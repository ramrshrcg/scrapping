शीर्षक,विवरण
कापडी समुदायलाई आत्मनिर्भर बनाऔं,"सडकमा महिला र बालबालिका माग्दै हिँड्छन्। हातमा सरकारी कार्यालयको लेटरप्याडमै लेखिएको सिफारिसपत्र हुन्छ। सिफारिस गर्ने अधिकारीको छाप र हस्ताक्षर दुरुस्तै देखिन्छ। सिफारिसपत्रमा क्यान्सर, मुटुरोग, किड्नी फेल, आफन्तको मृत्यु भएको, घर जलेको, बाढीपहिरोमा परेको, परिवारमा श्रीमान् छोराछोरी बिरामी परेकालगायतका कुरा निकै भावुक शैलीको भाषामा लेखिएको हुन्छ। अन्तिम वाक्यमा सबैले सक्दो सहयोग गरिदिनु होला भन्ने व्यहोरा हुन्छ। महिलाका सानासाना लालाबाला पनि लस्करै आमाको पछिपछि हुन्छन्। साँच्चिकै दुःखको परेको जस्तो भेषभूषा, हाउभाउ र भाषा प्रयोग हुन्छ। यस्तो दृश्य संघीय राजधानी काठमाडौंलगायत देशका ठूला सहरमा प्रायः देख्न पाइन्छ। यी पत्रवाहक सबै समस्यामा परेका व्यक्ति हुँदैनन्। पुख्र्यौली पेसा माग्ने बताउने कापडिया र मगन्ता जातिका व्यक्ति हुन्छन्। गाउँमा बेरोजगार सहरमा कामको खोजीमा हिँड्छन् तर यी समुदायका मानिस नक्कली सिफारिसपत्र बोकेर सहरमा माग्न निस्किने गरेको रहस्य खुलेको छ। परिवारका सबै सदस्यको मुख्य र एक मात्र काम नै माग्ने हुन्छ। सरकारी अधिकारी वा जनप्रतिनिधिले सिफारिस नदिने गरेकाले वडा वा पालिका वा अन्य सरकारी अड्डाको सिफारिसका सबै कागजात नक्कली हुन्छन्। कापडीया जाति मधेस प्रदेशको सर्लाही, रौतहट, बारा र पर्सामा स्थायी बसोबास गर्छन्। उनीहरूको जनसंख्या ३ हजारदेखि ३५ सयको हाराहारीमा भएको अनुमान छ। कापडीया जस्तै बाँकेमा मागेर गुजारा गर्ने मगन्ता समुदाय पनि छ। यी दुवै समुदायका व्यक्तिको कामको प्रवृत्ति मिल्दोजुल्दो छ। मेचीदेखि महाकालीसम्मकै गाउँ, सहर, विभिन्न संघसंस्था र व्यक्तिसँग पैसा माग्न जान्छन्। केही व्यक्तिसँग जग्गाजमिन पनि प्रशस्त छ। घर पनि राम्रा बनाएका छन्। अधिकांशसँग खान र बस्न पुग्ने सम्पत्ति र जमिन छ। खान लाउन पुग्ने, गाउँघरमा आर्थिक हैसियत राम्रै भए पनि केही पुख्र्यौली पेसा नै माग्ने हो भन्दै सहर बजार पुग्छन्। काम गर्नभन्दा माग्नमा नै उनीहरूलाई बानी परेको छ। हरेक दिन बिहानदेखि बेलुकीसम्म घरको सम्पूर्ण परिवार बच्चादेखि वृद्धासम्मले माग्ने र ल्याएको पैसाले रक्सी मासु खाने गरेका छन्। गाउँघरमा बालबालिका र महिलालाई माग्न पठाएर पुरुष जंगली जनावरहरूको सिकारमा जान्छन्। धेरै बालबच्चा जन्माउने र उनीहरूलाई पनि माग्नमा नै प्रेरित गर्छन्। बालबालिकाले पनि पढ्न पाउँदैनन्। उनीहरूको शिक्षा र भविष्य अन्धकार बनेको छ। यस्तो अवस्था देखेर समुदायका शिक्षित युवाहरू चिन्तित छन्। संविधानले बालअधिकार तथा समुदाय र जातिको हितका लागि थुप्रै मौलिक हकको व्यवस्था गरेको छ। राज्यका निकायहरूले पनि यस्ता जातिका बालबालिकाको पढाइ लेखाइका लागि विशेष कार्यक्रम सञ्चालन गर्नुपर्छ। नागरिक समाज, राजनीतिक दल, विभिन्न गैरसरकारी संघसंस्था र सरकारका तीनै तहले यस्ता वर्ग लक्षित चेतना र विशेष शैक्षिक कार्यक्रम सञ्चालन गर्नैपर्ने जरुरी देखिएको छ। एक्काइसौं शताब्दीमा पनि कुनै समुदाय विशेषले मागेर जीविकोपार्जन गर्ने अवस्था सिर्जना हुनु दुःखद् कुरा हो। यो समुदायमा श्रम र सीपको प्रयोगबाट भन्दा पनि मागेर गुजारा चलाउने आदत बसिसकेको छ। खेल्ने, पढ्ने, लेख्ने उमेरका बालबालिका पनि अभिभावकसँगै माग्ने काममा लाग्दा उनीहरूको कलिलो मस्तिष्कमा पैसा कमाउन माग्नु नै पर्छ भन्ने छाप परिरहेको छ। उनीहरूको लक्ष्य र उद्देश्य नै माग्ने हुनु कदापि राम्रो होेइन। यी बालबालिकालाई राम्रो शिक्षा दीक्षा दिए समाजका लागि उदाहरणीय काम गर्न सक्छन्। स्थानीय तहमा लक्षित वर्गको कार्यक्रम हुन्छ। यस्ता कार्यक्रमले अभिभावकको जीविकोपार्जन कार्र्यक्रम सञ्चालन गरेर जीवनस्तर उकास्न सकिन्छ। संघीय र प्रदेश सरकारले विशेष प्याकेज ल्याएर मागेर जीवन निर्वाह गर्ने समुदायको उत्थान र विकासमा मद्दत गर्न सक्छन्। विदेशी दातृ निकायसँग ऋण र अनुदानमा चलेको राज्यमा भविष्यका असल नागरिकलाई माग्नेको सन्तान हुनबाट जोगाउनु पर्छ। देशमा हरेक वस्तुमा आत्मनिर्भर बनाउने अभियान सञ्चालन गरे जस्तै सरकारले कापडी र मगन्ता समुदायलाई ढाँटेर, छलेर माग्ने जस्तो घृणित कार्यबाट मुक्ति दिलाउन आत्मनिर्भर बनाउन जरुरी छ।"
अख्तियारद्वारा सचिव र विभागीय प्रमुखलाई निर्देशन,"काठमाडौं : अख्तियार दुरुपयोग अनुसन्धान आयोगले सार्वजनिक सेवा प्रवाह र विकास निर्माणका कार्यको प्रभावकारिता सम्बन्धमा नेपाल सरकारका सचिव र विभागीय प्रमुखलाई ध्यान दिन भनेको छ। आयोगले साउन २४ र २५ गते मुख्यसचिव शंकरदास वैरागीदेखि सेवा प्रवाह र विकास निर्माणसँग सम्बन्धित सचिव र विभागीय प्रमुखलाई बोलाएर चुस्तदुरुस्त काम गर्ने निर्देशन दिएको छ। अख्तियारमा नै बोलाएर राष्ट्रिय योजना आयोग, भौतिक पूर्वाधार तथा यातायात मन्त्रालय, सहरी विकास मन्त्रालय, खानेपानी मन्त्रालय, ऊर्जा, जलस्रोत तथा सिँचाइ मन्त्रालय, अर्थ मन्त्रालयलगायतका मन्त्रालय, विभाग र सम्बन्धित निकायहरूसँग अन्तरक्रिया गरेको थियो। प्रमुख आयुक्त प्रेमकुमार राईले सुशासन कायम गर्ने सबैको दायित्व भएको बताए। उनले मन्त्रालयबाट गरिने अनुगमन तथा मूल्यांकनको कार्यलाई थप प्रभावकारी बनाइ देखिएका समस्याहरूलाई तत्कालै समाधान गर्न सकेको खण्डमा आयोगमा पर्ने उजुरीको संख्यामा कमी आउने बताए। उनले भने, मन्त्रालय र मातहतका सबै निकायमा कार्यरत कर्मचारीहरूलाई पदअनुसारको कार्यविवरण अनिवार्य रूपमा दिई जिम्मेवार बनाउनुहोस्, सम्पत्ति विवरण सबै कर्मचारीले समयमा बुझाउन लगाउनुहोस्। उनले सूचना प्रविधिको एकीकृत प्रयोगको व्यवस्था मिलाउने, सेवा प्रवाहमा गुणस्तर वृद्धि गर्नुपर्ने, परामर्श सेवाबाट प्राप्त अध्ययन प्रतिवेदनहरूको प्रयोग हुनुपर्ने, जिल्ला दररेटहरूमा जिल्लाको अवस्थाअनुसार एकरूपता कायम हुनुपर्ने, रुग्ण ठेक्का व्यवस्थापन गर्नुपर्ने, कार्यालयमा रहेका लिलाम गर्नुपर्ने जिन्सी सामानको समयमै लिलाम गर्नुपर्ने, प्रयोगविहीन स्वास्थ्य उपकरणको प्रयोग गर्ने व्यवस्था मिलाउनसमेत निर्देशन दिए। आगामी दिनमा गरिने यसप्रकारको अन्तरक्रियामा अहिले उठेका समस्याहरू नदोहोरिनेतर्फ सबैको ध्यान पुगोस् भन्ने निर्देशन दिए। राईले उजुरी नपर्नेगरी कार्यसम्पादन गर्नुपर्ने, समस्या पहिचान भएपछि समाधानका लागि सकारात्मक सोचका साथ अगाडि बढ्नुपर्ने, निर्धारित कार्य विवरण तयार गरी कर्मचारीलाई जिम्मेवार बनाउने, यातायात कार्यालयको सेवा प्रवाहमा सुधार, परामर्श सेवालाई नतिजासँग जोड्नुपर्ने, मन्त्रालयबाट हुने अनुगमन र सुपरीवेक्षणलाई थप प्रभावकारी बनाउनुपर्ने, कार्यसम्पादन करारलाई प्रभावकारी कार्यान्वयन गर्नुपर्ने र सो लाई कर्मचारीको कार्यसम्पादन मूल्यांकनमा समेत प्रयोग गर्नुपर्नेलगायतका विषयमा निर्देशन दिए। मुख्य सचिव शंकरदास वैरागीले आयोगका सुझावहरू सबैले गम्भीरताका साथ कार्यान्वयन गर्नुपर्ने बताए। उनले मन्त्रालयगत सुधार कार्ययोजना, आयोजना व्यवस्थापन, नेतृत्व मूल्यांकन, जनशक्तिको व्यवस्थापन, अनलाइन प्रणालीमा सुधार, बजेट तर्जुमा प्रणालीमा सुधार, खरिद प्रणालीमा सुधार गर्दै एकीकृत विकास निर्माणमा सबैले समन्वयात्मक भूमिका निर्वाह गर्न निर्देशन दिए। कार्यक्रमको पहिलो दिन प्रमुख आयुक्त, नेपाल सरकारका मुख्य सचिव, आयुक्त, नेपाल सरकारका उल्लेखित मन्त्रालय, आयोग तथा निकायका सचिवहरू र विभागीय प्रमुखहरूको उपस्थितिमा आयोगले नेपाल सरकारलाई दिएका सुझावहरूको कार्यान्वयन, विकास आयोजनाहरूलाई समयमै मितव्ययी ढंगले सम्पन्न गर्ने र विकास निर्माणका कार्यमा गुणस्तर कायम गर्ने, एकीकृत विकासको अवधारणालाई कार्यान्वयन गर्ने, विकास निर्माण तथा सार्वजनिक खरिदसम्बन्धी सवालहरू र विषयगत सवालहरूमा छलफल भएको थियो। अख्तियारका आयुक्तहरूले मन्त्रालयहरू विकास निर्माणको हकमा दूरदर्शी भएर अघि बढ्नुपर्ने, तथ्यांकहरूको सही प्रयोग गरेर विकासका आयोजनाहरूको ड्रइङ डिजाइन गर्नुपर्नेलगायतका सुझाव दिएका थिए।"
३ सातामै घट्यो ९५ अर्ब निक्षेप,"काठमाडौं : बैंकले गएको आर्थिक वर्ष तरलता अभावमा बिताए। अझै पनि तरलता दबाबमै रहेको छ। चालू आर्थिक वर्षको ३ सातामै २६ वाणिज्य बैंकबाट ९५ अर्ब रुपैयाँ निक्षेप घटेको छ। असार मसान्तमा ४५ खर्ब ४१ अर्ब निक्षेप संकलन गरेका वाणिज्य बैंकको निक्षेप घटेर साउन तेस्रो सातासम्म ४४ खर्ब ४६ अर्ब रुपैयाँ पुगेको छ। यद्यपि २६ वाणिज्य बैंकको निक्षेप अघिल्लो आवको तुलनामा १२२० प्रतिशतले वृद्धि भएको छ। तरलता चापका बाबजुद बैंकले गत आर्थिक वर्षमा औसत १३०६ प्रतिशत हाराहारी कर्जा वृद्धि बढाउन सफल भए। २०७७७८ मा ३६ खर्ब ८७ अर्ब ६५ करोड रुपैयाँ कर्जा प्रवाह गरेका थिए। ४१ खर्ब ६९ अर्ब २८ करोड रुपैयाँ प्रवाह गर्न सफल भएका छन्। जबकि अघिल्लो आर्थिक वर्ष कोभिड महामारीकै प्रभाव रहँदा पर्याप्त तरलता थियो। पर्याप्त तरलता भएको सो अवधिमा वाणिज्य बैंकको कर्जा वृद्धि औसत १५०४ प्रतिशत रहेको थियो। गत आवमा सबै वाणिज्य बैंकहरूले कर्जा निक्षेप (सीडी रेसियो) कसिलो हुनेगरी लगानी गरेका थिए। सीडी रेसीयो ९० प्रतिशत हुनुपर्नेमा कतिपयले यसलाई नघाएरै भए पनि लगानीमा जोड दिए। यद्यपि अहिले सो रेसियो ८७८६ प्रतिशत हाराहारीमा छ। २०७८ ७९ को वार्षिक प्रतिवेदनअनुसार वाणिज्य बैंकले ७४ अर्ब ८० करोड १४ लाख ३६ हजार खुद नाफा कमाउन सफल भएका छन्। अघिल्लो आव बैंकको खुद नाफा ६२ अर्ब ५५ करोड ७८ लाख ९१ हजार थियो। तरलता दबाबकाबीच पनि बैंकले अघिल्लो वर्षभन्दा १२ अर्ब २४ करोड ३५ लाख ४५ हजार रुपैयाँ नाफा बढाउन सफल भएका छन्। पूर्वबैंकर भुवन दाहाल बैंकले राम्रो पर्फमेन्स गर्न सफल भएको बताउँछन्। उनका अनुसार बैंकको कर्जा नोक्सानी व्यवस्था (लोन लस प्रोभिजन) गत वर्षभन्दा धेरै घटेकाले पनि नाफा बढ्न मद्दत पुगेको हो। साथै तरलता कसिलो भएपछि बैंकहरूले अन्तरबैंक ब्याजदर बढाएका थिए। यसर्थ गत वर्षभन्दा अन्तरबैंक ब्याजबाट आम्दानी भयो। कर्जा नोक्सानी व्यवस्था कम भएकाले पनि नाफा बढेको हो, उनले भने। अझै बैंकहरूले समग्रमा सञ्चालन मुनाफा करिब ९ प्रतिशतले मात्रै बढाउन सकेको उनले बताए। २६ मध्ये सबैभन्दा बढी नाफा राष्ट्रिय वाणिज्य बैंकको ५ अर्ब २१ करोड हाराहारीमा देखिएको छ। राष्ट्रिय वाणिज्य बैंकका प्रमुख कार्यकारी अधिकृत किरणकुमार श्रेष्ठ गत आवमा बैंकको कर्जा निक्षेप अनुपात (सीडी रेसियो) कसिलो हुने गरी कर्जामा जोड दिएको र अघिल्लो वर्षको तुलनामा आम्दानी पनि राम्रो गर्न सफल भएकाले नाफामा फड्को मार्न सकेको बताउँछन्। तरलता दबाबले अझ बिजनेस १९ प्रतिशत जति घटेको थियो। तर कसिलो सीडी रेसियोमा रहेर काम गरियो, श्रेष्ठले भने, कर्जा असुली भएकाले आम्दानी बढ्यो। साथै निष्क्रिय कर्जा घट्न गएकाले पनि अहिले नाफामा सकारात्मक प्रभाव परेको हो। ग्लोबल आईएमई बैंकले ५ अर्बकै हाराहारीमा नाफा कमाएको छ। यस्तै ४ अर्बमाथि ५ अर्बभन्दा कम नाफा गर्नेमा क्रमशः नबिल, एनआईसी एसिया र नेपाल इन्भेस्टमेन्ट बैंक छन्। अघिल्लो वर्षको तुलनामा सबैभन्दा बढी नाफा वृद्धि गर्नेमा सिभिल बैंक अगाडि छ। अघिल्लो वर्ष ६२ करोड ९३ लाख २० हजार रुपैयाँ नाफा कमाएको सो बैंकले ह्वात्तै बढाएर १ अर्ब ३५ करोड ७२ लाख ३२ हजार रुपैयाँ कमाउन सफल भएको छ। बैंकको पोर्टफोलियो बढेकाले नाफा बढी भएको सिभिल बैंकका प्रमुख कार्यकारी अधिकृत सुनील पोखरेलले जानकारी दिए। नेपाल स्टक एक्सचेञ्ज (नेप्से)मा सूचीकृत २५ वाणिज्य बैंकको कुल वितरणयोग्य नाफा ५३ अर्ब ८३ करोड हाराहारीमा रहेको छ। सबै बैंकको तुलनामा सबैभन्दा बडी लाभांश क्षमता एभरेस्ट बैंकको देखिन्छ। यसको वितरणयोग्य मुनाफा ३ अर्ब ८९ करोड ५४ लाखभन्दा बढी छ। सो बैंकको चुक्तापुँजी ९ अर्ब ४६ करोड ७३ लाख ४० हजार रुपैयाँ रहेको छ। यस हिसाबले बैंकको सम्भावित लाभांश क्षमता ४१ दशमलव १५ प्रतिशत हुन आउँछ। अधिकांश वाणिज्य बैंकको निष्क्रिय कर्जा (एनपीएल) नियन्त्रणमा आएको छ। १ दर्जन बैंकले निष्क्रिय कर्जा घटाउन सफल भएका छन्। सबैभन्दा बडी निष्क्रिय कर्जा रहेको राष्ट्रिय वाणिज्य बैंकले एकै वर्ष १२३ प्रतिशत विन्दुले निष्क्रिय कर्जा घटाउन सफल भएको छ। ३२३ प्रतिशत एनपीएल भएको सो बैंकको अब २ प्रतिशत मात्रै बाँकी छ। जबकि कुनै बेला ६० प्रतिशतसम्म थियो। अहिले धेरै नियन्त्रणमा ल्याउन सफल भैसकेको छ। यद्यपी यसपटक पनि निस्क्रिय कर्जा घटेकाले बैंकले राम्रो नाफा कमाएको सीईओ श्रेष्ठ बताउछन्। यससँगै नेपाल इन्भेस्टमेन्ट बैंक, एनएमबी बैंक, मेगा बैंक नेपाल, प्रभु बैंक, सेञ्चुरी कमर्सिल बैंक, स्ट्यान्डर्ड चार्टर्ड बैंक, कृषि विकास बैंक, ग्लोबल आईएमई बैंक, नेपाल बैंक, नेपाल एसबीआई बैंक र एनआईसी एसिया बैंकले निष्क्रिय कर्जा घटाएका छन्।"
बुटवलका सडकमा खाल्डैखाल्डा,"बुटवल : हिउँदमा धुलाम्मे र बर्खामा हिलाम्मे बुटवलको विशेषता बनिसक्यो। सडक छेउमा पार्किङ गरेर राखिएका गाडीहरू धुलो र हिलोले चिनिदैनन्। पहाडबाट आएका गाडीहरू गन्तव्यमा पुगिसकेपछि क्षणभरमै नचिनिने हुन्छन्। एम्बुलेन्सले सहजै बिरामी पुर्याउन सक्दैन। मुख्य बजार क्षेत्रमै आइसकेपछि अस्तव्यस्त सडक देखेर सर्वसाधारण नागरिकले सरकारलाई सराप्छन्। गालीगलौच गर्छन् र भन्छन्, छि यस्तो पनि बुटवल ! यही बुटवल विगत ६ वर्षदेखि कुरूप बन्दै गएको छ। अरू कुनै कारणले होइन्, झन्डै तीन किलोमिटर खाल्डाखुल्डीसहितको सडकले गर्दा। राजमार्ग चौराहदेखि गोलपार्क चिडियाखोला सम्मको सडक समयमै नबन्दा नागरिकहरूको आक्रोश दिनप्रतिदिन चुलिँदै छ। चौराहदेखि गोलपार्कसम्मकै क्षेत्रलाई धेरैले बुटवल भनेर चिन्ने गर्छन्। बुटवलको मुख्य अनुहार नै यही हो। पहाडबाट बुटवल झर्नेहरू धेरैजसोको औषधि उपचार गर्ने, किनमेल र अध्ययनका लागि नागरिकहरू यहाँ आउने गर्छन्। लुम्बिनी प्रादेशिक अस्पतालदेखि निजी क्षेत्रका ठूलाठूला हस्पिटल, कलेज र ठूला घरानाका व्यवसायीहरू यही क्षेत्रभित्र छन्। राजमार्ग चौराह, मिलनचोक, हस्पिटल लाइन, अमरपथ, ट्राफिकचोक र लक्ष्मीनगरलगायत क्षेत्रका भित्री भागमा जानका लागि पनि मुख्य सडक यही हो। लथालिंग सडककै कारण नागरिकहरूले दिनानुदिन हैरानी खेप्नुपरेको छ। व्यापारिक मार्ग विस्तार आयोजनाअन्तर्गत बुटवलबेलहिया सडक आयोजना कार्यालय रुपन्देहीले यस क्षेत्रमा सडक निर्माण गर्न थालेको ६ वर्ष पुग्यो। राजमार्ग चौराहदेखि गोलपार्कसम्मको २ दशमलव ९४ किलोमिटर दूरीको सडक निर्माण अहिले अलपत्र अवस्थामा छ। सडक ६ लेनको बनाउने गरी निर्माणाधीन अवस्थामा छ। २०७३ साल चैत १७ गते कञ्चनजंघाबिरुवा जेभी कन्ट्रक्सन मध्ये बानेश्वर काठमाडौंसँग आयोजना कार्यालयले तीन वर्षभित्र अर्थात् २०७६ असोज १६ गतेसम्म निर्माण कार्य पूरा गर्ने गरी सम्झौता गरेको थियो। निर्माण कम्पनीले दुईपटकसम्म म्याद थप्दा पनि काम पूरा गर्न सकेको छैन। तेस्रो चरणको म्याद थप्ने प्रक्रियामा आयोजना कार्यालय छ। आर्थिक वर्ष २०७८७९ को अन्त्यसम्म यस खण्डमा कुल २७ प्रतिशत भौतिक र २५ दशमलव ३ प्रतिशत मात्र वित्तीय प्रगति भएको बुटवल बेलहिया सडक आयोजना कार्यालयका सूचना अधिकारी इञ्जिनियर सविता ज्ञवालीले जानकारी गराइन्। तेस्रो पटक म्याद थप गर्नका लागि निर्माण व्यवसायीले निवेदन दिनुभएको छ, उनले भनिन्, निवेदनउपर छलफल हुन बाँकी छ। म्याद थप गर्ने वा नगर्ने भन्ने विषयमा अझै टुंगो लागेको छैन। ०७७ साल जेठ १ गतेसम्म सम्पन्न गर्ने गरी पहिलोपटक र ०७९ असार ३० गतेसम्म सम्पन्न गर्ने गरी दोस्रोपटक म्याद थपिएको छ। सार्वजनिक खरिद नियमावलीको १२ औं संशोधनले म्याद सकिएका ठेक्काहरूलाई बढीमा आर्थिक वर्ष २०७९०८० को असार मसान्तसम्म म्याद थप गर्न सकिने नियम बनाएपछि त्यसैलाई टेकेर निर्माण व्यवसायीले निवेदन दिएको ज्ञवालीले जानकारी गराइन्। निवेदन दिएको एक महिनाभित्र म्याद थप गर्ने वा नगर्ने भन्ने विषयमा टुंगो लगाउनुपर्ने कानुनी प्रावधान छ। जसअनुसार ०७९ साउन ८ गते दिएको निवेदन अनुसार भदौको ६ गते यसको अन्तिम टुंगो कार्यालयले लगाउनुपर्ने छ। म्याद थप नगरेमा कार्यालयले निर्माण कम्पनीलाई जरिवाना तिराएर काममा लगाउने कानुनी प्रावधान छ। भ्याटबाहेक सम्झौता रकमको शून्य दशमलव ५ प्रतिशत जरिवाना प्रतिदिनका दरले निर्माण कम्पनीलाई जरिवाना लगाएर काम पूरा गराउन सकिने कानुनी व्यवस्था रहेको आयोजना कार्यालयले जनाएको छ। ६ वर्षअघि यस आयोजनाका लागि कार्यालयले भ्याटसहित ५३ करोड ९७ लाख ९९ हजार ४ सय ६७ रुपैयाँको सम्झौता गरेको छ। यसमध्ये १३ करोड ६४ लाख ५७ हजार ६ सय ३० रुपैयाँ भुक्तानी भइसकेको छ। सडक निर्माण क्षेत्रमा खानेपानी, विद्युत् र टेलिकमले काम छिटो गरिदिएमा निर्माणले पूर्णता पाउने ठेकेदार सुवित श्रेष्ठले प्रतिक्रिया दिए। अदालतको स्टे अडरले पनि कामले गति लिन सकेन्,उनले भने, सडक क्षेत्रमा पर्ने घरहरू भत्काउन पनि ढिलो भयो। योजनाको इस्टिमेटसमेत परिवर्तन भएका कारण काममा ढिलाइ भएको हो। उनले तेस्रो पटक म्याद थप भएमा एक वर्षभित्र बाँकी रहेको ७३ प्रतिशत काम पूरा गरेर देखाउने ठोकुवा गरे। तर, २७ प्रतिशत काम पूरा गर्नका लागि उनलाई ६ वर्ष लागेको छ। सडक क्षेत्रमा भएका घरधनीहरूले मुआब्जाका लागि अदालतमा मुद्दा हालेपछि सम्झौता भएको दुई वर्षपछि ०७५ वैशाख १२ गते अदालतले स्टे अडर गरेको थियो। स्टे अडर गरेको दुई वर्ष ०७७ पुस २० गते अदालतले फुकुवा गरेको थियो। सडक नबन्नुमा मुख्य दोषी ठेकेदार नै रहेको निजी अस्पतालको छाता संगठन अफिनका लुम्बिनी प्रदेश अध्यक्ष एवं नेपाल औषधि व्यवसायी संघका केन्द्रीय उपाध्यक्ष रामप्रसाद खरेलले प्रतिक्रिया दिए। वृद्धवृद्धा, गर्भवती, सुत्केरी र बालबच्चालाई बढी सकस भएको छ, खरेलले भने, ठेकेदारलाई तत्काल कारबाही गरेर नयाँ व्यवसायीलाई जिम्मा दिएमात्र यो सडक बन्छ। उनले सडकको धुलो र हिलोले गर्दा स्वाश्प्रश्वासका विरामीहरू बढ्दै गएको समेत जानकारी गराए। यसको दीर्घकालीन असरपछि गएर देखिनेसमेत उनको भनाइ छ। ५०६० हजार भाडामा जाने सटरहरूमा अहिले ५ हजारमा समेत बस्न नमानेको भोगाई उनले सुनाए। ठेकेदारको हेलचक्रयाँइले गर्दा काममा ढिलासुस्ती भएको बेलहिया बुटवल सडक आयोजनाका प्रमुख दिपक झाँले प्रतिक्रिया दिए। ठेकेदारले अब काम नगरे कारबाही भोग्न तयार छु भनेपछि म्याद थपको प्रक्रियामा जान तयार भएको उनले सुनाए।"
विवादैविवादमा नेपाल मेटल कम्पनी,"काठमाडौं : नेपाल मेटल कम्पनी विवादै विवादमा रुमल्लिएको छ। सेयर विवादमा यसको मुद्दा सर्वोच्च अदालतसम्म पुगेको छ। यस कम्पनीमा सरकार, चिनियाँ कम्पनी र खेतान ग्रुपको लगानी छ। सेयर वृद्धि विवादमा मुद्दा पर्दा कुनै प्रक्रिया अघि बढ्न सकेको छैन। ठूलो लगानी गर्न सेयर वृद्धि गर्न चाहे पनि विवाद भइरहेको छ। सरकारले लगानी वृद्धि गर्ने निर्णय गरेपछि आर्थिक वर्ष २०७४७५ मा चिनियाँ कम्पनी भित्रिएको थियो। त्यसका विरुद्ध खेतान ग्रुपले सर्वाेच्चमा मुद्दा हालेको हो। उसले पुँजी वृद्धि तथा चाइनिज लगानी भिœयाउन सहमति नभएको भन्दै सर्वोच्च अदालतमा मुद्दा हालेको स्थापना कालदेखिका कर्मचारी हरिप्रसाद घिमिरे बताउँछन्। खेतानले पुनरावेदनमा हालेको मुद्दा भने कम्पनीले जितेको थियो। सर्वोच्च अदालतमा हालेको मुद्दा टुंगो नलाग्दा अलमल भइरहेको छ। लेखा अधिकृत घिमिरेले एक वर्षभित्र कसरी सञ्चालन गर्ने छिनोफानो लाग्ने आशा व्यक्त गर्छन्। आज होला, भोलि होला भन्दाभन्दै ३ दशक भइसक्यो, घिमिरे भन्छन्, अझै सञ्चालन प्रक्रिया नै टुंगो लागेको छैन। २०३३ असार ५ गते स्थापना भएको कम्पनीबाट अझै उत्खनन हुन सकेको छैन। पुँजी वृद्धिमा कुरो नमिल्दा झमेला भइरहेको छ। अब सर्वोच्चको फैसला नआइकन अघि बढ्न नसक्ने देखिएको जानकार बताउँछन्। पछिल्लो समयमा सरकारले थप लगानी नगर्ने मनस्थिति बनाएको छ। उत्खनन नभई हरेक वर्ष वार्षिक ५२ लाख खर्च भइरहेको छ। २०६२६३ मा अनिवार्य अवकाश दिन कम्पनीले ठूलो ऋण लिएको थियो। हालसम्म २७ करोड बिनासित्ति खर्च भइसकेको छ। तर, सरकारले अझैसम्म सञ्चालन गर्न सक्ने आँट देखाएको छैन। उद्योग, वणिज्य तथा आपूर्ति मन्त्रालयका सहसचिव एवं कम्पनीका अध्यक्ष बाबुराम गौतमले सञ्चालनको मोडालिटी खोजिरहेको बताउँछन्। विवादमै छ। मुद्दा छिनोफानो नहुँदासम्म कसैले पनि लगानी गरेको छैन, गौतम भन्छन्, हालसम्म व्यावसायिक उत्खनन नभए पनि सम्भावना राम्रो देखिएको छ। विवादै विवाद भएकाले पुँजी वृद्धिको मुद्दा किनारा नलाग्दासम्म अघि बढाउन सकस भएको उनको भनाइ छ। सरकारले २०७४ देखि तलब, भत्ता खुवाउ तथा दैनिक प्रशासन खर्च दिनसमेत बन्द गरिसकेको छ। घिमिरेका अनुसार अहिले कर्मचारीको तलब, भत्तासहित दैनिक खर्च चिनियाँ कम्पनीले नै गर्दै आएको छ। आर्थिक वर्ष २०७४७५ देखि कर्मचारीलाई तलब भत्ता खुवाउने काम चिनियाँ कम्पनीले गर्र्दै आएको हो। तर, उसले पनि सर्वोच्चमा मुद्दा छिनोफानो भए मात्रै थप प्रक्रिया अघि बढ्ने भन्दै आइरहेको छ। कम्पनीको वार्षिक साधारणसभाले हकप्रद सेयर निकालेर सरकार, चिनियाँ कम्पनी तथा खेतान समूह र सर्वसाधारणका रूपमा आआफ्नो भागमा परेकोलाई हकप्रद सेयर हालेर चलाउने निर्णय यसअघि नै भएको जानकारहरू बताउँछन्। ३३ करोड रहेको सेयर पुँजी वृद्धि गरी ९ अर्ब ४० करोड पुर्याउने निर्णय भएको थियो। सेयर विवादमा यसको मुद्दा सर्वोच्च अदालतसम्म पुगेको छ। विवादै विवाद भएकाले पुँजी वृद्धिको मुद्दा किनारा नलाग्दासम्म अघि बढाउन सकस भएको छ। मुद्दा छिनोफानो नहुँदासम्म कसैले पनि लगानी गरेको छैन। तर, हालसम्म व्यावसायिक उत्खनन नभए पनि सम्भावना भने राम्रो देखिएको छ।बाबुराम गौतम, अध्यक्ष, नेपाल मेटल कम्पनी विवादका कारण पुँजी वृद्धिको विषय कार्यान्वयन हुन नसकेको अध्यक्ष गौतम बताउँछन्। कम्पनीको नाममा जग्गा केही छैन। खानी क्षेत्र मात्र हो, गौतम भन्छन्, ठूलो दायित्व नभएकाले सञ्चालन गर्न सहज स्थिति छ। कम्पनी पुरानो भए पनि दायित्व कम भएकाले फ्रेस जस्तै देखिएको छ। सम्भाव्यता भएकाले केही न केही मोडालिटी जानुपर्छ भन्ने योजनामा छौं, गौतम भन्छन्। फैसल्ला नआइकनै सरकारले जेसुकै होला भनेर अनुमति दिन सक्ने सरकारी अधिकारी दाबी गर्छन्। कम्पनीमा सरकारको ७१ प्रतिशत लगानी छ। यसमा सरकारको ऋण ६ करोड र सेयर १२ करोड छ। चिनियाँ कम्पनीको २ करोडको ऋण छ। कम्पनीमा चिनियाँ लगानीको सेयर १३०८ र खेतान समूहको ७१३१ प्रतिशत छ। यसबाहेक राष्ट्रिय वाणिज्य बैंक र सर्वसाधारणको पनि केही लगानी छ। अर्थ मन्त्रालयले २०७२ मा कम्पनीमा थप लगानी नगर्ने निर्णय गरेको थियो। नेपालको पहिलो खानी उद्योग नेपाल मेटलमा चिनियाँ कम्पनी छाइयुएन मिनरल्स प्रालिलाई लगानी बढाउन दिने निर्णय गरेको थियो। सरकारले अहिलेसम्म लगानी गरेको सेयर र लगानी गरेको ऋण पनि सेयरमै रुपान्तरण गर्ने भन्दै आएको छ। सेयर थप नगर्ने र यदि कसैले किनेमा बिक्री अनुमति दिने योजना पनि बनाएको छ। नयाँ सरकार आएसँगै मेटल कम्पनी सञ्चालन गर्न चासो देखाउँछन्। अधिकांश प्रधानमन्त्री तथा उद्योगमन्त्रीले उद्योगको खानी क्षेत्र अवलोकन पनि गर्छन्। सञ्चालन गर्ने उद्घोष गर्छन्। तर, कहिल्यै सञ्चालन गर्दैनन्। के नमिलेर हो कि ? किन हो ? सबैले उत्साहित भएर चलाउन खोजेपनि चलान सकेका छैनन्, कम्पनीको जिम्मेवारी सम्हालेर बसेका घिमिरे भन्छन्। यस वर्ष पनि सरकारले नेपाल मेटल कम्पनी सञ्चालन गर्न गृहकार्य गरिरहेको छ। मेटल कम्पनी सञ्चालन गर्ने उद्घोष बजेटमा पनि गरिएको छ। सरकारले चलाउने, निजीलाई दिने या पब्लिक प्राइभेट पार्टनरसीपमा सञ्चालन गर्ने भन्ने अझै यकिन हुन नसक्दा अन्योल रहेको घिमिरे बताउँछन्। सरकारले पछिल्ला वर्षमा हरेक वर्ष नेपाल मेटललगायत बन्द तथा रुग्ण उद्योग सञ्चालन गर्न इच्छा देखाउँदै आएको छ। रुग्ण उद्योग चलाउने विगतदेखि उठिरहे पनि कार्यान्वयन अझै हुन सकेको छैन। नेपाल मेटलको खानी रसुवा गणेश हिलालको फेदीमा छ। परीक्षणका क्रममा खानीबाट जस्ता, सिसा, रुबी र चाँदीको कच्चा पदार्थ भेटिएको थियो। जस्ता र सिसाको सम्भाव्यता प्रशस्त रहेको अध्ययनले देखाएको देखाएको थियो। चलाउँदा नाफा छ भन्ने निश्चित छ, घिमिरे भन्छन्। अन्तर्राष्ट्रियस्तरमा यसको मूल्य पनि राम्रो भएकाले उद्योग चलाउँदा प्रभावकारी हुने अध्ययनले समेत देखाएको छ। तर, सर्वोच्च अदातलको मुद्दा किनारा नलागेका कारण र कोभिड१९ कै कारण पनि चिनियाँको थप लगानी नआएर पनि प्रक्रिया रोकिएको कर्मचारी बताउँछन्। भविष्य कता जाने भन्ने यकिन छैन। सरकार र चिनियाँ कम्पनी बसेर छलफल गर्नुपर्छ, घिमिरे भन्छन्, सक्ने हो भने सरकारले चिनियाँ कम्पनीलाई दिने र नसक्ने भए अर्को निर्णय गरी अघि बढ्नुपर्छ। नेपाल मेटल कम्पनीलगायत बन्द भएका संस्थानहरू उपयुक्त मोडल छनोट गरी सञ्चालन गर्न सकिन्छ। त्यस्तै, यसलाई साझेदारी निकाय भित्र्याएर सञ्चालनमा सहजीकरण गर्न सकिन्छ। ठोस संस्थानसम्बन्धी नीति बनाउने, मापदण्डमा रहेर बजेट निर्माण गर्ने गरेमा सञ्चालन गर्न कठिन छैन। राजनीतिकरणले नै संस्थान भएका हुन्।डा डिल्लीराज खनाल,अर्थविद् मेटल कम्पनी राष्ट्रका लागि राम्रो भए पनि धेरै वर्ष भइसक्दा पनि अझै ढिला गरे यसको औचित्य देखिँदैन। जेठमा भएको वार्षिक साधारणसभाले आउने एक वर्षमा छिनोफानो गर्ने निर्णय गरेका छन्। नेपाल मेटल कम्पनी बन्द भएको छैन। सञ्चालनमै नआएको हो, घिमिरे भन्छन्, खनिज खोज गरियो। भारत लगेर परीक्षण गरियो। सुप्ले एरियामा पनि ३० लाख मेट्रिकटन धाउ भएको इन्डियन नेसनल कम्पनीको प्रतिवेदनले देखाएको थियो। १९९३ मा यूएनडीपीले अध्ययन गर्दा पनि सम्भाव्यता देखाएको थियो। धाउ गुणस्तरीय छ। चलाउने इच्छाशक्ति भए कम्पनी फाइदामा जान्छ, सहसचिव गौतम भन्छन्। कम्पनीको मेसिन, कारखाना केही छैन। त्यतिबेला ३ सिफ्ट पनि काम भएको थियो। त्यतिबेला खानी क्षेत्रमै भवन बनेको थियो। खानी क्षेत्रमा ११ केभीए लाइन लगिएको छ। आजसम्म सञ्चालनमा ल्याउन प्रयास नै भएन। यो दुःखद भयो, घिमिरे भन्छन्, नीति नबनाएर हो या चलाउनै चासो नभएको अहिलेसम्म केही टुंगो छैन। स्थापना कालमा सरकार, विडला समूहअन्तर्गतको हैदरावाद इन्डस्ट्रिज लिमिटेड, भारत, हङकङको केके वामफोर्ड एन्ड कम्पनी लिमिटेड, खेतान समूहअन्तर्गतको म्युचुअल ट्रेडिङ कम्पनीको संयुक्त लगानीमा थियो। २०२४ मा गणेश हिमालको १४ हजार ५ सय फिटमा सिसाको खनिज धाउ फेला परेपछि २०५० सम्म विभिन्न चरणमा अनुसन्धान गरिएको थियो। २२०० मिटर टनेलभित्र ६ सय मिलिमिटर गेजको रेलमार्गका साथ ब्याट्रीबाट सञ्चालन हुने चार टन क्षमताको लाको मोटिभ निर्माण भएको छ। मातृका यादव उद्योगमन्त्री हुँदा सञ्चालन गर्र्र्न अन्तिम कसरत गरेका थिए। तर, सञ्चालन गर्न सकेनन्। खानीस्थल नुवाकोटको त्रिशूलीबाट १०५ किलोमिटर टाढा पर्छ। खानी परियोजनाका लागि २०४४ सालमा नेपाली सेनाले रसुवाको स्याफ्रुबेंसीदेखि सोमदाङसम्म करिब ५० किलोमिटर सडक खनेको थियो। करिब ३ लाख टन कच्चापदार्थ (धाउ) रहेको अध्ययनले देखाएको थियो। जस्ता र सिसाले ४० वर्षसम्म नेपालको माग धान्ने अनुमान छ। सार्वजनिक संस्थानको वार्षिक स्थिति समीक्षा २०७९ अनुसार दैनिक ५० टन खनिज धाउको उत्खनन गरी बिक्री वितरण गर्न सकिने हिसाबमा २०४८ सालमा आवश्यक पूर्वाधार निर्माण गरिएको थियो। सोमदाङसम्मको मोटरबाटो, २४ लाख मेट्रिक टनको धाउको यकिन कार्य गरिएको उल्लेख छ। सरकारले राजनीतिक भर्ती केन्द्र बनाउने, दक्षभन्दा आफ्ना मान्छे राख्ने गर्नाले मेटललगायत संस्थान धराशायी भएका छन्। प्रतिवेदन धेरै बने पनि संस्थानको व्यवस्थापन गर्न नसक्दा मेटल कम्पनी डुब्न पुगेको छ। संस्थान चलाउन व्यवस्थापन सीप, व्यवस्थापकीय क्षमता चाहिने गरे पनि त्यसो नगरी भर्ती केन्द्र बनाउनले संस्थान धराशायी भएका छन्। मेटलजस्ता कम्पनी सरकारले चलाउन नसक्दा अर्बौं रकम बाहिरिएको छ। डाचन्द्रमणि अधिकारी, अर्थविद् त्यस्तै, भवन निर्माण, साना जलविद्युत् आयोजना, धाउ उत्खनन गर्ने मेसिनरी उकरण, २ हजार २०० मिटर लामो सुरुङ, सुरुङभित्र रेल सञ्चालन, भेन्टिलेसन कार्य सम्पन्न गरी उद्योग सञ्चालनका लागि दक्ष एवं सिसा अनुभवी लगानीकर्ताको खोजीमा सरकार तथा कम्पनी व्यवस्थापन रहेको प्रतिवेदनमा जनाइएको छ। अर्थविद् डा चन्द्रमणि अधिकारीले नेपाल मेटल कम्पनीको सम्पत्तिको सुरक्षा नभएको बताउँछन्। मेटललगायत अधिकांश संस्थानको पनि दायित्व फस्र्यौट भएको छैन, अधिकारी भन्छन्, दायित्व फरकफरक गर्नतर्फ सरकार लाग्नुपर्छ। नेपाल मेटललगायत संस्थान यसरी कामै नगरी राख्न उचित नहुने अधिकारी सुनाउँछन्। छिटो छिनोफानो गर्नुपर्छ, यसरी राखी राख्नुभएन, उनले भने। निजी क्षेत्रले उपयुक्त ढंगले चलाउन सके मेटललगायत जनजीविकासँग प्रत्यक्ष नजोडिएका संस्थानबाट हात झिक्नु नै उत्तम हुने अधिकारी बताउँछन्। सरकारले राजनीतिक भर्ती केन्द्र बनाउने, दक्षभन्दा आफ्ना मान्छे राख्ने गर्नाले मेटललगायत संस्थान धराशायी भएका छन्। सरकारले मेटल कम्पनीजस्तो धेरै चलाउन आवश्यक छैन। प्राइभेट क्षेत्रलाई छोड्नुपर्छ, अधिकारी भन्छन्, कुनकुन संस्थान सरकारले चलाउने, स्वामित्वमा राख्ने, कुनकुन आवश्यक छैन्। यकिन गर्नुपर्छ। प्रतिवेदन धेरै बने पनि संस्थानको व्यवस्थापन गर्न नसक्दा मेटल कम्पनी डुब्न पुगेको उनले बताए। संस्थान चलाउन व्यवस्थापन सीप, व्यवस्थापकीय क्षमता चाहिने गरे पनि त्यसो नगरी भर्ती केन्द्र बनाउनले संस्थान धराशायी भएका छन्। मेटलजस्ता कम्पनी सरकारले चलाउन नसक्दा अर्र्बांै रकम बाहिरिएको छ। जस्ता, सिसा, रुबी र चाँदीको आयात अत्याधिक भइरहेको छ। संस्थानमा राजनीतिक भर्ती केन्द्र बनाइँदा धेरै डुबेका छन्। निजीकरण भएका संस्थानको अवस्था पनि बिजोग छ। खर्च पुनरावलोकन आयोगले समेत संस्थानको खर्च घटाउन सुझाएको थियो। अर्थविद् डा डिल्लीराज खनालले निजीकरण गरेका संस्थानको पनि बेहाल भएको बताउँछन्। निजीकरण भएका संस्थान पनि बेवारिस भएका छन्, खनाल भन्छन्, ती उद्योगमा सरकारको दायित्व बढेको छ। तर, निजीकरण गरियो भनिएको छ। नेपाल मेटललगायत बन्द भएका संस्थानहरू उपयुक्त मोडल छनोट गरी सञ्चालन गर्नुपर्ने अर्थविद् खनाल बताउँछन्। औचित्य नभए लिक्विडेसलनमा लैजानुपर्छ, खनाल भन्छन्, साझेदारी निकाय भिœयाएर सञ्चालनमा सहजीकरण पनि गर्न सकिन्छ। ठोस संस्थानसम्बन्धी नीति बनाउने, मापदण्डमा रहेर बजेट निर्माण गर्ने गरेमा सञ्चालन गर्न कठिन नहुने उनको भनाइ छ। के कारणले नाफाघाटा भयो, मनिटरिङ गर्न सके लाभ लिन सकिन्छ, अर्थविद् खनाल भन्छन्, राजनीतिकरणले नै संस्थान भएका हुन्। आफ्ना मान्छेभन्दा पनि राम्रा क्षमताका भएका मान्छे छनोट गरी सर्तसहित कन्ट्र्याक दिन सके सरकारले संस्थानबाट लाभ लिन सक्ने र्अविद्हरू बताउँछन्। राजनीतिक आधारमा मान्छे हटाउने, आफ्ना मान्छेलाई नियुक्ति गर्ने काम बन्द गर्नुपर्छ, खनाल भन्छन्। दक्ष व्यक्ति छनोट गर्न सके नेपाल मेटल कम्पनी मात्र नभई सबै संस्थानबाट लाभ लिन सकिने खनाल बताउँछन्।"
कापडी समुदायलाई आत्मनिर्भर बनाऔं,"सडकमा महिला र बालबालिका माग्दै हिँड्छन्। हातमा सरकारी कार्यालयको लेटरप्याडमै लेखिएको सिफारिसपत्र हुन्छ। सिफारिस गर्ने अधिकारीको छाप र हस्ताक्षर दुरुस्तै देखिन्छ। सिफारिसपत्रमा क्यान्सर, मुटुरोग, किड्नी फेल, आफन्तको मृत्यु भएको, घर जलेको, बाढीपहिरोमा परेको, परिवारमा श्रीमान् छोराछोरी बिरामी परेकालगायतका कुरा निकै भावुक शैलीको भाषामा लेखिएको हुन्छ। अन्तिम वाक्यमा सबैले सक्दो सहयोग गरिदिनु होला भन्ने व्यहोरा हुन्छ। महिलाका सानासाना लालाबाला पनि लस्करै आमाको पछिपछि हुन्छन्। साँच्चिकै दुःखको परेको जस्तो भेषभूषा, हाउभाउ र भाषा प्रयोग हुन्छ। यस्तो दृश्य संघीय राजधानी काठमाडौंलगायत देशका ठूला सहरमा प्रायः देख्न पाइन्छ। यी पत्रवाहक सबै समस्यामा परेका व्यक्ति हुँदैनन्। पुख्र्यौली पेसा माग्ने बताउने कापडिया र मगन्ता जातिका व्यक्ति हुन्छन्। गाउँमा बेरोजगार सहरमा कामको खोजीमा हिँड्छन् तर यी समुदायका मानिस नक्कली सिफारिसपत्र बोकेर सहरमा माग्न निस्किने गरेको रहस्य खुलेको छ। परिवारका सबै सदस्यको मुख्य र एक मात्र काम नै माग्ने हुन्छ। सरकारी अधिकारी वा जनप्रतिनिधिले सिफारिस नदिने गरेकाले वडा वा पालिका वा अन्य सरकारी अड्डाको सिफारिसका सबै कागजात नक्कली हुन्छन्। कापडीया जाति मधेस प्रदेशको सर्लाही, रौतहट, बारा र पर्सामा स्थायी बसोबास गर्छन्। उनीहरूको जनसंख्या ३ हजारदेखि ३५ सयको हाराहारीमा भएको अनुमान छ। कापडीया जस्तै बाँकेमा मागेर गुजारा गर्ने मगन्ता समुदाय पनि छ। यी दुवै समुदायका व्यक्तिको कामको प्रवृत्ति मिल्दोजुल्दो छ। मेचीदेखि महाकालीसम्मकै गाउँ, सहर, विभिन्न संघसंस्था र व्यक्तिसँग पैसा माग्न जान्छन्। केही व्यक्तिसँग जग्गाजमिन पनि प्रशस्त छ। घर पनि राम्रा बनाएका छन्। अधिकांशसँग खान र बस्न पुग्ने सम्पत्ति र जमिन छ। खान लाउन पुग्ने, गाउँघरमा आर्थिक हैसियत राम्रै भए पनि केही पुख्र्यौली पेसा नै माग्ने हो भन्दै सहर बजार पुग्छन्। काम गर्नभन्दा माग्नमा नै उनीहरूलाई बानी परेको छ। हरेक दिन बिहानदेखि बेलुकीसम्म घरको सम्पूर्ण परिवार बच्चादेखि वृद्धासम्मले माग्ने र ल्याएको पैसाले रक्सी मासु खाने गरेका छन्। गाउँघरमा बालबालिका र महिलालाई माग्न पठाएर पुरुष जंगली जनावरहरूको सिकारमा जान्छन्। धेरै बालबच्चा जन्माउने र उनीहरूलाई पनि माग्नमा नै प्रेरित गर्छन्। बालबालिकाले पनि पढ्न पाउँदैनन्। उनीहरूको शिक्षा र भविष्य अन्धकार बनेको छ। यस्तो अवस्था देखेर समुदायका शिक्षित युवाहरू चिन्तित छन्। संविधानले बालअधिकार तथा समुदाय र जातिको हितका लागि थुप्रै मौलिक हकको व्यवस्था गरेको छ। राज्यका निकायहरूले पनि यस्ता जातिका बालबालिकाको पढाइ लेखाइका लागि विशेष कार्यक्रम सञ्चालन गर्नुपर्छ। नागरिक समाज, राजनीतिक दल, विभिन्न गैरसरकारी संघसंस्था र सरकारका तीनै तहले यस्ता वर्ग लक्षित चेतना र विशेष शैक्षिक कार्यक्रम सञ्चालन गर्नैपर्ने जरुरी देखिएको छ। एक्काइसौं शताब्दीमा पनि कुनै समुदाय विशेषले मागेर जीविकोपार्जन गर्ने अवस्था सिर्जना हुनु दुःखद् कुरा हो। यो समुदायमा श्रम र सीपको प्रयोगबाट भन्दा पनि मागेर गुजारा चलाउने आदत बसिसकेको छ। खेल्ने, पढ्ने, लेख्ने उमेरका बालबालिका पनि अभिभावकसँगै माग्ने काममा लाग्दा उनीहरूको कलिलो मस्तिष्कमा पैसा कमाउन माग्नु नै पर्छ भन्ने छाप परिरहेको छ। उनीहरूको लक्ष्य र उद्देश्य नै माग्ने हुनु कदापि राम्रो होेइन। यी बालबालिकालाई राम्रो शिक्षा दीक्षा दिए समाजका लागि उदाहरणीय काम गर्न सक्छन्। स्थानीय तहमा लक्षित वर्गको कार्यक्रम हुन्छ। यस्ता कार्यक्रमले अभिभावकको जीविकोपार्जन कार्र्यक्रम सञ्चालन गरेर जीवनस्तर उकास्न सकिन्छ। संघीय र प्रदेश सरकारले विशेष प्याकेज ल्याएर मागेर जीवन निर्वाह गर्ने समुदायको उत्थान र विकासमा मद्दत गर्न सक्छन्। विदेशी दातृ निकायसँग ऋण र अनुदानमा चलेको राज्यमा भविष्यका असल नागरिकलाई माग्नेको सन्तान हुनबाट जोगाउनु पर्छ। देशमा हरेक वस्तुमा आत्मनिर्भर बनाउने अभियान सञ्चालन गरे जस्तै सरकारले कापडी र मगन्ता समुदायलाई ढाँटेर, छलेर माग्ने जस्तो घृणित कार्यबाट मुक्ति दिलाउन आत्मनिर्भर बनाउन जरुरी छ।"
नागरिकताको अपमानित नामले धेरै रोएँ,"२०४६ सालमा गाउँमा नागरिकता टोली आयो। तत्कालीन मेहेलतोली गाउँपञ्चायत६, (हालको भगवतीमाई गाउँपालिका३) का कविराम कामी पनि नागरिकता लिन टोली समक्ष पुगे। टोलीलाई उनले आफ्नो नाम कविराम कामी भएको बताए। तर, गाउँपञ्चायतले कुकुर कामी भनेर सिफारिस बनाइदियो। कथित माथिल्लो जातिको ठान्ने गन्यमान्यले उनको नाम कुकुर कामी नै भएको दाबी गरिरहे। त्यसैकारण जबर्जस्ती नागरिकतामा लेखियो कुकुर कामी। आफ्नो नाम त्यो नभएको भन्दै उनले केहीबेर त विमति जनाए। तर मेरो कुडा (कुरा) कसले सुन्थ्यो र ? उनको पीडा पोखे, जबर्जस्ती त्यही नामका कारण उनी घर परिवार र समाजबाट अपहेलित भइरहे। छोराछोरीले समेत बाबुको नाम लिन लज्जाबोध महसुस गर्न थाले। नामकै कारण ३३ वर्षसम्म उनी र परिवारले सामाजिक पीडा भोग्नुपर्यो। अन्नपूर्ण पोष्ट् दैनिकले साउन १७ गते नागरिकतामा अपहेलित नाम शीर्षकमा विशेष समाचार र सम्पादकीय प्रकाशन गर्यो। कान्तिपुर दैनिकले पनि नागरिकतामा अपमानित नामहरुसम्बन्धी समाचार र सम्पादकीय नै लेख्यो। मिडियामा यस्ता समाचारले व्यापकता पाएपछि सदनदेखि सामाजिक सञ्जालमा अपहेलित नामका विषयमा बहस सुरु भयो। गृह मन्त्रालयले नागरिकतामा प्रयोग भएका अपमानजनक शब्द हटाउन र त्यस्ता नागरिकता प्रमाणपत्र सच्याउन मातहतका जिल्ला प्रशासन कार्यालयहरूलाई सोमबार परिपत्र गर्यो। कविरामले मंगलबार नै कुकुर कामी उल्लेख गरिएको नागरिकता सच्याउन जिल्ला प्रशासन कार्यालय दैलेखमा निवेदन दिए। वास्तविक नाम पाउने आशाले मुस्कुराए। तिनै कविरामसँग अन्नपूर्णकर्मी हिक्मतबहादुर नेपालीले गरेको कुराकानीको सम्पादित अंश : तपाईंको परिवारमा कोको हुनुहुन्छ ? श्रीमती, ३ छोरी र ४ छोरा छन्। जेठी छोरी लक्ष्मी हो। उसको जाजरकोटको जुनीचाँदे गाउँपालिकामा बिहे भइसकेको छ। अरू दुई छोरी छन्। माइली छोरी कल्पनाको भगवतीमाई गाउँपालिका७ तप्लुङमा बिहे भएको छ। कान्छी छोरी रत्ना हो। जेठो छोरा जयबहादुर विदेश जाने भनेर लाग्या छ। माइलो सन्तराम, साइलो पप्पु र कान्छो शिवराज हो। पप्पुले ८ कक्षा पढ्दापढ्दै स्कुल छोडेर कालापहाड लाग्यो। कान्छो छोरा शिवराज अहिले गाउँकै स्कुलमा १० कक्षामा पढ्दैछ। बिहे गरेका छोराछोरीबाट नातिनातिना पनि छन्। नागरिकतामा तपाईंको नाम कुकुर कामी कसरी राखियो ? उही जमानाको कुरा हो। क्यारी भनुँ ? बाआमाको हुँदाखेरीमा अहिले यस्तो भयो। मेरो बुबाको नाम भुन्टो कामी हो। आमाको नाम बुदिसरा। म अघिका तीन जना दाइहरू बितिगए। म कान्छो हुँ। म पछिका तीन जना बहिनी छन्। बहिनीहरू अहिले पनि छन्। उहीँ बेला छोराछोरी जन्मिदै मर्दै गरेपछि छोराछोरी बाँचोस भनेर नराम्रा नाउँले बोलाउने चलन रहेछ। छोरो बाँचोस् भनेर मलाई पनि मेरो बाआमाले कुकुरकुकुर भनेर भुने होलान्। अब क्या गरम्। पछिपछि सारा गाउँलेले पनि त्यही नाउँले बोलाउँथे। म जन्मिएपछि बुबा घर नजिकको गन्म गाउँका जैसीकाँ गएर मेरो नाउँ हेराएछन्। जैसीले मेरो नाउँ कविराम आयो भनिकन भनेछन्। त्यहीबेला नागरिकता बनाउनुपर्छ भनेर पनि थाहा नाईँ (थाहा पाइन्)। अहिले जसो बेलैमा नागरिकता बनाउनुपर्छ भनेर पनि थाहा नाईँ। म जन्मिएको २९ वर्षपछि २०४६ सालमा गाउँमा नागरिकता दिने टोली गएका थिएँ। मेरो बुबा बितिसक्नुभएको थियो। आमा अन्तै ब्या (विवाह) गरी गइसक्नुभएको थियो। भगवतीमाई गाउँपालिका३ दैलेखका कविराम कामी अहिले खुसी छन्। कारण ३३ वर्षपछि आफ्नै सच्चा नामको नागरिकता बन्दै छ। २०४६ सालमा गाउँमा गएको नागरिकता टोलीले उनको नागरिकतामा अपमानजनक नाम कुकुर कामी लेखेको थाहा पाएपछि पीडामा थिए। सच्याउन प्रयास नगरेका पनि होइनन्। तर, कुरा कसैले सुनेनन्। अन्नपूर्णले साउन १७ गते नागरिकतामा अपहेलित नाम शीर्षकमा विशेष समाचार प्रकाशन गरेपछि उनको मुस्कुराउने दिन सुरु भए। गृहले त्यस्ता नाम सच्याउन प्रशसनलाई परिपत्र गरेसँगै उनले नाम सच्याउन निवेदन दिएका छन्। अब केही दिनमा नै पाउने छन् नागरिकता र त्यहाँ नामको महलमा लेखिनेछ कविराम कामी। नागरिकता टोलीसँग नागरिकता लिन गएँ। म पढेलेखेको नाईँ (थिइन्)। मैले मेरो नाउँ कविराम हो भनेर सबैका माझ पटकपटक भने। गाउँपञ्चायतले कुकुर कामी नै भनेर सिफारिस बनाइदिएछन्। त्यतिबेला मेहेलतोली गाउँपञ्चायतका प्रधानपञ्च बखतबहादुर खड्का थिए। अरू कागजपत्र पनि कुकुर कामी नै लेखिदिएछन्। त्यसबेलाका सचिव को थियाँ (थिए) अहिले बिर्सिगएँ। मैले मेरो नाउँ कुकुर होइन् जैसीले हेराएको (जुराएको) नाउँ कविराम हो भनिरहेँ। त्यत्रा ठूलाठालू मान्छेको अगाडि मेरो कुडा (कुरा) कसैले सुनेनन्। त्यसबेला गाउँकै अलि जान्ने बुझ्ने कविराम जैसी र आउसे जैसीको जोडबलले मेरो नाउँ कुकुर राखिएको हो भनेर पछि थाहा पाएँ। ती दुई जना बितिगएकी (निधन भइसक्यो) कि थाहा छैन। गाउँपञ्चायतका मान्छे, अली पढ्या लेख्या जान्ने बुझ्नेले अनि नागरिकता टोलीले यही नाउँ भए चल्छ चल्छ भनेर सुधार्न मानेनन्। नागरिकतामा नामै बिगारिदिएछन्। त्यहीबेला नागरिकता टोलीमा कोको थिए ख्याल भएन्। मैले आफ्नो नाउँ कविराम बताएको थिएँ, गाउँले त्यसबेला जान्ने बुझ्ने र ब्राह्मण क्षेत्रीहरूले होइन, कुकुर लेखिदिए हुन्छ भनेर भने। मलाई त हेपेर यस्तो नाउँ राखिदिए। नागरिकतामा यस्तो लेखिएको कुरा कतिखेर थाहा पाउनुभएको थियो ? आफू पढ्या पनि लेख्या पनि नाई। सोझो जमाना। तल्लो जात भनि हेपेर बोलेको कुरा पनि कसैले सुन्दैनथे। हामी त हेपिएर चेपिएर बसेका त भईगयौ। नागरिकता हात पर्नेबित्तिकै मेरो नाउँ त कुकुर लेखिएछ भनेर थाहा पाएँ। नागरिकता हेरेपछि त्यहीँ बेला अलीअली पढेलेखेका गाउँले साथीभाइले तेरो नाउँ त कुकुर लेखिएछ भनेर सुनाए। मैले आफ्नो नाउँ कविराम बताउँदाबताउँदै मेरो कुरा कसैले नसुनेकोमा पीडा धेरै भयो। तीनचार दिनसम्म त खान मन पनि लागेन्। भोकै बसे। खुब धेरै पीर लाथ्यो। गाउँ समाजमा आफ्नो नाउँ कुकुर भनेर कसरी परिचय दिने ? भनेर दुःख लाग्थ्यो। आँखाभरि आँसुका धारा बग्थ्यो। तर, हामी अनपढ र तल्लो जाति भनेर हेपिएका हाम्रा कुरा कसैले सुन्यानाई (सुनेनन्)। घरमै बसेर रुन्थे। अब क्यारु (के गर्नु) ? कसो अरू (गर्नु)? भन्ने लाथ्यो। आफ्ना छोराछोरीकन (छोराछोरीलाई) दुःख मिल्नेभयो, अफ्ठेरो पर्ने भयो भनेर सारै मन दुख्थ्यो। त्यसपछि केके समस्या आए नागरिकताको नाम कै कारण ? नागरिकता पाएपछि गाउँसमाजमा जानै छुट्यो। गाउँघरमा कहिकतै जाने काम पर्यो भने आपूलाई माथिल्लो जातिका ठान्ने बुढापाकाले कुकुर आयो कुकुरआयो भन्दै गिज्याउँथे, हेला गर्थे। त्यसोभन्दा खेरीमा शिर निहुँराएर आफ्नो बाटो लाग्थे। नागरिकतामा कुकुर नाम लेखिँदा छिःछिः र दुरदुर हुने हुँ कि भनेर मनमा डर लाग्थ्यो। हामीकन आफ्नै खेतबारीको अन्नपातले खान पनि पुग्थेन्। त्यस्तै २०४८ सालतिर परिवारलाई साथ लिएर भारतको कालापहाड गएँ। भारतको सिम्लामा पिटौलीको काम गर्थे। झन्डै १४१५ वर्ष उतै बसे। कालापहाड बस्दा पनि हेपिने डरले नागरिकता कसैलाई देखाइन्। मेरो नाउँ कविराम हो भन्थे। सबैले कविराम नै भनेर चिन्थे। २०६३ सालतिर गाउँ फर्किए। गाउँमा आएको बेला देशमा शान्ति आयो शान्ति आयो भन्थे। फर्किएपछि पनि गाउँलेले कुकुर इन्डियाबाट फर्कियो भनेर भने। कहाँकहाँ अपमानित हुनुपर्यो ? नागरिकतामा मेरो नाउँ कुकुर छ भनेर सुईको पाएकाहरूले मान्छेको नाउँ पनि कुकुर हुँदो रहेछ भनेर भन्दा सारै नमिठो लाथ्यो। कुकुर भन्दै हाँस्दै जिस्क्याउँदा अपमानित भएको महसुस हुन्थ्यो। म त मान्छे हुँ। नागरिकतामा जनावरको नाउँ कुकुर राखिदिँदा नमिठो लाग्थ्यो। गाउँ टोलमा हुने बैठक भेलामा जान पनि अप्ठ्यारो लाग्थ्यो। भेला बैठकमा गइहाले पनि कसैले केही भनी हाल्ने हुन कि भनेर अलग्गै बस्थेँ। छोराछोरीले पनि लाजले मेरो नाउँ भन्दैनन्। आफ्नै नाउँ पनि राम्रो राख्न नसक्ने भन्दै छोराछोरीले पनि अपमान गर्छन्। गाली गर्छन्। रिसाउँछन्। छोराछोरीलाई पनि त गाह्रो भएछ नि ! मेरो नाउँ बिगारेको पीडा मेरा छोराछोरीले झन् धेरै भोगिरहेका छन्। छोराछोरीलाई स्कुलमा कुकुरका छोरा, कुकुरकी छोरी भनेर जिस्क्याउँदा रुँदै घर आउँथे। त्यसबेला मरे जत्तिकै लाग्थ्यो। छोराहरू कमाउने भए। बाहिरबाट पैसा पठाउँदा नागरिकता चाहिने, त्यहाँ आफ्नो नागरिकता देखाउन पनि अफ्ठेरो लाग्थ्यो। जेठो छोरा मलेसियामा तीन वर्ष काम बस्यो। बुबाको नाउँ कुकुर लेखेर पैसा पठाउन गाह्रो लागेर उसले पैसासमेत पठाएन्। पछि त्यहाँ झन्डै तीन लाख रुपैयाँ सापटी लिएका नेपाली साथीले छोराको पैसा फर्काएनन्। कान्छी छोरी र माइलो छोराले नागरिकता बनाएका छन्। तर, मेरो नाउँ कुकुर लेखिएकै कारण त्यो नागरिकता देखाउन अप्ठ्यारोले गाउँका समूहमा बस्दैनन्। टोलमा हुने कार्यक्रमहरूमा सहभागी हुन्नन्। प्रधानमन्त्री रोजगार कार्यक्रम कि केके भन्छन् त्यहाँ पनि जाँदैनन्। स्कुलका साथीहरूले जिस्काएकै कारण साइलो छोराले कक्षा ८ मा पढ्दापढ्दै पढाइ छोडिहाल्यो। दुईछोरा दुई छोरीको अझैं नागरिकता बन्याएका छैनन्। चार वर्षअघि मेरो नागरिकतामा नाम कुकुर भयो, अपमान भयो भनेर माइलो छोरोले ६ महिना नागरिकता नै लुकाइदियो। मेरो नागरिकता खोइ माइला भनेर सोध्दा उल्टो मलाई नै गाली गथ्र्यो। पछि मैले म सोधी खोजी गरेर नाउँ बदल्छु भनेपछि मात्र छोराले नागरिकता दियो। यस्ता धेरै समस्या छन् सर क्यार्नु (के गर्नु) ? आफ्नो नामको समस्याबारे कसैलाई भन्नुभएन ? नागरिकता हातमा पडेदेखि (परेदेखि) गाउँका पढेलेखेका र जाने बुझेकालाई भनिरहेँ। बीचमा १४१५ वर्ष कालापहाड हुँदा वास्तै गरिन्। कालापहाड जानुअघि गाउँका टाँठाबाँठालाई भनेको थिएँ। उनीहरूले यो सुध्रिदैन्। यही ठीक छ त भन्दै उल्टै हेलाँ गर्थे। कालापहाडबाट फर्किएपछि पनि पढेलेखेका गाउँले भाइ छोराहरूलाई सुनाएको थिएँ। स्कुलका मास्टर सावहरूलाई पनि भने। तर, कसैले पनि मलाई सही बाटो लेखायानाई (देखाइदिएनन्)। म अनपढलाई अरू केही थाहा नाईँ। काँ जाने के गर्ने थाहा भए पो हुने ? आजभोलिका युवाहरूले त तपाईंलाई कविराम भनेर बोलाउँछन् होला नि ! अहिले अली जाने बुझ्या र पढेलेख्याले त कविराम नै भन्छन्। उतिबेलाका बुढापाकाले अहिले पनि कुकुर भन्छन्। छोराछोरीलाई सारै अफ्ठेरो परेको छ, सबैभन्दा ठूलो पीर उही छ। बाले नाउँ हेराउँदा कविराम आएको थियो। बाँचोस् भनेर कुकुर नाउँले बोलाए होलान्। म कान्छो छोरा। संयोग नै होला म बाँच्ने पनि। म त बाँचे तर नागरिकतामा कुकुर लेखिएकै कारण म आफूमात्रै होइन्, परिवार, छोराछोरी र नातिनातिनीहरू फलानोको श्रीमती, फलानोको छोराछोरी, फलानोको नातिनातिनी भन्न नाम उच्चाहरण गर्न लाजिनु (लज्जित) हुनु परेको छ। यसले सारै पीडाबोध गराउँछ। घरमा पालिने जनावर कुकुर नै मेरो नाम नागरिकतामा लेखेर प्रमाणित हुँदा सारै अपमान महसुस हुन्छ। गाउँ टोलमा आफ्ना सन्तान र आफ्ना जातिकाले कविराम नै भन्छन् तर माथिल्लो जातका ठान्ने कतिपयले कुकुर नै भन्छन्। जातीय विभेदकै कारण तपाईंको नाम त्यसरी राखी दिएका हुन् जस्तो लाग्छ ? अहिले त उ बेला जस्तो छैन्। त्यो जमाना र अहिलेको जमानामा धेरै फरक छ। हाम्रो पालामा छोइछिटो धेरै हुन्थ्यो। त्यसबेला कतिको विभेद थियो भनेर मेरै नागरिकताले देखाइहाल्छ नि ! गाउँघरमा मलाई जसरी बाँचोस् भनेर कुकुर भनेर बोलाउन लागे त्यसरी नै माथिल्ला जातको ठान्ने साथीभाइहरूलाई पनि नाउँ बिगारेर बोलाइन्थ्यो। नागरिकता लिँदा उनीहरूको नाउँ सुधारियो। ब्राह्मण क्षेत्री कसैको पनि मेरो जस्तो नाउँ लेखिएन्। जन्मिएपछि हेराएको राशिकै नाउँ नागरिकतामा लेखियो। उनीहरू माथिल्लो जातको ठानेर त होला नराम्रो नाउँ नलेखिएको ? म त दलित परेँ। त्यही कारणले त होला नागरिकतामै कुकुर नाउँ लेखियो। यो भन्दा ठूलो विभेद के होला ? धारा पँधेरामा पानी छुन दिँदैनथे। कसैको घरमा काम गर्न गएका बेला खाना खानु पर्दा पनि अलग्गै बसेर खानु पथ्र्यो। आफुले खाएको भाँडा माझेर अलग्गै सुकाउँथ्यौ। पछि त्यही घरकाले सुन पानी हालेर भित्र लैजान्थे। हामीले खाने पानीको अङ्खोरामा अलग्गै पानी हालिदिन्थे। जनावरकै व्यवहार गरिन्थ्यो। हामी कामी, दमाई, सार्कीसँग छुइछिटो भइगयो भने घरमा गएर सुनपानी छर्किन्थे। मन्दिर पस्न पाइन्नथ्यो। क्यार्नु र त्यही बेला मेरो नाउँ पनि बिगारिदिए। हामीलाई त उ बेला खुब हेप्थे, हेलाँहा गर्थे। अहिले आएर थाहा पाएको छु, तर कसलाई के भन्नु ? नागरिकतामा तपाईंको नाम सच्चिने भयो ? कस्तो लागिरहेको छ ? खुसी। म त निकै खुसी छु। त्यही बेला कविराम कामी नामभन्दा भन्दै कुकुर कामी लेखिएको नागरिकता अहिले सच्चिन्छ भनेर सिडियो साप कहाँ आएर निवेदन दिएको छु। सिडियो सापकोमा गएर मज्जाले आफ्नो कुरा पनि राखेँ। तपाईंहरूले मेरो लागि दुःख गरिदिनुभयो। अब मैले नयाँ नागरिकता पाउँछु भन्नेमा ढुक्क छु। म त पढ्या पनि लेख्या पनि नाईँ। पहिला स्कुल पनि टाढाटाढा थिए। बाआमाले पढाइदिएनन्। अब नयाँ नागरिकता आउँदा त खुसी छु। बालबच्चाहरूलाई पनि खुसी, मलाई पनि खुसी। अब त छोराछोरीले पनि मेरो नाउँ त लिन सक्लान् नि ! नातिनातिनीलाई पनि सजिलो होला। आजभोलि छुवाछूतको अवस्था कस्तो देख्नुभोग्नु भएको छ ? उहिलेउहिले बाहुन क्षेत्रीले हामी कामी, दमाई, सार्कीलाई छुइछिटो गर्थे। हाम्रोनजिक पर्दैनथे। मन्दिर जान दिँदैनथे। घरको ओटालीसम्म जान पाइँदैनथ्यो। छुवाछूत भन्या त्यही त होला। गाउँ टोलमा हुने बैठक भेलामा पनि हामी तल्ला जाति अलग्गै बस्नुपथ्र्यो। विवाह ब्रतबन्ध पूजामा धेरैजसोले बोलाउँदैनथे। बोलाइहाले भने पनि सँगै बसेर खान पाइँदैनथ्यो। अलग्गै बस्नुपथ्र्यो। अहिले त गाउँ समाज पनि राम्रै भएका छन्। ब्राह्मण क्षेत्री हाम्रा घरमा आएर खान्छन्, हामी उनीहरूको घरमा गएर खान्छौ। पहिले जसो पानी पधेरोँ, कुवामा पनि विभेद गर्दैनन्। अहिले त उहिले जस्तो कहाँ छ र ? समाज सुधारिँदै गएको जस्तो लाग्या छ।जातीय छुवाछूतलाई अन्त्य गर्न के गर्नुपर्ला ? म पढ्नलेख्न त जाँन्दिन। हाम्रो पालामा भएको जस्ता विभेद नभए पनि कताकता दलितहरूलाई विभेद भएको भन्ने समाचार रेडियोबाट सुन्छौं। उहिलेउहिले जसो जातका आधारमा छुवाछूत गर्न हुँदैन भनेर गाउँ समाजमा सिकाउनुपर्छ। सरकारले विभेद गर्नेलाई कारबाही गर्नसक्नुपर्छ। हाम्रा बालबच्चा सरकारी स्कुलमा पढ्छन्। सरकारी स्कुलको पढाइलाई राम्रो बनाउनुपर्छ। बलियाबलिया युवा केटाहरू इन्डिया गइरहेका छन्। उनीहरूलाई गाउँ समाजमै कामको व्यवस्था हुनुपर्ला। हामी पनि हुने खाने भयौं भने त कसैले हेलाँ नगर्ला नि !"
"कोरोना संक्रमणदर ३ गुणाले वृद्धि, आगामी साता चुनौतीपूर्ण","काठमाडौं : साउन १ गते ४ प्रतिशतको हाराहारीमा रहेको कोरोना संक्रमणदर तीन गुणाले बढेको छ। बुधबार संक्रमणदर १३ प्रतिशत पुगेको छ। मंगलबार १ हजार ९० जनामा संक्रमण पुष्टि भएको थियो। स्वास्थ्य तथा जनसंख्या मन्त्रालयका अनुसार बुधबार केही संख्या घटेर ८ सय ६८ जनामा संक्रमण पुष्टि भएको छ। तर, परीक्षण दर बढाउने हो भने संक्रमितको संख्या पनि बढ्ने स्वास्थ्य विज्ञ बताउँछन्। स्वास्थ्य तथा जनसंख्या मन्त्रालयका सहप्रवक्ता डा समिरकुमार अधिकारीका अनुसार, पछिल्लो समय संक्रमितको संख्या धेरैले बढेको छ। संक्रमितसँगै मृत्युदर पनि बढेको अधिकारी बताउँछन्। बुधबार मात्रै ३ संक्रमितले ज्यान गुमाए। संक्रमणदर वृद्धि हुँदै गएकाले आगामी साताहरू जोखिमपूर्ण हुने विज्ञहरूको तर्क छ। स्वास्थ्य तथा जनसंख्या मन्त्रालयका सहप्रवक्ता अधिकारी आगामी दुई साता संक्रमणदर उच्च रहने पूर्वानुमान गर्छन्। आगामी साताहरू गुणात्मक ढंगले बढ्ने अनुमान इपिडिमियोलोजी तथा रोग नियन्त्रण महाशाखा (ईडीसीडी)ले पनि गरेको छ। कोरोनाको संक्रमण सबैभन्दा बढी काठमाडौंमा देखिएको स्वास्थ्य मन्त्रालयले जनाएको छ। मुलुकभर अहिले सक्रिय संक्रमितको संख्या ५ हजार ८ सय ८५ पुगेको छ। जसमध्ये होम आइसोलेसनमा ५ हजार ६ सय ७१ छन्। डा अधिकारीका अनुसार, संस्थागत आइ्सोलसनमा २ सय १४ जना छन्। संस्थागत आइसोलेसनमा रहेका मध्ये ६४ जना सघन उपचार कक्ष (आईसीयू)मा छन्। ७ जना भेन्टिलेटरमा उपचाररत छन्। अहिले संक्रमणको उच्च जोखिममा गुज्रिरहेका छौं, मन्त्रालयका सहप्रवक्ता डा अधिकारी भन्छन्, आगामी केही साताहरू हाम्रा लागि चुनौतीपूर्ण हुन्छन्। अहिले सक्रिय संक्रमितको संख्या ५ हजार ८ सय ६ छ। ग्राफले कोरोना संक्रमणको चौथो लहर सुरु भएको संकेत गरे पनि सरकारले आधिकारिक रूपमा बताएको छैन। स्वास्थ्य मन्त्रालयका सहप्रवक्ता डा अधिकारीका अनुसार आगामी दिनमा संक्रमणदर झन् बढ्दै जाने अनुमान छ। चौथो लहर सुरु भइसकेको आधिकारिक रूपमा भन्न मिल्दैन। ग्राफले भन्ने कुरा हो, उनले भने। साउन महिनादेखि संक्रमण वृद्धि उच्च हुँदै गएको हो। साउन १ गते १ सय ३५ जनामा संक्रमण पुष्टि भएको थियो। तीन साताभित्र संक्रमण ९ गुणा वृद्धि भई १ हजार नाघेको छ। विगतमा भन्दा यसपटक संक्रमितको अस्पतालमा भर्ना हुने दर न्यून रहेको डा अधिकारीले बताए। ज्येष्ठ नागरिक र दीर्घबिरामीहरू र खोप नलगाएका व्यक्तिहरू अस्पताल भर्ना भएका छन्। संक्रमण बढ््दै जाँदा अस्पताल भर्ना हुने दर वृद्धि हुने डा अधिकारीले बताए। संक्रमणको अवस्था बागमती र लुम्बिनी प्रदेश बढ्दै गएको पाइएको छ। चाडपर्व नजिकिए सँगै सीमापारी भारतबाट स्वदेश फर्कनेको बढ्दो संख्या र बजारमा किनमेल गर्नेको भीडसँगै संक्रमण बढेको विज्ञहरू बताउँछन्। खुला सीमा र निर्वाध आवतजावतका कारण संक्रमण झन् बढ्न सक्छ, जनस्वास्थ्य विज्ञ डा बाबुराम मरासिनी भन्छन्, सीमा क्षेत्रमा परीक्षणलाई व्यापक बनाउनुपर्छ। स्वास्थ्य मन्त्रालयका सहप्रवक्ता डा अधिकारी संक्रमणदर झन् बढ्ने पूर्वानुमान गरिएको बताउँछन्। संख्या बढ्न नदिन के गर्न सकिन्छ ? त्यसतर्फ सरोकारवाला सबैले ध्यान दिनुपर्ने आवश्यकता छ, डा अधिकारीले भने, संक्रमण उच्च ढंगले बढ्न नदिन सबैले आआफ्नो भूमिका खेल्नुपर्छ। जनस्वास्थ्यको मापदण्ड अपनाउनु नै उत्तम उपाय हो। इपिडिमियोलोजी तथा रोग नियन्त्रण महाशाखाका पूर्वनिर्देशकसमेत रहेका डा मरासिनीले विगतमा पाठ सिक्नुपर्ने सुझाव दिए। हाल नेपालमा कोरोना संक्रमणबाट मृत्यु भएकामध्ये ७५ प्रतिशतभन्दा बढीले कोरोना विरुद्धको खोप नलगाएको पाइएको छ। अहिले कुल जनसंख्याको ७० दशमलव ७ प्रतिशतले मात्र पूर्ण मात्रा खोप लगाएका छन्। ७४ दशमलव ६ प्रतिशतले मात्र एकमात्रा खोप लगाएका छन्। कोरोनाविरुद्धको खोप लगाएका व्यक्तिमा कोरोना संक्रमणबाट मृत्यु हुने सम्भावना न्यून रहने विज्ञहरू बताउँछन्। संक्रमण भयो भने गम्भीर बिरामी पर्ने वा मृत्यु हुन सक्ने सम्भावना खोप लगाएका व्यक्तिको तुलनामा १० गुणा बढी हुने स्वास्थ्य मन्त्रालयले जनाएको छ। कोरोना विरुद्धको बुस्टर मात्रा खोपले गम्भीर बिरामी पर्ने वा मृत्यु हुनबाट झन्डै ८५ प्रतिशत सुरक्षा प्रदान गर्ने मन्त्रालयले जनाएको छ। मन्त्रालयका सहप्रवक्ता डा अधिकारीले खोप नलगाएकाहरू संक्रमणको उच्च जोखिममा रहेकाले नजिकैको स्वास्थ्य संस्थामा सम्पर्क गरी पहिलो, दोस्रो र बुस्टर मात्रा खोप लगाउनुपर्ने बताए। लक्षित जनसंख्या (१२ वर्ष र सोभन्दा माथि)का पूर्णमात्रा खोप लगाउने ८८ दशमलव ५ प्रतिशत छन्। एकमात्रा खोप लगाउने ९३ दशमलव ३ प्रतिशत छन्। अतिरिक्त मात्रा लगाउने जनसंख्या ७३ लाख ६९ हजार १ सय ८ जना रहेको रहेको स्वास्थ्य मन्त्रालयले जनाएको छ।"
विश्वविद्यालयमा शैक्षिक क्यालेण्डर प्रतिकूल हुने अवस्था सृजना नगरौं : प्रधानमन्त्री देउवा,"काठमाडौंः प्रधानमन्त्री शेरबहादुर देउवाले विश्वबजारमा प्रतिष्पर्धा गर्न सक्ने शैक्षिक जनशक्ति उत्पादनमा जोड दिनुपर्ने बताएका छन् । नेपाल प्राध्यापक संघको हिरक महोत्सवमा प्रधानमन्त्री देउवाले विश्वविद्यालय शिक्षा अनुसन्धनात्मक र सिपमुलक हुनुपर्ने बताए। 'प्राध्यापकको ज्ञानको सदुपयोग भएमा मात्रै देशको चौतर्फी विकास हुनेछ । कुनैपनि देशको विकास त्यस देशको शिक्षाले मापन गर्छ । विश्वबजारमा प्रतिष्पर्धा गर्न सक्ने शैक्षिक जनशक्ति उत्पादनमा जोड दिनुपर्छ । प्रधानमन्त्री देउवाले देशको भविष्यसँग जोडिएको पठनपाठनलाई रोजगारमुलक बनाउन प्राध्यापकको भूमिका अग्रणी रहने बताए । प्रधानमन्त्री देउवाले प्राज्ञिक बहसमा केन्द्रित भई समृद्धि मुलुक बनाउने अभियानमा केन्द्रित हुन प्राध्यापकलाई अनुरोध गरे । प्राध्यापकहरुको प्रतिभा, ज्ञानको उच्चतम सदुपयोग गर्न आवश्यक रहेको उनको भनाइ छ। प्रधानमन्त्री देउवाले भने, 'विश्वविद्यालयको पठनपाठनलाई कुनै आँच आउन नदिने तथा शैक्षिक क्यालेण्डर प्रतिकूल अवस्था सृजन हुन दिनुहुँदैन । विश्वविद्यालय स्वस्थ प्राज्ञिक थलो हो ।'"
आदिवासी जनजाति आयोगलाई अध्ययन अनुसन्धानको अभिलेखीकरण गर्न निर्देशन,"काठमाडौं : प्रतिनिधिसभा अन्तर्गतको महिला तथा सामाजिक समितिले आदिवासी जनजातिको भाषा कला संस्कृतिको संरक्षण प्रवर्द्धनका लागि आवश्यक अध्ययन अनुसन्धान गरी अभिलेखीकरण गर्न आदिवासी जनजाति आयोगलाई निर्देशन दिएको छ। सिंहदरबारमा बिहीबार बसेको समिति बैठकले आदिवासी जनजातिको भाषा, कर्ला संस्कृति, भेषभुषाको विविधतायुक्त उपस्थिति राज्यको सांस्कृतिक सम्पत्ति भएको र नागरिकका पहिचानका बिषयबस्तु पनि भएकाले भाषा कला संस्कृतिको संरक्षण प्रवर्द्धनका लागि आवश्यक अध्ययन अनुसन्धान गरी अभिलेखीकरण गर्न निर्देशन दिएको हो। बैठकले यस सम्बधमा आवश्यक नीतिगत तथा कार्यगत योगदान पुग्नेगरी कार्यसम्पादन गर्न पनि आदिवासी जनजाति आयोगलाई निर्देशन दिएको छ। त्यस्तै बैठकले आदिवासी जनजाति आयोग क्रियाशिल रहेको अवस्थामा आदिवासी जनजाति उत्थान राष्ट्रिय प्रतिष्ठानको विद्यमानताले उस्तै प्रकृतिको कार्यका लागि दोहोरो राज्यस्रोतको लगानी भएको देखिएको भन्दै एकै प्रकृतिका कार्यका लागि दोहारो संरचना आवश्यक भए नभएको पहिचान गर्न प्रधानमन्त्री कार्यालय र सामान्य प्रशासन मन्त्रालयलाई निर्देशन दिइएको समिति सभापति निरुदेवी पालले जानकारी दिए। त्यस्तै समितिले विश्वव्यापीकरणको कारण स्थानीय आदिवासी जनजातिको मौलिकतामा क्षयीकरण भए नभएको विषयमा बस्तुगत अध्ययन गर्न पनि आदिवासी जनजाति आयोगलाई निर्देशन दिएको छ।"
संसदको 'पोजिशन'लाई मुख्य आधार बनाएर सिट बाँडफाँडको 'मोडालिटी' बनाउन कार्यदलमा प्रस्ताव,"काठमाडौं : प्रतिनिधिसभा र प्रदेशसभा निर्वाचनका लागि सिट बाँडफाँडका लागि बनेको कार्यदल बैठकले 'मोडालिटी'को विषयमा सैद्धान्तिक सहमति गरेका छन्। प्रधानमन्त्री निवास बालुवाटारमा बसेको बैठकले त्यसका लागि दलभित्र 'वर्क आउट' गर्ने भएका छन्। माओवादी नेता देव गुरुङले सहमतिको मोडालिटी छिट्टै तयार पारिने बताए। 'कार्यदलको बैठकमा मुख्यतः सिट बाँडफाँडको विभिन्न मोडालिटीबारे छलफल भयो। मोडालिटी तयार गर्ने विषयमा सैद्धान्तिक सहमति पनि जुटेको छ। त्यसका लागि एकपटक आआफ्नो दलभित्र छलफल चलाउने कुरा भएको छ,' सञ्चारकर्मीसँग उनले भने। उनले मोडालिटीको मुख्य आधार संसदमा दलहरुको पोजिशनलाई बनाउन प्रस्ताव आएको बताए। तर सबै कुरा त्यो लागू नहुन पनि सक्ने बताए। 'मोडालिटी तयार पार्दा मुख्यतः संसदमा दलको पोजिशनलाई राख्ने कि भन्ने प्रस्तावमा छलफल भएको छ। तर सबै कुरा त्यो लागू नहुनसक्छ,' उनले भने। उनले मंसिर ४ गते हुने चुनावका लागि पाँच दलीय गठबन्धन कायम रहनेसमेत बताए। 'गठबन्धन टुट्ने, भाँडिने खालका कुराहरु पनि हुन्छ। त्यसमा सबै सचेत छौं। आउँदो निर्वाचनमा सहमतिका साथमा तालमेल गरेर अघि बढ्ने कुरामा हामी एकमत छौं,' उनले भने। गुरुङका अनुसार कार्यदलको अर्को बैठक साउन ३० गते बस्नेछ।"
"यस्तो छ प्रहरीको निर्वाचन केन्द्रित सुरक्षा योजना, एक लाख २० हजार म्यादीको प्रस्ताव (भिडियोसहित)","काठमाडौं : प्रहरी महानिरीक्षक धिरज प्रताप सिंहले आगामी निर्वाचनको सुरक्षाका लागि सबै प्रकारको तयारी सुरु गरिसकेको बताएका छन्। आफ्नो कार्यकालको एकसय दिन पुगेको अवसरमा बिहीबार नेपाल प्रहरी प्रधान कार्यालयमा आयोजित पत्रकार सम्मेलनमा उनले मंसिर ४ गते हुने संघ र प्रदेशको निर्वाचनका लागि आवश्यक स्रोत साधनका लागि गृहमन्त्रालयमा प्रस्ताव पठाइसकिएको बताए। 'निर्वाचनमा ४० दिनको लागि म्यादी भर्ना गर्ने तयारी भइरहेको छ। यसपटक म्यादी प्रहरीको संख्या पनि बढ्नसक्छ। हामीले एक लाख २० हजार म्यादी प्रहरी भर्नाका लागि प्रस्ताव गरेका छौं,' उनले भने। यसअघिको भएका स्थानीय तह निर्वाचनमा प्रहरीले आफ्नो व्यवसायिता देखाएको र शान्तिपूर्ण तथा विश्वसनीय तवरले निर्वाचन सम्पन भएको उनको दाबी छ। आफ्नो कार्यकालमा विगतका महानिरिक्षकका कामहरुलाई निरन्तरता दिँदै आएको र संगठनको लक्ष्यअनुसार काम अघि बढाएको उनले बताए। उनले प्रहरीको बढुवा पनि न्यायसंगत भएको बताए। 'प्रहरी कर्मचारीहरूको सरूवा, बढुवा, कार्यसम्पादन मूल्याङ्कन लगायतका हरेक काम संगठनको प्रणालीअनुरूप पारदर्शीरूपमा भएका छन्। सांगठनिक सुधारका लागि ८ वटा लक्ष्यसहित कार्ययोजना २०७९ लागूसमेत गरिएको छ। मिटरब्याजी, तस्करी, वित्तीय अपराध, सीमावर्ती अपराध, जघन्य अपराध, विद्युतीय अपराध, जबरजस्ती करणी लगायतका अपराध रोकथाम तथा नियन्त्रणमा प्रहरीले अझ सक्रिय भई कार्य सम्पादन गरिरहेको छ,' उनले भने। प्रहरी संगठनको श्रीवृद्धि तथा सुदृढिकरणको लागि आगामी दिनमा समेत सञ्चारजगतबाट रचनात्मक सहयोग, सुझाव र समन्वयको सदैव अपेक्षा रहेको उनले बताए। उनले आफ्नो कामको सिलसिलामा प्रहरी कर्मचारीहरू कुनै पनि किसिमको दबाबमा नपरी व्यावसायिकता प्रदर्शन गर्ने बताए। 'कानुनभन्दा कोही पनि माथि छैन। प्रहरी आचरण तथा व्यावसायिकताभन्दा बाहिर गएमा कारबाही हुन्छ,' उनले भने। भिडियो:"
वन नियमावली २०७९ खारेजको माग गर्दै राजधानीमा प्रदर्शन,"काठमाडौं : वन नियमावली २०७९ तत्काल खारेज गर्नुपर्ने भन्दै सामुदायिक वन उपभोक्ता महासंघ नेपालले काठमाडौंमा विरोध प्रदर्शन गरेका छन् वन तथा वातावरण मन्त्रालयबाट २०७९ असार १९ गते राजपत्रमा प्रकाशित वन नियमावली २०७९ नेपालको संविधान, संघीयता, वन ऐन २०७६, सामुदायिक वन अधिकार र महिला अधिकार विरोधी भएको भन्दै महासंघले वन नियमावली खारेज गर्नुपर्ने मागसहित काठमाडौंको माइतीघरमा विरोध प्रदर्शन गरेका हुन् । वन क्षेत्रमा योगदान पुराउने सामुदायिक वन उपभोक्ताहरुलाई मारमा पार्नेगरी नियमावली ल्याएकाले निरन्तर विरोध गर्नुपरेको महासंघकी अध्यक्ष भारती पाठकले बताए । समुदायिक वन उपभोक्ताको अधिकारी कटौती भएको विषयमा पटकपटक राज्यको ध्यानाकर्षण गराउँदा पनि नसुनिएको उनको भनाइ छ । उक्त नियमावली तत्काल खारेज गराउनका लागि सामुदायिक वन उपभोक्ता महासंघले जिल्ला, प्रदेश तथा केन्द्रीयस्तरमा विभिन्न आन्दोलनका कार्यक्रम गर्दै आएको जनाएको छ ।"
चुनावी सहकार्य गर्ने विषयमा प्रचण्ड र भट्टराईबीच छलफल,"काठमाडौंः नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र नेपाल समाजवादी पार्टीका अध्यक्ष डाबाबुराम भट्टराईबीच भेटवार्ता भएको छ । बिहीबार भएको भेटमा चुनावी सहकार्य, तालमेल, गठबन्धन सन्दर्भमा छलफल भएको थियो । नेपाल समाजवादी पार्टीका नेता विश्वदीप पाण्डेले छलफल सकारात्मक भएको अन्नपूर्णलाई जानकारी दिए । उनले भने, सबै पार्टीका शीर्ष नेताहरुलाई भेट्ने क्रममा आज बिहान अध्यक्षद्वयबीच भेटवार्ता भएको हो । आजको भेटमा चुनावी सहकार्य, तालमेल, गठबन्धन लगायतमा केन्द्रित रहेर छलफल भएपनि निष्कर्षमा पुगेको छैन । ' पछिल्लो केहि दिनयता भट्टराईले राजनीतिक भेटवार्तालाई तीव्रता दिएका छन् । यसअघि भट्टराईले प्रधानमन्त्री शेरबहादुर देउवालाई भेटेका थिए । भेटमा भट्टराईले आफूहरु गठबन्धनमा रहेर चुनावमा जाने बताएका थिए।"
कार्यदल बैठकमा सिट बाँडफाँडबारे विभिन्न मोडालिटीमा छलफल,"काठमाडौं : सञ्चार तथा सूचना प्रविधिमन्त्री ज्ञानेन्द्र बहादुर कार्कीले प्रतिनिधिसभा र प्रदेशसभा निर्वाचनका लागि सिट बाँडफाँडको विभिन्न मोडालिटीको विषयमा छलफल भइरहेको बताएका छन्। प्रधानमन्त्री निवास बालुवाटारमा जारी बैठकबाट निस्किएका कार्यदल सदस्यसमेत रहेका उनले भने, 'बैठकमा सिट बाँडफाँडका विभिन्न मोडालिटीमा छलफल भइरहेको छ। कार्यदलका सदस्यहरुले खुलारुपमा आफ्नो धारणा राखिरहेका छन्।' मंसिर ४ गते हुने प्रतिनिधि तथा प्रदेशसभा निर्वाचनका लागि सिट बाँडफाँड गर्न सत्ता गठबन्धनले कांग्रेस नेता कृष्णप्रसाद सिटौलाको संयोजकत्वमा कार्यदल गठन गरेको छ। कार्यदलमा कांग्रेसबाट महामन्त्री गगनकुमार थापा, सञ्चार तथा सूचना प्रविधिमन्त्री एवं पार्टीका नेता ज्ञानेन्द्रबहादुर कार्की छन् भने माओवादीबाट नेताहरू वर्षमान पुन र देव गुरुङ छन्। त्यस्तै नेकपा (एकीकृत समाजवादी) बाट उपाध्यक्ष प्रमेश हमाल र महासचिव बेदुराम भुसाल, जनता समाजवादी पार्टी नेपालबाट नेताहरू रामसहायप्रसाद यादव र रकम चेम्जोङ तथा राष्ट्रिय जनमोर्चाबाट हिमलाल पुरी र आनन्द शर्मा कार्यदल सदस्य छन्।"
बालुवाटारमा सत्ता गठबन्धनको कार्यदल बैठक,"काठमाडौं : सत्ता गठबन्धनको कार्यदलको दोस्रो बैठक सुरु भएको छ। प्रधानमन्त्री निवास बालुवाटारमा बसेको बैठकमा आगामी आमनिर्वाचनमा गठबन्धनमा रहेका दलहरुबीच चुनावी तालमेलको खाका बनाउनेलगायत विषयमा छलफल भइरहेको बालुवाटार स्रोतले बताएको छ। बैठकमा गठबन्धनलाई चुनावी तालमेलका साथै संविधान कार्यान्वयन र जनजीविकाका विषय सम्बोधनमा समेत कार्य गर्ने गरी अघि बढाउनुपर्नेलगायत विषयमा छलफल हुने जनाइएको छ। कार्यदलले निर्वाचनमा सिट बाँडफाँटको खाका बनाएर गठबन्धनका शीर्षनेताहरूलाई बुझाउनेछ । यसअघि बसेको गठबन्धनका शीर्षनेताको बैठकले ११ सदस्यीय कार्यदल गठन गरेको थियो । कार्यदलमा कांग्रेसबाट महामन्त्री गगनकुमार थापा, नेता कृष्णप्रसाद सिटौला र सञ्चार तथा सूचना प्रविधिमन्त्री एवं पार्टीका नेता ज्ञानेन्द्रबहादुर कार्की छन् भने नेकपा (माओवादी केन्द्र) बाट नेताहरू वर्षमान पुन र देव गुरुङ छन्। यसैगरी नेकपा (एकीकृत समाजवादी) बाट उपाध्यक्ष प्रमेश हमाल र महासचिव बेदुराम भुसाल, जनता समाजवादी पार्टी नेपालबाट नेताहरू रामसहायप्रसाद यादव र रकम चेम्जोङ तथा राष्ट्रिय जनमोर्चाबाट हिमलाल पुरी र आनन्द शर्मा कार्यदल सदस्य छन्। यही साउन २३ गते बसेको पहिलो बैठकले कार्यदलको संयोजकमा कांग्रेसका पूर्वमहामन्त्री सिटौलालाई चयन गरेको थियो ।"
नेपाल समाजवादी पार्टीको प्रचार विभाग प्रमुखमा विश्वदीप पाण्डे,"काठमाडौं : नेपाल समाजवादी पार्टीले प्रचार, प्रसार तथा प्रकाशन विभाग प्रमुखको जिम्मेवारी विश्वदीप पाण्डेलाई दिएको छ। काठमाडौंमा बसेको नेपाल समाजवादी पार्टीको केन्द्रीय कार्यकारिणी समितिको बैठकले पाण्डेलाई उक्त जिम्मेवारी दिने निर्णय गरेको हो। पूर्वप्रधामन्त्रीसमेत रहेका बाबुराम भट्टराईको प्रेस सल्लाहकारको समेत जिम्मेवारी निर्वाह गरेका पाण्डे राष्ट्रिय तथा अन्तर्राष्ट्रिय मिडियाको अध्ययन गर्ने र मिडियामैत्री राजनीतिज्ञको रुपमा समेत परिचित छन्। सञ्चारकर्मीले राजनीतिज्ञबाट अपेक्षा राख्ने सहज सूचनाको प्रवाहमा विना कन्जुस्याइँ सूचना प्रवाह गर्ने र मिडिया तथा मिडियाकर्मीले चाहँदा सहजै उपलब्ध हुने थोरै राजनीतिज्ञमध्ये एकका रुपमा समेत पाण्डेको छबि बनेको छ। पाण्डे मिडियासँग सुसम्बन्ध राख्न कुशल मनिन्छन्। त्यस्तै बैठकले फणीन्द्र देवकोटालाई केन्द्रीय कार्यालय प्रमुखको जिम्मेवारी दिएको छ।"
नेकपा सचिवालय बैठक जारी,काठमाडौं : नेकपा (एमाले)को केन्द्रीय सचिवालय बैठक जारी छ। केन्द्रीय कार्यालय च्यासलमा सुरु भएको बैठकमा आगामी प्रतिनिधिसभा र प्रदेशसभा सदस्य निर्वाचनको तयारी र समसामयिक राजनीतिक विषयमा छलफल हुनेछ। एमालेले निर्वाचन प्रयोजनका लागि निर्वाचन आयोगमा दल दर्ता गरिसकेको छ। सरकारले मंसिर ४ मा निर्वाचनको मिति घोषणा गरेको छ। स्थानीय तहमा एमालेले विचार र मुद्दा मिल्ने दलहरुसँग गठबन्धन गर्ने बताएको छ। यता सत्ता गठबन्धनमा आवद्ध दलहरुले भने निर्वाचनसम्म गठबन्धन गर्ने निर्णय गरेका छन्। उनीहरु सिट बाँडफाँटको तयारीमा जुटेका छन्। निर्वाचनको मिति घोषण भएसँगै राजनीतिक दलहरुले छलफललाई तीव्रता दिएका छन्।
एक्लाएक्लै लडे एमालेले दुई तिहाइ बहुमत ल्याउँछः खगराज अधिकारी,"काठमाडौंः नेकपा (एमाले) का नेता खगराज अधिकारीले मंसिर ४ गते हुने संघ र प्रदेशको निर्वाचनमा दलहरु एक्लाएक्लै लडे आफ्नो पार्टीले एक्लै दुई तिहाई बहुमत नल्याए राजनीतिबाट सन्यास लिने बताएका छन् । राजधानीमा आयोजित कार्यक्रममा अधिकारीले एक्लाएक्लै लडे कांग्रेसले एक सिट पनि नजित्ने उनले दावी गरे। अधिकारीले भने,एक्लाएक्लै लडे कांग्रेसले एक सिट पनि जित्दैन् । अब कांग्रेस एक्लै लड्न नसक्ने भयो । कांग्रेस एक्लै लड्न आओस्, हामी दुई तिहाईभन्दा बढि सिटमा जित्छौं । यदि हामीले दुई तिहाईभन्दा बढि सिट जितेनौं भने म राजनीति छोडिदिन्छु । नेता अधिकारीले अहिलेको पाँच दलीय गठबन्धनलाई वित्तिय गठबन्धनको संज्ञा दिए । उनले भने,एमाले माक्र्सवादलेनिनवादमा विश्वास गर्छ । अहिलेको गठबन्धन वित्तिय गठबन्धन हो । अधिकारीले कांग्रेसले एसपीपी अर्को ढंगले अघि बढाउन खोजेको गम्भीर आरोप लगाए । उनले पार्टीको अर्थ विभागमा रहेको नाम एम अधिकारी गभर्नर महाप्रसाद अधिकारी नभएको स्पष्ट पारे । उनले अहिलेको सरकारको कारण देश जटिल अवस्थामा पुगेको सुनाए । उनले भने,पेट्रोलियम पदार्थको मूल्यको कुरा गर्दा, घटाउनुपर्ने बेलामा १५, १५ दिनमा मूल्य समायोजन हुनुपर्नेमा अहिलेसम्म गरेको छैन । यसले प्रत्यक्ष रुपमा जनता महँगीको मारमा परेका छन् । एक्सपोर्टईम्पोर्टमा आधारित हाम्रो अर्थतन्त्रलाई हामीले उत्पादनको वृद्धि गरेर, स्वदेशी पुँजी निर्माण गरेर दलाल पुँजीलाई विस्थापित गर्न खाजेका थियौं । संघीयतालाई गतिलो तवरले कार्यान्वयन गर्नुपर्छ । उनले देशको परराष्ट्र नीतिमा अहिले गम्भीर चूनौति खडा भएको सुनाए । उनले भने,एकाबिहानै हाम्रो राष्ट्रको अस्तित्वमाथि चूनौति आउने त होइन भनेर अहिले चिन्ता बढेको छ, ताइवान नजिकै त्यस्ता घट्ना जो भइरहेका छन्, त्यसले अन्तर्राष्ट्रिय शक्तिको खेलमैदान नेपाल नहोस् भनेर हामी सचेत भएर जानुपर्छ । कहीँ हामी असंलग्न परराष्ट्र नीतिबाट विचलित त छैनौं ? भन्ने पनि प्रश्न उठेको छ । उनले अब सबै विषयमा राष्ट्रिय सहमति कायम गरेर जानुपर्नेमा जोड दिए । अधिकारीले अहिले देशको आवश्यकता नै केपी ओली भएकाले आफूहरुले भावी प्रधानमन्त्रीको रुपमा उनलाई अघि सार्न खोजेको बताए उनले भने,उहाँले नेपाललाई नयाँ युगमा प्रवेश गराउनुभयो । किनभने लिपुलेक, लिम्पियाधुरा, कालापानी क्षेत्रमा वैदेशिक सैन्य छ, त्यसलाई हटाउनुपर्छ भनेर मैले संकल्प प्रस्ताव तीन पटकसम्म संसद्मा राखें । त्यो संकल्प प्रस्ताव सूचीमा आएपछि पनि हटाइयो । केपी ओलीले के गर्नुभयो भन्ने कुरा छर्लङ छ, त्यस्तो प्रधानमन्त्री अहिलेसम्म पाउनुभयो ? राष्ट्रिय स्वाभिमानको लागि केपी ओली चाहिन्छ । समकालिन विश्वमा, भूराजनीतिको यो अवस्थितिमा दक्षिण र उत्तरतर्फ आफ्नो लविङ र क्याम्पेन गर्नसक्ने, त्यो हैसियत पनि चाहिन्छ । अहिले युवाहरुले प्रधानमन्त्री चलाउँछु भन्ने कुरा त रमाइलो कुरा हुनसक्छ । रोमाञ्चित कुरा हुनसक्छ, तर हामीले त्यो टावरिङ पर्सानिलिटीका साथ लविङ गर्न सक्छ कि सक्दैन्, त्यो हेर्नुपर्छ । अहिले देश संकटमा छ । हामीले उत्तरबाट पाएका सुविधाहरु, त्यो सपना देख्ने केपी ओली । स्ट्रिम त चलिसके । विकासको नयाँ युग सुरु गरेकोले एकपटक नेतृत्व दिनुपर्छ । देशभक्तिको भावनाले उहाँ ओतपोत हुनुहुन्छ । विकास र नयाँ युगको नेतृत्व केपी ओलीले गर्नुभयो ।"
ओलीको नेतृत्वमा केन्द्रीय निर्वाचन परिचालन कमिटी गठन,"काठमाडौंः नेकपा एमालेले पार्टी अध्यक्ष केपी शर्मा ओलीको नेतृत्वमा केन्द्रीय निर्वाचन परिचालन कमिटी गठन गरेको छ । बिहीबार बसेको पार्टीको सचिवालय बैठकले ओलीको नेतृत्वमा केन्द्रीय निर्वाचन परिचालन कमिटी गठन गर्ने निर्णय गरेको हो । समितिमा केन्द्रीय कमिटीका सबै सदस्य,अनुशासन आयोग,लेखा आयोग,केन्द्रीय सल्लाहकार परिषदका पदाधिकारी,केन्द्रीय विभाग सचिव,प्रदेश अध्यक्ष सदस्यका रुपमा रहनेछन्। यस्तै बैठकले पार्टी उपाध्यक्ष ईश्वर पोखरेलको संयोजकत्वमा आठ सदस्यीय चुनावी घोषणापत्र मस्यौदा समिति गठन गरेको छ । समितिमा पोखरेलसहित उपाध्यक्ष अष्टलक्ष्मी शाक्य, रामबहादुर थापा,विष्णु पौडेल, महासचिव शंकर पोखरेल, उपमहासचिव प्रदीप ज्ञवाली, सुरेन्द्र पाण्डे र विष्णु रिमाल सदस्य रहेका छन् । यस्तै, सचिवलाय बैठकले भदौ ७ गते स्थायी कमिटी बैठक बस्ने निर्णय गरेको छ । भदौ ९ गते पोलिटब्युरो बैठक बस्ने पार्टीका प्रचार विभाग प्रमुख पृथ्वीसुब्बा गुरुङले जानकारी दिए । सरकारले मंसिर ४ गते प्रतिनिधि सभा र प्रदेश सभा सदस्य निर्वाचनको घोषणा गरेको छ। निर्वाचनको मिति घोषणा भएसँगै राजनीतिक दलहरु आन्तरिक छलफलमा जुटेका छन्।"
"नेपाललाई चीनको १५ अर्ब बढी अनुदान, सीमा निरीक्षणका लागि द्विपक्षीय प्राविधिक टोली खटाइने","काठमाडौं : परराष्ट्रमन्त्री डा नारायण खड्काले चीन भ्रमण सफल भएको बताएका छन्। चीनको तीन दिने भ्रमणबाट बिहीबार स्वदेश फर्किएका मन्त्री खड्काले दुई देशबीचको हितका लागि विभिन्न विषयमा छलफल र सहमति जुटेको बताए। परराष्ट्रमन्त्री खड्का र चिनियाँ विदेशमन्त्री वाङ यीबीच बुधबार भेटवार्ता भएको थियो। नेपालचीन सम्बन्ध र सहयोगका समग्र पक्षको समीक्षा गर्दै व्यापार, कनेक्टिभिटी, लगानी, स्वास्थ्य, पर्यटन, गरिबी निवारण, कृषि, विपद् व्यवस्थापन, शिक्षा, संस्कृतिलगायतका विभिन्न क्षेत्रमा सहयोगलाई थप प्रवर्द्धन गर्ने विषयमा छलफल भएको थियो। वाङ यीको नेपाल भ्रमणमा भएको द्विपक्षीय सहयोग सम्बन्धमा भएको प्रगतिबारे समेत कुराकानी भएको थियो। परराष्ट्रमन्त्री खड्काले एक चीन नीतिप्रति नेपाल प्रतिबद्ध रहेको दोहोर्याउदै नेपाली भूमि चीनविरुद्धको कुनै पनि गतिविधिका लागि प्रयोग हुन नदिने आश्वासन दिएका थिए। वाङ यीले पनि नेपालको सार्वभौमसत्ता, स्वतन्त्रता र भौगोलिक अखण्डताप्रति चीनको निरन्तर र निःशर्त समर्थन गर्ने र नेपाल सरकारको प्राथमिकताअनुसार नेपालको विकास प्रयासमा सहयोग गर्ने आश्वासन दिएका थिए। चीनले नेपालालाई यस वर्ष १५ अर्ब बढी अनुदान दिने घोषणा गरेको छ। त्यस्तै रासायनिक मल उपलब्ध गराउनुका साथै नेपालमै रासायनिक मल उत्पादनका लागि सम्भाव्यता अध्ययन गर्न चीन सहमत भएको छ। चीनले नेपालको कृषि क्षेत्रमा पनि सहयोग गर्ने प्रतिवद्धता गरेको छ। नेपालको उत्पादन क्षमता विकास गर्न चिनियाँ लगानीलाई प्रोत्साहन गर्न र नेपाली चिया तथा परम्परागत जडीबुटीको निर्यातमा सहयोग अभिवृद्धि गर्न पनि चीन सहमत भएको छ। त्यस्तै चीनको सहयोगमा नेपालमा सञ्चालित विकास आयोजनाहरुलाई समयमै सम्पन्न गर्ने प्रतिवद्धता गरेको छ। दोस्रो चरणको काठमाडौं रिङ्ग रोड सुधार परियोजनाको काम पनि छिट्टै सुरु गरिने भएको छ। केरुङकाठमाडौं रेलमार्गको सम्भाव्यता अध्ययन चीन सरकारको अनुदान सहायतामा गर्ने सहमतिसमेत भएको छ। यसका लागि यसै वर्ष चीनले प्राविधिक टोली खटाउने सहमति भएको छ। त्यस्तै नेपालको अनुरोधमा साढे ५ करोड बराबरको विपद् व्यवस्थापन तथा न्युनीकरणका लागि आवश्यक उद्धार तथा बन्दोबस्तीको सामान र पौने ४ करोड बराबरको औषधि तथा स्वास्थ्य सामग्रीहरु प्रदान गर्न चिनियाँ पक्षले सहमति जनाएको छ। त्यस्तै दुई देशबीचको सीमा निरीक्षणसम्बन्धी कार्य गर्न स्थापित स्थायी संयन्त्र संयुक्त सीमा निरीक्षण समितिको काम अघि बढाउन आवश्यक तयारीका लागि द्विपक्षीय प्राविधिक टोली गठन गर्ने विषयमा सहमति भएको छ। परराष्ट्रमन्त्री खड्का तीन दिने भ्रमणका लागि मंगलबार राति चीन प्रस्थान गरेका थिए।"
भुवन केसीविरुद्ध सर्वोच्च अदालतमा रिट दायर,काठमाडौं : चलचित्र विकास बोर्डका अध्यक्ष भुवन केसीविरुद्ध सर्वोच्च अदालतमा रिट दायर भएको छ। बोर्डको अध्यक्ष बन्न अयोग्य भएको भन्दै बिहीबार केसीविरुद्ध सर्वोच्च अदालतमा मुद्दा दायर भएको हो। सर्वोच्च अदालतका प्रवक्ता बिमल पौडेलका अनुसार नरेश कुमार पौडेलसहित पाँचजनाले केसीलाई नियुक्ति गर्ने सरकारको निर्णय खारेजको माग गर्दै रिट दायर गरेका हुन्। विकास बोर्डको अध्यक्ष हुनलाई स्नातक उत्तिर्ण हुनुपर्ने प्रावधान भएपनि केसीले प्रमाण पत्र तह मात्रै उत्तिर्ण गरेको रिटमा दावी गरिएको छ। गत साउन ९ गते बसेको मन्त्रिपरिषद बैठकले केसीलाई बोर्डको अध्यक्ष नियुक्त गर्ने निर्णय गरेको थियो।
सत्ता गठबन्धनमा सिट बाँडफाँट गर्न बनेको कार्यदलको बैठक बस्दै,"काठमाडौं : आगामी प्रतिनिधिसभा र प्रदेशसभा सदस्यका लागि सिट बाँडफाँट गर्न बनेको कार्यदलको बैठक आज बस्ने भएको छ। प्रधानमन्त्री निवास बालुवाटारमा बिहीबार दिउँसो २ बजे कार्यदलको बैठक बस्ने एकीकृत समाजवादीका महासचिव एवम् कार्यदलका सदस्य बेदुराम भुसालले अन्नपूर्ण पोस्ट्लाई जानकारी दिए। उनका अनुसार बैठकमा कुन मोडालिटीमा सिट बाँडफाँट गर्ने भन्ने विषयमा छलफल हुने छ। सत्ता गठबन्धनले साउनभित्रमा सिट बाँडफाँटको खाका तयार गर्न गठन गरेको कार्यदलको दोस्रो बैठक बस्न लागेको हो। गठबन्धनका दलहरूबीचमा प्रतिनिधिसभाका १६५ र प्रदेशसभाका ३३० वटै क्षेत्रमा गठबन्धन गर्ने तय भएको छ। गठबन्धनभित्र कुन मोडालिटीमा सिट बाँडफाँट गर्ने र निर्वाचनमा कसरी जाने भन्ने विषय भने टुंगिन सकेको छैन। सिट बाँडफाँट गर्दा १ सय ६५ सिटमध्ये कांग्रेसको भागमा १०० सिट हुनुपर्ने पक्षमा कांग्रेसका अधिकांश नेताहरू छन्। माओवादी केन्द्रले दोस्रो ठूलो दलका रुपमा दाबी गरेको छ। स्थानीय तहको निर्वाचनबाट कांग्रेस मात्र नभई माओवादी केन्द्र पनि हौसिएको छ। गठबन्धन दलमा सिट बाँडफाँटका विषयमा दुईवटा मोडेलमा छलफल सुरु भएको छ। पहिलो, स्थानीय तहको निर्वाचनका आधारमा जसको प्रभाव जहाँ राम्रो छ, त्यहीअनुसार अघि बढ्ने। दोस्रो, ०७४ सालको संघीय निर्वाचनमा आफूले जितेका क्षेत्रमा दाबी यथावत् राख्ने। स्थानीय तहको निर्वाचनको नतिजाले कांग्रेस एक्लैले पनि प्रदेश र प्रतिनिधिसभाको निर्वाचनमा एकल बहुमत ल्याउन सक्ने भन्दै कांग्रेसका केही नेताहरू गठबन्धनबिरुद्ध पनि बोल्न थालेका छन्। तर, कार्यदल नै बनिसकेकाले गठबन्धनका दलहरू बढीभन्दा बढी सिट आफूले कसरी लिने भन्ने ध्याउन्नमा छन्। यसअघि २०७४ मा गठबन्धन दलको निर्वाचनको नतिजा हेर्दा संघीय निर्वाचनमा प्रत्यक्षमा माओवादी कांग्रेस भन्दा अगाडि थियो। त्यतिबेला माओवादीले ३६ सिट ल्याएको थियो। कांग्रेस भने २३ सिटमा सीमित थियो। राष्ट्रिय जनमोर्चाले भने १ एक सिट जितेको थियो। नेकपा एकीकृत समाजवादी भने त्यतिबेला एमालेमा थियो। उपेन्द्र यादवले नेतृत्व गरेको तत्कालीन संघीय समाजवादी पार्टी हाल जनता समाजवादी पार्टीले १० सिट जितेको थियो। नेकपा एकीकृत समाजवादीले भने सिट बाँडफाँट सम्मानजनक हुनुपर्ने भन्दै आएको छ। सत्तागठबन्धनको सहाराबिना नेकपा माओवादी केन्द्र, नेकपा एकीकृत समाजवादी, जनता समाजवादी र राष्ट्रिय जनमोर्चालाई निर्वाचनमा जित हात पार्न सकस भने देखिन्छ। अर्कोतिर कांग्रेसलाई पनि गठबन्धन भित्रकै कम्युनिष्ट दलहरूको सहारा बिना राम्रो सिट ल्याउन सकस हुने प्रष्ट छ। सिट बाँडफाँट गर्न बनेको सत्तागठबन्धनको कार्यदलको संयोजक कांग्रेसका नेता कृष्णप्रसाद सिटौला रहेका छन्। सोमबार बसेको कार्यदलको पहिलो बैठकले सिटौलालाई संयोजक बनाएको हो। कांग्रेसबाट ३ जना सदस्य छन् भने अन्य चार पार्टीबाट दुईदुई जना सदस्य छन्। जसमा महामन्त्री गगन थापा, कृष्णप्रसाद सिटौला र सूचना तथा सञ्चारमन्त्री ज्ञानेन्द्रबहादुर कार्की, माओवादी केन्द्रबाट वर्षमान पुन र जनार्दन शर्मा, नेकपा एकीकृत समाजवादीबाट उपाध्यक्ष प्रमेश हमाल र महासचिव बेदुराम भुसाल, जनता समाजवादी पार्टीबाट रामसहाय यादव र रकम चेम्जोङ, राष्ट्रिय जनमोर्चाबाट हिमलाल पुरी र आनन्द शर्मा छन्।"
शपथ र तथ्यांक विधेयक पारित,"काठमाडौं : प्रतिनिधिसभाबाट बुधबार दुई विधेयक पारित भएका छन्। राष्ट्रिय सभाबाट पारित भएर आएका शपथसम्बन्धी विधेयक र तथ्यांक विधेयक पारित भएका हुन्। शपथसम्बन्धी विधेयक, २०७९ र तथ्यांक विधेयक, २०७८ बहुमतले पारित भएको संसद् सचिवालयले जनाएको छ। शपथसम्बन्धी विधेयकलाई प्रधानमन्त्री शेरबहादुर देउवाका तर्फबाट कानुन, न्याय तथा संसदीय मामिलामन्त्री गोविन्दप्रसाद शर्मा कोइरालाले र तथ्यांकसम्बन्धी विधेयकलाई गृहमन्त्री बालकृष्ण खाँणले पारित गरियोस् भन्ने प्रस्ताव पेस गरेका थिए। गृहमन्त्री खाँणले ऐनलाई समय सान्दर्भिक बनाइ तथ्यांकसम्बन्धी आवश्यकता पूरा गर्न विधेयक अघि बढाइएको बताए। तथ्यांक संकलन गर्नु सरकारको दायित्व रहेको बताउँदै उनले देशभरका हरेक विषयको तथ्यांक संकलन र उपयोग गर्न यसले सहयोग गर्ने बताए। तथ्यांक विभागको कार्यालय ३३ जिल्लामा रहेको र तिनैले ७७ जिल्ला हेर्नुपर्ने हुँदा सबै जिल्लामा कार्यालय विस्तार गर्ने र कर्मचारीको क्षमता अभिवृद्धि गराउन आवश्यक हुने उनको भनाइ छ। यसअघिको सरकारले २८ फागुन २०७६ मा ल्याएको यो विधेयक २० साउन २०७८ मा राष्ट्रिय सभाबाट पारित भएको थियो। राष्ट्रिय सभाबाट पारित भएर आएको विधेयकलाई बुधबार प्रतिनिधिसभाले पनि पारित गरेको हो। शपथसम्बन्धी विधेयकलाई पारित गरियोस भन्ने प्रस्ताव पेस गरेका मन्त्री कोइरालाले सार्वजनिक पदधारण गर्ने व्यक्तिले मुलुकको कानुनप्रति प्रतिबद्ध छु र त्यसलाई शतप्रतिशत कार्यान्वयन गर्छु, भन्ने स्वघोषणाका रूपमा शपथलाई लिइएको व्यवस्था विधेयकमा रहेको बताए। उनले राज्यका विभिन्न जिम्मेवारीमा पुग्ने व्यक्तिहरूलाई जिम्मेवार बनाउने दृष्टिकोणका साथ शपथको प्रचलन संसारभर नै चलेको बताए।"
अख्तियारद्वारा सचिव र विभागीय प्रमुखलाई निर्देशन,"काठमाडौं : अख्तियार दुरुपयोग अनुसन्धान आयोगले सार्वजनिक सेवा प्रवाह र विकास निर्माणका कार्यको प्रभावकारिता सम्बन्धमा नेपाल सरकारका सचिव र विभागीय प्रमुखलाई ध्यान दिन भनेको छ। आयोगले साउन २४ र २५ गते मुख्यसचिव शंकरदास वैरागीदेखि सेवा प्रवाह र विकास निर्माणसँग सम्बन्धित सचिव र विभागीय प्रमुखलाई बोलाएर चुस्तदुरुस्त काम गर्ने निर्देशन दिएको छ। अख्तियारमा नै बोलाएर राष्ट्रिय योजना आयोग, भौतिक पूर्वाधार तथा यातायात मन्त्रालय, सहरी विकास मन्त्रालय, खानेपानी मन्त्रालय, ऊर्जा, जलस्रोत तथा सिँचाइ मन्त्रालय, अर्थ मन्त्रालयलगायतका मन्त्रालय, विभाग र सम्बन्धित निकायहरूसँग अन्तरक्रिया गरेको थियो। प्रमुख आयुक्त प्रेमकुमार राईले सुशासन कायम गर्ने सबैको दायित्व भएको बताए। उनले मन्त्रालयबाट गरिने अनुगमन तथा मूल्यांकनको कार्यलाई थप प्रभावकारी बनाइ देखिएका समस्याहरूलाई तत्कालै समाधान गर्न सकेको खण्डमा आयोगमा पर्ने उजुरीको संख्यामा कमी आउने बताए। उनले भने, मन्त्रालय र मातहतका सबै निकायमा कार्यरत कर्मचारीहरूलाई पदअनुसारको कार्यविवरण अनिवार्य रूपमा दिई जिम्मेवार बनाउनुहोस्, सम्पत्ति विवरण सबै कर्मचारीले समयमा बुझाउन लगाउनुहोस्। उनले सूचना प्रविधिको एकीकृत प्रयोगको व्यवस्था मिलाउने, सेवा प्रवाहमा गुणस्तर वृद्धि गर्नुपर्ने, परामर्श सेवाबाट प्राप्त अध्ययन प्रतिवेदनहरूको प्रयोग हुनुपर्ने, जिल्ला दररेटहरूमा जिल्लाको अवस्थाअनुसार एकरूपता कायम हुनुपर्ने, रुग्ण ठेक्का व्यवस्थापन गर्नुपर्ने, कार्यालयमा रहेका लिलाम गर्नुपर्ने जिन्सी सामानको समयमै लिलाम गर्नुपर्ने, प्रयोगविहीन स्वास्थ्य उपकरणको प्रयोग गर्ने व्यवस्था मिलाउनसमेत निर्देशन दिए। आगामी दिनमा गरिने यसप्रकारको अन्तरक्रियामा अहिले उठेका समस्याहरू नदोहोरिनेतर्फ सबैको ध्यान पुगोस् भन्ने निर्देशन दिए। राईले उजुरी नपर्नेगरी कार्यसम्पादन गर्नुपर्ने, समस्या पहिचान भएपछि समाधानका लागि सकारात्मक सोचका साथ अगाडि बढ्नुपर्ने, निर्धारित कार्य विवरण तयार गरी कर्मचारीलाई जिम्मेवार बनाउने, यातायात कार्यालयको सेवा प्रवाहमा सुधार, परामर्श सेवालाई नतिजासँग जोड्नुपर्ने, मन्त्रालयबाट हुने अनुगमन र सुपरीवेक्षणलाई थप प्रभावकारी बनाउनुपर्ने, कार्यसम्पादन करारलाई प्रभावकारी कार्यान्वयन गर्नुपर्ने र सो लाई कर्मचारीको कार्यसम्पादन मूल्यांकनमा समेत प्रयोग गर्नुपर्नेलगायतका विषयमा निर्देशन दिए। मुख्य सचिव शंकरदास वैरागीले आयोगका सुझावहरू सबैले गम्भीरताका साथ कार्यान्वयन गर्नुपर्ने बताए। उनले मन्त्रालयगत सुधार कार्ययोजना, आयोजना व्यवस्थापन, नेतृत्व मूल्यांकन, जनशक्तिको व्यवस्थापन, अनलाइन प्रणालीमा सुधार, बजेट तर्जुमा प्रणालीमा सुधार, खरिद प्रणालीमा सुधार गर्दै एकीकृत विकास निर्माणमा सबैले समन्वयात्मक भूमिका निर्वाह गर्न निर्देशन दिए। कार्यक्रमको पहिलो दिन प्रमुख आयुक्त, नेपाल सरकारका मुख्य सचिव, आयुक्त, नेपाल सरकारका उल्लेखित मन्त्रालय, आयोग तथा निकायका सचिवहरू र विभागीय प्रमुखहरूको उपस्थितिमा आयोगले नेपाल सरकारलाई दिएका सुझावहरूको कार्यान्वयन, विकास आयोजनाहरूलाई समयमै मितव्ययी ढंगले सम्पन्न गर्ने र विकास निर्माणका कार्यमा गुणस्तर कायम गर्ने, एकीकृत विकासको अवधारणालाई कार्यान्वयन गर्ने, विकास निर्माण तथा सार्वजनिक खरिदसम्बन्धी सवालहरू र विषयगत सवालहरूमा छलफल भएको थियो। अख्तियारका आयुक्तहरूले मन्त्रालयहरू विकास निर्माणको हकमा दूरदर्शी भएर अघि बढ्नुपर्ने, तथ्यांकहरूको सही प्रयोग गरेर विकासका आयोजनाहरूको ड्रइङ डिजाइन गर्नुपर्नेलगायतका सुझाव दिएका थिए।"
कम्युनिष्ट पार्टीबाहेक अन्यबाट जनताले आशा राखेका छैनन् : नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले कम्युनिष्ट पार्टीबाहेक अन्यबाट जनताले आशा नराखेको बताएका छन्। बिहीबार एक कार्यक्रममा उनले कम्युनिष्ट पार्टी जनता माझ लोकप्रियता जोगाउन चुनौती भइरहेको बताएका हुन्। कम्युनिष्ट पार्टीबाहेक अन्यबाट जनताले आश गरेका छैनन्, कम्युनिष्ट पार्टीको जनतामाझ जुन लोकप्रियता छ, लोकप्रियता जोगाउन चुनौती थपिदै गइरहेको छ। उनले भने, कम्युनिष्ट पार्टीभित्र नै रोग लाग्यो भने रोगको समयमै उपचार गरेनौं भने त्यसले हामीलाई निकै ठूलो अफ्ठ्यारोमा पार्छ। नेपालले अहिले पार्टीभित्र कुरै नसुन्ने प्रवृति बढ्दै गएकोप्रति चिन्ता व्यक्त गरे। उनले आन्दोलनको शक्तिले नै परिर्वतन ल्याउने धारणा राखे। उद्देश्यप्रति स्पष्ट हुनुपर्ने बताउँदै नेपालले सिद्धान्त र आदर्शप्रति समर्पित हुनुपर्ने धारणा राखे। उनले पार्टीभित्र र नेपालको राजनीतिमा व्यक्तिवाद बढेको बताए। नेपालको राजनीति र समाजमा मबाट सुरु गर्ने प्रवृत्ति व्याप्त छ। म ले पाइनँ भने जस्तोसुकै कुकर्म गर्न तयार हुन्छ। गुटबन्दी गर्न थाल्छन्, त्यसपछि अनेक जालजेल र षडयन्त्र गर्न थाल्छन् पदका निम्ति, पैसाका निम्ति, आफ्नो स्वार्थ र परिपूर्तिका निम्ति नेपालले भने।"
"'सिट बाँडफाँटमा विवेक नपुर्याए, परिस्थिति नियन्त्रण बाहिर जानसक्छ'","गोरखा : नेपाली कांग्रेसका केन्द्रीय सदस्य सुरेन्द्रराज पाण्डेले गोरखाको क्षेत्र नं २ सिट बाँडफाँटका हिसाबले धेरै समस्याग्रस्त रहेको बताएका छन् । गृहजिल्ला गोरखामा बिहीबार बिहान पत्रकार सम्मेलन गरी पाण्डेले सो क्षेत्र शीर्ष नेताहरुको क्षेत्र भएकाले गठबन्धन दलबीच सो क्षेत्र बाँडफाँटमा समस्या भएको बताएका हुन्। सो क्षेत्र पूर्वप्रधानमन्त्री तथा नेपाल समाजवादी पार्टीका अध्यक्ष बाबुराम भट्टराई, नेकपा (माओवादी केन्द) का नेता नारायणकाजी श्रेष्ठ र आफ्नो क्षेत्र भएकाले कुन पार्टीलाई दिने भन्नेमा समस्या रहेको उनको तर्क छ । बाबुराम भट्टराईले आफ्नो पार्टीलाई पनि गठबन्धनभित्र समेट्न लबिङ गरिरहनु भएको छ । गठबन्धनभित्र समेटिएको खण्डमा उहाँको चाहना पनि आफ्नै क्षेत्रबाट चुनाव लड्ने हुनसक्छ,' पाण्डेले भने, नारायणकाजी श्रेष्ठजीको पनि राष्ट्रिय सभा छाडेर प्रतिनिधिसभामा चुनाव लड्ने चर्चा चलिरहेको छ । नेपाली कांग्रेसले पनि गठबन्धनका नाउँमा सधै अरु पार्टीलाई सो क्षेत्र छाडिरहेकाले यसपटक छाड्न नहुने जनदबाब छ ।' गोरखाको हकमा माओवादी र कांग्रेस मात्र गठबन्धन गर्ने र दुईवटा प्रतिनिधिसभा क्षेत्रमध्ये एकवटामा भागबण्डा गर्नेबारे आन्तरिक समझदारी बनेको उनको भनाइ छ । दुईवटा प्रतिनिधिसभा क्षेत्रमध्य कांग्रेस र माओवादीले एकएकवटा लिने, चारवटा प्रदेशसभाको क्षेत्रमध्ये दुईदुईवटा लिने भन्ने अनौपचारिक छलफलका क्रममा समझदारी भएको छ,' उनले भने, 'र क्षेत्र नं १ बाट माओवादीका उम्मेदवार उठाउने र क्षेत्र नं २ कांग्रेसका उम्मेदवार उठाउने भन्ने अनौपचारिक कुराकानी अघि बढिरहेको छ । तर, नेपाल समाजवादी पार्टी पनि गठबन्धनभित्र सामेल भएमा सिट बाँडफाँटमा जटिलता आउने उनले बताए । यसअघि कांग्रेससँग तालमेल गरेर चुनाव लडेका बाबुराम भट्टराईले चुनाव जितेकै भोलिपल्ट कांग्रेसलाई संग्रहालयमा राख्नुपर्छ भनेर भाषण गरेपछि कार्यकर्ता रुष्ट बनेको नेता पाण्डेको आरोप छ । नारायणकाजी श्रेष्ठ पनि अहिले राष्ट्रिय सभा सांसद भएकाले चारवर्षे अवधि छाडेर प्रतिनिधिसभा चुनावमा आउन उचित नहुने तर्क पाण्डेको छ । २०७४ को चुनावमा कांग्रेसको भोटले प्रतिस्पर्धी नारायणकाजी श्रेष्ठलाई हराएर चुनाव जितेको भोलिपल्टै भाषणमा कांग्रेसलाई म्युजियममा राख्नुपर्छ भनेर भाषण गरेपछि बाबुराम भट्टराईसित कांग्रेस यति कुँडिएका छन् कि, हामीले सम्झाएर कोही पनि सम्झिनेवाला कोही छैनन्,' उनले भने, अनि नारायणकाजी श्रेष्ठजी, प्रतिनिधिसभामा चुनाब हारेर फेरि राष्ट्रिय सभा सदस्य बन्नुभयो । अहिले फेरि राष्ट्रिय सभा छाडेर प्रतिनिधि सभामा आउने हल्ला बाहिर फिँजाइरहनु भएको छ । नेताले चाहे भने मुलुकमा जेजे मनलाग्छ, त्यहीत्यही गर्न सक्छन् भन्ने पुष्टि गर्न खोज्दै हुनुहुन्छ । यसले नयाँ पुस्तालाई राजनीतिप्रति घृणा पैदा गर्छ । अहिले स्वतन्त्र समूहले राजनीतिक दलप्रति यसैपनि वितृष्णा जगाउने प्रयत्न गरिरहेका छन् । यस्तो अबस्थामा शीर्ष नेताहरुले चाहे भने जे पनि गर्न सक्छन् भन्ने नमूना प्रदर्शन गर्नुहुँदैन । हामी पार्टीका कार्यकर्ता र सर्वसाधारण मतदातालाई यस्ता कुरामा सम्हाल्नै सक्दैनौँ । यो धरातलीय यथार्थलाई आधार बनाएर सो क्षेत्र कांग्रेसले पाउनु पर्ने दाबी उनको छ । यदि केन्द्रीय नेतृत्वले जनचाहना र जनभावना नबुझेर अस्वभाविक निर्णय गरेमा असहज परिस्थितिलाई आफूले चाहेर पनि काबुमा लिन नसक्ने उनको भनाइ छ । यदि असहज परिस्थिति आएमा म के गरौंला त्यो आफ्नो ठाउँमा छ तर मैले सहज रुपमा लिन प्रयास गर्दागर्दै पनि परिस्थिति सहज नहुन सक्छ,' उनले भने, 'मैले सुरुमा पनि भने त्यो अवस्थामा हामीले हाम्रा कार्यकर्तालाई कन्ट्रोल गर्न नसक्ने अवस्था पनि आउन सक्छ । आफूले यस विषयमा सभापति देउवालाई पनि अवगत गराएको उनले बताए ।"
"आन्दोलन चर्काउँदै बर्दिवासका शिक्षक, पुनरबहालीको माग गर्दै नगरपालिका घेराउ","ढल्केवर(धनुषा) : महोत्तरीको बर्दिवास नगरपालिकाले करारका नगर शिक्षक हटाएपछि आन्दोलनमा होमिएका शिक्षकहरुले नगरपालिका कार्यालय घेराउ गरेका छन् । करार नविकरण गरी पुनरबहालीको माग गर्दै आइतबारदेखि आन्दोलनरत शिक्षकहरुले बिहीबार पाँचौं दिन नगरपालिकाको कामकाज ठप्प पारेका हुन् । नगरपालिकाको मूल गेट घेराउ गरेर बिहानैदेखि कार्यालयभित्र जनप्रतिनिधि तथा कर्मचारीहरुलाई प्रवेशमा रोक लगाइएको पीडित शिक्षक भिखारी दासले बताए । अहिले इलाका प्रहरी कार्यालय बर्दिवासबाट नगरपालिकामा सुरक्षाकर्मीको टोली पुगेको छ । आफूहरुको माग पूरा नभएसम्म आन्दोलन जारी राख्ने बर्दिवास नगर शिक्षक संघर्ष समितिका अध्यक्ष बलराम महतोको भनाइ छ । यता नगरपालिकाले भने उनीहरुको मागलाई वेवास्ता गर्दै नयाँ शिक्षक भर्नाका लगि सूचना आह्वान गरिसकेको छ । बर्दिवास नगरपालिकाका मेयर प्रह्लाद कुमार क्षेत्री ७८ जना करारका शिक्षक भर्नाका लागि दरखास्त आह्वान गरेकोले नयाँ प्रक्रियाद्वारा आउन आन्दोलनरत शिक्षकहरुलाई आग्रह गरेका छन् । बर्दिबासलाई शैक्षिक हव बनाउने अभियानमा विद्यालयहरुमा शिक्षकको कमी भएपछि पूर्वमेयर कार्कीले गत वर्ष खुल्ला प्रतिस्पर्धा मार्फत प्राथमिक तहदेखि माध्यमिक तहसम्मका ६२ जना करारका शिक्षक भर्ना गरेका थिए । तर, हाल निर्वाचित मेयर प्रह्लाद कुमार क्षेत्रीले करार शिक्षकहरुको म्याद झुक्कयाएर थप नगरेपछि उनीहरु आन्दोलित भएका हुन् । साउन २० गते नगरपालिकाको शिक्षा शाखाले एक सूचना जारी गर्दै करारका शिक्षकहरुलाई कामकाजमा नलगाउन सामुदायिक विद्यालयका प्रधानाध्यापकहरुलाई परिपत्र गरेपछि शिक्षकहरु मेयर क्षेत्रीप्रति क्रुद्ध बनेका छन् ।"
नागरिकताको अपमानित नामले धेरै रोएँ,"२०४६ सालमा गाउँमा नागरिकता टोली आयो। तत्कालीन मेहेलतोली गाउँपञ्चायत६, (हालको भगवतीमाई गाउँपालिका३) का कविराम कामी पनि नागरिकता लिन टोली समक्ष पुगे। टोलीलाई उनले आफ्नो नाम कविराम कामी भएको बताए। तर, गाउँपञ्चायतले कुकुर कामी भनेर सिफारिस बनाइदियो। कथित माथिल्लो जातिको ठान्ने गन्यमान्यले उनको नाम कुकुर कामी नै भएको दाबी गरिरहे। त्यसैकारण जबर्जस्ती नागरिकतामा लेखियो कुकुर कामी। आफ्नो नाम त्यो नभएको भन्दै उनले केहीबेर त विमति जनाए। तर मेरो कुडा (कुरा) कसले सुन्थ्यो र ? उनको पीडा पोखे, जबर्जस्ती त्यही नामका कारण उनी घर परिवार र समाजबाट अपहेलित भइरहे। छोराछोरीले समेत बाबुको नाम लिन लज्जाबोध महसुस गर्न थाले। नामकै कारण ३३ वर्षसम्म उनी र परिवारले सामाजिक पीडा भोग्नुपर्यो। अन्नपूर्ण पोष्ट् दैनिकले साउन १७ गते नागरिकतामा अपहेलित नाम शीर्षकमा विशेष समाचार र सम्पादकीय प्रकाशन गर्यो। कान्तिपुर दैनिकले पनि नागरिकतामा अपमानित नामहरुसम्बन्धी समाचार र सम्पादकीय नै लेख्यो। मिडियामा यस्ता समाचारले व्यापकता पाएपछि सदनदेखि सामाजिक सञ्जालमा अपहेलित नामका विषयमा बहस सुरु भयो। गृह मन्त्रालयले नागरिकतामा प्रयोग भएका अपमानजनक शब्द हटाउन र त्यस्ता नागरिकता प्रमाणपत्र सच्याउन मातहतका जिल्ला प्रशासन कार्यालयहरूलाई सोमबार परिपत्र गर्यो। कविरामले मंगलबार नै कुकुर कामी उल्लेख गरिएको नागरिकता सच्याउन जिल्ला प्रशासन कार्यालय दैलेखमा निवेदन दिए। वास्तविक नाम पाउने आशाले मुस्कुराए। तिनै कविरामसँग अन्नपूर्णकर्मी हिक्मतबहादुर नेपालीले गरेको कुराकानीको सम्पादित अंश : तपाईंको परिवारमा कोको हुनुहुन्छ ? श्रीमती, ३ छोरी र ४ छोरा छन्। जेठी छोरी लक्ष्मी हो। उसको जाजरकोटको जुनीचाँदे गाउँपालिकामा बिहे भइसकेको छ। अरू दुई छोरी छन्। माइली छोरी कल्पनाको भगवतीमाई गाउँपालिका७ तप्लुङमा बिहे भएको छ। कान्छी छोरी रत्ना हो। जेठो छोरा जयबहादुर विदेश जाने भनेर लाग्या छ। माइलो सन्तराम, साइलो पप्पु र कान्छो शिवराज हो। पप्पुले ८ कक्षा पढ्दापढ्दै स्कुल छोडेर कालापहाड लाग्यो। कान्छो छोरा शिवराज अहिले गाउँकै स्कुलमा १० कक्षामा पढ्दैछ। बिहे गरेका छोराछोरीबाट नातिनातिना पनि छन्। नागरिकतामा तपाईंको नाम कुकुर कामी कसरी राखियो ? उही जमानाको कुरा हो। क्यारी भनुँ ? बाआमाको हुँदाखेरीमा अहिले यस्तो भयो। मेरो बुबाको नाम भुन्टो कामी हो। आमाको नाम बुदिसरा। म अघिका तीन जना दाइहरू बितिगए। म कान्छो हुँ। म पछिका तीन जना बहिनी छन्। बहिनीहरू अहिले पनि छन्। उहीँ बेला छोराछोरी जन्मिदै मर्दै गरेपछि छोराछोरी बाँचोस भनेर नराम्रा नाउँले बोलाउने चलन रहेछ। छोरो बाँचोस् भनेर मलाई पनि मेरो बाआमाले कुकुरकुकुर भनेर भुने होलान्। अब क्या गरम्। पछिपछि सारा गाउँलेले पनि त्यही नाउँले बोलाउँथे। म जन्मिएपछि बुबा घर नजिकको गन्म गाउँका जैसीकाँ गएर मेरो नाउँ हेराएछन्। जैसीले मेरो नाउँ कविराम आयो भनिकन भनेछन्। त्यहीबेला नागरिकता बनाउनुपर्छ भनेर पनि थाहा नाईँ (थाहा पाइन्)। अहिले जसो बेलैमा नागरिकता बनाउनुपर्छ भनेर पनि थाहा नाईँ। म जन्मिएको २९ वर्षपछि २०४६ सालमा गाउँमा नागरिकता दिने टोली गएका थिएँ। मेरो बुबा बितिसक्नुभएको थियो। आमा अन्तै ब्या (विवाह) गरी गइसक्नुभएको थियो। भगवतीमाई गाउँपालिका३ दैलेखका कविराम कामी अहिले खुसी छन्। कारण ३३ वर्षपछि आफ्नै सच्चा नामको नागरिकता बन्दै छ। २०४६ सालमा गाउँमा गएको नागरिकता टोलीले उनको नागरिकतामा अपमानजनक नाम कुकुर कामी लेखेको थाहा पाएपछि पीडामा थिए। सच्याउन प्रयास नगरेका पनि होइनन्। तर, कुरा कसैले सुनेनन्। अन्नपूर्णले साउन १७ गते नागरिकतामा अपहेलित नाम शीर्षकमा विशेष समाचार प्रकाशन गरेपछि उनको मुस्कुराउने दिन सुरु भए। गृहले त्यस्ता नाम सच्याउन प्रशसनलाई परिपत्र गरेसँगै उनले नाम सच्याउन निवेदन दिएका छन्। अब केही दिनमा नै पाउने छन् नागरिकता र त्यहाँ नामको महलमा लेखिनेछ कविराम कामी। नागरिकता टोलीसँग नागरिकता लिन गएँ। म पढेलेखेको नाईँ (थिइन्)। मैले मेरो नाउँ कविराम हो भनेर सबैका माझ पटकपटक भने। गाउँपञ्चायतले कुकुर कामी नै भनेर सिफारिस बनाइदिएछन्। त्यतिबेला मेहेलतोली गाउँपञ्चायतका प्रधानपञ्च बखतबहादुर खड्का थिए। अरू कागजपत्र पनि कुकुर कामी नै लेखिदिएछन्। त्यसबेलाका सचिव को थियाँ (थिए) अहिले बिर्सिगएँ। मैले मेरो नाउँ कुकुर होइन् जैसीले हेराएको (जुराएको) नाउँ कविराम हो भनिरहेँ। त्यत्रा ठूलाठालू मान्छेको अगाडि मेरो कुडा (कुरा) कसैले सुनेनन्। त्यसबेला गाउँकै अलि जान्ने बुझ्ने कविराम जैसी र आउसे जैसीको जोडबलले मेरो नाउँ कुकुर राखिएको हो भनेर पछि थाहा पाएँ। ती दुई जना बितिगएकी (निधन भइसक्यो) कि थाहा छैन। गाउँपञ्चायतका मान्छे, अली पढ्या लेख्या जान्ने बुझ्नेले अनि नागरिकता टोलीले यही नाउँ भए चल्छ चल्छ भनेर सुधार्न मानेनन्। नागरिकतामा नामै बिगारिदिएछन्। त्यहीबेला नागरिकता टोलीमा कोको थिए ख्याल भएन्। मैले आफ्नो नाउँ कविराम बताएको थिएँ, गाउँले त्यसबेला जान्ने बुझ्ने र ब्राह्मण क्षेत्रीहरूले होइन, कुकुर लेखिदिए हुन्छ भनेर भने। मलाई त हेपेर यस्तो नाउँ राखिदिए। नागरिकतामा यस्तो लेखिएको कुरा कतिखेर थाहा पाउनुभएको थियो ? आफू पढ्या पनि लेख्या पनि नाई। सोझो जमाना। तल्लो जात भनि हेपेर बोलेको कुरा पनि कसैले सुन्दैनथे। हामी त हेपिएर चेपिएर बसेका त भईगयौ। नागरिकता हात पर्नेबित्तिकै मेरो नाउँ त कुकुर लेखिएछ भनेर थाहा पाएँ। नागरिकता हेरेपछि त्यहीँ बेला अलीअली पढेलेखेका गाउँले साथीभाइले तेरो नाउँ त कुकुर लेखिएछ भनेर सुनाए। मैले आफ्नो नाउँ कविराम बताउँदाबताउँदै मेरो कुरा कसैले नसुनेकोमा पीडा धेरै भयो। तीनचार दिनसम्म त खान मन पनि लागेन्। भोकै बसे। खुब धेरै पीर लाथ्यो। गाउँ समाजमा आफ्नो नाउँ कुकुर भनेर कसरी परिचय दिने ? भनेर दुःख लाग्थ्यो। आँखाभरि आँसुका धारा बग्थ्यो। तर, हामी अनपढ र तल्लो जाति भनेर हेपिएका हाम्रा कुरा कसैले सुन्यानाई (सुनेनन्)। घरमै बसेर रुन्थे। अब क्यारु (के गर्नु) ? कसो अरू (गर्नु)? भन्ने लाथ्यो। आफ्ना छोराछोरीकन (छोराछोरीलाई) दुःख मिल्नेभयो, अफ्ठेरो पर्ने भयो भनेर सारै मन दुख्थ्यो। त्यसपछि केके समस्या आए नागरिकताको नाम कै कारण ? नागरिकता पाएपछि गाउँसमाजमा जानै छुट्यो। गाउँघरमा कहिकतै जाने काम पर्यो भने आपूलाई माथिल्लो जातिका ठान्ने बुढापाकाले कुकुर आयो कुकुरआयो भन्दै गिज्याउँथे, हेला गर्थे। त्यसोभन्दा खेरीमा शिर निहुँराएर आफ्नो बाटो लाग्थे। नागरिकतामा कुकुर नाम लेखिँदा छिःछिः र दुरदुर हुने हुँ कि भनेर मनमा डर लाग्थ्यो। हामीकन आफ्नै खेतबारीको अन्नपातले खान पनि पुग्थेन्। त्यस्तै २०४८ सालतिर परिवारलाई साथ लिएर भारतको कालापहाड गएँ। भारतको सिम्लामा पिटौलीको काम गर्थे। झन्डै १४१५ वर्ष उतै बसे। कालापहाड बस्दा पनि हेपिने डरले नागरिकता कसैलाई देखाइन्। मेरो नाउँ कविराम हो भन्थे। सबैले कविराम नै भनेर चिन्थे। २०६३ सालतिर गाउँ फर्किए। गाउँमा आएको बेला देशमा शान्ति आयो शान्ति आयो भन्थे। फर्किएपछि पनि गाउँलेले कुकुर इन्डियाबाट फर्कियो भनेर भने। कहाँकहाँ अपमानित हुनुपर्यो ? नागरिकतामा मेरो नाउँ कुकुर छ भनेर सुईको पाएकाहरूले मान्छेको नाउँ पनि कुकुर हुँदो रहेछ भनेर भन्दा सारै नमिठो लाथ्यो। कुकुर भन्दै हाँस्दै जिस्क्याउँदा अपमानित भएको महसुस हुन्थ्यो। म त मान्छे हुँ। नागरिकतामा जनावरको नाउँ कुकुर राखिदिँदा नमिठो लाग्थ्यो। गाउँ टोलमा हुने बैठक भेलामा जान पनि अप्ठ्यारो लाग्थ्यो। भेला बैठकमा गइहाले पनि कसैले केही भनी हाल्ने हुन कि भनेर अलग्गै बस्थेँ। छोराछोरीले पनि लाजले मेरो नाउँ भन्दैनन्। आफ्नै नाउँ पनि राम्रो राख्न नसक्ने भन्दै छोराछोरीले पनि अपमान गर्छन्। गाली गर्छन्। रिसाउँछन्। छोराछोरीलाई पनि त गाह्रो भएछ नि ! मेरो नाउँ बिगारेको पीडा मेरा छोराछोरीले झन् धेरै भोगिरहेका छन्। छोराछोरीलाई स्कुलमा कुकुरका छोरा, कुकुरकी छोरी भनेर जिस्क्याउँदा रुँदै घर आउँथे। त्यसबेला मरे जत्तिकै लाग्थ्यो। छोराहरू कमाउने भए। बाहिरबाट पैसा पठाउँदा नागरिकता चाहिने, त्यहाँ आफ्नो नागरिकता देखाउन पनि अफ्ठेरो लाग्थ्यो। जेठो छोरा मलेसियामा तीन वर्ष काम बस्यो। बुबाको नाउँ कुकुर लेखेर पैसा पठाउन गाह्रो लागेर उसले पैसासमेत पठाएन्। पछि त्यहाँ झन्डै तीन लाख रुपैयाँ सापटी लिएका नेपाली साथीले छोराको पैसा फर्काएनन्। कान्छी छोरी र माइलो छोराले नागरिकता बनाएका छन्। तर, मेरो नाउँ कुकुर लेखिएकै कारण त्यो नागरिकता देखाउन अप्ठ्यारोले गाउँका समूहमा बस्दैनन्। टोलमा हुने कार्यक्रमहरूमा सहभागी हुन्नन्। प्रधानमन्त्री रोजगार कार्यक्रम कि केके भन्छन् त्यहाँ पनि जाँदैनन्। स्कुलका साथीहरूले जिस्काएकै कारण साइलो छोराले कक्षा ८ मा पढ्दापढ्दै पढाइ छोडिहाल्यो। दुईछोरा दुई छोरीको अझैं नागरिकता बन्याएका छैनन्। चार वर्षअघि मेरो नागरिकतामा नाम कुकुर भयो, अपमान भयो भनेर माइलो छोरोले ६ महिना नागरिकता नै लुकाइदियो। मेरो नागरिकता खोइ माइला भनेर सोध्दा उल्टो मलाई नै गाली गथ्र्यो। पछि मैले म सोधी खोजी गरेर नाउँ बदल्छु भनेपछि मात्र छोराले नागरिकता दियो। यस्ता धेरै समस्या छन् सर क्यार्नु (के गर्नु) ? आफ्नो नामको समस्याबारे कसैलाई भन्नुभएन ? नागरिकता हातमा पडेदेखि (परेदेखि) गाउँका पढेलेखेका र जाने बुझेकालाई भनिरहेँ। बीचमा १४१५ वर्ष कालापहाड हुँदा वास्तै गरिन्। कालापहाड जानुअघि गाउँका टाँठाबाँठालाई भनेको थिएँ। उनीहरूले यो सुध्रिदैन्। यही ठीक छ त भन्दै उल्टै हेलाँ गर्थे। कालापहाडबाट फर्किएपछि पनि पढेलेखेका गाउँले भाइ छोराहरूलाई सुनाएको थिएँ। स्कुलका मास्टर सावहरूलाई पनि भने। तर, कसैले पनि मलाई सही बाटो लेखायानाई (देखाइदिएनन्)। म अनपढलाई अरू केही थाहा नाईँ। काँ जाने के गर्ने थाहा भए पो हुने ? आजभोलिका युवाहरूले त तपाईंलाई कविराम भनेर बोलाउँछन् होला नि ! अहिले अली जाने बुझ्या र पढेलेख्याले त कविराम नै भन्छन्। उतिबेलाका बुढापाकाले अहिले पनि कुकुर भन्छन्। छोराछोरीलाई सारै अफ्ठेरो परेको छ, सबैभन्दा ठूलो पीर उही छ। बाले नाउँ हेराउँदा कविराम आएको थियो। बाँचोस् भनेर कुकुर नाउँले बोलाए होलान्। म कान्छो छोरा। संयोग नै होला म बाँच्ने पनि। म त बाँचे तर नागरिकतामा कुकुर लेखिएकै कारण म आफूमात्रै होइन्, परिवार, छोराछोरी र नातिनातिनीहरू फलानोको श्रीमती, फलानोको छोराछोरी, फलानोको नातिनातिनी भन्न नाम उच्चाहरण गर्न लाजिनु (लज्जित) हुनु परेको छ। यसले सारै पीडाबोध गराउँछ। घरमा पालिने जनावर कुकुर नै मेरो नाम नागरिकतामा लेखेर प्रमाणित हुँदा सारै अपमान महसुस हुन्छ। गाउँ टोलमा आफ्ना सन्तान र आफ्ना जातिकाले कविराम नै भन्छन् तर माथिल्लो जातका ठान्ने कतिपयले कुकुर नै भन्छन्। जातीय विभेदकै कारण तपाईंको नाम त्यसरी राखी दिएका हुन् जस्तो लाग्छ ? अहिले त उ बेला जस्तो छैन्। त्यो जमाना र अहिलेको जमानामा धेरै फरक छ। हाम्रो पालामा छोइछिटो धेरै हुन्थ्यो। त्यसबेला कतिको विभेद थियो भनेर मेरै नागरिकताले देखाइहाल्छ नि ! गाउँघरमा मलाई जसरी बाँचोस् भनेर कुकुर भनेर बोलाउन लागे त्यसरी नै माथिल्ला जातको ठान्ने साथीभाइहरूलाई पनि नाउँ बिगारेर बोलाइन्थ्यो। नागरिकता लिँदा उनीहरूको नाउँ सुधारियो। ब्राह्मण क्षेत्री कसैको पनि मेरो जस्तो नाउँ लेखिएन्। जन्मिएपछि हेराएको राशिकै नाउँ नागरिकतामा लेखियो। उनीहरू माथिल्लो जातको ठानेर त होला नराम्रो नाउँ नलेखिएको ? म त दलित परेँ। त्यही कारणले त होला नागरिकतामै कुकुर नाउँ लेखियो। यो भन्दा ठूलो विभेद के होला ? धारा पँधेरामा पानी छुन दिँदैनथे। कसैको घरमा काम गर्न गएका बेला खाना खानु पर्दा पनि अलग्गै बसेर खानु पथ्र्यो। आफुले खाएको भाँडा माझेर अलग्गै सुकाउँथ्यौ। पछि त्यही घरकाले सुन पानी हालेर भित्र लैजान्थे। हामीले खाने पानीको अङ्खोरामा अलग्गै पानी हालिदिन्थे। जनावरकै व्यवहार गरिन्थ्यो। हामी कामी, दमाई, सार्कीसँग छुइछिटो भइगयो भने घरमा गएर सुनपानी छर्किन्थे। मन्दिर पस्न पाइन्नथ्यो। क्यार्नु र त्यही बेला मेरो नाउँ पनि बिगारिदिए। हामीलाई त उ बेला खुब हेप्थे, हेलाँहा गर्थे। अहिले आएर थाहा पाएको छु, तर कसलाई के भन्नु ? नागरिकतामा तपाईंको नाम सच्चिने भयो ? कस्तो लागिरहेको छ ? खुसी। म त निकै खुसी छु। त्यही बेला कविराम कामी नामभन्दा भन्दै कुकुर कामी लेखिएको नागरिकता अहिले सच्चिन्छ भनेर सिडियो साप कहाँ आएर निवेदन दिएको छु। सिडियो सापकोमा गएर मज्जाले आफ्नो कुरा पनि राखेँ। तपाईंहरूले मेरो लागि दुःख गरिदिनुभयो। अब मैले नयाँ नागरिकता पाउँछु भन्नेमा ढुक्क छु। म त पढ्या पनि लेख्या पनि नाईँ। पहिला स्कुल पनि टाढाटाढा थिए। बाआमाले पढाइदिएनन्। अब नयाँ नागरिकता आउँदा त खुसी छु। बालबच्चाहरूलाई पनि खुसी, मलाई पनि खुसी। अब त छोराछोरीले पनि मेरो नाउँ त लिन सक्लान् नि ! नातिनातिनीलाई पनि सजिलो होला। आजभोलि छुवाछूतको अवस्था कस्तो देख्नुभोग्नु भएको छ ? उहिलेउहिले बाहुन क्षेत्रीले हामी कामी, दमाई, सार्कीलाई छुइछिटो गर्थे। हाम्रोनजिक पर्दैनथे। मन्दिर जान दिँदैनथे। घरको ओटालीसम्म जान पाइँदैनथ्यो। छुवाछूत भन्या त्यही त होला। गाउँ टोलमा हुने बैठक भेलामा पनि हामी तल्ला जाति अलग्गै बस्नुपथ्र्यो। विवाह ब्रतबन्ध पूजामा धेरैजसोले बोलाउँदैनथे। बोलाइहाले भने पनि सँगै बसेर खान पाइँदैनथ्यो। अलग्गै बस्नुपथ्र्यो। अहिले त गाउँ समाज पनि राम्रै भएका छन्। ब्राह्मण क्षेत्री हाम्रा घरमा आएर खान्छन्, हामी उनीहरूको घरमा गएर खान्छौ। पहिले जसो पानी पधेरोँ, कुवामा पनि विभेद गर्दैनन्। अहिले त उहिले जस्तो कहाँ छ र ? समाज सुधारिँदै गएको जस्तो लाग्या छ।जातीय छुवाछूतलाई अन्त्य गर्न के गर्नुपर्ला ? म पढ्नलेख्न त जाँन्दिन। हाम्रो पालामा भएको जस्ता विभेद नभए पनि कताकता दलितहरूलाई विभेद भएको भन्ने समाचार रेडियोबाट सुन्छौं। उहिलेउहिले जसो जातका आधारमा छुवाछूत गर्न हुँदैन भनेर गाउँ समाजमा सिकाउनुपर्छ। सरकारले विभेद गर्नेलाई कारबाही गर्नसक्नुपर्छ। हाम्रा बालबच्चा सरकारी स्कुलमा पढ्छन्। सरकारी स्कुलको पढाइलाई राम्रो बनाउनुपर्छ। बलियाबलिया युवा केटाहरू इन्डिया गइरहेका छन्। उनीहरूलाई गाउँ समाजमै कामको व्यवस्था हुनुपर्ला। हामी पनि हुने खाने भयौं भने त कसैले हेलाँ नगर्ला नि !"
सांसद प्रदिप गिरी र कर्मा घले अस्वस्थ,"काठमाडौं : नेपाली कांग्रेसका नेता एवम् सांसद प्रदिप गिरी र कर्मा घले लामो समयदेखि अस्वस्थ रहेका छन्। गिरीलाई निमोनिया देखिएपछि नेपाल मेडिसिटी अस्पतालमा उपचार भइरहेको नेपाली कांग्रेसका सचेतक मीनबहादुर विश्वकर्माले जानकारी दिए। उनका अनुसार लामो समय भारतको मुम्बईका विभिन्न अस्पतालहरुमा घाँटीको क्यान्सरको सफल उपचारपश्चात गिरी नेपाल आएका थिए। तर नेपाल आउनेबितिक्कै निमोनिया देखिएपछि गिरी अस्पताल भर्ना भएका हुन्। विश्वकर्माले चिकित्सक एवं परिवार स्रोतका अनुसार गिरीको स्वास्थ्यमा क्रमिक सुधार देखिएको उल्लेख गरेका छन्। यसैगरी कांग्रेस नेता, प्रतिनिधि सभा सदस्य घलेको पनि ललितपुरकै नेपाल क्यान्सर अस्पताल एण्ड रिसर्च सेन्टर हरिसिद्धीमा थप उपचार भइरहेको छ। पोस्टेट क्यान्सर भई भारत, मुम्बईका विभिन्न अस्पतालहरुमा उपचार गराई नेपाल फर्किन साथ पुनः स्वास्थ्य समस्या दोहोरिएपछि उनको ललितपुरको नेपाल मेडिसिटी अस्पतालमा उपचार भएको थियो। मेडिसिटीमा केहि दिन उपचार गरेपछि हाल घले नेपाल क्यान्सर अस्पतालमा भर्ना भएका छन्। विश्वकर्माद्वारा जारी विज्ञप्तिमा भनिएको छ, नेपाली कांग्रेस संसदीय दल माननीय प्रदिप गिरी एवं माननीय कर्मा घलेको शिघ्र स्वास्थ्य लाभको कामना गर्दै उहाँहरुको प्रभावकारी उपचारका लागि सम्बन्धित चिकित्सक, स्वास्थ्यकर्मी तथा अस्पताल व्यवस्थापन सँग हार्दिक अनुरोध गर्दछ।"
एमालेको केन्द्रीय सचिवालय बैठक बस्दै,"काठमाडौं : नेकपा (एमाले)को केन्द्रीय सचिवालय बैठक बिहीबार बस्ने भएको छ। केन्द्रीय कार्यालय च्यासलमा आज दिउँसो सचिवालय बैठक बस्ने उपाध्यक्ष सुरेन्द्र पाण्डेले जानकारी दिए। एमालेविरुद्ध सत्ता गठबन्धन आबद्ध दलले सिट बाँडफाँट गर्न कार्यदल बनाएर गृहकार्य थालेपछि एमालेले निर्वाचन केन्द्रित भएर आन्तरिक तयारी गर्न लागेको हो। बैठकमा समसामयिक राजनीति, आगामी प्रतिनिधिसभा र प्रदेशसभा सदस्यको निर्वाचनको तयारीको विषयमा छलफल हुनेछ। एमालेले निर्वाचन प्रयोजनका लागि निर्वाचन आयोगमा दल दर्ता गरिसकेको छ। सरकारले मंसिर ४ गते निर्वाचनको मिति घोषणा गरेको छ। स्थानीय तहमा एमालेविरुद्ध गठबन्धन गरेका सत्ता गठबन्धनमा आवद्ध दलहरुले आगामी निर्वाचनमा समेत गठबन्धन गर्ने निर्णय गरेका छन्। निर्वाचनमा सिट बाँडफाँट गर्न बनेको कार्यदलको संयोजक कांग्रेसका नेता कृष्णप्रसाद सिटौलालाई तोकेको छ। कांग्रेसबाट ३ जना सदस्य छन् भने अन्य चार पार्टीबाट दुईदुई जना सदस्य छन्। जसमा महामन्त्री गगन थापा, कृष्णप्रसाद सिटौला र सूचना तथा सञ्चारमन्त्री ज्ञानेन्द्रबहादुर कार्की, माओवादी केन्द्रबाट वर्षमान पुन र जनार्दन शर्मा, नेकपा एकीकृत समाजवादीबाट उपाध्यक्ष प्रमेश हमाल र महासचिव बेदुराम भुसाल, जनता समाजवादी पार्टीबाट रामसहाय यादव र रकम चेम्जोङ, राष्ट्रिय जनमोर्चाबाट हिमलाल पुरी र आनन्द शर्मा छन्।"
झापामा बसको ठक्करबाट एक पैदल यात्रीको मृत्यु,झापा : झापामा बसको ठक्करबाट एक पैदल यात्रीको मृत्यु भएको छ। मृत्यु हुनेमा मेचीनगर नगरपालिका ६ निवासी ४० वर्षीय चेतनाथ फुयाँल रहेको प्रहरी कार्यालय झापाका डीएसपी वसन्त पाठकले जानकारी दिए। पूर्वपश्चिम राजमार्गअन्तर्गत मेचीनगर ६ स्थित ट्राफिक पोस्ट नजिक पूर्वबाट पश्चिमतर्फ पार्किङको लागि लाँदै गरेको बागमती प्र०३००१ ख १६०२ नम्बरको बसले बाटो क्रस गर्दै गरेको पैदल यात्री फुयाँललाई बिहीबार बिहान ९ बजेर ४५ मिनेटमा ठक्कर दिएको थियो। बसको ठक्करबाट घाइते फुयाँललाई उपचारका लागि बीएण्डसी अस्पताल बिर्तामोड लगिएको र उनको उपचार क्रममा दिउँसो २ बजे मृत्यु भएको डीएसपी पाठकले बताए। यता बस र बसको चालक गौरीगन्ज गाउँपालिका ४ निवासी २४ वर्षीय प्रकाश कार्कीलाई इलाका प्रहरी कार्यालय काँकडभिट्टाले नियन्त्रणमा लिएको छ।
धार्मिकस्थल बढिमालिका र महाँबुमा मेला,"कालिकोट : धार्मिक तथा पर्यकीयस्थलका रूपमा चिनिने बढिमालिका र महाँबुमा आज बिहीबार मेला लागेको छ। कालिकोट र बाजुराको सिमानामा रहेको बढिमालिका माइको मन्दिर र कालिकोट र दैलेखको सिमाना महाँबु लेकमा रहेको शिवजीको शक्तिपीठमा मेला लागेको हो। जनैपूर्णिमाको अधिल्लो दिन मेला लाग्ने गरेको छ। यो दिन त्रिवेणीमा स्नान गरी बढिमालिका माइको दर्शन तथा पूजापाठ गर्ने प्रचलन छ। सोहीअनुसार बढिमालिका माइको मन्दिर र त्रिवेणीमा तिर्थालुहरूको भीड छ। कालिकोट, जुल्ला, मुगु, हुम्ला, बाजुरा, अछाम डोटी डडेल्धुरा, बझाङ, कैलाली, दार्चुला, कञ्चरपुर, सुर्खेतलगायत देशका विभिन्न ठाउँबाट दर्शनार्थीहरू आउने गर्दछन्। पूर्व त्रिवेणीधामको पवित्र जलमा स्नान गरी पाप पखाल्ने र एकदिन त्रिवेणीमै बसेर शुद्ध मन लिएर बढिमालिका माइको दर्शन गर्न जाने चलन छ। बढिमालिका माइको दर्शन गर्नाले मनोकामना पूरा हुने र जीवनको हरेक पाइलामा साथ पाइने धार्मिक आस्था रहेका कारण भक्तजनहरू आउने गर्दछन्। यस क्षेत्रमा १ सय ४० भन्दा बढी जातका फूल, सयौं जातका जडिबुटी, ७० भन्दा बढी प्रकारका चरा, २२ वटा घाँसे मैदान, तीनवटा नदीको संगम रहेको पवित्र धाम त्रिवेणी र दर्जनौं देशका जिल्लालाई नियाल्न सकिने अग्ला अग्ला हिमश्रीङ्खलाहरू मन लोभ्याउने प्रमुख विषेशता छन्। चुलिमालीका, पुगमालीका, देउरा मालीका, गरुलग्नानीजस्ता विभिन्न धार्मिक स्थानमा हजारौं भक्तजनहरूले माइको दर्शन तथा पूजापाठ गरेका छन्। यो अवधिभर तीर्थालुले चोखो तेलमा मात्र पाकेका खानेकुरा खाई यात्रा अवधिभर आधा दिन ब्रत बस्ने र भगवतीकै ध्यान गर्ने गर्दछन्। जसका कारण दुःखीलाई सुख, निसन्तानलाई सन्तान, गरिबलाई धन पाइने विस्वास लिने गरिन्छ। यस्तै कालिकोट र दैलेखको सिमानामा पर्ने महाँबु लेकमा रहेको शिवको शक्तिपीठमा पनि भव्य मेला लागेको छ। सन्तानेश्वर महादेव भगवान शिवको दर्शन गर्दा मनोकांक्षा पूरा हुने, भुलबस गरिएका पापहरू पनि कटान हुने, भाकल पूरा हुने धार्मिक विस्वास छ। यहाँ कालिकोट, दैलेख, सुर्खेत, जाजरकोट, जुम्लालगायतका जिल्लाहरूबाट हजारौं भक्तजनहरूको भीड लाग्ने गरेको छ। महाँभु क्षेत्रको धार्मिक, ऐतिहासिक तथा जैविक विविधताको संरक्षण आवश्यक रहेको स्थानीय चित्रसिंह गाउँलेले बताए। उनले धार्मिक तथा पर्यटकिय हिसाबले महत्वपूर्ण क्षेत्र भएपनि महाँबु संरक्षण र सम्वर्द्धनका लागि सम्बन्धित निकायको ध्यान पुग्न नसकेको उनको भनाइ छ।"
"सुविधा ग्यासमा ठगिँदै उपभोक्ता, भरिएको शिलिण्डरमा कम तौल, खालीमा लेदो","विराटनगर : सुविधा ग्यासले उपभोक्तामाथि ठगी गरिरहेको पाइएको छ। भरिएको सिलप्याक शिलिण्डर कम तौलको भेटिएपछि उपभोक्ता ठगिने गरेको खुलेको हो। सुनसरीको दुहवी नगरपालिका८ सोनापुरस्थित मारुती ग्यास उद्योग प्रालिले बिक्रीका लागि बजारमा पठाएको सिल नतोडिएको शिलिण्डर झण्डै एक किलोग्राम कम तौलको भेटिएको छ। उद्योगले बिक्रीका लागि विराटनगर पठाएको शिलिण्डर चेकजाँच गर्दा तौल नपुगेको हो। खाली शिलिण्डरभित्र पनि लेदो भेटिएको छ। सिलप्याकमा तौल नपुग्नु र खालीमा लेदो भेटिनुले उपभोक्तामाथि ठगी भइरहेको प्रष्ट हुने गुणस्तर तथा नापतौल कार्यालय विराटनगरले जनाएको छ। शिलिण्डरमा तौल कम भएको पाइएपछि कार्यालयले अनुगमनसमेत गरेको छ। विराटनगर महानगरपालिका६ का यज्ञ पराजुलीले केही दिनअघि खरिद गरेको सिलप्याक शिलिन्डरमा तौल नपुगेको हो। विराटनगर५ मा शमशेर श्रेष्ठले सञ्चालन गर्दै आएको सुविधाको डिलरबाट ग्यास खरिद गरेको पराजुलीले बताए। 'ग्यास अरु बेलाको भन्दा चाँडै सकिन थालेपछि शंका लागेर तौल लिएको थिएँ,' उनले भने, 'नापजाँच गर्दा तौल कम रहेको पाइयो।' शिलिण्डरमा १४ किलो दुई सय ग्राम ग्यास भरिएको हुन्छ। खाली सिलिण्डर १५ किलो छ सय ग्राम तौलको छ। भरिएको शिलिण्डर २९ किलो आठ सय ग्रामाको हुनुपर्ने हो। तर तौल लिँदा पराजुलीले किनेको सिलप्याक शिलिण्डर २८ किलो आठ सय २० ग्रामको मात्रै रहेको गुणस्तर तथा नापतौल कार्यालयले जनाएको छ। पराजुलीले सुविधा ग्यासबाट आफूजस्ता धेरै उपभोक्ता ठगिएको हुनसक्ने बताए। 'एक हजार आठ सय रूपैयाँ तिरेर ग्यास खरिद गरेको हुँ। विश्वासका भरमा खरिद गरेर प्रयोग गर्छौँ,' उनले भने, 'तर उद्योगले उपभोक्तामाथि ठगी गर्दो रहेछ। ठगी गर्ने उद्योगलाई कारबाहीको दायरामा ल्याउनुपर्छ।' नियमनकारी निकाय मौन भएका कारणले पनि उपभोक्ता ठगिने क्रम बढेको पराजुली बताउँछन्। डिलर सञ्चालक श्रेष्ठले भने एक साताअघि पराजुलीले ग्यास खरिद गरेर लगेको बताए। 'उद्योगबाट आएको सिलप्याक ग्यास बिक्री गरेको हुँ। अहिले त्यो लटको ग्यास सकिएको छ,' उनले भने, 'तौल कम भएको विषयमा मलाई थाहा भएन। उद्योगबाटै कम तौलको ग्यास आएको हुनसक्छ।' गुणस्तर तथा नापतौल कार्यालयले अनुगमन गर्दा डिलरमा भरिएको शिलिण्डर भेटेन। अनुगमनका क्रममा खाली भेटिएका शिलिण्डर पनि चेकजाँच गरिएको थियो। खाली शिलिण्डरमा एक सय ४० ग्रामभन्दा बढी लेदो पाइएको कार्यालय प्रमुख मनोजकुमार पोखरेलले जानकारी दिए। उनका अनुसार कम तौलको सिलप्याक शिलिण्डर पनि उद्योगमा लगिएको थियो। तर डिलर र उद्योगमै पुगेको अनुगमन टोलीले कुनै निस्कर्ष भने निकाल्न सकेन। कार्यालय प्रमुख पोखरेलले यस विषयमा थप अनुसन्धान अघि बढाइएको जानकारी दिए। 'तौल कम भएको सिलप्याक शिलिण्डर फेला परेको छ। खाली शिलिण्डरमा लेदो पनि भेटियो,' उनले भने, 'अनुगमनबाट पत्ता लागेको कमजोरीका आधारमा छानबिन अघि बढाइएको छ। बजार अनुगमनलाई तीव्र बनाएर कारबाहीको विषयमा पछि निर्णय लिन्छौँ।' उद्योगले भने कमजोरी ढाकछोप गर्दै पन्छिन खोजिरहेको छ। मेनेजर राम श्रेष्ठले भरेर एक साताअघि डिलरमा पठाइएको शिलिण्डरका बारेमा उद्योग जिम्मेवार नहुने बताए। 'उद्योगबाट सही तरिकाले शिलिण्डर पठाइएको छ। डिलरमा गइसकेपछि हामी जिम्मा लिन सक्दैनौँ,' उनले भने, 'कम तौल भेटिनुमा डिलरकै कमजोरी हुन सक्छ। उद्योगमा भएका सिलिण्डर सही अवस्थामा रहनु र बाहिर पठाइएकोमा कम तौल भेटिएको कुरा आउनुले हामी पनि अचम्ममा परिरहेका छौँ।' उद्योगको बदनाम गराउन चाहनेले गलत गर्न खोजेको हुनसक्ने श्रेष्ठको दाबी छ। डिलरलाई बोलाएर पनि यसविषयमा कुरा बुझ्ने उनको भनाइ छ।"
सासु र श्रीमतीलाई जलाएर ज्यान मार्ने प्रयास गरेको आरोपमा एकजना पक्राउ,"महोत्तरी : घरमा सुतिरहेको अवस्थामा सासु र श्रीमतीलाई एकैसाथ जलाएर ज्यान मार्ने प्रयास गरेको आरोपमा प्रहरीले एकजनालाई पक्राउ गरेको छ। जिल्ला प्रहरी कार्यालय महोत्तरीले बिहीबार दिउँसो पत्रकार सम्मेलन गरी औरही नगरपालिका८ भोयलका आरोपित शंकर सदालाई सार्वजनिक गरेको हो। घटना भएलगतै फरार रहेको सदालाई प्रहरीको टोलीले बुधबार साँझ सम्सी गाउँपालिका वडा नं ६ स्थित सम्सीकन्हवा बोर्डरको नेपालतर्फको भागमा लुकिछिपी बसेको अवस्थामा पक्राउ गरेको थियो। शंकरले गत साउन २१ गते रातिको समयमा एकैसाथ सुतिरहेको अवस्थामा ६५ बर्षिय सासु रेश्मा देवी र ३५ वर्षिया श्रीमती प्रमिलादेवीको शरिरको विभिन्न भागमा मट्टितेल छर्किएर आगो लगाएर ज्यान मार्ने प्रयास गरिएको थियो। गम्भीर घाइते भएका दुवैलाई उपचारको लागि अस्पताल पठाइएको थियो। दुवैको हात, पिठ्यु, छाती, पाखुरा, खुट्टासमेत जलेको छ। दुवैको काठमाडौंको किर्तिपुरस्थित वर्न अस्पतालमा उपचार भइरहेको जिल्ला प्रहरी कार्यालय महोत्तरीका प्रहरी प्रवक्ता डीएसपी प्रकाश विष्टले बताएका छन्।"
'श्रीमानको अनावश्यक दबाबले आत्महत्या',बझाङ : बझाङको बुंगल नगरपालिका९ रारुकी गीता पार्की पाँच वर्षीया छोरी भूमिका र तीन वर्षीय छोरा मोहितसहित घर नजिकै रुखमा झुण्डिएको अवस्थामा भेटिइन्। साउन २५ गते बुधबार बिहान तिनै जना झुण्डिएको अवस्थामा भेटिएको थियो। बुधबार राति श्रीमान भित्रनु र त्यसै राति एक्कासि घटना घट्नुले सबैको ध्यान केन्द्रित हुनु स्वाभाविक थियो। घटनास्थल निकै टाढा भएकाले सदरमुकाम चैनपुरबाट गएको प्रहरी टोली साँझ मात्र पुग्यो। प्रहरीका अनुसार गत वर्ष साउन १९ मा पुष्कर घरमा नभएका बेला गीता जबर्जस्ती करणीको शिकारसमेत भएकी थिइन्। पुष्करका दाई गणेश पार्कीका अनुसार त्यो बेला गीताले गाउँकै स्थानीय झलक नेपालीले राती मदिराको तालमा घरभित्र छिरेर आफूमाथि अपराध गरेको बताएकी थिइन्। त्यसपछि झलक नेपालीलाई स्थानीयले प्रहरीको जिम्मा लगाएका थिए। उनी अहिले पुर्पक्षका लागि बझाङ कारागारमा छन्। यता यो घटनापछि एकाएक शंकालु बनेका पुस्करले उनलाई मदिरा सेवन गरी फोन गर्ने र शंका गर्ने गर्थे। मदिरा सेवन गरेर पुष्कर राति १२ बजे घर पुगेका थिए। बाटामा आउँदै गर्दा पुस्करले फोन गर्दा गिताको फोन व्यस्त देखिएको र उनले घर पुगेपछि गीताको चरित्रमाथि प्रश्न उठाए। पछि विवाद भएको प्रारम्भिक अनुसन्धानबाट खुलेको प्रहरीले बताएको छ। बुधबार घर पुगेपछि विवाद उत्पन्न भइसके आफू खाना खाएर सुतेको र बिहान घरमा छोराछोरी र श्रीमती नदेखेपछि खोज्दै जाँदा सबै मृत फेला पारेको पुष्करले प्रहरीलाई बयान दिएका छन्। राति श्रीमतीसँग झगडा भएपछि खाना खाएर सुतेको बताएका पुष्करले बिहान मात्रै श्रीमती र छोराछोरी घरबाट निस्केको थाहा पाएको दाबी गरेका छन्। मृतक गीता केही वर्षअघि मात्रै विवाह गरेर बुंगल गएकी थिइन्। गीताको जन्म घर बित्थडचिर गाउँपालिका हो। माइती स्रोतका अनुसार गीताले पुष्कर पार्कीसँग प्रेम भएको बताएपछि दुवै परिवारको मन्जुरीमा विवाह भएको थियो। विवाहपछि पुष्कर भारतको पिथौरागढतिर रोजगारीका लागि हिँडेका थिए। उनी त्यहाँ मजदुरी गरेर घरखर्च चलाउँदै आएका थिए। उनी केही महिना पिथौरागढमा काम गरेर बेलाबखतमा घर फर्किने गर्थे। उनी घरमा आएर खेतिपाती लगाएर फेरि उतै जान्थे। शरीरमा कुनै निलडाम र घाउ नदेखिएको र मृतक तीनै जनाको शव पोस्टमार्टमका लागि जिल्ला अस्पताल बझाङमा राखिएको प्रहरी जनाएको छ।
कर कानुन उल्लंघन गर्ने व्यापारीलाई ३० हजारसम्म जरिवाना,"धरान : धरान उपमहानगरपालिकामा व्यापारीहरूले व्यापकरूपमा कर कानुन उल्लंघन गरेको पाइएको छ। आन्तरिक राजस्व कार्यालय धरानले बजार अनुगमन गर्ने क्रममा व्यापारीहरूले कर कानुन उल्लंघन गरी कर छली गरेको पाइएको हो। बिहीबार धरानमा १६ जना करदाताहरूको व्यवसाय अनुगमन गरिएको थियो। जसमा १० जना उद्योग वाणिज्य संघका पदाधिकारीहरूको व्यवसाय अनुगमन गरिएको थियो। जसमध्ये ८ जना पदाधिकारीहरू जरिवानामा परेका थिए। कर कानुन उल्लंघन गर्ने व्यापारीलाई १० हजारदेखि ३० हजारसम्म जरिवाना गरिएको छ। धेरैजसो व्यापारीहरूले आफ्नो व्यवसाय दर्ता नगरेको र दर्ता गरिएका पसलहरूमा समेत उद्योग वाणिज्य संघ सुनसरीका पदाधिकारीहरूले नै कर कानुन उल्लंघन गरि कर छलीको काम गरेको भेटिएको आन्तरिक राजस्व कार्यालय धरानका प्रमुख कर अधिकृत गोविन्दराज आचार्यले बताए। अनुगमनका क्रममा संघका व्यापारीले नै कर छली गरेको पाइएको उनले बताए। सरकारले राजस्व चुहावटका लागि आर्थिक वर्ष २०७९८० लाई बजार अनुगमन वर्षको रूपमा मनाईने घोषणा गरेअनुरूप आन्तरिक राजस्व कार्यालय धरानले बजार अनुगमनलाई तीव्र पारेको छ। राजस्व कार्यालयले अवैध व्यवसाय गर्नेहरूलाई कारबाहीका लागि एक्शन लिएको छ। कार्यालयले धरानमा दैनिक बजार अनुगमन गरी व्यवसायीहरूलाई जरिवाना गर्न थालेपछि उद्योग वाणिज्य संघ सुनसरीका पदाधिकारीहरूले आपत्ति जनाएका थिए। बजार अनुगमनका विषयमा वाणिज्य संघका प्रतिनिधिहरू र राजस्व कार्यालयका कर्मचारीबीच छलफल भएको थियो। छलफलका क्रममा आन्तरिक राजस्व कार्यालयका प्रमुख आचार्यले वाणिज्य संघका सबै पदाधिकारीहरूकै व्यवसाय अनुगमन गर्ने प्रस्ताव राखे। त्यसपश्चात् सबै पदाधिकारीहरूले आफ्नो व्यवसाय अनुगमन गर्न अनुरोध गरेपछि कर्मचारीहरूको टोलीले व्यापारीका नेताहरूको पसल अनुगमन गरेको थियो। राजस्व कार्यालयका कर्मचारी र वाणिज्यसंघका पदाधिकारीबीच भएको सहमतिअनुसार कर्मचारीले संघका पदाधिकारीहरूकै व्यवसाय अनुगमन गरेका थिए। संघका प्रचार तथा संगठन सचिव शशि साह, सदस्य वर्षा अग्रवाल र उमेश श्रेष्ठले भने नियमित कर तिरेर इमान्दारितापूर्वक व्यवसाय सञ्चालन गरेको पाइएको राजस्व कार्यालय धरानका अधिकृत प्रमोद गौतमले बताए। व्यापारीका नेताहरूले खरिद बिक्री खाता अध्यावधिक नगरेको, बिलबिजक जारी नगरी कारोबार गर्ने गरेको पाइएको छ। त्यस्तै इजाजत नलिई सूर्ति तथा मदिराको बिक्रीवितरण गर्ने गरेको भेटिएको प्रमुख कर अधिकृत आचार्यले बताए। उद्योग वाणिज्य संघ सुनसरीका कोषाध्यक्ष प्रभाव खतिवडाले करदता शिक्षा कार्यक्रमलाई प्रभावकारी बनाउन र व्यापारीलाई इमान्दारितापूर्वक व्यवसाय सञ्चालन गर्ने वातावरण भए कर संकलनमा सहज हुने बताए।"
पेट्रोलियम ढुवानी व्यवसायीले गरे पुनः आन्दोलनको घोषणा,काठमाडौंः नेपाल पेट्रोलियम ढुवानी व्यवसायीले पुनः आन्दोलनको घोषणा गरेका छन् । ढुवानीकर्ताको माग अनुसार भाडा वृद्धि गर्ने सरकार र व्यवसायीबीचको सहमति कार्यान्वयन नभएपछि आन्दोलनको घोषणा गरिएको हो। पेट्रोलियम ढुवानी क्षेत्रमा रहेका विभिन्न समस्याहरु समाधानको लागि नेपाल आयल निगम समक्ष पटकपटक माग पेश गरेपनि सम्बोधन नभएको नेपाल पेट्रोलीयम ढुवानी व्यवसायी संघले जनाएको छ । भदौ १ गतेसम्म भाडा वृद्धि नगरिए २ गते देखि यथास्थीतिमा पेट्रोलियम ढुवानी गर्न नसकिने संघले चेतावनी दिएको छ । हालको ढुवानी भाडाबाट ट्याङकर सञ्चालन गर्न नसकिने महासंघको निष्कर्ष छ । यदि आयल निगमले सञ्चालन गर्न चाहेमा ट्याङ्कर उपलब्ध गराउने समेत महासंघले जनाएको छ ।
दोहोरो नागरिकताको सिफारिस दिने वडा सचिव प्रहरी नियन्त्रणमा,"रामेछाप : जिल्लाको उमाकुण्ड गाउँपालिकाका एक वडा सचिवलाई प्रहरीले नियन्त्रणमा लिएको छ। नागरिकता लिइसकेकी किशोरीलाई पुन: नागरिकता लिन वडाबाट दोहोरो सिफारिस गर्ने उमाकुण्डा गाउँपालिका ४ प्रितीका वडा सचिवलाई प्रहरीले नियन्त्रणमा लिएको हो । बुधबार जिल्ला प्रहरी कार्यालय रामेछापले वडा सचिव पदम कुमारी बस्नेतलाई नियन्त्रणमा लिएको जिल्ला प्रहरी कार्यालय रामेछापका प्रहरी नायब उपरीक्षक राजकुमार थिङ्ले जानकारी दिए । डीएसपी थिङका अनुसार नियन्त्रणमा लिएर अनुसन्धान भइरहेको छ । जिल्लाको उमाकुण्ड गाउँपालिका ४ प्रितीकी एकजना किशोरीले २०७५ सालमै नागरिकता बनाइसकेकी थिइन् । तर, उनी पुन: नागरिकता बनाउन सिफारिस लिएर जिल्ला प्रसासन कार्यालय रामेछाप आएकी थिइन् । बहिनीको स्कुलको प्रमाणपत्रको आधारमा सिफारिस बनाएर उनी जिल्ला प्रशासन आइपुगेकी थिइन् । प्रशासन कार्यालय पुगेकी निर्माला बस्नेतमाथि प्रशासनका कार्मचारीले शंका लागेर उनीमाथि थप सोधपुछ गरेका थिए। सोधपुछका क्रममा किशोरीको डकुमेन्ट प्वाल परेको र नाम भएको ठाउँमा केरमेट गरेको भेटिएको थियो । वडा सचीव पदमकुमारी बस्नेतलाई बिहीबार नै जिल्ला अदालत रामेछापबाट म्याद थप गरी अनुसन्धान प्रक्रिया अगाडि बढाइएको जिल्ला प्रहरी कार्यालय रामेछापका सूचना अधिकारी राजुप्रसाद ढकालले जानकारी दिए ।"
सप्तकोसी पीडित आन्दोलनमा,"उदयपुर : समस्या समाधानमा सरकार गम्भीर नभएको भन्दै सप्तकोसी पीडित आन्दोलित भएका छन्। बिहीबार स्थानीय महेश श्रेष्ठको अध्यक्षतामा कोसी भंगालो रोकथाम तथा नियन्त्रण समिति बनाउँदै उनीहरूले आन्दोलन सुरु गरेका हुन्। बाँध लगाउनुको साटो रुख लडाएर, सेउलाले कोसी छेक्न खोजेको र प्रभावितको सुरक्षित बाँसका लागि सरकार गम्भीर नभएको भन्दै उनीहरू आन्दोलित भएका हुन्। पहिलो चरणमा नगरपालिका घेर्न पुगेका उनीहरूले कोसीको दीर्घकालीन समाधान नगरे आफूहरू मर्नसमेत तयार हुने बताएका छन्। आन्दोलनकारी एक महिलाले भनिन्, 'हामीलाई न्यानो थाङ्नामा सुताउने प्रयास गरियो, अर्को पटक प्रभावित क्षेत्र जाँदा हामी देखाइदिन्छौं।' कोसी थुनिदिए मात्र पुग्नेमा सरकारले मुखले ठिक्क पार्ने व्यवहारमा नउतार्ने गरेको उनले बताइन्। नगरपालिका घेराउपछि रामपुर बजारमा कोणसभा गरिएको थियो। उनीहरूको आन्दोलनमा नेकपा एमाले, नेपाली कांग्रेस, नेकपा माओवादी केन्द्र, जनता समाजवादी पार्टी र राप्रपाले समर्थन गरेका छन्।"
फैसलाको २९ वर्षपछि अभियुक्त पक्राउ,नुवाकोट : नुवाकोटमा अदालतले कैद सजाय तोकेको २९ वर्षपछि एक जना अभियुक्त पक्राउ परेका छन्। नुवाकोट जिल्ला अदालतले एक मुद्दामा कैद सजाय तोकिएका एक युवकलाई झण्डै तीन दशकपछि प्रहरीले पक्राउ गरेको जिल्ला प्रहरी कार्यालय नुवाकोटले जनाएको छ। अदालतले मानव वेचविखन तथा ओसारपसार मुद्दामा जिल्ला अदालत नुवाकोटको लगत नं ६२१ मा २०५० पुस १९ गतेको फैसलाले दुई वर्ष ६ महिना कैद सजाय फैसला भएकोमा त्यसबेलादेखि नै फरार रहेका एक युवकलाई पक्राउ गरिएको प्रहरी नायव उपरीक्षक रुपक खड्काले जानकारी दिए। घटनापश्चात् फरार रहेका नुवाकोटको उत्तरी भेगमा रहेको दुप्चेश्वर गाउँपालिका ७ का ५६ वर्षीय ध्रुव नेपालीलाई २९ वर्षपछि पक्राउ गरी फैसला कार्यान्वयनका लागि नुवाकोट जिल्ला कारागार ढुंगे चलान गरिएको प्रहरी नायव उपरीक्षक खड्काले जानकारी दिए। यसैगरि सवारी ज्यान मुद्दामा नुवाकोट जिल्ला अदालत विदुरको लगत नं १६१० मा एक महिना कैद सजाय फैसला भएकोमा घटनापश्चात् फरार रहेका अर्का एक जना युवकसमेत पक्राउ गरिएको प्रहरीले जनाएको छ। नुवाकोटकै पूर्वी भेगमा रहेको पञ्चकन्या३ का ३९ वर्षीय रामकुमार भण्डारीलाई बिहीबार पक्राउ गरी फैसला कार्यान्वयनका लागि जिल्ला कारागार कार्यालय ढुंगे नुवाकोट चलान गरिएको डीएसपी खड्काले बताए। उता सदरमुकाम विदुरदेखि ५५ किलोमिटर पूर्वमा रहेको ककनी गाँउपालिका २ खानिखोलामा विशेष सूचनाका आधारमा चेकजाँच गर्दा महोत्तरीको भटोलिया३ बस्ने २० वर्षीय अविनाश ठाकुर पक्राउ परेका छन्। उनले बोकेको कालो झोलाबाट प्लाष्टिकको बोराले बेरेको लागूऔषध गाँजा ९ मुठा (दुई किलोग्राम) बरामद गरिएको प्रहरीले जनाएको छ। लागूऔषध नियन्त्रण ऐन २०३३ बमोजिम पक्राउ गरिएको प्रहरी नायव उपरिक्षक खड्काले जानकारी दिए। उनका अनुसार पक्राउ परेका युवकलाई हिरासतमा राखेर थप अनुसन्धान भइरहेको छ।
महेन्द्र मोरङमा आंशिक प्राध्यापकले लगाए ताला,"विराटनगर : त्रिभुवन विश्वविद्यालयसँगको सम्झौता कार्यन्वयन नभएको भन्दै विराटनगरस्थित महेन्द्र मोरङ क्याम्पसका आंशिक प्राध्यापकले क्याम्पस प्रशासनमा तालाबन्दी गरेका छन्। प्राध्यापकहरूको व्यवस्थापन र पारिश्रमिकसम्बन्धमा त्रिविले गरेको सम्झौता कार्यन्वयनमा नभएको भन्दै उनीहरूले अनिश्चितकालका लागि क्याम्पस प्रशासनमा तालाबन्दी गरेका हुन्। आंशिक प्राध्यापकहरूको माग सम्बोधन हुने गरी त्रिविले क्याम्पससँग गरेको सातबुँदे सम्झौता कार्यान्वयन हुनुपर्ने उनीहरूको माग छ। 'त्रिविसँग क्याम्पसले सम्झौता गरेको २ वर्ष भयो। तर, हालसम्म उक्त सम्झौता कार्यन्वयन भएको छैन्,' प्राध्यापक रामकुमार मेहताले भने, 'बुधबार तालबन्दी गरेका छौं। बिहीबारदेखि पठनपाठन बहिष्कार गर्ने योजना छ।' २०७७ पौष २४ गते विश्वविद्यालयले आंशिक प्राध्यापकहरूलाई शिक्षण सहायक सरहको पारिश्रमिक दिने, अतिरिक्त कक्षा व्यवस्थापन निर्देशिका२०७७ लाई परिमार्जन गर्ने र पदपूर्तिका लागि विज्ञापन गर्नेलगायतका विषयवस्तुसम्बोधन हुनेगरी क्याम्पससँग सातबुँदे लिखित सम्झौता गरेको थियो। सम्झौतामा आंशिक प्राध्यापकहरूले उठाएका जायज मागहरू सम्बोधन गरिएको थियो। आन्दोलित प्राध्यापकहरूले सोही सम्झौताका आधारमा आफ्नो आन्दोलनका कार्यक्रमसमेत फिर्ता लिएका थिए। तर, क्याम्पस प्रशासनले सम्झौता कार्यान्वयनमा चासो नदेखाएपछि आंशिक प्राध्यापकहरू पुनः आन्दोलित बनेका छन्। 'क्याम्पसले गरेको सम्झौता कागजमै सीमित भयो,' प्राध्यापक भविष्य मिश्राले भने, 'हामी धेरै पर्खियौं। अब पर्खिदैनौं। हाम्रो माग सम्बोधन नभए आमरण अनशन बस्छौं। तालाबन्दी पनि माग सम्बोधन नहुन्जेल रहन्छ।' गत वर्षको असार २० गते पनि क्याम्पस प्रमुख बाबुराम तिमल्सिनाको कार्यकक्षमा तालाबन्दी गर्दै प्राध्यापकहरूले अनलाइन कक्षासमेत स्थगित गरेका थिए। त्यसबेला तीन सुत्रीय माग अघि सार्दै प्राध्यापकहरू क्याम्पसको मूलद्वारमा धर्ना बसेका थिए। हाल उनीहरू क्याम्पसको प्रशासनिक भवन अगाडि रिले अनशन बसेका छन्। एक वर्षमा धर्ना स्थल फेरिएपनि अवस्था भने नफेरिएको उनीहरूको गुनासो छ।"
तीन वर्षपछि पक्राउ परेका प्रतिवादी कोभिड अस्पतालबाट फरार,"विराटनगर : अदालतले दोषी ठहर गरेको तीन वर्षपछि पक्राउ परेका एक जना प्रतिवादी विराटनगरस्थित कोसी अस्पताल कोभिड१९ उपचार केन्द्रबाट फरार बनेका छन्। विराटनगर महानगरपालिका१८ घर भएका ४५ वर्षीय लक्ष्मण दास बुधबार राति १० बजेतिर फरार बनेका हुन्। अस्पतालका सूचना अधिकारी अनुपम राजवंशीका अनुसार अस्पतालमा भने उनको ठेगाना विराटनगर१६ भनेर टिपाइएको छ। दासलाई लेनदेन मुद्दामा अदालतले २०७६ साल वैशाख २९ गते दोषी ठहर गर्दै ६ महिना कैद सजायको फैसला सुनाएको थियो। सजाय भुक्तान नगरिकन तीन वर्षदेखि फरार रहेका उनलाई यही साउन २० गते प्रहरीले पक्राउ गरेको हो। पक्राउ गरेर अदालतमा पेश गर्नुअघि प्रहरीले कोरोना परीक्षण गरायो। रिपोर्ट पोजिटिभ आएसँगै कारागारले जिम्मा लिन नमानेपछि सामान्य अवस्थाका उनलाई त्यही दिन उपचारका लागि कोभिड अस्पताल भर्ना गरिएको थियो। प्रहरीको निगरानीमा उपचार गराइरहेका दास शौचालय जाने बहानामा फरार बनेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। दासको निगरानीका लागि प्रहरी हवल्दार होमबहादुर बुढाथोकी र सहायक हवल्दार उमेश यादवलाई खटाइएको थियो। बुढाथोकी र यादवको नियन्त्रणबाट फुत्किएर दास फरार बनेको प्रहरीले जनाएको छ। 'दासले शौचालय जाने भनेपछि प्रहरीले लिएर गएछन्। फर्कने क्रममा सुरक्षामा खटिएका प्रहरीको पञ्जाबाट फुत्किएर भागेको पाइयो,' प्रहरी स्रोतले भन्यो। दासको सुरक्षामा खटिएका बुढाथोकी र यादवमाथि जिल्ला प्रहरी कार्यालय मोरङले छानबिन थालेको छ। डीएसपी श्रेष्ठले फरार रहेका दासको खोजी तीव्र पारेर छानबिन अघि बढाइएको जानकारी दिए। उनले ठाउँठाउँमा प्रहरी परिचालन गरेर शंकास्पद स्थानलाई निगरानीमा राख्दै खोजी गर्ने काम भइरहेको बताए। अस्पतालका सूचना अधिकारी राजवंशीका अनुसार अस्पतालमा कोरोना भाइरसको संक्रमण पुष्टि भएका ७ जना संक्रमितको उपचार भइरहेको थियो। एक जना फरार बनेपछि अहिले ६ जना उपचाररत रहेको उनले बताए। 'प्रहरीको निगरानीमा उपचार गराइरहेका संक्रमित फरार बनेका हुन्। शौचालयबाट फर्कने क्रममा भागेको कुरा आएको छ। यस घटनामा अस्पतालको कुनै कमजोरी छैन,' राजवंशीले भने।"
हत्याको आरोपमा पाँचजना पक्राउ,"महोत्तरी : धनुषाको जनकपुरधाम उपमहानगरपालिका ७ का १८ वर्षीय अर्जुन साहको हत्याको आरोपमा प्रहरीले पाँच जनालाई पक्राउ गरेको छ। पक्राउ पर्नेमा महोत्तरी लोहारपट्टी नगरपालिका ४ घर भई जनकपुरधाम उपमहानगरपालिका ७ मा डेरा लिएर बस्ने ३२ वर्षीय जितकुमार यादव, सोहीस्थान बस्ने २१ वर्षीय कृष्ण यादव, जनकपुरधाम उपमहानगरपालिका७ मा डेरा लिई बस्ने २५ वर्षीय सन्तोष कुमार सुडी, धनुषा औरही गाँउपालिका २ घरभई क्षीरेश्वरनाथ नगरपालिका३ महेन्द्रनगरमा डेरा लिई बस्ने २१ वर्षीया प्रमिला महरा र सोही स्थानका २७ वर्षीय विगुल मुखिया रहेका छन्। पक्राउ पर्ने जितकुमार र कृष्ण दाजुभाइ हुन भने प्रमिला र विगुल श्रीमान श्रीमती हुन्। साहलाई अपहरण गरी कर्तव्य गरी मारी फालेको भन्दै मृतकको बुबा दिलिपले उजुरी दिएपछि उनीहरूलाई पक्राउ गरिएको जिल्ला प्रहरी कार्यालय महोत्तरीले जनाएको छ। अनुसन्धानको क्रममा अभियुक्तहरूले साहलाई लोहारपट्टीको फूलबरिया गाउँमा रिजर्भमा जाने भनि झुक्याई निजको इरिक्सा (टेम्पो) मा बसी महोत्तरीको लोहारपट्टी ८ भगवानपुर चौरस्थित भ्रमरपुराबाट लोहारपट्टी लगिएको थियो। सोही स्थानमा पक्राउ परेका जित कुमार र सन्तोषले अर्जुनको घाँटीमा पासो लगाई हत्या गरी सोही बाटोको पश्चिम साईडमा रहेको नहरमा फालेको प्रहरीको अनुसन्धानले देखाएको छ।"
गुमनाम कालिकोटको पचाल झरना,"कालिकोट : जिल्लाको पूर्वी क्षेत्रमा पर्ने नेपालकै अग्लो दाबी गरिएको पचाल झरना ओझेलमा परेको छ। तत्कालीन जिल्ला विकास समिति, स्थानीय सरकार तथा हालको जिल्ला समन्वय समितिले पटक पटक पर्यटन बोर्डमा अभिलेख गरी बैधानिकता दिनका लागि दाबी पेश गरेका छन्। तर, नेपाल पर्यटन बोर्डमा अभिलेख नगरिँदा नेपालकै अग्लो दाबी गरिएको पचाल झरना ओझेलमा परेको हो। जिल्लाको मुख्य पर्यटकीय गन्तब्यका रूपमा लिएको पचालझरना ४ सय १५ मिटर अग्लो झरना छ। तत्कालीन जिल्ला विकास समिति, पचालझरना गाउँपालिका, सरकारी तथा गैरसरकारी निकायले त्यसको लम्बाइ नापेर सार्वजनिक गरेका छन्। यसअघि नेपालकै अग्लो भनिएको तेह्रथुम जिल्लामा रहेको ह्याप्तुङ झरना ३ सय ६५ मिटर उचाइको छ। उक्त ह्याप्तुङ झरनाभन्दा कालिकोटको पचाल झरना थप ५० मिटर अग्लो छ। तर, पर्यटन बोर्डलेयस झरनालाई नेपालकै अग्लो झरना भनेर अभिलेख गरेको छैन। सदमुकाम मान्माबाट करिब तीन घण्टा गाडी र चार घण्टा पैदलयात्रा गरेपछि त्यहाँ पुग्न सकिन्छ। बाह्रै महिना निरन्तर पानी बगिरहने उक्त झरना अवलोकन गर्नका लागि सडक र पदमार्ग निर्माण पनि भइरहेको छ। तर, यसको उचित प्रचारप्रसार भने हुन सकेको छैन। आन्तरिक तथा बाह्य पर्यटकलाई लोभ्याउने यस झरना अग्लाअग्ला पहाडी हिमश्रृङखलाहरूको फेदमा भएकाले थप आकर्षक देखिन्छ। दुई वर्षअगाडि मात्र पचालझरना गाउँपालिकाले आधिकारिक रूपमा गरेको सर्वेक्षणमा झरना खसेको ठाँउदेखि सिधै तल ठोक्किएको ठाँउसम्म ३ सय ८१ मिटर उचाइ र ठोक्किएको ठाउँबाट तल झरेको ठाउँको समेत दूरी लिँदा ४ सय १५ मिटर अग्लो रहेको प्रमाणित गरेको छ। स्थानीय बिष्णुलाल न्यौपानेले पटक पटक नापजाँच गरेर नेपालकै अग्लो दाबी गरिएको झरना पर्यटन बोर्डमा अभिलेख समेत नहुनु दुःखद भएको बताए। यो ऐतिहासिक झरनाको संरक्षण, विकास र प्रवर्द्धन गर्न सकिए कर्णालीको आकर्षक गन्तव्य बन्ने निश्चित रहेको उनले दाबी गरे। पचालझरनाबाट खसेको पानी करिब १० किलोमिटर ओरोलो बगेर कर्णाली नदीमा मिसिएको छ। स्थानीका अनुसार यो झरनाको बीचमा ठूल्ठुला गुफाहरू पनि छन्। यहाँका विद्यालयहरूले शैक्षिक भ्रमणमा यही झरनाको अवलोकन गराउने गरेको शिक्षक टिका उपाध्यायले बताए। सरकारका सय गन्तव्य भित्र परेको झरना यसअघि मुलुकका नयाँ सय गन्तव्यहरू भनेर सार्वजनिक गरेका गन्तव्यहरूको सूचीमा यस झरनालाई पनि समावेश गरेको थियो। त्यसपछि यहाँका नागरिकमा उत्साह छाएको थियो। गाउँपालिकाका तत्कालीन अध्यक्ष खड्गराज सेजुवालले गाउँपालिकाले प्राविधिकसहितको टोली खटाएर झरनाको नापनक्सा गरी नेपालकै अग्लो झरना भएको दाबीसहित संस्कृति, पर्यटन तथा नागरिक उडड्यन मन्त्रालय र पर्यटन बोर्डमा अभिलेख गरी वैधानिकता दिन पहल गरेका थिए।"
"काठमाडौंको एक म्यानपावरमा छापा, ८७ थान पासपोर्ट जफत","काठमाडौं : वैदेशिक रोजगार विभागले काठमाडौंस्थित म्यानपावरमा छापा मारेर ८७ थान पासपोर्ट जफत गरेको छ। श्रम, रोजगार तथा सामाजिक सुरक्षामन्त्री शेरबहादुर कुँवरको निर्देशनमा बिहीबार छापा मारिएको हो। सिनामंगलस्थित ह्वाइट हर्स रिक्रुटमेन्टमा छापा मार्दा अर्कै म्यानपावरका कागजात फेला परेपछि ८७ थान पासपोर्ट जफत गरिएको हो। छापा मारिएको म्यानपावरमा अर्कै म्यानपावरमार्फत वैदेशिक रोजगारीको प्रक्रियाअगाडि बढाइएका पासपोर्ट भेटिएपछि विभागको अनुसन्धान अधिकृत हेमराज अर्यालसहितको टोलीले पासपोर्ट जफत गरेको हो। उक्त म्यानपावरमा किङ फिस नामक म्यानपावरमार्फत मलेसिया रोजगारीको प्रक्रिया अगाडि बढाइएका पासपोर्ट भेटिएको अधिकृत अर्यालले बताए। त्यसरी कुनै म्यानपावर कम्पनीले अर्को म्यानपावर कम्पनीका कागजात प्रयोग गरेर वैदेशिक रोजगारीमा पठाउन नमिल्ने प्रावधान रहेको अधिकृत अर्यालले जानकारी दिए। उनकाअनुसार त्यस्तो कार्य गर्ने म्यानपावर कम्पनीलाई कारबाही हुन्छ। ह्वाइट हर्स म्यानपावरले विज्ञापन प्रकाशनबिना नै मलेसिया रोजगारीमा जाने युवाहरूको अन्तर्वार्ता लिइरहेको भन्ने सूचनाका आधारमा विभागको टोली छापा मार्न पुगेको थियो। म्यानपावरले तोकिएकोभन्दा बढी शुल्कसमेत लिएको हुनसक्ने आशंका विभागले गरेको थियो। तर, छापा मार्दा त्यस्तो कुनै प्रमाण नभेटिएको अर्यालले बताए। विभागले छापा मार्दा किङ फिस म्यानपावरबाट वैदेशिक रोजगारीका लागि भोलिको उडानमा २३ जना युवाहरू मलेसिया जाने तर्खरमा थिए। ती युवालाई विभागको टोलीले मलेसिया जान म्यानपावरलाई कति शुल्क दिएको भनेर सोधेका थिए। तर, उनीहरूले कुनै पनि शुल्क नबुझाएको जिकिर गरेका थिए। त्यस्तै म्यानपावरका कर्मचारीहरूले पनि उक्त म्यानपावरले फ्रि भिसा फ्रि टिकटमै मलेसिया पठाइरहेको दाबी गरेका छन्। यस बारेमा विभागले थप अध्ययन गर्ने र तोकिएको भन्दा बढी शुल्क लिएको पाइएमा कानुनबमोजिम कारबाही गरिने अधिकृत अर्यालले बताए। कतार पठाउन २५ लाखसम्म लिने गरेको गुनासो आएपछि विभागले बुधबार अल ताक्वेत ओभरसिज नेपाल प्रालिमा छापा मारेर कागजातहरू नियन्त्रण लिएको छ। उक्त म्यानपावरबारे अनुसन्धान जारी रहेको विभागले जनाएको छ। दुवै म्यानपावरलाई विभागले थप अनुसन्धान गरेर वैदेशिक रोजगार ऐन २०६४ अनुसार कारबाही प्रक्रिया अगाडि बढाइने बताइएको छ।"
बर्दियाका १० व्यवसायीलाई ९२ हजार जरिवाना,"गुलरिया : बर्दियाका विभिन्न स्थानका १० जना व्यवसायीलाई ९२ हजार रुपैयाँ जरिवाना गरिएको छ। सहायक प्रमुख जिल्ला अधिकारीको नेतृत्वमा रहेको अनुगमन टोलीले बिलबिजक प्रयोग नगरेका गुलरियाका व्यवसायीहरूलाई जरिवाना गरेको हो। खाद्यान्न, फेन्सी, मदिरा पसल, फ्रेस हाउस, पेट्रोल पम्प गरी ३८ वटा पसलमा अनुगमन गरिएको थियो। बिलबिजक नराख्ने व्यवसायीलाई पाँच हजारदेखि २० हजार रुपैयाँसम्म जरिवाना गर्ने कानूनी प्रावधानवमोजिम व्यवसायीलाई जरिवाना गरिएको घरेलु तथा साना उद्योग कार्यालयका अधिकृत मोहनसिंह घर्ती मगरले बताए। उनले भने 'व्यवसायीलाई हामीले अनुगमनका क्रममा कसुर हेरी जरिवाना गर्यौं। अटेर गरी पुनः गल्ती भेटिए थप कारबाही गर्छौं।' २५ हजार मूल्य बढीको म्याद गुज्रिएको सामग्री जफत गरी नष्ट गरिएको सहायक प्रमुख जिल्ला अधिकारी रमेश पाण्डेयले बताए। गणपति आयल स्टोरमा अर्को आदेश नहुँदासम्मका लागि पेट्रोल बिक्रीवितरण रोकेको उनले जानकारी दिए। उनले भने 'पेट्रोल पम्पमा कम पेट्रोल नाप गरेको भेटिएपछि सिल गरिएको हो। मिटरको नोजल चेन्ज गरी टोलीलाई चेक जाँच नगराएसम्म पम्पबाट तेल बिक्रीवितरण बन्द गर्न निर्देशन दिइएको हो।' व्यवसायीलाई देख्ने स्थानमा मूल्य सूची राख्न, म्याद गुज्रिएका सामग्री बिक्रीवितरण नगर्न, बिलविजक दुरुस्त राख्न निर्देशन दिएको उनले बताए। 'व्यवसायीलाई ७ दिनभित्र व्यवसाय सुधार गर्न निर्देशन दिएका छौं', उनले भने। वाणिज्य आपूर्ति तथा उपभोक्ता संरक्षण कार्यालय नेपालगञ्ज, गुणस्तर तथा नापतौल कार्यालय नेपालगञ्ज, घरेलु तथा साना उद्योग कार्यालय बर्दिया, स्थानीय तहलगायतले अनुगमन गरेका हुन्। बजार अनुगमन मासिकरूपमा हुने गरेको छ। आफूले खरिद गर्ने सरसामानका बारेमा उपभोक्ता पनि जागरुक हुनुपर्ने अधिकृत मगरको भनाइ छ।"
खाली खुट्टै दाङकाठमाडौं यात्रा,"दाङ : हिन्दू राष्ट्रको माग गर्दै एक व्यक्तिले दाङ काठमाडौं खाली खुट्टा यात्रा गरेका छन्। दाङको तुलसीपुर उपमहानगरपालिका११ का झनक बहादुर बस्नेतले २१ दिनको खाली खुट्टा यात्रा गरेर बिहीबार काठमाडौं पुगेर समापन गरेका छन्। उनले पशुपतिनाथ पुगेर यात्राको अन्त्य गरेका हु्न्। यही साउन ६ गते बबई नदीदेखि काठमाडौंसम्म खाली खुट्टा यात्रामा निस्केका थिए। नेपाली कांग्रेस नेता स्व खुम बहादुर खडकाको हिन्दू राष्ट्र अधियान सफल बनाउने उद्देश्यले उनी खाली खुट्टा काठमाडौंसम्म पुगे। उनले सनातन हिन्दू राष्ट्र नेपाल स्थापना हुनुपर्ने, संघीयता खारेज हुनुपर्नेलगायतका माग राखेका छन। हिन्दू महाअभियान नेपाल आन्दोलनका लागि स्व खड्काको नाममा समर्पित यात्रा गरेको बस्नेतले बताए। यात्रा बाँके, बर्दिया, सुर्खेत र सल्यानको सिमाना कोहलपुरदेखि छिन्छुको बीचमा पर्ने बबई पुलदेखि शुरु गरेका बस्नेतलाई ठाउँ ठाउँमा स्थानीयहरुले स्वागत गरेका थिए। खाली खुट्टा पैदल यात्रा गरेका बस्नेतले पशुपति मन्दिरमा यात्रा विसर्जन गर्दै भने 'मेरो पैदलयात्रा संघीयता खारेजी र हिन्दू राष्ट्र कायम गराउन लक्षित थियो', त्यो यात्रा सफल भएको छ।' शुभचिन्तक, आफन्त, साथीभाइसहित हिन्दू धर्ममा विश्वास गर्नेहरूले पैदलयात्री बस्नेतलाई पशुपति मन्दिर परिसरमा स्वागत गरेका थिए। बस्नेत नेपाली कांग्रेस तुल्सीपुर उपमहानगरपालिका कमिटिका सहसचिव समेत हुन।"
सामुदायिक वनमा आधारित वृत्तचित्र 'हाम्रो जंगल' सार्वजनिक,"झापा : सम्भवतः नेपालमै पहिलो पटक सामुदायिक वनमा आधारित वृत्तचित्र बनेको छ। देशभरका वनहरू समुदायमा हस्तान्तरण भएसँगै भए गरेका प्रगतिको कथामा आधारित 'हाम्रो जंगल' चलचित्रलाई वृत्तचित्रको रूपमा ल्याइएको हो। झापा र इलामको वनहरूमा छायाङ्कन गरिएको 'हाम्रो जंगल' नामक एक घण्टाको उक्त वृत्तचित्र झापाको जामुनखाडी सिमसारमा बुधबार सार्वजनिक गरिएको छ। सामुदायिक वन उपभोक्ता महासंघ नेपालको प्रस्तुति र माइबेनी फिल्मस् प्रालिको ब्यानरमा निर्माण भएको उक्त वृत्तचित्र सातौँ वन दिवसको सन्दर्भ पारेर सार्वजनिक गरिएको हो। सामुदायिक वन उपभोक्ता महासंघ झापाद्वारा कनकाई नगरपालिका२ स्थित जामुनखाडी सामुदायिक वन उपभोक्ता समितिको सभाहलमा आयोजित कार्यक्रममा वृक्षारोपणसहित वन नियमावली सम्बन्धी अन्तरक्रिया गरिएको थियो। ठूलो पर्दाको चलचित्र निर्देशक विजय केरुङले कथा तथा निर्देशन गरेको उक्त चलचित्र सामुदायिक वन उपभोक्ता समूह क्षेत्रमा छायाङ्कन गरिएको छ। मेचीनगर निवासी निर्देशक केरुङले निर्देशन गरेको माझिदाई, आमाको काख, हामी शरणार्थी चलचित्र हिट भएका छन्। निर्देशक केरुङले सामुदायिक वनमा आधारित वृत्तचित्र बनाएका हुन्। सामुदायिक वनका गतिविधिलाई कथामा समेट्न खोजिएको उनले बताए। 'सामुदायिक वनहरू यहाँसम्म आइपुग्न उपभोक्ताको ठुलो हात छ,' उनले भने, 'यही सफलतालाई पर्दामा देखाउने जमर्को गरेको छु।' चलचित्रको मुख्य भूमिकामा कलाकारहरू सुभाष मेचे, समिता गिरी, सुरवीर पण्डित, पुकार भट्टराई र विपिन प्रसाईँ छन्। कृष्ण कोइराला, विक्रम श्रेष्ठलगायतका कलाकारको पनि अभिनय छ। निर्माता विस्मार्क लिम्बूका अनुसार वृत्तचित्रलाई देशभरका २२ हजार ४ सय सामुदायिक वनका उपभोक्ता समूहमार्फत उपभोक्तालाई देखाइनेछ। सो वृत्तचित्र बनाउने करिब ८० लाख रुपैयाँ खर्च लागेको उनले बताए। महासंघ झापाका अध्यक्ष वेदप्रकाश भण्डारीको अध्यक्षता एवम् केन्द्रीय सदस्य सङ्गीता थापाको प्रमुख आतिथ्यमा भएको उक्त कार्यक्रममा स्वागत जिल्ला उपाध्यक्ष प्रेम घिमिरेले गरेका थिए।"
"तनहुँमा माइक्रोबस दुर्घटना, १४ जना घाइते","तनहुँ : पृथ्वीराजमार्ग अन्तरगत जिल्लाको म्याग्दे गाउँपालिका३, धयरेस्थित सम्धी खोलाको पुलमा माइक्रो बस दुर्घटना हुँदा १४ जना घाइते भएका छन् । बिहीबार बिहान सबा ९ बजेतिर दमौलीबाट पोखरातर्फ आउँदै गरेको बा ४ ख ९९९९ नम्बरको माइक्रो बस अनियन्त्रित भई पुलको रेलिङमा ठोक्किदा दुर्घटना भएको जिल्ला प्रहरी कार्यालय तनहुँले जनाएको छ । दुर्घटनामा परी चालकसहित ७ पुरुष र ७ महिला गरी १४ जना यात्रुहरु घाइते भएको प्रहरी नायब उपरीक्षक युवराज खड्काले जानकारी दिए । उनका अनुसार घाइतमध्ये पाँचजनालाई मणिपाल अस्पताल पोखरा पठाइएको छ । उनीहरुको अवस्था मध्यम रहेको खड्काको भनाइ छ । अन्य घाइतेहरुको रत्नहरी अस्पताल दमौलीमा उपचार भइरहेको र घटनाको सम्बन्धमा थप अनुसन्धान भइरहेको प्रहरीले जनाएको छ ।"
"सप्तकोसीका विस्थापित बिरामी पर्न थाले, अधिकांशमा झाडापखाला र रुघाखोकी","उदयपुर : एक साताअघि सप्तकोसी नदीको धार परिवर्तनबाट विस्थापित बनेका सर्वसाधरण धमाधम बिरामी पर्न थालेका छन् । कोसीबाट विस्थापन पछि स्थानीय सरकारले व्यवस्थापन गरेको शिविरमा बस्दै आएका उनीहरुमा भाइलल ज्वरोको प्रकोप फैलिएको हो । अस्वस्थ खाना, धमिलो पानी, फोहोरबाट प्रदूषण फैलिदा बिरामी पर्ने गरेको बेलका नगर अस्पतालका मेडिकल सुपरिटेन्डेड विशाल राईले बताए । उनकाअनुसार बिरामी हुनेमा बालबालिका र वृद्धावृद्ध बढी छन् । उनीहरुको शिविरमै पुगेर औषधि उपचार गरिएको डाक्टर राईले बताए । त्यसबाहेक दैनिक दुई दर्जनभन्दा बढी बिरामी अस्पतालमा उपचारपछि फर्कने गरेका छन् । नगरपालिकाले व्यवस्था गरेको खसीबाख्रा संकलन केन्द्र कान्तेचौरी शिविरमा मात्रै ४ बालिकासहित १३ बालबालिका, १२ महिला र एक पुरुषलाई उच्च ज्वरो, रुघाखोकी, झाडापखाला र वाकवाकी आउने र वान्त हुने समस्या रहेको स्थानीय बताउँछन् । डा राईले भने, 'अधिकांश बिरामी भीडभाड र अस्वस्थ खानाकै कारण बिरामी भएको देखिन्छ । सर्वसाधारणमा उच्च ज्वरो, झाडापखाला र वान्ता हुने समस्या देखा परेको उनले बताए । बाढीपीडित मनिषा माझी भन्छिन्,' सरकारले दिएको राहत दाल, आलु, मसौरा गुणस्तर नभएकैकारण बिरामी भएका हुन् ।' एकै पटक ठूलो संख्यामा विस्थापित रहेको र पीउने पानीको समेत समस्या हुँदा संक्रमण देखिएको डाक्टर राईको भनाइ छ । स्थानीयले विस्थापितलाई हेर्न उच्च ओहोदाका व्यक्ति आएपनि दिगो समाधानका लागि कसैले चासो नदिएको बताएका छन् । नेताहरुले आश्वसन मात्र बाँडेको उनीहरुको गुनासो छ । साउन १८ गते बेलका नगरपालिका८ डुम्रिबोटेबाट कोसीले धार परिवर्तन गरेपछि स्थानीय नगरपालिकाले व्यवस्था गरेको शिविरमा बस्दै आएका छन् । कोसी पसेपछि वेलका नगरपालिका ९, ८, २ र ३ नम्बर वडका भाटेपुल, सिसौली चौरी, एकता, चिलिया, दुर्गमन्दिर, एबीसी टप्पु बाढीको जोखिममा परेका छन् । बाढी बस्ती छिरेपछि अहिलेसम्म १ सय ९ परिवारको १ हजार ५१ जना विस्थापित भएको प्रहरी उपरीक्षक ज्ञानेन्द्रप्रसाद फुयालले बताए। विस्थापितलाई कोसी जनता मावि, आधारभूत विद्यालय सातपत्रे, खसीबाख्रा संकलन केन्द्र कान्तेचौरी, बानडाँडाको रेडक्रस भवनको शिविरमा राखिएको छ । कोसी गाउँ पसेर २ हजार ५ सय परिवार विस्थापित भएको नगर प्रमुख अशोक कार्कीले बताए । विस्थापितहरु नदीमा पानीको वहाव घटेसँगै केहि फर्किएको उनको भनाइ छ । ०४५ सालसम्म कोसी नदी उदयपुरको बेलका नपा ८ डुम्रीबोटेबाट बग्ने गर्दथ्यो । ०४५ पछि कोसी नदीको बहाव पूर्वतर्फ धकेलिएपछि नदी उकास क्षेत्र विभिन्न जिल्लाबाट आएका सर्वसाधरण बस्दै आएका छन्।"
"विमानस्थलबाट युएई हिँडेका ५ युवती पक्राउ, अध्यागमनले प्रहरीको जिम्मा लगायो","काठमाडौं : त्रिभुवन अन्तर्राष्ट्रिय विमानस्थलस्थित अध्यागमन कार्यालयबाट युएई हिँडेका पाँच युवती पक्राउ परेका छन् । पर्यटक प्रवेशाज्ञा (टुरिष्ट भीसा)मा कुवेतहुँदै युएई जान लागेका पाँच युवतीले पेस गरेको कागजात नक्कली भेटिएपछि अध्यागमनले पक्राउ गरी उनीहरुलाई प्रहरीको जिम्मा लगाएको हो । पक्राउ पर्नेमा माया तामाङ, पार्वती सार्की,अञ्जु बोहोरा,करुणा सिंह ठकुरी र सोमी धिताल रहेको विमानस्थल प्रहरी स्रोतले बताएको छ । 'उहाँहरुले पेस गर्नु भएको प्लस टु को प्रमाणपत्र नक्कली भेटियो, उहाँहरुको ट्राभल हिस्ट्री समेत छैन, अध्यागमनका एक अधिकारीले अन्नपूर्णसँग भने,'यात्राको उद्देश्य समेत स्पष्ट छैन् त्यही भएर हामीले फर्कायौं । ती युवतीहरु जजीरा एयरबाट कुवेत हुँदै युएई जाने तयारीमा रहेका थिए । गृह मन्त्रालयले टुरिष्ट भीसामा खाडी मुलुक गएर काम गर्न निरुत्साहित गर्दै आएको छ । अध्यागमनले भ्रमणको उदेश्य स्पष्ट नभएका टुरिष्ट भीसा वहाक यात्रुहरुको मलेसिला, खाडीलगायत मुलुकको भ्रमणमा कडाई गरेको छ । मानव तस्करको सञ्जालले ती युवतीहरुलाई राम्रो काममको प्रलोभन देखाई युएई लैजाने तयारी गरेका थिए । टुरिष्ट भीसामा मलेसिया,खाडी मुलुक गएका नेपालीहरुले काम नपाउने र अनावश्यक दु:ख पाउने गुनासो आउन थालेपछि अध्यागमन कार्यालयले कडाई गर्दै आएको छ । त्रिअवि अध्यागमन कार्यालयले बुधबार पनि युएई जान लागेका १८ महिलासहित २२ जनालाई प्रस्थान अनुमति दिन अस्वीकार गरेको थियो । उनीहरुले आफ्नो यात्राको उद्देश्य स्पष्ट पार्न नसकेको र विचौलियाको माध्यमबाट ती महिला युएई जान लागेको भन्दै अध्यागमनले उनीहरुलाई फिर्ता गरेको थियो ।"
गौरीगञ्ज नाकाबाट कपाल तस्करी : ३३ पोकासहित कन्टेनर नियन्त्रणमा,"झापा : झापाको गौरीगञ्ज नाकाबाट कपाल तस्करी भइरहेको छ । महिलाले लगाउने नक्कली कपाल नाकाबाट ठूलो परिमाणमा नेपाल भित्रिने गरेको खुलेको छ । सशस्त्र प्रहरी बल नेपाल नम्बर २ गण झापाबाट खटिएको टोलीले ३३ पोका नक्कली कपालसहित कन्टेनर नियन्त्रणमा लिएपछि यस्तो रहस्य खुलेको हो । सशस्त्रले झापामै पहिलो पटक कपाल बरामद गरेको हो । सशस्त्र प्रहरीले बुधवार बेलुका करिब ८ बजे गौरीगञ्जपाडाजुंगी सडक खण्डअन्तरगत गौरादह ७ स्थित गुवालडुब्बामा गौरीगञ्जबाट आइरहेको ना ७ ख २१९६ नम्बरको कन्टेनर शंका लागि चेकजाँच गर्दा कन्टेनरभित्र ३३ पोका नक्कली कपाल बरामद गरिएको सशस्त्र प्रहरी बल नेपाल नम्बर २ गण झापाका डीएसपी तथा प्रवक्ता प्रेम भण्डारीले जानकारी दिए । नीलकण्ठ ढुवानी सेवाबाट सञ्चालित कन्टेनर गौरीगञ्जबाट दमक हुँदै काठमाडौँ तर्फ जान लागेको थियो । तर, सोही कन्टेनर बिर्तामोडबाट ट्रान्सपोटको अन्य सरसामान बोकेर काठमाडौँको लागि हिँडेको बुझिएको छ । बिर्तामोडबाट हिँडेको कन्टेनर गौरीगञ्ज पुगेर अवैध कपाल पनि लोड गरी लैजान खोजेको अवस्थामा सशस्त्रले विशेष सूचनाको आधारमा नियन्त्रणमा लिएको हो । एउटा पोकामा ३० केजी कपाल रहेको छ। एक केजी कपालको भारतीय २ हजार ५ सय रुपैयाँ पर्छ । कन्टेनरमा ट्रान्सपोटको अन्य सरसामानको बिजबिजग थियो । काठको सामान, कपि किताब र कपडा गरी २९ लाख ८८ हजार ३०२ रुपैयाँ बराबरको सामानको बिजबिजक चालकसँग रहेको डीएसपी भण्डारीले बताए । नियन्त्रणमा लिएको कन्टेनरलाई बुधबार बेलुका सशस्त्र बेस क्याम्प बैगुनधुरामा राखिएको थियो । कन्टेनर, चालक र कन्टेनरभित्र रहेका अन्य सरसामानलाई ९४ लाख ४८ हजार मूल्याङ्कन गरी आवश्यक कारवाहीका लागि राजश्व अनुसन्धान कार्यालय इटहरी बुझाउन पठाइसकेको डीएसपी भण्डारीले बताए ।"
"विराटनगरमा भारतीयको छुरा आतंक, कामदार घाइते","विराटनगर : विराटनगरको एउटा 'गीत गजल'मा बुधबार मध्यराति भारतीय नागरिकले छुरा आतंक मच्चाएका छन् । प्रहरीका अनुसार ग्राहाक बनेर विराटनगर महानगरपालिका११ नयाँ गुद्रीस्थित लोटस गीत गजलमा छिरेका तीन जना भारतीय नागरिकले राति ११:१५ बजेतिर छुरा आतंक मच्चाएका हुन् । 'गीत गजल'मा केही समय खानपिन गरेर बसेका उनीहरुले पैसा तिर्ने बेलामा विवाद गर्दै कामदारमाथि छुरा हानेका हुन् । छुरा प्रहारबाट गीत गजलका कामदार विराटनगर१५ का २२ वर्षीय सोनु साह घाइते भएका छन् । पेटमा चोट लागेका उनको विराटनगरस्थित विराट नर्सिङ होम एवं विराटनगर अस्पतालमा उपचार भइरहेको मोरङ प्रहरीका प्रवक्ता डीएसपी दीपक श्रेष्ठले जानकारी दिए । अत्यधिक रक्तश्राव भए पनि अवस्था खतरामुक्त रहेको अस्पतालले जनाएको छ । प्रहरीका अनुसार विन्देश्वर यादवले सञ्चालन गरेको गीत गजलमा खानपिन गरेको पैसा तिर्ने विषयलाई लिएर भारतीयले विवाद गरेका थिए । विवादका क्रममा आफूसँग रहेको छुरा निकालेर कामदारमाथि प्रहार गरेको पाइएको डीएसपी श्रेष्ठले बताए । उनका अनुसार छुरा प्रहार गर्नेमध्ये भारत टिकुलियाका २१ वर्षीय विक्की पोदारलाई पक्राउ गरिएको छ । छुरा प्रहार गरेर भाग्दै गरेका बेला लडेका पोदारलाई वडा प्रहरी कार्यालय विराटनगरका डीएसपी दीपेन्द्र पञ्जीयार थारु नेतृत्वको टोलीले नियन्त्रणमा लिएको हो । घटनामा संलग्न अन्य दुई जना फरार भएका छन् । फरार भएकाको खोजी तीव्र पारिएको प्रहरीले जनाएको छ । गीत गजलका कामदारमाथि पोदारले छुरा प्रहार गरेको र अरु दुई जनाले उनलाई साथ दिएको प्रहरीले जनाएको छ । ग्राहाक बनेर आएका भारतीय नागरिकले खानपिन गरेको पैसा तिर्ने विषयलाई लिएर विवाद गरेछन् । उनीहरुलाई गीत गजलका कामदारले बाहिर निकाल्न खोज्दा झन् विवाद बढ्यो, डीएसपी श्रेष्ठले भने, त्यसपछि आफूसँग रहेको छुरा निकालेर एक्कासि कामदारको पेटमा प्रहार गरेको पाइयो । घटनाका सम्बन्धमा थप अनुसन्धान भइरहेको छ ।"
"कोरोना संक्रमणदर ३ गुणाले वृद्धि, आगामी साता चुनौतीपूर्ण","काठमाडौं : साउन १ गते ४ प्रतिशतको हाराहारीमा रहेको कोरोना संक्रमणदर तीन गुणाले बढेको छ। बुधबार संक्रमणदर १३ प्रतिशत पुगेको छ। मंगलबार १ हजार ९० जनामा संक्रमण पुष्टि भएको थियो। स्वास्थ्य तथा जनसंख्या मन्त्रालयका अनुसार बुधबार केही संख्या घटेर ८ सय ६८ जनामा संक्रमण पुष्टि भएको छ। तर, परीक्षण दर बढाउने हो भने संक्रमितको संख्या पनि बढ्ने स्वास्थ्य विज्ञ बताउँछन्। स्वास्थ्य तथा जनसंख्या मन्त्रालयका सहप्रवक्ता डा समिरकुमार अधिकारीका अनुसार, पछिल्लो समय संक्रमितको संख्या धेरैले बढेको छ। संक्रमितसँगै मृत्युदर पनि बढेको अधिकारी बताउँछन्। बुधबार मात्रै ३ संक्रमितले ज्यान गुमाए। संक्रमणदर वृद्धि हुँदै गएकाले आगामी साताहरू जोखिमपूर्ण हुने विज्ञहरूको तर्क छ। स्वास्थ्य तथा जनसंख्या मन्त्रालयका सहप्रवक्ता अधिकारी आगामी दुई साता संक्रमणदर उच्च रहने पूर्वानुमान गर्छन्। आगामी साताहरू गुणात्मक ढंगले बढ्ने अनुमान इपिडिमियोलोजी तथा रोग नियन्त्रण महाशाखा (ईडीसीडी)ले पनि गरेको छ। कोरोनाको संक्रमण सबैभन्दा बढी काठमाडौंमा देखिएको स्वास्थ्य मन्त्रालयले जनाएको छ। मुलुकभर अहिले सक्रिय संक्रमितको संख्या ५ हजार ८ सय ८५ पुगेको छ। जसमध्ये होम आइसोलेसनमा ५ हजार ६ सय ७१ छन्। डा अधिकारीका अनुसार, संस्थागत आइ्सोलसनमा २ सय १४ जना छन्। संस्थागत आइसोलेसनमा रहेका मध्ये ६४ जना सघन उपचार कक्ष (आईसीयू)मा छन्। ७ जना भेन्टिलेटरमा उपचाररत छन्। अहिले संक्रमणको उच्च जोखिममा गुज्रिरहेका छौं, मन्त्रालयका सहप्रवक्ता डा अधिकारी भन्छन्, आगामी केही साताहरू हाम्रा लागि चुनौतीपूर्ण हुन्छन्। अहिले सक्रिय संक्रमितको संख्या ५ हजार ८ सय ६ छ। भदौ महिनामा उत्कर्ष ग्राफले कोरोना संक्रमणको चौथो लहर सुरु भएको संकेत गरे पनि सरकारले आधिकारिक रूपमा बताएको छैन। स्वास्थ्य मन्त्रालयका सहप्रवक्ता डा अधिकारीका अनुसार आगामी दिनमा संक्रमणदर झन् बढ्दै जाने अनुमान छ। चौथो लहर सुरु भइसकेको आधिकारिक रूपमा भन्न मिल्दैन। ग्राफले भन्ने कुरा हो, उनले भने। साउन महिनादेखि संक्रमण वृद्धि उच्च हुँदै गएको हो। साउन १ गते १ सय ३५ जनामा संक्रमण पुष्टि भएको थियो। तीन साताभित्र संक्रमण ९ गुणा वृद्धि भई १ हजार नाघेको छ। विगतमा भन्दा यसपटक संक्रमितको अस्पतालमा भर्ना हुने दर न्यून रहेको डा अधिकारीले बताए। ज्येष्ठ नागरिक र दीर्घबिरामीहरू र खोप नलगाएका व्यक्तिहरू अस्पताल भर्ना भएका छन्। संक्रमण बढ््दै जाँदा अस्पताल भर्ना हुने दर वृद्धि हुने डा अधिकारीले बताए। संक्रमणको अवस्था बागमती र लुम्बिनी प्रदेश बढ्दै गएको पाइएको छ। चाडपर्व नजिकिए सँगै सीमापारी भारतबाट स्वदेश फर्कनेको बढ्दो संख्या र बजारमा किनमेल गर्नेको भीडसँगै संक्रमण बढेको विज्ञहरू बताउँछन्। खुला सीमा र निर्वाध आवतजावतका कारण संक्रमण झन् बढ्न सक्छ, जनस्वास्थ्य विज्ञ डा बाबुराम मरासिनी भन्छन्, सीमा क्षेत्रमा परीक्षणलाई व्यापक बनाउनुपर्छ। स्वास्थ्य मन्त्रालयका सहप्रवक्ता डा अधिकारी संक्रमणदर झन् बढ्ने पूर्वानुमान गरिएको बताउँछन्। संख्या बढ्न नदिन के गर्न सकिन्छ ? त्यसतर्फ सरोकारवाला सबैले ध्यान दिनुपर्ने आवश्यकता छ, डा अधिकारीले भने, संक्रमण उच्च ढंगले बढ्न नदिन सबैले आआफ्नो भूमिका खेल्नुपर्छ। जनस्वास्थ्यको मापदण्ड अपनाउनु नै उत्तम उपाय हो। इपिडिमियोलोजी तथा रोग नियन्त्रण महाशाखाका पूर्वनिर्देशकसमेत रहेका डा मरासिनीले विगतमा पाठ सिक्नुपर्ने सुझाव दिए। बुस्टर खोप लगाउन आग्रह हाल नेपालमा कोरोना संक्रमणबाट मृत्यु भएकामध्ये ७५ प्रतिशतभन्दा बढीले कोरोना विरुद्धको खोप नलगाएको पाइएको छ। अहिले कुल जनसंख्याको ७० दशमलव ७ प्रतिशतले मात्र पूर्ण मात्रा खोप लगाएका छन्। ७४ दशमलव ६ प्रतिशतले मात्र एकमात्रा खोप लगाएका छन्। कोरोनाविरुद्धको खोप लगाएका व्यक्तिमा कोरोना संक्रमणबाट मृत्यु हुने सम्भावना न्यून रहने विज्ञहरू बताउँछन्। संक्रमण भयो भने गम्भीर बिरामी पर्ने वा मृत्यु हुन सक्ने सम्भावना खोप लगाएका व्यक्तिको तुलनामा १० गुणा बढी हुने स्वास्थ्य मन्त्रालयले जनाएको छ। कोरोना विरुद्धको बुस्टर मात्रा खोपले गम्भीर बिरामी पर्ने वा मृत्यु हुनबाट झन्डै ८५ प्रतिशत सुरक्षा प्रदान गर्ने मन्त्रालयले जनाएको छ। मन्त्रालयका सहप्रवक्ता डा अधिकारीले खोप नलगाएकाहरू संक्रमणको उच्च जोखिममा रहेकाले नजिकैको स्वास्थ्य संस्थामा सम्पर्क गरी पहिलो, दोस्रो र बुस्टर मात्रा खोप लगाउनुपर्ने बताए। लक्षित जनसंख्या (१२ वर्ष र सोभन्दा माथि)का पूर्णमात्रा खोप लगाउने ८८ दशमलव ५ प्रतिशत छन्। एकमात्रा खोप लगाउने ९३ दशमलव ३ प्रतिशत छन्। अतिरिक्त मात्रा लगाउने जनसंख्या ७३ लाख ६९ हजार १ सय ८ जना रहेको रहेको स्वास्थ्य मन्त्रालयले जनाएको छ।"
वालिङका पूर्ववडाध्यक्ष श्रेष्ठ मृत भेटिए,"स्याङ्जा : वालिङ नगरपालिका ९ का पूर्ववडाअध्यक्ष बसन्त श्रेष्ठ बिहीबार बिहान मृत अवस्थामा भेटिएका छन्। बिहीबार बिहान ७ बजेतिर वालिङ् १३ गाहाखोलाबाट आँधीखोलातर्फ जाने भित्री कच्ची सडकमा स्कुटीसँगै लडेको अवस्थामा देखेपछि स्थानीयले प्रहरीलाई खबर गरेका थिए। ग १६ ५४६१ नम्बरको स्कुटर बाटोको छेउमा र ५५ वर्षीय श्रेष्ठ कुनामा उत्तानो अवस्थामा भेटिएको प्रहरी नायब उपरीक्षक रविन्द्र खनालले जानकारी दिए। प्रनाउ खनालका अनुसार, ल्गमयलनामको सेतो रङको किटनासक विषादीको खोलिएको डिब्बा स्कुटर नजिक भेटिएको थियो। स्थानीय तह निर्वाचन २०७४ उनी वालिङ नगरपालिका ९ बाट अध्यक्ष पदमा निर्वाचित थिए।"
नीतिकथा : उल्टो किताब,"बाटोमा गाडी रोकी राखिएको थियो। सहचालक गाडीको खाली सिट भर्नलाई थप यात्रु बोलाइरहेका थिए। गाडी गुड्न ढिला भएकाले सबैलाई त्यो समय बढी नै बोझिलो बनेको थियो। पर्खनु पर्ने समयको सदुपयोगका लागि सबैले मोबाइलतिर ध्यान दिन थाले। सबै मोबाइलमै झुम्मिन थाले। त्यही बेला एकजना महिला आफूसँग ६७ वर्ष जस्तो देखिने बालकलाई लिएर गाडीभित्र पसिन्। नयाँ यात्रुको आगमनले केहीबेर सबैको ध्यान त्यतातिरै खिच्यो । तर, बसमा चढेकी नयाँ यात्रुले कसैलाई पनि ध्यान दिइनन्। ती महिला आफूसँगै रहेको बालकलाई डोहोर्याउँदै खाली सिटमा गएर बसिन्। गाडीमा पसेको केहीबेरमा सामान र सिटको व्यवस्थापनपछि उनले झोलाबाट दुईवटा किताब झिकिन्। एउटा आफूले लिइन् र अर्को सानो बालकलाई दिइन्। केहीबेरमा ती दुईजना किताब पढ्नमा मग्न भए। गाडीका अन्य यात्रुले उनीहरूको गतिविधिलाई वास्ता गरेनन्। सबै मोबाइलमा व्यस्त भए। गाडी चल्नु अगाडि नै भाडा तिरौं सहचालक ठूलो स्वरमा बोल्दै ढोकाभित्र पस्यो। चुपचाप बसेका यात्रुहरूको बीचमा उसको आवाज निकै चर्को थियो। त्यति भनेर ऊ भाडा उठाउन थाल्यो। भाडा लिँदै ऊ जब ती महिला र बच्चाको अगाडि पुग्यो र अनौठो गरेर मुस्कुरायो। तपाईंले त किताब उल्टो समात्नु भएको छ। सुल्टो पढ्न आउँदैन कि क्या हो ? सहचालकले व्यंग्यमि िश्रत आवाजमा ठूलो स्वरमा भन्यो। सायद ऊ महिलालाई सबैका अगाडि गिज्याउन चाहन्थ्यो। किताबलाई उल्टो समाएर पढेजस्तो गरेकी महिला अकस्मात् सहचालकको आवाजले तर्सिएझैं भइन्। उनले किताबलाई केहीबेर हातमै घुमाइन्। उनले अलमलमा किताब घुमाएको दृश्य हेर्दा कताबाट किताब सुल्टो हुन्छ भन्ने उनले थाहा नै नपाएजस्तो देखियो। उनले नम्र र स्पष्ट स्वरमा भनिन्, मलाई पढ्न आउँदैन, यो सुनेर सबै छक्क परे। तर मेरो यो छोरो पढ्न जान्दछ, महिलाले स्पष्ट स्वरमा भनिन्, मैले जे गर्यो, यसले त्यही गर्न रुचाउँछ। मैले किताब समाएपछि उसले पनि किताब पढ्न खोज्छ। मैले मोबाइल चलाउँदा यसलाई मात्रै पढ्भन्दा पनि कसै गरे पढ्दैन, ती महिलाले मुस्कुराउँदै थपिन्, ठूलाले गरेकै सानाले सिक्ने रहेछन्। यसैले नजानेर पनि यसको साथी बन्न किताब समाएको हो। तर, उल्टो पो समाएछु। आफ्नो छोराको चरित्र निर्माणमा महिलाको चातुर्यता देखेर सबै छक्क परे।"
जंगलमा लगेर बालिकालाई बलात्कार गर्ने युवक पक्राउ,"विराटनगर : मोरङको पथरीशनिश्चरे नगरपालिकाकी १४ वर्षीया बालिका बलात्कृत भएकी छन् । निगुरो टिप्न जाउँ भन्दै जंगलमा लगेर बेलबारीका २१ वर्षीय सन्तोष नेपालीले बलात्कार गरेको प्रहरीले जनाएको छ । ललाईफकाई बेलबारी स्थित सिंहदेवी सामुदायिक वनभित्रको खोल्सामा लगेर बालिकालाई नेपालीले बलात्कार गरेको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार गत सोमबार साँझ ५ बजेतिर बालिका बलात्कृत भएको प्रारम्भिक अनुसन्धानबाट खुलेको छ । बेलबारीस्थित दिदीको घर आएको बेलामा नेपाली र बालिकाको चिनजान भएको प्रहरीले जनाएको छ । चिनजान भएपछि नजिकिएका नेपालीले निगुरो टिप्न जाउँ भन्दै फकाएर जंगल लगेको खुल्यो । एकान्त ठाउँमा पुर्याएपछि बिहे गर्छु भनेर करणी गरेछन्, श्रेष्ठले भने, प्रतिकार गर्दा बालिकाको घाँटी, अनुहार र शरीरका विभिन्न भागमा चोटसमेत लागेको छ । पीडितको पारिवारिक आर्थिक अवस्था पनि कमजोर रहेको पाइयो । बिहे गर्छु भन्दै बलात्कार गरेपछि नेपालीले बालिकालाई आफ्नो घर पनि लिएर गएका थिए । परिवारका सदस्यले अस्वीकार गर्दै विभिन्न धाकधम्की दिएर लखेटेपछि पीडित कानेपोखरी प्रहरीको शरणमा पुगेकी थिइन् । आफू असुरक्षित भएको भन्दै बालिका प्रहरीको शरणमा पुगेपछि बलात्कारको घटना बाहिरिएको हो । बलात्कार आरोपी नेपालीलाई इलाका प्रहरी कार्यालय बेलबारीको टोलीले सोमबार राति घरैबाट पक्राउ गरेको छ । उनीविरुद्ध जबरजस्ती करणी मुद्दा चलाउन बुधबार अदालतबाट म्याद थप गरेर अनुसन्धानको बाँकी प्रक्रिया अघि बढाइएको डीएसपी श्रेष्ठले बताए । पीडितको उपचार र स्वास्थ्य परीक्षण विराटनगरको कोसी अस्पतालमा गरिएको छ ।"
वीरगञ्जबाट विभिन्न जिल्लामा मल पठाउन थालियो,"वीरगञ्ज : कृषि सामग्री कम्पनी लिमिटेडले नेपालमा ग्लोबल बोलपत्रमार्फत खरिद गरेको रासायनिक मल (युरिया) विभिन्न जिल्ला पठाउन थालिएको छ। पर्साको वीरगञ्ज आइपुगेको पाँच हजार मेट्रिक टन रासायनिक मल विभिन्न जिल्ला पठाउन थालिएको हो। दुई चरणमा गरी वीरगञ्ज ल्याइएको कूल पाँच हजार मेट्रिक टन (एक लाख बोरा) रासायनिक मललाई आवश्यकताअनुसार विभिन्न जिल्ला पठाउन थालिएको कृषि सामग्री कम्पनी लिमिटेड प्रादेशिक कार्यालय वीरगञ्जका सूचना अधिकारी आलोक कुमारले जानकारी दिए। 'बाँकी रासायनिक मल भित्रिने क्रम जारी छ', उनले भने। उक्त नाकाबाट १२ हजार मेट्रिक टन रासायनिक मल वीरगञ्जस्थित कृषि सामग्री कम्पनी लिमिटेडको प्रादेशिक कार्यालयमा ल्याइँदै छ। कार्यालयले मधेस प्रदेशसहित काठमाडौँ, काभ्रे, धादिङ, मकवानपुर, सिन्धुली, चितवन, तनहुँ, पर्वत, नुवाकोट, कास्कीलगायत १६ जिल्लामा रासायनिक मलको आपूर्ति गर्दै आएको छ। विभिन्न जिल्लामा रहेको कृषि सामग्री कम्पनीको कार्यालयमार्फत किसानलाई मल विवरण गरिने छ। रासायनिक मल वीरगञ्जस्थित सिर्सिया सुक्खा बन्दरगाह (ड्राइपोर्ट) नाका हुँदै नेपाल ल्याइएको हो। सरकारले ग्लोबल बोलपत्रमार्फत ओमानबाट खरिद गरेको ३० हजार मेट्रिक टन युरिया मल आपूर्तिको जिम्मा स्वीस सिङ्गापुर ओभरसिज इन्टरप्राइजेज लिमिटेडले पाएको थियो। ओमानबाट नेपालका लागि आयात गरिएको मल पानीजहाजमा सामुद्रिक मार्ग हुँदै भारतको कोलकाता बन्दरगाह हुँदै त्यहाँबाट रेलमा वीरगञ्ज ढुवानी हुँदै आएको छ। सबै मल आएपछि मधेस प्रदेशका लागि ३२ दशमलव ०२ प्रतिशत अर्थात् ०६४५ दशमलव चार मेट्रिक टन प्राप्त गर्ने कृषि सामग्री कम्पनी लिमिटेड प्रादेशिक कार्यालय वीरगञ्जका प्रमुख चन्द्र चौलागाँइले जानकारी दिए। ओमानबाट अहिले खरिद गरी आयात भइरहेको ३० हजार मेट्रिक टन युरियामध्ये मधेस प्रदेशमा आठ हजार पाँच सय मेट्रिक टन वितरण गरिने छ। पर्साका लागि भने आठ सय ५० मेट्रिक टन (१७ हजार बोरा) र बाराका लागि एक हजार मेट्रिक टन (२० हजार बोरा) युरिया वितरण गरिने छ। रासस"
लागु औषध कारोवारमा भारतीय नागरिकसहित चार जना पक्राउ,झापा : झापामा एक भारतीय नागरिकसहित चार जना लागु औषध ब्राउन सुगरसहित पक्राउ परेका छन्। झापा प्रहरीले उनीहरूलाई छुट्टाछुट्टै स्थानबाट पक्राउ गरेको हो। वडा प्रहरी कार्यालय भद्रपुरबाट खटिएको प्रहरी टोलीले बुधबार दिउँसो सवा २ बजे भद्रपुर नगरपालिका३ स्थित झोलुङ्गे पुलबाट भारतदेखि नेपालतर्फ आउँदै गरेको भारत पश्चिम बङ्गाल दार्जिलिङ थाना खोरीबारी भेलकोजोतका ४२ वर्षीय निखिल विश्वासलाई ३ ग्राम ८०० मिलिग्राम ब्राउन सुगरसहित पक्राउ गरेको छ। त्यस्तै लागु औषध नियन्त्रण ब्युरो काँकडभिट्टा र इलाका प्रहरी कार्यालय अनारमनिबाट खटिएको प्रहरी टोलीले बुधबार बेलुका ७ बजे बिर्तामोड नगरपालिका२ स्थित चारपानेबाट सोही ठाउँका ३६ वर्षीय बद्री राजवंशीलाई ३ ग्राम ब्राउन सुगरसहित पक्राउ गरेको छ। बुधबार राती ८ बजे इलाका प्रहरी कार्यालय दमकबाट खटिएको प्रहरी टोलीले दमक नगरपालिका९ स्थित इँटाभट्टाबाट २९ प २२३४ नम्बरको मोटरसाइकलमा सवार गौरादह नगरपालिका १ बस्ने ३३ वर्षीय भीमबहादुर श्रेष्ठ र सोही ठाउँका ३२ वर्षीय मोहन सिलवाललाई २५ ग्राम ब्राउन सुगर र नगद १० हजारसहित पक्राउ गरेको प्रहरी कार्यालय झापाका डीएसपी वसन्त पाठकले जानकारी दिए। पक्राउ परेका चारै जनालाई नियन्त्रणमा लिएर थप अनुसन्धान अघि बढाएको डीएसपी पाठकले बताए।
अपमानजनक नाम कसैको नराखौं,"गाउँघरमा धेरै थरीका जिस्क्याउने नाम राखिएका हुन्छन्। मन मिल्ने साथीभाइ अथवा घरकाले माया गरेर राखेका नामहरू पनि हुन्छन्। तर हेपिँदो तरिकाले कसैलाई खस्किँदो नामले बोलाउनु राम्रो कुरा हैन। मान्छे सानो ठूलो जस्तोसुकै होस्। तर उसको नामलाई नै फेरबदल गरेर अपमानजनक नामले बोलाउनु र चिनाउनुले उसलाई मात्रै नभएर सबैलाई प्रभाव परेको हुन्छ। साथै जिस्क्याएकै आधारमा राखिएका नामले नराम्रो असर पुगेको हुन्छ। त्यसैगरी केही दिन अगाडि समाचार तथा अन्य सामाजिक सञ्जालहरूमा अपमानजनक नाम राखेर नागरिकता बनाइदिएको खबर पढेर दुःखित बनायो। नेपाली नागरिकतामा समेत कुकुर कामी भनिएको नामले अपमानजनक रहेको साराले गुनासो गरेका छन्। जुन व्यक्तिको नाम कुकुर कामी नभएर कविराम कामी रहेछ। तर उही व्यक्तिको नागरिकता बनाउनेहरूले हेपेर राखिदिएको नाम कुकुुर कामी रहेछ हेपिएको प्रशस्तै देखिन्छ। यो नाम राख्नु अगाडि उनलाई सोधियो होला। तर उनले आफ्नै यस्तो नाम कसरी भने होलान् ? अथवा नागरिकता बनाउनेले नसोधी कुन आधारमा यस्तो नाम राखियो होला ? यस विषयमा पनि स्थानीय तहदेखि सरकारसम्म ध्यानाकर्षण हुनुपर्छ। कविराम मात्रै नभएर धेरै ठाउँमा यस्ता हेपिएका नामहरू छन्। जुन नामले गर्दा कविराम मात्रै नभएर उनका भावी सन्तानलाई समेत असर पार्नेछ। र अरू नाम पनि यस्तै आउन सक्छन्। उनी स्वयं आफूलाई समेत यस्तो नाम देखेर नराम्रो लागेको बताएका रहेछन्। गाउँका बुद्धिजीवी र शिक्षित मान्छे अथवा कर्मचारीहरूबाटै यस्ता हेपिने नामले गर्दा धेरै नराम्रो असर पुगेको हुन्छ। जिस्क्याएर बोलाउने नाम र साँच्चो नाम के हो बुझ्नुपर्ने हो। बुझेर वा नबुझेर होस्। यस्ता नाम राख्नु राम्रो कुरा हैन। राखिनु पनि हँुदैन। जो कोही सानो होस् कि ठूलो होस् कसैलाई पनि हेप्न हुन्न् । प्रशान्त घिमिरे, कोटेश्वर"
मनोहरा खोलाको बाढीले ७५ लाखको क्षति,"भक्तपुर : काठमाडौं र भक्तपुरको सिमाना भएर बग्ने मनोहरा खोलामा मंगलबार राति आएको बाढीले ७५ लाख बराबरको क्षति भएको छ । बाढीले सुकुम्वासी बस्ती, खोला आसपासका अन्य बस्ती, काँडाघारी प्रहरी प्रभाग, दिव्यश्वरी जग्गा एकीकरण आयोजनाभित्रका विभिन्न संरचनामा क्षति पुगेको जनाइएको छ । सांसद महेश बस्नेत र वाग्मती प्रदेशसभा सदस्य प्रतिमा श्रेष्ठले बाढीपीडित बस्तीको अवलोकन गरी पीडितको समस्याको तत्काल सम्बोधन गर्न सरकारसँग माग गरे। यसैगरी मध्यपुरथिमि नगर प्रमुख सुरेन्द्र श्रेष्ठ र उपप्रमुख विजयकृष्ण श्रेष्ठसहितको टोलीले दिव्यश्वरी जग्गा एकीकरण आयोजना, मनोहरा सुकुम्वासी बस्तीलगायतको बाढीपीडित क्षेत्रमा अवलोकन गरी क्षतिको बारेमा जानकारी लिए। भक्तपुरको प्रमुख जिल्ला अधिकारी रुद्रादेवी शर्माले बाढीग्रस्त क्षेत्रको अवलोकन गरी क्षतिको विवरण सङ्कलन गर्न आग्रह गरे। महानगरीय प्रहरी परिसर भक्तपुरका प्रहरी नायब उपरीक्षक राजु पाण्डेले बाढीले बङ्गुर, हाँस, कुखुरा लगायतका पशु चौपया बगाउँदा र खाद्यान्न डुबानमा ७५ लाख बराबरको क्षति पुगेको जानकारी दिए। यसबाहेक सुकुम्वासी बस्तीकै पाँच घर भत्किएको, दिव्यश्वरीको एक घर बगाएको, काँडाघारी प्रहरी प्रभागको मेस भत्किएको, दिव्यश्वरी आयोजनाका खोला किनाराको कालोपत्र सडक कतै बगाएको र कतै चिरिएर भासिएको उनले जानकारी दिए। खोला किनारामा रहेको काठमाडौंतर्फ पाँच घर बगाएको छ। बस्तीमा पानी पसेपछि नेपाल रेडक्रस सोसाइटी भक्तपुरको विपद् व्यवस्थापन टोली राति नै परिचालन भएर बाढीपीडित क्षेत्रमा राहत वितरण तथा उद्धारकार्य गरेको रेडक्रस भक्तपुरका सभापति मनोजकुमार थापाले जानकारी दिए। रेडक्रसकर्मी धर्मराज कार्कीको नेतृत्वमा रातिबाट नै स्वयंसेवक टोली परिचालन गरी खोज तथा उद्धारलगायतका काम गरेको, बुधबार दिउँसो क्षतिको विवरण सङ्कलन गरेको र आज राहत वितरण गर्ने कार्य अगाडि बढाएको सभापति थापाले जानकारी दिए। नेपाल रेडक्रस सोसाइटी भक्तपुर शाखाका कार्यालय प्रमुख उमा थापाले रेडक्रसले गरेको क्षति विवरण सङ्कलनमा सुकुम्वासी बस्तीमा पाँच, बस्ती भन्दामाथि ११ गरी १६ घर तथा हटरा भत्किएको, सुकुम्वासी बस्तीको ३०० घर टहरामा क्षति पुगेको, जस्ताले काटेर एकजना घाइते भएको र खानेपानीको अभाव रहेको बताए। उनले भने, 'सुकुम्वासी बस्तीमा बाढी पसेपछि हैंजाको सङ्क्रमणको जोखिम बढेको छ, त्यहाँ ट्युबवेलबाट निकालेको पानी परीक्षण गर्दा पिउनयोग्य छैन, पानी शुद्धिकरणका लागि यसअघि पनि रेडक्रसले सहयोग गरेको थियो, बाढी पसेपछि पानी झन खराब भएको छ, त्यसैले त्यहाँ हैंजाको सङ्क्रमण फैलिन सक्ने जोखिम बढेको छ ।' सुकुम्वासी बस्तीभित्र टहरा र एक तले घर भएका करिब ३०० घरमा खाद्यान्न, लत्ताकपडा र सुत्ने ओछ्यानसमेत अभाव भएको जनाउँदै उनले रेडक्रसले बिहीबार खाद्यान्न, गैर खाद्यान्न सामग्री राहतस्वरुप वितरण गर्ने बताए। रासस"
