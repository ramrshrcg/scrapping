शीर्षक,विवरण
रंग भरौं रंगशालामा,"नेपालमा ठूला परियोजना सुरु हुनुअघि निकै ठूलो प्रचार हुन्छ, तामझाम पनि ठूलै हुन्छ। त्यसपछि सुरु हुनै समय लाग्छ। सुरु भइहाले सकिन वर्षाैं लाग्छ। यही प्रवृत्तिको सिकार भरतपुर महानगरपालिका१५ शान्तिचोकमा निर्माण थालिएको रंगशाला पनि भएको छ। त्यसो त कलाकार जोडी सीताराम कट्टेल धुर्मुस र कुञ्जना घिमिरे सुन्तलीले क्रिकेट रंगशाला निर्माणको अभियान थाल्दै गर्दा जति चर्चा भयो, उत्तिकै विवाद पनि। धुर्मुस सुन्तली फाउन्डेसनले अन्तर्राष्ट्रिय स्तरको क्रिकेट रंगशाला बनाउने भनेपछि वाहवाही पनि भयो। मनकारीहरूले पैसा दानको घोषणा पनि भकाभक गरे। कतिले हातहातै पनि सहयोग गरे। कतिले उधारो राखे। अर्काेतिर कलाकारको काम कला प्रदर्शन गर्ने कि भौतिक पूर्वाधार निर्माण गर्ने हो भनेर त्यति बेलै प्रश्न उठेको थियो। आलोचना भएको थियो। टिप्पणी भएको थियो धुर्मुस सुन्तलीले रंगशाला बनाउनै सक्दैनन्। उनीहरू नजाने गाउँको बाटोतिर लागे, गर्नै नसक्ने काम आँटे। यस्ता पूर्वाधार सरकारले पो बनाउने हो त भनेर उनीहरूको उछितो पनि काढियो अब नाटक चल्न छोड्यो अनि रंगशाला बनाउन लागे। आलोचना र टिप्पणीभन्दा बेसी प्रशंसै भएकाले धुर्मुस सुन्तली हौसिए र रंगशाला बनाउन सुरु गरिहाले। उनीहरूको योजना साकार भएको भए आज चितवनको भरतपुरमा क्रिकेटका धेरै खेल भइरहेका हुन्थे। कमलको फूल आकारको रंगशालामा एकैपटक ३० हजार दर्शकले क्रिकेटको मज्जा लिन पाउँथे। त्यो सपना, त्यो परिकल्पना अर्थात् त्यो परियोजना अहिले अलपत्र छ। कतिपय पिलर ठडिएका छन् तर कतिपय पिलरका रड भुइँमा पिलरका लतारिएका छन्। रडमा खिया जमेको छ। प्रस्तावित मैदान घाँसे मैदान भएको छ। झाडीले त्यहाँ राज जो गरेको छ। प्यारापिटका लागि ठडिएका पिलरका रडमा खिया लागेको छ। एकातिर खेल क्षेत्र उत्साहित थियो, अर्कातिर स्थानीय। विकासको अपेक्षा जो स्थानीयले गरेका थिए। तर अहिले फाउन्डेसनको स्वतन्त्र लेखा परीक्षणले यो परियोजनामा १८ करोड ४३ लाख रुपैयाँ ऋण देखाएको छ। न पहिला घोषणा गरेका दाता सबैले पैसा दिए न अरू कसैले। रंगशाला निर्माण पूरा हुनु त पर फाउन्डेसनसँग लागेको ऋण तिर्ने ल्याकत पनि भएन। फाउन्डेसनले रंगशाला बनाउने भनेपछि भरतपुर महानगरपालिकाले २० बिघा जमिन उपलब्ध गरायो, तर रंगशाला पूरा गर्न आवश्यक बजेट हाल्न सकेन। स्वामित्व ग्रहण गर्न उसलाई अहिले त्यही अप्ठेरो छ। ऋणको भारी कसरी बोक्ने ? कुन स्रोत जुटाएर त्यति ठूलो परियोजना पूरा गर्ने ? शिलान्यास भएको दुई वर्षभित्र रंगशाला निर्माण गरी महानगरलाई हस्तान्तरण गर्ने भनिएको परियोजना तीन वर्ष हुन लाग्दा पनि नबन्नु दुःखद् हो। यसमा गौतमबुद्ध अन्तर्राष्ट्रिय क्रिकेट रंगशाला बनाउन अघि सरेको धुर्मुससुन्तली फाउन्डेसनले स्रोतको सुनिश्चितता गर्न नसक्नु एउटा कमजोरी रह्यो। तर, अब दोष फाउन्डेसनलाई थोपरेर रंगशाला बन्दैन। अधुरो यो काम पूरा हुँदैन। वास्तवमा त्यति ठूलो परियोजनामा संघ सरकारकै संलग्नता हुनुपथ्र्याे। पहल कदमी लिने धुर्मुससुन्तलीलाई धन्यवाद दिँदै त्यसको स्वामित्व सरकारले नै लिन जरुरी छ। बाँकी काम पूरा गरी रंगशालालाई मूर्तरूप दिने अभिभारा सरकारकै हो। भरतपुर महानगरले त सकेन भने अब रंगशाला निर्माण क्रममा लागेको ऋण तिर्दै बाँकी काम पूरा गर्नु फाउन्डेसनका लागि महाभारतै हुन्छ। संघीय सरकारका लागि भने खास ठूलो कुरा होइन। काठमाडौंको मूलपानीमा निर्माण गर्ने भनेको क्रिकेट रंगशाला पनि संघ मातहतै छ र अलपत्र छ। तर, चितवनको गौतम बुद्ध रंगशालालाई अरू झन्झट हैन, केवल रकम अभाव हो। इच्छाशक्ति भए संघ सरकारका लागि चितवन रंगशाला निर्माण पूरा गर्न कुनै ठूलो कुरा होइन। बागमती प्रदेश सरकार पनि रंगशाला निर्माण पूरा गर्न सहभागी बन्न सक्छ। स्थानीय, प्रदेश र संघले हातेमालो गरेरै रंगशाला बनाउन सक्छन्। निचोड के हो भने अलपत्र रंगशालामा रंग भर्न कतैबाट पनि कसर बाँकी राखिनु हुँदैन। त्यसलाई रंग हराएको रंगशालाकै रूपमा अलपत्र छाड्नु हुन्न। यसमा जतिसक्दो चाँडो रंग भर्नुको विकल्प छैन।"
मासिए अर्ना,"चितवन : चितवन राष्ट्रिय निकुञ्जमा ६ वर्ष अवधिमा २३ वटा अर्ना मरेका छन्। प्रजाति थप्ने भनेर कोसीटप्पु वन्यवन्तु आरक्षबाट १२ र सदर चिडियाखानाबाट तीनवटा अर्ना ल्याइएको थियो। चिडियाखानाबाट ल्याइएका तीनवटा तत्कालै मरे। बाँकी १२ र तिनबाटै जन्मिएका आठवटा बच्चा निकुञ्जले जोगाउन नसकेको हो। संरक्षणमा गम्भीर नहुँदा चितवन राष्ट्रिय निकुञ्ज अर्नाविहीन भएको छ। कुनै प्रजाति सारेपछि रोग, खानेकुरा, वासस्थानको लामो समयसम्म अनुगमन र व्यवस्थापन गर्नुपर्छ। बजेट पनि त्यहीअनुसार हुनुपर्छ, राष्ट्रिय प्रकृति संरक्षण कोषका पूर्वप्रमुख रामकुमार अर्याल भन्छन्, अर्ना सक्षम नभएसम्म रोग, समस्या, ठाउँको निरन्तर अनुगमन हुनुपर्छ। प्रजाति ल्याउने, त्यसको लागी बजेट व्यवस्थापनको नीति नहुँदा पनि समस्या भएको हो। निकुञ्जभित्रको पुरानो पदमपुरमा इन्क्लोजर अर्थात् खुला खोर बनाइएर राखिएको थियो। उक्त संरचना ४५ हेक्टर क्षेत्रफलमा बनाइएको थियो। बाघ, भालु, गैंडा, हात्तीबाट जोगाउन फराकिलो क्षेत्र समेटेर तारजालीले घेरिएको थियो। तर, बाँकी रहेका अर्ना पनि इन्क्लोजरको नियमित रेखदेख नहुँदा बाघ पसेर गत साता मारिदियो। पानी छिर्ने ठाउँबाट पसेर बाघले तीनवटै खाएको अनुमान निकुञ्जका कर्मचारीले गरेका छन्। अघिल्लो साउनदेखि मंसिरसम्म १० अर्ना मरेका थिए। केही २०७४ सालको बाढीमा परे। केही बाघको आक्रमण र केही प्राकृतिक कारणले मरे। निकुञ्जले स्याहारसुसार गर्न नसकेको संरक्षणकर्मी बताउँछन्। इन्क्लोजर वरिपरि सोलार फेन्सिङ गरिएको छ। इन्क्लोजरभित्र घाँस व्यवस्थापन, पोखरी निर्माण गरिएको थियो। त्यसमा अर्ना आहाल खेल्थे। पछिल्लो पटक नियमित अनुगमन र निगरानी हुन नसक्दा प्रजाति नै मासिएको हो। सुरुमा सहायक वार्डेन, भेटेरेनरी चिकित्सक हरेक दिन इन्क्लोजर पुगेर अनुगमन गर्थे। तारबारको अवस्था, पानीको स्रोत र सोलार फेन्स अवस्था हेर्थे। पानी सुकेका बेला इनारबाट पनि झिकेर तालमा राखिन्थ्यो। पछिल्लो समय अनुगमन हुनै छाडेको थियो। कोही पनि जाँदैनथे। इन्क्लोजरमा झाडी पलाएको छ। संरक्षणप्रति लगाव नभएको आरोप निकुञ्जमाथि छ। ठाउँ उपयुक्त नभएको भए बच्चा कसरी जन्मिन्थ्यो ? संरक्षणमा ध्यान नदिएकै हो, एक संरक्षणकर्मी भन्छन्, पहिला हरेक दिन कर्मचारी खटिन्थे। अहिले कोही जाँदैनन्। संरक्षणमा लगाव नहुँदा र हेलचेक्र्याइँले अर्ना मरेको हो। बाघले ६ वटा अर्ना मार्यो। २०७४ को बाढीले बगाएर तीन, अजिंगरको आक्रमणबाट १ , माउको मृत्यु भएपछि एउटा बच्चा र एउटा जन्मनेबित्तिकै मरेका थिए। तीनवटा वातावरण अनुकुल हुन नसकेर मरे। आठवटाको मृत्युको कारण खुल्न सकेन। निकुञ्जका सूचना अधिकारी गणेशप्रसाद तिवारी प्रयास गर्दा पनि बचाउन नसकिएको बताउँछन्। अनुगमन नभएको भन्ने होइन। अन्यत्रबाट ल्याएको हुनाले प्रयास गर्दा पनि जोगाउन गाह्रो भएको हो, तिवारी भन्छन्। यो निकुञ्ज २०३० सालमा स्थापना गरिएको हो। त्यसअघि नै यो ठाउँबाट अर्ना लोप भइसकेको थियो। जानकारका अनुसार चितवनको घना जंगलमा सन् १९६१ सम्म अर्ना पाइन्थ्यो। तर, वासस्थान विनाश भएकै कारण अर्ना लोप भएको हो। अर्नाको पुस्ता थप हुँुदा खुसी भएका संरक्षणकर्मी अहिले निराश बनेका छन्।"
"अमेरिका सपना देखाउँदै, करोडौं रकम असुल्दै","काठमाडौं : के तपाईं अमेरिकामा बसोबास गर्ने योजनामा हुनुहुन्छ ? ग्रिनकार्डसहित। तपाईंका लागि हामी छौं। ईबी१, ईबी२, ईबी३। यस्तो एउटा विज्ञापन बाक्लै आइरहन्छ। योग्यता, अनुभव, भाषा केही नभए पनि सपरिवार अमेरिका लगिदिने ग्यारेन्टी गर्दै आएको संस्थाको नाम हो प्रेसिडेन्सियल इमिग्रेसन। विज्ञापनमा ठूलो अक्षरमा हाइलाइट गरेर लेखिएको छ सफलता अनुपात ९९९ प्रतिशत। के यो साँचो हो त ? उक्त कन्सल्टेन्सीकै सञ्चालकका अनुसार हालसम्म कोही पनि नेपाली उल्लिखित भिसामा अमेरिका गएको छैन। नेपालीको बढ्दो अमेरिका सपनालाई उक्त कन्सल्टेन्सीले व्यापारको ठूलो आधार बनाएको पाइएको छ। विज्ञापनमा लेखिएको भाषाबाट लोभिएर हजारौं संख्यामा अमेरिकी अभिलाषा बोकेका नेपाली त्यहाँ पुगेका छन्। तीमध्ये ठूलो संख्यासँग उक्त कम्पनीले पैसा असुलेको छ। काठमाडौं नागपोखरीमा रहेको प्रेसिडेन्सियल इमिग्रेसन प्रालिमा अमेरिका जान इच्छुक व्यक्तिका रूपमा हामी पुग्यौं। एउटा फाराम भरेर सय रुपैयाँ तिरेपछि एक सञ्चालक (डेपुटी डाइरेक्टर) ओमकार गुप्तासँग भेटाइयो।उनले विभिन्न आश्वासन दिँदै भने, आजै प्रक्रिया सुरु गर्नुहोस्। उनका अनुसार यस्ता रहेछन् कम्पनीका नियमजान इच्छुकले सुरुमा १० हजार डलर (झन्डै १३ लाख रुपैयाँ) बुझाएपछि प्रक्रिया सुरु हुन्छ। अमेरिका जान प्रतिव्यक्ति ४० देखि ५० लाख रुपैयाँ तोकिएको छ। चार किस्तामा पैसा बुझाउनुपर्छ। कागज आएपछि दोस्रो किस्ता अर्थात् अर्को १० हजार डलर तिर्नुपर्छ। सञ्चालक गुप्ताका अनुसार यो कम्पनीले करिब डेढ वर्षदेखि अमेरिकी भिसाको काम गर्दै आएको छ। एउटा मान्छेलाई प्रक्रिया पूरा गरी उड्न कति समय लाग्छ त ? डेपुटी डाइरेक्टर गुप्ता भन्छन्, सबै प्रक्रिया पूरा हुन दुईदेखि तीन वर्ष लाग्छ।यसको अर्थ अहिलेसम्म एक जनालाई पठाएको छैन। अमेरिका जाने अभिलाषामा पैसा तिर्ने कति संख्या पुग्यो ? कम्पनीले अहिलेसम्म करिब ५० जनाको दोस्रो किस्ताको रकमसमेत उठाइसकेको बताएको छ। प्रतिव्यक्ति २० हजार डलर (झन्डै २५ लाख) का दरले जोड्दा १० लाख डलर अर्थात् करिब १३ करोड रुपैयाँ यसले जुटाइसकेको छ। सेक्युरिटी गार्डसहित केही महिला कर्मचारी राखेर सञ्चालन गरिएको उक्त अफिसमा अमेरिकी झन्डासमेत प्रयोग गरेर आउनेहरूलाई भ्रम सिर्जना गर्न खोजेको पाइन्छ। त्यहाँ पुग्ने जोकोहीलाई एउटा अनलाइनमार्फत भिसाको प्रक्रिया अगाडि बढ्ने गरेको गुप्ताले देखाउने गर्छन्। र, भन्छन्, हेर्नुहोस्, यसरी हुन्छ प्रक्रिया। ढुक्क भएर आजै प्रक्रिया अगाडि बढाइहाल्नुहोस्। कम्पनीले सञ्चालन गरेका गतिविधिमा शंका देखिएपछि काठमाडौं उपत्यका अपराध अनुसन्धान कार्यालयले यस विषयमा अनुसन्धान सुरु गरेको छ। कार्यालयले सरोकारवाला विभिन्न निकायमा उक्त कम्पनीको अवस्था बुझ्ने प्रक्रिया सुरु गरेको छ। कार्यालयले लेखेको पत्रमा शिक्षा मन्त्रालयको जवाफ अन्नपूर्ण पोस्ट्ले फेला पारेको छ। गत साउन १२ गते च नं ०९ मा लेखिएको पत्रमा मन्त्रालयले भनेको छ, प्रेसिडेन्सियल इमिग्रेसन कम्पनी, नागपोखरी नाम गरेको संस्थाले यस मन्त्रालयबाट अनुमति नलिएको र सो नामको कम्पनीको कुनै पनि कागजात र अभिलेख यस शाखामा नभएको व्यहोरा जानकारीका लागि अनुरोध छ। अनुसन्धानमा आफूलाई सञ्चालक बताउने गुप्ताको नाम कम्पनीको रेकर्डमा नरहेको फेला पारेको छ। गुप्ताले उपलब्ध गराउने गरेको कार्डमा भएको कम्पनी रजिस्ट्रारको कार्यालयको नम्बरमा संखुवासभाका एक व्यक्तिको नाममा कम्पनी भएको देखिन्छ। विभाग स्रोतले उनी सम्पर्कमा आउन नसकेको जनाएको छ। गृह मन्त्रालय उच्च स्रोतले पनि विभिन्न सूचनाका आधारमा ठगी भएको पहिचान गरी अनुसन्धानको निर्देशन दिएको जनाएको छ। अमेरिका ग्रिनकार्डसहित लगिदिन्छु भनेर खुलमखुला विज्ञापन गर्नु, बिनाआधार ठूलो मात्रामा पैसा उठाउनु र वर्षौं कुर्नुपर्ने बाध्यता देखाएर आर्थिक अपचलन गर्नु सरासर गैरकानुनी हो, मन्त्रालयका एक उच्च अधिकारीले भने, यसमाथि अनुसन्धान भइरहेको छ। काराबहीको दायरामा ल्याउन भनिएको छ। नेपालबाट ग्रिनकार्डको प्रक्रिया सुरु गर्ने अनुमति अहिलेसम्म नरहेको शिक्षा मन्त्रालयका उपसचिव ईश्वरी ज्ञवालीले बताए। उनले उक्त कम्पनीले सञ्चालन गरेको गतिविधि गैरकानुनी भएको उल्लेख गरे। उनले अन्नपूर्ण पोस्ट्सँग भने, भोलि कसैले भारतको नागरिकता नेपालमै दिलाउँछु भन्यो भने पत्याउने ? उनले यसरी ठगी गर्नेहरूले आफूखुसी अनलाइन साइटहरू निर्माण गरेर जनता ठग्ने गरेको समेत बताए। अहिलेसम्म कतैबाट उजुरी नपरेको हुँदा यसको खोजी कार्य सुरु नभए पनि यसले सञ्चालन गरेका गतिविधि भने शंकास्पद रहेको उनको भनाइ छ। विश्वास नगर्नुस् : विज्ञ वैदेशिक रोजगार क्षेत्रका विज्ञ पूर्वसचिव पूर्णचन्द्र भट्टराईले नेपालमै कसैले अमेरिकाको ग्रिनकार्ड दिन्छु भन्यो भने विश्वास नगर्न सुझाव दिए। नेपालमा बढ्दै गएको बेरोजगारी समस्याका कारण बिचौलियाले विभिन्न बहानामा नागरिक ठग्ने गरेका छन्। कसैले नेपालमै ग्रिनकार्ड दिन्छ भन्यो भने विश्वास नगर्नुहोला। त्यो सरासर ठगी हो, भट्टराईले भने। नेपाली नागरिकलाई विदेशी शिक्षा दिने नाममा केही कन्सल्टेन्सी, ट्राभल, म्यानपावर व्यवसायसमेत संलग्न हुने गरेको भन्दै नागरिकलाई सचेत हुन उनको आग्रह छ। वैदेशिक रोजगारीसम्बन्धी ठगीका मुद्दा वैदेशिक रोजगार विभागले हेर्छ। कन्सल्टेन्सीसम्बन्धी विषय शिक्षा मन्त्रालयले हेर्छ। ट्राभलसम्बन्धी ठगीका मुद्दा पर्यटन मन्त्रालयको अभिभारामा पर्छन्। त्यसबाहेक सबै ठगी मुद्दा गृह मन्त्रालयले हेर्ने हुँदा यसरी ठगी गर्न लागेकाहरूप्रति सबै सचेत भएर गृह मन्त्रालयसमक्ष पुर्याउनुपर्ने उनको धारणा छ। परराष्ट्र क्षेत्रका विज्ञ एक पूर्वराजदूतले पनि नेपालमै ग्रिनकार्ड दिन्छु भन्यो भने सरासर ठगी भएको बताए। उनले यस्ता विषयमा हरेक नागरिक सचेत हुनुपर्ने धारणा राखे। अमेरिका नगई नपाइने कुरा कसैले यहीं दिन्छु भन्यो भने त्यो सरासर ठगी हो, उनले भने, यसरी ग्रिनकार्ड दिन्छु भनेका आधारमा कसैले पनि पैसा नदिनुहोला। सम्बन्धित निकायबाट बिनाअनुमति नै कम्पनी दर्ताका भरमा अफिस सञ्चालन गर्दै यस संस्थामा सोधपुछ जानकारी लिन पनि सहज छैन। अमेरिका जाने निश्चित हुनेले मात्र भेट्न पाइने उनीहरूको नियम छ।कार्यालय सञ्चालक गुुप्तालाई भेट्न तीन तह पार गर्नुपर्छ। ढोकामा बसेको गार्डसँग अनुमति लिनुपर्छ। उसको अनुमतिपछि भित्र छिरेर दोस्रो तहमा तीन जना रिसेप्सनिस्ट छन्। जसले जाने तय भएको र स्वयं जाने व्यक्ति मात्र भित्र पठाउँछन्। अन्यथा जान दिइँदैन। यसका लागि १ सय रुपैयाँको फाराम भर्नुपर्छ। रोजगारी अथवा पढ्न नेपाली नागरिक विश्वका विभिन्न देश जाने गरेको पाइन्छ। विभिन्न देशमा नेपाली नागरिक रोजगारीका लागि पठाउन वैदेशिक रोजगार विभागबाट अनुमति लिनुपर्ने हुन्छ भने पढ्न नेपाली नागरिक विदेश पठाउन शिक्षा मन्त्रालयबाट अनुमति प्राप्त गरेको कम्पनी हुनुपर्छ। तर, ग्रिनकार्डसहित अमेरिका पठाइदिने बताउने गरेको कम्पनीले भने कहीं कतैबाट यस्तो मान्यता प्राप्त गरेको पाइँदैन। नाम दिइयो झुटो वैदेशिक रोजगारको प्रलोभनमा पर्ने र लाखौं रकम बुझाउने, ठगिएपछि मात्र उजुरी गर्न आउने गरेका पाइन्छ। उक्त संस्थाबाट जाने तयारी गरिरहेका केही व्यक्तिको नम्बर माग गर्दा सञ्चालकले दिन चाहेनन्। धेरै प्रयासपछि ललितपुर भैंसेपाटीका एक व्यक्तिको फोन नम्बर उपलब्ध गराए। उनलाई फोन गरेर यस विषयमा सोध्दा आफूले अमेरिका जाने कुनै प्रक्रिया नगरेको बताए। उक्त संस्थाले प्रक्रिया गरेर पैसा बुझाएका व्यक्तिहरूको नाम गोप्य राख्ने भन्दै सार्वजनिक गर्न चाहँदैनन्। वैदेशिक रोजगारीको ठगी गरेको प्रमाण पुगेका मुद्दा वैदेशिक रोजगार विभागले हेर्ने गर्दछ। प्रमाण नपुगेका अथवा प्रमाण पूरा हुन नसकेका उजुरी उपत्यका अपराध अनुसन्धान कार्यालय नयाँ बानेश्वरले हेर्ने गरेको हुन्छ। परेका उजुरीमा छानबिन गरी न्यायालयको स्वीकृतिमा अनुसन्धान कार्यालयले पक्राउ गरेर मुद्दा प्रक्रिया अगाडि बढाउने गर्दछ। यसरी वैदेशिक रोजगारीसम्बन्धी ठगीको उजुरी पर्नेमा अधिकांश युरोप लैजान भनी पैसा असुली गरेको उजुरी पर्ने गर्नेको उपत्यका अपराध अनुसन्धान कार्यालयका सूचना अधिकारी एसपी कृष्ण कोइरालाको भनाइ छ। यस्ता उजुरीमाथि यस आर्थिक वर्षको असार र साउनमा मात्रै २५ पुर्जी जारी गरिएको उनले जानकारी दिए। हालै मात्रै युरोपलगायत विभिन्न देश पठाइदिने भन्दै करिब १२ करोडको ठगी गरेको आरोपमा तुल्सीपुर उपमहानगरपालिका१६ (हाल गोदावरी नगरपालिका हरिसिद्दी) बस्ने सन्देश शर्मालाई पक्राउ पुर्जी जारी गरिएको पनि उनले जानकारी दिए। यसरी विभिन्न देश पठाइदिने प्रलोभनमा पारेर ठगिएको भन्दै गत आर्थिक वर्ष अर्थात् आर्थिक वर्ष २०७८७९ मा १ सय ४८ पक्राउ पुर्जी जारी भएका छन्। विभागमा ६९५ उजुुरी युरोपलगायत विभिन्न देश पठाइदिने भन्दै ठगी गरेको आरोपमा २०७८७९ मा वैदेशिक रोजगार विभागमा ६ सय ९५ उजुुरी दायर भएका छन्। अमेरिका, माल्टा, पोर्चुगललगायत खाडी देशमा पठाइदिने भन्दै ठगीका उजुरी पर्ने गरेका छन्। ५० हजारदेखि ५० लाखसम्म ठगिएका उजुुरी पर्ने गरेको पाइएको छ। विभागको विवरणअनुसार ५० करोडभन्दा बढी वैदेशिक रोजगारीको नाममा ठगिएको भन्दै उजुरी परेको पाइन्छ। मानव बेचबिखनको मुद्दा आकर्षित हुन सक्छ : विभाग वैदेशिक रोजगार विभागका महानिर्देशक शेषनारायण पौडेलले बिनाअनुमति सञ्चालन भएका संस्था गैरकानुनी र दण्डनीय हुने बताए। उनका अनुसार वैदेशिक रोजगार ऐन २०६४ ले वैदेशिक रोजगार व्यवसाय सञ्चालन गर्न इजाजतपत्र लिन अनिवार्य गरेको छ। कुनै संस्थाले झुटो प्रलोभन देखाएर ठग्ने काम गरे मानव बेचबिखनको मुद्दा आकर्षित हुन सक्ने पौडेलले बताए। उनले भने, कुनै व्यक्ति, संस्था वा समूहले वैदेशिक रोजगारमा पठाइदिन्छु भनेको, पठाएर अलपत्र पारेको, पैसा असुलेको पाइएमा यस्तो अवस्थामा मानव बेचबिखनको मुद्दा आकर्षित हुन सक्छ। यसरी बिनादर्ता प्रलोभन देखाएर ठग्ने काम गरेकोलाई प्रकृति हेरी हदैसम्मको कारबाही हुन सक्छ। वैदेशिक अनुमति नै लिएको भए पनि यसका केही मापदण्डहरू हुन्छन्। जथाभावी काम गर्न पाइँदैन। श्रम स्वीकृति लिनुअघि पैसा लिन पाइँदैन। काठमाडौंस्थित अमेरिकी राजदूतावासका एक उच्च अधिकारीले उक्त कम्पनीले अमेरिकाको ग्रिनकार्ड दिलाउने भन्दै गरेको प्रचारबाजीप्रति ध्यानाकर्षण भएको जनाएको छ। नेपाल सरकारका सरोकारवाला निकायमा चासो व्यक्तसमेत गरेका छौं, ती अधिकारीले भने।"
"कोरोना भाइरसको जोखिम उच्च, परीक्षण न्यून !","दैनिक कोरोना संक्रमणदरले साउन २४ मा १ हजार नाघ्यो। जबकि असार २३ मा यो संख्या ७८ जनासम्मम झरेको थियो। मुलुकभर मंगलबार मात्रै ६ सय ३४ संक्रमित थपिएका छन्। मुख्य चाडपर्व नजिकिइरहेका बेला संक्रमणको जोखिम उच्चै रहेको यी तथ्यले देखाउँछन्। नमुना परीक्षण गरिएकामध्ये झन्डै १३ प्रतिशतमा संक्रमण पुष्टि भएको छ। मुलुकभर सक्रिय संक्रमितकै संख्या ५ हजार ४ सय ६२ पुगेको छ। सातै प्रदेशमा होम आइसोलेसनमा ४ हजार ४४ जना छन्। संस्थागत आइसोलेसनमा १ सय ७७ जना छन्। ५२ जना सघन उपचार कक्ष (आईसीयू) र तीन जना भेन्टिलेटरमा उपचाररत छन्। स्वास्थ्य तथा जनसंख्या मन्त्रालयको तथ्यांकअनुसार गत बुधबार ८ सय ५२ जना संक्रमित थपिए। ६ हजार ३ सय ८३ जनाको पीसीआर परीक्षण गर्दा ५ सय ३१ जनामा कोरोना भेटिएको हो। एन्टिजेन परीक्षणबाट ३ सय २१ जनामा संक्रमण पुष्टि भएको थियो। मन्त्रालयका सचिव डा रोशन पोखरेलका अनुसार सीमा नाकामा एन्टिजेन विधिबाट परीक्षण भइरहेको छ। भन्छन्, परीक्षणको दायरा बढाउन सकिएको छैन। संक्रमितको संख्या थोरै हुनुमा परीक्षण नै न्यून भएर हो। डा पोखरेलका अनुसार भारतको सीमा जोडिएका सहरहरूमा संक्रमणको जोखिम उच्च छ। सुरक्षा मापदण्ड अपनाइएको पाइँदैन। त्यसले गर्दा पनि संक्रमणको जोखिम बढ्दो छ, डा पोखरेलले भन्छन्। जनस्वास्थ्य विज्ञ डा बाबुराम मरासिनी सीमा नाकामा विगतका संरचना कायमै राख्नुपर्ने सुझाव दिन्छन्। कोरोना संक्रमणको सुरुवाती संकेत हो। वास्तविक रूप देखिनै बाँकी छ, डा मरासिनी भन्छन्। पूर्वी तराईमा संक्रमण उकालो प्रदेश १ मा कोरोना संक्रमणदर पुनः बढ्दै गएको छ। सीमा नाकाहरूमा आवश्यक स्वास्थ्य मापदण्ड नअपनाउँदा जोखिम देखिएको हो। महामारीको पहिलो र दोस्रो लहरमा हटस्पट बनेको विराटनगर उच्च जोखिममा छ। स्थानीयवासीमा सुरक्षा मापदण्ड अपनाउनुको साटो हेलचेक्र््याइँ गर्ने प्रवृत्ति देखिएको छ। प्रदेश १ सरकारको स्वास्थ्य मन्त्रालयका अनुसार पछिल्लो एक सातामा १ सय ३ जनामा कोरोना पुष्टि भएको छ। भदौ १ गते १५, २ गते २२, ३ गते २४, ४ गते २, ५ गते १९ र ६ गते २० जनामा संक्रमण देखिएको हो। सूचना अधिकारी सदानन्द भट्टराईका अनुसार सबैभन्दा बढी विराटनगरका ३० जना छन्। स्वास्थ्य सर्तकताबिना नै बढेको चहलपहल र नेपालभारत आवागमनले संक्रमण जोखिम बढाएको छ, भट्टराई भन्छन्। भारतबाट नेपाल प्रवेश गर्ने वीरगन्ज नाकाको हेल्थ डेस्कमा भइरहेको परीक्षणमा दिनहुँजसो संक्रमित भेटिन थालेका छन्। हेल्थ डेस्क इन्चार्ज डा अनिषा महतो भन्छिन्, भारत र नेपालमा संक्रमण बढेसँगै वीरगन्ज नाकामा पनि संक्रमित बढ्न थालेका छन्। साउनमा ३ हजार ४ सय ६ जनाको एन्टिजेन परीक्षण गर्दा ६६ जनामा कोरोना पुष्टि भएको डा महतोको भनाइ छ। भदौ १ देखि ७ गतेसम्म ५ सय ६० जनाको परीक्षण गर्दा ८ जनामा संक्रमण पुष्टि भएको छ। दैनिक २३ जना संक्रमित पुष्टि भइरहेको छ, उनी भन्छिन्। उनका अनुसार संक्रमण पुष्टि भएका भारतीयलाई नाकाबाटै भारततर्फ फर्काउने गरिएको छ। नेपालीलाई भने सम्बन्धित पालिकासँग समन्वय गरी घर पठाउने गरिएको छ। नाकामा स्वास्थ्य सुरक्षाका दृष्टिकोणले फेरि निगरानी बढाइएको डा उनको भनाइ छ। वीरगन्जस्थित नारायणी अस्पतालमा साउन पहिलो सातादेखि संक्रमितहरू उपचार गर्न आउन थालेका थिए। डाउदयनारायण सिंहका अनुसार संक्रमण पुष्टि भएका सबैको स्वास्थ्य अवस्था सामान्य रहेकाले होम आइसोलेनमा बस्ने गरी पठाइएको छ। बाँकेस्थित सीमा नाका जमुनाहामा दैनिक औसत पाँच जनामा कोरोना पुष्टि भइरहेको छ। हेल्थ डेस्कका ल्याब असिस्टेन्ट चिरञ्जीवी ज्ञवालीका अनुसार भदौका सात दिनमा ३३ जना संक्रमित भेटिएका हुन्। नाकामा एन्टिजेन विधिबाट १ हजार २ सय ५८ जनाको कोरोना परीक्षण गर्दा २६ प्रतिशतमा कोरोना पुष्टि भएको हो। मंगलबार २ सय ३० जनाको परीक्षण गर्दा नौ जना संक्रमित भेटिएको ज्ञवालीको भनाइ छ। भदौ १ मा २, २ गते ६, ३ गते ३, ४ गते ७, ५ गते ३ र ६ गते ३ जनामा संक्रमण पुष्टि भएको हो। संक्रमण पुष्टि भएका सबैमा सामान्य रुघाखोकी र ज्वरो मात्र पाइएको छ। उनीहरूलाई स्वास्थ्य सुरक्षाका सामग्री रहेको किट दिएर होम आइसोलेसनमा बस्ने सुझाव दिँदै घर पठाउने गरेका छौं, उनी भन्छन्। जिल्ला कोभिड १९ संकट व्यवस्थापन केन्द्रका कोरोना फोकल पर्सन तेज ओलीका अनुसार बाँकेमा ५१ जना सक्रिय संक्रमित छन्। एक जनाको भेरी अस्पतालमा उपचार भइरहेको छ। अरू होम आइसोलेसनमा छन्। सुदूरपश्चिममा प्रमुख पर्व गौरा नजिकिँदै छ। चाडपर्वका लागि स्वदेश फर्कनेको भीड सीमावर्ती गड्डाचौकी नाकामा देखिन्छ। एन्टिजेन विधिबाट कोरोना परीक्षण गरिन्छ। तर, संक्रमण पुष्टि भएकाहरू आइसोलेसनमा बस्दैनन्। सार्वजनिक यातायात चढेर घर लाग्छन्। गड्डाचौकी नाकामा गरिने परीक्षणमा दिनहुँजसो संक्रमित भेटिन्छन्। संक्रमण पुष्टि भएकाहरूलाई नाकाबाट महाकाली प्रादेशिक अस्पतालसम्म एम्बुलेन्समा ल्याइन्छ। त्यसपछि चिकित्सकसँग परामर्श गरी सिधै घर पठाइन्छ। महाकाली प्रादेशिक अस्पतालका निमित्त मेडिकल सुपरिटेन्डेन्ट डाअर्जुन भट्ट संक्रमितलाई परामर्श मात्र दिने गरिएको बताउँछन्। घरमा आइसोलेसन बस्ने, स्वास्थ्य सुरक्षाका मापदण्ड पालना गर्ने विषयमा परामर्शपछि लक्षण भएनभएको हेरेर छोड्छौं, डा भट्ट भन्छन्, सरकारले कैलालीको सेती र डडेलधुराको अस्पताललाइ मात्रै कोभिड अस्पताल घोषणा गरेको छ। त्यसैले हामीले यहाँ संक्रमित राखेर उपचार गरेका छैनौं। भारतबाट केही सातायता घर फर्किनेमा ४५ प्रतिशतभन्दा बढीमा संक्रमण देखिन थालेको हो। महाकाली अस्पतालकै १० जना चिकित्सकमा संक्रमण देखिएको छ। अस्पताल व्यवस्थापन समिति अध्यक्ष कृष्णनन्द भट्ट विगतमा सञ्चालनमा आएको आइसोलेसनसमेत जनशक्ति अभावले चलाउन नसकिएको बताउँछन्। महारीका बेला भर्ना गरेका कर्मचारीको करार सम्झौतासमेत नवीकरण नभएको उनको भनाइ छ। गड्डाचौकी नाकामा साउनमा २ सय २६ मा संक्रमण देखिएको छ। संक्रमितहरू सार्वजनिक यातायात चढी सिधै घर जाँदा समुदायमा संक्रमण फैलने जोखिम रहेको स्वास्थ्यकर्मीहरू बताउँछन्। जिल्ला स्वास्थ्य कार्यालय कञ्चनपुरका कोभिड फोकल पर्सन सिद्धराज भट्ट भन्छन्, नाकामा दिनहुँ संक्रमण बढिरहेको छ। हेलचेक्र्याइँले समुदायस्तरमा संक्रमण फैलिन सक्छ। कञ्चनपुरका प्रमुख जिल्ला अधिकारी गोपालप्रसाद अर्यालले केन्द्रबाट कडाइ गर्ने कुनै निर्देशन नआएका कारण अहिले नै कडाइ गर्नेतर्फ नसोचेको बताउँछन्। कर्णालीमा पनि पछिल्लो केही साता संक्रमणदर बढेको छ। पछिल्लो एक सातामा भएको परीक्षण र संक्रमितको संख्याले पनि चौथो लहरको संकेत गरेको स्वास्थ्य सेवा निर्देशनालयका निर्देशक डारविन खड्का बताउँछन्। संक्रमणदरले त जोखिमकै संकेत गर्दछ, डा खड्का भन्छन्, एक सातामा फैलिएको संक्रमणदरले चौथो लहर आइसकेको परीक्षणको रिपोर्टले पुष्टि गर्छ। उनका अनुसार कर्णालीमा ५० प्रतिशतका दरले संक्रमणदर उकालो लागेको छ। संक्रमणको जोखिम बढे पनि कोरोनाविरुद्धको खोप लगाउनेको दर भने घट्दै गएको छ। खड्का भन्छन्, अहिले स्वास्थ्य संस्थाहरूमा खोप पर्याप्त छ। तर, खोप लगाउन आउनेको संख्या घट्दो छ। यही कारण यो प्रदेशमा ३८ हजार डोज थन्किएको छ। कर्णालीमा १० लाखभन्दा बढी नागरिकले खोप लगाएका छन्। परीक्षण गर्ने र खोप लगाउनेको संख्या घटेकाले पनि संक्रमणको जोखिम बढेको निर्देशनालयले जनाएको छ। दिनेश गौतमकाठमाडौं, राकेश कर्णविराटनगर, क्रान्ति शाहवीरगन्ज, शंकरप्रसाद खनालनेपालगन्ज, ललित बुढासुर्खेत, महादेव अवस्थीमहेन्द्रनगर"
रंग भरौं रंगशालामा,"नेपालमा ठूला परियोजना सुरु हुनुअघि निकै ठूलो प्रचार हुन्छ, तामझाम पनि ठूलै हुन्छ। त्यसपछि सुरु हुनै समय लाग्छ। सुरु भइहाले सकिन वर्षाैं लाग्छ। यही प्रवृत्तिको सिकार भरतपुर महानगरपालिका१५ शान्तिचोकमा निर्माण थालिएको रंगशाला पनि भएको छ। त्यसो त कलाकार जोडी सीताराम कट्टेल धुर्मुस र कुञ्जना घिमिरे सुन्तलीले क्रिकेट रंगशाला निर्माणको अभियान थाल्दै गर्दा जति चर्चा भयो, उत्तिकै विवाद पनि। धुर्मुस सुन्तली फाउन्डेसनले अन्तर्राष्ट्रिय स्तरको क्रिकेट रंगशाला बनाउने भनेपछि वाहवाही पनि भयो। मनकारीहरूले पैसा दानको घोषणा पनि भकाभक गरे। कतिले हातहातै पनि सहयोग गरे। कतिले उधारो राखे। अर्काेतिर कलाकारको काम कला प्रदर्शन गर्ने कि भौतिक पूर्वाधार निर्माण गर्ने हो भनेर त्यति बेलै प्रश्न उठेको थियो। आलोचना भएको थियो। टिप्पणी भएको थियो धुर्मुस सुन्तलीले रंगशाला बनाउनै सक्दैनन्। उनीहरू नजाने गाउँको बाटोतिर लागे, गर्नै नसक्ने काम आँटे। यस्ता पूर्वाधार सरकारले पो बनाउने हो त भनेर उनीहरूको उछितो पनि काढियो अब नाटक चल्न छोड्यो अनि रंगशाला बनाउन लागे। आलोचना र टिप्पणीभन्दा बेसी प्रशंसै भएकाले धुर्मुस सुन्तली हौसिए र रंगशाला बनाउन सुरु गरिहाले। उनीहरूको योजना साकार भएको भए आज चितवनको भरतपुरमा क्रिकेटका धेरै खेल भइरहेका हुन्थे। कमलको फूल आकारको रंगशालामा एकैपटक ३० हजार दर्शकले क्रिकेटको मज्जा लिन पाउँथे। त्यो सपना, त्यो परिकल्पना अर्थात् त्यो परियोजना अहिले अलपत्र छ। कतिपय पिलर ठडिएका छन् तर कतिपय पिलरका रड भुइँमा पिलरका लतारिएका छन्। रडमा खिया जमेको छ। प्रस्तावित मैदान घाँसे मैदान भएको छ। झाडीले त्यहाँ राज जो गरेको छ। प्यारापिटका लागि ठडिएका पिलरका रडमा खिया लागेको छ। एकातिर खेल क्षेत्र उत्साहित थियो, अर्कातिर स्थानीय। विकासको अपेक्षा जो स्थानीयले गरेका थिए। तर अहिले फाउन्डेसनको स्वतन्त्र लेखा परीक्षणले यो परियोजनामा १८ करोड ४३ लाख रुपैयाँ ऋण देखाएको छ। न पहिला घोषणा गरेका दाता सबैले पैसा दिए न अरू कसैले। रंगशाला निर्माण पूरा हुनु त पर फाउन्डेसनसँग लागेको ऋण तिर्ने ल्याकत पनि भएन। फाउन्डेसनले रंगशाला बनाउने भनेपछि भरतपुर महानगरपालिकाले २० बिघा जमिन उपलब्ध गरायो, तर रंगशाला पूरा गर्न आवश्यक बजेट हाल्न सकेन। स्वामित्व ग्रहण गर्न उसलाई अहिले त्यही अप्ठेरो छ। ऋणको भारी कसरी बोक्ने ? कुन स्रोत जुटाएर त्यति ठूलो परियोजना पूरा गर्ने ? शिलान्यास भएको दुई वर्षभित्र रंगशाला निर्माण गरी महानगरलाई हस्तान्तरण गर्ने भनिएको परियोजना तीन वर्ष हुन लाग्दा पनि नबन्नु दुःखद् हो। यसमा गौतमबुद्ध अन्तर्राष्ट्रिय क्रिकेट रंगशाला बनाउन अघि सरेको धुर्मुससुन्तली फाउन्डेसनले स्रोतको सुनिश्चितता गर्न नसक्नु एउटा कमजोरी रह्यो। तर, अब दोष फाउन्डेसनलाई थोपरेर रंगशाला बन्दैन। अधुरो यो काम पूरा हुँदैन। वास्तवमा त्यति ठूलो परियोजनामा संघ सरकारकै संलग्नता हुनुपथ्र्याे। पहल कदमी लिने धुर्मुससुन्तलीलाई धन्यवाद दिँदै त्यसको स्वामित्व सरकारले नै लिन जरुरी छ। बाँकी काम पूरा गरी रंगशालालाई मूर्तरूप दिने अभिभारा सरकारकै हो। भरतपुर महानगरले त सकेन भने अब रंगशाला निर्माण क्रममा लागेको ऋण तिर्दै बाँकी काम पूरा गर्नु फाउन्डेसनका लागि महाभारतै हुन्छ। संघीय सरकारका लागि भने खास ठूलो कुरा होइन। काठमाडौंको मूलपानीमा निर्माण गर्ने भनेको क्रिकेट रंगशाला पनि संघ मातहतै छ र अलपत्र छ। तर, चितवनको गौतम बुद्ध रंगशालालाई अरू झन्झट हैन, केवल रकम अभाव हो। इच्छाशक्ति भए संघ सरकारका लागि चितवन रंगशाला निर्माण पूरा गर्न कुनै ठूलो कुरा होइन। बागमती प्रदेश सरकार पनि रंगशाला निर्माण पूरा गर्न सहभागी बन्न सक्छ। स्थानीय, प्रदेश र संघले हातेमालो गरेरै रंगशाला बनाउन सक्छन्। निचोड के हो भने अलपत्र रंगशालामा रंग भर्न कतैबाट पनि कसर बाँकी राखिनु हुँदैन। त्यसलाई रंग हराएको रंगशालाकै रूपमा अलपत्र छाड्नु हुन्न। यसमा जतिसक्दो चाँडो रंग भर्नुको विकल्प छैन।"
"गठबन्धनको सिट बाँडफाँटमा भएन सहमति, शीर्ष नेताको बैठक बस्दै","काठमाडौं : सिट बाँडफाँट गर्न बनेको सत्ता गठबन्धनको कार्यदल र शीर्ष नेताबीचको मंगलबारको छलफल पनि बिनानिष्कर्ष टुंगिएको छ। मंसिर ४ गते निर्धारित प्रतिनिधिसभाप्रदेशसभा निर्वाचनमा साझा उम्मेदवार बनाएर भाग लिने सहमति गरे पनि कसले कुन र कति क्षेत्रमा उम्मेदवार उठाउने भन्नेमा गठबन्धनमा सहमति जुटन सकेको छैन। यस्तो सहमति जुटाउन गठबन्धनले कांग्रेस नेता कृष्णप्रसाद सिटौलाको नेतृत्वमा कार्यदल बनाएको थियो। कार्यदलमा सहमति नजुटेपछि शीर्ष नेतासहितै बैठक बसेको थियो। त्यहाँ पनि सहमत जुटन नसकेपछि शीर्ष नेताहरूबीच वान टु वान छलफल गर्ने र निष्कर्षमा पुग्ने तयारी भएको कार्यदल सदस्य एवं सञ्चारमन्त्री ज्ञानेन्द्रबहादुर कार्कीले बताए। सहमति जुट्न सकस परिरहेको अवस्थामा सबै शीर्ष नेताहरूबीच वान टु वान वार्ता गर्ने र सहमति खोज्न तयार हुनुभएको छ, मन्त्री कार्कीले भने। राष्ट्रिय जनमोर्चाका नेता हिमलाल पुरीले बिहीबारसम्ममा सिट बाँडफाँटको विषय टुंगिने बताए। नेता पुरीले शीर्ष नेताहरू सँगको बैठकमा सिट बाँडफाँटकै विभिन्न आधारहरूमाथि छलफल भइरहेको बताए। उनले आगामी बिहीबारभित्र सिट बाँडफाँटको विषय टुंगिन सक्ने बताए। ९ गते सम्म सिटबाँडफाँटको विषय टुंगो लाग्छ। अहिले केके आधारमा सिटको बाँडफाँट गर्ने भन्ने नै टुंगिएको छैन। अहिले आधारकै विषयमा छलफलमा छौं। कुनलाई कति सिट भन्ने विषयले धेरै दिन लिँदैन, पुरीले भने, २०७४ को समानुपातिकको परिणाम, प्रत्यक्षतर्फको परिणाम र २०७९ को स्थानीय निर्वाचनको परिणामहरूलाई आधार मानेर सिटको बाँडफाँट गर्ने हो। कहाँ कस्को ग्राउन्ड राम्रो छ ? बुधबार पनि सत्ता गठबन्धनका शीर्ष नेतासँग बैठक बस्ने तय भएको भन्दै नेता पुरीले आम निर्वाचन, समानुपातिक स्थानीय निर्वाचनमा कसको उपस्थिति कस्तो रह्यो भन्ने आधारमा प्रतिनिधिसभाको सिट बाँडफाँट गरिने बताए। उनले भने, अहिले प्रतिनिधिसभाकै टुंग्याउन जुटेका छौं। त्यसपछि मात्र प्रदेशको विषयमा छलफल गर्ने हो। प्रतिनिधिसभा टुंगिए पछि प्रदेश गाह्रो पनि हुँदैन। कांग्रेस नेता कृष्णप्रसाद सिटौला संयोजक रहेको ११ सदस्यीय कार्यदललाई भने प्रदेश १, बाग्मती, मधेस र लुम्बिनी प्रदेशमा सिट बाँडफाँटमा सकस देखिएको छ। गठबन्धन दलकै अर्का एक नेताका अनुसार जुन प्रदेशमा माओवादी र एकीकृत समाजवादीको जनमत राम्रो छ ती प्रदेशमा सिट बाँडफाँटमा सहमति हुन नसक्दा समय लागेको छ। ती नेताले भने, कांग्रेस अहिलेको स्थानीय तहको मत परिणामलाई आधार मानिनुपर्ने तर्कमा जोड दिएको छ। माओवादी भने २०७४ को प्रतिनिधिसभाको निर्वाचनको परिणाममा जोड दिएको छ। माओवादीले २०७४ मा आफूले जितेका ठाउँ छोड्न चाहँदैन। यदि छोड्नुपर्दा पनि उसले अर्को ठाउँमा दाबी गर्छ। यस्तै, वादविवादले गर्दा सहमति हुन सकेको छैन। केही दिन लाग्छ। कार्यदलमा सहभागी नेताका अनुसार बाँडफाँटमा प्रदेश १ मा सबैभन्दा बढी जटिलता देखिएको छ। २०७४ मा जितेका स्थानमा माओवादीले दाबी यथावत् राख्दा स्थिति जटिल बन्दै गएको छ। अर्कोतिर मधेसमा जनता समाजवादी पार्टीले आफ्नो दाबी बलियो खोजेको छ। मधेसमा कांग्रेसले पनि बढी सिट खोज्दा कांग्रेस र जनता समाजवादीमा सहमति जुटिसकेको छैन। त्यतिमात्र नभई माओवादीले पनि मधेसमा २०७४ मा जित हासिल नगरेका क्षेत्रमा पनि उपस्थितिका लागि मात्रै उपस्थिति देखाउन खोज्दै छ। कार्यदलमै रहेका जसपाका नेता रामसहायप्रसाद यादवले भने जसपा गठबन्धनमा सहमति गरेरै जान तयार रहेको बताए। उनले भने, अन्य पार्टीलाई भन्दा मधेसमा जसपालाई नै अलिक बढी न्याय दिनुपर्छ भन्ने हाम्रो अडान हो। त्यो स्वभाभिक पनि हो। शीर्ष नेताहरू यति कुरा बुझ्नुहुन्छ। सिट बाँडफाँटको विषय टुंगिदासम्म मधेसको पनि टुंगिन्छ। पार्टी एक्लै लड्दा र गठबन्धनमा जाँदा त्यसको फाइदा र घाटाका बारेमा हामी पनि अवगत छौं। त्यसैले गठबन्धनमा छौं। त्यसो त सिट बाँडफाँटमा अलिक बढी जटिलता देखिएका सिटबारे कार्यदल संयोजक सिटौलाले गठबन्धनका शीर्ष नेताहरूसँग छलफल जारी नै राखेका छन्। गण्डकी, कर्णाली र सुदूरपश्चिममा पनि माओवादीले स्थानीय चुनावमा खासै बलियो उपस्थिति देखाउन नसके पनि २०७४ को निर्वाचनलाई आधार मानेर सिट दाबी गरेको छ। सत्तागठबन्धनको बैठकमा संख्यागत हिसाबमा १६५ सिट मध्येमा कांग्रेसले ९०, माओवादीले ४०, नेकपा एसले २०, जसपाले १५ र राष्ट्रिय जनमोर्चाले भने २ सिटमा दाबी गरेका छन्। पछिल्लो समय माथि उल्लेख भएबमोजिमका सिट पाउने गरी कार्यदल र सत्ता गठबन्धनबीच छलफल चलिरहेको छ। मंगलबारको बैठकमा कांग्रेसका तर्फबाट प्रधानमन्त्री शेरबहादुर देउवा र कार्यदलका संयोजक कृष्णप्रसाद सिटौला, माओवादी केन्द्रबाट अध्यक्ष पुष्पकमल दाहाल प्रचण्ड, वरिष्ठ उपाध्यक्ष नारायणकाजी श्रेष्ठ, एसका अध्यक्ष माधव नेपाल, उपाध्यक्ष प्रमेश हमाल, जसपाका अध्यक्ष उपेन्द्र यादव, नेता रकम च्याम्जुङ, जनमोर्चाबाट महासचिव मनोज भट्ट र सचिव हिमलाल पुरी उपस्थित थिए। कांग्रेसले आगामी निर्वाचन अभियानमा ७७ वटै जिल्ला केन्द्रीय प्रतिनिधिहरू खटाएको छ। कांग्रेसले प्रतिनिधिसभा र प्रदेशसभा निर्वाचनलाई लक्षित गर्दै ३ चरणमा जनताको साथमा कांग्रेस अभियान चलाउने भएको छ। भदौ १० गतेदेखि सुरु हुने अभियानका लागि कांग्रेस केन्द्रीय कार्यालयले ७७ वटै जिल्लामा केन्द्रीय प्रतिनिधिहरू खटाएको हो। कांग्रेसले मंसिर ४ गते हुने निर्वाचनलाई लक्षित गरी देशव्यापी रूपमा अभियान ३ चरणमा सञ्चालन गर्दैैछ। पहिलो चरणमा भदौ १० देखि बीपी जयन्तीसम्म अभियान गर्ने तय गरेको छ। दोस्रो चरणमा समानुपातिक उम्मेदवारी दर्ता भएपछि र तेस्रो चरणमा प्रत्यक्षतर्फ उम्मेदवारी दर्ता भएपछि जनताको घरदैलोमा पुगेर राष्ट्रिय राजनीतिका समस्या र कांग्रेसका एजेन्डाबारे प्रचारप्रसार तथा संगठन सुदृढीकरणको काम हुने प्रवक्ता महतले बताए। कांग्रेसले केन्द्रीय प्रतिनिधिहरूलाई अभियानका लागि खटाइएका जिल्लामा २ दिन अगावै पुगेर ५ दिनसम्म जिल्लामा बसेर अभियान सफल बनाउन खट्न पत्राचार गरिसकिएको प्रवक्ता महतले जानकारी दिए।"
शीतल निवासमा सुरक्षा अधिकारीहरुसँग राष्ट्रपतिको संवाद,काठमाडौं : राष्ट्रपति विद्यादेवी भण्डारीले सुरक्षा अधिकारीहरुसँग भेट गरेकी छन्। उनले आफ्नो सुरक्षामा खटिएका सुरक्षा अधिकारीहरुसँग बुधबार भेट गरेको राष्ट्रपति कार्यालय स्रोतले जानकारी दियो। दोस्रो कार्यकालको सकिनै लाग्दा उनले सुरक्षा अधिकारीहरुलाई बोलाएर धन्यवाद ज्ञापन गरेको स्रोतको भनाइ छ। भेटमा नेपाली सेनासहितका सुरक्षा अधिकारीहरुको उपस्थिति रहेको बताइएको छ। पछिल्लो समय राष्ट्रपति भण्डारीले विभिन्न पेसा व्यवसायीहरुसँग अन्तर्क्रिया गर्दै आएकी छन्। सन्देशसहित फिर्ता पठाइएको नागरिकता विधेयक संसदबाट जस्ताको तस्तै पास गरेपछि राष्ट्रपति असन्तुष्ट बनेको स्रोतको भनाइ छ। विसं २०७२ कात्तिकमा पहिलोपटक राष्ट्रपति बनेकी भण्डारी प्रतिनिधिसभा चुनावपछि फागुनमा दोस्रोपटक राष्ट्रपतिमा निर्वाचित भएकी थिइन्।
१८ जनाको फेसबुक ह्याक गरी पैसा ठगी गर्ने २० वर्षीय युवक पक्राउ,काठमाडौं : फेसबुक ह्याक गरेर पैसा ठगी गर्ने एक युवक पक्राउ परेका छन्। नेपाल प्रहरीको साइबर व्युरले मोरङ पथरीका २० वर्षीय किरण पाठकलाई पक्राउ गरेको हो। प्रहरीका अनुसार किरणले १८ जनाको फेसबुक ह्याक गरी विभिन्न बहाना पैसा ठगी गरेका थिए। पीडितको उजुरको आधारमा उनलाई पक्राउ गरेको प्रहरी उपरीक्षक एवं प्रवक्ता पशुपति कुमार रायले जानकारी दिए। काठमाडौं जिल्ला अदालतबाट पक्राउ अनुमति लिई मोरङ प्रहरीको आवश्यक समन्वयमा उनी पक्राउ परेका हुन्। मंगलबार पक्राउ परेका उनलाई म्याद थप अनुमति लिई आवश्यक अनुसन्धान कार्य भइरहेको प्रहरीले जनाएको छ।
गृहमन्त्री खाण र प्रधानसेनापतिबीच भेटवार्ता,काठमाडौं : गृहमन्त्री बालकृष्ण खाणसँग प्रधानसेनापति प्रभुराम शर्माले आज भेटवार्ता गरेका छन्। गृह मन्त्रालयमा भएको भेटमा राष्ट्रिय सुरक्षा अवस्थाबारे कुराकानी भएको गृहमन्त्रीको सचिवालयले जनाएको छ।
अनधिकृत संरचना भत्काउन डोजर लिएर सहर घुम्दै बालेन,"काठमाडौं : काठमाडौं महानगरपालिकाले काठमाडौंका विभिन्न स्थानमा अनधिकृतरुपमा बनाएको संरचना भत्काएको छ। मंगलबार महानगरपालिकाका मेयर बालेन्द्र साह (बालेन) लगायतको टोलीले काठमाडौंको सुन्धरास्थित काठमाडौं मल, आरबी कम्प्लेक्सलगायतका स्थानमा अनधिकृतरुपमा बनाएको संरचना भत्काएको हो। त्यस्तै महानगरले बिशेष प्रायोजनका लागि अन्डरग्राउण्डको स्वीकृति लिएर पसल वा अन्य प्रयोजनमा प्रयोग गरेका स्थानलाई पनि खाली गराएको छ। सो क्रममा व्यापारीले विरोध गरेका थिए। उनीहरुले चाडपर्वपछि मात्रै पसल हटाउन आग्रह गरेका थिए। तर मेयर साहले कुन सबैलाई बराबर भएकाले सबै स्थानमा बनाइएका अनधिकृत संरचनालाई हटाउने स्पष्ट पारेका थिए। त्यस्तै महानगरको टोलीले बुधबार नै दरवारमार्गमा रहेका अनधिकृत संरचना हटाएको छ। यसअघि महानगरले ३५ दिने सूचना दिँदा पनि अटेरी गरेपछि अनधिकृत संरचना भत्काउन थालेको हो।"
कृष्णप्रसाद सिटौला ह्याम्स अस्पताल भर्ना,"काठमाडौंः नेपाली कांग्रेसका नेता कृष्णप्रसाद सिटौला ह्याम्स अस्पताल भर्ना भएका छन् । कोरोना संक्रमण पुष्टि भएका सिटौलालाई उपचारका लागि मन्डिखाटारस्थित ह्याम्स अस्पतालमा भर्ना गरिएको हो। सिटौलाका छोरा श्याम सिटौलाका अनुसार उनको शरीरमा हेमोग्लोविनको मात्रा कमी देखिएको छ । उनले अन्नपूर्णसँग भने, 'बुवाको स्वास्थ्य अवस्था सामान्य छ । हेमोग्लोविनको कमि भएका कारण चिकित्सकको परामर्शमा हुनुहुन्छ । प्रतिनिधि सभा र प्रदेश सभा निर्वाचनमा सिट बाँडफाँटका लागि गठित कार्यदलका संयोजक समेत रहेका सिटौलाले अस्वस्थ्य महशुस गरेपछि मंगलबार कोरोना परीक्षण गराएका थिए। परीक्षणमा कोरोना संक्रमण भएको पुष्टि भएको हो।"
निहारिका प्रकरण : डीएनए परीक्षण गर्न उच्च अदालतको आदेश,"जनकपुर : उच्च अदालत जनकपुरले निहारिका सिंह राजपुतको बच्चा र शिवराज श्रेष्ठको डीएनए परीक्षण गर्न आदेश दिएको छ। न्यायाधीश भोजराज अधिकारी र रेखा थापा पाण्डेको संयुक्त इजलासले बुधबार यस्तो आदेश दिएको हो। निहारिकाले लामो समयदेखि आफ्नो छोराको अधिकारका लागि डीएनए परीक्षण माग गर्दै आएकी थिइन्। जिल्ला अदालत धनुषाले आरोपित शिवराजलाई निर्दोष ठहर गर्दै सफाइ दिएपछि निहारिकाले उच्च अदालतमा पुनरावेदन गरेकी थिइन्। गत माघ २४ गते जिल्ला अदालतको न्यायाधीश पर्शुराम भट्टराईको एकल इजलासले शिवराजलाई सफाइ दिएको थियो। सरकारी वकिल कार्यालय एवं जाहेरीवालाको तर्फबाट योदुनाथ शर्मा, मीरा ढुङ्गाना, वरिष्ठ अधिवक्ता सुनिता रेग्मी, शान्ति काफ्ले र रिङ्कुकुमारी यादवले बहस गरेका थिए। प्रतिवादी शिवराज श्रेष्ठको तर्फबाट श्याम मिश्रले बहस गरेका थिए। निहारिकाको नामबाट २०७६ माघ १९ गते नारी अस्मिताको रक्षा गरी जीवनरक्षा गरी पाउ र सोही वर्ष फागुन ११ गते हकअधिकार दिलाइ पाउँ भनी जिल्ला प्रहरी कार्यालय धनुषामा निवेदन परेको थियो। निवेदनमा जाहेरीवाला र प्रतिवादी श्रीमान् श्रीमती भनी उल्लेख थियो। सोही आधारमा जिल्ला अदालत धनुषाले २०७८ माघ २४ गते जबर्जस्ती करणी नभएको फैसला सुनाएको थियो। जिल्ला अदालतको फैसलाबाट चित्त नबुझेको भन्दै निहारिकाले २०७८ फागुनमा उच्च अदालत जनकपुरमा पुनरावेदन दिएका थिए। उच्च अदालतले तोकिएको पेसी सुनुवाइ नगरेको र प्रतिवादीसँग अदालत मिलेको भन्दै निहारिकाले काठमाडौंमा दोस्रोपटक आमरण अनशन सुरु गरेकी थिइन्। अनशनकै क्रममा निहारिकाले राष्ट्रपति भवन अगाडि आत्मदाह गर्ने प्रयास गरेपछि मुद्दा फास्ट्र्याकमा अघि बढेको थियो। प्रहरीले आरोपित शिवराज श्रेष्ठलाई यसअघि नै पक्राउ गरिसकेको थियो। हालः उनलाई अभद्र व्यवहारको मुद्दामा म्याद थप गरेर थुनामा राखिएको छ।"
"कर्मचारी र शिक्षकलाई बालेन्द्रको निर्देशन : तत्काल राजनीतिक आबद्धता त्याग्नुस्, नत्र कारबाही हुन्छ","काठमाडौं : काठमाडौं महानगरपालिकाले शिक्षक तथा कर्मचारीलाई तत्काल राजनीतिक दलको आबद्धता त्याग्न निर्देशन दिएको छ। महानगरका मेयर बालेन्द्र शाहले बुधबार एक एक विज्ञप्ति जारी गर्दै महानगरपालिका अन्तर्गतका शिक्षक तथा कर्मचारीलाई राजनीतिक आबद्धता नत्यागे कानुनअनुसार कारबाही गर्ने चेतावनी दिएका हुन्। उनले काठमाडौं महानगरपालिकाको कार्यक्षेत्र भित्र सुशासन प्रबर्द्धन गर्नको लागि महानगर अन्तर्गतका शिक्षक तथा कर्मचारीहरु कुनै पनि राजनीतिक दल, भातृ संस्था वा सुवेच्छुक संस्थाको सदस्य हुनु कानून सम्मत नहुने स्पष्ट पारेका छन्। विज्ञप्तिमा भनिएको छ, काठमाडौं महानगरपालिका अन्तर्गतका शिक्षक तथा कर्मचारीलाई दलिय आबद्धतासंग सम्बन्धित कुनै पनि प्रकारको सदस्यता नदिन वा सदस्यता दिएको भए रद्द गर्न सम्बन्धित राजनीतिक दल, भातृ संस्था वा सुवेच्छुक संस्थालाई हार्दिक अपिल गरिन्छ। राजनीतिक दल, भातृ संस्था वा सुवेच्छुक संस्थाको सदस्यको रुपमा राजनीतिक आवद्धता कायम राखेको भएमा काठमाडौं महानगरपालिका अन्तर्गतको शिक्षक तथा कर्मचारीले त्यस्तो आवद्धता तत्काल त्याग गरी कानूनको परिपालना गर्न यसै विज्ञप्ती मार्फत सूचित गरिन्छ। शाहले काठमाडौं महानगरपालिकाको कुनै पनि कर्मचारीले राजनीतिक दल वा संगठनको सदस्यता लिन, राजनीतिक क्रियाकलापमा संलग्न हुन वा अन्य कुनै पनि राजनीतिक गतिविधिमा भाग लिन नपाइने व्यवस्था काठमाडौं महानगरपालिका कर्मचारी सेवा ऐन, २०७७ को दफा ४५ ले पनि गरेको स्मरण गराएका छन्। राजनीतिक दल सम्बन्धी ऐन, २०७३ को दफा १४ को उपदफा (२) को खण्ड (ग) ले नेपाल सरकार, प्रदेश सरकार वा स्थानीय तहको स्वामित्व वा नियन्त्रणमा रहेको संस्थाको बहालवाला प्राध्यापक, शिक्षक वा कर्मचारीलाई कुनै पनि राजनीतिक दलले सदस्यता दिन नहुने व्यवस्था गरेको छ। उक्त कानून कार्यान्वयन गर्नको लागि अजित भण्डारी विरुद्ध प्रधानमन्त्री तथा मन्त्रिपरिषद्को कार्यालय समेत भएको (मुद्दा नं ०७८०४०८) मुद्दामा उच्च अदालत पाटनबाट मिति २०७९।२।४ मा परमादेश समेत जारी भएको छ। विज्ञप्तिमा भनिएको छ,काठमाडौं महानगरपालिकाको कुनै पनि कर्मचारीले राजनीतिक दल वा संगठनको सदस्यता लिन, राजनीतिक क्रियाकलापमा संलग्न हुन वा अन्य कुनै पनि राजनीतिक गतिविधिमा भाग लिन नपाइने व्यवस्था काठमाडौं महानगरपालिका कर्मचारी सेवा ऐन, २०७७ को दफा ४५ ले पनि गरेको छ। उक्त कानूनी व्यवस्था तथा सम्मानीत उच्च अदालत पाटनको आदेशको परिपालना गर्नु गराउनु काठमाडौं महानगरपालिकाको साथसाथै प्रत्येक राजनीतिक दल, भातृ संस्था वा सुवेच्छुक संस्था तथा महानगरपालिका अन्तर्गतका शिक्षक तथा कर्मचारीको दायित्व हो। मेयर शाहले महानगरपालिका अन्तर्गतका शिक्षक तथा कर्मचारी कुनै दलमा आबद्दता देखेमा  मा इमेल गर्न अनुरोध गरेका छन्।"
नागरिकता विधेयकको गलत ढङ्गले प्रचार गरियो : प्रचण्ड,"चितवन : नेकपा (माओवादी केन्द्र)का अध्यक्ष पुष्पकमल दाहाल प्रचण्डले नागरिकता विधेयकबारे गलत ढङ्गले प्रचार गरिएको बताएका छन् । बुधबार पत्रकारहरूसँग कुरा गर्दै उनले नागरिकता विधेयकलाई गलत ढङ्गले र गलत उद्देश्यका निम्ति प्रचार गरिएको बताए। नागरिकता विधेयक अहिले राष्ट्रियसभामा रहेको र त्यहाँबाट पारित भएपछि राष्ट्रपतिकहाँ जाने उल्लेख गर्दै अध्यक्ष दाहालले भने, 'अहिलेको विधेयकमा आमाबावु दुवै नेपाली नागरिक भएकाको छोराछोरीले नागरिकता पाउने कुरा मात्रै हो ।' झण्डै छसात लाख नेपाली आमाबावु दुवै नेपाली हुँदाहुँदै पनि नागरिकताबाट बञ्चित रहेको उल्लेख गर्दै उनले भने, 'आमाबाबु दुवै नेपाली छन्, तिनका छोराछोरीले नागरिकता नपाएर अवसरबाट बञ्चित छन् । त्यो स्थिति अन्त्य गर्ने यो विधयेक हो । रासस"
प्रधानमन्त्री देउवा र ओलीबीच बालुवाटारमा भेटवार्ता जारी,"काठमाडौं : प्रधानमन्त्री एवम् कांग्रेस सभापति शेरबहादुर देउवा र एमाले अध्यक्ष केपी शर्मा ओलीबीच भेटवार्ता भएको छ। बुधबार बिहान पौने १० बजे देउवा र ओलीबीच बालुवाटारमा भेट भएको हो। बालुवाटार स्रोत अनुसार दुई शीर्ष नेताबीच प्रतिनिधिसभामा पेश भएको बेपत्ता पारिएका व्यक्तिको छानविन, सत्य निरुपण तथा मेलमिलाप आयोग (तेस्रो संशोधन) विधेयक, २०७९, नागरिकता विधेयक र आगामी निर्वाचनको सम्बन्धमा छलफल भइरहेको छ। कानुन, न्याय तथा संसदीय मामिला मन्त्री गोविन्द बन्दी (कोइराला)ले संक्रमणकालीन न्याय सम्बन्धि विधेयक मंगलबारको बैठकमा पेश गरेका थिए। उक्त विधेयकका कतिपय प्रावधानमा एमाले, सत्यनिरुपण तथा मेलमिलाप आयोग, राष्ट्रिय मानव अधिकार आयोग मात्र होइन, अन्तर्राष्ट्रिय मानव अधिकारवादी संस्थाहरू पनि असन्तुष्ट बनेका छन्। यसैगरी राष्ट्रपति विद्यादेवी भण्डारीले सन्देशसहित फिर्ता गरेको नागरिकता (पहिलो संशोधन) विधेयक, २०७९ को प्रतिनिधि सभामा बुँदागत छलफल नगरी हुबहु पारित गरेपछि एमालेले विरोध गरेको छ। सरकारले आगामी मंसिर ४ गते संघ र प्रदेशको निर्वाचन घोषणा गरेको छ। देउवा सरकारले पछिल्लो समय प्रमुख प्रतिपक्ष दलसँग सल्लाह नगरी कतिपय निर्णयहरु एकलौटी ढंगले गरेको भन्दै एमालेका नेताहरुले असन्तुष्ट व्यक्त गर्दै आएका छन्।"
बालुवाटारमा प्रधानमन्त्री देउवालाई भेटेर ओलीले के भने ?,"काठमाडौं : प्रमुख प्रतिपक्ष दल एमालेले निर्वाचन निष्पक्ष, धाँधलीरहित र विश्वसनीय ढंगले गराउन ध्यानाकर्षण गराएको छ। बुधबार बिहान बालुवाटारमा प्रधानमन्त्री एवम् कांग्रेस सभापति शेरबहादुर देउवालाई भेटेर एमाले अध्यक्ष केपी शर्मा ओलीले आगामी निर्वाचनलाई स्वच्छ, निष्पक्ष, शान्तिपूर्ण एवम् भयरहित वातावरणमा हुनुपर्ने बताएका हुन् । उनले प्रतिनिधि सभा र प्रदेश सभा निर्वाचनको मिति घोषणा गर्दा एमालेसँग सरकारले परामर्श नगरेको भन्दै असन्तुष्ट व्यक्त गरे। सत्य निरूपण मेलमिलाप आयोगको ऐनको संशोधनसम्बन्धि विधेयक छलफलका लागि सरकारले संसदमा पेश गरेको विषयमा ओलीले सरकारले यस्ता विधेयक ल्याउँदा प्रमुख प्रतिपक्षीसँग छलफल गरेर मात्र ल्याउन आग्रह गरे। उनले शान्ति प्रक्रिया तार्किक निष्कर्षमा पुर्याउनका लागि तदारुकता देखाउनसमेत सरकारको ध्यानाकर्षण गराए। ओलीले मूल्यवृद्धि नियन्त्रण गर्न सरकारको तत्काल कदम चाल्नुपर्ने बताए। जवाफमा प्रधानमन्त्री देउवाले एमाले अध्यक्ष ओलीले राखेका विषयमा सकरात्मक रहेको बताएको सञ्चार तथा सूचना प्रविधिमन्त्री एवं प्रवक्ता ज्ञानेन्द्रबहादुर कार्कीले जानकारी दिए। देउवाको भनाई उदृद गर्दै कार्कीले भने तपाईंहरूले उठाएका विषय सकारात्मक रूपमा लिएको छु। धाँधलिरहित र विश्वसनीय वातावरणमा निर्वाचन हुने कुरामा आशंका नगर्नुहोस्। निष्पक्ष चुनाव गराउन सरकार प्रतिबद्ध छ। देउवा र ओलीको साथमा सञ्चार तथा सूचना प्रविधि मन्त्री कार्की, एमाले उपाध्यक्ष एवम् संसदीय दलका उपनेता सुवास नेवाङ, उपाध्यक्ष विष्णु पौडेलसमेत सहभागी थिए। मंगलबार प्रतिनिधिसभाको बैठकमा बेपत्ता पारिएका व्यक्तिको छानविन, सत्य निरुपण तथा मेलमिलाप आयोग (तेस्रो संशोधन) विधेयक, २०७९, नागरिकता विधेयक पेश भएको छ। कानुन, न्याय तथा संसदीय मामिला मन्त्री गोविन्द बन्दी (कोइराला)ले संक्रमणकालीन न्याय सम्बन्धी विधेयक मंगलबारको बैठकमा पेश गरेका हुन्। उक्त विधेयकका कतिपय प्रावधानमा एमाले, सत्यनिरुपण तथा मेलमिलाप आयोग, राष्ट्रिय मानव अधिकार आयोग मात्र होइन, अन्तर्राष्ट्रिय मानव अधिकारवादी संस्थाहरू पनि असन्तुष्ट बनेका छन्। सरकारले आगामी मंसिर ४ गते संघ र प्रदेशको निर्वाचन घोषणा गरेको छ। देउवा सरकारले पछिल्लो समय प्रमुख प्रतिपक्ष दलसँग सल्लाह नगरी कतिपय निर्णयहरु एकलौटी ढंगले गरेको भन्दै एमालेका नेताहरुले असन्तुष्ट व्यक्त गर्दै आएका छन्।"
एक्लै चुनावमा लड्ने गरी तयारी थाल्न ओलीको निर्देशन,"काठमाडौं : एमाले अध्यक्ष केपी शर्मा ओलीले मंसिर ४ मा निर्धारित प्रतिनिधिसभाप्रदेशसभा निर्वाचनमा एक्लै चुनावमा लड्ने गरी तयारी थाल्न निर्देशन दिएका छन्। पार्टीको मंगलबार बसेको स्थायी समिति बैठकमा ओलीले एमाले एक्लै चुनावमा जाने स्थिति आएको बताए। हामीसामु एक्लै चुनावमा लडनुपर्ने स्थिति आएको छ, ओलीको भनाई उद्धृत गर्दै उपमहासचिव पृथ्वी सुब्बा गुरुङले भने, संयमित भएर चुनावमा जाऔं। ओलीले विकास र राष्ट्रियताको एजेन्डा लिएर एमाले चुनावमा जानुपर्ने बताए। बैठकले बहालवाला सांसद र प्रदेशसभाका सदस्यलाई त्यही क्षेत्रबाट फेरि उम्मेदवार बनाउने या नबनाउने, राष्ट्रियसभाका बहालवाला सांसदले चाहना राखे प्रतिनिधिसभामा टिकट दिने कि नदिने र स्थानीय तहमा उम्मेदवारी दिएकाहरूलाई प्रतिनिधिसभा वा प्रदेशसभामा उम्मेदवार बनाउने कि नबनाउने भन्नेमा स्थायी कमिटीका सदस्यसँग सुझाव माग गर्ने निर्णय भएको उपमहासचिव गुरुङले बताए। बैठकमा प्रदेश इन्चार्जहरूले पार्टीको अवस्था र सम्भावित चुनावी परिणामबारे रिर्पोटिङ गरेका थिए। प्रदेश१ का देवराज घिमिरे, मधेसका इन्चार्ज रघुवीर महासेठ, बागमती काशीनाथ अधिकारी, लुम्बिनी प्रदेशका छविलाल विश्वकर्मा, कर्णाली प्रदेशका यमलाल कँडेल र सुदूरपश्चिम प्रदेश इन्चार्ज लेखराज भट्टले आआफ्नो प्रदेशको राजनीतिक तथा सांगठानिक अवस्थाबारे रिपोर्टिङ गरेका थिए। अन्य एमाले नेताहरूको पनि उपस्थिति थियो।"
दुई जलविधुत आयोजनाको निर्माणमा देखिएका समस्या समाधान गर्न सरकारलाई निर्देशन,"काठमाडौं : प्रतिनिधि सभा अन्तर्गतको कृषि, सहकारी तथा प्राकृतिक स्रोत समितिले तनहुँको तनहुँ जलविद्युत आयोजना र म्याग्दीको रघुगंगा जलविद्युत आयोजना निर्माणमा लागि देखिएको समस्या समाधान गर्न सरकारको ध्यानाकर्षण गराएको छ । सिंहदरबारमा बुधबार बसेको समिति बैठकले दुई जलविधुत आयोजना निर्माणका क्रममा विविध जटिलता देखिएको भन्दै आन्तरिक समन्वयमार्फत सबै समस्यालाई समाधान गर्दै निर्माणमा देखिएको समस्या हटाउन सरकारलाई निर्देशन दिएको हो । बैठकमा उक्त आयोजनाहरुको निर्माण अवस्थाका बारेमा अध्ययन गर्न गठित अनुगमन समितिले प्रतिवेदन बुझाएको थियो । आयोजनाको स्थलगत अनुगमन प्रतिवेदनको निस्कर्ष र सुझावहरुमा समावेश विषयलाई यथाशीघ्र कार्यान्वयनका लागि सम्बन्धित अन्तर मन्त्रालयहरुलाई निर्देशन दिइएको समिति सभापति पूर्णकुमारी सुवेदीले जानकारी दिइन्। बैठकमा नेपाल विधुत प्राधिकरणका कार्यकारी निर्देशक कुलमान घिसिङले विभिन्न कारणले उक्त आयोजनाहरु समयमा नै सुरु हुन नसक्दा लागत नै महंगो पर्ने देखिएको बताए । विभिन्न समस्या समाधानका प्रयास हुँदा पनि उक्त आयोजनाहरु निर्माण गर्न निकै कठिन भएको उनको भनाइ छ । त्यस्तै, सांसदहरुले आयोजनाहरु निर्माणमा ढिलाई हुनुको कारण राज्यले गम्भीर रुपमा लिनुपर्ने बताए ।"
"एकदुई दिनमा सिट बाँडफाँट टुंगो लाग्छ, दलको 'पोजिसन' मुख्य आधार : देव गुरुङ","काठमाडौंः नेकपा माओवादी केन्द्रका महासचिव देव गुरुङले २०७४ सालको निर्वाचनमा दलको 'पोजिसन'लाई आधार मानेर आगामी निर्वाचनमा सिट बाँडफाँट प्रकृया अघि बढ्ने बताएका छन् । राजधानीमा आयोजित कार्यक्रममा महासचिव गुरुङले विगतमा दलको 'पोजिसन' लाई ध्यान दिएर सिट बाँडफाँट हुने बताएका हुन् । उनले भने, 'दलहरुको बीचमा दलहरुको पोजिसनलाई मध्येनजर गरिन्छ । दलहरुको'पोजिसन'लाई ध्यानमा राखेर अघि बढ्ने हुन्छ । त्यहि अवस्थामा सिट विभाजन हुन्छ भन्नेछ । संख्याको बारेमा टुंगिएको छैन । सहकार्यमा जाँदा संवेदनशिलतालाई ध्यान दिइने उनको भनाइ छ। गुरुङले भने,'चुनावमा टिकटको सन्दर्भमा सामान्य मापदण्ड के हो भने पार्टीमा कृयाशीलता र खटिएकालाई ध्यान दिनुपर्छ भन्ने हो । समावेशीलाई प्राथमिकता दिने भन्नेछ । निरपेक्ष रुपमा दोहोर्याउनु हुँदैन भन्नेछैन । आवश्यकतालाई पनि ध्यान दिनुपर्यो । उनले आगामी निर्वाचनमा सिट बाँडफाँटबारे दलहरुबीच तीव्र छलफल भइरहेको बताए। उनले भने,' सिट बाँडफाँटबारे एक दुई दिनभित्रै टुंगो लाग्छ। टुंगो नलाग्दासम्म भन्ने अवस्था छैन। मुख्यत: विगतको चुनावमा दलहरुको अवस्था आधार मानेर सिट बाँडफाँटको संख्या टुंग्याउँछौं।"
कुर्थादेखि जयनगरसम्म सञ्चालन भइरहेको रेल सेवालाई व्यवस्थीत गर्न सरकारलाई निर्देशन,"काठमाडौं : प्रतिनिधिसभाको विकास तथा प्रविधि समितिले नेपालको कुर्थादेखि भारतको जयनगरसम्म सञ्चालन भइरहेको रेल सेवालाई व्यवस्थीत गर्न सरकारलाई निर्देशन दिएको छ । सिंहदरबारमा बुधबार बसेको समिति बैठकले ३५ किलोमिटरको उक्त रेल सेवा सञ्चालका लागि प्रयाप्त ध्यान नपुराउदा अनेकन समस्या देखिएको भन्दै रेल सेवालाई व्यवस्थीत गर्न सरकारलाई निर्देशन दिएको हो । रेल सेवालाई सुधारका लागि आवश्यक जनशक्ति, ममर्त गर्ने वर्कशप, फ्युल सेन्टर स्थापना लगायतका सम्पूर्ण आवश्यक पूर्वाधार निर्माण गर्न निर्देशन दिइएको समिति सभापति कल्याणी खड्काले जानकारी दिइन्। त्यस्तै, विद्युतीय रेल सञ्चालनलाई प्राथमिकता दिने गरी रेलमार्गमा आवश्यक विद्युतीय संरचनाहरू निर्माणको कार्य तत्काल सुरु गर्न पनि निर्देशन दिइएको उनले बताइन् । त्यस्तै बैठकले नेपालको सबैभन्दा पुरानो र राष्ट्रिय महत्वको पूर्वपश्चिम राजमार्गको स्तरोन्नतिका क्रममा पूर्व तयारीका काम सकेर मात्र ठेक्का प्रक्रिया अघि बढाउन र नारायणगढबुटवल सडक निर्माणमा देखिएका कमीकमजोरी उक्त सडक खण्डमा नदोहोरिनेगरी काम अघि बढाउन निर्देशन दिएको छ । पूर्वपश्चिम राजमार्गको स्तरोन्नति गरिँदा विभिन्न सडक खण्डमा पर्ने वन, वातावरण तथा वन्यजन्तु संरक्षणलाई ध्यान दिन सरकारलाई निर्देशन दिइएको सभापति खड्काले बताइन्। बैठकमा भौतिक पूर्वाधार तथा यातायात मन्त्रालयका सचिव गोपाल प्रसाद सिग्देलले लामो समय रेल सञ्चालन नहुदा कर्मचारी हटाइएको र अहिले कर्मचारी भर्ना गर्न विधि र प्रक्रिया लामो रहेकाले समस्या देखिएको बताए। उनले समयमा नै गुणस्तरिय काम नगर्नेको ठेक्का रद्द गर्न कुनै समस्या नरहेको स्पष्ट पारे। त्यस्तै, सांसदहरुले राष्ट्रिय महत्वको आयोजनाहरु निर्माणमा अस्वभाविक ढिलाई भइरहेको भन्दै गम्भीर बन्न सुझाव दिएका थिए ।"
"गठबन्धनको सिट बाँडफाँटमा भएन सहमति, शीर्ष नेताको बैठक बस्दै","काठमाडौं : सिट बाँडफाँट गर्न बनेको सत्ता गठबन्धनको कार्यदल र शीर्ष नेताबीचको मंगलबारको छलफल पनि बिनानिष्कर्ष टुंगिएको छ। मंसिर ४ गते निर्धारित प्रतिनिधिसभाप्रदेशसभा निर्वाचनमा साझा उम्मेदवार बनाएर भाग लिने सहमति गरे पनि कसले कुन र कति क्षेत्रमा उम्मेदवार उठाउने भन्नेमा गठबन्धनमा सहमति जुटन सकेको छैन। यस्तो सहमति जुटाउन गठबन्धनले कांग्रेस नेता कृष्णप्रसाद सिटौलाको नेतृत्वमा कार्यदल बनाएको थियो। कार्यदलमा सहमति नजुटेपछि शीर्ष नेतासहितै बैठक बसेको थियो। त्यहाँ पनि सहमत जुटन नसकेपछि शीर्ष नेताहरूबीच वान टु वान छलफल गर्ने र निष्कर्षमा पुग्ने तयारी भएको कार्यदल सदस्य एवं सञ्चारमन्त्री ज्ञानेन्द्रबहादुर कार्कीले बताए। सहमति जुट्न सकस परिरहेको अवस्थामा सबै शीर्ष नेताहरूबीच वान टु वान वार्ता गर्ने र सहमति खोज्न तयार हुनुभएको छ, मन्त्री कार्कीले भने। राष्ट्रिय जनमोर्चाका नेता हिमलाल पुरीले बिहीबारसम्ममा सिट बाँडफाँटको विषय टुंगिने बताए। नेता पुरीले शीर्ष नेताहरू सँगको बैठकमा सिट बाँडफाँटकै विभिन्न आधारहरूमाथि छलफल भइरहेको बताए। उनले आगामी बिहीबारभित्र सिट बाँडफाँटको विषय टुंगिन सक्ने बताए। ९ गते सम्म सिटबाँडफाँटको विषय टुंगो लाग्छ। अहिले केके आधारमा सिटको बाँडफाँट गर्ने भन्ने नै टुंगिएको छैन। अहिले आधारकै विषयमा छलफलमा छौं। कुनलाई कति सिट भन्ने विषयले धेरै दिन लिँदैन, पुरीले भने, २०७४ को समानुपातिकको परिणाम, प्रत्यक्षतर्फको परिणाम र २०७९ को स्थानीय निर्वाचनको परिणामहरूलाई आधार मानेर सिटको बाँडफाँट गर्ने हो। कहाँ कस्को ग्राउन्ड राम्रो छ ? बुधबार पनि सत्ता गठबन्धनका शीर्ष नेतासँग बैठक बस्ने तय भएको भन्दै नेता पुरीले आम निर्वाचन, समानुपातिक स्थानीय निर्वाचनमा कसको उपस्थिति कस्तो रह्यो भन्ने आधारमा प्रतिनिधिसभाको सिट बाँडफाँट गरिने बताए। उनले भने, अहिले प्रतिनिधिसभाकै टुंग्याउन जुटेका छौं। त्यसपछि मात्र प्रदेशको विषयमा छलफल गर्ने हो। प्रतिनिधिसभा टुंगिए पछि प्रदेश गाह्रो पनि हुँदैन। कांग्रेस नेता कृष्णप्रसाद सिटौला संयोजक रहेको ११ सदस्यीय कार्यदललाई भने प्रदेश १, बाग्मती, मधेस र लुम्बिनी प्रदेशमा सिट बाँडफाँटमा सकस देखिएको छ। गठबन्धन दलकै अर्का एक नेताका अनुसार जुन प्रदेशमा माओवादी र एकीकृत समाजवादीको जनमत राम्रो छ ती प्रदेशमा सिट बाँडफाँटमा सहमति हुन नसक्दा समय लागेको छ। ती नेताले भने, कांग्रेस अहिलेको स्थानीय तहको मत परिणामलाई आधार मानिनुपर्ने तर्कमा जोड दिएको छ। माओवादी भने २०७४ को प्रतिनिधिसभाको निर्वाचनको परिणाममा जोड दिएको छ। माओवादीले २०७४ मा आफूले जितेका ठाउँ छोड्न चाहँदैन। यदि छोड्नुपर्दा पनि उसले अर्को ठाउँमा दाबी गर्छ। यस्तै, वादविवादले गर्दा सहमति हुन सकेको छैन। केही दिन लाग्छ। कार्यदलमा सहभागी नेताका अनुसार बाँडफाँटमा प्रदेश १ मा सबैभन्दा बढी जटिलता देखिएको छ। २०७४ मा जितेका स्थानमा माओवादीले दाबी यथावत् राख्दा स्थिति जटिल बन्दै गएको छ। अर्कोतिर मधेसमा जनता समाजवादी पार्टीले आफ्नो दाबी बलियो खोजेको छ। मधेसमा कांग्रेसले पनि बढी सिट खोज्दा कांग्रेस र जनता समाजवादीमा सहमति जुटिसकेको छैन। त्यतिमात्र नभई माओवादीले पनि मधेसमा २०७४ मा जित हासिल नगरेका क्षेत्रमा पनि उपस्थितिका लागि मात्रै उपस्थिति देखाउन खोज्दै छ। कार्यदलमै रहेका जसपाका नेता रामसहायप्रसाद यादवले भने जसपा गठबन्धनमा सहमति गरेरै जान तयार रहेको बताए। उनले भने, अन्य पार्टीलाई भन्दा मधेसमा जसपालाई नै अलिक बढी न्याय दिनुपर्छ भन्ने हाम्रो अडान हो। त्यो स्वभाभिक पनि हो। शीर्ष नेताहरू यति कुरा बुझ्नुहुन्छ। सिट बाँडफाँटको विषय टुंगिदासम्म मधेसको पनि टुंगिन्छ। पार्टी एक्लै लड्दा र गठबन्धनमा जाँदा त्यसको फाइदा र घाटाका बारेमा हामी पनि अवगत छौं। त्यसैले गठबन्धनमा छौं। त्यसो त सिट बाँडफाँटमा अलिक बढी जटिलता देखिएका सिटबारे कार्यदल संयोजक सिटौलाले गठबन्धनका शीर्ष नेताहरूसँग छलफल जारी नै राखेका छन्। गण्डकी, कर्णाली र सुदूरपश्चिममा पनि माओवादीले स्थानीय चुनावमा खासै बलियो उपस्थिति देखाउन नसके पनि २०७४ को निर्वाचनलाई आधार मानेर सिट दाबी गरेको छ। सत्तागठबन्धनको बैठकमा संख्यागत हिसाबमा १६५ सिट मध्येमा कांग्रेसले ९०, माओवादीले ४०, नेकपा एसले २०, जसपाले १५ र राष्ट्रिय जनमोर्चाले भने २ सिटमा दाबी गरेका छन्। पछिल्लो समय माथि उल्लेख भएबमोजिमका सिट पाउने गरी कार्यदल र सत्ता गठबन्धनबीच छलफल चलिरहेको छ। मंगलबारको बैठकमा कांग्रेसका तर्फबाट प्रधानमन्त्री शेरबहादुर देउवा र कार्यदलका संयोजक कृष्णप्रसाद सिटौला, माओवादी केन्द्रबाट अध्यक्ष पुष्पकमल दाहाल प्रचण्ड, वरिष्ठ उपाध्यक्ष नारायणकाजी श्रेष्ठ, एसका अध्यक्ष माधव नेपाल, उपाध्यक्ष प्रमेश हमाल, जसपाका अध्यक्ष उपेन्द्र यादव, नेता रकम च्याम्जुङ, जनमोर्चाबाट महासचिव मनोज भट्ट र सचिव हिमलाल पुरी उपस्थित थिए। कांग्रेसले आगामी निर्वाचन अभियानमा ७७ वटै जिल्ला केन्द्रीय प्रतिनिधिहरू खटाएको छ। कांग्रेसले प्रतिनिधिसभा र प्रदेशसभा निर्वाचनलाई लक्षित गर्दै ३ चरणमा जनताको साथमा कांग्रेस अभियान चलाउने भएको छ। भदौ १० गतेदेखि सुरु हुने अभियानका लागि कांग्रेस केन्द्रीय कार्यालयले ७७ वटै जिल्लामा केन्द्रीय प्रतिनिधिहरू खटाएको हो। कांग्रेसले मंसिर ४ गते हुने निर्वाचनलाई लक्षित गरी देशव्यापी रूपमा अभियान ३ चरणमा सञ्चालन गर्दैैछ। पहिलो चरणमा भदौ १० देखि बीपी जयन्तीसम्म अभियान गर्ने तय गरेको छ। दोस्रो चरणमा समानुपातिक उम्मेदवारी दर्ता भएपछि र तेस्रो चरणमा प्रत्यक्षतर्फ उम्मेदवारी दर्ता भएपछि जनताको घरदैलोमा पुगेर राष्ट्रिय राजनीतिका समस्या र कांग्रेसका एजेन्डाबारे प्रचारप्रसार तथा संगठन सुदृढीकरणको काम हुने प्रवक्ता महतले बताए। कांग्रेसले केन्द्रीय प्रतिनिधिहरूलाई अभियानका लागि खटाइएका जिल्लामा २ दिन अगावै पुगेर ५ दिनसम्म जिल्लामा बसेर अभियान सफल बनाउन खट्न पत्राचार गरिसकिएको प्रवक्ता महतले जानकारी दिए।"
महाभियोग समितिले जबरालाई सोधपुछका लागि १५ भदौमा बोलाउने,"काठमाडौं : प्रतिनिधि सभाको महाभियोग सिफारिस समितिले निलम्बित प्रधानन्यायाधीश चोलेन्द्र शमशेर जबरालाई सोधपुछका लागि बोलाउने भएको छ। समितिले १५ भदौमा जबरालाई बोलाउन लागेको हो । महाभियोगका विषयमा आफ्ना धारणा राख्न जबरालाई बोलाउने निर्णय भएको समिति ज्येष्ठ सदस्य रामबहादुर विष्टले अन्नपूर्णलाई जानकारी दिए । उनले भने, भोलि (बिहीबार) जबरालाई बोलाउने भनेर पत्र काट्छौं । र, उहाँसँग सोधपुछ हुन्छ ।' गत फागुन १ गते सत्ता रुढ दलका सांसदहरुले जबराविरुद्ध संसदमा महाअभियोगको प्रस्ताव दर्ता गराएका थिए। कांग्रेसका तर्फबाट तत्कालीन सचेतक पुष्प भुसाल ,माओवादी केन्द्रका प्रमुख सचेतक देवप्रसाद गुरुङ, नेकपा एकीकृत समाजवादीका प्रमुख सचेतक जीवनराज श्रेष्ठ प्रस्तावकसहित तीन दलका ९५ सांसदको समर्थनमा संसदमा महाभियोग प्रस्ताव दर्ता गरिएको थियो। महाअभियोग दर्ता भएसँगै जबरा निलम्बनमा परेका थिए। संसदले प्रधानन्यायाधीश जबरामाथि लगाइएको महाभियोगमाथि छानबिन गर्न फागुन २२ मा महाभियोग सिफारिस समिति गठन गरेको थियो। समितिमा एकवाल मियाँ, कल्याणीकुमारी खड्का, कृष्णभक्त पोखरेल, प्रमोद साह, मीनबहादुर विश्वकर्मा, यशोदा गुरुङ सुवेदी, रामबहादुर विष्ट, रेखा शर्मा, लालबाबु पण्डित, विष्णुप्रसाद पौडेल र डा शिवमाया तुम्बाहाङ्फे सदस्य छन्। समितिमा जेष्ठ सदस्य रामबहादुर विष्ट रहेका छन्। भ्रष्टाचार गरेको, न्यायिक नेतृत्वमा अक्षमअसफल भएको, संवैधानिक नियुक्ति र मन्त्रिमण्डलमा भागबन्डा गरेको, पेसी सूची (कजलिस्ट)मार्फत मुद्दा सेटिङ, आफूअनुकूल फैसलाका लागि रोजाइको इजलास निर्धारण, बिचौलियासँग साँठगाँठ, शक्ति पृथकीकरणको सिद्धान्तलाई निस्तेज, न्यायाधीशबीच गुटबन्दी र न्यायमा बिचलन ल्याउने काम गरेको आरोप प्रधानन्यायाधीश जबरामाथि लगाइएको छ।"
ओलीसँग भेटे चार देशका राजदूत,"काठमाडौं : नेकपा एमालेका अध्यक्ष केपी शर्मा ओली र विभिन्न चार देशका राजदूतबिच भेटवार्ता भएको छ। पार्टी कार्यालय च्यासलमा बुधबार अमेरिका, स्वीट्जरल्याण्ड, अष्ट्रेलिया र बेलायतका राजदूतहरुसँग भेटवार्ता भएको हो। भेटमा समसामयिक विषयमा कुरा भएको बताइएको छ। सत्यनिरुपण तथा मेलमिलाप र बेपत्ता छानविन आयोगको विषयमा सत्तापक्ष र प्रतिपक्षबीच मतभेद् रहेका बेला प्रमुख प्रतिपक्षी दलका नेतासँग राजदूतहरुले भेटेका हुन्। ओलीले आजमात्रै प्रधानमन्त्री शेरबहादुर देउवासँग सत्य निरूपण मेलमिलाप आयोगको ऐनको संशोधनसम्बन्धी विधेयक छलफलका लागि सरकारले संसदमा पेस गरेको विषयमा प्रतिपक्षसँग छलफल गर्न आग्रह गरेका थिए। ओलीले शान्ति प्रक्रिया तार्किक निष्कर्षमा पुर्याउन तदारुकता देखाउनसमेत सरकारको ध्यानाकर्षण गराएका थिए।"
"गठबन्धनसँग बाबुरामको पार्टीले माग्यो संघमा ६ सिट, यी हुन् आकांक्षी","काठमाडौं : नेपाल समाजवादी पार्टी माओवादी केन्द्रको चुनाव चिन्हबाट प्रतिस्पर्धा गर्ने समझादारी भएसँगै को कहाँबाट उम्मेदवारी दिने भन्ने विषय थप पेचिलो बनेको छ। माओवादी केन्द्र र समाजवादीका शीर्ष नेताहरु सिट बाँडफाँटबारे तीव्र छलफलमा छन्। माओवादी केन्द्र सत्तागठन्धनमा आबद्ध भएका कारण उम्मेदवारका दाबेदारहरु बढेका छन्। नेपाल समाजवादी पार्टीले संघीय चुनावमा ६ जनाले टिकट पाउनुपर्ने दाबी गरेको छ। समाजवादीका एक नेताका अनुसार पार्टी अध्यक्षद्वय डा बाबुराम भट्टराई र महेन्द्रराय यादव, सहअध्यक्ष गंगानारायण श्रेष्ठ, नेताहरु गोविन्द चौधरी, विश्वदीप पाण्डेको नाममाथि छलफल भइरहेको छ। त्यस्तै संघको चुनावमा मानुषी यमी भट्टराईको पनि चर्चा छ। समाजवादीमा आगामी संघको निर्वाचनमा पार्टी अध्यक्ष बाबुराम भट्टराई गोरखा२ बाट चुनावी प्रतिस्पर्धामा होमिने तयारीमा छन्। २०७४ सालको संसदीय निर्वाचनमा नयाँ शक्ति नेपालबाट डा भट्टराई गोरखा क्षेत्रनम्बर २ मा निर्वाचित भएका थिए। उनले माओवादी केन्द्रका नारायणकाजी श्रेष्ठलाई ६ हजार ८७४ मतान्तरले पराजित गरेका थिए। भट्टराईले ३१ हजार ८०७ र श्रेष्ठले २४ हजार ९३३ मत पाएका थिए। त्यस्तै सर्लाही २ मा पार्टीका अर्का अध्यक्ष महेन्द्रराय यादवको दाबी छ। २०७४ मा यादव राष्ट्रिय जनता पार्टीको तर्फबाट सर्लाही क्षेत्र नम्बर २ मा निर्वाचित भएका थिए। यादव २९ हजार १ सय ९१ मत ल्याउँदै प्रतिनिधिसभा सदस्यमा निर्वाचित भएका थिए। उनका निकटम प्रतिद्वन्द्वी नेपाली कांग्रेसका जङिलाल रायले १८ हजार ९ सय ७६ मत ल्याएका थिए। काठमाडौं ७ बाट मानुषि यमी भट्टराईले टिकट पाउनुपर्ने दाबी गरिएको छ। उनी पार्टीले टिकट दिए चुनाव लड्ने सोँचमा छिन्। त्यस्तै संघको निर्वाचनमा नवलपरासी २ बाट गोविन्द चौधरी, सिन्धुलीबाट गंगा नारायण श्रेष्ठ, रुपन्देही २ बाट विश्वदीप पाण्डेले टिकट पाउनुपर्ने दाबी समाजवादीको छ। नेपाल समाजवादी पार्टीका प्रचार विभाग प्रमुख विश्वदिप पाण्डले सिट संख्याबारे अझै टुंगो नलागेको बताए। उनले अन्नपूर्णसँग भने, सिट संख्या अझै फाइनल भएको छैन। हामी छलफलमै छौं। नेपाल समाजवादी पार्टीका एक नेताले भने, पहिले जसले जितेको छ, उसैले पाउने गठबन्धनको सर्वसम्मत समझदारीअन्तर्गत गोरखा २ र सर्लाही २ मा को उठ्ने भन्ने विवादै छैन। स्वतः स्पष्ट छ। जनता समाजवादी पार्टी (जसपा)बाट अलग्गिएका बाबुराम भट्टराईसहितको समूहले गत साउन २१ गते नेपाल समाजवादी पार्टी (नेसपा) गठन गरेको थियो। निर्वाचन आयोगले एक साता अगाडि निकालेको दल दर्तासम्बन्धी सूचनामा दुई वा सोभन्दा बढी दलले एकै चुनाव चिन्ह लिएर निर्वाचनमा सहभागी हुनसक्ने उल्लेख छ । राजनीतिक दलसम्बन्धी ऐन, २०७३ को दफा ४९ बमोजिम दुई वा सोभन्दा बढी दलले एकल चुनाव चिह्न लिई निर्वाचनमा भाग लिने प्रयोजनका लागि दल दर्ताको निवेदन दिन सकिने व्यवस्था छ ।"
विराटनगरको जामुनगाछी सडकखण्डमा सवारी आवागमन ठप्प,"विराटनगर : विराटनगर महानगरपालिका वडा नं ५ का स्थानीयले गणेश चोकदेखि पुल चोकसम्मको क्षेत्रमा सवारीसाधनको आवागमन ठप्प पारेका छन्। बुधबार सडकको विभिन्न भागमा स्थानीयले सवारीसाधनको आवागमन ठप्प बनाएका हुन्। हुलाकी राजमार्गअन्तर्गतको उक्त सडक तत्काल निमार्ण गरिनुपर्ने उनीहरुको माग छ। माग सम्बोधन नहुन्जेल सडकमा कुनै सवारीसाधन सञ्चालन हुन नदिने स्थानीय बाबुराम घिमिरेले बताए। उनले भने, सडक ठेक्का लागिसकेको छ। चाँडै निमार्ण कार्य थालियोस्। हाम्रो मुख्य माग यो नै हो। विराटनगरको गणेश चोकदेखि केशलिया पुलसम्मको ३१९ किलोमिटर सडकको सम्झौता २०७८ माघ २ नै भइसकेको छ। तर, २०८० साउन १६ भित्र सक्नुनपर्ने सडकको भौतिक प्रगति भने ५ प्रतिशतमात्र छ। सडकमा हालसम्म खाल्डो खन्नेबाहेकका अन्य केही पनि काम नभएको स्थानीय बताउँछन्। स्थानीय लक्ष्मीनारायण अधिकारी भन्छन्, केहीदिन अघि मात्रै त्यस सडकमा सिटी सफारी दुर्घटनामा परेको थियो। मान्छे घाइतेसमेत भएका थिए। एक बालकको अवस्था नाजुक बनेको थियो। कसैलाई केही भयो भने त्यसको जिम्मेवारी कसले लिने? त्यसैले सडक चाँडै बन्नुपर्छ। निर्माण कम्पनीले पनि जामुनगाछीमा नाला ड्रेन बनाउँदा पनि ठूल्ठूला भ्वाङहरु त्यसै छोडिदिएको छ। भ्वाङमा बालबालिका तथा पैदलयात्रीको खुट्टा छिरेर घाइते हुनुका साथै यसले दुर्घटनाको जोखिमसमेत उच्च भएको छ। सम्पन्न भएका संरचनाहरुमा पनि करोडौंको भ्रष्ट्राचार भएको स्थानीय बताउँछन्। हाइवे पश्चिमको एरियामा मापदण्डअनुसार निर्माण कार्य नभएकै कारण हालः आफूहरु संघर्षमा ओर्लिएको विराटनगर५ जामुनगाछीकी इन्दिरा चौधरीले बताइन्। उनीले भनिन्, हाम्रो माग सम्बोधन नभए अर्को ठूलो आन्दोलन थाल्छौं। जनप्रतिनिधिलाई कालोमोसो दल्नबाट पनि पछि हट्दैनौं। स्थानीयको मागलाई सम्बोधन गर्दै मोरङका प्रमुख जिल्ला अधिकारी काशीराज दाहालले अलपत्र सडक निमार्ण कार्यका कारण हुनसक्ने भवितव्यको जिम्मा निमार्ण व्यावसायीले नै लिनुपर्ने बताए। उनले सडक निमार्ण कार्य तत्काल अघि बढाउन निर्देशन गरिसकिएकाले निर्देशनको पालना नभए कारबाही अघि बढाइने चेतावनी दिए। गणेश चोकदेखि केशलिया खोलासम्मको क्षेत्रलाई राजनितिक दल निषेधित क्षेत्र घोषणा गरेर सडक निमार्णका लागि विभिन्न २३ बुँदे मागसहितको ज्ञापनपत्र स्थानीयले विभिन्न १८ निकायमा पठाइसकेका छन्। संविधानले व्यवस्था गरेका मौलिक हकको ग्यारेन्टी गरिनुपर्ने उनीहको माग छ। तर, हालसम्म उनीहरुको माग सुनुवाई हुन सकेको छैन।"
"पसल सञ्चालन गरेर ठगीको आशंका, भारतीय नागरिक पक्राउ","विराटनगर : पसल सञ्चालन गरेर ५० प्रतिशत छुटमा सामान उपलब्ध गराउने भन्दै सर्वसाधारणलाई ठगी गरेको आशंकामा एक जना भारतीय नागरिकलाई प्रहरीले विराटनगरबाट पक्राउ गरेको छ। उक्त समूहका अन्य चार जना फरार छन्। मोरङ प्रहरी प्रमुख एसपी शान्तिराज कोइरालाका अनुसार भारत तमिलनाडुका ५५ वर्षीय साराभाम वामानन्दलाई विराटनगर महानगरपालिका५ भकृटीमार्गबाट पक्राउ गरिएको हो। फरार रहेकाको खोजी भइरहेको जानकारी उनले दिए। रुबी इन्टरप्राइजेज नामक पसल दर्ता गर्दै वडा कार्यालय र आन्तरिक राजस्व कार्यालयबाट इलेक्ट्रोनिक्स सामान बिक्री गर्ने अनुमति लिएर ठगी गरिरहेको प्रहरीको प्रारम्भिक अनुसन्धानबाट खुलेको छ। वामानन्दको नाममा गत जेठ ११ गते दर्ता गरी विराटनगर५ को भृकुटीमार्गमै पसल सञ्चालन गरिएको एसपी कोइरालाले बताए। उनका अनुसार इलेक्ट्रोनिक्स सामानको मात्रै अनुमति लिएर अरु सामान पनि बेच्ने गरेको र विभिन्न स्किम देखाएर शंकास्पद कारोबार गरिरहेको पाइएको छ। इलोक्ट्रोनिक्स सामान बिक्रीको अनुमति लिएको देखिन्छ। तर अन्य घरायसी सामान पनि बेचिरहेको पाइयो, एसपी कोइरालाले भने, खरिदका लागि अनलाइनमार्फत् पैसा तिरेको १८ दिनभित्र ग्राहाकलाई सामान उपलब्ध गराउने भनिँदो रहेछ। सामानमा ५० प्रतिशत छुटको अफर पनि दिएको देखिन्छ। छुटको प्रलोभनमा परेर सर्वसाधारणले पनि सामान खरिदका लागि अनलाइनमार्फत पैसा बुझाउने गरेको प्रहरीले जनाएको छ। बजार मूल्यभन्दा आधा रकममा सामान बिक्री गर्ने भनि छुटको स्किम देखाएर प्रलोभनमा पार्दै सर्वसाधारणसँग पैसा असुल्ने गरेको पाइएको छ, प्रहरी स्रोतले भन्यो, प्रारम्भिक अनुसन्धानबाट लगभग ३५ लाखजति पैसा असुलेको देखिन्छ। त्यसबापतको सामान उपलब्ध नगराएको प्रहरीको भनाइ छ। इलोक्ट्रोनिक्सको मात्रै अनुमति लिएर फ्रिज, मोटरसाइकल, ग्यास चुल्हो, फर्निचरका सामान, साइकल, मोबाइलदेखि सबै प्रकारका घरयासी सामान बेच्ने गरेको सूचना मोरङका प्रमुख जिल्ला अधिकारी काशीराज दाहाललाई पुगेको थियो। दाहालकै निर्देशनमा प्रहरीले पसलमा छापा मारेर वामानन्दलाई नियन्त्रणमा लिएको हो। त्यस क्रममा अरु फरार बनेका हुन्। १८ दिनभित्रमा सामान पाउने आशमा सयौं सर्वसाधारणले पैसा तिरिसकेको प्रहरीको अनुमान छ। पसलमा भने वडा कार्यालयले ताला लगाएको छ। ग्राहाकलाई उपलब्ध गराउने भनिएको सामानहरु पसलभित्र नभेटिएको वडाध्यक्ष सन्तोष न्यौपानेले बताए। उनका अनुसार भारतीयले शंकास्पद कारोबार गर्ने गरेको पाइएपछि केही समयअघिदेखि निगरानी बढाइएको थियो। पक्राउ परेकाविरुद्ध केही व्यक्तिहरुले सामूहिक हिसाबले किटानी जाहेरी दिएका छन्। जाहेरीका आधारमा प्रहरीले वामानन्दविरुद्ध ठगी मुद्दामा अनुसन्धान अघि बढाउने भएको छ। पक्राउ परेका वामानन्दले भने ५० प्रतिशत छुटको स्किम तीन महिनाअवधिका लागि मात्रै रहेको बताएका छन्। तर प्रहरीले भने छुटको अफर देखाएर मुलुकभर सञ्जाल विस्तार गरी पैसा उठाउँदै फरार बन्ने योजना रहेको हुनसक्ने अनुमान गरेको छ। बजार मूल्यभन्दा आधामा कुनै पनि पसलले सामान उपलब्ध गराउन सक्दैन, प्रहरीका एक अधिकारीले भने, पैसा लिएको १८औँ दिनमा मात्रै सामान उपलब्ध गराउने भनिएकाले ठगीको शंका गर्ने आधारहरु धेरै छन्। एकैपटक ठूलो रकम संकलन गरिसकेपछि फरार बन्ने योजना रहेको देखिने उनको भनाइ छ।"
"सुरक्षा घेरा तोडेर शिक्षण अस्पतालबाट कैदी फरार, सुरक्षाकर्मी मुकदर्शक","काठमाडौं : उपचारका लागि शिक्षण अस्पताल महारागञ्ज पुगेका एक जना कैदी फरार भएका छन्। ती जना सुरक्षाकर्मीसहितको टोलीले आँखा उपचारका लागि अस्पताल पुर्याइएका भानु बुढाथोकी फरार भएको कारागार व्यवस्थापन विभागका महानिर्देशक वासुदेव घिमिरेले बताए। डाक्टरलाई देखाउने बेला हत्कडी खोल्नेवितिकै झ्यालबाट भागेको निर्देशक घिमिरेले अन्नपूर्णलाई बताए। 'आँखा उपचारका लागि तीन जना प्रहरीले शिक्षण अस्पताल पुर्याएका रहेछन्। उपचारका लागि हत्कडी खोल्नेवितिकै कैदी झ्यालबाट भागेको कुरा मकहाँ आएको छ,' उनले भने। आवश्यक अनुसन्धान र कैदी खोज्ने काम भइरहेको उनको भनाइ छ। रामेछापका करिब ३२ वर्षीय बुढाथोकी ८ वर्षदेखि ललितपुरको नख्खु करागारमा कैद भुक्तान गर्दै आएका थिए। आँखामा किरा परेको भन्दै केही समयदेखि शिक्षण अस्पतालमा उपचार गराउँदै आएका थिए। फलोअपका लागि शिक्षण अस्पताल पुगेका बुढाथोकी पूर्वयोजनाअनुसार भागेको हुनसक्ने प्रहरी स्रोतको दाबी छ। सँगै गएका सुरक्षार्मीबारे पनि अनुसन्धान हुने प्रहरी स्रोतले भन्यो। 'कैदी आफैँ भागेको हो वा भाग्नलाई सुरक्षाकर्मी टोलीले सहज वातावरण बनाइदिएका हुन्। कैदीसँगसँगै सुरक्षाकर्मीबारे पनि अनुसन्धान गर्छौं,' स्रोतले भन्यो। ।"
भक्तपुरमा सरसफाई (फोटो फिचर),भक्तपुर : पछिल्लो समय राजधानीमा झण्डा र नाराबाजीसहित सडकमा निस्कने युवाहरु फोहोर टिप्दै गरेको दृश्य देखिन थालेको छ। राजधानीको फोहोर नउठिरहेका बेला नेकपा एमालेको भातृ संगठन युवा संघले सफाई अभियान सुरु गरेको हो। हरितालिका तीजको सन्दर्भमा रचनात्मक काम गर्ने भन्दै युवासंघले जडिबुटीदेखि गठ्ठाघरसम्म सडक सफा गरेको हो। सरसफाई कार्यक्रममा सयौं युवायुवतीहरुको सहभागिता थियो। सरसफाई कार्यक्रममा युवा नेता महेश बस्नेतसमेत हातमा झाडु लिएर खटिएका थिए।
"पत्नीको हत्या गरेर विदेश, नेपाल फर्किएपछि पक्राउ","विराटनगर : सुनसरीको इनरुवा नगरपालिका४ का ३० वर्षीय विनोदकुमार खत्वेले मध्यराति आत्तिदै छरछिमेकीलाई बोलाए। घटना आजभन्दा ५ वर्षअघि अर्थात् २०७४ साल जेठ ४ गतेको हो। राति ११:३० जति बजेको थियो। पत्नी (श्रीमती) २३ वर्षीया अनितादेवी खत्वेले विष सेवन गरेको भनी आत्तिएर हल्ला गर्दै बोलाएपछि मस्त निद्रामा रहेका छिमेकीहरु उठेर उनको घरसम्म पुगे। प्रहरीका अनुसार स्थानीय पुग्दा अनिता घरभित्रै बेहोस अवस्थामा भेटिएकी थिइन्। तत्काल उद्धार गरेर उपचारका लागि जिल्ला अस्पताल इनरुवा लगे। त्यहाँ सम्भव नभएपछि थप उपचारका लागि सोही रात बीपी कोइराला स्वास्थ्य विज्ञान प्रतिष्ठान धरान लगियो। प्रतिष्ठान पुर्याउनसाथ चिकित्सकले मृत घोषित गरिदिए। त्यहीँबाट विनोद फरार भए। पोस्टमार्टम गरेर अस्पतालले जिम्मा लगाएपछि शव लगेर आफन्त र परिवारका सदस्यले अन्त्येष्टि गरे। शंकास्पद् देखिएपछि घटनाको अनुसन्धान सुरु गरेर प्रहरीले विनोदको खोजी सुरु गर्यो। तर फेला पार्न सकेन। उनी लुकिछिपी वैदेशिक रोजगारीका लागि मलेसिया गएको पाइएको छ। पछि अनिताको पोस्टमार्टम र भिसेरा परीक्षणको रिपोर्ट पनि विनोदले भनेको भन्दा उल्टो आयो। पत्नीले विष सेवन गरेको भनेर भनेका थिए। तर विष सेवन नगरेको रिपोर्ट आयो। परीक्षणबाट कुटपिटका कारण अनितको मृत्यु भएको पुष्टि भयो। प्रहरीले पत्नीको हत्यामा संलग्न विनोदको खोजी जारी राख्यो। विदेश (मलेसिया) उडिसकेका कारण उनी पक्राउ परेका थिएनन्। वैदेशिक रोजगारीबाट केही दिनअघि उनी फर्किएका थिए। त्यसको जानकारी प्रहरीले पायो। जिल्ला प्रहरी कार्यालय सुनसरीबाट खटिएको टोलीले उनलाई सोमबार (भदौ ६ गते) साँझ घरैबाट पक्राउ गरेको छ। सुनसरी प्रहरीका प्रमुख एसपी प्रभुप्रसाद ढकालका अनुसार घटनाको ५ वर्षपछि पक्राउ गरेर अनुसन्धानको प्रक्रिया अघि बढाउँदा कुटपिट गरेर पत्नीको हत्या गरेको विनोदले स्वीकार गरेका छन्। अहिले ३५ वर्ष पुगिसकेका उनीविरुद्ध कर्तव्य ज्यान मुद्दा चलाउन मंगलबार अदालतबाट १० दिनको म्याद थप गरेर अनुसन्धानको बाँकी प्रक्रिया अघि बढाइएको जानकारी ढकालले दिए। घरयासी विवादमा विनोदले पत्नीमाथि निर्घात कुटपिट गरेको पाइयो। बेहोस भएर ढलेपछि कारबाहीबाट बच्न विष सेवन गरेको भनेर झुठो कुरा भनेछन्, उनले भने, अनुसन्धान र पोस्टमार्टम रिपोर्टबाट हत्याको पुष्टि भयो। प्रमाणबाट हत्याको पुष्टि भए पनि फरार भएका कारण तत्काल पक्राउ परेनन्। पत्नीको हत्या गरेपछि कारबाहीबाट जोगिन लुकिछिपी वैदेशिक रोजगारीको बहानामा मलेसिया गएको पाइएको उनको भनाइ छ। त्यसअघि पनि उनी वैदेशिक रोजगारीका लागि मलेसिया पुगेर फर्किएको पाइएको छ। विनोद र अनिताबीच २०६५ सालमा प्रेम विवाह भएको थियो। उनीहरुका १ छोरा र २ छोरी छन्। अहिले आफन्तले हेरचाह र लालनपालन गरिरहेको प्रहरीले जनाएको छ। विनोदले १४ वर्षको कलिलो उमेरमै अनितालाई बिहे गरेर लगेका थिए। बिहे गरेदेखि नै विनोद र उनका परिवारका सदस्यले अनितलाई शारीरिक तथा मानसिक यातना दिने गरेको पाइएको एसपी ढकाल बताउँछन्। तर अनिताले कसैलाई सुनाएकी थिइनन्। एकदिन पति विनोदले मरणासन्न हुने गरी कुटपिट गरेपछि अनिताले माइती गएर आफ्नी आमा शान्तिदेवी खत्वेलाई घटना सुनाइछन्। त्यसपछि दुवै जनालाई बोलाएर शान्तिदेवीले सम्झाईबुझाई गरी घर पठाएको पनि पाइयो, एसपी ढकालले भने, पारिवारिक आर्थिक अवस्था कमजोर रहेछ। ससुरालीबाट फर्किएको केही समयमै पत्नी र छोराछोरीलाई घरमा छाडेर विनोद पहिलोपटक मलेसिया गएको खुलेको छ। उनका अनुसार ३ वर्ष मलेसिया बसेर फर्किएका विनोदले घरमा आएपछि पनि पत्नीलाई कुटपिट गर्ने र यातना दिने गरेको खुलेको छ। मलेसियाबाट आएपछि पनि विनोदले पत्नीमाथि कुटपिट गर्ने तथा मानसिक र शारीरिक यातना दिने क्रम जारी राखेको पाइयो, एसपी ढकालले भने, त्यही क्रममा अनिताको मृत्यु भएपछि फरार बनेर प्रहरीलाई छल्दै पुनः मलेसिया गएको खुलेको छ।"
मोरङमा मिटरब्याजीविरुद्ध ३७ र सप्तरीमा ११४ जनाले दिए उजुरी,"विराटनगरसप्तरी : मिटरब्याजीका कारण देशभरका पीडितको समस्यालाई सम्बोधन गर्ने हिसाबले गृह मन्त्रालयले आआफ्ना जिल्ला प्रशासन कार्यालयमा उजुरी दर्ता गर्न सूचना जारी गरेपछि मोरङ र सप्तरीमा मिटरब्याजीविरुद्धउजुरी दर्ता भएका छन्। मोरङमा ३७ र सप्तरीमा एक सय १४ जनाले उजुरी दिएका हुन्। सप्तरीमा ग्रामीण क्षेत्र धनपालथान र जहदा गाउँपालिका, रङ्गेली र सुन्दरहरैचा नगरपालिका सहित विराटनगर महानगरपालिकाबाट आएका उजुरीअनुसार ऋणीले ऋण तिर्दा पनि जग्गा फिर्ता नगरेको गुनासोसहितका उजुरी परेको सहायक प्रमुख जिल्ला अधिकारी शरदकुमार पोखरेलले जानकारी दिए। सरकारले भदौ ५ गतेसम्म उजुरी दर्ता गर्न दिएको हदम्याद पछि पनि तीन उजुरी परेको र यी सबै उजुरीको अभिलेख राखी गृहमन्त्रालयमा पठाइसकेको पोखरेलले बताए। मिटरब्याजीहरु ऋण दिनुभन्दा पहिले नै धितोमा राखिने जग्गा मालपोत कार्यालयमा राजीनामा पास गराई लिने गरेकाले समस्या भएको र यस्तो समस्या एक ठाउँको मात्र नभएर देशव्यापी देखिएकाले यसमा राज्य गम्भीर हुनुपर्ने बताएको छ । मिटरब्याजीको गिरोहले सम्पत्ति हड्पेर सर्वसाधारणको उठिबास लगाइरहेको विषय बाहिरिएपछि मिटरब्याजको धन्दा रोक्न र गिरोहविरुद्ध कारबाही अघि बढाउन सरकारले कार्यदल गठन गरेको छ । मिटरब्याजी अपराध नियन्त्रणका लागि कार्यदल गठन गरेसँगै गत साउन २८ गते उजुरी आह्वान गरिएको थियो । कार्यदलका संयोजक डा भीष्मकुमार भुसालले जारी गरेका सूचनामा मिटरब्याजीले गरेका अपराध र शोषणविरुद्ध आआफ्नो जिल्लास्थित जिल्ला प्रशासन कार्यालयमा यथासम्भव बढी तथ्य प्रमाणसहित उजुरी दर्ता गर्नु भनिएको थियो । देशैभर मिटर ब्याजको जालो फैलिएको हुनसक्ने अवस्था र आफ्नो पीडा सार्वजनिक गर्न वा कानुनी उपचारका लागि पहल गर्न नसकिरहेको अवस्थालाई मध्यनजर गरी सार्वजनिक सूचना जारी गरिएको डा भुसालले बताए। रासस"
भिजिट भिसामा विदेश जान लागेका ३९ महिला फर्काइए,"काठमाडौं : भिजिट भिसामा विदेश जान लागेका ३९ महिलालाई विमानस्थल प्रहरीले फर्काएको छ। विमानस्थल सुरक्षा कार्यालयका डिआइजी श्यामलाल ज्ञवालीका अनुसार सरकारले तोकेको मापदण्ड पुरा नगरी विदेश जान लागेका महिलालाई फिर्ता गरिएको हो। ज्ञवाली भन्छन्, उनीहरुको भिसा सक्कली नै थियो। तर भिसाको लागि पेश गरेको कागजात नक्कली थियो। धेरैजसो खाडी मुलुक र मध्यपूर्वी देशमा जान लागेका महिलाहरु विमानस्थलबाट फर्काइएका हुन्।' सुरक्षा चेकजाचका क्रममा उनीहरूले नक्कली कागजाच पेश गरेर भिसा खुलेको लिएको प्रहरीले जनाएको छ। उनीहरु मंगलबार रातीको फ्लाइटबाट विभिन्न मुलुक जाँदै थिए। विमानस्थलबाट फर्काइएका उनीहरुलाई माइती नेपालको संरक्षणमा राखिएको छ।"
तीज गीतमा सहकारीका कुरा,"सन्धिखर्क : अर्घाखाँचीको सन्धिखर्कका महिलाले तीज गीतमा पनि सहकारीका कुरा गरेका छन्। पहिले पहिले घर परिवारका कुरा, घरमा सासु, नन्द आमाजु र श्रीमान्ले दिएका पीडा र घरधन्दाका पीडाहरू पोख्ने महिलाले तीज गीतमा बचत गर्ने बानीको विकास गर्न सिकाएका छन्। सहकारीका सात सिद्धान्त, थोरै थोरै गरेर बचत गर्न सकेमा भविष्यमा आउने संकटको समाधान हुने तथा केही गरेर आर्थिक स्वरोजगार बन्न पनि गीतमार्फत आग्रह गरेका छन्। खर्च कटाएर बचत गर्ने वानीको विकास गर्ने कुरा मात्र होइन, सरकारले अघि सारेको तीन खम्बे अर्थ नीतिअन्तर्गतको एक खम्बा सहकारी भएको पनि गीत मार्फत नै अभिब्यक्त गरेका छन्। उनीहरूले सहकारीमा कारोबार गर्दा आधिकारिक र दर्तावाला हो हैन, सबै हेरेर कारोबार गर्न पनि आफ्ना साथीसंगीलाई सिकाएका छन्। सन्धिखर्क नगरपालिका२ चुत्राबेसीमा रहेको त्रिवेणी बचत तथा ऋण सहकारी संस्थाले आयोजना गरेको महिला सशक्तिकरण तथा तीज विशेष कार्यक्रममा गीत गाउने सहकारीका सदस्यहरूले गीतमार्फत सहकारीको वर्णन गरेका हुन्। सहकारीले सहकारीका सदस्यहरूबीचमै तीज गीत प्रतियोगिताको आयोजना गरेको थियो। सहकारीका सात समूहले भाग लिएको उक्त प्रतियोगीतामा प्रगति बजार र मसाल बजारको समूहका दुई समूह पहिलो, भक्तिटोल, सिद्धेश्वर समूह दोस्रो र कान्तीपथको समूह तेस्रो भएका छन्। प्रतियोगितामा पहिलो हुने समूहले पाँचहजार, दोस्रोले चार हजार पाँच सय र तेस्रो हुने समूहले चार हजार रुपैयाँ पुरस्कार पाएको सहकारीका व्यवस्थापक तुलसीराम खनालले जानकारी दिए।"
त्रिवि उपकुलपति बस्ने कुर्सीमा जुत्तामाला,काठमाडौं : गतवर्षकै प्रश्न हुबहु दोहोर्याएको बारे छानबिन गर्न गठित समितिले त्रिभुवन विश्वविद्यालयलाई बुझाएको प्रतिवेदन गुपचुप पारिएको भन्दै विद्यार्थीहरुले त्रिवि उपकुलपति बस्ने कुर्सीमा जुत्ताको माला लगाइदिएका छन्। नेविसंघ आबद्ध विद्यार्थी नेताहरुले त्रिवि उपकुलपति प्राडा धर्मकान्त बाँस्कोटा बस्ने कुर्सीमा जुत्तामाला लगाइदिएका हुन्। गत जेठ १८ गते लिएको अर्थशास्त्रअन्तर्गत् पब्लिक इकोनोमिक्सलगायत विषयका प्रश्नपत्र गत वर्षकै दोहोरिएको विषय सार्वजनिक भएको थियो। छानविन गर्न गठित समितिले दिएको प्रतिवेदन सार्वजनिक गर्न नेवी संघले माग गर्दै आएको छ। प्रतिवेदन अहिलेसम्म सार्वजनिक नभएका कारण आन्दोलन गर्न बाध्य भएको नेविसंघ त्रिविका सचिव योगेन्द्र रावलले जानकारी दिए। त्रिविले घनश्याम भट्टराईको संयोजकत्वमा तीन सदस्यीय छानबिन समिति गठन गरेको थियो। त्रिभुवन विश्वविद्यालयले लिने परीक्षा प्रणालीको विश्वसनियतामाथि प्रश्न तेर्सिने गरेको छ। २०७७ फागुन ३ गते कानुन संकायअन्तर्गत (एलएलबी) दोस्रो वर्षको क्रिमिनोलोजी विषयको परीक्षामा पनि प्रश्नपत्र हुबहु मिलेको थियो। २०७१ साल र २०७६ सालको प्रश्नपत्र हुबहु मिलेको थियो। २०७६ सालमै हुनुपर्ने परीक्षा कोभिडका कारण ३ फागुन २०७७ मा भएको थियो। शिक्षाशास्त्र संकायको बीएड तेस्रो वर्षको इंग्लिस फर मास कम्युनिकेसन विषयको परीक्षाको प्रश्नपत्रमा पनि चरम लापारबाही भएको थियो। विश्वविद्यालयले २०७६ मा सञ्चालन गरेको परीक्षामा सोही विषयका एक शिक्षकले लेखेको किताबको हुबहु प्रश्न समावेश गरी शिक्षाशास्त्र संकायले सो विषयको प्रश्न तयार पारेको भेटिएको थियो। परीक्षा सकिएपछि शिक्षाशास्त्र संकाय बीएड तेस्रो वर्षका विद्यार्थीले इंग्लिस फर मास कम्युनिकेसन पुस्तकको पृष्ठ नम्बर ४५६ मा प्रकाशित प्रश्न बैंकको प्रश्न हुबहु रहेको प्रमाणसहित पोष्ट गरेका थिए।
"आगलागी घट्दैन, दमकल बढ्दैन","नेपालगन्ज : बाँकेमा २२ हजार घरधुरी बराबर एउटा दमकल छ। राष्ट्रिय जनगणना २०७८ अनुसार जिल्लामा १ लाख १० हजार १३५ घरधुरी छन्। जिल्लाभरी पाँचवटा मात्र दमकल छन्। नेपालगन्ज विमानस्थलभित्र पनि एउटा दमकल छ। तर, यो विमानस्थल परिसरका लागि मात्र हो। पछिल्लो जनगणनाले जिल्लामा ६ लाख ३ हजार ३९३ जनसंख्या पुगेको छ। जसअनुसार १ लाख २० हजार ६७८ जनसंख्या बराबर एउटा मात्र एम्बुलेन्स भाग पर्छ। जिल्लाका एक तिहाइ स्थानीय तहसँग मात्र दमकल सेवा छ। ८ स्थानीय तहमध्ये ३७५ प्रतिशत अर्थात् ३ स्थानीय तहसँग मात्र यो सेवा छ। नेपालगन्ज उपमहानगरसँग सबैभन्दा बढी तीनवटा, कोहलपुर नगरपालिका र नरैनापुर गाउँपालिकासँग एकएकवटा दमकल छन्। यी दमकल सेवामा पर्याप्त जनशक्तिको अभाव छ। बढ्दो सहरीकरण, बढ्दो घर वृद्धिअनुसारको दमकल सेवा थप गर्ने र गुणस्तरीय र उच्चस्तरीय दमकल सेवा सञ्चालन हुन सकेको छैन। पुरानो बस्तीका साँघुरा गल्लीमा दमकल जाने बाटो नै छैन, नेपालगन्ज वारुण यन्त्र कार्यालयका प्रमुख इन्चार्ज झइनबहादुर खड्काले यर्थाथता दर्साए। नेपालगन्ज र कोहलपुरको सहरी क्षेत्रमा ठूल्ठूला घर बनेकाले पनि ती घरमा आगलागी हुँदा अहिलेका दमकलले सेवा दिन सक्दैनन्। नेपालगन्ज उपमहानगरको घरजग्गा शाखाका इन्जिनियर निवेशकुमार शर्माका अनुसार नगरमा फोर स्टार होटल भ्यू सिद्धार्थ र होटल सिग्नेटका भवन ७ तले छन्। न्यूरोडमा पाँच तलेभन्दा अग्ला धेरै घर छन्। अग्ला घर निर्माण भए पनि ती घरमा आगलागी हुँदा नगरका दमकलबाट आगो निभाउन कठिन छ। हाम्रो क्षमता तीन तलेसम्म हो। अहिलेसम्म तीन तलाभन्दा माथि आगो निभाउनु परेको छैन, नेपालगन्जको वारुणयन्त्रका प्रमुख इन्चार्ज खड्का भन्छन्, तीन तलाभन्दा माथि आगलागी भयो भने निभाउने हामीसँग प्रविधि नै छैन। त्यसका लागि लिफ्ट सिस्टम चाहिन्छ। जुन हामीसँग छैन। जिल्लाका कुनै पनि दमकलले तीन तलाभन्दा माथिको आगो निभाउन सक्ने प्रविधि छैन। बढ्दो सहरीकरणले अग्ला घर निर्माण हुन थालेपछि ती घरको आगो निभाउन सक्ने अत्याधुनिक दमकल सेवाको लागि पहल गर्न जरुरी छ। बाँकेमा दैनिक ६ घरमा आगलागी लुम्बिनी प्रदेशका जिल्लाको विपद् भनेकै सबैैभन्दा बढी आगलागी हुने नै हो। सन् २०११ देखि सन् २०२१ सम्म प्रदेशका १२ जिल्लामा विपद्का ४ हजार ३४९ घटनामध्ये आधाभन्दा बढी आगलागीका २ हजार ७७१ वटा रहेको डीडीआर पोर्टलको तथ्यांक छ। लुम्बिनी प्रदेशमा बढी आगलागीका घटना हुने जिल्लामध्ये बाँके पनि एक हो। आर्थिक वर्ष २०६४६५ देखि २०७८७९ सम्म १४ वर्षको अवधिमा बाँके जिल्लामा आगलागीबाट ३० हजार १४१ घर जलेको जिल्ला विपद् व्यवस्थापन समिति बाँकेले जनाएको छ। यस तथ्यांकका आधारमा हरेक वर्ष २ हजार १५२ घर जलिरहेका छन्। मासिक १९७ घरमा आगलागी भइरहेको छ। बाँकेमा २२ हजार घरधुरीबराबर एउटा दमकल सहरी क्षेत्रमा आगलागी भए दिन सक्दैनन् सेवा दैनिक ६ वटा घर आगलागीबाट नष्ट हुने गरेको छ। यो अवधिमा आगलागीबाट २५ जनाको ज्यान गएको छ भने २८ जना घाइते भएका छन्। आर्थिक वर्ष २०७१७२ मा १५ जना र २०७४७५ मा ८ जना, २०६६६७ र २०७८७९ मा एक जनाको ज्यान आगलागीबाट भएको थियो। यति हुँदा पनि बाँकेका स्थानीय तहका लागि दमकल प्राथमिकतामा परेन। नेपालगन्ज, कोहलपुर र नरैनापुरबाहेकका स्थानीय तहका जनप्रतिनिधि आफ्नो ५ वर्षे कार्यकालमा एउटा पनि दमकल नकिनेर बिदा भए। नेपालगन्ज उपमहानगरले २०७१, २०७६ र २०७७ मा गरी ३ वटा दमकल खरिद गरेको थियो। कोहलपुर नगरपालिकाले २०७४ वैशाख र नरैनापुर गाउँपालिकाले २०७५ जेठमा एकएकवटा दमकल किनेका हुन्। यिनै ५ वटा दमकल जिल्लाका अन्य स्थानीय तहका साथै छिमेकी जिल्ला र भारतमा पनि आगो निभाउन पठाइन्छ। भएका दमकलमा पनि पर्याप्त जनशक्ति छैनन्। नेपालगन्ज वारुणयन्त्र कार्यालयमा कार्यरत फायर म्यान जुबेर हल्वाइ भन्छन्, एउटा दमकल सञ्चालन गर्दा कम्तीमा पनि एक जना चालक, एक जना इन्चार्ज र चार जना फायर म्यान गरी ६ जना चाहिन्छ। नेपालगन्जमा तीनवटा दमकलका लागि तीन जना मात्र चालक छन्। एक जना बिदामा बस्दा दमकल चलाउने अर्को व्यक्ति छैन। ८ जना फायर म्यान र २ जना इन्चार्जबाट काम चलाउनुपरेको छ। दमकल सेवाका कर्मचारीको ड्युटी अहिले २४ घण्टा जस्तो भएको छ। तर, सेवासुविधा कामअनुसारको छैन। एक सिफ्टकै लागि अपर्याप्त जनशक्ति छ। सो सेवामा कार्यरत कर्मचारीले कम्तीमा पनि १२ घण्टाको ड्युटी बनाएर दुई सिफ्टमा मात्र चलाउन सके राहत मिल्ने बताएका छन्। दुई सिफ्ट सञ्चालन गर्न अहिले रहेको जनशक्तिलाई दोब्बरभन्दा बढी बनाउनुपर्ने देखिन्छ। युरोपियन युनियनको आर्थिक सहयोग र युनिसेफ नेपालको साझेदारीमा नेपाल रेडक्रस सोसाइटी बाँकेले नेपालगन्ज उपमहानगरसँगको समन्वयमा सहरी विपद् तथा भूकम्पीय पूर्वतयारी परियोजना (सुपर परियोजना)ले दमकल सेवालाई प्रभावकारी बनाउन सहयोग गरिरहेको छ। नेपाल रेडक्रस सोसाइटी बाँकेका सूचना व्यवस्थापन अधिकृत रुपन ज्ञवाली सुपर परियोजनाले दमकल सेवामा कार्यरत जनशक्तिको क्षमता अभिवृद्धि गर्ने, उनीहरूलाई आवश्यक पर्ने सुरक्षाका सामग्री सहयोग गर्ने र दमकल सेवालाई प्रभावकारी बनाएर नगरमा आगलागीका घटना नियन्त्रणमा मद्दत गर्ने रहेको छ।"
कर्णाली राजमार्ग र करिडोर ३६ घण्टा बन्द हुने,"कालिकोट : पुलको भार क्षमता परीक्षणका लागि कर्णाली राजमार्ग र कर्णाली करिडोर अवरुद्ध हुने भएको छ । निर्माण भएका पक्की पुलको भार क्षमता जाँच गर्नका लागि ३६ घण्टा कर्णाली राजमार्ग र कर्णाली करिडोर अवरुद्ध हुने भएको हो । कर्णाली राजमार्गअन्तर्गतको दैलेख आठबिस नगरपालिका५ घट्टे खोला पुल र कर्णाली करिडोरअन्तर्गत कालिकोट नरहरिनाथ गाउँपालिका८ स्थित कर्णाली नदीमा बनेको खुलालु पक्की पुलको लोड क्षमता जाँच गर्नका लागि ३६ घण्टा कर्णाली राजमार्ग र करिडोर अवरुद्ध हुने भएको छ । राजमार्गको घट्टे खोलामा बनेको पक्की पुलको भार क्षमता जाँच गर्नका बुधबार भदौ ८ गते बिहान ६ बजेदेखि करिब ३६ घण्टा बन्द भएको सडक डिभिजन जुम्लाका निमित्त कार्यालय प्रमुख विरेन्द्र रावलले बताए । उनका अनुसार कालिकोट, दैलेख, जुम्ला र मुगु जिल्लामा सूचना जारी गरेर सडक अवरुद्ध बारे नागरिकलाई सूचित गराइएको छ । पुलहरूको अनिवार्य रुपमा लोड क्षमताको परीक्षण गर्नुपर्ने भएकोले सडक बन्द गर्नु परेको हो । बुधबार बिहानदेखि कर्णाली राजमार्गस्थित घट्टे खोला पुलको भार परीक्षण भइरहेको छ । त्यस्तै, कर्णाली करिडोरअन्तर्गत कर्णाली नदीमाथि बनेको पुलको लोड परीक्षणका लागि आगामी भदौ ९ गते बिहान ६ बजेदेखि ३६ घण्टा राजमार्ग बन्द रहने सडक डिभिजन जुम्लाले जनाएको छ । प्राविधिक रूपले पुलको भार क्षमता जाँच गर्नुपर्ने व्यवस्था छ । पक्की पुलको टेष्टिङको समयमा कर्णाली राजमार्ग र कर्णाली करिडोरको दुवै तर्फको आवतजावत बन्द रहने र यात्रु सवारी साधनलाई आवतजावतका लागि त्यही अनुसार व्यवस्थापन गर्न समेत आग्रह गरिएको छ । ठूला क्षमाताका सवारी गुड्न थालेपछि दुर्घटनाको जोखिम छ । निमित्त प्रमुख रावलले भने, प्राविधिक दृष्टिले पनि पुलको भार जाँच्न जरुरी देखिएपछि छुट्टा छुट्टै समयमा ३६ घण्टा कर्णाली राजमार्ग र कर्णाली करिडोर बन्द गरेका हौँ ।'"
उपत्यकामा एकैदिन २२७ जना सवारी चालक कारवाहीमा,"काठमाडौं : काठमाडौं उपत्यकामा एकैदिन २२७ जना चालक कारवाहीमा परेका छन्। काठमाडौं उपत्यका ट्राफिक प्रहरीले बुधबार २ सय २७ जना चालकलाई कारवाही गरेको हो। काठमाडौं उपत्यका ट्राफिक प्रहरी कार्यालयका प्रवक्ता एवं प्रहरी वरिष्ठ उपरीक्षक राजेन्द्र प्रसाद भट्टले १ सय २५ जना पानी ट्याङ्करका चालक, ३ जना एम्बुलेन्स चालक, एकजना स्कुल बसका चालक र ९८ जना अन्य सवारी चालकहरू कारवाहीमा परेको जानकारी दिए। जसमा मापसे गरी बा ८ च ४३९७ नम्बरको एम्बुलेन्स चलाउने चालक १ जना , बा १९ च ८५४८ नम्बरको पानी बोक्ने सवारी साधनका चालक १ जना, बा २ क ३२७९ नम्बरको बालकुमारीस्थित कान्जिरोवा स्कुलका बस चालक १ जना र बा ९ च ९४६२ नम्बरको सवारी साधनका चालक १ एक जना रहेका छन् । यस्तै, अवस्था ठिक नभएका सवारी चलाउने ५२ जना, सवारी चालक अनुमति पत्र प्राप्त नगरी सवारी चलाउने ११ जना र अन्य कसुरमा १ सय ६० जना चालकहरू पनि कारवाहीमा परेको प्रहरीले जनाएको छ। मापसे गरी एम्बुलेन्स र स्कुल बस चलाउने २ जना र अन्य दुई जना पनि कारवाहीमा परेको प्रहरीले जनाएको छ।"
"विराटनगर महानगरपालिकामा झडप, १० जना घाइते","विराटनगर : विराटनगर महानगरपालिका१२ मल्हन्वा टोलमा मंगलबार साँझ दुई पक्षबीच झडप हुँदा १० जना घाइते भएका छन्। घाइतेमध्ये एक जनाको अवस्था गम्भीर छ। प्रहरीका अनुसार पुरानो रिसईबीलाई लिएर गोपाल राजवंशी र राजकुमार कामतको समूहबीच दोहोरो झडप भएको हो। घटनामा राजकुमार आफैँ घाइते भएका छन्। गम्भीर अवस्थाका उनको न्युरो अस्पतालमा उपचार भइरहेको छ। अन्य घाइतेको कोसी अस्पतालमा उपचार भइरहेको प्रहरीले जनाएको छ। झडपमा परेर राजवंशीतर्फका अजय राजवंशी, सञ्जीव राजवंशी, मन्जित राजवंशी, गणेश राजवंशी र धनपथ राजवंशी घाइते भएका छन्। कामततर्फका राजकुमारसहित दिनेश कामत, राजु कामत, सञ्जय कामत र काली कामत घाइते भएको प्रहरीले जनाएको छ। प्रहरीका अनुसार स्थानीय जितनारायण राजवंशी र राजीव राजवंशी बजारबाट घरतर्फ फर्कदै गर्दा राजकुमार कामतको घरअगाडि पुगेपछि दुई पक्षबीच विवाद भएको थियो। घटना थाहा पाउनेबित्तिकै प्रहरी पुगेर दुवै पक्षलाई सम्झाईबुझाई गरेर पठायो। तर केहीबेरमा बाँस, भाटा र लाट्ठी लिएर भेला भएका दुई पक्षीबीच दोहोरो झडप भएको पाइएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। घटनाअनुसार केहीदिनअघि दिनेश कामतले चलाएको मोटरसाइकलले एक बालकलाई ठक्कर दिएको थियो। त्यतिबेला दिनेशमाथि कुटपिट पनि भयो। दुर्घटनाका विषयमा प्रहरीमा मिलापत्र भएको थियो। त्यही घटनाको रिसईबीलाई लिएर विवाद झिकिएको र विवाद दोहोरो झडपमा परिणत भएको प्रहरीको प्रारम्भिक अनुसन्धानबाट खुलेको छ। डीएसपी श्रेष्ठले झडपमा संलग्न केही व्यक्तिलाई नियन्त्रणमा लिएर घटनाका बारेमा अनुसन्धान सुरु गरिएको जानकारी दिए।"
चार दिनभित्र फोहोर व्यवस्थापन हुन्छ : काठमाडौं महानगर,"काठमाडौंः काठमाडौं उपत्यकामा थुप्रिएको फोहोर आगामी चार दिनभित्र व्यवस्थापनको काम सकिने काठमाडौं महानगरपालिकाले जनाएको छ । टेकु ट्रान्फरस्टेसनमा रहेको फोहोरबाहेक सडकमा जथाभावी थुपारिएको सबै फोहोर व्यवस्थापनको काम यही सातासम्ममा सक्ने गरी काम भइरहेको कामपा वातारण विभागको प्रमुख सरिता राईले जानकारी दिइन् । प्रमुख राईका अनुसार मुख्य सडकमा रहेको सबै फोहोरको व्यवस्थापन कार्य सकिएको छ, अब भित्री सडकमा रहेको केही फोहोर बाँकी छ, त्यसको पनि अन्तिम व्यवस्थापनको काम आगामी शनिबारसम्ममा सकिने छ । यसअघिको फोहोर व्यवस्थापन गर्नुपर्ने भएकाले अहिले साविकमा भन्दा बढी दैनिक तीन सय गाडी फोहोर अन्तिम व्यवस्थापनको लागि बञ्चरेडाँडा पुग्ने गरेका छन् । मुख्य सडकमा कतै फोहोर व्यवस्थापनको काम बाँकी भए वातावरण विभागमा जानकारी दिन पनि प्रमुख राईले स्थानीयसँग आग्रह गरिन्। केही दिनअघि कामपाको प्रमुख बालेन्द्र साहले फोहोर व्यवस्थापन कार्यमा सहभागी निजी कम्पनीलाई पनि एक साताभित्र सबै फोहोर व्यवस्थापन गर्न निर्देशन दिएका थिए । कहिले पानीको कारण बाटो अवरोध त कहिले सिसडोल बञ्चरेडाँडाका स्थानीयले अवरोध गरेपछि विगत दुई महिनादेखि उपत्यकाको फोहोर व्यवस्थापन हुन सकेको थिएन। सिसडोल र बञ्चरेडाँडाका स्थानीयले विगतमा महानगरसँग भएको सम्झौताअनुसार सडक मर्मतको काम समयमा नै सम्पन्न नगरेको, स्थानीयलाई स्वास्थ्य, शिक्षा, रोजगारीको व्यवस्थाजस्ता माग पूरा नगरेको भन्दै कहिले फोहोर बोकेको गाडी तोडफोड त कहिले सडक नै अवरोध गरी व्यवस्थापनको काममा असहयोग गर्दै आएका छन् । काठमाडौं महनगरले भने स्थानीयसँग भएको सम्झौता कार्यान्वयनको चरणमा रहेको भन्दै फोहोर ढुवानीको सवालमा सहयोग गरिदिन स्थानीयलाई आग्रह गर्दै आएको छ । दुई महिनादेखि विसर्जन हुन नसकेको उपत्यकाको फोहोर व्यवस्थापनका सम्बन्धमा गत साता काठमाडौँ, धादिङ र नुवाकोटका प्रमुख जिल्ला अधिकारी, सिसडोल र बञ्चरेडाँडाका स्थानीयबीच भएको चारबुँदे सहमतिपछि बिहीबारदेखि साविकबमोजिम फोहर व्यवस्थापन कार्य हुन थालेको हो । फोहोर व्यवस्थापन थप चुनौती बन्दै गएपछि कामपाले कुहिने फोहोरलाई उपत्यकाभित्रै व्यवस्थापन गर्नका लागि स्थान पहिचानको काम गरिरहेको जनाएको छ । हरेक दिन उपत्यकाबाट एक हजार दुई सय मेट्रिक टन फोहोर उत्पादन हुने गरेको छ । त्यसमध्ये सबैभन्दा बढी कामपाको मात्रै पाँच सय मेट्रिक टन रहेको छ । यसअघि पनि लामो समय फोहोर जम्मा भएर बसेको हुनाले अहिले दैनिक तीन सय गाडीले अन्तिम व्यवस्थापनका लागि बञ्चरेडाँडा लाने गरेका छन् । हाल कामपासहित अन्य १७ स्थानीय तहको फोहोरको अन्तिम व्यवस्थापन बञ्चरेडाँडामा हुने गरेको छ । काठमाडौंका ३२ वडा छन् । यसमा मुख्य ९ वडाबाहेक अन्यमा निजी कम्पनीको सहकार्यमा फोहोर व्यवस्थापन हुँदै आएको छ । रासस"
सोलुदूधकुण्डमा पाँच करोडको लागतमा पर्यटन पदमार्ग बन्दै,"सोलुखुम्बु : पर्यटनको राम्रै गन्तव्यका रुपमा रहेको सोलुखुम्बुको सोलुदूधकुण्ड नगरपालिकामा करिब पौने पाँच करोड रुपैयाँको लागतमा पर्यटन पदमार्ग बन्ने भएको छ । पर्यटन पूर्वाधार विकासका लागि नगरपालिकाको पहलमा नेपाल सरकार पर्यटन विभागबाट पिकेडाँडाहुँदै दूधकुण्ड पोखरीसम्मको पर्यटक पदमार्ग निर्माणका लागि प्राप्त चार करोड ७७ लाख रुपियाँको काम सुरु गरेका हुन् । पिकेडाँडाजुनबेसीमोपुङथुप्तेन छोलिङ गुम्बासर्सवेनीटाक्सिन्दु जोड्ने लक्ष्य राखिएको पदमार्गको शिलन्यास गर्दै सोलुदूधकुण्ड नगरपालिकाका मेयर नाम्गेलजाङबु शेर्पाले नगरक्षेत्रको पर्यटनको विकासमा सहयोग पुग्ने यो पदमार्ग निर्माणको कामको गुणस्तरमा ध्यान दिन निर्माण कम्पनीलाई निर्देशन दिए । आवश्यक परेको खण्डमा स्थानीय सरकार सबै प्रकारको सहयोग गर्न तयार रहेकाले राज्यको लगानी भरपुर सदुपयोग हुने हिसाबले काम गर्न उनले आग्रह गरे । गएको असार २९ गते ठेक्का सम्झौता भइ एक वर्षमा सम्म सम्पन्न गर्ने गरी प्राप्त बजेटले यस वर्ष पिके डाँडादेखि २० देखि २५ किलोमिटर पदमार्ग तयार गरिने निर्माण कम्पनी जलुकेनी निर्माण सेवा प्रालिका प्रमुख ऋषिराज फुयालले जानकारी दिए । नगरपालिकाको अथक प्रयासपछि पर्यटन विभागले रकम छुट्याएकाले कामको गुणस्तरमा कमी आउन नदिने उहाँले प्रतिबद्धता जनाए । पदमार्ग निर्माणका क्रममा तीन किलोमिटर सिँढी, चार किलोमिटर सोलिङ, दुई वटा विश्राम घर, एक सय घनमिटर जाली भर्ने, २५० घनभिटर मेसिनरी वाल, र आवश्यकता अनुसार काठेसाँघुलगायतका संरचना निर्माण गरिने पर्यटन विभागका इन्जिनियर रोशन खड्काले बताए । स्थानीयस्तरमै उपलब्ध स्रोतसाधनको अधिकतम प्रयोग गरी पदमार्ग निर्माण गरिने जनाइएको छ।"
तिजको दर खाने एकै गाउँका सयभन्दा बढी बिरामी,"गोरखा : गोरखामा तिजको दर खाएका एउटै गाउँका एक सयभन्दा बढी व्यक्ति बिरामी परेका छन्। गोरखा नगरपालिका७ मान्द्रेढुङ्गाका महिला तथा पुरुष तिजको भोज खाएपछि बिरामी परेका हुन्। वडाध्यक्ष विष्णु श्रेष्ठका अनुसार भोज खाएका अघिकांश बिरामी परेका छन्। 'कृष्ण जन्माष्टमीका दिन स्थानीय महिला तथा पुरुष मिलेर तिजको दर खाएका थिए। सोही साँझदेखि नै भोज खाएका सबै बिरामी परेका हुन्', उनले भने, 'बिरामी परेको थाहा पाएपछि स्वास्थ्यकर्मी लगेर उपचार सुरु गरिएको छ।' स्वास्थ्यकर्मीको टोलीले ४० जनाभन्दा बढीको स्वास्थ्य जाँच गराएको श्रेष्ठले बताए। बिरामीको घरघरमा स्वास्थ्यकर्मीको टोली पठाएर आवश्यक औषधोपचार गरिएको उनले बताए। बिरामी परेकाहरू अहिले विस्तारै निको हुँदै गएका छन्। केहीलाई अझै घरमै स्लाइनपानी दिएर राखिएको अहेव भूमिका श्रेष्ठले जानकारी दिए। बिरामीमा शनिबार साँझदेखि नै पेट दुख्ने, वान्ता हुने, जरो आउने र पखाला लाग्ने समस्या देखिएको उनले बताए। बिरामीमध्ये अधिकांशको गोरखा सदरमुकामका निजी क्लिनिकमा उपचार भइरहेको छ। 'केही आफैँ गोरखा अस्पताल पुगेर उपचार गराइरहेका छन्', उनले भने। रासस"
न्यान्सी पेलोसीका पतिले मदिरा सेवन गरी गाडी चलाएपछि,वासिङटन डिसी : अमेरिकाको प्रतिनिधि सभाकी अध्यक्ष न्यान्सी पेलोसीका पतिलाई जेल सजाय तोकिएको छ। रक्सी खाएर गाडी चलाएको आरोपमा उनलाई पाँच दिनको सजाए सुनाइएको हो। पाल पेलोसी आफैंले मे २०२२ मा रक्सी पिएर गाडी चलाएको कुरा स्वीकारेका छन्। सोही कारणले उनले चलाएको गाडी दुर्घटना भएको थियो। ८२ वर्षीय पल पेलोसी जेलमा भने बस्नुपर्ने छैन। उनी दुर्घटनाको रात २८ मे २०२२ मा जेलमा बसेका थिए। सो दिनलाई अदालतले दुई दिनको कैद मानेको छ। यस बाहेक उनको असल व्यवहारलाई ध्यानमा राख्दै दुई दिनको कैद मिनाहा गरेको छ। अन्तिम दिनको सजायस्वरुप आठ घण्टा सामुदायिक सेवामा लाग्नुपर्ने भएको छ। यो सजायपछि पेलोसीको ड्राइभिङ लाइसेन्स फिर्ता दिइने छ। उनले आफ्नो गाडीमा इग्निशन उपकरण राख्नु पर्नेछ। सो उपकरणमा गाडी स्टार्ट हुनुअघि अल्कोहल परीक्षणको लागि सासको नमूना दिनुपर्ने छ। मंगलबारको सुनुवाइमा पल पेलोसी अदालतमा उपस्थित थिएनन्। क्यालिफोर्नियाको ओकभिलमा राति दुर्घटना भएको हो। पल पेलोसी आफ्नो पुरानो साथीलाई भेट्न घरबाट निस्केका थिए। प्रहरीका अनुसार उनले आफ्नो कालो रंगको पोर्शे कारलाई घर नजिकै पार्किङ गरिएको जीपमा ठोक्काए। दुर्घटनामा दुवै सवारी साधन पूर्णरुपमा क्षतिग्रस्त भएको छ।
बर्दिवासबाट गाँजासहित एकजना पक्राउ,ढल्केवर(धनुषा) : महोत्तरीको बर्दिवासबाट अवैध लागुऔषध गाँजासहित एकजना पक्राउ परेका छन् । पक्राउ पर्नेमा सर्लाहीको गोडैता नगरपालिका वडा नं ११ माधोपुर बस्ने २६ वर्षीय पिताम्बर साह रहेको प्रहरीले जनाएको छ । पूर्वपश्चिम लोकमार्गअन्तर्गत महोत्तरीको बर्दिवासस्थित जिल्ला ट्राफिक प्रहरी कार्यालय अगाडि इलाका प्रहरी कार्यालय तथा जिल्ला ट्राफिक प्रहरी कार्यालयबाट संयुक्त रुपमा खटिएको चेकिङ प्रहरी टोलीले विभिन्न सवारी साधनहरुलाई रोकी चेकजाँच गर्ने क्रममा साह अवैध लागुऔषध गाँजासहित पक्राउ परेका हुन् । पश्चिमबाट पूर्वतर्फ जाँदै गरेको ग १ ख ९०३० नम्बरको महाकाली डिलक्स बस रोकी चेकजाँच गर्ने क्रममा बसमा लुकाई छिपाई राखिएको कालो रङको झोलामा प्लाष्टिकभित्र ३ किलो ९६ ग्राम अवैध लागुऔषध गाँजा बरामद भएको इलाका प्रहरी कार्यालय बर्दिवासका डीएसपी रवि रावलले जानकारी दिए । लागुऔषध गाँजासहित पक्राउ परेका साहलाई महोत्तरी जिल्ला अदालतबाट सातदिनको म्याद थपमा अनुसन्धान भइरहेको डीएसपी रावलले जनाए ।
मतदाता नामावलीमा दावी विरोधका लागि आह्वन,"स्याङ्जा : निर्वाचन कार्यालय स्याङ्जाले मतदाता नामावलीलाई वैद्यानिकता दिने उद्देश्यले दावी विरोध गर्न सुचित गरेको छ। मंसिर ४ गते हुने संघीय तथा प्रादेशिक निर्वाचनका लागि जिल्लाभरका अन्तिम मतदाता नामावली तयार पार्नका लागि जिल्ला निर्वाचन कार्यालयले एक साताका लागि दावी विरोध गर्न सकिने व्यवस्था गरेको हो। निर्वाचन कार्यालयले बुधबार स्याङ्जा सदरमुकाममा आयोजित सरोकारवालाबीचको अन्तरक्रिया कार्यक्रममा बोल्दै निर्वाचन अधिकारी गुरुप्रसाद मरासीनीले यही भदौ १२ गतेदेखि १९ गतेसम्म मतदाता नामावली अद्यावधिक गर्न सकिने बताए। उनका अनुसार झुटा विवरण भएका, एकभन्दा बढी स्थानमा नामावली भएका, मृत्यु भएका व्यक्तिलगायत त्रुटी सच्चाउने र एउटै वडाभित्रका अपायक स्थानमा मतदान केन्द्र भएमा पायक पर्ने स्थानमा सार्न सकिनेगरी दावी विरोध गर्न सकिनेछ। यसैगरी, नागरिकता त्याग गरेका र उजुरी परेका मतदातालाई प्रमाणसहित सफाइको मौका समेत मिल्ने उनले जानकारी गराए। दावी बिरोधका लागि जिल्ला निर्वाचन कार्यालयमा जानकारीउजुरी गर्न र सबै पालिकामा मतदाता नामावली अद्यावधिक गर्न सकिने व्यवस्था मिलाइएको निर्वाचन कार्यालयले जनाएको छ। कार्यालयका अनुसार स्याङ्जामा २ लाख ४८ हजार ३३३ मतदाता छन्। तीमध्ये पुरुषको संख्या १ लाख २० हजार ९४१ र महिलाको संख्या १ लाख २७ हजार ३९१ छ। स्थानीय तह निर्वाचनपछि पुरुषतर्फ ४ हजार २७५ र महिलातर्फ ३ हजार ५२३ गरी ७ हजार ७ सय ९८ जना मतदाता थप भएका छन्। मतदाता नामावलीमा फोटो खिचाएका र मंसीर ३ गतेसम्म १८ वर्ष पुगेका नागरिकले मतदान गर्न पाउनेछन्। प्रमुख जिल्ला अधिकारी राजुप्रसाद पौडेलले जिल्लाको अवस्थाका र समस्याका बारेमा सुझाव दिँदै वडा तहदेखि जिल्लासम्म वास्तविक पंजिकाको व्यवस्था मिलाउन सुझाव दिए। कार्यक्रममा नेपाली कांग्रेसका सदस्य सोमनाथ लम्साल, नेकपा एमालेका अमृत श्रेष्ठ, राप्रपाका सचिव श्यामकृष्ण श्रेष्ठ, राष्ट्रिय जनमोर्चाका अध्यक्ष राजेन्द्र गैह्रे, नेकपा एसका शंकरध्वज कार्की, जय मंगोल अर्गानाइजेशनका सचिव विकास गुरुङ् लगायतले जिज्ञासा एवं सुझाव दिएका थिए। कार्यक्रममा जिल्लास्थित राजनीतिक दलहरु, स्थानीय पालिका प्रमुख, उद्योग वाणिज्य संघ, च्याम्बर अफ कमर्श, सुरक्षा प्रमुखहरु, कार्यालय प्रमुखलगायतको सहभागीता थियो।"
सडकमा घाइते भेटिएका खत्रीको मृत्यु,"बेनी : म्याग्दीको मंगला गाउँपालिका२ सिमलचौरस्थित सडकमा घाइते अवस्थामा भेटिएका एक व्यक्तिको मृत्यु भएको छ । बेनीदरवाङ सडकको सिमलचौर खण्डमा सोमबार राती गम्भीर घाइते अवस्थामा भेटिएका स्थानीय ४२ वर्षीय गणेशबहादुर खत्रीको बेनी अस्पतालमा ल्याउँदा चिकित्सकले मृत घोषणा गरेको जिल्ला प्रहरी कार्यालयले जनाएको छ । प्रहरी नायव उपरीक्षक तिलक भारतीले मृतकको शरीरमा सवारी साधनले किचेको हुनसक्ने बताए । मृतकको शव परीक्षणका लागि बेनी अस्पतालमा राखिएको छ,'उनले भने,'शकास्पद एकवटा गाडी र सवारी चालकलाई नियन्त्रणमा लिएर सोधपुछ गरेका छौं । दुर्घटना हुनअघि पछिको समयमा सो सडक आवतजावत गरेका अन्य गाडीहरुको पहिचान र सोधपुछ भइरहेको प्रनाउ भारतीले बताए । घटनास्थलको प्रकृति हेर्दाहिँडिरहेको अवस्थामा गाडीले ठक्कर दिएको देखिएको प्रहरीको प्रारम्भिक अनुमान छ।"
सप्तरीमा २ सय ४६ जनाले निर्वाचन खर्च विवरण बुझाउँदा १ हजार बढीले बुझाए स्पष्टिकरण,"राजविराज : महिनौं दिनसम्म निर्वाचन खर्च विवरण बुझाउन अटेर गर्ने उम्मेदवारहरुले एकै दिन ठूलो सङ्ख्यामा स्पष्टिकरण बुझाएका छन् । कानुनले तोकेको समयावधिमा २ सय ४६ जनाले मात्र निर्वाचन खर्च विवरण बुझाएकोमा स्पष्टिकरण बुझाउने अन्तिम दिन मंगलबार मात्र १ हजार ५९ जनाले स्पष्टिकरण बुझाएको जिल्ला निर्वाचन कार्यालय सप्तरीले जनाएको छ । महिनौं दिनसम्म खर्च विवरण बुझाउन नआउनेहरु अहिले एक साताको समय दिंदा लाम लाएर स्पष्टिकरण बुझाउन आए,' जिल्ला निर्वाचन अधिकारी रमेशकुमार जोशीले भने, एक सातामा १ हजार ३६६ जनाले स्पष्टिकरण बुझाए, अन्तिम दिन मात्र १ हजार ५९ जनाले स्पष्टिकरण बुझाएका हुन्। । खर्च विवरण नबुझाउने र ढिलो बुझाउनेलाई निर्वाचन आयोगले साउन ३१ गते एक साताको समय दिएर स्पष्टिकरणसहितको प्रेस विज्ञप्ति जारी गरेपछि जिल्ला निर्वाचन कार्यालयले भदौ १ गते उम्मेदवारहरुसँग स्पष्टिकरण सोधेको थियो । निर्वाचन आयोग ऐन र स्थानीय तह निर्वाचन ऐनमा निर्वाचनको परिणाम घोषणा भएको मितिले ३० दिनभित्र निर्वाचन खर्च विवरण बुझाउन समय तोकिएको छ । निर्धारित समयमा सप्तरीमा २ सय ४६ जना र साउन मसान्तसम्ममा ४ सय ८४ जनाले खर्च विवरण बुझाएका थिए । अन्तिम दिन एकै पटक स्पष्टिकरण बुझाउनेको भीड लागेकोले फायलहरु मिलाउन पनि हम्मे हम्मे परेको निर्वाचन अधिकारी जोशीले बताए । उनका अनुसार जिल्लाबाट सबैको विवरणसहितको प्रतिवेदन गएपछि निर्वाचन आयोगले आवश्यक कारवाहीको निर्णय गर्नेछ । गत वैशाख ३० गते सम्पन्न स्थानीय तह निर्वाचनमा सप्तरी जिल्लामा कुल ८ सय ५६ पदका लागि ५ हजार ५३५ जनाले प्रतिस्पर्धा गरेका थिए । निर्वाचित ८ सय ५६ जनप्रतिनिधीमध्ये १ सय ६८ जनाले र निर्वाचित नभएका ३ सय १६ जना उम्मेदवारले मात्र खर्च विवरण बुझाएका थिए । खर्च विवरण बुझाउनेमा १४३ जना महिला उम्मेदवार छन् । निर्वाचन आयोग ऐन २०७३ को दफा २६ को दफा १ ले अधिकतम हदभन्दा बढी खर्च गर्ने वा तोकिएको अवधिमा खर्च विवरण पेश नगर्ने राजनीतिक दल वा उम्मेदवारलाई जरिबाना गर्न सक्ने व्यवस्था छ । निजले गरेको निर्वाचन खर्च वा आयोगद्वारा निर्धारित खर्चको हदमध्ये जुन बढी हुन्छ सोही बराबरको रकम जरिवाना गर्न सक्ने ऐनमा उल्लेख छ । सोही दफाको उपदफा २ मा कुनै निर्वाचन खर्चको विवरण पेश नगरेमा वा त्यही पेश भएको विवरणमा अस्वाभाविक वा निर्वाचनको स्वच्छतामा प्रतिकूल हुने गरी वा गैरकानुनी प्रयोजनका लागि गैरकानुनी तवरले खर्च गरेको देखिएमा आयोगले उम्मेदवारलाई त्यही गरेको खर्च बराबरको रकम वा पाँच लाख रुपियाँ मध्ये जुन बढी हुन्छ सो बराबरको रकम जरिवाना गर्न सक्छ । सोही दफाको उपदफा ३ मा भने जरिबाना छ महिनासम्म नबुझाउने राजनीतिक दल वा उम्मेदवारलाई आयोगले तत्कालैदेखि लागू हुनेगरी बढीमा छ वर्षसम्म कुनैपनि निर्वाचनमा भाग लिन रोक लगाउन वा उम्मेदवार हुन अयोग्य घोषित गर्न सक्नेछ । सोही दफाको उपदफा ५ मा आयोगले उपदफा ३ बमोजिम निर्णय गरेकोमा त्यस्तो व्यक्ति निर्वाचित भएको रहेछ भने निजको निर्वाचन स्वतः बदर हुने व्यवस्था छ ।"
काठमाडौं मल र आरबी कम्लेक्सको अनधिकृत संरचना भत्काइयो,"काठमाडौंः काठमाडौं महानगरपालिकाले नक्सापास नगरी अवैध रुपमा बनाइएका संरचनामा डोजर चलाएको छ । महानगरले नक्सा पास नगरी बनाइएका अन्डर ग्राउण्डका संरचना खाली बनाउने अभियान थालेको हो । महानगरपालिकाले बुधबार सुन्धारास्थित काठमाडौं मल र आरबी कम्प्लेक्सको अनधिकृत संरचना भत्काएको हो। महानगरका मेयर बालेन्द्र शाह, काठमाडौं उपत्यका ट्राफिक प्रहरी प्रमुख मीरा चौधरीलगायतको टोली काठमाडौं मल पुगेको थियो । महानगरले नक्सा पासभन्दा बाहिर गएर मलले बनाएका संरचना भत्काएको हो । यसअघि महानगरपालिकाले बानेश्वर क्षेत्रका अवैध संरचना भत्काएको थियो । महानगरले पार्किङलाई अन्यमा प्रयोग नगर्न ३५ दिने सूचना जारी गरेको थियो । तर, व्यवसायीले अटेरी गरेपछि महानगरले अनधिकृत संरचना भत्काएको हो ।"
गजल मञ्चमा नयाँ कार्यसमिति,"पेन्सेलभेनिया : अमेरिकामा क्रियाशील भुटान गजल मञ्चको तदर्थ समिति विघटन गरी नयाँ कार्यसमिति गठन गरिएको छ। पातलो अन्तरेको संयोजकत्वमा राज बराल र शेखर कोइरालाको तीन सदस्यीय पुनर्गठन समितिले मञ्चको तदर्थ समिति विघटन गरी नयाँ कार्यसमिति चयन गरेको थियो। आगामी पाँच वर्षे कार्यकालका लागि अध्यक्ष नेत्राचार्य कौडिण्य, उपाध्यक्ष पूर्ण नर्जाली, सचिव धर्मेन्द्र तिम्सिना क्षितिज, सहसचिव माया भट्टराई, कोषाध्यक्ष आरबी खड्का तथा प्रचारप्रसार समितिमा वेणु मैनाली इट्टाघरे, अर्जुन प्रधान र सदस्यहरूमा शेखर कोइराला, पातलो अन्तरे, आभाष रिखाम, दीपेन ढुंगाना, अविनाश भट्टराई तथा भीम गुरूङ सम्मिलित १३ सदस्यीय कार्यसमिति गठन गरेको छ। यसैगरी प्रमुख सल्लाहकारमा गंगा लामिटारे र सल्लाहकारमा अर्जुन रसाइली, जय वान्तवा, त्रिविक्रम न्यौपाने, केशव बैरागी, राज बराल, कर्ण गुरूङ, खेम रिजाल र सनि शर्मालाइ चयन गरेको छ। २०६० सालमा भुटान गजल मञ्चको स्थापना भएको हो। अमेरिकाको पेन्सेलभेनिया राज्यको जेफर्सन हिल्समा मञ्चले रचना वाचन तथा पुस्तक चर्चा कार्यक्रम पनि सम्पन्न गरेको छ। नेत्राचार्य कौडिण्यको सभापतित्व, भुटानी नेपाली साहित्यका पथप्रदर्शक तथा अभिभावक गंगा लामिटारेको प्रमुख आतिथ्यता, ओमाहा नेब्रास्काका व्यवसायी तथा सामाजिक ब्यक्तित्व भीम गुरूङ तथा तनहुँका कवि सत्यजी क्षत्रीको विशेष आतिथ्यमा कार्यक्रम सञ्चालन भएको थियो। कवि धर्मेन्द्र तिम्सिना क्षितिजको कविता संग्रह आवाजहरूको जुलुस तथा गजलकार सविन शर्माको गजल संग्रह ऐनाअघि उभिएर कृतिमा चर्चा परिचर्चा गरिएको थियो। कार्यक्रमा दीपेन ढुंगाना, आभाष रिखाम, शेखर कोइराला, राज बराल, गोपाल पौड्याल, त्रिविक्रम न्यौपाने, अञ्जान भुटानी, सत्यजी क्षत्रीलगायतका स्रष्टाहरूले आफ्ना रचना वाचन गरेका थिए। क्षितिजको कविता संग्रहका बारे स्रष्टा राज बरालले बोलेका थिए। सविन शर्माको गजल संग्रह ऐनाअघि उभिएरका बारेमा त्रिविक्रम न्यौपानेले शर्माको लेखन शैलीको खुलेर प्रशंसा गर्दै संग्रहभित्रका हरेक गजल गहन र जीवनपरक रहेको बताए। गंगा लामिटारेले अतीतका तिता क्षणहरूको स्मरण गर्दै नेपाली भाषा तथा साहित्यका लागि गरेका दुःख, वर्तमान परिवेश र भविष्यमा आउने राम्रा र नराम्रा दुवै पक्षका बारेमा जानकारी दिइन्। विश्व भुटानी साहित्य संगठनद्वारा आयोजित कार्यक्रममा अन्तर्राष्ट्रिय सृजनात्मक अनुष्ठान५ पुस्तक सिक्किमका पूर्वमुख्यमन्त्री पवन चाम्लिङ र डा गोविन्दराज भट्टराईले विमोचन गरेका थिए।"
मिटरब्याजीविरुद्ध गृह कडा,"काठमाडौं : चर्को ब्याजमा लगानी गरेर विपन्न नागरिकको उठिबास लगाउने मिटरब्याजीविरुद्ध जुनैबेला पनि उजुरी दिन पाउने व्यवस्था गरिएको छ। मिटरब्याजीबाट पीडितका बारेमा अध्ययन गर्न बनेको कार्यदलले भदौ ५ गतेसम्म उजुरीका लागि समय तोकेको छ। कार्यदलका संयोजक एवं गृह मन्त्रालयका सहसचिव डा भीष्मकुमार भुषाल मिटरब्याजीविरुद्ध जुनसुकै बेला पनि प्रहरीमा उजुरी दिन सकिने बताउँछन्। कार्यदलले ७७ वटै जिल्लाका प्रशासन कार्यालयलाई मिटरब्याजीविरुद्धका उजुरी छानबिनका सम्बन्धमा निर्देशन दिएको छ। ७७ वटै जिल्ला प्रशासन कार्यालयलाई पठाएको निर्देशनमा भनिएको छ, नेपाल सरकारको नीति तथा कार्यक्रम २०७९८० को बुँदा नम्बर ३३ मा विपन्न परिवारको संरक्षण गरी गरीबीको दुस्चक्रबाट बाहिर ल्याउने नीति लिइने र बुँदा नम्बर १३१ ले मिटरब्याजीलाई अपराधीका रूपमा चित्रण गरेको छ। मिटरब्याजी, साहु महाजनको डरले आफ्नो जिल्लामा उजुरी दर्ता गर्न नसक्ने पीडितहरूले नेपाल प्रहरीको केन्द्रीय अनुसन्धान ब्युरोमा आएर जहिलेसुकै उजुरी दर्ता गर्न सकिनेछ। यस्तै, जिल्ला प्रशासन कार्यालयमा दर्ता हुन आएको उजुरीका सम्बनधमा प्रजिअहरूले सम्बन्धित पक्षलाई झिकाएर नियमसंगत लेनदेन भएको भए आपसी सहमतिमा उजुरी छिनोफानो गर्न निर्देशन दिइएको छ। सहमति हुन नसकेको उजुरीका सम्बन्धमा कानुनी प्रक्रिया सुरु गर्न प्रहरी कार्यालयमा पठाउन भनिएको छ। जिल्ला प्रशासनलाई दिइएको निर्देशनमा स्थानीय निकाय र सीडीओ कार्यालयको क्षेत्राधिकार नपर्ने उजुरीका सम्बन्धमा मन्त्रालयमा जानकारी गराउन निर्देशन दिइएको छ। मिटरब्याजीको समेत आम्दानीको आर्थिक स्रोत, जायजेथा, र सम्पत्तिको स्पष्ट अनुसन्धान गरी ठूला कारोबारको सम्बन्धमा विशेष छानबिन गर्न भनिएको छ। सबै प्रकारका मिटरब्याजीविरुद्धको उजुरी दर्ता गर्ने, कारबाही चलाउने प्रक्रिया नियन्तरता दिनको लागि निर्देशन छ। मिटरब्याजीहरूको कारण समस्यामा परेकाहरूको बारेमा अध्ययन गर्न गृह मन्त्रालयले डा भुषालको संयोजकत्वमा कार्यदल गठन गरेको थियो। यो कार्यदलले भदौ ५ गतेभित्र सम्ममा समस्यामा परेका सबैलाई उजुरी गर्न भनिएको थियो। जसमा देशभरबाट १९३७ उजुरी दर्ता भएका छन्। जसमध्ये मधेस प्रदेशमा १३ सय ३० उजुरी, १ नम्बर प्रदेशमा ९२ उजुरी, बागमतीमा २०२, गण्डकीमा ३५, लुम्बिनीमा २११ र कर्णालीमा २२, सुदूरपश्चिममा ४५ वटा उजुरी परेको छ। डा भुषालका अनुसार कार्यदलले प्रारम्भिक सूचनाका लागि साउन २८ देखि भदौ ५ गतेसम्म समय दिएको हो। अन्य समयमा उजुरी दिन नपाइने भन्ने छैन। आफूसँग भएको कागजात र सबुत प्रमाण लगेर नजिकको प्रहरी कार्यालय वा जिल्ला प्रशासन कार्यालयमा जहिलेसुकै उजुरी दर्ता गर्न सकिन्छ। मिटरब्याजी, साहु महाजनको डरले आफ्नो जिल्लामा उजुरी दर्ता गर्न नसक्ने पीडितहरूले नेपाल प्रहरीको केन्द्रीय अनुसन्धान ब्युरोमा आएर जहिलेसुकै उजुरी दर्ता गर्न सकिनेछ। कार्यदलका संयोजक भुषाल भन्छन्, मिटरब्याजीविरुद्ध माइतीघर मण्डलामा आन्दोलन गरिरहेका पीडितहरूको माग सुन्ने क्रममा विभिन्न प्रकारका प्रलोभनमा गाउँगाउँमा साहु महाजनले मिटरब्याज चलाएको पाइयो। आर्थिक र सामाजिक रूपमा अग्रजहरू नै यस्तो धन्दामा लागेको पाइएको छ। कतिपय पीडितले त जिल्ला वा स्थानीय निकायमा उजुरीसमेत गर्न नसक्ने अवस्था छ। गरीब तथा न्यून वर्गीय व्यक्तिले समस्यामा सरसापटी मागे भन्दैमा उसको घरजग्गा नै उठिवास लगाउने गिरोह धेरैजसो मधेस प्रदेश सक्रिय रहेको बताउँदै मिटरब्याजीविरुद्ध सरकारले कुनै पनि सम्झौता नगर्ने र पीडितलाई न्याय दिने जानकारी गराए। माइतीघरमा आन्दोलनरत पीडितहरूको तर्फबाट नेपाल प्रहरीको केन्द्रीय अनुसन्धान ब्युरोले उजुरी दर्ता गरी छानबिन अगाडि बढाएको छ। अहिलेलाई आन्दोलन रोकिएको छ। तर, विशेष त तराईका जिल्लामा मिटरब्याज आतंक चर्को रूपमा जरा गाडेर बसेको छ। संयोजक डा भुषाल भन्छन्, गरीबीको र बाध्यताको फाइदा लिँदै मिटरब्याजीले गाउँगाउँमा आतंक नै फैलाएका छन्। अशिक्षित तथा समस्यामा परेको व्यक्तिलाई ऋण दिने बहानामा दुईथरी कागज बनाएर, कतिपय अवस्थामा १ लाख ऋण दिने तर १० लाखको कागज बनाएर सही गर्न लगाउने, चर्को ब्याजसमेत पहिल्यै कटौती गरेर रकम लिनेलगायतका कार्य गर्ने गरेका छन्। शिक्षित समुदायमा तथा सहरमा पनि यो आतंक चलिरहेकै छ। क्यासिनोमा लगानी गर्ने बहाना होस् या लागूऔषध वा ड्क्स खाने युवाहरूलाई रकम उपलब्ध गराएर होस् यस्तो धन्दा चलाइरहेका छन्।"
"कोरोना भाइरसको जोखिम उच्च, परीक्षण न्यून !","दैनिक कोरोना संक्रमणदरले साउन २४ मा १ हजार नाघ्यो। जबकि असार २३ मा यो संख्या ७८ जनासम्मम झरेको थियो। मुलुकभर मंगलबार मात्रै ६ सय ३४ संक्रमित थपिएका छन्। मुख्य चाडपर्व नजिकिइरहेका बेला संक्रमणको जोखिम उच्चै रहेको यी तथ्यले देखाउँछन्। नमुना परीक्षण गरिएकामध्ये झन्डै १३ प्रतिशतमा संक्रमण पुष्टि भएको छ। मुलुकभर सक्रिय संक्रमितकै संख्या ५ हजार ४ सय ६२ पुगेको छ। सातै प्रदेशमा होम आइसोलेसनमा ४ हजार ४४ जना छन्। संस्थागत आइसोलेसनमा १ सय ७७ जना छन्। ५२ जना सघन उपचार कक्ष (आईसीयू) र तीन जना भेन्टिलेटरमा उपचाररत छन्। स्वास्थ्य तथा जनसंख्या मन्त्रालयको तथ्यांकअनुसार गत बुधबार ८ सय ५२ जना संक्रमित थपिए। ६ हजार ३ सय ८३ जनाको पीसीआर परीक्षण गर्दा ५ सय ३१ जनामा कोरोना भेटिएको हो। एन्टिजेन परीक्षणबाट ३ सय २१ जनामा संक्रमण पुष्टि भएको थियो। मन्त्रालयका सचिव डा रोशन पोखरेलका अनुसार सीमा नाकामा एन्टिजेन विधिबाट परीक्षण भइरहेको छ। भन्छन्, परीक्षणको दायरा बढाउन सकिएको छैन। संक्रमितको संख्या थोरै हुनुमा परीक्षण नै न्यून भएर हो। डा पोखरेलका अनुसार भारतको सीमा जोडिएका सहरहरूमा संक्रमणको जोखिम उच्च छ। सुरक्षा मापदण्ड अपनाइएको पाइँदैन। त्यसले गर्दा पनि संक्रमणको जोखिम बढ्दो छ, डा पोखरेलले भन्छन्। जनस्वास्थ्य विज्ञ डा बाबुराम मरासिनी सीमा नाकामा विगतका संरचना कायमै राख्नुपर्ने सुझाव दिन्छन्। कोरोना संक्रमणको सुरुवाती संकेत हो। वास्तविक रूप देखिनै बाँकी छ, डा मरासिनी भन्छन्। पूर्वी तराईमा संक्रमण उकालो प्रदेश १ मा कोरोना संक्रमणदर पुनः बढ्दै गएको छ। सीमा नाकाहरूमा आवश्यक स्वास्थ्य मापदण्ड नअपनाउँदा जोखिम देखिएको हो। महामारीको पहिलो र दोस्रो लहरमा हटस्पट बनेको विराटनगर उच्च जोखिममा छ। स्थानीयवासीमा सुरक्षा मापदण्ड अपनाउनुको साटो हेलचेक्र््याइँ गर्ने प्रवृत्ति देखिएको छ। प्रदेश १ सरकारको स्वास्थ्य मन्त्रालयका अनुसार पछिल्लो एक सातामा १ सय ३ जनामा कोरोना पुष्टि भएको छ। भदौ १ गते १५, २ गते २२, ३ गते २४, ४ गते २, ५ गते १९ र ६ गते २० जनामा संक्रमण देखिएको हो। सूचना अधिकारी सदानन्द भट्टराईका अनुसार सबैभन्दा बढी विराटनगरका ३० जना छन्। स्वास्थ्य सर्तकताबिना नै बढेको चहलपहल र नेपालभारत आवागमनले संक्रमण जोखिम बढाएको छ, भट्टराई भन्छन्। नाकामा निगरानी खोइ ? भारतबाट नेपाल प्रवेश गर्ने वीरगन्ज नाकाको हेल्थ डेस्कमा भइरहेको परीक्षणमा दिनहुँजसो संक्रमित भेटिन थालेका छन्। हेल्थ डेस्क इन्चार्ज डा अनिषा महतो भन्छिन्, भारत र नेपालमा संक्रमण बढेसँगै वीरगन्ज नाकामा पनि संक्रमित बढ्न थालेका छन्। साउनमा ३ हजार ४ सय ६ जनाको एन्टिजेन परीक्षण गर्दा ६६ जनामा कोरोना पुष्टि भएको डा महतोको भनाइ छ। भदौ १ देखि ७ गतेसम्म ५ सय ६० जनाको परीक्षण गर्दा ८ जनामा संक्रमण पुष्टि भएको छ। दैनिक २३ जना संक्रमित पुष्टि भइरहेको छ, उनी भन्छिन्। उनका अनुसार संक्रमण पुष्टि भएका भारतीयलाई नाकाबाटै भारततर्फ फर्काउने गरिएको छ। नेपालीलाई भने सम्बन्धित पालिकासँग समन्वय गरी घर पठाउने गरिएको छ। नाकामा स्वास्थ्य सुरक्षाका दृष्टिकोणले फेरि निगरानी बढाइएको डा उनको भनाइ छ। वीरगन्जस्थित नारायणी अस्पतालमा साउन पहिलो सातादेखि संक्रमितहरू उपचार गर्न आउन थालेका थिए। डाउदयनारायण सिंहका अनुसार संक्रमण पुष्टि भएका सबैको स्वास्थ्य अवस्था सामान्य रहेकाले होम आइसोलेनमा बस्ने गरी पठाइएको छ। संक्रमितलाई सिधै घर बाँकेस्थित सीमा नाका जमुनाहामा दैनिक औसत पाँच जनामा कोरोना पुष्टि भइरहेको छ। हेल्थ डेस्कका ल्याब असिस्टेन्ट चिरञ्जीवी ज्ञवालीका अनुसार भदौका सात दिनमा ३३ जना संक्रमित भेटिएका हुन्। नाकामा एन्टिजेन विधिबाट १ हजार २ सय ५८ जनाको कोरोना परीक्षण गर्दा २६ प्रतिशतमा कोरोना पुष्टि भएको हो। मंगलबार २ सय ३० जनाको परीक्षण गर्दा नौ जना संक्रमित भेटिएको ज्ञवालीको भनाइ छ। भदौ १ मा २, २ गते ६, ३ गते ३, ४ गते ७, ५ गते ३ र ६ गते ३ जनामा संक्रमण पुष्टि भएको हो। संक्रमण पुष्टि भएका सबैमा सामान्य रुघाखोकी र ज्वरो मात्र पाइएको छ। उनीहरूलाई स्वास्थ्य सुरक्षाका सामग्री रहेको किट दिएर होम आइसोलेसनमा बस्ने सुझाव दिँदै घर पठाउने गरेका छौं, उनी भन्छन्। जिल्ला कोभिड १९ संकट व्यवस्थापन केन्द्रका कोरोना फोकल पर्सन तेज ओलीका अनुसार बाँकेमा ५१ जना सक्रिय संक्रमित छन्। एक जनाको भेरी अस्पतालमा उपचार भइरहेको छ। अरू होम आइसोलेसनमा छन्। सुदूरपश्चिममा प्रमुख पर्व गौरा नजिकिँदै छ। चाडपर्वका लागि स्वदेश फर्कनेको भीड सीमावर्ती गड्डाचौकी नाकामा देखिन्छ। एन्टिजेन विधिबाट कोरोना परीक्षण गरिन्छ। तर, संक्रमण पुष्टि भएकाहरू आइसोलेसनमा बस्दैनन्। सार्वजनिक यातायात चढेर घर लाग्छन्। गड्डाचौकी नाकामा गरिने परीक्षणमा दिनहुँजसो संक्रमित भेटिन्छन्। संक्रमण पुष्टि भएकाहरूलाई नाकाबाट महाकाली प्रादेशिक अस्पतालसम्म एम्बुलेन्समा ल्याइन्छ। त्यसपछि चिकित्सकसँग परामर्श गरी सिधै घर पठाइन्छ। महाकाली प्रादेशिक अस्पतालका निमित्त मेडिकल सुपरिटेन्डेन्ट डाअर्जुन भट्ट संक्रमितलाई परामर्श मात्र दिने गरिएको बताउँछन्। घरमा आइसोलेसन बस्ने, स्वास्थ्य सुरक्षाका मापदण्ड पालना गर्ने विषयमा परामर्शपछि लक्षण भएनभएको हेरेर छोड्छौं, डा भट्ट भन्छन्, सरकारले कैलालीको सेती र डडेलधुराको अस्पताललाइ मात्रै कोभिड अस्पताल घोषणा गरेको छ। त्यसैले हामीले यहाँ संक्रमित राखेर उपचार गरेका छैनौं। भारतबाट केही सातायता घर फर्किनेमा ४५ प्रतिशतभन्दा बढीमा संक्रमण देखिन थालेको हो। महाकाली अस्पतालकै १० जना चिकित्सकमा संक्रमण देखिएको छ। अस्पताल व्यवस्थापन समिति अध्यक्ष कृष्णनन्द भट्ट विगतमा सञ्चालनमा आएको आइसोलेसनसमेत जनशक्ति अभावले चलाउन नसकिएको बताउँछन्। महारीका बेला भर्ना गरेका कर्मचारीको करार सम्झौतासमेत नवीकरण नभएको उनको भनाइ छ। गड्डाचौकी नाकामा साउनमा २ सय २६ मा संक्रमण देखिएको छ। संक्रमितहरू सार्वजनिक यातायात चढी सिधै घर जाँदा समुदायमा संक्रमण फैलने जोखिम रहेको स्वास्थ्यकर्मीहरू बताउँछन्। जिल्ला स्वास्थ्य कार्यालय कञ्चनपुरका कोभिड फोकल पर्सन सिद्धराज भट्ट भन्छन्, नाकामा दिनहुँ संक्रमण बढिरहेको छ। हेलचेक्र्याइँले समुदायस्तरमा संक्रमण फैलिन सक्छ। कञ्चनपुरका प्रमुख जिल्ला अधिकारी गोपालप्रसाद अर्यालले केन्द्रबाट कडाइ गर्ने कुनै निर्देशन नआएका कारण अहिले नै कडाइ गर्नेतर्फ नसोचेको बताउँछन्। कर्णालीमा पनि पछिल्लो केही साता संक्रमणदर बढेको छ। पछिल्लो एक सातामा भएको परीक्षण र संक्रमितको संख्याले पनि चौथो लहरको संकेत गरेको स्वास्थ्य सेवा निर्देशनालयका निर्देशक डारविन खड्का बताउँछन्। संक्रमणदरले त जोखिमकै संकेत गर्दछ, डा खड्का भन्छन्, एक सातामा फैलिएको संक्रमणदरले चौथो लहर आइसकेको परीक्षणको रिपोर्टले पुष्टि गर्छ। उनका अनुसार कर्णालीमा ५० प्रतिशतका दरले संक्रमणदर उकालो लागेको छ। संक्रमणको जोखिम बढे पनि कोरोनाविरुद्धको खोप लगाउनेको दर भने घट्दै गएको छ। खड्का भन्छन्, अहिले स्वास्थ्य संस्थाहरूमा खोप पर्याप्त छ। तर, खोप लगाउन आउनेको संख्या घट्दो छ। यही कारण यो प्रदेशमा ३८ हजार डोज थन्किएको छ। कर्णालीमा १० लाखभन्दा बढी नागरिकले खोप लगाएका छन्। परीक्षण गर्ने र खोप लगाउनेको संख्या घटेकाले पनि संक्रमणको जोखिम बढेको निर्देशनालयले जनाएको छ। दिनेश गौतमकाठमाडौं, राकेश कर्णविराटनगर, क्रान्ति शाहवीरगन्ज, शंकरप्रसाद खनालनेपालगन्ज, ललित बुढासुर्खेत, महादेव अवस्थीमहेन्द्रनगर"
आज देशका यी ठाउँमा पानी पर्ने,"काठमाडौं : आज देशका धेरै ठाउँमा मध्यम वर्षाको सम्भावना रहेको छ। देशभर आंशिकदेखि सामान्य बदली रही अधिकांश स्थानमा हल्कादेखि मध्यम वर्षा हुने जल तथा मौसम विज्ञान विभागले जनाएको छ । विभागको अनुसार प्रदेश नं १, बागमती, कर्णाली र सुदूरपश्चिम प्रदेशका केही स्थानमा र बाँकी प्रदेशका थोरै स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। हाल मनसुनको न्यूनचापीय रेखा पश्चिमतर्फ सरदर स्थानभन्दा दक्षिण दिशामा र पूर्वतर्फ सरदर स्थानभन्दा उत्तर दिशामा अवस्थित छ । रातको समयमा पहाडी भूभागमा आंशिकदेखि सामान्य बदली रही अन्य भूभागमा आंशिक बदलीदेखि सामान्यता सफा रहनेछ भने प्रदेश नं १ र लुम्बिनी प्रदेशका थोरै स्थान र बाँकी प्रदेशका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना छ । विभागका अनुसार देशभर आंशिकदेखि सामान्य बदली रही प्रदेश नं १, बागमती, गण्डकी र लुम्बिनी प्रदेशका थोरै स्थानमा र बाँकी प्रदेशका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना छ । मौसम पूर्वानुमान महाशाखाको पछिल्लो विवरणानुसार आज काठमाडौँ उपत्यकाको न्यूनतम तापक्रम २० दशमलव चार डिग्री र अधिकतम तापक्रम ३१ दशमलव पाँच डिग्री सेल्सियस रहेको छ । त्यस्तै आज सबैभन्दा कम जुम्लाको न्यूनतम तापक्रम १२ दशमलव एक डिग्री र सबैभन्दा बढी विराटनगरको ३६ दशमलव चार डिग्री सेल्सियस छ ।"
"अमेरिका सपना देखाउँदै, करोडौं रकम असुल्दै","काठमाडौं : के तपाईं अमेरिकामा बसोबास गर्ने योजनामा हुनुहुन्छ ? ग्रिनकार्डसहित। तपाईंका लागि हामी छौं। ईबी१, ईबी२, ईबी३। उमेर २१४५ वर्ष। आईईएलटीएस पर्दैन। कार्यानुभव चाहिँदैन। शैक्षिक योग्यता आवश्यक छैन। परिवारसहित बसोबासको मौका। यस्तो एउटा विज्ञापन बाक्लै आइरहन्छ। योग्यता, अनुभव, भाषा केही नभए पनि सपरिवार अमेरिका लगिदिने ग्यारेन्टी गर्दै आएको संस्थाको नाम हो प्रेसिडेन्सियल इमिग्रेसन। विज्ञापनमा ठूलो अक्षरमा हाइलाइट गरेर लेखिएको छ सफलता अनुपात ९९९ प्रतिशत। के यो साँचो हो त ? उक्त कन्सल्टेन्सीकै सञ्चालकका अनुसार हालसम्म कोही पनि नेपाली उल्लिखित भिसामा अमेरिका गएको छैन। नेपालीको बढ्दो अमेरिका सपनालाई उक्त कन्सल्टेन्सीले व्यापारको ठूलो आधार बनाएको पाइएको छ। विज्ञापनमा लेखिएको भाषाबाट लोभिएर हजारौं संख्यामा अमेरिकी अभिलाषा बोकेका नेपाली त्यहाँ पुगेका छन्। तीमध्ये ठूलो संख्यासँग उक्त कम्पनीले पैसा असुलेको छ। प्रलोभनको तरिका काठमाडौं नागपोखरीमा रहेको प्रेसिडेन्सियल इमिग्रेसन प्रालिमा अमेरिका जान इच्छुक व्यक्तिका रूपमा हामी पुग्यौं। एउटा फाराम भरेर सय रुपैयाँ तिरेपछि एक सञ्चालक (डेपुटी डाइरेक्टर) ओमकार गुप्तासँग भेटाइयो।उनले विभिन्न आश्वासन दिँदै भने, आजै प्रक्रिया सुरु गर्नुहोस्। उनका अनुसार यस्ता रहेछन् कम्पनीका नियमजान इच्छुकले सुरुमा १० हजार डलर (झन्डै १३ लाख रुपैयाँ) बुझाएपछि प्रक्रिया सुरु हुन्छ। अमेरिका जान प्रतिव्यक्ति ४० देखि ५० लाख रुपैयाँ तोकिएको छ। चार किस्तामा पैसा बुझाउनुपर्छ। कागज आएपछि दोस्रो किस्ता अर्थात् अर्को १० हजार डलर तिर्नुपर्छ। सञ्चालक गुप्ताका अनुसार यो कम्पनीले करिब डेढ वर्षदेखि अमेरिकी भिसाको काम गर्दै आएको छ। एउटा मान्छेलाई प्रक्रिया पूरा गरी उड्न कति समय लाग्छ त ? डेपुटी डाइरेक्टर गुप्ता भन्छन्, सबै प्रक्रिया पूरा हुन दुईदेखि तीन वर्ष लाग्छ। यसको अर्थ अहिलेसम्म एक जनालाई पठाएको छैन। अमेरिका जाने अभिलाषामा पैसा तिर्ने कति संख्या पुग्यो ? कम्पनीले अहिलेसम्म करिब ५० जनाको दोस्रो किस्ताको रकमसमेत उठाइसकेको बताएको छ। प्रतिव्यक्ति २० हजार डलर (झन्डै २५ लाख) का दरले जोड्दा १० लाख डलर अर्थात् करिब १३ करोड रुपैयाँ यसले जुटाइसकेको छ। सेक्युरिटी गार्डसहित केही महिला कर्मचारी राखेर सञ्चालन गरिएको उक्त अफिसमा अमेरिकी झन्डासमेत प्रयोग गरेर आउनेहरूलाई भ्रम सिर्जना गर्न खोजेको पाइन्छ। त्यहाँ पुग्ने जोकोहीलाई एउटा अनलाइनमार्फत भिसाको प्रक्रिया अगाडि बढ्ने गरेको गुप्ताले देखाउने गर्छन्। र, भन्छन्, हेर्नुहोस्, यसरी हुन्छ प्रक्रिया। ढुक्क भएर आजै प्रक्रिया अगाडि बढाइहाल्नुहोस्। प्रहरी व्यापक अनुसन्धानमा कम्पनीले सञ्चालन गरेका गतिविधिमा शंका देखिएपछि काठमाडौं उपत्यका अपराध अनुसन्धान कार्यालयले यस विषयमा अनुसन्धान सुरु गरेको छ। कार्यालयले सरोकारवाला विभिन्न निकायमा उक्त कम्पनीको अवस्था बुझ्ने प्रक्रिया सुरु गरेको छ। कार्यालयले लेखेको पत्रमा शिक्षा मन्त्रालयको जवाफ अन्नपूर्ण पोस्ट्ले फेला पारेको छ। गत साउन १२ गते च नं ०९ मा लेखिएको पत्रमा मन्त्रालयले भनेको छ, प्रेसिडेन्सियल इमिग्रेसन कम्पनी, नागपोखरी नाम गरेको संस्थाले यस मन्त्रालयबाट अनुमति नलिएको र सो नामको कम्पनीको कुनै पनि कागजात र अभिलेख यस शाखामा नभएको व्यहोरा जानकारीका लागि अनुरोध छ। अनुसन्धानमा आफूलाई सञ्चालक बताउने गुप्ताको नाम कम्पनीको रेकर्डमा नरहेको फेला पारेको छ। गुप्ताले उपलब्ध गराउने गरेको कार्डमा भएको कम्पनी रजिस्ट्रारको कार्यालयको नम्बरमा संखुवासभाका एक व्यक्तिको नाममा कम्पनी भएको देखिन्छ। विभाग स्रोतले उनी सम्पर्कमा आउन नसकेको जनाएको छ। गृह मन्त्रालय उच्च स्रोतले पनि विभिन्न सूचनाका आधारमा ठगी भएको पहिचान गरी अनुसन्धानको निर्देशन दिएको जनाएको छ। अमेरिका ग्रिनकार्डसहित लगिदिन्छु भनेर खुलमखुला विज्ञापन गर्नु, बिनाआधार ठूलो मात्रामा पैसा उठाउनु र वर्षौं कुर्नुपर्ने बाध्यता देखाएर आर्थिक अपचलन गर्नु सरासर गैरकानुनी हो, मन्त्रालयका एक उच्च अधिकारीले भने, यसमाथि अनुसन्धान भइरहेको छ। काराबहीको दायरामा ल्याउन भनिएको छ। नेपालबाट ग्रिनकार्ड लिने व्यवस्था छैन : शिक्षा मन्त्रालय नेपालबाट ग्रिनकार्डको प्रक्रिया सुरु गर्ने अनुमति अहिलेसम्म नरहेको शिक्षा मन्त्रालयका उपसचिव ईश्वरी ज्ञवालीले बताए। उनले उक्त कम्पनीले सञ्चालन गरेको गतिविधि गैरकानुनी भएको उल्लेख गरे। उनले अन्नपूर्ण पोस्ट्सँग भने, भोलि कसैले भारतको नागरिकता नेपालमै दिलाउँछु भन्यो भने पत्याउने ? उनले यसरी ठगी गर्नेहरूले आफूखुसी अनलाइन साइटहरू निर्माण गरेर जनता ठग्ने गरेको समेत बताए। अहिलेसम्म कतैबाट उजुरी नपरेको हुँदा यसको खोजी कार्य सुरु नभए पनि यसले सञ्चालन गरेका गतिविधि भने शंकास्पद रहेको उनको भनाइ छ। विश्वास नगर्नुस् : विज्ञ वैदेशिक रोजगार क्षेत्रका विज्ञ पूर्वसचिव पूर्णचन्द्र भट्टराईले नेपालमै कसैले अमेरिकाको ग्रिनकार्ड दिन्छु भन्यो भने विश्वास नगर्न सुझाव दिए। नेपालमा बढ्दै गएको बेरोजगारी समस्याका कारण बिचौलियाले विभिन्न बहानामा नागरिक ठग्ने गरेका छन्। कसैले नेपालमै ग्रिनकार्ड दिन्छ भन्यो भने विश्वास नगर्नुहोला। त्यो सरासर ठगी हो, भट्टराईले भने। नेपाली नागरिकलाई विदेशी शिक्षा दिने नाममा केही कन्सल्टेन्सी, ट्राभल, म्यानपावर व्यवसायसमेत संलग्न हुने गरेको भन्दै नागरिकलाई सचेत हुन उनको आग्रह छ। वैदेशिक रोजगारीसम्बन्धी ठगीका मुद्दा वैदेशिक रोजगार विभागले हेर्छ। कन्सल्टेन्सीसम्बन्धी विषय शिक्षा मन्त्रालयले हेर्छ। ट्राभलसम्बन्धी ठगीका मुद्दा पर्यटन मन्त्रालयको अभिभारामा पर्छन्। त्यसबाहेक सबै ठगी मुद्दा गृह मन्त्रालयले हेर्ने हुँदा यसरी ठगी गर्न लागेकाहरूप्रति सबै सचेत भएर गृह मन्त्रालयसमक्ष पुर्याउनुपर्ने उनको धारणा छ। परराष्ट्र क्षेत्रका विज्ञ एक पूर्वराजदूतले पनि नेपालमै ग्रिनकार्ड दिन्छु भन्यो भने सरासर ठगी भएको बताए। उनले यस्ता विषयमा हरेक नागरिक सचेत हुनुपर्ने धारणा राखे। अमेरिका नगई नपाइने कुरा कसैले यहीं दिन्छु भन्यो भने त्यो सरासर ठगी हो, उनले भने, यसरी ग्रिनकार्ड दिन्छु भनेका आधारमा कसैले पनि पैसा नदिनुहोला। सञ्चालक भेट्न १ सयको फाराम भर्नुपर्ने सम्बन्धित निकायबाट बिनाअनुमति नै कम्पनी दर्ताका भरमा अफिस सञ्चालन गर्दै यस संस्थामा सोधपुछ जानकारी लिन पनि सहज छैन। अमेरिका जाने निश्चित हुनेले मात्र भेट्न पाइने उनीहरूको नियम छ। कार्यालय सञ्चालक गुुप्तालाई भेट्न तीन तह पार गर्नुपर्छ। ढोकामा बसेको गार्डसँग अनुमति लिनुपर्छ। उसको अनुमतिपछि भित्र छिरेर दोस्रो तहमा तीन जना रिसेप्सनिस्ट छन्। जसले जाने तय भएको र स्वयं जाने व्यक्ति मात्र भित्र पठाउँछन्। अन्यथा जान दिइँदैन। यसका लागि १ सय रुपैयाँको फाराम भर्नुपर्छ। विभागीय अनुमति कतै पनि भेटिँदैन रोजगारी अथवा पढ्न नेपाली नागरिक विश्वका विभिन्न देश जाने गरेको पाइन्छ। विभिन्न देशमा नेपाली नागरिक रोजगारीका लागि पठाउन वैदेशिक रोजगार विभागबाट अनुमति लिनुपर्ने हुन्छ भने पढ्न नेपाली नागरिक विदेश पठाउन शिक्षा मन्त्रालयबाट अनुमति प्राप्त गरेको कम्पनी हुनुपर्छ। तर, ग्रिनकार्डसहित अमेरिका पठाइदिने बताउने गरेको कम्पनीले भने कहीं कतैबाट यस्तो मान्यता प्राप्त गरेको पाइँदैन। नाम दिइयो झुटो वैदेशिक रोजगारको प्रलोभनमा पर्ने र लाखौं रकम बुझाउने, ठगिएपछि मात्र उजुरी गर्न आउने गरेका पाइन्छ। उक्त संस्थाबाट जाने तयारी गरिरहेका केही व्यक्तिको नम्बर माग गर्दा सञ्चालकले दिन चाहेनन्। धेरै प्रयासपछि ललितपुर भैंसेपाटीका एक व्यक्तिको फोन नम्बर उपलब्ध गराए। उनलाई फोन गरेर यस विषयमा सोध्दा आफूले अमेरिका जाने कुनै प्रक्रिया नगरेको बताए। उक्त संस्थाले प्रक्रिया गरेर पैसा बुझाएका व्यक्तिहरूको नाम गोप्य राख्ने भन्दै सार्वजनिक गर्न चाहँदैनन्। साउन र भदौमा मात्रै २५ जनालाई पक्राउ पुर्जी वैदेशिक रोजगारीको ठगी गरेको प्रमाण पुगेका मुद्दा वैदेशिक रोजगार विभागले हेर्ने गर्दछ। प्रमाण नपुगेका अथवा प्रमाण पूरा हुन नसकेका उजुरी उपत्यका अपराध अनुसन्धान कार्यालय नयाँ बानेश्वरले हेर्ने गरेको हुन्छ। परेका उजुरीमा छानबिन गरी न्यायालयको स्वीकृतिमा अनुसन्धान कार्यालयले पक्राउ गरेर मुद्दा प्रक्रिया अगाडि बढाउने गर्दछ। यसरी वैदेशिक रोजगारीसम्बन्धी ठगीको उजुरी पर्नेमा अधिकांश युरोप लैजान भनी पैसा असुली गरेको उजुरी पर्ने गर्नेको उपत्यका अपराध अनुसन्धान कार्यालयका सूचना अधिकारी एसपी कृष्ण कोइरालाको भनाइ छ। यस्ता उजुरीमाथि यस आर्थिक वर्षको असार र साउनमा मात्रै २५ पुर्जी जारी गरिएको उनले जानकारी दिए। हालै मात्रै युरोपलगायत विभिन्न देश पठाइदिने भन्दै करिब १२ करोडको ठगी गरेको आरोपमा तुल्सीपुर उपमहानगरपालिका१६ (हाल गोदावरी नगरपालिका हरिसिद्दी) बस्ने सन्देश शर्मालाई पक्राउ पुर्जी जारी गरिएको पनि उनले जानकारी दिए। यसरी विभिन्न देश पठाइदिने प्रलोभनमा पारेर ठगिएको भन्दै गत आर्थिक वर्ष अर्थात् आर्थिक वर्ष २०७८७९ मा १ सय ४८ पक्राउ पुर्जी जारी भएका छन्। विभागमा ६९५ उजुुरी युरोपलगायत विभिन्न देश पठाइदिने भन्दै ठगी गरेको आरोपमा २०७८७९ मा वैदेशिक रोजगार विभागमा ६ सय ९५ उजुुरी दायर भएका छन्। अमेरिका, माल्टा, पोर्चुगललगायत खाडी देशमा पठाइदिने भन्दै ठगीका उजुरी पर्ने गरेका छन्। ५० हजारदेखि ५० लाखसम्म ठगिएका उजुुरी पर्ने गरेको पाइएको छ। विभागको विवरणअनुसार ५० करोडभन्दा बढी वैदेशिक रोजगारीको नाममा ठगिएको भन्दै उजुरी परेको पाइन्छ। मानव बेचबिखनको मुद्दा आकर्षित हुन सक्छ : विभाग वैदेशिक रोजगार विभागका महानिर्देशक शेषनारायण पौडेलले बिनाअनुमति सञ्चालन भएका संस्था गैरकानुनी र दण्डनीय हुने बताए। उनका अनुसार वैदेशिक रोजगार ऐन २०६४ ले वैदेशिक रोजगार व्यवसाय सञ्चालन गर्न इजाजतपत्र लिन अनिवार्य गरेको छ। कुनै संस्थाले झुटो प्रलोभन देखाएर ठग्ने काम गरे मानव बेचबिखनको मुद्दा आकर्षित हुन सक्ने पौडेलले बताए। उनले भने, कुनै व्यक्ति, संस्था वा समूहले वैदेशिक रोजगारमा पठाइदिन्छु भनेको, पठाएर अलपत्र पारेको, पैसा असुलेको पाइएमा यस्तो अवस्थामा मानव बेचबिखनको मुद्दा आकर्षित हुन सक्छ। यसरी बिनादर्ता प्रलोभन देखाएर ठग्ने काम गरेकोलाई प्रकृति हेरी हदैसम्मको कारबाही हुन सक्छ। वैदेशिक अनुमति नै लिएको भए पनि यसका केही मापदण्डहरू हुन्छन्। जथाभावी काम गर्न पाइँदैन। श्रम स्वीकृति लिनुअघि पैसा लिन पाइँदैन। काठमाडौंस्थित अमेरिकी राजदूतावासका एक उच्च अधिकारीले उक्त कम्पनीले अमेरिकाको ग्रिनकार्ड दिलाउने भन्दै गरेको प्रचारबाजीप्रति ध्यानाकर्षण भएको जनाएको छ। नेपाल सरकारका सरोकारवाला निकायमा चासो व्यक्तसमेत गरेका छौं, ती अधिकारीले भने।"
बलात्कार प्रयास गरेको आरोपमा भारतीय पक्राउ,विराटनगर : नेपाल प्रवेश गरेर महिलालाई बलात्कार प्रयास गरेको आरोपमा प्रहरीले मोरङको जहदाबाट एक जना भारतीय नागरिकलाई मंगलबार साँझ पक्राउ गरेको छ । घरभित्र छिरेर जहदा गाउँपालिका५ की २५ वर्षीया महिलालाई जबरजस्ती गर्न खोजेको आरोपमा भारत अररिया घर भएका २३ वर्षीय मोहमद हजमलाई पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार महिला घरमा कोही पनि नभएको र एक्लै भएको मौकामा घरभित्रै पसेर हजमले बलात्कारको प्रयास गरेको प्रारम्भिक अनुसन्धानबाट खुलेको छ । आफूमाथि बलात्कार प्रयास भएपछि महिलाले होहल्ला गरेकी थिइन् । परिवारले घटनाका बारेमा जानकारी दिएपछि पक्राउ गरेर घटनाको अनुसन्धान सुरु गरिएको डीएसपी श्रेष्ठले बताए । प्रहरीले हजमविरुद्ध जबरजस्ती करणी उद्योगको मुद्दा चलाउने तयारी गरेको छ ।
मासिए अर्ना,"चितवन : चितवन राष्ट्रिय निकुञ्जमा ६ वर्ष अवधिमा २३ वटा अर्ना मरेका छन्। प्रजाति थप्ने भनेर कोसीटप्पु वन्यवन्तु आरक्षबाट १२ र सदर चिडियाखानाबाट तीनवटा अर्ना ल्याइएको थियो। चिडियाखानाबाट ल्याइएका तीनवटा तत्कालै मरे। बाँकी १२ र तिनबाटै जन्मिएका आठवटा बच्चा निकुञ्जले जोगाउन नसकेको हो। संरक्षणमा गम्भीर नहुँदा चितवन राष्ट्रिय निकुञ्ज अर्नाविहीन भएको छ। कुनै प्रजाति सारेपछि रोग, खानेकुरा, वासस्थानको लामो समयसम्म अनुगमन र व्यवस्थापन गर्नुपर्छ। बजेट पनि त्यहीअनुसार हुनुपर्छ, राष्ट्रिय प्रकृति संरक्षण कोषका पूर्वप्रमुख रामकुमार अर्याल भन्छन्, अर्ना सक्षम नभएसम्म रोग, समस्या, ठाउँको निरन्तर अनुगमन हुनुपर्छ। प्रजाति ल्याउने, त्यसको लागी बजेट व्यवस्थापनको नीति नहुँदा पनि समस्या भएको हो। निकुञ्जभित्रको पुरानो पदमपुरमा इन्क्लोजर अर्थात् खुला खोर बनाइएर राखिएको थियो। उक्त संरचना ४५ हेक्टर क्षेत्रफलमा बनाइएको थियो। बाघ, भालु, गैंडा, हात्तीबाट जोगाउन फराकिलो क्षेत्र समेटेर तारजालीले घेरिएको थियो। तर, बाँकी रहेका अर्ना पनि इन्क्लोजरको नियमित रेखदेख नहुँदा बाघ पसेर गत साता मारिदियो। पानी छिर्ने ठाउँबाट पसेर बाघले तीनवटै खाएको अनुमान निकुञ्जका कर्मचारीले गरेका छन्। अघिल्लो साउनदेखि मंसिरसम्म १० अर्ना मरेका थिए। केही २०७४ सालको बाढीमा परे। केही बाघको आक्रमण र केही प्राकृतिक कारणले मरे। निकुञ्जले स्याहारसुसार गर्न नसकेको संरक्षणकर्मी बताउँछन्। इन्क्लोजर वरिपरि सोलार फेन्सिङ गरिएको छ। इन्क्लोजरभित्र घाँस व्यवस्थापन, पोखरी निर्माण गरिएको थियो। त्यसमा अर्ना आहाल खेल्थे। पछिल्लो पटक नियमित अनुगमन र निगरानी हुन नसक्दा प्रजाति नै मासिएको हो। सुरुमा सहायक वार्डेन, भेटेरेनरी चिकित्सक हरेक दिन इन्क्लोजर पुगेर अनुगमन गर्थे। तारबारको अवस्था, पानीको स्रोत र सोलार फेन्स अवस्था हेर्थे। पानी सुकेका बेला इनारबाट पनि झिकेर तालमा राखिन्थ्यो। पछिल्लो समय अनुगमन हुनै छाडेको थियो। कोही पनि जाँदैनथे। इन्क्लोजरमा झाडी पलाएको छ। संरक्षणप्रति लगाव नभएको आरोप निकुञ्जमाथि छ। ठाउँ उपयुक्त नभएको भए बच्चा कसरी जन्मिन्थ्यो ? संरक्षणमा ध्यान नदिएकै हो, एक संरक्षणकर्मी भन्छन्, पहिला हरेक दिन कर्मचारी खटिन्थे। अहिले कोही जाँदैनन्। संरक्षणमा लगाव नहुँदा र हेलचेक्र्याइँले अर्ना मरेको हो। बाघले ६ वटा अर्ना मार्यो। २०७४ को बाढीले बगाएर तीन, अजिंगरको आक्रमणबाट १ , माउको मृत्यु भएपछि एउटा बच्चा र एउटा जन्मनेबित्तिकै मरेका थिए। तीनवटा वातावरण अनुकुल हुन नसकेर मरे। आठवटाको मृत्युको कारण खुल्न सकेन। निकुञ्जका सूचना अधिकारी गणेशप्रसाद तिवारी प्रयास गर्दा पनि बचाउन नसकिएको बताउँछन्। अनुगमन नभएको भन्ने होइन। अन्यत्रबाट ल्याएको हुनाले प्रयास गर्दा पनि जोगाउन गाह्रो भएको हो, तिवारी भन्छन्। यो निकुञ्ज २०३० सालमा स्थापना गरिएको हो। त्यसअघि नै यो ठाउँबाट अर्ना लोप भइसकेको थियो। जानकारका अनुसार चितवनको घना जंगलमा सन् १९६१ सम्म अर्ना पाइन्थ्यो। तर, वासस्थान विनाश भएकै कारण अर्ना लोप भएको हो। अर्नाको पुस्ता थप हुँुदा खुसी भएका संरक्षणकर्मी अहिले निराश बनेका छन्।"
