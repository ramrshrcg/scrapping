शीर्षक,विवरण
रणनीति बनाउन संस्थापन पक्षका नेताहरू बालुवाटारमा,"काठमाडौं : नेपाली कांग्रेस संसदीय दलको निर्वाचनको रणनीति बनाउन संस्थापन पक्षका नेताहरू बालुवाटारमा आन्तरिक छलफल गरेका छन्। मंगलबार राति प्रधानमन्त्री शेरबहादुर देउवासहित उपसभापति पूर्णबहादुर खड्का, गृहमन्त्रीसमेत रहेका बालकृष्ण खाण, नेता विनोद चौधरीसहित नेताहरू बुधबार हुने निर्वाचनको तयारीमा जुटेका हुन्। संसदीय दलको नेता चयन हुनेमा ढुक्क रहे पनि देउवाले कमीकमजोरी हुन नदिन आफू निकटका नेताहरूसँग रणनीति बनाइरहेको बालुवाटार स्रोतले जानकारी दियो। 'संसदीय दलको नेता चयन हुनेमा हामी ढुक्क छौं। तर कमीकमोजरी नहोस् भनेर सभापतिज्यूसहितका नेताहरू भोलिको तयारीमा लागेका छौं,' स्रोतले अन्नपूर्णसँग भन्यो। संसदीय दलको नेताका लागि संस्थापनबाट देउवाले उम्मेदवारी दिँदा संस्थापनइतरबाट महामन्त्री गगनकुमार थापाले उम्मेदवारी दिएका छन्। कांग्रेसले भोलि विहान निर्वाचनमार्फत् संसदीय दलको नेता चयन गर्दैछ।"
सोलुखुम्बुको नेले बजारमा भएको आगलागीमा ४ करोड ७२ लाखको क्षति,"सोलुखुम्बु : सोलुखुम्बुको थुलुङ दुधकोशी गाउँपालिका१ स्थित नेले बजारमा भएको आगलागीमा ४ करोड ७२ लाख बराबरको क्षति भएको छ। आज (मंगलबार) साझ स्थानीय बुद्धिबहादुर कार्कीको घरबाट विद्युत् सर्ट भइ सुरु भएको आगलागीमा पाँचवटा जल्दा सो बराबरको क्षति भएको जिल्ला प्रहरी कार्यालय सोलुखुम्बुले जनाएको छ। कार्यालयका सूचना अधिकारी एवं प्रहरी निरीक्षक राम किशोर शाहका अनुसार आगलागीबाट बुद्धिबहादुर कार्की, रमेश बस्नेत, गणेश बस्नेत र कल्पना बस्नेतको घर पूर्ण रूपमा जलेर नष्ट भएको छ भने प्रणय राईको घरमा सामान्य क्षति पुगेको छ। आगलागीबाट ढुङ्गामाटोले बनेको र टिनको छानो भएको ३ तले घर रमेश बस्नेतको घरसहित किराना पसल, मोबाइल पसल पूर्ण रूपमा जल्दा एक करोड ५० लाख बराबरको, बुद्धि बहादुर कार्कीको ढुङ्गामाटोले बनेको र टिनको छानो भएको ३ तले घरसहित भित्र रहेको होटल जल्दा ८० लाख बराबरको, गणेश बस्नेतको ढुङ्गामाटोले बनेको र टिनको छानो भएको ३ तले घरसहित भित्र रहेको मोबाइल पसल जलेर नस्ट हुदा १ करोड बराबरको र कल्पना बस्नेतको ढुंगामाटोले बनेको र टिनको छानो भएको ३ तले घरसहित भित्र रहेको फेन्सी पसल र मोबाईल पसल जल्दा १ करोड ४० लाख बराबरको क्षति भएको प्रहरी निरीक्षक शाहले जानकारी बताए। त्यसैगरी प्रणय राईको ३ तले पक्की घरमा सामान्य क्षति पुग्दा २ लाख बराबरको नोक्सान भएको छ। मंगलबार साझ साढे ५ बजबाट सुरु भएको आगो सोलुदुधकुण्ड नगरपालिकाको दमकल, नेपाल प्रहरी, स्थानीय लगायतको पहलमा राती ८ बजे पूर्ण रूपमा नियन्त्रणमा आएको जिल्ला प्रहरी कार्यालय सोलुखुम्बुले जनाएको छ।"
जबरजस्ती करणी मुद्दाका फरार प्रतिवादी पक्राउ,रूपन्देही : जबरजस्ती करणी मुद्दाका फरार प्रतिवादी कञ्चन गाउँपालिका५ वर्गदवा बस्ने जेसी भन्ने जीवन चौधरीलाई आइतबार प्रहरीले पक्राउ गरेको छ। उच्च अदालत बुटवल तुलसीपुर दाङको २०७३ भाद्र ८ गतेको फैसलाले जबरजस्ती करणी मुद्दामा ५ वर्ष कैद सजाय ठहर भई फरार रहेका उनलाई इलाका प्रहरी कार्यालय सालझण्डीबाट खटिएको प्रहरीले पक्राउ गरेको हो। २०७२ वैशाख २० गते राति चौधरीले घरमा कोही नभएको अवस्थामा पीडित महिलालाई धाक धम्की दिई जवरजस्ती करणी गरेको घटनामा अदालतले उक्त फैसला गरेको थियो। उनलाई फैसला कार्यान्वयनको लागि जिल्ला अदालत रुपन्देहीमा पेश गरिएकोमा अदालतको आदेशले कैद भुक्तानका लागि कारागार चलान गरिएको छ।
चोरीको मोटरसाइकलसहित एक जना पक्राउ,काठमाडौं : काठमाडौं उपत्यका ट्राफिक प्रहरी कार्यालय रामशाहपथबाट खटिएको टोलीले चोरीको मोटरसाइकलसहित सोमबार एक जनालाई पक्राउ गरेको छ। काभ्रेपलाञ्चोकको रोशि गाउँपालिका घर भइ हाल काठमाडौंको बुढानिलकण्ठ बस्ने २८ वर्षीय वाङजु लामालाई ट्राफिक प्रहरीले पक्राउ गरेको हो। स १० प १३ २७ नम्बरको २२० सिसिको पल्सर मोटरसाइकल ललितपुरको ललितपुर महानगरपालिका १८ मगरगाँउबाट हराएको भनी ट्राफिक प्रहरी कार्यालय रामशाहपथमा २०७८ कात्तिक २५ गते निवेदन परेको थियो।
झापामा जंगली हात्तीको आक्रमणबाट एक जनाको मृत्यु,झापा : झापामा जंगली हात्तीको आक्रमणबाट एक जनाको मृत्यु भएको छ। मृत्यु हुनेमा बाह्रदशी गाउँपालिका१ निवासी ३७ वर्षीय जगतबहादुर भुजेल रहेको जिल्ला प्रहरी कार्यालय झापाका डीएसपी वसन्त पाठकले जानकारी दिए। कचनकवल गाउँपालिका१ स्थित चारकोशे जलथल जंगलसँगै जोडिएको पश्चिम देउराली सामुदायिक वनबाट निस्किएको हात्तीले भुजेललाई मंगलबार दिउँसो ४ बजेर २० मिनेटमा आक्रमण गरेको थियो। भुजेल सोही वनभित्र घाँस दाउरा टिपेर फर्किने क्रममा वनसँगै जोडिएको यज्ञ ओलीको खेतबारीमा हात्तीसँग जम्काभेट भएको थियो। हात्तीको आक्रमणबाट मृत्यु भएको भुजेलको शवलाई कानुनी प्रक्रिया पूरा गरी पोस्टमार्टमका लागि प्रादेशिक अस्पताल भद्रपुर ल्याइएको छ।
मरासिनी सार्क युथ लिडर अवार्ड२०२२ बाट सम्मानित,"काठमाडौं : युवा पत्रकार गोविन्द मरासिनी सार्क युथ लिडर अवार्ड२०२२ बाट सम्मानित भएका छन्। मरासिनीलाई पत्रकारिताका माध्यमबाट युवा पुस्ताका लागि प्रेरणादायी रूपमा सेवा गर्नका लागि गरेको योगदानको कदर स्वरुप उक्त अवार्ड प्रदान गरिएको हो। ग्लोबल युथ पार्लियामेन्टको आयोजनामा काठमाडौंमा जारी तेस्रो सार्क क्षेत्रीय सम्मेलनमा मरासिनीलाई राष्ट्रिय युवा परिषद्का उपाध्यक्ष सुरेन्द्र बस्नेत, ग्लोबल युथ पार्लियामेन्टका अध्यक्ष दिवाकर अर्याल लगायतले अवार्ड प्रदान गरका थिए। विभिन्न सञ्चारमाध्यममा पत्रकारिताको अनुभव बटुलेका मरासिनीले विशेषगरी युवा, पर्यटन र सामाजिक क्षेत्रका विभिन्न बिषयमा कलम चलाउँदै आएका छन्। मरासिनी हाल अनलाइन पत्रकार संघको सचिव समेत हुन्। कार्यक्रममा उनी सहित सार्कका विभिन्न देशबाट युवाका विषयमा योगदान पुर्याएकाहरूलाई सम्मान गरिएको थियो। काठमाडौंमा सम्पन्न सार्क क्षेत्रीय सम्मेलनमा सार्क राष्ट्रका प्रतिनिधिहरूले सहभागीता जनाएका थिए।"
जनताको मर्मविपरीत माओवादीले सत्ताको आकांक्षा राख्यो : महामन्त्री शर्मा,"काठमाडौं : नेपाली कांग्रेसका महामन्त्री विश्वप्रकाश शर्माले नेकपा (माओवादी केन्द्र)ले अहिले सत्ताको आकांक्षामा अर्को गठबन्धनको खोजी गर्नु गठबन्धन र जनताको मर्मविपरीत भएको बताएका छन्। उनले गठबन्धनले विभिन्न आलोचनालाई चिरेर एउटा परिणाम ल्याएको भन्दै सत्ताको आकांक्षा र आग्रह, पूर्वाग्रहभन्दा माथि उठेर जानुपर्ने बताए। महामन्त्री शर्माले विगतको भन्दा पृथक ढङ्गबाट सरकार चलाउन नसके आममानिसमा राजनीतिक दलहरूप्रतिको भरोसा सकिने स्पष्ट पारे। उनले कांग्रेस सरकारका पालामा भएका राम्रा कामको चर्चा हुन नसकेको बताएका छन्। नेपाल ट्रेड युनियन कांग्रेसका जिल्ला एवं आबद्ध संघका अध्यक्षको विशेष भेलालाई आज सम्बोधन गर्दै महामन्त्री शर्माले कांग्रेस सरकारको पालामा राम्रो काम भए पनि उक्त कामको चर्चा हुन नसकेको बताएका हुन्। 'शेरबहादुर देउवा पटकपटक प्रधानमन्त्री भएर राम्रो काम गरे पनि चर्चा हुन सकेन', उनले भने। देउवा प्रधानमन्त्री हुँदा मुक्तकमैया, दलित, महिला, जनजातिलगायतका आयोगको स्थापना हुन सम्भव भएको महामन्त्री शर्माको भनाइ छ। महामन्त्री शर्माले अहिले प्रधानमन्त्री र राष्ट्रपतिका लागि सबै दलहरू लडिरहेको भन्दै देशलाई अभिभावकको खाँचो रहेको बताए। उनले श्रमिकको बिमा अभियानका नाममा राष्ट्रव्यापी बिमा अभियान चलाउन जरुरी रहेको उल्लेख गरे।"
प्रदेश १ ले प्रदेशसभा सदस्यलाई पुस ११ गते सपथ ग्रहण गराउने,विराटनगर : नवनिर्वाचित प्रदेशसभा सदस्यलाई प्रदेश १ प्रदेशसभा सचिवालयले पुस ११ गते सपथ ग्रहण गराउने भएको छ। प्रदेश १ प्रदेशसभा सचिव गोपालप्रसाद पराजुलीका अनुसार दिउँसो साढे १२ बजे सपथ ग्रहणका लागि समय तोकिएको हो। ९३ सदस्यीय प्रदेशसभामा ज्येष्ठ सदस्य गयानन्द मण्डलले प्रदेश प्रमुखबाट सपथ ग्राहण गरेपछि प्रदेशसभा सदस्यहरूलाई सपथ ग्रहण गराउनेछन्। सपथ ग्रहणका लागि मंसिर ४ को निर्वाचनबाट निर्वाचित सांसदहरूलाई खबर गरिएको उनले बताए। प्रदेश १ मा प्रत्येक्षतर्फ ५६ र समानुपातिकतर्फ ३७ जना निर्वाचित भएका छन्।
जबरजस्ती करणी गरेको अभियोगमा पक्राउ,भक्तपुर : १५ वर्षीया किशोरीलाई जबरजस्ती करणी गरेको अभियोगमा एक जना पक्राउ परेका छन्। जिल्लाको सूर्यविनायक नगरपालिका४ मोर्डन चोक बस्ने सर्लाही हरिपुर नगरपालिका६ घर भएका २९ वर्षीय महमद आरिफ शेखलाई प्रहरीले पक्राउ गरेको हो। ती किशोरीलाई शेखले मोर्डन चोकमा लगेर आइतबार राति जबरजस्ती करणी गरेको भन्ने उजुरीका आधारमा प्रहरी वृत्त ठिमीबाट खटिएको प्रहरीले उनलाई पक्राउ गरिएको प्रहरीले जनाएको छ। यस सम्बन्धमा प्रहरीले थप अनुसन्धान गरिरहेको छ ।
पोखरामा सुन्तला उत्पादन बढ्यो : एउटै किसानले १६ लाखसम्म गरे आम्दानी,"पोखरा : यस वर्ष पोखरामा सुन्तला उत्पादन बढेको छ। सुन्तलाको बोट बढेर भन्दा पनि एउटै बोटमा विगतका वर्षमाभन्दा प्रतिबोट सुन्तला उत्पादन बढेको हो। यस वर्ष असिना नपर्नु र मौसम अनुकुल हुनुले सुन्तला उत्पादन बढेको कृषि विज्ञ बताउँछन्। पोखरा२२ खाल्सेका किसान लिलाधर पौडेलले गत वर्ष १ लाख ७५ हजार बराबरको सुन्तला उत्पादन भएकामा यसवर्ष बढेर ८ लाख रुपैयाँ बराबरको सुन्तला उत्पादन भएको सुनाए। पौडेलले खाल्सेमा २० रोपनी क्षेत्रमा सुन्तला खेती गरेका छन्। उनले सुन्तला बगैचामा सानाठूला गरी ५ सय बोट रहेको जानकारी दिए। यस्तै पोखरा २१ किसान खडगराज आचार्यले २०७७ मा ८ लाख रुपैयाँ बराबरको सुन्तला उत्पादन गरेकोमा यस वर्ष १३ लाख बरारबरको सुन्तला बिक्री गरेको बताए। २०७८ सालमा भने धेरै असिना परेकाले धेरै कम उत्पादन भएको उनले सुनाए। वैदेशिक रोजगारबाट फर्केर देशमै केही गर्नुपर्छ भनेर सुन्तला खेतीमा लागेका पोखरा२१ दोपरेका किसान खिमलाल सुवेदी (नारायण) ले पनि यस वर्ष अहिलेसम्मकै धेरै सुन्तला उत्पादन भएको बताए। १३ रोपनी जमिनमा २ सय १५ बोट रहेको उनको सुन्तला बगैंचामा यतिबेला सुन्तला बोटले नै धान्न नसक्ने गरी फलेका छन्। यस वर्ष अहिलेसम्मकै धेरै २५ टन भन्दा धेरै नै सुन्तला आप्नो बगैंचामा रहेको उनले सुनाए। यो हिसाबले १६ लाखसम्म आम्दानी हुने उनको विश्वास छ। यस्तै पोखरा २१ का खडगराज आचार्यले २०७७ मा ८ लाख रुपैयाँ बराबरको सुन्तला उत्पादन गरेकोमा यसवर्ष १३ लाख बरारबको सुन्तला उत्पादन गरेको सुनाए। २०७८ सालमा भने असिना परेकोले धेरै कम उत्पादन भएको उनले बताए। किसानले पाउँदैनन मूल्य किसानले सुन्तला उत्पादन बढे पनि उचित मूल्य भने नपाउने गरेको गुनासो गरेका छन्। जिल्ला समन्वय समिति कास्की अध्यक्ष समेत रहेका किसान लिलाधर पौडेलले किसानले सुन्तलाबाट पाउनुपर्ने मूल्य नपाएको बताए। किसानकोबाट केजीको ५५ रुपैयाँसम्म ठेकेदारले लग्ने तर बजारमा उपभोक्ताले दोब्बर बढी मूल्य १ सयभन्दा बढीमा बिक्री गर्ने गरेको सुनाए। किसानले मूल्य नपाउनु र उपभोक्ताले चर्को मूल्यमा सुन्तला उपभोग गर्नु पर्ने अवस्थाका अन्त्य हुन नसकेको उनले बताए। पोखरा२१ दोपहरेका किसान खिमलाल सुवेदीको भोगाइ पनि पौडेलको जस्तै छ। ठेकेदारले सस्तोमा बगैंचाबाट उठाउने तर उपभोक्ताकोमा पुग्दा धेरै महंगो पर्ने अवस्था अन्त्य हुनुपर्ने बताए। उपभोक्ताले भने चर्को मूल्यमा किनेर खानुपर्ने अवस्था वर्षैदेखि चल्दै आएको सुबेदीले सुनाए। किसानले समयमै मल नपाउने, खेती किसानका लागि आवश्यक प्राविधि र ज्ञान नपाउनु पनि देशै भरका किसानको साझा समस्या भएको पनि उनले बताए। पोखरा महानगरपालिका कृषि महाशाखा प्रमुख मनहर कडरियाले तीन वर्षसम्म असिनाले गर्दा उत्पादन राम्रो नभएको र यस वर्ष असिना नपेरकोले सुन्तला उत्पादन राम्रो भएको बताए। सुन्तला बगैचा व्यवस्थापन अभियानका रूपमा लगातार ४ वर्षसम्म प्रतिबोट सयको दरले किसानलाई महानगरपालिकाले सहयोग गरेको पनि उनले बताए। यो सहयोग २० हजार सुन्तला फल्ने बोटलाई सहयोग गरेको उनले सुनाए। त्यो हिसाबले ४ वर्षमा यो कार्यक्रम अन्तर्गत ६० लाख सहयोग गरेको बताए। यो कार्यक्रमले सुन्तलाको बोट स्वस्थ राख्न र फल लाउन सहयोग गरेको उनले सुनाए। पोखरा २१ को फेदीपाटन, मासपाटन, पोखरेलथोक, दोपरे क्षेत्रमा सुन्तला राम्रो हुन्छ। यसैगरी वडा नम्बर २२ को खाल्से सुन्तलाको पकेट क्षेत्र हुन्। पोखरामा ३० हजार सुन्तलाको बोट उत्पादन दिने अवस्थाका छन्। १५० हेक्टरमा सुन्तला उत्पादन दिने अवस्थामा रहेको उनले सुनाए। पोखराको मुख्य बजार क्षेत्रमा मासियो सुन्तला २०३५ ०४० सालसम्म पोखराको बजार क्षेत्र हेम्जा, मासबार, मालेपाटन बाटुलेचौर, लामाचोरमा लगायतका क्षेत्रमा पनि राम्रो सुन्तला खेती हुन्थ्यो। मास्ठाना, भरतपोखरी लगायतका क्षेत्रमा पनि राम्रो सुन्तला उत्पादन हुने गरेकोमा पछिल्लो समयमा भने मासिएको महाशाखा प्रमुख कडरिया बताउँछन। ५० को दर्शकमा बजारको क्षेत्रमा सुन्तलाका बगान मरेको र ७० को दर्शकमा मास्ठाना, भरतपोखरी लगायतका क्षेत्रमा मासिँदै गएको कडरियाले बताए। दक्षिण तर्फ फर्केका सुक्का क्षेत्र र कम उचाईका क्षेत्रका सुन्तलाको बोट मरेको उनले जानकारी दिए। सिट्स ग्रिनिङका कारण सुन्तला रास भएकाले बोटको आयु लम्ब्याउने र नयाँ क्षेत्र विस्तार गर्नेतर्फ लाग्नुपर्ने अवस्था रहेको उनले बताए। आर्थिक वर्ष २०७६०७७ मा पोखरा महानगरपालिका क्षेत्रमा क्रिस्ती, निर्मलपोखरी, खाल्से, भरतपोखरी र अन्य केही स्थानमा भएको सुन्तला उत्पादनबाट ५ करोड ४० लाख बराबरको सुन्तला बिक्री भएको पोखरा महानगरपालिका कृषि महाशाखाको प्रमुख कडरियाले बताए। यस वर्ष ७ करोड बराबरको उत्पादन हुने आकलन गरको सुनाए।"
साइकलबाट लडेर एक जनाको मृत्यु,काठमाडौं : काठमाडौंको दक्षिणकाली नगरपालिका१ ग्वाल्दहस्थित सडकमा साइकलबाट लडेर एक जनाको मृत्यु भएको छ। ललितपुर घर भएका ५३ वर्षीय रमन कुमार शाहीको सोमबार बिहान मृत्यु भएको हो। साइकलबाट लडेर गम्भीर घाइते भएका उनको पाटन अस्पताल ललितपुरमा उपचारका क्रममा मृत्यु प्रहरीले जनाएको छ। दुर्घटनाका सम्बन्धमा प्रहरीले आवश्यक अनुसन्धान गरिरहेको छ।
नेपाल सुपर फुटबल लिग सञ्चालनका लागि सम्झौता,काठमाडौं : नेपाल सुपर फुटबल लिग सञ्चालनका लागि अखिल नेपाल फुटबल संघ र नेपाल स्पोर्ट्स एण्ड इभेन्ट प्राली बीच सम्झौता भएको छ। करिब ८ वर्षका लागि सम्झौता गरिएको हो। संघका तर्फबाट सुरेश शाह र प्रालीका तर्फबाट श्रेयान्स कार्कीले हस्ताक्षर गरे। यो अवधिका लागि संघले प्रतियोगिताको सम्पूर्ण अधिकार दिएवापत प्रालिले १७ करोड २१ लाख रुपैयाँ उपलब्ध गराउने छ। सोमबार भएको सम्झौता कार्यक्रममा पहिलो सिजनका लागि उपलब्ध गराउनुपर्ने १ करोड ५० लाख रुपैयाँ बराबरको चेक हस्तान्तरण गरिएको छ। उक्त चेक प्रालिका अध्यक्ष आश्रयता कार्की चौधरीले संघका महासचिव किरण राईलाइ हस्तान्तरण गरे।
प्रचण्डलाई प्रधानमन्त्री बनाउने एमालेको प्रस्तावले गठबन्धनमा खैलाबैला,"काठमाडौं : राष्ट्रपति विद्यादेवी भण्डारीबाट सरकार गठन आह्वान भएको दोस्रो दिन नेकपा एमालेले औपचारिकरूपमा प्रधानमन्त्रीका लागि नेकपा माओवादी केन्द्रका अध्यक्ष पुष्पकमल दाहाल 'प्रचण्ड'लाई प्रस्ताव गरेको छ। एमाले उपाध्यक्ष सुवासचन्द्र नेम्वाङले मंगलबार बिहान खुमलटार पुगेर औपचारिकरूपमा यस्तो प्रस्ताव गरेका हुन्। नेपाली कांग्रेसका सभापति शेरबहादुर देउवासँग प्रधानमन्त्रीका लागि 'बार्गेनिङ' गरिरहेका प्रचण्डले यस विषयमा पार्टीभित्र छलफल चलाउने आश्वासन दिएका छन्। प्रचण्डले निर्वाचनका समयदेखि नै कार्यकारी भूमिका निर्वाह गर्ने आकांक्षा देखाउँदै आएका छन्। केही दिनअघि मात्रै उनले बालुवाटारमा देउवासँग प्रधानमन्त्री पदका लागि प्रस्ताव गरेका थिए। 'समाजवादी शक्ति'का रूपमा आफ्नो पक्षमा ६० बढी सिट दाबी गर्दै आएका प्रचण्डलाई एमालेको प्रस्तावले यतिबेला राजनीति वृत्त तरंगित भएको छ। यो प्रस्तावले गठबन्धनभित्र पनि खैलाबैला मच्चिएको छ। यही गठबन्धनलाई निरन्तरता दिने 'भद्र सहमति' गरेका नेताहरू एमालेको प्रस्तावले सशंकित बनेका छन्। 'प्रचण्डजीले बढी नै सत्तामोह देखाउनुभयो। त्यसले माओवादीलाई ठूलो क्षति पुग्ने निश्चित छ। अहिलेको म्यान्डेड भनेको गठबन्धन सरकारलाई निरन्तरता दिनु हो,' कांग्रेसका एक नेताले भने। उनले पद बाँडफाँडका लागि गठबन्धनका नेताहरूबीच गहन छलफल हुनुपर्ने बताए। कांग्रेसका महामन्त्री विश्वप्रकाश शर्माले पनि माओवादीले गठबन्धन र जनताको मर्मविपरित सत्ताको आकांक्षा राखेको आरोप लगाए। मंगलबार नेपाल ट्रेड युनियन कांग्रेसका जिल्ला एवं आबद्ध संघका अध्यक्षको विशेष भेलालाई आज सम्बोधन उनले गठबन्धनले विभिन्न आलोचनालाई चिरेर एउटा परिणाम ल्याएको भन्दै सत्ताको आकांक्षा, आग्रह, पूर्वाग्रहभन्दा माथि उठेर जानुपर्ने बताए। प्रधानमन्त्रीको उत्कट चाहना राखेका प्रचण्डले एमालेसँग सत्ता साझेदारी गर्ने आशंकाले देउवा पनि भयभीत छन्। छैटौंपटक प्रधानमन्त्री बन्ने दाउमा रहेका देउवालाई गठबन्धन जोगाउन हम्मेहम्मे पर्ने देखिएको छ। 'संसद विघटनपछि संविधानको रक्षार्थ कांग्रेस, माओवादीसहित पाँच दल एकसाथ उभिएका थियौं। अहिले पनि साथमै छौं। तर प्रधानमन्त्री अब माओवादीले पाउनुपर्छ भन्ने हाम्रो माग हो,' माओवादीका एक नेताले भने। उनले आलोपालो नेतृत्व गर्ने कुरामा पार्टीभित्र दुई मत नभएको बताए। तर पहिले माओवादीले सरकारको नेतृत्व गर्नुपर्ने उनको भनाइ छ। केही दिनअघि माओवादीले नै सत्ता सहकार्यका लागि एमालेसँग औपचारिक प्रस्ताव गरेको थियो। देउवालाई गलाउने रणनीतिका साथ अगाडि बढेका प्रचण्डले महासचिव देव गुरुङलाई दूतका रूपमा बालकोट पठाएका थिए। गुरुङले सत्ता सहकार्यका विषयमा एमाले अध्यक्ष ओलीसँग राय मागेका थिए। देशमा स्थिर सरकार निर्माणका लागि 'वाम शक्ति' अपरिहार्य रहेको भन्दै गुरुङले सत्ता सहकार्यका लागि औपचारिक प्रस्ताव गरेका थिए। सोही प्रस्तावको जवाफसहित मंगलबार नेम्वाङले प्रधानमन्त्रीको प्रस्ताव लिएर खुमलटार पुगेका थिए। 'एमालेमाओवादी' सत्ता सहकार्य गर्दा नेम्वाङले दुई शर्तसमेत अगाडि सारेका थिए। उनले राष्ट्रपति एमालेले पाउनुपर्ने र माधव कुमार नेपाल नेतृत्वको एकीकृत समाजवादीलाई गठबन्धनमा समावेश नगर्ने शर्त प्रचण्डसँग राखेका थिए। दुई शर्त माने एमाले अन्य पदको बाँडफाडमा पनि लचकता देखाउने नेम्वाङले प्रस्ताव गरेको खुमलटार स्रोतले जानकारी दियो। एमाले तपाईं(प्रचण्ड)लाई प्रधानमन्त्री मान्न तयार छ। तपाईं प्रधानमन्त्री बन्नुहोस्, एमाले राष्ट्रपतिमा मान्न तयार छ, दुई नेताबीचको सम्वादलाई उद्दृत स्रोतले भन्यो, बाँकी पदहरू एमालेमाओवादीका शीर्ष नेता बसेर सहमतिमा बाँडफाड गरौंला। देशलाई स्थितरतातर्फ लैजान राजनीतिलाई नयाँ कोर्षबाट अगाडि बढाऔं। तर अहिले एसबिनाको गठबन्धन बनाऔं। सरकार गठनको काउन्टडाउन : पहिलो दिन दलहरूले केके गरे? दलको नेतामा ओली र लिङ्देन निर्विरोध चयन सरकार गठनको आह्वानसँगै संसदमा प्रतिनिधित्व जनाउने दलहरू भने धमाधम संसदीय दलको नेता चयन गर्दैछन्। मंगलबार नेकपा एमालेले अध्य केपी शर्मा ओलीलाई सर्वसम्मत दलको नेतामा चयन गरेको छ। ओलीलाई दलको नेता बनाउन उपाध्यक्ष विष्णुप्रसाद पौडेलको प्रस्ताव र अर्का उपाध्यक्ष सुवास नेम्वाङको समर्थन रहेको थियो। दलको उपनेता, प्रमुख सचेतक र सचेतक भने अर्को बैठकबाट चयन हुने सांसद सूर्य ढकालले बताए। त्यस्तै राष्ट्रिय प्रजातन्त्र पार्टीले पनि संसदीय दलको नेता चयन गरेको छ। पार्टी अध्यक्ष राजेन्द्र लिङ्देना निर्विरोध दलको नेतामा चयन भएको दीपकबहादुर सिंहले बताए। बैठकले मुलुकको राजनीतिक अवस्थालाई मध्यनजर गर्दै आवश्यक निर्णय लिने अधिकार पनि पार्टी अध्यक्षलाई दिएको सिंहले बताए। यसअघि नेकपा एकीकृत समाजवादीले माधव कुमार नेपाललाई, राष्ट्रय स्वतन्त्र पार्टीले रवि लामिछानेलाई र जनमत पार्टीले सीके राउतलाई दलको नेतामा चयन गरेका थिए। माओवादीले भने सांसदको शपथ ग्रहणपछि मात्रै संसदीय दलको नेता चयन गर्ने भएको छ। युवा नेता माधव सापकोटाका अनुसार संसदीय दलको नेतामा प्रचण्ड निर्विकल्प रहेका छन्। दलको नेतालाई लिएर हाम्रो पार्टीमा विवाद छैन। शपथमात्र कुरिएको हो,' उनले भने। संसद सचिवालयले पुस ७ गते बिहीबार निर्वाचित सांसदहरूलाई शपथ खुवाउने भएको छ। जेष्ठ सांसदको हैसियतले पशुपति शमशेर जबराले शपथ खुवाउने संसद सचिवालयले जनाएको छ। त्यस्तै स्वतन्त्रसहित चार सिट रहेको नागरिक उन्मुक्ति पार्टीले बुधबार संसदीय दलको नेता चयन गर्दैछ। रेशम चौधरीकी पत्नीसमेत रहेकी रञ्जिता श्रेष्ठ चौधरी संसदीय दलको नेतामा चुनिने नागरिक उन्मुक्तिका एक नेताले बताए। देउवा ढुक्क, सांसद फकाउँदै गगन निर्वाचनबाट पहिलो दल बनेको नेपाली कांग्रेसले भोलि संसदीय दलको नेता चयन गर्दैछ। निर्वाचित सांसदहरू दुई समूहमा विभाजित भएपछि मंगलबार संस्थापन पक्षबाट सभापति शेरबहादुर देउवा र संस्थापनइतरबाट महामन्त्री गगन कुमार थापाले उम्मेदवारी दिएका छन्। ८९ सिट रहेको कांग्रेस संसदीय दलको नेतामा को चयन हुन्छ भन्ने विषयले यतिबेला राजनीति वृत्त तरंगित भएको छ। ५५ बढी मत सुरक्षित रहेको दाबी गर्दै आएको संस्थापन पक्ष भने देउवा नै संसदीय दलको नेता चयन हुनेमा ढुक्क छ। युवाहरूमाझ लोकप्रिय रहेका गगन थापाले भने महाधिवेशनमाजस्तै मत क्रस भएर आफू विजयी हुने दाबी गरिरहेका छन्। यद्यपि उनको पक्षमा ३०३२ सांसदहरूमात्रै खुलेका छन्। तीमध्ये पनि केही सांसदहरू संस्थापनतिर लाग्ने कांग्रेसका एक पदाधिकारीले बताए। 'संसदीय दलको नेतामा सभापतिज्यू नै निर्वाचित बन्नुहुनेछ। हामीसँग ५५ बढी मत छन्। भोलिसम्म यो संख्या बढेर पनि जानसक्छ,' संस्थापन पक्षका ती नेताले बताए। संसदीय दलको नेता चयन गर्न भोलि बिहान मतदान हुने कांग्रेसले जनाएको छ। यस्तो छ सरकार गठन प्रक्रिया राष्ट्रपति विद्यादेवी भण्डारीले संविधानको धारा ७६(२) बमोजिम प्रधानमन्त्री पदमा दाबी गर्न पुस १० (आइतबार)सम्म समयसीमा दिएकी छन्। बहुमत पुर्याउने दलले आइतबार ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। उपधारा २ बमोजिम सात दिनभित्र सरकार नबने उपधारा ३ मा जान्छ। उक्त उपधारामा लेखिएको छ, प्रतिनिधिसभाको निर्वाचनको अन्तिम परिणाम घोषणा भएको मितिले ३० दिनभित्र उपधारा (२) बमोजिम प्रधानमन्त्री नियुक्ति हुनसक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधिसभामा सबैभन्दा बढी सदस्यहरू भएको दलको संसदीय दलको नेतालाई प्रधानमन्त्री नियुक्त गर्नेछ। २ सय ७५ सदस्यीय प्रतिनिधिसभामा बहुमत पुर्याउन १ सय ३८ सिट चाहिन्छ। कांग्रेस र एमालेबाहेक कुनै पनि दुई दल मिल्दा बहुमत पुग्ने अवस्था छैन। कांग्रेसले ८९ एमालेले ७८ सिट जितेका छन्। माओवादीले ३२, रास्वपा २०, राप्रपा १४, जसपा १२, एकीकृत समाजवादी १०, जनमत ६, लोसपा ४, नागरिक उन्मुक्ति ३, राष्ट्रिय जनमोर्चा र नेमकिपाले ११ सिट जितेका छन्। स्वतन्त्रले ५ सिट जितेका छन्।"
खाद्यद्वारा नेपालगन्जमा धान खरिद सुरु,"नेपालगन्ज : खाद्य व्यवस्था तथा व्यापार कम्पनी लिमिटेडले नेपालगन्जमा धान किन्न सुरु गरेको छ। कम्पनीको नेपालगन्ज कार्यालय प्रमुख रामशरण लामिछानेले मंगलबारदेखि धान खरिद गर्न सुरु गरेको बताए। यो वर्ष २५ हजार क्वीन्टल धान खरिद गर्ने कोटाअन्तर्गत मंगलबार तीन सय क्वीन्टल धान खरिद गरेको हो। हरेक दिन १० जना किसानबाट ३० क्वीन्टलका दरले धान खरिद गर्ने योजना बनाएका छौं, उनले भने, स्थानीय तहको कृषि शाखाको सिफारिस पत्रका आधारमा धान बेच्ने दिन तोकेर खरिद गरेका छौं। गत वर्ष पनि २५ हजार क्वीन्टल धान खरिद गर्ने लक्ष्य रहेकोमा भिजेको धान बढी आएकाले खाद्यले दुई हजार दुई सय क्वीन्टल धान मात्र खरिद गरेको थियो। धान खरिद नभएपछि खाद्यले २९ हजार क्वीन्टल चामल खरिद गरेको थियो। सरकारले मोटा धानको प्रति क्वीन्टल दुई हजार ९६७ रुपैयाँ र मध्यम धान प्रति क्वीन्टल तीन हजार १२८ रुपैयाँ समर्थन मूल्य तोकेको छ।"
नापी अधिकृतसहित १४ जनाविरुद्ध आरोपपत्र दायर,"रुपन्देही : नापी कार्यालय भैरहवा, रुपन्देहीका तत्कालीन नापी अधिकृत ध्रुवराज मरासिनी र विन्देश्वर यादव, सर्वेक्षक तथा प्रथम तहका जग्गाधनीसहित १४ जनाविरुद्ध भ्रष्टाचार कसुरमा विशेष अदालत काठमाडौंमा आरोपपत्र दायर भएको छ। अख्तियार दुरुपयोग अनुसन्धान आयोगले नियमविपरीत बदनियत राखी व्यक्तिगत लाभ लिने उद्देश्यका साथ जग्गाधनीसँग मिलेमतो गरी सरकारी सार्वजनिक कुलोको फायल नक्सा बनाउँदा व्यक्ति विशेषको जग्गामा घुसाएको देखिएकाले सजाएको माग दाबी गर्दै आज आरोपपत्र दायर गरेको हो। रुपन्देहीको साविक दूधराक्ष गाविस ७ (क) र वडा २ (क) को जग्गा नापी कार्यालयका कर्मचारी तथा जग्गाधनीसमेत सार्वजनिक कुलो व्यक्ति विशेषको नाममा कायम गरेको भन्ने उजुरीमाथि अनुसन्धान गर्दा उनीहरूको मिलेमतो रहेको पाइएको आयोगका प्रवक्ता श्यामप्रसाद भण्डारीले जानकारी दिए। आयोगले भित्री ग्राभेल सडक भएको जग्गाको न्यूनतम मूल्याङ्कनअनुसार घुसाएको जग्गाको रु १० लाख ६५ हजार दुई सय पाँच बराबरको सरकारी सार्वजनिक जग्गासहित फाइल नक्सा तयार गर्ने नापी कार्यालयका कर्मचारी र जग्गा खरिद खरिद बिक्री गर्ने व्यक्तिलाई सजायको माग दाबी गरेको छ।"
संसदीय दलको नेतामा देउवा ढुक्क !,"काठमाडौं : निर्वाचनबाट पहिलो दल बनेको नेपाली कांग्रेसले भोलि संसदीय दलको नेता चयन गर्दैछ। निर्वाचित सांसदहरू दुई समूहमा विभाजित भएपछि मंगलबार संस्थापन पक्षबाट सभापति शेरबहादुर देउवा र संस्थापनइतरबाट महामन्त्री गगन कुमार थापाले उम्मेदवारी दिएका छन्। ८९ सिट रहेको कांग्रेस संसदीय दलको नेतामा को चयन हुन्छ भन्ने विषयले यतिबेला राजनीति वृत्त तरंगित भएको छ। करिब ५५ मत सुरक्षित रहेको दाबी गर्दै आएको संस्थापन पक्ष भने देउवा नै संसदीय दलको नेता चयन हुनेमा ढुक्क छ। युवाहरूमाझ लोकप्रिय रहेका गगन थापाले भने महाधिवेशनमाजस्तै मत क्रस भएर आफू विजयी हुने बताइरहेका छन्। यद्यपि उनको पक्षमा ३४ सांसदहरूमात्रै खुलेका छन्। तीमध्ये पनि केही सांसदहरू संस्थापनतिर लाग्ने कांग्रेसका एक पदाधिकारीले बताए। 'संसदीय दलको नेतामा सभापतिज्यू नै निर्वाचित बन्नुहुनेछ। हामीसँग कम्तिमा ५५ मत छन्। भोलिसम्म यो संख्या बढेर पनि जानसक्छ,' संस्थापन पक्षका एक नेताले बताए। पार्टी उपसभापति पूर्णबहादुर खड्काले पनि देउवा भारी मतले विजयी हुने ठोकुरा गरे। 'गठबन्धन दललाई मिलाउन देउवाले सक्नुहुन्छ। अन्य दलले पनि उहाँलाई स्वीकार्नुहुन्छ। देउवाको विकल्प यतिबेला अरु हुन सक्दैन,' उनले भने। पार्टी प्रवक्तासमेत रहेका प्रकाशशरण महतले पनि अनुभवी नेता भएकाले देउवा नै दलको नेता चुनिने बताए। महामन्त्री थापाले भने पार्टीभित्रका युवा नेताहरूको साथले हौसिएका छन्। अर्का महामन्त्री प्रकाशशरण महत र कृष्णप्रसाद सिटौला समूहका प्रदीप पौडेलको साथले हौसिएका थापाले आफ्नो जित सुनिश्चित हुने दाबी गरेका छन्। महाधिवेशनमा जस्तै मतहरू क्रम हुने र त्यसको फाइदा आफूले उठाउने गगनको बुझाइ छ। संसदीय दलको नेता चयन गर्न भोलि बिहान मतदान हुने कांग्रेसले जनाएको छ।"
मुस्ताङमा दुई महिनाका लागि विद्यालय बन्द,"जोमसोम : मुस्ताङमा दुई महिनाका लागि विद्यालय बन्द भएका छन्। अत्यधिक चिसोसँगै सम्भावित हिमपातले जनजीवन कष्टकर हुने भएकाले मुस्ताङका शैक्षिक संस्थाहरूलाई पुसको पहिलो हप्तादेखि हिउँदे बिदा दिइएको हो। मुस्ताङका ३४ सामुदायिक विद्यालयमध्ये लोमान्थाङ गापाको ३, लोघेकर दामोदरकुण्डको ७ र वारागुङ मुक्तिक्षेत्रका दुई गरी कुल १२ वटा विद्यालयहरू घुम्ती कक्षाका लागि पोखरा स्थान्तरण गरिसकिएको छ। यसबाहेक २२ वटा सामुदायिक विद्यालयहरूलाई सम्बन्धित शिक्षा शाखाको समन्वयमा पुसको पहिलो हप्तादेखि २ महिना लामो हिउँदे बिदा दिएर शैक्षिक पठनपाठन पूर्ण रूपमा बन्द गरिएको शिक्षा विकास तथा समन्वय इकाई मुस्ताङका सूचना अधिकारी चन्द्रसिंह विकले जानकारी दिए। उनका अनुसार घुम्ती कक्षाका लागि झरेका विद्यालयबाहेक अन्य विद्यालयहरूले चालु वर्षको वार्षिक परीक्षा सकेका छन्। उनीहरूलाई परीक्षा सकेर हिउँदे बिदा दिइएको बताए। यहाँका सामुदायिक विद्यालयहरूमा ३ हजार ८७५ जना विद्यार्थी छन्। लोमान्थाङको राष्ट्रिय आविलाई पोखरा किमबेसी, दिव्यदीप माविलाई पोखरा विजयपुर र जिन्जु आवि छोन्हुपलाइए पोखरा हेम्जामा स्थान्तरण गरिएको हो। उनले चिसोका कारण बेसी झरेका विद्यालयका वार्षिक परीक्षा चैत्र महिनामा हुने र नयाँ शत्रको पढाइका लागि बैशाख महिनामा उकालो उक्लिने छन्।"
"सोलुखुम्बुको नेले बजारमा आगलागी, ५ घर जलेर नष्ट, आगो नियन्त्रण बाहिर","सोलुखुम्बु : सोलुखुम्बुको थुलुङ दुधकोशी गाउँपालिका१ स्थित नेले बजारमा आगलागी भएको छ। आज (मंगलबार) अन्दाजी अपराहन्न ४ बजेबाट सुरु भएको आगलागीबाट ५ घर जलेर नष्ट भएको जिल्ला प्रहरी कार्यालय सोलुखुम्बुले जनाएको छ। स्थानीय तुलसा बस्नेतका अनुसार बुद्धि बहादुर कार्कीको घरबाट विद्युत सर्ट भएर सुरु भएको आगोले बुद्धि बहादुरको घरसहित कल्पना बस्नेत, रमेश बस्नेतको दाजुभाईको घर नष्ट भइसकेको छ भने प्रणय राईको घरमा समेत आगो सल्किएको छ। आगो नियन्त्रणका लागि अहिले स्थानीय र प्रहरीले पहल गरिरहेको वडाध्यक्ष घनराज सुनुवारले जानकारी दिए। जिल्ला प्रहरी कार्यालय सोलुखुम्बुका प्रहरी निरीक्षक राम किशोर शाहका अनुसार आगो नियन्त्रणका लागि जिल्लाबाट प्रहरी निरीक्षक अनील मिश्रको नेतृत्वमा प्रहरी टोलीसहित सोलुदुधकुण्ड नगरपालिकाको दम्कल प्रस्थान गरिसकेका छन्। घटनाको विस्तृत विवरण आउँन बाँकी छ।"
सभापतिज्यूको उम्मेदवारी फिर्ता हुँदैन : प्रकाशशरण महत,"काठमाडौं : नेपाली कांग्रेसका प्रवक्ता प्रकाशरण महतले सभापति शेरबहादुर देउवाको उम्मेदवारी फिर्ता नहुने बताएका छन्। संस्थापनइतरबाट संसदीय दलको नेताका लागि उम्मेदवार बनेका महामन्त्री गगनकुमार थापाले प्रधानमन्त्रीसमेत रहेका देउवालाई उम्मेदवारी फिर्ता लिन आग्रह गरेका थिए। उनले कांग्रेसभित्र परिवर्तन जरुरी रहेको भन्दै उनले भने, 'शान्त चित्तले मनन गरेर उम्मेदवारी फिर्ता लिनुहुन्छ भन्नेमा आशामा छु।' पार्टी प्रवक्ता महतले पार्टी सभापति र अनुभवी नेताका हिसाबले पनि देउवा संसदीय दलको नेता बन्नुपर्ने बताए। 'संसदीय दलको नेताका लागि उहाँ परिपक्व हुनुहुन्छ। अनुभव पनि हुनुहुन्छ। त्यसैले उहाँले उम्मेदवारी फिर्ता लिनुहुन्न,' महतले सञ्चारकर्मीसँग भने। मंसिर ४ को निर्वाचनबाट पहिलो दल बनेको कांग्रेसको संसदीय दलको नेताका लागि मंगलबार देउवा र थापाले उम्मेदवारी दिएका छन्। ८९ सिट रहेको कांग्रेसले भोलि बुधबार संसदीय दलका नेता छान्दैछ।"
"दोहोरो अंकले बढ्यो सेयर बजार, लघुवित्त कम्पनीमा लगानीकर्ताको आकर्षक","काठमाडौं : सेयर कारोबारको तेस्रो दिन मंगलबार नेप्से परिसूचक दोहोरो अंकले बढेको छ। नेप्से १४२२ अंकले बढेर १८७१११ विन्दुमा अडिएको छ। अघिल्लो कारोबार दिन सोमबार नेप्से ३८३ अंकले बढेर १८५८८९ विन्दुमा बन्द भएको थियो। नेप्से बढेसँगै कारोबार रकममा सोमबारको तुलनामा वृद्धि भएको छ। आज २५७ कम्पनीको ३० लाख २२ हजार ५२ कित्ता सेयर ९३ करोड ८ लाख ३९ हजार ९०१ रुपैयाँमा खरिदबिक्री भयो। तीन कम्पनीको सेयर मूल्यमा सकारात्मक सर्किट ब्रेक लागेको छ। आधीखोला लघुवित्त वित्तीय,सिर्जनशील लघुवित्त वित्तीय र धवलागिरि लघुवित्त वित्तीय संस्थाको सेयर मूल्यमा सकारात्मक सर्किट लागेको हो। मंगलबार कारोबार रकमका आधारमा नेपाल दूरसञ्चार कम्पनी शीर्षस्थानमा रह्यो। सो कम्पनीको ६ करोड ३८ लाख ८७ हजार मूल्य बराबरको सेयर कारोबार भयो। कारोबारमा आएका १३ वटै समूहको सूचक सकारात्मक देखिएका छन्। होटल्स एन्ड टुरिजमको सूचक सर्वाधिक २४० प्रतिशतले बढ्दा अदर्शको २३१ प्रतिशतले बढ्यो।"
देशको निम्ति आवाज उठाउँदा सत्ता गठबन्धन डराउन थाल्छ : ओली,"काठमाडौं : नेकपा एमालेका अध्यक्ष केपी शर्मा ओलीले राष्ट्रियताको कुरा गर्दा सरकार छाति पेटेर रुन थाल्ने भन्दै व्यङ्ग्य गरेका छन्। मंगलबार काठमाडौंको प्रज्ञा प्रतिष्ठानमा भएकोएमाले जनताको रोजाईको पहिलो पार्टीकार्यक्रमलाई सम्बोधन गर्दै उनले देशको निम्ति आवाज उठाउँदा सत्ता गठबन्धन डराउन थाल्ने धारणा राखेका हुन्। उनले छिमेकी सम्बन्ध थिचोमिचो आधारमा नभइ समानताका आधारमा हुने बताएका हुन्।दुई देशको सम्बन्ध मित्रवत् हुन्छ। पारस्परिक हितमा आधारित हुन्छ। ओलीले अहिलेको सरकारले सन्धि सम्झौता गोप्य रुपमा गर्ने गरेको दाबी गरे। बजारमा सिटामोल छ। डेंगो महामारी आयो, राज्य जिम्मेवार छैन, अहिले सरकार कहाँ छ ? कसैलाई थाहा छैन ओलीले भने। उनले एमालेले निष्काशन गरेका सांसदलाई सभामुखले निस्काशन नगरेको भन्दै आक्रोश व्यक्त गरे। ओलीले संसद जसरी चल्नुपर्ने थियो त्यसरी सभामुखको कारणले नचलेको धारणा राखे। संसदलाई निष्प्रभावि थलो बनाउँदै लगिएकोलाई त्यसलाई एमालेले रोक्ने र मर्यादित ढंगले लैजाने ओलीले स्पष्ट पारे।"
कांग्रेस संसदीय दलको नेता चयनपछि नयाँ सत्ता समीकरण बन्छ (भिडियो वार्ता),काठमाडौं: नेकपा एमाले गण्डकी प्रदेश उपसचिव रश्मी आचार्यले वर्तमान परिस्थिति अनुसार एमाले अघि बढ्ने बताएका छन्। सरकारको रेसमा एमाले नरहेपनि परिस्थिति आए पछि नहट्ने बताएका छन्। अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै आचार्यले नेपाली कांग्रेसको संसदीय दलको नेता चयन पछि सत्ता समीकरण नयाँ कोणबाट अघि बढ्ने बताए। मंगलबार बिहान उपाध्यक्ष सुबास नेम्वाङले नेकपा माओवादी केन्द्रका अध्यक्ष पुष्पकमल दाहाल प्रचण्डलाई भेट्नु सत्ता समीकरणको विषय नभएको उनको भनाइ छ। प्रचण्ड र नेम्वाङबीचको भेट राजनीतिक सत्ता समीकरणको नभइ 'कर्डसी म्यान्टेन' गर्न भएको आचार्यको भनाइ छ। आचार्यसँगको कुराकानीको भिडियो हेर्नुहोस्।
खेतमा पानी लगाउन गएका पुरुषको शव पैनीमा भेटियो,विराटनगर : मोरङको रंगेलीमा मंगलबार बिहान एक पुरुष मृत फेला परेका छन्। रंगेली नगरपालिका१ खोरिया टोलका अन्दाजी ५५ वर्षीय श्रवणकुमार राईको शव पैनीमा भेटिएको हो। परिवारले प्रहरीलाई दिएको जानकारी अनुसार खेतमा पानी लगाउन भनेर राई सोमबार राति ८ बजेतिर घरबाट निस्किएका थिए। फर्किएर नआएपछि आफन्त र परिवारका सदस्यले खोजी सुरु गरे। खोजी गर्ने क्रममा घरदेखि अन्दाजी ७ सय मिटर पश्चिमउत्तरमा रहेको पैनीमा भोलिपल्ट बिहान ९:३० बजेतिर शव फेला परेको प्रहरीले जनाएको छ। पानी बगिरहेको पैनीमा डुबेको अवस्थामा शव फेला परेपछि परिवारका सदस्यले प्रहरीलाई घटनाको जानकारी गराएका हुन्। त्यसलगत्तै घटनास्थलमा पुगेको इलाका प्रहरी कार्यालय रंगेलीबाट प्रहरी निरीक्षक शैलेश न्यौपाने नेतृत्वको टोलीले घटनाको अनुसन्धान सुरु गरेको छ। शव पोस्टमार्टमका लागि रंगेली अस्पताल लगिएको प्रहरीले जनाएको छ। प्रहरीका अनुसार राईको मृत्यु पानीमा डुबेर भएको हो कि घटनाको कारण अरू नै छ भन्ने यकिन भइसकेको छैन। यद्यपि पोस्टमार्टम रिपोर्ट प्राप्त भएर घटनाको विस्तृत अनुसन्धान सकिएपछि मृत्युको कारण पत्ता लाग्ने जानकारी प्रहरीले दिएको छ।
भक्तपुरमा नगरव्यापी विद्यालयस्तरीय खेलकुद हुँदै,"भक्तपुर: भक्तपुर नगरव्यापी विद्यालयस्तरीय खेलकुद प्रतियोगिता मंगलबारदेखि सुरु भएको छ। प्रतियोगितामा भलिबल, टेबुलटेनिस, उसु, पोर्टबल, कबड्डी, तेक्वाण्डो, कराँते, एथ्लेटिक्स, ब्याडमिन्टनजिम्नास्टिक, फुटसल, खोखो, बुद्धिचाल, कसिमला पाँय् गरी १३ खेलमा प्रतिस्पर्धा हुने छ। भक्तपुर नगरपालिकाका प्रमुख सुनिल प्रजापतिको नेतृत्वमा विभिन्न विद्यालयका शिक्षक, विद्यार्थी, खेलकुद संस्थाका पदाधिकारी, विभिन्न बाजा टोली, नपाका कर्मचारीलगायत खेलप्रेमीहरुको उपस्थितिमा र्यालीसहित आएको टोली उद्घाटन कार्यक्रममा सहभागी भएको थियो। दत्तात्रयबाट सुरु भएको उद्घाटन र्याली गोल्मढी, सुकुलढोका, टौमढी, नासमना, भार्वाचो हुँदै सहिदस्मृति खेलमैदानमा पुगी सभामा परिणत भएको थियो । उद्घाटन कार्यक्रममा निर्णायकका तर्फबाट भलिबल खेलका राष्ट्रिय रेफ्री रुकेश शाही, प्रशिक्षकको तर्फबाट बासु माविका पुनेन्द्रप्रसाद कुसी र खेलाडीको तर्फबाट विद्यार्थी रीतिका महर्जनले खेललाई मर्यादित, व्यवस्थित र अनुशासित ढंगले सञ्चालन गर्न शपथ ग्रहण गरेका थिए भने सोही समारोहमा खेलाडीहरुले जिम्नास्टिक खेलको कौसल प्रस्तुत गरेका थिए। कार्यक्रमको उद्घाटन गर्दै नेपाल मजदुर किसान पार्टीका अध्यक्ष नारायणमान बिजुक्छेले खेलकुद क्षेत्रलाई राजनीतिसँग अलग गर्न नहुने बताए। स्वास्थ्य, अनुशासन, देशको स्वतन्त्रता र सार्वभौमिकता रक्षाको निम्ति खेलाडी खेलकुदमा सहभागी हुनुपर्ने उनको भनाइ छ।"
रेशम चौधरीको रिहाइ माग गर्दै नागरिक उन्मुक्तिका सांसदहरू भोलि माइतीघरमा प्रदर्शन गर्ने,काठमाडौं : नागरिक उन्मुक्ति पार्टीका संरक्षक रेशम चौधरीको रिहाइ माग गर्दै भोलि (बुधबार) सो पार्टीका १६ जनै सांसदहरूले प्रदर्शन गर्ने भएका छन्। अध्यादेश प्रमाणीकरण हुनुपर्ने मागसहित प्रतिनिधिसभाका चार र प्रदेशसभाका १२ सांसदहरूले भोलि माइतीघरमा प्रदर्शन गर्ने भएका हुन्। पार्टी प्रवक्ता दामोदर पण्डितका अनुसार नागरिक उन्मुक्तिका सांसदहरूले भोलि शान्तिपूर्ण प्रदर्शन गर्न लागेका हुन्। 'अध्यादेश प्रमाणीकरण हुनुपर्ने मागसहित हाम्रा सांसदहरूले भोलि शान्तिपूर्ण प्रदर्शन गर्नुहुनेछ। अध्यादेश प्रमाणीकरण नभएसम्मा हामी प्रदर्शनलाई निरन्तरता दिन्छौं।' रेशम चौधरीसहित राजनीतिक मुद्दाहरूलाई सम्बोधन गर्नका लागि सरकारले गत मंसिर २५ गते अध्यादेश ल्याएको थियो। उक्त अध्यादेश सरकारले प्रमाणीकरणका लागि राष्ट्रपतिकहाँ पठाएको छ। राष्ट्रपति कार्यालय भने अध्यादेशको विषयमा अहिलेसम्म केही बोलेको छैन। यसैबीच थारू कल्याणकारिणी सभाले अध्यादेश प्रमाणीकरणका लागि देशव्यापी दबाबमूलक कार्यक्रम गरिरहेको छ। अहिले प्रत्येक जिल्ला र पालिकास्तरमा अध्यादेश प्रमाणीकरणका लागि दबाबमूलक कार्यक्रम आयोजना भइरहेको सभाका महामन्त्री प्रेमीलाल चौधरीले जानकारी दिए।
एनसेलद्वारा रोमाञ्चक विश्वकप फुटबल फाइनलको विशेष लाइभ स्क्रिनिङ,"काठमाडौं : एनसेल आजियाटा लिमिटेडले आइतबार २२औं फिफा विश्वकप फुटबल २०२२ को फाइनल खेलको विशेष लाइभ स्क्रिनिङ कार्यक्रम आयोजना गरेको छ। अन्नपूर्ण होटलको पुलसाइडमा सम्भवत नेपालमा अहिलेसम्मकै ठूलो स्क्रिनहरूमध्ये एकमा देखाइएको प्रत्यक्ष प्रसारणमा १९०० भन्दा बढी दर्शकको उत्साहजनक उपस्थिति थियो। कार्यक्रम स्थलमा दुई ठूला डिजिटल स्क्रिन बाहेक दर्शकको सुविधाका लागि अन्य स्क्रिनहरूमा समेत देखाइएको अर्जेन्टिना र फ्रान्सबीचको फाइनलखेलको प्रत्यक्ष प्रसारण एकदमै उल्लासमय बनेको थियो। आमन्त्रित निजी संघ संस्थाका प्रतिनिधि, बैंक तथा वित्तीय संस्था, व्यावसायिक क्षेत्रका पाहुना, कलाकार, सञ्चारकर्मी, एनसेलका ग्राहक, कर्मचारी र उनीहरूका परिवारका सदस्यलगायतले लाइभ स्क्रिनिङको भरपुर मजा लिएका थिए। एनसेलको रु ५९९ मा ६० जीबी पाइने होम एन्ड अवे डेटा प्याकको खरिद गर्दा एनसेलका ग्राहकले लाइभ स्क्रिनिङमा सहभागी हुन निःशुल्क प्रवेश पास पाएका थिए। थपिएको ३० मिनेटमा ३३ को बराबरी भइपछि टाइब्रेकरमा साबिकको विजेता फ्रान्सलाई ४२ ले पराजित गर्दै अर्जेन्टिनाले ३६ वर्षपछिफिफा विश्वकफको उपाधी जितेको हो। मिडिया हबको मुख्य सहयोगमा आयोजना गरिएको लाइभ स्क्रिनिङ कार्यक्रममा दर्शकहरूले फाइनल खेलको प्रत्यक्ष प्रसारण पुर्व आविष्कार केसी र डिजे बीपीएमको प्रस्तुतीमार्फत गीतसंगितको आनन्द लिएका थिए र खानाका विभिन्न परिकारको स्वाद लिँदै ऐतिहासिक तथा रोमाञ्चक फाइनल खेलको मजा लिएका थिए।"
एमाले संसदीय दलको नेतामा ओली सर्वसम्मत,"काठमाडौं: नेकपा एमालेको संसदीय दलको नेतामा पार्टी अध्यक्ष केपी शर्मा ओली चयन भएका छन्। एमाले संसदीय दलले ओलीलाई सर्वसम्मत रुपमा संसदीय दलको नेता चयन गरेको सांसद सूर्य ढकालले अन्नपूर्णलाई बताए। उपाध्यक्ष विष्णुप्रसाद पौडेलको प्रस्ताव तथा अर्का उपाध्यक्ष सुवास नेम्वाङको समर्थनमा ओली संसदीय दलको नेता चयन भएका हुन्। दलको उपनेता, प्रमुख सचेतक र सचेतक भने अर्को बैठकबाट चयन हुने सांसद ढकालले बताए।"
भीर काटेर पुल बनाइँदै,"चितवन : नारायणघाट मुग्लिन सडक खण्डमा पुल बनाउन सुरु गरिएको छ। तुइन ( गौरी) र चिसेन्जी खोलामा पुल बनाउन सुरु गरिएको हो। तुइन खोलामा करिब ४० मिटर अग्लो र नौ मिटर चौडाई चट्टान कटान गरेर पुल बनाइँदैछ। जग तथा पहुँच सडक निर्माणका लागि चट्टान काट्न सुरु गरिएको छ। पहुँच सडक चौडाई मिलाउने गरी भीर काटिँदैछ। चिसेन्जीमा चार महिना लगाएर भीर काटिएको नागढुङ्गा मुग्लिन सडक आयोजनाका प्रमुख कृष्ण कार्कीले बताए। अन्य पुलमा बाटो बन्द नगरी काम गर्र्यौं , दुईवटा पुलमा गर्न सम्भव नै भएन। त्यसैले बाटो बन्द गरेर काम थाल्यौं, कार्कीले भने। चौडाई कम र पुरानो भएकाले नयाँ पुल बनाउन लागिएको हो उनको भनाइ छ। डबल लेन अनुसारको पुल बनाइँदैछ। नौ वटा ब्रेकर सहितको स्काभेटर, दुईवटा जेसिबी, एउटा लोडर प्रयोग गरिएको छ। निर्माणको ठेक्का अनक कन्सट्रक्सनले पाएको छ।"
नेपाल टेलिकमको सिमकार्ड परिवर्तन गर्न परे के गर्ने ?,"काठमाडौं: मोबाइल सिम अहिले अनिवार्य आवश्यकता जस्तै भएको छ। राष्ट्रिय परिचय पत्र, नागरिक एप, बैंकिङ सेवा तथा सामाजिक सञ्जाल लगायतमा मोबाइल नम्बरको प्रयोग अनिवार्य जस्तै छ। मोबाइल नम्बर प्रयोगकर्ता ग्राहक स्वयंको नाममा दर्ता भएको खण्डमा मात्र मोबाइल बैंकिङ लगायत सुविधा सुरक्षितसाथ प्रयोग गर्न सकिने भएकाले पनि आफूले चलाउने मोबाइल सिम आफ्नै नाममा हुन आवश्यक छ। अरुको नामको मोबाइल नम्बर प्रयोग गर्दा मोबाइल बैंकिङको दुरुपयोग भई अनधिकृत व्यक्तिबाट रकम गुमाउनु पर्नेसम्मको अवस्था आउन सक्छ। सँगै सामाजिक सञ्जालको दुरुपयोग भएर अनेक कानूनी झमेलामा समेत पर्न सक्छन् । त्यसैले तपाइँले प्रयोग गर्ने सिम आफ्नै नामको हुन जरुरी छ। अब के गर्ने ? नयाँ सिमकार्ड लिन ग्राहकले आवेदन फाराममा आवश्यक विवरण स्पष्ट रुपमा भरेको तथा ग्राहकको नाम, ठेगाना, परिचय पत्र जारी भएको जिल्ला र मिति तथा आधिकारिक परिचय पत्र नम्बर र सम्पर्क नम्बर स्पष्ट रुपमा लेख्नु पर्दछ । स्वयं उपस्थित हुनेलाई मात्र सिमकार्ड उपलब्ध गराउने टेलिकमले जनाएको छ। सिमको आवेदन दिँदा परिचय पत्रको प्रतिलिपीलाई सक्कल परिचय पत्रको नाम, बुवाको नाम, परिचय पत्र नम्बर र जारी भएको मिति र जिल्लाका आधारमा रुजु गरिन्छ। सिमकार्ड बिग्रेर, हराएर वा अन्य कारणले सिमकार्ड परिवर्तन गर्नुपर्ने अवस्थामा स्वयं उपस्थित भएर सिमकार्ड परिवर्तनको फाराम पूर्ण रुपमा भरेकोनभरेको जाँच गरी परिचय पत्रको सक्कल र नक्कल लगायतका विभिन्न कागजात रुजु गरी सिमकार्ड उपलब्ध गराइन्छ। अर्को व्यक्तिको नाममा दर्ता रहेको सिमकार्ड लिन आएको अवस्थामा स्वयं व्यक्ति उपस्थित हुन नसक्ने कारणसहित मञ्जुरिनामा र सक्कल परिचय पत्रका आधारमा सिम लिन टेलिकमको कार्यालय पुग्नुपर्नेछ। सिम लिन आउने व्यक्तिले सक्कल परिचय पत्रसहित प्रक्रिया पुर्याएर फारम भरेपछि सिमकार्ड परिवर्तन हुन्छ । सिम लिनेभन्दा फरक व्यक्तिको विवरण दर्ता भएको अवस्थामा प्रयोगकर्ता र दर्ता रहेको व्यक्तिको मोबाइल नम्बर अद्यावधिक गरी लिने र दिने व्यक्ति आआफ्नो नागरिकताको सक्कल वा अन्य आधिकारिक परिचय पत्रको सक्कल र तिनका प्रतिलिपीसहित उपस्थित भएर निवेदन दिन सकिनेछ । अशक्त भएको अवस्थामा मञ्जुरिनामा पत्र र परिचय पत्रको सक्कल तथा प्रतिलिपीसहित टेलिकम पुग्नुपर्छ। प्रयोगकर्ताको मृत्यु भएमा नाता प्रमाणित गर्ने कागजात र मृत्यु प्रमाणपत्र सहित हकवाला नातेदारले सक्कल कागजात र परिचय पत्रसहित उपस्थित भएमा सिम पाउने टेलिकमले जनाएको छ। वास्तविक प्रयोगकर्ताभन्दा फरक विवरण भएको अवस्थामा सिम लिनेको कबुलियतनामा पत्र र परिचय पत्रका साथमा ग्राहक आवेदन फाराम भरेपछि थप पुष्ट्याई गरी सिमकार्ड परिवर्तन गर्न हुन्छ। आफ्नै नाममा मोबाइल नम्बर दर्ता गर्न पनि टेलिकमले आग्रह गरेको छ।"
"प्रदेश १ : नयाँ सांसदको स्वागतका लागि तयारी पूरा, शपथ गयानन्दले गराउने","विराटनगर : प्रदेश १ मा नयाँ सांसद (प्रदेशसभा सदस्य)को स्वागतका लागि सबै तयारी पूरा भएको छ। त्यसका लागि प्रदेशसभा भवन (संसद भवन) तयारी अवस्थामा राखिएको छ। प्रदेश राजधानी विराटनगरस्थित प्रदेशसभा सचिवालयले नवनिर्वाचित सांसदलाई स्वागत, शपथ तथा प्रदेशसभा बैठक सञ्चालनका लागि व्यवस्थापनको सबै काम सम्पन्न गरेको हो। प्रदेशसभा सचिव गोपालप्रसाद पराजुलीले रङरोगन तथा सरसफाई गरेर संसद भवन एवं सभाहल तयारी अवस्थामा राख्दै कुर्सी र टेबुल मिलाएर सांसदलाई बस्ने ठाउँको व्यवस्थापन गर्ने लगायतका काम सकिएको जानकारी दिए। प्रदेशसभा सचिवालयमा संसदीय दलको कार्यालय, सभामुख, उपसभामुख, प्रमुख प्रतिपक्षी दलका नेता, मुख्यमन्त्रीको कार्यकक्ष र सत्तापक्षीय दलको कार्यालय व्यवस्थापनको सबै काम सकिएको पराजुलीले बताए। यसअघि प्रदेशसभामा ७ वटा दलको प्रनितिधित्व थियो। अहिले ६ वटा दलमात्रै संसदमा उपस्थित हुने छन्, पराजुलीले भने, त्यही भएकाले संसदीय दलको कार्यालय व्यवस्थापन असहज भएन। दलहरुलाई सांसद संख्याका आधारमा कोठाको व्यवस्थापन गरिने छ। ९३ सदस्यीय प्रदेशसभामा ५६ जना प्रत्यक्ष र ३७ जना समानुपातिक प्रणालीमार्फत निर्वाचित भएका छन्। गत मंसिर ४ गतेको निर्वाचनमार्फत प्रदेश १ मा नेकपा (एमाले)ले ४०, नेपाली कांग्रेसले २९, नेकपा (माओवादी केन्द्र)ले १३, राष्ट्रिय प्रजातन्त्र पार्टी (राप्रपा)ले ६, नेकपा (एकीकृत समाजवादी)ले ४ र जनता समाजवादी पार्टी (जसपा)ले १ सिट प्राप्त गरेका छन्। २०७४ सालको निर्वाचनमा १ सिट जितेको संघीय लोकतान्त्रिक राष्ट्रिय मञ्चको यसपटक संसदमा प्रतिनिधित्व छैन। यसअघि प्रदेशसभामा ७ वटा दलको प्रनितिधित्व थियो। अहिले ६ वटा दलमात्रै संसदमा उपस्थित हुने छन्, पराजुलीले भने, त्यही भएकाले संसदीय दलको कार्यालय व्यवस्थापन असहज भएन। दलहरुलाई सांसद संख्याका आधारमा कोठाको व्यवस्थापन गरिने छ। उनका अनुसार विभिन्न दलबाट निर्वाचित भएका सांसदको विवरण निर्वाचन आयोगसँग माग गरिएको छ। प्रमुख निर्वाचन आयुक्त दिनेशकुमार थपलियाले चुनावको अन्तिम परिणामसहित निर्वाचित प्रदेशसभा सदस्यको नामावली गत शनिबार प्रदेश प्रमुख पर्शुराम खापुङलाई बुझाएका थिए। त्यसका आधारमा सांसदको शपथग्रहणको तयारी थालिएको प्रदेशसभा सचिव पराजुलीले बताए। प्रदेश १ मा नेपाली कांग्रेसबाट निर्वाचित गयानन्द मण्डल ज्येष्ठ सदस्य हुन्। निर्वाचन आयोगले बुझाएको उम्मेदवारको विवरण अनुसार मण्डल ७९ वर्ष पुगेका छन्। तर, शपथको मिति तय भइनसकेको जानकारी उनले दिए। यद्यपि प्रतिनिधिसभा सदस्यको शपथग्रहण पछि प्रदेश १ का सांसदको शपथ गराइने उनको भनाइ छ। प्रतिनिधिसभा सदस्यको शपथग्रहण पुस ७ गतेका लागि तोकिएको छ। प्रतिनिधिसभा सदस्यको शपथ सकिएपछि प्रदेशमा शपथ गराइने छ, पराजुलीले भने, त्यसका लागि प्रदेशसभा सचिवालय तयारी अवस्थामा छ। संवैधानिक व्यवस्था अनुसार सुरुमा प्रदेश प्रमुखले प्रदेशसभामा प्रतिनिधित्व गर्नेमध्ये ज्येष्ठ सदस्यलाई शपथ गराउने छन्। त्यसपछि ज्येष्ठ सदस्यले अन्य प्रदेशसभा सदस्यलाई शपथग्रहण गराउने व्यवस्था छ। प्रदेश १ मा नेपाली कांग्रेसबाट निर्वाचित गयानन्द मण्डल ज्येष्ठ सदस्य हुन्। निर्वाचन आयोगले बुझाएको उम्मेदवारको विवरण अनुसार मण्डल ७९ वर्ष पुगेका छन्। उनी मोरङको निर्वाचन क्षेत्र नम्बर ५ कबाट निर्वाचित भएका थिए। प्रदेश १ मा एउटा मात्रै दलको सरकार गठन सम्भव छैन। किनभने प्रदेशसभामा बहुमत पुर्याउन ४७ सांसद आवश्यक पर्छ। कांग्रेस नेतृत्वको सत्तारुढ गठबन्धन र एमालेराप्रपा गठबन्धनको समान ४६४६ सिट छ। संवैधानिक व्यवस्था अनुसार ज्येष्ठ सदस्य भएका नाताले प्रदेश प्रमुखबाट शपथ लिएपछि मण्डलले अन्य सांसदलाई शपथ खुवाउने प्रदेशसभा सचिव पराजुलीले बताए। सभामुख र उपसभामुख चयन नभएसम्म ज्येष्ठ सदस्यकै अध्यक्षतामा प्रदेशसभाको बैठक सञ्चालन हुने छ। प्रदेश प्रमुखको कार्यालय स्रोतका अनुसार नवनिर्वाचितलाई शपथग्रहण गराउने, प्रदेशसभाको अधिवेशन आह्वान गर्ने तथा नयाँ सरकार गठन लगायतको तयारी थाल्ने विषयमा छलफल भइरहेको छ। नयाँ सरकार गठनका लागि दलहरू आफैं समर्थन जुटाएर नआएमा संवैधानिक व्यवस्था अनुसार अघि बढ्ने प्रदेश प्रमुखको तयारी छ। प्रदेश १ मा एउटा मात्रै दलको सरकार गठन सम्भव छैन। किनभने प्रदेशसभामा बहुमत पुर्याउन ४७ सांसद आवश्यक पर्छ। कांग्रेस नेतृत्वको सत्तारुढ गठबन्धन र एमालेराप्रपा गठबन्धनको समान ४६४६ सिट छ। सरकार गठनका लागि बहुमत पुर्याउन सत्तारुढ वा एमाले गठबन्धनलाई १ सिटवाला जसपाको साथ अनिवार्य छ। तर, जसपाले नयाँ सरकार बनाउन कसलाई साथ दिने भन्ने अहिलेसम्म यकिन गरिसकेको छैन। हुन त राप्रपा पनि अनिर्णित छ। एमालेले आफ्नो नेतृत्वमा राप्रपा र जसपासहितको सरकार गठनको कसरत गरिरहेको छ। सत्तारूढ गठबन्धन पनि सरकार बनाउन जसपालाई आफ्नो पक्षमा पार्ने प्रयत्नमा छ। सत्तारुढको सरकार बन्दा नेतृत्व लिन कांग्रेस र माओवादीबीच हानथाप छ। प्रदेशसभामा धेरै सिट जितेकाले सत्तारुढको सरकार बने आफूले नेतृत्व लिन पाउनुपर्ने दाबी कांग्रेसले गरिरहेको छ। निर्वाचनको अन्तिम परिणाम घोषणा भएको २० दिनभित्रमा प्रदेश प्रमुखले प्रदेशसभाको अधिवेशन आह्वान गर्नुपर्ने व्यवस्था छ। बाध्यात्मक व्यवस्था अनुसार प्रदेश १ मा पुस तेस्रो साताभित्रमा नवनिर्वाचित प्रदेशसभा सदस्यलाई शपथग्रहण गराएर प्रदेशसभाको अधिवेशन आह्वान गरिसक्नुपर्ने हुन्छ।"
पूर्णबहादुर खड्काको दावी भारी मतका साथ देउवा संसदीय दलको नेता बन्दै हुनुहुन्छ,"काठमाडौं : नेपाली कांग्रेसका उपसभापति पूर्णबहादुर खड्काले भारी मतका साथ संसदीय दलको नेतामा शेरबहादुर देउवा निर्वाचित हुने दावी गरेका छन्। देउवाको समर्थक रहेका नेता खड्काले सञ्चारकर्मीसँगै कुरा गर्दै देउवालाई अधिकांश सांसदको साथ रहेको बताए। नेता खड्काले राजनीतिक दल र मुलुकलाई एकताबद्ध गर्न देउवाले दलको नेतामा उम्मेदवारी दिएको स्पष्ट पारे। 'गठबन्धन दललाई मिलाउन देउवाले सक्नुहुन्छ,' उनले भने,' अन्य दलले पनि उहाँलाई स्वीकार्नुहुन्छ। त्यसले देउवाजी भारी मतका साथ दलको नेता चुनिनुहुन्छ।' संस्थापन पक्षबाट देउवाले संसदीय दलको नेताका लागि उम्मेदवारी दर्ता गराएका छन्। उनको समर्थकमा उपसभापति खड्का र प्रस्तावमा वरिष्ठ नेता रामचन्द्र पौडेल रहेका छन्। दलको नेतामा देउवाविरुद्ध महामन्त्री गगन थापाले उम्मेदवारी दर्ता गराएका छन्। उनले देउवालाई उम्मेदवारी फिर्ता लिन आग्रह गरेका छन्। संसदीय दलको नेताका लागि उम्मेदवारी दर्ता गराएपछि महामन्त्री थापाले सञ्चारकर्मीसँग कुरा गर्दै संसदीय दलको उम्मेदवारी फिर्ता लिन देउवालाई आग्रह गरेका हुन्। संसदीय दलको नेताका उम्मेदवारले दरखास्त दिने समय मंगलबार दिउँसो २ देखि ३ बजेसम्म तोकिएको थियो। उम्मेदवारको अन्तिम नामावली आज नै प्रकाशन गर्ने कार्यक्रम छ। कांग्रेस संसदीय दलको नेताको निर्वाचन पुस ६ मा हुँदैछ । मतदान बुधबार बिहान ८ देखि १० बजेसम्म कांग्रेस संसदीय दलको कार्यालय परिसर सिंहदरबारमा हुनेछ ।"
गगनलाई प्रदीपको साथ,"काठमाडौं : नेपाली कांग्रेसका महामन्त्री गगनकुमार थापालाई युवा नेता प्रदीप पौडेलले साथ दिएका छन्। कृष्ण सिटौला समूहमा रहेका उनले शेखर कोइरला समूहका थापालाई साथ दिएका हुन्। सिटौला समूह भने संस्थापन पक्षसँग नजिक छ। गगनलाई उपसभापति धनराज गुरुङ, महामन्त्री विश्वप्रकाश शर्मा र युवा नेता प्रदीप पौडेलले समर्थन जनाएका छन्। संस्थापन इतरपक्षबाट गगनले संसदीय दलको नेताका लागि पार्टी सभापति शेरबहादुर देउवाविरुद्ध उम्मेदवारी दर्ता गराएका छन्। संसदीय दलको नेताका उम्मेदवारको दरखास्त दिने समय आजै २ देखि ३ बजेसम्म तोकिएको थियो। उम्मेदवारको अन्तिम नामावली मंगलबार नै प्रकाशन गर्ने कार्यक्रम छ। निर्वाचन समितिले सोमबार मतदाता नामावली प्रकाशन गरेको छ। दलका नेता चुन्न पुस ६ गते बिहान ८ बजेदेखि १० बजेसम्म मतदानको कार्यक्रम रहेको छ।"
घडेरी खन्दा पाल्पामा भेटियो तीन सयभन्दा बढी तोपका गोला,"तानसेन: पाल्पामा तीन सयभन्दा बढी पुराना तोपका गोला भेटिएका छन्। सदरमुकाम तानसेनमा नेपाली सेना दि फेशम महिन्द्र दल गणले घडेरी खन्ने क्रममा ती तोपका गोलाहरु भेटिएका हुन्। तानसेन नगरपालिका४ गोलखानामा रहेको जग्गामा नेपाली सेनाको अथिति गृह निर्माण गर्न जग्गा खन्दै गर्दा ती तोपका पुराना गोला भेटिएका हुन्। ति तोपका गोलाहरु कोही हातभरीका कोही अलि ठुलो, कोही ससाना छन् । इण्ट ईण्डिया कम्पनीको अंग्रेज सेनासँग भिमसेन थापाको समयदेखि पाल्पाबाट नेपाली सेनाले युद्ध लड्दै आएको थियो। कर्णेल उजिरसिंह थापाको कार्यकालमा नेपाली सेना र अंग्रेज सेनाबीच दुई पटक युद्ध भएको थियो। सोही समयका तोप गोला हो वा अन्य समयका तोप गोला हुन भन्ने विषयमा अझै यकिन हुन सकेको छैन। पाल्पास्थित नेपाली सेनाले तोप गोला भेटिएको विषयमा मुख्यालयमा जानकारी गराएको छ। ती तोप गोला अहिले नेपाली सेनाले निगरानीमा सुरक्षित राखेको छ।"
"भारतमा मोबाइल प्रयोगकर्ता घट्दै, दुई महिनामा ५४ लाख ७७ हजारले चलाउन छाडे",एजेन्सी: भारतमा मोबाइल प्रयोगकर्ताको संख्या घट्न थालेको छ। मोबाइल प्रयोगकर्ताको संख्या लगातार घट्दै गएको भारतीय दूरसञ्चार विनियामक प्राधिकरणले जनाएको छ। प्राधिकरणका अनुसार पछिल्लो दुई महिनामा मात्र ५४ लाख ७७ हजार मानिसले मोबाइल चलाउन छोडेका छन्। प्राधिकरणको तथ्यांक अनुसार अक्टोवरमा मोबाइल प्रयोगकर्ता १ अर्ब १४ करोड ३६ लाख थिए। अगस्टमा यो संख्या १ अर्ब १४ करोड ९१ लाख थियो। सेक्टेम्वरमा ३६ लाख ६४ हजार मोबाइल प्रयोगकर्ताले मोबाइल चलाउन छाड्दा मोबाइल चलाउनेको संख्या १ अर्ब १४ करोड ५४ लाख पुगेको थियो । अक्टोवरमा पनि १८ लाख १३ हजार प्रयोगकर्ता कम भएको प्राधिकरणले जनाएको छ। भारतीय दूरसञ्चार विनियामक प्राधिकरणले जारी गरेको तथ्यांक
राप्रपा संसदीय दलको नेतामा लिङदेन सर्वसम्मत,काठमाडौं: राष्ट्रिय प्रजातन्त्र पार्टीले संसदीय दलको नेतामा पार्टी अध्यक्ष राजेन्द्र लिङ्देनलाई चयन गरेको छ। मंगलबार काठमाडौंमा बसेको राप्रपा संसदीय दलको बैठकले सर्वसम्मत रुपमा दलको नेतामा अध्यक्ष लिङ्देनलाई चयन गरेको राप्रपाका नेता दिपकबहादुर सिंहले जानकारी दिए। बैठकले मुलुकको राजनीतिक अवस्थालाई मध्यनजर गर्दै आवश्यक निर्णय लिने अधिकार पनि पार्टी अध्यक्षलाई दिएको सिंहले बताए। मङ्सिर ४ गते सम्पन्न निर्वाचनबाट राप्रपाको प्रत्यक्ष र समानुपातिक गरी १४ सांसद निर्वाचित भएका छन् ।
राष्ट्रपति समक्ष तीन देशका राजदूतद्वारा ओहोदाको प्रमाणपत्र पेश,"काठमाडौं : राष्ट्रपति विद्यादेवि भण्डारीसमक्ष तीन देशका राजदूतले ओहोदाको प्रमाणपत्र पेश गरेका छन्। राष्ट्रपति भवनमा आयोजना भएको छुट्टाछ्ट्टै विशेष समारोहमा राजदूतहरूले ओहोदाको प्रमाणपत्र पेश गरेका हुन्। संयुक्त अरब इमिरेट्सका अब्दुल्लाह सइद मुबारक, संयुक्त गणतन्त्र तान्जानियाका अनिसा कापुल बेगा र गणतन्त्र सर्बियाका सिनिसा पाभिकले ओहोदाको प्रमाणपत्र पेश गरेका कार्यालयले जनाएको छ।"
"मानव बेचबिखन बढ्दै, एक वर्षमा २२ जनाको उद्धार","दोधारा चाँदनी : मानव बेचबिखनका घटना बढ्दै गएको पाइएको छ। माइती नेपाल कञ्चनपुरले एक वर्षमा बेचबिखनमा परेका २२ जना नेपालीलाई भारतबाट उद्धार गरेको छ। माइती नेपाल कञ्चनपुरकी संयोजक महेश्वरी भट्टका अनुसार भारतको दिल्लीबाट छ जना, पुणेबाट चार जना, सिमलाबाट दुई जना, हल्दानीबाट दुई जना, मुम्बईबाट दुई जना, हरियाणाबाट एक जना, चण्डीगढबाट दुई जना, बैङ्गलोरबाट दुई जना र अयोध्याबाट एक जनाको उद्धार गरिएको छ। दुई सय ५ जनाको खोजतलासका लागि माइती नेपालमा निवेदन परेको थियो। जसमध्ये ३५ जनाको खोजी गरी माइती नेपालले परिवारको जिम्मा लगाएको छ। त्यसैगरी गड्डाचौकी नाकाबाट ८८ जना र झोलुङ्गे पुलबाट ६८ जनाको उद्धार गरिएको छ। जसमा ७५ जना १८ वर्ष मुनिका बालबालिका छन्। सीमा नाकाबाट परामर्श गरी ४९ जनालाई घर फर्काइएको छ। उद्धार गरिएकामध्ये दुई वटामात्रै मानव बेचबिखनमा मुद्दा दर्ता भएको संयोजक भट्टले बताइन्। उनले मानव बेचबिखनमा संलग्न व्यक्तिमाथि कारवाही हुन नसक्दा बेचबिखनका घटना बढ्दै गएको बताए। पछिल्लो समय दलालले वैकल्पिक मार्ग अपनाउन थालेकाले पनि मानव बेचबिखनका घटना बढ्दै गएको उनको भनाइ छ। बेचबिखनमा पर्ने बढीजसो दलित समुदायका र घरायसी आर्थिक अवस्था कमजोर भएका समुदायबाट रहेको उनले जानकारी दिए। यसवर्ष माइती नेपालले मानव बेचबिखनविरुद्ध दुई वटा मुद्दा दर्ता गरेको छ भने गत वर्ष एउटा मात्रै मुद्दा दर्ता गरेको थियो।"
मेस्सी बीबीसी वर्ल्ड स्पोर्ट्स स्टार अफ द इयर घोषित,वासिङटन डिसी : फुटबल विश्वकप विजेता अर्जेन्टिनाका कप्तान लियोनल मेस्सी २०२२ को लागि बीबीसी स्पोर्ट्स पर्सनालिटीको वर्ल्ड स्पोर्ट स्टार अफ द इयर घोषित भएका छन् । ३५ वर्षीय मेस्सीले अर्जेन्टिनाका लागि ३६ वर्षपछि कतारमा विश्वकप जितेका हुन् । उनलाई गोल्डेन बल अवार्ड पनि दिइएको थियो । आइतबार भएको फ्रान्ससँग अर्जेन्टिनाको विश्वकप मेस्सीको २६औं खेल थियो। उनले जर्मन खेलाडी लोथर माथियासको विश्वकपमा सबैभन्दा धेरै खेल खेल्ने कीर्तिमान पनि तोडेका छन् । मेस्सी अर्जेन्टिनाका लागि विश्वकपमा सर्वाधिक गोलकर्ता बनेका छन्। बीबीसी
बैतडी शिक्षक मृत्यु प्रकरण : चार शिक्षक र सात विद्यार्थी प्रहरी नियन्त्रणमा,"बैतडी : बैतडीको पाटन नगरपालिका६ को कृष्ण माध्यामिक विद्यालयका शिक्षक धनबहादुर बिष्टको शंकास्पद मृत्यु भएपछि प्रहरीले अनुसन्धान अघि बढाएको छ। प्रहरीले अहिले चार जना शिक्षक र सात जना विद्यार्थीलाई नियन्त्रणमा लिएर अनुसन्धान गरिरहेका छ। सोधपुछको काम अन्य शिक्षक तथा विद्यार्थीहरूसँग समेत भइरहेको र अहिले ४ शिक्षक र ७ जना विद्यार्थी नियन्त्रणमा रहेका जिल्ला प्रहरी कार्यालय बैतडीका प्रहरी निरीक्षक योगेश खत्रीले जानकारी दिए। उनीहरूलाई इलाका प्रहरी कार्यालय पाटनमा राखेर सोधपुछको काम भइरहेको उनले बताए। उनीहरूको परिचय अहिले गोप्य राखिएको उनले बताए। पुस १ गते शुक्रबार विद्यालयका एक जना शिक्षकले स्वागत भोज (वेलकम पार्टी)कार्यक्रम राखेका थिए। उक्त भोज कार्यक्रममा बिष्ट समेत सहभागी थिए। स्वागत भोज अपराह्न सकिएको बुझिएको छ। त्यही भोज कार्यक्रममा सहभागी शिक्षक र छात्रवासमा बस्दै आएका विद्यार्थीहरूलाई नियन्त्रणमा लिएर सोधपुछको काम भइरहेको प्रहरी निरीक्षक खत्रीले बताए। शनिबार दिउसो शिक्षक बिष्ट कृष्ण माविको छात्रवास नजिकै मृत फेला परेका थिए। शिक्षक बिष्ट पनि छात्रवासमा नै बस्दै आएका थिए। पोष्टमाटमको रिर्पोट पनि प्रहरीले सार्वजनिक गरेको छैन। मृतकका आफन्तले छाती, मुख तथा नाकमा चोट लागेको दखिएकाले मृत्यु नभई हत्या नै गरिएको दाबी गर्दै आएका छन्। अनुहारभरि चोट छ, दाँत भाँचिएको छ, नाकमा पनि चोट छ, छातीमा समेत चोट छ, यस्तो अवस्थामा शव देखिएकाले यो हत्या नै हो, आफन्त लोकन्द्र बिष्टले भने। ठोस अनुसन्धान अघि नबढेसम्म शव समेत नबुझ्ने अर्का आफन्त हर्क बिष्टले बताए। शिक्षक, विद्यार्थी र मृतकका आफन्त आन्दोलित सोमबारदेखि विद्यार्थी तथा मृतकका आफन्तले आन्दोलन चर्काएका छन्। सोमबार कृष्ण माध्यामिक विद्यालय, पाटन बहुमुखी क्याम्पस र भिमदत्त पोलिटेक्निकल इन्स्च्युटका विद्यार्थीहरू आन्दोलनमा उत्रिएका थिए। उनीहरूले बजार क्षेत्र र पाटन नगरपालिकाको कार्यालयमा परिसरमा आन्दोलन गरेका थिए। मंगलबार पनि जिल्लाका विभिन्न ठाउँमा चक्काजाम गरिएको थियो। दशरथचन्द राजमार्ग विभिन्न ठाउँमा अवरुद्ध पारिएको थियो। शिक्षक बिष्टको शंकास्पद मृत्यु भएको र सत्यतथ्य छानबिन हुनुपर्ने भन्दै विद्यार्थी र शिक्षक तथा स्थानीयहरू आन्दोलित बनेका थिए। अहिले पनि दशरथचन्द राजमार्ग ठप्प छ।"
जिप दुघर्टनाका पीडित परिवारलाई राहत वितरण,जाजरकोट: गत मंसिर २६ गते छेडागाड नगरपालिकामा जिप दुघर्टनामा ज्यान गुमाउनेका परिवारलाई खाद्यान्न सहयोग गरिएको छ। पाँचतारा युवा संरक्षक मञ्च जाजरकोट र सेभ द चिल्ड्रेनको साझेदारिमा सञ्चालित सहयात्रा दोस्रो परियोजनामार्फत छेडागाड ५ लेवाका पीडित पाँच परिवारलाई खाद्यान्नसहितको अत्यावश्यक सामग्री प्रदान गरिएको हो। लेवा गाउँका पाँच परिवारका अभिभावक र सदस्यको निधन भएपछि आश्रित परिवारलाई सहयोग स्वरुप राहत बाँडिएको पाँचतारा संरक्षक मञ्चका अध्यक्ष छवि पन्तले बताए। पाँच परिवारका १५ बालबालिकालाई लक्षित गरी प्रति परिवार १० हजार ६ सय रुपैयाँका दरको खाद्यान्न र बन्दाबस्तिका सामग्री प्रदान गरिएको पन्तले बताए। दुघर्टनामा परि जाजरकोटका नौ र दैलेखका तीन जनाको मृत्यु भएको थियो।
"कांग्रेसमा परिवर्तन जरुरी छ, सभापतिज्यूलाई उम्मेदवारी फिर्ता लिन आग्रह गर्दछु : गगन थापा","काठमाडौं : नेपाली कांग्रेसका महामन्त्री गगन कुमार थापाले शेरबहादुर देउवालाई उम्मेदवारी फिर्ता लिन आग्रह गरेका छन्। संसदीय दलको नेताका लागि उम्मेदवारी दर्ता गराएपछि महामन्त्री थापाले सञ्चारकर्मीसँग कुरा गर्दै संसदीय दलको उम्मेदवारी फिर्ता लिन देउवालाई आग्रह गरेका हुन्। 'पार्टी रुपान्तरणका लागि सभापतिज्यूले उम्मेदवारी फिर्ता लिनुहुन्छ भन्नेमा म विश्वस्त छु,'थापाले भने,' कांग्रेसभित्र परिवर्तन जरुरी छ। देउवाले शान्त चित्तले मनन गरेर उम्मेदवारी फिर्ता लिनुहुन्छ भन्नेमा आशामा छु।' थापाले तोकिएकै समयसीमाभित्रमा उम्मेदवारी फिर्ता लिन देउवालाई आग्रह गरेका छन्। मंगलबार दुवैजना संसदीय दलको कार्यालय सिंहदरबार पुगेर दलको नेताका लागि उम्मेदवारी दर्ता गराएका हुन्। संसदीय दलको नेताका उम्मेदवारको दरखास्त दिने समय आजै २ देखि ३ बजेसम्म तोकिएको थियो। उम्मेदवारको अन्तिम नामावली मंगलबार नै प्रकाशन गर्ने कार्यक्रम छ। निर्वाचन समितिले सोमबार मतदाता नामावली प्रकाशन गरेको छ। दलका नेता चुन्न पुस ६ गते बिहान ८ बजेदेखि १० बजेसम्म मतदानको कार्यक्रम रहेको छ।"
सोलुमा सम्पन्न खुल्ला पुरुष डबल ब्याडमिन्टनको उपाधि श्रेष्ठ र खनाललाई,"सोलुखुम्बु: सोलुखुम्बुमा सम्पन्न प्रथम डिबी किराँती (थुलुङ) स्मृति खुल्ला पुरुष डबल ब्याडमिन्टन प्रतियोगिताको उपाधि सोलुखुम्बु ब्याडमिन्टन संघका अर्जुन श्रेष्ठ र आशिष खनालले हात परेका छन्। सोमबार सल्लेरीस्थित सोलुखुम्बु बहुमुखी क्याम्पस नजिकैको कभर्डहलमा सम्पन्न फाइनल खेलमा लुक्लाका लाक्पा तेन्जी तामाङ र अनुज तामाङको टिमलाई पराजित गर्दै सल्लेरीका श्रेष्ठ र खनालले उपाधि चुमेका हुन् । ओखलढुंगाका श्रवण चौधरी र सञ्जय राईको टिम तथा काठमाडौंका गणेश ढुंगेल र नारायण गौतम तेस्रो भए । यस्तै महिला महिला डबलतर्फ काठमाडौंका सोमा गुरुङ र निकिता लामाको टिम पहिलो भयो। उनीहरुले सोलुखुम्बु ब्याडमिन्टन संघका पूजा मगर र माया राईलाई पराजित गर्दै उपाधि कब्जा गरे। सोलुखुम्बु सल्लेरीका सरिता राई र कला राई तथा ओखलढुंगाका प्रेमु राई र काठमाडौंका टसी शेर्पा तेस्रो भएका छन् । यस्तै पुरुष ३५ वर्ष माथिको ब्याडमिन्टनतर्फ काठमाडौं नारायण गौतम र सोलुखुम्बु लुक्लाका ल्हाक्पा तेन्जिङ तामाङ पहिलो भएका छन् । गौतम र तामाङले ओखलढुंगाका राम राई र हित राईलाई पराजित गर्दै पहिलो उपाधि उचालेका हुन् । सोलुखुम्बु ब्याडमिन्टन संघका रघुनाथ खनाल र फूर्वा ग्याल्जेन शेर्पा (फुरी) तथा सोलुखुम्बु सल्लेरीका तुला मगर र निर्मल श्रेष्ठ तेश्रो भएको खेल संयोजक अर्जुन श्रेष्ठले जानकारी दिए । १५ वर्ष मुनीको पुरुष एकलतर्फ काठमाडौंका सुभम श्रेष्ठ पहिलो भए । उनले काठमाडौंकै शिभम श्रेष्ठलाई पराजित गर्दै उपाधि उचालेका हुन् । सोलुखुम्बु ब्याडमिन्टन संघका रोमी तामाङ र विशाल तामाङ तेस्रो भएका छन् । डीबी किराँती (थुलुङ) स्मृति प्रतिष्ठान र सोलुखुम्बु जिल्ला ब्याडमिन्टन संघको संयुक्त आयोजनामा गत शनिबारबाट सुरु भएको प्रतियोगितामा सोलुखुम्बुसहित ओखलढुंगा, खोटाङ, उदयपुर, सिन्धुपाल्चोक, सुनसरी, सिराह, सप्तरी, काठमाडौं, कास्कीको पोखरा लगायतका जिल्लाका खेलाडीले सहभागिता जनाएका थिए। प्रतियोगिता अन्तर्गत १५ वर्ष मुनीको सिङ्गल पुरुष तर्फ १४ जना, खुल्ला महिलातर्फ ८ टिम, खुल्ला पुरुष तर्फ १७ टिम र ३५ वर्ष माथिको डबल पुरुष तर्फ १२ टिमले सहभागिता रहेका थिए । ब्याडमिन्टन प्रतियोगिताको सबै इभेन्टमा प्रथम र द्वितिय हुनेलाई क्रमश नगद १५ हजार र ७ हजार ५ सयको साथमा ट्रफि, मेडल र प्रमाणपत्र प्रदान गरिएको छ भने तृतीय हुने २ जनालाई नगद ५५ हजारको साथमा ट्रफि, मेडल र प्रमाणपत्र प्रदान गरिएको छ । यस्तै सान्तवना हुनेलाई मेडल र प्रमाणपत्र प्रदान गरिएको खेल संयोजक श्रेष्ठले जानकारी दिए ।"
उम्मेदवारी दर्ता गराउन देउवा सिंहदरबारमा,काठमाडौं : कांग्रेस संसदीय दलको नेताको उम्मेदवारी दर्ता गराउन पार्टी सभापति शेरबहादुर देउवा सिंहदरबार पुगेका हुन्। संस्थापन समूहबाट दलको नेताको उम्मेदवारी दर्ता गराउन देउवा संसदीय दलको कार्यालय सिंहदरबार पुगेका हुन्। देउवाको प्रस्तावकमा वरिष्ठ नेता रामचन्द्र पौडेल रहेका छन्। यता संस्थापन इतरपक्षबाट महामन्त्री गगन थापा संसदीय दलको नेतामा उम्मेदवारी दिने भएका छन्। उनको प्रस्तावकमा डा शेखर कोइराला रहेका छन्। संसदीय दलको नेताका उम्मेदवारको दरखास्त दिने समय आजै २ देखि ३ बजेसम्म तोकिएको थियो। उम्मेदवारको अन्तिम नामावली मंगलबार नै प्रकाशन गर्ने कार्यक्रम छ। निर्वाचन समितिले सोमबार मतदाता नामावली प्रकाशन गरेको छ। दलका नेता चुन्न पुस ६ गते बिहान ८ बजेदेखि १० बजेसम्म मतदानको कार्यक्रम रहेको छ।
१५ औं महाधिवेशनमा शेखरलाई सभापति बनाउने गगनको प्रस्ताव,काठमाठौं : नेपाली कांग्रेसको १५ औं महाधिवेशनमा डा शेखर कोइरालालाई सभापति बनाउन महामन्त्री गगन थापाले प्रस्ताव गरेका छन्। इतर समूहको मंगलबारको बैठकमा पार्टीको १५ औं महाधिवेशनमा नेता कोइरालालाई सभापति बनाउने गगनले प्रस्ताव गरेपछि शेखरले संसदीय दलको नेताको दावी छोडेका हुन्। अहिले गगनलाई संसदीय दलको नेतामा साथ दिने र आगामी १५ औं महाधिवेशनमा सभापतिका लागि शेखर कोइरालालाई समर्थन गर्ने सहमति भएको छलफलमा सहभागी एक नेताले बताए। १५ औं महाधिवेशनमा आफूलाई सभापतिमा समर्थन गर्न गगन सहमत भएपछि शेखर संसदीय दलको नेतामा दावी छाडेको ती नेताले बताए। नेता शेखरले युवा पुस्ताको चाहनाअनुसार संसदीय दलको उम्मेदवारमा गगन थापालाई आफूले प्रस्ताव गरेको बताएका छन्। यता संस्थापन समूहबाट नेपाली कांग्रेस सभापति एवं प्रधानमन्त्री शेरबहादुर देउवा दलको नेतामा उम्मेदवारी दिने तयारीमा छन्। संसदीय दलको नेताका उम्मेदवारले दरखास्त दिने समय मंगलबार दिउँसो २ देखि ३ बजेसम्म तोकिएको छ।
प्राधिकरणले बेच्यो ११ अर्ब १६ करोडको विजुली,"काठमाडौं : नेपाल विद्युत् प्राधिकरणले एक अर्ब ३५ करोड ७७ लाख ५७ हजार युनिट बिजुली भारत निर्यात गरेको छ। प्राधिकरणले गत जेठ १९ देखि यही पुस ३ सम्म बिजुली निर्यात गरी ११ अर्ब १६ करोड ३० लाख रुपैयाँ आम्दानी गरेको छ। प्राधिकरणले देशभित्र खपत गरी बढी भएको बिजुली भारतलाई बिक्री गरेको हो। प्राधिकरणले इन्डियन इनर्जी एक्सचेन्ज लिमिटेड (आइएक्स)को डेअहेड बजारमा प्रतिस्पर्धामार्फत् बिक्री सुरु गरेको थियो। भारतसँगको विद्युत् व्यापार भारतीय रुपैयाँ (भारु)मा हुने भएकाले यस अवधिमा विद्युत् बिक्रीबाट ६ अर्ब ९७ करोड ६९ लाख भारु नेपाल भित्रिएको छ। यसबाट मुलुकको वैदेशिक मुद्राको सञ्चिति बढाउनमा पनि योगदान पुगेको छ। सुरुमा दुईवटा जलविद्युत् केन्द्रबाट उत्पादित ३९ मेगावाट विद्युत्लाई स्रोत मानी दैनिक रूपमा आइएक्समा बिक्री सुरु गरिएको थियो। त्यसपछि गत जेठ २७ बाट छ वटा जलविद्युत् केन्द्रबाट उत्पादित विद्युत्लाई स्रोत मानी दैनिक रूपमा तीन सय ६४ मेगावाट भारतीय बजारमा दरमा बिक्री गरिएको थियो। प्राधिकरणले गत कात्तिक १८ र ३० देखि थप दुई जलविद्युत् केन्द्रबाट उत्पादित विद्युत् निर्यात गर्न स्वीकृति पाएको थियो। योसँगै आठ जलविद्युत् केन्द्रबाट उत्पादित विद्युत्लाई स्रोत मानी भारततर्फ निर्यात हुने विद्युत्को स्वीकृति क्षमता चार सय आठ मेगावाट बराबर पुगेको थियो। प्राधिकरणले गत आर्थिक वर्ष २०७८७९ को जेठ तथा असारमा २९ करोड ९१ लाख युनिट विद्युत् निर्यात गरी दुई अर्ब ८३ करोड ८८ लाख रुपैयाँ आम्दानी गरेको थियो। चालु आवको पुस ३ सम्ममा एक अर्ब पाँच करोड ८६ लाख ३४ हजार युनिट विद्युत् निर्यात गरी आठ अर्ब ३२ करोड ४२ लाख ४० हजार रुपैयाँ आर्जन गरेको छ। चिसो बढ्दा काठमाडौँ उपत्यकालगायतमा विद्युत् माग बढेको तर खोलानालामा पानीको बहाब घट्दा नदी प्रवाहमा आधारित जलविद्युत् केन्द्रबाट उत्पादन कम भएसँगै विद्युत् निर्यात बन्द भएको प्राधिकरणका कार्यकारी निर्देशक कुलमान घिसिङले जानकारी दिए। उनले देशभित्रको उत्पादन घट्दा हिउँदयामका करिब चार महिनाको विद्युत् माग धान्न भारतबाट विद्युत् आयात गर्नुपर्ने बाध्यात्मक अवस्था रहेको उल्लेख गरे। घिसिङले आगामी वैशाख अन्तिम वा जेठको पहिलो हप्ताबाबाट फेरि विद्युत् निर्यात सुरु हुने बताए। 'देशभित्रको उत्पादन घट्दा आन्तरिक माग धान्न दैनिक रुपमा विद्युत् आयात सुरु भएको छ, विद्युत् आयात करिब चार महिनासम्म रहने हाम्रो प्रक्षेपण छ, तर विद्युत् आयात परिमाण निर्यातभन्दा कम हुनेछ', उनले भने। विगतका वर्षमा विद्युत् निर्यात परिमाण आयातभन्दा कम हुने गरेकोमा यस वर्षबाट निर्यात बढी र आयात कम हुनेछ। प्राधिकरणले आइएक्सको प्रतिस्पर्धी बजारमा विद्युत् बिक्री र खरिद गर्दै आएको छ। 'आइएक्सबाट मात्र खरिद गर्ने या उत्पादकसँग छोटो अवधिको विद्युत् खरिद सम्झौता गरी आयात गर्ने भन्ने बारेमा छलफल भइरहेको छ', उनले उल्लेख गरे। त्यसका लागि प्राधिकरणले बजार अध्ययन गरिरहेको उनको भनाइ छ। आइएक्समा विद्युत खरिद बिक्रीका लागि २४ घण्टालाई १५१५ मिनेटको ९६ वटा ब्लकमा विभाजन गरी बजारले तय गरेको प्रतिस्पर्धी दरमा विद्युत्को कारोबार गरिन्छ। त्यसैले हरेक ब्लकको मूल्य फरकफरक हुने गरेको छ। प्राधिकरणले ३ पुससम्म निर्यात गरेको विद्युत्को औसत दर प्रतियुनिट आठ रुपैयाँ २२ पैसा छ।"
"गगन थापाको उम्मेदवारी दर्ता, प्रस्तावकमा शेखर, समर्थकमा धनराज, विश्वप्रकाश र प्रदीप",काठमाडौं : नेपाली कांग्रेसका महामन्त्री गगनकुमार थापाले संसदीय दलको नेताका लागि उम्मेदवारी दर्ता गराएका छन्। थापाको प्रस्तावकमा शेखर कोइरला छन् भने समर्थमकमा धनराज गुरुङ रहेका छन्। थापालाई अर्का महामन्त्री विश्वप्रकाश शर्मा र प्रदीप पौडेलले समर्थन गरेका छन्। कांग्रेस संसदीय दलको नेताका लागि बिहीबार निर्वाचन हुँदैछ।
"माधवकुमार नेपाल अस्वस्थ, त्रिवि शिक्षण अस्पतालमा भर्ना","काठमाडौं: नेकपा एकीकृत समाजवादी पार्टीका अध्यक्ष माधवकुमार नेपाल अस्वस्थ भएका छन्। रूघाखोकी, ज्वरो र छातिमा सामान्य संक्रमण देखिएपछि उनलाई उपचारार्थ त्रिवि शिक्षण अस्पताल महाराजगन्जमा भर्ना गरिएको नेपालका निजी सचिव मोहन गौतमले जानकारी दिए। नेपालको उपचारमा अस्पतालका छाती रोग विशेषज्ञ डा सन्तकुमार दास नेतृत्वको चिकित्सकको टोली संलग्न छ। संक्रमण फैलिन सक्ने जोखिमलाई दृष्टिगत गरी चिकित्सकको सुझाव अनुसार अस्पतालमा सबै भेटघाटहरू बन्द गरिएको गौतमले बताए। पछिल्लो समय सत्ता समीकरण मिलाउन नेपालसहित राजनीतिक दलका शीर्ष नेताको दौडधुप बढेको छ। यही दौडधुपले नेपाल अस्वस्थ भएको सचिवालयले जनाएको छ।"
"प्रचण्डलाई भेटेर नेम्वाङको प्रस्ताव  तपाईं प्रधानमन्त्री बन्नुहोस्, एमालेलाई राष्ट्रपति","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डर नेकपा एमालेका उपाध्यक्ष तथा पूर्वसभामुख सुवासचन्द्र नेम्वाङबीच नयाँ सत्ता समीकरणको विषयमा छलफल भएको छ। मंगलबार बिहान खुमलटार पुगेर एमाले उपाध्यक्ष नेम्वाङले प्रचण्डलाई प्रधानमन्त्री बन्न औपचारिक रुपमा प्रस्ताव गरेका हुन्। भेटमा नयाँ सत्ता समीकरण, सरकार गठन र समसामयिक राजनीतिको विषयमा छलफल भएको हो। उपाध्यक्ष नेम्वाङले वामपन्थी दलहरुबीच एकै ठाउँमा आउनुपर्नेमा जोड दिएका छन्। उनले प्रचण्डसमक्ष सत्तारुढ गठबन्धन टुटाएर एमालेमाओवादीको सरकार बनाउनुपर्ने धारणा राखेका छन्। गठबन्धन छोडेर एमालेसँग सहकार्य गर्न माओवादी केन्द्र तयार होस्। एमाले तपाईं(प्रचण्ड)लाई प्रधानमन्त्री मान्न तयार छ। तपाईं प्रधानमन्त्री बन्नुहोस्, एमाले राष्ट्रपतिमा मान्न तयार छ। दुई नेताबीचको संवादलाई उद्दृत गर्दै एक नेताले भने, बाँकी पदहरु एमालेमाओवादीका शीर्ष नेता बसेर सहमतिमा बाँडफाड गरौंला। गठबन्धन छाडेर आएपछि एमाले, माओवादीसँग छलफल र सहकार्य गर्न तयार छ। देशलाई स्थितरतातर्फ लैजान राजनीतिलाई नयाँ कोर्षबाट अगाडि बढाऔं। नेम्वाङले प्रचण्डलाई नयाँ सत्ता समीकरण र सरकारमा अहिले एकीकृत समाजवादीलाई सहभागी नगराउने प्रस्ताव गरेका छन्। नेम्वाङले प्रचण्डसँग भने अहिले नेकपा एकीकृत समाजवादीलाई नयाँ सरकारमा ल्याउन एमाले तयार छैन। एसबिनाको गठबन्धन बनाऔं। राष्ट्रपति विद्यादेवी भण्डारीले पौष १० गतेभित्र नयाँ सरकार गठनको आह्वान गरेसँगै एमालेले शीर्ष नेताहरुसँग छलफल अगाडि बढाएको हो। यस अगाडि माओवादी केन्द्रका महासचिव देवप्रसाद गुरुङले बालकोट पुगेर एमाले अध्यक्ष केपी शर्मा ओलीलाई भेट गरेका थिए। ओलीगुरुङबीचको भेटमा सरकार गठन प्रक्रियामा देखिएका भूराजनीतिक छाया र तीनका सम्भावित परिणामका बारेमा समेत खुलेर छलफल भएको स्रोतले जनाएको छ। सत्ता गठबन्धनभित्र शेरबहादुर देउवा र प्रचण्डले प्रधानमन्त्रीको दावी गरिरहेका छन्। निर्वाचन अगाडि देउवाले प्रचण्डलाई प्रधानमन्त्री बनाउने बचन दिएपनि हाल औपचारिक रुपमा सत्ता समीकरण र भावी प्रधानमन्त्रीको बारेमा सत्ता गठबन्धनमा छलफल नभएपछि एमाले गठबन्धनलाई टुटाएर नयाँ समीकरण बनाउन प्रयासरत रहेको छ। एमालेका नेता विशाल भट्टराईले गठबन्धनले बहुमत पुर्याउन नसके एमाले अगाडि बढ्ने उद्घोष गरेका थिए। माओवादी केन्द्रले एमाले र कांग्रेससँग समानान्तर रुपमा सत्ता बार्गेनिङ गरिरहेको छ। वर्तमान गठबन्धनलाई नै निरन्तरता दिने गरी सरकार गठन गर्ने निर्णय गरेका सत्ता गठबन्धनमा आवद्ध दलमध्ये माओवादी केन्द्र भने पछिल्लो समय एमालेसँग सघन वार्तामा जुटेको छ। एमाले र माओवादी केन्द्रका दोस्रो तहका नेताहरुले अध्यक्षद्वय ओली र प्रचण्डलाई मिलेर जान दवाब दिइरहेका छन्। सत्ता समीकरणबारे एमालेमाओवादी केन्द्र सघन छलफलमा, ओलीलाई भेटे देव गुरुङले"
रामचन्द्र पौडेलले भने : म देउवाको प्रस्तावक बस्दिनँ,काठमाडौं: नेपाली कांग्रेसमा संसदीय दलको नेता चयनको विषय पेचिलो बन्दै गएको छ। पार्टी सभापति शेरबहादुर देउवा संसदीय दलको नेता बन्ने गृहकार्यमा रहिरहेका बेला संस्थापन इत्तर पक्षले गगन थापालाई संसदीय दलको नेता बनाउने निर्णय गरेपछि कांग्रेसमा नयाँ बहस सुरु भएको छ। संस्थापन इत्तर समूहको मंगलबार बिहानको बैठकले गगन थापालाई संसदीय दलको नेता बनाउने निर्णय गरेपछि अंक गणित मिलान गराउन नेताहरूको दौडधुप पनि सुरु भएको छ। यही क्रममा कांग्रेसका बरिष्ठ नेता रामचन्द्र पौडेलले संसदीय दलको नेतामा सभापति देउवाको प्रस्तावक आफू नबस्ने बताएका छन्। आफैँ पनि संसदीय दलको नेताको आकांक्षी रहेका पौडेलले सभापति देउवाको प्रस्ताव नबस्ने बताएका हुन्। पार्टी सभापति शेरबहादुर देउवासँगको भेटमा पनि आफ्नो आकांक्षा प्रस्तुत गरेका पौडेललाई देउवाले सकारात्मक संकेत नदिएपछि उनी संसदीय दलको नेता बन्ने होडबाट केही टाढा भएको देखिन्छ। गगन थापालाई भने डा शेखर कोइरालाले आफू प्रस्ताव बन्ने बताइ सकेका छन् भने अर्का महामन्त्री विश्वप्रकाश शर्माले पनि गगन थापाको प्रस्तावक आफैँ बसेरै भए पनि संसदीय दलको नेता बन्ने बताएका छन्।
एमालेको आवाज युगको आवाज हो : ओली,"काठमाडौं : नेकपा एमालेका अध्यक्ष केपी शर्मा ओलीले राष्ट्र निर्माणको सन्दर्भमा एमालेले नयाँ विचार दिएको बताएका छन्। मंगलबार काठमाडौंको प्रज्ञा प्रतिष्ठानमा एमाले जनताको रोजाईको पहिलो पार्टीकार्यक्रमलाई सम्बोधन गर्दै उनले एमालेको आवाज युगको आवाज भएको दाबी गरेका हुन्। पूर्वप्रधानमन्त्री समेत रहेका ओलीले भने, एमालेको आवाज कुनै सामान्य ध्वनी होइन। यो युगको आवाज हो। देशको आवश्यकता र समयको आवाज हो। देश निर्माणको संकल्प हो। उनले ओलीले नेकपा एमालेको आवाज र गति विश्वभरीले सुन्न सक्ने धारणा राखे। उनले समृद्ध नेपाल, सुखी नेपालीको राष्ट्रिय आंकाक्षालाई आफ्नो गन्त्यव्य बनाएर एमाले अगाडि बढेको दाबी गरे। अपेक्षा गरेजति सिट नआएपनि उत्सब मनाइरहेको उल्लेख गर्दै ओलीले नवनिर्वाचित प्रतिनिधि तथा प्रदेश सभामा निर्वाचित सांसदलाई शुभकामना तथा बधाई ज्ञापन गरे। ओलीले सिट संख्याभन्दा पनि घेराबन्दी, षड्यन्त्र र धादँलीका बीचमा सबैलाई पराजित गरेर एमाले देशको लोकप्रिय मतसहित पहिलो पार्टी बनेको उल्लेख गरे।"
प्राधिकरणले हटाउने भयो अव्यवस्थित तार,"काठमाडौं : नेपाल विद्युत् प्राधिकरणले काठमाडौंका विभिन्न स्थानका अव्यवस्थित तार हटाउने भएको छ। प्राधिकरणले आज एक सार्वजनिक सूचना प्रकाशित गर्दै त्रिपुरेश्वरदेखि बूढानिलकण्ठ चोकसम्मको अव्यवस्थित तार हटाउने भएको छ। प्राधिकरणले विद्युतीय पोल प्रयोग गरी अव्यवस्थित तरिकाले तानिएको र प्रयोगमा नरहेका अनावश्यक अप्टिकल फाइबर तथा पोलमा जथाभावी झुण्ड्याइएका उपकरण हटाउने छ। प्राधिकरणले त्यस प्रकारका तार गत मङ्सिर १८ हटाउने जानकारी गराएको थियो। प्राधिकरणको आग्रह बमोजिम सेवा प्रदायक संस्थाले सूचना बमोजिमको व्यवस्थापन कार्य नभएको पाइएकाले अब यही पुस ११ देखि आफै हटाउने भएको हो। प्राधिकरणले त्रिपुरेश्वर सुन्धारा, रत्नपार्क, केशरमहल, लैनचौर, लाजिम्पाट, नारायणगोपाल चोकदेखि बूढानलिकण्ठसम्मको अव्यवस्थित तार आफै हटाउने भएको हो। प्राधिकरणले नेविप्रा ऐन, २०४१ को दफा १९ बमोजिम अव्यवस्थित तार हटाउन लागेको जनाएको छ। प्राधिकरणले त्यसबाट हुनसक्ने नोक्सानीका लागि आफू जिम्मेवार नहुने समेत स्पष्ट पारेको छ। उक्त कार्यबाट टेलिफोन, इन्टरनेट, केबल टिभी उपभोक्तालाई पर्नसक्ने असुविधाप्रति प्राधिकरणले क्षमा मागेको छ।"
सरकार गठनको फोहोरी र अनुचित खेलमा एमाले लाग्दैन : ओली,"काठमाडौं : नेकपा एमालेका अध्यक्ष केपी शर्मा ओलीले अहिले सरकार गठनका लागि फोहोरी र अनुचित खेल भइरहेको टिप्पणी गरेका छन्। मंगलबार काठमाडौंको प्रज्ञा प्रतिष्ठानमाएमाले जनताको रोजाईको पहिलो पार्टीकार्यक्रमलाई सम्बोधन गर्दै उनले सरकार गठनको फोहोरी खेलमा एमाले नलाग्ने बताएका हुन्। ओलीले एमाले सरकार कसको बन्छ भन्ने चिन्ता भन्दापनि देशको भविष्य र जनताको भविष्यप्रति चिन्ता रहेको उल्लेख गरे। उनले राजनीतिक क्षेत्रमा अस्थिरता बढेकाले स्थिरतातर्फ लैजानुपर्ने आवश्यक रहेको उल्लेख बताए। एमाले सत्तामा वा प्रतिपक्ष जहाँ रहे पनि राष्ट्रियता, लोकतन्त्र, सुशासन र सामाजिक स्थिरताका पक्षमा दृढतापूर्वक उभिने स्पष्ट पारे। जनताको सार्वभौम अधिकारको हनन गरेर एमालेको हातबाट विजयी खोसिएको उनको दाबी छ । हामीले बहुमत प्राप्त नगरेका होइनौँ तर हाम्रो विजय खोसिएको छ। नवनिर्वाचित सांसदलाई उनले भने, अफवाहको दुष्चक्रबाट यहाँ आइपुग्नु भएको सबैलाई बधाई। एमालेको आवाज युगको आवाज हो : ओली कसको नेतृत्वमा सरकार बन्छ कसैले भन्न सक्दैन : ओली"
मोटरसाइकल दुर्घटना हुँदा एक जनाको मृत्यु,कैलाली : कैलालीको गोदावरी नगरपालिका१ धनगढी रोडमा मोटरसाइकल दुर्घटना हुँदा एक जनाको मृत्यु भएको छ भने १ जना घाइते भएका छन्। मृत्यु हुनेमा मोटरसाइकल चालक कैलालीकै कैलारी गाउँपालिका९ बस्ने २७ वर्षिय विरेन्द्र मल्ल रहेका छन्। उनको उपचारका क्रममा प्रादेशिक अस्पताल धनगढीमा मृत्यु भएको हो। सोही दुर्घटनामा मोटरसाइकलमा सवार २६ वर्षीय जिवन देउवा घाइते भएका छन्। उनको पद्मा अस्पतालमा उपचार भइरहेको छ। गएराति पौने ९ बजे मल्लले चलाएको सुदूरपश्चिम प्रदेश ०१ ००९ प १३९६ नम्बरको मोटरसाइकल आफैं अनियन्त्रित भई सडकमा पल्टिएको इलाका प्रहरी कार्यालय मालाखेतीले जानकारी दिएको छ।
संसदीय दलको नेतामा गगन नै मेरो उम्मेदवार : शेखर कोइराला,"काठमाडौं : नेपाली कांग्रेसका नेता शेखर कोइरालाले युवा पुस्ताको चाहनाअनुसार संसदीय दलको उम्मेदवारमा गगन थापालाई आफूले प्रस्ताव गरेको बताएका छन्। संस्थापनइतर समूहको बैठकमा बोल्दै नेता कोइरालाले आफू पुस्तान्तरण रुपान्तरणको पक्षमा रहेकाले दलको नेतामा गगनलाई प्रस्ताव गरेको बताए। नेता कोइरालाले गगन आफ्नो उम्मेदवार रहेको प्रष्ट पारे। उनले भने,' गगन डाइनामिक हुनुहुन्छ। युवाको चाहना पनि उहाँलाई दलको नेता बनाउने नै छ। आफू पनि पुस्तान्तरणसहित पार्टी रुपान्तरको पक्षमा रहेकाले प्रस्ताव गरेको हुँ।' यस्तै बैठकमा गगनले १५ औं महाधिवेशनमा शेखर कोइरालालाई सभापतिको उम्मेदवार बनाउने प्रस्ताव गरेका थिए। त्यसपछि शेखर पछि हटेका हुन्। नेपाली कांग्रेस संसदीय दलको नेतामा संस्थापनइतर समूहबाट महामन्त्री गगन थापाले उम्मेदवारी दिने निर्णय भएको छ। भेला स्थलबाटै उम्मेदवारी दर्ता गराउन जाने कांग्रेस केन्द्रीय सदस्य अजयबावु शिवाकोटीले जानकारी दिए। उनले डाशेखर कोइरालाले प्रस्ताव र उपसभापति धनराज गुरुङले समर्थन जनाएपछि तीन दर्जन सांसदले एकसाथै समर्थन जनाएको बताए। यता संस्थापन समूहबाट नेपाली कांग्रेस सभापति एवं प्रधानमन्त्री शेरबहादुर देउवा दलको नेतामा उम्मेदवारी दिने तयारीमा छन्। संसदीय दलको नेताका उम्मेदवारले दरखास्त दिने समय मंगलबार दिउँसो २ देखि ३ बजेसम्म तोकिएको छ।"
कसको नेतृत्वमा सरकार बन्छ कसैले भन्न सक्दैन : ओली,"काठमाडौं : नेकपा एमालेका अध्यक्ष केपी शर्मा ओलीले निर्वाचनमा १६५ सिटमा गठबन्धन गरेको सत्तारुढ दलको बहुमत नपुगेको बताएका छन्। मंगलबार काठमाडौंको प्रज्ञा प्रतिष्ठानमाएमाले जनताको रोजाईको पहिलो पार्टीकार्यक्रमलाई सम्बोधन गर्दै उनले निर्वाचनको परिणाम आइपुग्दा गठबन्धनले मात्रै सरकार गठबन्धन गर्न नसक्ने अवस्थामा हुमत नपुगेको धारणा राखेका हुन्। उनले थप दललाई साथमा लिएर अगाडि बढ्नुपर्ने अवस्था आएको टिप्पणी गरे। आज देश फेरि देश गम्भीर अवस्थामा आइपुगेको उनले बताए। आज देशमा फेरि गम्भीर अवस्थामा गएको छ। फेरि लेनदेन, फेरी साँठगाँठ, फेरि सेटिङ यस दिशातर्फ जाँदैछ। ओलीले भने,हिजो ४ वटा राष्ट्रिय पार्टी थिए, अहिले ७ वटा पुगेका छन्। परिणाम के भइरहेको छ, सरकार गठनको बारेमा बोल्न सक्ने अवस्था छैन। कसको नेतृत्वमा बन्छ कसैले भन्न सक्दैन। लोकतन्त्रलाई कमजोर बनाएपछि यस्तो अवस्था आउँछ। एमालेले हार्दा देशको भविश्यले हार्ने भएकाले आत्मविश्वासका साथ अगाडि बढ्नुपर्ने ओलीले बताए। उनले निर्वाचनमा सरकारले राज्यका शक्ति चरम दुरुपयोग भएको उल्लेख गरे। उनले निर्वाचनका बेलामा देखिएको हर्कत हेर्दा एमालेले ठूलो जित निकालेको पार्टीको निष्कर्षमा रहेको दाबी गरे। उनले एमालेलाई होच्याउने र कमजोर पार्न खोज्ने प्रयास असफल भएको धारणा राखे। उनले भने,केपी ओलीबिनाको एमाले, एमाले बिनाको नेपाल, एमाले बिनाको संसद कम्ति कराएनन् तर एमालेका अध्यक्ष ओली जनताले सर्वाधिक मत दिएर विजयी बनाए। एमालेको आवाज युगको आवाज हो : ओली"
चीनबाट फर्किए बर्षमान,"काठमाडौं : नेकपा माओवादी केन्द्रका उपमहासचिव वर्षमान पुन अनन्त आज स्वदेश फर्किँएका छन्। चीनमा उपचाररत पुनको स्वास्थ्यमा सुधार भएपछि चाइना साउथर्न एयरलाइन्सबाट गोन्झाओ हुँदै मंगलबार दिउँसो १ बजे पुन त्रिभुवन अन्तर्राष्ट्रिय विमानस्थल आइपुगेका हुन्। वंशाणुगत जण्डिशबाट पीडित पुनलाई रोग बल्झिएपछि गत १६ मंसिरमा नेपाली चिकित्सकहरुको परामर्शमा फलोअप उपचारका लागि चीन गएका थिए। उनको सेनजेनस्थित थर्ड पिपुल्स् अस्पतालमा उपचार भएको हो। पुन पत्नीसमेत रहेकी पूर्वसभामुख एवं माओवादी स्थायी समिति सदस्य ओनसरी घर्तीले उनको स्वास्थ्यमा सन्तोषजनक सुधार भएको जानकारी दिइन्। स्वास्थ्यमा उल्लेख्य सुधार भएपछि पुन तीन सातापछि नेपाल फर्किएका हुन्। नेपालबाट जाँदा उनलाई निन्द्रा नलाग्ने, शरीर चिलाउने, लगातार खोकी लाग्ने र खानामा अरुची तथा बान्ता हुनेजस्ता स्वास्थ्य समस्या थिए। उपचारमा जानुअघि पुनको शरीरमा जण्डिस (बिलरुबिन) को मात्रा २७ बिन्दु थियो। हाल बिलरुबिनको मात्रा घटेर १८ मा आएको छ। पुनमा भएको रोगलाई चिकित्सकीय भाषामा सिग्गलर नाजार टाइप टू सिन्ड्रोम भनिन्छ। यसअघि गत वर्ष पनि रोगले च्यापेपछि उनको पहिला थाइल्याण्ड र पछि चीनमा उपचार गरिएको थियो। पुनको उपचारमा डा चेन नेतृत्वको विशेषज्ञ टोली सहभागी थियो। चिकित्सकले बिलरुबिन नियन्त्रित अवस्थामा राख्न पर्याप्त आरामको जरुरत रहेको बताएको छ।"
"देउवाले गराए उम्मेदवारी दर्ता, रामचन्द्र पौडेल प्रस्तावक र पूर्णबहादुर खड्का समर्थक",काठमाडौं : नेपाली कांग्रेसका पार्टी सभापति शेरबहादुर देउवाले संसदीय दलको नेताका लागि उम्मेदवारी दर्ता गराएका छन्। देउवालाई वरिष्ठ नेता रामचन्द्र पौडेलले प्रस्ताव गरेका छन् भने उपसभापति पूर्णबहादुर खड्काले समर्थन जनाएका छन्। संसदीय दलको नेताका उम्मेदवारले दरखास्त दिने समय मंगलबार दिउँसो २ देखि ३ बजेसम्म तोकिएको छ। उम्मेदवारको अन्तिम नामावली आज नै प्रकाशन गर्ने कार्यक्रम छ। उम्मेदवारीका साथ बुझाउनुपर्ने शुल्क समितिले ५१ हजार रुपैयाँ रहेको निर्वाचन समितिले जनाएको छ। कांग्रेस संसदीय दलको उम्मेदवारी दरखास्त दिन आज दिउँसो २ बजेदेखि ३ बजेसम्मको समय निर्धारण गरिएको छ । कांग्रेस संसदीय दलको नेताको निर्वाचन पुस ६ मा हुँदैछ । मतदान बुधबार बिहान ८ देखि १० बजेसम्म कांग्रेस संसदीय दलको कार्यालय परिसर सिंहदरबारमा हुनेछ ।
पशुपति शमशेर जबराले सांसदहरुलाई शपथ खुवाउने,"काठमाडौं : राष्ट्रिय प्रजातन्त्र पार्टीका नेता पशुपति शमशेर जबराले नव निर्वाचित सांसदहरुलाई शपथ खुवाउने भएका छन्। निर्वाचित सांसदमध्ये जबरा जेष्ठ सदस्य भएकाले प्रतिनिधिसभाका सांसदहरुलाई शपथ खुवाउने निर्णय भएको संसद सचिवालयका सहायक प्रवक्ता दशरथ धमलाले अन्नपूर्णलाई जानकारी दिए। उमेरका हिसाबले जबरा ८० वर्षका भए। उनको जन्ममिति विसं १९९८ वैशाख २५ रहेको छ। उनले भने,' निर्वाचन आयोगले पठाएको २७५ सांसदहरुको विवरणमा राप्रपाका सांसद पशुपति शमशेर जबरा जेष्ठ सदस्य देखिएनु भएको छ। उहाँले नै अन्य सांसदलाई पुस ७ गते शपथ खुवाउनुहुनेछ।' निर्वाचित सांसदमध्येका जेष्ठ सदस्यले शपथ खुवाउने प्रावधान छ। जबराले राष्ट्रपतिबाट शपथ ग्रहण गरेपछि अन्य सांसदहरुलाई शपथ खुवाउनेछन्। पशुपतिशमशेर समानुपातिक सांसद हुन्। यसअघि महिन्द्र यादव, चित्रबहादुर केसी र पशुपति शमशेर जबरामध्ये को ज्येष्ठ सदस्य भन्ने प्रश्न उठेको थियो। त्यसपछि जेष्ठ सदस्यको टुंगो लगाउन सचिवालयले निर्वाचन आयोगसँग नवनिर्वाचित सांसदहरुको जन्ममितिसहितको विवरण मागेको थियो। सोही विवरणका आधारमा संसद सचिवालयले जेष्ठ सदस्यको टुंगो लगाएको हो। यसअघि २०७४ सालको प्रतिनिधिसभामा यादव उपस्थित नभएपछि सांसदलाई महन्थ ठाकुरले ज्येष्ठ सदस्यको हैसियतमा पद तथा गोपनीयताको शपथ गराएका थिए । राष्ट्रपति विद्यादेवी भण्डारीले मंसिर ४ मा सम्पन्न निर्वाचनमा राजनीतिक दलहरुले स्पष्ट बहुमत प्राप्त गरेको नदेखिएकोले नेपालको संविधानको धारा ७६ को उपधारा (२) बमोजिम प्रतिनिधि सभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई नेपालको प्रधानमन्त्री नियुक्त गर्नका लागि पुस १० गते बेलुका ५ बजेभित्र दावी पेश गर्न आह्वान गरेकी छन्। सोहीअनुसार पुस ७ गते सांसदहरुको शपथ हुन लागेको हो।"
गगन थापालाई संसदीय दलको नेता बनाउन प्रस्तावक म बस्छु: विश्वप्रकाश शर्मा (भिडियो),"काठमाडौं: नेपाली कांग्रेसका महामन्त्री विश्वप्रकाश शर्माले अर्का महामन्त्री गगन थापालाई नेपाली कांग्रेस संसदीय दलको नेता बनाउन आफूले भूमिका खेल्ने बताएका छन्। नेपाल ट्रेड युनियन कांग्रेसले आयोजना गरेको कार्यक्रममा शर्माले पार्टी सभापति शेरबहादुर देउवाले पनि गगन थापालाई प्रधानमन्त्री बन्ने बाटो खुलाउने बताएका छन्। उनले भनेका छन्, 'मेरो विश्वास छ, पाँच पटक प्रधानमन्त्री हुनुभएका देउवा गगन थापालाई संसदीय दलको नेता बनाउन प्रस्तावक बन्नुहुनेछ। त्यसो नभए प्रस्ताव म बन्छु।' मंगलबार कै कांग्रेस संस्थापन इत्तर पक्षको बैठकले कांग्रेस संसदीय दलको नेतामा महामन्त्री गगन थापाले उम्मेदवार बनाउने निर्णय गरेको छ। कांग्रेस नेता चन्द्र भण्डारीका अनुसार थापालाई संसदीय दलको नेता बनाउने निर्णय भएको हो।"
सत्ताको आकांक्षाका लागि नयाँ गठबन्धन बनाउनु हुँदैन : महामन्त्री शर्मा,"काठमाडौं : नेपाली कांग्रेस महामन्त्री विश्वप्रकाश शर्माले निर्वाचनमा जाँदा एउटा गठबन्धन बनाउने र चुनाव सकिएपछि अर्को गठबन्धन बनाउन नहुने बताएका छन्। नेपाल ट्रेड युनियन कांग्रेसले मंगलबार काठमाडौंमा आयोजना गरेको कार्यक्रममा सत्ताको आकांक्षा, आग्रह पूर्वाग्रहभन्दा माथि उठेर अहिलेको गठबन्धनलाई जोगाएर जानुपर्ने बताएका हुन्। नयाँ सरकार बनाउन कांग्रेस, माओवादी र एकीकृत समाजवादीका अध्यक्षहरु गम्भीर हुनुपर्ने उनको भनाई छ। उनले सबै दलले गठबन्धनको आवश्यकता र औचित्यलाई भूल्न नहुने धारणा राखे। कुनै समय बहुमत प्राप्त गरेको कांग्रेस अहिले ठूलो दल हुनुमा माओवादी र समाजवादीको साथ र समर्थनलाई भुल्न नहुने शर्माले स्पष्ट पारे। उनले प्रधानमन्त्री आलोपालो हुने भएकाले गठबन्धनकै प्रक्रिया भित्रबाट जानुपर्ने र राष्ट्रपति तथा सभामुखको चयन हुँदै गर्दा आवश्यक राख्ने सहमति, सन्तुलन, परिपक्वताका आधारमा निष्कर्षमा पुग्नुपर्ने बताए। राष्ट्रपति व्यक्ति मात्रै नभइ प्रवृतिको रुपमा शितल निवास प्रवेश गर्ने भएकाले राष्ट्रपति को बन्ने भन्ने बिषयलाई कम प्राथमिकताको विषय बनाउन नहुने धारणा राखे। उनले सिद्धान्त र कामको बलमा ट्रेड युनियनलाई बलियो बनाएर लैजानुपर्ने बताए।"
गगनलाई संसदीय दलको नेता बनाउन शेखर सहमति नजिक,"काठमाडौं : नेपाली कांग्रेसका महामन्त्री गगन थापालाई संसदीय दलको नेता बनाउन शेखर कोइराला सहमति नजिक पुगेका छन्। मंगलबार बिहान शेखर र गगनबीच भएको एक्ला एक्लै भेटमा गगनलाई पार्टीभित्र सहमति जुटाउन आग्रह गरेका हुन्। पार्टीभित्र सहमति गरे आफूले गगनलाई संसदीय दलको नेतामा समर्थन गर्ने कोइरालाले बताएको कांग्रेसका एक नेताले बताए। कांग्रेस सांसद अर्जुननरसिंह केसीले छलफल जारी रहेको र गगनकै पक्षमा सहमति जुटाउने प्रयास भइरहेको अन्नपूर्णलाई जानकारी दिए। उनले भने,' संस्थापनइतरको समूहलाई बलियो बनाउनुपर्छ। शेखरजी र गगनजी गम्भीर देखिनुभएको छ। गगनकै पक्षमा सहमति हुने संभावना छ।' सोमबार बसेको बैठकले साझा उम्मेदवार तय गर्न नसकेपछि मंगलबार बिहान पनि बैठक बसेको थियो। थापालाई संसदीय दलको नेता कांग्रेसकै अर्का महामन्त्री विश्वप्रकाश शर्माले समेत सुरुबाट समर्थन गरेका छन्। मंसिर ४ को निर्वाचनको उम्मेदवारी घोषणा भएपछि आफू भावी प्रधानमन्त्री भन्दै मत मागेका थापाले विजयी भएपश्चात संसदीय दलको नेता लड्न तयारी थालेको उद्घोष गरेका थिए। संसदीय दलको नेताका उम्मेदवारले दरखास्त दिने समय मंगलबार दिउँसो २ देखि ३ बजेसम्म तोकिएको छ। उम्मेदवारको अन्तिम नामावली आज नै प्रकाशन गर्ने कार्यक्रम छ। उम्मेदवारीका साथ बुझाउनुपर्ने शुल्क समितिले ५१ हजार रुपैयाँ रहेको निर्वाचन समितिले जनाएको छ।"
गाँजा मुद्धामा पालिका अध्यक्ष घर्ती दोषी ठहर,"बागलुङ : बागलुङको निसीखोला गाउँपालिकाका अध्यक्ष सूर्यबहादुर घर्ती लागूऔषध गाँजाचरेस नियन्त्रण ऐन २०३३ सम्बन्धी मुद्धामा दोषी ठहर भएका छन्। २०७७ असार १२ गते गाउँपालिका६ को वडा अध्यक्ष हुँदा ८० केजी गाँजासहित आफ्नै घरबाट पक्राउ परेका घर्तीलाई जिल्ला अदालत बागलुङले आइतबार लागूऔषध गाँजाचरेस सम्बन्धी कसुरमा दोषी ठहर गरेको हो। घर्तीले हाल निसीखोलाको पालिका अध्यक्ष हुन्। जिल्ला अदालत बागलुङका न्यायाधीश दिवाकर भट्टको इजलशले घर्तीमाथि लागेको कसुर ठहर गरेको स्रेस्तेदार सूर्यप्रसाद भण्डारीले बताए। स्रेस्तेदार भण्डारीले कसुर ठहर भए पनि सजायको लागि अर्को फैसला हुने बताए। घर्ती लागूऔषध गाँजाचरेस सम्बन्धी कसुरमा दोषी ठहर भएका छन्, स्रेस्तेदार भण्डारीले भने, दोषी ठहर भएका घर्तीलाई सजाय निर्धारण यसै महिना अर्को फैसलाबाट गरिन्छ। वडा अध्यक्ष पदमा रहँदा घर्ती २०७७ असार १२ गते घरबाटै ८० केजी गाँजासहित पक्राउ परेका थिए। बुर्तिबाङ बजारमा गाँजा खाने युवालाई समात्ने क्रममा सप्लाई गर्ने व्यक्तिको खोजी गर्दा इलाका प्रहरी कार्यालय बुर्तिबाङका तत्कालीन प्रहरी निरीक्षक प्रकास सिंह भण्डारीको नेतृत्वको टोलीले घर्तीलाई घरबाटै गाँजासहित पक्राउ गरेको थियो। घर्तीको घरबाट बरामद भएको गाँजा धुलो पारिएको अवस्थामा भेटिएको थियो। पक्राउ परेपछि घर्तीले प्रहरीलाई लागूपदार्थ बनाएर बेच्न नभइ घरबारीमा उम्रेको गाँजा मल बनाएर बोरामा हालेको बताएका थिए। जिल्ला प्रहरी कार्यालय बागलुङले अनुसन्धान गरी ०७७ भदौ ४ गते जिल्ला अदालत बागलुङमा लागूऔषध गाँजाचरेसनियन्त्रण ऐन २०३३ सम्बन्धी मुद्धा दर्ता गरेको थियो। वैशाखमा सम्पन्न स्थानीय तह निर्वाचनमा नेपाली काँग्रेसको तर्फबाट उम्मेदवार बनेका घर्तीले नेकपा एमालेका भुमिराज घर्तीलाई पराजित गर्दै निसीखोला गाउँपालिका अध्यक्षमा निर्वाचित भएका थिए।"
मुम्बईमा नेपाललाई १० स्वर्ण,"काठमाडौं : भारतको मुम्बईमा सम्पन्न अन्तर्राष्ट्रिय कराते च्याम्पियनसिपमा नेपालले १० स्वर्ण र दुई रजत पदक जितेको छ। प्रतियोगिताका रेफ्री एवं नरहरिपुर डोजोका प्रमुख प्रशिक्षक रवीन्द्र मानन्धरका अनुसार नेपालले १० स्वर्ण जितेको हो। मिक्स मार्सल आर्ट्स फेडेरेसन इन्डियाको आयोजनामा पुस ३ गते सम्पन्न च्याम्पियनसिपमा नेपालकी नानु शाक्यले बेस्ट अफ द बेस्ट फिमेल फाइटरको उपाधि जितिन्। उनले मिक्स मार्सल आर्ट्सको एमएमए बेल्टसमेत जित्न सफल भइन्। राजकुमार श्रेष्ठ, अमृत थोकर र मनिष कार्की सम्मिलित पुरुष टिमले काता, अमृत थोकरले ५५ केजीको कुमुते र मनिष कार्कीले जुनियर ब्यक्तिगत कातामा स्वर्ण जितेका थिए। यस्तै सिर्जना महतारा, नानु शाक्य र सञ्जु देसार सम्मितिल टोलीले महिला टिम कतामा स्वर्ण जितेको थियो। श्रद्धा थापाले महिला सिनियर काता तथा ६१ केजी कुमुतेमा दोहोरो स्वर्ण जितिन्। सिर्जनाले क्याडेट ब्यक्तिगत कातामा स्वर्ण र ५५ केजी कुमुतेमा रजत पदक जितिन्। नानु शाक्यले ५० केजी कुमुतेमा स्वर्ण र जुनियर ब्यक्तिगत कातामा रजत पदक पक्का गरिन्। यसैगरी सञ्जु देसारले जुनियर ब्यक्तिगत काता र ४५ केजीको कुमुतेमा स्वर्ण जितिन्। नेपाली टोलीको प्रशिक्षकमा राकेश श्रेष्ठ र ब्यवस्थापकमा सानुभाइ थापामगर मुम्बई गएका थिए। च्याम्पियनसिपमा नेपाल, भारत र रुसका ४२५ खेलाडीको सहभागिता रहेको थियो। सोहि प्रतियोगिताका दौरान भएको प्रशिक्षक सेमिनारमा हिरासिंह डंगोलले भारतका सिनियर तथा जुनियर प्रशिक्षकहरूलाई प्रशिक्षण दिएका थिए।"
कांग्रेस संसदीय दलको निर्वाचन : देउवाविरुद्ध गगनले उम्मेदवारी दिने,काठमाडौं : नेपाली कांग्रेस संसदीय दलको नेतामा संस्थापनइतर समूहबाट महामन्त्री गगन थापाले उम्मेदवारी दिने भएका छन्। मंगलबार बिहान बसेको बैठकले शेखर पक्षबाट गगनलाई संसदीय दलको नेता बनाउने निर्णय भएको कांग्रेस नेता चन्द्र भण्डारीले जानकारी दिए। संसदीय दलको नेता चयनका लागि उम्मेदवारी दर्ता गर्नु केहि समयअघि काठमाडौंमा बसेको थियो। नेता भण्डारीका अनुसार मुलुकको राम्रो भविष्य र आफ्नो समूहको विचारधारालाई एकतावद्ध गर्नका लागि दलको नेताको उम्मेदवारमा सहमति जुटेको हो। छलफलमा गगन संसदीय दलको नेता बन्ने र कोइराला प्रस्तावक बन्ने सहमति भएको छ। थापालाई संसदीय दलको नेता कांग्रेसकै अर्का महामन्त्री विश्वप्रकाश शर्माले समेत सुरुबाट समर्थन गरेका छन्। मंसिर ४ को निर्वाचनको उम्मेदवारी घोषणा भएपछि आफू भावी प्रधानमन्त्री हुने भन्दै मत मागेका थापाले विजयी भएपछि संसदीय दलको नेता लड्न तयारी थालेको उद्घोष गरेका थिए। यता संस्थापन समूहबाट सभापति एवं प्रधानमन्त्री शेरबहादुर देउवा दलको नेतामा उम्मेदवारी दिने तयारीमा छन्। संसदीय दलको नेताका उम्मेदवारले दरखास्त दिने समय मंगलबार दिउँसो २ देखि ३ बजेसम्म तोकिएको छ। उम्मेदवारको अन्तिम नामावली आज नै प्रकाशन गर्ने कार्यक्रम छ। उम्मेदवारीका साथ बुझाउनुपर्ने शुल्क समितिले ५१ हजार रुपैयाँ रहेको निर्वाचन समितिले जनाएको छ। काग्रेस संसदीय दलको निर्वाचन : साझा उम्मेदवार तय गर्न शेखरगगन समूह छलफलमा गगनलाई संसदीय दलको नेता बनाउन शेखर सहमति नजिक
ट्राफिक नियम उल्लंघन गर्ने २७९ चालक कारबाहीमा,"काठमाडौं : काठमाडौं उपत्यकामा आज बिहान गरिएको विशेष चेकिङ्गको क्रममा २७० जना ट्राफिक नियम उल्लघंन गर्ने चालकलाई ट्राफिक प्रहरीले कारबाही गरेको छ । विभिन्न ट्राफिक नियम उल्लंघन गर्ने १० जना स्कुल बसका चालक कारबाहीमा परेका छन् । जसमा सवारी चालक अनुमतिपत्र साथमा नलिई चलाउने ४ जना , नम्बर प्लेट स्पष्ट नभएको १ जना , लापरबाहीका साथ सवारी चलाउने १ जना र अन्य कसुरमा ४ जना स्कुल बसका चालकलाई कारबाही गरिएको छ । सोही चेकिङ्गकै क्रममा ट्राफिक नियम उल्लघंन गर्ने अन्य २५४ जना चालकलाई पनि ट्राफिक प्रहरीले कारबाही गरेको छ। । सडकमा दुर्घटना न्युनिकरण गर्दै सुरक्षित यात्रा गराउन चेकजाँच गरी ट्राफिक नियम उल्लघंन गर्ने चालकलाई कारबाही गरिएको काठमाडौं उपत्यका ट्राफिक प्रहरी कार्यालय रामसाहपथका प्रवक्ता एवंम् प्रहरी वरीष्ठ राजेन्द्र प्रसाद भट्टले जानकारी दिए।"
शपथपछि मात्रै माओवादी केन्द्रले संसदीय दलको नेता चयन गर्ने,"काठमाडौं : नेकपा (माओवादी केन्द्र)ले प्रतिनिधिसभाका सांसदको शपथ ग्रहणपछि मात्रै संसदीय दलको नेता चयन गर्ने भएको छ। नवनिर्वाचित सांसदले शपथ लिएपछि मात्रै दलको नेता चयन र सरकार गठनका बारेमा निर्णय लिइने सांसद एवं माओवादीका युवा नेता माधव सापकोटाले जानकारी दिए। शपथपछि संसदीय दलको बैठक बस्ने उनको भनाइ छ। माओवादीको संसदीय दलको नेतामा अध्यक्ष पुष्पकमल दाहाल प्रचण्डनिर्विकल्प रहेका छन्। दलको नेतालाई लिएर हाम्रो पार्टीमा विवाद छैन, शपथ मात्र कुरिएको हो, उनले भने, संसदीय दलको नेता प्रचण्ड नै हो। सङ्घीय संसद् सचिवालयले यही पुस ७ गते प्रतिनिधिसभाका सदस्यलाई शपथ ग्रहण गराउने तयारी गरेको छ। प्रतिनिधिसभामा माओवादीको १८ प्रत्यक्ष र १४ समानुपातिक गरी कूल ३२ सांसद् छन्। केही दिनअघि बसेको माओवादीको केन्द्रीय पदाधिकारी बैठकले प्रतिनिधिसभा सदस्यको शपथ ग्रहण गरेपछि मात्रै सरकार गठनको प्रक्रिया अगाडि बढाउँदा सही हुने निष्कर्ष निकालेको थियो। रासस"
पाँच मिनेटमा मौलाकालिका,"नवलपुर : मौलाकालिका मन्दिर पुग्नका लागि बानइएको एक हजार आठ सय ८२ वटा सिंढी पार गर्न करिब डेढ घण्टा लाग्छ। आस्था र आध्यात्मको थलोका रुपमा प्रसिद्ध मन्दिरमा चाहेर पनि धेरैले पुग्न पाएका छैनन्। पैदल हिंड्दा डेढ घण्टा समय लाग्ने मौलाकालिकामा अब पाँच मिनेटमा पुगिने भएको छ। जसका कारण पैदल हिंड्न नसक्नेहरूले अब छोटो समयमै मौलाकालिकाको दर्शन गर्न पाउने भएका छन्। मौलाकालिका मन्दिरसम्म केबुलकार निर्माण भइरहेकाले दर्शनार्थीलाई सहज हुने भएको हो। केबलकार बनेपछि पाँच मिनेटमै मौलाकालिका मन्दिर पुग्न सकिनेछ। धार्मिक पर्यटकीय गन्तब्यका रुपमा विकास भइरहेकोे मौलाकालिका मन्दिर पुग्ने केबलकार निर्माणको काम तीब्र गतिमा भइरहेको छ। आईएमई समूहले गैंडाकोट नगरपालिका१ स्थित मन्दिर दर्शनका लागि केबलकार निर्माण थालेको हो। एक हजार दुई सय मिटर लामो केबलकार फागुनबाट सञ्चालनमा ल्याउने तयारी भइरहेको आईएमई समूहका अध्यक्ष चन्द्रप्रसाद ढकालले जानकारी दिए। धार्मिक पर्यटनको विकास हाम्रो पहिलो प्राथमिकता हो। मन्दिर दर्शन गर्ने र रमणीय दृष्यावलोकन पनि गर्ने उपयुक्त थलो ठानेर केबलकार बनाउन लागेका हौं ढकालले भने, धर्मिक पर्यटनमा हिंडेर जान नसक्ने र हतार भएकाहरू सजिलै पुगेर फर्कंन पाउने छन्। केबलकार बनेपछि दशनार्थीको संख्या पनि बढ्ने। केबुलकार निर्माणको काम आठ महिनाअघिबाट थालिएको हो। अहिले ७० प्रतिशत काम भएको छ। ६ वटा टावरमध्ये एउटा टावर निर्माणका लागि हेलिकप्टरबाट सामान ढुवानी गरिएको थियो। अहिले स्टेसन निर्माणको काम भइरहेको छ। साथै टावरको काम पनि उही गतिमा भइरहेको छ, केबलकारका प्रोजेक्ट म्यानेजर विजय पौडेलले भने, अबको दुई महिनामा हामी केबलकार सञ्चालन गर्ने तयारी अवस्थामा पुग्ने छौं। केबलकारका लागि मन्दिरको फेदीस्थित धारापानीमा बटम स्टेसन बनाइएको छ। डाँडामा रहेको हेलिप्याड भएको स्थानमा टप स्टेसन निर्माण गरिँदैछ। त्यसैको नजिकै ५० कोठाको सुविधायुक्त होटल निमार्ण गर्न लागिएको छ। होटलमा हेलीप्याड पनि हुनेछ। केबलकारमा यात्रु ओसार्ने १४ वटा डम्बा रहने छन्। एउटा डब्बामा आठ जना यात्रु अटाउने छन्। समान बोक्ने अलग्गै डब्बा हुनेछ। केबलकार निमार्णका लागि वन मन्त्रालयको स्वीकृतिमा धार्मिक र सामुदायिक वनको गरी एक हजार ३८ रूख कटान गरिएको थियो। केबलकारका लागि ५६ रोपनी जग्गा मौलाकाली केबलकार प्रालिका लागि अधिग्रहण गरिएको थियो। प्रालिले सरकारलाई ५८ रोपनी जग्गा सट्टा भर्ना दिएको छ। करिब एक अर्ब ५० करोडको लागतमा केबलकार बनाउन लागिएको हो।"
"इरानी मुद्रामा भारी गिरावट, एक डलरको ३ लाख ८६ हजार रियाल","बाग्दात : इरानको केन्द्रीय बैंकका गभर्नरले इरानी मुद्रा रियालको मूल्यमा आएको गिरावटको लागि केही हदसम्म सरकार विरोधी प्रदर्शन दोषी भएको बताएका छन्। अमेरिकी डलरको तुलनामा इरानको मुद्रा निकै सस्तो भएको छ । विदेशी विनिमय साइट बोनबास्टका अनुसार बजारमा एक डलरको ३ लाख ९५ हजार रियालसम्ममा बिक्री भएको छ । यसअघि गत शुक्रबार एक डलरको मूल्य तीन लाख ८६ हजार थियो । मानिसहरू आफ्नो बचत सुरक्षित राख्न डलर र सुन किन्न खोजिरहेका छन्। केन्द्रीय बैंकका गभर्नर अली सालेहाबादीले भने, 'विगत दुई महिनाका घटनाहरू र अमेरिकी प्रतिबन्धहरूले इरानी मुद्रालाई कमजोर बनाएको छ। कमजोर रियाललाई माथि उठाउन बजारमा डलर ल्याइएको छ।' महसा अमिनीको मृत्युपछि सुरु भएको विरोध प्रदर्शनपछि रियाल करिब २० प्रतिशतले घटेको छ । सरकार विरोधी प्रदर्शनमा ६८ नाबालिगसहित ४९५ प्रदर्शनकारीको मृत्यु भएको छ । साथै ६२ सुरक्षाकर्मीको ज्यान गएको छ भने १८ हजार ४५० जना पक्राउ परेका छन्। बीबीसी"
सर्लाहीमा एक व्यक्तिले आफ्नै घरमा आगो लगाए,"सर्लाही : सर्लाहीको हरिपुर नगरपालिकामा मानसिक सन्तुलन ठीक नभएका युवकले आफ्नै घरमा आगो लगाउँदा १५ लाखभन्दा बढीको क्षति भएको छ । जिल्लाको मध्यभागमा पर्ने हरिपुर २ सानो जगतपुरका कुम्भमाया बराल न्यौपानेका छोरा दीपक न्यौपानेले सोमबार राति आफ्नै घरमा आगो लगाएका थिए । इँट्टा र काठले बनेको दुईतले घर पूर्णरूपमा जलेर नष्ट भएको जिल्ला प्रहरी कार्यालय सर्लाहीका प्रहरी प्रवक्ता प्रहरी निरीक्षक विजय कुँवरले जानकारी दिए। आगलागीबाट घरसहित घरभित्र रहेको अन्न, कपडा, भाँडा र नगदसहित सम्पूर्ण सरसामग्री जलेर नष्ट हुँदा रु १५ लाखभन्दा बढीको क्षति भएको उनले बताए। आगलगीका सम्बन्धमा अनुसन्धान भइरहेको प्रहरी निरीक्षक कुँवरले जानकारी दिए। आगलागी स्थानीय, प्रहरी र हरिवन नगरपालिकाबाट गएको दमकलको सहयोगमा नियन्त्रणमा लिएको थियो । रासस"
साउदीमा मनाइयो साकेला उधौली,रियाद: साउदीमा साकेला उधौली पर्व मनाइएको छ। किरात राई यायोक्खा शाखा रियादको उद्दघाटन र किरात येले दोङ तङबे वर्ष ५०८२ को अवसरमा साकेला उधौली तथा याक्थुङ चुम्लुङ समाजको चासोक तङनाम पर्व भव्यताका साथ मनाईएको हो। रियादमा आयोजित कार्यक्रममा किरात राई साकेला सिली नाच साथै लिम्बू केलाङ ढोल च्याब्रुङ नाँचको प्रदर्शन गरिएको थियो। कार्यक्रममा साकेला सिली नाँच र लिम्बू केलाङ ढोल च्याब्रुङ नाँच बारे जानकारी गराइएको थियो।
हतियार र मृत जरायोसहित निकुञ्ज क्षेत्रबाट पाँच सिकारी पक्राउ,"सिमरा : पर्सा राष्ट्रिय निकुञ्ज क्षेत्रबाट मृत जरायो र हतियारसहित पाँच जना सिकारी पक्राउ परेका छन्। वन्यजन्तुको सिकार गरिरहेको अवस्थामा सोमबार राती ११ बजे जमुनिया नाकाबाट उनीहरु पक्राउ परेका हुन्। पक्राउ पर्नेमा पर्सा सखुवाप्रसौनी १ का विशाल सहनी, झापस दास थारु, नवराज बस्नेत, काभ्रेपलान्चोकका दामोदर अधिकारी र ठेगाना नखुलेका मालदोम तामाङ रहेका छन्। निकुञ्ज सुरक्षार्थ खटिएको गस्ती टोलीले बन्दुक पड्किएको आवाज सुनेपछि उनीहरुलाई घेरा हालेर नियन्त्रणमा लिएको हो। गस्ती टोलीले उनीहरुको साथबाट एउटा मृत पोथी जरायो, भाले जरायोको सिङसहितको टाउको, १२ बोरको बन्दुक, त्यसमा लाग्ने गोली, दुई लाख ९० हजार नगद, नाईटभिजन, बाईनाकुलर, टेलिस्कोप बरामद गरेको छ। बन्दुक पड्किएको आवाज सुनेपछि पछ्याउँदै जाने क्रममा सिकारीको टोली भेट भएको र नियन्त्रणमा लिएको निकुञ्जका सूचना अधिकारी सूर्य खड्काले जानकारी दिएका छन्। गस्ती टोलीले उनीहरुले प्रयोग गरेको बा५च ७८०५ र प्रदेश ०३००१ च ३०९७ नम्बरको दुई वटा गाडीसमेत नियन्त्रणमा लिएको छ। सूचना अधिकारी खड्काका अनुसार दुई वटा गाडीमा निकुञ्जको कोर एरिया भित्र पसेर सिकार गरिरहेको अवस्थामा उनिहरु पक्राउ परेका हुन्। पक्राउ परेका पाँच जनालाई निकुञ्जको नियन्त्रणमा राखेर अनुसन्धान थालिएको सूचना अधिकारी खड्काले बताए।"
अर्पण शर्मालाई प्रधानमन्त्री देउवाले दिए बधाई,"काठमाडौं: प्रधानमन्त्री शेरबहादुर देउवाले स्मरण विधामा विश्व रेकर्ड राखेका अर्पण शर्मालाई बधाई दिएका छन्। उनले १ मिनेटमा ८३ वस्तुको क्रमश: स्मरण गरेर विश्व रेकर्ड राखेका थिए। विश्व रेकर्ड कायमपछि प्रधानमन्त्रीलाई भेट्न पुगेका शर्मालाई बधाई दिँदै देउवाले स्मरण क्षमताको विकासमा सबै नेपालीलाई सहयोग गर्न आग्रह गरेका थिए। शर्माले आफूले स्मरण शक्ति विकास गर्ने तालिमबाट विद्यार्थीलाई आफ्नो सीप स्थानान्तरण गर्न सहयोग पुर्याउने बताएका छन्। यो शक्ति आप्नो ध्यान र साधनाको उपलब्धी भएको बताएका छन्। स्मरणका क्षेत्रमा थप विश्व रेकर्ड कायम गर्ने उनको अठोट छ। शर्माले यस सन् २०१५ मा १ मिनटमा ४२ वस्तुको क्रम स्मरण गरेर गिनिज बुकमा नाम लेखाएका थिए । उनले भने, 'यो विश्व रेकर्डको प्रमाण पत्र मेरो मात्रै नभई सम्पूर्ण नेपालीको भएको महसुस गर्दै आगामी दिनमा अझै विश्व रेकर्ड राखेर नेपालको नाम विश्व सामु फैलाउने बाचा गर्दछु ।'"
दूध डेरीमै खपत,"गुलरिया : पशुपालक किसानले दिएको जति पनि दूध डेरीमै किनबेच हुने भएपछि बर्दिया राजापुरकी पशुपालक किसान ललिता न्यौपानै खुसी छिन्। घर नजिकै दूध बेच्न पाएकी छु। भनेको बेला नगद पाउँछु, उनले भनिन्, सहकारीबाट पशुबिमा, बीउबिजन, पशुचारा, मललगायतका सामग्री पाउँदा दुग्ध व्यवसाय थप फस्टाउने अवसर पाएकी छु। स्थानीय सहकारीले किसानका दूध निर्वाध रूपमा उचित मूल्यमै डेरीमा खरिदबिक्री गर्न थालेपछि राजापुरका किसान लाभान्वित भएका छन्, राजापुर नगरपालिका वडा नम्बर ८ स्थित डेरी सञ्चालक डम्बरबहादुर खत्रीले भने, स्थानीय स्तरमा उत्पादित दूध संकलन गरी बिक्री हुँदा स्थानीय दुग्ध किसान आर्थिक रूपमा सबल बन्न थालेका छन्। सहकारीका माध्यमबाट किसानको उत्पादनलाई बजारीकरण गर्दा किसानहरू प्रत्यक्ष लाभान्वित भएका छन्। हामीले दिगो व्यवसायका रूपमा दुग्ध चिस्यान केन्द्रसमेत सञ्चालनमा ल्याएका छौं। उनले भने, दुई हजार लिटर क्षमताको चिलिङ भ्याट जडान गरेका छौं, यहाँको दूध शुद्ध रहने भएकाले पनि उपभोक्ताबाट दूधको माग बढी छ। किसानबाट लिएको दूध थोरै मुनाफा लिएर बिक्री गर्ने गरेको खत्रीको भनाइ छ। राजापुर क्षेत्र कृषिको लागि पकेट क्षेत्रका रूपमा महŒवपूर्ण मानिन्छ। यहाँका स्थानीय कृषि उपजसँगै पशुव्यवसायसमेत गर्दै आएका छन्। कृषकको मागलाई हेरेर दूध संकलन केन्द्र स्थापना गरेका हौं, सुसेली बहुमुखी सहकारी संस्थाका अध्यक्ष टीकाराम रेग्मीले भने, राजापुर नगरपालिकाले १० लाख रुपैयाँ दुग्ध किसानका लागि विनियोजन गरेको छ। साबिक राजापुर नगरपालिका वडा नम्बर ३ अन्तर्गत राजापुरका २५ जना सदस्य किसानहरूले २०६४ सालमा डिभिजन सहकारी कार्यालय बाँके पुगी विधिवत् रूपमा दर्ता गरी सञ्चालनमा ल्याइएको सहकारी संस्थाले किसानमैत्री सेवा विस्तार गर्दै आइरहेको छ। अध्यक्ष रेग्मीले थपे, स्थानीय स्रोत साधन परिचालन गरी स्थानीय स्तरमै रोजगारी सिर्जना गर्न सफल भएका छौं उनले भने, सहकारीले सदस्यलाई दूध उत्पादन, कृषि उत्पादन प्रशोधन, उपभोग्य वस्तुको कारोबार, बचत संकलन तथा ऋण लगानी, मलखाद खरिद बिक्रीलगायतका सेवाहरू सहकारीले गर्दै आइरहेको छ।"
पूर्वमन्त्री आलेलाई मातृशोक,काठमाडौं : नेपाल कम्युनिष्ट पार्टी (एकीकृत समाजवादी)का पोलिटब्यूरो सदस्य एव पूर्वमन्त्री प्रेमबहादुर आलेलाई मातृशोक परेको छ । उनकी आमा ७८ वर्षीया गङ्गादेवीको मंगलबार बिहान ४ बजे काठमाडौंको ग्राण्डी अन्तर्राट्रिय अस्पतालमा उपचारका क्रममा निधन भएको पारिवारिक स्रोतले जनाएको छ। उच्च रक्तचापका कारण उनलाई गएको मङ्सिर ११ डोटीबाट काठमाडौं ल्याई अस्पताल भर्ना गरिएको थियो । रासस
पोखरामा एटीभी सञ्चालन,"पोखरा : साहसिक खेलका लागि प्रख्यात पर्यटकीय नगरी पोखरामा नयाँ साहसिक खेल एटीभी (अल टेरेन भेइकल) सञ्चालनमा आएको छ। फेवाताल किनार खपौंदीबाट चारपांग्रे सवारी एटीभी आठ किलोमिटरको उकालो ओरालो बाटोमा चलाएर मनोरञ्जन लिन सकिने गरी सञ्चालनमा आएको हो। ठूला पांग्रा भएको चार पाँग्रे यो सवारी साधन मनोरञ्जनकै लागि विदेशमा प्रयोग भइरहेको हुन्छ। विशेषगरी मरुभूमिमा चलाउने गरिन्छ। फेवाताल किनारको अप्ठ्यारो सडकमा पर्यटकलाई मनोरञ्जन दिने उद्देश्यले हाइग्राउन्ड एडभेन्चर्स नेपालले एटीभी भित्र्याएको हो। यसअघि साहसिक खेल जिपलाइन, बञ्जी, स्वीङ पोखरामा भित्रयाएर पर्यटकलाई आकर्षण गर्दै आएको हाइग्राउन्ड एडभेन्चर्स नेपालले आफ्नो चौथो प्रोडक्टको रुपमा एटीभी भित्र्याएको निर्देशक दिनेश महर्जनले जानकारी दिए। आठवटा एटीभी भित्र्याएर हाइग्राउन्ड एड्भेन्चर्स नेपालले जेठ १९ बाट सञ्चालनमा ल्याएको हो। यसअघि नेपालमा केही ठूला होटलले पाहुनालाई घुमाउन उपयोगमा ल्याए पनि साहसिक खेलकै रुपमा पहिलो पटक सञ्चालनमा आएको उनले बताए। एटीभी चलाएर पर्यटकले अप्ठ्यारा वनजंगलको कच्ची सडक, उकालो ओरालो, खेत, खोला पार गर्नुपर्ने हुन्छ। यसैले एटीभीलाई साहसिक खेल भनिएको महर्जन बताउँछन्। एटीभी ड्राइभमा पर्यटक आकर्षित भएकाले थप पाँच वटा एटीभी थप्ने योजना रहेको महर्जनले जानकारी दिए। सिजनमा ६० प्रतिशत विदेशी पर्यटक र बाँकी स्वदेशी पर्यटकले यो सेवा लिँदै आएको निर्देशक महर्जनले बताए। पर्यटकको अफ सिजनमा भने स्वदेशी पर्यटककै भर रहने उनले बताए। एटीभी ड्राइभका लागि मोटरसाइकलको लाइसेन्स अनिवार्य गरिएको छ। आठ किलोमिटर ड्राइभ गर्नुअघि चालकले ट्रायलका रुपमा खपौदीमा रहेको ट्रायल एरियामा चलाउन पाउने छन्। चलाउन सक्ने देखिएपछि मात्र लामो यात्रा तय गर्न पाउने व्यवस्था मिलाइएको छ। आठ किलोमिटर यात्राका लागि प्रतिव्यक्ति चार हजार आठ सय रुपैयाँ शुल्क राखिएको महर्जनले जानकारी दिए। दुबईबाट पोखरा घुम्न आएका पर्यटकले यो सेवा लिँदा निकै खुसी लागेको अनुभव सुनाए। दुबईको मरुभूमिमा चलाइको अनुभव लिएका पर्यटकले उकालो ओरालो, वन जंगल, खोलामा चलाउँदा छुट्टै रमाइलो भएको अनुभव सुनाएको महर्जन बताउँछन।"
प्रज्ञा प्रतिष्ठानमा आज एमाले जनताको रोजाईको पहिलो पार्टी कार्यक्रम,"काठमाडौं : नेकपा (एमाले) ले आज एमाले जनताको रोजाईको पहिलो पार्टीविशेष कार्यक्रम गर्दैछ। विजय, बधाई र उत्सवका रूपमा आज मध्यान्ह १२ बजे काठमाडौंको प्रज्ञा प्रतिष्ठानमाएमाले जनताको रोजाईको पहिलो पार्टीकार्यक्रम गर्न लागेको हो। प्रतिनिधि सभा र प्रदेश सभामा निर्वाचित सांसदलाई निर्वाचन आयोगले प्रमाणपत्र प्रदान गरेकाले एमालेले कार्यक्रम तय गरेको हो। कार्यक्रममा अध्यक्ष केपी शर्मा ओलीले नवनिर्वाचित प्रतिनिधि सभा सदस्य र प्रदेश सभा सदस्यलाई बधाई तथा शुभकामना प्रदान गर्ने एमाले प्रचार विभागका सचिव गगन विष्टले जानकारी दिए। मंसिर ४ गते सम्पन्न प्रतिनिधि सभा तथा प्रदेश सभाको निर्वाचनमा चौतर्फी घेराबन्दीको प्रतिकूल परिस्थितिमा पनि लोकप्रिय मतमा पहिलो भएको एमालेले जनाएको छ। निर्वाचन आयोगका अनुसार प्रत्यक्ष र समानुपातिक गरी प्रतिनिधि सभा सदस्यमा ७८ जना र प्रदेश सभामा १६१ जना सदस्य निर्वाचित भएका छन्। एमालेले समानुपातिकतर्फ २८ लाख ४५ हजार ६४१ लोकप्रिय मत ल्याएको छ। कार्यक्रममा प्रतिनिधि सभाका नवनिर्वाचित सदस्यहरू, प्रदेश सभामा नवनिर्वाचित सदस्यहरू, राष्ट्रिय सभाका बहालवाला सदस्यहरू, प्रतिनिधि सभा र प्रदेश सभा सदस्यका उम्मेदवारहरू, निर्वाचन परिचालन कमिटीका सदस्यहरूपार्टीका केन्द्रीय सदस्यहरू, केन्द्रीय निकाय प्रमुख र पदाधिकारीहरू, प्रदेश कमिटीका अध्यक्षहरू, जनसंगठनका अध्यक्ष र महासचिव, केन्द्रीय विभागका सचिवहरू, केन्द्रीय कार्यालय सचिव, प्रदेश कमिटीका पदाधिकारीहरू, जनसंगठनका थप तीनजना पदाधिकारी,नेकपा (एमाले) ले आज एमाले जनताको रोजाईको पहिलो पार्टीविशेष कार्यक्रम गर्दैछ। विजय, बधाई र उत्सवका रूपमा आज मध्यान्ह १२ बजे काठमाडौंको प्रज्ञा प्रतिष्ठानमाएमाले जनताको रोजाईको पहिलो पार्टीकार्यक्रम गर्न लागेको हो। केन्द्रीय कार्यालय र परिचालनमा संलग्नहरूलाई आमन्त्रण गरिएको एमालेले जनाएको छ।"
थाइल्याण्डमा पानीजहाज डुब्दा ३१ नौसैनिक बेपत्ता,"ब्याङ्कक : थाइल्याण्डको दक्षिणपूर्वी तटमा सोमबार डुङ्गा डुब्दा ३१ जना बेपत्ता भएका छन्। थाइल्याण्डको खाडीमा गस्ती गरिरहेको बेला दक्षिणी प्राचुआप खिरी खानको बाङ सफान किनारबाट करिब २० नटिकल माइल टाढा जहाजको इलेक्ट्रोनिक प्रणालीमा क्षति पुगेपछि उद्धार अभियान सुरु गरिएको थियो । नौसेनाले सार्वजनिक गरेका तस्वीरहरूमा जहाजले कडा छाल पार गर्ने क्रममा एक छेउबाट डुब्न ढल्किरहेको देखाइएको छ । नौसेनाका प्रवक्ता एडमिरल पोग्क्रोङ मोन्ट्राडपालिनले बेपत्ता सैनिकको खोजी भइरहेको बताए। उनले भने, 'हामी अझै पनि हराइरहेका ३१ जनाको खोजी गरिरहेका छौं ।' जहाजको अपरेटिङ सिस्टमले काम गर्न छोडेपछि जहाजले नियन्त्रण गुमाएको थियो। जहाजमा रहेका १०६ जनामध्ये ७५ जनालाई दुई वटा हेलिकप्टर, दुई वटा फ्रिगेट र एउटा पानी जहाजको सहयोगमा उद्धार गरिएको छ । करिब ११ जना नौसैनिकको बाङ सफान अस्पतालमा उपचार भइरहेको छ भने अन्य ४० जनालाई सुरक्षित आश्रयस्थलमा राखिएको छ । रासस"
फ्रान्सका फरवार्ड करिम बेन्जमाको सन्न्यास,"पेरिस : फ्रान्सका फरवार्ड करिम बेन्जमाले अन्तर्राष्ट्रिय फुटबलबाट सन्न्यासको घोषणा गरेका छन्। स्पेनिस क्लब रियल म्याड्रिडका स्ट्राइकर बेन्जमाले कतार विश्वकपको समापनसँगै अन्तर्राष्ट्रिय फुटबलबाट सन्न्यासको घोषणा गरेका हुन्। चोटले पिरोलेपछि उनी विश्वकपबाट बाहिरिएका थिए। फ्रान्स विश्वकप फुटबलको फाइनलमा पराजित हुँदै उपविजेतामा सीमित भएको भोलिपल्ट सामाजिक सञ्जालमा स्टाटस लेख्दै बेन्जमाले अन्तर्राष्ट्रिय खेल जीवन टुङ्ग्याउने निर्णय गरेका हुन्। अब सकियो। मैले अन्तर्राष्ट्रिय खेल जीवन टुङ्ग्याएँ, ३५ वर्षीय बेन्जमाले सामाजिक सञ्जालमा लेखेका छन्। उनले आफ्नो ३५औं जन्मदिनकै अवसरमा अन्तर्राष्ट्रिय फुटबलबाट सन्न्यासको घोषणा गरेका हुन्। बेन्जमा ३७ अन्तर्राष्ट्रिय गोलसहित फ्रान्सका सर्वकालीन गोलकर्ताको सूचीमा पाँचौं स्थानमा छन्। बेन्जमाले सन् २००६ मा फ्रान्सको टोलीमा स्थान बनाएका थिए। उनी २००८ र २०१० को युरोसँगै विश्वकप टोलीका पनि सदस्य थिए। बेन्जमाले नेसन्स लिगको दोस्रो लेगमा डेनमार्कविरुद्ध गत जुनमा खेलेको खेल नै अन्तिम बनेको छ। त्यसपछि उनी फ्रान्सको विश्वकप टोलीमा समावेश भए पनि चोटका कारण खेल्नै नपाई बाहिरिएका थिए। आइतबार अर्जेन्टिनाविरुद्धको फाइनलका लागि फ्रान्सका राष्ट्रपति इमानुएल म्याक्रोनले आफ्नो निजी जेट विमानमा कतार जान आग्रह गरे पनि बेन्जमाले अस्विकार गरेका थिए। उनले सामाजिक सञ्जालमा फ्रान्सको जितका लागि भने शुभकामना दिएका थिए। प्रशिक्षक डिडियर डेस्च्याम्पससँगको खटपटका कारण उनी फाइनल खेल हेर्न कतार नगएको अन्तर्राष्ट्रिय सञ्चार माध्यमले दाबी गरेका छन्।"
मल अभावले किसानको जीवन चौपट बन्यो,"प्रस्तुति : राजकरण महतो समयमा मलखाद नपाउँदा खेती गर्न कतिको समस्या छ ? मलखादको धेरै समस्या छ। म हरेक वर्ष दुई, अढाई बिघा क्षेत्रमा काउली, टमाटर र आलुखेती गर्थे। तर, यसपालि मलखाद नपाएकाले अहिलेसम्म कुनै खेती लगाउन सकेको छैन। बल्लबल्ल चिनी मिलले आधा दाममा मलखाद दियो। अनि मैले एक बिघा उखु लगाएको छु। उखुभित्र भरखैरै आलुखेती लगाएको छु। त्यो सरकारबाट पाउने जुन मलखाद छ हामीले एउटा पनि पाएको छैन अहिलेसम्म। मल चाहिने केके खेती गर्नुहुन्छ ? अहिले त तरकारीखेती नै छैन। उखु लगाएको छु। उखुमा बदाम रोपिदिएको छु। मलखाद नपाउँदा उखुमै केही तरकारी खेती छ। आफैंले खानका लागि मात्रै हो। योभन्दा पहिला असोजमै एक बिघा काउली लगाउँथे। कात्तिकमा पनि एक, ढेड बिघा काउली रोप्थें। सिजन भरमा ५ बिघा त काउली खेती नै गर्थें। अहिले त छँदैछैन। यसरी खेती घटाउनुको मुख्य कारण मल नै हो ? यो सबै मल नपाएर नै हो। मल हुँदा सबै खेतीले जमिन भरिन्थ्यो। अहिले कुन खेतीको सिजन छ ? मुख्य रूपमा तरकारी, गहुँ र उखु रोप्ने सिजन चलिरहेको छ। रोप्नेले काउली पनि रोप्दै छन्। उखु लगाउँछन्। गहुँ छर्दैछन्। कोहीले छरिसके। यस्तै हो अहिलेको सिजन। यतिका समस्या हुँदा पनि स्थानीय सरकारले मलखादको व्यवस्था गरेको छैन ? स्थानीय सरकारले दुई चार बोरा पठाउँछ कि, २० बोरा पठाउँछ, वडाहरूमा थाहा छैन। अब कहाँ झगडा गर्न जानु ? कसैलाई ५ किलो दिन्छ, कसैलाई १० किलो। त्यसले हाम्रो खेती धान्ने होइन्। त्यसले गर्दा किन हामी झगडा गर्न जानु ? कहीँबाट ब्लेक (अबैध बाटोबाट ल्याएको) बाट ल्याएर अलिकति खानलाई तरकारी खेती गरे। बस भइगो। अरूसालको अनुपातमा मेरो त कुनै खेती छैनभन्दा पनि हुन्छ यसपालि। अबैध रूपमा ल्याएको मल महँगोमा पाउँछ। जता पनि भेटिन सक्छ। तर, सरकारको गोदाममा किन भेटिँदैन जस्तो लाग्छ ? सुनेको छु, देखेको त छैन, डिलरबालाहरूले बाटैमै किसानका लागि आएको मलखाद बिचौलियाहरूलाई बेचिदिन्छ रे। आधाभन्दा धेर्र उतै बेचिदिन्छन्। आधाभन्दा थोर ल्यायो यता। वडावडामा १० बोरा, २० बोरा दियो। त्यहाँ २, ४ किलो गरेर दिँदा पनि किसानलाई पुग्दैन। अरू त थाहा छैन। खेती गर्न वर्षमा कति मल चाहिन्छ तपाईंलाई ? कम्तीमा मलाई २० बोरा युरिया र २० बोरा डीएपी त चाहिन्छ। यति भयो भने म मजाले खेती गर्न सक्छु। अनि कति पाइरहनुभएको छ ? यो साल त एक बोरा पनि दिएको छैन। त्यसैले समस्या भयो। मल नभएर खेती घटाउँदा यसले के असर परेको छ ? मल नपाएर आमजीवन यस्तो असर परेको छ कि किसानलाई कर्जा लिएर दुनियाँदिवाना गरे नुनतेल, फलनाचिल्ना (सबैथोक) गर्नु परेको छ। वस्तु पालेको छु। त्यहाँबाट दूध उत्पादन हुन्छ। त्यो बिक्री गरेर घरपरिवार चलेको छ। खेतीले अब केही नहुने भयो। मजदुरहरू खटाउँछु। मजदुरलाई ज्याला दिने पैसा छैन। उनीहरू काहीँकहीँ (हल्ला) गर्छ पैसाका लागि। यहाँ खेती भए पो समयमा दिनु। बहुत कठिन भयो। कति वस्तुभाउ पाल्नुभएको छ ? भैंसी, पाडा, पाडी जम्मै मिलाएर १३ वटा छ। खेतीपाती गरेको कति भयो ? मैले जीवनकालदेखि नै खेतीपाती गर्दै आएको छु। झन्डै ५४ वर्ष भयो। कति उमेर हुँदादेखि खेती गर्न थाल्नुभयो ? करिबकरिब १५१६ वर्षको थिएँ। त्यतिखेरदेखि नै बुवासँगै कृषिखेतीमा लागे। मेरो बुवा, बाजे सबै खेती गर्नु हुन्थ्यो। हामीले पढाइ, लिखाइ गरेन। खेतीमै लागि हाले। पढ्ने मौका मिलेन त्यो समय ? अब त्यस्तै हो। पहिलाको जवाना थियो पढाइमा त्यति चासो दिइएन। बुवाले चासो दियो, पढ् भनेर। आफूले आँ कहाँ पढ्नु, खेलधुप गर्दा गर्दै खेतीतिरै लागि हाले। मलखादको समस्या यसरी भोग्न थालेको कति भयो ? प्रत्येक वर्ष बाली लगाउने बेलामा मलखाद कसरी ल्याउने होला भनेर सोच्नुपर्छ। सरकारले बाहिरबाट महँगोमा मल किनेर ल्याउँछ। हामी किन्दा महँगोमा फस्छु। त्यो पनि पाइँदैन। समस्या चलेको लामै भयो। नेताहरूले तपाईँजस्ता किसानको समस्या बुझेका छन् कि छैनन् ? नेताहरू जितेर जान्छन्। त्यो पनि जनताबाट। यस्तो गरिदिन्छु, उस्तो गरिदिन्छु भन्छन्। तर, सरकारमा गएपछि केही गरिदिँदैनन् किसानलाई। हाम्रो देशमा नै हुनुपर्छ मलखादको भण्डारहरू भन्ने कुरा हो। देशमै मलखाद उत्पादन गर्ने कारखाना खोल्नुपर्छ। किटनासक उत्पादन गर्नुपर्छ। अनि पो नेपालका किसानहरूले सुःख सुविधान पाउँछन्। सस्तोमा किन्न पाइन्छ। तर, समस्या कसैले बुझेनन्। खेतीपाती घटेपछि छरछिमेकका किसान के गर्छन् ? के हुनु, युवाहरू कामको खोजीमा देशविदेश गइरहेका छन्। गाउँ सुनशान हुँदै गएको छ। विदेशमा काम गर्न सजिलो छ र युवा विदेश गएका ? सजिलो, अफ्ठ्यारो के छ उनीहरूलाई नै थाहा छ। कति दुःख छ त्यो त जाने मान्छेहरूलाई नै थाहा होला। कस्तो पीर मर्का हुन्छ अर्काको देशमा ? गाली खाएर कमाउँछ कि राम्रोसँग बसेर कमाउँछ हामीलाई थाहा छैन। तर, यो सबै यस्तै समस्याले भएको हो। विदेशबाट फर्किनेहरूले दुःख सुनाउँछन् होला नि ? कोहीको कथा सुन्छु, ठगियो रे। अजेन्टले ठगियो। त्यहाँ गएर काम पाइएन। कोही त्यतीकै फर्केर आउँछ। कोही राम्रो काम पाएँ भने कमाएर आउँछ। कसैकसैको त लास आउँछ। यस्तै दुःखका कथाहरू छन्। विदेशमा बिरामी पर्दा कसैले वास्ता गर्दैनन्। चुनावमा त नेताहरूले किसानलाई सबै सुविधा दिन्छु भन्छन् नि ? नेताहरू त चुनावको बेलामा एकबेरी (एक समय) आउँछन्। जबसम्म चुनाव हुन बाँकी रहन्छ तबसम्म फलानो दिने, चिलोनो सुविधा दिने भन्छन्। मलखादको व्यवस्था गर्ने, मजदुर, किसानहरूलाई सुविधा दिने, सबैचिजमा सुविधा दिने भन्छन्। तर, के सुविधा दिनु, झन् लादेको लादै गर्छ त्यो नेताहरूले समस्याहरू। नेताहरूले एकदम ठगिरहेका छन्। अब चुनाव जित्यो। गयो। देशविदेशमा आफ्नो महलहरू बनाउँछन्। आफ्नो बालबच्चालाई सम्पत्ति आर्जन गर्छन्। किसानलाई कसले हेर्छ ? समस्या लिएर नगरपालिमा जानुहुन्न् ? किसानको कुनै समूह छैन। एउटा किसानले सरकारको दैलो ढक्ढकाएर पनि हुनेवाला छैन। यस्तै समस्या रहेकाले किसान र कृषिपेसा वास्तवमै धरापमा परेको छ। कृषिपेसा गर्ने मान्छेहरूलाई अनुदानको आवश्यकता छ। देशमा मलखाद, बीउबिजनको आवश्यकता छ। यो कुनै कुरो सहजै पाइँदैन। बालिनाली लगाएँ। दैविकचलितर (प्राकृतिक प्रकोप)ले गर्दाखेरी कुनै साल पानीले नै बाली बगाउँछ। कुनै साल रौदी (खडेरी) नै लाग्छ। त्यसमा सरकारले केही राहतहरू उपलब्ध गराइदिनु पर्ने। त्यो पनि छैन। यी सबै कारणले कृषिपेसा धरापमा परेको छ। अब सबैथोक महँगो भयो। खेती गर्छु, मेन्टिनेस नै हुँदैन। अहिले यो अवस्थामा खेती गर्दा कतिको बचत हुन्छ ? केही हुँदैन। लगानी पनि उठाउन मुस्किल पर्छ। बठैयाँ (अधिया) लगाउ भन्छु कोही लिने मान्छे पनि छैन। खेती गर्दाखेरी जनमजदुर महँगो भयो। तीन छाँक खाएर एउटा मजदुरले ५ सय लिन्छ। कोही जन (मजदुर) पाँच धुर खेतीमा गोडमेल गर्छ, कोही १० धुर गर्छ। त्योभन्दा बढी गोडमेल गर्दैन। यस्ता थुप्रै समस्या छ। यस्तै समस्या हुँदै किसानले बाली उब्जाएन भने के हुन्छ ? यो देशमा बाली उब्जाएन भने भुखमरी (भोकमरी) हुन्छ। भोकमरी भयो भने खाद्यान्नको आतंक हुन्छ। तपाईं त खेती किसानीमा लाग्नुभयो ? अहिलेका युवा पुस्ता कृषि पेसा गर्न कतिको रुचाउँछन् ? बाहिरबाट जब दुःख भागेर आइसकेपछि होइन् यहिनै आफ्नै देशमा केही गर्दाखेरी राम्रो हुन्छ भनेर गर्छन्। जब मान्छेको कृषि पेसाले उन्नीप्रगति गर्दै गएपछि कृषि पेसामा लागिहाल्छ। जसरी म कृषि पेसामा लागेको छु। मेरो चारभाइ छोरा छ। दुईभाइ छोरो कृषि पेसामा छ। एउटा छोरो पढ्दैछ। अर्को छोरो कृषि पेशामा छैन। कृषि पेसामा लागेका पनि यस्तै समस्याले विदेश जाउँ कि कृषिपेशा नै छोडौं कि भन्दै गरेका छन्। यस्तो अवस्थामा गरेको उत्पादनले बजार कस्तो पाएको छ ? कृषिखेतीमा लगानी बढ्दैछ। तरकारी लिएर बजार गयो भने सय रुपैयाँ बिक्ने चिजहरू २५ रुपैंयाँमा पनि बिक्दैन। समस्या त्यहाँनिर पनि हुन्छ। लगानी नै उठिरहेको छैन। जसरी हामी आलु, कोबी, भन्टा, खुर्सानी, गोलभेडाहरू खेती गछौं। यसको सरकारले एउटा मूल्य निर्धारण गर्नुपर्छ। सरकारले किसानको उब्जनी खेतबाटै किनिदिनुपर्छ। त्यो पनि सोचिदिनु पर्छ। वर्षमा तपाईंको कति आम्दानी हुन्थ्यो पहिले ? तरकारी खेतीबाट योभन्दा अगाडि सालमा केही नभए पनि ८, १० लाख आउँथ्यो। अहिले त ८, १० सय पनि आम्दानी भएको छैन। कति जग्गा छ ? मेरो जम्मा १५ बिघा छ। ७, ८ बिघामा कृषिखेती हुन्छ। कति जना परिवार छन् ? १२, १३ जनाको परिवार छन् । कृषिखेतीले तपाईंको जीन्दगीमा के परिवर्तन ल्यायो ? यो खेतीले मेरो जीवनमा थुप्रै परिवर्तन भएको थियो। अब हुन्छ कि हुँदैन, ठेगान छैन। पहिले त जग्गा जमिन पनि जोडेको थिएँ। खेतीबाट अएको आम्दानीले नै ३ बिघा जमिन जोडेको हुँ। अहिले मेरो जोति खाने जग्गा ७ बिघा छ। ८ बिघा जति खोला बग्नेनजिकै छ। यसलाई म गणना गरेको छैन। किनिन्छ, व्यपारी आयो भने बिक्री गरिदिन्छु। अब खेतीपाती गरेर जीवन चलेन भने के गर्नुहुन्छ ? अब सोच्नुपर्छ। जीवन चलेन भने कुनै उपाय त सोच्नुपर्छ। अहिले सोचेको छैन। सरकारले के गरे हुन्थ्यो भन्ने लाग्छ ? देशलाई के गरी जोगाउने हो ? कृषिपेसा छाँडेकाहरूले फेरि कसरी खेती किसानीमा लाग्छन् ? के सहुलियत दिने ? योजना ल्याउनुपर्छ। देश बाँचेकै हो किसानको भरमा। यदि किसानको भरमै देश बाँचेको भने के गरी हुन्छ उकास्नुस्। किसान झन् कृषि पेसामा लागून्। अनि यो देश विकास हुन्छ। हाम्रो दशेमा अन्तबाट केही ल्यानु पर्दैन। अहिले देश विदेशबाट चामल, दाल, तरकारीहरू महँगो ल्याएर खानु परिरहेको छ। सरकारले किसानका लागि सबैथोक गरिदिए। हामी सबल बन्छौं।"
नैतिक शिक्षा : यसरी शक्तिशाली,"गाउँघरतिर खुला ठाउँ जताततै हुन्छन्। अझ जंगल क्षेत्रमा त चरनका लागि प्रशस्तै ठाउँ भेटिन्छन्। एक पटकको घटना हो। एउटा गधा खुला चरनमा चरिरहेको थियो। त्यो चरन एक वनको किनारमा थियो। दिनभर चरिरहेकाले ऊ टन्न अघायो। त्यसपछि उसले चारैतिर हेर्यो। त्यस गधाले छेवैमा ठूलो हरियो जंगल देख्यो। त्यतै घुम्न गयो। जंगलमा उसले एउटा झाडी देख्यो। कसो कसो गर्दा सिंहको छाला भेट्यो। गधा अत्यन्त प्रसन्न भयो। उसले सिंहको छाला लगाएर जंगलको राजा बन्ने विचार गर्यो। अतः उसले सिंहको छाला लगायो। स्वच्छ पानी भएको पोखरीको छायाँमा आफू सक्कली सिंहजस्तै देखियो। आफ्नो स्वरूप देखेर ऊ निकै खुसी भयो। त्यसपछि त्यो गधा जंगलको बीचमा पुग्यो। सिंहको जसरी हिँड्न र गर्जन थाल्यो। उसलाई लाग्यो, यो जंगलको राजा आज म नै हुँ। सबै मदेखि डराउने छन्। खरायो आदि ससाना पशुहरू उसलाई देखेर भागे। यो देखेर गधाको आत्मविश्वास झनै बढ्यो। त्यसपछि त ऊ निकै दादागिरी देखाउँदै हिँड्न थाल्यो। अचानक गधाले एउटा स्याललाई रूखको तल बसेको देख्यो। गधाले स्याललाई डर देखाउने प्रयत्न गर्यो। तर स्याल निकै चलाख थियो। उसले भन्यो, म सिंहको गर्जनबाट डराउँछु तर गधाको हिनहिनाहटबाट होइन। चाहे उसले सिंहको छाला नै लगाएको किन नहोस्। नैतिक शिक्षा : क्षमता र हैसियत बढाएर मात्र कोही पनि बलियो हुन सक्छ। अरूको स्वरूप वा आडमा कोही शक्तिशाली हुन सक्दैन।"
माछी पालन हे दाइ हो,"हाम्रो देशमा एउटा लोकप्रिय गीत छ, माछी मारन हे दाइ हो आजलाई चटनी। छिमेकी देश भारतमा एउटा कविता प्रचलित छ, मछली जलकी रानी है, जीवन उसका पानी है। चीनमा पनि अर्को मनन्योग्य उक्ति छ, कुनै मानिसलाई माछा दिए उसलाई एक दिन मात्र खान पुग्छ, तर माछापालन गर्न सिकाउनु भनेको जीवनभर माछा खुवाउनु हो। यस्ता गीत, कविता र उक्तिले माछालाई एउटा असल खाद्य पदार्थ, महत्त्वपूर्ण जलीय जीव र माछापालन गरेर सधैंका लागि खान पुग्ने अवस्थाको सिर्जना गर्नु पर्छ भन्ने सन्देश दिन्छन्। वैदिक र पौराणिक मान्यताअनुसार विष्णु देवताको दस अवतारमध्ये माछा पहिलो अवतार हो। माछालाई प्राचीनकालदेखि सगुन र शुभ चिह्नका रूपमा लिने गरिएको छ। आजसम्म पनि अनेक धर्म, जाति र सम्प्रदायमा हुने शुभकार्य, पूजा र खानपिनमा माछा नभई नहुने कुरा हो। माछाजलीय वातावरण र पारिस्थितिक प्रणालीलाई जोगाएर राख्ने महत्त्वपूर्ण जीव पनि हो। माछा राम्रो पोषण भएको आहारा हो। यसमा मानव शरीरलाई चाहिने प्रोटिन, चिल्लो पदार्थ, कार्बोहाइड्रेट, भिटामिन, क्याल्सियम, पोटासियम, फस्फोरस, फलाम, सल्फर, म्याग्नेसियम, तामा, जिंक, आयोडिन, नियासिन, थाइमिन र विशेषरूपमा ओमेगा तीनजस्ता तत्त्व प्रशस्तै पाइन्छन्। तसर्थ माछापालन र यसको भोजन, अपरिहार्य भएको छ। हेरमिनियो रब्बलका अनुसार आजभन्दा चार हजार वर्षपहिले चीनबाट माछापालन सुरु भएको हो। साथै करिब दुई हजार वर्षपहिले दक्षिणपूर्व एसियामा धानखेत र रिजरभ्वायरमा माछापालन गरिएको मानिन्छ। सन् १७३३ मा जर्मनीका एक किसानले आधुनिक तरिकाले माछाको संकलन, प्रजनन र पालन गर्न सुरु गरेका थिए। उनले सुरु गरेको त्यो प्रविधिलाई परिष्कार गर्दै आज विश्वभर वैज्ञानिक प्रविधिबाट माछापालन भइरहेको छ। नेपालमा पनि कुनै न कुनै रूपमा करिब आठ दशक अघिदेखि माछापालन भइरहेको छ। डा दीपबहादुर स्वाँर र अग्नि नेपालले मत्स्य शृंखलामा उल्लेख गरेअनुसार नेपालमा मल्ल राजाहरूले काठमाडौंमा अनेक पोखरी खनाएका थिए। तर माछा भने पालन गरिएको थिएन। शाहवंशका राजा रणबहादुर शाहले बालाजुमा बाइसधाराको निर्माणसँगै धाराभन्दा माथिको भित्तातिर एउटा ठूलो पोखरी बनाए। जसमा सहर र कत्ले जातका स्थानीय माछा राख्न लगाएका थिए। त्यसपछि चन्द्रशमशेर र जुद्धशमशेरले सिंहदरबार, त्रिपुरेश्वर र जावलाखेलको चिडियाखानाभित्र पोखरी बनाएर खाने माछा र सौन्दर्य माछापालन गरेका थिए। एकजातीय, बहुजातीय, एकीकृत र व्यावसायिक माछापालनका प्रचलित तरिकाहरूलाई अपनाउन सकिन्छ। त्यस्ता तरिका र प्रविधिहरू अपनाएर स्थिर पोखरी, गतिशील पोखरी, धानखेत, पिँजडा, इन्क्लोजर, प्राकृतिक घोल, रिजरभ्वायर, एक्वारियम र खुला जलाशयमा माछापालन गर्न सकिन्छ। नेपालमा यी सबै प्रविधि, तरिका र पद्धतिबाट माछापालन भइरहेको छ। २०५६ सालदेखि पहाडी र हिमाली क्षेत्रको उपयुक्त किसिमको चिसोपानीमा उच्च मूल्यको रेन्बो ट्राउट माछापालन पनि भइरहेको छ। विश्वका सबै प्रकारका जलाशयमा करिब २८ देखि ३४ हजार प्रजातिका माछा छन् भनिन्छ। यी माछालाई स्थानअनुसार २ लाख १८ हजार नामले चिनिन्छ। सबै जातका माछा खानयोग्य र पालन गर्न सकिने किसिमका पनि हुँदैनन्। मत्स्य विकास कार्यक्रमको वार्षिक प्रतिवेदन र तथ्यांक पुस्तिकाअनुसार नेपालमा हालसम्म २ सय ५२ जाति प्रजातिका माछाहरू पाइएका छन्। पालनका लागि कमनकार्प, सिल्भरकार्प, बिगहेडकार्प, ग्रासकार्प, भाकुरा, रहु, नैनी, टिलापिया, पंगास, पुन्टियस, रूपचन्दा, माँगुर र रेन्बो ट्राउट सिफारिस गरिएका छन्। रूपचन्दा र माँगुर पाल्न सरकारको अनुमति लिनुपर्छ। नेपालमा समुद्र नभए पनि माछापालन गर्न सकिने नदी, खोला, ताल, पोखरी, सिञ्चित धानखेत, रिजरभ्वायर, नहरकुलो र ठूला सडक छेउका खाल्डाहरू गरी कुल ८ लाख २८ हजार १ सय ७१ हेक्टर जलाशय क्षेत्रफल छ। यो अपार जलक्षेत्रमा माछापालन गर्न सकेको अवस्थामा रोजगारी सिर्जना, आयआर्जन र गरिबी निवारणमा ठूलो टेवा पुग्छ। यसबाट देशको गार्हस्थ उत्पादनमा समेत वृद्धि हुने देखिन्छ। अहिले मत्स्यपालनले देशको गार्हस्थ उत्पादनमा १५९ प्रतिशत र कृषि क्षेत्रको गार्हस्थ उत्पादनमा ४२२ प्रतिशत योगदान दिएको छ। नेपालमा उपलब्धताको हिसाबले ३४३ किलो माछा प्रतिव्यक्ति प्रतिवर्ष खपत भइरहेको छ। यहाँका तराई, पहाड र हिमाली क्षेत्रका विभिन्न प्रकारका जलाशयमा माछापालन गरेर वा सोझै समातेर उत्पादन लिने गरिएको छ। नेपालमा २०७३०७४ मा ८३ हजार ८ सय ९८, २०७४०७५ मा ८६ हजार ५ सय ४४, २०७५०७६ मा ९१ हजार ८ सय ३२, २०७६०७७ मा ९७ हजार २ सय ७१ र २०७७०७८ मा १ लाख ४ हजार ६ सय २३ मेट्रिकटन खानेमाछा उत्पादन भएको तथ्यांक छ। हाम्रा लागि यो उत्पादन पर्याप्त नभए पनि सन्तोषजनक भने छ। नेपालमा राजाको दरबार र उद्यानमा एक दुईवटा साना पोखरीबाट रहर वा सोखले सुरु गरिएको थियो। माछापालन हाल झन्डै ६० जिल्लामा व्यावसायिक खेतीका रूपमै फैलिएको छ। माछापालनको थप विकासका लागि पालन गर्ने उपयुक्त स्थान, प्रविधि, तरिका र योजनासहित अगाडि बढ्नु आजको आवश्यकता हो। अब हामीले माथिको गीतलाई परिमार्जन गर्दै फेरि गाउन सक्छौं कि माछी पालन हे दाइ हो सधैंलाई चटनी माछी पालन हे। भट्टराई, मत्स्य विज्ञ हुन्"
काग्रेस संसदीय दलको निर्वाचन : साझा उम्मेदवार तय गर्न शेखरगगन समूह छलफलमा,काठमाडौं : नेपाली कांग्रेस संसदीय दलको नेताको उम्मेदवार तय गर्न डा शेखर कोइराला र गगन थापाको समूह छलफलमा जुटेको छ। संस्थापन इतरसमूहबाट महामन्त्री थापा र नेता कोइरालाबीच दलको नेतामा दाबी रहेकाले उनीहरु आन्तरिक गृहकार्यमा जुटेका हुन्। यसअघि सोमबार बसेको बैठकले साझा उम्मेदवार तय गर्न नसकेपछि मंगलबार बिहान बैठक बस्ने गरी स्थगित भएको थियो। कांग्रेसमा संस्थापन पक्षबाट सभापति शेरबहादुर देउवा संसदीय दलको नेताको उम्मेदवार तय भनेपनि संस्थापनइतर समूहमा को बन्ने भनेर अहिलेसम्म सहमति जुट्न सकेको छैन । सांसदहरूले कोइराला र थापालाई मिलेर एक जना उम्मेदवार बन्न दबाब दिएका छन्। कोइरालाथापा समूहबाट साझा उम्मेदवार तय गर्न अन्तिम कसरत स्वरुप शेखरगगनसमूको बैठक जारी रहेको छ। थापालाई संसदीय दलको नेता कांग्रेसकै अर्का महामन्त्री विश्वप्रकाश शर्माले समेत सुरुबाट समर्थन गरेका छन्। मंसिर ४ को निर्वाचनको उम्मेदवारी घोषणा भएपछि आफू भावी प्रधानमन्त्री भन्दै मत मागेका थापाले विजयी भएपश्चात संसदीय दलको नेता लड्न तयारी थालेको उद्घोष गरेका थिए। तर थापाकोइराला समूहमा सहमति जुटान नसक्दा थापालाई सकस देखिएको छ। संसदीय दलको नेताका उम्मेदवारले दरखास्त दिने समय मंगलबार दिउँसो २ देखि ३ बजेसम्म तोकिएको छ। उम्मेदवारको अन्तिम नामावली आज नै प्रकाशन गर्ने कार्यक्रम छ। उम्मेदवारीका साथ बुझाउनुपर्ने शुल्क समितिले ५१ हजार रुपैयाँ रहेको निर्वाचन समितिले जनाएको छ।
सरकार निर्माणको आधार,"प्रतिनिधिसभा र प्रदेशसभाको निर्वाचन सम्पन्न भएको एक महिना भइसकेको छ। सम्पूर्ण निर्वाचन परिणाम आएको र राष्ट्रपति समक्ष निर्वाचन आयोगले प्रतिवेदन बुझाएको पनि पाँच दिन बितिसकेको छ। तर, नयाँ सरकार निर्माणको प्रक्रिया भने धिमा गतिमा बल्ल सुरु हुँदैछ। दलहरूलाई यस्तो परिणाम आउँदैछ भन्ने कम्तीमा एक साताअघि नै स्पष्ट भइसकेको थियो। संख्याको मोटामोटी आँकडा त दुई साताअघि नै आइसकेको हो। यद्यपि दलहरू कुनै हतारोबिना परामर्शमा छन्। अघिल्लो निर्वाचनमा राष्ट्रपतिसमक्ष निर्वाचन परिणाम बुझाएकै दिन नयाँ प्रधानमन्त्रीको दाबी राष्ट्रपति भवन पुगिसकेको कारण फटाफट प्रक्रिया अघि बढेको थियो। तर, यसपटक प्रतिवेदन प्रस्तुत भएको चार दिनसम्म कुनै सुरसार नभएपछि राष्ट्रपतिबाट संविधानको धारा ७६(२) बमोजिम नयाँ प्रधानमन्त्रीमा दाबी प्रस्तुत गर्न सात दिनको समय दिएर आह्वान भएको छ। यस आधारमा हेर्दा मुलुकले नयाँ प्रधानमन्त्री पाउन अझै एक साता लाग्नेछ। सरकार निर्माण राजनीतिक विषय हो। यसको खाका निर्वाचन परिणामसँगै देखिनु पर्दछ। तर, अहिले पनि परिदृश्य स्पष्ट छैन। यो प्रक्रिया रहस्यको गर्भमा छ। दलहरू स्वाभाविकभन्दा अस्वाभाविक खेलमा छन्। अझ भनौं एकले अर्कोलाई गलाउने र जस्तोसुकै समीकरणमा जान सक्ने अवस्थामा छन्। राजनीति सरल रेखामा बग्दैन, बक्र रेखामा हिँड्छ भन्ने गरिन्छ। त्यही भाष्यलाई पछ्याउँदै दलहरू नयाँ नयाँ प्रयोगको कसरतमा छन्। स्वाभाविक प्रक्रियामा सरकार जन्मिन्छ वा फेरि अर्को चमत्कारको बाटोमा जान्छ भन्ने जिज्ञासा सबैतिर छ। दलहरूको समीकरण र नयाँ सरकारको जन्म कहिले, कसरी, कुन रूपमा हुन्छ अहिल्यै भन्न सकिने अवस्था छैन। नेपालको विद्यमान निर्वाचन प्रणालीअनुसार कुनै पनि दलले स्पष्ट बहुमत हासिल गर्न सम्भव छैन भन्ने गरिन्छ। मिश्रित प्रणालीलाई आत्मसात् गरिएको कारण त्यसो भनिएको हो। तर, यस पटकको निर्वाचनमा प्रत्यक्षतर्फ मात्र हेर्दा पनि कुनै दलको बहुमत छैन। मिश्रित प्रणालीमै पनि कुनै दलले स्पष्ट बहुमत ल्याउन सक्दै नसक्ने होइन। आउन सक्छ। तर, त्यति सजिलो भने अवश्य पनि छैन। त्यसो त नेपालमा अहिलेसम्मका आठवटा संसदीय र संविधानसभाका निर्वाचनमध्ये केवल तीन वटा २०१५, २०४८ र २०५६ सालको निर्वाचनमा मात्र कुनै दलले स्पष्ट बहुमत हासिल गर्न सकेको इतिहास छ। यद्यपि ती तीन वटै बहुमत पनि कार्यकाल पू्रा गर्न सफल हुन सकेनन्। तीन वटै दुर्घटनामा पुगे। एउटा मध्यावधिमा गयो भने दुईवटा प्रणाली नै समाप्त गर्ने खालको शाही हस्तक्षेपमा परे। बहुमतले त पूूरा अवधि बिताउन नपाएको अवस्थामा अल्पमतका सरकार पूरा अवधि चल्ने कुरै भएन। जसोतसो संसद् पाँच वर्ष चलेको अवस्थामा पनि सरकार भने अस्थिर रहे। अहिले फेरि त्रिशंकु संसद् बनेको छ। सरकार बन्न नपाउँदै देखिएका रस्साकस्सी र अनेक खेलले निराशाजनक अवस्थाको संकेत गर्दैछ। अस्थिरतासँगै विकृतिको सिलसिला सुरु हुने लक्षण देखिइसकेको छ। यो पटकको निर्वाचनमा अघिल्लो निर्वाचनको दलीय हैसियतमा हेरफेर आएको छ। केही दलको स्थिति खस्किएको छ भने केहीको सुधार भएको छ। केही नयाँ दलहरू संसद् प्रवेश गरेका छन्। अन्तिम मत परिणामअनुसार सात वटा राष्ट्रिय दल बन्न पुगेका छन् भने संघीय संसद्मा उपस्थिति बनाउने दलको संख्या १२ पुगेको छ। स्वतन्त्र सांसद पनि संसद्मा पुगेका छन्। प्रतिनिधिसभामा सबैभन्दा ठूलो दल नेपाली कांग्रेसको ८९ सिट छ भने दोस्रो ठूलो दल एमालेको ७८ सिट। यस्तै माओवादी ३२, राष्ट्रिय स्वतन्त्र पार्टी २०, राप्रपा १४, जसपा १२, एकीकृत समाजवादी १०, जनमत ६, लोसपा ४, नागरिक उन्मुक्ति ३ स्थानसहित संसद्मा पुगेका छन्। जनमोर्चा र नेमकिपाले एक एक सिट पाएका छन्। दलका विद्रोहीसहित पाँच जना स्वतन्त्र छन्। निर्वाचन परिणामले पूर्ववर्ती शक्ति सन्तुलनमा केही फेरबदल ल्याएको छ। हिजो सुविधाजनक अवस्थामा रहेको एमाले अहिले दोस्रो दलमा सीमित रहन पुग्दा सरकार निर्माणको दौडमा पछाडि छ। हिजो रक्षात्मक अवस्थामा रहेको कांग्रेस उत्साही छ। सरकार निर्माणमा नेतृत्वदायी भूमिकामा छ। यद्यपि सुविधाजनक स्थितिमा कोही पनि छैनन्। ११ सिटको अघिपछि रहेका कांग्रेस र एमाले संख्याको खेलमा खासै भिन्न अवस्थामा छैनन्। बृहत्तररूपमा हेर्दा तात्विक अन्तर छैन। प्रमुख तीन दलको वरिपरि नै सत्ता घुम्ने अवस्था छ। दुई ठूला दलबीच न्यूनतम समझदारी बनेर निकास दिने हो भने राजनीतिक विकृति रोक्दै स्थिरताको वातावरण बन्न सक्छ। त्यस्तो अवस्थामा मुलुकले अहिले झेलिरहेका आर्थिकसामाजिक चुनौतीको सहज सामना गर्न सक्ने र बाह्य प्रभावलाई पनि रोक्न सक्ने सामथ्र्य रहन्छ। यस्तो समझदारीको निम्ति कतिपयले पहलकदमी लिइरहेको पनि बुझिन्छ। यद्यपि उनीहरूबीच सहकार्यको सम्भावना न्यून छ। यसर्थ सत्ताको चाबी फेरि पनि तेस्रो दलकै हातमा छ। प्रतिनिधिसभामा विद्यमान अंकगणितले मूलतः चार खालको सत्ता समीकरणको सम्भावना देखाउँछ। पहिलो वर्तमान सत्ता गठबन्धनकै निरन्तरता। यसमा सरकार निर्माणको निम्ति आवश्यक संख्या अपुग भए पनि कुनै सानो दलको साथ लिएर सहजै संख्या पुर्याउन सकिने अवस्था छ। दोस्रो अघिल्लो संसद्को समीकरण अर्थात मूलतः वामपन्थी समीकरण। त्यसको लागि संख्या पुग्दैन। तर, एमालेसँग चुनावी समीकरणमा रहेका वा नयाँ पार्टीलाई समेटेर आवश्यक संख्या पुर्याउन सक्ने स्थिति छ। अर्को दुई ठूला दल नेपाली कांग्रेस र एमालेबीचको सहकार्य। यसमा संख्याको कुनै समस्या छैन। स्थिरताको लागि पनि यो उपयुक्त विकल्प हो। तर, संसदीय अभ्यासमा पहिलो र दोस्रो दलको सत्ता साझेदारी त्यति सहज अभ्यास मानिन्न। यसर्थ यो तत्काललाई सम्भव विकल्प होइन। अर्को सम्भावना गैरकम्युनिस्टको सरकार। यसमा कांग्रेसले गैरकम्युनिस्ट सबै दल र स्वतन्त्र व्यक्ति समेटेर सरकार बनाउन सक्तछ। तर, यो पनि त्यति सहज भने छैन। यो साता सरकार निर्माणको साता हो। आउँदो आइतबारसम्म सरकार दिनु पर्छ। यदि समयसीमाभित्र सरकार दिन नसके दलहरूकै सहमतिमा केही समय थप गर्ने वा संविधानको अर्को व्यवस्थातर्फ अग्रसर हुने अवस्था बन्छ। त्यस्तो अवस्थामा संविधानको धारा ७६ को उपधारा ३ आकर्षित हुन्छ। यसमा जाँदा संसद्मा सबैभन्दा ठूलो दल नेपाली कांग्रेसका संसदीय दलको नेता प्रधानमन्त्रीमा नियुक्त हुने अवस्था बन्छ। त्यो सरकारले ३० दिनभित्र विश्वासको मत हासिल गरेमा सरकार निर्माणको अन्योल तत्काललाई हट्छ। विश्वासको मत नपाए उपधारा५ तर्फ जान्छ। त्यसमा प्रतिनिधिसभामा बहुमत जुटाउन सक्ने कुनै पनि सांसद प्रधानमन्त्री बन्दछ। उसले ३० दिन भित्र विश्वासको मत लिन सके सरकारले निरन्तरता पाउँछ भने विश्वासको मत लिन नसके मुलुक स्वतः नयाँ निर्वाचनमा जान्छ। अहिले तत्काल अर्को निर्वाचनको सम्भावनाको आकलन गर्न सकिन्न। संविधानको धारा ७६(२) बमोजिमकै सरकार बन्ने विश्वास लिन सकिन्छ। तर, कस्तो ? यो अहिलेको अहम् प्रश्न हो। नयाँ प्रधानमन्त्रीमा गणितीय आधारमा पहिलो सम्भावना शेरबहादुर देउवा, दोस्रो केपी शर्मा ओली र तेस्रो पुष्पकमल दाहाल प्रचण्डकै हो। त्यसमा पनि समीकरणको आधारमा तत्कालको सम्भावना देउवा वा दाहालकै हो। तर, व्यक्ति को हुने मात्र आजको मूल प्रश्न होइन। के आधारमा ? कस्तो समीकरणमा ? कुन एजेन्डामा ? अनि के को लागि ? भन्ने विषय पनि महत्त्वपूर्ण हो। व्यक्तिको छनोट गरेर त्यसलाई पुष्टि गर्ने तर्क खोज्नुभन्दा पहिलो नीतिगत स्पष्टताको आधारमा व्यक्ति वा समीकरण टुंगो गर्नु सुल्टो हुन्छ। राजनीति देशको मूल नीति हो। लोकतन्त्रमा राजनीतिलाई सही बाटोमा हिँडाउन दलको भूमिका प्रमुख हुन्छ। दलको निर्माण विनिर्माण लहडमा होइन, वैचारिकसैद्धान्तिक जगमा स्पष्ट मार्गचित्रको आधारमा हुनुपर्छ। दलहरूबीचको समीकरण र सहकार्य पनि त्यसैबाट निर्देशित हुन्छ। भेडा भेडासँग, बाख्रा बाख्रासँग भन्ने नेपाली उखान नै छ। हरेक जीवजन्तु, पशुपन्छी वा बोटबिरुवा आदि हरेकको जात हुन्छ। सजातीय वा विजातीय आधारमा त्यसको वर्ग छुट्टिन्छ। वैज्ञानिक अध्ययन त्यसैमा आधारित भएर हुन्छ। प्रकृतिको यो नियम राजनीतिमा पनि लागू हुन्छ यदि यसलाई विज्ञान मान्ने हो भने। विजातीय मेल कुनै निश्चित मुद्दा वा निश्चित कालखण्डमा हुन सक्छ। तर, त्यो अल्पकालीन हुन्छ। अस्थायी हुन्छ। केमेस्ट्री नमिल्ने सम्बन्ध लामो जाँदैन। नेताहरूले व्यक्तिगत चलाखी, बौद्धिक चातुर्य वा परिस्थितिको कारण तत्कालको लाभ हेर्नेभन्दा सैद्धान्तिक वैचारिक कसीमा त्यसलाई परख गरेर मात्र अघि बढ्न सक्नु पर्दछ। चलखेलले आर्जन गरेको शक्ति दिगो हुँदैन। सत्तादेखि सत्तासम्मको राजनीतिले अन्तमा नेतृत्वलाई असान्दर्भिक बनाइदिन्छ भने दललाई विघटनमा पुर्याउँछ। त्यसको संकेत यही निर्वाचनमा समेत देखिइसकेको छ। सरकार निर्माणको प्रक्रियाका हिसाबले मात्र होइन, नेपाली राजनीतिको भावी दिशाको सन्दर्भमा समेत यो साता निकै महत्त्वपूर्ण छ। अबको एक साता भित्र सत्ता समीकरणको अन्तिम टुंगो लाग्ला। नयाँ सरकार बन्ला। तर, त्यसक्रममा हुने सम्झौताले भने मुलुकलाई लामो समयसम्म प्रभावित गर्नेछ। भनिन्छ, जस्तो बीउ रोप्यो उस्तै फल लाग्दछ। यो साता हुने नेपाली राजनीतिको रोमाञ्चक खेलले मुलुक, आमनागरिक र लोकतान्त्रिक प्रणालीको भविष्य निर्धारण गर्नेछ। यसमा राजनीतिक नेतृत्व गम्भीर बनोस्।"
सुकुम्बासीको पीडा कतिञ्जेल,"मानव सभ्यताको विकास नदीको पवित्रता, स्वच्छता र सुन्दरतासँग गाँसिएको हुन्छ। नदी जीवन र जगत्को अमूल्य उपहार हो। विकसित मुलुकमा नदीहरू आर्थिक समृद्धिको मेरुदण्डको रूपमा छन्। ती देशले नदीहरूलाई अधिकतम प्रयोग गरेर आर्थिक आर्जनको दरिलो र भरपर्दो स्रोतको रूपमा स्थापित गरेका छन्। मानव जीवनलाई सहज र आनन्दित बनाउन नदीको महत्त्वको बयान नै गर्न सकिँदैन। नेपालमा नदीहरू ऋषिमुनिहरूको तपोभूमि र ज्ञानभूमिका रूपमा रहेका थिए। करिब चार दशक अगाडिसम्म स्वच्छ रूपमा रहेका काठमाडौं उपत्यकाका नदीहरू अहिले ढलमतीका रूपमा परिणत भएका छन्। काठमाडौं उपत्यकामा बागमती, विष्णुमती, रुद्रमती र मनोहरा आदि नदीहरूको आआफ्नै महिमा छ। तीन दशक अगाडिदेखि सरकारले बागमतीलाई सफा र स्वच्छ तुल्याउन ढल निकासको कार्य सुरु गरेको हो। तर पनि निष्कर्षमा पुगेको छैन। नदी किनाराहरू अतिक्रमणको चपेटामा परेर प्राकृतिक बहाव क्षेत्र नै संकुचनमा पर्नु र यसको विकास र सुधारमा बाधा देखा पर्नु आज हाँकको कुरा भएको छ। भूमिहीन र सुकुम्बासीहरूको खास बासको थलो नदी किनाराहरूमा हुने गरेका छन्। बागमती र मनोहरामा यिनीहरूको चाप बढ्दो छ। अनधिकृत रूपमा अस्थायी र स्थायी संरचना बनाएर उनीहरूले बसोबास गर्दै आएका छन्। कति सक्कली र कति नक्कली सुकुम्बासीहरू छन् ? त्यस्को यकिन लेखाजोखा हुन सकेको छैन। यसरी बस्नेमा हुकुम्बासीहरू पनि रहेको बुझिन्छ। खास सुकुम्बासीहरूले भोग्नु परेको पीडाको बयान भने गर्न सकिँदैन। आजको २१औं शताब्दीमा पनि उनीहरूको जीवन कहालिलाग्दो छ। एकातिर सुकुम्बासीको रूपमा उनीहरूले भोग्नु परेको कठिनाइले मानव हृदयलाई नै छियाछिया बनाउँछ भने अर्कोतिर सुकुम्बासीको नाममा हुकुमबासीको वर्चस्वले पनि उनीहरूलाई आहत बनाएको बुझिन्छ। राजनीतिक दलहरूले जसरी यिनीहरूलाई भोट बैंकका रूपमा प्रयोग गरिरहेका छन्, त्यसरी समस्या समाधानमा ध्यान पुयाएको देखिँदैन। राजनीतिक दलको आडमा सुकुम्बासीभन्दा हुकुमबासीको संख्या बढ्दो छ। सुकुम्बासी समस्या समाधान गर्न सरकारले चासो राख्न थालेको तीन दशक नाघिसकेको छ। यस दौरानमा १४ वटा आयोग बनिसकेका छन्। केही आयोगले सीमित संख्यामा भूमिहीनहरूलाई लालपुर्जा बाँडेका पनि हुन्। हाल राष्ट्रिय भूमि आयोग कार्यरत छ। काठमाडौं महानगरपालिकाले हालै बागमती किनारको थापाथलीस्थित सुकुम्बासीहरूको बस्ती हटाउन खोज्दा भएको झडपपछि यो विषय तरंगित भएको हो। विभिन्न सरकारी निकायको आआफ्नै तर्क छ। राजनीतिक वृत्त पनि तातेको छ। सर्सर्ती हेर्दा यो विषय कति जेलिएको रहेछ भन्ने दर्शाउँछ। काठमाडौंको इचंगुनारायणमा २०६९ मा तत्कालीन प्रधानमन्त्री बाबुराम भट्टराईको पालामा सुकुम्बासी र न्यून आय भएका व्यक्तिहरूको बसोबासका लागि १२ करोड खर्च गरी चारवटा अपार्टमेन्ट बनाइयो। जसमा २२४ परिवार बस्न सक्ने क्षमता रहेको कुरा पनि प्रकाशमा आएको छ। सो अपार्टमेन्ट लामो समयसम्म प्रयोगविहीन रहेपछि हाल अन्य प्रयोजनमा रहेको बुझिन्छ। स्थानीयवासी र सम्बन्धित वडाध्यक्षको भनाइअनुसार इचंगुनारायणमा निर्मित सो अपार्टमेन्ट, भूमिहीन सुकुम्बासीका लागि प्रयोग गर्ने अवस्थाको विषयमा अनिश्चितता देखिन्छ। कुनै पनि कुरामा समयमा पहलकदमी नहुँदा यस्ले कोल्टे फेर्न सक्ने कुरालाई नकार्न सकिँदैन। पूर्ववर्ती सरकारको पालामा भएको निर्णयमा पछि आउने सरकारले पनि स्वामित्व लिने कुरामा कति संवेदनशील हुनुपर्ने रहेछ भन्ने कुरा यसबाट छर्लंग हुन्छ। खास भूमिहीन र सुकुम्बासीहरू विपन्न अवस्थामा रहेको कुरा कसैबाट छिपेको छैन। बसोबासका लागि उनीहरूलाई अपार्टमेन्ट बनाउँदा परिवार बस्न सहज हुने, आयआर्जनका लागि पायक पर्ने, यातायात, ढल, पानी, बिजुली र बच्चाहरूको शिक्षादीक्षाका लागि स्कुल, कलेज र बजारको पनि सुविधा भएको ठाउँको छनोट हुनुपर्ने देखिन्छ। रोजगारीको अवसरको कमीले सुकुम्बासी समस्या समयसमयमा नबल्झीरहला भन्न सकिँदैन। अनधिकृत अतिक्रमणमा सुकुम्बासीभन्दा हुकुमबासीको बोलवाला रहेको र खास सुकुम्बासीहरू ओझेलमा परेको देखिन्छ। तसर्थ खास सुकुम्बासीको पहिचान गरी अन्यत्र उचित व्यवस्थापन गर्ने र हुकुमबासीहरूलाई कानुनअनुसारको कारबाही गरी ठेगान लगाउनु पर्छ। सुकुम्बासीका नाममा बोलबाला रहेका हुकुम्बासीहरूको वर्चस्व अन्त्य नभएसम्म र उनीहरूलाई बस्तीबाट नहटाएसम्म यो समस्याले निकास पाउने देखिँदैन। यो समस्यालाई दीर्घकालीन रूपमा नै समाधान गर्न अल्पकालीन, मध्यकालीन र दीर्घकालीन आयोजनाहरू सञ्चालन गर्नुपर्ने खाँचो छ। भूमिहीन र सुकुम्बासीको विषयममा राजनीतिक स्वार्थ जोडिन जाने अवस्था पनि रहन हँुदैन। सुकुम्बासी समस्याको टुंगो समयमा लाग्न नसक्दा यसले राष्ट्रिय रूप लिएको छ। यो झन्झन् पेचिलो बन्दै गएको छ। राज्य र राजनीतिक नेतृत्वले निस्वार्थ रूपमा यो समस्याको समाधान गर्न आयोेजनाहरू सुरु गर्न ढिला भइसकेको छ। नेपालको विडम्बना नै भन्नुपर्छ, जुनसुकै कुरामा पनि राजनीतिक स्वार्थ जोडिएको हुन्छ। राजनीतिक स्वार्थ जोडिउन्जेल कुनै पनि विषयले फट्को मार्न सक्दैन। सुकुम्बासीहरू राजनीतिक दलहरूको स्वार्थसँग गासिउन्जेल समस्या ज्यूँका त्यूँ रहन जान सक्छ। हाल भूमिहीन र सुकुम्बासी समस्या समाधान गर्न कार्यरत आयोगले आफ्नो ठोस योजनाहरूसहित जिम्मेवारीलाई समयमा नै पूरा गर्ने अवसर पायो भने निश्चय पनि सुकुम्बासी समस्या बल्झिरहने रोगबाट मुक्त हुने दिन आउला भन्ने आशा राख्न सकिन्छ। नेपालमा जे विषयमा पनि समन्वयको अभाव खट्किने रूपमा रहेको हुन्छ। यसले एकातिर समयमा काम हुने वातावरण बन्दैन भने अर्कोतिर भएको कामबाट पनि उचित फल मिल्ने अवस्था साँघुरो रहन्छ। कस्को क्षेत्राधिकार कति हो भन्ने कुरामा पनि त्यति स्पष्टता नभएको हो कि जस्तो लाग्छ। विलम्ब नगरिकन नदीको वाहन क्षेत्रलाई खुम्चन नदिने र अनधिकृत अतिक्रमणको चपेटाबाट मुक्त गर्नुपर्ने सख्त खाँचो छ। जति ढिला भयो यसले त्यति जटिल रूप लिन सक्छ। दृढ अठोट, राजनीतिक इच्छाशक्ति, मौलिकपन जोगाउने आयोजनाहरू भयो भने आजको यो विकराल अवस्थाबाट हामी बच्न सक्छौं। विकास र आर्थिक अवस्था कमजोर भएको कारणबाट सुकुम्बासी समस्या निम्तेको हो। यसको लागि आर्थिक योजनाहरूको प्रभावकारी कार्यान्वयनको पनि त्यत्तिकै जरुरी छ। सुकुम्बासीहरूको यकिन पहिचान गरेर सक्दो छिटो यथोचित व्यवस्थापन गर्नुपर्ने आवश्यकता टड्कारो रहेको छ। निस्वार्थ रूपमा देशको विकास निर्माण र आर्थिक समृद्धिको ढोका खोल्ने हो भने कसैले पनि सुकुम्बासीको पीडा भोग्नु पर्ने दिन आउने छैन।"
कानुन उल्लङ्घन गरेकोले चीनका पूर्व उद्योगमन्त्री बर्खास्त,"बेइजिङ : चीनको कम्युनिष्ट पार्टीबाट पूर्व उद्योग तथा सूचना प्रविधिमन्त्री सियाओ याछिङलाई बर्खास्त गरिएको छ । सीपीसी अनुशासन र कानुनको गम्भीर उल्लङ्घन गरेको कारण जिओलाई कारबाही गरिएको सीपीसी केन्द्रीय अनुशासन आयोगले जारी गरेको विज्ञप्तिमा उल्लेख छ । शीर्ष एन्टीग्राफ्ट एजेन्सीले गरेको अनुसन्धानमा जिओले आफ्नो काममा निष्पक्षतामा सम्झौता हुन सक्ने भोजमा भाग लिएको र अरूबाट ठूलो रकम लिएको पनि उल्लेख छ । जिओलाई पार्टीबाट निष्कासन गरिएको, पदबाट बर्खास्त, सार्वजनिक हैसियतमा घटुवा गरी अवकाश दिइएको छ । रासस"
पाटनका तीन इन्जिनियर बर्खास्त,"बैतडी : बैतडीको पाटन नगरपालिकाले तीन जना प्राविधिकलाई बर्खास्त गरेको छ। नगर अनुगमन समिति संयोजक नगरपालिकाका उपप्रमुख कमल सिंह बोहराका अनुसार योजना शाखा प्रमुख इन्जिनियर राजेन्द्र ठगुन्ना, सवइन्जिनियरद्वय भरत साउँद र लक्ष्मण महरालाई बर्खास्त गरिएको हो। उपप्रमुख बोहराले अन्नपूर्ण पोस्ट्सँग भने, नगर क्षेत्रभित्रका योजनाका कामहरू गुणस्तरहीन बनेको पाइएको र उक्त काममा प्राविधिकहरूको पनि त्रुटि देखिएकाले बर्खास्त गर्नु परेको हो। पछिल्ला केही दिनयता नगरउपप्रमुख बोहराले विभिन्न योजनाहरूको अनुगमन गरेका थिए। पाटन नगरपालिकाको नयाँ बन्न लागेको प्रशासनीक भवनमा समेत कमसल सामग्री प्रयोग गरिएको पाइएपछि उनीहरूलाई बर्खास्त गरिएको हो। अनुगमनका क्रममा नगरपालिका आफ्नै भवनको तेस्रो र चौथो तलामा बालुवामाथि प्लास्टर गरेको भेटिएको थियो। अनुगमन समिति संयोजक एवं उपप्रमुख बोहराले त्रुटि भेटिएको सबै ठाउँमा पुनर्निर्माण गर्न निर्देशनसमेत दिएका छन्। भवन अहिले पनि निर्माणाधीन छ। प्रशासनिक भवनको तेस्रो र चौथो तला निर्माणका लागि २०७८ असारमा प्रशंसा शिवलिङ निर्माण कम्पनीसँग २ वर्षमा काम सक्ने गरी २ करोड ८० लाखमा सम्झौता भएको थियो। निर्माण सकिनै लागेको भवनको प्लास्टरमा सिमेन्टको मात्रा एकदमै न्यून लगाएको, फर्समा बालुवा मात्रै रहेको भेटिएको थियो। त्यसैगरी पाटन नगरपालिका१ मा रहेको जनता आधारभूत विद्यालयको भवनमा समेत जग कमजोर देखिएको र छतसमेत चर्किएको पाइएको छ। श्रीकृष्ण निर्माण सेवाले २०७७०७८ निर्माणको जिम्मा पाइको थियो। ४२ लाखको लागतमा निर्माण भएको सो विद्यालय हस्तान्तरणसमेत गरिएको छैन। त्यसैगरी पाटन नगरपालिका३ मा रहेको गुजर माध्यमिक विद्यालयमा पनि गुणस्तरहीन काम भएको पाइएको छ। कृष्ण कन्सट्रक्सनले ४२ लाखलागतमा निर्माणको जिम्मा पाएको थियो। निर्माण सम्पन्न नहुँदै ब्यापक त्रुटि भएको भेटिएको अनुगमन समितिले जनाएको छ। यसरी करोडौंका योजनाहरू निर्माणमा ब्यापक त्रुटि भेटिएपछि जस्तरबाट ब्यापक आलोचना भइरहेको छ। नगरपालिकाको आफ्नै प्रशासनिक भवनसमेत गुणस्तरहीन सामान प्रयोग गरी निर्माण गरिएको छ। अन्य संरचनाको हालत के होला ?, जिल्ला समन्वय समितिका सदस्य प्रेम भाटले प्रश्न गरे। बर्खास्त गरिएका योजना शाखा प्रमुखसहितका प्राविधिकहरूले कानुनी उपचार खोज्ने बताएका छन्। कुनै जानकारी दिइएन्। कुनै पनि मौका दिइएन। स्पष्टीकरणसमेत सोधिएन्। के कति कारणले हटाएको हो भन्ने कुरा बुझ्ने मौका समेत दिएनन् ? कानुनी उपचार खोज्छौं, इन्जिनियर राजेन्द्र ठगुन्नाले भने।"
माओवादी केन्द्रका उपमहासचिव वर्षमान चीनबाट आज स्वदेश फर्कंदै,"काठमाडौं : नेकपा माओवादी केन्द्रका उपमहासचिव वर्षमान पुन अनन्त आज स्वदेश फर्कंदै छन् । चीनमा उपचाररत पुनको स्वास्थ्यमा सुधार भएपछि चाइना साउथर्न एयरलाइन्सबाट गोन्झाओ हुँदै मंगलबार दिउँसो नेपाल आउन लागेका छन्। वंशाणुगत जण्डिशबाट पीडित पुनलाई रोग बल्झिएपछि गत १६ मंसिरमा नेपाली चिकित्सकहरुको परामर्शमा फलोअप उपचारका लागि चीन गएका थिए । उनको सेनजेनस्थित थर्ड पिपुल्स् अस्पतालमा उपचार भएको हो । पुन पत्नीसमेत रहेकी पूर्वसभामुख एवं माओवादी स्थायी समिति सदस्य ओनसरी घर्तीले उनको स्वास्थ्यमा सन्तोषजनक सुधार भएको जानकारी दिइन् । नेपालबाट जाँदा उनलाई निन्द्रा नलाग्ने, शरीर चिलाउने, लगातार खोकी लाग्ने र खानामा अरुची तथा बान्ता हुनेजस्ता स्वास्थ्य समस्या थिए । उपचारपछि भने समस्या हटेको उनले बताइन् । उपचारमा जानुअघि पुनको शरीरमा जण्डिस (बिलरुबिन) को मात्रा २७ बिन्दु थियो । हाल बिलरुबिनको मात्रा घटेर १८ मा आएको छ । पुनमा भएको रोगलाई चिकित्सकीय भाषामा सिग्गलर नाजार टाइप टू सिन्ड्रोम भनिन्छ । यसअघि गत वर्ष पनि रोगले च्यापेपछि उनको पहिला थाइल्याण्ड र पछि चीनमा उपचार गरिएको थियो । पुनको उपचारमा डा चेन नेतृत्वको विशेषज्ञ टोली सहभागी थियो । चिकित्सकले बिलरुबिन नियन्त्रित अवस्थामा राख्न पर्याप्त आरामको जरुरत रहेको बताएको छ।"
राजधानीमा अब स्मार्ट लाइट,"काठमाडौं : देशको संघीय राजधानी काठमाडौं। सडक सधैं अँध्यारा। छैनन् भन्दा सडकभरी बिजुलीका पोलैपोल, छन् भन्दा जुनकिरिजस्ता सोलार बत्ती। त्यसैकारण राति हिँड्न त परै जाओस, गाडी गुडाउन पनि कठिन। सधैँ दुर्घटनाको डर। काठमाडौं महानगरपालिकाले अब भने पर्याप्त उज्यालो दिने स्मार्ट लाइट जडान गर्दैछ। विद्युत् प्राधिकरणसँगको साझेदारीमा महानगरपालिकाले मूख्य सडकमा दुई हजार स्मार्ट लाइट जोड्न लागेको हो। त्यसका लागि १२ करोड ३० लाख रुपैयाँको लागत अनुमान गरिएको छ। काठमाडौं महानगरपालिका सार्वजनिक निर्माण विभागका निर्देशक रामबहादुर थापाका अनुसार महानगरपालिकाको ६० प्रतिशत र विद्युत् प्राधिकरणको ४० प्रतिशत लागतमा गुणस्तरीय स्मार्ट लाइट जडान गर्न लागिएको हो। सडक बत्तीको अभावमा उपत्यकामा दुर्घटना बढिरहेको जनगुनासो आएपछि महानगरले सडक बत्ती थप्ने निर्णय गरेको हो। थापा भन्छन्, रातको समयमा पनि काठमाडौंलाई सुरक्षित बनाउने तथा उज्यालो सहर निर्माणका लागि गुणस्तरीय सडक लाइट जोड्न लागिएको हो। यसले गर्दा रातमा यात्रा गर्नेहरूले सुरक्षित यात्रा अनुभव गर्न सक्छन्। विद्युत् प्राधिकरणका विद्युतिय सवारी चार्जिङ पूर्वाधार विकास आयोजना प्रमुख सागर ज्ञवालीका अनुसार महानगरको आर्थिक सहयोगमा विद्युत् प्राधिकरणले अन्तर्राष्ट्रिय गुणस्तर प्राप्त स्मार्ट लाइट जोड्न लागेको छ। स्मार्ट लाइटका लागि मूल्यांकन र अनुसन्धान भइरहेको र एक हप्ताभित्रमै टेन्डर आह्वान गरिने ज्ञवालीले जानकारी दिए। ज्ञवाली भन्छन्, सडकका बत्ती कमजोर हुने, चाँडै बिग्रने, बल्दै नवल्ने र समस्या धेरै आउने गरेपछि यसपटक गुणस्तरीय सिटी लाइट जोड्न लागिएको हो। यसअघिका लाइट यथावत राखेर काठमाडौं महानगरभित्रका मुख्यमुख्य सडक र चोकहरूमा स्मार्ट लाइन जोडिनेछन्। दरबारमार्ग, पुतलीसडक, बानेश्वर, तिनकुने सडक, कान्तिपथ, बबरमहल, न्यूरोडलगायतका सडकमा यी बत्ती जोडिनेछन्। ज्ञवालीका अनुसार महानगरसँग लागत साझेदारीमा सहर उज्यालो बनाउने प्रक्रियामा छौं। दुई हजार लाइटको अनुमान गरिएको छ। यसका लागि महानगरले तयारी तिब्र पारेको छ। के हो स्मार्ट लाइट ? स्मार्ट लाइट सफ्टवेयरबाट अनुगमन गर्न मिल्छ। कहाँको लाइट कति बल्यो ? कहाँ बलेन सफ्टवेयरमै हेर्न मिल्छ। सर्भरमा डाटा हुन्छ। कन्ट्रोल रुममा सर्भर जोडिएको हुन्छ। स्मार्ट लाइटलाई कन्ट्रोल गर्न महानगर र अर्को विद्युत् प्राधिकरणमा कन्ट्रोल रुम हुन्छ। लागत साझेदारीमा स्मार्ट लाइट जडान गर्न लागिएकाले मोनिटरिीङका लागि दुवै ठाउँमा कन्ट्रोल रुम राखिएको छ। यहिँबाट लाइटको टाइम सेट गर्न मिल्छ। लाइट आधुनिक प्रविधियुक्त डिजिटल हुन्छ। कुनबेला बाल्ने र निभाउने कन्ट्रोल रुमबाटै सेट गर्न मिल्छ। रातको समयमा लाइटलाई कम गर्न सक्ने सुविधा पनि स्मार्ट लाइटमा छ। स्मार्ट लाइटलाई फिडर प्यानलले कन्ट्रोल गर्छ। एउटा फिडरले ६० देखि ७० वटा स्मार्ट लाइट कन्ट्रोल गर्छ। लाइट बलेको समय पनि सर्भरमै सुरक्षित हुने भएकाले सडक बत्ती बल्दा कति खर्च भयो भन्ने विषयमा महानगर र प्राधिकरणबीच हुने लफडा पनि समाधान हुने महानगरको दावी छ। यो लाइटले सामान्य लाइटभन्दा डबल सुविधा दिने प्राधिकरणका ज्ञवालीले जानकारी दिए। उनी भन्छन्, कन्ट्रोल मेकाजिनम फरक भएकै कारण यसलाई स्मार्ट लाइट भनिएको हो। अन्य लाइटको हिसावले आधा मात्रै विद्युत् खपत हुन्छ। हरेक लाइटमा छुट्टै मिटरिङ र कम्युनिकेसन सिस्टम हुन्छ। लाइटको डिजाइन पनि रोड अनुसार नै गरिएको छ। रोडको साइज र बनोट अनुसारको डिजाइनिङमा यी लाइट बन्दै छन्। यो लाइटको ५ वर्ष वारेन्टी हुनेछ। बिग्रएमा वा केही समस्या आएमा कन्ट्रयाक्टरले नै फेर्ने वा बनाउनै गरी सम्झौता गरिने महानगरका थापाले बताए। उनी भन्छन्, सफ्टवेयरमा डाटा हुने भए लाइटको अनुगमनमा समस्या छैन। प्राधिकरण र महानगर दुवैले हेर्न सक्छन्। लाइट अन्तर्राष्ट्रिय स्तरको हो। स्मार्ट लाइट कुन देशबाट आउने भन्ने टुंगो लागि नसकेको तथा यस्तै स्मार्ट लाइट जडान गर्न ललितपुर, महालक्ष्मी, बुढानीलकण्ठ नगरपालिकाले पनि तयारी गरिरहेको प्राधिकरणको भनाइ छ।"
दाङमा साताको पाँच दिन उडान,दाङ : दाङको टरिगाउँ विमानस्थलमा हवाई इन्धन डिपो सञ्चालनमा आएपछि नेपाल वायुसेवा निगमले सातामा पाँच दिन उडान भर्ने नयाँ तालिका सार्वजनिक गरेको छ। तुलसीपुर उपमहानगरपालिका१२ टरिगाउँ विमानस्थलमा मुस्किलले महिनामा ५७ उडान गर्दै आएको निगमले अब सातामा ५ दिन काठमाडौंदाङ हवाई सेवा दिने भएको हो। गत आइतबारदेखि दाङको टरिगाउँ विमानस्थलबाट जहाजले इन्धन भर्न सुरु गरेको थियो। तालिका नतोकेर उडान भर्ने र इन्धन दाङकै प्रयोग गरेको निगमले सातामा ५ दिनको उडान तालिका अहिले सार्वजनिक गरेको छ। अब सोमबार र बुधबारबाहेक अन्य दिन दाङमा हवाइ सेवा नियमित हुने विमानस्थल प्रमुख गणेश अर्यालले बताए। तुलसीपुरबाट हरेक दिन बिहान ९ बजेदेखि ११ बजेसम्म विमान उड्ने गरी नयाँ तालिका केन्द्रबाट आएको उनले बताए।७ दशकपछि टरिगाउँ विमानस्थलमा इन्धन डिपो मंसिर २५ देखि सञ्चालनमा आएको थियो। रिफ्युलिङको सुविधापछि उडान संख्या थप्न सहज भएको हो। कोरोना महामारी पहिले टरिगाउँ विमानस्थलबाट सातामा कहिले दुई र कहिले तीन दिनमात्रै उडान हुने गरेको थियो। यहाँ १९ सिटे ट्विनअटर विमानले सेवा दिँदै आएको छ।इन्धन डिपो सञ्चालनमा आएपछि विमानको उडान संख्या बढाउन थप सहज भएको नेपाल वायु सेवा निगमका दाङ प्रमुख महेन्द्रकुमार शर्माले बताए। रिफ्युलिङको सुविधा थपिएपछि पहिले दाङकाठमाडौं उडानमा कम्तीमा १३ जना यात्रु बोक्न मिल्ने अवस्था थियो भने अब १७ जनासम्म यात्रु बोक्न मिल्ने सुविधा थपिएको उनले बताए। रिफ्यूलिङको सुविधा थपिएपछि यात्रुले भाडा दरपनि केही सस्तो हुने अपेक्षा गरेका थिए। तर भाडादर भने अहिलेसम्म पूरानै कायम रहेको छ। हाल दाङकाठमाडौं न्यूनतम भाडा ८ हजार ८१० रुपैयाँ कायम गरिएको छ भने अधिकतम् १२ हजार ६६५ रुपैयाँसम्म छ। काठमाडौंबाट दाङ आउँदा दुई सय रुपैयाँ बढी भाडा निर्धारण गरिएको छ। यो भाडा दर दाङभन्दा झन्डै एक सय १५ मिटर पश्चिम दक्षिणको बाँकेस्थित राँझा विमानस्थल भन्दा बढी हो। तुलसीपुर उपमहानगरपालिकाका उपप्रमुख तथा टरिगाउँ विमानस्थल विस्तारका लागि पहल गर्न गठित समितिकी संयोजक श्यानी चौधरीले विमानस्थलको धावनमार्ग विस्तारका लागि प्रक्रिया अगाडि बढेको जानकारी दिइन्। टरिगाउँ विमानस्थलको धावनमार्ग विस्तारका लागि तीन दिन बसेर सर्भे गरेर इञ्जिनियरसहितको टोली शनिबार दाङबाट फर्किएको उनले बताइन्। अहिलेविमानस्थलको नयाँ टावर निर्माणको काम पनि धमाधम भइरहेको छ। एक करोड बजेट विनियोजना गरेर काम भइरहेको हो। डिटेल सर्भेको रिपोर्टपछि धावनमार्ग विस्तार हुने अपेक्षा स्थानीयको रहेको छ।
तीन दलले छाने नेता,"काठमाडौं : नयाँ सरकार गठनको समयावधि तोकिएसँगै दलहरूले धमाधम संसदीय दलका नेता चयन गर्न थालेका छन्। राष्ट्रपति विद्यादेवी भण्डारीले दिएको ७ दिनको समयावधिको दोस्रो दिन राष्ट्रिय स्वतन्त्र पार्टी (रास्वपा), नेकपा एकीकृत समाजवादी र जनमत पार्टीले संसदीय दलको नेता छानेका छन्। आइतबार राष्ट्रपति भण्डारीले संविधानको धारा ७६ को २ अनुसार नयाँ सरकार गठन गर्न सात दिनको समय आह्वान गरेकी छन्। यो निर्वाचनबाट उदाएको नयाँ दल रास्वपाले सर्वसम्मत रूपमा पार्टी सभापति रवि लामिछानेलाई संसदीय दलको नेता चयन गरेको छ। रास्वपाले प्रत्यक्ष ७ र समानुपातिकतर्फ १३ गरी २० सिट जितेको छ। एकीकृत समाजवादीको संसदीय दलको नेतामा अध्यक्ष माधवकुमार नेपाल चयन भएका छन्। संसदीय दलको उपनेतामा उपाध्यक्ष राजेन्द्र पाण्डे चयन भएका छन् भने दलको सचेतकमा उपमहासचिव प्रकाश ज्वाला चयन भए। यो पार्टीले प्रत्यक्षतर्फ १० सिट जितेको छ। तर, थ्रेसहोल्ड भने कटाउन सकेन। जनमत पार्टीको संसदीय दलको नेतामा चन्द्रकान्त (सिके) राउत चयन भएका छन्। उनलाई सर्वसम्मत रूपमा संसदीय दलको नेतामा चयन गरेको सचिवालय प्रमुख राजेश मण्डलले जानकारी दिए। यो पार्टीमा प्रत्यक्षमा जित्नेमा राउत एक्ला हुन् भने समानुपातिकमा ५ सिट गरी ६ सिट जितेको छ। दलको उपनेतामा अब्दुल खान, मुख्य सचेतकमा अनिता साह, सचेतकमा गोमा लाभ सापकोटालाई चयन गरिएको छ। यो पार्टीले सदस्यसचिवमा बिनिताकुमारी सिंह र कोषाध्यक्षमा सोनु मुर्मुलाई चयन गरिएको छ। नेकपा एमालेले मंगलबार संसद भेला बोलाएको छ। सोही भेलाले संसदीय दलको नेता चयन गर्ने सम्भावना छ भने कांग्रेसमा बुधबार संसदीय दलको नेता चयन गर्ने मिति तय भएको छ। कांग्रेसमा संसदीय दलको नेताका आकांक्षी धेरै छन्। सभापति शेरबहादुर देउवा, महामन्त्री गगन थापा एवं शीर्ष नेता डा शेखर कोइराला मुख्य आकांक्षी हुन्।"
टेनिस प्रतियोगिता : ६ नेपालीको विजयी सुरुवात,"काठमाडौं : नेपालका ६ खेलाडीले २०औं जयकर स्मृति एटीएफ यू१४ टेनिस प्रतियोगिताअन्तर्गत सर्किट२मा विजयी सुरुवात गरेका छन्। छात्र सिंगल्समा चार र छात्रामा दुई खेलाडीले जितका साथ यात्रा प्रारम्भ गरेका हुन्। पहिलो दिन छात्रमा आठ र छात्रामा ६ खेलाडीले नेपालको चुनौती प्रस्तुत गरेका थिए। सातदोबाटोस्थित टेनिस कोर्टमा भएको छात्र सिंगल्समा नेपालका निसाद जोशीले भारतका सञ्जय गिरिश कुमारलाई ६२, ६१, नेपालका दर्शिल श्रेष्ठले भारतका पुकाजसेभेल प्रकाशलाई ६०, ६०, नेपालका बोरिस अधिकारीले भारतका तनिस रेडी भुन्द्यालालाई ६२, ६० र नेपालका बृजेश अर्यालले भारतका आदित्य सिंहलाई ६२, ६१ ले पराजित गरे। सोही स्पर्धाको अन्य प्रतिस्पर्धामा भारतका पार्थ सानेले नेपालका आद्रित नेपाललाई ६२, १६, ६१, हङकङका यु हिन वोङले भारतका अविर श्रीवास्तवलाई ६२, ६१, बंगलादेशका नसफ अहमद नासिर अहमदले नेपालका शास्वत वज्राचार्यलाई ६०, ६०, भारतका इशान बडाकीले नेपालका युभेनमान श्रेष्ठलाई ६०, ६०, भारतका भिभान मिर्धाले यमनका हमुद इयादलाई ७६ (२), ३६, ६३, हङकङका कि छियोन मोरिस ताङले भारतका किशोर श्रीरामलाई ६१, ६१ र भारतका अर्श वाल्केले नेपालका असभसम्राट हाडालाई ६२, ६४ ले पराजित गरे। नेपाल टेनिस संघको प्राविधिक सहयोगमा मनजयकर टेनिस एकेडेमीद्वारा आयोजित प्रतियोगिताको छात्रा सिंगल्समा नेपालकी स्वस्तिका विष्टले क्यानडाकी सिमोन्टिनी पाललाई ६१, ६२ र नेपालकी जेनी खड्काले भारतकी प्रेरणा सन्ट्राललाई ६२, ६३ को सोझो सेटमा पाखा लगाए। यसैगरी माल्दिभ्सकी नबा निशानले क्यानाडाकी नोराह चौधरीलाई ६२, ६२, ओमानकी आइशा अल बुसाइदीले भारतकी मेगालाइ प्रकाशलाई ६०, ६१, भारतकी सान्भी रेडी भुन्द्यालाले नेपालकी समृद्धि महर्जनलाई ७५, ७५, भारतकी तनिशा भत्नागरले नेपालकी प्राज्ना मानन्धरलाई ७६(४) ६४, भारतकी सराह चौधरीले नेपालकी निभा श्रेष्ठलाई ६०, ६० तथा अमेरिकाकी नाला जोस्फिन मास्केले नेपालकी शिभाली गुरुङलाई ६३, ६४ को सेटमा पन्छाए।"
नारायणगढमुग्लिङ सडक : आजबाट बिहान ११ बजेदेखि ३ बजेसम्म बन्द,"भरतपुर : नारायणगढमुग्लिन सडकखण्ड आजदेखि दैनिक चार घण्टा बन्द हुने भएको छ। सडकखण्डमा पर्ने पुल निर्माणका लागि भित्तो काट्नका लागि सवारी आवागमन दैनिक चार घण्टा रोकिने भएको हो। आजदेखि एक महिना दैनिक चार घण्टा सडक बन्द रहने नागढुङ्गामुग्लिन सडक आयोजना पश्चिम खण्ड (नारायणगढमुग्लिन)का आयोजना प्रमुख किरण कार्कीले जानकारी दिए। सडक बिहान ११ बजेदेखि दिउँसो ३ बजेसम्म बन्द हुनेछ। भौगोलिकरूपमा कठिन ठाउँमा रहेका सिमलताल, कालीखोला, तुइन खोला र चिसेन्जी खोला पुल निर्माणका लागि पहाड काट्नेलगायतका कामका लागि सवारी आवागमन रोक्न लागिएको कार्कीले बताए। उनका अनुसार सडकखण्डमा १५ पुल निर्माणको काम भइरहेकामा नौ वटाको काम सम्पन्न भइसकेको छ। चारवटा पुल निर्माणका लागि ठाडो कडा पहाड काट्नुपर्ने भएका कारण यातायात सञ्चालन गर्दा जोखिम हुने भएपछि यातायात बन्द गरेर काम गर्नुपरेको आयोजनाले जनाएको छ। उक्त समयमा वैकल्पिक राजमार्ग प्रयोग गर्न जिल्ला प्रशासन कार्यालय चितवनले अनुरोध गरेको छ। नारायणगढतर्फबाट जाने यात्रुबाहक सवारीसाधनलाई पन्ध्रकिलो बजारबाट जुगेडीसम्म बिहान ११ बजे रोकिनेछ भने मालवाहक सवारीसाधनलाई भतेरी जङ्गलबाट रामनगरसम्म बिहान १० : ५० बजेदेखि नै रोकिने छ। काठमाडौँतर्फबाट आउने यात्रुवाहक सवारीलाई मुग्लिन बजारबाट मनकामना केवलकार गेटसम्म र पोखरातर्फबाट आउने यात्रुवाहक सवारीसाधनलाई बेनीटारबाट पावर हाउससम्म बिहान १० : ५५ बजे रोकिने छ। काठमाडौँतर्फबाट आउने मालवाहक सवारीलाई लेबाटारमा र पोखरातर्फबाट आउनेलाई मालवाहक सवारीलाई आँबुखैरहनीमा बिहान १० : ४५ बजे रोकिने छ। बिहान ११ बजेदेखि ३ बजेसम्मको समयमा एम्बुलेन्स, दमकललगायतका अत्यावश्यकीय सवारीलाई अनुकूलता हेरी छोडिनेछ। नारायणगढमुग्लिङ सडकखण्डमा रु एक अर्ब २५ करोडको लागतमा विश्व बैंकको सहयोगमा पुल निर्माण भइरहेको छ।"
निर्यात नगद अनुदान बढ्यो,"काठमाडौं : सरकारले स्वदेशी वस्तुहरूको निर्यातमा बढाएको नगद अनुदान कार्यान्वयनमा ल्याएको छ। नेपाल राष्ट्र बैंकले आइतबार एकीकृत परिपत्र २०७८ मा संशोधन गर्दै बैंक तथा वित्तीय संस्थालाई कार्यान्वयनमा ल्याउन सूचित गरेको हो। यससँगै केन्द्रीय बैंकले विभिन्न वस्तुको निर्यातमा पाइने अनुदान भुक्तानीका लागि समय बढाएको जानकारी दिएको छ। सरकारले उपलब्ध गर्ने अनुदान रकमको भुक्तानी अवधि पनि संशोधन गरिएको छ। राष्ट्र बैंकका अनुसार अब तोकिएका वस्तुको निर्यातकर्ताले अनुदान रकम १५ दिनमा पाउनेछन्। जबकि यसअघि निर्यातमा अनुदान दिनुपर्ने रकम अर्थ मन्त्रालयले राष्ट्र बैंकलाई उपलब्ध गराउने र राष्ट्र बैंकले निर्यातकर्तालाई सात दिनभित्रै दिने व्यवस्था थियो। राष्ट्र बैंकका विदेशी विनिमय विभागका कार्यकारी निर्देशक रामु पौडेल निर्यात प्रोत्साहनबारे गत कात्तिकमा सरकारले राजपत्रमै प्रकाशित गरेकाले यसलाई कार्यान्वयनमा ल्याउन बैंक तथा वित्तीय संस्थाहरूलाई परिपत्रमार्फत सूचित गरेको बताउँछन्। यससँगै चालू आर्थिक वर्षको बजेटमा निर्यातमा नगद अनुदान पाउने वस्तुहरूको व्यवस्था भएसँगै अब थप सूची र थप अनुदान रकमलाई कार्यान्वयनमा आएको छ, उनले भने, यो व्यवस्थाले निर्यातकर्ताहरूलाई यस्ता वस्तु उत्पादन गर्न प्रोत्साहन मिल्नेछ। थप अनुदानले राज्यलाई दायित्व बढ्ला तर राम्रो निर्यात हुन सके विदेशी मुद्रा सञ्चिति पनि बढ्ने उनको अपेक्षा छ। सरकारले निर्यातमा अनुदानप्रदान गर्नेसम्बन्धी (दोस्रो संशोधन) कार्यविधि २०७९ अनुसार विभिन्न तीन दर्जन वस्तुहरूमा अनुदान उपलब्ध गराउने भएको हो। सरकारले अहिले अनुदान दिने वस्तुहरूको सूचीसमेत थप गरेकाले अब ती वस्तुहरूले पनि यस्तो प्रोत्साहन पाउने भएका छन्। यसअघि कुल निर्यात मूल्यमा तीन प्रतिशत अनुदान दिँदै आएकोमा यसको सीमा बढाएर चार प्रतिशत पुर्याइएको छ। अब क्लिंकर, सिमेन्ट, स्टिल, कत्था, रोजिन तथा तार्पेन र प्लाइउडजस्ता वस्तुको निर्यातमा पनि कुल निर्यातको मूल्यमा चार प्रतिशत अनुदान पाउने भएका छन्। सो अनुदान पाउने वस्तुहरूअन्तर्गत स्वदेशमा उत्पादित कपडा, तयारी पोसाक, गलैंचा र उनीका सामान, पस्मिनाक्यासमेयर च्याङ्ग्रा पस्मिना तथा सोबाट उत्पादित सामान, स्वदेशी प्रशोधित जुट तथा जुटका उत्पादनहरू, सुनचाँदीका गरगहना, स्वदेशी अर्धप्रशोधित छाला, औषधि, फेल्ट उनीजन्य वस्तुहरू), पोलिस्टरयार्नफाइवर भिस्कोर्ष यार्नएक्रेलिक यार्नकटन यान, तामाका सामान (हस्तकलाका सामान, पूजाआजाका सामान, सजावटका सामान तथा अन्य भाँडाकुँडा), फुटवेयर रहेका छन। सरकारले उक्त वस्तुको ३० प्रतिशत मूल्य अभिवृद्धि तोकेको छ। सो वस्तुमा निर्यात मूल्यको चार प्रतिशतले हुन आउने रकम सरकारले अनुदान उपलब्ध गराउनेछ। यी वस्तुको निर्यातमा ७० प्रतिशतसम्म मूल्य अभिवृद्धि भएमा थप एक प्रतिशत अतिरिक्त अनुदान उपलब्ध गराइनेछ, कार्यविधिमा भनिएको छ। यसैगरी, सरकारले कुल निर्यातको पाँच प्रतिशत अनुदान दिने वस्तुहरूको सूची पनि बढाएको छ। उक्त अनुदान पाउने वस्तुहरूमा प्रशोधित चिया, प्रशोधित कफी, हस्तकला (तामा, फलाम, ढलोट र सिसा कच्चा पदार्थको रूपमा प्रयोग हुने समेत) र काष्ठकलाका वस्तु, प्रशोधित छाला (क्रस्ट) र छालाजन्य उत्पादन, हातेकागज तथा सोबाट उत्पादित सामान, प्रशोधित जडीबुटी तथा अर्धप्रशोधित जडीबुटी (यार्सागुम्बा समेत) तथा सारयुक्त तेल, प्रशोधित पत्थर तथा अल्लोबाट उत्पादित सामान, प्रशोधित पिउने पानी (मिनरल वाटर), प्रशोधित तथा अर्ध प्रशोधित बेसार, ताजा तरकारी, पुष्प, प्रशोधित मह, प्रशोधित तथा अर्धप्रशोधित अलैंची र प्रशोधित तथा अर्ध प्रशोधित अदुवा रहेका छन्। यससँगै यसपटकदेखि तीन वस्तु पनि थपिएका छन्। यसर्थ अब कुल निर्यातमा पाँच प्रतिशत अनुदान पाउने थप तीन वस्तु राखिएको छ। कार्यविधिको नयाँ व्यवस्थाले परिवत्र्य विदेशी मुद्रामा तेस्रो मुलुक निर्यात गरेमा दुग्धजन्य पदार्थ (दूध, चिज, पनिर, छुर्पी र फ्याट), फलफूल, अम्रिसो रहेका छन्। उक्त १८ प्रकारका वस्तुमा मूल्य अभिवृद्धि (भ्यालु एड) ५० प्रतिशत हुनुपर्ने व्यवस्था छ। मूल्य अभिवृद्धि (भ्यालु एड) ५० प्रतिशत हुनुपर्ने वस्तुमा प्रशोधित चिया, प्रशोधित कफी, हस्तकला (तामा, फलाम, ढलोट र सिसा कच्चा पदार्थका रूपमा प्रयोग भएका वस्तु) र काष्ठकलाका वस्तु रहेका छन्। स्वदेशी उत्पादनलाई निर्यातमुखी बनाउन तथा निर्यात प्रवद्र्धन गरी वैदेशिक व्यापारमा देखिएको असन्तुलनलाई कम गर्न नेपाल सरकारले निर्यात प्रोत्साहन गर्न निर्यातकर्तालाई प्रदान गर्ने अनुदानलाई व्यवस्थित, पारदर्शी, सरल एवं प्रभावकारी बनाउन यस्तो व्यवस्था गरिएको हो।"
"उदयपुरको विद्यालयमै च्याउ खेती, विद्यालयमै बिक्री","कटारी :उदयपुरको कटारी नगरपालिका४ स्थित त्रिवेणी माविका कृषि प्राविधिकतर्फका कक्षा ११ का विद्यार्थीले च्याउ खेतीबाट आम्दानी लिन थालेका छन्। कक्षा ११ को सैद्धान्तिक अध्ययनसँगै विद्यार्थीले अभ्यासमार्फत च्याउ खेती गरेका हुन्। किताब पढ्नेमात्रै होइन यसलाई व्यवहारमा उतार्नका लागि खेती गरेका हौँ, छात्र विवश लामिछाने भन्छन्, भविष्यमा यही खेतीबाट आम्दानी गरेर जीविकोपार्जन पनि गर्न सकिन्छ नि। २२ विद्यार्थीले ८० हजार रुपैयाँको लागतमा सुरु गरेको च्याउ खेतीबाट पहिलोपटकमै ४० हजार रुपैयाँ आम्दानी लिइसकेका छन्। दुई टनेलमा गरिएको खेतीबाट चार पटकसम्म च्याउ उत्पादन निकाल्ने तयारी विद्यार्थीको छ। पढाइसँगै सीप र आम्दानीबाट पढाइका लागि च्याउ खेती गर्दै आएका विद्यार्थी बताउँछन्। यसको आम्दानीले विद्यालयमा लाग्ने खर्चमा खर्च गर्छौँ, छात्र सन्देश भण्डारीले भनेपढाइसँगै सीप पनि सिक्छौँ र पढ्न खर्च पनि बनाउँछौँ। भविष्यमा च्याउ खेतीबाट पनि आम्दानी लिन सकिने उद्देश्यले कक्षाबाट बचेको समयमा च्याउ खेती गरिरहेको छात्रा कल्पना भण्डारीले बताए। कटारीमा च्याउको मागअनुसार उत्पादन नभएको पाइएपछि च्याउ खेती गरिएको विद्यार्थीको भनाइ छ। विद्यार्थीलाई सुरुमा लगानी विद्यालयले नै गर्ने गरेको छ। विद्यालयको लगानीबाट नाफा निस्किएको रकम विद्यार्थीले नै बाँडेर पढाइलगायत अन्य खर्च गर्न सक्नेछन्। विद्यार्थीलाई अध्ययनसँगसँगै अभ्यास पनि हुने भएकाले प्रभावकारी हुने विद्यालयका प्रधानाध्यापक वालकृष्ण कार्की बताउँछन्। पढेको सीपलाई व्यावसायिक रूप दिनलाई यो कार्य विद्यार्थीले नै सञ्चालन गर्ने गरेका छन्। दिवा समयमा विद्यालयको कक्षा कार्यसँगै विद्यार्थीले च्याउको अवस्था र यसलाई कसरी राम्रो बनाउन सकिन्छ भनेर खट्ने गरेका छन्। उनीहरूले उत्पादन गरेको च्याउ विद्यालयमै बिक्री हुने गरेको छ। च्याउको माग बढ्दै गएको उनीहरू बताउँछन्। जाडो मौसममा राम्रो उत्पादन हुने कन्या च्याउ लगाइएको जनाउँदै विद्यार्थीले सामूहिकरूपमा समेत यसको आम्दानीलाई खर्च गर्ने बताउँछन्। यस विद्यालयका विद्यार्थीले यसअघि गएको तिहारमा सयपत्री फूलखेती गरेर पनि राम्रो आम्दानी गरेका थिए।"
डिपोमा छैन खाद्यान्न,"मुगु : जिल्लाका तीन स्थानीय तहमा रहेका खाद्य डिपो तथा बिक्री केन्द्रमा खाद्यान्न ढुवानी नहुँदा स्थानीय मर्कामा परेका छन्। मुगुम कार्मारोङ, सोरु र खत्याड गाउँपालिकामा रहेका तीन खाद्य डिपो र दुई बिक्री केन्द्रमा खाद्यन्न ढुवानी नहुँदा यस क्षेत्रका सर्बसाधारण सहुलियतको खाद्यान्न उपभोग गर्नबाट बन्चित भएका हुन्। यस आर्थिक वर्षका लागी खाद्य व्यवस्थापन तथा ब्यापार कम्पनी लिमिटेडले जिल्लाका तीन स्थानीय तहका तीन डिपो र दुई बिक्री केन्द्रका लागी ढुवानीको टेण्डर आह्वान दुई पटकसम्म गरेको भए पनि ठेकेदार पक्षले ढुवानी गर्दा तेलको मूल्यवृद्धि भएको भन्दै कोटेसन दरखास्त पेश नगर्दा हालसम्म ढुवानी गर्न नसकिएको खाद्य ब्यवस्थापन तथा व्यापार कम्पनी लिमिटेडले जनाएको छ। सोरु गाउँपालिकाको सोरु कोट डिपोका लागि यस आर्थिक वर्षमा सुर्खेतबाट १ हजार क्विन्टल खाद्यान्न ढुवानी गर्नु पर्नेछ। सोही गाउँपालिकाको कालै बिक्री केन्द्रका लागि २ हजार क्विन्टल, खत्याड गाउँपालिकाको श्रीकोट डिपोमा सुर्खेतबाटै १ हजार ५ सय क्विन्टल, सोही गाउँपालिकाको रातापानी बिबक्री केन्द्रमा ७ सय ५० क्विन्टल र मुगुम कार्मारोङ गाउँपालिकामा सुर्खेतबाटै १ हजार क्विन्टल खाद्यान्न ढुवानी गर्न दुई पटकसम्म कोटेशन आब्हान गरिएको थियो। तर, ढुवानीमा तेलको मूल्य वृद्धि भएको भन्दै ठेकेदारले दरखास्त पेस गर्न नसक्दा हालसम्म डिपो र बिक्री केन्द्रमा खाद्यन्न ढुवानी हुन नसकेको खाद्य व्यवस्थापन तथा व्यापार केन्द्र मुगुका प्रमुख पुश्कर भामले जानकारी दिए। आफ्नो पायक पर्ने नजिकका डिपो तथा बिक्री केन्द्रबाट सर्वसाधारणले बजारको भन्दा सहुलियत दरमा आफूले चाहे अनुसारका खाद्यान्न किनेर लैजाने गरेका थिए। साउन महिनादेखि ती डिपो तथा बिक्री केन्द्रमा खाद्यान्न शून्य भएपछी सर्बसाधारण गाउँदेखि एकदुई घण्टा टाढाको बजारबाट महँगोमा खाद्यान्न किनेर उपभोग गर्न बाध्य भएका मुगुम कार्माराङ गाउँपालिका ५ का पेमा टोर्चे लामाले बताए। ग्रामिण भेगमा रहेका डिपो तथा बिक्री केन्द्रमा प्रति ३० किलोको बोरा सहुलियत दरमा १ हजार ४ सय ७० देखि १ हजार ८ सय सम्ममा सर्बसाधारणले पाउने गरेका भए पनि साउन महिना यता डिपो तथा बिक्री केन्द्रमा खाद्यान्न शून्य भएपछि स्थानीय ब्यापारी र बजारबाट प्रति ३० किलोको बोरा खाद्यान्न किन्दा सर्वसाधारणले ६ सयदेखि १ हजार बढी मूल्यमा खाद्यान्न किन्न बाध्य भएको खत्याड गाउँपालिका १ का बाच्या बुढाले बताए। असोज १९ देखि २६ सम्म परेको अबिरल बर्षाले कृषकले लगाएको अन्नबाली बगायो। हिउँदमा परिवार कसरी पाल्ने चिन्तामा रहेका ग्रामीण भेगका सर्बसाधारणले आप्नो गाउँघर नजिकका डिपो तथा बिक्रि केन्द्रबाट सहुलियतमा पाईने खाद्यान्न किनेर घरपारिवारको बिहान बेलुकिको छाक टार्ने आशा थियो। अहिलेसम्म सरकारले खाद्यान्न पुयाउन सकेको छैन। अहिले जसोतसो जोहो गरेका छांै, अब पुस माघबाट कसरी परिवार पाल्ने हो। गाउँघरमा अन्न जोहो गर्ने बाटो छैन। घर भिœयाउन लागेको अन्नबाली सबै पहिरो र बाढीले क्षति बनाइ सक्यो, सोरु गाउँपालिका ९ का परुनाथ योगीले बताए। मुगुमा वर्षभरि खेति गरेर पनि ६ महिना खान पुग्दैन। मजदुरी गरेर आम्दानी भएको रकमले डिपो तथा बिक्री केन्द्रमा सहुलिएत दरले पाइने खाद्यान्न किनेर घर परिवारलाई बिहान बेलुकिको छाक टार्ने गरेका स्थानीयका लागी अहिले दुबै केन्द्रमा खाद्यान्न शून्य भएपछि मजदुरी गरेर आम्दानी गरेको रकमले महँगोेमा खाद्यान्न किन्नु परेको सोरु गाउँपालिका ८ का मनबहादुर रावलले बताए।"
छोरीहरू! आफ्ना लागि बाँच्नू,"कानुनमा धेरै कुरा पाएका छन्, महिलाले। महिलामैत्री भाषणको आयतन निकै विस्तार भएको छ। समावेशिता, महिला सशक्तीकरण, महिला हिंसा न्यूनीकरणका बहसहरू सुन्दा लाग्छ कि महिला सबै काम कुरामा अगाडि आइसके। लैंगिक हिंसाको अन्त्य भइसक्यो। सबै महिला आत्मनिर्भर भइसके। छोरा र छोरीमा विभेद छँदै छैन। यहाँ मैले उठाउन खोजेको विषयवस्तु भनेको, लेखेको र देखेको कुरा धेरै फरक हुन्छ भन्ने हो। कानुन हुँदैमा, मुखले भन्दैमा यसले व्यवहारमा परिवर्तन हुन सक्दैन। अंग्रेजीमा एउटा भनाइ छ, इट इज इजी टु से बट डिफिकल्ट टु डु। अँ साँच्ची कल्पना गरौं त, हामी सबैले मुखले बोल्ने गरेका राम्रा कुराहरू व्यवहारमा उतार्ने हो भने यो संसार कति सुन्दर हुन्थ्यो होला ? वर्तमान समयमा महिला आत्मनिर्भर हुने क्रम बढ्दो छ। आत्मनिर्भरताले महिला हिंसा कम गराउँछ यो पनि सत्य हो। यहाँ फरक भनेको हाम्रो मानसिकतामा छ। कमजोरी भनेको सोचाइमा छ, व्यवहारमा छ, चिन्तन शैली र आनिबानीमा छ। हामीले झट्ट हेर्दा सक्षम, सबल, शिक्षित, आत्मनिर्भर महिला देख्दा लोभिन्छौं, ईष्र्या गर्छौं। ऊ जस्तो हुन पाए त भन्दै डाह गर्छौं। हाम्रो मानसिकता यहाँ पुगेको हुन्न कि हरेकको सफलता अगाडि निकै कहालीलाग्दो संघर्ष जोडिएको हुन्छ। निकै व्यस्तताले थिलोथिलो पारेको वर्तमान हुन्छ। अनि कर्तव्य र दायित्वले चिमोटिरहेको भविष्य हुन्छ। केही दिनअघि सपरिवारले हलमा गएर चलचित्र उचाइ हेरियो। घरमा फर्केर साँझको खाना बनाउँदै थिएँ। छोरी समताले सोधिन् मम्मी हजुरको लागि के खाना बनाउनु भयो ? झल्याँस्स भएँ, उनीलाई चलचित्रको मलाईभन्दा अझ बढी छोएछ सायद। उनलाई तत्काल मुखले जवाफ दिने कुरा मसँग थिएन। अनायासमै आँखाबाट आँसु छचल्कियो। अनि सम्हालिँदै भने सरी ल अब बनाइहाल्छु नि। उनलाई अँगालो मार्दै भनें, थ्याङ्क्युु छोरी। भन्न खोजेको कुरा के भने हामी धेरै महिला यति धेरै व्यस्त हुन्छौं कि आफूले आफ्ना लागि समय नै छुट्ट्याउन सक्दैनौं। आफूले आफूलाई माया गर्दैनौं। आफू आफ्ना लागि बाँच्न जान्दैनौं। छोराछोरी, पति, घरपरिवारलाई खुवाएपछि आफू केही नखाइकनै अघाउँछौं। उनीहरूको खुसीमा रमाउँछौं, उनीहरूको दुःखमा रुन्छौं। रोग, कुण्ठा, दुःख, व्यस्ततालाई अरूसँग पोख्दैनौं, भित्रभित्रै गुम्साएर राख्छौं। यही बानी हाम्रो संस्कार बनिसकेको छ। यही संस्कारले पुस्तौंपुस्ता पुस्तानान्तर हुँदै आएको छ। के देख्छौं हँ छोरीलाई ? उनी रोबट हुन् र ? छोरीको जीवन छैन ? छोरीको अस्तित्व छैन ? छोरीको पहिचान छैन ? कानुन छ भन्दैमा हाम्रा यस्ता व्यवहारले छोरीलाई अगाडि बढ्न देला ? साँच्ची हो, म पनि आम महिलाभन्दा फरक बन्न सकेकी छैन। साँझ, बिहान तरकारी पसलमा होस् कि फलपूल पसल रोजाइको प्राथमिकतामा पतिलाई मनपर्ने, छोरोलाई मनपर्ने, छोरीलाई मनपर्ने कुराहरू पर्छ। आफ्नो त कुनै प्राथमिकतामै पर्दैन। सबैले छोडेको व्यवस्थापन गर्दागर्दै पुगिहाल्छ। कहिलेकाहीँ सपरिवार घरबाहिर निस्केको बेलामा पनि मेनु हेरेर अर्डर गर्दा उनीहरूलाई मनपर्ने कुरा नै मनपर्ने अवस्था हुन्छ। आफूलाई त जे भए पनि काम चलिहाल्छ। के हामी छोरी सधैं अरूका लागि मात्र बाँच्ने हो त ? सानो हुँदा आफ्नो पिताका लागि, बिहे भएपछि पतिका लागि अनि बुढेसकालमा छोराका लागि भन्दै आफ्नो सारा जीवनलाई सकेका त छैनौं हामीले ? एकपटक गहिरिएर सोचांै त। आज पनि धेरै महिला सानो हुँदा फलानाको छोरी (बाबाको नामबाट), बिहे भएपछि फलानाकी श्रीमती (श्रीमान्को नामबाट), बुढेसकालमा फलानाको आमा (छोरोको नामबाट) चिनिन्छौं। के यही होइन त हाम्रो पहिचान ? २१औं शताब्दीका पहिचानविहीन छोरीहरू सबै हिम्मत गरेर उठ्नुपर्छ। आफ्नो पहिचान आफैं बनाउने कुरामा एक ढिक्का भएर जुट्नुपर्छ। कति कमजोर छ हाम्रो मानसिकता। चाहे महिला हुन् वा पुरुष, उनीहरूले एउटा महिलालाई हेर्ने दृष्टिकोण, छोरीलाई हेर्ने दृष्टिकोण, अझभन्दा आम नारीजगत्लाई हेर्ने दृष्टिकोणमा नै खराबी छ। सोच्ने मानसिकता नै कमजोर छ। जब दृष्टिकोण र मानसिकतामा नै खराबी छ भने त्यहाँबाट असल व्यवहारको निर्माणको हुन सक्दैन। जब व्यवहारमा नै विभेद हुन्छ तब समानता सपना बन्न जान्छ। समानता बनाउने, विभेदको अन्त्य गर्ने भनेको असल व्यवहारले हो। संस्कारको निर्माण गर्ने अनि सभ्यताको विकास गर्ने पनि राम्रो व्यवहारले हो। असल व्यवहारले हो। एकछिन घरभित्र छिरौं त। हामी बाबाआमा हौं। दुईजना छोराछोरी छन्। बाबाआमा दुवैलाई छोरो, छोरीको दाइ हो, ऊ जहाँसुकै जाओस् मतलब छैन, चिन्ता छैन, गुनासो छैन। मतलब छ त छोरीको, यो मानेमा कि छोरी पानी खान देऊ, छोरी चिया पकाऊ, छोरी खाना तयार गर, छोरी सरसफाइमा ध्यान देऊ, छोरी आफ्नो घर चिटिक्क पारेर राख, छोरी मिठो बोल, छोेरी सुस्तरी हिँड, छोरी छोटो लुगा नलगाऊ, छोरी यसो पूजा कोठीमा पूजाका सामान मिलाऊ, छोरी यति काम सकेर मात्र पढ्न बस, छोरी चर्को नहाँस आदि। के देख्छौं हँ छोरीलाई ? उनी रोबट हुन् र ? छोरीको जीवन छैन ? छोरीको अस्तित्व छैन ? छोरीको पहिचान छैन ? कानुन छ भन्दैमा हाम्रा यस्ता व्यवहारले छोरीलाई अगाडि बढ्न देला ? पहिला सबैका सबै काम सक्ने हो भने हाम्रा छोरीहरूले पढ्न पाउँलान् ? कोरा अक्षरले, कोरा भाषणले होला र महिला सशक्तीकरण ? माथि उल्लिखित कुराहरू आजसम्म पनि धेरै परिवारसँग मेल खान्छ। आमछोरीको प्रगतिका लागि, उन्नतिका लागि सधैंभरि हातखुट्टा बाँध्ने कैदजस्तो भएको छ भान्छा कोठा। छोरी, बुहारी, आमाहरूको पेवा बनेको छ भान्छा कोठा। हाम्रा सुन्दर सपना, भविष्य अनि वास्तविकताको वर्तमानलाई खर्लप्पै निलेको छ भान्छाकोठाले। आज हामीसँग सबै कुरा छ यो मानेमा कि महिलामैत्री संविधान, दीर्घकालीन योजनामा महिलाका निम्ति राम्रा कार्यक्रमहरू, महिलालाई नै प्राथमिकतामा राखिएको लैंगिक बजेट छ एकातिर भने अर्कोतिर महिलालाई फोकस बनाएर बनाइएका अन्तर्राष्ट्रिय सन्धिसम्झौताहरूको पक्षराष्ट्र पनि बनेको छ नेपाल। लिखित रूपमा सबै कुरा छ, संविधान र अन्य कानुनका दस्तावेजमा सबै कुरा छ। गन्यमान्यका भाषण सुन्यौं भने त अझ महिलालाई सबै राम्रो मात्र छ तर सबै कुरा भएर पनि व्यवहारमा लागू गरिएन भने यसको कुनै अर्थ छैन। हो त्यस्तै भएको छ हाम्रोमा। विशेषगरी महिलाहरू सबैलाई चाहिएको भान्छाकोठामा पुरुषको समान सहभागिता। घरको काममा उनीहरूको सहयोगको खाँचो छ। खै त हामीले बुझेको ? चौबिसै घण्टा भान्छाकोठाको काम र घरको काम महिलाले मात्र गर्ने हो भने हामी अगाडि बढ्ने कहिले हो ? चाहिएको छैन हामीलाई आरक्षण र समावेशिताको कानुन। समग्र महिलालाई चाहिएको भनेको छोरीले लुगा धुँदा छोराले भाँडा माझ्नुपर्छ। छोरीले खाना बसाल्दा छोराले तरकारी काट्नुपर्छ। छोरीले आँगन र करेसाबारीको सफाइ गर्दा छोराले घरभित्रका कोठाहरूको सफाइ गर्नुपर्छ। यहाँ भन्न खोजेको कुरा के हो भने हामीले हरेक घर परिवारमा सानोदेखि नै छोराछोरी दुवैलाई सबैखाले काम कुरामा समान रूपमा सक्रिय सहभागी बनाउनुपर्छ। दुवैलाई हामीले समान व्यवहारको प्रशिक्षण गर्नुपर्छ। आजको आवश्यकता भनेको हरेक छोराछोरीले घरको काम सँगै गरुन्, सँगै एउटै स्कुलमा पढून्, एउटै भाँडामा पकाएको पोषणयुक्त खाना खाऊन्, सँगै खेल्न पाऊन्, छोराछोरी दुवैले आफूले मन लागेका कुराहरू बिना रोकटोक स्वतन्त्र रूपले गर्न पाऊन्। यति गरिसक्दा मात्र हामीले, सिंगो समाजले महिलालाई हेर्ने दृष्टिकोणमा परिवर्तन आउँछ। हरेकको मानसिकतामा सकारात्मक परिवर्तन आउँछ। अहिले जस्तै लैंगिक विभेदका सोचाइ, भोगाइ, हेराइमा क्रमशः कम हुँदै जान्छ। जब हामी महिला र पुरुष सबैले, सबै काम कुरा समान रूपमा गर्न थाल्छौं तब यो काम महिलाले गर्ने हो भन्ने हाम्रो खराब सोचविचार, पद्धति र संस्कार हराउँछ। जसले गर्दा हरेक छोरीहरूले आफ्नो लागि प्रगति गर्न, उन्नति गर्न, सशक्त हुन र आत्मनिर्भर हुने समय प्राप्त गर्छन्। हरेक छोरीले आफ्ना लागि खर्च गरेको समयरूपी लगानीले उनीहरूलाई सबल बनाउँछ, दक्ष बनाउँछ, सशक्त बनाउँछ अनि आत्मनिर्भर हुँदै सिंगो मुलुकको कर्मठ नागरिक बनाउँछ। त्यतिबेला क्रमशः लैंगिक हिंसा, घरेलु हिंसा, लैंगिक विभेदका घटनाहरू कम हुँदै जान्छन्। आरक्षण र समावेशितालाई पहिलो प्राथमिकतामा राख्नु पर्दैन। राज्यको हरेक तह र तप्कामा महिलाको अर्थपूर्ण सहभागिता हुन्छ। जसले समावेशी, समतामूलक समाजको निर्माण गरी समग्र मुलुकमा आर्थिक समृद्धि र सामाजिक न्याय कायम हुन्छ। अतः प्यारा छोरीहरू हामी सृष्टिका समान हिस्सेदार हौं। हाम्रो आफ्नै अस्तित्व छ। हरेकका कर्तव्य, अधिकार र दायित्व छन्। जसलाई उचित तरिकाले निर्वाह गरी आफ्नो पहिचान बनाउने कुरामा हामी पुरुषभन्दा कुनै मानेमा कमी छैनौं। अहिले आफ्ना लागि समय पाएका छैनौं। समान अवसर पाएका छैनौं। समान स्रोत र साधन पाएका छैनौं। जसले गर्दा प्रतिस्पर्धामा खरो उत्रिन गाहो भइरहेको छ। याद राखौं, अधिकार मागेर होइन, खोसेर लिने हो। अब हरेक छोरी हरेक घरमा बुबाका लागि होइन आफ्ना लागि बाँच्नू, श्रीमान्का लागि होइन आफ्ना लागि बाँच्नू, छोरोका लागि होइन आफ्ना लागि बाँच्नू। जब हामी हरेक छोरीहरू आफ्ना लागि बाँच्न सिक्छौं तबमात्र हाम्रो आफ्नै पहिचान निर्माण हुन्छ। समान अर्थ र समान अस्तित्वको समाज निर्माण हुन्छ।"
कांग्रेस संसदीय दलको नेताका लागि आज उम्मेदवारी दर्ता,"काठमाडौं : बुधबार हुने नेपाली कांग्रेसको संसदीय दलको नेताका लागि आज उम्मेदवारी दर्ता हुने भएको छ। संसदीय दलको नेताको निर्वाचनका लागि उम्मेदवारले दरखास्त दिने समय मंगलबार दिउँसो २ देखि ३ बजेसम्म तोकिएको संयोजक भीष्मराज आङ्देम्बेले जानकारी दिए। उनका अनुसार उम्मेदवारको अन्तिम नामावली मंगलबार नै प्रकाशन गर्ने कार्यतालिका छ। कार्यतालिका अनुसार मतदान बुधबार बिहान ८ देखि १० बजेसम्म कांग्रेस संसदीय दलको कार्यालय परिसर सिंहदरबारमा हुनेछ । उम्मेदवारीका साथ बुझाउनुपर्ने शुल्क समितिले ५१ हजार रुपैयाँ तोकेको छ। निर्वाचन समितिले सोमबार मतदाता नामावली प्रकाशन गरेको छ। मतदान गर्न आउँदा मतदाताले आफू निर्वाचित भएको प्रमाणपत्र साथमा लिई आउनुपर्ने समितिले जनाएको छ। संसदीय दलको नेताका लागि बुधबार बिहान ८ बजेदेखि दुई घण्टा मतदान हुने आङ्देम्बेले जानकारी दिए। कांग्रेसले प्रतिनिधिसभाको प्रत्यक्षतर्फ ५७ र समानुपातिकतर्फ ३२ गरी ८९ सिटमा विजयी हासिल गरेको छ। संसदीय दलको नेता नै प्रधानमन्त्रीको उम्मेदवार हुने भएकाले शीर्ष नेताहरु सघन छलफलमा रहेका छन्। कांग्रेसको विधानको दफा ४० को उपदफा (२) मा संसदीय दलमा प्रतिनिधिसभाका सदस्यले आफूमध्येबाट संसदीय दलको नेताको निर्वाचन गर्ने उल्लेख छ। कांग्रेस संसदीय दलका नेतामा संस्थापनको तर्फबाट सभापति शेरबहादुर देउवा र संस्थापनइतरबाट नेता डा शेखर कोइराला र महामन्त्री गगनकुमार थापाले दाबी गरेका छन्। संस्थापनइतर समूहको सोमबार बसेको बैठकले साझा उम्मेदवार तय गर्न नसकेपछि मंगलबार बिहान पनि बैठक बस्ने तयारी छ। कुन सांसद कुन पक्षमा ? कांग्रेस संसदीय दलमा अहिलेसम्म संस्थापन पक्षमा ५०, इत्तर समूहमा ३२ र कतै नखुलेका ७ जना देखिएका छन्। प्रष्ट नखुलेका ७ रामचन्द्र पौडेल, डा शशांक कोइराला, प्रकाशमान सिंह, सन्तोष चालिसे, राजेन्द्रकुमार केसी, दीपक खड्का, प्रदीप पौडेल संस्थापन पक्ष ५० शेरबहादुर देउवा, पूर्णबहादुर खड्का, किशोरसिंह राठौर, विमलेन्द्र निधि, डा प्रकाशशरण महत, ज्ञानेन्द्रबहादुर कार्की, डा नारायण खड्का, एनपी साउद, रमेश लेखक, रामहरि खतिवडा, दुर्लभ थापा, उदयशमशेर राणा, मोहनबहादुर बस्नेत, वीरबहादुर बलायर, रमेश रिजाल, विनोदकुमार चौधरी, पूर्णबहादुर तामाङ, खमबहादुर गर्बुजा, डिल्लीराज पन्त, शंकर भण्डारी, श्यामकुमार घिमिरे, मोहन आचार्य, सीता गुरुङ, ऐनबहादुर शाही ठकुरी, अजयकुमार चौरसिया, दिनेशकुमार यादव, महेन्द्रकुमार राय, पुष्पबहादुर शाह, टेकबहादुर गुरुङ, विष्णुकुमार कार्की, शान्ति विक, रूपा विक, आशा विक, सरस्वती बजिमय, सीताकुमारी राना, सुशीला थिङ, अञ्जनी श्रेष्ठ, माया राई, मनोरमा शेरचन, अम्बिका बस्नेत, आरजू राणा देउवा, ईश्वरी न्यौपाने, मञ्जु खाँण, रमा कोइराला पौड्याल, कान्तिका सेजुवाल, कल्पना चौधरी, नगिना यादव, चन्दा चौधरी, संगीता मण्डल, जावेदा खातुन कोइरालाथापा समूह ३२ डा शेखर कोइराला, धनराज गुरुङ, गगन थापा, बद्री पाण्डे, जीवन परियार, हृदयराम थानी, दिलेन्द्रप्रसाद बडू, योगेश गौचन थकाली, रामनाथ अधिकारी, सञ्जयकुमार गौतम, रामकृष्ण यादव, देवप्रसाद तिमल्सेना, राजेन्द्र बजगाईं, डिगबहादुर लिम्बू, दिक्पालकुमार शाही, सुनीलकुमार शर्मा, तेजुलाल चौधरी, राजु थापा, अर्जुननरसिंह केसी, चन्द्र भण्डारी, सुरेन्द्रराज आचार्य, दीपक गिरी, सरिता प्रसाईं, प्रतिमा गौतम, लीलादेवी बोखिम, सीता मिजार, मुक्ताकुमारी यादव, विनाकुमारी थनेत, सपना राजभण्डारी, कुसुम थापामगर, मैना रावल र विश्वप्रकाश शर्मा"
साख जोगाएर सरकार बनाऔं,"राजनीतिक दलहरूलाई सरकार बनाउने चटारो छ। तर, जुन परिदृश्यहरू देखा परेका छन्, तिनले राजनीति झन् धुमिल बन्ने संकेत गरेको छ। संघारमा नयाँ सरकार र नयाँ संसद् हुँदाहुँदै अध्यादेश ल्याउने कामचलाउ सरकारको कर्मले पनि झन् धेरै विकृति र विसंगति आगामी दिनमा देखा पर्दैछन् भन्ने सन्देश दिइसक्यो। चुनावले कसैलाई बहुमत दिएन। जनताले मिलीजुली सरकारको मतादेश दिए। तर मिल्ने नाममा भन्दा पनि मिलाउने नाममा जस्तोसुकै सौदाबाजी पनि गर्नेतर्फ दलहरू लाग्नु भनेको संसदीय राजनीतिलाई विद्रूप र बदनाम बनाउनु हो। त्यही दिशामा दलहरू कम्मर कसेर लागेका छन्। त्यसैको अर्काे द्योतक हो, राष्ट्रपतिमा पूर्वन्यायपालिका प्रमुखलाई ल्याउने कसरत। शक्ति पृथकीकरणको सिद्धान्त र संविधानकै बर्खिलाप हुने गरी न्यायपालिका प्रमुखलाई राष्ट्रप्रमुख बनाउने प्रयास लोकतन्त्रकै लागि हानिकारक र घातक छ। त्रिशंकु संसद् बन्नु ससाना दलहरूले मोलमोलाई गर्ने अवसर उत्पन्नु हुनु होइन। सानाठूला सबै दल मिल्ने अवसरका रूपमा त्यसलाई उपयोग गर्ने मौका हो। तर, बहुमत पुयाउनकै लागि सौदाबाजी गर्नु र गैरसंवैधानिक व्यूह रच्नु घोर अराजनीतिक र अहिलेको व्यवस्थाप्रति वितृष्णा जगाउन प्रपञ्च गर्नु हो। त्रिशंकु संसद् भएका दुनियाँका देशहरूमा पाँच वर्ष अकन्टक सरकार चलेका उदाहरण छन्। तर हाम्रोमा भने सुरासुन्दरी काण्ड त्यस्तै बेला भए। सांसद खरिदबिक्री नै पनि चल्यो। फेरि त्यही नियति दलहरू दोहोयाउन लागिपर्नु इतिहासबाट पाठ नसिक्नु र अझै पनि थेत्तरोपन देखाइरहनु हो। अराजनीतिक र असंवैधानिक क्रियाकलापले जनतामा निराशा उत्पन्न मात्रै गराउँदैन, समग्र राजनीतिकै साख रसातलमा पुयाउँछ। जब देशको मूलनीति राजनीतिबाट नागरिकको भरोसा डगमगाउँछ, त्यहाँ दलहरूको भविष्यमात्रै जोखिममा पर्दैन, राष्ट्र झन् ठूलो भुँमरीमा फस्छ। त्यही जोखिमबाट मुक्त गर्ने दायित्व यतिखेर दलहरूमाथि छ। त्यसो गर्न सक्दा नै आजका नेताहरू वास्तवमै नेता सावित हुन सक्ने हुन्। अप्ठेरा गाँठाहरू फुकाउन सक्ने र सही निर्णय निर्णय लिने सामथ्र्य प्रदर्शनको मौका पनि हो यो। जसले त्यो सामथ्र्य देखाउँछ, ऊ नै स्थापित हुन्छ र देशले सही नेतृत्व पनि पाउँछ। जनता त्यही आशामा छन्।"
राउटेलाई नागरिकता नदिएकोमा कारण देखाउ,"दैलेख : लोपोन्मुख राउटे नागरिकलाई नेपाली नागरिकताको प्रमाणपत्र जारी गर्नुपर्ने माग गर्दै सर्वोच्च अदालतमा परेको रिटमा कारण देखाउ आदेश जारी भएको छ। सर्वोच्च अदालतका न्यायाधीश तीलप्रसाद श्रेष्ठको एकल इजलासले प्रधानमन्त्री तथा मन्त्री परिषद्को कार्यालयसहित विपक्षीलाई नेपाली नागरिकता राउटेलाई जारी नगर्नुको कारण पेश गर्न आदेश दिएको छ। रिट निवेदनमा प्रधानमन्त्री तथा मन्त्रिपरिषद्को कार्यालय, गृहमन्त्रालय र जिल्ला प्रशासन कार्यालय दैलेखलाई विपक्षी बनाइएको छ। रिट निवेदक ऋतिक यादवले राउटेलाई नागरिकतासम्बन्धी मुद्दामा सर्वोच्च अदालतले कारण देखाउ आदेश जारी गरेको बताए। राउटेलाई नागरिकता माग्दै सिम्रौनगढ नगरपालिका१० बाराका ऋतिक यादव र भिमसेनथापा गाउँपालिका२ गोरखाका शिशिर धितालले सर्वोच्चमा रिट दायर गरेका थिए। रिट निवेदकको माग अनुसार अन्तरिम आदेश नदिएको सर्वोच्चले कारण देखाउ आदेश दिएको हो। राउटेहरू पहिचानको हकबाट वञ्चित रहेको भन्दै रिटमा राउटे नागरिकहरूलाई तत्काल नेपाली नागरिकता वितरण गर्न विपक्षीका नाउँमा अन्तरिम आदेशको माग गरिएको थियो। गृह मन्त्रालयले २०७३ फागुन २४ गते गरेको परिपत्र र दैलेखको गुराँस गाउँपालिकाले प्रदान गरेको परिचयपत्रको आधारमा जिल्ला प्रशासन कार्यालय दैलेखले कार्यान्वयन गर्न संविधानको धारा १३३(३) बमोजिम परमादेश लगायत अन्य उपयुक्त आदेशको माग रिट निवेदनमा गरिएको छ। रिटमा नेपालको संविधान, प्रचलित कानुनका आधारमा राउटे समुदायको नागरिकता प्राप्त गर्ने संवैधानिक तथा काननी हक सरकारले हनन् गरेको उल्लेख छ। नेपाली नागरिकता नपाउँदा राउटे नागरिकहरू मताधिकारबाट समेत बञ्चित छन्। दैलेख लगायत कर्णालीका विभिन्न जिल्लामा फिरन्ते जीवनयापन गर्दै आएका यो समुदायको जनसंख्या १ सय ४३ जना छ।"
घट्यो सार्वजनिक ऋण,"काठमाडौं : चालू आर्थिक वर्षको पहिलो तीन महिनामा सार्वजनिक ऋण ०२७ प्रतिशतले घटेको छ। गत असारमा यस्तो ऋण २० खर्ब १३ अर्ब थियो। तीन महिनामा ५ अर्ब ४५ करोडले सार्वजनिक ऋण घटेको सार्वजनिक ऋण व्यवस्थापन कार्यालयले जनाएको छ। समीक्षा अवधिमा २० खर्ब ७ अर्ब सार्वजनिक ऋण छ। कार्यालयका अनुसार बाह्य ऋण २३७ प्रतिशतले बढ्दा आन्तरिक ऋण ३०२ प्रतिशतले घटेको छ। असोज मसान्तसम्म १० खर्ब ५० अर्ब रुपैयाँ बाह्य ऋण लिँदा ९ खर्ब ५७ अर्ब आन्तरिक ऋण छ। अघिल्लो आर्थिक वर्ष २०७८०७९ को पहिलो त्रैमासिकमा सरकारको ऋण १७ खर्ब २३ अर्ब हुँदा बाह्य ऋण ९ खर्ब ४९ अर्ब र आन्तरिक ऋण ७ खर्ब ७३ अर्ब थियो। चालू र अघिल्लो आर्थिक वर्षको पहिलो त्रैमासिकको सार्वजनिक ऋणको तुलना गर्दा चालू वर्ष भने यस्तो ऋण बढेको छ। चालू वर्षको पहिलो तीन महिनामा सार्वजनिक ऋण अघिल्लो वर्षको तुलनामा १८९७ प्रतिशतले बढेको देखिन्छ। यस्तै, कुल गार्हस्थ्य उत्पादनमा सार्वजनिक ऋणको हिस्सा ४१३८ प्रतिशत पुगेको छ। त्यसमा बाह्य ऋणको हिस्सा २१६४ प्रतिशत र आन्तरिक ऋणको हिस्सा १९७३ प्रतिशत पुगेको छ। नेपालको कुल गार्हस्थ्य उत्पादनको आकार ४८ खर्ब ५१ अर्ब रुपैयाँ छ। असोज मसान्तसम्म कार्यलयले करिब २४ अर्ब रुपैयाँ ऋण उठाएको पनि छ। यसमा सबै बाह्य ऋणबाट मात्रै उठाइएको हो। बाह्य ऋण उठाउन दुई औजार प्रयोग गरिएका छन्। जसमा बहुपक्षीयबाट २१ अर्ब ९३ करोड र दुईपक्षीयबाट २ अर्ब ७७ करोड ऋण उठाइएको कार्यालयको तथ्यांकमा छ। समीक्षा अवधिमा आन्तरिक ऋण उठाइएको छैन। मंसिरमा आन्तरिक ऋण उठाउन टेजरी बिल निष्कासन गरिएकोे अर्थ मन्त्रालयका उपसचिव दिनेश रेग्मीले जानकारी दिए। आन्तरिक ऋण उठाउन टेजर बिल र विभिन्न विकास ऋणपत्रहरू निष्कासन गरिने गरिन्छ। ३५ अर्बको ऋण भुक्तानी सार्वजनिक ऋण व्यवस्थापन कार्यालयका अनुसार आर्थिक वर्ष २०७९८० को पहिलो तीन महिनामा सार्वजनिक ऋणको साँवाबापत ३५ अर्ब ६८ करोड रुपैयाँ भुक्तानी गरिएको छ। जसमा विदेशी ऋणको साँवा ५ अर्ब ८४ करोड र आन्तरिक ऋणको साँवा २९ अर्ब ८३ करोड रुपैयाँ भुक्तानी भएको छ। यो अवधिमा ब्याजबापत मात्रै १४ अर्ब ९४ करोड रुपैयाँ भुक्तानी गरिएको छ। तीन महिनामा तिरेको साँवा र ब्याज ५० अर्ब ६२ करोड छ। आर्थिक वर्ष २०७८०७९ को पहिलो त्रैमासमा ऋणको साँवा र ब्याजबापत ४१ अर्ब ९३ करोड रुपैयाँ भुक्तानी गरिएको थियो।"
आयातमा अल्झनले मलको चरम अभाव,"काठमाडौं : समयमा किसानले रासायनिक मल पाउँदैनन्। चाहिएको बेला नपाउँदा उत्पादन घटेको मात्रै छैन, खेतीयोग्य जमिन पनि बाँझिँदैछ। यसको मुख्य कारण नेपालमा मल आयत गर्ने ठेकेदार नै हुन्। आयात गर्न ठेक्का लिने तर, समयमा नल्याउँदा मल अभावको समस्या किसानले बर्सेनि भोग्नुपरेको छ। आयातको तथ्यांक हेर्दा चरणबद्ध प्रक्रियागत समस्या त छँदैछ, ठेक्का हात पारेका कम्पनीले समयमा मल ल्याएको भेटिँदैन। हरेक वर्ष टेन्डर हात पारेर पनि ठेकेदार कम्पनीले मल नल्याएका उदाहरण धेरै छन्। आर्थिक वर्ष २०७७२०७८ मा कृषि सामग्री कम्पनी लिमिटेडमार्फत मात्रै आह्वान गरेको टेन्डरमा आवश्यक पर्ने मलमध्ये १ लाख ५ हजार मेट्रिकटन मल आयात भएन। कृषि सामग्री कम्पनी लिमिटेडका निमित्त प्रवन्ध निर्देशक राजेन्द्रबहादुर कार्की २०७७७८ मा विदेशी कम्पनीसँगको ज्वाइन्ट भेञ्चर नेपाली विडरले मल नै नल्याएको बताउँछन्। ती कम्पनीहरू कारबाहीको दायरामा आइसकेको उनले बताए। जोशी बिज हाउस काठमाडौंले मात्रै ६० हजार मेट्रिकटन युरिया ल्याउने ठेक्का लिएर पनि मल ल्याएन। तर, अहिले ग्लोबल बोलपत्र मात्रै आह्वान गर्न थालेपछि भने सबैबाट ढिलाचाँडो मल आइरहेकाले कारबाही गर्न परेको छैन। यसभन्दा अघि भने मल नल्याएकाले समस्या भोग्नु परेकै हो, उनले भने। समयमा किसानलाई मल दिन सरकारले वितरणको प्रक्रियागत झन्झट पनि बदल्न जरुरी भएको सरोकारवाला बताउँछन्। किसानलाई आवश्यक पर्ने मल आपूर्तिमा बजेट विनियोजन नै कम गरेकाले यसको दायरा बढाउनु पर्ने कृषि तथा पशुपन्छी विकास मन्त्रालयका उपसचिव डाराजेन्द्रप्रसाद मिश्र बताउँछन्। अन्तर्राष्ट्रिय बजारमा मलको मूल्य बढेकाले सोही अनुपातमा मूल्य बढाउन जरुरी भएको उनले औंल्याए। किसानलाई आवश्यक पर्ने शतप्रतिशत मल उपलब्ध हुन नसक्नुको मुख्य कारण समयमा खरिदबिक्रीको प्रक्रिया अवलम्बन नहुनु पनि रहेको कृषि मन्त्रालयका पूर्वसहसचिव लेखनाथ आचार्य दाबी गर्छन्। यस्तो ढिलाइ सरकारको हातमा पनि नहुने उनको अनुभव छ। मल खरिदको जिम्मेवारी पाएको निकायबाट भएको टेन्डरमा अन्तर्राष्ट्रिय स्तरको ठेक्कामा नियम पुयाउनु पर्ने, कहिलेकाहीँ रासायनिक मलको मूल्य परिवर्तन हुँदा समयमा ठेकेदारले मल नल्याउने, डलरको भाउमा तलमाथि हुँदा मल नल्याउने, कतिपय अवस्थामा मल बीचैमा आएर रोकिनेजस्ता समस्याहरू देखिने गरेका छन्, उनले भने, यस्तो ठेक्काको २३ वर्षअघि नै योजना गर्न पनि सरकारले कति बजेट छुट्याउँछ भन्ने निश्चित हँुदैन। यी विविध कठिनाइले गर्दा नियमित रूपमा सिजनमै रासायनिक मलआपूर्ति हुन नसकेको वास्तविकता हो। आफू पनि सोही महाशाखामा रहेर काम गरेको अनुभव सुनाउँदै उनले समयमै मल आपूर्ति गर्नमा बाधा अडर्चनहरू हुने गरेको उनले सुनाए। एक अध्ययनअनुसार नेपालमा वार्षिक ७ लाख मेट्रिकटनसम्म मल आवश्यक पर्ने देखाए पनि कहिलेकाहीँ यसको आधा पनि आपूर्ति गर्न नसकेको उनको भनाइ छ। राजनीति क्षेत्र, मन्त्रालय, सम्बन्धित कर्मचारीहरू, जनप्रतिनिधि, निजी क्षेत्र सबैबाट संवेदनशील भएर काम गरे यो समस्या समाधान हुने उनले बताए। विगत १२ वर्षदेखि रासायनिक मल कारखाना स्थापना हुनुपर्छ भनेर बहस सुरु भएको छ। यसलाई पूर्णता दिए आवश्यक परेको समयमा तत्काल मल उपलब्ध गर्न सम्भव हुने भएकाले छिटोभन्दा छिटो नेपालमै रासायनिक मलको कारखाना बनाउनु पर्नेमा कृषि विज्ञ लेखनाथ आचार्यले जोड दिए। यससँगै रासायनिक मलको खपत कम गर्न घरगाउँको अर्गानिक (कम्पोस्ट) मललाई पनि बढावा दिनुपर्ने उनको सुझाव छ। यता कृषि सामग्री कम्पनी लिमिटेडका निमित्त प्रवन्ध निर्देशक राजेन्द्रबहादुर कार्की आफूहरूले मल खरिददेखि बिक्री गर्न टेन्डरदेखिका सबै प्रक्रिया समयमै गरेको दाबी गर्छन्। उनकाअनुसार आफूहरूले दसैं अगाडि नै १० अर्ब ५० करोड रुपैयाँको मल ल्याइसकेको र अब युरिया आउँदै गरेको बताए। भन्छन्, सरकारले विनियोजन गरेको सबै रकमको मल खरिद गरिसकेको छौं। यो आर्थिक वर्षमा कम्पनीको रकम, स्रोत सुनिश्चितता भएको १६ अर्बमध्ये ११ अर्ब २० करोड हो। यसको २ वटा टेन्डर खोलिसकेको छ। सम्झौता हुन बाँकी छ। मलखाद खरिद प्रक्रिया बदल्न जरुरी नेपाल सरकारले अनुदानमा आधारित रासायनिक मलको शीर्षकमा मल खरिद गर्छ। वास्तवमा मल खरिद गर्ने दुइटा प्रक्रिया छन्। जीटूजी र ग्लोवल टेन्डर। तर, अहिले अर्को प्रक्रिया पनि आएको कृषि सामग्री कम्पनी लिमिटेडका निमित्त प्रवन्ध निर्देशक राजेन्द्रबहादुर कार्की बताउँछन्। जसलाई फ्रेमवर्क कन्ट्रयाक्ट भनिन्छ। आगामी दिनमा आउनसक्ने अभावलाई मध्यनजर गर्दै फ्रेमवर्क कन्ट्रयाक्ट बनाउन खोजिएको उनले बताए। यसबाट पनि गर्न सकिन्छ कि भनेर कृषि सामग्री कम्पनीले यसलाई अगाडि बढाउने सोच राखेको छ। यसमा एक पटक दर्ता हुन्छ, पटकपटक गरिरहनु पर्दैन। भोलि आवश्यक हुने मलको परिमाण जति अगाडि नै ल्याउन सुनिश्चित गर्ने भन्ने हो, उनी भन्छन्, यस्तो प्रक्रियाबारे अध्ययन पनि सुरु भइसकेको छ। यसो भएमा बारम्बार सूचना प्रकाशित गरेर ३५४५ दिने सूचनाको प्रक्रियामा गइरहनु पर्दैन। यो झन्झटिलो प्रक्रियाबाट गुज्रिनु पर्दैन। भोलि टेन्डर सफल वा असफल जे भए पनि फरक पर्दैन। कम्पनीको आधार पत्रहरू हेर्ने, विगत, वर्तमान, भविष्यलाई मूल्यांकन गरेर सार्वजनिक खरिद ऐनमा व्यवस्थापन गर्न खोजिएको उनले बताए। अहिले जीटुजी र ग्लोवल टेन्डर प्रक्रियाबाट मल खरिद गरिँदै आएको छ। यो दुवैमार्फत मल खरिद गर्ने अधिकार कृषि सामग्री कम्पनीलाई छ। कम्पनीले ग्लोबल टेन्डरमार्फत मल खरिद गर्नका लागि ४५ दिने सूचना दिएर टेन्डर आह्वान गर्छ। कृषि सामग्री कम्पनीमार्फत विगतका वर्षमा एउटालाई मात्रै विडर हुन्थ्यो तर अहिले ३४ ओटालेबोलकबोल (विडिङ)मा भाग लिँदै आएका छन्। यो वर्ष कसैलाई पनि कारबाही गर्नु परेको छैन। सबैले मल ल्याइदिएका छन्। उनीहरूले तोकिएको १ सय २० दिनभित्र मल ल्याइसक्नु पर्नेमा यसवर्ष ३५ दिनभित्र मल ल्याइसकेको उदाहरणहरू छन्। टेन्डरमा सार्वजनिक खरिद ऐनअनुसार कमपनीले ४५ दिनको अवधि तोक्ने व्यवस्थाअनुसार सार्वजनिक सूचना आह्वान गर्दै आएको छ। सो अवधिको टेन्डर असफल भएमा फेरि २१ दिनको सूचना जारी गर्न पाइने प्रावधान छ। यो दुवै जोड्दा ६६ दिन वा करिब ३ महिना जति सूचना जारी गर्नमै अल्झिने अवस्था छ। तर, अन्तर्राष्ट्रिय अभ्यासमा ७ दिनको टेन्डर आह्वान गर्दा पनि हुन्छ। यसैले नेपालमा पनि टेन्डर अवधि घटाए मल आपूर्तिको समय अवधि लम्बिने भएकाले अन्तर्राष्ट्रिय अभ्यासअनुसार अवलम्बन गर्न जरुरी भएको कम्पनीका निमित्त प्रवन्ध निर्देशक कार्की औंल्याउछन। तर, टेन्डर अवधि घटाउनमन्त्री परिषद्को निर्णयले नहुने ऐननै संशोधन गर्नुपर्ने भएकाले संसद्बाटै पास गरेर जानुपर्ने उनले बताए। यद्यपि अहिले हामीले मिल्नेसम्म धेरै कुरामा परिमार्जन गरेर लगेका छौं। पहिला टेन्डर हात पारेर मल खोज्न जाने विडरहरू थिए। तर, अहिले मल ल्याउने क्षमता भएका अन्तर्राष्ट्रिय स्तरका खाद्य प्राप्त विडरहरूले मात्रै भाग लिन पाउने व्यवस्था गरिएको छ। पहिला टेन्डर पाएको ६ महिनाभित्रमा मल ल्याइसक्नु पर्ने थियो भने अहिले यसको अवधि घटाएर ४ महिनासाढे ४ महिनासम्ममा मल ल्याइसक्ने अवधि तोकिएको छ। जीटूजी र ग्लोबल टेन्डर मल खरिदमा नेपाल सरकार र भारत सरकारबीच ५ वर्षे बहुवर्षे जीटुजी सम्झौता गरेको छ। दुवै सरकारबीच सम्झौतापत्रमा हस्ताक्षर (एमओयू) भएर जीटुजी गरेको छ। नेपाल सरकारले जीटुजीमार्फत मल ल्याउन कृषि सामग्री केन्द्रलाई तोकेको छ भने भारत सरकारले राष्ट्रिय केमिकल फर्टिलाइज संस्थालाई तोकेको छ। अहिले जीटुजीमार्फत ल्याउने मलमा कम्पनीको पहिलो काम भएकाले अलिकती आपूर्तिमा ढिलाइ भएको उनले स्विकार गरे। तर, आगामी दिनमा यसलाई सहज बनाउदै जाने भएकाले समयमै मल आइपुग्ने उनले विश्वास दिलाए। जीटूजीमार्फत मल खरिद गर्दा कम्पनीलेमाग गरेपछि भारत सरकारले मूल्य पठाउँछ। सो मूल्य कम्पनीले लागत अनुमानभन्दा तल भएमा, ग्लोबल टेन्डरभन्दा सस्तो भएमा स्विकार गर्ने नत्र त्यसलाई रिजेक्ट गने गरेको कार्कीले बताए। मलको जिम्मा पाएको कम्पनीले ४ चरणमा मलको आवश्यकता पर्ने भएकाले सोहीअनुसार टेन्डर आह्वान गर्ने गर्छन्। वर्षे धानलाई, चैते धानलाई, हिउँदे बालीलाई (गहुँ, मकैलगायत) लाई मध्यनजर गरेर तालिका अनुसार टेन्डर प्रकाशित गर्ने गरेको छ। मलखाद वितरण चुस्तता पहिला समयमा मल आउँदैन थियो तर यो वर्ष मल टन्नै आएको कम्पनीको दाबी छ। मल वितरणमा प्रदेश सरकारलाई कोटा निर्धारण गर्न अधिकार दिएको छ। कुन स्थानीय तहलाई कति मल वितरण गर्ने भनेर प्रदेशले कोटा निर्धारण गर्छ। सोही कोटाको आधारमा रहेर मागअनुसार मलको सिफारिस गरेपछि कृषि सामग्री केन्द्र र साल्ट ट्रेडिङले मल दिने गर्छ। बिक्रेता व्यवस्था कार्यविधि २०७७ भदौदेखि जारी भएको थियो। यसअनुसार कम्पनीबाट बिक्री वितरण हुने विभिन्न प्रकारका रासायनिक मल, प्रांगारिक मल, सूक्ष्मतत्व मल, कृषि चुनलगायत बीउविजनहरू नेपाल सरकारको सेवा प्रवाह नीतिअनुरूप स्थानीय तहको सिफारिसमा सहकारी संस्था, फर्म वा कम्पनीमार्फत वितरण प्रणालीलाई अझ बढी व्यवस्थित, सहज, पारदर्शी एवम् प्रभावकारी बनाइ कृषकहरूलाई सुलभ ढंगले कृषि सामग्रीहरू उपलव्ध गराउनुपर्ने छ। कम्पनीका निमित्त प्रवन्ध निर्देशक कार्की भन्छन्, अनुदानको मल वितरण व्यवस्थापन निर्देशिका २०७७ र विक्रेता व्यवस्था कार्यविधि २०७७ अनुसार नै काम भएकाले मल वितरण प्रणालीमा समस्या छैन। किनभने प्रत्येक पटक मल लगिसकेपछि सहकारीले वितरण नगरे दोस्रो पटक मल लैजान पाउँदैनन्। केन्द्रबाट हामीले कुन सहकारीले कति मल लग्यो, ककसलाई बाँड्यो भनेर अनुगमन गरेर हेर्छौं। पर्याप्त मलमा अपुग बजेट विनियोजन साल्ट ट्रेड्रिङ कर्पोरेसनका सूचना अधिकारी कुमारराज भण्डारी सरकारले विनियोजन गरेको बजेटको ३० प्रतिशत मल आपूर्तिको गर्दै आएको बताउँछन्। सो मल आपूर्तिको अधिकार पाएकोमा पछिल्लो समय प्रक्रियाका कारणभन्दा पनि अन्तर्राष्ट्रिय स्तरमा भएका मूल्य उतारचढाव लगायतले ढिलाइ भएको बताउँछन्। सरकारले दिएको अधिकारमा रहेर कर्पोरेशनले ग्लोबल टेन्डर प्रक्रियाबाट खरिद गर्छ। सरकारको अनुदानमा प्राप्त हुने यो मलका लागि प्राप्त बजेटले कति मल ल्याउन सकिन्छ भनेर हेर्छौं। यो अन्तर्राष्ट्रिय बजार मूल्यमा भर पर्छ। मलको मूल्य घटे बढी परिमाणमा र बढे कम परिमाणमा मल आउँछ। यो पटक कुल १५ अर्ब रुपैयाँ बराबरको मल खरिद गर्न बजेट परेकोमा कर्पोरेसनलाई ३० प्रतिशतको हिसावले करिब ४ अर्ब ५० करोड आउनुपर्ने हो। तर, हामीले यसमध्ये २ अर्ब २५ करोड मात्रै पाएका छौं। यो रकमबाट युरिया करिब ५७ हजार मेट्रिकटन मात्रआउँछ। अहिलेसम्म ३० हजार मे टन आइसकेको छ र बाँकी २७ हजार ५ सय मलको पहिल्यै टेन्डर भइसकेको छ। अब यो डिसेम्बरमा लोड भएर नेपाल आउने क्रममा छ। किसानलाई कहिल्यै पनि आवश्यक पर्ने अनुसारको मल आउन सकेको छैन। सरकारले छुट्याएको बजेट नै कम भएकले किसानलाई मल पर्याप्त नपुगेको उनको तर्क छ। ५ लाख मेट्रिकटन भए मात्र आवश्यकता पुग्नसक्छ तर यति मल ल्याउने बजेट नै छैन। अहिले तोकेको १५ अर्ब रुपैयाँले साढे २ लाख टन पनि आउँदैन। तर, ५ लाख टन ल्याउन ५३ अर्ब रुपैयाँ चाहिन्छ। तर यति त बजेट नै तोकिएको छैन। साल्ट ट्रेडिङले मल खरिदमा गर्ने प्रक्रिया पनि प्रायः कृषि सामग्री केन्द्रको जस्तै भएको उनले बताए। कर्पोरेसनले टेन्डरका लागि ३० दिने सुचना प्रकाशन गर्छ। वार्षिक क्यालेन्डरअनुसार टेन्डर आह्वान गरिन्छ। उनकाअनुसार प्रक्रिया गलत छैन, किनभने यो आर्थिक वर्षका लागि गत आर्थिक वर्षमै टेन्डर आव्हान गरिसकेका हुन्छौं। कुन मौसमका लागि कति मल ल्याउने हो सोहीअनुसार टेन्डर आह्वान गर्ने गरेको उनले बताए। अहिले मल आपूर्तिमा ढिलाइ हुनुको कारण प्रक्रियामा चुकेर होइन। हामिले मल खरिद गर्ने प्रक्रियाभन्दा पनि तुलनात्मक रूपमा हाम्रो सानो देशका लागि कम मलको माग हुनु हाम्रो कमजोरी देखिन्छ। तर, २३ वर्षयता कोभिडका कारण र युक्रेनरुसको युद्धले गर्दा मूल्यमा उतार चढाव आएको छ। ग्लोबल क्राइसिसले मल आपूर्तिमा समस्या देखिएको उनले बताए। उनकाअनुसार ठूला देशले लाखौं लाख टन किनिदिँदा विदेशीले नेपाललाई खरिदकर्ता नै सम्झेको छैन। पहिला ३४ सयमा गरेको टेन्डर १३ सय पुग्यो। यसैले नेपालले मलमा गर्ने बजेट विनियोजन नै कम भएकाले पर्याप्त आपूर्ति हुन नसकेको हो। हामीलाई आवश्यक पर्नेअनुसार छैन। विगत २ वर्षमा सरकारले पहिला बजेट विनियोजन नगरे पनि बजेट सुनिश्चितता गरिदिएको थियो। बजेट कम भएकै कारण मल खरिदका लागि आह्वान गरेको बजेट टेन्डरमा कोही पनि नआएको घटना उनले सुनाए। ग्लोबल क्राइसिसले गर्दा यसअघि ग्लोबल टेन्डरमा भाग नै लिएनन्। कृषि तथा पशुपन्छी विकास मन्त्रालयका अनुसार हिउँदे सिजनमा अनुमानित १ लाख ७७ हजार मेट्रिकटन रासायनिक मलको आवश्यक पर्छ। सबै सिजनका लागि बर्सेनि सबै खालका रासायनिक मल ५ लाख २० हजार मेट्रिकटन आवश्यक पर्छ। तर, यो अनुपातमा आयात भने भएको छैन। यद्यपि सरकारले अनुदानमा मल बिक्री गर्दै आएकाले किसानलाई भार कम पर्न गएको कृषि मन्त्रालयले बताएको छ। तर, सरकारले चालू आवमा २ लाख ५७ हजार मेट्रिकटन रासायनिक मलखाद खरिद व्यवस्थापनका लागि ३१ अर्ब रुपैयाँ छुट्याइएको छ। जसमा सुरु विनियोजित बजेट १५ अर्ब रुपैयाँ गरेको थियो। साउन महिनामा अर्थ मन्त्रालयबाट थप स्रोत सुनिश्चितता भएको रकम १६ अर्ब थियो। यस्तो हुन्छ खरिद प्रक्रिया बजेट विनियोजन गर्नुअघि मुलुकका लागि कति मल आवश्यक पर्नेबारे सुरुमा निक्र्याेल गरिन्छ। कृषि सामग्री कम्पनी तथा साल्ट ट्रेडिङ कम्पनीले आवश्यकताको आधारमा विवरण खुलाएर कृषि तथा पशुपन्छी विकास मन्त्रालयलाई पत्र लेख्छन्। सोही आधारमा कृषि मन्त्रालयले अर्थ मन्त्रालयलाई अनुरोध गरेपछि बजेट विनियोजन हुन्छ। अनुमानित मलका लागि अलग्गै बजेट विनियोजन हुन्छ। बजेट सार्वजनिक हुनु ६ महिना अगाडि नै सो प्रक्रिया अपनाइन्छ। नेपालामा मलखाद खरिदका लागि कृषि सामग्री कम्पनी र साल्ट ट्रेडिङ कर्पोरेसनलाई जिम्मा दिएको छ। मुलुकमा मल आवश्यकतालाई हेरेर अनुदानमा आधारित मलका लागि करिब ७० प्रतिशत मल कृषि सामग्री कम्पनीले खरिद गर्छ। यसबाहेक ३० प्रतिशत मल साल्ट ट्रेडिङ कर्पोरेसनले खरिद गर्छ। कृषि सामग्री कम्पनीले २०६५ सालदेखि अनुदानको मल खरिद कार्यको जिम्मेवारी पाउँदै आएको छ। रासायनिक मल अन्तर्राष्ट्रिय ग्लोबल टेन्डरको माध्यमबाट सीआईएफ कोलकाताहल्दिया वा सीआईपी नेपाल सीमाको गोदाम विराटनगर, वीरगन्ज, भैरहवा डेलिभरिका आधारमा अन्तर्राष्ट्रिय बजारबाट खरिद गर्ने गरेको छ। कम्पनीले मल खरिदका लागि नेपालबाट प्रकाशित हुने ख्याति प्राप्त राष्ट्रिय दैनिक पत्रिकामा बोलपत्र आह्वान गर्छ। बोलपत्र आह्वान कृषि तथा पशुपन्छी विकास मन्त्रालयबाट प्राप्त खरिद योजनाअनुसार बालीनालीमा हुने मागका आधारमा गरिन्छ। कम्पनीले स्वीकृत वार्षिक खरिद योजनाअनुसार ग्लोबल टेन्डर आह्वान गर्छ। सामान्यतया अन्तर्राष्ट्रिय बोलपत्रमार्फत मल आयात गर्न ५६ महिना लाग्छ। त्यसैले बाली सिजनमा भन्दा अगावै मल खरिदका लागि बोलपत्रका प्रक्रियाहरू सञ्चालन गर्नुपर्छ। अन्तर्राष्ट्रिय बोलपत्रका अतिरिक्त यस कम्पनीले जीटुजीमार्फत पनि मल आयात गर्ने गरेको छ। साथै कम्पनीले नेपाल सरकारलाई कुनै दाता मुलुकबाट प्राप्त हुने सहयोगको मलको सञ्चय तथा बिक्री वितरणसमेत गर्ने गरेको छ। किसानलाई आवश्यक पर्ने मल आपूर्तिमा बजेट विनियोजन नै कम गरेकाले यसको दायरा बढाउनु पर्छ। अन्तर्राष्ट्रिय बजारमा मलको मूल्य बढेकाले सोही अनुपातमा मूल्य बढाउन पनि जरुरी छ। हामी अध्ययन गर्दैछौं। डाराजेन्द्रप्रसाद मिश्र, उपसचिव, कृषि मन्त्रालय विगत १२ वर्षदेखि रासायनिक मल कारखाना स्थापना हुनुपर्छ भनेर बहस सुरु भएको छ। यसलाई पूर्णता दिए आवश्यक परेको समयमा तत्काल मल उपलब्ध गर्न सम्भव छ। यो बाहेकको सम्भावना भनेको अर्गानिक (कम्पोस्ट) मललाई प्रयोग गर्नुपर्छ। लेखनाथ आचार्य, कृषि विज्ञ हामीले मल खरिददेखि बिक्री गर्न टेन्डरदेखिका सबै प्रक्रिया समयमै गरेका छौं। दसैं अगाडि नै १० अर्ब ५० करोडको मल ल्याइसकेका थियौ र अब युरिया मल आउँदै छ। सरकारले विनियोजन गरेको सबै रकमको मल खरिद गरिसकेको छौं। राजेन्द्रबहादुर कार्की, निमित्त प्रवन्ध निर्देशक, कृषि सामग्री कम्पनी लिमिटेड"
ज्येष्ठ सदस्यको टुंगोबिनै सांसदको शपथ तय,"काठमाडौं : नवनिर्वाचित प्रतिनिधिसभा सदस्यले यही पुस ७ गते बिहीबार आफूमध्ये ज्येष्ठ सदस्यबाट शपथ लिने भएका छन्। तर, ज्येष्ठ सदस्यकै टुंगो लागेको छैन। कानुनअनुसार उनले ७ गतेअगावै राष्ट्रपतिसमक्ष शपथ लिइसक्नुपर्ने हुन्छ। उपस्थित हुनेमध्ये ज्येष्ठ सदस्यबाट शपथ गराउने हो। छलफल चलिरहेको छ। प्रमाणित भइसकेको छैन, संघीय संसद् सचिवालयका प्रवक्ता रोजनाथ पाण्डेले भने। निर्वाचन आयोगले सचिवालयलाई निर्वाचित सांसदको उमेर (जन्ममिति)समेतको विवरण उपलब्ध गराएको छ। तर, उक्त विवरणलाई मात्रै आधार नमानेर सचिवालयले सम्भावित ज्येष्ठ सदस्यको विषयमा अध्ययन गरिरहेको प्रवक्ता पाण्डेले बताए। नागरिकताअनुसार ज्येष्ठ सदस्य छनोट हुनुपर्ने होइन र भन्ने प्रश्नमा उनले भने, नागरिकता आधार त हो तर ज्येष्ठ सदस्य उपस्थित हुने वा नहुने कुरा पनि छ। यसअघि ज्येष्ठ सदस्य भनिएका महेन्द्र राय यादव उपस्थित नहुँदा महन्थ ठाकुरले शपथ गराउनुभएको थियो। यसको टुंगो पनि भोलि (मंगलबार) सम्म लाग्ला। यसपटक माओवादीबाट निर्वाचित सांसद यादवको उमेर ८५ रहेको आयोगको विवरणमा छ। यद्यपि, महन्थ ठाकुर, चित्रबहादुर केसी र पशुपतिशमशेर जबरा सबैभन्दा बढी उमेरका सांसद रहेको पाण्डेको भनाइ छ। संघीय संसद्का महासचिव डा भरतराज गौतमद्वारा सोमबार जारी सूचनामा शपथग्रहण कार्यक्रममा सांसदहरूलाई नागरिकताको प्रतिलिपि, प्रतिनिधिसभा सदस्य पदको प्रमाणपत्रको सक्कल र प्रतिलिपि अनि दुई प्रतिफोटो ल्याउन भनिएको छ। यस्तै, राष्ट्रिय वा आआफ्नो सांस्कृतिक पहिचान झल्कने पोसाकमा उपस्थित हुन आग्रह गरिएको छ। संविधानको धारा ८८ मा संघीय संसद्को प्रत्येक सदनका सदस्यले सदन वा त्यसको कुनै समितिको बैठकमा पहिलो पटक भाग लिनुअघि कानुनबमोजिम शपथ लिनुपर्ने व्यवस्था छ। मातृभाषामा शपथ लिन ३ दिनअगावै सूचना दिनुपर्ने मातृभाषामा शपथग्रहण गर्न चाहने सांसदले तीन दिनअघि नै संसद् सचिवालयमा जानकारी गराउनुपर्ने महासचिव डा गौतमले जारी गरेको सूचनामा उल्लेख छ। मातृभाषामा शपथ लिने सांसदहरूले तीन दिन अगावै सूचना दिनुपर्ने अभ्यास रहेको प्रवक्ता पाण्डेले बताए। कुन सांसदले कुन मातृभाषामा शपथ लिने भन्ने मंगलबारसम्म तय हुन सक्ने उनको भनाइ छ। राष्ट्रपति विद्यादेवी भण्डारीले आह्वान गरेअनुसार यही पुस १० गतेभित्र नयाँ सरकार बन्नुपर्ने हुन्छ। त्यसअगावै संसद् सचिवालयले सांसदको शपथग्रहण कार्यक्रम राखेको हो। सांसदको शपथ भने नयाँ बानेश्नरस्थित संसद् भवनमै हुनेछ। त्यसपछि सांसदहरूले सांसद भएबापत प्राप्त गर्ने सेवा सुविधा पाउनेछन्।"
देउवासँग संसदीय दलमा भिड्न हानथाप,"काठमाडौं : कांग्रेस संसदीय दलका नेतामा सभापति एवं प्रधानमन्त्री शेरबहादुर देउवासँग भिड्न संस्थापनइतर समूहमा हानथाप चलेको छ। यो समूहबाट उम्मेदवार बन्न नेता डा शेखर कोइराला र महामन्त्री गगनकुमार थापाले दाबी गरेका छन्। इतर समूहको सोमबार बसेको बैठकले साझा उम्मेदवार तय गर्न नसकेको हो। मंगलबार बिहान पनि बैठक बस्ने नेताहरूले बताएका छन्। बैठकमा महामन्त्री थापाले आफू दलका नेतामा निर्वाचित हुने आधार रहेको दाबी गर्दै आफ्नो नेताका रूपमा नेता डा कोइरालालाई मान्ने स्वीकार गरेका थिए। डा कोइरालाले भने १४औं महाधिवेशनमा सभापतिका लागि देउवासँग प्रतिस्पर्धा गरेकाले अहिले पनि आफ्नै नेतृत्व स्वीकार गर्न थापासहित उनी पक्षधर नेतालाई आग्रह गरेका थिए। बैठकमा सहभागी नेताले भने इतर समूहबाट जो भए पनि एक जना सर्वसम्मत रूपमा उम्मेदवार बन्नुपर्ने धारणा राखेका थिए। दुई नेताको अडान सोमबार अन्तिम समयसम्म पनि कायमै राखेको बैठकमा सहभागी एक सांसदले बताए। ती सांसदले भने, हामीले सहमतिमा एक जना उम्मेदवार बन्नुस् भन्यौं तर उहाँहरूले अडान छोड्नुभएको छैन। नेता अर्जुननरसिंह केसीले सोमबार रातभरीमा एउटा निर्णय आउने विश्वास व्यक्त गरे। संसदीय दलको चुनावमा जाँदा हाम्रो समूह थप बलियो हिसाबले जाओस् भन्नका लागि उहाँहरू मिलेर आउनुहोस् भनेर हामी चुप बसेका छौं, नेता केसीले भने, सबै साथीहरूले उहाँहरू मिलेर आउनुको विकल्प छैन भनेकाले हामी त्यहीअनुसार अघि बढ्छौं। संसदीय दलको नेताका उम्मेदवारले दरखास्त दिने समय मंगलबार दिउँसो २ देखि ३ बजेसम्म तोकिएको छ। उम्मेदवारको अन्तिम नामावली मंगलबार नै प्रकाशन गर्ने कार्यक्रम छ। निर्वाचन समितिले सोमबार मतदाता नामावली प्रकाशन गरेको छ। उम्मेदवारीका साथ बुझाउनुपर्ने शुल्क समितिले ५१ हजार रुपैयाँ तोकेको छ। दलका नेता चुन्न पुस ६ गते बिहान ८ बजेदेखि दुई घण्टा मतदानको कार्यक्रम समिति संयोजक भीष्मराज आङ्देम्बेले जनाएका छन्। कुन सांसद कुन पक्षमा ? कांग्रेस संसदीय दलमा अहिलेसम्म संस्थापन पक्षमा ५०, इत्तर समूहमा ३२ र कतै नखुलेका ७ जना देखिएका छन्। प्रस्ट नखुलेका ७ रामचन्द्र पौडेल, डा शशांक कोइराला, प्रकाशमान सिंह, सन्तोष चालिसे, राजेन्द्रकुमार केसी, दीपक खड्का, प्रदीप पौडेल संस्थापन पक्ष ५० शेरबहादुर देउवा, पूर्णबहादुर खड्का, किशोरसिंह राठौर, विमलेन्द्र निधि, डा प्रकाशशरण महत, ज्ञानेन्द्रबहादुर कार्की, डा नारायण खड्का, एनपी साउद, रमेश लेखक, रामहरि खतिवडा, दुर्लभ थापा, उदयशमशेर राणा, मोहनबहादुर बस्नेत, वीरबहादुर बलायर, रमेश रिजाल, विनोदकुमार चौधरी, पूर्णबहादुर तामाङ, खमबहादुर गर्बुजा, डिल्लीराज पन्त, शंकर भण्डारी, श्यामकुमार घिमिरे, मोहन आचार्य, सीता गुरुङ, ऐनबहादुर शाही ठकुरी, अजयकुमार चौरसिया, दिनेशकुमार यादव, महेन्द्रकुमार राय, पुष्पबहादुर शाह, टेकबहादुर गुरुङ, विष्णुकुमार कार्की, शान्ति विक, रूपा विक, आशा विक, सरस्वती बजिमय, सीताकुमारी राना, सुशीला थिङ, अञ्जनी श्रेष्ठ, माया राई, मनोरमा शेरचन, अम्बिका बस्नेत, आरजू राणा देउवा, ईश्वरी न्यौपाने, मञ्जु खाँण, रमा कोइराला पौड्याल, कान्तिका सेजुवाल, कल्पना चौधरी, नगिना यादव, चन्दा चौधरी, संगीता मण्डल, जावेदा खातुन कोइरालाथापा समूह ३२ डा शेखर कोइराला, धनराज गुरुङ, गगन थापा, बद्री पाण्डे, जीवन परियार, हृदयराम थानी, दिलेन्द्रप्रसाद बडू, योगेश गौचन थकाली, रामनाथ अधिकारी, सञ्जयकुमार गौतम, रामकृष्ण यादव, देवप्रसाद तिमल्सेना, राजेन्द्र बजगाईं, डिगबहादुर लिम्बू, दिक्पालकुमार शाही, सुनीलकुमार शर्मा, तेजुलाल चौधरी, राजु थापा, अर्जुननरसिंह केसी, चन्द्र भण्डारी, सुरेन्द्रराज आचार्य, दीपक गिरी, सरिता प्रसाईं, प्रतिमा गौतम, लीलादेवी बोखिम, सीता मिजार, मुक्ताकुमारी यादव, विनाकुमारी थनेत, सपना राजभण्डारी, कुसुम थापामगर, मैना रावल र विश्वप्रकाश शर्मा"
कापीकलम बोक्ने उमेरमा बालबच्चा,"गोरखा : धार्चे२ का १८ वर्षका सङराजा र १६ वर्षकी सङ्मेन्दो गुरुङको हालसालै विधिवत् विवाह भयो। कक्षा ९ मा पढ्ने सङ्मेन्दो र कक्षा ११ मा पढ्ने सङराजा एक वर्षदेखि प्रेमसम्बन्धमा थिए। उनीहरू मामाकी छोरी र फुपूका छोरा हुन्। दुवैजनाले आफ्नो प्रेमसम्बन्धबारे परिवारमा जानकारी गराएका थिए। तर, उक्त वर्ष सङराजाको ल्हो (वर्ग) चलिरहेकाले दुलही भित्र्याउन मिलेन। त्यसैले उनी सङ्मेन्दोको घरमा आउजाउ गर्न थाले। छोरीको मन मिलेको केटो आउँदा अभिभावकले रोकेछेक गरेनन्। छोरीचेलीको मन मिलेको केटा घरमा आउँदा स्वागत गर्ने चलन सङ्मेन्दोका अभिभावकको मात्र होइन, यस भेगकै हो। वर्ग सकिएपछि भित्र्याउने तयारी थियो। तर, जब सङ्मेन्दोले बच्चा जन्माइन् तब वर्गको दोष काटियो भन्दै उनले सङ्मेन्दोलाई भित्र्याए। वर्ग चलेको बर्ष नयाँ दुलही भिœयाउन नहुने तर बच्चा जन्मिएपछि दोष मेटिने भन्दै भिœयाउने चलन रहेको स्थानीयवासी मार्सिङ गुरुङको भनाइ छ। छोरीको मन मिलेको केटा राति छोरीसितै बस्न आउँदा अभिभावकले बाधाविरोध नगर्ने स्थानीयवासी गर्बु गुरुङ बताउँछन्। केटा र केटीको मन मिलेपछि राति सुत्न मात्र होइन, केटाहरू दिउँसो घरायसी काम गर्न पनि जाने चलन छ, उनी भन्छन्, केटा र केटीको मायाप्रेम भएपछि विवाह हुन्छ। बिहे नहुञ्जेल केटाहरू केटीको घरको घाँस दाउरा गर्ने, पानी बोक्ने, खेतबारीको काम गर्न पनि जान्छन्। अनि राति सुत्न, बस्न पनि केटीको घरमा जान्छन्। केटी गोठमा बस्ने रहेछ भने केटा पनि गोठमै बस्न जान्छन्। यो गाउँको परापूर्वदेखि चलिआएको चलन रहेको उनको भनाइ छ। वर्ग खुलेपछि जैसीले जुराएको लगनमा विवाह गर्ने चलन रहेको उनी सुनाउँछन्। केटाले नभिœयाउँदै केटी सुत्केरी हुने दिन आयो तर केटा कामविशेषले घरमा छैन भने केटाको बुबाले बुहारी भिœयाउने चलन छ, उनी भन्छन्। यस्तो परम्परा धार्चे गाउँपालिका १, २, ६ का सबै गाउँबस्ती र आरुघाट गाउँपालिका१ का केही गाउँमा पनि छ। यहाँका सबै गाउँमा मायाप्रेम गरेर मात्र विवाह गर्ने चलन छ। गाउँको परम्परा संस्कृतिलाई संरक्षण गर्नुपर्ने अवस्था एकातिर छ। संस्कृतिसँगै जोडिएर आएका विकृतिले यहाँका सचेत वर्ग हैरान छन्। मायाप्रेम बसेकाहरू बिहे गर्ने सर्तमा उठबस गरेको त ठीकै छ। तर, यहाँ अर्कै बिकृति पनि व्याप्त छ, अर्का स्थानीयवासी कम्रक्ष गुरुङ भन्छन्, यहाँ त १४१५ बर्ष लागेपछि केटाहरू रातिराति केटीको घरघर चहार्दै हिँड्ने गर्छन्। रामरमिता गरेर रात काट्ने चलन छ। स्कुले केटाकेटी यतातिर लागेपछि विकृति आएको छ। नियन्त्रण गर्न गाह्रो भएको छ। स्कुलको पढाइमा रटिने बेला रासलीलातिर लागेपछि धेरैको भविष्य अन्योल भइरहेको भन्दै उनी चिन्ता व्यक्त गर्छन्। छाडा प्रवृत्तिका कारण गाउँमा बालविवाह गर्नेको दर धेरै छ, उनी भन्छन्, केही सचेत युवाले यो छाडा परम्पराले धेरै बिकृति भयो, अहिलेको युगमा यस्ता बिकृति अन्त्य हुनुपर्छ भनेर आवाज उठाएको पनि हो। तर, अन्त्य गर्न सफल भएनौं। १३१४ वर्ष लागेपछि रोदी बस्ने, जथाभावी यौनसम्पर्क गर्ने, सानै उमेरमा विवाह गर्ने, बीचैमा पढाइ छाड्ने समस्याले गाउँमा प्रगति हुन नसकेको अर्की स्थानीयवासी सुनेमेन्दो गुरुङ बताउँछिन्। अहिलेको प्रतिस्पर्धाको जमानामा गाउँका युवा पुस्ता भने विकृतिमा जकडिएर भुलिरहेको उनको गुनासो छ। यो चलन हटाउनुपर्छ भनेर धेरै पटक कचहरी बसेर विभिन्न नीति नियम पनि बनाएका हौं, उनी भन्छिन्, तर केही समय मात्र चल्छ अनि पुरानै पारा आइहाल्छ। विद्यमान विकृति हटाउन युवा नै सशक्त रुपमा लाग्नुपर्नेमा उनको जोड छ। किशोर उमेरमै असुरक्षित यौनसम्पर्कका कारण अवैध गर्भ रहने समस्या बग्रेल्ती रहेको जनाइएको छ।"
साख जोगाएर सरकार बनाऔं,"राजनीतिक दलहरूलाई सरकार बनाउने चटारो छ। तर, जुन परिदृश्यहरू देखा परेका छन्, तिनले राजनीति झन् धुमिल बन्ने संकेत गरेको छ। संघारमा नयाँ सरकार र नयाँ संसद् हुँदाहुँदै अध्यादेश ल्याउने कामचलाउ सरकारको कर्मले पनि झन् धेरै विकृति र विसंगति आगामी दिनमा देखा पर्दैछन् भन्ने सन्देश दिइसक्यो। चुनावले कसैलाई बहुमत दिएन। जनताले मिलीजुली सरकारको मतादेश दिए। तर मिल्ने नाममा भन्दा पनि मिलाउने नाममा जस्तोसुकै सौदाबाजी पनि गर्नेतर्फ दलहरू लाग्नु भनेको संसदीय राजनीतिलाई विद्रूप र बदनाम बनाउनु हो। त्यही दिशामा दलहरू कम्मर कसेर लागेका छन्। त्यसैको अर्काे द्योतक हो, राष्ट्रपतिमा पूर्वन्यायपालिका प्रमुखलाई ल्याउने कसरत। शक्ति पृथकीकरणको सिद्धान्त र संविधानकै बर्खिलाप हुने गरी न्यायपालिका प्रमुखलाई राष्ट्रप्रमुख बनाउने प्रयास लोकतन्त्रकै लागि हानिकारक र घातक छ। त्रिशंकु संसद् बन्नु ससाना दलहरूले मोलमोलाई गर्ने अवसर उत्पन्नु हुनु होइन। सानाठूला सबै दल मिल्ने अवसरका रूपमा त्यसलाई उपयोग गर्ने मौका हो। तर, बहुमत पुयाउनकै लागि सौदाबाजी गर्नु र गैरसंवैधानिक व्यूह रच्नु घोर अराजनीतिक र अहिलेको व्यवस्थाप्रति वितृष्णा जगाउन प्रपञ्च गर्नु हो। त्रिशंकु संसद् भएका दुनियाँका देशहरूमा पाँच वर्ष अकन्टक सरकार चलेका उदाहरण छन्। तर हाम्रोमा भने सुरासुन्दरी काण्ड त्यस्तै बेला भए। सांसद खरिदबिक्री नै पनि चल्यो। फेरि त्यही नियति दलहरू दोहोयाउन लागिपर्नु इतिहासबाट पाठ नसिक्नु र अझै पनि थेत्तरोपन देखाइरहनु हो। अराजनीतिक र असंवैधानिक क्रियाकलापले जनतामा निराशा उत्पन्न मात्रै गराउँदैन, समग्र राजनीतिकै साख रसातलमा पुयाउँछ। जब देशको मूलनीति राजनीतिबाट नागरिकको भरोसा डगमगाउँछ, त्यहाँ दलहरूको भविष्यमात्रै जोखिममा पर्दैन, राष्ट्र झन् ठूलो भुँमरीमा फस्छ। त्यही जोखिमबाट मुक्त गर्ने दायित्व यतिखेर दलहरूमाथि छ। त्यसो गर्न सक्दा नै आजका नेताहरू वास्तवमै नेता सावित हुन सक्ने हुन्। अप्ठेरा गाँठाहरू फुकाउन सक्ने र सही निर्णय निर्णय लिने सामथ्र्य प्रदर्शनको मौका पनि हो यो। जसले त्यो सामथ्र्य देखाउँछ, ऊ नै स्थापित हुन्छ र देशले सही नेतृत्व पनि पाउँछ। जनता त्यही आशामा छन्।"
राजधानीमा अब स्मार्ट लाइट,"काठमाडौं : देशको संघीय राजधानी काठमाडौं। सडक सधैं अँध्यारा। छैनन् भन्दा सडकभरी बिजुलीका पोलैपोल, छन् भन्दा जुनकिरिजस्ता सोलार बत्ती। त्यसैकारण राति हिँड्न त परै जाओस, गाडी गुडाउन पनि कठिन। सधैँ दुर्घटनाको डर। काठमाडौं महानगरपालिकाले अब भने पर्याप्त उज्यालो दिने स्मार्ट लाइट जडान गर्दैछ। विद्युत् प्राधिकरणसँगको साझेदारीमा महानगरपालिकाले मूख्य सडकमा दुई हजार स्मार्ट लाइट जोड्न लागेको हो। त्यसका लागि १२ करोड ३० लाख रुपैयाँको लागत अनुमान गरिएको छ। काठमाडौं महानगरपालिका सार्वजनिक निर्माण विभागका निर्देशक रामबहादुर थापाका अनुसार महानगरपालिकाको ६० प्रतिशत र विद्युत् प्राधिकरणको ४० प्रतिशत लागतमा गुणस्तरीय स्मार्ट लाइट जडान गर्न लागिएको हो। सडक बत्तीको अभावमा उपत्यकामा दुर्घटना बढिरहेको जनगुनासो आएपछि महानगरले सडक बत्ती थप्ने निर्णय गरेको हो। थापा भन्छन्, रातको समयमा पनि काठमाडौंलाई सुरक्षित बनाउने तथा उज्यालो सहर निर्माणका लागि गुणस्तरीय सडक लाइट जोड्न लागिएको हो। यसले गर्दा रातमा यात्रा गर्नेहरूले सुरक्षित यात्रा अनुभव गर्न सक्छन्। विद्युत् प्राधिकरणका विद्युतिय सवारी चार्जिङ पूर्वाधार विकास आयोजना प्रमुख सागर ज्ञवालीका अनुसार महानगरको आर्थिक सहयोगमा विद्युत् प्राधिकरणले अन्तर्राष्ट्रिय गुणस्तर प्राप्त स्मार्ट लाइट जोड्न लागेको छ। स्मार्ट लाइटका लागि मूल्यांकन र अनुसन्धान भइरहेको र एक हप्ताभित्रमै टेन्डर आह्वान गरिने ज्ञवालीले जानकारी दिए। ज्ञवाली भन्छन्, सडकका बत्ती कमजोर हुने, चाँडै बिग्रने, बल्दै नवल्ने र समस्या धेरै आउने गरेपछि यसपटक गुणस्तरीय सिटी लाइट जोड्न लागिएको हो। यसअघिका लाइट यथावत राखेर काठमाडौं महानगरभित्रका मुख्यमुख्य सडक र चोकहरूमा स्मार्ट लाइन जोडिनेछन्। दरबारमार्ग, पुतलीसडक, बानेश्वर, तिनकुने सडक, कान्तिपथ, बबरमहल, न्यूरोडलगायतका सडकमा यी बत्ती जोडिनेछन्। ज्ञवालीका अनुसार महानगरसँग लागत साझेदारीमा सहर उज्यालो बनाउने प्रक्रियामा छौं। दुई हजार लाइटको अनुमान गरिएको छ। यसका लागि महानगरले तयारी तिब्र पारेको छ। के हो स्मार्ट लाइट ? स्मार्ट लाइट सफ्टवेयरबाट अनुगमन गर्न मिल्छ। कहाँको लाइट कति बल्यो ? कहाँ बलेन सफ्टवेयरमै हेर्न मिल्छ। सर्भरमा डाटा हुन्छ। कन्ट्रोल रुममा सर्भर जोडिएको हुन्छ। स्मार्ट लाइटलाई कन्ट्रोल गर्न महानगर र अर्को विद्युत् प्राधिकरणमा कन्ट्रोल रुम हुन्छ। लागत साझेदारीमा स्मार्ट लाइट जडान गर्न लागिएकाले मोनिटरिीङका लागि दुवै ठाउँमा कन्ट्रोल रुम राखिएको छ। यहिँबाट लाइटको टाइम सेट गर्न मिल्छ। लाइट आधुनिक प्रविधियुक्त डिजिटल हुन्छ। कुनबेला बाल्ने र निभाउने कन्ट्रोल रुमबाटै सेट गर्न मिल्छ। रातको समयमा लाइटलाई कम गर्न सक्ने सुविधा पनि स्मार्ट लाइटमा छ। स्मार्ट लाइटलाई फिडर प्यानलले कन्ट्रोल गर्छ। एउटा फिडरले ६० देखि ७० वटा स्मार्ट लाइट कन्ट्रोल गर्छ। लाइट बलेको समय पनि सर्भरमै सुरक्षित हुने भएकाले सडक बत्ती बल्दा कति खर्च भयो भन्ने विषयमा महानगर र प्राधिकरणबीच हुने लफडा पनि समाधान हुने महानगरको दावी छ। यो लाइटले सामान्य लाइटभन्दा डबल सुविधा दिने प्राधिकरणका ज्ञवालीले जानकारी दिए। उनी भन्छन्, कन्ट्रोल मेकाजिनम फरक भएकै कारण यसलाई स्मार्ट लाइट भनिएको हो। अन्य लाइटको हिसावले आधा मात्रै विद्युत् खपत हुन्छ। हरेक लाइटमा छुट्टै मिटरिङ र कम्युनिकेसन सिस्टम हुन्छ। लाइटको डिजाइन पनि रोड अनुसार नै गरिएको छ। रोडको साइज र बनोट अनुसारको डिजाइनिङमा यी लाइट बन्दै छन्। यो लाइटको ५ वर्ष वारेन्टी हुनेछ। बिग्रएमा वा केही समस्या आएमा कन्ट्रयाक्टरले नै फेर्ने वा बनाउनै गरी सम्झौता गरिने महानगरका थापाले बताए। उनी भन्छन्, सफ्टवेयरमा डाटा हुने भए लाइटको अनुगमनमा समस्या छैन। प्राधिकरण र महानगर दुवैले हेर्न सक्छन्। लाइट अन्तर्राष्ट्रिय स्तरको हो। स्मार्ट लाइट कुन देशबाट आउने भन्ने टुंगो लागि नसकेको तथा यस्तै स्मार्ट लाइट जडान गर्न ललितपुर, महालक्ष्मी, बुढानीलकण्ठ नगरपालिकाले पनि तयारी गरिरहेको प्राधिकरणको भनाइ छ।"
निर्यात नगद अनुदान बढ्यो,"काठमाडौं : सरकारले स्वदेशी वस्तुहरूको निर्यातमा बढाएको नगद अनुदान कार्यान्वयनमा ल्याएको छ। नेपाल राष्ट्र बैंकले आइतबार एकीकृत परिपत्र २०७८ मा संशोधन गर्दै बैंक तथा वित्तीय संस्थालाई कार्यान्वयनमा ल्याउन सूचित गरेको हो। यससँगै केन्द्रीय बैंकले विभिन्न वस्तुको निर्यातमा पाइने अनुदान भुक्तानीका लागि समय बढाएको जानकारी दिएको छ। सरकारले उपलब्ध गर्ने अनुदान रकमको भुक्तानी अवधि पनि संशोधन गरिएको छ। राष्ट्र बैंकका अनुसार अब तोकिएका वस्तुको निर्यातकर्ताले अनुदान रकम १५ दिनमा पाउनेछन्। जबकि यसअघि निर्यातमा अनुदान दिनुपर्ने रकम अर्थ मन्त्रालयले राष्ट्र बैंकलाई उपलब्ध गराउने र राष्ट्र बैंकले निर्यातकर्तालाई सात दिनभित्रै दिने व्यवस्था थियो। राष्ट्र बैंकका विदेशी विनिमय विभागका कार्यकारी निर्देशक रामु पौडेल निर्यात प्रोत्साहनबारे गत कात्तिकमा सरकारले राजपत्रमै प्रकाशित गरेकाले यसलाई कार्यान्वयनमा ल्याउन बैंक तथा वित्तीय संस्थाहरूलाई परिपत्रमार्फत सूचित गरेको बताउँछन्। यससँगै चालू आर्थिक वर्षको बजेटमा निर्यातमा नगद अनुदान पाउने वस्तुहरूको व्यवस्था भएसँगै अब थप सूची र थप अनुदान रकमलाई कार्यान्वयनमा आएको छ, उनले भने, यो व्यवस्थाले निर्यातकर्ताहरूलाई यस्ता वस्तु उत्पादन गर्न प्रोत्साहन मिल्नेछ। थप अनुदानले राज्यलाई दायित्व बढ्ला तर राम्रो निर्यात हुन सके विदेशी मुद्रा सञ्चिति पनि बढ्ने उनको अपेक्षा छ। सरकारले निर्यातमा अनुदानप्रदान गर्नेसम्बन्धी (दोस्रो संशोधन) कार्यविधि २०७९ अनुसार विभिन्न तीन दर्जन वस्तुहरूमा अनुदान उपलब्ध गराउने भएको हो। सरकारले अहिले अनुदान दिने वस्तुहरूको सूचीसमेत थप गरेकाले अब ती वस्तुहरूले पनि यस्तो प्रोत्साहन पाउने भएका छन्। यसअघि कुल निर्यात मूल्यमा तीन प्रतिशत अनुदान दिँदै आएकोमा यसको सीमा बढाएर चार प्रतिशत पुर्याइएको छ। अब क्लिंकर, सिमेन्ट, स्टिल, कत्था, रोजिन तथा तार्पेन र प्लाइउडजस्ता वस्तुको निर्यातमा पनि कुल निर्यातको मूल्यमा चार प्रतिशत अनुदान पाउने भएका छन्। सो अनुदान पाउने वस्तुहरूअन्तर्गत स्वदेशमा उत्पादित कपडा, तयारी पोसाक, गलैंचा र उनीका सामान, पस्मिनाक्यासमेयर च्याङ्ग्रा पस्मिना तथा सोबाट उत्पादित सामान, स्वदेशी प्रशोधित जुट तथा जुटका उत्पादनहरू, सुनचाँदीका गरगहना, स्वदेशी अर्धप्रशोधित छाला, औषधि, फेल्ट उनीजन्य वस्तुहरू), पोलिस्टरयार्नफाइवर भिस्कोर्ष यार्नएक्रेलिक यार्नकटन यान, तामाका सामान (हस्तकलाका सामान, पूजाआजाका सामान, सजावटका सामान तथा अन्य भाँडाकुँडा), फुटवेयर रहेका छन। सरकारले उक्त वस्तुको ३० प्रतिशत मूल्य अभिवृद्धि तोकेको छ। सो वस्तुमा निर्यात मूल्यको चार प्रतिशतले हुन आउने रकम सरकारले अनुदान उपलब्ध गराउनेछ। यी वस्तुको निर्यातमा ७० प्रतिशतसम्म मूल्य अभिवृद्धि भएमा थप एक प्रतिशत अतिरिक्त अनुदान उपलब्ध गराइनेछ, कार्यविधिमा भनिएको छ। यसैगरी, सरकारले कुल निर्यातको पाँच प्रतिशत अनुदान दिने वस्तुहरूको सूची पनि बढाएको छ। उक्त अनुदान पाउने वस्तुहरूमा प्रशोधित चिया, प्रशोधित कफी, हस्तकला (तामा, फलाम, ढलोट र सिसा कच्चा पदार्थको रूपमा प्रयोग हुने समेत) र काष्ठकलाका वस्तु, प्रशोधित छाला (क्रस्ट) र छालाजन्य उत्पादन, हातेकागज तथा सोबाट उत्पादित सामान, प्रशोधित जडीबुटी तथा अर्धप्रशोधित जडीबुटी (यार्सागुम्बा समेत) तथा सारयुक्त तेल, प्रशोधित पत्थर तथा अल्लोबाट उत्पादित सामान, प्रशोधित पिउने पानी (मिनरल वाटर), प्रशोधित तथा अर्ध प्रशोधित बेसार, ताजा तरकारी, पुष्प, प्रशोधित मह, प्रशोधित तथा अर्धप्रशोधित अलैंची र प्रशोधित तथा अर्ध प्रशोधित अदुवा रहेका छन्। यससँगै यसपटकदेखि तीन वस्तु पनि थपिएका छन्। यसर्थ अब कुल निर्यातमा पाँच प्रतिशत अनुदान पाउने थप तीन वस्तु राखिएको छ। कार्यविधिको नयाँ व्यवस्थाले परिवत्र्य विदेशी मुद्रामा तेस्रो मुलुक निर्यात गरेमा दुग्धजन्य पदार्थ (दूध, चिज, पनिर, छुर्पी र फ्याट), फलफूल, अम्रिसो रहेका छन्। उक्त १८ प्रकारका वस्तुमा मूल्य अभिवृद्धि (भ्यालु एड) ५० प्रतिशत हुनुपर्ने व्यवस्था छ। मूल्य अभिवृद्धि (भ्यालु एड) ५० प्रतिशत हुनुपर्ने वस्तुमा प्रशोधित चिया, प्रशोधित कफी, हस्तकला (तामा, फलाम, ढलोट र सिसा कच्चा पदार्थका रूपमा प्रयोग भएका वस्तु) र काष्ठकलाका वस्तु रहेका छन्। स्वदेशी उत्पादनलाई निर्यातमुखी बनाउन तथा निर्यात प्रवद्र्धन गरी वैदेशिक व्यापारमा देखिएको असन्तुलनलाई कम गर्न नेपाल सरकारले निर्यात प्रोत्साहन गर्न निर्यातकर्तालाई प्रदान गर्ने अनुदानलाई व्यवस्थित, पारदर्शी, सरल एवं प्रभावकारी बनाउन यस्तो व्यवस्था गरिएको हो।"
देउवासँग संसदीय दलमा भिड्न हानथाप,"काठमाडौं : कांग्रेस संसदीय दलका नेतामा सभापति एवं प्रधानमन्त्री शेरबहादुर देउवासँग भिड्न संस्थापनइतर समूहमा हानथाप चलेको छ। यो समूहबाट उम्मेदवार बन्न नेता डा शेखर कोइराला र महामन्त्री गगनकुमार थापाले दाबी गरेका छन्। इतर समूहको सोमबार बसेको बैठकले साझा उम्मेदवार तय गर्न नसकेको हो। मंगलबार बिहान पनि बैठक बस्ने नेताहरूले बताएका छन्। बैठकमा महामन्त्री थापाले आफू दलका नेतामा निर्वाचित हुने आधार रहेको दाबी गर्दै आफ्नो नेताका रूपमा नेता डा कोइरालालाई मान्ने स्वीकार गरेका थिए। डा कोइरालाले भने १४औं महाधिवेशनमा सभापतिका लागि देउवासँग प्रतिस्पर्धा गरेकाले अहिले पनि आफ्नै नेतृत्व स्वीकार गर्न थापासहित उनी पक्षधर नेतालाई आग्रह गरेका थिए। बैठकमा सहभागी नेताले भने इतर समूहबाट जो भए पनि एक जना सर्वसम्मत रूपमा उम्मेदवार बन्नुपर्ने धारणा राखेका थिए। दुई नेताको अडान सोमबार अन्तिम समयसम्म पनि कायमै राखेको बैठकमा सहभागी एक सांसदले बताए। ती सांसदले भने, हामीले सहमतिमा एक जना उम्मेदवार बन्नुस् भन्यौं तर उहाँहरूले अडान छोड्नुभएको छैन। नेता अर्जुननरसिंह केसीले सोमबार रातभरीमा एउटा निर्णय आउने विश्वास व्यक्त गरे। संसदीय दलको चुनावमा जाँदा हाम्रो समूह थप बलियो हिसाबले जाओस् भन्नका लागि उहाँहरू मिलेर आउनुहोस् भनेर हामी चुप बसेका छौं, नेता केसीले भने, सबै साथीहरूले उहाँहरू मिलेर आउनुको विकल्प छैन भनेकाले हामी त्यहीअनुसार अघि बढ्छौं। संसदीय दलको नेताका उम्मेदवारले दरखास्त दिने समय मंगलबार दिउँसो २ देखि ३ बजेसम्म तोकिएको छ। उम्मेदवारको अन्तिम नामावली मंगलबार नै प्रकाशन गर्ने कार्यक्रम छ। निर्वाचन समितिले सोमबार मतदाता नामावली प्रकाशन गरेको छ। उम्मेदवारीका साथ बुझाउनुपर्ने शुल्क समितिले ५१ हजार रुपैयाँ तोकेको छ। दलका नेता चुन्न पुस ६ गते बिहान ८ बजेदेखि दुई घण्टा मतदानको कार्यक्रम समिति संयोजक भीष्मराज आङ्देम्बेले जनाएका छन्। कुन सांसद कुन पक्षमा ? कांग्रेस संसदीय दलमा अहिलेसम्म संस्थापन पक्षमा ५०, इत्तर समूहमा ३२ र कतै नखुलेका ७ जना देखिएका छन्। प्रस्ट नखुलेका ७ रामचन्द्र पौडेल, डा शशांक कोइराला, प्रकाशमान सिंह, सन्तोष चालिसे, राजेन्द्रकुमार केसी, दीपक खड्का, प्रदीप पौडेल संस्थापन पक्ष ५० शेरबहादुर देउवा, पूर्णबहादुर खड्का, किशोरसिंह राठौर, विमलेन्द्र निधि, डा प्रकाशशरण महत, ज्ञानेन्द्रबहादुर कार्की, डा नारायण खड्का, एनपी साउद, रमेश लेखक, रामहरि खतिवडा, दुर्लभ थापा, उदयशमशेर राणा, मोहनबहादुर बस्नेत, वीरबहादुर बलायर, रमेश रिजाल, विनोदकुमार चौधरी, पूर्णबहादुर तामाङ, खमबहादुर गर्बुजा, डिल्लीराज पन्त, शंकर भण्डारी, श्यामकुमार घिमिरे, मोहन आचार्य, सीता गुरुङ, ऐनबहादुर शाही ठकुरी, अजयकुमार चौरसिया, दिनेशकुमार यादव, महेन्द्रकुमार राय, पुष्पबहादुर शाह, टेकबहादुर गुरुङ, विष्णुकुमार कार्की, शान्ति विक, रूपा विक, आशा विक, सरस्वती बजिमय, सीताकुमारी राना, सुशीला थिङ, अञ्जनी श्रेष्ठ, माया राई, मनोरमा शेरचन, अम्बिका बस्नेत, आरजू राणा देउवा, ईश्वरी न्यौपाने, मञ्जु खाँण, रमा कोइराला पौड्याल, कान्तिका सेजुवाल, कल्पना चौधरी, नगिना यादव, चन्दा चौधरी, संगीता मण्डल, जावेदा खातुन कोइरालाथापा समूह ३२ डा शेखर कोइराला, धनराज गुरुङ, गगन थापा, बद्री पाण्डे, जीवन परियार, हृदयराम थानी, दिलेन्द्रप्रसाद बडू, योगेश गौचन थकाली, रामनाथ अधिकारी, सञ्जयकुमार गौतम, रामकृष्ण यादव, देवप्रसाद तिमल्सेना, राजेन्द्र बजगाईं, डिगबहादुर लिम्बू, दिक्पालकुमार शाही, सुनीलकुमार शर्मा, तेजुलाल चौधरी, राजु थापा, अर्जुननरसिंह केसी, चन्द्र भण्डारी, सुरेन्द्रराज आचार्य, दीपक गिरी, सरिता प्रसाईं, प्रतिमा गौतम, लीलादेवी बोखिम, सीता मिजार, मुक्ताकुमारी यादव, विनाकुमारी थनेत, सपना राजभण्डारी, कुसुम थापामगर, मैना रावल र विश्वप्रकाश शर्मा"
दाङमा साताको पाँच दिन उडान,दाङ : दाङको टरिगाउँ विमानस्थलमा हवाई इन्धन डिपो सञ्चालनमा आएपछि नेपाल वायुसेवा निगमले सातामा पाँच दिन उडान भर्ने नयाँ तालिका सार्वजनिक गरेको छ। तुलसीपुर उपमहानगरपालिका१२ टरिगाउँ विमानस्थलमा मुस्किलले महिनामा ५७ उडान गर्दै आएको निगमले अब सातामा ५ दिन काठमाडौंदाङ हवाई सेवा दिने भएको हो। गत आइतबारदेखि दाङको टरिगाउँ विमानस्थलबाट जहाजले इन्धन भर्न सुरु गरेको थियो। तालिका नतोकेर उडान भर्ने र इन्धन दाङकै प्रयोग गरेको निगमले सातामा ५ दिनको उडान तालिका अहिले सार्वजनिक गरेको छ। अब सोमबार र बुधबारबाहेक अन्य दिन दाङमा हवाइ सेवा नियमित हुने विमानस्थल प्रमुख गणेश अर्यालले बताए। तुलसीपुरबाट हरेक दिन बिहान ९ बजेदेखि ११ बजेसम्म विमान उड्ने गरी नयाँ तालिका केन्द्रबाट आएको उनले बताए।७ दशकपछि टरिगाउँ विमानस्थलमा इन्धन डिपो मंसिर २५ देखि सञ्चालनमा आएको थियो। रिफ्युलिङको सुविधापछि उडान संख्या थप्न सहज भएको हो। कोरोना महामारी पहिले टरिगाउँ विमानस्थलबाट सातामा कहिले दुई र कहिले तीन दिनमात्रै उडान हुने गरेको थियो। यहाँ १९ सिटे ट्विनअटर विमानले सेवा दिँदै आएको छ।इन्धन डिपो सञ्चालनमा आएपछि विमानको उडान संख्या बढाउन थप सहज भएको नेपाल वायु सेवा निगमका दाङ प्रमुख महेन्द्रकुमार शर्माले बताए। रिफ्युलिङको सुविधा थपिएपछि पहिले दाङकाठमाडौं उडानमा कम्तीमा १३ जना यात्रु बोक्न मिल्ने अवस्था थियो भने अब १७ जनासम्म यात्रु बोक्न मिल्ने सुविधा थपिएको उनले बताए। रिफ्यूलिङको सुविधा थपिएपछि यात्रुले भाडा दरपनि केही सस्तो हुने अपेक्षा गरेका थिए। तर भाडादर भने अहिलेसम्म पूरानै कायम रहेको छ। हाल दाङकाठमाडौं न्यूनतम भाडा ८ हजार ८१० रुपैयाँ कायम गरिएको छ भने अधिकतम् १२ हजार ६६५ रुपैयाँसम्म छ। काठमाडौंबाट दाङ आउँदा दुई सय रुपैयाँ बढी भाडा निर्धारण गरिएको छ। यो भाडा दर दाङभन्दा झन्डै एक सय १५ मिटर पश्चिम दक्षिणको बाँकेस्थित राँझा विमानस्थल भन्दा बढी हो। तुलसीपुर उपमहानगरपालिकाका उपप्रमुख तथा टरिगाउँ विमानस्थल विस्तारका लागि पहल गर्न गठित समितिकी संयोजक श्यानी चौधरीले विमानस्थलको धावनमार्ग विस्तारका लागि प्रक्रिया अगाडि बढेको जानकारी दिइन्। टरिगाउँ विमानस्थलको धावनमार्ग विस्तारका लागि तीन दिन बसेर सर्भे गरेर इञ्जिनियरसहितको टोली शनिबार दाङबाट फर्किएको उनले बताइन्। अहिलेविमानस्थलको नयाँ टावर निर्माणको काम पनि धमाधम भइरहेको छ। एक करोड बजेट विनियोजना गरेर काम भइरहेको हो। डिटेल सर्भेको रिपोर्टपछि धावनमार्ग विस्तार हुने अपेक्षा स्थानीयको रहेको छ।
आयातमा अल्झनले मलको चरम अभाव,"काठमाडौं : समयमा किसानले रासायनिक मल पाउँदैनन्। चाहिएको बेला नपाउँदा उत्पादन घटेको मात्रै छैन, खेतीयोग्य जमिन पनि बाँझिँदैछ। यसको मुख्य कारण नेपालमा मल आयत गर्ने ठेकेदार नै हुन्। आयात गर्न ठेक्का लिने तर, समयमा नल्याउँदा मल अभावको समस्या किसानले बर्सेनि भोग्नुपरेको छ। आयातको तथ्यांक हेर्दा चरणबद्ध प्रक्रियागत समस्या त छँदैछ, ठेक्का हात पारेका कम्पनीले समयमा मल ल्याएको भेटिँदैन। हरेक वर्ष टेन्डर हात पारेर पनि ठेकेदार कम्पनीले मल नल्याएका उदाहरण धेरै छन्। आर्थिक वर्ष २०७७२०७८ मा कृषि सामग्री कम्पनी लिमिटेडमार्फत मात्रै आह्वान गरेको टेन्डरमा आवश्यक पर्ने मलमध्ये १ लाख ५ हजार मेट्रिकटन मल आयात भएन। कृषि सामग्री कम्पनी लिमिटेडका निमित्त प्रवन्ध निर्देशक राजेन्द्रबहादुर कार्की २०७७७८ मा विदेशी कम्पनीसँगको ज्वाइन्ट भेञ्चर नेपाली विडरले मल नै नल्याएको बताउँछन्। ती कम्पनीहरू कारबाहीको दायरामा आइसकेको उनले बताए। जोशी बिज हाउस काठमाडौंले मात्रै ६० हजार मेट्रिकटन युरिया ल्याउने ठेक्का लिएर पनि मल ल्याएन। तर, अहिले ग्लोबल बोलपत्र मात्रै आह्वान गर्न थालेपछि भने सबैबाट ढिलाचाँडो मल आइरहेकाले कारबाही गर्न परेको छैन। यसभन्दा अघि भने मल नल्याएकाले समस्या भोग्नु परेकै हो, उनले भने। समयमा किसानलाई मल दिन सरकारले वितरणको प्रक्रियागत झन्झट पनि बदल्न जरुरी भएको सरोकारवाला बताउँछन्। किसानलाई आवश्यक पर्ने मल आपूर्तिमा बजेट विनियोजन नै कम गरेकाले यसको दायरा बढाउनु पर्ने कृषि तथा पशुपन्छी विकास मन्त्रालयका उपसचिव डाराजेन्द्रप्रसाद मिश्र बताउँछन्। अन्तर्राष्ट्रिय बजारमा मलको मूल्य बढेकाले सोही अनुपातमा मूल्य बढाउन जरुरी भएको उनले औंल्याए। किसानलाई आवश्यक पर्ने शतप्रतिशत मल उपलब्ध हुन नसक्नुको मुख्य कारण समयमा खरिदबिक्रीको प्रक्रिया अवलम्बन नहुनु पनि रहेको कृषि मन्त्रालयका पूर्वसहसचिव लेखनाथ आचार्य दाबी गर्छन्। यस्तो ढिलाइ सरकारको हातमा पनि नहुने उनको अनुभव छ। मल खरिदको जिम्मेवारी पाएको निकायबाट भएको टेन्डरमा अन्तर्राष्ट्रिय स्तरको ठेक्कामा नियम पुयाउनु पर्ने, कहिलेकाहीँ रासायनिक मलको मूल्य परिवर्तन हुँदा समयमा ठेकेदारले मल नल्याउने, डलरको भाउमा तलमाथि हुँदा मल नल्याउने, कतिपय अवस्थामा मल बीचैमा आएर रोकिनेजस्ता समस्याहरू देखिने गरेका छन्, उनले भने, यस्तो ठेक्काको २३ वर्षअघि नै योजना गर्न पनि सरकारले कति बजेट छुट्याउँछ भन्ने निश्चित हँुदैन। यी विविध कठिनाइले गर्दा नियमित रूपमा सिजनमै रासायनिक मलआपूर्ति हुन नसकेको वास्तविकता हो। आफू पनि सोही महाशाखामा रहेर काम गरेको अनुभव सुनाउँदै उनले समयमै मल आपूर्ति गर्नमा बाधा अडर्चनहरू हुने गरेको उनले सुनाए। एक अध्ययनअनुसार नेपालमा वार्षिक ७ लाख मेट्रिकटनसम्म मल आवश्यक पर्ने देखाए पनि कहिलेकाहीँ यसको आधा पनि आपूर्ति गर्न नसकेको उनको भनाइ छ। राजनीति क्षेत्र, मन्त्रालय, सम्बन्धित कर्मचारीहरू, जनप्रतिनिधि, निजी क्षेत्र सबैबाट संवेदनशील भएर काम गरे यो समस्या समाधान हुने उनले बताए। विगत १२ वर्षदेखि रासायनिक मल कारखाना स्थापना हुनुपर्छ भनेर बहस सुरु भएको छ। यसलाई पूर्णता दिए आवश्यक परेको समयमा तत्काल मल उपलब्ध गर्न सम्भव हुने भएकाले छिटोभन्दा छिटो नेपालमै रासायनिक मलको कारखाना बनाउनु पर्नेमा कृषि विज्ञ लेखनाथ आचार्यले जोड दिए। यससँगै रासायनिक मलको खपत कम गर्न घरगाउँको अर्गानिक (कम्पोस्ट) मललाई पनि बढावा दिनुपर्ने उनको सुझाव छ। यता कृषि सामग्री कम्पनी लिमिटेडका निमित्त प्रवन्ध निर्देशक राजेन्द्रबहादुर कार्की आफूहरूले मल खरिददेखि बिक्री गर्न टेन्डरदेखिका सबै प्रक्रिया समयमै गरेको दाबी गर्छन्। उनकाअनुसार आफूहरूले दसैं अगाडि नै १० अर्ब ५० करोड रुपैयाँको मल ल्याइसकेको र अब युरिया आउँदै गरेको बताए। भन्छन्, सरकारले विनियोजन गरेको सबै रकमको मल खरिद गरिसकेको छौं। यो आर्थिक वर्षमा कम्पनीको रकम, स्रोत सुनिश्चितता भएको १६ अर्बमध्ये ११ अर्ब २० करोड हो। यसको २ वटा टेन्डर खोलिसकेको छ। सम्झौता हुन बाँकी छ। मलखाद खरिद प्रक्रिया बदल्न जरुरी नेपाल सरकारले अनुदानमा आधारित रासायनिक मलको शीर्षकमा मल खरिद गर्छ। वास्तवमा मल खरिद गर्ने दुइटा प्रक्रिया छन्। जीटूजी र ग्लोवल टेन्डर। तर, अहिले अर्को प्रक्रिया पनि आएको कृषि सामग्री कम्पनी लिमिटेडका निमित्त प्रवन्ध निर्देशक राजेन्द्रबहादुर कार्की बताउँछन्। जसलाई फ्रेमवर्क कन्ट्रयाक्ट भनिन्छ। आगामी दिनमा आउनसक्ने अभावलाई मध्यनजर गर्दै फ्रेमवर्क कन्ट्रयाक्ट बनाउन खोजिएको उनले बताए। यसबाट पनि गर्न सकिन्छ कि भनेर कृषि सामग्री कम्पनीले यसलाई अगाडि बढाउने सोच राखेको छ। यसमा एक पटक दर्ता हुन्छ, पटकपटक गरिरहनु पर्दैन। भोलि आवश्यक हुने मलको परिमाण जति अगाडि नै ल्याउन सुनिश्चित गर्ने भन्ने हो, उनी भन्छन्, यस्तो प्रक्रियाबारे अध्ययन पनि सुरु भइसकेको छ। यसो भएमा बारम्बार सूचना प्रकाशित गरेर ३५४५ दिने सूचनाको प्रक्रियामा गइरहनु पर्दैन। यो झन्झटिलो प्रक्रियाबाट गुज्रिनु पर्दैन। भोलि टेन्डर सफल वा असफल जे भए पनि फरक पर्दैन। कम्पनीको आधार पत्रहरू हेर्ने, विगत, वर्तमान, भविष्यलाई मूल्यांकन गरेर सार्वजनिक खरिद ऐनमा व्यवस्थापन गर्न खोजिएको उनले बताए। अहिले जीटुजी र ग्लोवल टेन्डर प्रक्रियाबाट मल खरिद गरिँदै आएको छ। यो दुवैमार्फत मल खरिद गर्ने अधिकार कृषि सामग्री कम्पनीलाई छ। कम्पनीले ग्लोबल टेन्डरमार्फत मल खरिद गर्नका लागि ४५ दिने सूचना दिएर टेन्डर आह्वान गर्छ। कृषि सामग्री कम्पनीमार्फत विगतका वर्षमा एउटालाई मात्रै विडर हुन्थ्यो तर अहिले ३४ ओटालेबोलकबोल (विडिङ)मा भाग लिँदै आएका छन्। यो वर्ष कसैलाई पनि कारबाही गर्नु परेको छैन। सबैले मल ल्याइदिएका छन्। उनीहरूले तोकिएको १ सय २० दिनभित्र मल ल्याइसक्नु पर्नेमा यसवर्ष ३५ दिनभित्र मल ल्याइसकेको उदाहरणहरू छन्। टेन्डरमा सार्वजनिक खरिद ऐनअनुसार कमपनीले ४५ दिनको अवधि तोक्ने व्यवस्थाअनुसार सार्वजनिक सूचना आह्वान गर्दै आएको छ। सो अवधिको टेन्डर असफल भएमा फेरि २१ दिनको सूचना जारी गर्न पाइने प्रावधान छ। यो दुवै जोड्दा ६६ दिन वा करिब ३ महिना जति सूचना जारी गर्नमै अल्झिने अवस्था छ। तर, अन्तर्राष्ट्रिय अभ्यासमा ७ दिनको टेन्डर आह्वान गर्दा पनि हुन्छ। यसैले नेपालमा पनि टेन्डर अवधि घटाए मल आपूर्तिको समय अवधि लम्बिने भएकाले अन्तर्राष्ट्रिय अभ्यासअनुसार अवलम्बन गर्न जरुरी भएको कम्पनीका निमित्त प्रवन्ध निर्देशक कार्की औंल्याउछन। तर, टेन्डर अवधि घटाउनमन्त्री परिषद्को निर्णयले नहुने ऐननै संशोधन गर्नुपर्ने भएकाले संसद्बाटै पास गरेर जानुपर्ने उनले बताए। यद्यपि अहिले हामीले मिल्नेसम्म धेरै कुरामा परिमार्जन गरेर लगेका छौं। पहिला टेन्डर हात पारेर मल खोज्न जाने विडरहरू थिए। तर, अहिले मल ल्याउने क्षमता भएका अन्तर्राष्ट्रिय स्तरका खाद्य प्राप्त विडरहरूले मात्रै भाग लिन पाउने व्यवस्था गरिएको छ। पहिला टेन्डर पाएको ६ महिनाभित्रमा मल ल्याइसक्नु पर्ने थियो भने अहिले यसको अवधि घटाएर ४ महिनासाढे ४ महिनासम्ममा मल ल्याइसक्ने अवधि तोकिएको छ। जीटूजी र ग्लोबल टेन्डर मल खरिदमा नेपाल सरकार र भारत सरकारबीच ५ वर्षे बहुवर्षे जीटुजी सम्झौता गरेको छ। दुवै सरकारबीच सम्झौतापत्रमा हस्ताक्षर (एमओयू) भएर जीटुजी गरेको छ। नेपाल सरकारले जीटुजीमार्फत मल ल्याउन कृषि सामग्री केन्द्रलाई तोकेको छ भने भारत सरकारले राष्ट्रिय केमिकल फर्टिलाइज संस्थालाई तोकेको छ। अहिले जीटुजीमार्फत ल्याउने मलमा कम्पनीको पहिलो काम भएकाले अलिकती आपूर्तिमा ढिलाइ भएको उनले स्विकार गरे। तर, आगामी दिनमा यसलाई सहज बनाउदै जाने भएकाले समयमै मल आइपुग्ने उनले विश्वास दिलाए। जीटूजीमार्फत मल खरिद गर्दा कम्पनीलेमाग गरेपछि भारत सरकारले मूल्य पठाउँछ। सो मूल्य कम्पनीले लागत अनुमानभन्दा तल भएमा, ग्लोबल टेन्डरभन्दा सस्तो भएमा स्विकार गर्ने नत्र त्यसलाई रिजेक्ट गने गरेको कार्कीले बताए। मलको जिम्मा पाएको कम्पनीले ४ चरणमा मलको आवश्यकता पर्ने भएकाले सोहीअनुसार टेन्डर आह्वान गर्ने गर्छन्। वर्षे धानलाई, चैते धानलाई, हिउँदे बालीलाई (गहुँ, मकैलगायत) लाई मध्यनजर गरेर तालिका अनुसार टेन्डर प्रकाशित गर्ने गरेको छ। मलखाद वितरण चुस्तता पहिला समयमा मल आउँदैन थियो तर यो वर्ष मल टन्नै आएको कम्पनीको दाबी छ। मल वितरणमा प्रदेश सरकारलाई कोटा निर्धारण गर्न अधिकार दिएको छ। कुन स्थानीय तहलाई कति मल वितरण गर्ने भनेर प्रदेशले कोटा निर्धारण गर्छ। सोही कोटाको आधारमा रहेर मागअनुसार मलको सिफारिस गरेपछि कृषि सामग्री केन्द्र र साल्ट ट्रेडिङले मल दिने गर्छ। बिक्रेता व्यवस्था कार्यविधि २०७७ भदौदेखि जारी भएको थियो। यसअनुसार कम्पनीबाट बिक्री वितरण हुने विभिन्न प्रकारका रासायनिक मल, प्रांगारिक मल, सूक्ष्मतत्व मल, कृषि चुनलगायत बीउविजनहरू नेपाल सरकारको सेवा प्रवाह नीतिअनुरूप स्थानीय तहको सिफारिसमा सहकारी संस्था, फर्म वा कम्पनीमार्फत वितरण प्रणालीलाई अझ बढी व्यवस्थित, सहज, पारदर्शी एवम् प्रभावकारी बनाइ कृषकहरूलाई सुलभ ढंगले कृषि सामग्रीहरू उपलव्ध गराउनुपर्ने छ। कम्पनीका निमित्त प्रवन्ध निर्देशक कार्की भन्छन्, अनुदानको मल वितरण व्यवस्थापन निर्देशिका २०७७ र विक्रेता व्यवस्था कार्यविधि २०७७ अनुसार नै काम भएकाले मल वितरण प्रणालीमा समस्या छैन। किनभने प्रत्येक पटक मल लगिसकेपछि सहकारीले वितरण नगरे दोस्रो पटक मल लैजान पाउँदैनन्। केन्द्रबाट हामीले कुन सहकारीले कति मल लग्यो, ककसलाई बाँड्यो भनेर अनुगमन गरेर हेर्छौं। पर्याप्त मलमा अपुग बजेट विनियोजन साल्ट ट्रेड्रिङ कर्पोरेसनका सूचना अधिकारी कुमारराज भण्डारी सरकारले विनियोजन गरेको बजेटको ३० प्रतिशत मल आपूर्तिको गर्दै आएको बताउँछन्। सो मल आपूर्तिको अधिकार पाएकोमा पछिल्लो समय प्रक्रियाका कारणभन्दा पनि अन्तर्राष्ट्रिय स्तरमा भएका मूल्य उतारचढाव लगायतले ढिलाइ भएको बताउँछन्। सरकारले दिएको अधिकारमा रहेर कर्पोरेशनले ग्लोबल टेन्डर प्रक्रियाबाट खरिद गर्छ। सरकारको अनुदानमा प्राप्त हुने यो मलका लागि प्राप्त बजेटले कति मल ल्याउन सकिन्छ भनेर हेर्छौं। यो अन्तर्राष्ट्रिय बजार मूल्यमा भर पर्छ। मलको मूल्य घटे बढी परिमाणमा र बढे कम परिमाणमा मल आउँछ। यो पटक कुल १५ अर्ब रुपैयाँ बराबरको मल खरिद गर्न बजेट परेकोमा कर्पोरेसनलाई ३० प्रतिशतको हिसावले करिब ४ अर्ब ५० करोड आउनुपर्ने हो। तर, हामीले यसमध्ये २ अर्ब २५ करोड मात्रै पाएका छौं। यो रकमबाट युरिया करिब ५७ हजार मेट्रिकटन मात्रआउँछ। अहिलेसम्म ३० हजार मे टन आइसकेको छ र बाँकी २७ हजार ५ सय मलको पहिल्यै टेन्डर भइसकेको छ। अब यो डिसेम्बरमा लोड भएर नेपाल आउने क्रममा छ। किसानलाई कहिल्यै पनि आवश्यक पर्ने अनुसारको मल आउन सकेको छैन। सरकारले छुट्याएको बजेट नै कम भएकले किसानलाई मल पर्याप्त नपुगेको उनको तर्क छ। ५ लाख मेट्रिकटन भए मात्र आवश्यकता पुग्नसक्छ तर यति मल ल्याउने बजेट नै छैन। अहिले तोकेको १५ अर्ब रुपैयाँले साढे २ लाख टन पनि आउँदैन। तर, ५ लाख टन ल्याउन ५३ अर्ब रुपैयाँ चाहिन्छ। तर यति त बजेट नै तोकिएको छैन। साल्ट ट्रेडिङले मल खरिदमा गर्ने प्रक्रिया पनि प्रायः कृषि सामग्री केन्द्रको जस्तै भएको उनले बताए। कर्पोरेसनले टेन्डरका लागि ३० दिने सुचना प्रकाशन गर्छ। वार्षिक क्यालेन्डरअनुसार टेन्डर आह्वान गरिन्छ। उनकाअनुसार प्रक्रिया गलत छैन, किनभने यो आर्थिक वर्षका लागि गत आर्थिक वर्षमै टेन्डर आव्हान गरिसकेका हुन्छौं। कुन मौसमका लागि कति मल ल्याउने हो सोहीअनुसार टेन्डर आह्वान गर्ने गरेको उनले बताए। अहिले मल आपूर्तिमा ढिलाइ हुनुको कारण प्रक्रियामा चुकेर होइन। हामिले मल खरिद गर्ने प्रक्रियाभन्दा पनि तुलनात्मक रूपमा हाम्रो सानो देशका लागि कम मलको माग हुनु हाम्रो कमजोरी देखिन्छ। तर, २३ वर्षयता कोभिडका कारण र युक्रेनरुसको युद्धले गर्दा मूल्यमा उतार चढाव आएको छ। ग्लोबल क्राइसिसले मल आपूर्तिमा समस्या देखिएको उनले बताए। उनकाअनुसार ठूला देशले लाखौं लाख टन किनिदिँदा विदेशीले नेपाललाई खरिदकर्ता नै सम्झेको छैन। पहिला ३४ सयमा गरेको टेन्डर १३ सय पुग्यो। यसैले नेपालले मलमा गर्ने बजेट विनियोजन नै कम भएकाले पर्याप्त आपूर्ति हुन नसकेको हो। हामीलाई आवश्यक पर्नेअनुसार छैन। विगत २ वर्षमा सरकारले पहिला बजेट विनियोजन नगरे पनि बजेट सुनिश्चितता गरिदिएको थियो। बजेट कम भएकै कारण मल खरिदका लागि आह्वान गरेको बजेट टेन्डरमा कोही पनि नआएको घटना उनले सुनाए। ग्लोबल क्राइसिसले गर्दा यसअघि ग्लोबल टेन्डरमा भाग नै लिएनन्। कृषि तथा पशुपन्छी विकास मन्त्रालयका अनुसार हिउँदे सिजनमा अनुमानित १ लाख ७७ हजार मेट्रिकटन रासायनिक मलको आवश्यक पर्छ। सबै सिजनका लागि बर्सेनि सबै खालका रासायनिक मल ५ लाख २० हजार मेट्रिकटन आवश्यक पर्छ। तर, यो अनुपातमा आयात भने भएको छैन। यद्यपि सरकारले अनुदानमा मल बिक्री गर्दै आएकाले किसानलाई भार कम पर्न गएको कृषि मन्त्रालयले बताएको छ। तर, सरकारले चालू आवमा २ लाख ५७ हजार मेट्रिकटन रासायनिक मलखाद खरिद व्यवस्थापनका लागि ३१ अर्ब रुपैयाँ छुट्याइएको छ। जसमा सुरु विनियोजित बजेट १५ अर्ब रुपैयाँ गरेको थियो। साउन महिनामा अर्थ मन्त्रालयबाट थप स्रोत सुनिश्चितता भएको रकम १६ अर्ब थियो। यस्तो हुन्छ खरिद प्रक्रिया बजेट विनियोजन गर्नुअघि मुलुकका लागि कति मल आवश्यक पर्नेबारे सुरुमा निक्र्याेल गरिन्छ। कृषि सामग्री कम्पनी तथा साल्ट ट्रेडिङ कम्पनीले आवश्यकताको आधारमा विवरण खुलाएर कृषि तथा पशुपन्छी विकास मन्त्रालयलाई पत्र लेख्छन्। सोही आधारमा कृषि मन्त्रालयले अर्थ मन्त्रालयलाई अनुरोध गरेपछि बजेट विनियोजन हुन्छ। अनुमानित मलका लागि अलग्गै बजेट विनियोजन हुन्छ। बजेट सार्वजनिक हुनु ६ महिना अगाडि नै सो प्रक्रिया अपनाइन्छ। नेपालामा मलखाद खरिदका लागि कृषि सामग्री कम्पनी र साल्ट ट्रेडिङ कर्पोरेसनलाई जिम्मा दिएको छ। मुलुकमा मल आवश्यकतालाई हेरेर अनुदानमा आधारित मलका लागि करिब ७० प्रतिशत मल कृषि सामग्री कम्पनीले खरिद गर्छ। यसबाहेक ३० प्रतिशत मल साल्ट ट्रेडिङ कर्पोरेसनले खरिद गर्छ। कृषि सामग्री कम्पनीले २०६५ सालदेखि अनुदानको मल खरिद कार्यको जिम्मेवारी पाउँदै आएको छ। रासायनिक मल अन्तर्राष्ट्रिय ग्लोबल टेन्डरको माध्यमबाट सीआईएफ कोलकाताहल्दिया वा सीआईपी नेपाल सीमाको गोदाम विराटनगर, वीरगन्ज, भैरहवा डेलिभरिका आधारमा अन्तर्राष्ट्रिय बजारबाट खरिद गर्ने गरेको छ। कम्पनीले मल खरिदका लागि नेपालबाट प्रकाशित हुने ख्याति प्राप्त राष्ट्रिय दैनिक पत्रिकामा बोलपत्र आह्वान गर्छ। बोलपत्र आह्वान कृषि तथा पशुपन्छी विकास मन्त्रालयबाट प्राप्त खरिद योजनाअनुसार बालीनालीमा हुने मागका आधारमा गरिन्छ। कम्पनीले स्वीकृत वार्षिक खरिद योजनाअनुसार ग्लोबल टेन्डर आह्वान गर्छ। सामान्यतया अन्तर्राष्ट्रिय बोलपत्रमार्फत मल आयात गर्न ५६ महिना लाग्छ। त्यसैले बाली सिजनमा भन्दा अगावै मल खरिदका लागि बोलपत्रका प्रक्रियाहरू सञ्चालन गर्नुपर्छ। अन्तर्राष्ट्रिय बोलपत्रका अतिरिक्त यस कम्पनीले जीटुजीमार्फत पनि मल आयात गर्ने गरेको छ। साथै कम्पनीले नेपाल सरकारलाई कुनै दाता मुलुकबाट प्राप्त हुने सहयोगको मलको सञ्चय तथा बिक्री वितरणसमेत गर्ने गरेको छ। किसानलाई आवश्यक पर्ने मल आपूर्तिमा बजेट विनियोजन नै कम गरेकाले यसको दायरा बढाउनु पर्छ। अन्तर्राष्ट्रिय बजारमा मलको मूल्य बढेकाले सोही अनुपातमा मूल्य बढाउन पनि जरुरी छ। हामी अध्ययन गर्दैछौं। डाराजेन्द्रप्रसाद मिश्र, उपसचिव, कृषि मन्त्रालय विगत १२ वर्षदेखि रासायनिक मल कारखाना स्थापना हुनुपर्छ भनेर बहस सुरु भएको छ। यसलाई पूर्णता दिए आवश्यक परेको समयमा तत्काल मल उपलब्ध गर्न सम्भव छ। यो बाहेकको सम्भावना भनेको अर्गानिक (कम्पोस्ट) मललाई प्रयोग गर्नुपर्छ। लेखनाथ आचार्य,कृषि विज्ञ हामीले मल खरिददेखि बिक्री गर्न टेन्डरदेखिका सबै प्रक्रिया समयमै गरेका छौं। दसैं अगाडि नै १० अर्ब ५० करोडको मल ल्याइसकेका थियौ र अब युरिया मल आउँदै छ। सरकारले विनियोजन गरेको सबै रकमको मल खरिद गरिसकेको छौं। राजेन्द्रबहादुर कार्की,निमित्त प्रवन्ध निर्देशक, कृषि सामग्री कम्पनी लिमिटेड"
पाटनका तीन इन्जिनियर बर्खास्त,"बैतडी : बैतडीको पाटन नगरपालिकाले तीन जना प्राविधिकलाई बर्खास्त गरेको छ। नगर अनुगमन समिति संयोजक नगरपालिकाका उपप्रमुख कमल सिंह बोहराका अनुसार योजना शाखा प्रमुख इन्जिनियर राजेन्द्र ठगुन्ना, सवइन्जिनियरद्वय भरत साउँद र लक्ष्मण महरालाई बर्खास्त गरिएको हो। उपप्रमुख बोहराले अन्नपूर्ण पोस्ट्सँग भने, नगर क्षेत्रभित्रका योजनाका कामहरू गुणस्तरहीन बनेको पाइएको र उक्त काममा प्राविधिकहरूको पनि त्रुटि देखिएकाले बर्खास्त गर्नु परेको हो। पछिल्ला केही दिनयता नगरउपप्रमुख बोहराले विभिन्न योजनाहरूको अनुगमन गरेका थिए। पाटन नगरपालिकाको नयाँ बन्न लागेको प्रशासनीक भवनमा समेत कमसल सामग्री प्रयोग गरिएको पाइएपछि उनीहरूलाई बर्खास्त गरिएको हो। अनुगमनका क्रममा नगरपालिका आफ्नै भवनको तेस्रो र चौथो तलामा बालुवामाथि प्लास्टर गरेको भेटिएको थियो। अनुगमन समिति संयोजक एवं उपप्रमुख बोहराले त्रुटि भेटिएको सबै ठाउँमा पुनर्निर्माण गर्न निर्देशनसमेत दिएका छन्। भवन अहिले पनि निर्माणाधीन छ। प्रशासनिक भवनको तेस्रो र चौथो तला निर्माणका लागि २०७८ असारमा प्रशंसा शिवलिङ निर्माण कम्पनीसँग २ वर्षमा काम सक्ने गरी २ करोड ८० लाखमा सम्झौता भएको थियो। निर्माण सकिनै लागेको भवनको प्लास्टरमा सिमेन्टको मात्रा एकदमै न्यून लगाएको, फर्समा बालुवा मात्रै रहेको भेटिएको थियो। त्यसैगरी पाटन नगरपालिका१ मा रहेको जनता आधारभूत विद्यालयको भवनमा समेत जग कमजोर देखिएको र छतसमेत चर्किएको पाइएको छ। श्रीकृष्ण निर्माण सेवाले २०७७०७८ निर्माणको जिम्मा पाइको थियो। ४२ लाखको लागतमा निर्माण भएको सो विद्यालय हस्तान्तरणसमेत गरिएको छैन। त्यसैगरी पाटन नगरपालिका३ मा रहेको गुजर माध्यमिक विद्यालयमा पनि गुणस्तरहीन काम भएको पाइएको छ। कृष्ण कन्सट्रक्सनले ४२ लाखलागतमा निर्माणको जिम्मा पाएको थियो। निर्माण सम्पन्न नहुँदै ब्यापक त्रुटि भएको भेटिएको अनुगमन समितिले जनाएको छ। यसरी करोडौंका योजनाहरू निर्माणमा ब्यापक त्रुटि भेटिएपछि जस्तरबाट ब्यापक आलोचना भइरहेको छ। नगरपालिकाको आफ्नै प्रशासनिक भवनसमेत गुणस्तरहीन सामान प्रयोग गरी निर्माण गरिएको छ। अन्य संरचनाको हालत के होला ?, जिल्ला समन्वय समितिका सदस्य प्रेम भाटले प्रश्न गरे। बर्खास्त गरिएका योजना शाखा प्रमुखसहितका प्राविधिकहरूले कानुनी उपचार खोज्ने बताएका छन्। कुनै जानकारी दिइएन्। कुनै पनि मौका दिइएन। स्पष्टीकरणसमेत सोधिएन्। के कति कारणले हटाएको हो भन्ने कुरा बुझ्ने मौका समेत दिएनन् ? कानुनी उपचार खोज्छौं, इन्जिनियर राजेन्द्र ठगुन्नाले भने।"
राउटेलाई नागरिकता नदिएकोमा कारण देखाउ,"दैलेख : लोपोन्मुख राउटे नागरिकलाई नेपाली नागरिकताको प्रमाणपत्र जारी गर्नुपर्ने माग गर्दै सर्वोच्च अदालतमा परेको रिटमा कारण देखाउ आदेश जारी भएको छ। सर्वोच्च अदालतका न्यायाधीश तीलप्रसाद श्रेष्ठको एकल इजलासले प्रधानमन्त्री तथा मन्त्री परिषद्को कार्यालयसहित विपक्षीलाई नेपाली नागरिकता राउटेलाई जारी नगर्नुको कारण पेश गर्न आदेश दिएको छ। रिट निवेदनमा प्रधानमन्त्री तथा मन्त्रिपरिषद्को कार्यालय, गृहमन्त्रालय र जिल्ला प्रशासन कार्यालय दैलेखलाई विपक्षी बनाइएको छ। रिट निवेदक ऋतिक यादवले राउटेलाई नागरिकतासम्बन्धी मुद्दामा सर्वोच्च अदालतले कारण देखाउ आदेश जारी गरेको बताए। राउटेलाई नागरिकता माग्दै सिम्रौनगढ नगरपालिका१० बाराका ऋतिक यादव र भिमसेनथापा गाउँपालिका२ गोरखाका शिशिर धितालले सर्वोच्चमा रिट दायर गरेका थिए। रिट निवेदकको माग अनुसार अन्तरिम आदेश नदिएको सर्वोच्चले कारण देखाउ आदेश दिएको हो। राउटेहरू पहिचानको हकबाट वञ्चित रहेको भन्दै रिटमा राउटे नागरिकहरूलाई तत्काल नेपाली नागरिकता वितरण गर्न विपक्षीका नाउँमा अन्तरिम आदेशको माग गरिएको थियो। गृह मन्त्रालयले २०७३ फागुन २४ गते गरेको परिपत्र र दैलेखको गुराँस गाउँपालिकाले प्रदान गरेको परिचयपत्रको आधारमा जिल्ला प्रशासन कार्यालय दैलेखले कार्यान्वयन गर्न संविधानको धारा १३३(३) बमोजिम परमादेश लगायत अन्य उपयुक्त आदेशको माग रिट निवेदनमा गरिएको छ। रिटमा नेपालको संविधान, प्रचलित कानुनका आधारमा राउटे समुदायको नागरिकता प्राप्त गर्ने संवैधानिक तथा काननी हक सरकारले हनन् गरेको उल्लेख छ। नेपाली नागरिकता नपाउँदा राउटे नागरिकहरू मताधिकारबाट समेत बञ्चित छन्। दैलेख लगायत कर्णालीका विभिन्न जिल्लामा फिरन्ते जीवनयापन गर्दै आएका यो समुदायको जनसंख्या १ सय ४३ जना छ।"
घट्यो सार्वजनिक ऋण,"काठमाडौं : चालू आर्थिक वर्षको पहिलो तीन महिनामा सार्वजनिक ऋण ०२७ प्रतिशतले घटेको छ। गत असारमा यस्तो ऋण २० खर्ब १३ अर्ब थियो। तीन महिनामा ५ अर्ब ४५ करोडले सार्वजनिक ऋण घटेको सार्वजनिक ऋण व्यवस्थापन कार्यालयले जनाएको छ। समीक्षा अवधिमा २० खर्ब ७ अर्ब सार्वजनिक ऋण छ। कार्यालयका अनुसार बाह्य ऋण २३७ प्रतिशतले बढ्दा आन्तरिक ऋण ३०२ प्रतिशतले घटेको छ। असोज मसान्तसम्म १० खर्ब ५० अर्ब रुपैयाँ बाह्य ऋण लिँदा ९ खर्ब ५७ अर्ब आन्तरिक ऋण छ। अघिल्लो आर्थिक वर्ष २०७८०७९ को पहिलो त्रैमासिकमा सरकारको ऋण १७ खर्ब २३ अर्ब हुँदा बाह्य ऋण ९ खर्ब ४९ अर्ब र आन्तरिक ऋण ७ खर्ब ७३ अर्ब थियो। चालू र अघिल्लो आर्थिक वर्षको पहिलो त्रैमासिकको सार्वजनिक ऋणको तुलना गर्दा चालू वर्ष भने यस्तो ऋण बढेको छ। चालू वर्षको पहिलो तीन महिनामा सार्वजनिक ऋण अघिल्लो वर्षको तुलनामा १८९७ प्रतिशतले बढेको देखिन्छ। यस्तै, कुल गार्हस्थ्य उत्पादनमा सार्वजनिक ऋणको हिस्सा ४१३८ प्रतिशत पुगेको छ। त्यसमा बाह्य ऋणको हिस्सा २१६४ प्रतिशत र आन्तरिक ऋणको हिस्सा १९७३ प्रतिशत पुगेको छ। नेपालको कुल गार्हस्थ्य उत्पादनको आकार ४८ खर्ब ५१ अर्ब रुपैयाँ छ। असोज मसान्तसम्म कार्यलयले करिब २४ अर्ब रुपैयाँ ऋण उठाएको पनि छ। यसमा सबै बाह्य ऋणबाट मात्रै उठाइएको हो। बाह्य ऋण उठाउन दुई औजार प्रयोग गरिएका छन्। जसमा बहुपक्षीयबाट २१ अर्ब ९३ करोड र दुईपक्षीयबाट २ अर्ब ७७ करोड ऋण उठाइएको कार्यालयको तथ्यांकमा छ। समीक्षा अवधिमा आन्तरिक ऋण उठाइएको छैन। मंसिरमा आन्तरिक ऋण उठाउन टेजरी बिल निष्कासन गरिएकोे अर्थ मन्त्रालयका उपसचिव दिनेश रेग्मीले जानकारी दिए। आन्तरिक ऋण उठाउन टेजर बिल र विभिन्न विकास ऋणपत्रहरू निष्कासन गरिने गरिन्छ। सार्वजनिक ऋण व्यवस्थापन कार्यालयका अनुसार आर्थिक वर्ष २०७९८० को पहिलो तीन महिनामा सार्वजनिक ऋणको साँवाबापत ३५ अर्ब ६८ करोड रुपैयाँ भुक्तानी गरिएको छ। जसमा विदेशी ऋणको साँवा ५ अर्ब ८४ करोड र आन्तरिक ऋणको साँवा २९ अर्ब ८३ करोड रुपैयाँ भुक्तानी भएको छ। यो अवधिमा ब्याजबापत मात्रै १४ अर्ब ९४ करोड रुपैयाँ भुक्तानी गरिएको छ। तीन महिनामा तिरेको साँवा र ब्याज ५० अर्ब ६२ करोड छ। आर्थिक वर्ष २०७८०७९ को पहिलो त्रैमासमा ऋणको साँवा र ब्याजबापत ४१ अर्ब ९३ करोड रुपैयाँ भुक्तानी गरिएको थियो।"
तीन दलले छाने नेता,"काठमाडौं : नयाँ सरकार गठनको समयावधि तोकिएसँगै दलहरूले धमाधम संसदीय दलका नेता चयन गर्न थालेका छन्। राष्ट्रपति विद्यादेवी भण्डारीले दिएको ७ दिनको समयावधिको दोस्रो दिन राष्ट्रिय स्वतन्त्र पार्टी (रास्वपा), नेकपा एकीकृत समाजवादी र जनमत पार्टीले संसदीय दलको नेता छानेका छन्। आइतबार राष्ट्रपति भण्डारीले संविधानको धारा ७६ को २ अनुसार नयाँ सरकार गठन गर्न सात दिनको समय आह्वान गरेकी छन्। यो निर्वाचनबाट उदाएको नयाँ दल रास्वपाले सर्वसम्मत रूपमा पार्टी सभापति रवि लामिछानेलाई संसदीय दलको नेता चयन गरेको छ। रास्वपाले प्रत्यक्ष ७ र समानुपातिकतर्फ १३ गरी २० सिट जितेको छ। एकीकृत समाजवादीको संसदीय दलको नेतामा अध्यक्ष माधवकुमार नेपाल चयन भएका छन्। संसदीय दलको उपनेतामा उपाध्यक्ष राजेन्द्र पाण्डे चयन भएका छन् भने दलको सचेतकमा उपमहासचिव प्रकाश ज्वाला चयन भए। यो पार्टीले प्रत्यक्षतर्फ १० सिट जितेको छ। तर, थ्रेसहोल्ड भने कटाउन सकेन। जनमत पार्टीको संसदीय दलको नेतामा चन्द्रकान्त (सिके) राउत चयन भएका छन्। उनलाई सर्वसम्मत रूपमा संसदीय दलको नेतामा चयन गरेको सचिवालय प्रमुख राजेश मण्डलले जानकारी दिए। यो पार्टीमा प्रत्यक्षमा जित्नेमा राउत एक्ला हुन् भने समानुपातिकमा ५ सिट गरी ६ सिट जितेको छ। दलको उपनेतामा अब्दुल खान, मुख्य सचेतकमा अनिता साह, सचेतकमा गोमा लाभ सापकोटालाई चयन गरिएको छ। यो पार्टीले सदस्यसचिवमा बिनिताकुमारी सिंह र कोषाध्यक्षमा सोनु मुर्मुलाई चयन गरिएको छ। नेकपा एमालेले मंगलबार संसद भेला बोलाएको छ। सोही भेलाले संसदीय दलको नेता चयन गर्ने सम्भावना छ भने कांग्रेसमा बुधबार संसदीय दलको नेता चयन गर्ने मिति तय भएको छ। कांग्रेसमा संसदीय दलको नेताका आकांक्षी धेरै छन्। सभापति शेरबहादुर देउवा, महामन्त्री गगन थापा एवं शीर्ष नेता डा शेखर कोइराला मुख्य आकांक्षी हुन्।"
कापीकलम बोक्ने उमेरमा बालबच्चा,"गोरखा : धार्चे२ का १८ वर्षका सङराजा र १६ वर्षकी सङ्मेन्दो गुरुङको हालसालै विधिवत् विवाह भयो। कक्षा ९ मा पढ्ने सङ्मेन्दो र कक्षा ११ मा पढ्ने सङराजा एक वर्षदेखि प्रेमसम्बन्धमा थिए। उनीहरू मामाकी छोरी र फुपूका छोरा हुन्। दुवैजनाले आफ्नो प्रेमसम्बन्धबारे परिवारमा जानकारी गराएका थिए। तर, उक्त वर्ष सङराजाको ल्हो (वर्ग) चलिरहेकाले दुलही भित्र्याउन मिलेन। त्यसैले उनी सङ्मेन्दोको घरमा आउजाउ गर्न थाले। छोरीको मन मिलेको केटो आउँदा अभिभावकले रोकेछेक गरेनन्। छोरीचेलीको मन मिलेको केटा घरमा आउँदा स्वागत गर्ने चलन सङ्मेन्दोका अभिभावकको मात्र होइन, यस भेगकै हो। वर्ग सकिएपछि भित्र्याउने तयारी थियो। तर, जब सङ्मेन्दोले बच्चा जन्माइन् तब वर्गको दोष काटियो भन्दै उनले सङ्मेन्दोलाई भित्र्याए। वर्ग चलेको बर्ष नयाँ दुलही भिœयाउन नहुने तर बच्चा जन्मिएपछि दोष मेटिने भन्दै भिœयाउने चलन रहेको स्थानीयवासी मार्सिङ गुरुङको भनाइ छ। छोरीको मन मिलेको केटा राति छोरीसितै बस्न आउँदा अभिभावकले बाधाविरोध नगर्ने स्थानीयवासी गर्बु गुरुङ बताउँछन्। केटा र केटीको मन मिलेपछि राति सुत्न मात्र होइन, केटाहरू दिउँसो घरायसी काम गर्न पनि जाने चलन छ, उनी भन्छन्, केटा र केटीको मायाप्रेम भएपछि विवाह हुन्छ। बिहे नहुञ्जेल केटाहरू केटीको घरको घाँस दाउरा गर्ने, पानी बोक्ने, खेतबारीको काम गर्न पनि जान्छन्। अनि राति सुत्न, बस्न पनि केटीको घरमा जान्छन्। केटी गोठमा बस्ने रहेछ भने केटा पनि गोठमै बस्न जान्छन्। यो गाउँको परापूर्वदेखि चलिआएको चलन रहेको उनको भनाइ छ। वर्ग खुलेपछि जैसीले जुराएको लगनमा विवाह गर्ने चलन रहेको उनी सुनाउँछन्। केटाले नभिœयाउँदै केटी सुत्केरी हुने दिन आयो तर केटा कामविशेषले घरमा छैन भने केटाको बुबाले बुहारी भिœयाउने चलन छ, उनी भन्छन्। यस्तो परम्परा धार्चे गाउँपालिका १, २, ६ का सबै गाउँबस्ती र आरुघाट गाउँपालिका१ का केही गाउँमा पनि छ। यहाँका सबै गाउँमा मायाप्रेम गरेर मात्र विवाह गर्ने चलन छ। गाउँको परम्परा संस्कृतिलाई संरक्षण गर्नुपर्ने अवस्था एकातिर छ। संस्कृतिसँगै जोडिएर आएका विकृतिले यहाँका सचेत वर्ग हैरान छन्। मायाप्रेम बसेकाहरू बिहे गर्ने सर्तमा उठबस गरेको त ठीकै छ। तर, यहाँ अर्कै बिकृति पनि व्याप्त छ, अर्का स्थानीयवासी कम्रक्ष गुरुङ भन्छन्, यहाँ त १४१५ बर्ष लागेपछि केटाहरू रातिराति केटीको घरघर चहार्दै हिँड्ने गर्छन्। रामरमिता गरेर रात काट्ने चलन छ। स्कुले केटाकेटी यतातिर लागेपछि विकृति आएको छ। नियन्त्रण गर्न गाह्रो भएको छ। स्कुलको पढाइमा रटिने बेला रासलीलातिर लागेपछि धेरैको भविष्य अन्योल भइरहेको भन्दै उनी चिन्ता व्यक्त गर्छन्। छाडा प्रवृत्तिका कारण गाउँमा बालविवाह गर्नेको दर धेरै छ, उनी भन्छन्, केही सचेत युवाले यो छाडा परम्पराले धेरै बिकृति भयो, अहिलेको युगमा यस्ता बिकृति अन्त्य हुनुपर्छ भनेर आवाज उठाएको पनि हो। तर, अन्त्य गर्न सफल भएनौं। १३१४ वर्ष लागेपछि रोदी बस्ने, जथाभावी यौनसम्पर्क गर्ने, सानै उमेरमा विवाह गर्ने, बीचैमा पढाइ छाड्ने समस्याले गाउँमा प्रगति हुन नसकेको अर्की स्थानीयवासी सुनेमेन्दो गुरुङ बताउँछिन्। अहिलेको प्रतिस्पर्धाको जमानामा गाउँका युवा पुस्ता भने विकृतिमा जकडिएर भुलिरहेको उनको गुनासो छ। यो चलन हटाउनुपर्छ भनेर धेरै पटक कचहरी बसेर विभिन्न नीति नियम पनि बनाएका हौं, उनी भन्छिन्, तर केही समय मात्र चल्छ अनि पुरानै पारा आइहाल्छ। विद्यमान विकृति हटाउन युवा नै सशक्त रुपमा लाग्नुपर्नेमा उनको जोड छ। किशोर उमेरमै असुरक्षित यौनसम्पर्कका कारण अवैध गर्भ रहने समस्या बग्रेल्ती रहेको जनाइएको छ।"
डिपोमा छैन खाद्यान्न,"मुगु : जिल्लाका तीन स्थानीय तहमा रहेका खाद्य डिपो तथा बिक्री केन्द्रमा खाद्यान्न ढुवानी नहुँदा स्थानीय मर्कामा परेका छन्। मुगुम कार्मारोङ, सोरु र खत्याड गाउँपालिकामा रहेका तीन खाद्य डिपो र दुई बिक्री केन्द्रमा खाद्यन्न ढुवानी नहुँदा यस क्षेत्रका सर्बसाधारण सहुलियतको खाद्यान्न उपभोग गर्नबाट बन्चित भएका हुन्। यस आर्थिक वर्षका लागी खाद्य व्यवस्थापन तथा ब्यापार कम्पनी लिमिटेडले जिल्लाका तीन स्थानीय तहका तीन डिपो र दुई बिक्री केन्द्रका लागी ढुवानीको टेण्डर आह्वान दुई पटकसम्म गरेको भए पनि ठेकेदार पक्षले ढुवानी गर्दा तेलको मूल्यवृद्धि भएको भन्दै कोटेसन दरखास्त पेश नगर्दा हालसम्म ढुवानी गर्न नसकिएको खाद्य ब्यवस्थापन तथा व्यापार कम्पनी लिमिटेडले जनाएको छ। सोरु गाउँपालिकाको सोरु कोट डिपोका लागि यस आर्थिक वर्षमा सुर्खेतबाट १ हजार क्विन्टल खाद्यान्न ढुवानी गर्नु पर्नेछ। सोही गाउँपालिकाको कालै बिक्री केन्द्रका लागि २ हजार क्विन्टल, खत्याड गाउँपालिकाको श्रीकोट डिपोमा सुर्खेतबाटै १ हजार ५ सय क्विन्टल, सोही गाउँपालिकाको रातापानी बिबक्री केन्द्रमा ७ सय ५० क्विन्टल र मुगुम कार्मारोङ गाउँपालिकामा सुर्खेतबाटै १ हजार क्विन्टल खाद्यान्न ढुवानी गर्न दुई पटकसम्म कोटेशन आब्हान गरिएको थियो। तर, ढुवानीमा तेलको मूल्य वृद्धि भएको भन्दै ठेकेदारले दरखास्त पेस गर्न नसक्दा हालसम्म डिपो र बिक्री केन्द्रमा खाद्यन्न ढुवानी हुन नसकेको खाद्य व्यवस्थापन तथा व्यापार केन्द्र मुगुका प्रमुख पुश्कर भामले जानकारी दिए। आफ्नो पायक पर्ने नजिकका डिपो तथा बिक्री केन्द्रबाट सर्वसाधारणले बजारको भन्दा सहुलियत दरमा आफूले चाहे अनुसारका खाद्यान्न किनेर लैजाने गरेका थिए। साउन महिनादेखि ती डिपो तथा बिक्री केन्द्रमा खाद्यान्न शून्य भएपछी सर्बसाधारण गाउँदेखि एकदुई घण्टा टाढाको बजारबाट महँगोमा खाद्यान्न किनेर उपभोग गर्न बाध्य भएका मुगुम कार्माराङ गाउँपालिका ५ का पेमा टोर्चे लामाले बताए। ग्रामिण भेगमा रहेका डिपो तथा बिक्री केन्द्रमा प्रति ३० किलोको बोरा सहुलियत दरमा १ हजार ४ सय ७० देखि १ हजार ८ सय सम्ममा सर्बसाधारणले पाउने गरेका भए पनि साउन महिना यता डिपो तथा बिक्री केन्द्रमा खाद्यान्न शून्य भएपछि स्थानीय ब्यापारी र बजारबाट प्रति ३० किलोको बोरा खाद्यान्न किन्दा सर्वसाधारणले ६ सयदेखि १ हजार बढी मूल्यमा खाद्यान्न किन्न बाध्य भएको खत्याड गाउँपालिका १ का बाच्या बुढाले बताए। असोज १९ देखि २६ सम्म परेको अबिरल बर्षाले कृषकले लगाएको अन्नबाली बगायो। हिउँदमा परिवार कसरी पाल्ने चिन्तामा रहेका ग्रामीण भेगका सर्बसाधारणले आप्नो गाउँघर नजिकका डिपो तथा बिक्रि केन्द्रबाट सहुलियतमा पाईने खाद्यान्न किनेर घरपारिवारको बिहान बेलुकिको छाक टार्ने आशा थियो। अहिलेसम्म सरकारले खाद्यान्न पुयाउन सकेको छैन। अहिले जसोतसो जोहो गरेका छांै, अब पुस माघबाट कसरी परिवार पाल्ने हो। गाउँघरमा अन्न जोहो गर्ने बाटो छैन। घर भिœयाउन लागेको अन्नबाली सबै पहिरो र बाढीले क्षति बनाइ सक्यो, सोरु गाउँपालिका ९ का परुनाथ योगीले बताए। मुगुमा वर्षभरि खेति गरेर पनि ६ महिना खान पुग्दैन। मजदुरी गरेर आम्दानी भएको रकमले डिपो तथा बिक्री केन्द्रमा सहुलिएत दरले पाइने खाद्यान्न किनेर घर परिवारलाई बिहान बेलुकिको छाक टार्ने गरेका स्थानीयका लागी अहिले दुबै केन्द्रमा खाद्यान्न शून्य भएपछि मजदुरी गरेर आम्दानी गरेको रकमले महँगोेमा खाद्यान्न किन्नु परेको सोरु गाउँपालिका ८ का मनबहादुर रावलले बताए।"
ज्येष्ठ सदस्यको टुंगोबिनै सांसदको शपथ तय,"काठमाडौं : नवनिर्वाचित प्रतिनिधिसभा सदस्यले यही पुस ७ गते बिहीबार आफूमध्ये ज्येष्ठ सदस्यबाट शपथ लिने भएका छन्। तर, ज्येष्ठ सदस्यकै टुंगो लागेको छैन। कानुनअनुसार उनले ७ गतेअगावै राष्ट्रपतिसमक्ष शपथ लिइसक्नुपर्ने हुन्छ। उपस्थित हुनेमध्ये ज्येष्ठ सदस्यबाट शपथ गराउने हो। छलफल चलिरहेको छ। प्रमाणित भइसकेको छैन, संघीय संसद् सचिवालयका प्रवक्ता रोजनाथ पाण्डेले भने। निर्वाचन आयोगले सचिवालयलाई निर्वाचित सांसदको उमेर (जन्ममिति)समेतको विवरण उपलब्ध गराएको छ। तर, उक्त विवरणलाई मात्रै आधार नमानेर सचिवालयले सम्भावित ज्येष्ठ सदस्यको विषयमा अध्ययन गरिरहेको प्रवक्ता पाण्डेले बताए। नागरिकताअनुसार ज्येष्ठ सदस्य छनोट हुनुपर्ने होइन र भन्ने प्रश्नमा उनले भने, नागरिकता आधार त हो तर ज्येष्ठ सदस्य उपस्थित हुने वा नहुने कुरा पनि छ। यसअघि ज्येष्ठ सदस्य भनिएका महेन्द्र राय यादव उपस्थित नहुँदा महन्थ ठाकुरले शपथ गराउनुभएको थियो। यसको टुंगो पनि भोलि (मंगलबार) सम्म लाग्ला। यसपटक माओवादीबाट निर्वाचित सांसद यादवको उमेर ८५ रहेको आयोगको विवरणमा छ। यद्यपि, महन्थ ठाकुर, चित्रबहादुर केसी र पशुपतिशमशेर जबरा सबैभन्दा बढी उमेरका सांसद रहेको पाण्डेको भनाइ छ। संघीय संसद्का महासचिव डा भरतराज गौतमद्वारा सोमबार जारी सूचनामा शपथग्रहण कार्यक्रममा सांसदहरूलाई नागरिकताको प्रतिलिपि, प्रतिनिधिसभा सदस्य पदको प्रमाणपत्रको सक्कल र प्रतिलिपि अनि दुई प्रतिफोटो ल्याउन भनिएको छ। यस्तै, राष्ट्रिय वा आआफ्नो सांस्कृतिक पहिचान झल्कने पोसाकमा उपस्थित हुन आग्रह गरिएको छ। संविधानको धारा ८८ मा संघीय संसद्को प्रत्येक सदनका सदस्यले सदन वा त्यसको कुनै समितिको बैठकमा पहिलो पटक भाग लिनुअघि कानुनबमोजिम शपथ लिनुपर्ने व्यवस्था छ। मातृभाषामा शपथ लिन ३ दिनअगावै सूचना दिनुपर्ने मातृभाषामा शपथग्रहण गर्न चाहने सांसदले तीन दिनअघि नै संसद् सचिवालयमा जानकारी गराउनुपर्ने महासचिव डा गौतमले जारी गरेको सूचनामा उल्लेख छ। मातृभाषामा शपथ लिने सांसदहरूले तीन दिन अगावै सूचना दिनुपर्ने अभ्यास रहेको प्रवक्ता पाण्डेले बताए। कुन सांसदले कुन मातृभाषामा शपथ लिने भन्ने मंगलबारसम्म तय हुन सक्ने उनको भनाइ छ। राष्ट्रपति विद्यादेवी भण्डारीले आह्वान गरेअनुसार यही पुस १० गतेभित्र नयाँ सरकार बन्नुपर्ने हुन्छ। त्यसअगावै संसद् सचिवालयले सांसदको शपथग्रहण कार्यक्रम राखेको हो। सांसदको शपथ भने नयाँ बानेश्नरस्थित संसद् भवनमै हुनेछ। त्यसपछि सांसदहरूले सांसद भएबापत प्राप्त गर्ने सेवा सुविधा पाउनेछन्।"
मल अभावले किसानको जीवन चौपट बन्यो,"प्रस्तुति : राजकरण महतो समयमा मलखाद नपाउँदा खेती गर्न कतिको समस्या छ ? मल चाहिने केके खेती गर्नुहुन्छ ?अहिले त तरकारीखेती नै छैन। उखु लगाएको छु। उखुमा बदाम रोपिदिएको छु। मलखाद नपाउँदा उखुमै केही तरकारी खेती छ। आफैंले खानका लागि मात्रै हो। योभन्दा पहिला असोजमै एक बिघा काउली लगाउँथे। कात्तिकमा पनि एक, ढेड बिघा काउली रोप्थें। सिजन भरमा ५ बिघा त काउली खेती नै गर्थें। अहिले त छँदैछैन। यसरी खेती घटाउनुको मुख्य कारण मल नै हो ? यो सबै मल नपाएर नै हो। मल हुँदा सबै खेतीले जमिन भरिन्थ्यो। अहिले कुन खेतीको सिजन छ ?मुख्य रूपमा तरकारी, गहुँ र उखु रोप्ने सिजन चलिरहेको छ। रोप्नेले काउली पनि रोप्दै छन्। उखु लगाउँछन्। गहुँ छर्दैछन्। कोहीले छरिसके। यस्तै हो अहिलेको सिजन। यतिका समस्या हुँदा पनि स्थानीय सरकारले मलखादको व्यवस्था गरेको छैन ?स्थानीय सरकारले दुई चार बोरा पठाउँछ कि, २० बोरा पठाउँछ, वडाहरूमा थाहा छैन। अब कहाँ झगडा गर्न जानु ? कसैलाई ५ किलो दिन्छ, कसैलाई १० किलो। त्यसले हाम्रो खेती धान्ने होइन्। त्यसले गर्दा किन हामी झगडा गर्न जानु ? कहीँबाट ब्लेक (अबैध बाटोबाट ल्याएको) बाट ल्याएर अलिकति खानलाई तरकारी खेती गरे। बस भइगो। अरूसालको अनुपातमा मेरो त कुनै खेती छैनभन्दा पनि हुन्छ यसपालि। अबैध रूपमा ल्याएको मल महँगोमा पाउँछ। जता पनि भेटिन सक्छ। तर, सरकारको गोदाममा किन भेटिँदैन जस्तो लाग्छ ?सुनेको छु, देखेको त छैन, डिलरबालाहरूले बाटैमै किसानका लागि आएको मलखाद बिचौलियाहरूलाई बेचिदिन्छ रे। आधाभन्दा धेर्र उतै बेचिदिन्छन्। आधाभन्दा थोर ल्यायो यता। वडावडामा १० बोरा, २० बोरा दियो। त्यहाँ २, ४ किलो गरेर दिँदा पनि किसानलाई पुग्दैन। अरू त थाहा छैन। खेती गर्न वर्षमा कति मल चाहिन्छ तपाईंलाई ?कम्तीमा मलाई २० बोरा युरिया र २० बोरा डीएपी त चाहिन्छ। यति भयो भने म मजाले खेती गर्न सक्छु। अनि कति पाइरहनुभएको छ ?यो साल त एक बोरा पनि दिएको छैन। त्यसैले समस्या भयो। मल नभएर खेती घटाउँदा यसले के असर परेको छ ?मल नपाएर आमजीवन यस्तो असर परेको छ कि किसानलाई कर्जा लिएर दुनियाँदिवाना गरे नुनतेल, फलनाचिल्ना (सबैथोक) गर्नु परेको छ। वस्तु पालेको छु। त्यहाँबाट दूध उत्पादन हुन्छ। त्यो बिक्री गरेर घरपरिवार चलेको छ। खेतीले अब केही नहुने भयो। मजदुरहरू खटाउँछु। मजदुरलाई ज्याला दिने पैसा छैन। उनीहरू काहीँकहीँ (हल्ला) गर्छ पैसाका लागि। यहाँ खेती भए पो समयमा दिनु। बहुत कठिन भयो। कति वस्तुभाउ पाल्नुभएको छ ?भैंसी, पाडा, पाडी जम्मै मिलाएर १३ वटा छ। खेतीपाती गरेको कति भयो ?मैले जीवनकालदेखि नै खेतीपाती गर्दै आएको छु। झन्डै ५४ वर्ष भयो। कति उमेर हुँदादेखि खेती गर्न थाल्नुभयो ?करिबकरिब १५१६ वर्षको थिएँ। त्यतिखेरदेखि नै बुवासँगै कृषिखेतीमा लागे। मेरो बुवा, बाजे सबै खेती गर्नु हुन्थ्यो। हामीले पढाइ, लिखाइ गरेन। खेतीमै लागि हाले। पढ्ने मौका मिलेन त्यो समय ?अब त्यस्तै हो। पहिलाको जवाना थियो पढाइमा त्यति चासो दिइएन। बुवाले चासो दियो, पढ् भनेर। आफूले आँ कहाँ पढ्नु, खेलधुप गर्दा गर्दै खेतीतिरै लागि हाले। मलखादको समस्या यसरी भोग्न थालेको कति भयो ?प्रत्येक वर्ष बाली लगाउने बेलामा मलखाद कसरी ल्याउने होला भनेर सोच्नुपर्छ। सरकारले बाहिरबाट महँगोमा मल किनेर ल्याउँछ। हामी किन्दा महँगोमा फस्छु। त्यो पनि पाइँदैन। समस्या चलेको लामै भयो। नेताहरूले तपाईँजस्ता किसानको समस्या बुझेका छन् कि छैनन् ?नेताहरू जितेर जान्छन्। त्यो पनि जनताबाट। यस्तो गरिदिन्छु, उस्तो गरिदिन्छु भन्छन्। तर, सरकारमा गएपछि केही गरिदिँदैनन् किसानलाई। हाम्रो देशमा नै हुनुपर्छ मलखादको भण्डारहरू भन्ने कुरा हो। देशमै मलखाद उत्पादन गर्ने कारखाना खोल्नुपर्छ। किटनासक उत्पादन गर्नुपर्छ। अनि पो नेपालका किसानहरूले सुःख सुविधान पाउँछन्। सस्तोमा किन्न पाइन्छ। तर, समस्या कसैले बुझेनन्। खेतीपाती घटेपछि छरछिमेकका किसान के गर्छन् ?के हुनु, युवाहरू कामको खोजीमा देशविदेश गइरहेका छन्। गाउँ सुनशान हुँदै गएको छ। विदेशमा काम गर्न सजिलो छ र युवा विदेश गएका ?सजिलो, अफ्ठ्यारो के छ उनीहरूलाई नै थाहा छ। कति दुःख छ त्यो त जाने मान्छेहरूलाई नै थाहा होला। कस्तो पीर मर्का हुन्छ अर्काको देशमा ? गाली खाएर कमाउँछ कि राम्रोसँग बसेर कमाउँछ हामीलाई थाहा छैन। तर, यो सबै यस्तै समस्याले भएको हो। विदेशबाट फर्किनेहरूले दुःख सुनाउँछन् होला नि ?कोहीको कथा सुन्छु, ठगियो रे। अजेन्टले ठगियो। त्यहाँ गएर काम पाइएन। कोही त्यतीकै फर्केर आउँछ। कोही राम्रो काम पाएँ भने कमाएर आउँछ। कसैकसैको त लास आउँछ। यस्तै दुःखका कथाहरू छन्। विदेशमा बिरामी पर्दा कसैले वास्ता गर्दैनन्। चुनावमा त नेताहरूले किसानलाई सबै सुविधा दिन्छु भन्छन् नि ?नेताहरू त चुनावको बेलामा एकबेरी (एक समय) आउँछन्। जबसम्म चुनाव हुन बाँकी रहन्छ तबसम्म फलानो दिने, चिलोनो सुविधा दिने भन्छन्। मलखादको व्यवस्था गर्ने, मजदुर, किसानहरूलाई सुविधा दिने, सबैचिजमा सुविधा दिने भन्छन्। तर, के सुविधा दिनु, झन् लादेको लादै गर्छ त्यो नेताहरूले समस्याहरू। नेताहरूले एकदम ठगिरहेका छन्। अब चुनाव जित्यो। गयो। देशविदेशमा आफ्नो महलहरू बनाउँछन्। आफ्नो बालबच्चालाई सम्पत्ति आर्जन गर्छन्। किसानलाई कसले हेर्छ ? समस्या लिएर नगरपालिमा जानुहुन्न् ?किसानको कुनै समूह छैन। एउटा किसानले सरकारको दैलो ढक्ढकाएर पनि हुनेवाला छैन। यस्तै समस्या रहेकाले किसान र कृषिपेसा वास्तवमै धरापमा परेको छ। कृषिपेसा गर्ने मान्छेहरूलाई अनुदानको आवश्यकता छ। देशमा मलखाद, बीउबिजनको आवश्यकता छ। यो कुनै कुरो सहजै पाइँदैन। बालिनाली लगाएँ। दैविकचलितर (प्राकृतिक प्रकोप)ले गर्दाखेरी कुनै साल पानीले नै बाली बगाउँछ। कुनै साल रौदी (खडेरी) नै लाग्छ। त्यसमा सरकारले केही राहतहरू उपलब्ध गराइदिनु पर्ने। त्यो पनि छैन। यी सबै कारणले कृषिपेसा धरापमा परेको छ। अब सबैथोक महँगो भयो। खेती गर्छु, मेन्टिनेस नै हुँदैन। अहिले यो अवस्थामा खेती गर्दा कतिको बचत हुन्छ ?केही हुँदैन। लगानी पनि उठाउन मुस्किल पर्छ। बठैयाँ (अधिया) लगाउ भन्छु कोही लिने मान्छे पनि छैन। खेती गर्दाखेरी जनमजदुर महँगो भयो। तीन छाँक खाएर एउटा मजदुरले ५ सय लिन्छ। कोही जन (मजदुर) पाँच धुर खेतीमा गोडमेल गर्छ, कोही १० धुर गर्छ। त्योभन्दा बढी गोडमेल गर्दैन। यस्ता थुप्रै समस्या छ। यस्तै समस्या हुँदै किसानले बाली उब्जाएन भने के हुन्छ ?यो देशमा बाली उब्जाएन भने भुखमरी (भोकमरी) हुन्छ। भोकमरी भयो भने खाद्यान्नको आतंक हुन्छ।तपाईं त खेती किसानीमा लाग्नुभयो ? अहिलेका युवा पुस्ता कृषि पेसा गर्न कतिको रुचाउँछन् ?बाहिरबाट जब दुःख भागेर आइसकेपछि होइन् यहिनै आफ्नै देशमा केही गर्दाखेरी राम्रो हुन्छ भनेर गर्छन्। जब मान्छेको कृषि पेसाले उन्नीप्रगति गर्दै गएपछि कृषि पेसामा लागिहाल्छ। जसरी म कृषि पेसामा लागेको छु। मेरो चारभाइ छोरा छ। दुईभाइ छोरो कृषि पेसामा छ। एउटा छोरो पढ्दैछ। अर्को छोरो कृषि पेशामा छैन। कृषि पेसामा लागेका पनि यस्तै समस्याले विदेश जाउँ कि कृषिपेशा नै छोडौं कि भन्दै गरेका छन्। यस्तो अवस्थामा गरेको उत्पादनले बजार कस्तो पाएको छ ?कृषिखेतीमा लगानी बढ्दैछ। तरकारी लिएर बजार गयो भने सय रुपैयाँ बिक्ने चिजहरू २५ रुपैंयाँमा पनि बिक्दैन। समस्या त्यहाँनिर पनि हुन्छ। लगानी नै उठिरहेको छैन। जसरी हामी आलु, कोबी, भन्टा, खुर्सानी, गोलभेडाहरू खेती गछौं। यसको सरकारले एउटा मूल्य निर्धारण गर्नुपर्छ। सरकारले किसानको उब्जनी खेतबाटै किनिदिनुपर्छ। त्यो पनि सोचिदिनु पर्छ। वर्षमा तपाईंको कति आम्दानी हुन्थ्यो पहिले ?तरकारी खेतीबाट योभन्दा अगाडि सालमा केही नभए पनि ८, १० लाख आउँथ्यो। अहिले त ८, १० सय पनि आम्दानी भएको छैन। कति जग्गा छ ?मेरो जम्मा १५ बिघा छ। ७, ८ बिघामा कृषिखेती हुन्छ। कति जना परिवार छन् ?१२, १३ जनाको परिवार छन् । कृषिखेतीले तपाईंको जीन्दगीमा के परिवर्तन ल्यायो ?यो खेतीले मेरो जीवनमा थुप्रै परिवर्तन भएको थियो। अब हुन्छ कि हुँदैन, ठेगान छैन। पहिले त जग्गा जमिन पनि जोडेको थिएँ। खेतीबाट अएको आम्दानीले नै ३ बिघा जमिन जोडेको हुँ। अहिले मेरो जोति खाने जग्गा ७ बिघा छ। ८ बिघा जति खोला बग्नेनजिकै छ। यसलाई म गणना गरेको छैन। किनिन्छ, व्यपारी आयो भने बिक्री गरिदिन्छु। अब खेतीपाती गरेर जीवन चलेन भने के गर्नुहुन्छ ?अब सोच्नुपर्छ। जीवन चलेन भने कुनै उपाय त सोच्नुपर्छ। अहिले सोचेको छैन। सरकारले के गरे हुन्थ्यो भन्ने लाग्छ ?देशलाई के गरी जोगाउने हो ? कृषिपेसा छाँडेकाहरूले फेरि कसरी खेती किसानीमा लाग्छन् ? के सहुलियत दिने ? योजना ल्याउनुपर्छ। देश बाँचेकै हो किसानको भरमा। यदि किसानको भरमै देश बाँचेको भने के गरी हुन्छ उकास्नुस्। किसान झन् कृषि पेसामा लागून्। अनि यो देश विकास हुन्छ। हाम्रो दशेमा अन्तबाट केही ल्यानु पर्दैन। अहिले देश विदेशबाट चामल, दाल, तरकारीहरू महँगो ल्याएर खानु परिरहेको छ। सरकारले किसानका लागि सबैथोक गरिदिए। हामी सबल बन्छौं।"
"प्रदेश १ : नयाँ सांसदको स्वागतका लागि तयारी पूरा, शपथ गयानन्दले गराउने","विराटनगर : प्रदेश १ मा नयाँ सांसद (प्रदेशसभा सदस्य)को स्वागतका लागि सबै तयारी पूरा भएको छ। त्यसका लागि प्रदेशसभा भवन (संसद भवन) तयारी अवस्थामा राखिएको छ। प्रदेश राजधानी विराटनगरस्थित प्रदेशसभा सचिवालयले नवनिर्वाचित सांसदलाई स्वागत, शपथ तथा प्रदेशसभा बैठक सञ्चालनका लागि व्यवस्थापनको सबै काम सम्पन्न गरेको हो। प्रदेशसभा सचिव गोपालप्रसाद पराजुलीले रङरोगन तथा सरसफाई गरेर संसद भवन एवं सभाहल तयारी अवस्थामा राख्दै कुर्सी र टेबुल मिलाएर सांसदलाई बस्ने ठाउँको व्यवस्थापन गर्ने लगायतका काम सकिएको जानकारी दिए। प्रदेशसभा सचिवालयमा संसदीय दलको कार्यालय, सभामुख, उपसभामुख, प्रमुख प्रतिपक्षी दलका नेता, मुख्यमन्त्रीको कार्यकक्ष र सत्तापक्षीय दलको कार्यालय व्यवस्थापनको सबै काम सकिएको पराजुलीले बताए। यसअघि प्रदेशसभामा ७ वटा दलको प्रनितिधित्व थियो। अहिले ६ वटा दलमात्रै संसदमा उपस्थित हुने छन्, पराजुलीले भने, त्यही भएकाले संसदीय दलको कार्यालय व्यवस्थापन असहज भएन। दलहरुलाई सांसद संख्याका आधारमा कोठाको व्यवस्थापन गरिने छ। ९३ सदस्यीय प्रदेशसभामा ५६ जना प्रत्यक्ष र ३७ जना समानुपातिक प्रणालीमार्फत निर्वाचित भएका छन्। गत मंसिर ४ गतेको निर्वाचनमार्फत प्रदेश १ मा नेकपा (एमाले)ले ४०, नेपाली कांग्रेसले २९, नेकपा (माओवादी केन्द्र)ले १३, राष्ट्रिय प्रजातन्त्र पार्टी (राप्रपा)ले ६, नेकपा (एकीकृत समाजवादी)ले ४ र जनता समाजवादी पार्टी (जसपा)ले १ सिट प्राप्त गरेका छन्। २०७४ सालको निर्वाचनमा १ सिट जितेको संघीय लोकतान्त्रिक राष्ट्रिय मञ्चको यसपटक संसदमा प्रतिनिधित्व छैन। यसअघि प्रदेशसभामा ७ वटा दलको प्रनितिधित्व थियो। अहिले ६ वटा दलमात्रै संसदमा उपस्थित हुने छन्, पराजुलीले भने, त्यही भएकाले संसदीय दलको कार्यालय व्यवस्थापन असहज भएन। दलहरुलाई सांसद संख्याका आधारमा कोठाको व्यवस्थापन गरिने छ। उनका अनुसार विभिन्न दलबाट निर्वाचित भएका सांसदको विवरण निर्वाचन आयोगसँग माग गरिएको छ। प्रमुख निर्वाचन आयुक्त दिनेशकुमार थपलियाले चुनावको अन्तिम परिणामसहित निर्वाचित प्रदेशसभा सदस्यको नामावली गत शनिबार प्रदेश प्रमुख पर्शुराम खापुङलाई बुझाएका थिए। त्यसका आधारमा सांसदको शपथग्रहणको तयारी थालिएको प्रदेशसभा सचिव पराजुलीले बताए। प्रदेश १ मा नेपाली कांग्रेसबाट निर्वाचित गयानन्द मण्डल ज्येष्ठ सदस्य हुन्। निर्वाचन आयोगले बुझाएको उम्मेदवारको विवरण अनुसार मण्डल ७९ वर्ष पुगेका छन्। तर, शपथको मिति तय भइनसकेको जानकारी उनले दिए। यद्यपि प्रतिनिधिसभा सदस्यको शपथग्रहण पछि प्रदेश १ का सांसदको शपथ गराइने उनको भनाइ छ। प्रतिनिधिसभा सदस्यको शपथग्रहण पुस ७ गतेका लागि तोकिएको छ। प्रतिनिधिसभा सदस्यको शपथ सकिएपछि प्रदेशमा शपथ गराइने छ, पराजुलीले भने, त्यसका लागि प्रदेशसभा सचिवालय तयारी अवस्थामा छ। संवैधानिक व्यवस्था अनुसार सुरुमा प्रदेश प्रमुखले प्रदेशसभामा प्रतिनिधित्व गर्नेमध्ये ज्येष्ठ सदस्यलाई शपथ गराउने छन्। त्यसपछि ज्येष्ठ सदस्यले अन्य प्रदेशसभा सदस्यलाई शपथग्रहण गराउने व्यवस्था छ। प्रदेश १ मा नेपाली कांग्रेसबाट निर्वाचित गयानन्द मण्डल ज्येष्ठ सदस्य हुन्। निर्वाचन आयोगले बुझाएको उम्मेदवारको विवरण अनुसार मण्डल ७९ वर्ष पुगेका छन्। उनी मोरङको निर्वाचन क्षेत्र नम्बर ५ कबाट निर्वाचित भएका थिए। प्रदेश १ मा एउटा मात्रै दलको सरकार गठन सम्भव छैन। किनभने प्रदेशसभामा बहुमत पुर्याउन ४७ सांसद आवश्यक पर्छ। कांग्रेस नेतृत्वको सत्तारुढ गठबन्धन र एमालेराप्रपा गठबन्धनको समान ४६४६ सिट छ। संवैधानिक व्यवस्था अनुसार ज्येष्ठ सदस्य भएका नाताले प्रदेश प्रमुखबाट शपथ लिएपछि मण्डलले अन्य सांसदलाई शपथ खुवाउने प्रदेशसभा सचिव पराजुलीले बताए। सभामुख र उपसभामुख चयन नभएसम्म ज्येष्ठ सदस्यकै अध्यक्षतामा प्रदेशसभाको बैठक सञ्चालन हुने छ। प्रदेश प्रमुखको कार्यालय स्रोतका अनुसार नवनिर्वाचितलाई शपथग्रहण गराउने, प्रदेशसभाको अधिवेशन आह्वान गर्ने तथा नयाँ सरकार गठन लगायतको तयारी थाल्ने विषयमा छलफल भइरहेको छ। नयाँ सरकार गठनका लागि दलहरू आफैं समर्थन जुटाएर नआएमा संवैधानिक व्यवस्था अनुसार अघि बढ्ने प्रदेश प्रमुखको तयारी छ। प्रदेश १ मा एउटा मात्रै दलको सरकार गठन सम्भव छैन। किनभने प्रदेशसभामा बहुमत पुर्याउन ४७ सांसद आवश्यक पर्छ। कांग्रेस नेतृत्वको सत्तारुढ गठबन्धन र एमालेराप्रपा गठबन्धनको समान ४६४६ सिट छ। सरकार गठनका लागि बहुमत पुर्याउन सत्तारुढ वा एमाले गठबन्धनलाई १ सिटवाला जसपाको साथ अनिवार्य छ। तर, जसपाले नयाँ सरकार बनाउन कसलाई साथ दिने भन्ने अहिलेसम्म यकिन गरिसकेको छैन। हुन त राप्रपा पनि अनिर्णित छ। एमालेले आफ्नो नेतृत्वमा राप्रपा र जसपासहितको सरकार गठनको कसरत गरिरहेको छ। सत्तारूढ गठबन्धन पनि सरकार बनाउन जसपालाई आफ्नो पक्षमा पार्ने प्रयत्नमा छ। सत्तारुढको सरकार बन्दा नेतृत्व लिन कांग्रेस र माओवादीबीच हानथाप छ। प्रदेशसभामा धेरै सिट जितेकाले सत्तारुढको सरकार बने आफूले नेतृत्व लिन पाउनुपर्ने दाबी कांग्रेसले गरिरहेको छ। निर्वाचनको अन्तिम परिणाम घोषणा भएको २० दिनभित्रमा प्रदेश प्रमुखले प्रदेशसभाको अधिवेशन आह्वान गर्नुपर्ने व्यवस्था छ। बाध्यात्मक व्यवस्था अनुसार प्रदेश १ मा पुस तेस्रो साताभित्रमा नवनिर्वाचित प्रदेशसभा सदस्यलाई शपथग्रहण गराएर प्रदेशसभाको अधिवेशन आह्वान गरिसक्नुपर्ने हुन्छ।"
कांग्रेस संसदीय दलको नेता चयनपछि नयाँ सत्ता समीकरण बन्छ (भिडियो वार्ता),काठमाडौं: नेकपा एमाले गण्डकी प्रदेश उपसचिव रश्मी आचार्यले वर्तमान परिस्थिति अनुसार एमाले अघि बढ्ने बताएका छन्। सरकारको रेसमा एमाले नरहेपनि परिस्थिति आए पछि नहट्ने बताएका छन्। अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै आचार्यले नेपाली कांग्रेसको संसदीय दलको नेता चयन पछि सत्ता समीकरण नयाँ कोणबाट अघि बढ्ने बताए। मंगलबार बिहान उपाध्यक्ष सुबास नेम्वाङले नेकपा माओवादी केन्द्रका अध्यक्ष पुष्पकमल दाहाल प्रचण्डलाई भेट्नु सत्ता समीकरणको विषय नभएको उनको भनाइ छ। प्रचण्ड र नेम्वाङबीचको भेट राजनीतिक सत्ता समीकरणको नभइ 'कर्डसी म्यान्टेन' गर्न भएको आचार्यको भनाइ छ। आचार्यसँगको कुराकानीको भिडियो हेर्नुहोस्।
प्रचण्डलाई प्रधानमन्त्री बनाउने एमालेको प्रस्तावले गठबन्धनमा खैलाबैला,"काठमाडौं : राष्ट्रपति विद्यादेवी भण्डारीबाट सरकार गठन आह्वान भएको दोस्रो दिन नेकपा एमालेले औपचारिकरूपमा प्रधानमन्त्रीका लागि नेकपा माओवादी केन्द्रका अध्यक्ष पुष्पकमल दाहाल 'प्रचण्ड'लाई प्रस्ताव गरेको छ। एमाले उपाध्यक्ष सुवासचन्द्र नेम्वाङले मंगलबार बिहान खुमलटार पुगेर औपचारिकरूपमा यस्तो प्रस्ताव गरेका हुन्। नेपाली कांग्रेसका सभापति शेरबहादुर देउवासँग प्रधानमन्त्रीका लागि 'बार्गेनिङ' गरिरहेका प्रचण्डले यस विषयमा पार्टीभित्र छलफल चलाउने आश्वासन दिएका छन्। प्रचण्डले निर्वाचनका समयदेखि नै कार्यकारी भूमिका निर्वाह गर्ने आकांक्षा देखाउँदै आएका छन्। केही दिनअघि मात्रै उनले बालुवाटारमा देउवासँग प्रधानमन्त्री पदका लागि प्रस्ताव गरेका थिए। 'समाजवादी शक्ति'का रूपमा आफ्नो पक्षमा ६० बढी सिट दाबी गर्दै आएका प्रचण्डलाई एमालेको प्रस्तावले यतिबेला राजनीति वृत्त तरंगित भएको छ। यो प्रस्तावले गठबन्धनभित्र पनि खैलाबैला मच्चिएको छ। यही गठबन्धनलाई निरन्तरता दिने 'भद्र सहमति' गरेका नेताहरू एमालेको प्रस्तावले सशंकित बनेका छन्। 'प्रचण्डजीले बढी नै सत्तामोह देखाउनुभयो। त्यसले माओवादीलाई ठूलो क्षति पुग्ने निश्चित छ। अहिलेको म्यान्डेड भनेको गठबन्धन सरकारलाई निरन्तरता दिनु हो,' कांग्रेसका एक नेताले भने। उनले पद बाँडफाँडका लागि गठबन्धनका नेताहरूबीच गहन छलफल हुनुपर्ने बताए। कांग्रेसका महामन्त्री विश्वप्रकाश शर्माले पनि माओवादीले गठबन्धन र जनताको मर्मविपरित सत्ताको आकांक्षा राखेको आरोप लगाए। मंगलबार नेपाल ट्रेड युनियन कांग्रेसका जिल्ला एवं आबद्ध संघका अध्यक्षको विशेष भेलालाई आज सम्बोधन उनले गठबन्धनले विभिन्न आलोचनालाई चिरेर एउटा परिणाम ल्याएको भन्दै सत्ताको आकांक्षा, आग्रह, पूर्वाग्रहभन्दा माथि उठेर जानुपर्ने बताए। प्रधानमन्त्रीको उत्कट चाहना राखेका प्रचण्डले एमालेसँग सत्ता साझेदारी गर्ने आशंकाले देउवा पनि भयभीत छन्। छैटौंपटक प्रधानमन्त्री बन्ने दाउमा रहेका देउवालाई गठबन्धन जोगाउन हम्मेहम्मे पर्ने देखिएको छ। 'संसद विघटनपछि संविधानको रक्षार्थ कांग्रेस, माओवादीसहित पाँच दल एकसाथ उभिएका थियौं। अहिले पनि साथमै छौं। तर प्रधानमन्त्री अब माओवादीले पाउनुपर्छ भन्ने हाम्रो माग हो,' माओवादीका एक नेताले भने। उनले आलोपालो नेतृत्व गर्ने कुरामा पार्टीभित्र दुई मत नभएको बताए। तर पहिले माओवादीले सरकारको नेतृत्व गर्नुपर्ने उनको भनाइ छ। केही दिनअघि माओवादीले नै सत्ता सहकार्यका लागि एमालेसँग औपचारिक प्रस्ताव गरेको थियो। देउवालाई गलाउने रणनीतिका साथ अगाडि बढेका प्रचण्डले महासचिव देव गुरुङलाई दूतका रूपमा बालकोट पठाएका थिए। गुरुङले सत्ता सहकार्यका विषयमा एमाले अध्यक्ष ओलीसँग राय मागेका थिए। देशमा स्थिर सरकार निर्माणका लागि 'वाम शक्ति' अपरिहार्य रहेको भन्दै गुरुङले सत्ता सहकार्यका लागि औपचारिक प्रस्ताव गरेका थिए। सोही प्रस्तावको जवाफसहित मंगलबार नेम्वाङले प्रधानमन्त्रीको प्रस्ताव लिएर खुमलटार पुगेका थिए। 'एमालेमाओवादी' सत्ता सहकार्य गर्दा नेम्वाङले दुई शर्तसमेत अगाडि सारेका थिए। उनले राष्ट्रपति एमालेले पाउनुपर्ने र माधव कुमार नेपाल नेतृत्वको एकीकृत समाजवादीलाई गठबन्धनमा समावेश नगर्ने शर्त प्रचण्डसँग राखेका थिए। दुई शर्त माने एमाले अन्य पदको बाँडफाडमा पनि लचकता देखाउने नेम्वाङले प्रस्ताव गरेको खुमलटार स्रोतले जानकारी दियो। एमाले तपाईं(प्रचण्ड)लाई प्रधानमन्त्री मान्न तयार छ। तपाईं प्रधानमन्त्री बन्नुहोस्, एमाले राष्ट्रपतिमा मान्न तयार छ, दुई नेताबीचको सम्वादलाई उद्दृत स्रोतले भन्यो, बाँकी पदहरू एमालेमाओवादीका शीर्ष नेता बसेर सहमतिमा बाँडफाड गरौंला। देशलाई स्थितरतातर्फ लैजान राजनीतिलाई नयाँ कोर्षबाट अगाडि बढाऔं। तर अहिले एसबिनाको गठबन्धन बनाऔं। दलको नेतामा ओली र लिङ्देन निर्विरोध चयन सरकार गठनको आह्वानसँगै संसदमा प्रतिनिधित्व जनाउने दलहरू भने धमाधम संसदीय दलको नेता चयन गर्दैछन्। मंगलबार नेकपा एमालेले अध्य केपी शर्मा ओलीलाई सर्वसम्मत दलको नेतामा चयन गरेको छ। ओलीलाई दलको नेता बनाउन उपाध्यक्ष विष्णुप्रसाद पौडेलको प्रस्ताव र अर्का उपाध्यक्ष सुवास नेम्वाङको समर्थन रहेको थियो। दलको उपनेता, प्रमुख सचेतक र सचेतक भने अर्को बैठकबाट चयन हुने सांसद सूर्य ढकालले बताए। त्यस्तै राष्ट्रिय प्रजातन्त्र पार्टीले पनि संसदीय दलको नेता चयन गरेको छ। पार्टी अध्यक्ष राजेन्द्र लिङ्देना निर्विरोध दलको नेतामा चयन भएको दीपकबहादुर सिंहले बताए। बैठकले मुलुकको राजनीतिक अवस्थालाई मध्यनजर गर्दै आवश्यक निर्णय लिने अधिकार पनि पार्टी अध्यक्षलाई दिएको सिंहले बताए। यसअघि नेकपा एकीकृत समाजवादीले माधव कुमार नेपाललाई, राष्ट्रय स्वतन्त्र पार्टीले रवि लामिछानेलाई र जनमत पार्टीले सीके राउतलाई दलको नेतामा चयन गरेका थिए। माओवादीले भने सांसदको शपथ ग्रहणपछि मात्रै संसदीय दलको नेता चयन गर्ने भएको छ। युवा नेता माधव सापकोटाका अनुसार संसदीय दलको नेतामा प्रचण्ड निर्विकल्प रहेका छन्। दलको नेतालाई लिएर हाम्रो पार्टीमा विवाद छैन। शपथमात्र कुरिएको हो,' उनले भने। संसद सचिवालयले पुस ७ गते बिहीबार निर्वाचित सांसदहरूलाई शपथ खुवाउने भएको छ। जेष्ठ सांसदको हैसियतले पशुपति शमशेर जबराले शपथ खुवाउने संसद सचिवालयले जनाएको छ। त्यस्तै स्वतन्त्रसहित चार सिट रहेको नागरिक उन्मुक्ति पार्टीले बुधबार संसदीय दलको नेता चयन गर्दैछ। रेशम चौधरीकी पत्नीसमेत रहेकी रञ्जिता श्रेष्ठ चौधरी संसदीय दलको नेतामा चुनिने नागरिक उन्मुक्तिका एक नेताले बताए। देउवा ढुक्क, सांसद फकाउँदै गगन निर्वाचनबाट पहिलो दल बनेको नेपाली कांग्रेसले भोलि संसदीय दलको नेता चयन गर्दैछ। निर्वाचित सांसदहरू दुई समूहमा विभाजित भएपछि मंगलबार संस्थापन पक्षबाट सभापति शेरबहादुर देउवा र संस्थापनइतरबाट महामन्त्री गगन कुमार थापाले उम्मेदवारी दिएका छन्। ८९ सिट रहेको कांग्रेस संसदीय दलको नेतामा को चयन हुन्छ भन्ने विषयले यतिबेला राजनीति वृत्त तरंगित भएको छ। ५५ बढी मत सुरक्षित रहेको दाबी गर्दै आएको संस्थापन पक्ष भने देउवा नै संसदीय दलको नेता चयन हुनेमा ढुक्क छ। युवाहरूमाझ लोकप्रिय रहेका गगन थापाले भने महाधिवेशनमाजस्तै मत क्रस भएर आफू विजयी हुने दाबी गरिरहेका छन्। यद्यपि उनको पक्षमा ३०३२ सांसदहरूमात्रै खुलेका छन्। तीमध्ये पनि केही सांसदहरू संस्थापनतिर लाग्ने कांग्रेसका एक पदाधिकारीले बताए। 'संसदीय दलको नेतामा सभापतिज्यू नै निर्वाचित बन्नुहुनेछ। हामीसँग ५५ बढी मत छन्। भोलिसम्म यो संख्या बढेर पनि जानसक्छ,' संस्थापन पक्षका ती नेताले बताए। संसदीय दलको नेता चयन गर्न भोलि बिहान मतदान हुने कांग्रेसले जनाएको छ। यस्तो छ सरकार गठन प्रक्रिया राष्ट्रपति विद्यादेवी भण्डारीले संविधानको धारा ७६(२) बमोजिम प्रधानमन्त्री पदमा दाबी गर्न पुस १० (आइतबार)सम्म समयसीमा दिएकी छन्। बहुमत पुर्याउने दलले आइतबार ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। उपधारा २ बमोजिम सात दिनभित्र सरकार नबने उपधारा ३ मा जान्छ। उक्त उपधारामा लेखिएको छ, प्रतिनिधिसभाको निर्वाचनको अन्तिम परिणाम घोषणा भएको मितिले ३० दिनभित्र उपधारा (२) बमोजिम प्रधानमन्त्री नियुक्ति हुनसक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधिसभामा सबैभन्दा बढी सदस्यहरू भएको दलको संसदीय दलको नेतालाई प्रधानमन्त्री नियुक्त गर्नेछ। २ सय ७५ सदस्यीय प्रतिनिधिसभामा बहुमत पुर्याउन १ सय ३८ सिट चाहिन्छ। कांग्रेस र एमालेबाहेक कुनै पनि दुई दल मिल्दा बहुमत पुग्ने अवस्था छैन। कांग्रेसले ८९ एमालेले ७८ सिट जितेका छन्। माओवादीले ३२, रास्वपा २०, राप्रपा १४, जसपा १२, एकीकृत समाजवादी १०, जनमत ६, लोसपा ४, नागरिक उन्मुक्ति ३, राष्ट्रिय जनमोर्चा र नेमकिपाले ११ सिट जितेका छन्। स्वतन्त्रले ५ सिट जितेका छन्।"
प्रदेश १ ले प्रदेशसभा सदस्यलाई पुस ११ गते सपथ ग्रहण गराउने,विराटनगर : नवनिर्वाचित प्रदेशसभा सदस्यलाई प्रदेश १ प्रदेशसभा सचिवालयले पुस ११ गते सपथ ग्रहण गराउने भएको छ। प्रदेश १ प्रदेशसभा सचिव गोपालप्रसाद पराजुलीका अनुसार दिउँसो साढे १२ बजे सपथ ग्रहणका लागि समय तोकिएको हो। ९३ सदस्यीय प्रदेशसभामा ज्येष्ठ सदस्य गयानन्द मण्डलले प्रदेश प्रमुखबाट सपथ ग्राहण गरेपछि प्रदेशसभा सदस्यहरूलाई सपथ ग्रहण गराउनेछन्। सपथ ग्रहणका लागि मंसिर ४ को निर्वाचनबाट निर्वाचित सांसदहरूलाई खबर गरिएको उनले बताए। प्रदेश १ मा प्रत्येक्षतर्फ ५६ र समानुपातिकतर्फ ३७ जना निर्वाचित भएका छन्।
जनताको मर्मविपरीत माओवादीले सत्ताको आकांक्षा राख्यो : महामन्त्री शर्मा,"काठमाडौं : नेपाली कांग्रेसका महामन्त्री विश्वप्रकाश शर्माले नेकपा (माओवादी केन्द्र)ले अहिले सत्ताको आकांक्षामा अर्को गठबन्धनको खोजी गर्नु गठबन्धन र जनताको मर्मविपरीत भएको बताएका छन्। उनले गठबन्धनले विभिन्न आलोचनालाई चिरेर एउटा परिणाम ल्याएको भन्दै सत्ताको आकांक्षा र आग्रह, पूर्वाग्रहभन्दा माथि उठेर जानुपर्ने बताए। महामन्त्री शर्माले विगतको भन्दा पृथक ढङ्गबाट सरकार चलाउन नसके आममानिसमा राजनीतिक दलहरूप्रतिको भरोसा सकिने स्पष्ट पारे। उनले कांग्रेस सरकारका पालामा भएका राम्रा कामको चर्चा हुन नसकेको बताएका छन्। नेपाल ट्रेड युनियन कांग्रेसका जिल्ला एवं आबद्ध संघका अध्यक्षको विशेष भेलालाई आज सम्बोधन गर्दै महामन्त्री शर्माले कांग्रेस सरकारको पालामा राम्रो काम भए पनि उक्त कामको चर्चा हुन नसकेको बताएका हुन्। 'शेरबहादुर देउवा पटकपटक प्रधानमन्त्री भएर राम्रो काम गरे पनि चर्चा हुन सकेन', उनले भने। देउवा प्रधानमन्त्री हुँदा मुक्तकमैया, दलित, महिला, जनजातिलगायतका आयोगको स्थापना हुन सम्भव भएको महामन्त्री शर्माको भनाइ छ। महामन्त्री शर्माले अहिले प्रधानमन्त्री र राष्ट्रपतिका लागि सबै दलहरू लडिरहेको भन्दै देशलाई अभिभावकको खाँचो रहेको बताए। उनले श्रमिकको बिमा अभियानका नाममा राष्ट्रव्यापी बिमा अभियान चलाउन जरुरी रहेको उल्लेख गरे।"
संसदीय दलको नेतामा देउवा ढुक्क !,"काठमाडौं : निर्वाचनबाट पहिलो दल बनेको नेपाली कांग्रेसले भोलि संसदीय दलको नेता चयन गर्दैछ। निर्वाचित सांसदहरू दुई समूहमा विभाजित भएपछि मंगलबार संस्थापन पक्षबाट सभापति शेरबहादुर देउवा र संस्थापनइतरबाट महामन्त्री गगन कुमार थापाले उम्मेदवारी दिएका छन्। ८९ सिट रहेको कांग्रेस संसदीय दलको नेतामा को चयन हुन्छ भन्ने विषयले यतिबेला राजनीति वृत्त तरंगित भएको छ। करिब ५५ मत सुरक्षित रहेको दाबी गर्दै आएको संस्थापन पक्ष भने देउवा नै संसदीय दलको नेता चयन हुनेमा ढुक्क छ। युवाहरूमाझ लोकप्रिय रहेका गगन थापाले भने महाधिवेशनमाजस्तै मत क्रस भएर आफू विजयी हुने बताइरहेका छन्। यद्यपि उनको पक्षमा ३४ सांसदहरूमात्रै खुलेका छन्। तीमध्ये पनि केही सांसदहरू संस्थापनतिर लाग्ने कांग्रेसका एक पदाधिकारीले बताए। 'संसदीय दलको नेतामा सभापतिज्यू नै निर्वाचित बन्नुहुनेछ। हामीसँग कम्तिमा ५५ मत छन्। भोलिसम्म यो संख्या बढेर पनि जानसक्छ,' संस्थापन पक्षका एक नेताले बताए। पार्टी उपसभापति पूर्णबहादुर खड्काले पनि देउवा भारी मतले विजयी हुने ठोकुरा गरे। 'गठबन्धन दललाई मिलाउन देउवाले सक्नुहुन्छ। अन्य दलले पनि उहाँलाई स्वीकार्नुहुन्छ। देउवाको विकल्प यतिबेला अरु हुन सक्दैन,' उनले भने। पार्टी प्रवक्तासमेत रहेका प्रकाशशरण महतले पनि अनुभवी नेता भएकाले देउवा नै दलको नेता चुनिने बताए। महामन्त्री थापाले भने पार्टीभित्रका युवा नेताहरूको साथले हौसिएका छन्। अर्का महामन्त्री प्रकाशशरण महत र कृष्णप्रसाद सिटौला समूहका प्रदीप पौडेलको साथले हौसिएका थापाले आफ्नो जित सुनिश्चित हुने दाबी गरेका छन्। महाधिवेशनमा जस्तै मतहरू क्रम हुने र त्यसको फाइदा आफूले उठाउने गगनको बुझाइ छ। संसदीय दलको नेता चयन गर्न भोलि बिहान मतदान हुने कांग्रेसले जनाएको छ।"
रणनीति बनाउन संस्थापन पक्षका नेताहरू बालुवाटारमा,"काठमाडौं : नेपाली कांग्रेस संसदीय दलको निर्वाचनको रणनीति बनाउन संस्थापन पक्षका नेताहरू बालुवाटारमा आन्तरिक छलफल गरेका छन्। मंगलबार राति प्रधानमन्त्री शेरबहादुर देउवासहित उपसभापति पूर्णबहादुर खड्का, गृहमन्त्रीसमेत रहेका बालकृष्ण खाण, नेता विनोद चौधरीसहित नेताहरू बुधबार हुने निर्वाचनको तयारीमा जुटेका हुन्। संसदीय दलको नेता चयन हुनेमा ढुक्क रहे पनि देउवाले कमीकमजोरी हुन नदिन आफू निकटका नेताहरूसँग रणनीति बनाइरहेको बालुवाटार स्रोतले जानकारी दियो। 'संसदीय दलको नेता चयन हुनेमा हामी ढुक्क छौं। तर कमीकमोजरी नहोस् भनेर सभापतिज्यूसहितका नेताहरू भोलिको तयारीमा लागेका छौं,' स्रोतले अन्नपूर्णसँग भन्यो। संसदीय दलको नेताका लागि संस्थापनबाट देउवाले उम्मेदवारी दिँदा संस्थापनइतरबाट महामन्त्री गगनकुमार थापाले उम्मेदवारी दिएका छन्। कांग्रेसले भोलि विहान निर्वाचनमार्फत् संसदीय दलको नेता चयन गर्दैछ।"
एमाले संसदीय दलको नेतामा ओली सर्वसम्मत,"काठमाडौं: नेकपा एमालेको संसदीय दलको नेतामा पार्टी अध्यक्ष केपी शर्मा ओली चयन भएका छन्। एमाले संसदीय दलले ओलीलाई सर्वसम्मत रुपमा संसदीय दलको नेता चयन गरेको सांसद सूर्य ढकालले अन्नपूर्णलाई बताए। उपाध्यक्ष विष्णुप्रसाद पौडेलको प्रस्ताव तथा अर्का उपाध्यक्ष सुवास नेम्वाङको समर्थनमा ओली संसदीय दलको नेता चयन भएका हुन्। दलको उपनेता, प्रमुख सचेतक र सचेतक भने अर्को बैठकबाट चयन हुने सांसद ढकालले बताए।"
रेशम चौधरीको रिहाइ माग गर्दै नागरिक उन्मुक्तिका सांसदहरू भोलि माइतीघरमा प्रदर्शन गर्ने,काठमाडौं : नागरिक उन्मुक्ति पार्टीका संरक्षक रेशम चौधरीको रिहाइ माग गर्दै भोलि (बुधबार) सो पार्टीका १६ जनै सांसदहरूले प्रदर्शन गर्ने भएका छन्। अध्यादेश प्रमाणीकरण हुनुपर्ने मागसहित प्रतिनिधिसभाका चार र प्रदेशसभाका १२ सांसदहरूले भोलि माइतीघरमा प्रदर्शन गर्ने भएका हुन्। पार्टी प्रवक्ता दामोदर पण्डितका अनुसार नागरिक उन्मुक्तिका सांसदहरूले भोलि शान्तिपूर्ण प्रदर्शन गर्न लागेका हुन्। 'अध्यादेश प्रमाणीकरण हुनुपर्ने मागसहित हाम्रा सांसदहरूले भोलि शान्तिपूर्ण प्रदर्शन गर्नुहुनेछ। अध्यादेश प्रमाणीकरण नभएसम्मा हामी प्रदर्शनलाई निरन्तरता दिन्छौं।' रेशम चौधरीसहित राजनीतिक मुद्दाहरूलाई सम्बोधन गर्नका लागि सरकारले गत मंसिर २५ गते अध्यादेश ल्याएको थियो। उक्त अध्यादेश सरकारले प्रमाणीकरणका लागि राष्ट्रपतिकहाँ पठाएको छ। राष्ट्रपति कार्यालय भने अध्यादेशको विषयमा अहिलेसम्म केही बोलेको छैन। यसैबीच थारू कल्याणकारिणी सभाले अध्यादेश प्रमाणीकरणका लागि देशव्यापी दबाबमूलक कार्यक्रम गरिरहेको छ। अहिले प्रत्येक जिल्ला र पालिकास्तरमा अध्यादेश प्रमाणीकरणका लागि दबाबमूलक कार्यक्रम आयोजना भइरहेको सभाका महामन्त्री प्रेमीलाल चौधरीले जानकारी दिए।
१५ औं महाधिवेशनमा शेखरलाई सभापति बनाउने गगनको प्रस्ताव,काठमाठौं : नेपाली कांग्रेसको १५ औं महाधिवेशनमा डा शेखर कोइरालालाई सभापति बनाउन महामन्त्री गगन थापाले प्रस्ताव गरेका छन्। इतर समूहको मंगलबारको बैठकमा पार्टीको १५ औं महाधिवेशनमा नेता कोइरालालाई सभापति बनाउने गगनले प्रस्ताव गरेपछि शेखरले संसदीय दलको नेताको दावी छोडेका हुन्। अहिले गगनलाई संसदीय दलको नेतामा साथ दिने र आगामी १५ औं महाधिवेशनमा सभापतिका लागि शेखर कोइरालालाई समर्थन गर्ने सहमति भएको छलफलमा सहभागी एक नेताले बताए। १५ औं महाधिवेशनमा आफूलाई सभापतिमा समर्थन गर्न गगन सहमत भएपछि शेखर संसदीय दलको नेतामा दावी छाडेको ती नेताले बताए। नेता शेखरले युवा पुस्ताको चाहनाअनुसार संसदीय दलको उम्मेदवारमा गगन थापालाई आफूले प्रस्ताव गरेको बताएका छन्। यता संस्थापन समूहबाट नेपाली कांग्रेस सभापति एवं प्रधानमन्त्री शेरबहादुर देउवा दलको नेतामा उम्मेदवारी दिने तयारीमा छन्। संसदीय दलको नेताका उम्मेदवारले दरखास्त दिने समय मंगलबार दिउँसो २ देखि ३ बजेसम्म तोकिएको छ।
पूर्णबहादुर खड्काको दावी भारी मतका साथ देउवा संसदीय दलको नेता बन्दै हुनुहुन्छ,"काठमाडौं : नेपाली कांग्रेसका उपसभापति पूर्णबहादुर खड्काले भारी मतका साथ संसदीय दलको नेतामा शेरबहादुर देउवा निर्वाचित हुने दावी गरेका छन्। नेता खड्काले राजनीतिक दल र मुलुकलाई एकताबद्ध गर्न देउवाले दलको नेतामा उम्मेदवारी दिएको स्पष्ट पारे। 'गठबन्धन दललाई मिलाउन देउवाले सक्नुहुन्छ,' उनले भने,' अन्य दलले पनि उहाँलाई स्वीकार्नुहुन्छ। त्यसले देउवाजी भारी मतका साथ दलको नेता चुनिनुहुन्छ।' संस्थापन पक्षबाट देउवाले संसदीय दलको नेताका लागि उम्मेदवारी दर्ता गराएका छन्। उनको समर्थकमा उपसभापति खड्का र प्रस्तावमा वरिष्ठ नेता रामचन्द्र पौडेल रहेका छन्। दलको नेतामा देउवाविरुद्ध महामन्त्री गगन थापाले उम्मेदवारी दर्ता गराएका छन्। उनले देउवालाई उम्मेदवारी फिर्ता लिन आग्रह गरेका छन्। संसदीय दलको नेताका लागि उम्मेदवारी दर्ता गराएपछि महामन्त्री थापाले सञ्चारकर्मीसँग कुरा गर्दै संसदीय दलको उम्मेदवारी फिर्ता लिन देउवालाई आग्रह गरेका हुन्। संसदीय दलको नेताका उम्मेदवारले दरखास्त दिने समय मंगलबार दिउँसो २ देखि ३ बजेसम्म तोकिएको थियो। उम्मेदवारको अन्तिम नामावली आज नै प्रकाशन गर्ने कार्यक्रम छ। कांग्रेस संसदीय दलको नेताको निर्वाचन पुस ६ मा हुँदैछ । मतदान बुधबार बिहान ८ देखि १० बजेसम्म कांग्रेस संसदीय दलको कार्यालय परिसर सिंहदरबारमा हुनेछ ।"
सभापतिज्यूको उम्मेदवारी फिर्ता हुँदैन : प्रकाशशरण महत,"काठमाडौं : नेपाली कांग्रेसका प्रवक्ता प्रकाशरण महतले सभापति शेरबहादुर देउवाको उम्मेदवारी फिर्ता नहुने बताएका छन्। संस्थापनइतरबाट संसदीय दलको नेताका लागि उम्मेदवार बनेका महामन्त्री गगनकुमार थापाले प्रधानमन्त्रीसमेत रहेका देउवालाई उम्मेदवारी फिर्ता लिन आग्रह गरेका थिए। उनले कांग्रेसभित्र परिवर्तन जरुरी रहेको भन्दै उनले भने, 'शान्त चित्तले मनन गरेर उम्मेदवारी फिर्ता लिनुहुन्छ भन्नेमा आशामा छु।' पार्टी प्रवक्ता महतले पार्टी सभापति र अनुभवी नेताका हिसाबले पनि देउवा संसदीय दलको नेता बन्नुपर्ने बताए। 'संसदीय दलको नेताका लागि उहाँ परिपक्व हुनुहुन्छ। अनुभव पनि हुनुहुन्छ। त्यसैले उहाँले उम्मेदवारी फिर्ता लिनुहुन्न,' महतले सञ्चारकर्मीसँग भने। मंसिर ४ को निर्वाचनबाट पहिलो दल बनेको कांग्रेसको संसदीय दलको नेताका लागि मंगलबार देउवा र थापाले उम्मेदवारी दिएका छन्। ८९ सिट रहेको कांग्रेसले भोलि बुधबार संसदीय दलका नेता छान्दैछ।"
"कांग्रेसमा परिवर्तन जरुरी छ, सभापतिज्यूलाई उम्मेदवारी फिर्ता लिन आग्रह गर्दछु : गगन थापा","काठमाडौं : नेपाली कांग्रेसका महामन्त्री गगन कुमार थापाले शेरबहादुर देउवालाई उम्मेदवारी फिर्ता लिन आग्रह गरेका छन्। संसदीय दलको नेताका लागि उम्मेदवारी दर्ता गराएपछि महामन्त्री थापाले सञ्चारकर्मीसँग कुरा गर्दै संसदीय दलको उम्मेदवारी फिर्ता लिन देउवालाई आग्रह गरेका हुन्। 'पार्टी रुपान्तरणका लागि सभापतिज्यूले उम्मेदवारी फिर्ता लिनुहुन्छ भन्नेमा म विश्वस्त छु,'थापाले भने,' कांग्रेसभित्र परिवर्तन जरुरी छ। देउवाले शान्त चित्तले मनन गरेर उम्मेदवारी फिर्ता लिनुहुन्छ भन्नेमा आशामा छु।' थापाले तोकिएकै समयसीमाभित्रमा उम्मेदवारी फिर्ता लिन देउवालाई आग्रह गरेका छन्। मंगलबार दुवैजना संसदीय दलको कार्यालय सिंहदरबार पुगेर दलको नेताका लागि उम्मेदवारी दर्ता गराएका हुन्। संसदीय दलको नेताका उम्मेदवारको दरखास्त दिने समय आजै २ देखि ३ बजेसम्म तोकिएको थियो। उम्मेदवारको अन्तिम नामावली मंगलबार नै प्रकाशन गर्ने कार्यक्रम छ। निर्वाचन समितिले सोमबार मतदाता नामावली प्रकाशन गरेको छ। दलका नेता चुन्न पुस ६ गते बिहान ८ बजेदेखि १० बजेसम्म मतदानको कार्यक्रम रहेको छ।"
"दोहोरो अंकले बढ्यो सेयर बजार, लघुवित्त कम्पनीमा लगानीकर्ताको आकर्षक","काठमाडौं : सेयर कारोबारको तेस्रो दिन मंगलबार नेप्से परिसूचक दोहोरो अंकले बढेको छ। नेप्से १४२२ अंकले बढेर १८७१११ विन्दुमा अडिएको छ। अघिल्लो कारोबार दिन सोमबार नेप्से ३८३ अंकले बढेर १८५८८९ विन्दुमा बन्द भएको थियो। नेप्से बढेसँगै कारोबार रकममा सोमबारको तुलनामा वृद्धि भएको छ। आज २५७ कम्पनीको ३० लाख २२ हजार ५२ कित्ता सेयर ९३ करोड ८ लाख ३९ हजार ९०१ रुपैयाँमा खरिदबिक्री भयो। तीन कम्पनीको सेयर मूल्यमा सकारात्मक सर्किट ब्रेक लागेको छ। आधीखोला लघुवित्त वित्तीय,सिर्जनशील लघुवित्त वित्तीय र धवलागिरि लघुवित्त वित्तीय संस्थाको सेयर मूल्यमा सकारात्मक सर्किट लागेको हो। मंगलबार कारोबार रकमका आधारमा नेपाल दूरसञ्चार कम्पनी शीर्षस्थानमा रह्यो। सो कम्पनीको ६ करोड ३८ लाख ८७ हजार मूल्य बराबरको सेयर कारोबार भयो। कारोबारमा आएका १३ वटै समूहको सूचक सकारात्मक देखिएका छन्। होटल्स एन्ड टुरिजमको सूचक सर्वाधिक २४० प्रतिशतले बढ्दा अदर्शको २३१ प्रतिशतले बढ्यो।"
रामचन्द्र पौडेलले भने : म देउवाको प्रस्तावक बस्दिनँ,काठमाडौं: नेपाली कांग्रेसमा संसदीय दलको नेता चयनको विषय पेचिलो बन्दै गएको छ। पार्टी सभापति शेरबहादुर देउवा संसदीय दलको नेता बन्ने गृहकार्यमा रहिरहेका बेला संस्थापन इत्तर पक्षले गगन थापालाई संसदीय दलको नेता बनाउने निर्णय गरेपछि कांग्रेसमा नयाँ बहस सुरु भएको छ। संस्थापन इत्तर समूहको मंगलबार बिहानको बैठकले गगन थापालाई संसदीय दलको नेता बनाउने निर्णय गरेपछि अंक गणित मिलान गराउन नेताहरूको दौडधुप पनि सुरु भएको छ। यही क्रममा कांग्रेसका बरिष्ठ नेता रामचन्द्र पौडेलले संसदीय दलको नेतामा सभापति देउवाको प्रस्तावक आफू नबस्ने बताएका छन्। आफैँ पनि संसदीय दलको नेताको आकांक्षी रहेका पौडेलले सभापति देउवाको प्रस्ताव नबस्ने बताएका हुन्। पार्टी सभापति शेरबहादुर देउवासँगको भेटमा पनि आफ्नो आकांक्षा प्रस्तुत गरेका पौडेललाई देउवाले सकारात्मक संकेत नदिएपछि उनी संसदीय दलको नेता बन्ने होडबाट केही टाढा भएको देखिन्छ। गगन थापालाई भने डा शेखर कोइरालाले आफू प्रस्ताव बन्ने बताइ सकेका छन् भने अर्का महामन्त्री विश्वप्रकाश शर्माले पनि गगन थापाको प्रस्तावक आफैँ बसेरै भए पनि संसदीय दलको नेता बन्ने बताएका छन्।
"देउवाले गराए उम्मेदवारी दर्ता, रामचन्द्र पौडेल प्रस्तावक र पूर्णबहादुर खड्का समर्थक",काठमाडौं : नेपाली कांग्रेसका पार्टी सभापति शेरबहादुर देउवाले संसदीय दलको नेताका लागि उम्मेदवारी दर्ता गराएका छन्। देउवालाई वरिष्ठ नेता रामचन्द्र पौडेलले प्रस्ताव गरेका छन् भने उपसभापति पूर्णबहादुर खड्काले समर्थन जनाएका छन्। संसदीय दलको नेताका उम्मेदवारले दरखास्त दिने समय मंगलबार दिउँसो २ देखि ३ बजेसम्म तोकिएको छ। उम्मेदवारको अन्तिम नामावली आज नै प्रकाशन गर्ने कार्यक्रम छ। उम्मेदवारीका साथ बुझाउनुपर्ने शुल्क समितिले ५१ हजार रुपैयाँ रहेको निर्वाचन समितिले जनाएको छ।कांग्रेस संसदीय दलको उम्मेदवारी दरखास्त दिन आज दिउँसो २ बजेदेखि ३ बजेसम्मको समय निर्धारण गरिएको छ । कांग्रेस संसदीय दलको नेताको निर्वाचन पुस ६ मा हुँदैछ । मतदान बुधबार बिहान ८ देखि १० बजेसम्म कांग्रेस संसदीय दलको कार्यालय परिसर सिंहदरबारमा हुनेछ ।
राप्रपा संसदीय दलको नेतामा लिङदेन सर्वसम्मत,काठमाडौं: राष्ट्रिय प्रजातन्त्र पार्टीले संसदीय दलको नेतामा पार्टी अध्यक्ष राजेन्द्र लिङ्देनलाई चयन गरेको छ। मंगलबार काठमाडौंमा बसेको राप्रपा संसदीय दलको बैठकले सर्वसम्मत रुपमा दलको नेतामा अध्यक्ष लिङ्देनलाई चयन गरेको राप्रपाका नेता दिपकबहादुर सिंहले जानकारी दिए। बैठकले मुलुकको राजनीतिक अवस्थालाई मध्यनजर गर्दै आवश्यक निर्णय लिने अधिकार पनि पार्टी अध्यक्षलाई दिएको सिंहले बताए। मङ्सिर ४ गते सम्पन्न निर्वाचनबाट राप्रपाको प्रत्यक्ष र समानुपातिक गरी १४ सांसद निर्वाचित भएका छन् ।
देशको निम्ति आवाज उठाउँदा सत्ता गठबन्धन डराउन थाल्छ : ओली,"काठमाडौं : नेकपा एमालेका अध्यक्ष केपी शर्मा ओलीले राष्ट्रियताको कुरा गर्दा सरकार छाति पेटेर रुन थाल्ने भन्दै व्यङ्ग्य गरेका छन्। मंगलबार काठमाडौंको प्रज्ञा प्रतिष्ठानमा भएकोएमाले जनताको रोजाईको पहिलो पार्टीकार्यक्रमलाई सम्बोधन गर्दै उनले देशको निम्ति आवाज उठाउँदा सत्ता गठबन्धन डराउन थाल्ने धारणा राखेका हुन्। उनले छिमेकी सम्बन्ध थिचोमिचो आधारमा नभइ समानताका आधारमा हुने बताएका हुन्।दुई देशको सम्बन्ध मित्रवत् हुन्छ। पारस्परिक हितमा आधारित हुन्छ। ओलीले अहिलेको सरकारले सन्धि सम्झौता गोप्य रुपमा गर्ने गरेको दाबी गरे। बजारमा सिटामोल छ। डेंगो महामारी आयो, राज्य जिम्मेवार छैन, अहिले सरकार कहाँ छ ? कसैलाई थाहा छैन ओलीले भने। उनले एमालेले निष्काशन गरेका सांसदलाई सभामुखले निस्काशन नगरेको भन्दै आक्रोश व्यक्त गरे। ओलीले संसद जसरी चल्नुपर्ने थियो त्यसरी सभामुखको कारणले नचलेको धारणा राखे। संसदलाई निष्प्रभावि थलो बनाउँदै लगिएकोलाई त्यसलाई एमालेले रोक्ने र मर्यादित ढंगले लैजाने ओलीले स्पष्ट पारे।"
गगनलाई प्रदीपको साथ,"काठमाडौं : नेपाली कांग्रेसका महामन्त्री गगनकुमार थापालाई युवा नेता प्रदीप पौडेलले साथ दिएका छन्। कृष्ण सिटौला समूहमा रहेका उनले शेखर कोइरला समूहका थापालाई साथ दिएका हुन्। सिटौला समूह भने संस्थापन पक्षसँग नजिक छ। गगनलाई उपसभापति धनराज गुरुङ, महामन्त्री विश्वप्रकाश शर्मा र युवा नेता प्रदीप पौडेलले समर्थन जनाएका छन्। संस्थापन इतरपक्षबाट गगनले संसदीय दलको नेताका लागि पार्टी सभापति शेरबहादुर देउवाविरुद्ध उम्मेदवारी दर्ता गराएका छन्। संसदीय दलको नेताका उम्मेदवारको दरखास्त दिने समय आजै २ देखि ३ बजेसम्म तोकिएको थियो। उम्मेदवारको अन्तिम नामावली मंगलबार नै प्रकाशन गर्ने कार्यक्रम छ। निर्वाचन समितिले सोमबार मतदाता नामावली प्रकाशन गरेको छ। दलका नेता चुन्न पुस ६ गते बिहान ८ बजेदेखि १० बजेसम्म मतदानको कार्यक्रम रहेको छ।"
राष्ट्रपति समक्ष तीन देशका राजदूतद्वारा ओहोदाको प्रमाणपत्र पेश,"काठमाडौं : राष्ट्रपति विद्यादेवि भण्डारीसमक्ष तीन देशका राजदूतले ओहोदाको प्रमाणपत्र पेश गरेका छन्। राष्ट्रपति भवनमा आयोजना भएको छुट्टाछ्ट्टै विशेष समारोहमा राजदूतहरूले ओहोदाको प्रमाणपत्र पेश गरेका हुन्। संयुक्त अरब इमिरेट्सका अब्दुल्लाह सइद मुबारक, संयुक्त गणतन्त्र तान्जानियाका अनिसा कापुल बेगा र गणतन्त्र सर्बियाका सिनिसा पाभिकले ओहोदाको प्रमाणपत्र पेश गरेका कार्यालयले जनाएको छ।"
"गगन थापाको उम्मेदवारी दर्ता, प्रस्तावकमा शेखर, समर्थकमा धनराज, विश्वप्रकाश र प्रदीप",काठमाडौं : नेपाली कांग्रेसका महामन्त्री गगनकुमार थापाले संसदीय दलको नेताका लागि उम्मेदवारी दर्ता गराएका छन्। थापाको प्रस्तावकमा शेखर कोइरला छन् भने समर्थमकमा धनराज गुरुङ रहेका छन्। थापालाई अर्का महामन्त्री विश्वप्रकाश शर्मा र प्रदीप पौडेलले समर्थन गरेका छन्। कांग्रेस संसदीय दलको नेताका लागि बिहीबार निर्वाचन हुँदैछ।
उम्मेदवारी दर्ता गराउन देउवा सिंहदरबारमा,काठमाडौं : कांग्रेस संसदीय दलको नेताको उम्मेदवारी दर्ता गराउन पार्टी सभापति शेरबहादुर देउवा सिंहदरबार पुगेका हुन्। संस्थापन समूहबाट दलको नेताको उम्मेदवारी दर्ता गराउन देउवा संसदीय दलको कार्यालय सिंहदरबार पुगेका हुन्। देउवाको प्रस्तावकमा वरिष्ठ नेता रामचन्द्र पौडेल रहेका छन्। यता संस्थापन इतरपक्षबाट महामन्त्री गगन थापा संसदीय दलको नेतामा उम्मेदवारी दिने भएका छन्। उनको प्रस्तावकमा डा शेखर कोइराला रहेका छन्। संसदीय दलको नेताका उम्मेदवारको दरखास्त दिने समय आजै २ देखि ३ बजेसम्म तोकिएको थियो। उम्मेदवारको अन्तिम नामावली मंगलबार नै प्रकाशन गर्ने कार्यक्रम छ। निर्वाचन समितिले सोमबार मतदाता नामावली प्रकाशन गरेको छ। दलका नेता चुन्न पुस ६ गते बिहान ८ बजेदेखि १० बजेसम्म मतदानको कार्यक्रम रहेको छ।
एमालेको आवाज युगको आवाज हो : ओली,"काठमाडौं : नेकपा एमालेका अध्यक्ष केपी शर्मा ओलीले राष्ट्र निर्माणको सन्दर्भमा एमालेले नयाँ विचार दिएको बताएका छन्। मंगलबार काठमाडौंको प्रज्ञा प्रतिष्ठानमा एमाले जनताको रोजाईको पहिलो पार्टीकार्यक्रमलाई सम्बोधन गर्दै उनले एमालेको आवाज युगको आवाज भएको दाबी गरेका हुन्। पूर्वप्रधानमन्त्री समेत रहेका ओलीले भने, एमालेको आवाज कुनै सामान्य ध्वनी होइन। यो युगको आवाज हो। देशको आवश्यकता र समयको आवाज हो। देश निर्माणको संकल्प हो। उनले ओलीले नेकपा एमालेको आवाज र गति विश्वभरीले सुन्न सक्ने धारणा राखे। उनले समृद्ध नेपाल, सुखी नेपालीको राष्ट्रिय आंकाक्षालाई आफ्नो गन्त्यव्य बनाएर एमाले अगाडि बढेको दाबी गरे। अपेक्षा गरेजति सिट नआएपनि उत्सब मनाइरहेको उल्लेख गर्दै ओलीले नवनिर्वाचित प्रतिनिधि तथा प्रदेश सभामा निर्वाचित सांसदलाई शुभकामना तथा बधाई ज्ञापन गरे। ओलीले सिट संख्याभन्दा पनि घेराबन्दी, षड्यन्त्र र धादँलीका बीचमा सबैलाई पराजित गरेर एमाले देशको लोकप्रिय मतसहित पहिलो पार्टी बनेको उल्लेख गरे।"
कसको नेतृत्वमा सरकार बन्छ कसैले भन्न सक्दैन : ओली,"काठमाडौं : नेकपा एमालेका अध्यक्ष केपी शर्मा ओलीले निर्वाचनमा १६५ सिटमा गठबन्धन गरेको सत्तारुढ दलको बहुमत नपुगेको बताएका छन्। मंगलबार काठमाडौंको प्रज्ञा प्रतिष्ठानमाएमाले जनताको रोजाईको पहिलो पार्टीकार्यक्रमलाई सम्बोधन गर्दै उनले निर्वाचनको परिणाम आइपुग्दा गठबन्धनले मात्रै सरकार गठबन्धन गर्न नसक्ने अवस्थामा हुमत नपुगेको धारणा राखेका हुन्। उनले थप दललाई साथमा लिएर अगाडि बढ्नुपर्ने अवस्था आएको टिप्पणी गरे। आज देश फेरि देश गम्भीर अवस्थामा आइपुगेको उनले बताए। आज देशमा फेरि गम्भीर अवस्थामा गएको छ। फेरि लेनदेन, फेरी साँठगाँठ, फेरि सेटिङ यस दिशातर्फ जाँदैछ। ओलीले भने,हिजो ४ वटा राष्ट्रिय पार्टी थिए, अहिले ७ वटा पुगेका छन्। परिणाम के भइरहेको छ, सरकार गठनको बारेमा बोल्न सक्ने अवस्था छैन। कसको नेतृत्वमा बन्छ कसैले भन्न सक्दैन। लोकतन्त्रलाई कमजोर बनाएपछि यस्तो अवस्था आउँछ। एमालेले हार्दा देशको भविश्यले हार्ने भएकाले आत्मविश्वासका साथ अगाडि बढ्नुपर्ने ओलीले बताए। उनले निर्वाचनमा सरकारले राज्यका शक्ति चरम दुरुपयोग भएको उल्लेख गरे। उनले निर्वाचनका बेलामा देखिएको हर्कत हेर्दा एमालेले ठूलो जित निकालेको पार्टीको निष्कर्षमा रहेको दाबी गरे। उनले एमालेलाई होच्याउने र कमजोर पार्न खोज्ने प्रयास असफल भएको धारणा राखे। उनले भने,केपी ओलीबिनाको एमाले, एमाले बिनाको नेपाल, एमाले बिनाको संसद कम्ति कराएनन् तर एमालेका अध्यक्ष ओली जनताले सर्वाधिक मत दिएर विजयी बनाए।"
सरकार गठनको फोहोरी र अनुचित खेलमा एमाले लाग्दैन : ओली,"काठमाडौं : नेकपा एमालेका अध्यक्ष केपी शर्मा ओलीले अहिले सरकार गठनका लागि फोहोरी र अनुचित खेल भइरहेको टिप्पणी गरेका छन्। मंगलबार काठमाडौंको प्रज्ञा प्रतिष्ठानमाएमाले जनताको रोजाईको पहिलो पार्टीकार्यक्रमलाई सम्बोधन गर्दै उनले सरकार गठनको फोहोरी खेलमा एमाले नलाग्ने बताएका हुन्। ओलीले एमाले सरकार कसको बन्छ भन्ने चिन्ता भन्दापनि देशको भविष्य र जनताको भविष्यप्रति चिन्ता रहेको उल्लेख गरे। उनले राजनीतिक क्षेत्रमा अस्थिरता बढेकाले स्थिरतातर्फ लैजानुपर्ने आवश्यक रहेको उल्लेख बताए। एमाले सत्तामा वा प्रतिपक्ष जहाँ रहे पनि राष्ट्रियता, लोकतन्त्र, सुशासन र सामाजिक स्थिरताका पक्षमा दृढतापूर्वक उभिने स्पष्ट पारे। जनताको सार्वभौम अधिकारको हनन गरेर एमालेको हातबाट विजयी खोसिएको उनको दाबी छ । हामीले बहुमत प्राप्त नगरेका होइनौँ तर हाम्रो विजय खोसिएको छ। नवनिर्वाचित सांसदलाई उनले भने, अफवाहको दुष्चक्रबाट यहाँ आइपुग्नु भएको सबैलाई बधाई।"
"प्रचण्डलाई भेटेर नेम्वाङको प्रस्ताव  तपाईं प्रधानमन्त्री बन्नुहोस्, एमालेलाई राष्ट्रपति","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डर नेकपा एमालेका उपाध्यक्ष तथा पूर्वसभामुख सुवासचन्द्र नेम्वाङबीच नयाँ सत्ता समीकरणको विषयमा छलफल भएको छ। मंगलबार बिहान खुमलटार पुगेर एमाले उपाध्यक्ष नेम्वाङले प्रचण्डलाई प्रधानमन्त्री बन्न औपचारिक रुपमा प्रस्ताव गरेका हुन्। भेटमा नयाँ सत्ता समीकरण, सरकार गठन र समसामयिक राजनीतिको विषयमा छलफल भएको हो। उपाध्यक्ष नेम्वाङले वामपन्थी दलहरुबीच एकै ठाउँमा आउनुपर्नेमा जोड दिएका छन्। उनले प्रचण्डसमक्ष सत्तारुढ गठबन्धन टुटाएर एमालेमाओवादीको सरकार बनाउनुपर्ने धारणा राखेका छन्। गठबन्धन छोडेर एमालेसँग सहकार्य गर्न माओवादी केन्द्र तयार होस्। एमाले तपाईं(प्रचण्ड)लाई प्रधानमन्त्री मान्न तयार छ। तपाईं प्रधानमन्त्री बन्नुहोस्, एमाले राष्ट्रपतिमा मान्न तयार छ। दुई नेताबीचको संवादलाई उद्दृत गर्दै एक नेताले भने, बाँकी पदहरु एमालेमाओवादीका शीर्ष नेता बसेर सहमतिमा बाँडफाड गरौंला। गठबन्धन छाडेर आएपछि एमाले, माओवादीसँग छलफल र सहकार्य गर्न तयार छ। देशलाई स्थितरतातर्फ लैजान राजनीतिलाई नयाँ कोर्षबाट अगाडि बढाऔं। नेम्वाङले प्रचण्डलाई नयाँ सत्ता समीकरण र सरकारमा अहिले एकीकृत समाजवादीलाई सहभागी नगराउने प्रस्ताव गरेका छन्। नेम्वाङले प्रचण्डसँग भने अहिले नेकपा एकीकृत समाजवादीलाई नयाँ सरकारमा ल्याउन एमाले तयार छैन। एसबिनाको गठबन्धन बनाऔं। राष्ट्रपति विद्यादेवी भण्डारीले पौष १० गतेभित्र नयाँ सरकार गठनको आह्वान गरेसँगै एमालेले शीर्ष नेताहरुसँग छलफल अगाडि बढाएको हो। यस अगाडि माओवादी केन्द्रका महासचिव देवप्रसाद गुरुङले बालकोट पुगेर एमाले अध्यक्ष केपी शर्मा ओलीलाई भेट गरेका थिए। ओलीगुरुङबीचको भेटमा सरकार गठन प्रक्रियामा देखिएका भूराजनीतिक छाया र तीनका सम्भावित परिणामका बारेमा समेत खुलेर छलफल भएको स्रोतले जनाएको छ। सत्ता गठबन्धनभित्र शेरबहादुर देउवा र प्रचण्डले प्रधानमन्त्रीको दावी गरिरहेका छन्। निर्वाचन अगाडि देउवाले प्रचण्डलाई प्रधानमन्त्री बनाउने बचन दिएपनि हाल औपचारिक रुपमा सत्ता समीकरण र भावी प्रधानमन्त्रीको बारेमा सत्ता गठबन्धनमा छलफल नभएपछि एमाले गठबन्धनलाई टुटाएर नयाँ समीकरण बनाउन प्रयासरत रहेको छ। एमालेका नेता विशाल भट्टराईले गठबन्धनले बहुमत पुर्याउन नसके एमाले अगाडि बढ्ने उद्घोष गरेका थिए। माओवादी केन्द्रले एमाले र कांग्रेससँग समानान्तर रुपमा सत्ता बार्गेनिङ गरिरहेको छ। वर्तमान गठबन्धनलाई नै निरन्तरता दिने गरी सरकार गठन गर्ने निर्णय गरेका सत्ता गठबन्धनमा आवद्ध दलमध्ये माओवादी केन्द्र भने पछिल्लो समय एमालेसँग सघन वार्तामा जुटेको छ। एमाले र माओवादी केन्द्रका दोस्रो तहका नेताहरुले अध्यक्षद्वय ओली र प्रचण्डलाई मिलेर जान दवाब दिइरहेका छन्।"
चीनबाट फर्किए बर्षमान,"काठमाडौं : नेकपा माओवादी केन्द्रका उपमहासचिव वर्षमान पुन अनन्त आज स्वदेश फर्किँएका छन्। चीनमा उपचाररत पुनको स्वास्थ्यमा सुधार भएपछि चाइना साउथर्न एयरलाइन्सबाट गोन्झाओ हुँदै मंगलबार दिउँसो १ बजे पुन त्रिभुवन अन्तर्राष्ट्रिय विमानस्थल आइपुगेका हुन्। वंशाणुगत जण्डिशबाट पीडित पुनलाई रोग बल्झिएपछि गत १६ मंसिरमा नेपाली चिकित्सकहरुको परामर्शमा फलोअप उपचारका लागि चीन गएका थिए। उनको सेनजेनस्थित थर्ड पिपुल्स् अस्पतालमा उपचार भएको हो। पुन पत्नीसमेत रहेकी पूर्वसभामुख एवं माओवादी स्थायी समिति सदस्य ओनसरी घर्तीले उनको स्वास्थ्यमा सन्तोषजनक सुधार भएको जानकारी दिइन्। स्वास्थ्यमा उल्लेख्य सुधार भएपछि पुन तीन सातापछि नेपाल फर्किएका हुन्। नेपालबाट जाँदा उनलाई निन्द्रा नलाग्ने, शरीर चिलाउने, लगातार खोकी लाग्ने र खानामा अरुची तथा बान्ता हुनेजस्ता स्वास्थ्य समस्या थिए। उपचारमा जानुअघि पुनको शरीरमा जण्डिस (बिलरुबिन) को मात्रा २७ बिन्दु थियो। हाल बिलरुबिनको मात्रा घटेर १८ मा आएको छ। पुनमा भएको रोगलाई चिकित्सकीय भाषामा सिग्गलर नाजार टाइप टू सिन्ड्रोम भनिन्छ। यसअघि गत वर्ष पनि रोगले च्यापेपछि उनको पहिला थाइल्याण्ड र पछि चीनमा उपचार गरिएको थियो। पुनको उपचारमा डा चेन नेतृत्वको विशेषज्ञ टोली सहभागी थियो। चिकित्सकले बिलरुबिन नियन्त्रित अवस्थामा राख्न पर्याप्त आरामको जरुरत रहेको बताएको छ।"
कांग्रेस संसदीय दलको निर्वाचन : देउवाविरुद्ध गगनले उम्मेदवारी दिने,काठमाडौं : नेपाली कांग्रेस संसदीय दलको नेतामा संस्थापनइतर समूहबाट महामन्त्री गगन थापाले उम्मेदवारी दिने भएका छन्। मंगलबार बिहान बसेको बैठकले शेखर पक्षबाट गगनलाई संसदीय दलको नेता बनाउने निर्णय भएको कांग्रेस नेता चन्द्र भण्डारीले जानकारी दिए। संसदीय दलको नेता चयनका लागि उम्मेदवारी दर्ता गर्नु केहि समयअघि काठमाडौंमा बसेको थियो। नेता भण्डारीका अनुसार मुलुकको राम्रो भविष्य र आफ्नो समूहको विचारधारालाई एकतावद्ध गर्नका लागि दलको नेताको उम्मेदवारमा सहमति जुटेको हो। छलफलमा गगन संसदीय दलको नेता बन्ने र कोइराला प्रस्तावक बन्ने सहमति भएको छ। थापालाई संसदीय दलको नेता कांग्रेसकै अर्का महामन्त्री विश्वप्रकाश शर्माले समेत सुरुबाट समर्थन गरेका छन्। मंसिर ४ को निर्वाचनको उम्मेदवारी घोषणा भएपछि आफू भावी प्रधानमन्त्री हुने भन्दै मत मागेका थापाले विजयी भएपछि संसदीय दलको नेता लड्न तयारी थालेको उद्घोष गरेका थिए। यता संस्थापन समूहबाट सभापति एवं प्रधानमन्त्री शेरबहादुर देउवा दलको नेतामा उम्मेदवारी दिने तयारीमा छन्। संसदीय दलको नेताका उम्मेदवारले दरखास्त दिने समय मंगलबार दिउँसो २ देखि ३ बजेसम्म तोकिएको छ। उम्मेदवारको अन्तिम नामावली आज नै प्रकाशन गर्ने कार्यक्रम छ। उम्मेदवारीका साथ बुझाउनुपर्ने शुल्क समितिले ५१ हजार रुपैयाँ रहेको निर्वाचन समितिले जनाएको छ।
प्रज्ञा प्रतिष्ठानमा आज एमाले जनताको रोजाईको पहिलो पार्टी कार्यक्रम,"काठमाडौं : नेकपा (एमाले) ले आज एमाले जनताको रोजाईको पहिलो पार्टीविशेष कार्यक्रम गर्दैछ। विजय, बधाई र उत्सवका रूपमा आज मध्यान्ह १२ बजे काठमाडौंको प्रज्ञा प्रतिष्ठानमाएमाले जनताको रोजाईको पहिलो पार्टीकार्यक्रम गर्न लागेको हो। प्रतिनिधि सभा र प्रदेश सभामा निर्वाचित सांसदलाई निर्वाचन आयोगले प्रमाणपत्र प्रदान गरेकाले एमालेले कार्यक्रम तय गरेको हो। कार्यक्रममा अध्यक्ष केपी शर्मा ओलीले नवनिर्वाचित प्रतिनिधि सभा सदस्य र प्रदेश सभा सदस्यलाई बधाई तथा शुभकामना प्रदान गर्ने एमाले प्रचार विभागका सचिव गगन विष्टले जानकारी दिए। मंसिर ४ गते सम्पन्न प्रतिनिधि सभा तथा प्रदेश सभाको निर्वाचनमा चौतर्फी घेराबन्दीको प्रतिकूल परिस्थितिमा पनि लोकप्रिय मतमा पहिलो भएको एमालेले जनाएको छ। निर्वाचन आयोगका अनुसार प्रत्यक्ष र समानुपातिक गरी प्रतिनिधि सभा सदस्यमा ७८ जना र प्रदेश सभामा १६१ जना सदस्य निर्वाचित भएका छन्। एमालेले समानुपातिकतर्फ २८ लाख ४५ हजार ६४१ लोकप्रिय मत ल्याएको छ। कार्यक्रममा प्रतिनिधि सभाका नवनिर्वाचित सदस्यहरू, प्रदेश सभामा नवनिर्वाचित सदस्यहरू, राष्ट्रिय सभाका बहालवाला सदस्यहरू, प्रतिनिधि सभा र प्रदेश सभा सदस्यका उम्मेदवारहरू, निर्वाचन परिचालन कमिटीका सदस्यहरूपार्टीका केन्द्रीय सदस्यहरू, केन्द्रीय निकाय प्रमुख र पदाधिकारीहरू, प्रदेश कमिटीका अध्यक्षहरू, जनसंगठनका अध्यक्ष र महासचिव, केन्द्रीय विभागका सचिवहरू, केन्द्रीय कार्यालय सचिव, प्रदेश कमिटीका पदाधिकारीहरू, जनसंगठनका थप तीनजना पदाधिकारी,नेकपा (एमाले) ले आज एमाले जनताको रोजाईको पहिलो पार्टीविशेष कार्यक्रम गर्दैछ। विजय, बधाई र उत्सवका रूपमा आज मध्यान्ह १२ बजे काठमाडौंको प्रज्ञा प्रतिष्ठानमाएमाले जनताको रोजाईको पहिलो पार्टीकार्यक्रम गर्न लागेको हो। केन्द्रीय कार्यालय र परिचालनमा संलग्नहरूलाई आमन्त्रण गरिएको एमालेले जनाएको छ।"
पूर्वमन्त्री आलेलाई मातृशोक,काठमाडौं : नेपाल कम्युनिष्ट पार्टी (एकीकृत समाजवादी)का पोलिटब्यूरो सदस्य एव पूर्वमन्त्री प्रेमबहादुर आलेलाई मातृशोक परेको छ । उनकी आमा ७८ वर्षीया गङ्गादेवीको मंगलबार बिहान ४ बजे काठमाडौंको ग्राण्डी अन्तर्राट्रिय अस्पतालमा उपचारका क्रममा निधन भएको पारिवारिक स्रोतले जनाएको छ। उच्च रक्तचापका कारण उनलाई गएको मङ्सिर ११ डोटीबाट काठमाडौं ल्याई अस्पताल भर्ना गरिएको थियो । रासस
शपथपछि मात्रै माओवादी केन्द्रले संसदीय दलको नेता चयन गर्ने,"काठमाडौं : नेकपा (माओवादी केन्द्र)ले प्रतिनिधिसभाका सांसदको शपथ ग्रहणपछि मात्रै संसदीय दलको नेता चयन गर्ने भएको छ। नवनिर्वाचित सांसदले शपथ लिएपछि मात्रै दलको नेता चयन र सरकार गठनका बारेमा निर्णय लिइने सांसद एवं माओवादीका युवा नेता माधव सापकोटाले जानकारी दिए। शपथपछि संसदीय दलको बैठक बस्ने उनको भनाइ छ। माओवादीको संसदीय दलको नेतामा अध्यक्ष पुष्पकमल दाहाल प्रचण्डनिर्विकल्प रहेका छन्। दलको नेतालाई लिएर हाम्रो पार्टीमा विवाद छैन, शपथ मात्र कुरिएको हो, उनले भने, संसदीय दलको नेता प्रचण्ड नै हो। सङ्घीय संसद् सचिवालयले यही पुस ७ गते प्रतिनिधिसभाका सदस्यलाई शपथ ग्रहण गराउने तयारी गरेको छ। प्रतिनिधिसभामा माओवादीको १८ प्रत्यक्ष र १४ समानुपातिक गरी कूल ३२ सांसद् छन्। केही दिनअघि बसेको माओवादीको केन्द्रीय पदाधिकारी बैठकले प्रतिनिधिसभा सदस्यको शपथ ग्रहण गरेपछि मात्रै सरकार गठनको प्रक्रिया अगाडि बढाउँदा सही हुने निष्कर्ष निकालेको थियो। रासस"
गगनलाई संसदीय दलको नेता बनाउन शेखर सहमति नजिक,"काठमाडौं : नेपाली कांग्रेसका महामन्त्री गगन थापालाई संसदीय दलको नेता बनाउन शेखर कोइराला सहमति नजिक पुगेका छन्। मंगलबार बिहान शेखर र गगनबीच भएको एक्ला एक्लै भेटमा गगनलाई पार्टीभित्र सहमति जुटाउन आग्रह गरेका हुन्। पार्टीभित्र सहमति गरे आफूले गगनलाई संसदीय दलको नेतामा समर्थन गर्ने कोइरालाले बताएको कांग्रेसका एक नेताले बताए। कांग्रेस सांसद अर्जुननरसिंह केसीले छलफल जारी रहेको र गगनकै पक्षमा सहमति जुटाउने प्रयास भइरहेको अन्नपूर्णलाई जानकारी दिए। उनले भने,' संस्थापनइतरको समूहलाई बलियो बनाउनुपर्छ। शेखरजी र गगनजी गम्भीर देखिनुभएको छ। गगनकै पक्षमा सहमति हुने संभावना छ।' सोमबार बसेको बैठकले साझा उम्मेदवार तय गर्न नसकेपछि मंगलबार बिहान पनि बैठक बसेको थियो। थापालाई संसदीय दलको नेता कांग्रेसकै अर्का महामन्त्री विश्वप्रकाश शर्माले समेत सुरुबाट समर्थन गरेका छन्। मंसिर ४ को निर्वाचनको उम्मेदवारी घोषणा भएपछि आफू भावी प्रधानमन्त्री भन्दै मत मागेका थापाले विजयी भएपश्चात संसदीय दलको नेता लड्न तयारी थालेको उद्घोष गरेका थिए। संसदीय दलको नेताका उम्मेदवारले दरखास्त दिने समय मंगलबार दिउँसो २ देखि ३ बजेसम्म तोकिएको छ। उम्मेदवारको अन्तिम नामावली आज नै प्रकाशन गर्ने कार्यक्रम छ। उम्मेदवारीका साथ बुझाउनुपर्ने शुल्क समितिले ५१ हजार रुपैयाँ रहेको निर्वाचन समितिले जनाएको छ।"
कांग्रेस संसदीय दलको नेताका लागि आज उम्मेदवारी दर्ता,"काठमाडौं : बुधबार हुने नेपाली कांग्रेसको संसदीय दलको नेताका लागि आज उम्मेदवारी दर्ता हुने भएको छ। संसदीय दलको नेताको निर्वाचनका लागि उम्मेदवारले दरखास्त दिने समय मंगलबार दिउँसो २ देखि ३ बजेसम्म तोकिएको संयोजक भीष्मराज आङ्देम्बेले जानकारी दिए। उनका अनुसार उम्मेदवारको अन्तिम नामावली मंगलबार नै प्रकाशन गर्ने कार्यतालिका छ। कार्यतालिका अनुसार मतदान बुधबार बिहान ८ देखि १० बजेसम्म कांग्रेस संसदीय दलको कार्यालय परिसर सिंहदरबारमा हुनेछ । उम्मेदवारीका साथ बुझाउनुपर्ने शुल्क समितिले ५१ हजार रुपैयाँ तोकेको छ। निर्वाचन समितिले सोमबार मतदाता नामावली प्रकाशन गरेको छ। मतदान गर्न आउँदा मतदाताले आफू निर्वाचित भएको प्रमाणपत्र साथमा लिई आउनुपर्ने समितिले जनाएको छ। संसदीय दलको नेताका लागि बुधबार बिहान ८ बजेदेखि दुई घण्टा मतदान हुने आङ्देम्बेले जानकारी दिए। कांग्रेसले प्रतिनिधिसभाको प्रत्यक्षतर्फ ५७ र समानुपातिकतर्फ ३२ गरी ८९ सिटमा विजयी हासिल गरेको छ। संसदीय दलको नेता नै प्रधानमन्त्रीको उम्मेदवार हुने भएकाले शीर्ष नेताहरु सघन छलफलमा रहेका छन्। कांग्रेसको विधानको दफा ४० को उपदफा (२) मा संसदीय दलमा प्रतिनिधिसभाका सदस्यले आफूमध्येबाट संसदीय दलको नेताको निर्वाचन गर्ने उल्लेख छ। कांग्रेस संसदीय दलका नेतामा संस्थापनको तर्फबाट सभापति शेरबहादुर देउवा र संस्थापनइतरबाट नेता डा शेखर कोइराला र महामन्त्री गगनकुमार थापाले दाबी गरेका छन्। संस्थापनइतर समूहको सोमबार बसेको बैठकले साझा उम्मेदवार तय गर्न नसकेपछि मंगलबार बिहान पनि बैठक बस्ने तयारी छ। कांग्रेस संसदीय दलमा अहिलेसम्म संस्थापन पक्षमा ५०, इत्तर समूहमा ३२ र कतै नखुलेका ७ जना देखिएका छन्। प्रष्ट नखुलेका ७ रामचन्द्र पौडेल, डा शशांक कोइराला, प्रकाशमान सिंह, सन्तोष चालिसे, राजेन्द्रकुमार केसी, दीपक खड्का, प्रदीप पौडेल संस्थापन पक्ष ५० शेरबहादुर देउवा, पूर्णबहादुर खड्का, किशोरसिंह राठौर, विमलेन्द्र निधि, डा प्रकाशशरण महत, ज्ञानेन्द्रबहादुर कार्की, डा नारायण खड्का, एनपी साउद, रमेश लेखक, रामहरि खतिवडा, दुर्लभ थापा, उदयशमशेर राणा, मोहनबहादुर बस्नेत, वीरबहादुर बलायर, रमेश रिजाल, विनोदकुमार चौधरी, पूर्णबहादुर तामाङ, खमबहादुर गर्बुजा, डिल्लीराज पन्त, शंकर भण्डारी, श्यामकुमार घिमिरे, मोहन आचार्य, सीता गुरुङ, ऐनबहादुर शाही ठकुरी, अजयकुमार चौरसिया, दिनेशकुमार यादव, महेन्द्रकुमार राय, पुष्पबहादुर शाह, टेकबहादुर गुरुङ, विष्णुकुमार कार्की, शान्ति विक, रूपा विक, आशा विक, सरस्वती बजिमय, सीताकुमारी राना, सुशीला थिङ, अञ्जनी श्रेष्ठ, माया राई, मनोरमा शेरचन, अम्बिका बस्नेत, आरजू राणा देउवा, ईश्वरी न्यौपाने, मञ्जु खाँण, रमा कोइराला पौड्याल, कान्तिका सेजुवाल, कल्पना चौधरी, नगिना यादव, चन्दा चौधरी, संगीता मण्डल, जावेदा खातुन कोइरालाथापा समूह ३२ डा शेखर कोइराला, धनराज गुरुङ, गगन थापा, बद्री पाण्डे, जीवन परियार, हृदयराम थानी, दिलेन्द्रप्रसाद बडू, योगेश गौचन थकाली, रामनाथ अधिकारी, सञ्जयकुमार गौतम, रामकृष्ण यादव, देवप्रसाद तिमल्सेना, राजेन्द्र बजगाईं, डिगबहादुर लिम्बू, दिक्पालकुमार शाही, सुनीलकुमार शर्मा, तेजुलाल चौधरी, राजु थापा, अर्जुननरसिंह केसी, चन्द्र भण्डारी, सुरेन्द्रराज आचार्य, दीपक गिरी, सरिता प्रसाईं, प्रतिमा गौतम, लीलादेवी बोखिम, सीता मिजार, मुक्ताकुमारी यादव, विनाकुमारी थनेत, सपना राजभण्डारी, कुसुम थापामगर, मैना रावल र विश्वप्रकाश शर्मा"
देउवासँग संसदीय दलमा भिड्न हानथाप,"काठमाडौं : कांग्रेस संसदीय दलका नेतामा सभापति एवं प्रधानमन्त्री शेरबहादुर देउवासँग भिड्न संस्थापनइतर समूहमा हानथाप चलेको छ। यो समूहबाट उम्मेदवार बन्न नेता डा शेखर कोइराला र महामन्त्री गगनकुमार थापाले दाबी गरेका छन्। इतर समूहको सोमबार बसेको बैठकले साझा उम्मेदवार तय गर्न नसकेको हो। मंगलबार बिहान पनि बैठक बस्ने नेताहरूले बताएका छन्। बैठकमा महामन्त्री थापाले आफू दलका नेतामा निर्वाचित हुने आधार रहेको दाबी गर्दै आफ्नो नेताका रूपमा नेता डा कोइरालालाई मान्ने स्वीकार गरेका थिए। डा कोइरालाले भने १४औं महाधिवेशनमा सभापतिका लागि देउवासँग प्रतिस्पर्धा गरेकाले अहिले पनि आफ्नै नेतृत्व स्वीकार गर्न थापासहित उनी पक्षधर नेतालाई आग्रह गरेका थिए। बैठकमा सहभागी नेताले भने इतर समूहबाट जो भए पनि एक जना सर्वसम्मत रूपमा उम्मेदवार बन्नुपर्ने धारणा राखेका थिए। दुई नेताको अडान सोमबार अन्तिम समयसम्म पनि कायमै राखेको बैठकमा सहभागी एक सांसदले बताए। ती सांसदले भने, हामीले सहमतिमा एक जना उम्मेदवार बन्नुस् भन्यौं तर उहाँहरूले अडान छोड्नुभएको छैन। नेता अर्जुननरसिंह केसीले सोमबार रातभरीमा एउटा निर्णय आउने विश्वास व्यक्त गरे। संसदीय दलको चुनावमा जाँदा हाम्रो समूह थप बलियो हिसाबले जाओस् भन्नका लागि उहाँहरू मिलेर आउनुहोस् भनेर हामी चुप बसेका छौं, नेता केसीले भने, सबै साथीहरूले उहाँहरू मिलेर आउनुको विकल्प छैन भनेकाले हामी त्यहीअनुसार अघि बढ्छौं। संसदीय दलको नेताका उम्मेदवारले दरखास्त दिने समय मंगलबार दिउँसो २ देखि ३ बजेसम्म तोकिएको छ। उम्मेदवारको अन्तिम नामावली मंगलबार नै प्रकाशन गर्ने कार्यक्रम छ। निर्वाचन समितिले सोमबार मतदाता नामावली प्रकाशन गरेको छ। उम्मेदवारीका साथ बुझाउनुपर्ने शुल्क समितिले ५१ हजार रुपैयाँ तोकेको छ। दलका नेता चुन्न पुस ६ गते बिहान ८ बजेदेखि दुई घण्टा मतदानको कार्यक्रम समिति संयोजक भीष्मराज आङ्देम्बेले जनाएका छन्। कुन सांसद कुन पक्षमा ? कांग्रेस संसदीय दलमा अहिलेसम्म संस्थापन पक्षमा ५०, इत्तर समूहमा ३२ र कतै नखुलेका ७ जना देखिएका छन्। प्रस्ट नखुलेका ७ रामचन्द्र पौडेल, डा शशांक कोइराला, प्रकाशमान सिंह, सन्तोष चालिसे, राजेन्द्रकुमार केसी, दीपक खड्का, प्रदीप पौडेल संस्थापन पक्ष ५० शेरबहादुर देउवा, पूर्णबहादुर खड्का, किशोरसिंह राठौर, विमलेन्द्र निधि, डा प्रकाशशरण महत, ज्ञानेन्द्रबहादुर कार्की, डा नारायण खड्का, एनपी साउद, रमेश लेखक, रामहरि खतिवडा, दुर्लभ थापा, उदयशमशेर राणा, मोहनबहादुर बस्नेत, वीरबहादुर बलायर, रमेश रिजाल, विनोदकुमार चौधरी, पूर्णबहादुर तामाङ, खमबहादुर गर्बुजा, डिल्लीराज पन्त, शंकर भण्डारी, श्यामकुमार घिमिरे, मोहन आचार्य, सीता गुरुङ, ऐनबहादुर शाही ठकुरी, अजयकुमार चौरसिया, दिनेशकुमार यादव, महेन्द्रकुमार राय, पुष्पबहादुर शाह, टेकबहादुर गुरुङ, विष्णुकुमार कार्की, शान्ति विक, रूपा विक, आशा विक, सरस्वती बजिमय, सीताकुमारी राना, सुशीला थिङ, अञ्जनी श्रेष्ठ, माया राई, मनोरमा शेरचन, अम्बिका बस्नेत, आरजू राणा देउवा, ईश्वरी न्यौपाने, मञ्जु खाँण, रमा कोइराला पौड्याल, कान्तिका सेजुवाल, कल्पना चौधरी, नगिना यादव, चन्दा चौधरी, संगीता मण्डल, जावेदा खातुन कोइरालाथापा समूह ३२ डा शेखर कोइराला, धनराज गुरुङ, गगन थापा, बद्री पाण्डे, जीवन परियार, हृदयराम थानी, दिलेन्द्रप्रसाद बडू, योगेश गौचन थकाली, रामनाथ अधिकारी, सञ्जयकुमार गौतम, रामकृष्ण यादव, देवप्रसाद तिमल्सेना, राजेन्द्र बजगाईं, डिगबहादुर लिम्बू, दिक्पालकुमार शाही, सुनीलकुमार शर्मा, तेजुलाल चौधरी, राजु थापा, अर्जुननरसिंह केसी, चन्द्र भण्डारी, सुरेन्द्रराज आचार्य, दीपक गिरी, सरिता प्रसाईं, प्रतिमा गौतम, लीलादेवी बोखिम, सीता मिजार, मुक्ताकुमारी यादव, विनाकुमारी थनेत, सपना राजभण्डारी, कुसुम थापामगर, मैना रावल र विश्वप्रकाश शर्मा"
माओवादी केन्द्रका उपमहासचिव वर्षमान चीनबाट आज स्वदेश फर्कंदै,"काठमाडौं : नेकपा माओवादी केन्द्रका उपमहासचिव वर्षमान पुन अनन्त आज स्वदेश फर्कंदै छन् । चीनमा उपचाररत पुनको स्वास्थ्यमा सुधार भएपछि चाइना साउथर्न एयरलाइन्सबाट गोन्झाओ हुँदै मंगलबार दिउँसो नेपाल आउन लागेका छन्। वंशाणुगत जण्डिशबाट पीडित पुनलाई रोग बल्झिएपछि गत १६ मंसिरमा नेपाली चिकित्सकहरुको परामर्शमा फलोअप उपचारका लागि चीन गएका थिए । उनको सेनजेनस्थित थर्ड पिपुल्स् अस्पतालमा उपचार भएको हो । पुन पत्नीसमेत रहेकी पूर्वसभामुख एवं माओवादी स्थायी समिति सदस्य ओनसरी घर्तीले उनको स्वास्थ्यमा सन्तोषजनक सुधार भएको जानकारी दिइन् । नेपालबाट जाँदा उनलाई निन्द्रा नलाग्ने, शरीर चिलाउने, लगातार खोकी लाग्ने र खानामा अरुची तथा बान्ता हुनेजस्ता स्वास्थ्य समस्या थिए । उपचारपछि भने समस्या हटेको उनले बताइन् । उपचारमा जानुअघि पुनको शरीरमा जण्डिस (बिलरुबिन) को मात्रा २७ बिन्दु थियो । हाल बिलरुबिनको मात्रा घटेर १८ मा आएको छ । पुनमा भएको रोगलाई चिकित्सकीय भाषामा सिग्गलर नाजार टाइप टू सिन्ड्रोम भनिन्छ । यसअघि गत वर्ष पनि रोगले च्यापेपछि उनको पहिला थाइल्याण्ड र पछि चीनमा उपचार गरिएको थियो । पुनको उपचारमा डा चेन नेतृत्वको विशेषज्ञ टोली सहभागी थियो । चिकित्सकले बिलरुबिन नियन्त्रित अवस्थामा राख्न पर्याप्त आरामको जरुरत रहेको बताएको छ।"
काग्रेस संसदीय दलको निर्वाचन : साझा उम्मेदवार तय गर्न शेखरगगन समूह छलफलमा,काठमाडौं : नेपाली कांग्रेस संसदीय दलको नेताको उम्मेदवार तय गर्न डा शेखर कोइराला र गगन थापाको समूह छलफलमा जुटेको छ। संस्थापन इतरसमूहबाट महामन्त्री थापा र नेता कोइरालाबीच दलको नेतामा दाबी रहेकाले उनीहरु आन्तरिक गृहकार्यमा जुटेका हुन्। यसअघि सोमबार बसेको बैठकले साझा उम्मेदवार तय गर्न नसकेपछि मंगलबार बिहान बैठक बस्ने गरी स्थगित भएको थियो। कांग्रेसमा संस्थापन पक्षबाट सभापति शेरबहादुर देउवा संसदीय दलको नेताको उम्मेदवार तय भनेपनि संस्थापनइतर समूहमा को बन्ने भनेर अहिलेसम्म सहमति जुट्न सकेको छैन । सांसदहरूले कोइराला र थापालाई मिलेर एक जना उम्मेदवार बन्न दबाब दिएका छन्। कोइरालाथापा समूहबाट साझा उम्मेदवार तय गर्न अन्तिम कसरत स्वरुप शेखरगगनसमूको बैठक जारी रहेको छ। थापालाई संसदीय दलको नेता कांग्रेसकै अर्का महामन्त्री विश्वप्रकाश शर्माले समेत सुरुबाट समर्थन गरेका छन्। मंसिर ४ को निर्वाचनको उम्मेदवारी घोषणा भएपछि आफू भावी प्रधानमन्त्री भन्दै मत मागेका थापाले विजयी भएपश्चात संसदीय दलको नेता लड्न तयारी थालेको उद्घोष गरेका थिए। तर थापाकोइराला समूहमा सहमति जुटान नसक्दा थापालाई सकस देखिएको छ। संसदीय दलको नेताका उम्मेदवारले दरखास्त दिने समय मंगलबार दिउँसो २ देखि ३ बजेसम्म तोकिएको छ। उम्मेदवारको अन्तिम नामावली आज नै प्रकाशन गर्ने कार्यक्रम छ। उम्मेदवारीका साथ बुझाउनुपर्ने शुल्क समितिले ५१ हजार रुपैयाँ रहेको निर्वाचन समितिले जनाएको छ।
तीन दलले छाने नेता,"काठमाडौं : नयाँ सरकार गठनको समयावधि तोकिएसँगै दलहरूले धमाधम संसदीय दलका नेता चयन गर्न थालेका छन्। राष्ट्रपति विद्यादेवी भण्डारीले दिएको ७ दिनको समयावधिको दोस्रो दिन राष्ट्रिय स्वतन्त्र पार्टी (रास्वपा), नेकपा एकीकृत समाजवादी र जनमत पार्टीले संसदीय दलको नेता छानेका छन्। आइतबार राष्ट्रपति भण्डारीले संविधानको धारा ७६ को २ अनुसार नयाँ सरकार गठन गर्न सात दिनको समय आह्वान गरेकी छन्। यो निर्वाचनबाट उदाएको नयाँ दल रास्वपाले सर्वसम्मत रूपमा पार्टी सभापति रवि लामिछानेलाई संसदीय दलको नेता चयन गरेको छ। रास्वपाले प्रत्यक्ष ७ र समानुपातिकतर्फ १३ गरी २० सिट जितेको छ। एकीकृत समाजवादीको संसदीय दलको नेतामा अध्यक्ष माधवकुमार नेपाल चयन भएका छन्। संसदीय दलको उपनेतामा उपाध्यक्ष राजेन्द्र पाण्डे चयन भएका छन् भने दलको सचेतकमा उपमहासचिव प्रकाश ज्वाला चयन भए। यो पार्टीले प्रत्यक्षतर्फ १० सिट जितेको छ। तर, थ्रेसहोल्ड भने कटाउन सकेन। जनमत पार्टीको संसदीय दलको नेतामा चन्द्रकान्त (सिके) राउत चयन भएका छन्। उनलाई सर्वसम्मत रूपमा संसदीय दलको नेतामा चयन गरेको सचिवालय प्रमुख राजेश मण्डलले जानकारी दिए। यो पार्टीमा प्रत्यक्षमा जित्नेमा राउत एक्ला हुन् भने समानुपातिकमा ५ सिट गरी ६ सिट जितेको छ। दलको उपनेतामा अब्दुल खान, मुख्य सचेतकमा अनिता साह, सचेतकमा गोमा लाभ सापकोटालाई चयन गरिएको छ। यो पार्टीले सदस्यसचिवमा बिनिताकुमारी सिंह र कोषाध्यक्षमा सोनु मुर्मुलाई चयन गरिएको छ। नेकपा एमालेले मंगलबार संसद भेला बोलाएको छ। सोही भेलाले संसदीय दलको नेता चयन गर्ने सम्भावना छ भने कांग्रेसमा बुधबार संसदीय दलको नेता चयन गर्ने मिति तय भएको छ। कांग्रेसमा संसदीय दलको नेताका आकांक्षी धेरै छन्। सभापति शेरबहादुर देउवा, महामन्त्री गगन थापा एवं शीर्ष नेता डा शेखर कोइराला मुख्य आकांक्षी हुन्।"
ज्येष्ठ सदस्यको टुंगोबिनै सांसदको शपथ तय,"काठमाडौं : नवनिर्वाचित प्रतिनिधिसभा सदस्यले यही पुस ७ गते बिहीबार आफूमध्ये ज्येष्ठ सदस्यबाट शपथ लिने भएका छन्। तर, ज्येष्ठ सदस्यकै टुंगो लागेको छैन। कानुनअनुसार उनले ७ गतेअगावै राष्ट्रपतिसमक्ष शपथ लिइसक्नुपर्ने हुन्छ। उपस्थित हुनेमध्ये ज्येष्ठ सदस्यबाट शपथ गराउने हो। छलफल चलिरहेको छ। प्रमाणित भइसकेको छैन, संघीय संसद् सचिवालयका प्रवक्ता रोजनाथ पाण्डेले भने। निर्वाचन आयोगले सचिवालयलाई निर्वाचित सांसदको उमेर (जन्ममिति)समेतको विवरण उपलब्ध गराएको छ। तर, उक्त विवरणलाई मात्रै आधार नमानेर सचिवालयले सम्भावित ज्येष्ठ सदस्यको विषयमा अध्ययन गरिरहेको प्रवक्ता पाण्डेले बताए। नागरिकताअनुसार ज्येष्ठ सदस्य छनोट हुनुपर्ने होइन र भन्ने प्रश्नमा उनले भने, नागरिकता आधार त हो तर ज्येष्ठ सदस्य उपस्थित हुने वा नहुने कुरा पनि छ। यसअघि ज्येष्ठ सदस्य भनिएका महेन्द्र राय यादव उपस्थित नहुँदा महन्थ ठाकुरले शपथ गराउनुभएको थियो। यसको टुंगो पनि भोलि (मंगलबार) सम्म लाग्ला। यसपटक माओवादीबाट निर्वाचित सांसद यादवको उमेर ८५ रहेको आयोगको विवरणमा छ। यद्यपि, महन्थ ठाकुर, चित्रबहादुर केसी र पशुपतिशमशेर जबरा सबैभन्दा बढी उमेरका सांसद रहेको पाण्डेको भनाइ छ। संघीय संसद्का महासचिव डा भरतराज गौतमद्वारा सोमबार जारी सूचनामा शपथग्रहण कार्यक्रममा सांसदहरूलाई नागरिकताको प्रतिलिपि, प्रतिनिधिसभा सदस्य पदको प्रमाणपत्रको सक्कल र प्रतिलिपि अनि दुई प्रतिफोटो ल्याउन भनिएको छ। यस्तै, राष्ट्रिय वा आआफ्नो सांस्कृतिक पहिचान झल्कने पोसाकमा उपस्थित हुन आग्रह गरिएको छ। संविधानको धारा ८८ मा संघीय संसद्को प्रत्येक सदनका सदस्यले सदन वा त्यसको कुनै समितिको बैठकमा पहिलो पटक भाग लिनुअघि कानुनबमोजिम शपथ लिनुपर्ने व्यवस्था छ। मातृभाषामा शपथ लिन ३ दिनअगावै सूचना दिनुपर्ने मातृभाषामा शपथग्रहण गर्न चाहने सांसदले तीन दिनअघि नै संसद् सचिवालयमा जानकारी गराउनुपर्ने महासचिव डा गौतमले जारी गरेको सूचनामा उल्लेख छ। मातृभाषामा शपथ लिने सांसदहरूले तीन दिन अगावै सूचना दिनुपर्ने अभ्यास रहेको प्रवक्ता पाण्डेले बताए। कुन सांसदले कुन मातृभाषामा शपथ लिने भन्ने मंगलबारसम्म तय हुन सक्ने उनको भनाइ छ। राष्ट्रपति विद्यादेवी भण्डारीले आह्वान गरेअनुसार यही पुस १० गतेभित्र नयाँ सरकार बन्नुपर्ने हुन्छ। त्यसअगावै संसद् सचिवालयले सांसदको शपथग्रहण कार्यक्रम राखेको हो। सांसदको शपथ भने नयाँ बानेश्नरस्थित संसद् भवनमै हुनेछ। त्यसपछि सांसदहरूले सांसद भएबापत प्राप्त गर्ने सेवा सुविधा पाउनेछन्।"
गगन थापालाई संसदीय दलको नेता बनाउन प्रस्तावक म बस्छु: विश्वप्रकाश शर्मा (भिडियो),"काठमाडौं: नेपाली कांग्रेसका महामन्त्री विश्वप्रकाश शर्माले अर्का महामन्त्री गगन थापालाई नेपाली कांग्रेस संसदीय दलको नेता बनाउन आफूले भूमिका खेल्ने बताएका छन्। नेपाल ट्रेड युनियन कांग्रेसले आयोजना गरेको कार्यक्रममा शर्माले पार्टी सभापति शेरबहादुर देउवाले पनि गगन थापालाई प्रधानमन्त्री बन्ने बाटो खुलाउने बताएका छन्। उनले भनेका छन्, 'मेरो विश्वास छ, पाँच पटक प्रधानमन्त्री हुनुभएका देउवा गगन थापालाई संसदीय दलको नेता बनाउन प्रस्तावक बन्नुहुनेछ। त्यसो नभए प्रस्ताव म बन्छु।' मंगलबार कै कांग्रेस संस्थापन इत्तर पक्षको बैठकले कांग्रेस संसदीय दलको नेतामा महामन्त्री गगन थापाले उम्मेदवार बनाउने निर्णय गरेको छ। कांग्रेस नेता चन्द्र भण्डारीका अनुसार थापालाई संसदीय दलको नेता बनाउने निर्णय भएको हो।"
पशुपति शमशेर जबराले सांसदहरुलाई शपथ खुवाउने,"काठमाडौं : राष्ट्रिय प्रजातन्त्र पार्टीका नेता पशुपति शमशेर जबराले नव निर्वाचित सांसदहरुलाई शपथ खुवाउने भएका छन्। निर्वाचित सांसदमध्ये जबरा जेष्ठ सदस्य भएकाले प्रतिनिधिसभाका सांसदहरुलाई शपथ खुवाउने निर्णय भएको संसद सचिवालयका सहायक प्रवक्ता दशरथ धमलाले अन्नपूर्णलाई जानकारी दिए। उमेरका हिसाबले जबरा ८० वर्षका भए। उनको जन्ममिति विसं १९९८ वैशाख २५ रहेको छ। उनले भने,' निर्वाचन आयोगले पठाएको २७५ सांसदहरुको विवरणमा राप्रपाका सांसद पशुपति शमशेर जबरा जेष्ठ सदस्य देखिएनु भएको छ। उहाँले नै अन्य सांसदलाई पुस ७ गते शपथ खुवाउनुहुनेछ।' निर्वाचित सांसदमध्येका जेष्ठ सदस्यले शपथ खुवाउने प्रावधान छ। जबराले राष्ट्रपतिबाट शपथ ग्रहण गरेपछि अन्य सांसदहरुलाई शपथ खुवाउनेछन्। पशुपतिशमशेर समानुपातिक सांसद हुन्। यसअघि महिन्द्र यादव, चित्रबहादुर केसी र पशुपति शमशेर जबरामध्ये को ज्येष्ठ सदस्य भन्ने प्रश्न उठेको थियो। त्यसपछि जेष्ठ सदस्यको टुंगो लगाउन सचिवालयले निर्वाचन आयोगसँग नवनिर्वाचित सांसदहरुको जन्ममितिसहितको विवरण मागेको थियो। सोही विवरणका आधारमा संसद सचिवालयले जेष्ठ सदस्यको टुंगो लगाएको हो। यसअघि २०७४ सालको प्रतिनिधिसभामा यादव उपस्थित नभएपछि सांसदलाई महन्थ ठाकुरले ज्येष्ठ सदस्यको हैसियतमा पद तथा गोपनीयताको शपथ गराएका थिए । राष्ट्रपति विद्यादेवी भण्डारीले मंसिर ४ मा सम्पन्न निर्वाचनमा राजनीतिक दलहरुले स्पष्ट बहुमत प्राप्त गरेको नदेखिएकोले नेपालको संविधानको धारा ७६ को उपधारा (२) बमोजिम प्रतिनिधि सभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई नेपालको प्रधानमन्त्री नियुक्त गर्नका लागि पुस १० गते बेलुका ५ बजेभित्र दावी पेश गर्न आह्वान गरेकी छन्। सोहीअनुसार पुस ७ गते सांसदहरुको शपथ हुन लागेको हो।"
सत्ताको आकांक्षाका लागि नयाँ गठबन्धन बनाउनु हुँदैन : महामन्त्री शर्मा,"काठमाडौं : नेपाली कांग्रेस महामन्त्री विश्वप्रकाश शर्माले निर्वाचनमा जाँदा एउटा गठबन्धन बनाउने र चुनाव सकिएपछि अर्को गठबन्धन बनाउन नहुने बताएका छन्। नेपाल ट्रेड युनियन कांग्रेसले मंगलबार काठमाडौंमा आयोजना गरेको कार्यक्रममा सत्ताको आकांक्षा, आग्रह पूर्वाग्रहभन्दा माथि उठेर अहिलेको गठबन्धनलाई जोगाएर जानुपर्ने बताएका हुन्। नयाँ सरकार बनाउन कांग्रेस, माओवादी र एकीकृत समाजवादीका अध्यक्षहरु गम्भीर हुनुपर्ने उनको भनाई छ। उनले सबै दलले गठबन्धनको आवश्यकता र औचित्यलाई भूल्न नहुने धारणा राखे। कुनै समय बहुमत प्राप्त गरेको कांग्रेस अहिले ठूलो दल हुनुमा माओवादी र समाजवादीको साथ र समर्थनलाई भुल्न नहुने शर्माले स्पष्ट पारे। उनले प्रधानमन्त्री आलोपालो हुने भएकाले गठबन्धनकै प्रक्रिया भित्रबाट जानुपर्ने र राष्ट्रपति तथा सभामुखको चयन हुँदै गर्दा आवश्यक राख्ने सहमति, सन्तुलन, परिपक्वताका आधारमा निष्कर्षमा पुग्नुपर्ने बताए। राष्ट्रपति व्यक्ति मात्रै नभइ प्रवृतिको रुपमा शितल निवास प्रवेश गर्ने भएकाले राष्ट्रपति को बन्ने भन्ने बिषयलाई कम प्राथमिकताको विषय बनाउन नहुने धारणा राखे। उनले सिद्धान्त र कामको बलमा ट्रेड युनियनलाई बलियो बनाएर लैजानुपर्ने बताए।"
संसदीय दलको नेतामा गगन नै मेरो उम्मेदवार : शेखर कोइराला,"काठमाडौं : नेपाली कांग्रेसका नेता शेखर कोइरालाले युवा पुस्ताको चाहनाअनुसार संसदीय दलको उम्मेदवारमा गगन थापालाई आफूले प्रस्ताव गरेको बताएका छन्। संस्थापनइतर समूहको बैठकमा बोल्दै नेता कोइरालाले आफू पुस्तान्तरण रुपान्तरणको पक्षमा रहेकाले दलको नेतामा गगनलाई प्रस्ताव गरेको बताए। उनले भने,' गगन डाइनामिक हुनुहुन्छ। युवाको चाहना पनि उहाँलाई दलको नेता बनाउने नै छ। आफू पनि पुस्तान्तरणसहित पार्टी रुपान्तरको पक्षमा रहेकाले प्रस्ताव गरेको हुँ।' यस्तै बैठकमा गगनले १५ औं महाधिवेशनमा शेखर कोइरालालाई सभापतिको उम्मेदवार बनाउने प्रस्ताव गरेका थिए। त्यसपछि शेखर पछि हटेका हुन्। नेपाली कांग्रेस संसदीय दलको नेतामा संस्थापनइतर समूहबाट महामन्त्री गगन थापाले उम्मेदवारी दिने निर्णय भएको छ। भेला स्थलबाटै उम्मेदवारी दर्ता गराउन जाने कांग्रेस केन्द्रीय सदस्य अजयबावु शिवाकोटीले जानकारी दिए। उनले डाशेखर कोइरालाले प्रस्ताव र उपसभापति धनराज गुरुङले समर्थन जनाएपछि तीन दर्जन सांसदले एकसाथै समर्थन जनाएको बताए। यता संस्थापन समूहबाट नेपाली कांग्रेस सभापति एवं प्रधानमन्त्री शेरबहादुर देउवा दलको नेतामा उम्मेदवारी दिने तयारीमा छन्। संसदीय दलको नेताका उम्मेदवारले दरखास्त दिने समय मंगलबार दिउँसो २ देखि ३ बजेसम्म तोकिएको छ।"
जबरजस्ती करणी मुद्दाका फरार प्रतिवादी पक्राउ,रूपन्देही : जबरजस्ती करणी मुद्दाका फरार प्रतिवादी कञ्चन गाउँपालिका५ वर्गदवा बस्ने जेसी भन्ने जीवन चौधरीलाई आइतबार प्रहरीले पक्राउ गरेको छ। उच्च अदालत बुटवल तुलसीपुर दाङको २०७३ भाद्र ८ गतेको फैसलाले जबरजस्ती करणी मुद्दामा ५ वर्ष कैद सजाय ठहर भई फरार रहेका उनलाई इलाका प्रहरी कार्यालय सालझण्डीबाट खटिएको प्रहरीले पक्राउ गरेको हो। २०७२ वैशाख २० गते राति चौधरीले घरमा कोही नभएको अवस्थामा पीडित महिलालाई धाक धम्की दिई जवरजस्ती करणी गरेको घटनामा अदालतले उक्त फैसला गरेको थियो। उनलाई फैसला कार्यान्वयनको लागि जिल्ला अदालत रुपन्देहीमा पेश गरिएकोमा अदालतको आदेशले कैद भुक्तानका लागि कारागार चलान गरिएको छ।
मोटरसाइकल दुर्घटना हुँदा एक जनाको मृत्यु,कैलाली : कैलालीको गोदावरी नगरपालिका१ धनगढी रोडमा मोटरसाइकल दुर्घटना हुँदा एक जनाको मृत्यु भएको छ भने १ जना घाइते भएका छन्। मृत्यु हुनेमा मोटरसाइकल चालक कैलालीकै कैलारी गाउँपालिका९ बस्ने २७ वर्षिय विरेन्द्र मल्ल रहेका छन्। उनको उपचारका क्रममा प्रादेशिक अस्पताल धनगढीमा मृत्यु भएको हो। सोही दुर्घटनामा मोटरसाइकलमा सवार २६ वर्षीय जिवन देउवा घाइते भएका छन्। उनको पद्मा अस्पतालमा उपचार भइरहेको छ। गएराति पौने ९ बजे मल्लले चलाएको सुदूरपश्चिम प्रदेश ०१ ००९ प १३९६ नम्बरको मोटरसाइकल आफैं अनियन्त्रित भई सडकमा पल्टिएको इलाका प्रहरी कार्यालय मालाखेतीले जानकारी दिएको छ।
बैतडी शिक्षक मृत्यु प्रकरण : चार शिक्षक र सात विद्यार्थी प्रहरी नियन्त्रणमा,"बैतडी : बैतडीको पाटन नगरपालिका६ को कृष्ण माध्यामिक विद्यालयका शिक्षक धनबहादुर बिष्टको शंकास्पद मृत्यु भएपछि प्रहरीले अनुसन्धान अघि बढाएको छ। प्रहरीले अहिले चार जना शिक्षक र सात जना विद्यार्थीलाई नियन्त्रणमा लिएर अनुसन्धान गरिरहेका छ। सोधपुछको काम अन्य शिक्षक तथा विद्यार्थीहरूसँग समेत भइरहेको र अहिले ४ शिक्षक र ७ जना विद्यार्थी नियन्त्रणमा रहेका जिल्ला प्रहरी कार्यालय बैतडीका प्रहरी निरीक्षक योगेश खत्रीले जानकारी दिए। उनीहरूलाई इलाका प्रहरी कार्यालय पाटनमा राखेर सोधपुछको काम भइरहेको उनले बताए। उनीहरूको परिचय अहिले गोप्य राखिएको उनले बताए। पुस १ गते शुक्रबार विद्यालयका एक जना शिक्षकले स्वागत भोज (वेलकम पार्टी)कार्यक्रम राखेका थिए। उक्त भोज कार्यक्रममा बिष्ट समेत सहभागी थिए। स्वागत भोज अपराह्न सकिएको बुझिएको छ। त्यही भोज कार्यक्रममा सहभागी शिक्षक र छात्रवासमा बस्दै आएका विद्यार्थीहरूलाई नियन्त्रणमा लिएर सोधपुछको काम भइरहेको प्रहरी निरीक्षक खत्रीले बताए। शनिबार दिउसो शिक्षक बिष्ट कृष्ण माविको छात्रवास नजिकै मृत फेला परेका थिए। शिक्षक बिष्ट पनि छात्रवासमा नै बस्दै आएका थिए। पोष्टमाटमको रिर्पोट पनि प्रहरीले सार्वजनिक गरेको छैन। मृतकका आफन्तले छाती, मुख तथा नाकमा चोट लागेको दखिएकाले मृत्यु नभई हत्या नै गरिएको दाबी गर्दै आएका छन्। अनुहारभरि चोट छ, दाँत भाँचिएको छ, नाकमा पनि चोट छ, छातीमा समेत चोट छ, यस्तो अवस्थामा शव देखिएकाले यो हत्या नै हो, आफन्त लोकन्द्र बिष्टले भने। ठोस अनुसन्धान अघि नबढेसम्म शव समेत नबुझ्ने अर्का आफन्त हर्क बिष्टले बताए। शिक्षक, विद्यार्थी र मृतकका आफन्त आन्दोलित सोमबारदेखि विद्यार्थी तथा मृतकका आफन्तले आन्दोलन चर्काएका छन्। सोमबार कृष्ण माध्यामिक विद्यालय, पाटन बहुमुखी क्याम्पस र भिमदत्त पोलिटेक्निकल इन्स्च्युटका विद्यार्थीहरू आन्दोलनमा उत्रिएका थिए। उनीहरूले बजार क्षेत्र र पाटन नगरपालिकाको कार्यालयमा परिसरमा आन्दोलन गरेका थिए। मंगलबार पनि जिल्लाका विभिन्न ठाउँमा चक्काजाम गरिएको थियो। दशरथचन्द राजमार्ग विभिन्न ठाउँमा अवरुद्ध पारिएको थियो। शिक्षक बिष्टको शंकास्पद मृत्यु भएको र सत्यतथ्य छानबिन हुनुपर्ने भन्दै विद्यार्थी र शिक्षक तथा स्थानीयहरू आन्दोलित बनेका थिए। अहिले पनि दशरथचन्द राजमार्ग ठप्प छ।"
खाद्यद्वारा नेपालगन्जमा धान खरिद सुरु,"नेपालगन्ज : खाद्य व्यवस्था तथा व्यापार कम्पनी लिमिटेडले नेपालगन्जमा धान किन्न सुरु गरेको छ। कम्पनीको नेपालगन्ज कार्यालय प्रमुख रामशरण लामिछानेले मंगलबारदेखि धान खरिद गर्न सुरु गरेको बताए। यो वर्ष २५ हजार क्वीन्टल धान खरिद गर्ने कोटाअन्तर्गत मंगलबार तीन सय क्वीन्टल धान खरिद गरेको हो। हरेक दिन १० जना किसानबाट ३० क्वीन्टलका दरले धान खरिद गर्ने योजना बनाएका छौं, उनले भने, स्थानीय तहको कृषि शाखाको सिफारिस पत्रका आधारमा धान बेच्ने दिन तोकेर खरिद गरेका छौं। गत वर्ष पनि २५ हजार क्वीन्टल धान खरिद गर्ने लक्ष्य रहेकोमा भिजेको धान बढी आएकाले खाद्यले दुई हजार दुई सय क्वीन्टल धान मात्र खरिद गरेको थियो। धान खरिद नभएपछि खाद्यले २९ हजार क्वीन्टल चामल खरिद गरेको थियो। सरकारले मोटा धानको प्रति क्वीन्टल दुई हजार ९६७ रुपैयाँ र मध्यम धान प्रति क्वीन्टल तीन हजार १२८ रुपैयाँ समर्थन मूल्य तोकेको छ।"
गाँजा मुद्धामा पालिका अध्यक्ष घर्ती दोषी ठहर,"बागलुङ : बागलुङको निसीखोला गाउँपालिकाका अध्यक्ष सूर्यबहादुर घर्ती लागूऔषध गाँजाचरेस नियन्त्रण ऐन २०३३ सम्बन्धी मुद्धामा दोषी ठहर भएका छन्। २०७७ असार १२ गते गाउँपालिका६ को वडा अध्यक्ष हुँदा ८० केजी गाँजासहित आफ्नै घरबाट पक्राउ परेका घर्तीलाई जिल्ला अदालत बागलुङले आइतबार लागूऔषध गाँजाचरेस सम्बन्धी कसुरमा दोषी ठहर गरेको हो। घर्तीले हाल निसीखोलाको पालिका अध्यक्ष हुन्। जिल्ला अदालत बागलुङका न्यायाधीश दिवाकर भट्टको इजलशले घर्तीमाथि लागेको कसुर ठहर गरेको स्रेस्तेदार सूर्यप्रसाद भण्डारीले बताए। स्रेस्तेदार भण्डारीले कसुर ठहर भए पनि सजायको लागि अर्को फैसला हुने बताए। घर्ती लागूऔषध गाँजाचरेस सम्बन्धी कसुरमा दोषी ठहर भएका छन्, स्रेस्तेदार भण्डारीले भने, दोषी ठहर भएका घर्तीलाई सजाय निर्धारण यसै महिना अर्को फैसलाबाट गरिन्छ। वडा अध्यक्ष पदमा रहँदा घर्ती २०७७ असार १२ गते घरबाटै ८० केजी गाँजासहित पक्राउ परेका थिए। बुर्तिबाङ बजारमा गाँजा खाने युवालाई समात्ने क्रममा सप्लाई गर्ने व्यक्तिको खोजी गर्दा इलाका प्रहरी कार्यालय बुर्तिबाङका तत्कालीन प्रहरी निरीक्षक प्रकास सिंह भण्डारीको नेतृत्वको टोलीले घर्तीलाई घरबाटै गाँजासहित पक्राउ गरेको थियो। घर्तीको घरबाट बरामद भएको गाँजा धुलो पारिएको अवस्थामा भेटिएको थियो। पक्राउ परेपछि घर्तीले प्रहरीलाई लागूपदार्थ बनाएर बेच्न नभइ घरबारीमा उम्रेको गाँजा मल बनाएर बोरामा हालेको बताएका थिए। जिल्ला प्रहरी कार्यालय बागलुङले अनुसन्धान गरी ०७७ भदौ ४ गते जिल्ला अदालत बागलुङमा लागूऔषध गाँजाचरेसनियन्त्रण ऐन २०३३ सम्बन्धी मुद्धा दर्ता गरेको थियो। वैशाखमा सम्पन्न स्थानीय तह निर्वाचनमा नेपाली काँग्रेसको तर्फबाट उम्मेदवार बनेका घर्तीले नेकपा एमालेका भुमिराज घर्तीलाई पराजित गर्दै निसीखोला गाउँपालिका अध्यक्षमा निर्वाचित भएका थिए।"
भीर काटेर पुल बनाइँदै,"चितवन : नारायणघाट मुग्लिन सडक खण्डमा पुल बनाउन सुरु गरिएको छ। तुइन ( गौरी) र चिसेन्जी खोलामा पुल बनाउन सुरु गरिएको हो। तुइन खोलामा करिब ४० मिटर अग्लो र नौ मिटर चौडाई चट्टान कटान गरेर पुल बनाइँदैछ। जग तथा पहुँच सडक निर्माणका लागि चट्टान काट्न सुरु गरिएको छ। पहुँच सडक चौडाई मिलाउने गरी भीर काटिँदैछ। चिसेन्जीमा चार महिना लगाएर भीर काटिएको नागढुङ्गा मुग्लिन सडक आयोजनाका प्रमुख कृष्ण कार्कीले बताए। अन्य पुलमा बाटो बन्द नगरी काम गर्र्यौं , दुईवटा पुलमा गर्न सम्भव नै भएन। त्यसैले बाटो बन्द गरेर काम थाल्यौं, कार्कीले भने। चौडाई कम र पुरानो भएकाले नयाँ पुल बनाउन लागिएको हो उनको भनाइ छ। डबल लेन अनुसारको पुल बनाइँदैछ। नौ वटा ब्रेकर सहितको स्काभेटर, दुईवटा जेसिबी, एउटा लोडर प्रयोग गरिएको छ। निर्माणको ठेक्का अनक कन्सट्रक्सनले पाएको छ।"
जिप दुघर्टनाका पीडित परिवारलाई राहत वितरण,जाजरकोट: गत मंसिर २६ गते छेडागाड नगरपालिकामा जिप दुघर्टनामा ज्यान गुमाउनेका परिवारलाई खाद्यान्न सहयोग गरिएको छ। पाँचतारा युवा संरक्षक मञ्च जाजरकोट र सेभ द चिल्ड्रेनको साझेदारिमा सञ्चालित सहयात्रा दोस्रो परियोजनामार्फत छेडागाड ५ लेवाका पीडित पाँच परिवारलाई खाद्यान्नसहितको अत्यावश्यक सामग्री प्रदान गरिएको हो। लेवा गाउँका पाँच परिवारका अभिभावक र सदस्यको निधन भएपछि आश्रित परिवारलाई सहयोग स्वरुप राहत बाँडिएको पाँचतारा संरक्षक मञ्चका अध्यक्ष छवि पन्तले बताए। पाँच परिवारका १५ बालबालिकालाई लक्षित गरी प्रति परिवार १० हजार ६ सय रुपैयाँका दरको खाद्यान्न र बन्दाबस्तिका सामग्री प्रदान गरिएको पन्तले बताए। दुघर्टनामा परि जाजरकोटका नौ र दैलेखका तीन जनाको मृत्यु भएको थियो।
मुस्ताङमा दुई महिनाका लागि विद्यालय बन्द,"जोमसोम : मुस्ताङमा दुई महिनाका लागि विद्यालय बन्द भएका छन्। अत्यधिक चिसोसँगै सम्भावित हिमपातले जनजीवन कष्टकर हुने भएकाले मुस्ताङका शैक्षिक संस्थाहरूलाई पुसको पहिलो हप्तादेखि हिउँदे बिदा दिइएको हो। मुस्ताङका ३४ सामुदायिक विद्यालयमध्ये लोमान्थाङ गापाको ३, लोघेकर दामोदरकुण्डको ७ र वारागुङ मुक्तिक्षेत्रका दुई गरी कुल १२ वटा विद्यालयहरू घुम्ती कक्षाका लागि पोखरा स्थान्तरण गरिसकिएको छ। यसबाहेक २२ वटा सामुदायिक विद्यालयहरूलाई सम्बन्धित शिक्षा शाखाको समन्वयमा पुसको पहिलो हप्तादेखि २ महिना लामो हिउँदे बिदा दिएर शैक्षिक पठनपाठन पूर्ण रूपमा बन्द गरिएको शिक्षा विकास तथा समन्वय इकाई मुस्ताङका सूचना अधिकारी चन्द्रसिंह विकले जानकारी दिए। उनका अनुसार घुम्ती कक्षाका लागि झरेका विद्यालयबाहेक अन्य विद्यालयहरूले चालु वर्षको वार्षिक परीक्षा सकेका छन्। उनीहरूलाई परीक्षा सकेर हिउँदे बिदा दिइएको बताए। यहाँका सामुदायिक विद्यालयहरूमा ३ हजार ८७५ जना विद्यार्थी छन्। लोमान्थाङको राष्ट्रिय आविलाई पोखरा किमबेसी, दिव्यदीप माविलाई पोखरा विजयपुर र जिन्जु आवि छोन्हुपलाइए पोखरा हेम्जामा स्थान्तरण गरिएको हो। उनले चिसोका कारण बेसी झरेका विद्यालयका वार्षिक परीक्षा चैत्र महिनामा हुने र नयाँ शत्रको पढाइका लागि बैशाख महिनामा उकालो उक्लिने छन्।"
साइकलबाट लडेर एक जनाको मृत्यु,काठमाडौं : काठमाडौंको दक्षिणकाली नगरपालिका१ ग्वाल्दहस्थित सडकमा साइकलबाट लडेर एक जनाको मृत्यु भएको छ। ललितपुर घर भएका ५३ वर्षीय रमन कुमार शाहीको सोमबार बिहान मृत्यु भएको हो। साइकलबाट लडेर गम्भीर घाइते भएका उनको पाटन अस्पताल ललितपुरमा उपचारका क्रममा मृत्यु प्रहरीले जनाएको छ। दुर्घटनाका सम्बन्धमा प्रहरीले आवश्यक अनुसन्धान गरिरहेको छ।
मरासिनी सार्क युथ लिडर अवार्ड२०२२ बाट सम्मानित,"काठमाडौं : युवा पत्रकार गोविन्द मरासिनी सार्क युथ लिडर अवार्ड२०२२ बाट सम्मानित भएका छन्। मरासिनीलाई पत्रकारिताका माध्यमबाट युवा पुस्ताका लागि प्रेरणादायी रूपमा सेवा गर्नका लागि गरेको योगदानको कदर स्वरुप उक्त अवार्ड प्रदान गरिएको हो। ग्लोबल युथ पार्लियामेन्टको आयोजनामा काठमाडौंमा जारी तेस्रो सार्क क्षेत्रीय सम्मेलनमा मरासिनीलाई राष्ट्रिय युवा परिषद्का उपाध्यक्ष सुरेन्द्र बस्नेत, ग्लोबल युथ पार्लियामेन्टका अध्यक्ष दिवाकर अर्याल लगायतले अवार्ड प्रदान गरका थिए। विभिन्न सञ्चारमाध्यममा पत्रकारिताको अनुभव बटुलेका मरासिनीले विशेषगरी युवा, पर्यटन र सामाजिक क्षेत्रका विभिन्न बिषयमा कलम चलाउँदै आएका छन्। मरासिनी हाल अनलाइन पत्रकार संघको सचिव समेत हुन्। कार्यक्रममा उनी सहित सार्कका विभिन्न देशबाट युवाका विषयमा योगदान पुर्याएकाहरूलाई सम्मान गरिएको थियो। काठमाडौंमा सम्पन्न सार्क क्षेत्रीय सम्मेलनमा सार्क राष्ट्रका प्रतिनिधिहरूले सहभागीता जनाएका थिए।"
जबरजस्ती करणी गरेको अभियोगमा पक्राउ,भक्तपुर : १५ वर्षीया किशोरीलाई जबरजस्ती करणी गरेको अभियोगमा एक जना पक्राउ परेका छन्। जिल्लाको सूर्यविनायक नगरपालिका४ मोर्डन चोक बस्ने सर्लाही हरिपुर नगरपालिका६ घर भएका २९ वर्षीय महमद आरिफ शेखलाई प्रहरीले पक्राउ गरेको हो। ती किशोरीलाई शेखले मोर्डन चोकमा लगेर आइतबार राति जबरजस्ती करणी गरेको भन्ने उजुरीका आधारमा प्रहरी वृत्त ठिमीबाट खटिएको प्रहरीले उनलाई पक्राउ गरिएको प्रहरीले जनाएको छ। यस सम्बन्धमा प्रहरीले थप अनुसन्धान गरिरहेको छ ।
चोरीको मोटरसाइकलसहित एक जना पक्राउ,काठमाडौं : काठमाडौं उपत्यका ट्राफिक प्रहरी कार्यालय रामशाहपथबाट खटिएको टोलीले चोरीको मोटरसाइकलसहित सोमबार एक जनालाई पक्राउ गरेको छ। काभ्रेपलाञ्चोकको रोशि गाउँपालिका घर भइ हाल काठमाडौंको बुढानिलकण्ठ बस्ने २८ वर्षीय वाङजु लामालाई ट्राफिक प्रहरीले पक्राउ गरेको हो। स १० प १३ २७ नम्बरको २२० सिसिको पल्सर मोटरसाइकल ललितपुरको ललितपुर महानगरपालिका १८ मगरगाँउबाट हराएको भनी ट्राफिक प्रहरी कार्यालय रामशाहपथमा २०७८ कात्तिक २५ गते निवेदन परेको थियो।
नापी अधिकृतसहित १४ जनाविरुद्ध आरोपपत्र दायर,"रुपन्देही : नापी कार्यालय भैरहवा, रुपन्देहीका तत्कालीन नापी अधिकृत ध्रुवराज मरासिनी र विन्देश्वर यादव, सर्वेक्षक तथा प्रथम तहका जग्गाधनीसहित १४ जनाविरुद्ध भ्रष्टाचार कसुरमा विशेष अदालत काठमाडौंमा आरोपपत्र दायर भएको छ। अख्तियार दुरुपयोग अनुसन्धान आयोगले नियमविपरीत बदनियत राखी व्यक्तिगत लाभ लिने उद्देश्यका साथ जग्गाधनीसँग मिलेमतो गरी सरकारी सार्वजनिक कुलोको फायल नक्सा बनाउँदा व्यक्ति विशेषको जग्गामा घुसाएको देखिएकाले सजाएको माग दाबी गर्दै आज आरोपपत्र दायर गरेको हो। रुपन्देहीको साविक दूधराक्ष गाविस ७ (क) र वडा २ (क) को जग्गा नापी कार्यालयका कर्मचारी तथा जग्गाधनीसमेत सार्वजनिक कुलो व्यक्ति विशेषको नाममा कायम गरेको भन्ने उजुरीमाथि अनुसन्धान गर्दा उनीहरूको मिलेमतो रहेको पाइएको आयोगका प्रवक्ता श्यामप्रसाद भण्डारीले जानकारी दिए। आयोगले भित्री ग्राभेल सडक भएको जग्गाको न्यूनतम मूल्याङ्कनअनुसार घुसाएको जग्गाको रु १० लाख ६५ हजार दुई सय पाँच बराबरको सरकारी सार्वजनिक जग्गासहित फाइल नक्सा तयार गर्ने नापी कार्यालयका कर्मचारी र जग्गा खरिद खरिद बिक्री गर्ने व्यक्तिलाई सजायको माग दाबी गरेको छ।"
घडेरी खन्दा पाल्पामा भेटियो तीन सयभन्दा बढी तोपका गोला,"तानसेन: पाल्पामा तीन सयभन्दा बढी पुराना तोपका गोला भेटिएका छन्। सदरमुकाम तानसेनमा नेपाली सेना दि फेशम महिन्द्र दल गणले घडेरी खन्ने क्रममा ती तोपका गोलाहरु भेटिएका हुन्। तानसेन नगरपालिका४ गोलखानामा रहेको जग्गामा नेपाली सेनाको अथिति गृह निर्माण गर्न जग्गा खन्दै गर्दा ती तोपका पुराना गोला भेटिएका हुन्। ति तोपका गोलाहरु कोही हातभरीका कोही अलि ठुलो, कोही ससाना छन् । इण्ट ईण्डिया कम्पनीको अंग्रेज सेनासँग भिमसेन थापाको समयदेखि पाल्पाबाट नेपाली सेनाले युद्ध लड्दै आएको थियो। कर्णेल उजिरसिंह थापाको कार्यकालमा नेपाली सेना र अंग्रेज सेनाबीच दुई पटक युद्ध भएको थियो। सोही समयका तोप गोला हो वा अन्य समयका तोप गोला हुन भन्ने विषयमा अझै यकिन हुन सकेको छैन। पाल्पास्थित नेपाली सेनाले तोप गोला भेटिएको विषयमा मुख्यालयमा जानकारी गराएको छ। ती तोप गोला अहिले नेपाली सेनाले निगरानीमा सुरक्षित राखेको छ।"
"मानव बेचबिखन बढ्दै, एक वर्षमा २२ जनाको उद्धार","दोधारा चाँदनी : मानव बेचबिखनका घटना बढ्दै गएको पाइएको छ। माइती नेपाल कञ्चनपुरले एक वर्षमा बेचबिखनमा परेका २२ जना नेपालीलाई भारतबाट उद्धार गरेको छ। माइती नेपाल कञ्चनपुरकी संयोजक महेश्वरी भट्टका अनुसार भारतको दिल्लीबाट छ जना, पुणेबाट चार जना, सिमलाबाट दुई जना, हल्दानीबाट दुई जना, मुम्बईबाट दुई जना, हरियाणाबाट एक जना, चण्डीगढबाट दुई जना, बैङ्गलोरबाट दुई जना र अयोध्याबाट एक जनाको उद्धार गरिएको छ। दुई सय ५ जनाको खोजतलासका लागि माइती नेपालमा निवेदन परेको थियो। जसमध्ये ३५ जनाको खोजी गरी माइती नेपालले परिवारको जिम्मा लगाएको छ। त्यसैगरी गड्डाचौकी नाकाबाट ८८ जना र झोलुङ्गे पुलबाट ६८ जनाको उद्धार गरिएको छ। जसमा ७५ जना १८ वर्ष मुनिका बालबालिका छन्। सीमा नाकाबाट परामर्श गरी ४९ जनालाई घर फर्काइएको छ। उद्धार गरिएकामध्ये दुई वटामात्रै मानव बेचबिखनमा मुद्दा दर्ता भएको संयोजक भट्टले बताइन्। उनले मानव बेचबिखनमा संलग्न व्यक्तिमाथि कारवाही हुन नसक्दा बेचबिखनका घटना बढ्दै गएको बताए। पछिल्लो समय दलालले वैकल्पिक मार्ग अपनाउन थालेकाले पनि मानव बेचबिखनका घटना बढ्दै गएको उनको भनाइ छ। बेचबिखनमा पर्ने बढीजसो दलित समुदायका र घरायसी आर्थिक अवस्था कमजोर भएका समुदायबाट रहेको उनले जानकारी दिए। यसवर्ष माइती नेपालले मानव बेचबिखनविरुद्ध दुई वटा मुद्दा दर्ता गरेको छ भने गत वर्ष एउटा मात्रै मुद्दा दर्ता गरेको थियो।"
"सोलुखुम्बुको नेले बजारमा आगलागी, ५ घर जलेर नष्ट, आगो नियन्त्रण बाहिर","सोलुखुम्बु : सोलुखुम्बुको थुलुङ दुधकोशी गाउँपालिका१ स्थित नेले बजारमा आगलागी भएको छ। आज (मंगलबार) अन्दाजी अपराहन्न ४ बजेबाट सुरु भएको आगलागीबाट ५ घर जलेर नष्ट भएको जिल्ला प्रहरी कार्यालय सोलुखुम्बुले जनाएको छ। स्थानीय तुलसा बस्नेतका अनुसार बुद्धि बहादुर कार्कीको घरबाट विद्युत सर्ट भएर सुरु भएको आगोले बुद्धि बहादुरको घरसहित कल्पना बस्नेत, रमेश बस्नेतको दाजुभाईको घर नष्ट भइसकेको छ भने प्रणय राईको घरमा समेत आगो सल्किएको छ। आगो नियन्त्रणका लागि अहिले स्थानीय र प्रहरीले पहल गरिरहेको वडाध्यक्ष घनराज सुनुवारले जानकारी दिए। जिल्ला प्रहरी कार्यालय सोलुखुम्बुका प्रहरी निरीक्षक राम किशोर शाहका अनुसार आगो नियन्त्रणका लागि जिल्लाबाट प्रहरी निरीक्षक अनील मिश्रको नेतृत्वमा प्रहरी टोलीसहित सोलुदुधकुण्ड नगरपालिकाको दम्कल प्रस्थान गरिसकेका छन्। घटनाको विस्तृत विवरण आउँन बाँकी छ।"
सोलुखुम्बुको नेले बजारमा भएको आगलागीमा ४ करोड ७२ लाखको क्षति,"सोलुखुम्बु : सोलुखुम्बुको थुलुङ दुधकोशी गाउँपालिका१ स्थित नेले बजारमा भएको आगलागीमा ४ करोड ७२ लाख बराबरको क्षति भएको छ। आज (मंगलबार) साझ स्थानीय बुद्धिबहादुर कार्कीको घरबाट विद्युत् सर्ट भइ सुरु भएको आगलागीमा पाँचवटा जल्दा सो बराबरको क्षति भएको जिल्ला प्रहरी कार्यालय सोलुखुम्बुले जनाएको छ। कार्यालयका सूचना अधिकारी एवं प्रहरी निरीक्षक राम किशोर शाहका अनुसार आगलागीबाट बुद्धिबहादुर कार्की, रमेश बस्नेत, गणेश बस्नेत र कल्पना बस्नेतको घर पूर्ण रूपमा जलेर नष्ट भएको छ भने प्रणय राईको घरमा सामान्य क्षति पुगेको छ। आगलागीबाट ढुङ्गामाटोले बनेको र टिनको छानो भएको ३ तले घर रमेश बस्नेतको घरसहित किराना पसल, मोबाइल पसल पूर्ण रूपमा जल्दा एक करोड ५० लाख बराबरको, बुद्धि बहादुर कार्कीको ढुङ्गामाटोले बनेको र टिनको छानो भएको ३ तले घरसहित भित्र रहेको होटल जल्दा ८० लाख बराबरको, गणेश बस्नेतको ढुङ्गामाटोले बनेको र टिनको छानो भएको ३ तले घरसहित भित्र रहेको मोबाइल पसल जलेर नस्ट हुदा १ करोड बराबरको र कल्पना बस्नेतको ढुंगामाटोले बनेको र टिनको छानो भएको ३ तले घरसहित भित्र रहेको फेन्सी पसल र मोबाईल पसल जल्दा १ करोड ४० लाख बराबरको क्षति भएको प्रहरी निरीक्षक शाहले जानकारी बताए। त्यसैगरी प्रणय राईको ३ तले पक्की घरमा सामान्य क्षति पुग्दा २ लाख बराबरको नोक्सान भएको छ। मंगलबार साझ साढे ५ बजबाट सुरु भएको आगो सोलुदुधकुण्ड नगरपालिकाको दमकल, नेपाल प्रहरी, स्थानीय लगायतको पहलमा राती ८ बजे पूर्ण रूपमा नियन्त्रणमा आएको जिल्ला प्रहरी कार्यालय सोलुखुम्बुले जनाएको छ।"
प्राधिकरणले हटाउने भयो अव्यवस्थित तार,"काठमाडौं : नेपाल विद्युत् प्राधिकरणले काठमाडौंका विभिन्न स्थानका अव्यवस्थित तार हटाउने भएको छ। प्राधिकरणले आज एक सार्वजनिक सूचना प्रकाशित गर्दै त्रिपुरेश्वरदेखि बूढानिलकण्ठ चोकसम्मको अव्यवस्थित तार हटाउने भएको छ। प्राधिकरणले विद्युतीय पोल प्रयोग गरी अव्यवस्थित तरिकाले तानिएको र प्रयोगमा नरहेका अनावश्यक अप्टिकल फाइबर तथा पोलमा जथाभावी झुण्ड्याइएका उपकरण हटाउने छ। प्राधिकरणले त्यस प्रकारका तार गत मङ्सिर १८ हटाउने जानकारी गराएको थियो। प्राधिकरणको आग्रह बमोजिम सेवा प्रदायक संस्थाले सूचना बमोजिमको व्यवस्थापन कार्य नभएको पाइएकाले अब यही पुस ११ देखि आफै हटाउने भएको हो। प्राधिकरणले त्रिपुरेश्वर सुन्धारा, रत्नपार्क, केशरमहल, लैनचौर, लाजिम्पाट, नारायणगोपाल चोकदेखि बूढानलिकण्ठसम्मको अव्यवस्थित तार आफै हटाउने भएको हो। प्राधिकरणले नेविप्रा ऐन, २०४१ को दफा १९ बमोजिम अव्यवस्थित तार हटाउन लागेको जनाएको छ। प्राधिकरणले त्यसबाट हुनसक्ने नोक्सानीका लागि आफू जिम्मेवार नहुने समेत स्पष्ट पारेको छ। उक्त कार्यबाट टेलिफोन, इन्टरनेट, केबल टिभी उपभोक्तालाई पर्नसक्ने असुविधाप्रति प्राधिकरणले क्षमा मागेको छ।"
हतियार र मृत जरायोसहित निकुञ्ज क्षेत्रबाट पाँच सिकारी पक्राउ,"सिमरा : पर्सा राष्ट्रिय निकुञ्ज क्षेत्रबाट मृत जरायो र हतियारसहित पाँच जना सिकारी पक्राउ परेका छन्। वन्यजन्तुको सिकार गरिरहेको अवस्थामा सोमबार राती ११ बजे जमुनिया नाकाबाट उनीहरु पक्राउ परेका हुन्। पक्राउ पर्नेमा पर्सा सखुवाप्रसौनी १ का विशाल सहनी, झापस दास थारु, नवराज बस्नेत, काभ्रेपलान्चोकका दामोदर अधिकारी र ठेगाना नखुलेका मालदोम तामाङ रहेका छन्। निकुञ्ज सुरक्षार्थ खटिएको गस्ती टोलीले बन्दुक पड्किएको आवाज सुनेपछि उनीहरुलाई घेरा हालेर नियन्त्रणमा लिएको हो। गस्ती टोलीले उनीहरुको साथबाट एउटा मृत पोथी जरायो, भाले जरायोको सिङसहितको टाउको, १२ बोरको बन्दुक, त्यसमा लाग्ने गोली, दुई लाख ९० हजार नगद, नाईटभिजन, बाईनाकुलर, टेलिस्कोप बरामद गरेको छ। बन्दुक पड्किएको आवाज सुनेपछि पछ्याउँदै जाने क्रममा सिकारीको टोली भेट भएको र नियन्त्रणमा लिएको निकुञ्जका सूचना अधिकारी सूर्य खड्काले जानकारी दिएका छन्। गस्ती टोलीले उनीहरुले प्रयोग गरेको बा५च ७८०५ र प्रदेश ०३००१ च ३०९७ नम्बरको दुई वटा गाडीसमेत नियन्त्रणमा लिएको छ। सूचना अधिकारी खड्काका अनुसार दुई वटा गाडीमा निकुञ्जको कोर एरिया भित्र पसेर सिकार गरिरहेको अवस्थामा उनिहरु पक्राउ परेका हुन्। पक्राउ परेका पाँच जनालाई निकुञ्जको नियन्त्रणमा राखेर अनुसन्धान थालिएको सूचना अधिकारी खड्काले बताए।"
खेतमा पानी लगाउन गएका पुरुषको शव पैनीमा भेटियो,विराटनगर : मोरङको रंगेलीमा मंगलबार बिहान एक पुरुष मृत फेला परेका छन्। रंगेली नगरपालिका१ खोरिया टोलका अन्दाजी ५५ वर्षीय श्रवणकुमार राईको शव पैनीमा भेटिएको हो। परिवारले प्रहरीलाई दिएको जानकारी अनुसार खेतमा पानी लगाउन भनेर राई सोमबार राति ८ बजेतिर घरबाट निस्किएका थिए। फर्किएर नआएपछि आफन्त र परिवारका सदस्यले खोजी सुरु गरे। खोजी गर्ने क्रममा घरदेखि अन्दाजी ७ सय मिटर पश्चिमउत्तरमा रहेको पैनीमा भोलिपल्ट बिहान ९:३० बजेतिर शव फेला परेको प्रहरीले जनाएको छ। पानी बगिरहेको पैनीमा डुबेको अवस्थामा शव फेला परेपछि परिवारका सदस्यले प्रहरीलाई घटनाको जानकारी गराएका हुन्। त्यसलगत्तै घटनास्थलमा पुगेको इलाका प्रहरी कार्यालय रंगेलीबाट प्रहरी निरीक्षक शैलेश न्यौपाने नेतृत्वको टोलीले घटनाको अनुसन्धान सुरु गरेको छ। शव पोस्टमार्टमका लागि रंगेली अस्पताल लगिएको प्रहरीले जनाएको छ। प्रहरीका अनुसार राईको मृत्यु पानीमा डुबेर भएको हो कि घटनाको कारण अरू नै छ भन्ने यकिन भइसकेको छैन। यद्यपि पोस्टमार्टम रिपोर्ट प्राप्त भएर घटनाको विस्तृत अनुसन्धान सकिएपछि मृत्युको कारण पत्ता लाग्ने जानकारी प्रहरीले दिएको छ।
झापामा जंगली हात्तीको आक्रमणबाट एक जनाको मृत्यु,झापा : झापामा जंगली हात्तीको आक्रमणबाट एक जनाको मृत्यु भएको छ। मृत्यु हुनेमा बाह्रदशी गाउँपालिका१ निवासी ३७ वर्षीय जगतबहादुर भुजेल रहेको जिल्ला प्रहरी कार्यालय झापाका डीएसपी वसन्त पाठकले जानकारी दिए। कचनकवल गाउँपालिका१ स्थित चारकोशे जलथल जंगलसँगै जोडिएको पश्चिम देउराली सामुदायिक वनबाट निस्किएको हात्तीले भुजेललाई मंगलबार दिउँसो ४ बजेर २० मिनेटमा आक्रमण गरेको थियो। भुजेल सोही वनभित्र घाँस दाउरा टिपेर फर्किने क्रममा वनसँगै जोडिएको यज्ञ ओलीको खेतबारीमा हात्तीसँग जम्काभेट भएको थियो। हात्तीको आक्रमणबाट मृत्यु भएको भुजेलको शवलाई कानुनी प्रक्रिया पूरा गरी पोस्टमार्टमका लागि प्रादेशिक अस्पताल भद्रपुर ल्याइएको छ।
सर्लाहीमा एक व्यक्तिले आफ्नै घरमा आगो लगाए,"सर्लाही : सर्लाहीको हरिपुर नगरपालिकामा मानसिक सन्तुलन ठीक नभएका युवकले आफ्नै घरमा आगो लगाउँदा १५ लाखभन्दा बढीको क्षति भएको छ । जिल्लाको मध्यभागमा पर्ने हरिपुर २ सानो जगतपुरका कुम्भमाया बराल न्यौपानेका छोरा दीपक न्यौपानेले सोमबार राति आफ्नै घरमा आगो लगाएका थिए । इँट्टा र काठले बनेको दुईतले घर पूर्णरूपमा जलेर नष्ट भएको जिल्ला प्रहरी कार्यालय सर्लाहीका प्रहरी प्रवक्ता प्रहरी निरीक्षक विजय कुँवरले जानकारी दिए। आगलागीबाट घरसहित घरभित्र रहेको अन्न, कपडा, भाँडा र नगदसहित सम्पूर्ण सरसामग्री जलेर नष्ट हुँदा रु १५ लाखभन्दा बढीको क्षति भएको उनले बताए। आगलगीका सम्बन्धमा अनुसन्धान भइरहेको प्रहरी निरीक्षक कुँवरले जानकारी दिए। आगलागी स्थानीय, प्रहरी र हरिवन नगरपालिकाबाट गएको दमकलको सहयोगमा नियन्त्रणमा लिएको थियो । रासस"
राजधानीमा अब स्मार्ट लाइट,"काठमाडौं : देशको संघीय राजधानी काठमाडौं। सडक सधैं अँध्यारा। छैनन् भन्दा सडकभरी बिजुलीका पोलैपोल, छन् भन्दा जुनकिरिजस्ता सोलार बत्ती। त्यसैकारण राति हिँड्न त परै जाओस, गाडी गुडाउन पनि कठिन। सधैँ दुर्घटनाको डर। काठमाडौं महानगरपालिकाले अब भने पर्याप्त उज्यालो दिने स्मार्ट लाइट जडान गर्दैछ। विद्युत् प्राधिकरणसँगको साझेदारीमा महानगरपालिकाले मूख्य सडकमा दुई हजार स्मार्ट लाइट जोड्न लागेको हो। त्यसका लागि १२ करोड ३० लाख रुपैयाँको लागत अनुमान गरिएको छ। काठमाडौं महानगरपालिका सार्वजनिक निर्माण विभागका निर्देशक रामबहादुर थापाका अनुसार महानगरपालिकाको ६० प्रतिशत र विद्युत् प्राधिकरणको ४० प्रतिशत लागतमा गुणस्तरीय स्मार्ट लाइट जडान गर्न लागिएको हो। सडक बत्तीको अभावमा उपत्यकामा दुर्घटना बढिरहेको जनगुनासो आएपछि महानगरले सडक बत्ती थप्ने निर्णय गरेको हो। थापा भन्छन्, रातको समयमा पनि काठमाडौंलाई सुरक्षित बनाउने तथा उज्यालो सहर निर्माणका लागि गुणस्तरीय सडक लाइट जोड्न लागिएको हो। यसले गर्दा रातमा यात्रा गर्नेहरूले सुरक्षित यात्रा अनुभव गर्न सक्छन्। विद्युत् प्राधिकरणका विद्युतिय सवारी चार्जिङ पूर्वाधार विकास आयोजना प्रमुख सागर ज्ञवालीका अनुसार महानगरको आर्थिक सहयोगमा विद्युत् प्राधिकरणले अन्तर्राष्ट्रिय गुणस्तर प्राप्त स्मार्ट लाइट जोड्न लागेको छ। स्मार्ट लाइटका लागि मूल्यांकन र अनुसन्धान भइरहेको र एक हप्ताभित्रमै टेन्डर आह्वान गरिने ज्ञवालीले जानकारी दिए। ज्ञवाली भन्छन्, सडकका बत्ती कमजोर हुने, चाँडै बिग्रने, बल्दै नवल्ने र समस्या धेरै आउने गरेपछि यसपटक गुणस्तरीय सिटी लाइट जोड्न लागिएको हो। यसअघिका लाइट यथावत राखेर काठमाडौं महानगरभित्रका मुख्यमुख्य सडक र चोकहरूमा स्मार्ट लाइन जोडिनेछन्। दरबारमार्ग, पुतलीसडक, बानेश्वर, तिनकुने सडक, कान्तिपथ, बबरमहल, न्यूरोडलगायतका सडकमा यी बत्ती जोडिनेछन्। ज्ञवालीका अनुसार महानगरसँग लागत साझेदारीमा सहर उज्यालो बनाउने प्रक्रियामा छौं। दुई हजार लाइटको अनुमान गरिएको छ। यसका लागि महानगरले तयारी तिब्र पारेको छ। के हो स्मार्ट लाइट ? स्मार्ट लाइट सफ्टवेयरबाट अनुगमन गर्न मिल्छ। कहाँको लाइट कति बल्यो ? कहाँ बलेन सफ्टवेयरमै हेर्न मिल्छ। सर्भरमा डाटा हुन्छ। कन्ट्रोल रुममा सर्भर जोडिएको हुन्छ। स्मार्ट लाइटलाई कन्ट्रोल गर्न महानगर र अर्को विद्युत् प्राधिकरणमा कन्ट्रोल रुम हुन्छ। लागत साझेदारीमा स्मार्ट लाइट जडान गर्न लागिएकाले मोनिटरिीङका लागि दुवै ठाउँमा कन्ट्रोल रुम राखिएको छ। यहिँबाट लाइटको टाइम सेट गर्न मिल्छ। लाइट आधुनिक प्रविधियुक्त डिजिटल हुन्छ। कुनबेला बाल्ने र निभाउने कन्ट्रोल रुमबाटै सेट गर्न मिल्छ। रातको समयमा लाइटलाई कम गर्न सक्ने सुविधा पनि स्मार्ट लाइटमा छ। स्मार्ट लाइटलाई फिडर प्यानलले कन्ट्रोल गर्छ। एउटा फिडरले ६० देखि ७० वटा स्मार्ट लाइट कन्ट्रोल गर्छ। लाइट बलेको समय पनि सर्भरमै सुरक्षित हुने भएकाले सडक बत्ती बल्दा कति खर्च भयो भन्ने विषयमा महानगर र प्राधिकरणबीच हुने लफडा पनि समाधान हुने महानगरको दावी छ। यो लाइटले सामान्य लाइटभन्दा डबल सुविधा दिने प्राधिकरणका ज्ञवालीले जानकारी दिए। उनी भन्छन्, कन्ट्रोल मेकाजिनम फरक भएकै कारण यसलाई स्मार्ट लाइट भनिएको हो। अन्य लाइटको हिसावले आधा मात्रै विद्युत् खपत हुन्छ। हरेक लाइटमा छुट्टै मिटरिङ र कम्युनिकेसन सिस्टम हुन्छ। लाइटको डिजाइन पनि रोड अनुसार नै गरिएको छ। रोडको साइज र बनोट अनुसारको डिजाइनिङमा यी लाइट बन्दै छन्। यो लाइटको ५ वर्ष वारेन्टी हुनेछ। बिग्रएमा वा केही समस्या आएमा कन्ट्रयाक्टरले नै फेर्ने वा बनाउनै गरी सम्झौता गरिने महानगरका थापाले बताए। उनी भन्छन्, सफ्टवेयरमा डाटा हुने भए लाइटको अनुगमनमा समस्या छैन। प्राधिकरण र महानगर दुवैले हेर्न सक्छन्। लाइट अन्तर्राष्ट्रिय स्तरको हो। स्मार्ट लाइट कुन देशबाट आउने भन्ने टुंगो लागि नसकेको तथा यस्तै स्मार्ट लाइट जडान गर्न ललितपुर, महालक्ष्मी, बुढानीलकण्ठ नगरपालिकाले पनि तयारी गरिरहेको प्राधिकरणको भनाइ छ।"
नैतिक शिक्षा : यसरी शक्तिशाली,"गाउँघरतिर खुला ठाउँ जताततै हुन्छन्। अझ जंगल क्षेत्रमा त चरनका लागि प्रशस्तै ठाउँ भेटिन्छन्। एक पटकको घटना हो। एउटा गधा खुला चरनमा चरिरहेको थियो। त्यो चरन एक वनको किनारमा थियो। दिनभर चरिरहेकाले ऊ टन्न अघायो। त्यसपछि उसले चारैतिर हेर्यो। त्यस गधाले छेवैमा ठूलो हरियो जंगल देख्यो। त्यतै घुम्न गयो। जंगलमा उसले एउटा झाडी देख्यो। कसो कसो गर्दा सिंहको छाला भेट्यो। गधा अत्यन्त प्रसन्न भयो। उसले सिंहको छाला लगाएर जंगलको राजा बन्ने विचार गर्यो। अतः उसले सिंहको छाला लगायो। स्वच्छ पानी भएको पोखरीको छायाँमा आफू सक्कली सिंहजस्तै देखियो। आफ्नो स्वरूप देखेर ऊ निकै खुसी भयो। त्यसपछि त्यो गधा जंगलको बीचमा पुग्यो। सिंहको जसरी हिँड्न र गर्जन थाल्यो। उसलाई लाग्यो, यो जंगलको राजा आज म नै हुँ। सबै मदेखि डराउने छन्। खरायो आदि ससाना पशुहरू उसलाई देखेर भागे। यो देखेर गधाको आत्मविश्वास झनै बढ्यो। त्यसपछि त ऊ निकै दादागिरी देखाउँदै हिँड्न थाल्यो। अचानक गधाले एउटा स्याललाई रूखको तल बसेको देख्यो। गधाले स्याललाई डर देखाउने प्रयत्न गर्यो। तर स्याल निकै चलाख थियो। उसले भन्यो, म सिंहको गर्जनबाट डराउँछु तर गधाको हिनहिनाहटबाट होइन। चाहे उसले सिंहको छाला नै लगाएको किन नहोस्। नैतिक शिक्षा : क्षमता र हैसियत बढाएर मात्र कोही पनि बलियो हुन सक्छ। अरूको स्वरूप वा आडमा कोही शक्तिशाली हुन सक्दैन।"
राउटेलाई नागरिकता नदिएकोमा कारण देखाउ,"दैलेख : लोपोन्मुख राउटे नागरिकलाई नेपाली नागरिकताको प्रमाणपत्र जारी गर्नुपर्ने माग गर्दै सर्वोच्च अदालतमा परेको रिटमा कारण देखाउ आदेश जारी भएको छ। सर्वोच्च अदालतका न्यायाधीश तीलप्रसाद श्रेष्ठको एकल इजलासले प्रधानमन्त्री तथा मन्त्री परिषद्को कार्यालयसहित विपक्षीलाई नेपाली नागरिकता राउटेलाई जारी नगर्नुको कारण पेश गर्न आदेश दिएको छ। रिट निवेदनमा प्रधानमन्त्री तथा मन्त्रिपरिषद्को कार्यालय, गृहमन्त्रालय र जिल्ला प्रशासन कार्यालय दैलेखलाई विपक्षी बनाइएको छ। रिट निवेदक ऋतिक यादवले राउटेलाई नागरिकतासम्बन्धी मुद्दामा सर्वोच्च अदालतले कारण देखाउ आदेश जारी गरेको बताए। राउटेलाई नागरिकता माग्दै सिम्रौनगढ नगरपालिका१० बाराका ऋतिक यादव र भिमसेनथापा गाउँपालिका२ गोरखाका शिशिर धितालले सर्वोच्चमा रिट दायर गरेका थिए। रिट निवेदकको माग अनुसार अन्तरिम आदेश नदिएको सर्वोच्चले कारण देखाउ आदेश दिएको हो। राउटेहरू पहिचानको हकबाट वञ्चित रहेको भन्दै रिटमा राउटे नागरिकहरूलाई तत्काल नेपाली नागरिकता वितरण गर्न विपक्षीका नाउँमा अन्तरिम आदेशको माग गरिएको थियो। गृह मन्त्रालयले २०७३ फागुन २४ गते गरेको परिपत्र र दैलेखको गुराँस गाउँपालिकाले प्रदान गरेको परिचयपत्रको आधारमा जिल्ला प्रशासन कार्यालय दैलेखले कार्यान्वयन गर्न संविधानको धारा १३३(३) बमोजिम परमादेश लगायत अन्य उपयुक्त आदेशको माग रिट निवेदनमा गरिएको छ। रिटमा नेपालको संविधान, प्रचलित कानुनका आधारमा राउटे समुदायको नागरिकता प्राप्त गर्ने संवैधानिक तथा काननी हक सरकारले हनन् गरेको उल्लेख छ। नेपाली नागरिकता नपाउँदा राउटे नागरिकहरू मताधिकारबाट समेत बञ्चित छन्। दैलेख लगायत कर्णालीका विभिन्न जिल्लामा फिरन्ते जीवनयापन गर्दै आएका यो समुदायको जनसंख्या १ सय ४३ जना छ।"
पूर्वमन्त्री आलेलाई मातृशोक,काठमाडौं : नेपाल कम्युनिष्ट पार्टी (एकीकृत समाजवादी)का पोलिटब्यूरो सदस्य एव पूर्वमन्त्री प्रेमबहादुर आलेलाई मातृशोक परेको छ । उनकी आमा ७८ वर्षीया गङ्गादेवीको मंगलबार बिहान ४ बजे काठमाडौंको ग्राण्डी अन्तर्राट्रिय अस्पतालमा उपचारका क्रममा निधन भएको पारिवारिक स्रोतले जनाएको छ। उच्च रक्तचापका कारण उनलाई गएको मङ्सिर ११ डोटीबाट काठमाडौं ल्याई अस्पताल भर्ना गरिएको थियो । रासस
कापीकलम बोक्ने उमेरमा बालबच्चा,"गोरखा : धार्चे२ का १८ वर्षका सङराजा र १६ वर्षकी सङ्मेन्दो गुरुङको हालसालै विधिवत् विवाह भयो। कक्षा ९ मा पढ्ने सङ्मेन्दो र कक्षा ११ मा पढ्ने सङराजा एक वर्षदेखि प्रेमसम्बन्धमा थिए। उनीहरू मामाकी छोरी र फुपूका छोरा हुन्। दुवैजनाले आफ्नो प्रेमसम्बन्धबारे परिवारमा जानकारी गराएका थिए। तर, उक्त वर्ष सङराजाको ल्हो (वर्ग) चलिरहेकाले दुलही भित्र्याउन मिलेन। त्यसैले उनी सङ्मेन्दोको घरमा आउजाउ गर्न थाले। छोरीको मन मिलेको केटो आउँदा अभिभावकले रोकेछेक गरेनन्। छोरीचेलीको मन मिलेको केटा घरमा आउँदा स्वागत गर्ने चलन सङ्मेन्दोका अभिभावकको मात्र होइन, यस भेगकै हो। वर्ग सकिएपछि भित्र्याउने तयारी थियो। तर, जब सङ्मेन्दोले बच्चा जन्माइन् तब वर्गको दोष काटियो भन्दै उनले सङ्मेन्दोलाई भित्र्याए। वर्ग चलेको बर्ष नयाँ दुलही भिœयाउन नहुने तर बच्चा जन्मिएपछि दोष मेटिने भन्दै भिœयाउने चलन रहेको स्थानीयवासी मार्सिङ गुरुङको भनाइ छ। छोरीको मन मिलेको केटा राति छोरीसितै बस्न आउँदा अभिभावकले बाधाविरोध नगर्ने स्थानीयवासी गर्बु गुरुङ बताउँछन्। केटा र केटीको मन मिलेपछि राति सुत्न मात्र होइन, केटाहरू दिउँसो घरायसी काम गर्न पनि जाने चलन छ, उनी भन्छन्, केटा र केटीको मायाप्रेम भएपछि विवाह हुन्छ। बिहे नहुञ्जेल केटाहरू केटीको घरको घाँस दाउरा गर्ने, पानी बोक्ने, खेतबारीको काम गर्न पनि जान्छन्। अनि राति सुत्न, बस्न पनि केटीको घरमा जान्छन्। केटी गोठमा बस्ने रहेछ भने केटा पनि गोठमै बस्न जान्छन्। यो गाउँको परापूर्वदेखि चलिआएको चलन रहेको उनको भनाइ छ। वर्ग खुलेपछि जैसीले जुराएको लगनमा विवाह गर्ने चलन रहेको उनी सुनाउँछन्। केटाले नभिœयाउँदै केटी सुत्केरी हुने दिन आयो तर केटा कामविशेषले घरमा छैन भने केटाको बुबाले बुहारी भिœयाउने चलन छ, उनी भन्छन्। यस्तो परम्परा धार्चे गाउँपालिका १, २, ६ का सबै गाउँबस्ती र आरुघाट गाउँपालिका१ का केही गाउँमा पनि छ। यहाँका सबै गाउँमा मायाप्रेम गरेर मात्र विवाह गर्ने चलन छ। गाउँको परम्परा संस्कृतिलाई संरक्षण गर्नुपर्ने अवस्था एकातिर छ। संस्कृतिसँगै जोडिएर आएका विकृतिले यहाँका सचेत वर्ग हैरान छन्। मायाप्रेम बसेकाहरू बिहे गर्ने सर्तमा उठबस गरेको त ठीकै छ। तर, यहाँ अर्कै बिकृति पनि व्याप्त छ, अर्का स्थानीयवासी कम्रक्ष गुरुङ भन्छन्, यहाँ त १४१५ बर्ष लागेपछि केटाहरू रातिराति केटीको घरघर चहार्दै हिँड्ने गर्छन्। रामरमिता गरेर रात काट्ने चलन छ। स्कुले केटाकेटी यतातिर लागेपछि विकृति आएको छ। नियन्त्रण गर्न गाह्रो भएको छ। स्कुलको पढाइमा रटिने बेला रासलीलातिर लागेपछि धेरैको भविष्य अन्योल भइरहेको भन्दै उनी चिन्ता व्यक्त गर्छन्। छाडा प्रवृत्तिका कारण गाउँमा बालविवाह गर्नेको दर धेरै छ, उनी भन्छन्, केही सचेत युवाले यो छाडा परम्पराले धेरै बिकृति भयो, अहिलेको युगमा यस्ता बिकृति अन्त्य हुनुपर्छ भनेर आवाज उठाएको पनि हो। तर, अन्त्य गर्न सफल भएनौं। १३१४ वर्ष लागेपछि रोदी बस्ने, जथाभावी यौनसम्पर्क गर्ने, सानै उमेरमा विवाह गर्ने, बीचैमा पढाइ छाड्ने समस्याले गाउँमा प्रगति हुन नसकेको अर्की स्थानीयवासी सुनेमेन्दो गुरुङ बताउँछिन्। अहिलेको प्रतिस्पर्धाको जमानामा गाउँका युवा पुस्ता भने विकृतिमा जकडिएर भुलिरहेको उनको गुनासो छ। यो चलन हटाउनुपर्छ भनेर धेरै पटक कचहरी बसेर विभिन्न नीति नियम पनि बनाएका हौं, उनी भन्छिन्, तर केही समय मात्र चल्छ अनि पुरानै पारा आइहाल्छ। विद्यमान विकृति हटाउन युवा नै सशक्त रुपमा लाग्नुपर्नेमा उनको जोड छ। किशोर उमेरमै असुरक्षित यौनसम्पर्कका कारण अवैध गर्भ रहने समस्या बग्रेल्ती रहेको जनाइएको छ।"
ट्राफिक नियम उल्लंघन गर्ने २७९ चालक कारबाहीमा,"काठमाडौं : काठमाडौं उपत्यकामा आज बिहान गरिएको विशेष चेकिङ्गको क्रममा २७० जना ट्राफिक नियम उल्लघंन गर्ने चालकलाई ट्राफिक प्रहरीले कारबाही गरेको छ । विभिन्न ट्राफिक नियम उल्लंघन गर्ने १० जना स्कुल बसका चालक कारबाहीमा परेका छन् । जसमा सवारी चालक अनुमतिपत्र साथमा नलिई चलाउने ४ जना , नम्बर प्लेट स्पष्ट नभएको १ जना , लापरबाहीका साथ सवारी चलाउने १ जना र अन्य कसुरमा ४ जना स्कुल बसका चालकलाई कारबाही गरिएको छ । सोही चेकिङ्गकै क्रममा ट्राफिक नियम उल्लघंन गर्ने अन्य २५४ जना चालकलाई पनि ट्राफिक प्रहरीले कारबाही गरेको छ। । सडकमा दुर्घटना न्युनिकरण गर्दै सुरक्षित यात्रा गराउन चेकजाँच गरी ट्राफिक नियम उल्लघंन गर्ने चालकलाई कारबाही गरिएको काठमाडौं उपत्यका ट्राफिक प्रहरी कार्यालय रामसाहपथका प्रवक्ता एवंम् प्रहरी वरीष्ठ राजेन्द्र प्रसाद भट्टले जानकारी दिए।"
डिपोमा छैन खाद्यान्न,"मुगु : जिल्लाका तीन स्थानीय तहमा रहेका खाद्य डिपो तथा बिक्री केन्द्रमा खाद्यान्न ढुवानी नहुँदा स्थानीय मर्कामा परेका छन्। मुगुम कार्मारोङ, सोरु र खत्याड गाउँपालिकामा रहेका तीन खाद्य डिपो र दुई बिक्री केन्द्रमा खाद्यन्न ढुवानी नहुँदा यस क्षेत्रका सर्बसाधारण सहुलियतको खाद्यान्न उपभोग गर्नबाट बन्चित भएका हुन्। यस आर्थिक वर्षका लागी खाद्य व्यवस्थापन तथा ब्यापार कम्पनी लिमिटेडले जिल्लाका तीन स्थानीय तहका तीन डिपो र दुई बिक्री केन्द्रका लागी ढुवानीको टेण्डर आह्वान दुई पटकसम्म गरेको भए पनि ठेकेदार पक्षले ढुवानी गर्दा तेलको मूल्यवृद्धि भएको भन्दै कोटेसन दरखास्त पेश नगर्दा हालसम्म ढुवानी गर्न नसकिएको खाद्य ब्यवस्थापन तथा व्यापार कम्पनी लिमिटेडले जनाएको छ। सोरु गाउँपालिकाको सोरु कोट डिपोका लागि यस आर्थिक वर्षमा सुर्खेतबाट १ हजार क्विन्टल खाद्यान्न ढुवानी गर्नु पर्नेछ। सोही गाउँपालिकाको कालै बिक्री केन्द्रका लागि २ हजार क्विन्टल, खत्याड गाउँपालिकाको श्रीकोट डिपोमा सुर्खेतबाटै १ हजार ५ सय क्विन्टल, सोही गाउँपालिकाको रातापानी बिबक्री केन्द्रमा ७ सय ५० क्विन्टल र मुगुम कार्मारोङ गाउँपालिकामा सुर्खेतबाटै १ हजार क्विन्टल खाद्यान्न ढुवानी गर्न दुई पटकसम्म कोटेशन आब्हान गरिएको थियो। तर, ढुवानीमा तेलको मूल्य वृद्धि भएको भन्दै ठेकेदारले दरखास्त पेस गर्न नसक्दा हालसम्म डिपो र बिक्री केन्द्रमा खाद्यन्न ढुवानी हुन नसकेको खाद्य व्यवस्थापन तथा व्यापार केन्द्र मुगुका प्रमुख पुश्कर भामले जानकारी दिए। आफ्नो पायक पर्ने नजिकका डिपो तथा बिक्री केन्द्रबाट सर्वसाधारणले बजारको भन्दा सहुलियत दरमा आफूले चाहे अनुसारका खाद्यान्न किनेर लैजाने गरेका थिए। साउन महिनादेखि ती डिपो तथा बिक्री केन्द्रमा खाद्यान्न शून्य भएपछी सर्बसाधारण गाउँदेखि एकदुई घण्टा टाढाको बजारबाट महँगोमा खाद्यान्न किनेर उपभोग गर्न बाध्य भएका मुगुम कार्माराङ गाउँपालिका ५ का पेमा टोर्चे लामाले बताए। ग्रामिण भेगमा रहेका डिपो तथा बिक्री केन्द्रमा प्रति ३० किलोको बोरा सहुलियत दरमा १ हजार ४ सय ७० देखि १ हजार ८ सय सम्ममा सर्बसाधारणले पाउने गरेका भए पनि साउन महिना यता डिपो तथा बिक्री केन्द्रमा खाद्यान्न शून्य भएपछि स्थानीय ब्यापारी र बजारबाट प्रति ३० किलोको बोरा खाद्यान्न किन्दा सर्वसाधारणले ६ सयदेखि १ हजार बढी मूल्यमा खाद्यान्न किन्न बाध्य भएको खत्याड गाउँपालिका १ का बाच्या बुढाले बताए। असोज १९ देखि २६ सम्म परेको अबिरल बर्षाले कृषकले लगाएको अन्नबाली बगायो। हिउँदमा परिवार कसरी पाल्ने चिन्तामा रहेका ग्रामीण भेगका सर्बसाधारणले आप्नो गाउँघर नजिकका डिपो तथा बिक्रि केन्द्रबाट सहुलियतमा पाईने खाद्यान्न किनेर घरपारिवारको बिहान बेलुकिको छाक टार्ने आशा थियो। अहिलेसम्म सरकारले खाद्यान्न पुयाउन सकेको छैन। अहिले जसोतसो जोहो गरेका छांै, अब पुस माघबाट कसरी परिवार पाल्ने हो। गाउँघरमा अन्न जोहो गर्ने बाटो छैन। घर भिœयाउन लागेको अन्नबाली सबै पहिरो र बाढीले क्षति बनाइ सक्यो, सोरु गाउँपालिका ९ का परुनाथ योगीले बताए। मुगुमा वर्षभरि खेति गरेर पनि ६ महिना खान पुग्दैन। मजदुरी गरेर आम्दानी भएको रकमले डिपो तथा बिक्री केन्द्रमा सहुलिएत दरले पाइने खाद्यान्न किनेर घर परिवारलाई बिहान बेलुकिको छाक टार्ने गरेका स्थानीयका लागी अहिले दुबै केन्द्रमा खाद्यान्न शून्य भएपछि मजदुरी गरेर आम्दानी गरेको रकमले महँगोेमा खाद्यान्न किन्नु परेको सोरु गाउँपालिका ८ का मनबहादुर रावलले बताए।"
पाटनका तीन इन्जिनियर बर्खास्त,"बैतडी : बैतडीको पाटन नगरपालिकाले तीन जना प्राविधिकलाई बर्खास्त गरेको छ। नगर अनुगमन समिति संयोजक नगरपालिकाका उपप्रमुख कमल सिंह बोहराका अनुसार योजना शाखा प्रमुख इन्जिनियर राजेन्द्र ठगुन्ना, सवइन्जिनियरद्वय भरत साउँद र लक्ष्मण महरालाई बर्खास्त गरिएको हो। उपप्रमुख बोहराले अन्नपूर्ण पोस्ट्सँग भने, नगर क्षेत्रभित्रका योजनाका कामहरू गुणस्तरहीन बनेको पाइएको र उक्त काममा प्राविधिकहरूको पनि त्रुटि देखिएकाले बर्खास्त गर्नु परेको हो। पछिल्ला केही दिनयता नगरउपप्रमुख बोहराले विभिन्न योजनाहरूको अनुगमन गरेका थिए। पाटन नगरपालिकाको नयाँ बन्न लागेको प्रशासनीक भवनमा समेत कमसल सामग्री प्रयोग गरिएको पाइएपछि उनीहरूलाई बर्खास्त गरिएको हो। अनुगमनका क्रममा नगरपालिका आफ्नै भवनको तेस्रो र चौथो तलामा बालुवामाथि प्लास्टर गरेको भेटिएको थियो। अनुगमन समिति संयोजक एवं उपप्रमुख बोहराले त्रुटि भेटिएको सबै ठाउँमा पुनर्निर्माण गर्न निर्देशनसमेत दिएका छन्। भवन अहिले पनि निर्माणाधीन छ। प्रशासनिक भवनको तेस्रो र चौथो तला निर्माणका लागि २०७८ असारमा प्रशंसा शिवलिङ निर्माण कम्पनीसँग २ वर्षमा काम सक्ने गरी २ करोड ८० लाखमा सम्झौता भएको थियो। निर्माण सकिनै लागेको भवनको प्लास्टरमा सिमेन्टको मात्रा एकदमै न्यून लगाएको, फर्समा बालुवा मात्रै रहेको भेटिएको थियो। त्यसैगरी पाटन नगरपालिका१ मा रहेको जनता आधारभूत विद्यालयको भवनमा समेत जग कमजोर देखिएको र छतसमेत चर्किएको पाइएको छ। श्रीकृष्ण निर्माण सेवाले २०७७०७८ निर्माणको जिम्मा पाइको थियो। ४२ लाखको लागतमा निर्माण भएको सो विद्यालय हस्तान्तरणसमेत गरिएको छैन। त्यसैगरी पाटन नगरपालिका३ मा रहेको गुजर माध्यमिक विद्यालयमा पनि गुणस्तरहीन काम भएको पाइएको छ। कृष्ण कन्सट्रक्सनले ४२ लाखलागतमा निर्माणको जिम्मा पाएको थियो। निर्माण सम्पन्न नहुँदै ब्यापक त्रुटि भएको भेटिएको अनुगमन समितिले जनाएको छ। यसरी करोडौंका योजनाहरू निर्माणमा ब्यापक त्रुटि भेटिएपछि जस्तरबाट ब्यापक आलोचना भइरहेको छ। नगरपालिकाको आफ्नै प्रशासनिक भवनसमेत गुणस्तरहीन सामान प्रयोग गरी निर्माण गरिएको छ। अन्य संरचनाको हालत के होला ?, जिल्ला समन्वय समितिका सदस्य प्रेम भाटले प्रश्न गरे। बर्खास्त गरिएका योजना शाखा प्रमुखसहितका प्राविधिकहरूले कानुनी उपचार खोज्ने बताएका छन्। कुनै जानकारी दिइएन्। कुनै पनि मौका दिइएन। स्पष्टीकरणसमेत सोधिएन्। के कति कारणले हटाएको हो भन्ने कुरा बुझ्ने मौका समेत दिएनन् ? कानुनी उपचार खोज्छौं, इन्जिनियर राजेन्द्र ठगुन्नाले भने।"
"उदयपुरको विद्यालयमै च्याउ खेती, विद्यालयमै बिक्री","कटारी :उदयपुरको कटारी नगरपालिका४ स्थित त्रिवेणी माविका कृषि प्राविधिकतर्फका कक्षा ११ का विद्यार्थीले च्याउ खेतीबाट आम्दानी लिन थालेका छन्। कक्षा ११ को सैद्धान्तिक अध्ययनसँगै विद्यार्थीले अभ्यासमार्फत च्याउ खेती गरेका हुन्। किताब पढ्नेमात्रै होइन यसलाई व्यवहारमा उतार्नका लागि खेती गरेका हौँ, छात्र विवश लामिछाने भन्छन्, भविष्यमा यही खेतीबाट आम्दानी गरेर जीविकोपार्जन पनि गर्न सकिन्छ नि। २२ विद्यार्थीले ८० हजार रुपैयाँको लागतमा सुरु गरेको च्याउ खेतीबाट पहिलोपटकमै ४० हजार रुपैयाँ आम्दानी लिइसकेका छन्। दुई टनेलमा गरिएको खेतीबाट चार पटकसम्म च्याउ उत्पादन निकाल्ने तयारी विद्यार्थीको छ। पढाइसँगै सीप र आम्दानीबाट पढाइका लागि च्याउ खेती गर्दै आएका विद्यार्थी बताउँछन्। यसको आम्दानीले विद्यालयमा लाग्ने खर्चमा खर्च गर्छौँ, छात्र सन्देश भण्डारीले भनेपढाइसँगै सीप पनि सिक्छौँ र पढ्न खर्च पनि बनाउँछौँ। भविष्यमा च्याउ खेतीबाट पनि आम्दानी लिन सकिने उद्देश्यले कक्षाबाट बचेको समयमा च्याउ खेती गरिरहेको छात्रा कल्पना भण्डारीले बताए। कटारीमा च्याउको मागअनुसार उत्पादन नभएको पाइएपछि च्याउ खेती गरिएको विद्यार्थीको भनाइ छ। विद्यार्थीलाई सुरुमा लगानी विद्यालयले नै गर्ने गरेको छ। विद्यालयको लगानीबाट नाफा निस्किएको रकम विद्यार्थीले नै बाँडेर पढाइलगायत अन्य खर्च गर्न सक्नेछन्। विद्यार्थीलाई अध्ययनसँगसँगै अभ्यास पनि हुने भएकाले प्रभावकारी हुने विद्यालयका प्रधानाध्यापक वालकृष्ण कार्की बताउँछन्। पढेको सीपलाई व्यावसायिक रूप दिनलाई यो कार्य विद्यार्थीले नै सञ्चालन गर्ने गरेका छन्। दिवा समयमा विद्यालयको कक्षा कार्यसँगै विद्यार्थीले च्याउको अवस्था र यसलाई कसरी राम्रो बनाउन सकिन्छ भनेर खट्ने गरेका छन्। उनीहरूले उत्पादन गरेको च्याउ विद्यालयमै बिक्री हुने गरेको छ। च्याउको माग बढ्दै गएको उनीहरू बताउँछन्। जाडो मौसममा राम्रो उत्पादन हुने कन्या च्याउ लगाइएको जनाउँदै विद्यार्थीले सामूहिकरूपमा समेत यसको आम्दानीलाई खर्च गर्ने बताउँछन्। यस विद्यालयका विद्यार्थीले यसअघि गएको तिहारमा सयपत्री फूलखेती गरेर पनि राम्रो आम्दानी गरेका थिए।"
दाङमा साताको पाँच दिन उडान,दाङ : दाङको टरिगाउँ विमानस्थलमा हवाई इन्धन डिपो सञ्चालनमा आएपछि नेपाल वायुसेवा निगमले सातामा पाँच दिन उडान भर्ने नयाँ तालिका सार्वजनिक गरेको छ। तुलसीपुर उपमहानगरपालिका१२ टरिगाउँ विमानस्थलमा मुस्किलले महिनामा ५७ उडान गर्दै आएको निगमले अब सातामा ५ दिन काठमाडौंदाङ हवाई सेवा दिने भएको हो। गत आइतबारदेखि दाङको टरिगाउँ विमानस्थलबाट जहाजले इन्धन भर्न सुरु गरेको थियो। तालिका नतोकेर उडान भर्ने र इन्धन दाङकै प्रयोग गरेको निगमले सातामा ५ दिनको उडान तालिका अहिले सार्वजनिक गरेको छ। अब सोमबार र बुधबारबाहेक अन्य दिन दाङमा हवाइ सेवा नियमित हुने विमानस्थल प्रमुख गणेश अर्यालले बताए। तुलसीपुरबाट हरेक दिन बिहान ९ बजेदेखि ११ बजेसम्म विमान उड्ने गरी नयाँ तालिका केन्द्रबाट आएको उनले बताए।७ दशकपछि टरिगाउँ विमानस्थलमा इन्धन डिपो मंसिर २५ देखि सञ्चालनमा आएको थियो। रिफ्युलिङको सुविधापछि उडान संख्या थप्न सहज भएको हो। कोरोना महामारी पहिले टरिगाउँ विमानस्थलबाट सातामा कहिले दुई र कहिले तीन दिनमात्रै उडान हुने गरेको थियो। यहाँ १९ सिटे ट्विनअटर विमानले सेवा दिँदै आएको छ।इन्धन डिपो सञ्चालनमा आएपछि विमानको उडान संख्या बढाउन थप सहज भएको नेपाल वायु सेवा निगमका दाङ प्रमुख महेन्द्रकुमार शर्माले बताए। रिफ्युलिङको सुविधा थपिएपछि पहिले दाङकाठमाडौं उडानमा कम्तीमा १३ जना यात्रु बोक्न मिल्ने अवस्था थियो भने अब १७ जनासम्म यात्रु बोक्न मिल्ने सुविधा थपिएको उनले बताए। रिफ्यूलिङको सुविधा थपिएपछि यात्रुले भाडा दरपनि केही सस्तो हुने अपेक्षा गरेका थिए। तर भाडादर भने अहिलेसम्म पूरानै कायम रहेको छ। हाल दाङकाठमाडौं न्यूनतम भाडा ८ हजार ८१० रुपैयाँ कायम गरिएको छ भने अधिकतम् १२ हजार ६६५ रुपैयाँसम्म छ। काठमाडौंबाट दाङ आउँदा दुई सय रुपैयाँ बढी भाडा निर्धारण गरिएको छ। यो भाडा दर दाङभन्दा झन्डै एक सय १५ मिटर पश्चिम दक्षिणको बाँकेस्थित राँझा विमानस्थल भन्दा बढी हो। तुलसीपुर उपमहानगरपालिकाका उपप्रमुख तथा टरिगाउँ विमानस्थल विस्तारका लागि पहल गर्न गठित समितिकी संयोजक श्यानी चौधरीले विमानस्थलको धावनमार्ग विस्तारका लागि प्रक्रिया अगाडि बढेको जानकारी दिइन्। टरिगाउँ विमानस्थलको धावनमार्ग विस्तारका लागि तीन दिन बसेर सर्भे गरेर इञ्जिनियरसहितको टोली शनिबार दाङबाट फर्किएको उनले बताइन्। अहिलेविमानस्थलको नयाँ टावर निर्माणको काम पनि धमाधम भइरहेको छ। एक करोड बजेट विनियोजना गरेर काम भइरहेको हो। डिटेल सर्भेको रिपोर्टपछि धावनमार्ग विस्तार हुने अपेक्षा स्थानीयको रहेको छ।
नारायणगढमुग्लिङ सडक : आजबाट बिहान ११ बजेदेखि ३ बजेसम्म बन्द,"भरतपुर : नारायणगढमुग्लिन सडकखण्ड आजदेखि दैनिक चार घण्टा बन्द हुने भएको छ। सडकखण्डमा पर्ने पुल निर्माणका लागि भित्तो काट्नका लागि सवारी आवागमन दैनिक चार घण्टा रोकिने भएको हो। आजदेखि एक महिना दैनिक चार घण्टा सडक बन्द रहने नागढुङ्गामुग्लिन सडक आयोजना पश्चिम खण्ड (नारायणगढमुग्लिन)का आयोजना प्रमुख किरण कार्कीले जानकारी दिए। सडक बिहान ११ बजेदेखि दिउँसो ३ बजेसम्म बन्द हुनेछ। भौगोलिकरूपमा कठिन ठाउँमा रहेका सिमलताल, कालीखोला, तुइन खोला र चिसेन्जी खोला पुल निर्माणका लागि पहाड काट्नेलगायतका कामका लागि सवारी आवागमन रोक्न लागिएको कार्कीले बताए। उनका अनुसार सडकखण्डमा १५ पुल निर्माणको काम भइरहेकामा नौ वटाको काम सम्पन्न भइसकेको छ। चारवटा पुल निर्माणका लागि ठाडो कडा पहाड काट्नुपर्ने भएका कारण यातायात सञ्चालन गर्दा जोखिम हुने भएपछि यातायात बन्द गरेर काम गर्नुपरेको आयोजनाले जनाएको छ। उक्त समयमा वैकल्पिक राजमार्ग प्रयोग गर्न जिल्ला प्रशासन कार्यालय चितवनले अनुरोध गरेको छ। नारायणगढतर्फबाट जाने यात्रुबाहक सवारीसाधनलाई पन्ध्रकिलो बजारबाट जुगेडीसम्म बिहान ११ बजे रोकिनेछ भने मालवाहक सवारीसाधनलाई भतेरी जङ्गलबाट रामनगरसम्म बिहान १० : ५० बजेदेखि नै रोकिने छ। काठमाडौँतर्फबाट आउने यात्रुवाहक सवारीलाई मुग्लिन बजारबाट मनकामना केवलकार गेटसम्म र पोखरातर्फबाट आउने यात्रुवाहक सवारीसाधनलाई बेनीटारबाट पावर हाउससम्म बिहान १० : ५५ बजे रोकिने छ। काठमाडौँतर्फबाट आउने मालवाहक सवारीलाई लेबाटारमा र पोखरातर्फबाट आउनेलाई मालवाहक सवारीलाई आँबुखैरहनीमा बिहान १० : ४५ बजे रोकिने छ। बिहान ११ बजेदेखि ३ बजेसम्मको समयमा एम्बुलेन्स, दमकललगायतका अत्यावश्यकीय सवारीलाई अनुकूलता हेरी छोडिनेछ। नारायणगढमुग्लिङ सडकखण्डमा रु एक अर्ब २५ करोडको लागतमा विश्व बैंकको सहयोगमा पुल निर्माण भइरहेको छ।"
