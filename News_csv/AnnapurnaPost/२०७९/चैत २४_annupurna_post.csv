शीर्षक,विवरण
समयको धज्जी उडाउने टाइमकार्ड,"प्रधानमन्त्री पुष्पकमल दाहाल प्रचण्डले शपथ लगत्तै भनेका थिए सार्वजनिक सेवा प्रवाह गर्ने कार्यालयबाट लाइन हटाउँछु। तेस्रो पटक मुलुकको कार्यकारी बन्न पाएका उनलाई साँच्चिकै यो अवसर सदुपयोग गर्नुपर्ने नैतिक दबाब पक्कै थियो। सोहीअनुसार उनले काम धेरै र भाषण कम गर्ने बताए पनि। सुशासन कायम गर्ने र सरकारी सेवा प्रवाह चुस्त बनाउने उनको अठोटले जनतामा आशा नजगाएको पनि होइन। तर उनले जे भने त्यो चाहिँ गरेनन्। उनकै निर्देशन अनुसार कतिपय सरकारी कार्यालयहरूमा टाइमकार्ड पनि लागू भयो। तर त्यो टाइमकार्ड हात्ती आयो हात्ती आयो फुस्साजस्तो भएको छ। जस्तो कि जिल्ला प्रशासन कार्यालय काठमाडौंकै उदाहरण लिऊँः जहाँ ३० मिनेटमा हुने भनेर टाइमकार्डमा लेखिएको काम गर्न सेवाग्राहीले तीन दिनसम्म गुजार्नु परेको छ। जिल्ला प्रशासनबाट गर्नुपर्ने काम सकेर अर्को काम पनि भ्याउँछु भन्नेलाई त्यो पनि कल्पनामात्रै हुन्छ। किनभने त्यहाँ नागरिकताको प्रतिलिपि तीन दिन र राष्ट्रिय परिचयपत्र बनाउन दुई दिन लागेको भुक्तभोगी बग्रेल्ती अन्नपूर्ण पोस्ट्ले नै भेट्यो। जब कि राष्ट्रिय परिचयपत्र बनाउन ३० मिनेट लाग्ने भनेर प्रशासनको टाइमकार्डमा लेखिएको छ। ३० मिनेट भनेको कामलाई तीन दिन लागेको छ। अनि भुक्तभोगी सेवाग्राही भने कार्यालयको सेवा देखेर खुइँय नगरेर के गरून् ? अनि उनीहरूको मुखबाट फुत्त निस्कन्छ नेपालको सरकारी कार्यालयको सेवा कहिल्यै नसुध्रिने भयो। प्रशासनले लागू गरेका सबै १२ वटा विषयका सेवाग्राही कोही सन्तुष्ट भेटिएनन्। प्रधानमन्त्री स्वयंले बोलेअनुसार सेवा प्रवाह हुँदैन भने उत्तरदायित्व कसबाट खोज्ने बाँकी रहने ? त्यसो त प्रणालीको विकास नगरी प्रधानमन्त्रीको निर्देशनले मात्रै हुने कुरा केही थिएन। प्रशासन पनि त्यस्तै, ठूलाबडाले भन्नासाथ देखावटी नै सही केही गरेजस्तो गर्ने गर्छ। ऊ आफैं भुक्तभोगी हो कि टाइमकार्ड लागू गर्नुअघि जनशक्ति थप आवश्यक थियो। आवश्यक भौतिक संरचना र जनशक्ति व्यवस्था नगरी टाइमकार्ड लागू गर्दा हतपतको काम लतपत भइहाल्यो। टाइमकार्डले समयकै हुर्मत लियो। धज्जी उडायो। प्रधानमन्त्रीको बोलीको साख गिरायो। खासमा यो देशको राज्य प्रणालीको कमजोरी उदांगो पायो। यस्ता काममा प्रणाली बसाउने प्रधानमन्त्री र सरकार यो देशले खोजेको छ न कि सस्तो लोकप्रियताका लागि सार्वजनिक निर्देशन दिने।"
दलित समुदायबाट एक जना त क्याबिनेट मन्त्री हुनुपर्यो नि !,"अर्को कुरा भ्रष्टाचार अन्त्य गरी सुशासन स्थापना गर्नुपर्ने छ। यसका लागि सरकारले विशेषखालको कार्ययोजना र रणनीति अपनाउनुपर्छ। प्रस्तुति : राधा खनाल सरकारले सय दिनको आकडा पार गरेको छ। सरकारको सय दिनलाई कसरी हेर्नुभएको छ ? त्यसैले पनि सोचेजस्तो उपलब्धि हासिल गर्न सकेन। सय दिनभित्र नेकपा एमालेसहितको सरकार पनि थियो। केही समय एमाले पनि सरकारमै थियो। समग्रमा भन्नुपर्दा यो सरकारले काममा भन्दा पनि आफ्नो स्थायित्व बचाउनमै समय बितायो। त्यही कारण पनि सोचे अनुरुप प्रतिफल आएन। तर, यसबीचमा केही राम्रा कामको सुरुवात भने भएको छ। पहिले कांग्रेसले प्रचण्डलाई प्रधानमन्त्रीका रूपमा स्विकार गरेन। पछि एमालेलाई सत्ता बाहिर पठाएर कांग्रेस आफैं सत्तामा गयो। यो अवस्था कसरी आयो ?प्राकृतिक रूपमा सरकारचाहिँ पाँचदलीय गठबन्धनकै नेतृत्वमा हुनुपथ्र्यो। त्यसमा पनि नेपाली कांग्रेसकै नेतृत्वमै सरकार गठन हुनुपथ्र्यो। नेपाली जनताले नेपाली कांग्रेसलाई पहिलो दल बनाएर पठाएका थिए। सबैभन्दा ठूलो दलले सरकारको नेतृत्व गर्ने र अन्य दलले त्यसलाई सहयोग गर्ने प्रचलन संसारभर छ। सामान्यतया दोस्रो ठूलो दल प्रतिपक्षमै हुन्छ। तर, राजनीतिक खिचातानीका कारण पहिलो दललाई बाइपास गरेर दोस्रो ठूलो दल पनि सत्तामा गयो। तेस्रो ठूलो दलबाट प्रधानमन्त्री बन्ने अवस्था सिर्जना भयो। यस्तो परिस्थितिमा प्रचण्डको सरकार आरामदायी अवस्थामा थिएन। सरकार गठनको पृष्ठभूमि नै गलत भएकाले यो अवस्था आएको थियो। अर्कोतिर पाँचदलीय गठबन्धन सरकार बनाउँछौं भनेर लागेका थिए। उनीहरूबीच समझदारी पनि भएको थियो। नेकपा एमालेसँग संविधान जारी भइसकेपछि वैचारिक रूपमा धेरै नमिलेका विषयहरू थिए। जसले गर्दा एमालेसहितको सरकार विघटन हुने र पाँच दलीय गठबन्धन फेरि स्थापित हुने वातावरण सिर्जना भयो। तेस्रो पार्टीले कहिले पहिलो पार्टीलाई कहिले दोस्रो पार्टीलाई च्यापेर प्रधानमन्त्री भइरहने हो ?पछिल्लो समय नेपाली कांग्रेस, माओवादी केन्द्र र समाजवादी दलबीच जुन समझदारी बनेको छ, ती अक्षरशः पालना गर्नुपर्छ भन्ने हाम्रो धारणा हो। हामीले प्रचण्डजीलाई प्रधानमन्त्री हुने अवस्थासम्म निस्वार्थ रूपमा सहयोग गर्नुपर्छ। त्यसपछि उहाँले गरेको प्रतिबद्धताको पनि पालना गरेर पाँच वर्षसम्म यही गठबन्धनकै सरकार रहनुपर्छ भन्ने कुरामा नेपाली कांग्रेस अत्यन्तै इमान्दारीका साथ लागेको छ। पुस १० को घटना अप्रत्याशित भयो। हामीबाट गल्ती भयो। अब त्यो गल्ती दोहोर्याउँदैनौं भनेर प्रतिबद्धता गरेका छौं। त्यसकारण पाँच वर्षसम्म यही गठबन्धनसँग सहकार्य गरेर अगाडि बढ्छौं भन्ने कुरामा कांग्रेस प्रतिबद्ध छ। पुस १० को परिस्थिति फेरि आउने सम्भावना छ कि छैन ?माओवादी केन्द्र, कांग्रेस र अन्य दलहरूबीच जुन समझदारी भएको छ। त्यो समझदारीलाई उहाँले अक्षरशः पालना गर्नुहुनेछ भन्ने विश्वास छ। सरकारलाई पूर्णता दिन कांग्रेस नै बाधक बनेको छ। कांग्रेसले ४ जना मन्त्रीको नाम किन पठाउन सकेन ?पार्टीभित्र आन्तरिक रूपमा सन्तुलन मिलाउने जिम्मेवारी सभापतिजीको हो। सभापतिजीले सबैसँग परामर्श गरेर सूची पठाएको भए अहिले यो समस्या आउने थिएन। सत्तारुढ दलकै ठूलो पार्टीका कारण सरकारले पूर्णता पाउन सकेको छैन। अब यो समस्यालाई लामो समय राख्नु हुन्न। संस्थापन इतर पक्षले मागेको तीनवटा मन्त्रालय सभापतिले नदिएका कारण मन्त्रिपरिषद् विस्तार रोकिएको हो ?पार्टीका वरिष्ठ नेता डा शेखर कोइरालालगायतको टिमले सभापतिजीलाई मन्त्रिपरिषद् गठन नहुँदै न्यायोचित ढंगले मापदण्ड बनाएर पठाऊँ भनेका थियौं। त्यसरी पठाएको भए मन्त्रीमण्डल गठनमा यो खालको समस्या आउने थिएन। संख्याकै कुरा गर्दा पनि दुईवटा मन्त्रालय के कारणले दिनुभयो ? ८ वटा मन्त्रालय कांग्रेसले पाउँदा ३ वटा मन्त्रालय के कारणले हामीले नपाउने भन्ने छ। २ वटा दिने आधार हुने ३ वटा दिने आधार नहुने ! हिजो सुशील कोइराला प्रधानमन्त्री हुँदा पनि पार्टीको विपक्षमा वरिष्ठ नेता शेरबहादुर देउवा हुनुहुन्थ्यो। त्यतिबेला कांग्रेसले कतिवटा सिट पाउने। कुनकुन मन्त्रालय पाउने। मन्त्रालयसमेत टुंगो लगाएपछि मात्रै पार्टी सभापतिले नाम पठाउनु हुन्थ्यो। त्यो कुरा पनि सम्झनुपर्यो। ९ वटा मन्त्रालयमा ४ वटा रोजेकै मन्त्रालय दिने गरिएको थियो। अहिले भागबन्डा नै नमिलेर समस्या आएको हो। हिजो शेरबहादुर देउवा विपक्षीमा हुँदा ४० प्रतिशत माग्यो भनेर अहिले तपाईंहरूले पनि ४० प्रतिशत नै माग्नु भएको हो ?हामीले ४० प्रतिशत भनेका छैनौं। ८ वटा पाउँदै गर्दा ५ र ३ गरौं न भनेका हौं। प्रतिशतको हिसाब हामीले गरेका छैनौं। हिजो डा शेखर कोइरालाले पार्टीको महाधिवेशनमा ४० प्रतिशत मत त ल्याउनुभएकै हो। हामीले प्रतिशत तोकेका छैनौं। कम्तीमा न्यायोचित र सन्तुलित होस् भन्ने हाम्रो माग हो। त्यही कारण कम्तिमा ३ वटा मन्त्रालय मागेका हौं। सभापति २ वटाभन्दा बढी मन्त्रालय दिने मनस्थितिमा हुनुहुन्न भन्ने छ। दुई वटाकै प्रस्ताव फेरि पनि आए तपाईंहरू के गर्नुहुन्छ ?उहाँले के मनस्थिति बनाउनुभएको छ, त्यो थाहा भएन। तर, पार्टी सभापतिले त्यसो गर्नुहोला भन्ने मलाई लाग्दैन। उहाँ अब रिटायर्ड हुने बेलामा हुनुहुन्छ। उहाँलाई पनि पार्टीभित्र सन्तुलन गरेर लैजाऔं भन्ने छ। पार्टीभित्र भइरहेको सन्तुलनलाई मिलाएर एकताबद्ध बनाएर लैजाने जिम्मेवारी सभापतिजीको हो। जसरी प्रचण्ड नेकपा एमालेसँग मिल्दै गर्दा हामी सबै पदाधीकारीसँग दिनरात भेटघाट र छलफल गर्नुभयो। हामी विश्वासको मत दिने बेला एकजुट भयौं। पार्टीलाई एकताबद्ध बनाएर लैजाने विषयमा पार्टी सभापतिले बुद्धिमता ढंगले लाग्नुहुन्छ भन्ने लाग्छ। अहिले शेखर कोइराला पक्षमा मन्त्रीका आकांक्षी धेरै छन् भन्ने छ। तीन जना मन्त्री दिए कुरो मिल्छ त ?राष्ट्रिय सभासहित ९९ सय जना सांसद छन्। अधिकांश मन्त्रीका आकांक्षी हुनुहुन्छ। तीनवटा पद पाउँदैमा सबैलाई मिलाउन सकिने भन्ने पनि होइन। तथापि आलोपालो मिलाएर नेताहरूले निर्णय गर्नुपर्छ। अरू कुरा मिल्यो भने नाम पठाउने कुरामा विवाद हुँदैन। सत्ता साझेदार दलको प्रमुख घटक कांग्रेसले सरकारलाई गति दिन के गर्नुपर्छ ?सरकारका धेरै चुनौती छन्। अहिले आर्थिक अवस्था डामाडोल छ भनेर विज्ञहरूले भन्दै आएका छन्। कर्मचारीलाई तलब खुवाउन पनि गाह्रो छ भन्ने छ। नेपालको वर्तमान आर्थिक अवस्थालाई माथि उठाउन कस्तो नीति लिनुपर्छ भन्ने बारेमा विज्ञहरूसँग परामर्श लिने, दातृ निकायसँग पनि छलफल गर्ने काम हुनुपर्छ। अर्को कुरा भ्रष्टाचार अन्त्य गरी सुशासन स्थापना गर्नुपर्ने छ। यसका लागि सरकारले विशेषखालको कार्ययोजना र रणनीति अपनाउनुपर्छ। तेस्रो कुरा, भनेको बेरोजगारका लागि रोजगारी सिर्जना गर्ने कार्यक्रम ल्याउनुपर्छ। त्यसपछि विकास निर्माणका कुरा छन्। बाटो घाटो मात्रै विकास होइन, मानव विकासको उपाय के हो ? त्यसलाई कसरी मानव विकास गर्न सक्छौं भन्ने विषयमा पनि चिन्तन गर्नुपर्छ। हामीले दिगो विकासको रणनीतिअनुसार विकासका गतिविधि अगाडि बढाउनुपर्छ। मानव विकास सूचकांकदेखि दिगो विकासको लक्ष्य लिएर काम गर्न सक्यौं भने जनताले सोचेको समृद्घिको सपना पूरा हुनेछ। अहिलेको संघीय संरचनाले देशको आर्थिक भार धान्दैन भन्ने कुरा आइरहेको छ। यसमा कांग्रेसको धारणा के छ ?संविधान निर्माण गर्ने क्रममा तीन तहको संरचना जनताको दैलोमा सरकार पुर्याउन सकिन्छ, सुशासनको प्रत्याभूति हुन्छ भन्ने आधारमा ल्याइएको हो। स्विट्जरल्यान्डलगायत देशको उदाहरण हेरेर संघीयता ल्याइएको हो। म त के भन्छु भने आजै त्यो गरिहाल्ने बेला भएको छैन। जम्मा एक कार्यकाल प्रदेश सरकारले निभाएको छ। हामीले प्रदेश सरकारलाई कुनै अधिकार नै दिएका छैनौं कि भन्ने लाग्छ। प्रदेश संसद् पनि प्रभावकारी हुन सकेन कि ! यसले जुन काम गर्नुपर्ने हो, त्यो प्रभावकारी रूपमा हुन सकेन भन्ने कुरा सुनिएको छ। प्रदेशको संविधानले दिएको अधिकारलाई पूर्णता हुने गरी काम गर्नुपर्छ। त्यसपछि हामीले यसबाट काम भएन भने नयाँ ढंगले सोच्न सकिन्छ। तर, एउटा कार्यकाल सकिन नपाउँदै यो ठीक भएन भनेर अर्कोतिर सोच्नुपर्ने बेला भएको छैन। भारतको तुलनामा सांसदको संख्या ठूलो छ। यस बारेमा पुनरावलोकन आवश्यक छ। मन्त्रिमण्डलमा सहभागी हुने कुरामा तपाईंको आकांक्षा के छ ?मैले मात्रै चाहेर पनि हुँदैन। म पार्टीको पदाधिकारी तहमा पनि छु। अहिले मैले मन्त्रिमण्डलमा आकांक्षा राख्ने कुरा अस्वभाविक हो भन्ने मलाई लाग्दैन। मैले प्रतिनिधित्व गर्ने ठूलो समुदाय छ। मुलुकको झन्डै १४ प्रतिशत जनसंख्या रहेको समुदायको प्रतिनिधित्व मैले गरेको छु। कम्तिमा मन्त्रिपरिषद् भनेको समावेशी चरित्रको हुनुपर्छ भन्ने कुरामा हामी सहमत छौं र संविधानले पनि त्यही भन्छ। अहिले पनि मन्त्रिमण्डलमा राज्यमन्त्रीबाहेक अरू प्रतिनिधित्व छैन। अहिले राज्यमन्त्रीको कुनै भूमिकै देखिँदैन। त्यसकारण पनि मन्त्रिमण्डलमै सबै समुदायको प्रतिनिधित्व गर्ने क्रममा यो समुदाय पनि होस् भन्ने मेरो चाहना हो। त्यसमा मै हुनुपर्छ भन्ने भन्नुभन्दा पनि जो भए पनि प्रतिनिधित्व हुँदा समावेशी हुन्छ।"
पाल्पाको रैनादेवीछहरा गाउँपालिका उत्कृष्ट,"तानसेन : पाल्पाको स्थानीयतह कार्यसम्पादन सूचकमा रैनादेवीछहरा गाउँपालिका जिल्लामा उत्कृष्ट पालिका भएको छ। राष्ट्रिय प्रकृति तथा वित्त आगोगले विभिन्न १७ वटा सूचकमा गरेको कार्यसम्पादनमा पाल्पाका १० वटा गाउँपालिकामध्ये रैनादेवीछहरा गाउँपालिका सबैभन्दा उत्कृष्ट पालिका भएको हो। आयोगले विभिन्न १७ वटा सूचकमा गरेको मुल्याङकनमा चालू आर्थिक बर्षको बजेट निर्धारित समयमै गाउँ तथा नगरसभामा पेस गरी असार मसान्तभित्र पारित गरेको, स्थानीय सरकारले लिने घर जग्गा, विज्ञापन तथा मनोरञ्जन करको ४० प्रतिशत प्रदेश सरकारमा दाखिला गरेको, आगामी बर्षको लागी आय व्ययको विवरण संघिय अर्थ मन्त्रालयमा पेश गरिसकेको, बजेट कार्यान्वयको विषयमा पारित गरी कात्तिक मसान्तभित्र सार्वजनिक गरेको, अनुमानित राजस्व संकलन अनुसारको राजस्व संकलनको अवस्था, बेरुजुको अवस्था जस्ता सूचकहरू छन्। यसैगरी वित्त आयोगले तोकेका अन्य सूचकहरूमा आवधिक योजना तर्जुमा, कक्षा १ देखि १० सम्म विद्यार्थी भर्ना, टिकाउ सिकाइ उपलब्धिको अवस्था, चार पटकसम्म गर्भजाँच र अस्पतालमा हुने सुत्केरीको अवस्था, दुई वर्षसम्मका वालवालिकाको खोपको अवस्था, वित्त आयोगले तोकेको विषयबस्तु अनलाइनमा अपडेट गरेको अवस्थाका विषय वस्तुमा मूल्यांकन गर्दा पाल्पामा रैनादेवीछहरा गाउँपालिका उत्कृष्ट भएको हो। रैनादेवी छहरा गाउँपालिकाले १०० पूणांकमा ७११७ अंक ल्याई पाल्पामा पहिलो भएको हो। पाल्पामा उत्कृष्ट नतिजा हासिल गरेको रैनादेवी छहरा गाउँपालिकाले आगामी वर्षका लागि ६० लाख रुपैयाँ समानीकरण अनुदान पाउने भएको छ। यसैगरी पूर्वखोला गाउँपालिका स्थानीयतह कार्यसम्पादनमा दोस्रो भएको छ। पूर्वखोलाले ६७७९ अंक प्राप्त गरी ५७ लाख रुपैयाँ अनुदान पाएको छ भने तेस्रोमा बगनासकाली गाउँपालिका भएको छ। बगनासकालीले ६४४४ अंक प्राप्त गरी ५४ लाख रुपैयाँ अनुदान पाउने भएको छ। निस्दी गाउँपालिकाले ५९०९ अंक प्राप्त गरी ५० लाख रुपैयाँ समानीकरण अनुदान पाउने भएको हो। वित्त आयोगले गरेको १७ सूचकको मूल्यांककनमा रम्भा गाउँपालिका पाँचौं भएको छ। रम्भाले ५७२८ अंक प्राप्त गरी ४८ लाख रुपैयाँ अनुदान पाएको छ। तासेन नगरपालिका र रामपुर नगरपालिकाको अवस्था भने उस्तै उस्तै रहेको छ। रामपुरले ५६८८ अंक र तानसेनले ५६७६ अंक प्राप्त गरेका छन्। दुवै नगरपालिकाले समानरुपमा ४८ लाख रुपैया अनुदान पाउने छन्। माथागढी गाउँपालिकाले ५२९३ अंक प्राप्त गरी ४५ लाख, रिब्दीकोटले ५००३ अंक प्राप्त गरी ४२ लाख र तिनाउँ गाउँपालिकाले ४८६० अंक प्राप्त गरी ४१ लाख रुपैया अनुदानका लागि वित्त आयोगले नेपाल सरकार अर्थमन्त्रालय लाई सिफारिस गरेको छ। वित्त आयोगले निर्धारण गरेको १७ वटा सूचकहरूमा आधारित भएर गाउँपालिकाले काम गर्दै आएको सोहीअनुसार जिल्लामा उत्कृष्ट अंक र अनुदान पाउदा नियम कानुन र जनताको पक्षमा काम भएको महसुस भएको रैनादेवी छहरा गाउँपालिका अध्यक्ष रुक्मागत भट्टराईले बताए। आगामी वर्ष अहिलेको भन्दा अझै उत्कृष्ट अंक र अनुदान रकम बढाउने गरी काम गर्ने अध्यक्ष भट्टराईले बताए। वित्त आयोगले गरेको स्थानीयतह कार्यसम्पादन मूल्यांकनमा जिल्लामै उत्कृष्ट हुन पाउँदा कर्मचारीहरूमा पनि काम गर्ने ऊर्जा थपिएको प्रमुख प्रशासकीय अधिकृत जीवन सारुले बताए। पालिकाका जनप्रतिनिधि, कर्मचारीहरू एक आपसमा समन्वय, सहकार्य, ऐन नियम कानुनमा आधारित भएर काम गरेको कारण वित्त आयोगको स्थानीयतह कार्यसम्पादनमा जिल्लामा उत्कृष्ट भएकोमा गर्व लागेको पालिकाका सूचना अधिकृत नारायण मल्लले बताए।"
बालबालिकाको सहभागिताबिना नै योजना छनोट,"टीकापुर : योजना छनोटमा बालबालिकालाई सहभागी गराउनुपर्ने भए पनि कैलालीका स्थानीय तहहरू सहभागी गराउँदैनन्। पालिकाको योजना छनोट गर्न सात चरण पार गर्नुपर्ने प्रावधान छ। यसरी छनोट गर्दा महिला, बालबालिका, फरक क्षमता भएका व्यक्ति, दलित, सीमान्तकृत आदिको सहभागिता गराउनुपर्ने हुन्छ। तर, कैलालीका स्थानीय पालिकाहरू भने बालबालिकासम्बन्धी योजना छनोट गर्नसमेत उनीहरूलाई सहभागी गराउँदैनन्। कैलालीको घोडाघोडी नगरपालिकाले बालअधिकारका लागि पञ्चवर्षीय योजना बनाइरहेको छ। बालमैत्री वडा घोषणा गर्ने तयारीमा छ। तर, नगरका बालबालिकासँग योजनाबारे कुनै छलफल गरेको छैन। घोडाघोडी नगरपालिका१ की १५ वर्षीया सोनु चौधरीले नगरपालिकाले योजना बनाउँदा बालबालिकासँग छलफल नगरेको बताइन्। नगरपालिकाले बालबालिकाको लागि योजना बनाई रहेको छ, तर हामीलाई त्यसबारे कुनै जानकारी नै हुँदैन, चौधरीले भनिन्। हामी विभिन्न बालक्लबमा आबद्ध भएको हुनाले आफंै वडा र नगरपालिकामा आएर आफ्ना कुरा राख्ने गरेका छौं। घोडाघोडीका नगर प्रमुख खडकबहादुर रावतसमेत योजना निर्माणमा बालबालिकाको सहभागिता नरहेको स्वीकार गर्छन्। बालबालिकालाई योजना निर्माणमा सहभागी गराउन सकेका छैनौं, नगर प्रमुख रावतले भने। यस वर्ष हामी प्रारम्भमै बालबालिकासँग हामी छलफल गर्दैछौं। गौरीगंगा नगरपालिकाले अभिभावकविहीन बालबालिकालाई अभिभावकत्व प्रदान गर्दै आएको छ। पालिकाले किशोरी मनोपरामर्श र आत्मरक्षा तालिम सञ्चालन गर्दै आएको छ। तर, पनि नगरपालिकाले योजना निर्माणमा बालबालिकालाई सहभागी गराउन सकेको छैन। नगरपालिकाका उपप्रमुख भोजबहादुर बम नीति तथा कार्यक्रम र बजेट निर्माणमा बालबालिकालाई सहभागी गराउन चुकेको बताउँछन्। निर्वाचित भएलगत्तै नीति तथा कार्यक्रम ल्याउनु पयो, त्यही भएर सहभागी गराउन सकेनौं, उपप्रमुख बमले भने। बालबालिका शाखा र बालअधिकारसम्बन्धी काम गर्दै आएका संघसंस्थासँगको सहकार्यमा यस वर्ष समेट्ने छौं। भजनी नगरपालिका१ का श्याम विश्वकर्मा बाल क्बलमा आबद्ध छन्। उनीहरू पालैपालो नगरपालिका र वडा कार्यालयमा बालबालिकाबारे प्रकाशित हुने सूचना हेर्न आउँछन्। हामी क्बलका सदस्यहरू पालैपालो वडा र नगरपालिकामा आएर सूचना हेर्छौं, उनले भने। कुनै कार्यक्रम आए साथीहरूबीच छलफल गर्छौं र आफ्ना मुद्दा राख्न नगरपालिकामै आएर भन्छौं। जसले गर्दा बालबालिकाका कतिपय मुद्दाहरू सम्बोधनसमेत भएका छन्। टीकापुर नगरपालिकाले समेत बालबालिकासम्बन्धी पञ्चवर्षीय योजना बनाई रहेको छ। २०८२ भित्र बालबालिकाका लागि बालमैत्री नगर घोषणा गर्ने लक्ष्य लिएको छ। १ लाख ७५ हजार रुपैयाँको बालकोष निर्माण गरेको छ। तर, पनि योजना छनोट र निर्माणमा बालबालिकाको सहभागिता भने निकै कम हुने गरेको टीकापुर नगरपालिकाका नगर उपप्रमुख खड्कबहादुर शाह बताउँछन्। टोल र वडा भेलामै उनीहरूलाई सहभागी गराउनुपर्ने हो, उपप्रमुख शाहले भने। अहिलेसम्म त्यस्तो भएको देखिँदैन, वडा र नगरले जस्तो कार्यक्रम ल्यायो त्यही सञ्चालन हुँदै आएका छन्। नगरले यस वर्षदेखि वडास्तरमै बालबालिकाको सहभागिताका लागि पहल गरिरहेको उपप्रमुख शाहले बताए। योजना निर्माणमा बालबालिकाको सहभागिता बढाउन वल्र्ड भिजन र बालकल्याण संघले विभिन्न कार्यक्रम सञ्चालन गर्दै आएको छ। कार्यक्रम सञ्चालन भएका पालिकाहरूले योजना निर्माणमा सहभागिता बढाउन पहल गरिरहेका छन्। बालबालिकाको आवश्यकताका आधारमा योजना तथा कार्यक्रम निर्माण गर्नुपर्नेमा उनीहरूको सहभागिता बिना नै योजना बनाउँदा लक्षित वर्गसँग नपुग्ने सरोकारवालाहरू बताउँछन्।"
दिदीबहिनी मृत फेला,रुकुम पूर्व : रुकुम पूर्वको पुथाउत्तरगंगा गाउँपालिका३ को रन्मा गाउँमा एकै घरका २ बालिका मृत फेला परेका छन्। रन्मा गाउँदेखि तल चिकायाँबाँमा खरायोलाई सिस्नु र हरियो घाँस टिप्न जाँदा घर नफर्किएपछि खोजी गर्दा उनीहरू मृत भेटिएको पारिवारिक स्रोतले जनाएको छ। तारामान बुढा र ग्वारी बुढा दम्पतीका दुई छोरी रीना र कालीमाया बुढा मृत अवस्थामा भेटिएका हुन्। मृतक बालिका रिना ११ र कालिमाया ९ वर्षका हुन्। रीना साइँली हुन् भने कालीमाया कान्छी सन्तान हुन्। तारामान र ग्वारीका ४ छोरी र २ छोरा छन्। मृतक बालिकाहरूको कानमा लगाइएको सुनको गहना फुकालिएको अवस्थामा भेटिएको वडाध्यक्ष बमबहादुर बुढा विजयले बताए। उनका अनुसार घाँस टिप्ने ठाउँबाट करिब १ किलोमिटरको दूरीतर्फ घिसार्दै लगेर हत्या गरिएको आशंका गर्न सकिने बताइएको छ। स्थानीयका अनुसार घ्याउँ अर्जुँ भनिने ठाउँमा पत्ता लागेका शव करिब ५० मिटरको फरकमा भेटिएका हुन्। घटनास्थलको प्रकृति हेर्दा लुटेराबाटै हत्या भएको हुन सक्ने स्थानीयको ठम्याइ छ। घटना जानकारीमा आयए लगत्तै जिल्ला प्रहरी कार्यालय रुकुमकोटबाट डीएसपी अञ्जना श्रेष्ठसहितको अनुसन्धान टोली घटनास्थलतर्फ पुगेको थियो।
सरकारको उपलब्धि : भ्रष्टाचार र दिशाहीन,"राप्रपा सांसद दीपकबहादुर सिंहले विदेशबाट आएको पैसाले नै सांसदहरूले तलब भत्ता खाएको बताएका छन्। उनले विदेशबाट पैसा नआएको भए सांसदहरूले पनि तलब भत्ता खान नपाउने दाबी गरे। काठमाडौं : सरकारको सय दिनको उपलब्धि भ्रष्टाचार र दिशाहीन भएको सांसदहरूले टिप्पणी गरेका छन्। एमाले सांसद रघुजी पन्त बिहीबार प्रतिनिधिसभाको बैठकको विशेष समयमा बोल्दै सरकारको सय दिन अन्योलसँगै दिशाहीन भएको बताएका हुन्। सरकारको सय दिनको उपलब्धि भ्रष्टाचार हो, दिशाहीनता हो, अन्योल हो, आजको प्रधानमन्त्रीसँग देशलाई कहाँ लैजाने थाहा छैन, पन्तले भने। सरकारले उपलब्धि भनेर ३७ बुँदा सार्वजनिक गरे तापनि ती कुनै उल्लेखनीय काम नभएको उनको टिप्पणी थियो। ३७ बुँदा पढ्दा के पढेको भन्ने नै बुझिँदैन। यस्तो योजना तर्जुमा गरिएको छ। यस्तो निर्देशन दिइएको छ भन्ने जस्ता कुरा छन् उनले भने, न किसानका समस्या छन्, न मुलुकको गम्भीर अवस्थाबारे भिजन छ न गरेको काम नै उल्लेख छ। सय दिन हुँदासम्म पनि मन्त्रिपरिषद्ले पूर्णता पाउन नसकेको उपलब्धि कार्यक्रमहीन, सिद्धान्तहीन र नीतिहीन भएको उनले बताए। त्यस्तै, सांसद प्रेम सुवालले सिक्टा सिँचाइ आयोजनामा भ्रष्टाचार भएको भनी अख्तियार दुरुपयोग अनुसन्धान आयोगले दायर गरेको मुद्दामा दोषीलाई सफाइ दिने न्यायाधीशहरूलाई कारबाही गर्नुपर्ने बताए । त्यस्तै, राप्रपा सांसद दीपकबहादुर सिंहले विदेशबाट आएको पैसाले नै सांसदहरूले तलब भत्ता खाएको बताएका छन्। उनले विदेशबाट पैसा नआएको भए सांसदहरूले पनि तलब भत्ता खान नपाउने दाबी गरे। त्यतिमात्र होइन उनले देशलाई वैदेशिक रोजगारमा जानेहरूले नै श्रीलंका हुनबाट जोगाइरहेको पनि बताए। उनले भने, आज ती भाइबहिनीहरूको सुरक्षाका लागि सरकारले के दिएको छ ? के गरेको छ ? सरकारले त्यो पक्षमा के सोचेको छ। सरकारले अयोग्य लडाकुलाई करोडौं बाँड्न थालेको छ। त्यो पैसा जो बाकसमा आएका छन्। त्यो परिवारलाई राहत बाँडे सरकारको जयजयकार हुन्थ्यो। सरकारले एक सय दिन कटाउँदासमेत केही गर्न नसकेपछि विरोध भएको बताए। देशमा संस्थागत भ्रष्टाचार जरैसम्मप्रतिनिधिसभा सदस्य हरि ढकालले देशमा संस्थागत भ्रष्टाचार जरैसम्म पुगेको बताए। विमानस्थलमा विदेशबाट शव ल्याइएका बाकसमा समेत केही गरगहना छ कि भनेर लुट्न फुटाइने गरेको भन्दै भ्रष्टाचार जरैसम्म पुगेको बताएका हुन्। देश बेथिति बढिरहेको भन्दै उनले गरीब चेपाङ बच्चालाई दिइने दिवा खाजामा समेत भ्रष्टाचार हुने गरेको दाबी गरे। समाज कहाँ जादैछ ? समाज के बन्दैछ ? कारण के हो ? भ्रष्टाचार यसरी संस्थागत भएछ कि यसरी जरोसम्म पुगेछ कि शव बोकेको बाक्सा पनि एयरपोर्टमा फुट्छ। अचम्मको छ एयरपोर्ट यताबाट लागूऔषध स्क्रिनमा देख्दैन । लागूऔषध कतार पुग्छ । भ्रष्टाचार यति संस्थागत भएछ कि गरिब चेपाङ कूपोषित बच्चाको दिवा खाजा लुट्छ, दिवा खाजामा भ्रष्टाचार छ, उनले भने। त्यस्तै, माओवादी केन्द्रका सांसद लेखनाथ दाहालले संसद् काम गर्ने थलो भएको सबै सांसदहरूलाई स्मरण गराएका छन्। बैठकमा सांसद दाहालले भने, संसद् जनताको आवाज बुलन्द गर्ने थलो मात्रै होइन। संसद् जनताको अपेक्षा र राष्ट्रको आवश्यकता पूरा गर्ने थलो पनि हो। कुरा गर्ने थलोलाई काम गर्ने थलोमा रुपान्तरण गर्नैपर्छ। हामीले पुरानो सोच, चिन्तन र दृष्टिकोणबाट अहिलेको नयाँ आवश्यकता हामीले पूरा गर्न सक्दैनौं। उनका अनुसार पुराना नीति, योजना र कार्यक्रम बजेटबाट अहिलेको नयाँ आवश्यकता पूरा गर्न सकिन्न। देशमा देखिएको अर्थिक संकट आफ्नै आन्तरिक कमजोरी, व्यवस्थापन हामीले ठीक ढंगले गर्न नसक्दा पैदा भएको उनको भनाइ थियो । संसद्मा सभ्य र मर्यादित भाषा प्रयोग गर्न आग्रह प्रतिनिधिसभाका सभामुख देवराज घिमिरेले संसद् बैठकमा बोल्ने सांसदरूलाई सभ्य र मर्यादित भाषा प्रयोग गर्न आग्रह गरेका छन्। बैठकमा माओवादी केन्द्रका सांसद लेखनाथ दाहालले सदनलाई मर्यादित ढंगले सञ्चालन गर्न सभामुखको ध्यानाकर्षण गराएका थिए। त्यसपछि सभामुख घिमिरेले सांसदहरूलाई संसदीय मर्यादा ख्याल गर्न आग्रह गरेका हुन्। उनले भने सदनमा भनाइ राख्दा प्रतिनिधिसभा नियमावलीको नियम २१ तर्फ ध्यान आकृष्ट गर्न चाहन्छु। नियम २१ को खण्ड घ लाई ध्यानमा राखेर अभिव्यक्ति दिनुहुन अनुरोध गर्दछु।"
स्वरोजगारको ऋणमाथि सहकारीको मनोमानी,"वीरेन्द्रनगर : सुर्खेतको गुर्भाकोट नगरपालिकाको अमरज्योति बहुउद्देश्यीय सहकारी संस्थाले युवा स्वरोजगार कोषबाट १० वर्षअघि ५० लाख रुपैयाँ ऋण लिएको थियो। सहकारीका सदस्यलाई पेसा व्यवसाय गर्न बिनाधितो एक जनालाई दुई लाख रुपैयाँसम्म ऋण दिएर स्वरोजार बनाउनु यसको उद्देश्य थियो। यसबाट कम्तीमा पनि २५ युवा स्वरोजगार बन्नु पर्ने हो। तर, उक्त सहकारीले आफ्नो उद्देश्यअनुसार काम गरेन। सहकारीकै अध्यक्ष खड्गबहादुर रेग्मीलगायत केही पदाधिकारीले नै रकम चलाएर दुरुपयोग गरेको उपाध्यक्ष जितबहादुर घर्ती बताउँछन्। उक्त ऋण चार वर्षभित्र चुक्ता गर्नुपर्नेमा हालसम्म नबुझाएर कोषले धितो लिलामीको सूचना निकालिसकेको छ। सहकारीका अध्यक्ष रेग्मी एक वर्षदेखि कोषको सम्पर्कमा नआएको कोषका कर्जा असुली सहजकर्ता पार्वती भट्टले बताइन्। उनले भनिन्, अमरज्योतिले २०६९ मंसिरमा लिएको ५० लाख रुपैयाँ ऋण हालसम्म चुक्ता भएको छैन। सुर्खेतको गुर्भाकोट नगरपालिका १४ का प्रेमा घर्ती, दिलसरी पुन र मनमाया पुनलाई अमरज्योति सहकारीले १० वर्षअघि २०६९ चैतमा सामूहिक कुखुरापालनका लागि दुई सय ब्रोइलरका चल्ला किनेर दियो। चल्ला दिँदा दाना दिने, औषधोपचार गर्ने र कुखुरा बिक्रीको ग्यारेन्टी पनि गरियो। सहकारीका अध्यक्ष रेग्मीले चल्ला दिँदा दाना र औषधि उपचार गरिदिन्छौं भने पनि नदिएपछि कुखुरा मर्न थाले, स्थानीय किसान दिलसरीले भनिन्, बँचेका १ सय ५० जति कुखुरा उपाध्यक्षलाई फर्कायौं। पछि अध्यक्ष रेग्मी आएर चल्ला लिएको ऋण तिर्न ताकेता गरेको उनले बताइन्। हामीले दुई सय चल्लाबापतको साँवा र ब्याज गरेर १ लाख १५ हजारभन्दा बढी बुझाउनु पयो, उनले भनिन्,। अध्यक्षले रेग्मीले त्यसबेला गाउँलेबाट जग्गाको लाजपुर्जा लिएको उनले बताइन्। कोषको रकम सहकारीले लिएर तिरेको छैन भन्ने सुन्दा आश्चर्र्यचकित भएको उनीहरूले सुनाए। स्थानीय जसबहादुर सुनारले अध्यक्ष रेग्मीले संस्थाका सदस्यहरूका नाममा नक्कली हस्ताक्षर गरेर कोषको रकम हिनामिना गरेको आरोप लगाए। उपाध्यक्ष घर्तीका अनुसार अध्यक्षले कोषको सावाँ र ब्याज नतिर्दा सहकारीलाई कालोसूचीमा मात्रै राखिएन, सहकारीका पदाधिकारी र सदस्यको जमिन लिलाम हुने अवस्थामा पुगेको छ। यस्तै सुर्खेतको भेरीगंगा नगरपालिकाको मूलपानी कृषि तथा पशुपालन सहकारी संस्थाले पनि सोही वर्ष कोषबाट ४० लाख रुपैयाँ ऋण लिएको थियो। चार वर्षभित्र उसले कोषबाट लिएको ऋणको सावाँ र ब्याज चुक्ता गरिसक्नुपर्ने थियो। तर, सहकारीका पदाधिकारीले कोषबाट लिएको ऋण आफैंले खर्च गरेर हालसम्म चुक्ता गरेका छैनन्। कोषले पटकपटक सावाँ र ब्याज चुक्ता गर्न ताकेता गरेको छ। यस्तै, चिंगाड गाउँपालिकाको चुली कृषि सहकारीलाई कोषले कालोसूचीमा राखेर ऋण लिँदा राखिएको अचल सम्पत्तिबाट असुलउपर गर्ने प्रक्रिया सुरु गरेको छ। कोषका अनुसार उक्त सहकारीले ४० लाख रुपैयाँ ऋण लिएको थियो। कोषले २२ लाखभन्दा बढी अझै तिर्न बाँकी रहेको जनाएको छ। कर्णालीका ३६ सहकारीले तिरेनन् कोषको रकम कोषको ऋण लिएर फिर्ता नगर्नेमा कर्णालीका ३६ सहकारी छन्। कोषका सूचना अधिकारी सूर्यप्रकाश तिवारीका अनुसार कर्णाली प्रदेशका १० वटै जिल्लामा कोषले ऋण लगानी गरेका ३ सय १५ सहकारीमा १ अर्ब १० करोड ४१ लाख २० हजार रुपैयाँ छ। जसमध्ये ३६ सहकारीले कोषबाट लिएको करोडौं रकम हिनामिना गरेर समयमै फिर्ता नगरेको तिवारीले बताए। उनीहरूको भाखा नाघेर ताकेता गर्दा पनि ऋण असुली भएको छैन। उनका अनुसार सुर्खेतको वीरेन्द्रनगर नगरपालिकाका घरेलु उद्योग सहकारी, नागरिक सहकारी र आदर्श ग्रामीण बहुउद्देश्य सहकारीले कोषको रकम फिर्ता गरेका छैनन्। बराहताल गाउँपालिकाको सोधखोला बचत तथा ऋण सहकारी र चिंङगाड गाउँपालिकाको मालिका कृषि तथा पशुपालन सहकारी संस्थाले कोषको रकम फिर्ता गरेका छैनन्। यस्तै, दैलेखको भैरवी गाउँपालिकाका उज्यालो साना किसान कृषि सहकारी, चन्द्रसूर्य सामाजिक कृषि बहुमुखी सहकारी, नारायण नगरपालिकाको शुभकामना बहुउद्देश्य सहकारी संस्थाले कोषको रकम फिर्ता गरेका छैनन्। कोषको रकम फिर्ता नगर्नेमा कालीकोटको तिलागुफा नगरपालिकाको लालीगुराँस कृषि सहकारी, खाँडाचक्र नगरपालिकाका रातो गुराँस बचत तथा ऋण सहकारी, ग्रामीण पर्यटन व्यवसायी सहकारी र कर्णाली जडीबुटी उत्पादक सहकारी संस्था छन्। जाजरकोटका शिवालय गाउँपालिकाका बिहानी बहुउद्देश्य सहकारी, संगम बचत तथा ऋण सहकारी, भेरी गंगा नगरपालिकाका धनबन्तरी जडीबुटी सहकारी, कस्तुरी बहुउद्देश्य सहकारी, कुशे घरेलु सहकारी, जनजागरण बहुउद्देश्य सहकारी र नलगाड नगरपालिकाको पञ्चासे बहुउद्देश्य सहकारी संस्थाले कोषको रकम तिरेका छैनन्। यस्तै रुकुम पश्चिमको मुसीकोट नगरपालिकाका हाम्रो बचत तथा ऋण सहकारी र बलिदान जनकृषि सहकारी, चौरजहारी नगरपालिकाको इन्द्रेणी बचत तथा ऋण सहकारी, त्रिवेणी गाउँपालिकाको लालीगुराँस कृषि सहकारी, उत्तरगंगा गाउँपालिकाको जंगला उपभोक्ता सहकारी र सानी भेरी गाउँपालिकाको सानीभेरी जनप्रवाह कृषि सहकारी संस्थाले पनि ऋण नतिरेको कोषले जनाएको छ। यस्तै मुगुको सोरु गाउँपालिकाका अनन्त जडीबुटी उत्पादन संकलन प्रशोधन सहकारी, दहलेख जडीबुटी उत्पादन तथा प्रशोधन सहकारी, खत्याड गाउँपालिकाका युवा जागरण जडीबुटी सहकारी, नवज्योति जडीबुटी सहकारी र जगतमाता जडीबुटी सहकारी संस्थाले कोषको रकम तिरेका छैनन्। यस्तै, डोल्पा जिल्लाको ठूलो भेरी नगरपालिकाका डोल्पो हिमालयन बचत तथा ऋण सहकारी, लेकबेसी कृषि तथा पशुपालन सहकारी र हुम्ला जिल्लाको सर्केगाड गाउँपालिकाका कर्मयोगी बचत तथा ऋण सहकारी संस्थाले कोषको रकम हिनामिना गर्दा ऋण तिर्न सकेका छैनन्। कोषले यी सहकारीहरूको नाम पत्रिकामा प्रकाशित गरेर ऋण तिर्न ताकेता गर्दै आएको छ।"
"जहाँ खाली, त्यहीँ फोहोरको थुप्रो","जनकपुरधाम : हाम्रो जनकपुरधाम : राम्रो जनकपुरधाम नाराका साथ अघि बढेर सफा र सुन्दर जनकपुरधाम बनाउने तथा स्वच्छ सफा र हराभरा सहरको नारा उपमहानगरपालिकाको हो। तर, विडम्बना उपमहानगरपालिका८ का दिपक चौधरीले घर अगाडिको खाली जग्गामा कहिल्यै सफा देखेका छैनन्। जहिल्यै फोहोरले डुङडुङ गन्हाउने डुंगुर र पानी बगिरहन्छ। चौधरीको घर अगाडिको खाली जग्गामा पहिले पोखरी थियो तर अहिले त्यही पोखरीलाई फोहोरले पुर्दै फोहोरको ठूलै डुंगुर छ। एक दुई दिन वा एकआध वर्षको कुरा होइन, वर्षाैं बितिसक्यो। अवस्था त्यस्तै छ। फोहोरको डंगुरबारे न स्थानीय सरकारलाई मतलब छ, न स्थानीयबासीलाई नै। जानकी मन्दिरकै वरपरि पर्ने क्षेत्र भएकोले वरिपरी सफा सुग्घर भए पनि त्यहाँ कसैको नजर पर्न सकेको छैन। प्रदेश तथा स्थानीय सरकारले करोडौैंको लगानी जानकी मन्दिरमा गरे पनि फोहार मन्दिरकै अगाडि फाल्ने गरिएको छ। यो समस्या सामाधान गर्नमा बृहत्तर जनकपुर क्षेत्र विकासदेखि अन्य संघसंस्थालाई अझै फोहोरले गन्हाएको छैन। दुर्गन्धले मानिसलाई हिँड्डुल गर्न गाह्रो हुन्छ। नगरपालिकाले आएर सफा गरिदिन्छ, सफा गरेर जान नपाउँदै मानिसहरूले आएर फोहोर फालिदिन्छन्, सुशील कर्ण भन्छन्, टोल सुधार समितिदेखि हामीले पनि हार मानिसकेको छौं। कसरी टोल सफा राख्ने भन्ने जनचेतना मान्छेमा छैन। उनले आफूले छरछिमेकलाई त्यहाँ फोहोर नफाल्न आग्रह गर्दा उल्टै गाली खाने गरेको सुनाए। कर्णको घर पनि त्यही क्षेत्रमा छ। फोहोरको डँगुरले उनी हैरान छन्। फोहोरले गर्दा झिंगा एकदमै लाग्छ, गन्हाउँछ, आउन जान गाह्रो हुन्छ, नाक छोपेर आउजाउ गर्नुपर्छ, उनको दुखेसो छ। उपमहानगरपालिकालाई पटकपटक भन्दा पनि नटेरेको स्थानीयको गुनासो छ। चुनावमा स्मार्ट सिटीको सपना बाँड्ने जनप्रतिनिधिहरू चुपचाप छन्। उनीहरूलाई अहिले सडकको फोहोरले गिज्याइरहेको छ। उपमहानगरपालिकाको भित्री सडकका गल्ली, लिंक रोड, खाली जग्गा र नालामा फोहोरको थुप्रो लागेको देख्न सकिन्छ। एउटा स्थानीय सरकारको कार्यकाल सकियो। अर्को आएको पनि झण्डै वर्ष दिन बित्नलाग्दा पनि नगरको सरसफाइमा सुधार हुन नसक्दा नगरवासी निरास छन्। देशकै धार्मिक, सांस्कृतिक तथा पूरातात्विक महत्व बोकेको हिन्दुहरूको आस्थाको केन्द्र जनकपुरधाम महानगरपालिका भएको स्थानीय आमिन राई बताउँछन्। मुख्य सडकमै फोहोर हुन्छ, खाली जमिन भएको ठाउँमा फोहोर नै देखिन्छ, नालामा त्यतिकै फोहोर थुप्रिएको छ, फोहोरमा गाईबस्तु चरिरहेका हुन्छन्, जताततै छाडा चौपायाको आतंक छ, मच्छरले टोकेर हैरान बनाउँछ रामानन्द चोकका नविन यादव भन्छन् वडाध्यक्षलगायत जनप्रतिनिधिहरू के हेरिरहेका छन्, थाहा छैन। जनकपुरकै माँ जानकी कम्प्युटर तथा इलेक्ट्रोनिक्सका सञ्चालकव्यवसायी अजय चौधरीले भोट दिएर जनप्रतिनिधि चुनेर पठाए पनि सरसफाइलगायत अन्य विकासका काममा खासै उपलब्धि हुन नसकेको गुनासो गरे। केही ठाउँमा फोहोर मलाई लेखेर डस्टबिन राखिएको छ। तर, त्यसमा होइन नजिकै फोहोरको थुप्रो भेटिन्छ। जथाभावी फोहोर फाल्ने नगरबासी अनि फोहोरलाई व्यवस्थापन गर्न नसक्ने उपमहानगरपालिकाका कारण देशकै उत्कृष्ट एक सहर र राजधानी दुर्गन्धित सहरको रुपमा परिचित छ। बनेन ल्यान्डफिल साइट निर्वाचनको विजयीसँगै उपमहानगरपालिका भित्र फोहोर व्यवस्थापनका लागि सेनेटरी ल्यान्डफिल साइट निर्माण तत्काल सुरु गराउने र फोहोर व्यवस्थापनका लागि आवश्यक उपकरण तथा जनशक्ति परिचालन गर्ने मेयरको प्रतिबद्धता पुरा हुन सकेको छैन। साहले फोहोर व्यवस्थापन कार्यमा आधुनिक तथा वैज्ञानिक प्रणाली अपनाई यसबाट घरेलु कार्यमा प्रयोग हुने ऊर्जा तथा कम्पोस्ट मल उत्पादन गर्ने प्रतिबद्धता गरेका थिए।"
क्रिप्टोकरेन्सीमा लगानी गरे व्यक्ति र मुलुक खतरामा,"विभिन्न मुलुकले क्रिप्टोकरेन्सीसम्बन्धी फरकफरक कानुनी तथा नीतिगत व्यवस्था अंगीकार गरेका छन्। बेलायतको केन्द्रीय बैंक, बैंक अफ इङ्ल्यान्डले क्रिप्टोकरेन्सीलाई निजी रूपमा जारी गरिएको डिजिटल सम्पत्तिको रूपमा परिभाषित गरेको छ। काठमाडौं : पछिल्लो समय सरकारले गैरकानुनी भनिएको क्रिप्टोकरेन्सीमा लगानी गरे व्यक्तिसँगै मुलुक नै खतरामा पर्ने निचोड निकालिएको छ। नेपाल राष्ट्र बैंकले राष्ट्रिय तथा अन्तर्राष्ट्रिय अध्ययन तथा अभ्यासलाई आधार मानी गरेको क्रिप्टोकरेन्सीसम्बन्धी जोखिम विश्लेषण अध्ययनले नेपालका लागि यो उच्च जोखिमयुक्त भएको निचोड निकालेको हो। केन्द्रीय बैंकले सार्वजनिक गरेको प्रतिवेदनअनुसार क्रिप्टोकरेन्सीबाट समग्र आर्थिक असन्तुलन हुनेलगायतका दर्जन जोखिम देखिएको छ। यतिमात्रै होइन सर्वसाधारणले यस्तो मुद्रामा लगानी गर्दा मुलुकको वित्तीय स्थायित्व नहुने, मौद्रिक नीति कार्यान्वयन नहुने, विदेशी विनिमय सञ्चितिमा नकारात्मक असर पर्न सक्ने जोखिम रहनेछ। सम्पत्ति शुद्धीकरण तथा आतंकवादी कार्यमा वित्तीय लगानीमा जोखिम, वित्तीय ग्राहक संरक्षणसम्बन्धी जोखिम, लगानीको असुरक्षा हुनेसम्बन्धी जोखिम रहने औंल्याइएको छ। त्यसैगरी, ठगी तथा कर छलीसम्बन्धी जोखिम, अन्तर्राष्ट्रिय संघसंस्थासँगको सहकार्यविरुद्ध हुने सम्बन्धी जोखिम र वित्तीय मध्यस्थता नहुनेसम्बन्धी जोखिम रहने औंल्याइएको छ। यस्ता जोखिम रहने हुँदा राष्ट्र बैंकले विगतदेखि लगाउँदै आएको प्रतिबन्ध कायमै राख्न उचित रहेको ठहर गरेको हो। यसर्थ क्रिप्टोकरेन्सी कारोबारबाट देशलाई मात्र नभई यसमा संलग्न व्यक्तिलगानीकर्तालाई समेत जोखिम रहने हुन्छ। क्रिप्टोकरेन्सीमा कुनै पनि सुरक्षण नहुने, वित्तीय मध्यस्थकर्ता नहुने तथा सट्टेबाजी प्रयोजनबाहेक अन्य कुनै पनि उपयोगिता नहुने र केही निश्चित समूह मिली स्वार्थका लागि मात्र जारीप्रयोग हुने गर्दछ, प्रतिवेदनमा उल्लेख छ। नेपालले २०७४ साउन २९ गतेदेखि नै क्रिप्टोकरेन्सीलाई गैरकानुनी भन्दै लगानी नगर्न सजग गर्दै आएको छ। क्रिप्टोकरेन्सीमा लगानी हुँदा विदेशमा लगानी भई पुँजी पलायन हुन जानेछ। विदेशी विनिमय ऐन, २०१९ को दफा १२ ले दिएको अधिकार प्रयोग गरी राष्ट्र बैंकले क्रिप्टोकरेन्सीमा प्रतिबन्ध लगाउँदै आएको हो। यसैक्रममा राष्ट्र बैंक, विदेशी विनिमय विभागका कार्यकारी निर्देशक रामु पौडेल अनुसन्धानको क्रममा संयुक्त राष्ट्रसंघले पनि नेपालजस्तो विकासोन्मुख मुलुकका लागि क्रिप्टोकारोबार खतरा भएको निचोड निकालेको बताए। यसैले यस्ता अन्तर्राष्ट्रिय प्रतिवेदनले पनि नेपालजस्तो मुलुक समयमै सचेत भएर ब्यान्ड गर्न सुझाव दिएको पाइयो।, कार्यकारी निर्देशक पौडेलले अन्नपूर्णसँग भने। उनका अनुसार केन्द्रीय बैंकले आन्तरिक पद्धतिबाट प्रतिवेदन तयार गरिएको हो। विभिन्न देशले गरेका अभ्यास र राष्ट्रियदेखि आईएमएफ, विश्व बैंकजस्ता अन्तर्राष्ट्रिय संस्थाले गरेका विश्लेषण, भर्चुअल मुद्रामा कसरी कारोबारमा गरिरहेका छन् भन्ने अनुभवलाई अध्ययन गरेर प्रतिवेदन तयार पारेको उनले जनाए। यससँगै, नेपालीले क्रिप्टो गरेको अवस्थाबारे नेपाल प्रहरी, राजस्व अनुसन्धान विभागलगायतले अनुसन्धान गरिरहेको समेत उनले जानकारी दिए। क्रिप्टोकरेन्सी र मुद्रासँगको अन्तरसम्बन्ध क्रिप्टोकरेन्सीका समर्थकले यसलाई मुद्राको रूपमा लिने गरेका छन्। तर, प्रचलित मौद्रिक व्यवस्थामा जस्तो क्रिप्टोकरेन्सी जारी गर्ने कुनै सार्वभौम मुलुक हुँदैन। प्रचलित मौद्रिकमा इन्ट्रिनसिक भ्यालु भएको धातु हुने गरेको छ। तर, क्रिप्टोकरेन्सी कुनै निश्चित निजी समूहले मात्र मुद्राको रूपमा स्वीकार गरेको अदृश्य वस्तु हो। क्रिप्टोकरेन्सीको मूल्यमा अधिक उतारचढाव हुने भएकोले सोलाई विनिमयको माध्यमको रूपमा लिन सकिने अवस्था रहेको देखिँदैन। यसको मूल्यमा भएको उतारचढावको कारणले प्रतिफल दिए पनि यसले स्टोर अफ भ्यालुको रूपमा समेत कार्य गर्न सक्ने देखिँदैन। क्रिप्टो र वित्तीय सम्पत्तिसँगको सम्बन्ध वित्तीय सम्पत्तिको रूपमा योग्य हुन त्यस्तो वस्तुमा नगद प्रवाह हुन सक्ने गुणविशेषता हुनुपर्ने र अन्य कुनै व्यक्तिको दायित्व हुनुपर्छ। क्रिप्टोकरेन्सी प्रयोगजारी गर्ने व्यक्तिसमूहले यसलाई वित्तीय सम्पत्ति भन्ने गरे पनि वित्तीय सम्पत्तिको रूपमा स्वीकार हुन सक्ने देखिँदैन। धातुसँगको सम्बन्ध क्रिप्टोकरेन्सीलाई सुनचाँदीजस्तो बहुमूल्य धातु भन्ने गरे पनि धातुको रूपमा स्वीकार हुन सक्ने देखिँदैन। सुनचाँदीको आपूर्ति सीमित भएजस्तै गरी क्रिप्टोकरेन्सीको निष्कासन संख्या तोकिएता पनि एकभन्दा धेरै प्रकारका क्रिप्टोकरेन्सी प्रचलनमा भएको र नयाँनयाँ क्रिप्टोकरेन्सी जारी हुने गरेको हुँदा स्वतः बहुमूल्य धातुको जस्तो परिमाणको सीमा पालना नहुने हुन्छ। विद्युतीय सम्पत्तिसँगको सम्बन्ध क्रिप्टोकरेन्सीलाई विद्युतीय सम्पत्ति भन्ने गरिन्छ। तर पनि क्रिप्टोकरेन्सीको कुनै पनि अन्तर्निहित प्रयोग हुँदैन। क्रिप्टोकरेन्सी विद्युतीय कोडमा आधारित भए पनि सोको कुनै व्यावहारिक प्रयोग नभई विशुद्ध सट्टेबाजी प्रकृतिको रहेको देखिन्छ। विश्वभर प्रचलनमा ३२ हजार क्रिप्टोकरेन्सी राष्ट्र बैंकको प्रतिवेदनअनुसार विश्वमा हाल करिब २३ हजार क्रिप्टोकरेन्सी प्रचलनमा छन्। उक्त क्रिप्टोकरेन्सीमध्ये सर्वप्रथम विटक्वाइननामक क्रिप्टोकरेन्सी सन् २००९ देखि प्रचलनमा रहेको हो। क्रिप्टोकरेन्सीको कुल बजार पुँजीकरणमा विटक्वाइनको हिस्सा मात्रै ४२ प्रतिशत छ। विद्युतीय माध्यमबाट हुने भुक्तानीको हकमा भने भुक्तानी दिने पक्ष (खातावाला) को हिसाब राख्ने बैंकवित्तीय संस्थाले त्यस्तो भुक्तानीको यकिन (रकम मौज्दात भएनभएको, भुक्तानी आदेश रीतपूर्वक भएनभएको आदि) गर्दछ। क्रिप्टोकरेन्सीको हकमा त्यस्तो यकिन गर्ने कार्य वित्तीय मध्यस्थता बिना ब्लकचेइन प्रविधिको प्रयोगबाट हुने गर्दछ। विशेष गरेर माइनिङ र खरिद गरी दुई स्रोतबाट क्रिप्टोकरेन्सी प्राप्त गर्न सकिन्छ। माइनिङ भन्नाले कुनै क्रिप्टोकरेन्सीको नेटवर्कमा कारोबारको हिसाबकिताब राख्ने कार्यलाई जनाउँछ। हाल विश्वमा करिब ४ सय ५० क्रिप्टोकरेन्सी एक्सचेन्जेज रहेका छन्। कुन देशमा कस्तो कानुन विभिन्न मुलुकले क्रिप्टोकरेन्सीसम्बन्धी फरकफरक कानुनी तथा नीतिगत व्यवस्था अंगीकार गरेका छन्। बेलायतको केन्द्रीय बैंक, बैंक अफ इङ्ल्यान्डले क्रिप्टोकरेन्सीलाई निजी रूपमा जारी गरिएको डिजिटल सम्पत्तिको रूपमा परिभाषित गरेको छ।"
"कोरोना बढ्यो, सीमामा सतर्कता भएन","काठमाडौं : काठमाडौं।सीमापारी भारतमा कोरोना संक्रमण ह्वात्तै बढ्को छ । सीमावारी नेपालमा पनि यसको जोखिम उच्च देखिएको छ। खुला सीमाबाट संक्रमितको निर्वाध आवतजावत भइरहेकाले जोखिम झनै बढने विज्ञहरू बताउँछन् । जनस्वास्थ्य विज्ञ डा बाबुराम मरासिनीले सीमामा निर्वाध आवतजावतले मुलुकभित्र आगामी दिनमा संक्रमण बढ्ने बताए।अब कोरोनाको संक्रमण झन् बढ्दै जाने जोखिम छ, डा मरासिनीले भने, संक्रमितको अस्पतालमा भर्नादर पनि बढ्छ। स्वास्थ्य तथा जनसंख्या मन्त्रालयका अनुसार कोरोनाका एक जना बिरामीको भेन्टिलेटरमा उपचार भइरहेको छ।चार जना सघन उपचार कक्ष (आईसीयू)मा उपचाररत छन्। मन्त्रालयका सहप्रवक्ता डा समिरकुमार अधिकारीका अनुसार, चैतको पहिलो सातादेखि कोरोना संक्रमितको संख्या बढ्न थालेको हो।चैतमा संकलित २४ वटा नमुनाको पीसीआर तथा एन्टिजेन परीक्षण गर्दा सबैमा ओमिक्रोन भेरिएन्ट पुष्टि भएको मन्त्रालयले जनाएको छ।भारतमा पछिल्लो २४ घण्टामा ५ हजार ३ सय ३५ जनामा कोरोना संक्रमण पुष्टि भएको छ।नेपालमा र भारतमा कोरोना भाइरसको नयाँ भेरियन्ट ओमिक्रोन एक्सबीबी११६ को संक्रमण फैलिरहेको जनाइएको छ।गत चैत १७ गते सबैभन्दा बढी १ सय ४७ जनामा संक्रमण पुष्टि भएको मन्त्रालयले जनाएको छ। सीमापारी संक्रमण जुन दरले बढेको छ।त्यो चुनौतीपूर्ण छ,स्वास्थ्य मन्त्रालयका सहप्रवक्ता डा अधिकारीले भने,सीमापारीको संक्रमणको प्रभाव सीमावारी पनि परेको छ । ओमिक्रोन भेरिएन्ट बढी संक्रामक देखिएको छ।खोप लगाएका व्यक्तिमा पनि संक्रमण भएको छ।खोप नलगाएका व्यक्तिहरूलाई संक्रमणको जोखिम झन् उच्च हुन्छ। सीमा नाकाहरूमा स्थापित हेल्थ डेस्कमा रहेका स्वास्थ्यकर्मीबाट कोभिड१९ को परीक्षण गराई नतिजा पोजेटिभ आएमा परामर्शका साथै नजिकको अस्पतालमा निदान र उपचारको व्यवस्था मिलाइएको अधिकारीले बताए। कोरोना संक्रमणबाट स्वास्थ्यकर्मी पनि संक्रमित भइरहेका छन्।त्रिवि शिक्षण अस्पताल, वीर अस्पताल निजामती अस्पताल लगायतमा चिकित्सक र नर्समा संक्रमण पुष्टि भएको छ।निजामती अस्पतालका निर्देशक प्राडा विधाननिधि पौडेलले दुई सातायता डाक्टर, नर्स गरी २५ जनाभन्दा बढी स्वास्थ्यकर्मीमा संक्रमण पुष्टि भएको छ।कोरोना संक्रमितको संख्या बढिरहेकाले उपचार व्यवस्थापनमा चुनौती बढेको छ, डा पौडेलले भने, अहिलेसम्म २५ जना स्वास्थ्यकर्मीमा संक्रमण पुष्टि भएको छ।स्वास्थ्यकर्मीसमेत संक्रमित भएर पाँच दिन आइसोलेसनमा बस्न भनेका छौं।स्वास्थ्यकर्मी संक्रमण हुँदा इन्डोस्कोपी सेवा बन्द गर्न बाध्य हुनुपर्यो। मुलुकभर ३ सय ५८ जना सक्रिय संक्रमित छन्। शुक्रराज ट्रोपिकल तथा सरुवा रोग अस्पताल टेकुका क्लिनिकल रिसर्च युनिट संयोजक डा शेरबहादुर पुनका अनुसार, कोरोना संक्रमितमा जाडो लाग्ने, टाउको तथा शरीर र ढाड अत्यधिक दुख्ने, आँखा दुख्ने, अत्यधिक थकान महसुस गर्ने तथा खोकी लाग्नु जस्ता लक्षणहरू देखिएको छ।स्वास्थ्य मन्त्रालयका सहप्रवक्ता डा अधिकारीका अनुसार संक्रमितहरूको स्वास्थ्य अवस्था सामान्य रहेको छ।संक्रमितहरूको स्वास्थ्य अवस्था जटिल देखिएको छैन, डा अधिकारीले भने।"
कोरोना कहर,"जाडो लाग्नु, टाउको तथा शरीर र ढाड अत्यधिक दुख्नु, आँखा दुख्नु, अत्यधिक थकान महसुस गर्नु तथा खोकी लाग्नु जस्ता थप लक्षणहरू संक्रमण पुष्टि भएका व्यक्तिमा देखिएका छन्। मुलुकमा कोरोना संक्रमितको संख्या क्रमशः उकालो लाग्दैछ।चैत १७ गते एकैदिन १ सय ४२ जनामा संक्रमण पुष्टि भयो।कोरोना संक्रमणको वृद्धिले धेरैजनालाई झस्काएको छ।हाल केही दिनयता संक्रमितको संख्या औसतमा दुई अंकमा सीमित रहेको पाइएको छ।संक्रमण सक्रिय भएसँगै सबैमा केही प्रश्नहरू भने उब्जिएका छन्।यो भाइरस कति घातक हो ? जोगिन के गर्नुपर्छ ? भन्ने जिज्ञासा पैदा भएका छन् । संक्रमण सक्रिय देखिन थालेपछि नयाँ स्वरूपको भाइरसको आगमन भएको अनुमान गर्ने गरिन्छ।भाइरसमा निरन्तर स्वरूपमा परिवर्तन (जेनेटिक परिवर्तन) देखिनु स्वाभाविक र प्राकृतिक पनि मानिन्छ।सन् २०२२ को अन्त्यमा कोरोनाको जिन सिक्वेन्सिङ गर्दा कम्तीमा ओमिक्रोनको १७ सबटाइप देखिएका थिए।तत्पश्चात के कस्ता सबटाइपहरू आयातित वा विकास भए भन्ने परीक्षण भने भएनन।तर, केही दिनयता नेपालमा कोरोना संक्रमितको संख्या बढ्दै जाँदा नयाँ कोरोना विशेषतः भारतबाट आयातित भएको हुन सक्ने धेरैको अनुमान थियो।मुलुकमा देखिएका ओमिक्रोनका १७ सबटाइपमध्येमा म्युटेसन भएर वा यी सबटाइपहरूबीच हाइब्रिड भएर नयाँ भाइरसको विकास भएको हुनसक्ने सम्भावना छ।तेस्रो मुलुकमा देखिएका नयाँ भाइरसको पनि आयात हुनसक्छ। गत चैत २० गते स्वास्थ तथा जनसंख्या मन्त्रालयले प्रकाशित गरेको विज्ञप्तिमा नेपालमा ओमिक्रोनका ९ वटा सबटाइपरू देखिएको सार्वजनिक गरेको थियो।यसमा ४२ प्रतिशत संक्रमितमध्ये सबैभन्दा धेरै जनामा ओमिक्रोनको नयाँ भाइरस एक्सबीबी ११६ पुष्टि भएको छ।यो भाइरस भारतमा संक्रमण भइरहेको छ।तीन महिना अगाडि देखिएको १७ सबटाइपहरूबाट घटेर ९ वटामा सीमित हुन पुगेको थियो।तर, पनि अधिकांश भाइरसहरू नेपालका लागि भने नौलो देखिन्छन्।आगामी दिनमा ओमिक्रोनका ९ सबटाइपहरूमध्ये हाल बढी संक्रामक देखिएको एक्सबीबी ११६ ले नै अग्रता लिन्छ वा अरू सबटाइपहरूले प्रतिस्थापन गर्नेछ भन्नेमा आगामी दिनमा प्रस्ट हुँदै जानेछ। समुदायमा कोरोना संक्रमितको संख्यामा बढोत्तरी देखिन सक्छ।मूल ओमिक्रोन र कमन कोल्ड वा मौसमी फ्लुमा देखिने लक्षणहरू लगभग एक अर्कासँग समान छन्।यस्तो अवस्थामा परीक्षण अनिवार्य नै गर्नुपर्दछ। तर, ओमिक्रोन देखिनु अघि डेल्टा भेरियन्टमा स्वाद र गन्ध थाहा नपाउने प्रमुख लक्षणहरू थिए। ओमिक्रोन देखिए लगत्तै भने यी लक्षणहरू प्रमुख मानिदैनथ्यो। तर, हाल कोरोना संक्रमितहरूमा स्वाद र गन्ध थाहा नपाउने देखिने गरेको पाइन्छ। जाडो लाग्नु, टाउको तथा शरीर र ढाड अत्यधिक दुख्नु, आँखा दुख्नु, अत्यधिक थकान महसुस गर्नु तथा खोकी लाग्नु जस्ता थप लक्षणहरू संक्रमण पुष्टि भएका व्यक्तिमा देखिएका छन्।तर, पनि हाल कोरोना भाइरस र मौसमी फ्लु सँगसँगै फैलिरहेकाले प्रयोगशाला परीक्षण गरेर पुष्टि गर्नु राम्रो हुनेछ।किनभने यी दुई भाइरसको फैलने तरिका र लक्षणहरूमा धेरै समानता देखिने गर्छ।तर, परामर्श वा उपचारमा भने फरक हुन्छ। बिगतमा हामीले कोरोना भाइरसका विभिन्न लहरमा कठिन समयको सामना गर्नु परेको थियो। यसर्थ जबजब कोरोना सक्रिय हुने गर्छ, तबतब यसले पार्न सक्ने जटिलताको अवस्थालाई लिएर चिन्ता बढ्छ।सर्वसाधारमा जिज्ञासा र उत्सुकता प्रकट हुन्छ। यो स्वाभाविक पनि छ।हाल देखिएको भाइरस ओमिक्रोनको नयाँ हाइब्रिड भाइरस भएकाले यो बारेमा अझै धेरै जानकारी आउन भने बाँकी नै छ।तसर्थ भारतमा कोरोना संक्रमणले कस्तो अवस्था सिर्जना वा प्रभाव पार्छ, नेपालमा त्यस्तै अवस्थाको अनुमान भने गर्न सकिन्छ।किनभने खोपको दुई मात्रा (पूर्णखोप) र बुस्टर लगाउनेको प्रतिशत भारत र नेपालमा लगभग उस्तै देखिन्छ। भारतमा पनि संक्रमितको अनुपातमा अस्पताल भर्ना वा मृत्यु हुनेको संख्या उल्लेखनीय छैन।यद्यपि, सम्बन्धित निकाय चनाखो हुनुपर्ने खाँचो छ।कोरोना भाइरसको संक्रमणलाई विशेष निगरानी राख्न आवश्यक छ।कोरोनाको जटिलता विशेषतः दीर्घरोगी, ज्येष्ठ नागरिक, रोग प्रतिरोधात्मक क्षमता कमजोर भएका, गर्भवतीमा देखिन सक्छ।कोभिडविरुद्धको खोप नलगाएका वा पूर्णमात्रा खोप नलगाएका व्यक्तिले पूरा मात्रा खोप लगाउनुपर्छ।सार्वजनिक स्थानमा मास्क लगाउने, साबुन पानी र सेनिटाइजरले हात सफा गर्ने, खोक्दा वा हाच्छिउँ गर्दा हातको बाहुलीले छोप्नेजस्ता सावधानीका उपायहरू अपनाउनु आवश्यक छ।सावधानिका यी उपायहरूले भाइरस फैलनबाट रोक्न धेरै हदसम्म मद्दत पुर्याउनेछ। (डा पुन, शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिट संयोजक हुन्।)"
"२ वर्षको म्याद, ६ वर्षसम्म अधुरै","धनगढी : सुदूरपश्चिमका लागि गौरव गर्न लायकको मोहनापुलअत्तरिया सडक ६ वर्षसम्म पनि सम्पन्न हुन सकेको छैन। हस्तान्तरण नहुँदै कालोपत्रे बिग्रिएको छ। घुम्तीमा पानीको निकास नहुँदा झरी पर्ने बित्तिकै सडकमै आहाल जम्ने गरेको छ भने सडकको फिनिसिङको धेरै काम पनि अधुरै छ। भारतको सिमानाका गौरीफन्टा नजिकैको मोहनापुलदेखि प्रदेशको राजधानी तोकिएको तेधरी क्षेत्र जोड्ने ६ लेनको पुल निर्माण सम्झौताभन्दा ४ वर्ष बढी भइसक्दा पनि सम्पन्न हुन नसकेको हो। मोहनापुलअत्तरिया झण्डै १५ किलोमिटर सडक सुदूरपश्चिम प्रदेशका लागि पहिलो ६ लेनको सडक हो। नेपाल सरकारको डेढ अर्बभन्दा बढी लगानीको उक्त सडक भारतको सिमाना गौरीफन्टादेखि प्रदेशको राजधानी तोकिएको क्षेत्र नजिकको अत्तरिया बजारसम्म निर्माण ठेक्का भएको थियो। तीन खण्डमा २०७४ जेठमा सम्झौता भएको उक्त सडक सम्झौता अवधि सकिएको ४६ महिना पुग्दा पनि सम्पन्न भएको छैन। कालोपत्र विभिन्न स्थानमा टुटेको छ भने घुम्तीहरूमा पानीको निकास नहुँदा सडकमै पानी जम्ने गरेको छ। केही स्थानमा रेलिङ बन्न बाँकी छ भने एकपटक गरिएको सडकको पेन्ट पनि मेटिएको छ। सडकमा हुनुपर्ने लेन डिभाइडर पनि राखिएका छैनन भने पैदलयात्रीका लागि जेब्राक्रसिङ जस्ता सडक संकेत पनि हस्तान्तरण नहुँदै मेटिएका छन्। ६ लेन सडक भनिएको छ। ठाउँठाउँमा कालोपत्र भत्किएको छ। धेरै ठाउँमा त कालोपत्र दबिसकेको छ। घुम्तीहरूमा पानी निकास नहँुदा तीव्र गतिका सवारीले पानी छ्याप्ने समस्या देखिएको छ, स्थानीय आनन्द पन्तले भने, सडक तोकिएको स्टिमेटअनुसार बनेको जस्तो लाग्दैन। सरकारले यसको छानबिन गर्नुपर्छ। मोहनापुलअत्तरियासम्मको सडकमा सवारीसाधन तीव्र गतिमा चल्छन्। ६ लेनको कालोपत्र भएपछि सटकमा सवारीको चाप पनि बढेको छ। तर, अधिकांश स्थानमा खाल्टा र उचोनिचो भएकाले गाडी नै पल्टिने खतरा बढेको छ। सडक गुणस्तरको बनेको जस्तो लाग्दैन, धनगढीअत्तरिया सडकमा अटो रिक्सा चालक हर्कबहादुर साउदले भने। सडक विभागअन्तर्गतको सीमा क्षेत्र व्यापारिक मार्ग परियोजनाअन्तर्गत निर्माण भएको उक्त १५ किलोमिटर सडक, तीन खण्डमा ठेक्का सम्झौता गरिएको थियो। मोहनापुलबोराडाँडीसम्मको साढे ४ किलोमिटर सडकको शर्माअमरनागार्जुन जेभीले २०७४ जेठ १० गते ५८ करोड १७ लाखमा निर्माण सम्झौता गरेको थियो। उक्त खण्ड बजार क्षेत्रमा पर्ने खण्ड हो। यसको धेरै स्थानमा रेलिङको काम अलपत्र छ। यस खण्डमा एकपटक लगाइएको सडकको लेन छुट्याउने पेन्ट (सडक मार्किङ) मेटिसकेको छ। सडकको घुम्तीमा पानी जम्ने गरेको छ। घुम्ती भएको स्थानमा दायाँतिर गहिरो बनाएर त्यो गहिरोको पानी नालीमा पास गर्नुपर्ने स्टिमेटमा उल्लेख छ। तर, निर्माण व्यवसायीले घुम्तीको पानी निकास गरेका छैनन्। यस खण्डका निर्माण व्यवसायीको निधन भइसकेकाले अरू साझेदारहरूले यस सडकको बाँकी काम गर्न आनाकानी गरिरहेका छन्। २ वर्षको ठेक्का सम्झौतामा पटकपटक गरी थपिएको ३९ महिनाको थप म्याद पनि असोज मसान्तमा सकिएको छ। यस निर्माण व्यवसायीले ५८ करोडमा ५१ करोड ७७ लाख भुक्तानी बुझिसकेका छन्। बोराडाँडीदेखि गेटासम्मको साढे ४ किलोमिटर सडक, लक्ष्मीराजेन्द्रडाँफे जेभीले ५२ करोड १४ लाखमा सोही दिन ठेक्का सम्झौता गरेको थियो। त्यसपछिको गेटादेखि अत्तरियासम्मको ५ दसमलव १९७ किलोमिटर सडकको लामाराजेन्द्रडाँफे जेभीले जेठ १ गते ५८ करोड ३३ लाखमा ठेक्का लिएको थियो। साझेदारीमा ठेक्का हाले पनि यी दुवै खण्डको धनगढीको राजेन्द्र निर्माण सेवाले निर्माण गरेको थियो। यी दुवै ठेक्कामा पनि ४० महिना म्याद थपिएको छ। त्यो पनि असोज मसान्तमा सकिएको छ। यी दुई ठेक्कामा पनि कबोल अंकको ९० प्रतिशत भुक्तिानी भइसकेको छ। हामीले तीनवटै प्याकेजका निर्माण व्यवसायीलाई पटकपटक ताकेता गरेर बाँकी रहेको काम सम्पन्न गर्न भनिरहेका छौं। हुन्छ त भन्छन् तर समयमा काम भने भएको छैन, यस योजना हेरिरहेका इन्जिनियर सन्तोष चन्दले भने। उनले, तीनवटै ठेक्काको अधुरो काम चैतभित्रै सुरु गर्न पत्राचार गरिएको बताए। हामीले चैतमै बाँकी काम गर्न ताकेता गरेका छौं। अब मर्मत समय पनि सुरु भइसकेको छ। १२ महिनाको मर्मत समय हुन्छ, त्यो समयावधिमा पनि सडक सम्झौताअनुसारको भएन भने उनीहरूको बैंक ग्यारेन्टी वा बाँकी रहेको भुक्तानीबाट कटौती गरिन्छ इन्जिनियर चन्दले भने। निर्माणको ९५ प्रतिशत काम सकिएको भन्दै मोहनापुलअत्तरिया सडक योजना खारेज भइसकेको छ। अहिले ६ लेन सडक हेर्ने जिम्मा महेन्द्रनगरमा रहेको महाकाली पुल योजना कार्यालय कञ्चनपुरलाई दिइएको छ। राजेन्द्र निर्माण सेवाका प्रमुख कार्यकारी अधिकृत रोशन भट्टले पनि कालोपत्रको केही भागमा समस्या आएको र केही फिनिसिङको काम पनि बाँकी रहेको स्वीकारे। हामीले कालोपत्र गरेको साढे ९ किलोमिटरमध्ये ६ मिटरमा केही समस्या देखिएको छ। हामीले त्यस समस्याको अध्ययन पनि गराएका छौं। काठमाडौंमा ल्याब परीक्षणका लागि पठाइएको छ। त्यसमा देखिएको समस्या समाधानका लागि कम्पनी तयार छ, उनले भने। उनले सडक मर्मत र फिनिसिङको काम गर्न योजना कार्यालयलाई कार्ययोजनासहितको प्रतिवेदन बुझाइसकेको र चैतबाट काम सुरु हुने बताए।"
प्रदेशका योजनामा बिचौलियाको राज,"धनगढी : स्थानीय तहका प्रमुखहरूले प्रदेश सरकारले ल्याउने बजेट र योजनाहरूका बारेमा कुनै जानकारी नै नहुने गुनासो गरेका छन्। उनीहरूले, धेरै योजना बिचौलियाले किनेर ल्याउने गरिएको र त्यसको जानकारीसमेत स्थानीय तहलाई नहुने गरेको गुनासो गरेका छन्। सुदूरपश्चिम प्रदेश सरकारले आयोजना गरेको पूर्वबजेट छलफल कार्यक्रममा स्थानीय तहका प्रमुखहरूले, प्रदेशको बजेट र योजनाहरूमा स्थानीय तहहरूलाई जानकारी नै नहुने गरेकाले त्यसलाई सुधार गरी बजेट ल्याउन माग गरेका हुन्। कुन योजना कसरी आयो र कहाँ त्यो खर्च भइरहेको छ ? भन्ने सम्मको जानकारी हुँदैन, प्रदेश सरकार र स्थानीय सरकारका बीचमा बजेट विनियोजनको कुनै समन्वय नै छैन, पालिकालाई सिफारिसका लागि मात्रै प्रयोग गरिएको छ हिमाली गाउँपालिका बाजुराका प्रमुख गोविन्दबहादुर मल्लले भने। उनले संघीयताको मर्मअनुसार प्रदेशको बजेट बन्न नसकेको आरोप लगाए। बजेट बनाउँदा योजना छनोटका ७ वटा चरण छन्, तर प्रदेशमा बिचौलियाको राज छ। २० प्रतिशत कमिसन दिनेहरूले योजना ल्याउने गरेको भन्ने कुरा सुनिन्छ, उनले भने। अछामको तुर्माखाँद गाउँपालिकाका अध्यक्ष डम्बर विसी त प्रदेशको बजेटका योजनामा गाउँपालिका वा वडाको सिफारिसबिना नै कार्यान्वयन भइरहेको आरोप लगाउँछन्। बजेटका लागि सरसल्लाह, छलफल त परै जाओस, प्रदेशका योजना कार्यान्वयनका लागि वडाको सिफारिस पनि नलिएर निर्माण सम्पन्न भएका छन्। पालिकालाई प्रदेशका योजना कता परे ? कसले निर्माण गरिरहेको छ ? गुणस्तरको छ कि छैन ? कसले अनुगमन गर्ने हो भन्ने कुराको कुनै टुंगो छैन, विसीले भने। सुदूरपश्चिम प्रदेश सरकारले पहिलो कार्यकालमा पाँचवटा बजेटमार्फत करिब डेढ खर्बभन्दा बढीको बजेट विनियोजन गरिसकेको छ। तर, उसका हेर्न लायकका योजना भने खासै छैनन्। प्रदेश सरकारले टुक्रे योजनाहरू बनाउने गरेकाले उसको आलोचना हँुदै आएको छ। मन्त्री वा प्रदेशमा सरकार भएको सांसदको क्षेत्रमा बढी योजना पर्ने गरेका छन्। प्रदेश सरकार यसपालि छैटौं बजेटको तयारीमा जुटेको छ। बजेट बनाउन स्थानीय तहहरूको सहभागिता नै नगराउने, बिचौलियाहरूले २० प्रतिशत रकम दिएर योजना किन्ने र स्थानीय तहहरूमा गएर मनमानी खर्च गर्ने प्रवृत्ति बढ्दै गरेको गुनासो स्थानीय तहका जनप्रतिनिधिहरूले गरेका छन्। मस्टा गाउँपालिका बझाङका प्रमुख ज्ञानबहादुर बोहरा भन्छन्, प्रदेश सरकारको बजेट विनियोजनमा असमानता छ। मन्त्री वा सरकारमा रहेका सांसदको क्षेत्रमा बढी बजेट पर्ने गरेको छ, उनले भने। बजेट जनसंख्या, भौगोलिक अपस्था र प्राथमिकताका आधारमा विनियोजन हुनुपर्छ। उनले प्रदेश सरकारले स्थानीय तहका भन्दा पनि साना, टुक्रे योजना बनाइरहेको आरोपसमेत लगाए। बजेटमा चलखेलकै कारण रातो किताबमा साढे ६ हजार योजना अटाएका छन्। कार्यकर्ता पाल्ने र बिचौलियाबाट २० प्रतिशतसम्म कमिसन लिएर योजना बाँड्ने प्रवृत्ति बढेका कारण योजनाहरूको संख्या मनपरि रूपमा बढेको छ, उनेले भने। प्रदेश सरकारले ३ लाख रकमका पनि योजना बनाउने गरेकाले उसको नियतमाथि प्रश्न चिन्ह खडा भएको छ। आर्थिक मामिला मन्त्रालयले यसपाली गाउँपालिका, नगरपालिका र उपमहानगरपालिका प्रमुख, उपप्रमुख र प्रमुख प्रशासकीय अधिकृतहरू सहभागी गराएर धनगढीमा दुई दिने पूर्वबजेट छलफल चलाएको हो। विगतका सरकारहरूले पनि यस्ता छलफल गर्दै आएका थिए। तर, बजेट बन्ने बेलामा कमिसनका भरमा योजना बाँडने प्रवृत्ति बढेको छ। धनगढी उपमहानगरपालिकाकी उपपप्रमुख कन्दकला राना भन्छिन्, सरकारले लक्षित वर्गलाई ध्यानमा दिएर बजेट बनाउनुपयो। उनले सीमान्तकृत समुदाय लक्षित बजेट बन्न नसकेको गुनासो गरिन्। बजेटका लागि प्राथमिकता निर्धारण हुनुपर्छ। सांसदले भन्ने बित्तिकै योजना बन्ने गरेको छ। योजना सम्पन्न गर्नका लागि त्यसको डीपीआर, अध्ययन छैन, तर बजेट विनियोजन हुने गरेको छ। यो प्रवृत्ति रोकिनुपर्छ, उनले भनिन्। बाजुराको त्रिवेणी नगरपालिकाका मेयर कर्णबहादुर थापा पनि प्रदेशको बजेट विनियोजन प्रतिसन्तुष्ट छैनन्। पालिकाले सिफारिस गरेका, पालिकाले डीपीआर गरेर प्रस्ताव गरेका योजना प्रदेशको बजेटमा पर्दैनन्। त्यहाँ कसको इच्छाले योजना पर्छन् थाहा छैन, उनले भने। प्रदेशले स्थानीय तहको जनसंख्या र भूगोललाई ध्यान दिएको छैन। स्थानीय जनप्रतिनिधिहरूले गरेको गुनासो स्वाभाविक भएको प्रदेशका आर्थिक मामिलामन्त्री नरेशबहादुर शाहीले बताए। शाहीकै अध्यक्षतामा पूर्वबजेट छलफल कार्यक्रम आयोजना भएको थियो। बजेट निर्माणमा विगतमा थुप्रै त्रुटिहरू देखिएका छन्। यसपाली ती त्रुटि नदोहोरिउन भन्नकै लागि पूर्वबजेट छलफल राखिएको हो, त्यसमा सुधार आउँछ, शाहीले भने। दुई दिनको पूर्वबजेट छलफलमा प्रदेशका मुख्यमन्त्री कमलबहादुर शाहले पनि पूरै समय दिए। उनले कर्मचारी अभाव, स्रोत अभावका कारण यस्तो भएको बताए। उनी भन्छन्, अब कुनै बाध्यतामा बजेट विनियोजन हुँदैन। यसपालि जनताको प्राथमिकताका आधारमा बजेट विनियोजन हुन्छ। सुदूरपश्चिममा ८८ स्थानीय तह छन्। विगतका बजेटमा बिचौलियाको चलखेल व्यापक देखिएको थियो। व्यक्तिगत फर्महरूमा ५५ करोड रकम हालेका घटनाहरू बाहिर आएका थिए। २० प्रतिशत रकम बुझाउनेलाई भने अनुसारको बजेट र योजना बाँडफाँट भएका थिए। त्यसैले यसपालि पनि राम्रो बजेट आउनेमा स्थानीय तहहरू विश्वस्त छैनन्।"
धराशायी बन्दै राजर्षि जनक विश्वविद्यालय,"जनकपुरधाम : संघीय सरकारको पूर्ण स्वामित्वमा सञ्चालित राजर्षि जनक विश्वविद्यालय पदाधिकारी विवाद र भौतिक पूर्वाधारको अभावका कारण अस्तव्यस्त बनेको छ। स्थापनासँगै विवादमा फसेकाले विश्वविद्यालयले विश्वसनियतासमेत गुमाउँदै गइरहेको छ। सरकारी उदासिनताका कारण विश्वविद्यालयले आफ्नो दायित्वअनुसार काम अगाडि बढाउन सकेको छैन। सरकारले कला, विज्ञान, चिकित्साशास्त्र, कृषि, वन, पर्यटन, आयुर्वेद, कानुन व्यवस्थापन र शिक्षासहितका विषयमा अध्ययन अध्यापन र अनुसन्धान गर्न प्रतिनिधिसभाबाट पारित गराई राजर्षि जनक विश्वविद्यालय स्थापना गरेको हो। केन्द्रीय कार्यालय जनकपुरमा रहने गरी निर्माण गरिएको विश्वविद्यालयमा ऐन प्रारम्भ हुँदाका बखत त्रिभुवन विश्वविद्यालयअन्तर्गत जनकपुर उपमहानगरपालिकामा सञ्चालित रामस्वरूप रामसागर बहुमुखी क्याम्पस, जनकपुरधामलाई आधार क्याम्पसको रूपमा सञ्चालन गर्ने उल्लेख छ। तर, ऐनमा व्यवस्था गरिए पनि सरकारले सम्पत्ति हस्तान्तरणको उचित व्यवस्था नगरेकाले विश्वविद्यालय अहिले भाडाको भवनमा सञ्चालित छ। त्यस्तै, पदाधिकारीविहीनताका कारण समस्या सिर्जना भएको छ। जनकपुरमा तीन वटा भवन भाडामा लिएर वार्षिक ५० लाखको हाराहारीमा खर्च गरिरहेको छ। त्रिविअन्तर्गत राराब क्याम्पसका कर्मचारीमध्ये १३ शिक्षक र ५ जना कर्मचारी समायोजन भएर आए पनि सम्पत्ति हस्तान्तरण भएको छैन। राजर्षिमा प्राध्यापकहरू जान नचाहनुको पछाडि विभिन्न कारण हुन सक्ने राराब क्याम्पसका प्रमुख प्रदीपकुमार प्रसाद बताउँछन्। सबैको आआफ्नो व्यक्तिगत स्वतन्त्रता हुन्छ। विश्वविद्यालय सञ्चालन हुन लाग्दा यस क्याम्पसका शिक्षकहरूलाई मन लागेको खण्डमा त्यहाँ गएर कार्य सञ्चालन गर्न सक्ने भनि सूचना आएको थियो। तर, अधिकांशले जान चाहेनन्, उनी भन्छन्, कसैलाई जवरजस्ती राजर्षि विश्वविद्यालयमा गएर पढाउन कर लगाउन सकिँदैन। क्याम्पसले कर्मचारी अभावसँगै पदाधिकारीको अभावसमेत झेल्दै आइरहेको छ। ५ वर्षअघि स्थापना भएको राजर्षिमा उपकुलपतिसहितका पदाधिकारी रिक्त भएको झन्डै १ वर्ष भइसकेको छ। तर, नियुक्तिका लागि सरकारले चासो नलिँदा विश्वविद्यालयका प्रशासनिक काम ठप्प त छ नै शैक्षिक गतिविधिमा समेत समस्या उत्पन्न भएको छ। पदाधिकारी अभावमा विश्वविद्यालय धराशायी बन्ने अवस्थामा पुगेको छ, विश्वविद्यालय कर्मचारी संघका अध्यक्ष प्रशान्त झा भन्छन्, विश्वविद्यालय बचाउन सरकारले ध्यान दिनु आवश्यक छ। उपकुलपति, रजिस्ट्रार र डीन नहुँदा करिब ३ सय विद्यार्थी रहेको विश्वविद्यालय लामो समयदेखि निमित्तको भरमा चलिरहेको छ। जसले गर्दा शैक्षिक गतिविधि मात्र होइन प्रशासनिक र नीतिगत रूपमा पनि धेरै समस्या सिर्जना भएका छन्। २०७८ पुसमा पहिलो उपकुलपति प्राडा भरत झाको कार्यकाल सकिएको थियो। त्यसको केही सातामै रजिस्ट्रारको कार्यकाल पनि सकिएको थियो। ती पदहरूमा काम चलाउको जिम्मेवारी डीनलाई दिइयो। तर, नीतिगत र दीर्घकालीन प्रभावका काम हुन सकेका छैनन्। पहिलो कार्यकालका पदाधिकारी हुँदा २१ उपप्राध्यापक तथा १४ कर्मचारीको विज्ञापन भएको र त्यसपछि कुनै काम भएको छैन। जनकपुरमा केन्द्रीय कार्यालय रहेको राजर्षि जनक विश्वविद्यालयमा पदाधिकारी नहुँदा स्थायी शिक्षक तथा कर्मचारी भर्ना प्रक्रिया र आफ्नो जग्गा प्राप्ति तथा नयाँ कार्यक्रममा थप समस्या भएको छ। विश्वविद्यालय प्राध्यापक संघका अध्यक्ष उदयकान्त झाले पदाधिकारी नहुँदा धेरै क्षति बेहोरिरहेको बताए। अर्को तर्फ, सरकारले उपकुलपतिको जिम्मेवारी दिएको शैलेन्द्र मल्लिक र रजिस्ट्रार जुगेश्वर साहलाई काम गर्न नदिनु भनेर सर्वोच्च अदालतले रोक लगाएसँगै विश्वविद्यालय झनै अस्तव्यस्त भएको छ। केही कार्यक्रमको पाठ्यक्रम तयार भए पनि उपकुलपति र रजिस्ट्रार नहुँदा निर्णय हुन सकेको छैन। अहिले सो विश्वविद्यालयमा स्नातक र स्नातकोत्तर तहमा गरी सातवटा कार्यक्रम सञ्चालन भइरहेका छन्।"
"सम्पत्ति शुद्धीकरण विधेयक अलपत्र, ग्रे लिस्ट को सम्भावना कायमै","काठमाडौं : एफएटीएफको एसिया प्यासिफिक ग्रुप (एपीजी) ले गत मंसिरमै सम्पत्ति शुद्धीकरण निवारणमा नेपालको पहल अपर्याप्त रहेको प्रतिवेदन बनायो। उसले सम्पत्ति शुद्धीकरण सम्बन्धी कानुनी र नीतिगत व्यवस्था अपर्याप्त भएको भन्दै नेपाललाई ग्रे लिस्ट मा राख्ने चेतावनी दियो। एफएटीएफ सम्पत्ति शुद्धीकरण विरोधी विश्वव्यापी निगरानी संस्था हो। त्यसपछि हतार हतार सरकारले माघ २७ गते संसद्मा सम्पत्ति शुद्धीकरणसम्बन्धी विधेयक दर्ता गर्यो। उक्त विधेयकमा १९ वटा कानुनमा एकीकृत संशोधनको प्रस्ताव गरिएको छ। विधेयक संसद्मा त पुग्यो, तर सरकारको प्राथमिकतामा परेन। निकै विवादित सत्यनिरुपण तथा मेलमिलाप आयोगसम्ब्न्धी ऐनमा संशोधन विधेयकलाई फास्ट ट्रयाकमा पारित गराउन सरकार जोडबल गर्दैछ। तर, देश नै ग्रे लिस्ट मा पर्ने र अन्तर्राष्ट्रिय दातालाई प्रभावित बनाउने कानुन निर्माणमा भने सरकार उदासीन छ। एफटीएफले विश्वका दुई सय बढी देशका लागि मापदण्ड तयार गर्छ। आतंकवाद, लागू औषध तस्करी र मानव तस्करी जस्ता अपराधको नियन्त्रणमा सहयोगी भूमिका खेल्छ। पुस १० मा एमालेको समर्थनमा माओवादी केन्द्रका अध्यक्ष पुष्कमल दाहाल प्रचण्ड नेतृत्वमा सरकार बन्यो। उक्त सरकारको न्यूनतम साझा कार्यक्रममा सम्पत्ति शुद्धीकरण निवारण गर्ने ऐन र राष्ट्रिय रणनीति कार्यान्वयन गर्ने उल्लेख थियो। विधेयकलाई चालू अधिवेशनबाटै पारित गर्ने उल्लेख पनि गरियो। एमाले सरकारबाट बाहिरियो र राष्ट्रिय राजनीतिको समीकरण नै परिवर्तन भयो। त्यसपछि भने सरकारको प्राथमिकतामा यो विधेयक पर्न छोड्यो। चुनाव अघिको कांग्रेस सभापति शेरबहादुर देउवा नेतृत्वको सरकारले अध्यादेशबाट यससम्बन्धी कानुन ल्याउन खोजेको थियो। अबैध तरिकाले आर्जित धनलाई स्वतः बैध तुल्याइने बाटो नखोलियोस्। मदनकृष्ण शर्मा, महासचिव, ट्रान्सपरेन्सी इन्टरनेसनल नेपाल सम्पत्ति शुद्धीकरणसम्बन्धी राष्ट्रिय पुनरावलोकन परिषद्को माघ १७ गतेको बैठकले सम्पत्ति शुद्धीकरण (मनी लाउन्डरिङ) निवारण तथा व्यावसायिक वातावरण प्रबद्र्धनसम्बन्धी केही ऐनलाई संशोधन गर्न बनेको विधेयक २०७९ लाई फास्ट ट्र्याकमा अघि बढाउने निर्णय गरेको थियो। लगत्तै माघ २७ गते उक्त विधेयक प्रतिनिधिसभामा दर्ता गरियो। विधेयकमाथि सांसदहरूलाई संशोधन दर्ता गर्न फागुन १० गतेदेखि ७२ घण्टाको समय दिइयो। एकल र संयुक्त रूपमा सांसदका १ सय ५ वटा संशोधन प्रस्ताव परे। त्यसपछि भने विधेयकले तीव्रता पाएको छैन। सम्पत्ति शुद्धीकरणसम्बन्धी प्रावधानमा मुलुकको छवि अन्तर्राष्ट्रिय जगतमा बिग्र्रन नदिन सरकारले यो ऐनलाई जति सक्दो चाँडो पारित गर्नुपर्ने बाध्यता रहेको जानकारहरू बताउँछन्। जबकी एपीजीको अध्ययन टोली आउनुअघि नै सरकारले कानुन संशोधन गरेर यसबारे प्रतिबद्धता जनाइसक्नुपर्ने थियो। यसअघि सन् २०१४ मा पनि नेपाल ग्रेलिस्टमा पर्नबाट जोगिएको थियो। त्यतिबेला पनि नेपालले कूटनीतिक पहल र कानुन निर्माणको प्रतिबद्धता जनाएपछि मात्रै ग्रेलिस्टबाट जोगिएको थियो। (एपीजी)ले पछिल्लो अध्ययन टोलीले पनि आर्थिक अपराध नियन्त्रणमा के कति कानुन बने ? र, ती कानुन कार्यान्वयन गरेर नेपाल कति हदसम्म अघि बढ्यो ? भन्ने अध्ययन गरेको थियो। प्रधानमन्त्री तथा मन्त्रिपरिषद् कार्यालयका एक उच्च अधिकारीका अनुसार संसद्मा पेस भएको विधेयकको अन्तर्राष्ट्रिय जगतमा ठूलै प्रशंसा छ। विधेयक पास भयो भने ७० देखि ८० प्रतिशत कमजोरी सुधारको बाटोमा जान्छौं, ती अधिकारीले भने। विधेयक जस्ताको तस्तै पारित भए सम्पत्ति शुद्धीकरण निवारणबारे हाल कार्यान्वयनमा रहेका कानुनभन्दा दुई गुणा बढी कठोर कानुन बन्नेछन्। कानुन पारित गर्नु भन्नुको अर्थ दुनियाँलाई हामी प्रतिबद्ध छौं भन्ने विश्वास दिलाउनु पनि हो, मन्त्रिपरिषद् कार्यालयका ती अधिकारीले भने। नेपालले कानुन निर्माणसँगै यस सम्बन्धमा पहल चाले नेपाल एफएटीएफको अब्जर्वेसन बाट पनि मुक्त हुनेछ। त्यसका लागि आपराधिक गतिविधि पहिचान गर्ने वित्तीय संस्था, सहकारी, क्यासिनोको प्रणालीको विकास तथा ठूल्ठूला आर्थिक अपराधका मुद्दा, अभियोजन, दण्डसजाय र सम्पत्ति जफतका घटनाक्रममा सुधार ल्याउनुपर्ने जरुरी रहेको जानकारहरू बताउँछन्। एपीजीका सुझाव समेट्न खोज्दा विवाद एपीजीले नेपालमा सम्पत्ति शुद्धीकरणको क्षेत्रका कमजोरी पहिल्याउँदै सुधार गर्न सुझाव दिएको थियो। अन्य देशसँग सुपुर्दगी सन्धि गर्नुपर्ने वा सुपुर्दगी ऐन संशोधन गरेर सन्धिको आवश्यकता खारेज गर्नुपर्ने, वित्तीय गतिविधि गर्ने संस्थामा वित्तीय अपराधमा संलग्न व्यक्तिको फिट एन्ड प्रोपर टेस्ट प्रभावकारी बनाइ वित्तीय संस्थामा उनीहरूको संलग्नता निरुत्साहित गर्नुपर्ने एपीजीले सुझाव दिएको थियो। यस्तै, अनुसन्धान तथा अभियोग दर्ताको प्रक्रिया फेर्दै सम्पत्ति शुद्धीकरण अनुसन्धान विभागको संरचनागत परिवर्तन गर्नुपर्ने, आपराधिक गतिविधिबाट आर्जित सम्पत्ति जफतलाई प्राथमिकता दिनुपर्ने लगायतका सुझाव पनि दिएको थियो। सोहीअनुसार संशोधन विधेयक तयार पारिएको सरकारको भनाइ छ। तर, जस्ताको तस्तै पारित भए नेपाल कालोसूचीमा पर्ने जोखिम बढ्ने भन्दै विधेयकलाई विवादमा ल्याउने प्रयास गरिएको छ। विवादित बनाइएको विधेयकको मुख्य चासोको विषय हो, स्रोत नखुलेको (अबैध) सम्पत्तिलाई कर तिरेर बैध बनाउने व्यवस्था । यसैकारण विधेयक जस्ताको तस्तै पारित भए स्रोत नखुलेको सम्पत्तिलाई कर तिरेर बैध बनाउन बाटो खुल्ने संशोधनकर्ताहरूको भनाइ छ। विधेयकअनुसार सम्पत्ति शुद्धीकरण (मनी लाउन्डरिङ) निवारण ऐन, २०६४ संशोधन भए घुमाउरो पारामा अवैध सम्पत्ति बैध बनाउन सकिने उनीहरूको तर्क छ। जुन सर्वोच्च अदालतले २०६७ मा गरेको एक फैसलाविपरीत पनि हुनेछ। सम्पत्ति शुद्धीकरण (मनी लाउन्डरिङ) निवारण ऐन २०६४ को मूल उद्देश्य अपराधजन्य कार्यबाट प्राप्त सम्पत्ति शुद्धीकरणको निवारण गर्नु हो, ट्रान्सप्यारेन्सी इन्टरनेसनल नेपालका महासचिव मदनकृष्ण शर्मा भन्छन्, स्रोत नखुलेको सम्पत्तिमा कर तिरे स्वतः बैधता प्रदान गरिने अर्थात् अबैध तरिकाले आर्जित धनलाई स्वतः बैध तुल्याइने बाटो नखोलियोस्। ऐनको मूल मर्म र उद्देश्य प्रतिकूल हुने गरी प्रावधान राख्नु भएन। प्रस्तावित व्यवस्थाअनुसार आन्तरिक राजस्व विभागले करसम्बन्धी कसुर गरे वा नगरेको एकिन गर्न पाउनेछ। कसुर नगरेको पाइए त्यस्तो व्यक्तिको सम्पत्तिलाई चालू आर्थिक वर्षको आय मानी प्रचलित कानुनबमोजिम अधिकतम कर निर्धारण गरी असुल गर्नुपर्ने प्रस्ताव गरिएको छ। विधेयक पारित भए कानुन हुनेछ झन् कठोर सम्पत्ति शुद्धीकरण फौजदारी विषय हो। शंकाको भरमा सरकारले कोही नागरिकलाई कारबाही गर्न पाइँदैन भन्ने मान्यताअनुसार बेनिफिट अफ डाउट को सुविधा सर्वसाधारणले पाउने गरी सम्पत्ति शुद्धीकरण निवारण ऐन, २०६४ संशोधन गर्ने प्रस्ताव विधेयकमा छ। राज्यले शंकास्पद ठानेर अनुसन्धान गर्दा नागरिकलाई कसुर प्रमाणित गर्न सक्दैन भने नागरिकलाई ठूलो सजाय दिन नपाइने र कसुर प्रमाणित भए सम्पूर्ण सम्पत्ति जफतको समेत व्यवस्था गर्न लागिएको छ। विधेयकमार्फत संशोधन हुने १९ वटा ऐनमध्ये सबैभन्दा चासोको ऐन पनि यही हो। सरकारी अनुसन्धान अधिकारीले करसम्बन्धी कसुर गरेको प्रमाण नभेटेमा त्यस्तो सम्पत्तिलाई चालू वर्षको आय मानि कर तिरेर त्यसलाई बैध बनाउन सकिने प्रस्ताव विधेयकमा गरिएको छ। तर, हैसियतभन्दा बढी सम्पत्ति देखिएमा र करसम्बन्धी कसुर गरेको प्रमाणित भएमा सबै सम्पत्ति जफत हुने व्यवस्था पनि छ। सम्पत्तिको स्रोत खुलाउन नसकेको र अनुसन्धान गरिएको व्यक्ति उपरसम्बन्धी कसुर वा सम्पत्ति शुद्धीकरणको कसुरमा मुद्दा चल्ने अवस्था नदेखिएको अवस्थामा सोको अभिलेख राखी स्रोत खुलाउन नसकेको सम्पत्तिको हदसम्म कर निर्धारण तथा असुलीका लागि आन्तरिक राजस्व विभागमा लेखी पठाउनुपर्नेछ। विधेयकअनुसार आन्तरिक राजस्व विभागले करसम्बन्धी कसुर गरे वा नगरेको यकिन गर्नेछ। संशोधन प्रस्तावमा भनिएको छ, राज्यशक्ति लाग्दा पनि नागरिकले करजन्य कसुर गरेर कमाएको हो भन्ने प्रमाणित गर्न सकेन भने सुरुमा कर लिएर छाड्ने र पछिका दिनमा कसुर गरेर आर्जन गरेको पाइए मुद्दा लाग्नेछ। यस्तो अवस्थामा सबै सम्पत्ति जफत हुनेछ। यी हुन् नयाँ व्यवस्था अपराधमार्फत आर्जन गरेको सम्पत्ति वैधानिक च्यानलमा ल्याउनुलाई सम्पत्ति शुद्धीकरण भनिन्छ। सम्पत्ति शुद्धीकरण निवारणसम्बन्धी अन्तर्राष्ट्रिय जगतले अबलम्बन गरेका मान्यता समेटेर ऐनको दफा २८ मा अतिरिक्त व्यवस्था गर्न लागिएको छ। सम्पत्ति शुद्धीकरणको अनुसन्धानमा पर्न कसुर गरेको हुनुपर्छ। र, यस्तो कसुरबाट सम्पत्ति आर्जन भएको प्रमाण हुनुपर्छ। सर्वसाधारण व्यक्तिलाई सम्पत्ति शुद्धीकरणको अनुसन्धान हुँदैन र अन्तर्राष्ट्रिय मान्यताले पनि जो कोहीको सम्पत्ति छानबिन गर्न दिँदैन। संशोधनमा उल्लेख भएअनुसार सम्पत्ति शुद्धीकरण तथा आतंकवादी क्रियाकलामा वित्तीय लगानीसम्बन्धी कसुरमा मुद्दा चलाइएको व्यक्ति को मात्र सम्पत्ति हैसियतभन्दा बढी देखिए स्रोतको माग हुनेछ। भ्रष्टाचार वा चोरीको मुद्दामा सम्पत्ति शुद्धीकरण ऐन आकर्षित हुँदैन। यसैगरी प्रमाणसहित सम्पत्ति शुद्धीकरण गरेको उजुरी परे सम्पत्ति शुद्धीकरणको अनुसन्धान हुने प्रस्ताव विधेयकमा छ। सम्पत्ति शुद्धीकरण गरेको प्रमाण भेटिए ७ देखि २० वर्षसम्म जेल सजायको व्यवस्था गर्न लागिएको छ। हाल न्यूनतम तीन वर्ष सजायको व्यवस्था छ। नयाँ व्यवस्थाअनुसार कसुर गरेको सम्पत्तिमात्र नभएर सो सम्पत्तिबाट आर्जन गरेको अरू सम्पत्ति पनि जफत गरिनेछ र कसुर गरेको सम्पत्तिको जेल सजाय अनिवार्य हुनेछ। सरकारी ओहोदामा रहेको व्यक्तिले यस्तो कार्य गरेको छ भने थप सजाय हुनेछ। कसुर प्रमाणित नभएको व्यक्तिलाई अपराधी मान्न नपाइने व्यवस्था संसारभर छ। तर, नेपालले व्यवस्थालाई थप कडा बनाउँदै सम्पत्तिलाई चालू आर्थिक वर्षको आय मानेर अधिकतम उठाउने व्यवस्था गर्न लागेको छ। अरू कुनकुन ऐनमा कस्तो संशोधन ? प्रतिनिधिसभामा दर्ता भएको सम्पत्ति शुद्धीकरण (मनी लाउन्डरिङ) निवारण तथा व्यावसायिक वातावरण प्रबद्र्धनसम्बन्धी केही ऐनलाई संशोधन गर्न बनेको विधेयकमा १९ वटा ऐन संशोधन गर्न प्रस्ताव गरिएको छ। यी ऐन संशोधन भएपछि नेपालले सम्पत्ति शुद्धीकरण निवारणमा खेलेको भूमिका तथा परिपालनलाई प्रभावकारी बनाउन थप मद्दत पुग्नेछ भने व्यावसायिक वातावरण सुदृढ हुने अपेक्षा गरिएको छ। सम्पत्ति शुद्धीकरणसँग सम्बन्धित क्रियाकलापबारे जानकारी लिने र त्यसको विश्लेषण गर्ने छुट्टै स्वायत्त निकाय स्थापना गर्ने प्रस्ताव विधेयकमा छ। सम्पत्ति शुद्धीकरण, आतंककारी कार्य वा आम विनाशका हातहतियार निर्माण तथा विस्तारमा वित्तीय लगानी वा सम्बद्ध कसुरको शंकास्पद कारोबारसम्बन्धी प्रतिवेदन वा सूचना प्राप्त गर्न, सोको विश्लेषण गर्न तथा विश्लेषणको निष्कर्ष प्रवाह गर्न स्वायत्त निकायका रूपमा वित्तीय जानकारी एकाइ रहनेछ, विधेयकमा छ। हाल नेपाल राष्ट्र बैंकको एउटा महाशाखाले वित्तीय जानकारी एकाइका रूपमा काम गरिरहेको छ। स्वायत्त संस्थाका रूपमा वित्तीय जानकारी एकाइ बनाउन सकिने र त्यसका शाखासमेत खोल्न सकिने गरी कानुनी व्यवस्था गर्न खोजिएको छ। त्यस्तै विद्युतीय र डिजिटल माध्यमबाट हुने सम्पत्ति शुद्धीकरणको विषयलाई पनि कानुनी दायराभित्र ल्याउन सकिने गरी ऐन संशोधन गर्न लागिएको छ। बैंक तथा वित्तीय क्षेत्र, सहकारी र पुँजीबजारसँग जोडिएका कानुनमा केही महत्वपूर्ण संशोधनसहित विधेयक तयार पारिएको छ। यो विधेयकमार्फत नेपाल राष्ट्र बैंक ऐन, २०५८ मा संशोधन गरी बचत तथा ऋणको कारोबार गर्ने ठूला सहकारी संस्थालाई नेपाल राष्ट्र बैंकको नियामकीय क्षेत्राधिकारभित्र ल्याउन लागिएको छ। २५ करोडभन्दा बढी सेयर पुँजी भएका वा वार्षिक ५० करोडभन्दा बढीको बचत तथा ऋणको मुख्य कारोबार गर्ने सहकारी संस्थाको सहकारीसम्बन्धी प्रचलित कानुनको समेत अधिकार प्रयोग गरी नियमन, निरीक्षण तथा सुपरिवेक्षणको काम नेपाल राष्ट्र बैंकले गर्नेछ, विधेयकमा भनिएको छ। बचत तथा ऋणको कारोबार गर्ने सहकारीको नियमन, निरीक्षण तथा सुपरिवेक्षणका लागि निर्देशन एवं मापदण्ड जारी गर्ने अधिकार पनि नेपाल राष्ट्र बैंकलाई दिन लागिएको छ। विधेयकमार्फत सहकारी ऐन, २०७४ पनि संशोधन हुँदैछ। सहकारी संस्थाको नियमनका लागि नेपाल राष्ट्र बैंक, सम्बन्धित स्थानीय तह र प्रदेश सरकारको क्षेत्राधिकार पनि तोक्ने गरी कानुन बनाउन लागिएको छ। धितोपत्रसम्बन्धी ऐन, २०६३ संशोधनका लागि पनि यो विधेयकमार्फत प्रस्ताव गरिएको छ। कुनै व्यक्तिले धितोपत्रको कारोबारसँग सम्बन्धित कसुर गरेको भन्ने जानकारीको व्यहोरा बोर्डलाई प्राप्त भएमा वा त्यस्तो कसुर भएको छ भन्ने लागेमा धितोपत्र बोर्डको अध्यक्षले तत्काल अधिकृतस्तरको कर्मचारीमार्फत त्यस्तो उजुरीको प्रारम्भिक जाँचबुझ गराउनुपर्नेछ, विधेयकमा भनिएको छ। धितोपत्रको शंकास्पद कारोबारबारे धितोपत्र बोर्डले अनुसन्धान गर्न नसकेमा प्रहरीमार्फत गराउने व्यवस्था पनि विधेयकमा राखिएको छ। उजुरीबारे बोर्डबाट तोकिएको अवधिभित्र कुनै निर्णय नभएमा प्रहरी प्रधान कार्यालयले कम्तीमा प्रहरी निरीक्षक दर्जाको प्रहरी कर्मचारीलाई अनुसन्धान अधिकारी तोकी कसुरको अनुसन्धान गराउनुपर्नेछ, विधेयकमा भनिएको छ। निकासी पैठारी (नियन्त्रण) ऐनमा संशोधन गरेर व्यापार पारदर्शीता एकाइ गठनको व्यवस्था राख्न लागिएको छ। यस्तो एकाइको व्यापारमा पारदर्शिता कायम गर्न स्थापित अन्तरदेशीय निकायसँग समन्वय गर्ने मुख्य काम रहनेछ। मालपोत ऐनमा संशोधन गरेर घरजग्गासम्बन्धी कारोबार गर्न इजाजत लिनुपर्ने व्यवस्था राख्न विधेयकमा प्रस्ताव गरिएको छ। पर्यटन ऐनमा क्यासिनोसँग सम्बन्धित व्यवस्था संशोधन गर्न लागिएको छ। त्यस्तै निकासी पैठारी (नियन्त्रण) ऐनमा संशोधन गरेर व्यापार पारदर्शिता एकाइ गठनको व्यवस्था राख्न लागिएको छ। यस्तो एकाइको व्यापारमा पारदर्शिता कायम गर्न स्थापित अन्तरदेशीय निकायसँग समन्वय गर्ने मुख्य काम रहनेछ। एफएटीएफका सुझावअनुसार संशोधन गर्न खोजिएका विषयहरूः १ सम्पत्ति शुद्धीकरण निवारण ऐन, २०६४ मा व्यापक संशोधन गर्ने तयारी। ऐन संशोधन गरेर अनेकौं कमजोरी सम्बोधन गर्न खोजिँदै।२ पारस्पारिक कानुनी सहायता ऐनमा संशोधन गरी अन्य देशसँग पनि सम्पत्ति शुद्धीकरण, आतंककारी कार्य वा आमविनासका हातहतियार निर्माण तथा विस्तारमा सोको लगानी रोक्ने। कसुरमा विदेशी अदालतको फैसला कार्यान्वयनमा द्विपक्षीय सन्धिको अनिवार्यता हटाउन लागिएको छ।३ कसुरजन्य सम्पत्ति व्यवस्थापन विभागलाई प्रभावकारी बनाउने कामलाई तीव्रता दिइएको छ। भने कसुरजन्य सम्पत्ति तथा साधन (रोक्का, नियन्त्रण र जफत) ऐनलाई संशोधन गरी यस्ता सम्पत्तिको अभिलेख र व्यवस्थापन सोही ऐनअनुसार गर्नुपर्ने व्यवस्था गरिएको छ।४ पर्यटन ऐन संशोधन गरी क्यासिनो सञ्चालन पूर्व फिट एन्ड प्रपर टेस्ट को सर्त पूरा गरेको हुनुपर्ने व्यवस्था गर्न लागिएको छ।५ सहकारीलाई प्रभावकारी नियमनको दायरामा ल्याउन सहकारी ऐन र नेपाल राष्ट्र बैंक ऐन संशोधन गरी उचित व्यवस्था गर्न लागिएको छ। सम्पत्ति शुद्धीकरण निवारण ऐनको दफा २८ लाई संशोधन गरेर यस्तो प्रस्ताव गरिएको छ कुनै व्यक्तिउपर सम्पत्ति शुद्धीकरणसम्बन्धी कसुरको अनुसन्धान सिलसिलामा कसुर भए वा नभएको सम्बन्धमा जाँचबुझ गर्दा सम्बद्ध कसुर भएको नदेखिएको तर त्यस्तो व्यक्तिको सम्पत्ति निजको आयस्रोत वा आर्थिक अवस्थाको तुलनामा अस्वाभाविक देखिएमा वा आफ्नो हैसियतभन्दा बढी कसैलाई दान, दातव्य उपहार, सापटी, चन्दा वा बकस दिएको वा कारोबार गरेको देखिएमा निजको सम्पत्तिको स्रोत माग गर्नुपर्छ। सम्पत्तिको स्रोत खुलाउन लगाउँदा त्यस्तो स्रोत खुलाउन नसकेको र अनुसन्धान गरिएको व्यक्तिउपर सम्बद्ध कसुर वा सम्पत्ति शुद्धीकरणको कसुरमा मुद्दा चल्ने अवस्था नदेखिएको अवस्थामा सोको अभिलेख राखी स्रोत खुलाउन नसकेको सम्पत्तिको हदसम्म कर निर्धारण तथा असुलीका लागि आन्तरिक राजस्व विभागमा लेखी पठाउनुपर्नेछ। अनुसन्धान गर्दा कसुर गरेको नपाइए त्यस्तो सम्पत्तिलाई चालू वर्षको आय मानि कानुनअनुसार अधिकतम कर निर्धारण हुनेछ। कसुर गरेको पाइए सो व्यक्तिमाथि अनुसन्धान हुनेछ। अनुसन्धानको जुनसुकै समयक्रममा कसुर भेटिए सम्पत्ति जफतसहित आवश्यक कारबाही हुनेछ। यसैगरी कर तिरेर छुट पाए पनि भविष्यमा गरिएको कुनै पनि कारबाहीमा कसुर भेटिए सम्पत्ति शुद्धीकरणबारे हदैसम्मको कारबाही हुनेछ।"
लागूऔषधसहित ३ जना पक्राउ,"हेटौंडा : जिल्ला प्रहरी कार्यालय मकवानपुरले लागूऔषधसहित ३ जनालाई पक्राउ गरेको छ। पक्राउ पर्नेमा कन्चनपुरको भीमदत्त नगरपालिका१८ स्थायी घर भई हाल नवलपरासी गैंडाकोट नगरपालिका१ बस्ने २७ वर्षीय सन्तोष सिंह, चितवनको भरतपुर महानगरपालिका२ बस्ने ३५ वर्षीय इश्वर श्रेष्ठ र सोही ठाउँ बस्ने ३४ वर्षीय रमेश घले रहेका छन्। प्रहरीले उनीहरूको साथबाट लागूऔषध नाईट्रोभेट २९९ ट्याबलेटसमेत बरामद गरेको छ। आज दिउँसो १२:२० बजेको समयमा वीरगन्जबाट हेटौंडातर्फ आउँदै गरेको बागमती प्रदेश ०३००१ ह १३७२ नं को अटोलाई शंका लागि चेकजाँच गर्ने क्रममा उनीहरूको साथबाट सो परिणामको लागूऔषध बरामद भएको जिल्ला प्रहरी कार्यालय मकवानपुरले जनाएको छ। पक्राउ परेका तीनै जनामाथि आवश्यक अनुसन्धान प्रक्रिया अघि बढाइएको प्रहरीले जनाएको छ।"
"नेपाली सेनाको साइबर स्पेश ह्याकरको कब्जामा, एक जना पक्राउ",काठमाडौं : नेपाली सेनाको साइबर स्पेसमा आक्रमण गर्ने एक जना पक्राउ परेका छन्। साइबर ब्युरोले स्याङ्जा घर भई पोखरा बस्दै आएका २१ वर्षीय सागर ढकाललाई पक्राउ गरेको छ। साइबर स्पेशमा अनधिकृत रूपमा आक्रमण गरेपछि नेपाली सेनाले आवश्यक कारबाहीका लागि प्रहरीलाई पत्र पठाएको थियो। घटनामा ढकालको संलग्ता रहेको भन्दै प्रहरीले चैत २३ गते पोखराको बाटुलेचौरबाट पक्राउ गरेको थियो। ढकालले आफू बस्ने डेराबाटै नेपाली सेनाको साइबर स्पेश ह्याक गरेको प्रहरीको अनुसन्धानमा देखिएको छ। काठमाडौं जिल्ला अदालतले थप अनुसन्धानका लागि शुक्रबार सात दिनको म्याद थपेको प्रहरी उपरीक्षक पशुपति कुमार रायले जानकारी दिए।
शनिबार देशका यी स्थानमा हुने छ वर्षा,"काठमाडौं : शनिबार देशका कोशी, मधेस र बागमती प्रदेशमा आंशिक बदली रही बाँकी भूभागमा मौसम आंशिक बदली देखी सामान्यतया सफा रहने छ। मौसम पूर्वानुमान महाशाखाका अनुसार कोशी र गण्डकी प्रदेशको पहाडी भूभागका एकदुई स्थानमा मेघ गर्जनचट्याङसहित हल्काक्षणिक वर्षाको सम्भावना रहेको छ। शनिबार राति कोशी प्रदेश, मधेस प्रदेश, बागमती प्रदेश र कर्णाली प्रदेशमा आंशिक बदली रही बाँकी भूभागमा मौसम आंशिक बदलीदेखि सामान्यतया सफा रहने छ। कर्णाली प्रदेशको पहाडी भूभागका एकदुई स्थानमा मेघ गर्जनचट्याङसहित हल्काक्षणिक वर्षाको सम्भावना रहेको छ।"
१२४ किलो गाँजा सहित ट्रक चालक पक्राउ,जनकपुरधाम : मधेस प्रदेश प्रहरीले धनुषाबाट ठूलो परिमाणमा गाँजा सहित एउटा ट्रक र चालकलाई नियन्त्रणमा लिएको छ। मधेस प्रदेश प्रहरी कार्यालय जनकपुरधामबाट खटेको प्रहरी टोलीले जनकपुरधामढल्केवर सडक खण्ड अन्तर्गत लक्ष्मिनियाँ चोकबाट १२४ किलो गाँजा सहित एक जनालाई पक्राउ गरेको हो। पक्राउ पर्नेमा ना ७ ख ४२५१ नम्बरको ट्रकका चालक हेटौंडाको मकवानपुर८ मनहरी बस्ने शन्तबिर दोङ रहेको मधेस प्रदेश प्रहरी कार्यालयका प्रमुख जनक भट्टराईले जानकारी दिए। मकवानपुरबाट भारत पठाउनका लागि ट्रकमा वेल्डिङ गरेर गाँजा लोड गरी ल्याइरहेको अवस्थामा गोप्य सूचनाका आधारमा खटेको प्रहरी टोलीले उनलाई पक्राउ गरेको छ। खाली ट्रकभित्र जस्तापाताले घेरेर लुकाएर लगिरहेको अवस्थामा प्रहरीले ट्रक सहित चालक दोङलाई नियन्त्रणमा लिएको थियो।
नेपाली नागरिकतासहित तिब्बती शरणार्थी पक्राउ,"काठमाडौं : उपत्यका अपराध अनुसन्धान कार्यालयको प्रहरी टोलीले नेपाली नागरिकतासहित तिब्बतियन शरणार्थीलाई पक्राउ गरेको छ। पक्राउ पर्नेमा तिब्बतमा जन्म भई शरणार्थीका रूपमा काठमाडौँस्थित बौद्ध टुसाल क्याम्पमा बसोबास गर्ने २७ वर्षीया निमाल्हामो गुरुङ रहेको प्रहरीले जनाएको छ। उपत्यका अपराध अनुसन्धान कार्यालयका अनुसार निज शरणार्थी तिब्बतबाट भारतको विहार, दिल्ली हँदै आई विगत दुई वर्षदेखि बौद्धको बुद्ध तुसाल क्याम्पमा बसोबास गर्ने गरेको तथा निजले क्याम्पमा बसोबास गर्ने व्यक्तिमार्फत् नेपाली नागरिकता कृष्णबहादुर कटुवाललाई नागरिकता बनाउन सम्पर्क गरेको पाइएको छ। यसैगरी कटुवालले गुरुङको नेपाली नागरिकता बनाइदिए वापत पाँच लाख रुपैयाँ लिएको प्रहरी अनुसन्धानबाट खुलेको उपत्यका अपराध अनुसन्धान कार्यालयले जनाएको छ। काठमाडौंका विभिन्न ठाँउमा बसोबास गर्ने तिब्बतियन शरणार्थीले सरकारी कार्यालयका कागजात, छाप तथा कर्मचारीको दस्तखतसमेत किर्ते गरी झुट्टा लिखत तथा नक्कली सिफारिस तयार गरेको खुलेको छ। साथै नक्कली बुबा खडा गरेर जिल्ला प्रशासन कार्यालय काठमाडौंबाट गुरुङले नेपाली नागरिकता लिएको प्रहरी अनुसन्धानबाट खुलेको उपत्यका अपराध अनुसन्धान कार्यालय काठमाडौँका सूचना अधिकारी तथा प्रहरी नायव उपरीक्षक रवीन्द्र रेग्मीले जानकारी दिए। नेपाली नागरिकता प्रमाणपत्रसहित पक्राउ परेकी गुरुङलाई नागरिकता ऐन तथा लिखत सम्बन्धी कसुरमा आवश्यक कारबाहीका लागि जिल्ला प्रहरी परिसर टेकु पठाइएको उपत्यका अपराध अनुसन्धान कार्यालयले जनाएको छ।"
लागूपदार्थ सेवन गरेर सवारी चलाउने ८ जना पक्राउ,"काठमाडौं : नागढुंगा क्षेत्रमा शुक्रबार गरिएको विशेष चेकिङका क्रममा लागूपदार्थ सेवन गरी सवारी साधन चलाउने ६ जना चालकसहित ८ जनालाई प्रहरीले नियन्त्रणमा लिएको छ। बा १८ च ७६ ३९ नम्बरको पिक अप चालक धादिङका २४ वर्षीय राजेश नेपाली, लु १ ज ४३ ४० नम्बरको माईक्रो बसका चालक पूर्वी नवलपरासीको त्रिवेणी घर भएका २९ वर्षीय रोशन थापा, बा ९८ प ५१ ६० नम्बरको मोटरसाइकल चालक धादिङका २५ वर्षीय पुजन सुवेदी, बा ८७ प ९५७ नम्बरको मोटरसाइकलका चालक ललितपुरको लेलेका २२ वर्षीय रिकेस सिलवाल, बागमती प्रदेश ०२०३५ प १५ ०१ नम्बरको स्कुटर चालक ललितपुरको हतिसिद्धी बस्ने २० वर्षीय सचिन महर्जन, पोखराबाट काठमाडौं सम्म बा ८८ प ४५ ६५ नम्बरको स्कुटर आलोपालो चलाउँदै आएका सिन्धुपाल्चोकका २१ वर्षीय आशिष रावत र काभ्रेपलाञ्चोकका २० वर्षीय जिसन राजवंशीलाई लागूपदार्थ सेवन गरी सवारी साधन चलाइरहेको अवस्थामा फेला पारी प्रहरीले नियन्त्रणमा लिएको हो। त्यस्तै, भक्तपुरको सूर्यविनायकका २६ वर्षीय विपिन शिल्पकारलाई पनि आजै प्रहरीले चेक गर्दा लागूपदार्थ सेवन गरेको पाइएपछि नियन्त्रणमा लिएको छ। नियन्त्रणमा आएका आठै जनालाई आवश्यक अनुसन्धान तथा कारबाहीका लागि प्रहरी वृत्त थानकोट पठाइएको छ। नेपाल प्रहरी अस्पतालको प्राविधिक सहयोगमा काठमाडौँ उपत्यका ट्राफिक प्रहरी कार्यालय, लागूऔषध नियन्त्रण ब्युरो र प्रहरी प्रभाग नागढुंगाको संयुक्त टोलीले आज दिउँसो साढे ३ बजेदेखि साँझ साढे ६ बजेसम्म २५ वटा सवारी साधन चेकजाँच गर्दा लागूपदार्थ सेवन गरी सवारी साधन चलाइरहेका ८ जना चालकहरू फेला पारेको थियो। यसैगरी बिहीबार राति भएको ट्राफिक प्रहरीको चेकिङमा मादक पदार्थ सेवन गरी बा २ ज ५७ ०१ नम्बरको ट्याक्सी चलाउँदै गरेका काभ्रेपलाञ्चोक घर भएका ३५ वर्षीय काली बहादुर विश्वकर्मा र गण्डकी प्रदेश ०४ ००१ च ०० २३ नम्बरको एम्बुलेन्स चलाउँदै गरेका तनहुँका ४० वर्षीय दिपक क्षेत्रीलाई नियन्त्रणमा लिएको थियो। नियन्त्रणमा आएका विश्वकर्मालाई आवश्यक अनुसन्धानका लागि प्रहरी वृत्त सिंहदरबार र क्षेत्रीलाई प्रहरी वृत्त महाराजगंज पठाइएको छ। मादक पदार्थ सेवन गरी सवारी साधन चलाउने चालकलाई लामो समयदेखि नै ट्राफिक प्रहरीले कारबाही गर्दै आए तापनि पछिल्लो समय लागूपदार्थ समेत सेवन गरेर सवारी साधन चलाउने चालक भेटिन थालेपछि लागूपदार्थ चेकजाँच अभियानलाई तीव्रताका साथ अगाडि बढाइएको काठमाडौं उपत्यका ट्राफिक प्रहरी कार्यालयका प्रवक्ता प्रहरी वरिष्ठ उपरीक्षक राजेन्द्र प्रसाद भट्टले जानकारी दिए। मादक पदार्थ तथा लागूपदार्थ सेवन गरी सवारी साधन चलाउँदा सवारी दुर्घटना हुनुको साथै मानव स्वास्थ्यमा समेत नकरात्मक असर पर्ने गर्दछ। सवारी साधनका चालकले लागूऔषध सेवन गरी सवारी साधन चलाएनचलाएको सम्बन्धमा प्राविधिक टोलीसहित टीएचसी किटको प्रयोग गरी गत साउन ९ गतेबाट ट्राफिक प्रहरीले चेकजाँच अभियान सुरु गरेको थियो।"
हिमाली क्षेत्रका महिलाको समस्या बुझ्न आयोगको टोली मुस्ताङमा,"जोमसोम : राष्ट्रिय महिला आयोगको टोली शुक्रबार मुस्ताङ आइपुगेको छ। आयोगकी सदस्य कृष्ण कुमारी पौडेल खतिवडा र मनोसामाजिक परामर्श कर्ता तुलसा कटुवालसहितको पाँच सदस्यीय टोली मुस्ताङ आइपुगेको हो। हिमाली क्षेत्रमा बसोबास गर्ने महिलाहरूको समस्या र चुनौती, उनीहरूको अवस्थाका साथै मुस्ताङमा महिला हिंसाको विद्यमान अवस्था लगायतको सुक्ष्म रूपले अध्ययन गर्न राष्ट्रिय महिला आयोगको टोली मुस्ताङ आएको बताइएको छ। संघीयता कार्यान्वयनसँगै राष्ट्रिय महिला आयोगले महिला हिंसा निवारणका लागि स्थानीय तहका न्यायिक समितिसँग विभिन्न अन्तरक्रियात्मक कार्यक्रम गर्दै आइरहेको छ। आयोगले देशका विभिन्न जिल्लामा महिला हिंसा निवारण, वास्तविक समस्या र त्यसका समाधान बाटो खोज्न आवश्यक बजेट तर्जुमा गरी कार्यक्रम गर्दै आइरहेको छ। मुस्ताङमा बहुपति प्रथा, बहुविवाह र मुखिया प्रथाले न्याय सम्पादन गर्ने प्रचलन रहेको जानकारी प्राप्त भएको र जसका कारण जनप्रतिनिधिले न्याय सम्पादन गर्न चुनौती भइरहेको भन्ने थाहा सुनेपछि आयोगको टोली मुस्ताङ आएको राष्ट्रिय महिला आयोगकी माननीय सदस्य कृष्ण कुमारी पौडेल खतिवडाले जानकारी दिइन्। यहाँका वास्तविक महिला हिंसाका समस्याहरूलाई रिपोटिङ गर्दै आयोग समक्ष पुर्याउने उनले बताइन्। राष्ट्रिय महिला आयोगले जिल्ला प्रशासन कार्यालय मुस्ताङको सभाहलमा स्थानीय तहमा न्यायिक समिति तथा पदाधिकारीबीच लैंगिक हिंसा निवारणका असल अभ्यास र न्यायमा पहुँच सम्बन्धी एक अन्तर्क्रिया कार्यक्रम गर्यो। मुस्ताङका ५ वटै स्थानीय तहका न्यायिक समितिका संयोजक जनप्रतिनिधि, मुस्ताङ अदालत,सरकारी वकिलको कार्यालय, महिला अधिकर्मी, स्थानीय प्रशासन, सुरक्षा निकाय, व्यवसायी, नागरिक समाज, पत्रकार र विद्यार्थीहरूको उपस्थितिमा महिला हिंसा निवारण सम्बन्धी अन्तरक्रिया गरेको हो। आयोगकी माननीय सदस्य कृष्ण कुमारी पौडेल खतिवडाले स्थानीय तहका मेयरउपमेयरहरू एक पुरुष र एक महिला दुवै पद मध्ये एकमा सुनिश्चित हुन सक्ने बताइए पनि राजनीतिक गठबन्धनको नाममा महिला समावेशीताको अधिकार कटौती गरिनु दुःखत पक्ष भएको बताइन्। उनले १५९ वटा तहको मेयर र उपमेयर पदमा पुरुषको बर्चश्व रहेको उल्लेख गरिन्। आयोगकी माननीय सदस्य पौडेल खतिवडाले संघीयताका नाममा स्थानीय तहमा रहेका महिला विकास कार्यालय खारेज गरिनु महिलाहरूप्रति राज्यले बेइमानी गरेको जनाइन्। स्थानीय तहमा महिला हिंसाको गुनासो र उजुरी गर्ने ठाउँ समेत नरहेको आयोगकी सदस्य खतिवडाको भनाइ छ। स्थानीय तहको न्यायिक समितिप्रति जनताको भरोसा कम छ,राजनीतिक दलबाट छनौट भएर आउँदा न्याय सम्पादन पारदर्शीता छैन, आयोगकी सदस्य खतिवडाले भनिन्, दलको भोटर, राजनीतिक लबिङका कारण महिला हिंसा निवारण सम्बोधन भएको देखिँदैन, स्थानीय तहमा धेरै महिलालाई न्याय चाहिन्छ भनेर आयोगले आवाज उठाउने गरेको छ। सदस्य खतिवडाले आयोगले देशका ४० वटाभन्दा बढी जिल्लाहरूमा महिला हिंसा निवारणका कार्यक्रम गर्दै आइरहेको उल्लेख गरिन्। आयोगको तथ्यांकमा घरेलु हिंसा १४६५ रहेको बताइएको छ। आर्थिक, मानसिक, सामाजिक, राजनीतिक हिंसाको घटना आदिमा महिलाहरूनै पीडित बनेको उल्लेख गरिएको छ। हरेक घरका महिलाहरूको हिंसाका घटना बाहिर ल्याउने हो भने ९२ प्रतिशतको घरबार भताभुङ्ग हुने आयोगकी सदस्य खतिवडाले बताइन्। जिल्ला समन्य समिति मुस्ताङकी प्रमुख माया गुरुङले समाजमा महिला माथि हुँने सबै खाले हिंसा निवारणका लागि सरोकारवाला निकायले चासो दिनु पर्ने बताइन्। उनले मुस्ताङका ५ वटै स्थानीय तहमा महिला र बालमैत्री बनाउन असल अभ्यासलाई आत्मसाथ गरिनु पर्ने सुझाइन्। मुस्ताङका प्रजिअ अनुप केसीले सर्वसाधारण जनताको कानुनी पहुँचका लागि न्यायिक समितिको भूमिका महत्वपूर्ण रहेको उल्लेख गरे। प्रजिअ केसीले न्यायमा समान र सहज पहुँच पूर्याउन र जनतालाई घरदैलोमै छिटोछरितो न्याय सम्पादन गर्ने पक्ष राम्रो भएपनि स्थानीय तहमा न्याय सम्पादनमा चुनौती देखिएको औल्याए। नेपालको संविधानले महिलालाई बग्रेल्ती अधिकार सुनिश्चित गरेकाले महिला हिंसा निवारणमा सम्बन्धित पक्षको भूमिका महत्वपूर्ण हुने प्रजिअ केसीको भनाइ छ। राष्ट्रिय महिला आयोगको कार्यक्रममा मुस्ताङका न्यायिक समितिका संयोजक ,व्यवसायी,अधिकारकर्मी,पत्रकार,नागरिक समाजले महिला हिंसा सम्बन्धी विभिन्न समस्या चुनौतीहरूको बारेमा आयोगको ध्यानाकर्षण गराएका छन्। उनीहरूले महिला हिंसा न्यूनीकरण गर्नका लागि महिलाहरूलाई आर्थिक रूपमा समृद्ध तुल्याउनु पर्ने,महिलामा हुने हिंसालाई सुशुप्त राख्न नहुने उल्लेख गरे। मुस्ताङका न्यायिक समितिहरूले मुखियाप्रथाका कारण न्याय सम्पादनमा समस्या रहेको र महिलाहरूको उत्थानमा बजेट विनियोजन भए पनि पहुँचका लागि उपस्थिति दर्शाउन नसकेको र महिलालाई राज्यहरू पुरुषवादी चिन्तनले महिलाहरू उपेक्षित बनाउने गरेको दुखेसो सुनाए। यसअघि आयोगको कार्यक्रममा मुस्ताङका सहायक प्रजिअ चन्द्रकान्त बस्नेत र जिल्ला अदालत मुस्ताङकमा श्रेस्तेदार मुकुन्द आचार्यले महिला हिंसा तथा न्यायिक समितिको भूमिका लगायतका विषयमा प्रस्तुतीकरण गरेका थिए।"
महिला आन्दोलनलाई पुनर्भाषित गर्दै नयाँ आन्दोलन जरुरी रहेको सम्मेलनको निष्कर्ष,"काठमाडौं : अखिल नेपाल महिला संघ (अनेमसंघ) को आयोजनामा महिला आन्दोलनको सुदृढीकरण विषयक दक्षिण एसियाली सम्मेलन शुक्रबार काठमाडौंमा सम्पन्न भएको छ। अखिल नेपाल महिला संघले सातौँ राष्ट्रिय सम्मेलनको पूर्व सन्ध्यामा सेमिनारको आयोजना गरेको हो। दक्षिण एसियाली मुलुकहरूमा महिलाको अवस्था र महिला आन्दोलनको सुदृढीकरणका लागि छलफल गर्ने उद्देश्यले सेमिनार आयोजना गरिएको हो। कार्यक्रममा नेपालका साथै भारत, बंगलादेश, पाकिस्तान, श्रीलंकाबाट प्रतिनिधि आएका थिए। कार्यक्रममा बोल्दै अनेमसंघका पूर्व अध्यक्ष शान्ता मानवीले पञ्चायतकालमा भूमिगत राजनीति गर्दाको क्षण स्मरण गर्दै अहिले प्रदेश र संघीय संसदमा एकतिहाइ र स्थानीय तहमा ४० प्रतिशतभन्दा बढी महिला सहभागिता हुनु ठूलो उपलब्धि भएको बताइन्। तर समानताको लक्ष्यमा पुग्न अझै आन्दोलन जरुरी रहेको बताउँदै उनले भनिन्, महिलाप्रतिको असमानता विश्वभरि छ, त्यसैले समानताका लागि लड्नुपर्छ। आन्दोलनको पाइला गाउँगाउँमा हुन्छ, त्यसैले गाउँ गाउँदैखि नै आन्दोलन उठ्नु जरुरी छ। अनेमसंघकी इन्चार्ज सीता पौडेलले नेपालको महिला आन्दोलनलाई फेरि संगठित र सुदृढीकरण गर्नुपर्ने खाँचो रहेको औंल्याइन्। त्यस्तै अनेमसंघकी सचिव सुजिता शाक्यले पितृसत्ता र पुँजीवादले दक्षिण एसियाकै महिला आन्दोलनलाई धक्का दिएको भन्दै त्यसविरुद्ध लड्नका लागि एकताको आवश्यकता रहेको जनाइन्। भारतकी प्रतिनिधि डा रती रावले भारत, नेपाल लगायत दक्षिण एसियाली मुलुकहरूको महिलाको अवस्था लगभग उस्तै भएकाले दक्षिण एसियाली महिला आन्दोलनबीच सहकार्य हुनुपर्नेमा जोड दिइन्। महिलाहरू अघि बढ्नका लागि संरचनात्मक अवरोधहरू भएकाले त्यसलाई हटाउनुपर्ने उनको भनाइ थियो। पाकिस्तानबाट आएकी डा अलिया हैदरले पाकिस्तानमा राजनीतिक सहभागिताका साथै महिलाको स्वास्थ्य, जलवायु परिवर्तनले महिलामा पारेको असर लगायतका विषयमा काम गरिरहेको बताइन्। सेमिनारका लागि बंगलादेशकी प्रतिनिधि जिनत फातेमा, श्रीलंकाबाट आएकी नलिनी रत्नराझले पनि आफ्नो देशको महिलाको अवस्था बताउँदै दक्षिण एसियाको महिला आन्दोलन एक हुनुपर्ने बताए। त्यस्तै अखिल नेपाल महिला संघ (क्रान्तिकारी) की उपाध्यक्ष आङदावा शेर्पाले यस्ता कार्यक्रमले नेपालको महिला आन्दोलनलाई थप बल पुग्ने जनाइन्। महिला आन्दोलनको सुदृढीकरणका लागि वामपन्थी पार्टीका महिलाहरू एक हुनुपर्ने भन्दै अनेमसंघले सुरु गरेको अभियानमा एकता र प्रतिबद्धता रहेको प्रष्टाइन्। कार्यक्रममा अनेमसंघकी अध्यक्ष थममाया थापाले अनेमसंघले महिला आन्दोलनलाई पुनर् भाषित गरेर नयाँ खालको आन्दोलन गर्नुपर्ने र त्यसको नेतत्व लिन आफूहरू तयार रहेको बताइन्।"
अर्काको श्रम स्वीकृतिलाई किर्ते गरी कतार जान खोजेपछि,"काठमाडौं : नक्कली श्रम स्वीकृति बनाएर कतार जान खोज्ने एक जना प्रहरी फन्दामा परेका छन्। अर्काको श्रम स्वीकृतिको कीर्ते गरी नक्कली श्रम क्युआर कोड बनाएर कतार जान लागेका प्रेमबहादुर नेपाली पक्राउ परेका हुन्। एयर इन्डियाको उडान २१६ बाट शुक्रबार दिल्ली हुँदै कतारको दोहा जान लागेका नेपाली पक्राउ परेको विमानस्थल प्रहरीले जनाएको छ। नवलपरासी घर भएका नेपालीले मोहम्मद शेख नाम गरेका व्यक्तिको श्रम कीर्ते गरेको विमानस्थल प्रहरीले जनाएको छ। उनी वेटर भिसामा कतार जान लागेका थिए। उनी नक्कली श्रम स्वीकृति बनाएर कसरी त्यहाँसम्म पुगे भनेर प्रश्न उठेको छ। 'नक्कली श्रम स्वीकृति बनाएर कसरी त्यहाँसम्म पुगे भन्ने प्रश्न उठेको छ। अध्यागमन अधिकृतले किन हेरेनन् भन्ने कुरा पनि आएको छ। प्रहरीले यसबारे अनुसन्धान गरिरहेको छ,' विमानस्थल प्रहरी स्रोतले भन्यो।"
दूरसञ्चार विधेयकका विषयवस्तुमा कुनै निर्णय भएको छैनः मन्त्री शर्मा,"काठमाडौं : सञ्चार तथा सूचना प्रविधि मन्त्री रेखा शर्माले दूरसञ्चार विधेयकमा समावेश गरिने विषयवस्तुबारे कुनै निर्णय नभएको स्पष्ट पारेकी छन्। प्रतिनिधिसभामा उठेका प्रश्नहरूको जवाफ दिने क्रममा मन्त्री शर्माले दूरसञ्चार ऐन, २०५३ लाई खारेज गरी नयाँ दूरसञ्चार विधेयक तर्जु नेपाल सरकार (मन्त्रिपरिषद्)बाट सैद्धान्तिक स्वीकृत भएको भएपछि विधेयक निर्माणको गृहकार्य थालिए पनि विषयवस्तुबारे निर्णय नभएको स्पष्ट पारेकी हुन्। नेपाल सरकारबाट नयाँ दूरसञ्चार विधेयक तर्जुमा गर्न सैद्धान्तिक सहमति प्राप्त भएको हुँदा सोही आधारमा उक्त विधेयकको विषयमा प्रारम्भिक मस्यौदा तयार गर्ने कार्य भइरहेको छउनले भनिन् दूरसञ्चार ऐन, २०५३ लाई खारेज गरी नयाँ दूरसञ्चार विधेयक तर्जुमा गर्ने भन्ने बाहेक हालसम्म विधेयकका दफाहरूमा के कस्ता प्रावधान समावेश गर्ने वा साविक ऐनमा रहेका के के विषय हटाउने वा यथावत राख्ने भन्ने सम्बन्धमा मन्त्रालय वा नेपाल सरकारबाट कुनै निर्णय भएको छैन। मन्त्रालयले वा नेपाल सरकारले उक्त विषयहरूलाई एकिन गरी विधेयकको मस्यौदा तयार गरे पश्चात त्यस्तो विधेयक संघीय संसदमा पेश कानुनी प्रावधान स्मरण गराउँदै उनले भनिन् कुनै पनि विधेयकको सम्बन्धमा छलफल गर्ने, विधेयकमा राख्ने विषयहरू निर्धारण गर्ने, विधेयकमा रहेका प्रावधानहरू संशोधन र परिमार्जन गर्ने, विधेयकलाई ऐनको अन्तिम रूप प्रदान गर्ने अधिकार सम्पन्न सार्वभौमसत्ता सम्पन्न निकाय संघीय संसद नै हो।यसर्थ कुनै पनि विधेयकको मस्यौदा संघीय संसदमा पेश नगरी, यहाँ छलफल नगरी मन्त्रालयले वा नेपाल सरकारले नै ऐन बनाउने होकी भनि आत्तिनु पर्ने, चिन्ता लिनु पर्ने अवस्था नरहेको ब्यहोरा अनुरोध गर्दै यस सम्बन्धमा ढुक्क हुन माननीय सदस्यज्यूप्रति आग्रह, अनुरोध गर्दछु। संसदमा मन्त्री शर्माले आमसञ्चार, दूरसञ्चार र सूचना प्रविधि क्षेत्रका विधेयकहरू ल्याइनुका कारणहरू पनि प्रस्तुत गरेकी थिइन्। सूचना प्रविधिको द्रुततर विकाससँगै यस क्षेत्रका ऐन नियमहरू पनि समसामयिक बनाउँदै जानुपर्ने तर हाल नेपालमा करिब तीन दशकअघि तर्जुमा भएका नीति, ऐन तथा नियमहरू कार्यान्वयनमा रहेको उल्लेख गर्दै उनले भनिन् नीति, ऐनहरूमा समय समयमा केही सामान्य परिवर्तन बाहेक सूचना प्रविधि क्षेत्रको व्यापक विकास, विस्तार र उपयोगका क्रममा नियमन गर्न आवश्यक पर्ने पर्याप्त कानुनी व्यवस्थाहरू समावेश गर्न नसकिएको अवस्था रहेको छ। दूरसञ्चार ऐन, २०५३ सालमा लागू भएपछि हालसम्म दूरसञ्चार प्रविधिमा द्रुततर विकास भएको, दूरसञ्चार र सूचना प्रविधि मुलुकको अर्थतन्त्रका अन्य क्षेत्रहरूसँग अन्तरसम्बन्धित भई प्रमुख क्षेत्रको रुपमा विकास भएको उल्लेख गर्दै उनले प्रविधिमा भएको विकास र कन्भर्जेन्सले नेपालको अर्थतन्त्र, शासकीय पद्दति र जनजीवनका सबै क्षेत्रमा व्यापक प्रभाव पारेको स्पष्ट गरिन्।"
मेलम्चीको पानी वितरणमा सुधार गर्न त्रिपक्षीय समझदारी,"भक्तपुर : मेलम्चीको पानी वितरणमा सुधार गर्न त्रिपक्षीय समझदारी भएको छ। यहाँका विभिन्न स्थानमा पाइप लाइन बिग्रिएर मेलम्चीको खानेपानी चुहावट भई प्रभावित भएपछि खानेपानीको पाइप लाइन सुधार गरी पानी वितरण गर्न भक्तपुर नगरपालिका, काठमाडौं उपत्यका खानेपानी व्यवस्थापन बोर्ड र काठमाडौं उपत्यका खानेपानी लिमिटेडबीच आज समझदारीपत्रमा हस्ताक्षर भएको छ। अरनिको राजमार्ग खण्डको सूर्यविनायक बाराही चोकबाट जगाति हुँदै सूर्यमढीसम्मको खानेपानीको पाइप लाइन विस्तार तथा जडानकार्य गर्न अनुमानित खर्च हुने बजेट नगरपालिका र खानेपानी लिमिटेडले व्यहोर्ने गरी समझदारीपत्रमा हस्ताक्षर भएको नगरप्रमुख सुनिल प्रजापतिले जानकारी दिए। नगरपालिका क्षेत्रमा मेलम्ची खानेपानी वितरण प्रणालीलाई व्यवस्थित र प्रभावकारी बनाउने क्रममा बाराहीस्थानजगाती, च्याम्हासिंहबाट सूर्यमढीसम्म खानेपानीको पाइप बिछ्याउने, अन्य विभिन्न स्थानमा पाइप बिछ्याउने कार्यमा नगरपालिकाद्वारा गरिने खर्च रकमलाई काठमाडौं उपत्यका खानेपानी लिमिटेड (केयुकेएल) को सेयर खरिदमा रुपान्तरण गर्न आवश्यक पहलसमेत गरिने भएको छ। पाइप लाइन विस्तारकार्य गर्ने क्रममा सडक, खानेपानी, ढलको पाइप लाइन एवं अन्य कार्यको खर्च नगरपालिकाबाट व्यहोरिने र कामको गुणस्तर कायम गर्न प्राविधिक सहयोग खानेपानी लिमिटेडबाट गरिने विषयमा समझदारी भएको छ। नगर प्रमुख सुनिल प्रजापति, काठमाडौं उपत्यका खानेपानी व्यवस्थापन बोर्डका कार्यकारी निर्देशक सञ्जीवविक्रम राणा, काठमाडौं उपत्यका खानेपानी लिमिटेडका प्रमुख कार्यकारी अधिकृत मिलनकुमार शाक्यबीच सहमतिपत्रमा हस्ताक्षर भएको हो।"
हत्या अभियोग लागेका कैदी अस्पतालबाट फरार,जलेश्वर : महोत्तरीको जलेश्वर कारागारका एक कैदी आज दिउँसो अस्पतालबाट फरार भएका छन्। जिल्ला प्रहरी कार्यालयका प्रवक्ता प्रहरी नायब उपरीक्षक दिलीपकुमार गिरीका अनुसार जलेश्वर कारागारका कैदी जिल्लाकै लोहारपट्टी नगरपालिका९ खुट्टापिपराढी बस्ने २३ वर्षीय कृष्ण यादव जनकपुरस्थित आर्य अस्पतालबाट फरार भएका छन्। गोडामा समस्या आएर पाँच कैदीका साथ उपचारका लागि जनकपुर गएका कैदी यादव अस्पतालको झ्याल तोडेर फरार भएका थिए। धनुषाको जनकपुर उपमहानगरपालिका८ बस्ने अर्जुन साहको हत्या गरेको आरोपमा २०७९ साल भदौ २५ गतेदेखि उनी पूर्पक्षका लागि कारागारमा थिए। फरार कैदी यादवको खोजी महोत्तरी र धनुषाका संयुक्त प्रहरी टोलीले व्यापकरुपमा खोजी गरिरहेको छ।
मिटरब्याज पीडितका माग समेट्न वार्ता समिति गठन,"काठमाडौं : शुक्रबार गृह मन्त्रालयले मिटरब्याज पीडितहरूसँग वार्ता गर्न सहसचिव प्रदीपकुमार कोइरालाको संयोजकत्वमा वार्ता समिति गठन गरेको छ। अघिल्लो हप्ता नै सरकारले मिटरब्याज पीडितको समस्या समाधान गर्न पूर्व न्यायाधीश गौरीबहादुर कार्कीको नेतृत्वमा अधिकार सम्पन्न आयोग बनाइसके पनि 'मिटरब्याज तथा ठगीविरुद्ध किसानमजदुर संघर्ष समिति' नामक पीडितहरूको संगठनले आन्दोलन जारी राखेकोमा उहाँहरूका मागलाई समेत समेट्नेगरी वार्ता समिति बनेको हो। पाँच सदस्यीय वार्ता समितिमा प्रधानमन्त्री कार्यालयका उपसचिव उमाकान्त अधिकारी,कानुन मन्त्रालयका उपसचिव जंगबहादुर डाँगी तथा प्रहरी उपरीक्षक दिनेशराज मैनाली सदस्य छन्। गृहमन्त्रालयको उपसचिव दिलकुमार तामाङ सदस्य सचिव छन्। उपप्रधानमन्त्री एवम गृहमन्त्री नारायणकाजी श्रेष्ठले पीडितलाई अविलम्ब सम्बोधन गर्न निर्देशन दिएका र समितिले तत्काल आवश्यक पहल थाल्ने गृह मन्त्रालयका प्रवक्ता जितेन्द्र बस्नेतले जानकारी दिए।"
दुई दिने कार्यक्रम तीन घण्टामै सकियो,"रामेछाप : संघीय मामिला तथा सामान्य प्रशासन मन्त्रालयले आयोजना गरेको दुई दिने कार्यक्रम ३ घण्टामा सकेको पाइएको छ। जिल्ला समन्वय समिति रामेछापको सभाहलमा आयोजना गरिएको स्थानीय तहहरूको बेरुजु व्यवस्थापन सम्बन्धी २ दिने क्षमता अभिवृद्धि कार्यक्रम तीन घण्टामा नै समापन गरिएको एक सहभागीले जानकारी दिए। रामेछाप जिल्लाका आठ वटा स्थानीय निकायका प्रमुख प्रशासकीय अधिकृत, लेका अधिकृत, बेरुजु फर्छ्योट सम्बन्धी काम गर्ने कर्मचारी, जिल्ला समन्वय प्रमुख र उपप्रमुख लगायत झन्डै ३५ जना सहभागी रहेको उक्त कार्यक्रम बिहान १०: १५ बाट सुरु भएर १ बजे समापन गरिएको थियो। तर सहभागीलाई दुवै दिनको हाजिर गराइएको थियो भने २ हजार पाँच सयको दरले दुई दिनको भत्ता समेत दिइएको थियो। यस बारेमा आयोजक संस्थाका प्रतिनिधि समेत रहेका दिनेश लम्साल संघ बुझ्दा कार्यक्रम एक दिनको मात्र भएको र एक दिनको मात्र हाजिर गराइएको बताए। बिहीबार पोषण सम्बन्धी कार्यक्रम र शुक्रबार बेरुजु व्यवस्थापन सम्बन्धि कार्यक्रम दुई दिन चलेको भए पनि सहभागीले तीन दिनको भत्ता बुझेका छन्। एक सहभागीले भने, 'मैले आज दुई दिनको भत्ता बुझेको हुँ। तर मन्त्रालयका प्रतिनिधि लम्सालले यस्तो प्रतिक्रिया दिँदै गर्दा सहभागीहरू भने दुई दिनको कार्यक्रम भनेर बोलाएर तीन घण्टामा सक्नुको कुनै अर्थ नरहेको र पालिकादेखि आउँदा इन्धनको मात्र खर्च भएको बताउँछन्। सहभागीलाई दुई दिनको कार्यक्रम भन्दै सहभागी गराएको आयोजकले दुई दिनको भत्ता समेत दिएको छ भने कार्यक्रमको ब्यानरमा भने केही खुलाएको छैन।"
नेपाल प्रहरीका चार डीआईजी एआईजीमा बढुवा,"काठमाडौं : नेपाल प्रहरीका चारजना प्रहरी नायव महानिरीक्षक (डीआईजी) अतिरिक्त महानिरीक्षक (एआईजी) मा बढुवा भएका छन्। शुक्रबार बिहान बसेको मन्त्रिपरिषद बैठकले बढुवा समितिले गरेको सिफारिसअनुसार चारजना डीआइजीलाई एआईजीमा बढुवा गर्ने निर्णय गरेको हो। प्रहरी नायव महानिरीक्षकहरू (डीआईजी) सन्दीप भण्डारी,सुदीप गिरी, मीरा चौधरी र टेकबहादुर तामाङलाई प्रहरी अतिरिक्त महानिरीक्षक(एआईजी) मा बढुवा गरिएको हो। चैत्र १३ गते बढुवा समितिको बैठकले उनीहरूलाई एआईजीमा बढुवा गर्न सिफारिस गरेको थियो। मन्त्रिपरिषद् बैठकले गिरीलाई प्रदेश समन्वय निर्देशनालयमा, तामाङलाई अपराध अनुसन्धान विभागमा,भण्डारीलाई मानव स्रोत र मिरा चौधरीलाई कार्य विभागमा पदस्थापन गरेको हो।"
गर्मी सुरु भएसँगै सुनकोसीमा बढ्न थाले पर्यटक,"कमलामाई : सिन्धुली र रामेछापका अग्ला पहाड, वारिपारिको समथरको झुरुम्म बस्ती। छेउमा सलल बगेको सुनकोसी नदी। यहाँको शान्त र सुन्दर वातावरणमा रमाउन केही समययता आन्तरिक र बाह्य पर्यटक बढ्न थालेका छन्। सिन्धुलीको सुनकोसी गाउँपालिका५ मुलकोटमा अवस्थित ताज रिभरसाइड रिसोर्ट प्रबन्ध निर्देशक मनोज श्रेष्ठका अनुसार गर्मी मौसम सुरु भएसँगै सुनकोसी नदीमा जलयात्रा (र्याफ्टिङ) गर्ने पर्यटकको भीड लाग्ने गरेको छ। दिनकै एकदुई सय पर्यटकले जलयात्रा गरेर आनन्द लिने गरेका छन्। पर्यटन प्रवर्द्धनमा सहयोग गर्ने उद्देश्यले सञ्चालनमा ल्याइएको जलयात्रा सेवाले पर्यटक तान्न थप सहयोग पुगेको छ। राजधानी काठमाडौंलाई तराईका जिल्लासँग जोड्ने छोटो दूरीको बिपी राजमार्गले पर्यटकलाई आवातजावतमा सहजता थपिदिएको छ। सन् २०१८ अक्टोबर १० मा व्यवसायीले सञ्चालन गरेको जलयात्रा अहिले पर्यटकको आकर्षण बनेको छ। जाडोयाममा पनि जलयात्रा गर्ने पर्यटकको घुइँचो थियो। गर्मीयाम चैतदेखि असारसम्म भ्याइनभ्याइ हुने व्यवसायी तथा ताज रिभरसाइड रिसोर्टका प्रमुख श्रेष्ठले बताए। 'जलयात्राको मुख्य सिजन गर्मीयाम हो। यस याममा विशेषगरी काठमाडौँबाट प्याकेजमा मनोरञ्जन लिन आउने गर्दछन्, सार्वजनिक बिदामा दैनिक एक हजार जना बढीले जलयात्रा गर्दै आएका छन्', उनले भने। प्राविधिक दृष्टिकोणले सुनकोसी नदीमा जलयात्रा गर्न सुरक्षित देखिएपछि पर्यटकलाई जुनसुकै समयमा पनि जलयात्रा सेवा दिन सकिएको उनले बताए। जलयात्राका लागि २० वटा बोट (डुंगा) छन्। प्रतिबोट आठ जनासम्म यात्रा गर्न सकिन्छ। हाल १० वटा बोटमात्रै नियमितरूपमा सञ्चालित छन्। उहाँका अनुसार सुनकोसी गाउँपालिका१ को कुशेश्वर महादेव मन्दिरबाट मूलकोटसम्म (१७ किलोमिटर) वा यात्रुको चाहनाअनुसार मुलकोटखुर्कोटसम्म जलयात्राको नियमित रुट हो। यहाँ जलयात्रा गरेवापत प्रतिव्यक्ति रु एक हजार पाँच सय शुल्क कायम गरिएको छ। पर्यटकले एक साताको प्याकेजमा मुलकोटचतारासम्म जलयात्रा सेवा पनि लिन सक्छन्। यो सेवावापतको शुल्क अलि बढी भएकाले विदेशीले मात्र लिने गरेको उनले बताए। रामेछाप खाडाँदेवी गाउँपालिका३ भिरपानीका चेतबहादुर जर्गामगर बिहीबार सिन्धुलीको मूलकोटमा आएर जलयात्रामा सहभागी भए। रामेछापको नमूना माझी बस्ती, डाँडापाखा, पहाड र नदीको र्याफ्टिङले स्वर्गीयआनन्द प्राप्त भएको उनले बताए। जलयात्राकै लागि उनी भिरपानीबाट मूलकोट आएका हुन्। एक दिनको पूरै समय मूलकोटमा बिताउने गरी आएका उनले सुनकोसीमा जलयात्रा गरी बिताएको बताए सुनकोसी नदीमा जलयात्रा सुरु गरिएपछि यहाँका होटल र रिसोर्ट सधैँजसो भरिन थालेका छन्। व्यापार, व्यवसायमार्फत गाउँपालिकाको विकास गर्न होटल, होमस्टे निर्माण तथा र्याफ्टिङ गाइडरलाई तालिम दिनेजस्ता काम पनि बेलाबेलामा भइरहेका छन्। सुनकोसी गाउँपालिकामा पर्यटक भित्र्याउन सुनकोसी नदीमा सञ्चालन गरिएको जलयात्रा सेवाले सहयोग गरेको गाउँपालिका प्रमुख दीपा बोहोरा दाहालको बुझाइ छ।"
स्वास्थ्य मन्त्रालयको प्रदेशद्वारमा कृत्रिम फोक्सो,"काठमाडौं : स्वास्थ्य तथा जनसङ्ख्या मन्त्रालयले वायु प्रदूषणबाट हुने असरबारे जानकारी गराउन मन्त्रालयको मूलद्वारमा कृत्रिम फोक्सो राखेको छ। विश्व स्वास्थ्य दिवसको अवसरमा आज मन्त्रालयले युएसआइडीको स्वच्छ हावा परियोजनासँगको सहकार्यमा सो स्थानमा कृत्रिम फोक्सो राखिएको हो। स्वास्थ्य सचिव डा रोशन पोखरेलले वायु प्रदूषणका कारणले फोक्सोलाई कति असर गर्दछ भन्ने जानकारी गराउन र सचेतना फैलाउन मन्त्रालयको मूलद्वारमा कृत्रिम फोक्सो राखिएको बताए । उनले दीर्घकालीन फोक्सोको रोग नेपालमा हुने मृत्युका कारणमध्ये एक रहेको र यसबाट लगभग ६६ प्रतिशत मृत्यु वायु प्रदूषणले हुने गरेको जनाउँदै वायु गुणस्तर खस्कँदै गएकाले वायु प्रदूषण कम गर्न चेतना फैलाउन कृत्रिम फोक्सो राखिएको बताए। कार्यक्रममा मन्त्रालयका अतिरिक्त सचिव डा सङ्गीता कौशल मिश्राले वायु प्रदुषणसँगसम्बन्धी कानुनलाई कडाइका साथ पालना गरेर उपत्यकाको वायु प्रदूषण घटाउनुपर्ने बताए। उपत्यकामा चल्ने पुराना गाडी र इँटाभट्टाले धेरै नै वायु प्रदूषण गराउने उनको भनाइ थियो । कार्यक्रम विश्वस्वास्थ्य सङ्गठन नेपालका प्रमुख राजेश पाण्डवले वायु प्रदूषणले फोक्सोमा असर गरिरहेकाले त्यसबारे जानकारी गराउन कृत्रिम फोक्सो राखिएको बताए। कार्यक्रममा एफएचआइ तीन सय ६० नेपालका प्रमुख भगवान श्रेष्ठले वायु प्रदुषणले स्वास्थ्यमा ठूलो समस्या आएकाले सचेतना फैलाउन आवश्यक रहेको बताए। मन्त्रालयका सहप्रवक्ता डा समीरकुमार अधिकारीले मन्त्रालयको मूलद्वारमा राखिएको कृत्रिम फोक्सो दैनिक वायु प्रदूषणले कति खराब हुन्छ भन्ने देखाउने बताए। उनले कृत्रिम फोक्सोमार्फत मन्त्रालयले वायु प्रदूषण र यसले स्वास्थ्यमा पार्ने प्रभावबारे आमसर्वसाधारण र सम्बन्धित सरोकारवालालाई सचेत गराउनुका साथै मास्क लगाउने र चरम प्रदूषणका समयमा सकेसम्म घर बाहिर ननिस्कनेलगायत सचेतना फैलाइने जानकारी दिए। मन्त्रालयको मूलद्वारमा एकातिर रातो रङ्ग स्वस्थ फोक्सो र अर्कातिर सेता रङ्गको कृत्रिम फोक्सो राखिएको छ । दैनिक वायु प्रदूषणले सेता कृत्रिम फोक्सोलाई कसरी असर पर्दछ भन्ने देखाइनेछ । 'तीस दिनको अवधिमा मन्त्रालयको मूलद्वारमा राखिएको जोडी फोक्सोको रङ्ग वायु प्रदूषणको प्रभावले परिवर्तन हुँदै जानेछ । यसबाट कसरी वायु प्रदूषणले हाम्रो फोक्सोलाई हानि गरिरहेको छ भनेर देखाउने छ,' उनले भने,'उक्त कृत्रिम फोक्सोसँगै काठमाडौँको स्वस्थ हावाको मापदण्ड नियमित देखाइनेछ ।' मन्त्रालयका सहप्रवक्ता डा अधिकारीले मन्त्रालयमा कृत्रिम फोक्सो राख्नुका साथै सरकारले वायु प्रदूषणलाई सम्बोधन गर्नका लागि चालेका कदम र वायु प्रदूषणको असरलाई कम गर्न हरेक व्यक्तिले के गर्न सक्छन् भन्नेबारेमा पनि जनचेतना फैलाइने बताए। सन् २०२२ मार्च ४ मा देखाएको वायु गुणस्तरसम्बन्धी तथ्याङ्कअनुसार विश्वका एक सय ३१ देशमध्ये धेरै वायु प्रदूषण हुने देशमा नेपाल १६औँ स्थानमा रहेको छ ।नेपालमा सन् २०१९ मा वायु प्रदूषणका कारण ४२ हजार एक सयको मृत्यु भएको थियो भने त्यसमध्ये पाँच हजार ८० जनाको मृत्यु काठमाडौँमा मात्र भएको थियो । रासस"
"मिटरब्याज पीडितको आन्दोलनमा प्रहरी हस्तक्षेप, सिंहदरबार अगाडिबाट १० जना पक्राउ",काठमाडौं : प्रहरीले १० जना मिटरब्याज पीडितलाई नियन्त्रणमा लिएको छ । न्याय माग्न तराईबाट काठमाडौं आएका मिटरब्याज पीडित शुक्रबार सिंहदरबार बाहिर प्रदर्शनको तयारीमा रहेको बेला उनीहरूलाई प्रहरीले नियन्त्रणमा लिएको हो । सरकार आफूहरुको माग सम्बोधनमा गम्भीर नभएको भन्दै उनीहरू आन्दोलनमा उत्रिएका हुन्। सरकारले आफूहरूसँग पटकपटक सम्झौता गरेपनि माग सम्बोधनमा गम्भीर नभएको उनीहरूको गुनासो छ ।
"प्रेमनाथ ठाकुरको निलम्बन फुकुवा, अख्तियारमा भने मुद्दा छानबिनमा नै","काठमाडौं : नेपाल नागरिक उड्डयन प्राधिकरणको निलम्बनमा परेका उपमहानिर्देशक प्रेमनाथ ठाकुरलाई हवाइ सेवा निर्देशनालयको प्रमुखको जिम्मेवारी दिइएको छ। २ महिनाअघि घुस (गैर कानुनी लाभ) मागेको अडियोका कारण निलम्बनमा परेका ठाकुरलाई फुकुवा गरी बिहीबार जिम्मेवारी दिइएको प्राधिकरणका एक अधिकारीले जानकारी दिए। त्रिभुवन अन्तर्राष्ट्रिय विमानस्थलको महाप्रबन्धक ठाकुरले अन्तर्राष्ट्रिय हवाई कम्पनीसँग घुस मागेको अडियो सार्वजनिक भएपछि प्राधिकरण सञ्चालक समितिले निलम्बन गरेको थियो। पर्यटन मन्त्रालयको निर्देशनमा ठाकुरलाई निलम्बन गरिएको थियो भने आन्तरिक रूपमा छानबिन गर्न प्राधिकरणले उपसमिति खडा गरेको थियो। उक्त उपसमितिले दोषी देखिन प्रमाण जुटाउन नसकेको र उपसमितिकै सिफारिसमा निलम्बन फुकुवा गरिएको बताइएको छ। प्राधिकरणको कर्मचारी नियमावली अनुसार निलम्बन गरेको ३ महिनाभित्र आरोपलाई प्रमाणित गर्न नसके स्वतः फकुवा हुन्छ भन्दै ती अधिकारीले सोही बमोजिम ठाकुरलाई निलम्बन फुकुवा गरी काममा फर्काइएको बताए। तर, अख्तियार दुरुपयोग अनुसन्धान आयोगमा भने ठाकुरको मुद्दा छानबिनमा नै रहेको छ। प्राधिकरणले निलम्बन गरेसँगै ठाकुरको मुद्दालाई आयोगले पनि छानबिन प्रक्रिया अघि बढाएको थियो। प्राधिकरणले ठाकुरलाई निलम्बन गरेपछि अख्तियारले सार्वजनिक भएको अडियो र अन्य कागजात मागेको थियो। तर, २ महिना बितिसक्दा पनि थप कागजात पनि नमागेको र कुनै निर्णय पनि गरेको छैन, उनले भने। ठाकुरले पैसा मागेको अडियो भेटिएको छर लिएको नै प्रमाण नभेटिएका कारण निलम्बनमा राख्नुको औचित्य नहुने ती अधिकारीले बताए। आयोगले छानबिनका क्रममा दोषी ठहर गरे कारबाही अघि बढाउने पनि उनले जानकारी दिए। गत माघ २६ गते थाइ स्माइल एयरलाइन्सको नेपालका लागि जनरल सेल्स एजेन्ट (जीएसए) सोसाइटी इन्टरनेशनलका प्रतिनिधिसँग गैरकानुनी लाभ लिने सम्बन्धको अडियो सार्वजनिक भएको थियो।"
"विदेशमा मृत्यु भएका नेपालीको बीमा रकममा ठगी, वैदेशिक रोजगार विभागका कर्मचारीसहित ७ जना पक्राउ","काठमाडौं : वैदेशिक रोजगारीका क्रममा विदेशमा मृत्यु भएका नेपालीले पाउने बीमा रकम दिलाइदिन्छु भन्दै ठगी गर्ने गिरोह पक्राउ परेको छ। काठमाडौं उपत्यका अपराध अनुसन्धान कार्यालय मीनभवनको टोलीले बिहीबार काठमाडौंको गोंगबुबाट वैदेशिक रोजगार विभागका कर्मचारसहित ७ जनालाई पक्राउ गरेको हो। पक्राउ पर्नेमा वैदेशिक रोजगार विभागका कर्मचारी पशुपति अधिकारी,काभ्रेपलाञ्चोक रोशी गाउँपालिकाका रामबहादुर तामाङ,सर्लाहीको लालबन्दी नगरपालिकाका विनोद कुमार लामा , डिकबहादुर लामा,रविन भन्ने रविन्द्र मोक्तान, प्रकाश बहादुर गोले र रुद्रमान गोले रहेका छन्। वैदेशिक रोजगार विभागका कर्मचारी अधिकारीले कसको शव कहिले आउँछ भन्नेबारे ती गिरोहका व्यक्तिहरूलाई जानकारी दिने गरेको प्रहरीको अनुसन्धानले देखाएको छ। मृतक व्यक्तिहरूको नागरिकता, राहदानी,जन्मदर्ता,मृत्युदर्ता,वडा कार्यालयको सिफारिस,बीमा कम्पनीको लेटरप्याडलगायत महत्वपूर्ण कागजातहरूसहित पक्राउ गरेको उपत्यका अपराध अनुसन्धान कार्यालयका सूचना अधिकृत प्रहरी उपरीक्षक रविन्द्र रेग्मीले जानकारी दिए। रोजगारीका सिलसिलामा विदेशमा मृत्यु भएका र बिदामा आउँदा मृत्यु भएका नेपालीहरूले प्राप्त गर्ने बीमाको रकम दिलाइदिन्छु भनेर मृतकका आफन्तलाई ठगी गरेको प्रहरी अनुसन्धानबाट खुलेको छ। सो गिरोहले केही व्यक्तिहरू शव आउने स्थल कार्गो कार्यालय आसपास बसेर निगरानी गरी उक्त स्थानमा आउने पीडितसँग हामी बीमा कम्पनीबाट आएको प्रतिनिधि हौं भनी पीडितसँग सम्पर्क राख्ने गरेको समेत अनुसन्धानबाट खुलेको प्रहरीले जनाएको छ। उनीहरूले काम सम्पन्न भएपछि ४० देखि ५० हजार रकमसम्म दिने गरेको र बाँकी रकम गिरोहका मु्ख्य व्यक्तिहरू मिलेर खाने गरेको पाइएको छ।"
डलरसहित विदेश उड्न खोज्ने ११ जना फर्काइए,"काठमाडौं : शंकास्पद ३३ हजार अमेरिकी डलर बोकेर क्रोएसिया र रोमानिया हिँडेका ११ जना त्रिभुवन विमानस्थलबाट बुधबार पक्राउ परेका छन्। विमानस्थल सुरक्षा प्रमुख एसएसपी लालमणी आर्चायका अनुसार उनीहरू सवैजना भिजिट भिषामा विदेश जाँदै थिए। आवश्यक कागजपत्र सवै ठीकठाक नै थियो। उनीहरू प्रत्येकले ३३ हजार अमेरिकी डलर बोकेका थिए। सुरक्षा चेकजाँचका क्रममा उक्त अमेरिकी डलरका विषयमा उनीहरूले जानकारी दिन सकेनन्। उनीहरूको पासपोर्टमासमेत डलरको विषयमा जानकारी गराइएको थिएन। उनीहरू फ्लाइट दुबईको ५७६ नम्बरको उडानबाट दुबई जान लागेका थिए । उनीहरूको पासपोर्टमा डलरको विवरण उल्लेख थिएन। प्रहरी अनुसन्धानका क्रममा उनीहरू दुबईलाई ट्रान्जिट बनाइ रोमानिया र क्रोएसिया जान लागेको खुलेको छ। एसएसपी आर्चाय भन्छन्, कागजात ठीकठाक भएपनि उनीहरूसँग भएको डलरको विवरण बैंकिङ च्यानलमा थिएन। उनीहरूको यात्रा शंकास्पद देखिएका कारण अनुसन्धानका लागि नियन्त्रणमा लिइएको हो। अनुसन्धानका क्रममा उनीहरूले उक्त रकम आफ्नै व्यक्तिगत प्रयोजनका लागि लैजान लागेको बताएका थिए। डलर साट्दा पासपोर्टमा नै बैंकले लगाउने संकेत थिएन। अमेरिकी डलरको स्रोतसमेत उनीहरूले खुलाउन सकेनन्। पक्राउ पर्नेमा बागलुङका चन्द्रकान्त चालिसे, बुद्धवीर वाग्ले र पृथलाल घर्ती, काभ्रेका अर्जुनकुमार श्रेष्ठ, म्याग्दीका नरबहादुर गरबुजा र दिलकुमार पुन, रौतहटका लक्ष्मीप्रसाद चिमोरिया, नुवाकोटका टेकारे तामाङ र रामभक्त थापा, धनकुटाका मरिचमान लिम्बू र सोलुखुम्बुका दोर्जी तामाङ रहेका छन्। ग्लोबल रिक्रूटमेन्ट मेनपावरबाट उनीहरू दुबई जाँदै थिए । बरामद रकम मेनपावर सञ्चालककै हुनसक्ने प्रहरीको प्रारम्भिक अनुसन्धानबाट देखिएको छ। थप अनुसन्धानका लागि उनीहरूलाई राजस्व कार्यालय हरिहरभवन पठाइएको छ।"
प्यूठानमा एसईई दिएर घर फर्कंदै गरेका परीक्षार्थीको दुर्घटनामा मृत्यु,बुटवल : एसईई दिएर घर फर्कंदै गरेका एक बालकको प्यूठानमा दुर्घटनामा परी ज्यान गएको छ। विद्यानन्द मावि गोठिवाङ जुडापाटा परीक्षा केन्द्रमा परीक्षा दिएर घर फर्कंदै गर्दा बेल्वास मावि बेल्वास तापका १५ वर्षीय प्रतीक घर्तीको मृत्यु भएको हो। लोकचेतना एकेडमीको लु १ क १०९४ नम्बरको स्कुल बसले लु ६६ प ५३४९ नम्बरको मोटरसाइकललाई ठक्कर दिँदा ज्यान गएको प्रहीले जनाएको छ। घर्तीको उपचारका लागि अस्पताल लैजाँदै गर्दा बाटोमै मृत्यु भएको हो। बस चालक प्रहरीको नियन्त्रणमा छन्।
बैतडीमा नौ महिनामा ७४ जना बेपत्ता,"बैतडी : भारतसँग सीमा जोडिएको बैतडीमा चालु आर्थिक वर्षको नौ महिनामा ७४ जना बेपत्ता छन्। जिल्ला प्रहरी कार्यालयको तथ्यांकअनुसार चालु आवको अहिलेसम्म ४७ महिलासहित ७४ जना बेपत्ता भएका हुन्। बेपत्ता भएका ४७ महिलामध्ये ३० जना फेला परेका बैतडीका प्रहरी प्रवक्ता, प्रहरी निरीक्षक योगेश खत्रीले जानकारी दिए। यस्तै १८ बालिका बेपत्ता भएकामा सात र चार बालक बेपत्ता भएकामा तीन र पाँच पुरुष बेपत्ता भएकोमा एक पुरुष मात्रै फेला परेका जिल्ला प्रहरी कार्यालय बैतडीले जनाएको छ। हराउने महिला तथा बालबालिकामध्ये केही प्रहरीको सक्रियतामा भेटिन्छन् भने केही आफन्तकै पहलमा भेटिने गरेका प्रहरी निरीक्षक खत्रीको भनाइ छ। हराउने बेला प्रहरीलाई खबर गर्ने गरेका भए पनि धेरै जना भेटिएका भए पनि प्रहरीमा खबर नगर्ने पनि गरेका छन्। हराएकाको अझै पनि जिल्लास्थित मातहतका प्रहरी चौकी तथा छिमेकी जिल्लामा हुलिया एवं तस्बिरसहित पत्राचार गरिएको र खोजी भइरहेको प्रहरीले जनाएको छ। भारतसँग सीमा जोडिएको जिल्ला भएकाले सीमा नाकामा पनि कडाइ गरिएको छ।"
"सुनको मूल्य दुई सयले घट्यो,चाँदी बढ्यो",काठमाडौं : सुनको भाउ आज दुई सय रुपैयाँले घटेको छ। नेपाल सुन चाँदी व्यवसायी महासंघका अनुसार आज सुन दुई सय रुपैयाँले घटेर प्रतितोला १ लाख १० हजार कायम भएको छ। तेजाबी सुन १ लाख ९ हजार ५०० रुपैयाँ तोकिएको छ। अघिल्लो कारोबार दिन बिहीबार सुन ८ सय रुपैयाँले घटेर प्रतितोला १ लाख १० हजार २ सय रुपैयाँमा कारोबार भएको थियो। आज सुनको मूल्य घटेपनि चाँदीको भाउ बढेको छ। चाँदी ५ रुपैयाँले बढेर तोलाको १४४० रुपैयाँमा कारोबार भइरहेको महासंघले जनाएको छ। बुधबार प्रतितोला चाँदी १४३५ रुपैयाँमा कारोबार भएको थियो।
स्वास्थ्य सेवा विभागको टोलीद्वारा महाकाली अस्पतालको डायलासिस सेवा निरीक्षण,"महेन्द्रनगर : स्वास्थ्य सेवा विभागको टोलीले कञ्चनपुरको महाकाली प्रादेशिक अस्पतालको डायलासिस सेवाको निरीक्षण गरेको छ । स्वास्थ्य सेवा नर्सिङ सामाजिक सुरक्षा शाखाका प्रमुख डाखगेश्वर गोलाल,सुदूरपश्चिम स्वास्थ्य निर्देशनालयका प्रमुख डाजगदीश जोशी,वरिष्ठ कँसल्टेन्ट नेप्रोलोजीस्ट डाजुजुराम श्रेष्ठ र नर्सिङ अधिकृत करुणा तिमिल्सिनाले सञ्चालनको तयारीमा रहेको डायलासिस सेवाको निरीक्षण गरेका हुन् । अस्पताल व्यवस्थापन समितिका अध्यक्ष कृष्णानन्द भट्टले अस्पताल प्रशासनले डायलासिस सेवा सञ्चालनका लागि भौतिक संरचना र जनशक्ति तयारी अवस्थामा राखेको अवस्थामा स्वास्थ्य सेवा विभागबाट अनुमतिका लागि निरीक्षण गरेको बताए । स्वास्थ्य सेवा र सुदूरपश्चिम स्वास्थ्य निर्देशनालयबाट आएको टोलीले निरीक्षण गरेको हो,अध्यक्ष भट्टले भने,'शुक्रबारदेखि परीक्षणका रुपमा डायलासिस सेवा सुरु गर्ने गरी तयारीमा लागेका छौं ।' उनले डायलासिस सेवाका लागि आवश्यक जनशक्ति तयारी अवस्थामा रहेको बताए । यसअघि बजेट अभाव र स्वास्थ्य सेवा विभागले डायलासिस सञ्चालनको अनुमति नदिँदा सेवा सञ्चालन हुन सकेको थिएन । सेवा सुचारुका लागि सबै तयारी पूरा भएको अनुमति पाउन मात्रै बाँकी हो,'उनले भने'तत्काललाई दुई सिफ्टमा सेवा सञ्चालन गर्ने गरी तयारीमा लागेका छौं । महाकाली प्रादेशीक अस्पतालका व्यवस्थापन समिति सदस्य ईन्द्र साउँदले बिहीबार विभागको टोलीले डायलासिस वार्डको निरीक्षण गरेको बताए । 'विभागको टोलीले निरीक्षण गरेको छ तुरुन्तै सेवा सुचारु गर्ने तयारीमा अस्पताल व्यवस्थापन समिति छ ,'साउँदले भने'शुक्रबार परीक्षण गरेर आगामी सातादेखि सेवा सुचारु हुनेछ । महाकाली अस्पतालमा डायलासिस सेवा नहुँदा समस्या झेल्नु परेको यहाँका सेवाग्राहीको गुनासो छ । हाल कञ्चनपुरबाट सय बढी मिर्गौलाका बिरामी डायलासिसका लागि धनगढीस्थित सेती प्रादेशिक अस्पताल र सीमावर्ती भारतीय बजार जान बाध्य छन्।"
गुठी संस्थानको अतिक्रमित जग्गा खोज्दै वीरगन्ज महानगर,"वीरगन्ज : वीरगंज महानगरपालिकाले गुठी संस्थानको अतिक्रमित ३६ बिघाभन्दा बढी जग्गा सीमांकन गरेर किलाखुटी गाडेको छ। वीरगन्ज महानगरका विभिन्न वडा र महानगरसँगै सीमा जोडिएको पर्सागढी नगरपालिका४ मा गरी गुठी संस्थानका नाममा ११३ बिघाभन्दा बढी जग्गा छ। ती जग्गामा विभिन्न व्यक्तिले अतिक्रमण गरी भोगचलन गर्दै आएका छन्। गुठी संस्थानले आफ्नो जग्गा नापजाँच गरिदिन आग्रह गरेपछि वीरगन्ज महानगरपालिकाले गत बुधबारदेखि प्राविधिक टिम र आवश्यक जनशक्ति खटाएर जग्गा छुट्याउने काम थालेको हो। शुक्रबारसम्म अतिक्रमित गुठी संस्थानको ३६ बिघाभन्दा बढी जग्गा महानगरपालिकाको टोलीले सीमांकन गरेर किलाखुटी गाडेको हो। शुक्रबार मात्रै पनि १५ विघाभन्दा बढी जग्गा छुट्याएर किलाखुटी गाडिएको गुठी संस्थान कार्यालय पर्साले जनाएको छ। महानगरले गुठी संस्थानको जग्गा खोज्ने अभियान अन्तर्गत शुक्रबार तेस्रो दिन १५ बिघा ४ कट्ठा १० धुर जग्गा सीमांकन गरेर किलाखुटी गाडेको गुठी संस्थान कार्यालय पर्साका प्रमुख चुडामणि घिमिरेले बताए। महानगरसँगै जोडिएको पर्सागढी नगरपालिका४ को भेडाहा टोल र सबैया टांडीमा शुक्रबार उक्त जग्गा नापजाँच गरेर सीमांकन गरिएको घिमिरेले बताए। बुधबारदेखि सुरु भएको अभियानको तेस्रो दिनसम्ममा ३६ विघा १० कट्ठा १० धुर जग्गा छुट्याएर किलाखुटी गाड्न सफल भएको उनले जानकारी दिए। शुक्रबार सीमांकन गरी किलाखुटी गाडिएको जग्गामा करिब ६० घरपरिवारले पक्की तथा फुसको टहरा बनाएर बसोबास गरिरहेका छन्। यसअघि महानगरको टोलीले पर्सागढी नगरपालिका ४ भेडाहा टोलमै ९ बिघा १३ कट्ठा र बुधबार ११ बिघा १३ कट्ठा जग्गा सीमांकन गरेर किलाखुटी गाडेको थियो। महानगरले अतिक्रमित जग्गा छुट्याउन जीपीएस, नक्सा तथा आवश्यक सामग्रीसहित टोली फिल्डमा खटाउने गरेको छ। गुठी संस्थानले आफ्नो जग्गा नापजाँच गरिदिन आग्रह गरेपछि वीरगन्ज महानगरपालिकाले बुधबारदेखि प्राविधिक टिम र आवश्यक जनशक्ति खटाएर जग्गा छुट्याउने काम गरेको हो। वीरगन्ज महानगरपालिकाले अहिले सार्वजनिक तथा ऐलानी जग्गा खोजी अभियान चलाइरहेका बेला गुठी संस्थानले पनि आफ्नो जग्गा खोजी गरिदिन आग्रह गरेपछि महानगरले वीरगन्ज र यस आसपास रहेका गुठी संस्थानका अतिक्रमित जग्गा खोजी गरी सीमांकन गर्न सहयोग गरिरहेको मेयर राजेशमान सिंहले बताए। जग्गा नापजाँच गर्न गुठी संस्थान पर्साका प्रमुख घिमिरेसहित महानगरपालिकाको वडा नम्बर ४ का वडाध्यक्ष प्रदीप चौरसिया, महानगरपालिकाका सचिवालय सल्लाहकार हरि पोखरेल, जनसम्पर्क सल्लाहकार नवराज फुयाँल, नगर प्रहरी प्रमुख हरि भुसाल, अमिन देवलाल प्रसाद, उमेस प्रसाद साह, नथुनी मण्डल, अनिल पंडित र सुरेन्द्र ठाकुरसहितको टोली खटिएको छ।"
दैनिक ६ सयले दिन्छन् विदेश अध्ययनमा जान आवेदन,"शिक्षा, विज्ञान तथा प्रविधि मन्त्रालयको वैदेशिक अध्ययन अनुमति शाखाको तत्थ्याङ्कानुसार गएको साउनदेखि यही चैत २२ गतेसम्म ८० हजार नेपाली विद्यार्थीले विदेशमा अध्ययन गर्न जान अनुमतिपत्र (एनओसी) लिएका छन्। काठमाडौं : पछिल्लो समय वैदेशिक अध्ययनका लागि विद्यार्थीको विदेश मोह बढ्न थालेको छ। शिक्षा, विज्ञान तथा प्रविधि मन्त्रालयको वैदेशिक अध्ययन अनुमति शाखाको तत्थ्याङ्कानुसार गएको साउनदेखि यही चैत २२ गतेसम्म ८० हजार नेपाली विद्यार्थीले विदेशमा अध्ययन गर्न जान अनुमतिपत्र (एनओसी) लिएका छन्। उक्त शाखाले एनओसीका लागि अनलाइन आवेदन दिने व्यवस्था मिलाएको छ। अनलाइनमा आवेदन आएको एक दिनमा रुजु गर्ने र अर्को दिन एनओसी दिन थालिएको छ। बिहीबारमात्रै छ सय नौ अनलाइन आवेदन परेकामा पाँच सय २९ आवेदन स्वीकृत भएको वैदेशिक अध्ययन अनुमति शाखाका उपसचिव वासुदेव वस्तीले जानकारी दिए। उनका अनुसार आवेदन स्वीकृत भएका पाँच सय आवेदकले आज एनओसी पत्र पाउनेछन्। वैदेशिक अध्ययन अनुमति शाखाका अनुसार विसं २०७८ को वैशाखमा एक हजार छ सय ९६, जेठमा चार सय ५६, असारमा तीन हजार एक सय नौ, साउनमा पाँच हजार तीन सय ४१, भदौमा पाँच हजार आठ सय ६०, असोजमा चार हजार नौ सय ६३, कात्तिकमा तीन हजार सात सय ५७, मङ्सिरमा पाँच हजार छ सय ९५, पुसमा सात हजार ८५, माघमा नौ हजार पाँच सय १३, फागुनमा १३ हजार नौ सय ७२ र चैतमा १६ हजार तीन सय ४८ जनाले वैदेशिक अध्ययनका लागि अध्ययन अनुमतिपत्र (एनओसी) लिएका थिए। यस वर्षको वैशाखमा १५ हजार सात सय ७१ र जेठमा १४ हजार छ सय १३ जनाले वैदेशिक अध्ययनका लागि अध्ययन अनुमतिपत्र लिएका छन्। अध्ययनका लागि अष्ट्रेलिया, जापान, अमेरिका र क्यानडा जानेको सङ्ख्या बढी छ। हाल औसतमा दैनिक छ सय जनाले वैदेशिक अध्ययन अनुमतिपत्रका लागि आवेदन दिइरहेको शाखाले जनाएको छ। अनलाइनबाट आवेदन दिने, रुजु गर्ने र एनओसी पाउने समय सम्बन्धित विद्यार्थीलाई जानकारी गराउन थालेपछि लाइन बस्नेको सङ्ख्या घट्नाका साथै सेवा प्रवाह सहज र छिटो भएको एनओसीले जिकिर गरेको छ। रासस"
बस्ती हटाउने तयारीपछि तीनकुनेस्थित बागमती किनारका सुकुम्बासी घरेलु हतियारसहित प्रदर्शनमा,काठमाडौं : काठमाडौं महानगरपालिकाले तीनकुने गैरीगाउँ क्षेत्र आसपासका सुकुम्बासी बस्ती हटाउने तयारी गरेको छ। महनगरपालिकाले गैरीगाउँस्थित बागमती किनारका अव्यवस्थित बस्तीहरू हटाउने तयारी गरेको हो। महानगरपालिकाले बस्ती हटाउने तयारी गरेपछि सुकुम्बासीहरू घरेलु हातहतियारसहित प्रतिकारको लागि तयारी अवस्थामा छन्। अहिले टायर बालेर उनीहरू विरोध गरिरहेका छन्। काठमाडौं महानगरपालिकाले केही समयअघि देखि अव्यवस्थित सुकुम्बासी बस्ती हटाउने प्रयास गरे पनि सफल हुन सकेको छैन। काठमाडौंका मेयर बालेन्द्र साहले अव्यवस्थित सुकुम्बासी हटाउन पटकपटक सरकारलाई आग्रह गर्दै आएका छन्।
स्थानीयवासी भन्छन्ः त्रासै त्रासमा बाँचिरहेका छौँ,"हेटौंडा : मकवानपुरको हेटौंडामा रहेको रिद्धिसिद्धि सिमेन्ट उद्योगको चुनढुंगा खानीका कारण राक्सिराङ् गाउँपालिकास्थित सीमान्तकृत चेपाङ समुदाय जोखिममा परेका छन्। उद्योगको राक्सिराङ्४ स्थित खानीले गिङ्गुङ क्षेत्रमा चुनढुंगा उत्खनन सुरु गरेसँगै त्यहाँ बसोवास गर्दै आएका ९ घर चेपाङ समुदाय जोखिममा परेका हुन्। बस्तीलाई सुरक्षित क्षेत्रमा स्थानान्तरण नगरी खानीले चुनढुंगा उत्खननको कार्यलाई निरन्तरता दिँदा स्थानीयवासी त्रासमा बाँचिरहेका छन्। उनीहरूले बिहीबार पत्रकार सम्मेलन गरी तत्काल पुनर्वासको मागसमेत गरेका छन्। हामी डराइडराइ बाँचिरहेका छौँ, घरमा बालकदेखि वृद्धसम्म छन्। घरमाथि खानीबाट पाँगो माटो बगेर आउँछ, घर पुर्नै लागिसक्यो। दिउँसो भए त भाग्न सकिन्थ्यो, रातिको समयमा पहिरो आयो भने हाम्रो परिवार नै बाँच्दैनौँ, स्थानीय सानुमाया चेपाङले भनिन्। गहभरी आँसु बनाउँदै उनले खानीबाट बगेर आएको माटोले बारीमा लगाएको मकै, कोदो, फापरलगायतका खेतिपाती पुर्ने गरेको समेत सुनाइन्। बरु घरजग्गा बेचेरै हामी अन्तै बसाई सर्छौँ भन्दा पनि चलनचल्तीको मूल्यमा जग्गा खरिद गर्न खानीका सरहरू मान्नुहुन्न। सित्तैमा, सस्तो दिनेभए किन्छौँ भन्नुहुन्छ। हाम्रो सम्पत्तिको मूल्य उहाँहरू राख्नुहुन्छ। त्यहीँ बसेर गरिखाने अवस्था पनि छैन, अन्त जान ठाउँ पनि छैन, चेपाङ्ले दुखेसो गरिन्। त्यस्तै स्थानीय दिलबहादुर चेपाङ खानीका कारण बारीमा खेतिपाती गरेर परिवार पाल्ने अवस्था नरहेको बताउँछन्। धुलोधुँवा मात्रै होइन, पाँगो हिलो माटो सबै बगेर जग्गामा आउँछ। हिउँदमा त यस्तो छ, अब बर्खाको समयमा त झन ठूलो पहिरो आउने डर छ। मैले परिवार र जग्गाको संरक्षण कसरी गर्ने ? कि त न्याय चाहियो, कि जग्गा किनेर हामीलाई अन्यत्र सारियोस्, उनले भने। सो क्षेत्रमा हाल ९ घर चेपाङ परिवारको बसोवास छ। उनीहरूको कूल १०३ रोपनी जग्गा छ। बाँकी केही घर परिवार जग्गाजमिन त्यसै छाडेर विस्थापित भएका छन्। चेपाङ समुदायको साझा संस्था नेपाल चेपाङ संघले खानी प्रभावित स्थानीयलाई सुरक्षित स्थानमा स्थानान्तरण गरिदिनु भन्दै रिद्धिसिद्धि सिमेन्ट उद्योगसमक्ष पटक पटक पहल गरेको भए पनि उद्योगले बेवास्ता गर्दै आएको चेपाङ संघ राक्सिराङ४ का अध्यक्ष जितन चेपाङले बताए। उनले आफूहरूलाई विचौलियाहरूले डर धम्की देखाउने गरेको दुखेसो गरे। खानी क्षेत्रमा अस्थायी प्रहरी चौकी राखिएको भए पनि प्रहरी प्रशासनले उद्योग र ठूला मान्छेको मात्रै कुरा मान्ने गरेको उनको भनाइ छ। मकवानपुरका सहायक प्रमुख जिल्ला अधिकारी नेत्रप्रसाद शर्माले जिल्लावासीलाई शान्ति सुरक्षाको प्रत्याभूति दिलाउन प्रशासन प्रतिवद्ध रहेको बताए। 'यसबारे मलाई विस्तृतमा जानकारी छैन। मिडियाबाट झट्ट सुनेको चाही हो। पहिला विस्तृतमा जानकारी लिन्छौँ अनि कसरी अघि बढ्ने भन्नेबारे छलफल गर्छौं, उनले अन्नपूर्ण पोस्टसँग भने।"
लैंगिकमैत्री बजेट बनाउन स्थानीय तहका उपप्रमुखहरू प्रतिबद्ध,"उदयपुर : उदयपुरका स्थानीय तहका उपप्रमुखहरूले आगामी वर्ष लैंगिकमैत्री बजेट ल्याउने प्रतिबद्धता जनाएका छन्। राष्ट्रिय महिला आयोगले सदरमुकाम गाईघाटमा आयोजना गरेको लैंगिक हिंसा निवारणका असल अभ्यास र न्यायमा पहुँच सम्बन्धी अन्तर्क्रिया कार्यक्रममा उनीहरूले यस्तो प्रतिबद्धता जनाएका हुन्। उनीहरूले लैंगिकमैत्री विकासले मात्र आफ्नो पालिका समृद्ध बनाउन सकिने निष्कर्ष निकाल्दै आगामी वर्षको बजेटमा सुरुवाती चरणबाटै हरेक योजनालाई लैंगिकमैत्री दृष्टिकोणले अगाडि बढाइने बताए। कार्यक्रममा राष्ट्रिय महिला आयोगका अध्यक्ष कमला पराजुलीले विकास भन्नासाथ सडक, पूर्वाधार मात्र हो भन्ने सोचाइ बदलेर फरक ढंगले सोच्नु पर्ने बताइन्। उनले भनिन्, विकास सडक मात्र हैन् लैंगिकमैत्री शिक्षालय, स्वास्थ्य, खानेपानी, सचेतना पनि हो, जसले हिंसा, विभेदलाई न्यूनीकरण मात्र गर्दैन समृद्ध गाउँ बनाउन सहयोग पुग्छ।' उनले लैंगिक हिंसा निवारणका लागि मानव विकास, सचेतना, जागरण जस्ता कार्यको थालनी गर्नुपर्ने भएकाले विकास बजेटलाई फरक ढंगले परिचालन गर्न आग्रह गरिन्। अध्यक्ष पराजुलीले अहिले पनि गाउँ समाजमा लिंगका आधारमा हुने हिंसा, विभेद, सामन्ती चिन्तन, संस्कार कायमै रहेकाले यसलाई चिर्न अभियानहरू आवश्यक रहेको औंल्याइन्। वर्तमान कानुनी व्यवस्था प्रति प्रश्न गर्दै उनले भनिन्, अदालतले अपराध ठहर गर्ने तर क्षतिपूर्ति राज्यबाट भराउने व्यवस्था गरेको छ जुन गलत छ।' जसले अपराध गरेको हो उहीँबाट क्षतिपूर्ति भराउन पर्छ,' अध्यक्ष पराजुलीले भनिन्, गरिब, असहायका लागि राज्यले व्यहोरे पनि सम्पन्न व्यक्तिको हकमा स्वयंमबाट क्षतिपूर्ति भराउने व्यवस्था गर्नु पर्दछ।' उनले महिला हिंसा, सामाजिक कुरीतिबाट पीडित भएका र महिला अधिकार प्रयोग गर्न नदिएका व्यक्ति वा संस्था विरुद्ध लड्न आयोगले भूमिका निर्वाह गरेको बताइन्। आयोगका काम कारबाहीका विषयमा बोल्दै उनले लैंगिक हिंसामा परेका महिला तथा बालबालिकाहरूको तत्काल उद्धार, राहत, कानुनी सहायता, मनोसामाजिक परामर्श, सुरक्षित आश्रयस्थल उपलब्ध गराउन र पीडकलाई सजाय दिलाउन समन्वयकारी भूमिका निर्वाह गरेको बताइन्। स्थानीय तहका उपप्रमुख तथा न्यायिक समितिका सदस्यहरूले आआफ्नो पालिकामा लैंगिक निवारणमा भएका असल अभ्यास र समस्याका बारेमा जानकारी गराएका थिए। चौदण्डिगढी नगरपालिकाका उपप्रमुख मणिकादेवी दुलालले बजेट विनियोजन पूर्व आयोगबाट परिपत्र भए सोही अनुसार योजनाहरू निर्माण गर्न सकिने बताइन्। उनले समाजका सचेत वर्गबाटै लैंगिक हिंसाका घटनाहरू घटने गरेकाले कानुन कार्यान्वयनमा सबैको एकरुपता हुनुपर्ने बताइन्। एकल महिला जिल्ला सञ्जालकी अध्यक्ष शोभा दाहालले सामाजिक सुरक्षा भत्ता लिने क्रममा कर्मचारीले सधै विधुवा हो हैन, अर्को विवाह गरेको छ छैन भन्दै प्रमाणीकरण गर्दा थप पीडा भोग्नु परेको बताइन्। जिल्ला अदालतका श्रेष्तेदार धनबहादुर कार्कीले लैंगिक हिंसा न्यूनीकरणमा स्थानीय तहको भूमिका विषयक कार्यपत्र प्रस्तुत गरेका थिए। आयोगका अध्यक्ष पराजुलीले महिला सुरक्षा आवास, ओसिएमसी, जिल्ला प्रहरी कार्यालयको महिला सेल, जिल्ला अदालतका मुद्दाका प्रकृति, जिल्ला प्रशासन र प्रहरीको भूमिकाका विषयमा स्थलगत अनुगमन गर्दै छलफल गरेकी थिइन्।"
नुवाकोटको ऐतिहासिक सिन्दूरे जात्रा,"त्रिशूली : नुवाकोटको ऐतिहासिक भैरवी वर्षबन्धन२०७९ को सिन्दूरे जात्राअन्तर्गत अहिले देवीघाटस्थित जालपादेवी मन्दिरमा जात्रा लागिरहेको छ। राति १ बजे देवीघाटस्थित जालपादेवी मन्दिर पुगेका हरिमानसिंह डङ्गोलले भोग बलि खाएर आगामी वर्ष राष्ट्रमा के हुन्छ भन्ने विषयमा गोप्य रुपमा भविष्यवाणी गरे। नुवाकोट दरबार मौला अमालका द्वारे (सरकारका प्रतिनिधि) महेन्द्रकुमार शाहीका अनुसार आज बिहान दोस्रो चरणको भोग खाएपछि बिहान ५ बजे भगवान्सँगको प्रत्यक्ष साक्षत्कारका रुपमा दैवी शक्ति स्वरुपाका धामीले सो भविष्यवाणी गरेका हुन्। 'भोग बलि खाइसकेपछि आगामी वर्ष (विसं २०८० मा) मुलुकमा के हुन्छ भनेर गोप्य रुपमा भविष्यवाणी गरेको र त्यसलाई गोप्य रुपमा नै राष्ट्राध्यक्ष (राष्ट्रपति) समक्ष पठाइनेछ', द्वारे शाहीले भने, 'धामीले भविष्यवाणी बोलेर गर्ने भएकाले त्यसलाई शब्दमा उतारेर राष्ट्रपतिसमक्ष पठाउने गरिएको छ। शुभ रहेमा हर्षोल्लास गरिनेछ भने अशुभ सङ्केत देखिएमा राष्ट्रप्रमुखका तर्फबाट राष्ट्रपतिले क्षमापूजा गर्न लगाउनुहुनेछ।' चैतशुक्ल पूर्णिमाका दिन शुभसाइत बनाई गुभाजुमार्फत विशेष अनुष्ठान र तान्त्रिक विधिबाट भगवान्मा चढाइएको धामीलाई जीवित भगवान् (भैरवी देवीको प्रतीक) का रुपमा लिने गरिन्छ। बिहीबार साँझ भैरवीदेवी मन्दिरबाट देवीघाटस्थित जालपादेवी मन्दिरतर्फ प्रस्थान गरेका धामीधमिनीसहितको लवालस्कर नुवाकोटबाट बट्टारबजार, पुरानोपाटी, इनारपाटी, बाणाचौतारो, तल्लो पीपलटार हुँदै देवीघाट पुगेको हो। परम्परादेखि नै भैरवीदेवीको रथयात्रा गराउँदै आएका लच्याङ्गी गुठियारहरूले बिहीबार साँझ भैरवीदेवीको रथयात्रा भैरवीदेवी मन्दिरबाट देवीघाटस्थित जालपादेवी मन्दिर परिसर पुर्याएका थिए। अहिले देवीघाटमा रहेका धामीधमिनीसहितको भैरवीको रथयात्रा शनिबार अपराह्न नुवाकोट मण्डलातर्फ पुर्याइनेछ। धार्मिक विधिअनुसार गुठीको जग्गामै बनाइएको पदमार्गमा धामीले यात्रा गर्ने गरिए पनि उनको ढल्कँदै गएको उमेर (हाल ८५ वर्ष) र स्वास्थ्य अवस्थालाई दृष्टिगत गर्दै केही स्थानमा सवारीसाधनमार्फत यात्रा गराइएको छ। जात्रालुहरूले धामीले जालपादेवी मन्दिर पुग्नुअघि एक किमी अगावै पृथ्वी स्मारक उद्यान नजिकै त्रिशूली नदीमा स्थान गरेसँगै उनी हिँड्ने बाटोमा शुद्ध र सफा सेतो कपडा ओछ्याएर जालपादेवी र भैरवीदेवी माताको जयजयकार गर्दै जालपादेवी मन्दिरसम्म पुर्याएका थिए। जिल्लास्थित सरकारी कार्यालयका प्रमुखहरूसहित राजनीतिक दलका प्रतिनिधि, सामाजिक संघ संस्थाका प्रतिनिधिहरूको उपस्थितिमा जबरजङ्गगण देवीघाटका नेपाली सैनिकहरूले निशान झण्डा र भैरवी सलामीको बढाई दिँदै लावालस्करसहित भैरवीदेवी मन्दिर परिसरमा पुगेपछि द्वारेबाट सिन्दूर हालेसँगै यो वर्षको सिन्दूरे जात्रा समापन हुनेछ। गत फागुपूर्णिमाको दिनदेखि सुरु भएको यो वर्षको भैरवी वर्ष बन्धनअन्तर्गत यही चैत २२ गते साँझ बूढीदेवता स्थान परिसर र भैरवीदेवी मन्दिर परिसरमा लिङ्गो ठडाएसँगै यहाँको वातावरण उल्लासमय भएको थियो। यो उल्लास चैत २५ गते सिन्दूर खेल्ने समयसम्म कायम रहन्छ। भैरवी वर्षबन्धन२०७९ को धार्मिक विधि भने आगामी वैशाख ३ गतेसम्म कायम रहने द्वारे शाहीले जानकारी दिए। 'सरकारी जात्राका रुपमा रहेको सिन्दूरे जात्रा कहिलेदेखि सुरु भएको भन्ने यकिन मिति पाइन्नँ', उनले भने, 'विसं १८०१ मा नुवाकोटमाथि पृथ्वीनारायण शाहले विजय गरेपश्चात् भैरवीदेवी मन्दिर परिसरमा साततले दरबार निर्माण गरेर जात्रालाई विशेष रुपमा मनाउने व्यवस्था मिलाइएको देखिन्छ।' सिन्दूरे जात्राको विशेष रौनक लिङ्गो उठाउने, भैरवीदेवी मन्दिरको रथयात्रा, जीवित भगवान्का रुपमा रहेका धामीको जालपादेवी मन्दिर प्रस्थान, जालपादेवी मन्दिरमा भोग बलि, राष्ट्रमा के हुन्छ भनेर उनले गर्ने भविष्यवाणी, जालपादेवी मन्दिरबाट फर्केपछि जिल्लाभरका सरोकारवाला व्यक्तिहरूको उपस्थितिमा खेलिने सिन्दूर मुख्य अकर्षण र महत्वका रुपमा रहन्छ।"
आज देशका कुनकुन ठाउँमा पानी पर्छ?,मौसम पूर्वानुमान महाशाखाका अनुसार कोशी र गण्डकी प्रदेशको पहाडी भूभागका एकदुई स्थानमा मेघ गर्जनचट्याङसहित हल्काक्षणिक वर्षाको सम्भावना रहेको छ। काठमाडौं : आज देशको पहाडी भूभागमा आंशिक बदली रही बाँकी भूभागमा मौसम सामान्यतया सफा रहने छ। मौसम पूर्वानुमान महाशाखाका अनुसार कोशी र गण्डकी प्रदेशको पहाडी भूभागका एकदुई स्थानमा मेघ गर्जनचट्याङसहित हल्काक्षणिक वर्षाको सम्भावना रहेको छ। शुक्रबार राति कोशी प्रदेशका साथै देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहने छ।
टीकापुर साहित्य महोत्सव शनिबारदेखि,"कैलाली : कैलालीको टीकापुरमा पहिलो पटक शनिबारदेखि टीकापुर साहित्य महोत्सव हुँदैछ । टीकापुर साहित्य समाज उक्त महोत्सव आयोजना गरेको हो । टीकापुरस्थित सिद्धार्थ होटलमा तीन दिनसम्म चल्ने महोत्सवमा कला, साहित्य, शिक्षा, विकास, समाज, राजनीतिलगायत २० सत्रमा छलफल हुने छ । छलफलमा सहभागी हुने सहजकर्ता र वहसकर्ताको टुङ्गो लागिसकेको टीकापुर साहित्य समाजका अध्यक्ष महेशविक्रम शाहले जानकारी दिए। महोत्सवको उद्घाटन सत्रमा लेखक तथा विश्लेषक डा सिके लालको सामाजिक सद्भाव विषयमा प्रस्तुती रहनेछ । टीकापुर साहित्य महोत्सव हरेक वर्ष गरिने अध्यक्ष शाह बताउँछन् । महोत्सवमा देशभरका चर्चित साहित्यकार, लेखक, पत्रकारलगायत सहभागी हुनेछन् । महोत्सवको उद्घाटन सत्रमा तीन विधामा पुरस्कार प्रदान गरिने आयोजक संस्थाले जनाएको छ । रु एक लाख राशिको खड्ग स्मृति राष्ट्रिय गौरव पुरस्कार, २०७८ थोमस वर्गिज र मेरी वर्गिजलाई प्रदान गरिने छ । उक्त पुरस्कार टीकापुर योजनाबद्ध सहरका परिकल्पनाकार पूर्व मन्त्री स्व खड्गबहादुर सिंहको सम्झानामा स्थापना गरिएको हो । वर्गिज दम्पतीले टीकापुरमा आवासीय विद्यालय (हाल वीरेन्द्र विद्या मन्दिर मावि) स्थापना गरी यहाँको शैक्षिक क्षेत्रमा योगदान दिएका थिए। यस्तै ५० हजार राशिको टीकापुर साहित्य समाज प्रतिभा पुरस्कार गायिका अनु चौधरीलाई प्रदान गरिने छ । सुदूरपश्चिमका प्रतिभालाई प्रदान गरिने यो पुरस्कार नेपाली, खस र थारु भाषामा गीत गाएर भाषा र कलाको उन्नयन तथा प्रवर्द्धन गरेकाले उनलाई प्रदान गर्न लागिएको हो । यस्तै रु २५ हजार राशिको टीकापुर साहित्य समाज जेहेन्दार विद्यार्थी पुरस्कार टीकापुर उच्च माविबाट उत्कृष्ट नतिजा ल्याएका गणेश बाबा बोर्डिङ स्कुलका छात्र प्रवेश रावललाई दिइने भएको छ । स्थानीय साहित्यकार कान्तिप्रसाद ज्ञवालीले टीकापुरलाई चिनाउने कार्यक्रम आयोजना गरिएकामा खुसी व्यक्त गरे। साहित्यमार्फत सामाजिक सद्भाव कायम गर्ने उद्देश्यले साहित्य कार्यक्रम आयोजना गरिएको हो । कार्यक्रम बिहान १० बजेदेखि साँझ ५ बजेसम्म चल्ने बताइएको छ । चिसापानीदेखि टीकापुर उद्यानसम्म कर्णाली नदीमा र्याफ्टिङको व्यवस्थासमेत गरिएको छ ।"
