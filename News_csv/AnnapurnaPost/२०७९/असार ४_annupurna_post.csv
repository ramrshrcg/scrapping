शीर्षक,विवरण
सन् २०२२ को ताइवानले आर्थिक वृद्धि ३७५ प्रतिशत हुने प्रक्षेपण,ताइपेइ : ताइवानको मौद्रिक नीति अख्तियार गर्ने सरकारी निकायले यस वर्ष ताइवानको आर्थिक वृद्धि ३७५ प्रतिशत रहने प्रक्षेपण गरेको छ। उक्त संस्थाले उपभोक्ता मूल्य सूचकाङ्क (सिपिएल) को वृद्धिदर २८३ प्रतिशत रहने अनुमान गरेको छ। यसै हप्ताको सुरूमा सार्वजनिक सरकारी तथ्यांकअनुसार कोभिड१९ महामारीको कारण खपत सुस्तता र औद्योगिक पुनः स्थापनालाई ध्यानमा राख्दै आर्थिक वृद्धि तथा उपभोक्ता मूल्य सूचकाङ्कलाई समायोजन गरिएको हो। यसपहिले मार्चमा सार्वजनिक तथ्याङ्कमा सरकारले ताइवानको अर्थतन्त्र ४०५ प्रतिशतले वृद्धि हुने र उपभोक्ता खर्च मूल्य वार्षिक २३७ प्रतिशत कायम रहने उल्लेख गरिएको थियो। तथ्याङ्कअनुसार मे महिनामा ताइवानको उपभोक्ता मूल्य ३३९ प्रतिशतले वृद्धि भएको थियो। यसलाई अधिकारीले झन्डै एक दशकमा भएको सबैभन्दा ठूलो उपलब्धि भनेका छन्।
"एनआरएनएको प्राथमिकता : नागरिकता, मताधिकार, लगानी र वैदेशिक रोजगार","काठमाडौं : गैर आवासीय नेपाली संघ(एनआरएनए) को नयाँ नेतृत्वले नेपाली नागरिकता, मताधिकर, लगानी र वैदेशिक रोजगारमा विशेष प्राथमिकता दिएको छ। केही महिनाअघि चयन भएको नयाँ नेतृत्वले यी विषयमा एकसाथ सरकारबाट समस्या समाधान गर्न लबिङ गर्दै आएको छ। प्रधानमन्त्री शेरबहादुर देउवाले एनआरएनएले उठाएका जहाज माग सम्बोधन गर्ने प्रतिवद्धता जनाएका छन्। विदेशमा बस्ने नेपालीलाई नागरिकता विदेशमा रहेका नेपालीलाई नागरिकता दिन सरकार सहमत देखिएको छ। लामो समयदेखि संसदमा विचाराधीन अवस्थामा रहेको गैरआवासीय नेपाली नागरिकता विधेयक छिट्टै प्रक्रियामा लैजाने तयारी सुरु भएको हो। प्रधानमन्त्री शेरबहादुर देउवाले संसदमा विचाराधीन रहेको गैरआवासीय नेपाली नागरिकता विधेयक अघि बढाउने विश्वास दिलाए। सरोकारवाला अन्य निकायसँग समन्वय गरी नागरिकता विधेयक छिट्टै अघि बढाउँछु उनले भने। तीन वर्षअघि नै गैरआवासीय नेपाली नागरिकता विधेयक बनाइए पनि संसदबाट पारित हुन सकेको छैन। संघले यसअघि नेपाली नागरिकताको निरन्तरतामा लबिङ गर्दै आएको थियो। गन्तव्य मुलुककै सरकारले दोहोरो नागरिकता नमानेपछि उनीहरुले सरकारलाई संविधानमा गैरआवासीय नेपाली नागरिकता दिलाउन कन्भिन्स गराएका थिए। उक्त नारिकताबाट गैरआवासीय नेपालीहरुले सामाजिक, सांस्कृतिक तथा आर्थिक अधिकार पाउँछन्। गैरआवासीय नेपाली संघका कार्यकारी अध्यक्ष कुल आचार्यले प्रधानमन्त्री देउवाले संसदबाट विधेयक पारित गर्ने आश्वासन दिएकोमा उत्साहित भएको बताए। नागरिकता ऐन आयो भने नेपालको सम्पत्ति बेच्न बन्द हुन्छ, लगानी लगानी भित्रिन्छ, उनले भने,देशलाई कुनै पनि घाटा हुँदैन, फाइदै फाइदा हुन्छ। गैरआवासीयलाई नेपाली सरह अधिकार दिएमा लगानीमा कुनै कमी नहुने उनले विश्वास दिलाए। मतदानको अधिकार विदेशमा बस्ने नेपालीलाई मतदानको अधिकार दिनुपर्ने गैरआवासीय नेपालीहरुको माग छ। विदेशी नागरिकता लिन योग्य हुँदाहुँदै पनि अधिकांश नेपाली नेपालकै नागरिकता र राहदानीमा छन्। उनीहरुको मतदानको अधिकार सुनिश्चत गर्न सरकारले कानुनी बाटो खोल्नुपर्ने सर्वत्र आवाज उजेको छ। सर्वोच्च अदालतले २०७४ मै विदेशमा रहेका नेपालीलाई मतदानमा भाग लिन सरकारलाई आदेश दिए पनि अझै कार्यान्वयन हुन सकेको छैन। आउँदो निर्वाचनमा सुनिश्चित हुनेगरी कानुनी व्यवस्था तय गर्न उनीहरुले माग गरेका हुन्। अध्यक्ष केसीले धेरैजसो नेपाली वैदेशिक रोजगारीका क्रममा विदेशमा रहेकाले मताधिकर दिनुपर्ने उनले बताए। परराष्ट्रमन्त्री नारायण खड्काले विदेशमा बस्ने नेपालीलाई मताधिकार दिन सरकार गम्भीर भएको बताए। छिट्टै विदेशमा बस्ने नेपालीलाई मतदानमा भाग लिने व्यवस्था गर्नेछौं उनले भने। संघका अनुसार ६० लाख भन्दा बढी नेपाली विदेशमा बस्छन्। केन्द्रीय तथ्यांक विभागको पछिल्लो तथ्यांक अनुसार २२ लाख नेपाली वैदेशिक रोजगारीका क्रममा बाहिर छन्। संघका अध्यक्ष डाबद्री केसी विदेशमा बस्ने सम्पूर्ण नेपालीलाई नेपालमा रहेका नेपालीसरह व्यवहार गर्न आग्रह गर्छन्। लगानीमा झन्झट गैरआवासीय नेपालीले राष्ट्र निर्माणका लागि लगानी गर्न चाहन्छन्। तर सरकारले लगानी प्रक्रिया सहज बनाएको छैन। संघमार्फत नेपालमा लगानी भित्र्याउन १० अर्बको फण्ड स्थापना गरिए पनि सरकारले सहजीकरण गर्न नसक्दा कार्यान्वयन हुन सकेको छैन। लगानीको नियम सुधार नभएका कारण लगानी ल्याउन समस्या भएको अध्यक्ष केसीले बताए। अध्यक्ष केसी विदेशमा बस्ने नेपालीहरुका लागि लगानी ल्याउन अधिकतम, न्यूनतम कुनै सीमा नतोकी लगानी गर्ने वातावरण बनाउन आग्रह गर्छन्। संघका संस्थापक अध्यक्ष उप्रेन्द्र महतोले सरकारले स्पष्ट बाटो नखोलेकाले १० अर्ब लगानी ल्याउन समस्या परेको बताए। अफिस सञ्चालन भएको ६ महिना भइसक्यो, आएको पैसा पनि लगानी गर्न पाइएको छैन उनले भने। प्रक्रिया सहज बनाइदिए छिट्टै विदेशी लगानी नेपाल भित्र्याउन सकिने उनले बताए। प्रक्रिया सहज भएमा १० अर्ब मात्र होइन, छिट्टै ५० अर्बको पुयाउन सकिन्छ,महतो भन्छन्,नेपाल डेभलपमेन्ट फण्डको जिम्मेवारीमा वैदेशिक रोजगारमा रहेका नेपालीलाई पहिलो मौका दिएका छौं। यसमा ठूला लगानी भन्दा साना लगानीकर्ताले प्राथमिकता पाउने गरी रोजगारीमा रहेकालाई प्राथमिकता दिइएको बताए। सरकारले लगानीमा सहज प्रक्रिया अबलम्बन गरेमा छिट्टै एक अर्ब डलर खाता खोलेर विदेशी मुद्रा नेपाल ल्याउने उनको भनाइ छ। नेपाल उद्योग वाणिज्य महासंघका वरिष्ठ उपाध्यक्ष चन्द्रप्रसाद ढकालले नेपालमा लगानीको प्रशस्त अवसर रहेकाले लगानी गर्न गैरआवासीयहरुलाई आग्रह गरे। कतिपय परियोजना रेडी टु गोको अवस्थामा रहेको भन्दै विदेशमा बस्ने नेपालीलाई लगानी गर्न आह्वान गरेका हुन्। जलविद्युत, पर्यटन, उत्पादनमूलक उद्योग क्षेत्रमा संभावना प्रशस्त छन्,उनले भने,तपाइहरु बसेको मुलुक भन्दा यहाँ सहज छ, नेपालमा लगानी गर्नुहोस्। परराष्ट्रमन्त्री नारायण खड्गाले एनआरएनएका लागि छुट्टै विशेष आर्थिक क्षेत्र (सेज) निर्माण गर्ने घोषणा गरेका छन्। श्रमिकको बेहाल सरकारले वैदेशिक रोजगारीलाई व्यवस्थित गर्न नसक्दा श्रमिकको बेहाल भएको छ। सामाजिक सुरक्षामा समेट्न नसक्दा श्रमिक विचल्लीमा पर्ने गरेका छन्। श्रम, रोजगार तथा सामाजिक सुरक्षा मन्त्री कृष्णकुमार श्रेष्ठले विदेशमा रहेका नेपालीलाई सामाजिक सुरक्षा कोषमा जोड्न लागिएको बताउँछन्। मलेसियासँग जोडिएको र अब नयाँ तथा नविकरण श्रम सम्झौता हुँदा सामाजिक सुरक्षा अनिवार्य गर्न लागिएको उनको भनाइ छ। नेपालमै पैसा जम्मा हुनेगरी प्रक्रिया अघि बढाएका छौं उनले भने। स्वरोजगार, अनौपचारिक र विदेशमा रहेका नेपालीलाई सामाजिक सुरक्षा कोषमा जोड्ने तयारी सुरु भएको उनको भनाइ छ। केही नेपाल ऐन संशोधन गरी वैदेशिक रोजगारमा रहेका नेपालीलाई सामाजिक सुरक्षामा समेट्न खोजका छौं उनले भने।"
भलिबल संघको अध्यक्षमा कार्की,"धनकुटा : जिल्ला भलिबल संघ धनकुटाको १४ औं जिल्ला अधिवेशनले अध्यक्षमा पुनः गौरव कार्कीलाई चयन गरेको छ। शनिबार सम्पन्न संघको १४ औं जिल्ला अधिवेशनले अध्यक्ष कार्कीको अध्यक्षतामा १४ सदस्यीय नेतृत्व चयन गरेको हो। कार्की यसअघि पनि अध्यक्ष रहेका थिए। जिल्ला खेलकुद विकास समितिका अध्यक्ष मनोजकुमार राई प्रमुख आतिथ्यतामा सम्पन्न अधिवेशनबाट समितिको उपाध्यक्षमा गणेश पाण्डे, दिनेशराज सुवेदी, महासचिवमा रविनकुमार लिम्बू, कोषाध्यक्षा अमृत राई, सदस्यहरुमा राष्ट्रमिला राई, जुनु राई, सुबन श्रेष्ठ, सुरज लिम्बू, पदम भट्टराई, सुबिन राई, विशेश्वर तिम्सिना, यम पौडेल, झमक श्रेष्ठ रहेका छन्। त्यस्तै अधिवेशनले प्रदेश प्रतिनिधिमा विनय राई, अमृत राई र केन्द्रीय प्रतिनिधिमा ऋषिराम पराजुलीलाई चयन गरेको छ।"
बङ्गलादेशमा बाढीमा परी २५ जनाको मृत्यु,"बङ्गलादेश : देशमा विनाशकारी बाढीका कारण बङ्गलादेशमा २५ जनाको मृत्यु भएको सञ्चारमाध्यमहरूले जनाएका छन्। रेडियो पाकिस्तानले देशका विभिन्न सहरहरूमा ४० लाखभन्दा बढी मानिस अलपत्र परेको बताएको छ। भारी वर्षाका कारण बुधबार (जुन १५) त्यस क्षेत्रमा बाढी आएको हो। बुधबार (जुन १५) उत्तरपूर्वी क्षेत्रहरूमा भारी वर्षा र अपस्ट्रीम भारतको मेघालयमा रेकर्डब्रेक हने गरी वर्षात् भएको छ। सिलहट र सुनमगञ्ज जिल्लामा बाढीको अवस्था बिग्रँदै गएको छ भने अन्य जिल्लामा पनि बाढीको जोखिम रहेको स्थानीय सञ्चारमाध्यमले शनिबार जनाएका छन्। डेली स्टारका अनुसार सिल्हेटका गोवाइनघाट, कम्पानिगञ्ज, कानाईघाट, जैंतियापुर, सिल्हेत सदर, जाकीगञ्ज, विश्वनाथ, गुलाबगञ्ज र बेनीबजार सबैभन्दा बढी प्रभावित क्षेत्र हुन्। त्यसैगरी हबिगञ्ज जिल्लाको अजमिरीगञ्ज, नबीगञ्ज, हबिगञ्ज सदर उपजिल्ला र हबिगञ्ज शहर शुक्रबारको बाढीले डुबानमा परेका छन्। आगामी दुई दिनभित्र बङ्गलादेश र भारतको उत्तरपूर्वी क्षेत्रमा बाढी तीव्र हुने अनुमान मौसमविद्हरूले गरेका छन्। आसममा १ लाख २३ हजार लाखभन्दा बढी मानिस प्रभावित भएका छन्। बाढीले जिल्लाका कैयौं तटबन्ध र सडक भत्काउनुका साथै धेरै घरहरू बगाएको छ। जिल्लाका पश्चिम नलबारी, घोगरापार, बारभाग, नलबारी, तिहु, बनेकुची र बर्खेत्री राजस्व सर्कलमा बाढीको प्रकोप जारी छ भने २०३ गाउँ डुबानमा परेका छन्। असम राज्य प्रकोप व्यवस्थापन प्राधिकरण (एएसडीएमए) को रिपोर्ट अनुसार विगत दुई दिनदेखि परेको मुसलधारे वर्षाले जिल्लाका धेरै नदीहरूको पानीको सतह बढ्दै गएको छ र १,८९१८० हेक्टर बाली जमिन डुबानमा परेको छ। जिल्लामा पछिल्लो २४ घण्टामा बाढीमा डुबेर दुई जनाको मृत्यु भएको जनाइएको छ। रासस"
तनहुँमा एक लाख रुपैयाँसहित नौं जुवाडे पक्राउ,तनहुँ : जिल्लाको शुक्लागण्डकी नगरपालिका७ खैरेनीटार टुडाँबाट ९ जना जुवाडे पक्राउ परेका छन्। शनिबार स्थानीय फनबहादुर गुरुङको घरमा अबैधरुपमा जुवातास खेलिरहेको अवस्थामा एक लाख ११ हजार ५५५ रुपैयाँसहित ९ जना जुवाडेलाई पक्राउ गरिएको जिल्ला प्रहरी कार्यालय तनहुँका प्रहरी निरीक्षक भानु शर्माले जानकारी दिए। उनका अनुसार अवैधरुपमा जुवातास खेलिरहेको गोप्य सूचनाको आधारमा जिल्ला प्रहरी कार्यालय तनहुँ र इलाका प्रहरी कार्यालय बेलचौताराबाट खटिएको प्रहरीले तास खेलिरहेको अवस्थामा पक्राउ गरिएको हो। जुवाडेहरुमाथि आवश्यक अनुसन्धान भईरहेको प्रहरीले जनाएको छ।
इलाम जिसस प्रमुखमा राई निर्वाचित,"इलाम : जिल्ला समन्वय समिति इलामको प्रमुखमा एमालेका उम्मेदवार जयप्रकाश राई विजयी भएका छन्। उपप्रमुखमा नेकपा (एकीकृत समाजवादी)का उम्मेदवार चित्रकला बराइली निर्वाचित भइन्। प्रमुखमा निर्वाचित राईले नेपाली कांग्रेसका विमल वैद्यलाई हराउँदै विजयी भएका हुन् भने उपप्रमुखमा एकीकृत समाजवादीका चित्रकला बराइलीले कांग्रसकी कमला अधिकारी बराललाई हराउँदै विजयी भइन्। प्रमुखमा एमालेका राईले १२ मत प्राप्त गर्दा उपप्रमुखमा एकीकृत समाजवादीका बराइलीले १३ मत प्राप्त गरिन्। सदस्यहरूमा एमालेका प्रेमराज गुरुङ, शेरबहादुर खालिङ, रामप्रसाद लिम्बु, सीता कार्की र मीनाकुमारी राई निर्वाचित भइन्। एकीकृत समाजवादीका तृष्णा लोहार र सपनादेवी राई शेर्पा निर्वाचित भए। महिला सदस्यमा एमाले र समाजवादीका उम्मेदवार मीना कुमारीको १२ मत आउँदा अरु दुई सदस्यले १३१३ मत प्राप्त गरेका छन् भने कांग्रेसका दुई उम्मेदवारले सातसात मत प्राप्त गरे। त्यस्तै दलित महिला सदस्यमा कांग्रेसका पार्वती विकको सात मत आएको थियो। एकीकृत समाजवादीका उम्मेदवारले १२ मत प्राप्त गरेका थिए। सदस्यमा एमालेका तीन उम्मेदवारले १२१२ मत प्राप्त गर्दा कांग्रेसका राजकुमार लिम्बु र विष्णुप्रसाद भट्टराईले आठआठ मत प्राप्त गरेका थिए।"
भारत सरकारले सेना भर्ती योजनामा थप परिवर्तन गर्ने,नयाँ दिल्ली : सेनाको नयाँ भर्ती योजनामा चलिरहेको हिंसात्मक विरोध प्रदर्शन रोक्ने दोस्रो प्रस्तावमा भारत सरकारले शनिबार नयाँ भर्तीका लागि रक्षा मन्त्रालयद्वारा गरिएको विज्ञापनमा १० प्रतिशत आरक्षणको घोषणा गरेको छ। यस योजनाले सुरक्षा बलको सेवा गर्न चार वर्षको अवधिको लागि युवाहरूलाई छानेको छ र त्यसमध्ये २५ प्रतिशतलाई स्थायी रोजगार दिइने छ भने बाँकी ७५ प्रतिशतले चार वर्षपछि सेवाबाट अवकाश पाउने छन्। सेनाको योजनाले युवाहरूलाई आन्दोलित बनाएको थियो। चार वर्षपछि आफूहरूलाई काम नलाग्ने बनाउने योजनाको विरोध गर्दै उनीहरूले चार वर्षे सेवा अवधिको सट्टा सेनामा दीर्घकालीन भर्तीको माग गरेका थिए। उनीहरुले भर्ती हुनका लागि बान्छनीय उमेर साढे १७ वर्षदेखि २१ वर्ष हुनुपर्ने प्राबधानको पनि विरोध गथरेका छन्। उमेर हद नाघेका धेरैले विगत दुई वर्षदेखि कोभिड१९ महामारीका बेला कुनै पनि नयाँ भर्ती उपलब्ध नहुँदा सेवाका लागि तयारी गरिरहेका युवाहरूले सेनामा सेवा गर्ने अबसर गुमेको भन्दै आन्दोलित भएपछि सरकारले शुक्रबार एक पटकको आवश्यकतालाई खुकुलो पार्दै भर्तीको पहिलो समूहको लागि उमेर सीमा २१ देखि २३ वर्षसम्म बनाएको छ। विरोध प्रदर्शनको दौडान उत्तेजित युवाहरूले थुप्रै रेलहरू जलाउनुका साथैसार्वजनिक सम्पत्तिमाथि आक्रमण गरेका थिए। सरकारको सेनामा भर्ना गर्ने नीतिप्रति असहमति जनाउँदै खासगरी भारतको पूर्वी राज्य बिहारमा प्रदर्शनले उग्ररूप लिएपछि सरकारले यो कदम चालेको हो।
प्रियंका बनिन् मिस नेपाल,काठमाडौं : मिस नेपाल वर्ल्डको उपाधि प्रियंका रानी जोशीले जितेकी छन्। शनिबार ललितपुरमा भएको फिनालेमा २३ प्रतिस्पर्धीलाई पछाडि पार्दै २४ वर्षीया जोशीले उपाधि जितेकी हुन्। जोशीलाई पूर्व मिस नेपाल नम्रा श्रेष्ठले ताज पहिर्याएकी थिइन्। त्यस्तै मिस नेपाल अर्थको उपाधि सरिशा श्रेष्ठले जितेकी छन् भने मिस इन्टरनेशनलको उपाधि न्यान्सी खड्काले जितेकी छन्। कोरोना महामारीका कारण यसअघिका दुई वर्ष प्रतिस्पर्धा हुन सकेको थिएन। मिस नेपाल द हिडेन ट्रेजरले आयोजना गर्दै आएको छ।
"काठमाडौंको टोखामा कुटपिटबाट एक युवकको मृत्यु, तीन जना पक्राउ",काठमाडौं : टोखा नगरपालिकामा कुटपिटबाट मृत्यु प्रकरणमा एक जना पक्राउ परेका छन्। टोखा नगरपालिका१ मालुङ बस्ने पाँचथर घर भएका २२ वर्षीय दिपेन लिम्बुको कुटपिटबाट मृत्यु भएको घटनामा संलग्न रहेको अभियोगमा मोरङ घर भई हाल काठमाडौं टोखा बस्ने ४० वर्षीय खगेन्द्र लिम्बुसहित तीन जनालाई गएराति प्रहरीले पक्राउ गरेको हो। टोखा नगरपालिका१ मालुङस्थित निर्माणाधीन घरमा काम गर्ने कामदारहरूबीच झैझगडा हुँदा गम्भीर घाइते भएका लिम्बुको शिक्षण अस्पतालमा उपचारको क्रममा मृत्यु भएको भन्ने खबर प्राप्त हुनासाथ खटिएको प्रहरीले कुटपिटमा संलग्न उनीहरूलाई पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको छ ।
बानेश्वर क्षेत्रको वाग्मती किनारबाट साढे चार मेट्रिक टन फोहर व्यवस्थापन,"काठमाडौं : काठमाडौं महानगरपालिका३१ बानेश्वर बहुमुखी क्याम्पसअघिको वाग्मती नदी क्षेत्रबाट साढे चार मेट्रिक टन फोहर व्यवस्थापन गरिएको छ। वाग्मती सफाइ महाअभियानको ४७५औँ हप्ताका अवसरमा आज बानेश्वर बहुमुखी क्याम्पसअघि भएको सफाइमा पूर्वमुख्यसचिव एवं प्रमुख अभियानकर्मी लीलामणि पौडेल, अधिकारसम्पन्न वाग्मती सभ्यता एकीकृत विकास समितिका अध्यक्ष उद्धवप्रसाद तिमिल्सिना, आयोजना प्रमुख नवराज प्याकुरेल, समितिका सञ्चालक सदस्य दिव्य घिमिरे, काठमाडौँ महानगरपालिका वातावरण विभागका प्रमुख सरिता राई, वाग्मती फोहर उन्मूलन उपभोक्ता समिति, सिभिल क्यापिटल मर्चेन्ट लिमिटेड, स्थानीयवासी, आलोकनगर समुदाय, अधिकारसम्पन्न वाग्मती समितिका कर्मचारी एवं वाग्मती सफाइ अभियानकर्मीको सक्रियता थियो। सफाइ कार्यक्रमसँगै त्यस क्षेत्रमा चेतना अभिवृद्धिका लागि घरदैलो कार्यक्रम पनि गरिएको अभियानकर्मी किशोरसिंह शाहीले राससलाई जानकारी दिनुभयो। आजको सफाइका क्रममा वाग्मती सफाइ अभियानकर्मी आनन्द नेपालीको जन्मदिनको उपलक्ष्यमा वाग्मती नदी किनारमा पीपल, रुद्राक्षको वृक्ष वृक्षरोपण गरिएको थियो। विसं २०७० जेठ ५ गतेदेखि सुरु भएको सफाइ महाअभियान प्रत्येक हप्ताको शनिबार बिहान दुई घण्टा निरन्तर चलिरहेको छ। जाडो, गर्मी, वर्षा, चाडपर्वलगायत प्रतिकूल अवस्थामा पनि सफाइ महाअभियान रोकिएको छैन। महाअभियानबाट प्रभावित भएर काठमाडौँ उपत्यकामा वाग्मतीका सहायक नदी सफाइ अभियान पनि सुरु भएको छ। हाल राजधानीमा २५ भन्दाबढी स्थानमा सफाइ भइरहेको छ। काठमाडौँ उपत्यका बाहिरका मुख्य सहर, नदी र सांस्कृतिक सम्पदास्थलमा पनि सफाइ भइरहेको छ। राजधानी बाहिर १०९ भन्दाबढी स्थानमा सफाइ भइरहेको जनाइएको छ। यसैगरी आज गुह्येश्वरीमाथिको वाग्मतीलगायत वाग्मतीका विभिन्न खण्ड, रुद्रमती, विष्णुमतीका तल्लो र माथिल्लो भाग, मनोहरा, चक्रपथका उत्तरी र पश्चिमी भागमा पनि सफाइ गरिएको जनाइएको छ। ललितपुरको गोदावरी खोला र भक्तपुरको हनुमन्तेमा पनि सफाइ जारी रहेको छ। अभियानकर्मीको सक्रियतामा देशव्यापीरूपमा सफाइ अभियान जारी रहे पनि स्थानीय सरकारको भने हुनुपर्ने जति सहयोग भएको छैन। फोहर व्यवस्थापन स्थानीय सरकारकै दायित्व भए पनि काम गर्ने रुचि देखाएका छैनन्। देशको राजधानी काठमाडौँ उपत्यकामा करिब तीन महिनासम्म थुप्रिएको फोहर बल्ल उठाइँदै छ। सांस्कृतिक सहरका रूपमा समेत विश्वमा परिचित काठमाडौँमा फोहर नउठ्दा पर्यटकमा पनि नकारात्मक सन्देश गएको छ। यसैगरी पर्यटकीय सहर पोखरामा समेत केही समय फोहर उठेन। स्थानीय सरकार भने मौन बसेका छन्। फोहर व्यवस्थापनमा स्थानीय सरकार चुकेको भन्दै जनता आक्रोशित भएका छन्। काठमाडौँ उपत्यकामा नदी किनार र पोखरामा तालका किनारमा फोहर फाल्न थाल्दासमेत स्थानीय सरकार मूकदर्शक बन्ने गरेका हुन्। स्थानीय तहको दोस्रो निर्वाचन सम्पन्न भएर मत परिणाम आइसकेको अवस्थामा राजधानी काठमाडौँमा फोहर व्यवस्थापनको विषयमा बहस चलेको छ। यसअघि सबै दलले जारी गरेको घोषणापत्रमा फोहर व्यवस्थापनलाई मुख्य बुँदाका रूपमा उठाएका छन्। निर्वाचन जितेपछि भने यसलाई बिर्सने गरेकाले समस्या आउने गरेको अभियानकर्मी कञ्चन राउत बताए। यसपटक फोहर व्यवस्थापन स्थानीय सरकारको प्राथमिकतामा पार्न निरन्तर खबरदारी गर्नुपर्ने उनले बताए। रासस"
बागमती प्रदेशबाट सबैभन्दा कम बजेट रसुवालाई,"रसुवा : आउँदो आर्थिक वर्ष २०७९८० का लागि बागमती प्रदेशले प्रदेशका १३ जिल्लामध्ये रसुवालाई सबैभन्दा कम बजेट छुट्याएको छ। प्रदेशले जिल्लाका लागि ५३ करोड ९६ लाख १० हजार रुपैयाँ मात्र विनियोजन गरेको हो। जसमा चालुतर्फ २० करोड ६० लाख ५३ हजार र पुँजीगततर्फ ६ करोड ३७ लाख २२ हजार रुपैयाँ बजेट विनियोजन गरेको हो। समानीकरण अनुदानतर्फ ३ करोड ७७ लाख ८९ हजार, सशर्त अनुदानतर्फ १२ करोड २५ लाख ६४ हजार, विशेष अनुदानतर्फ ४ करोड ५७ लाख र समपुरक अनुदानमा ६ करोड ३७ लाख ८२ हजार रुपैयाँ विनियोजन गरिएको हो। आउँदो आर्थिक वर्षका लागि जिल्लामा पहिरो रोकथाम र सिंचाइ सम्बन्धी कार्यक्रमले प्राथमिकता पाएको छ। प्रदेशले आउँदो आर्थिक वर्षका लागि ७० अर्ब ९३ करोड १२ लाख रुपैयाँ बजेट विनियोजन गरेको छ।"
कांग्रेसले गरेका कामको प्रचार हुन सकेन : पौडेल,"तनहुँ : नेपाली कांग्रेसका वरिष्ठ नेता रामचन्द्र पौडेलले कांग्रेसकै कारण तनहुँ जिल्लामा उल्लेख्य विकास भए पनि प्रचार गर्न नसकिएको बताएका छन्। तनहुँको व्यास नगरपालिका११ रानीगाउँमा आयोजित युवा अग्रजहरूसँगको भेटलाई सम्बोधन गर्दै वरिष्ठ नेता पौडेलले कांग्रेसले गरेको विकासलाई प्रचार गर्न नसक्दा पछि परेको उल्लेख गरे। 'यति धेरै भौतिक संरचना बनेका छन्, तनहुँवासीको आर्थिक उन्नति, रोजगारी सिर्जना भएको छ, तर कांग्रेसले गरेको हो भनेर प्रचार गर्न सकेनौं,' उनले भने। वरिष्ठ नेता पौडेलले कांग्रेसकै कारण जिल्लामा उल्लेख्य विकास भएको दाबी गरे। विसं २०४७ सम्म पृथ्वीराजमार्गबाहेक बाटोको पहुँच नभएको जिल्लामा कांग्रेसकै कारण बाटोघाटोमा ठूलो विकास भएको उल्लेख गर्दै वरिष्ठ नेता पौडेलले भने, 'शिक्षा, स्वास्थ्य, खानेपानीलगायतमा पनि हाम्रो ठूलो लगानी छ।' वरिष्ठ नेता पौडेलले गत निर्वाचनबाट केपी शर्मा ओलीको सरकारलाई देश बनाउनका लागि पाँच वर्षको म्याण्डेट दिइए पनि आपसी द्वन्द्वका कारण सरकार परिवर्तन भएको उल्लेख गरे। 'देशको विकास होस् भन्ने हाम्रो पनि चाहना थियो, तर उहाँहरूकै झगडाका कारण कांग्रेस नेतृत्वमा सरकार बनेको छ,' उनले भने। वरिष्ठ नेता पौडेलले कांग्रेस कमजोर हुनुमा कांग्रेसले जनताको चाहनाअनुसार काम नगर्नु मुख्य कारण रहेको बताउँदै भने, 'कम्युनिष्टहरू मिलेका कारण पनि कांग्रेस कमजोर भयो, तर जनताको चाहनाअनुसार काम गर्न सकिए कांग्रेस एक्लै बलियो हुन्छ।' संविधान निर्माणका लागि कांग्रेसको योगदानलाई जनताले भुल्न नसक्ने बताउँदै उनले भने, 'माओवादीलाई शान्तिपूर्ण प्रक्रियामा ल्याउन मेरो ठूलो भूमिका छ।'"
दाङमा एक युवतीमाथि सामूहिक बलात्कार,दाङ : दाङमा एक सुस्त मनस्थितिकी युवतीमाथि सामूहिक बलात्कार भएको छ। दाङको तुलसीपुर उपमहानगरपालिका५ की २५ वर्षीया सुस्त मनस्थितिकी युवतीमाथि असार २ गते राति तुलसीपुर९ दोघरेस्थित एक निर्माणाधीन घरमा चार जनाले सामूहिक बलात्कार गरेको प्रहरीले जनाएको छ। आरोपितमध्ये तुलसीपुर९ दोघरेका २४ वर्षीय शंकर बिक र २३ वर्षीय कमल चौधरी पक्राउ परेका छन्। भने अन्यको खोजी भइरहेको प्रहरी प्रमुख सुरेश काफ्लेले बताए।
पछिल्लो समय परराष्ट्र नीतिमा विचलन देखा परेको छ : पूर्वपरराष्ट्र मन्त्री ज्ञवाली,"काठमाडौं : नेकपा एमालेका उपमहासचिव एवं पूर्वपरराष्ट्र मन्त्री प्रदीप ज्ञवालीले परराष्ट्र नीति सञ्चालनमा विचलन देखिएको आरोप लगाएका छन्। मदन भण्डारी फाउण्डेसनले आयोजना गरेको वर्तमा नकुटनीतिक अभ्यास र यसका प्रभावहरु विषयक अन्तरक्रियामा उपमहासचिव ज्ञवालीले पछिल्लो समय केही विचलन देखा परेको बताए। दुबै छिमेकी समान महत्वको भएको भन्दै उनले छिमेकीलाई वेवास्ता गरेर जान नहुने सुझाव दिए। वर्तमान सरकारमा बीआरआई अगाडि बढाउन संकोच देखा परेको उनको भनाइ छ। सन्तुलित सम्बन्ध राख्न नसकेमा नेपाल भुराजनीतिक स्वार्थको भूमरीमा फस्ने चेतावनी दिए। हाम्रो परराष्ट्र नीति संविधानले व्यवस्था गरे बमोजिम सन्तुलित हुनुपर्छ, उनले भने, कुनै शक्ति राष्ट्रको रणनीति र सैन्य रणनीतिमा जान सक्दैनौं। हामीलाई कुनै पनि शक्तिले आफ्नो रणनीतिमा तान्ने प्रयास गर्नुहुँदैन। परराष्ट्र नीति सञ्चालनका सम्बन्धमा परराष्ट्र र कानुन मन्त्रालय बेखर देखिएको भन्दै उनले आपत्ति जनाए। एमसीसीमा अनावश्यक विरोधले मुलुकको विश्वसनीयतामा नै ह्रास आयो। राष्ट्रियतामा दलीय स्वार्थभन्दा माथि उठ्नुपर्छ, उनले भने।"
बैतडीमा अझै पुगेनन् पाठ्यपुस्तक,"बैतडी : बैतडीमा पाठ्यपुस्तक अभाव भएको छ। गत जेठ १ गतेदेखि नै नयाँ शैक्षिकसत्र सुरु भइसकेको भएपनि एक महिना बढी भइसक्दासमेत पाठ्यपुस्तक पुग्न सकेको छैन। बैतडीका सामुदायिक विद्यालयका लागि ८३ हजार पाठ्यपुस्तक आवश्यक भएपनि अहिलेसम्म ५० हजार मात्रै जिल्लामा पुगेका छन्। सबै पुस्तक नपुग्दा पठनपाठनमा समस्या भएको छ। विद्यार्थीसित विनापुस्तक पढाई गर्नुपर्ने बाध्यता छ। विद्यालय खुलेको एक महिना भएको भएपनि अझैपनि पाठ्यपुस्तकको अभाव रहेको सनातन धर्म मावि श्रीकोटका प्रधानाध्यापक बलदेव नाथले बताए। नयाँ शैक्षिकसत्रको पढाइ सञ्चालनमा रहेको भएपनि सबै पाठ्यपुस्तक नपुग्दा समस्या भएको छ। उनले भने, विद्यार्थी सङ्ख्याका आधारमा पाठ्यपुस्तक पुगेका छैनन्, पाठ्यक्रम हेरेर पठाउनुपर्ने बाध्यता छ। स्थानीय निर्वाचनका कारण पाठ्यपुस्तक छपाइमा ढिलाइ भएको जानकारी आएको र केही दिनमै जिल्लामा पाठ्यपुस्तक पुग्ने शिक्षा विकास तथा समन्वय इकाइ बैतडीका प्रमुख नरेन्द्रप्रसाद अवस्थीले जानकारी दिए। उनले भने, कक्षा ७ र ९ को सबै पुस्तक अभाव छ, बाँकी पनि विद्यार्थी सङ्ख्याका आधारमा आइपुगेको छैन। पाठ्यक्रम हेरेर पठनपाठन सञ्चालन गर्नुस् भनेर विद्यालयलाई भनेका छौँ। बैतडीमा ५४० सामुदायिक विद्यालय छन्। रासस"
सुतेकै अवस्थामा वडाध्यक्ष मृत फेला,जाजरकोट : जाजरकोट जिल्लाको कुशे गाउँपालिकाका एक जना वडाध्यक्ष मृत फेला परेका छन्। वडा नम्बर ७ का वडाध्यक्ष मनबहादुर घर्ती शनिवार मृत भेटिएका हुन्। शुक्रबार राति घरमै सुतेका अध्यक्ष घर्ती शनिबार बिहान मृत अवस्थामा फेला परेको सहायक प्रमुख जिल्ला अधिकारी झलक केसीले जानकारी दिए। आफन्तका अनुसार उनी खासै बिरामी थिएनन्। शुक्रबार बेलुका टाउको दुखेको छ भनेर खाना खाएर सुतेका थिए। बिहान किन उठेनन् भनेर कोठामा हेर्न जाँदा उनको मृत्यु भैसकेको थियो। मृत्युको कारण खुल्न नसकेपनि हृदयघातका कारण उनको मृत्यु भएको आशंका गरिएको छ। मृतक वडाध्यक्ष घर्ती नेपाल कम्युनिष्ट पार्टी(माओवादी केन्द्र) बाट निर्वाचित भएका थिए।
राप्रपा केन्द्रीय कार्यसमिति बैठक स्थगित,"काठमाडौं : राष्ट्रिय प्रजातन्त्र पार्टी (राप्रपा) को केन्द्रीय कार्यसमिति बैठक स्थगित भएको छ। यही असार ७, ८ र ९ गते काठमाडौंमा तय भएको बैठक विशेष कारणवश स्थगित गरिएको प्रवक्ता मोहन श्रेष्ठले जानकारी दिए। उनकाअनुसार बैठकको अर्को मिति चाँडै तोकिनेछ।"
दुबईका राजकुमार नेपालमा,काठमाडौं : दुबईका राजकुमार शेख मोहम्मद माक्तुम जुमा ला माक्तुम तीनदिने नेपाल भ्रमणका लागि शनिबार नेपाल आएका छन्। उनी पूर्वाञ्चल क्यान्सर अस्पतालमा राखिएको पेटको सिटिस्क्यान उपकरण शुभारम्भ गर्न आजै झापा पुगेका छन्। रासस
धादिङमा दुई ट्रक रासायनिक मल किसानले लुटे,"काठमाडौं : राजस्व अनुसन्धान विभागले नियन्त्रणमा लिएको दुई ट्रक रासायनिक मल किसानहरुले लुटेर लगेका छन्। धादिङको चरौंदीबाट नियन्त्रणमा लिएको ट्रकलाई काठमाडौं ल्याउँदै गर्दा किसानहरुले धार्केमा लुटेको जिल्ला प्रहरी कार्यालयका डीएसपी जागेश्वर भण्डारीले जानकारी दिए। उनका अनुसार करिब ३ सय हाराहारीमा किसानहरु भेला भएका थिए। रोपाइँको सयमा रासायनिक मल नपाएपछि किसाहरुले बाटो घेरेर बसेको प्रारम्भिक अनुसन्धानबाट खुलेको डीएसपी भण्डारीको भनाइ छ। 'राजस्व विभागले रासायनिक मल बोकेको ट्रक नियन्त्रणमा लिएर काठमाडौं ल्याउँदै गर्दा मल लुटिएको हो। ट्रकमा कति मल रहेको र कति लुटिएको अहिलेसम्म खुलेको छैन,' डीएसपी भण्डारीले अन्नपूर्णसँग भने। घटनाबारे अनुस्धान प्रक्रिया सुरु गरेको प्रहरीले जनाएको छ। रासायनिक मल नपाउँदा किसानहरु मारमा परेका छन्। संसदमा पनि रासायनिक मल उपलब्ध गराउन सांसदहरुले माग गर्दै आएका छन्।"
"सासूमाथि निर्घात कुटपिट, होस खुलेपछि बाहिरियो घटना","विराटनगर : झापाको दमक नगरपालिका९ शान्ति मार्गकी ३३ वर्षिया कल्पना कटुवाल(भण्डारी)ले आफ्नै वृद्धा सासूमाथि निर्घात कुटपिट गरेको घटना बाहिरिएको छ। बुहारीले मरणासन्न हुने गरी कुटपिट गरेपछि गम्भीर घाइते भएकी ६४ वर्षीया चन्द्रकला भण्डारीको विराटनगरस्थित नोबेल शिक्षण अस्पतालमा उपचार भइरहेको छ। उनको टाउको, अनुहार, घाँटी, कम्मरलगायत शरीरका अधिकांश भागमा चोट लागेको छ। टाउकोमा ४ टाँका लगाइएको छ। कुटाइको पीडाले थलिएकी वृद्धा राम्ररी बोल्न सक्ने अवस्थामा छैनन्। खाने कुरा खान सक्दिनन्। अस्पतालका अनुसार उपचारपछि स्वास्थ्य अवस्थामा सुधार हुँदै गएको छ। तर ३ दिन लामो उपचारपछि होस खुलेकी वृद्धा बेलाबेला आत्तिने, तर्सिने र डराउने गरिरहेको अस्पतालले जनाएको छ। दीर्घरोगी रहेकी वृद्धाले मुटु सम्बन्धी रोगको औषधि नियमित सेवन गर्दै आएकी थिइन्। स्वास्थ्यमा अरु पुरानै समस्या पनि रहेको उपचारमा संलग्न एक स्वास्थ्यकर्मीले बताए। वृद्धालाई आफ्नै घरको कोठाभित्र गत बुधबार बिहान ११ बजेतिर छोरी तुलसादेवी भण्डारी (कार्की)ले रगताम्य भएको अचेत अवस्थामा भेटेकी थिइन्। कोठाभित्र रगतमा लतपतिएको बेहोस अवस्थामा आमालाई भेटेपछि तत्काल उपचारका लागि दमककै लाइफलाइन अस्पताल लगियो। त्यहाँ सम्भव नभएपछि थप उपचारका लागि विराटनगर ल्याएका हौँ, तुलसाले भनिन्, सुरुमा त घटनाका बारेमा हामी अन्योलमा थियौँ। कोठाभित्रै लडेर यस्तो भएको होला भन्ने सोच्यौँ। उनका अनुसार सुरुमै दमकमा चिकित्सकले घटना शंकास्पद रहेको र वृद्धामाथि आक्रमण भएको हुनसक्ने बताएका थिए। उपचारका क्रममा वृद्धाको होस फर्किएपछि शुक्रबार साँझ मात्रै घटना बाहिरिएको हो। होसमा आएपछि उनैले घटनाका बारेमा बताएकी हुन्। प्रहरीका अनुसार हत्या गर्ने हिसाबले ढोकाको आग्लोले टाउको तथा शरीरका विभिन्न भागमा प्रहार गर्दै घाँटी थिचेर र सिरानीले मुख थुनेर बुहारीले दीर्घरोगी सासूको हत्या गर्न खोजेको देखिन्छ। कल्पनाले गत बुधबार बिहान १०:३० बजेतिर दमकस्थित आफ्नै घरभित्र कोठामा थुनेर सासूमाथि कुटपिट गरेको प्रहरीको प्रारम्भिक अनुसन्धानबाट खुलेको छ। तर घरमा आएकी आमाजू तुलसालाई सासू घरभित्रै लडेको बताएकी थिइन्। घटना भएका बेला कल्पनाका पति डिल्लीराम भण्डारी भने बुवा ६९ वर्षीय भीमबहादुर भण्डारीलाई उपचारका लागि विराटनगर लिएर आएका थिए। मस्तिष्कघात भएका भीमबहादुरको मंगलबार राति नोबेलमै शल्यक्रिया भएको हो। बिरामी ससुरालाई उपचार गराउन पति डिल्लीरामले लिएर गएपछि घरमा कल्पना, उनका ९ वर्ष तथा ९ महिनाका दुई छोरी र सासू मात्रै थिए। ९ वर्षकी छोरी स्कुल गएपछि उनले सासूमाथि आक्रमण गरेको प्रहरीले जनाएको छ। कुटपिटको कुरा बाहिरिएलगत्तै इलाका प्रहरी कार्यालय दमकले कल्पनालाई नियन्त्रणमा लिएर घटनाको अनुसन्धान सुरु गरेको छ। दमकका डीएसपी दिलिप गिरीका अनुसार कुटपिटको कारण पारिवारिक मनमुटाव भएको खुलेको छ। पारिवारिक मनमुटावका कारण सासूमाथि निर्घात कुटपिट गरेको देखिन्छ, उनले भने, घटनाको थप कुरा अनुसन्धानपछि खुल्ने छ। आमालाई मरणासन्न हुने गरी कुटपिट गर्ने पत्नी कल्पनाविरुद्ध डिल्लीरामले प्रहरीमा किटानी जाहेरी दिएका छन्। डिल्लीरामले दिएको जाहेरीका आधारमा कल्पनाविरुद्ध ज्यान मार्ने उद्योगको मुद्दा चलाउने तयारी गरिएको डीएसपी गिरीले बताए। उनका अनुसार ज्यान मार्ने हिसाबले सासूमाथि आक्रमण गरेको पाइएको छ। धनकुटा माइती भएकी कल्पना र डिल्लीरामबीच १२ वर्षअघि मागी बिहे भएको हो। प्रहरीका अनुसार भण्डारी परिवारमा विगतदेखि नै पारिवारिक विवाद र मनमुटाव रहेको पाइएको छ। परिवारसँग विवाद गर्दै कल्पनाले घरमा बस्न नमानेपछि डिल्लीरामले यसअघि २ वर्षसम्म पत्नी र छोरीलाई सुनसरीको इटहरीमा डेरामा खोजेर राखेका थिए।"
खाँचीकोटको चुन ढुंगा उत्खनन बन्द गर्ने कांग्रेसको निर्णय,"सन्धिखर्क : सन्धिखर्क७ खाँचीकोटमा उत्खनन गरिएको चुनढुंगाले वातावरणीय प्रभाव परेको भन्दै उत्खनन बन्द गर्ने कांग्रेस अर्घाखाँचीले निर्णय गरेको छ। विपि स्मृति भवन सन्धिखर्कमा शनिबार बसेको नेपाली कांग्रेस जिल्ला कार्य समिति अर्घाखाँचीको बैठकले जथाभावी चुनढुंगा उत्खननले वातावरणमा प्रभाव परेको भन्दै उत्खनन बन्द गर्ने निर्णय गरेको हो। बैठकले वडा कार्य समितिबाट परेको उजुरीका आधारमा स्थानीय तहको निर्वाचनमा पार्टीका उम्मेदवारलाई अन्तर्घात गर्ने १० जना नेतालाई निलम्बन गरेको छ। वडा कार्य समिति, पालिका समिति, प्रदेश क्षेत्रीय समिति हुँदै अनुशासन समितिले गरेको सिफारिसका अनुसार १० जना नेताहरूलाई निलम्बन गरिएको कांग्रेस अर्घाखाँचीका प्रचार विभाग प्रमुख सूर्य प्रसाद भुसालले बताए।"
आफू सत्तामा हुँदा पत्र लेख्नेहरुले एसपीपीको नाममा गठबन्धन फुटाउन खोजे : नेता सिंह,"काठमाडौं : नेपाली कांग्रेसका नेता प्रकाशमान सिंहले स्थानीय निर्वाचनको परिणामपछि झस्किएर गठबन्धन फुटाउने प्रयास सुरु भएको बताएका छन्। गठबन्धन के का लागि थियो, किन थियो भन्ने कुरा प्रमाणित हुँदै गएको भन्दै नेता सिंहले संविधानमाथि पटकपटक प्रहार भएकाले कांग्रेस नेतृत्वमा जारी भएको संविधान जोगाउन परिस्थितिले गठबन्धनमा जानु परेको स्पष्ट पारे। कांग्रेसका केही जित्ने साथीहरुले गठबन्धनका कारण अवसर नपाए पनि व्यवस्था जोगाउन गठबन्धनमा जानु परेकोसमेत उनको भनाइ छ। स्थानीय निर्वाचनको नतिजाले कांग्रेस पहिलो पार्टी बनेको भन्दै अब फेरि आउँदै गरेको निर्वाचनमा अझै मेहनत गरेर ठूलो पार्टी बनाउन जनतामा जानुपर्नेमा उनले जोड दिए। कांग्रेस बनेपा नगर समितिले शनिबार आयोजना गरेको कार्यक्रममा बोल्दै नेता सिंहले अहिले एसपीपीका बिषयमा हुँदै नभएको विषय उचालेर कांग्रेसमाथि प्रहार भैरहेकोमा आक्रोश पोखे। विपक्षी दलले आफू सत्तामा हुँदा पत्र लेख्ने, अनि एसपीपीको नाममा गठबन्धन फुटाउन सकिन्छ कि भनेर प्रयास गरेको सिंहको आरोप छ। कांग्रेसले राष्ट्रको अहित हुने कुनै सम्झौता नगर्ने भन्दै नेता सिंहले प्रधानमन्त्रीले पटक पटक आफू राष्ट्रको अहित हुने कुनै पनि सम्झौता गर्दिन भनेको स्मरण गराए। तर यो सम्झौता भएकै छ भन्नु, नियोजित तरिकाले १०बुँदे ड्राफ्ट सार्वजनिक गर्नुले विपक्षी दल आफैं फसिसकेको सिंहको तर्क छ। जुन पार्टीले लोकतन्त्रका लागि यतिका योगदान गर्छ उहीँ पार्टीले मुलुक र जनताको अहित हुने काम गर्छ भनेर आरोप लगाउनु अशोभनीय हुने सिंहले जिकिर गरे। कांग्रेसलेमात्रै मुलुकको हित गर्न सक्ने भन्दै नेता सिंहले पार्टीभित्रको आन्तरिक एकता बलियो भएमात्र लोकतन्त्र बलियो हुने धारणा राखे। पार्टीभित्र एकता कायम राखेर विधि पद्धतिमा कांग्रेस पार्टी संचालन गर्न सबैको ध्यान केन्द्रित गर्नुपर्नेमा उनले जोड दिए। निर्वाचित जनप्रतिनिधिले पार्टीका कमिटीसँग छलफल र सुझाव लिएर काम गर्न र पार्टी कमिटीले निर्वाचित जनप्रतिनिधिलाई सहयोग गरेर अघि बढ्न उनले आग्रह गरे।"
नेपालकै कारणले विश्वयुद्ध निम्तिन सक्छ : टोपबहादुर रायमाझी,"काठमाडौं : नेकपा (एमाले) का सचिव तथा पूर्व उपप्रधानमन्त्री टोपबहादुर रायमाझीले अमेरिकाको स्टेट पार्टनरसिप प्रोग्राम (एसपीपी) मा नेपालले कुनै पनि हालतमा सम्झौता गर्न नहुने बताएका छन्। एसपीपी सम्झौताबारे भन्दै बाहिर आएको मस्यौदा नेपालको हितमा नरहेको रायमाझीको दाबी छ। शनिबार रिपोर्टर्स क्लबको साक्षात्कारमा बोल्दै नेता रायमाझीले अहिले नेपालका सबै दलहरु एसपीपी सम्झौता गर्न नहुने पक्षमा उभिएको सुनाए। जहाँजहाँ जसको पालामा, जुनस्तरको प्रस्ताव गएको भए पनि, जजसको पालामा सम्झौता भए पनि सम्पूर्ण दलहरु, कांग्रेसले पनि यसलाई अघि बढाउन हुन्न भनेको छ। यस विषयमा आम सहमतिजस्तो देखिन्छ। यो खुसीको कुरा हो, उनले भने। अब देशलाई अहिलेका दल र यसका नेतृत्वकर्ताहरुले सही दिशा दिनुपर्नेमा पनि रायमाझीले जोड दिए। उनले भने, राजनीतिक दलहरु, जो चुकेको भए पनि, जानेर वा नजानेर भए पनि यो गलत थियो भन्ने अब समीक्षाको विषय बन्नुपर्छ। अब दलहरुले राष्ट्रियताको प्रश्नमा खासगरी विकास र समृद्धिको पक्षमा, सामाजिक न्याय र सुशासनको क्षेत्रमा एकमत हुन जरुरी छ। दलहरु बेलाबखतमा सँगै बसेर छलफल गर्नुपर्छ। दलहरुले अब एकआपसमा हिलो छ्यापाछ्याप गर्न नहुनेमा उनको जोड छ। उनले भने, विकास र समृद्धिको कमन एजेण्डामा छलफल गर्नुपर्छ। जसरी पनि सरकारमा जाउँ, जोसित पनि मिलेर जाउँ भन्ने प्रवृत्ति देखिएको छ, यो त्यति उचित होइन। हाम्रो कारणले विश्वयुद्ध हुनसक्छ नेता रायमाझीले अहिले विश्व राजनीति नै तरंगित बनेको र नेपालले सावधानी नअपनाए तेस्रो विश्वयुद्ध हुनसक्ने चेतावनी दिए। विश्वव्यापी रुपमा टक्कर भैरहेको छ, दुनियाँका मुलुकहरु विभाजित रुपमा गएका छन्। हामीले सन्तुलित विदेशी नीति अपनाउनुपर्छ। हामी कुनै देशतर्फ ढल्किनु हुँदैन। घोषित नीतिभन्दा बाहिर जानुहुँदैन। दलहरुले यो विषयलाई गम्भीरतापूर्वक लिनुपर्छ, उनले भने, हामी आफ्नो अन्तर्राष्ट्रिय नीतिबाट विचलित भयौं भने हाम्रो कारणले पनि विश्वयुद्ध निम्तिन सक्छ। यदि हामी आफ्नो नीति र अडानमा अडिग रह्यौं भने त्यो विश्वयुद्ध पनि रोक्न सकिन्छ। देश सानो वा ठूलो भएर हुँदैन। नीतिमा अडान हुनुपर्छ। उनले अहिले कसलाई प्रधानमन्त्री बनाउने वा नबनाउने भन्ने विषय मुख्य नभएको सुनाए। एमाले नेताहरुले माओवादी केन्द्रका अध्यक्ष पुष्पकमल दाहाललाई प्रधानमन्त्री बनाउनको लागि अफर गरेको विषयमा राखिएको जिज्ञासामा रायमाझीले भने, अब कसलाई प्रम बनाउने वा नबनाउने भन्ने कुरा मुख्य कुरा होइन। केपी ओलीजीले त्यस्तो भनेकोजस्तो लाग्दैन। देशमा सामाजिक न्याय, सुशासन, राष्ट्रियतासहितको समृद्धिलाई प्राप्त गर्नको लागि त्यो एजेण्डालाई केन्द्रविन्दु बनाएर चुनावी अभियान र कार्यक्रम बनाउनुपर्छ। सबै दल आफ्ना एजेण्डा बोकेर जनतामा जानुपर्छ। जसको बहुमत आउँछ, उसले सरकार चलाउने हो। उनले एजेण्डाबिहीन हुने अनि सरकार बनाउनको लागि गठबन्धन बनाउने कुरा यो देश र जनताको हितमा नभएको टिप्पणी गरे। उनले भने, बहुमत नआए एजेण्डा मिल्नेसँग सहकार्य गर्ने कुरा न्यायसंगत हो, सरकार बनाउनको लागि त्यो पनि निश्चित् समयको लागि सामान्य कुरा हो। चुनावमा सहकार्यको लागि पनि एजेण्डा मिल्नुपर्छ। अहिले एनी हाउ, सरकारमा जाउ र लुटेर खाउ भन्ने देखिएको छ। यो गलत हो। उनले प्रधानमन्त्री शेरबहादुर देउवाको अमेरिका भ्रमणबारे टिप्पणी गर्न आवश्यक नरहेको जिकिर गरे। उहाँ अब कुन एजेण्डा बोकेर जाँदै हुनुहन्छ, भित्री रुपमा एसपीपी बोकेर जाने हो भने त्यो सान्दर्भिक देखिँदैन। तर, उहाँको एजेण्डा थाहा नभएकोले खासै टिप्पणी गर्नुपर्ने आवश्यक छैन।"
अमेरिकाले नेपाली सेनामार्फत एसपीपी अघि बढाउन खोज्नु गम्भीर : पुन,"काठमाडौं : नेकपा माओवादी केन्द्रका केन्द्रीय कार्यालय इन्चार्ज वर्षमान पुन अनन्तले अमेरिकाले स्टेट पार्टनरसिप प्रोग्राम (एसपीपी) नेपाली सेनामार्फत अघि बढाउन खोज्नु गम्भीर विषय भएको टिप्पणी गरेका छन्। परराष्ट्र मन्त्रालयमार्फत आउनुपर्ने कूटनीतिक प्रस्ताव सेनामार्फत आउनु गम्भीर भएको उनले बताए। एसपीपी परराष्ट्र मन्त्रालयमार्फत आउनु पर्नेमा सेनामार्फत आउनु गम्भीर हो, वर्तमान कूटनीतिक अभ्यास र यसका प्रभावहरु शीर्षकमा मदन भण्डारी फाउण्डेशनले शनिबार राजधानीमा गरेको अन्तरक्रियामा पुनले भने, अब यस्तो नहोरियोस्, यो नै अन्तिम पटक होस्। असंलग्न परराष्ट्र नीति अबलम्बन गर्दै आएको नेपाल कुनै पनि सैन्य रणनीतिक गठबन्धनमा संलग्न नहुन नसक्ने भन्दै उनले राजनीतिक नेतृत्वलाई बाइपास गरेर सैनिक नेतृत्वमार्फत एसपीपीको प्रस्ताव आउनुको कारण सबै मिलेर खोज्नुपर्ने उल्लेख गरे। यद्यपि उनले नेपाली सेनाको व्यवसायिक निष्ठामा भने कुनै शंका नरहेको स्पष्ट गरे। तर, तत्कालीन सैनिक नेतृत्वले राजनीतिक नेतृत्वलाई छलेकामा भने उनले प्रश्न गरे। नेपाली सेनाको व्यवयासिक निष्ठामा कुनै शंका छैन, पुनले भने, राजनीतिक नेतृत्वमार्फत आउनुपर्ने प्रस्ताव सेनामार्फत आउनु र राजनीतिक नेतृत्वलाई छलेर पटकपटक गरिएको पत्राचारलाई सामान्य रुपले हेरिनु हुँदैन। पुनले आफ्नो दल छिमेकी मुलुक वा कुनै पनि अन्तर्राष्ट्रिय शक्तिविरुद्ध कुनै प्रकारको सैनिक गठबन्धनमा संलग्न हुने कुराको सदैव विपक्षमा रहेको भन्दै उनले एसपीपीबाट सरकार पछि हट्नुपर्ने बताए। एसपीपी कार्यान्वयनमा गइसकेको अमेरिकी दाबी र कार्यान्वयनमा नगएको भन्ने सरकारको दाबीबीच सत्यता जाँच्नुपर्ने उनले औंल्याए। पुनले एसपीपीलाई एमसीसीकै अंगका रुपमा व्याख्या गरिएकामा आपत्ति जनाए। प्रतिनिधिसभाले एमसीसी अनुमोदन गर्दा आर्थिक साझेदारीका रुपमामात्र स्वीकार गर्ने गरी १२बुँदे व्याख्यात्मक घोषणा जारी गरिएको चर्चा गर्दै पुनले अन्यथा व्याख्या गरिए आफ्नो दल एमसीसीबाट पनि पछि हट्न सक्ने चेतावनी दिए। पुनले राजनीतिक दलहरुबीच मुलुकको परराष्ट्र नीति र राष्ट्रिय सुरक्षा नीतिमा बेमेल रहेको भन्दै एसपीपी प्रकरणले ती दुई नीतिमा समान धारणाका साथ अघि बढ्न घच्घच्याएको बताए। पुनले पूर्वाधार विकास, उत्पादन वृद्धि र रोजगारी सिर्जना गर्नेबाहेक अन्य प्रयोजनका लागि वैदेशिक सहायता र ऋण लिन बन्द गरिनुपर्नेमा पनि जोड दिए। अन्तर्राष्ट्रिय सम्बन्धको सञ्चालन संविधानअनुसार हुनुपर्ने भन्दै उनले नेपालीको भौगोलिक अखण्डता, सार्वभौतिकता र राष्ट्रिय हितको रक्षा गर्न संयुक्त राष्ट्रसंघको बडापत्र, असंलग्नता, पञ्चशीलता, अन्तर्राष्ट्रिय कानून र विश्वशान्तिको मान्यताका आधारमा राष्ट्रको सर्वोपरि हितलाई केन्द्रमा राखी स्वतन्त्र परराष्ट्र नीति सञ्चालन गरिनुपर्ने आफ्नो दलको मान्यता रहेको उल्लेख गरे। लामो कूटनीतिक अभ्यास तथा विभिन्न समयमा हासिल भएका अनुभवका आधारमा राष्ट्रिय हित प्रवर्द्धनका साथै सार्वभौमसत्ता र भौगोलिक अखण्डता रक्षा गर्न सकिने मन्यताका आधारमा संविधानले स्वतन्त्र परराष्ट्र नीतिको परिकल्पना गरेको पुनले उल्लेख गरे। विश्व राजनीतिक रंगमञ्चमा शीतयुद्धका संकेतहरु देखिन थालिएको भन्दै उनले परिपक्व कूटनीतिक व्यवहार प्रदर्शन गर्न नसके नेपाल अप्ठेरोमा फस्न सक्नेतर्फ सम्बद्ध सबै सचेत हुनुपर्ने स्पष्ट गरे।"
साढे ६ घण्टापछि खुल्यो नारायणगढ मुग्लिन सडक,चितवन : पहिरोले अवरुद्ध नारायणगढ मुग्लिन सडक खण्ड सुचारु भएको छ। साढे ६ घन्टा पछि सन्चालनमा आएको हो। बिहान सवा ११ बजे नारायणगढ मुग्लिन सडकको नाम्सी पुलमा पहिरो गएको हो। अहिले पौने ६ बजे पहिरो हटाएर बाटो सुचारु गरिएको सडक डिभिजन कार्यालय भरतपुरका सुचना अधिकारी इन्जिनियर शिव खनालले बताए। सडक अवरुद्धका कारण जाममा परेका सवारी साधानलाई ट्राफिक प्रहरीले पास गराउन लागेको छ। सडक एकतर्फी खुलाइएको हो।
कुवेतमाथि नेपालको जित,काठमाडौं : एसीसी महिला टी२० च्याम्पियनसिपमा नेपालले कुवेतमाथि सहज जित निकालेको छ। मलेसियास्थित किनरारा भएको खेलमा कुवेतले टस जितेर पहिले फिल्डिङ् रोजेको थियो। नेपालले २० ओभरमा ४ विकेट गुमाएर १ सय ७ रनको जोडेको थियो। जसमा नेपालका लागि कप्तान रुबिना क्षेत्रीले ३४ रन र इन्दू बर्माले २८ रन जोडेकि थिइन्। जवाफी ब्याटिङ्मा उत्रेको कुवेतले २० ओभरमा ७ विकेट गुमाउँदै ८२ रन मात्र जोड्न सक्यो।
हाम्रो परराष्ट्र नीति भूराजनीतिक संवेदनशीलतामै चल्नुपर्छ : वर्षमान पुन,"काठमाडौं : नेकपा माओवादी केन्द्रका नेता वर्षमान पुनले नेपालको परराष्ट्र नीति भूराजनीतिक संवेदनशीलतालाई ख्याल गरेर अगाडि बढाउनुपर्ने बताएका छन्। मदन भण्डारी फाउण्डेसनले आयोजना गरेको वर्तमान कुटनीतिक अभ्यास र यसका प्रभावहरु विषयक अन्तरक्रियामा बोल्दै नेता पुनले नेपालको सामान्य भूराजनीतिक अवस्थामा नरहेको बताए। हाम्रो भूराजनीति निकै संवेदनशील अवस्थामा छ। संवेदशीनलतामै हामी चल्नुपर्छ, उनले भने। नेता पुनले कुटनीतिक सम्बन्ध र परराष्ट्र मामिलामा कोही पनि सरकार संविधान बाहिर जान नहुने बताए। बाहिर जान खोज्यो भने नागरिक तह पार्टी तह र विज्ञ तहबाट खबरदारी गर्नुपर्छ, उनले भने। संविधानअनुसार नै परराष्ट्र नीति सञ्चालन हुनुपर्छ भन्नेमा आफ्नो पार्टी स्पष्ट रहेको उनले बताए। भूराजनीतिमा सामाजिक, आर्थिक अवस्थलाई ध्यान दिएर जाँदा राष्ट्रिय अखण्डता, भौगलिकता र स्वाधिनता जोगाउँछ, उनले भने। अहिलेको बदलिँदो विश्व भूराजनीतिमा बेला बेला नयाँ परिस्थिति आइरहेको भन्दै त्यसमा जोगिएर अघि बढ्नुपर्नेमा उनले जोड दिए। अहिलेको विश्व राजनीतिलाई हेरेर संविधानले कुटनीतिलाई परिभाषित गरेको छ। स्वाधिनता बचाउनेगरी नीति सञ्चालन गर्नुपर्छ। यसरी चल्न सकेनौं भने ठूलो चुनौती आउनेछ, नेता पुनले भने। कुटनीतिक र रणनीतिक विषयमा बहस हुनुपर्नेमा जोड दिँदै एमसीसीमा भएको बहसलाई नराम्रो भन्न नमिल्ने जिकिर गरे। राष्ट्रिय नीति र दृष्टिकोणबाट अगाडि जानुपर्छ। निश्चित मन्त्रालयबाट परामर्श हुनुपर्छ। बेखबर हुनुहुँदैन, उनले भने।"
"विश्वप्रकाश भन्छन्, एसपीपी ओलीकै पालामा अघि बढेको हो","काठमाडौं : नेपाली कांग्रेसका महामन्त्री विश्वप्रकाश शर्माले अमेरिकी स्टेट पार्टनरसिप प्रोग्राम (एसपीपी) अघिल्लो सरकारकै पालामा अघि बढेको दाबी गरेका छन्। तत्कालीन प्रधानसेनापतिले अमेरिकालाई एसपीपीमा सहभागिताबारे पठाएको पत्रमा दलहरुबीच आरोप प्रत्यारोप चलिरहेका बेला सत्तारुढ नेता शर्माले पाटनढोकामा आयोजित नेपाल शिक्षक संघको कार्यक्रममा बोल्दै केपी ओली नेतृत्वको सरकारकै पालामा अघि बढेको पुष्टि भएको दाबी गरेका हुन्। प्रतिपक्ष एमालेले एसपीपीबारे कांग्रेसलाई संसदबाट आक्षेप लगाएको २४ घण्टा नबित्दै ओली नेतृत्वकै सरकारले अघि बढाएको तथ्य खुल्न आएको भन्दै शर्माले अरुलाई आक्षेप लगाउने प्रतिपक्षीको द्वैध चरित्र स्पष्ट भएको जिकिर गरे। एसपीपी राष्ट्रको हितमा नभएकाले अघि नबढाउने कुरा प्रधानमन्त्री एवं पार्टी सभापति शेरबहादुर देउवाले स्पष्ट पारिसकेको उनले स्मरण गराए। कांग्रेसको नेतृत्वले नेपालको हितविपरीतका कुनै पनि सन्धी र सम्झौता नगर्ने र हुन नदिने उनले स्पष्ट पारे। छिमेकी भारत, चीन र मित्र राष्ट्र अमेरिकालगायत देशबाट राष्ट्र हितमा सहयोग लिन सक्ने भन्दै शर्माले कुनै पनि सैन्य रणनीतिमा भने नेपाल सहभागी नहुने बताए।"
प्रधानमन्त्रीले अमेरिका भ्रमणमा गइहाले पनि कुनै दस्तावेजमा सही नगर्ने भन्नुभएको छ : नेपाल,"काठमाडौं : नेकपा एकीकृत समाजवादीका अध्यक्ष माधव कुमार नेपालले स्टेट पार्टनरसिप प्रोग्राम (एसपीपी)का विषयमा प्रधानमन्त्री शेरबहादुर देउवासँग छलफल भएको बताएका छन्। शनिबार विहान बालुवाटारमा सत्तारुढ दलका नेताहरुबीच छलफल भएको उनले बताए। प्रधानमन्त्री देउवाले अमेरिका भ्रमणमा जाँदा राष्ट्रिय हितमा आँच आउने कुनै पनि किसिमको सम्झौता नगर्ने बताएको अध्यक्ष नेपालले प्रष्ट पारे। 'प्रधानमन्त्री शेरबहादुर देउवाले क्याटोगरिकल्ली जवाफ दिनुभयो। म अमेरिका भ्रमणमा गइहाले पनि नेपालको सुरक्षामा आबद्ध हुने कुनै दस्तावेजमा सही गर्दिनँ। कसैले भने पनि म मान्दिनँ। उहाँको जवाफमा हामी धेरै खुसी भयौं,' उनले भने। एसपीपीले सबै अलमल बनाएको भन्दै उनले प्रधानमन्त्रीसँग स्पष्ट हुन खोजेको नेपालको भनाइ छ। उनले यसबारे अहिले पनि निरन्तर छलफल भइरहेको बताए। उनले एसपीपीबारे नेपाली सेनासँग पनि बुझेको र सेनाले पनि राष्ट्रिय हितलाई, भूराजनीतिक संवेदनशिलतालाई र छिमेकीलाई बेवास्ता गरेर कुनै दस्तावेजमा सही नगर्ने जवाफ दिएको बताए। मिडियामा सार्वजनिक भएका दस्तावेज संसद अवरोध गर्नेहरुले नै ल्याएको अध्यक्ष नेपालले बताए। 'यसैबीचमा अर्को एउटा कागज आयो। नेपाली सेनाले हस्ताक्षर गरेको कुरा आयो। कुन प्रधानमन्त्रीको पालमा भयो भन्ने कुरा पनि उठ्यो। संसदमा जसले आवाज उठाएका थिए, हंगामा गरेका थिए। त्यही पार्टी जोडिएर आएको छ। हामी अब अलमलमा परेका छौं,' एमालेलाई लक्षित गर्दै उनले भने, 'ती सबैले बिर्से या बिर्सिने औषधि खाए कि कुराहरु लुकाइयो।'"
माधवले देउवालाई व्हिस्कीसँग जोडेपछि रामहरिको काउन्टर : होली वाइनमा लम्पसार पर्ने को हो?,"काठमाडौं : नेपाली कांग्रेसका केन्द्रीय सदस्य रामहरि खतिवडाले प्रधानमन्त्री एवं पार्टी सभापति शेरबहादुर देउवालाई ह्विस्कीसँग जोडेकोमा आपत्ति जनाएका छन्। नेकपा एकीकृत समाजवादीका अध्यक्ष माधवकुमार नेपालले अमेरिकी एसपीपी सम्झौताबारे संसदीय समितिमा देउवालाई ह्विस्कीसँग जोडेर टिप्पणी गरेका थिए। अमेरिकीहरुले ह्विस्की खुवाएर सम्झौतामा हस्ताक्षर गराउलान भनेर देउवालाई सचेत गराएका थिए। देउवालाई ह्विस्कीसँग जोडेर शंका गरिएपछि कांग्रेस नेता खतिवडाले गठबन्धनका नेता नेपाललाई होली वाइनसँग जोडेर आलोचना गरेका हुन्। होली वाइनमा लम्पसार पर्नेले प्रधानमन्त्री देउवालाई ह्विस्की खुवाएर सम्झौता गराउलान भनेर उपदेश दिने नैतिकता नराख्ने खतिवडाको तर्क छ। पूर्व प्रधानमन्त्री माधव नेपालले एक कार्यक्रममा प्रधानमन्त्री देउवालाई व्हिस्की खुवाएर निदाएको समय सही गराउलान भन्नु भएछ, खतिवडाले भनेका छन्, होली वाइन खुवाएर तीन दिन सोल्टीमा लम्पसार पर्ने प्रधानमन्त्री देउवा होइनन् है। गलत कुरामा म कोहीसँग सम्झौता गर्दिन भनेको सायद याद भएन कि?"
होटल अर्गनाइजेशन बर्दियाको अध्यक्षमा थापा,"गुलरिया : होटल अर्गनाइजेशन बर्दियाको अध्यक्षमा संगिता थापा र्निविरोध चयन भएकी छिन्। बर्दियाको गुलरियामा शुक्रबार आयोजित १५ औं साधारण सभाको ७ औं अधिवेशनले अध्यक्षमा थापासहित १५ सदस्यीय कार्यसमिति र्निविरोध चयन गरेको हो। अर्गनाइजेशनको वरिष्ठ उपाध्यक्षमा भोजराज शर्मा, उपाध्यक्ष किरण नापित, महासचिव नगेन्द्र रिमाल, सचिव जंगबहादुर चौधरी, कोषाध्यक्ष ईश्वरी पोखरेल र सहकोषाध्यक्षमा लक्ष्मी पाण्डे चयन भएको नवर्निवाचित अध्यक्ष थापाले जानकारी दिईन्। सदस्यहरुमा खेमराज भट्टराई, हरिकला कंडेल, कृष्ण कुमारी श्रेष्ठ, सावित्रीदेवी डांगीक्षेत्री, कृष्णबहादुर थारु, सन्तबहादुर थापा, पूर्णकला गुरुङ र दुर्गा श्रेष्ठ चयन भएका छन्। संस्थाको विधान अनुसार २ जना सदस्य मनोनित गर्नुपर्ने प्रावधान रहेकाले कार्यसमितिको बैठकबाट निर्णय गरिने उनले जानकारी दिईन्।"
प्रांगारिक कृषि उत्पादन र प्रवर्द्धनमा जोड,"स्याङ्जा : बढ्दो रासायनिक मलको प्रयोगलाई नियन्त्रण गर्ने उद्धेश्यले आपसी सहयोग केन्द्र(आस्क) स्याङजाले जनप्रतिनिधिसहित सरोकारवालाबीच छलफल एवं सुझाव लिएको छ। छलफल कार्यक्रममा बोल्दै जिल्ला समन्वय समितिका प्रमुख श्रीप्रसाद जिटीले परम्परागत कृषि प्रणालीका राम्रा विशेषता अवलम्बन गर्दै कृषिमा आत्मनिर्भर बन्नु पर्नेमा जोड दिए। उनले भने, छिटो र धेरै उत्पादन लिने नाउमा जथाभावी रासायनिक मल र विषादीका प्रयोगले माटोमा अम्लियपन बढ्नुका साथै स्वास्थ्यमा नकारात्मक असर पारेको छ। अब नियन्त्रण गर्न जरुरी छ। विषादीको विकल्पसहित प्रांगारिक कृषि उत्पादनमा सघाउ पुर्याउन आस्कले गरेको पहलले स्थानीय सरकारलाई सोच्नका लागि घचघच्याएको बताउदै प्रांगारिक उन्मुख कृषि बालि प्रवर्द्धनमा तत्काल सुरुवात गर्नुपर्ने उनका भनाई छ। प्रांगारिक उन्मुख बाली प्रवद्र्धन नेपालका संयोजक रविन बोगटी, आक्स नेपालका अध्यक्ष रुकुमदत्त शर्मा, कार्यक्रम प्रमुख हरिप्रसाद ढकाल, कृषि ज्ञान केन्द्र स्याङ्जाका प्रमुख विनोद हमाल, द बजार पोखराका तुलसी गिरी, काभ्रे शाखाका कार्यक्रम व्यवस्थापक प्रह्लादप्रसाद तिमिल्सिना, डेनमार्कका कृषि अर्थबिज्ञ डा नागरिक पाउलराय क्लेडलगायतले प्राङ्गारिक उत्पादन, प्रशोधन, प्रमाणीकरण र बजारीकरणको क्षेत्रमा छुट्टाछुट्टै कार्यपत्र प्रस्तुत गरेका थिए। कुन बेला कुन कृषि उत्पादन गर्ने र उत्पादित बस्तुका ग्रेडिङ, प्याकेजिङ, ब्राण्डिङ र पहिचान खुल्नेगरी बजारीकरण गर्नुपर्नेमा सहजकर्ताहरुका भनाई थिए। कार्यक्रममा भिरकोट नगरप्रमुख गोविन्दप्रसाद कर्माचार्य, पुतलीबजार नगरउपप्रमुख देवी अर्याल, उत्पादन, प्रामाणीकरण बजारीकरण स्याङ्जाका संयोजक छायाँराम खनाललगायतले स्वस्थ्य रहन र बाच्नका लागि स्वस्थ्य माटो, स्वस्थ्य बिरुवा र स्वास्थ्य हुर्काई हुनुपर्ने बताउँदै बिषादीलाई नियन्त्रण गर्दे वैकल्पिक मलको प्रयोग गर्न र गराउन सुझाव दिँदै आफैंबाट सुरुवात गर्नुपर्नेमा जोड दिए। त्रिकोण डेनमार्कको सहयोगमा आस्क नेपालले स्याङ्जा र काभ्रे जिल्लामा प्रांगारिक कृषि बाली प्रवर्द्धन परियोजना संचालन गर्दै आएको छ। स्याङ्जाको आधीखोला गाउँपालिका र भीरकोट नगरपालिकाका केही वडामा प्रांगारिक उत्पादन गर्दे आएको छ। पुतलीबजारको मातुभूमि मावि बागेफड्केस्थित मैदान मावि र भीरकोटस्थित भाग्योदय माविका माध्यमिक तहमा अध्ययरत १ सय ६० जना बिद्यार्थीलाई समेत प्रांगारिक बाली तथा तरकारी उत्पादनका कक्षा संचालन गर्दै आएको अध्यक्ष रुकुमदत्त शर्मा भन्छन्।"
काठमाडौं फर्किएपछि गेटालाई स्वास्थ्य विज्ञान प्रतिष्ठान बनाउने निर्णय गर्छु : प्रधानमन्त्री देउवा,"धनगढी :प्रधानमन्त्री शेरबहादुर देउवाले कैलालीको गेटास्थित मेडिकल कलेजलाई स्वास्थ्य विज्ञान प्रतिष्ठान बनाउने बताएका छन्। धनगढी उपमहानगरपालिकाको नवनिर्मित प्रशासकीय भवनको उद्घाटन गर्दै प्रधानमन्त्री देउवाले यस्तो बताएका हुन्। यस विषयमा काठमाडौं फर्किएर मन्त्रिपरिषद बैठकबाट निर्णय गर्छु देउवाले भने कानुन बनाएर गेटालाई स्वास्थ्य विज्ञान प्रतिष्ठान बनाइनेछ। प्रधानमन्त्री देउवाले आफ्नो स्कुले जीवन स्मरण गर्दै सुदूरपश्चिममा विकासले फड्को मार्दै गएको समेत उल्लेख गरे। म डोटीको उचाकोट माध्यमिक विद्यालयबाट एसएलसी दिएर हिँडेर तीन दिनमा धनगढी पुगेको थिएँ। यहाँबाट भारतको मैलानी, लखनउ हुँदै रक्सौलको बाटो भएर काठमाडौं गएको पुगेको थिए। अहिले हेर्नुस् कति सुविधा भएको छ देउवाले भने, डे टु डे धनगढीकाठमाडौं प्लेन चलेका छन्। छिट्टै पुगिन्छ खासै समस्या छैन। भवन उद्घाटन सभामा उपमहानगरपालिकाका मेयर गोपाल हमालले गेटालाई मेडिकल विश्वविद्यालय वा स्वास्थ्य विज्ञान प्रतिष्ठान बनाउन प्रधानमन्त्री समक्ष माग राखेका थिए। सोही सभामा सुदूरपश्चिमका मुख्यमन्त्री त्रिलोचन भट्टले पनि गेटालाई स्वास्थ्य विज्ञान प्रतिष्ठान बनाउनुपर्ने विषय उल्लेख गरे। यस विषयमा प्रधानमन्त्री देउवा पनि सकारात्मक देखिएका छन्। भौतिक संरचना निर्माणको काम अन्तिम चरणमा पुगेको गेटालाई मेडिकल विश्वविद्यालय वा स्वास्थ्य विज्ञान प्रतिष्ठान बनाउनुपर्ने आवाज विगतदेखि नै उठ्दै आएको छ। यसका साथै उक्त निर्माण सकिएको मेडिकल कलेजको प्रारुप तयार गरेर तत्काल सञ्चालन गर्नुपर्ने माग उठ्दै आएको छ। गेटा मेडिकल कलेज छिट्टै सञ्चालनमा आउँछ : प्रधानमन्त्री देउवा"
गेटा मेडिकल कलेज छिट्टै सञ्चालनमा आउँछ : प्रधानमन्त्री देउवा,"कैलाली : प्रधानमन्त्री शेरबहादुर देउवाले निर्माणाधिन गेटा मेडिकल कलेजलाई छिट्टै सञ्चालनमा ल्याउने प्रतिबद्धता जनाएका छन्। शनिबार धनगढी उपमहानगरपालिकाको नवनिर्मित प्रशाकीय भवनको उद्घाटन गर्दै प्रधानमन्त्री देउवासले गेटा मेडिकल कलेजलाई प्रतिष्ठानकारुपमा विकास गर्ने प्रतिबद्धता जनाएका हुन्। उनले भने, गेटा मेडिकल कलेजलाई प्रतिष्ठानकारुपमा विकास गरेर छिट्टै सञ्चालनमा आउँछ। सरकारले यसका लागि विद्येयक ल्याउने तयारीमा गरेको छ। देउवाले सुदूरपश्चिममा विकासले फड्को मारेको समेत बताए। उनले कर्णालीमा पुल बनेपछि सुदूरपश्चिम राष्ट्रिय मुलधारमा जोडिएको उल्लेख गरे। उनले प्रदेश र स्थानीय सरकारले जनताहरुलाई छिटो छरितो सेवा दिनुपर्नेमा जोड दिए। प्रधानमन्त्री देउवालाई धनगढी उपमहानगरपालिकाका मेयर गोपाल हमालले गेटा मेडिकल कलेज विश्वविद्यालय वा प्रतिष्ठानको रुपमा विकास गर्नसमेत आग्रह गरेका थिए। गेटा मेडिकल कलेजको भौतिक संरचना अहिले तयार भएको छ। प्रत्येक प्रदेशमा कम्तिमा एउटा मेडिकल कलेज संचालन गर्ने सरकारको नीति अनुसार गेटा मेडिकल कलेजको भौतिक संरचना तयार भएको हो।"
दाङमा सुस्त मनस्थितिकी युवतीमाथि सामुहिक बलात्कार,दाङ : दाङमा एक सुस्त मनस्थितिकी युवतीमाथि सामुहिक बलात्कार भएको छ। दाङको तुलसीपुर उपमहनगरपालिका५ की २५ वर्षीया सुस्त मनस्थितिकी युवतिमाथि असार २ गते राति तुलसीपुर ९ दोघरेस्थित एक निर्माणाधिन घरमा चार जनाले सामुहिक बलात्कार गरेको प्रहरीले जनाएको छ। आरोपित मध्य तुलसीपुर ९ दोघरेका २४ वर्षीय शंकर बिक र २३ बर्षीय कमल चौधरी पक्राउ परेको प्रहरी प्रमुख सुरेश काफ्लेले बताए। अन्यको खोजी भइरहेको उनले जानकारी दिए ।
मर्स्याङ्दीकाठमाडौं वैकल्पिक प्रसारण लाइन,"काठमाडौं : मर्स्याङ्दीकाठमाडौं २२० केभी डबल सर्किट प्रसारण लाइन निर्माण सञ्चालनमा आएको छ। मर्स्याङ्दी जलाधार क्षेत्रका आयोजनाको विद्युत् काठमाडौं ल्याउन यो प्रसारण लाइन बनाइएको हो। तनहुँको आँबुखैरनी गाउँपालिका मार्कीचोकबाट काठमाडौंको मातातीर्थसम्म ८२ किलोमिटर प्रसारण लाइनलाई १३२ केभीमा विद्युत् प्रवाह (चार्ज) गरी सञ्चालनमा ल्याइएको हो। प्राधिकरणका कार्यकारी निर्देशक कुलमान घिसिङले काठमाडौं उपत्यकामा थप विद्युत् प्रवाहका लागि विश्वसनीय प्रसारण सञ्जाल तयार भएको बताए। भरतपुरहेटौंडा १३२ केभी सिंगल सर्किट मात्रै भएकाले त्यहाँ पनि विद्युत् प्रवाहका लागि समस्या थियो, उनले भने, कुलेखानी नचलेको बेला मर्स्याङ्दीकाठमाडौं प्रसारण लाइनमार्फत विद्युत्लाई काठमाडौं हुँदै हेटौंडातर्फ र हेटौंडाबाट काठमाडौंतर्फ थप प्रवाह गराउन सकिन्छ,। यो लाइन काठमाडौं उपत्यकामा विद्युत् प्रवाहका लागि लाइफ लाइन हो। प्रसारण लाइन निर्माणका लागि भारतीय कम्पनी टाटा प्रोजेक्टसँग २०७३ असारमा १ करोड ३ लाख अमेरिकी डलर र ७६ करोड ६३ लाख रुपैयाँमा ठेक्का सम्झौता भएको थियो। तनहुँ, गोरखा, चितवन, धादिङ र काठमाडौंमा पर्ने प्रसारण लाइनमा २ सय ३३ टावर छन्। सबस्टेसनको निर्माण सम्पन्न भएपछि प्रसारण लाइन २२० केभीमा सञ्चालनमा ल्याइनेछ। नेपाल सरकारको लगानी र नर्वे सरकार तथा एसियाली विकास बैंकको सहुलियतपूर्ण ऋणमा आयोजना निर्माण गरिएको हो।"
अन्नपूर्ण सर्किट पदयात्रा (फोटोफिचर),"तपाई किन घुम्नु हुन्छ ? घुम्नको लागि किन यहि नै ठाउँ रोज्नुभयो ? हरेक ठाउँ घुम्न जाँदा आउने प्रश्नहरु हुन्। यी प्रश्नको जवाफ प्रकृति आफैंले अन्नपूर्ण सर्किट पदयात्रामा दिन्छ। नेपाल साथै संसारकै उत्कृष्ट पदमार्गको रुपमा परिचित यो पदयात्रा १५ देखि २० दिनमा गर्न सकिन्छ। लमजुङको बेसिशहरबाट सुरु हुने यो पदयात्रा कास्कीको घोरेपानी पुनहिलमा गएर अन्त्य हुन्छ। लमजुङबाट मनाङ जाँदा बाटोमा थुप्रै झरनाहरु अवलोकन गर्न सकिन्छ। चाम्जे, च्याम्छे, स्याङ्गे आदि झरनाहरुले जो कोहिको मन लोभ्याउने गर्दछ। मर्स्याङ्दी नदिको किनारै किनार गरिने यो यात्रा ठूला ठूला पहाड, नदिको खोँच, सुन्दर उपत्यकाहरु, वरिपरि सुन्दर हिमाल, हिमाली वनस्पतिहरु, तालतलैया आदि प्राकृतिक विविधताले भरिपूर्ण छ। काठले बनेका मोटरेबल पुलहरु पनि आकर्षणको केन्द्र हुनेछन्। पदमार्गको सबै ठाउँबाट हिमालको दृश्यावलोकन गर्न सकिन्छ। अन्नपूर्ण, गङगापूर्ण, निलगिरी, माछापुच्छ्रे, धौलागिरी जस्ता हिमालमा हुने सुर्योदय र सुर्यास्तको दृश्य प्रत्यक्ष रुपमा नजिकबाट नियाल्न सकिन्छ। बौद्धमार्गी समुदायको बाहुल्यता रहेको यो ठाउँ सांस्कृतिक दृष्टिकोणले पनि उत्कृष्ट छ। हरेक गाउँमा बौद्ध स्तुपा, गुम्बाहरु देख्न सकिन्छ। चामे, पिसाङ, हुम्दे, मनाङ, खाङसार, कागबेनी, जोमसोम, तातोपानी आदि गाउँहरु रमणिय र सुन्दर छन्। पानी कम पर्ने हुनाले मुन्डा( छानो नभएको ) घरहरु एकीकृत बस्तीका रुपमा रहेका छन्। आइस लेक, गङगापुर्ण ताल, तिलिचो ताल, धुम्बा ताल आदि तालहरु पनि गन्तव्यस्थल बन्न सक्छ। तिलिचो ताल सबै ठाउँमा नपाइने हुनाले हिउँ चितुवा हेर्न र फोटो खिच्न पर्यटक र फोटोग्राफरहरु आउने गर्दछन्। यस्तै अन्य किसिमका जंगली जीव तथा पशुपन्छी अवलोकन गर्न पनि यो ठाउँ प्रख्यात छ। फरक किसिमको भुबनोट मरुभूमिको जस्तो दृश्य ( ल्यान्डस्केप भिउ ) मनाङ र मुस्ताङमा छ। मनाङ र मुस्ताङ जोड्ने मुख्य पास थोरङ्ला पास(५४१६ मिटर) हो जुन विश्वको वाइडेस्ट पास हो। मुस्ताङको मुक्तिनाथ मन्दिर, कालीगण्डकी खोँच, कागबेनी उपत्यका जोमसोम, मार्फा गाउँ हुँदै म्याग्दीको तातोपानीसम्म आउँदा देखिने दृश्यले मनलाई आनन्दित तुल्याउँछ। पदयात्राको अन्तिम गन्तव्य घोरेपानी पुनहिल सूर्योदय, ग्रामीण जनजीवन, प्रकृतिको अवलोकनको लागि प्रख्यात छ। चाम्जे झरना मर्स्याङ्दी नदी खाङसार गाउँमनाङ गाउँ थोरङ्ला आधार शिविर मुक्तिनाथ मन्दिर तस्बिर : निरोज पौडेल"
"भारतीय प्रधानमन्त्री मोदीले मनाए आमाको १०० औं जन्मदिन, खुट्टा धोएर आशीर्वाद लिए",नयाँ दिल्ली : भारतीय प्रधानमन्त्री नरेन्द्र मोदीले शनिबार उनको १०० औं जन्मदिनमा गुजरातको राजधानी गान्धीनगरस्थित उनको निवासमा आमा हिराबेन मोदीलाई भेटेका छन्। भारतीय सञ्चार माध्यमका अनुसार उनकी आमा हीराबेन मोदी शनिबार १०० वर्षमा प्रवेश गरेकी छन्। सो अवसरमा नरेन्द्र मोदीले आमाको खुट्टा धोएर आशीर्वाद लिएका छन्। प्रधानमन्त्री मोदीले केही समयअघि आफ्नी आमालाई भेटेर निवासबाट प्रस्थान गरेका थिए । उनकी आमा हीराबेन कान्छो छोरा पंकज मोदीसँग गान्धीनगरमा बस्छन्। नरेन्द्र मोदी शुक्रबार गुजरात पुगेका थिए । त्यहाँ धेरै कार्यक्रममा भाग लिने उनको योजना छ। बीबीसी
बेलायती प्रधानमन्त्री बोरिस जोन्सन किन अचानक युक्रेन गए?,किभ : बेलायती प्रधानमन्त्री बोरिस जोनसनले युक्रेनी सेनाका लागि प्रशिक्षण कार्यक्रम घोषणा गरेका छन्। उनले यो कदमले रुस र युक्रेनबीचको युद्धको समीकरण बदल्न सक्ने दाबी गरेका छन्। शुक्रबार बोरिस जोनसन अचानक किभ पुगेका थिए र त्यहाँ युक्रेनी राष्ट्रपति भोलोडिमिर जेलेन्स्कीलाई भेटेका थिए। यो वर्ष फेब्रुअरीमा रुसले युक्रेनमा आक्रमण गरेपछि जोन्सनको यो दोस्रो युक्रेन भ्रमण हो। बेलायतका रक्षामन्त्री बेन वालेसले प्रधानमन्त्री जोन्सनको भ्रमण अत्यन्तै महत्वपूर्ण भएको बताएका छन्। किभको भ्रमण गर्नुअघि प्रधानमन्त्री जोनसनले उत्तरी इङ्गल्याण्डका आफ्ना केही सांसदहरूलाई डोनकास्टरमा सम्बोधन गर्ने कार्यक्रम थियो। तर अन्तिम समयमा त्यो कार्यक्रम रद्द गरियो। बीबीसी
"अफगानिस्तानको गुरुद्वारामा कार बम आक्रमण, ३० जना भित्र फसेका",काबुल : अफगानिस्तानको राजधानी काबुलको प्रसिद्ध गुरुद्वारा परवानको परिसरमा शनिबार बिहान शक्तिशाली हमला भएको खबर छ। आक्रमण कसले गराएको हो भन्ने अझै खुल्न सकेको छैन। तर यो आक्रमण आईएसका अतिवादीले गरेको हुन सक्ने आशंका गरिएको छ। अफगान गृह मन्त्रालयका प्रवक्ता ताकुरका अनुसार गुरुद्वारामा कार बम हमला भएको हुन सक्छ। आक्रमणपछि आकाशमा धुवाँको मुस्लो उठेको देखिएको छ। यसै क्रममा यस गुरुद्वाराका अध्यक्ष गुरनाम सिंहले समाचार एजेन्सी रोयटर्सलाई गुरुद्वाराको परिसरमा करिब ३० जना फसेको बताएका छन्। यद्यपी मृतक अथवा हताहतको यकिन संख्या भने आउन सकेको छैन। गुरनाम सिंहले तालिबान शासनले कसैलाई पनि परिसरमा प्रवेश गर्न नदिने बताएको छ। सामाजिक सञ्जालमा भइरहेका समाचारमा परिसरमा बन्धक बनाएका व्यक्ति गुरुद्वाराको दोस्रो तल्लामा रहेको दाबी गरिएको छ। भारतीय विदेश मन्त्रालयका प्रवक्ता अरिन्दम बागचीले आक्रमणलाई लिएर भारत चिन्तित भएको बताएका छन्। उनका अनुसार भारतले यो अवस्थालाई ध्यानमा राखेर जानकारी लिन कुरिरहेको छ। बीबीसी
जिसस रुपन्देहीमा गठबन्धनको प्यानल विजयी,"भैरहवा : जिल्ला समन्वय समिति रुपन्देहीमा गठबन्धनको प्यानल विजयी भएको छ। गठबन्धनबाट नेपाली कांग्रेसका प्रमुख पदका उम्मेद्वार उमाकान्त चपागाई २० मत ल्याइ विजयी भएका छन्। उनका निकटतम प्रतिद्वन्द्वी नेकपा एमालेका नर बहादुर घर्ती मगरले १२ मत ल्याए । ३२ मत रहेको जिल्ला समन्वय समितिको निर्वाचनमा उपप्रमुखमा लोकतान्त्रिक समाजवादी पार्टी (लोसपा) का रामकृपाल धोबीले १६ मत पाउँदा नेकपा एमालेका पवित्रा देवी श्रेष्ठले १५ मत ल्याइन्। यस्तै महिला सदस्यमा नेपाली कांग्रेसको बिष्णुमाया सुवेदी जयसवालले १८, दलित वा अल्पसंख्यकमा कांग्रेसकै राजमनप्रसाद हरिजनले २०, सदस्यमा कांग्रेसकै अब्दुल मोकिम मुसलमान २०, ऋषीराम बस्याल १९ र लोसपाका मुकेश कुमार पाण्डेले १८ मत प्राप्त गरी विजयी भएका छन्। त्यस्तै नेकपा माओवादी केन्द्रकी मन्जु परियारले १८ र लोसपाको बुधनी चमारले १९ मत प्राप्त गरी विजयी भएको मुख्य निर्वाचन अधिकृतको कार्यालयले जनाएको छ।"
माइत हिँडेकी वृद्धा पोखरीमा मृत फेला,"विराटनगर : माइत जान भनेर घरबाट हिँडेकी एक वृद्धा मोरङको जहदामा रहेको पोखरीमा मृत फेला परेकी छन् । जहदा गाउँपालिका४ मुखिया टोलकी ६५ वर्षीया नीरबुधियादेवी मुखियाको शव पोखरीमा डुबेर मृत्यु भएको अवस्थामा शनिबार बिहान फेला परेको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार वृद्धा शुक्रबार साँझ ७ बजेतिर जहदा४ सोहलस्थित माइती जानलाई भनेर घरबाट हिँडेको प्रारम्भिक अनुसन्धानबाट खुलेको छ । माइतीमा आफन्तको जन्मदिन मनाउन भनेर हिँडेकी उनको शव शनिबार बिहान ७:३० बजेतिर जहदा४ स्थित बटेश्वर मुखियाको जग्गामा रहेको पोखरीमा भेटिएको डीएसपी श्रेष्ठले बताए । उक्त पोखरी निक्कै गहिरो रहेको स्थानीयले बताएका छन् । बाटोको साइडमा रहेको पोखरीको पानीभित्र घोप्टो परेको अवस्थामा वृद्धा महिलाको शव भेटिएको डीएसपी श्रेष्ठले बताए । माइती पक्ष सम्पर्कमा नआएका कारण उनी माइती घर पुगिन् कि पुगिनन् भन्ने बारेमा खुल्न बाँकी रहेको प्रहरीले जनाएको छ । शव पोस्टमार्टमका लागि विराटनगरको कोसी अस्पताल ल्याइएको छ । घटनास्थलमा पुगेको इलाका प्रहरी कार्यालय रंगेलीका प्रहरी निरीक्षक शैलेश न्यौपाने नेतृत्वको टोलीले शव पोस्टमार्टमका लागि पठाएर घटनाको अनुसन्धान थालेको छ । घटनाका बारेमा विभिन्न कोणबाट अनुसन्धान सुरु गरिएको छ । पोखरीभित्र मृत फेला परेपनि वृद्धा महिलाको मृत्युको कारण अहिलेसम्म खुलिसकेको छैन, डीएसपी श्रेष्ठले भने, शव पोस्टमार्टमका लागि अस्पताल पठाइएको छ । अनुसन्धानपछि र पोस्टमार्टम रिपोर्ट प्राप्त भएपछि घटनाका बारेमा यकिन हुन्छ ।"
प्रदेश १ मा रोड सेक्युरिटी चेकिङ कन्सेप्टलाई प्रभावकारी बनाइँदै,"विराटनगर : ट्राफिक प्रहरीले सञ्चालन गर्दै आएको रोड सेक्युरिटी चेकिङ कन्सेप्टअन्तर्गतको कार्यक्रमलाई प्रदेश १ मा प्रभावकारी बनाउँदै लगिएको छ। सडक सुरक्षा एवं दुर्घटना न्यूनीकरणको मुख्य उदेश्य राखेर सञ्चालन गरिएको कार्यक्रमलाई प्रभावकारी ढंगबाट अघि बढाइएको हो। कार्यक्रमलाई व्यवस्थित र अझ प्रभावकारी बनाउन ट्राफिक प्रहरीले सक्रियता बढाएको छ। सवारीसाधनमाथि २४ घण्टा नै चेकजाँच हुने यस कार्यक्रमका लागि ट्राफिक प्रहरीको छुट्टै एवं विशेष टोली परिचालित छ। प्रदेश १ ट्राफिक प्रहरी प्रमुख एसपी बासुदेव खतिवडाका अनुसार कार्यक्रम हाल प्रदेशका ६ ठाउँमा सञ्चालित छ। धनकुटाको मुलघाट, सुनसरीको कोसी कटान, इनरुवा, झापाको ताराबारी, सुनसरीको दुहवी र इलामको किटेनीमा कार्यक्रम सञ्चालनमा रहेको जानकारी उनले दिए। बेलाबेला हुने ट्राफिक चेकिङ र कारबाहीभन्दा रोड सेक्युरिटी चेकिङ कन्सेप्ट भिन्न र विशेष प्रकृतिको रहेको खतिवडाले बताए। उनका अनुसार यो कार्यक्रममार्फत सार्वजनिक सवारीसाधनका चालक र यात्रुको रिफ्रेसमेन्टलाई विशेष ध्यान दिने गरिएको छ। साथै ढुवानीका साधनको ओभरलोड, चालक तथा सवारीसाधनको कागजपत्रको चुस्तता, ट्राफिक नियमको पालना, नियमको उल्लंघन, सडकमा गुड्ने सवारीको गति लगायतलाई दृष्टिगत गरेर व्यवस्थित र प्रभावकारी चेकजाँच गर्ने गरिएको खतिवडाको भनाइ छ। ट्राफिक प्रहरीले सञ्चालन गरेको रोड सेक्युरिटी चेकिङ कन्सेप्ट एउटा विशेष प्रकृतिको कार्यक्रम हो। ट्राफिक जनशक्ति उपलब्धताका आधारमा विशेष अवस्था र परिस्थितिमा मात्रै अन्य चेकजाँच हुने गरेको छ, उनले भने, तर यो कार्यक्रमअन्तर्गत २४ घण्टा नै चेकजाँच हुन्छ। नौलो र भिन्न प्रकृतिको यस कार्यक्रम सञ्चालनका लागि ट्राफिक प्रहरीको विशेष टोली नै परिचालन गरिएको छ। कार्यक्रमले सडक सुरक्षालाई प्रभावकारी बनाउन, बढ्दो दुर्घटना न्यूनीकरण गर्न, ट्राफिक नियमको पालना गराउन, ट्राफिक व्यवस्थापनलाई चुस्त बनाउन, सडक सुशासन कायम राख्न, ओभरलोडका कारण सडक संरचनामा पुग्ने क्षतिको रोकथाम गर्न र सेवालाई चुस्तदुरुस्त बनाउन मद्धत गरिरहेको एसपी खतिवडाको भनाइ छ। सवारी चालकदेखि पैदल यात्रुसम्मलाई सहज बनाउने र ट्राफिक नियमलाई प्रभावकारी ढंगले कार्यान्वयन गर्ने उदेश्य पनि कार्यक्रमको रहेको उनले बताए। उनका अनुसार प्रभावकारी बन्दै गएकाले कार्यक्रमलाई विस्तार गरेर प्रदेश १ का विभिन्न स्थानमा सञ्चालन गर्ने योजना छ। जनशक्ति नहुँदा अरु चेकजाँच विशेष अवस्था र परिस्थितमा मात्रै हुने भए पनि यो कार्यक्रम भने जुनसुकै बेला र २४ घण्टा नै नियमित चलिरहने एसपी खतिवडाको भनाइ छ। सडकमा नियमको उल्लंघन गर्ने सवारीसाधनलाई ट्राफिक प्रहरीले कारबाही गर्ने गरेको छ। सवारी नियम उल्लंघनको कसुरअन्तर्गत हुने कारबाहीमा ५ सयदेखि १ हजार ५ सय रूपैयाँसम्म जरिवाना लिने गरिएको छ। रोड सेक्युरिटी चेकिङ कन्सेप्ट कार्यक्रम सञ्चालन गरिएका स्थानमा वैशाखयता मात्रै ४ हजार २ सय १० वटा सवारीसाधन कारबाहीमा परेका छन्। वैशाखमा १ हजार ८ सय ७३, जेठमा २ हजार १ सय २८ तथा असार १, २ र ३ गते २ सय ९ वटा सवारीसाधनलाई कारबाही गरिएको एसपी खतिवडाले बताए। कारबाहीबाट २६ लाख ५५ हजार ५ सय रूपैयाँ जरिवाना असुल गरिएको जानकारी उनले दिए। रोड सेक्युरिटी चेकिङ कन्सेप्ट कार्यक्रम सञ्चालन गरिएको सुनसरीको दुहवीमा सवारीसाधन चेकजाँच गर्दै ट्राफिक प्रहरी। दुहवीमा असइ (सहायक निरीक्षक) रत्नबहादुर दनुवारको नेतृत्वमा ट्राफिकको विशेष टोली रहेको छ।"
रसुवागढी नाकाबाट चिनियाँ खाद्य सामग्रीको आयात बढ्यो,"रसुवा : चीनसँगको अन्तर्राष्ट्रिय व्यापारिक नाका रसुवागढीबाट चिनियाँ खाद्य सामग्रीको आयात बढेको छ। गत आर्थिक वर्ष २०७७७८ को ११ महिनाको तुलनामा चालु आर्थिक वर्ष २०७८९ मा सोही अवधिमा आयात बढेको देखिएको हो। चालु आर्थिक वर्षको साउनदेखि जेठ मसान्तसम्ममा ३ सय ३५ टन खाद्य सामग्री आयात भएको खाद्य आयात तथा निर्यात गुणस्तर प्रमाणीकरण कार्यालयको तथ्यांक छ। नाकाबाट सबैभन्दा बढी फल तथा सागपातजन्य सामग्रीको आयात बढी भएको छ। जसमा सोया सस तथा अचार छन््। यो ९६ टन आयात भएको छ। कार्यालयको तथ्यांक अनुसार पूल तथा सागपातजन्य ९६ टन, खाद्यान्न दलहन तथा अन्य ३९२ टन, मसलाजन्य १४९३, मासुुजन्य २५०८, दुधजन्य ८१५, चिया तथा कफीजन्य ३८४५ टन, माछाको अचार १४४ टन र बदाम, सिजनिङ पाउडर, अजिनामोटो, रेड विन पेष्ट, डोमा लगायतका ९३१४ टन खाद्य सामग्री आयात भएको हो। चीनबाट सोया सस, भिनेगर, अचार, पीठो, सिन्के चाउचाउ, सिजनिङ पाउडर, छुर्पी, डोमा, भोटे चिया, चिकेन सुप, भेजिटेबल सुप, रेड विन पेष्ट, चामल आदि सामग्रीको आयात हुने गरेको छ। नाकाबाट पछिल्लो समय चिनियाँ खाद्य सामग्रीको आयात केही बढेको खाद्य अनुसन्धान अधिकृत नवीन देउजाले बताए। चीनबाट आउने खाद्य सामग्री नेपालमा बस्ने चिनियाँले नै प्रयोग गर्छन्। रसुवागढी नाकाबाट आयात भएका चिनियाँ खाद्य सामग्रीको नमुना परीक्षणमा पनि वृद्धि भएको छ। कार्यालयका अनुसार साउनदेखि बैशाख मसान्तसम्ममा कार्यालयले २ सय ९८ थान खाद्य सामग्रीको नुमना परीक्षण गरेको छ। गत वर्ष एक वर्षमा २ सय ३ थान सामग्रीको मात्र परीक्षण भएको थियो। कार्यालयले साउनमा ३१, भदौमा २८, असोजमा ३५, कार्तिकमा ६, मंसिरमा २८, पुसमा २५, माघमा ४६ र फागुनमा ७१ थान खाद्य सामग्रीको नमुना परीक्षण गरेको हो। गत आर्थिक वर्ष २०७७७८ मा २ सय ७ टन चिनियाँ खाद्य सामग्री आयात भएको कार्यालयको तथ्यांक छ। कार्यालयले २०७५ माघदेखि चीनबाट आएका खाद्य सामग्रीको नमुना परीक्षण गर्दै आएको छ।"
"प्रधानसेनापति शर्मा लेवनान प्रस्थान, असार १३ मा अमेरिका जाने","काठमाडौं : प्रधानसेनापति प्रभुराम शर्मा लेवनान प्रस्थान गरेका छन्। प्रधानसेनापति शर्मा शनिबार द्वन्दग्रस्त क्षेत्रमा शान्ति स्थापनार्थ तैनाथ फौजको हौसला अभिबृद्धि गर्न तथा विभिन्न युएन मिसनका बारेमा जानकारी लिन लेवनान गएका हुन्। शर्माको टोलीमा नेपाल सरकारका रक्षा सचिवसहित ७ जना रहेका छन्। उनलाई त्रिभुवन अन्तर्राष्ट्रिय विमानस्थलको भिआईपि कक्षमा बलाधिकृत रथी बालकृष्ण कार्कीले बिदाई गरेका हुन्। 'प्रधान सेनापति महारथी शर्मा लगायतको भ्रमणदलले असार ०४ गतेदेखि असार १० गतेसम्म संयुक्त राष्ट्रसंघको आव्हानमा शान्ति स्थापनार्थ नेपाली शान्ति सैनिकहरु तैनाथ लेवनानस्थित युएनआएएफआइएल मिसन र तत्पश्चात सिरियास्थित युनएनडिओएफ मिसनको निरीक्षण भ्रमण गरी विविध पक्षहरुका बारेमा जानकारी लिनेछन्', विज्ञप्तिमा भनिएको छ, 'उनले लेवनान, सिरिया, युएनआएएफआइएल मिसन र युनएनडिओएफ मिसनका उच्च पदस्थ अधिकारीहरुसँग भेटघाट गर्ने छन्।' प्रधानसेनापति शर्मालाई शनिबार नै लेवनानमा नेपालका मानार्थ महावाणिज्यदूत तथा लेवनानका सरकारी अधिकारीहरुले स्वागत गर्ने छन् । त्यसपछि लेवनानी सेनाको एक टुकडीले उनको सम्मानमा सम्मान गारत अर्पण गर्ने कार्यक्रम रहेको छ । लेवनान प्रस्थान गर्नुपूर्व शर्मालाई जंगी अड्डामा पनि सम्मान गारत अर्पण गरिएको थियो । लेवनान भ्रमणपश्चात प्रधान सेनापति शर्माको ५ सदस्यीय टोली अमेरिका भ्रमणमा जाने छन्। उनीसहितको टोलीले असार १३ गतेदेखि असार १७ गतेसम्म ५ दिन अमेरिकाको औपचारिक भ्रमण गर्ने छ। प्रधान सेनापति शर्माको भ्रमण अवधिभर बलाधिकृत रथी बालकृष्ण कार्कीले कायम मुकायम प्रधान सेनापतिको कार्यभार सम्हाल्ने छन्। उक्त भ्रमण सम्पन्न गरी उनी असार १९ गते नेपाल फर्कने छन्।"
नेपाली सिकाउन अमेरिका जाँदा,"संकल्प गरें, स्वदेश फर्केर निषेधित तीर्थस्थल सार्वजनिकीकरण गर्दाका पक्षधर तर्क संकल्पयुक्त वैचारिक चिन्तन आमसञ्चार माध्यममा पठाउने उद्यम ! यो तिनकै नैरन्तर्य ठान्छु। यस्तै तरखरले बल पुर्याउँदो छ, यो वृद्ध बैंसलाई। २०२५ साल अर्थात् सन् १९६९। जतिबेला त्रिभुवन ग्राम तथा जिल्ला विकास विभागको राजपत्र अनंकित प्रथम श्रेणी (नायबसुब्बा) पदमा कर्मनिष्ठ थिएँ। त्यसताका देश ३५ जिल्लामा विभक्त थियो। तिनमा झन्डै झन्डै आधाआधी जिल्लामा भारतीय र आधाआधीमा अमेरिकी ब्लक डिभेलपमेन्ट (ग्रामीण विकास केन्द्रहरू) स्थापित थिए। सामान्य कर्मचारी प्रशासन शाखामा कार्यरत थिएँ। संविधान, ऐन, नियमावली, मन्त्रालयका परिपत्र आदिलाई विशेष ध्यानमा राखी काम गर्थें। शाखा प्रमुख, डिभिजन प्रमुख र निर्देशक सबैका विश्वासपात्र बनेकोमा मन्त्रमुग्ध थिएँ। सायद कार्यालय प्रमुख हाकिमहरूका त्यस मानसिकताकै कारण भारतीय तथा अमेरिकी नियोग पक्षहरू अनुकम्पा राख्दो अनुभूति राख्दथें। यस्तै यस्तै बीच एउटा अवसरले चिमोट्यो। यूएसएडका निर्देशक डा जोन कुलकुल विभागीय प्रमुख (डाइरेक्टर) तारादेव भट्टराईज्यूसित भेट्न आउनु भएथ्यो। केही कामको सिलसिलामा डाइरेक्टरज्यूले मलाई बोलाउनुभयो। मेरो फाँटअन्तर्गत पर्ने केही विवरण तयार गर्न भन्नुभयो। ५७ मिनेटमै दुरुस्त पारी प्रस्तुत गरें। काम गर्ने ढंग र क्षमताले अग्रजहरू प्रभावित हुँदा रैछन्, त्यो अनुभूति जीवनमा पहिलोपटक मलाई त्यहीँ भएथ्यो। मंगले मंगले आफ्नै ढंगले। हाम्रा माझिएका उखानको मर्म बोध गरें। धन्य परमात्मा ! मनमनै भनें। अमेरिकी शान्ति दूत (पिसकोर) बाट जवान युवकयुवती ग्रामीण तथा दुर्गम जिल्लाहरूमा काम गर्न खटाउनु पथ्र्यो। कर्मचारी प्रशासनकै थाप्लोको नाम्लो थियो त्यो जिम्मेवारी ! त्यसताकाको कामकर्तव्यअधिकारका बाँडफाँट व्यवस्थाबमोजिम राप अनंकित प्रथम श्रेणीका कर्मचारीको दायित्व थियो। सक्षम भएर दत्तचित्त रही कर्मनिष्ठ रहनु निजामती कर्मचारी वर्गको दायित्व थियो, अझै छन्, हुन्। दृढ संकल्पित छु यस मामिलामा, अझै पनि। २०२५ सालको भूतले २०७९ को छचल्किँदो छलाङसित दाँज्ने हिम्मत गर्दैन। कहाँको विगतको इतिहास अनि कहाँको यो वर्तमान जगत् ग्लोबल भिलेज ! वर्तमान जीवन्त श्वास प्रश्वास ! सञ्चार तथा सूचनाप्रविधिको फड्कोले बनाएको अत्याधुनिक वर्तमान। सन्दर्भ, नेपाली राष्ट्रभाषा प्रशिक्षणको। विभाषी मित्रराष्ट्र संयुक्त राज्य अमेरिकाका युवकयुवतीहरूलाई। छचल्किँदो उमेर समूहका ! कोही त शान्त स्वभावका। स्वआफ्नो। आफ्नो भन्नु अन्तरालको। आफैंभित्र उब्जिएको स्वत्व। बुद्ध। मानिस आफूभित्रको स्वभाव। अरूले मूल्यांकन गर्ने आधारशिला। नेपाली भाषा शिक्षणले मभित्रको मैले नि प्रशिक्षित हुन पाउने अवसर पाएँ। अर्कालाई बिरानो भाषा सिकाउन आफैं प्रशिक्षित हुनुपर्दो रैछ। यसो भन्नुको तात्पर्य सिकाउने प्रविधि सिक्नु। भाषा प्रशिक्षणका संयोजक मिस्टर बिल हायन्सनले हामीहरू सबै १० जनाका समूहलाई स्पेनिस भाषाका छोटोमीठो अभ्यास गराए। त्यसमा विभाषीलाई भाषा सिकाउने तौरतरिका (टेक्निक) समाहित थियो। जीवनको यो पहिलो मुहूर्तले प्रगाढ छाप लगायो। कालान्तरमा प्रशिक्षकको भूमिका निर्वाहक कार्यभार रोज्न मन पराएँ। २५२६ वर्ष त ग्रामीणस्थानीय विकास प्रशिक्षण केन्द्रहरूमा अनुरक्त रहें। ४० देखि ४५, ५०, ५५ र ६० वर्षका अमेरिकनलाई नेपाली पढाउनु थियो। केही त बुब्वा समानका थिए। त्यतिबेला म त्यस्तै ३२ वर्षे ठिटो हुँदो हुँ। त्यहाँ २५ जना विद्यार्थीलाई चार महिना नेपाली पढाउने अवसर थियो मलाई। तिनैलाई पछि नेपाल ल्याएर पिसकोरको काममा पोस्टिङ गरेका थियौं। नेपाली हामीले ती अमेरिकी युवकयुवतीसित चौबिसैघण्टा नेपालीमै मात्र बोल्न पाइन्थ्यो। त्यसको निगरानी गर्ने के संयन्त्र छन्, तिनीहरूसित थाहा पाइनँ। इमानदारीपूर्वक हामी सबैले पालना गर्यौं। कुनै अवस्थामा शाब्दिक बुझाइमा कठिनाइव्यवधान पर्दा सांकेतिक हस्तमुद्राकै साधना गथ्र्यौं। सांकेतिक भाषा विश्वकै साझा अभिव्यक्ति बनेको छ। पढाउँदा सिकाउनु पर्ने सरल भाषामा। शब्द, शब्द सिकाएँ। त्यही शब्द वा वाक्य अंग्रेजीमा भन्दा बुझ्थे तर त्यसरी भन्न मिल्दैनथियो। १० भनेपछि औंला भाँचेर सिकाएँ। एउटा हातको पाँच औंला अर्कोको पाँच औंला भाँचेर देखाउँदै सिकाएँ। १५ सिकाउँदा पुनः पहिलो हातका औंला गनेर पुर्याउँथें। नक्कली प्लास्टिकका सामान उपलब्ध थिए कक्षामा। जे जे छन्, तिनलाई यो गोलचक्का हो भनेर बुझाएँ, कुनैलाई के भनेर। ला कमिचा भनेर मलाई उनीहरूले स्पेनिस भाषामा कमिज सिकाएका थिए। मैले त्यसलाई आधार बनाएर सिकाएँ। सेनियोर भनेको दाइ सेनियोरिता भनेको दिदी रहेछ स्पेनिस भाषामा। त्यसरी नै सिकाएँ मैले पनि उनीहरूलाई। त्यसपछि नेपालीमा ढालें, मेरो दाजुदाइ, मेरो भाइ। बूढीमान्छेको तस्बिर देखाएर आमा चिनाएँ भने बूढोमान्छेको तस्बिर देखाएर बुवा भनेर जानकारी गराएँ। हिउँ परेका ठाउँ पुग्दा होस् वा समुद्री किनारमा पुग्दा, एकपटक ठट्टैठट्टामा नेपालीलाई अमेरिकनहरू किन गोरो भए भनेर लघुकथा लेखें र सुनाएँ अनि बुझाएँ। हँसाउँदै जिस्क्याएर भनेको थिएँ, हिउँ खाने भएर अमेरिकनहरू गोरो भएका हुन्। यस्तो अवस्थामा पनि नबुझ्ने कुरा चित्र वा तस्बिर देखाएर बुझाउने नै हो, विकल्प थिएन। सम्भवतः टिचिङ टेक्निक यस्तै प्रयोग गरेर चार महिना पूरा गरें। पढ्नेमा पाका महिला पनि थिए। क्रमशः साथीजस्तै भए सबै। आफूसँग भएको जानकारी प्रभावकारी रूपले विद्यार्थीलाई प्रयोग गर्ने हो। उनीहरूलाई खान र बस्न निःशुल्क थियो। जीवन बिमा थियो त्यहाँ नेपाली सिक्नेलाई। अनि थियो, हजारौं डलर पनि। तिनका खातामा हालिदिन्थ्यो। सिक्नेमध्ये केहीलाई नेपाल आएको बेला घरमा खुवाएको र सुताएको छु। सुन ढोकामा उभ्याएर भक्तपुर दरबार क्षेत्रमा फोटो खिचिदिएको छु। सिक्नेहरू नै त्यहाँ आएका मान्छेलाई छानेर राखेका थिए। पिस कोर भोलुन्टिर (स्वयंसेवक)मध्ये युवक जति एक समूह र युवती जति अर्को समूहमा विभक्त भई शयन कक्षमा सुत्नु पथ्र्यो। सुरुमा पाँच युवक र पाँच युवती भाषा प्रशिक्षणमा लगिएको मर्मबोध गरें। त्यत्रो भव्य क्यालिफोर्निया विश्वविद्यालयका डरमेटरीहरू छँदाछँदै नेपाली भाषा शिक्षण केन्द्र ग्रामीण परिवेशका क्याक्टस कर्नर रोजिएका थिए। नेपाली भाषा प्रशिक्षणकै अन्तरालहरू पूर्वसमूहका नेपाल भोगी अनुभवी शान्ति स्वयंसेवकहरू आउँथे, बोलाइएको पाएँ। विशेषतः उहाँहरूले ग्रामीण र दूरदराजका जीवन रहनसहनका चित्रहरू ओभरहेड प्रोजेक्टरका माध्यमबाट प्रक्षेपण गर्दथे। दयनीय जीवन व्यहोरिरहेका अवस्थाले तिनमा मानसिक तत्परताका मनोबल भर्दो हो ठानें। बालबालिका, पुरुषमहिलाहरू वनबुट्यान, नदी, तालतलैया, नदी किनार आछी (दिसा) गरिरहेकाहरूको यथार्थ अवस्था झल्काउँथ्यो। तथापि मलाई भने लाजमर्दो नेपाली जीवनयापन अवस्थाले भुतुक्क पारिराखेको हुन्थ्यो। मनमा अनेक तरंगहरू तरंगिन थाल्यो। तिनले क्यामेरामा कैद गरेका दृश्यावली प्रत्यक्ष नै हुन्। हामीले विधर्मी भन्दै कहाँ पशुपतिनाथ, गुह्येश्वरी माई मन्दिर, तुलजा भवानी मन्दिर, मच्छेन्द्र बहाल, स्वयम्भू डाँडा प्रवेश गराएको हुँदो हो त असंख्य आयवृद्धिका साथ तिनकै छायांकन हुँदा हुन्। हाम्रै कट्टरपनाले उद्भव गरेका प्रतिकूल अवस्था भन्न साहस गरें। मनलाई तरल तरंगित पार्दै रह्यो। संकल्प गरें, स्वदेश फर्केर निषेधित तीर्थस्थल सार्वजनिकीकरण गर्दाका पक्षधर तर्क संकल्पयुक्त वैचारिक चिन्तन आमसञ्चार माध्यममा पठाउने उद्यम ! यो तिनकै नैरन्तर्य ठान्छु। लाग्छ ः यस्तै तरखरले बल पुर्याउँदो छ झन्डै नौ दशक उन्मुख यो बैंसलाई। त्यस समयका स्थितिमूलक झझल्काहरू स्मृतिपटमा तन्दुरुस्तै छन्। भाषा शिक्षण सहभागी नेपाली हामीले ती अमेरिकी युवकयुवतीसित चौबिसैघण्टा नेपालीमै मात्र बोल्न पाइन्थ्यो। त्यसको निगरानी गर्ने के संयन्त्र छन्, तिनीहरूसित थाहा पाइनँ। इमानदारीपूर्वक हामी सबैले पालना गर्यौं। कुनै अवस्थामा शाब्दिक बुझाइमा कठिनाइव्यवधान पर्दा सांकेतिक हस्तमुद्राकै साधना गथ्र्यौं। सांकेतिक भाषा विश्वकै साझा अभिव्यक्ति बनेको छ। प्रत्युत्पन्न मनस्थितिका स्रोत प्रकृति प्रदत्त गुण स्वभाव बनेको छ सबै प्राणीकै। नेपाली भाषा शिक्षण कार्य मात्र विभाषी चेतहरूमा प्रत्यारोपण गर्ने दायित्व होइन रैछ। भाषा बोल्ने, लेख्ने अभ्यास एकसाथ हुनु उत्तम रहेछ। हामीले अंग्रेजी भाषा सिक्ने क्रममा पनि गर्दै गरेका अनुभूति रहेकै छ। त्यतिन्जेल आजको चाहनाभरिका उत्कण्ठा जागेको थिएन। कक्षा सञ्चालनका सार्थक दृश्यहरू देखाउने, शयन कक्षका बंकबेडहरूसहितका दृश्य दिने फोटोहरू सञ्चित राखिएन। अहिले झसंगिन्छु। अन्नपूर्ण पोस्ट् दैनिक सञ्चारमाध्यमका संवेदनशील सद्भावुक महानुभावहरूका कारण सम्भव भएको यो रचना ! अर्पन्छु आदरणीय पाठकवृन्दमा सहर्षसम्मान। जसोतसो आफ्नै फाइल एल्बममा बचेखुचेका केही तत्कालीन फोटो चिनगारीहरू प्रस्तुत गर्ने जमर्को गरेको छु। कार्यक्रम संयोजक श्री बिल हैन्सनले अचानक जिज्ञासा राख्नुभयो सेक्रिमेन्टो पदार्पण गर्नेबित्तिकै कुन मनोरथ छ तपाईंको टोली नायक मिस्टर गोंग ? मैले त्यसबेला भनेको थिएँ गोल्डेन गेट। किन र गोल्डेन गेट ? भनें कि हाइस्कुलको विद्यार्थी जीवनकालमा केही अमेरिकी पर्यटकहरूलाई भैरवप्रसाद शर्माले बताएथे संसारभरि दुईटा गोल्डेन गेट छन्, एक यो, अर्को सानफ्रान्सिस्को सान्फ्रान्सिस्कोमा। उसैबेलादेखिको उत्कण्ठाले गर्दा। बिलले भने त्यो त ब्रिज हो। नेपालको जस्तो सुनौलो ढोकै होइन। जिज्ञासा जाहेर गरें। किन र पुललाई सुनौलो ढोका भनेको ? ए, क्यानडाबाट ठूलठूला जहाजी बेडाहरू आउँछन्। तिनमा विशाल राशिका सामान अमेरिका भित्रिन्छन्। भन्सार रकम तिर्छन्। ती आय राशि सुन भएन र व्यञ्जनात्मक अर्थमा ! चित्त बुझ्यो, मनैभरि मनग्य। हामी नेपाली टोलीले गोल्डेन गेट पुल हेर्यौं। विशाल त्यो पुल यान्त्रिक तवरले छुट्ट्याउन सकिने रहेछ। भाषा शिक्षण शिविर स्थल अत्यन्तै ग्रामीण वातावरणस्थल रहेछ। त्यहाँ स्नानागार, सामूहिक शौचालय, भोजनालय व्यवस्थित थिए। सामूहिक स्नानकक्ष महिलापुरुषका अलगअलग निर्मित थिए। अन्डरवेयर (भित्री वस्त्र) लाएर नुहाउन लाग्दा एक सहभागीले जिज्ञासा राखे तपाईंमा कुनै सरुवा रोग (कमन डिजिज) त छैन ? जिज्ञासा जगाएँ। भित्री वस्त्र फुकालेर धोएँ। अनुभवका बुटी रहे। यथार्थ विवरण। रचना गर्भमा झूठमुठको बिउबिजन क्लेस रहनु छैन। सहीसलामत लेखन धर्म भनेकै आफैंसितको इमान धर्म त हो। झूटमुठको खेती होइन भन्छु। साक्रिमेन्टो क्यालिफोर्निया राज्यको राजधानी। क्याकटस कर्नर भने बलौटे ठाउँ रहेछ। त्यहाँ त अनेक प्रकारका काँडैकाँडा घारी रहेछ। त्यस्ता एकान्त कुनामा नेपाली भाषा शिक्षण केन्द्र बनाइनुको अभ्यन्तर त त्यहाँका कुनै पनि सहभागीहरू बिचलित नहोऊन् पो रहेछ। कुनै यातायात साधन बञ्चित राखिनुको कारण त विपश्यना केन्द्र संस्थापन जस्तै पो बुझें। वास्तवमा गाडीहरू कसैलाई आकस्मिक रूपअवस्थामा अस्पतालै पुर्याउनुपर्ने बेलाका लागि थियो। सामान्य रुघाखोकी र ज्वरो बेला अमेरिकी तन्नेरीहरू मजाले आइसक्रिम खाँदा रैछन्। मैले खान उचित हुन्छ र ? जिज्ञासा राखें। गरम हुँदा यसले ठीक पार्छ भने। मनमनै आश्वस्त हुँदै आफैंसित भनें : मुण्ड मुण्ड विचार ; कुण्ड कुण्ड पानी ! यसरी सहबास गर्दा नयाँ नयाँ चेत खुल्दा रैछन्। अनेकथरी जिज्ञासा जाग्दा रैछन्। नेपाली सिक्न आएका एक लमतन्नेको नाम जर्ज एपलबम रहेछ। हुटहुटी लाग्यो बम बुझ्ने। जिज्ञासा तेर्साएँ। एपलबमको रहस्य ? भने कि एपल त स्याउ भए। बमको अर्थ बोटविरुवा (इटालियन भाषामा)। बम भनेको हाम्रोतिर भए बम महादेवको आराधना ध्वनि। बम भोलेनाथ। आकाशजमिनको अन्तर। भाषिक वैविद्यका रहस्यमय अन्तर !"
खाँडादेवीमा पशु शिविर,रामेछाप : जिल्लाको खाँडादेवी गाउँपालिकामा १ दिने पशु स्वास्थ्य शिविर संचालन गरिएको छ। पशु पालक कृषक र युवा उद्यमीलाई हौसला र प्रोत्साहन गर्ने उद्देश्यले उक्त शिविर संचालन गरिएको आयोजकले जनाएको छ। खाँडादेवी गाउँपालिका र हेफर प्रोजेक्ट नेपालको आर्थिक सहयोग तथा श्रीजनशिल युवा समाजको सहजीकरणमा संचालित कृषि तथा पशुपालन उद्यमशिलता विकास परियोजना अन्तर्गत खाँडादेवी गाउँपालिका३ लाप्कामा उक्त पशु स्वास्थ्य शिविर गरिएको हेफर प्रोजेक्ट नेपाल परियोजना संयोजक सुकराम घिसिङले जानकारी दिए। खाडादेवी कृषि तथा पशुपंक्षी विकास शाखा एवं श्रीजनशील युवा समाज चिसापानीको आयोजनामा १ दिने पहिलो पशु स्वास्थ शिविर खाडादेवी गाउँपालिका३ लाक्पा भिरपानीमा गाई भैंसीको प्रवर्द्धन गरी दुध उत्पादनमा प्रोत्साहनमा किसानलाई व्यवसायिक बनाउने उद्बेश्यले कार्यक्रम सन्चालन गरिएको परियोजना संयोजक घिसिङले बताए।
नवलपरासीका मिटरब्याजी साहुबारे प्रहरी प्रशासन बेखबर,परासी : मिटरब्याजी साहुविरुद्ध तीनदेखि नवलपरासीका पीडितहरु काठमाण्डौंमा धर्नामा छन्। मिटरब्याजीहरुलाई पक्राउ गरेर न्याय पाउने आशमा उनीहरुले काठमाण्डौं पुगेर आन्दोलन थालेका हुन्। काठमाण्डौंमा आन्दोलन भइरहँदा मिटरब्याजी साहुहरुबारे भने नवलपरासीको प्रहरी र प्रशासन बेखबर जस्तै छ। मिटरब्याजी साहुविरुद्ध जाहेरी नआएकाले पक्राउ गर्न नसकिएको प्रहरीको भनाई छ। जिल्लाको प्रतापपुर र सुस्ता गाउँपालिकाबाट ४० बढी पीडितहरु ६ दिनअघि काठमाण्डौं पुगेका हुन्। मिटरब्याज र ठगीविरुद्ध संघर्ष समिति गठन गरेर उनीहरु दिनहुँ माइती मण्डलामा धर्नामा छन्। गाउँबाट आएको केही दिन मिडिया र सम्बन्धित निकायको ध्यानआकर्षण गर्नेतर्फ लाग्यौं। बिहीबारदेखि धर्नामा छौं। सुस्ता गाउँपालिका५ रतनगञ्जका पीडित रामसुभग गुप्ताले भने। धर्नामा आएका केही वृद्ध र अपाङ्ता भएकाहरु बिरामी पर्न थालेपछि गाउँ फर्केको उनले बताए। अहिले २५३० जना धर्नामा बसेको उनले अन्नपूर्णलाई टेलिफोनमा सुनाए। साहुले थप जग्गा हड्पन सक्ने त्रासले अझै खुलेर आउन नसकेको अर्का पीडित अवदेश कुशवाले बताए। सुस्ता र प्रतापपुरमा मात्र साहुहरुबाट ऋण लिएका करिब डेढसय बढी पीडित रहेको उनले बताए। बैंकबाट ऋण लिँदा झण्झटिलो र समय लाग्ने भएकाले दृष्टिबन्धकबाट ऋण लिने प्रचलन गाउँमा व्याप्त छ। घरजग्गा धितो राखि दृष्टिबन्धनकबाट ऋण लिएका पीडितहरुले साँवाब्याज बुझाए पनि अझ बाँकी छ भन्दै थप जग्गा आफ्नो नाउँमा गर्न दबाब दिएपछि बाध्य भएर आन्दोलन गर्नु परेको उनीहरुले बताएका छन्। धर्नामा बसेका सबैजसो पीडितहरुले प्रतापपुर गाउँपालिस्थित बेलाटारीका सुनिल बनियाँ र जगदिश बनियाँबाट ऋण लिएको बताएका छन्। उनीहरु दाजुभाई हुन्। उनीहरुसँग डेढलाखदेखि सातलाखसम्म पीडितहरुले ऋण लिएको बताएका छन्। बनियाँका दाजुभाई बाहेक अरु पनि मिटरब्याजी साहुहरु गाउँमा रहेको बताइएको छ। बनियाँ दाजुभाईसँग अरु धेरैले ऋण लिएको र जग्गा हड्पन सक्ने त्रासले खुलेर आउन नसकेको पीडितहरुको भनाई छ। पीडितहरुले आफूले पाएको भन्दा दोब्बर रकमको दृष्टिबन्धक कागज गरेर साहुलाई दिएका हुन्। १० वर्षअघि लिएको ऋणको ८ देखि १० गुनाबढी तिर्दासमेत अझै बाँकी छ भन्दै साहुले दृष्टिबन्धक फुकुवा नगर्ने र अरु घरघडेरी राखेर थप कागज बनाउन दबाब दिने गरेको पीडित गुप्ताको भनाई छ। मलाई पढाउन बुवाले केही वर्षअघि तीन लाख ऋण लिनु भएको थियो। साँवाब्याज बुझाए पनि अझै रकम लिन बाँकी छ भन्दै दबाब दिने गरेका छन्। पीडित कुशवहाले भने। बुवाले लिएको ऋण छोराहरुले बुझाउँदासमेत अझै नसकिएको उनीहरुको भनाई छ। डेढ लाख ऋणको १४ लाख बुझाउँदासमेत अझै नसकिएको उनीहरुको गुनासो छ। जिल्लामा पटक पटक प्रहरी प्रशासनमा निवेदन दिएपनि सुनुवाई नभएपछि काठमाण्डौं आउनु परेको पीडितहरुको भनाई छ। मिटरब्याजी साहुलाई कानुनी कारबाही गरी न्याय नदिलाएसम्म गाउँ नफर्कने पीडितको भनाई छ। साँवा ब्याजबाहेक बढी दिएको रकम फिर्ता हुनुपर्ने र ऋणका नाउँमा हड्पेको जग्गा साहुबाट फिर्ता हुनुपर्ने पीडितहरुको माग छ। यता जिल्लाका मिटरब्याजी साहुहरु विरुद्ध भएको आन्दोलनबारे सञ्चारमाध्यमबाट मात्र जानकारी पाएको प्रहरीप्रशासनले जनाएको छ। मिटरब्याजी साहुविरुद्ध भएको आन्दोलन मिडियाबाट जानकारी पाए। वास्तविकता के रहेछ बुझ्ने प्रयास गर्छौ। प्रमुख जिल्ला अधिकारी श्रवण कुमार पोखरेलले भने। उनीहरुको आन्दोलन अघि नै मन्त्रालयबाट जिल्लामा रहेका मिटरब्याजीहरु बारे निगरानी बढाउन निर्देशन आएकोले त्यसबारे गंभिर रुपमा लागि परेको प्रजिअ पोखरेलको भनाई छ। जिल्ला प्रहरी कार्यालयका उपरीक्षक (एसपी) ऋषिराम कँडेलले पनि मिडियामा आएको समाचारमार्फत जानकारी पाएको बताए। कसैको जाहेरी परेको छैन। त्यसैले उनीहरुलाई पक्राउ गर्न नसकिएको हो। त्यसको अनुसन्धानमा लागि रहेका छौं। एसपी कँडेलले भने। के भन्छन् साहु ? मिटरब्याजी साहुकाविरुद्ध काठमाण्डौंमा आन्दोलन भइरहँदा उनीहरुलाई ऋण दिएका साहुले भने अधिकांश ऋणीहरुले सावाँसमेत नदिएको दाबी गरेका छन्। आन्दोलन गरे लिएको ऋण फिर्ता गर्न नपर्ने र जग्गा फुकुवा हुने भन्दै आफूविरुद्ध लागेका केही व्यक्तिहरुले ऋणीहरुलाई उचालेर काठमाण्डौं लगेको साहु सुनिल बनियाँको आरोप छ। मसँग ऋण नलिएका पनि आन्दोलनमा छन्। ऋण नलिएकाले पनि मसँग लिएको छु भनेर अर्नगल प्रचार गरेका छन्। ब्याजको त कुरो छाड्नुस् अधिकांशले सावाँसमेत दिएका छैनन्। बनियाँले भने। १० वर्षअघि लिएको ऋणको अहिलेसम्म केहीले ब्याज मात्र होइन सावाँ पनि नबुझाएको उनले बताए। आफूले दृष्टिबन्धकमा ऋण दिने गरेपनि सात वर्षअघिबाट यो काम छाडेको उनको भनाई छ। अहिलेसम्म १२१५ जनालाई दृष्टिबन्धकबाट रकम दिएको बनियाँले बताए। लामो समयदेखि लिएको ऋण नबुझाएपछि कानुनअनुसार ७८ जनामाथि अदालतमा मुद्दा दिएको छु। अरुले दिन्छु भन्दै समयमा ब्याज बुझाउने गरेका छन्। बनियाँले भने। आफूले २० हजारदेखि चार लाखसम्म दृष्टिबन्धकबाट ऋण दिएको उनले बताए। आफूहरुलाई मिटरब्याजीको संज्ञा दिएको प्रति उनले आपत्ति जनाउँदै भनेमिटरब्याजी कस्तोलाई भन्छन्। ब्याजको स्याज अनि स्याजको पनि थप रकम लिदैं जानेलाई मिटरब्याजी भन्ने होला। मैले त सरकारी दस्तुर बुझाएर कानुनअनुसार दृष्टिबन्धक गरेर दिएको छु। सबैलाई एउटै घानमा राख्नु भएन। उनले भने। ऋण लिएको भन्दा पनि ६७ गुना रकम लिएको भन्ने आरोप निराधार रहेको उनले दाबी गरे।
चारकिलोमा सुख्खा पहिरो : नारायणगढमुग्लिन सडक अवरुद्ध,चितवन : नारायणगढमुग्लिन सडक फेरि अवरुद्ध भएको छ। चितवन जिल्ला प्रहरी कार्यालयका अनुसार चितवनको इच्छाकामना६ चारकिलोमा बिहान ११:३५ बजे सुख्खा पहिरो खसेपछि सडक दुईतर्फी अवरुद्ध भएको हो। अहिले सडक खुलाउनका लागि सडक विभागसँग समन्वय भइरहेको उक्त कार्यालयका प्रहरी नायब उपरीक्षक नरहरि अधिकारीले जानकारी दिए। रासस
साहित्यिक चस्मामा दार्चुला दृष्य,"भन्नु नपर्ला, विश्वले नियालेको छ यतिबेला लिपुलेक, कालापानी अनि लिम्पियाधुरा ! सिमाना मेरो सिउँदो ! शीर्षकमा तत्कालीन परिवेशमा लेखेको थिएँ एउटा कविता। जतिबेला सुदूर भनिएको दार्चुलाका यी ठाउँ भौतिक रूपमा मेरा लागि दुर्गम नै थिए। दार्चुला टेक्ने र दार्चुला डेडलाइनमा लेख्ने कल्पनासम्म थिएन। तर, २०७९ जेठ १३१४ को दार्चुला बृहत् साहित्य महोत्सवले यसलाई साकार पारेको थियो। जसरी डेढ वर्षअघि किसनसिंह धामीले अमेरिकामा गरेको परिकल्पना उनकै जन्म जिल्ला दार्चुलामा साकार भइरहेको थियो, ठीक त्यसैगरी डेढ वर्षअघि (कोभिड१९) लेखिएको यो कविता उनकै सोचअनुसारको महोत्सवमा दार्चुलाको खलंगा (नेपालभारत सिमाना)मै वाचन गरिरहेको थिएँ  यतिबेला, नेपालको जमिन बन्धक छ, अंग्रेजीमा मात्र हाँस्ने र नाच्ने युवालाई मेरो प्रश्न, डु यु नो, नेपाल इज इन ल्यान्ड कस्टडी नाउ ? विदेश पुगेर नेपाललाई माया गरिटोपल्ने युवालाई अर्को प्रश्न, इज इट नट एन आउट स्ट्यान्डिङ इस्यु अफ नेपाल ? संयोग शब्द पुनः एकपटक सार्थक भयो मेरो जीवनमा, मेची (झापा, गौरादह) को म महाकाली (दार्चुला, खलंगा) पुग्दा। वारि नेपालको दार्चुला, बीचमा साक्षी बनेर शताब्दीयौंदेखि बगिरहेको महाकाली नदी अनि ठीक पारिपट्टि भारतको धार्चुला। त्यहाँ पुगेर तातो रगतमा उर्लिएँ कवितामा। वाचन गरें, १९५० को अपमानजनक सुगौली सन्धि, २०११ को सुस्ता आक्रमण र गुमेको ७० हजार हेक्टर जमिन। र, २०१८ ! त्यही मिति हो, जुन दिनदेखि आजसम्म भारतीय सेनाका बुटहरू छातीमा बुर्कुसी मार्दा रुन बाध्य हाम्रो कालापानी। थपें, सुतुञ्जेल मात्र हो बाघ लास लाग्ने, जागेका नेपाली ब्युँझा बाघ हुन्। हो, फेरि एकपटक ज्यानको बाजी राख्छौं, अनि फिर्ता गरेरै छोड्छौं : लिम्पियाधुरा, कालापानी र लिपुलेकको ३ सय ३५ वर्गकिलोमिटर जमिन, १ सय २६ जंगेपिलर र दसगजाहरू। भारतले सुनोस् अनि बुझोस् कि नेपाली ब्युँझा बाघ हुन् भनेर। त्यही भएर कवि हुनुको सार्थकतामा सीमा पुगेरै गर्जिएँ जसरी केही वर्षअघि राजधानीबाट गएका नेतासहितको टोली कालापानी पुगेर गर्जिएको थियो। चिप्लिन सक्छ राष्ट्रियता महोत्सवको उद्घाटन सत्र चलिरहेको थियो। राजधानीबाट पुगेको २२ जनाको जम्बो साहित्यिक टोली महोत्सव भव्य बनाउँदै थियो। विभिन्न जातजाति आआफ्ना झाँकी र नृत्य प्रस्तुत गरिरहेका थिए। जति उडौं आकाशमा आफ्नै धरा प्यारो लाग्छ कार्यक्रम सञ्चालक यादव भट्टराईले यसरी कार्यक्रम सुरु गरेका थिए। यसबीच स्थानीय स्रष्टा अमरसिंह बडाल स्टेजमा उक्लिए र बाँड्न थाले राजधानीका स्रष्टाहरूलाई आफ्नो पुस्तक चिप्लिन सक्छ राष्ट्रियता। उमेरले पाका अर्थात् २००० साले उनले औपचारिक शिक्षा कक्षा ८ भएको पुस्तकमा पाएँ। सर्जक बनेर गरेका उनका सिर्जना पढ्दा लाग्यो, उनी विद्यावारिधि प्राप्त छन्। खुम्चिँदै छन् साँध सिमाना उखेलिँदै छन् पिलरहरू टुलुटुलु हेरी बसिरहेका राष्ट्रियताका डिलरहरू। अन्याय सहनु जानीबुझी कस्तो हो यो बाध्यता ! जानी नसक्नु छ यो रहस्य चिप्लिन सक्छ यो राष्ट्रियता। महोत्सवको विशेष कवि गोष्ठीमा स्थानीय कविहरू मिचिएको सिमानाविरुद्ध आक्रामक ढंगले प्रस्तुत भए। केशवदत्त बडूले कवितामा देशको मुहार चित्रण गरे भने राजेश क्षेत्रीले गजलमा रोएका जनताको कथा वाचे। गोष्ठीका सभापति किशोर पहाडीले भने, दार्चुला भन्नासाथ राष्ट्रियताका कुरा आउँछन्। मनमा काँडा पलाउँछन्। आज वाचित थुप्रै कवितामा राष्ट्रियता र सिमानाका सन्दर्भ आएका छन्। यसले कवि राष्ट्रियता र बचेको सीमा जोगाउन तत्पर छ भन्ने स्पष्ट देखिन्छ। निकै लामो माथापिच्चीपछि गत वर्ष नेपाल सरकारले दार्चुलामा पर्ने लिपुलेक, कालापानी र लिम्पियाधुरा समेटेर नेपालको चुच्चे नक्सा जारी गरेको छ। कमै नेपाली होलान्, यी तीन ठाउँको नाम नसुन्ने तर धेरै नेपाली होलान्, यी ठाउँ दार्चुलामा पर्छन् भनेर थाहा नपाउने। हो, दार्चुलावासी सीमा रक्षार्थ आजसम्म तैनाथ छन्। मातृभूमिको माटो रक्षार्थ ज्यानको बाजी थाप्ने दार्चुलावासीलाई नमन, सलाम। लोपोन्मुख संस्कृति जोगाउने महोत्सव दार्चुला बृहत् साहित्य महोत्सवको श्रेय ताराकिसन फाउन्डेसन, अमेरिकालाई किन पनि विशेष रूपले जान्छ भने सम्भवतः एक जोडी साहित्यिक मनले गाँस कटाएर गरेको नेपालकै ठूलो साहित्यिक महोत्सव हो यो। महोत्सवलाई उद्घाटन सत्र र त्यसपछि कार्यपत्र सत्र, विशेष कविगोष्ठी, समूहगत विमर्श र अन्त्यमा समापन सत्रमा विभाजन गरिएको थियो। सदरमुकाम खलंगाको खुलामञ्चमा दर्शक दीर्घाका लागि पाल टाँगिएको थियो। बस्नका लागि तय गरिएका सयौं कुर्सीले त महोत्सवमा सहभागी आधालाई पनि बोक्न सकेनन्। खुला मञ्चको दायाँतर्फ रहेका पाँच स्टेप खुड्किला वारपार भरिएका थिए। तातेको सिमेन्टका खुड्किलामा चर्को घामको पर्वाह नगरी दिनभर उत्साहपूर्ण ढंगले महोत्सवमा सहभागी भएको पाइनु महोत्सवको खास रूप ठानें। कोही मञ्च घेरिएको पर्खालमा त कोही प्रवेश द्वारमा, कोही घरको छतमा त कोही रुखमाथि चढेर पनि महोत्सवमा ओइरिएका थिए साहित्यिक मनहरू। कतिसम्म भने, चामलका बोरा बोकेर बाटो हिँड्दै गरेकाहरू पनि प्रवेशद्वारबाट चिहाउँथे अनि पसिनाका धारा छुटाउँदै उभिएरै कार्यक्रम सुन्थे। के बालबालिका अनि के वृद्धवृद्धा, सहभागितामा देखिएको समावेशीपन स्वतस्फूर्त थियो। यी सबै दृष्य गज्जब र अविस्मरणीय लाग्थे। दार्चुला बृहत् साहित्य महोत्सव २०७९ मा नृत्य प्रस्तुत गर्दै स्थानीय महिला । विद्यार्थीदेखि जिल्लाका विभिन्न जातिका सांस्कृतिक नृत्य र झाँकीले उद्घाटन सत्र विशेष र अविस्मरणीय बनायो। आयोजकको यो अवधारणा सबैलाई मनैदेखि जच्यो। छलिया नृत्य, गौरा नृत्य (सुदूरपश्चिमको विशेष चाड) प्रस्तुत गरियो। व्यास गाउँपालिवासीले देउडा नृत्य प्रस्तुत गरे। नाकको टुप्पोदेखि निधारसम्म ठाडो रातो टीका लगाएका महिला र युवतीले संस्कृति जगायौं साथी सम्झना संस्कृति क्या रमाइलो दार्चुलामै बोलको गीतमा नृत्य गरेका थिए। दुहुँ गाउँपालिकाको तर्फबाट सरउँ नृत्य प्रस्तुत गरियो। फाउन्डेसनका सल्लाहकार किसनसिंह धामीले भने, राज्यको आँखाबाट ओझेल परेको, राजधानीबाट कयौं कोस टाढा रहेको दार्चुलालाई भाषा, साहित्य, संस्कृति, कला र पर्यटनबाट विश्वमाझ चिनाउन सकिन्छ भनेर यो महोत्सवको आयोजना गरिएको हो। लोपोन्मुख यस्ता संस्कृति जगेर्नाको खाँचो छ, महोत्सवले यसतर्फ सबैलाई झक्झक्याएको छ। धेरै साहित्यिक महोत्सव सुगममा हुन्छन्, मैले कुनै दुर्गम ठाउँमा साहित्यकारहरूलाई लगेर गर्छु भनेर जन्मभूमि पनि भएकाले अन्ततः दार्चुलाको खलंगा नै रोजें। सुदूरपश्चिमको संस्कृति विश्वव्यापी हुनुपर्छ वरिष्ठ नाट्यनिर्देशक अशेष मल्लले सुदूरपश्चिमको संस्कृति र प्रकृतिले नेपाल अनुपम बनेको बताउँदै भने, राजनीतिले छिन्नभिन्न बनाएको नेपाललाई जोड्न यी संस्कृति र प्रकृतिले भूमिका खेलेका छन्। सुदूरपश्चिमको जस्तो संस्कृति विश्वमा कतै छैन। विविधतायुक्त नेपालका प्रकृति र संस्कृतिलाई विश्वव्यापी बनाउन सक्नुपर्छ। तर हामी मौन छौं। विशिष्ट अतिथि सुदूरपश्चिम विश्वविद्यालयका उपकुलपति प्राडा अम्माराज जोशीले कला, साहित्य, संस्कृतिलाई प्रवद्र्धन गर्न दार्चुला महोत्सवले अहम् भूमिका खेलेको बताए। भने, संस्कृति र परम्पराको धनी दार्चुलाको हालको अवस्थालाई संरक्षण र प्रवद्र्धन गर्नुपर्छ। गर्न सकिरहेका छैनौं तर पनि यसलाई लोप हुन दिनु हुँदैन। सुदूरपश्चिम लोकसाहित्यको भण्डार हो। यी सबै विश्वजगत्लाई बुझाउन पाए नेपाल समृद्ध हुनेछ। प्रमुख अतिथि महाकालीका मेयर नरसिंह चैसिरले अंग्रेजीमा भने, सेभ द कल्चर, सेभ द लिटेरेचर एन्ड दे सेभ आवर लाइफ। उनले थपे, महोत्सवले दार्चुलाको भाषा, साहित्य र संस्कृतिसँगै परम्परा र जीवनशैलीसमेत उजागर गरेको छ अनि सुतिरहेको दार्चुलालाई जुरुक्क उठाएको छ। फाउन्डेसनकी संरक्षक अध्यक्ष तारा धामीले भनिन्, जन्मभूमि दार्चुला धनी भएकै यहाँको संस्कृतिले हो। नेपाली साहित्यमा सुदूरपश्चिम डाअम्माराज जोशीले सुदूरपश्चिमको सांस्कृतिक सम्पदा र नेपाली साहित्यमा सुदूरपश्चिम विषयक कार्यपत्र प्रस्तुत गरे। सुदूरपश्चिम र कर्णाली क्षेत्रमा लोकसांस्कृतिक विविधता छ। खस भाषा र सभ्यताको केन्द्र हो। नेपाली भाषाको प्रयोग जुम्लाबाट सुरुआत भई कालीकर्णालीबाटै विकसित भयो। पूर्वतर्फ जाँदै गर्दा मानकीकरण र शुद्धीकरण हुँदै गयो। यहीँबाट लोकपरम्परा र लोकनाट्यको थालनी भयो। तर पनि अझै हामी भाषाको मानकको अन्तिम विन्दुमा पुगेका छैनौं। यो क्षेत्रमा दर्शनमा महत्त्वपूर्ण काम भएका छन्। जसमा खप्तडबाबा र जयपृथ्वीबहादुर सिंहको योगदान छ। सुदूरपश्चिमको मूल पहिचान लोकसाहित्य, लोकशिल्प, लोकभाषा र लोकसंस्कृति नै भएको निचोढ कार्यपत्रले निकालेको थियो। जसमा कुमाउ र गढवालको पनि भूमिका महत्त्वपूर्ण छ। उद्घाटनमा साहित्यकार यादव भट्टराईले भने, मेचीमा उभिएर हेर्दा काली (महाकाली) सुदूर लाग्ला, कालीबाट हेर्दा मेची सुदूर लाग्छ। महोत्सवले सुदूरपश्चिमलाई सुदूर होइन सुन्दर पश्चिम भन्नु र बनाउनुपर्ने निचोड निकालेको थियो। दार्चुलाको धार्मिक तथा पर्यटकीय सम्भावना १२ ज्योतिर्लिंग नेपालमै पत्ता लागेका छन्। जगद्गुरु बालसन्त मोहनशरण देवाचार्यले केही वर्षअघि पूरै नेपालको पैदलयात्रा गर्ने क्रममा शास्त्रीय आधारमा पत्ता लगाएका थिए। जसमध्ये भारतको आन्ध्र प्रदेशमा पर्ने मल्लिकार्जुन र गुजरातमा पर्ने नागेश्वर नेपालको दार्चुलामा छन्। उपप्राध्यापक पदम बडालले कार्यपत्र प्रस्तुत गर्दै भने, दार्चुलाका दर्जनौं शक्तिपीठहरूले पर्यटकलाई लोभ्याइरहेका छन्। महाकाली नदीले छुट्याएका दुई देश । नदी दायाँ नेपालको दार्चुला र वायाँ भारतको धार्चुला । अपि हिमाल यहाँ छ। महाभारत र गुराँस पर्वत शृंखलाबीच ३६ वटा मैदान छन्। द ग्रेट हिमालयन ट्रेलको अन्तिम गन्तव्य पनि हो, दार्चुला। यहाँ २५ प्रजातिका स्तनधारी प्राणी र २ सय ४३ प्रजातिका चराचुरुंगी पाइन्छन्। सत्रका सभापति पवन आलोकले निचोढ निकाले, दार्चुलाबारे थोरै सुनेका थियौं, धेरै बुझ्न पाइयो। हालसम्म राजनीतिक चस्माले मात्र हेरिएको दार्चुलालाई यो महोत्सवले साहित्यिक चस्मा पनि हेरेको छ। राजधानीका दृष्टिमा सुदूरपश्चिमको साहित्य साहित्यलाई मोफसल, राजधानी र डायस्पोरा गरी तीन कित्तामा छुट्ट्याइएको चर्चा विमर्श सत्रमा भयो। नीलम कार्की निहारिकाले साहित्यलाई कित्तामा विभाजन गर्नुनपर्ने तर्क गर्दै घेराबन्दी गर्नु नहुने बताइन्। देवसिंह धामीले भने, भौगोलिक दूरता, सामाजिक पछौटेपन र आर्थिक अवस्था मोफसलमा होला। राजधानीलाई मात्र दोष दिएर हुँदैन, राजधानीसँग समन्वय र सहकार्य गर्नुपर्छ। पुष्पराज जोशीको मत फरक रह्यो, खाने मुखलाई जुँगाले छेक्दैन। ज्ञानू अधिकारीले भनिन्, सुदूरपश्चिमबारे दुई खालका लेखक छन्, यहाँका लेखकले लेख्ने र अन्तैबाट सुदूरपश्चिम आएर यहाँका विषय र पात्र बनाएर लेख्ने। बाहिरबाट आउनेले अध्ययन गरेर लेख्ने हो, त्यसैले यहाँका कुरा यहाँ कैले लेखे बढी न्याय हुन्छ। महेशविक्रम शाहले भने, साहित्यले जोड्ने हो, विभाजन गर्ने होइन। हामी साहित्यकार कुनै भूगोलका होइनौं, नेपालका हौं। डादामोदर पुडासैनीले भने, लेखकको सोच, क्षमता र परिवेशमा फरक पर्न सक्छ। लेखनीमा आञ्चलिकता छ भने त्यो उत्कृष्ट हुन्छ। सामान्य मानिसले उत्कृष्ट साहित्य लेख्छन् भन्ने त जोन किट्स आदि उदाहरण नै छन् नि। अर्को सत्रमा सुदूरपश्चिमको पर्यटन प्रवद्र्धनमा यहाँको साहित्य र संस्कृतिको भूमिका विषयमा विमर्श गरियो। प्रतियोगितामा विद्यार्थीका मन छुने कविता अमेरिका छँदै किसनसिंह धामीले मेसेन्जरमा भनेका थिए, भोलिका नेपाल आजका विद्यार्थी हुन्, तिनलाई सिर्जनात्मक बनाउनु छ। प्रोत्साहन गर्नु छ। महोत्सवमा जिल्लाका सरकारी विद्यालयबाट छनोट गरी तयार पारिएका कक्षा ९१२ का १६ छात्रछात्राले प्रतियोगितामा कवितावाचन गरे। राजेन्द्र शलभ, गोपीकृष्ण ढुंगाना, जयदेव भट्टराई, विष्णुदत्त जोशी र धाना धामीको निर्णायक समूहले क्रमशः अस्मिता बोहरा, अमृता लोहार, बसन्ती बमलाई क्रमशः पहिलो, दोस्रो र तेस्रो बनायो। राष्ट्र, राष्ट्रियता, दुर्गमविकट गाउँठाउँ, जीवनबारेका कविता सुन्दा विद्यार्थीभन्दा पाकेका स्रष्टा महसुस गराए, सबैको मन छुन बाध्य पारे। धामीले क्रमशः १०, सात र पाँच हजारले पुरस्कृत गरे भने सहभागी १३ लाई तीन हजारका दरले प्रोत्साहन गरे। लिपुलेक, कालापानी र लिम्पियाधुरा। कमै नेपाली होलान्, यी तीन ठाउँको नाम नसुन्ने। तर धेरै नेपाली होलान्, यी ठाउँ दार्चुलामा पर्छन् भनेर थाहा नपाउने। राजधानीबाट चलचित्र निर्देशक राजेन्द्र शलभ, गोरखापत्रका पूर्वप्रधानसम्पादक श्रीओम श्रेष्ठ रोदन, नेपाल स्रष्टा समाजका पूर्वअध्यक्ष पवन आलोक, नेपाल सरकारका पूर्वसहसचिव डा दामोदर पुडासैनी, उपन्यास समाजका अध्यक्ष शंकर भारती, पूर्वडीआईजी महेशविक्रम शाह, फाउन्डेसनका सल्लाहकार किसनसिंह धामी र संरक्षक अध्यक्ष तारा धामी, अन्नपूर्ण पोस्ट्मा फुर्सद परिशिष्टांकसमेत हेर्ने ओपेड एन्ड एडिटोरियल रिलेसन्स संयोजक गोपीकृष्ण ढुंगाना, मदन पुरस्कार विजेता निलम कार्की निहारिका, साहित्यकारका सुखदुःख बाँड्ने साथी शब्दपथका सञ्चालक किशोर पहाडी, सञ्चारकर्मी व्याकुल पाठक, मधुपर्कका सम्पादक जयदेव भट्टराई, समालोचक ज्ञानू अधिकारी, साहित्यकारद्वय सन्ध्या पहाडी र गीता कार्की महोत्सवमा पुगे। महोत्सवमा दार्चुला साहित्य समाजका अध्यक्ष नरेन्द्रसिंह बडाल र लोकेन्द्रबहादुर बमको संयुक्त मुक्तक संग्रह छुटेका यादहरू र फाउन्डेसनका धामीको अंग्रेजी कृति एटलान्टिकको विमोचन गरियो। प्रमुख जिल्ला अधिकारी दीर्घराज उपाध्यायले महोत्सवमा प्रस्तुत साहित्य र संस्कृति सीमित दायरामा राख्न नहुने बताए। डोटी क्याम्पसका प्रमुख डिलानन्द जोशीले देश नष्ट गर्ने भए कला, साहित्य र संस्कृति नष्ट गरे हुने बताउँदै भने, होइन भने भाषा, साहित्य, कला र संस्कृतिको यसरी नै जगेर्ना गरौं, देश समृद्ध बन्छ। महोत्सवले देश समृद्ध बनाउने इँट थपेको छ। पाँचबुँदे घोषणापत्रमा दार्चुला महोत्सवले प्राडा अम्माराज जोशीको संयोजकत्वमा प्राडाद्वय खगेन्द्रप्रसाद लुइटेल र लक्ष्मणप्रसाद गौतम, श्रीओम श्रेष्ठ रोदन, डा हरिश्चन्द्र भट्ट, गोपीकृष्ण ढुंगाना र धाना धामी सदस्य रहेको समितिले तयार पारेको पाँचबुँदे घोषणापत्र सार्वजनिक गरेको थियो। जसमा सुदूरपश्चिम क्षेत्रमा प्रचलित लोकसाहित्य, कला र संस्कृति संरक्षण, संवद्र्धन, अध्ययन र अनुसन्धानका लागि सुदूरपश्चिम विश्वविद्यालय, सुदूरपश्चिम प्रदेश र दार्चुला जिल्लाका सबै नगर र गाउँपालिकासँग अनुरोध गर्ने उल्लेख छ। यस क्षेत्रको पर्यटन विकास र विस्तारका लागि पर्यटन बोर्ड, सम्बद्ध स्थानीय निकायहरू र स्थानीय साहित्यिक संघसंस्थाहरूसँग समन्वय गरी आवश्यक कार्यक्रमहरू सञ्चालन गर्ने दोस्रो बुँदामा छ। तेस्रोमा राजधानीलगायत देशका विभिन्न स्थानका सर्जकहरूलाई आमन्त्रण गरी जिल्लाका सबै स्थानीय तह र साहित्यिक संघसंस्थाको संयोजनमा प्रत्येक वर्ष कम्तीमा एक पटक दार्चुलामा साहित्यिक उत्सव आयोजना गर्ने भनिएको छ। चौथोमा सुदूरपश्चिमाञ्चल क्षेत्रका सर्जकहरू तथा यस क्षेत्रका बारेमा अन्य भूगोलका सर्जकहरूले लेखेका रचनाहरूलाई अभिलेखीकरण गर्ने र पाँचौंमा दार्चुलाको भाषा, साहित्य, कला र संस्कृतिको अध्ययन र अनुसन्धानका लागि जिल्लाका सबै स्थानीय तहलाई एउटा एकाइ खडा गरी प्रत्येक वर्ष योजना र बजेट तय गर्न अनुरोध गर्ने उल्लेख छ।"
बलाधिकृत रथी कार्की कायममुकायम प्रधानसेनापति,"काठमाडौं : प्रधानसेनापति महारथी प्रभुराम शर्मा लेवनान भ्रमणमा निस्किएपछि कायममुकायम प्रधानसेनापतिको जिम्मेवारी बलाधिकृत रथी बालकृष्ण कार्कीलाई तोकिएको छ। प्रधानसेनापति शर्मा शनिबार लेवनान प्रस्थान गरेकाले कायममुकायम प्रधान सेनापतिको जिम्मेवारी बलाधिकृत रथी कार्कीलाई दिइएको हो। शर्माको भ्रमणको अवधिभर उनको अनुपस्थितिमा बलाधिकृत रथी कार्कीले कायम मुकायम प्रधान सेनापतिको कार्यभार सम्हाल्ने नेपाली सेनाले जनाएको छ। 'प्रधान सेनापति महारथी शर्मा लगायतको भ्रमणदलले असार ०४ गते देखि असार १० गतेसम्म संयुक्त राष्ट्रसंघको आव्हानमा शान्ति स्थापनार्थ नेपाली शान्ति सैनिकहरु तैनाथ लेवनानस्थित युएनआएएफआइएल मिसन र तत्पश्चात सिरियास्थित युनएनडिओएफ मिसनको निरीक्षण भ्रमण गरी विविध पक्षहरुका बारेमा जानकारी लिनेछन्', विज्ञप्तिमा भनिएको छ, 'उनले लेवनान, सिरिया, युएनआएएफआइएल मिसन र युनएनडिओएफ मिसनका उच्च पदस्थ अधिकारीहरुसँग भेटघाट गर्ने छन्।' लेवनान भ्रमणपश्चात प्रधान सेनापति शर्माको ५ सदस्यीय टोली अमेरिका भ्रमणमा जाने छन्। प्रधानसेनापति शर्मा असार १३ गतेदेखि असार १७ गतेसम्म ५ दिन अमेरिकाको औपचारिक भ्रमणसमेत गर्ने नेपाली सेनाले जनाएको छ। सेनाको जनसम्पर्क तथा सूचना निर्देशनालय, जंगी अड्डाले जारी गरेको विज्ञप्तिमा शर्मा असार १९ गते नेपाल फर्कने उल्लेख छ। प्रधानसेनापति शर्मा लेवनान प्रस्थान, असार १३ मा अमेरिका जाने"
लाप्चा राजाको मलय ल्याङ,"प्राचीनकालमा मलय ल्याङ राज्यको सिमाना उत्तारमा तिब्बत, दक्षिणमा तितिलिया, पूर्वमा सिक्किम र भुटानको सिमाना र पश्चिममा नेपालको अरुण नदीसम्म फैलिएको थियो। मलय ल्याङमा लेप्चाहरूले नेपाल, तिब्बत, भुटान र इस्ट इन्डिया कम्पनीसँग विभिन्न कालखण्डमा आफ्नो बचाउका लागि युद्ध गरेको प्रमाण पाइन्छ। सुन्दा पनि अचम्म लाग्न सक्छ, दरबारमा राजारानी बस्ने आसन ढुंगाको छ। अध्ययन गर्ने ठाउँ पनि ओडारमुनि ! दुई सय वर्ष पुरानो इतिहास बोकेको त्यस ठाउँमा तिनले पूजाआजा गर्ने स्थानसमेत अझै सुरक्षित छ। सूर्योदय नगरपालिका छिपिटार खण्डबाट मेची राजमार्गलाई छोडेर पर्यटकीय अन्तु डाँडामा छ यो दरबार। लाप्चा राजाको थलो भएको स्थान हो, ज्युठी। इलामको सूर्योदय नगरपालिका ५ को सुदूर गाउँमा पर्ने ज्युठीका लाप्चाहरूको राजा जसलाई सिगाम गेबु अछ्युक पुनी भनिँदो रहेछ। लाप्चाहरू उनलाई सजिलो गरी श्रीराम राजाभन्दा रहेछन्। तिनै राजा दलबलसहित आएर बसेको विश्वास गरिँदो रहेछ। लामो इतिहास बोकेको ज्युठीमा नेपाल एकीकरणको समयमा लाप्चा राजा आएर बास बसेको त्यो स्थान राज्यको नजरमा अहिलेसम्म परेको रहेनछ। उनका सेनाहरू सुरक्षाका सामग्रीसहित बसेको स्थानीय लाप्चा समुदायका अगुवाहरू बताउँछन्। लाप्चा राजा कति लामो समय बसे भन्ने कुरामा लाप्चा अगुवाबीच नै एक मत छैन। केहीले केही दिन बसेको सुनाए केहीले लामो समय त्यहाँ बसेर आफ्नो पहिचान बचाउन काम गरेको बताउँदा रहेछन्। वडाध्यक्ष उर्गेन बम्जन भन्छन्, लामो तर लुकेको इतिहास बोकेको ठाउँ रहेछ यो ठाउँले। वडाध्यक्षको पदभार ग्रहण गरेको एक हप्तामा दुई पटक भ्रमण गरे उर्गेनले। उनलाई पनि ज्युठीमा रहेको ऐतिहासिकताले निकै आकर्षण गरेको छ। नेपालमै ३ हजार ५ सयको हाराहारीमा जनसंख्या छ, लाप्चाहरूको। तिनका बारेमा लामो अनुसन्धान गरेर पुस्तकसमेत प्रकाशन भएको छ। अनुसन्धानकर्ता युद्धप्रसाद वैद्य भन्छन्, ज्युठीबारे ऐतिहासिक प्रमाणको अभाव छ तर त्यो स्थानले लाप्चाहरूको ऐतिहासिकता बोल्छ। इलामको फिक्कल, करफोक, अन्तुलगायतका सयौं स्थानको नामसमेत लाप्चा भाषामा राखिएको पाइन्छ। त्यसैले लाप्चाहरू बाहिरबाट आएको भन्दा पनि यहीका आदिवासी भएको प्रमाणहरू फेला पारेको उनी बताउँछन्। दरबारको पल्लो डाँडालाई स्थानीयले झन्डी डाँडा भनेर चिन्दा रहेछन्। शत्रुपक्षबाट जोगाउन राजाका सेनाहरूले त्यही डाँडामा बसेर पहरा दिने गरेको स्थानीय लाप्चा अगुवा दिलकुमार लेप्चा बताउँछन्। ज्युठीमा लेप्चाहरूको नमुना घर निर्माण गरिए पनि संरक्षणको अभावमा जीर्ण बनिसकेको छ। माटो, ढुंगा र खुसको छानोबाट बनेका घर लाप्चाहरूको पहिचान हो। ओडारमुनि लामा लमिनी अध्ययन गर्ने गरेको लाप्चाहरूको विश्वास छ। त्यहाँका ऐतिहासिक संरचनाहरू देखाउँदै दिलकुमार भन्छन्, यो ढुंगा हामीले मिलाएर राखेको हैन। कसैलाई झुक्याउन यस्तो बनाएको पनि होइन। हामी सानो हुँदैदेखि यस्तै थियो। पछि उनीहरूको राजा भारत गएको दिलकुमारको अनुमान छ। यद्यपि उनीहरूसँग कुनै प्रमाण छैन। लाप्चाहरूको राजा सिक्किममा गएर मृत्यु भएको दिलकुमारको भनाइ छ। सिक्किममा अहिले पनि राजाहरू बसेका केही घर र पानीको ट्यांकीहरू छन्। उनी भन्छन्, हामी त्यहाँ पुगेका छौं। त्यहाँ संरक्षण गरिएको छ तर यहाँ अलपत्र छ। पृथ्वीनारायण शाहले एकीकरण गर्दा अरू समुदायले राजासँग सहमति गरे। तर, लाप्चाहरूले राजाको प्रस्ताव नमानेपछि लाप्चासँग युद्ध भएको लाप्चा अगुवाको दाबी छ। लाप्चो अथवा पहाडी शृंखलाको देउराली वा दोबाटोमा बनाएको ढुंगाको चुलीबाट लाप्चे अथवा लेप्चा हुँदै लाप्चा शब्दको निर्माण भएको लाप्चा वृद्धवृद्धा बताउँछन्। पूर्वी नेपालको सीमापारि भने लेप्चा भनेर चिन्ने गरिएको छ, यस समुदायललाई। जसले नेपालभित्र चाहिँ अरूले जेसुकै नामले बोलाउने गरे पनि आफूलाई रोङ वा लाप्चा जातिकै रूपमा आफ्नो पुख्र्यौली पहिचान कायम राख्न चाहेको लाप्चा उत्थान मञ्चकी केन्द्रीय उपाध्यक्ष रोजी लाप्चा बताउँछिन्। सुन्दा पनि अचम्म लाग्न सक्छ, दरबारमा राजारानी बस्ने आसन ढुंगाको छ। अध्ययन गर्ने ठाउँ पनि ओडारमुनि ! दुई सय वर्ष पुरानो इतिहास बोकेको त्यस ठाउँमा तिनले पूजाआजा गर्ने स्थानसमेत अझै सुरक्षित छ। सीमापारि भने ब्रिटिस साम्राज्यकालमा लाप्चा शब्दलाई अंग्रेजी भाषाको प्रभावका कारण लेप्चा हिज्जे गरिएकाले त्यतातिर आजसम्म त्यसरी नै प्रचलनमा छ। लाप्चा समुदायको पुख्र्यौली पेसा कृषि नै हो। उनीहरू आफूलाई चाहिने सामग्री आफैं बनाउन सक्ने कौशल रहेको समुदायको रूपमा समेत चिनिने गरेको वडाध्यक्ष बम्जन बताउँछन्। उनी भन्छन्, प्रकृतिपूजक लाप्चाहरूको आफ्नै प्रकारको रोचक मौलिक परम्परा छ। लाप्चा समुदायको ज्युठीको गर्विलो इतिहासलाई पर्यटन र आर्थिक समृद्धिसँग जोड्ने लक्ष्य छ स्थानीय सरकारको। त्यसका लागि योजना निर्माणमा लागेका छन्, वडा सदस्य आकाश लाप्चा। उनी सूर्योदय नगरपालिकाको वडा नम्बर ५ मा यो जातिबाट जनप्रतिनिधि हुने एक मात्र लाप्चा हुन्। ज्युठीको प्रवद्र्धन गरेर यहाँ पर्यटकको चहलपहल बढाउन सकिन्छ, उनी अठोट व्यक्त गर्छन्। यसलाई सूर्योदयको सम्पदाको रूपमा विकास गर्न वडाको तर्फबाट काम गर्ने लक्ष्य रहेको उनको भनाइ छ। लाप्चाको उत्पत्तिबारे भने अहिले पनि ठोस प्रमाण नहुँदा पुरानो थलो नेपाल कि भारत भन्ने विवाद छ। यद्यपि इलाममा लाप्चा जाति र स्थाननाम नामक अनुसन्धानमूलक पुस्तकमा प्राध्यापक डा नोबलकिशोर राई र डा नेत्रमणि दुमी राईले लाप्चाको ऐतिहासिकता र थातथलोको विषयमा लेखेका छन्। एकथरी लाप्चाहरूले आफ्नो पुर्खा सिक्किमबाट यस क्षेत्र (इलाम)मा आएको बताएका छन् भने अर्काथरीले चाहिँ त्यसो नभएर आफ्नो थाकथलो नै परापूर्वकालदेखि यहीँ नै रहेको बताएका छन्, लेखकद्वयले लेखेका छन्। लेखकद्वयले उल्लेख गरेका छन्, निकै पछि मात्र आफ्नो वंश त्यतातिर बसाइँ सरी गएको दाबी गर्छन् तर भौगोलिक र ऐतिहासिक दृष्टिकोणबाट हेर्दा भने उपर्युक्त दुवै तर्कप्रति एकोहोरिनुभन्दा पनि राजनीतिक घटना क्रमसँगै उनीहरूका ऐतिहासिक थाकथलोलाई सीमारेखाले अलग्याउँदा मात्र लाप्चा जातिको पुख्र्यौली भूमि मयल ल्याङ (रोङ क्षेत्र) धेरैपछिबाट विभाजित हुन गयो। जसले गर्दा हाल लाप्चा जातिहरू फरक राज्यहरूमा अलग्गिन पुगे। ज्युठीबाट बाहिरिएका लाप्चा राजापछि सिक्किम गएर बसेको लाप्चाहरू नै बताउँछन्। नेपालमा भने उनीहरूले छोडेर गएको थलोमा रहेको गुफा, आसन, अध्ययन कक्ष, लुक्ने ठाउँ आदि संरक्षणको पखाईमा छ। चालू आर्थिक वर्षमा भने १ नम्बर प्रदेश सरकारले सो स्थानको संरक्षणका लागि ६ लाख रुपैयाँ उपलब्ध गराएको स्थानीय लाप्चा अगुवा सुदर्शन बताउँछन्। पूर्वी इलाम जिल्लाका इलाम नगरपालिका, सूर्योदय नगरपालिका, रोङ गाउँपालिकाका विभिन्न ठाउँमा परापूर्वकालदेखि बसोबास गरिरहेका लाप्चाहरू नेपालका आदिवासी भएको संविधानसभाका सदस्य टीकाराम लाप्चा बताउँछन्। उनले पनि ज्युठीबारे ठोस प्रमाण नभएको बताएका छन्। उनले भने, यसको स्थापनासहितका सम्पूर्ण अध्ययन हुन सकेको छैन। इलाम नाम पनि लाप्चा भाषामै रहेको जनविश्वास छ। इ को अर्थ पुत्का (जंगल घुम्दै रूखको धोद्रामा बस्ने मौरी, जसको महलाई औषधिको रूपमा प्रयोग गरिन्छ) र लामको अर्थ बाटो अर्थात् पुत्का हिँड्ने बाटो। उक्त ठाउँमा पहिले पुत्का धेरै पाइने भएकाले इलाम नाम रहन गएको हो। लाप्चा जातिको स्वभाव सोझो, सरल र मिलनसार हो। उनीहरूको धर्म, रीतिरिवाज र शारीरिक बनोट नेपालको शेर्पा, तामाङ, भोटे आदि जातिसँग मिल्दोजुल्दो छ। तथापि उनीहरू संस्कृति तथा परम्पराका हिसाबले ती जातिहरूभन्दा भिन्न भएको सूर्योदय नगरपालिका४ का लाप्चा अगुवा उमेश बताउँछन्। परापूर्वकालदेखि नै प्रकृतिको पूजा तथा लामा बौद्धधर्म दुवैमा धार्मिक विश्वास राख्ने गर्छन्। लाप्चाहरूको उत्पत्ति र सृष्टिसम्बन्धी विभिन्न मिथक र विश्वासहरू पाइन्छन्। उनीहरू कञ्चनजंघा हिमाल र त्यसबाट बनेको दह लाप्चाहरूको उद्गमस्थल भएको विश्वास गर्छन्। लाप्चाहरूले बसोबास गरेको भूभागलाई प्राचीनकालदेखि मयल ल्याङ भन्ने गर्छन्। प्राचीनकालमा मलय ल्याङ राज्यको सिमाना उत्तरमा तिब्बत, दक्षिणमा तितिलिया, पूर्वमा सिक्किम र भुटानको सिमाना र पश्चिममा नेपालको अरुण नदीसम्म फैलिएको थियो। मयल ल्याङमा लेप्चाहरूले नेपाल, तिब्बत, भुटान र इस्ट इन्डिया कम्पनीसँग विभिन्न कालखण्डमा आफ्नो बचाउका लागि युद्ध गरेको प्रमाण पाइन्छ। उक्त ऐतिहासिक प्रमाणले लाप्चाहरूको राजनीतिक संगठन र शासन व्यवस्था भएको पुष्टि हुन्छ। इलाम नाम पनि लेप्चा भाषामै रहेको जनविश्वास छ। इ को अर्थ पुत्का (जंगल घुम्दै रूखको धोद्रामा बस्ने मौरी, जसको महलाई औषधिको रूपमा प्रयोग गरिन्छ) र लामको अर्थ बाटो अर्थात् पुत्का हिँड्ने बाटो। उक्त ठाउँमा पहिले पुत्का धेरै पाइने भएकाले इलाम नाम रहन गएको दिलकुमार लाप्चा बताउँछन्। इलामका विभिन्न स्थानको नामकरण लाप्चा भाषाबाट भएकाले उनीहरू सिक्किमतिरबाट आएको भन्ने कुरामा प्रमाण नभएको अनुसन्धानकर्ता वैद्यको तर्क छ। लाप्चाहरूले हालको श्रीअन्तुलाई अथुकोङ भन्थे। अथु भनेको अग्लो र कोङ भनेको डाँडालाई बुझाउँछ। लेप्चाहरूको त्यही अथुकोङबाट अपभ्रंसित हुँदै श्रीअन्तु नाम रहन गएको लाप्चाहरू बताउँछन्। इलामको अर्को प्रख्यात पर्यटकीय क्षेत्र कन्याम पनि लेप्चा शब्दहरूबाट अपभ्रंसित भएको शब्द हो। लेप्चा भाषामा कन्द्योम भन्नाले ठोट्ने (अमिलो हुने एकखालको घाँसबिरुवा)लाई बुझाउँछ। पहिलेपहिले यस ठाउँमा ठोट्नेको घारी हुने गरेकाले लेप्चाहरूले त्यस ठाउँलाई कन्योम भन्ने गर्थे। लाप्चाहरूले बोल्ने भाषा सृष्टिकालदेखि आफ्ना पुर्खाले बोलेका र संसारका पुराना भाषाहरूमध्ये एक भएको दाबी गर्छन्। ४० प्रतिशत लाप्चाले मातृभाषा बोल्ने गरेको तथ्यांक छ। दोस्रो भाषाको रूपमा नेपाली नै बोल्ने गरेको बताउँछन्। सरकारले यो जातिको सुरक्षार्थ सामाजिक सुरक्षा भत्ता, प्राविधिक शिक्षालगायत विभिन्न सेवा तथा कार्यक्रमहरू पनि लागू गरेको छ। जसअन्तर्गत लाप्चाहरूले मासिक प्रतिव्यक्ति भत्ता पनि पाउँछन्।"
नेप्से परिसूचक लगातार ओरोलो लाग्नु सुखद होइन : पूर्व अर्थमन्त्री पुन,"काठमाडौं : नेकपा माओवादी केन्द्रका अर्थ तथा योजना विभाग प्रमुख वर्षमान पुन (अनन्त)ले नेप्से परिसूचक लगातार ओरोलो लाग्नु सुखद नभएको बताएका छन्। शुक्रबार साँझ पार्टी अर्थ तथा योजना विभागले गरेको स्थानीय तहका जनप्रतिनिधि सहभागी भर्चुअल बैठकलाई सम्बोधन गर्दै उनले पछिल्लो समय शेयर कारोबार मापक नेप्से परिसूचक लगातार ओरालो लाग्दा लगानीकर्ता निरास भएको बताएका हुन्। उनले एक वर्षअघि ३२ सय बिन्दुमा रहेको नेप्से १ हजार ९ सय बिन्दुमा झरेको भन्दै उनले लगानीकर्ता निरास भएको स्पष्ट पारे। आगामी दिनमा व्यापार घाटा र बैंक तथा वित्तिय संस्थाको खराब कर्जा थप बढ्नुका साथै खाद्य संकट उत्पन्न हुनेतर्फ सरकार समयमै गम्भीर हुनुपर्नेमा उनले जोड दिए। रुसयुक्रेन युद्धपछि ६० भन्दा बढी मुलुकले खाद्यान्न निर्यातमा रोक लगाएको चर्चा गर्दै पुनले अफ्रिका महादेश खाद्य संकटको चपेटामा परिसकेको बताए। नेपाल पनि सम्भाव्य खाद्य जोखिममा पर्न सक्ने संकेतहरु देखिएको पुनले उल्लेख गरे। पूर्वअर्थमन्त्री पुनले कोरोना महामारी र रुसयुक्रेन युद्धका कारण विश्व अर्थतन्त्र प्रभावित भएको र नेपाली अर्थतन्त्र पनि त्यसको मारमा परेको स्पष्ट पारे। पुनले व्यवसायीले रकम खराब लगानीमा खर्चिएका कारण पनि अर्थतन्त्रमा नकारात्मक असर धारणा राखे। चुलिँदो वैदेशिक व्यापार घाटा, बैंकिङ क्षेत्रले कोरोनाकालमा सहुलियतमा जारी गरेको कर्जा र पुनकर्जा कार्यक्रमको रकम व्यवसायीले खराब लगानीमा खर्चिएका कारण पनि अर्थतन्त्रमा नकारात्मक असर परेको हो। उनले भने,विप्रेषण आप्रवाहमा कमी, आयातमा वृद्धि, हुण्डीसहित अवैध माध्यमबाट कारोबार, बढ्दो सोधनान्तर घाटा, उच्च मूल्य वृद्धि, घट्दो वैदेशिक मुद्रा सञ्चितीले समग्र अर्थतन्त्र र जनजीवनमा गम्भीर प्रभाव पारेको छ। उनले माओवादीले जितेका स्थानीय तहमा तल्लो वर्गलाई प्राथमिकतामा राखेर नीति, कार्यक्रम र बजेट निर्माण गर्न निर्देशनसमेत दिए। माओवादीबाट निर्वाचित महानगर, उपमहानगर र गाउँपालिकाका प्रमुखउपप्रमुखलाई समाजवादका आधार निर्माण गर्ने गरी बजेट बनाउनुपर्ने बताए। स्थानीय जनप्रतिनिधिलाई माओवादीको निर्देशन : तल्लो वर्गलाई प्राथमिकतामा राखेर बजेट ल्याउनू"
काम गर्छु भन्दा पनि पाउँदैनन् मजदुर,"वीरगन्ज : ३७ डिग्री तापक्रम। उखरमाउलो तराईको गर्मी। ६५ वर्षीय सुरेन्द्र यादव छटपट गर्दै यताउति गरिरहेका छन्। घामबाट जोगिन टाउकोमा गम्छा ओढेका छन्। तर, मन बेचैन छ। नयाँ मान्छे देख्यो कि पछि कुदिहाल्छन्। उनको यो छटपटी कामको खोजीका लागि हो। तर, पनि काम दिने साहुजी फेला पर्दैनन्। भन्छन्, साहुजी खोज्दैमा दिन जान्छ। काम छैन। साँझ रित्तो हात घर फर्कनुको विकल्प छैन। सम्पत्तिका नाममा सुरेन्द्रको परिवारसँग विन्दावासिनी ३ झावामा चार धुरको घडेरीमात्रै छ। त्यहीँ ठाउँमा फुसको सानो छाप्रो छ। ६ जनाको परिवार सुरेन्द्रको कमाइमै निर्भर छ। तर, आजभोलि काम पाउन कठिन छ। कमाइ नहुँदा परिवारका सदस्यलाई साँझ बिहान मुखमा माड लगाउनै समस्या भइरहेको सुरेन्द्र दुःखेसो पोख्छन्। कामको खोजीमा एकाबिहानै घरबाट निस्कने गरेको सुरेन्द्र बताउँछन्। रामगढस्थित सिर्सिया पुल क्षेत्रमा काम दिने कोही आइहाल्छ कि भनेर कुर्दैमा उनको दिन बित्छ। काम नपाएकै कारण साँझ परिवारको मुखमा कसरी माड लगाउने चिन्ता हुन्छ। परिवारमा कमाउने भनेको म मात्रै हुँ, सुरेन्द्र भन्छन्, तै पनि काम पाइन्न र परिवार कसरी पाल्ने भन्ने चिन्ता हुन्छ। प्रायजसो दिन काम नपाएर साँझ निन्याउरो मुख लगाई घर फर्किनु परिरहेको उनको दुःखेसो छ। दुईचार पैसा कमाएर घरपरिवार र बालबच्चालाई खुसी पार्न सकिन्छ कि भन्यो, कामै पाइँदैन, सुरेन्द्रले अन्नपूर्णसँग दुःखेसो पोखे, साँझ रित्तै घर फर्किनुपर्दा साह्रै नरमाइलो लाग्छ। गाँउमा ज्याला गर्ने सुरेन्द्र जस्ता मजदुरले १० केजी धान र बढीमा तीन सय रुपैयाँ पारिश्रमिक पाउँछन्। वीरगन्जमा काम पाए दिनको सात सय रुपैयाँ ज्याला पाउँछन्। ज्याला बढी पाइने भएपछि गाउँभन्दा मजदुरहरू वीरगन्ज धाउने गरेका छन्। पछिल्ला दिनमा आफूजस्ता मजदुरको पसिना बिक्न छोेडेको सुरेन्द्रको भनाइ छ। हामीजस्ता बूढापाकाले खाडी जान मिल्दैन, उनले भने, यता कामै पाइँदैन। पसिना बेच्छुभन्दा पनि किनिदिने कोही हुँदैन। गाउँमा पाइने तीन सय रुपैयाँ ज्यालाले परिवार पाल्न कठिन हुने उनको भनाइ छ। अहिलेको महँगीका कारण तीन सय रुपैयाँले त साँझ बिहानको छाक टार्न पनि पुग्दैन, सुरेन्द्र भन्छन्, त्यसैले काम खोज्दै दिनहुँ सहर पस्नुपर्ने बाध्यता छ। सहरमा पनि काम पाउन छोड्यो। खेतीपातीको काम ट्याक्टर र मेसिनले गर्न थालेपछि गाउँमा पनि मजदुरले काम पाउन छोडेको सुरेन्द्र बताउँछन्। वीरगन्जको घण्टाघरस्थित सडकपेटीमा बसेका मजदुर सिकेन्द्र कुमार र उनको पछाडि कामको खोजीमा भौंतारिरहेका मजदुरहरू। सिकेन्द्र गाउँबाट दैनिक दुई घण्टा हिँडेर कामको खोजीमा यहाँ आउँछन्। तर, काम पाउँदैनन् । तस्बिर : क्रान्ति शाह गाउँबाट दुई घण्टा हिँडेर कामको खोजीमा वीरगन्ज सहर आइपुगेका सिकेन्द्र कुमारको अवस्था पनि उस्तै छ। घण्टाघर चोकमा दिनभर कुर्छन्। काम दिने कोही साहु आइहाल्छ कि भन्ने पर्खाइमा बस्छन्। तर, प्रायजसो दिन काम नपाई रित्तै घर फर्किने गर्छन्। पाँच दिनमा मुस्किलले एक दिन काम पाइन्छ, उनले भने, काम पाइने आसमा बिहानै घरबाट निस्क्यो। तर, प्रायजसो दिन रित्तै घर फर्किनुपर्छ। काम नपाएका दिन छिमेकको पसलबाट उधारोमा रासन लिएर गर्जो टार्ने गरेको उनी बताउँछन्। एकदुई दिन त पसलेले उधारो पैसा माग्दैनन् उनले भने, पुरानो पैसा नतिरेको तीन, चार दिन कटेपछि भने रासन उधारोमा दिन किचकिच गर्न थाल्छन्। कहिलेकाहीँ त चुल्हो पनि बल्दैन। मुलुकको प्रमुख व्यापारिक सहर वीरगन्जमा स्वदेशी मात्र होइन, भारतबाट समेत कामको खोजीमा मजदुर आउने गर्छन्। भारतको भेलाहीबाट बिहान ५ बजे नै वीरगन्ज आइपुग्छन्, बाबुलाल प्रसाद। केही केहीले मात्रै काम पाउँछन्, उनले भने, धेरैले खाली हात फर्किनुपर्छ। सुरेन्द्र, सिकेन्द्र, बाबुलालको मात्रै होइन, पवन रामको पीडा पनि उस्तै छ। पवन राम भन्छन्, मजदुरी गर्छौं। काम दिनुस्भन्दा पनि पाइँदैन। चाडवाडका बेला काम नपाउँदा त झन् खल्लो हुने गरेको छ। सिकेन्द्र, बाबुलाल, पवनजस्ता हजारौं मजदुर दुई छाक टार्न र चाडवाडमा मीठो, मसिनो खान कामको खोजीमा वीरगन्ज आउने गर्छन्। बालबच्चालाई नयाँ लुगाकपडा किन्नेदेखि घर व्यवहार चलाउनका लागि मजदुरी गर्नु उनीहरूको एकमात्रै विकल्प हो। गाउँघरमा खेतीपातीको काम गर्दा ज्याला थोरै पाइने भएपछि बढी ज्यालाको आशामा उनीहरू वीरगन्ज धाउने गरेको बताउँछन्। वीरगन्जमा दैनिक दुई हजारभन्दा बढी मजदुर कामको खोजीमा भौंतारिने गरेका छन्। सीमा नजिकै रहेकाले भारतका विभिन्न सहर र बारापर्साका गाउँबाट स्थानीयहरू थोत्रा साइकल गुडाउँदै मजदुरीका लागि वीरगन्ज झर्ने गर्छन्। बिहानैदेखि घण्टाघर र माईस्थान चोकमा मजदुरको भीड लाग्छ। साहुहरूसँग काम दिन आग्रह गरिरहेका दृश्य सधैं उस्तै हुन्छन्। यस्ता मजदुरहरू विशेषगरी घर निर्माणको कामका लागि योग्य मानिन्छन्। मजदुर खोज्दै कोही साहु आइपुग्यो कि उनीहरू माहुरीले रानो घेरेजस्तै साहुतिर झुमिन्छन्। अनि, हानथाप सुरु हुन्छ। साहुजी हम चलेम, साहुजी हमराके नु ले चली, साहुजी हम बढियासे काम करेम (साहुजी म जान्छु, साहुजी मलाई लिएर हिँड्नुस् न, साहुजी मैले राम्रोसँग काम गर्छु, भन्दै मजदुरहरू अनुनय विनय गर्छन्। साहुजी ले पनि शारीरिक रूपमा हृष्टपुष्टलाई मात्रै छान्छन् र लिएर जान्छन्। बाँकी मजदुरहरू मन अमिलो पार्दै बस्छन्, फेरि अर्को साहुजी आउने आसमा। यो क्रम बिहानदेखि दिउँसो २ बजेसम्म चल्छ। त्यतिबेलासम्म पनि काम नपाए निराश हुँदै मजदु्रहरू घरतिर लाग्छन्। वीरगन्जमा श्रमपसिना बेचेर मजदुरी गर्न खोज्नेहरू खाली हात फर्किंदै गरेका दृश्य कारुणिक हुन्छन्। सरकारले यस्ता मजदुरका लागि स्वदेशमा काम दिन सकेको छैन। मेहनत गरेर खाने बाटो नै बन्द भएपछि युवा पुस्ता रोजगारीका लागि खाडी मुलुकतिर जान बाध्य छ। यसैकारण पर्साको विन्दवासिनी गाउँपालिका झौवाँका किशोरी बिन मुखियाले भाइ रामलखनलाई खाडी पठाएको बताए। मुखिया विगत सात वर्षदेखि कामको खोजीमा दिनहुँ वीरगन्ज धाउने गर्छन्। १६ किलोमिटर दूरी पार गरेर वीरगन्ज आउँदा पनि काम नपाइने गरेको दुःखेसो पोखे। कान्छो भाइ रामलखन पनि मसँग काम खोज्न वीरगन्ज आउँथ्यो, उनले भने, दुई दिनमा मुस्किलले एक दिन काम पाइन्छ। त्यसैले ऋण खोजेर भाइलाई कतार पठाइदिएँ। आफू घरमुली भएकाले मात्रै आजभोलि घर छोड्न नमिलेको उनले बताए। काम पाउन छोड्यो। त्यसैले म पनि अब खाडी देश नै जानुपर्ला कि भन्ने सोच आइरहेको छ, उनले भने। विकास निर्माणका काममा मेसिनको प्रयोगले पनि मजदुरले काम पाउन छोडेको बताउँछन्, पर्साको हरपुरका अवधकिशोर राम। आइतबार मध्याह्न १२ बजे घण्टाघर चोकको पेटीमा भेटिएका राम भन्छन्, घरको छत ढलानमा कम्तीमा पनि ४०४५ जना मजदुरले काम पाउँथे। आजभोलि मेसिन प्रयोग गर्न थालियो। त्यसैकारण, ढलानका लागि कामदार लिन आउने साहुले आजभोलि पाँच, सात जना मात्र लिएर जान्छन्। सहरमा पनि पहिलेको जस्तो काम पाउन छोडेकाले मजदुरलाई बाँच्नै कठिन भइरहेको राम बताउँछन्। नेपाल वा भारत सरकारले विभिन्न स्वरोजगारका कार्यक्रम, रोजगारीका अवसर तथा व्यवसायका लागि आर्थिक सहयोग तथा अनुदानका प्याकेज तथा कार्यक्रमको घोषणा गरे पनि दुवै देशका मजदुरहरूले त्यसको अनुभव गर्न नपाएको गुनासो गर्छन्। शिक्षाको सूचकांकमा अरू प्रदेशभन्दा मधेस प्रदेश निकै पछि छ। त्यसकारण पनि यो प्रदेशमा निरक्षर युवा तथा पाकाहरू मजदुरीको काम गर्न विवश छन्। यो प्रदेशका अधिकांश जिल्लाका युवाहरू मजदुरी गर्न अन्यत्र जाने वा बिदेसिने क्रम पनि बढ्दो छ। आफ्नै देशमा मेहनत गर्न खोज्दा पनि काम नपाएपछि बिदेसिनु परिरहेको युवाहरूको भनाइ छ। संविधानले हरेक नागरिकलाई सीप र क्षमताअनुसारको रोजगारीको ग्यारेन्टी गर्ने उल्लेख छ। त्यसैले राज्यले अरू आफ्नै देशमा श्रम बेच्न सक्ने वातावरणको सुनिश्चितता गरिदिनुपर्ने मजदुरहरूको माग छ। मधेस प्रदेशको सामाजिक विकास मन्त्रालयका प्रवक्ता इमनारायण श्रेष्ठ भने स्वरोजगार सिर्जनाका विभिन्न कार्यक्रममा बजेट छुट्ट्याएर काम भएको जिकिर गर्छन्। श्रम गर्न बाहिर जाने व्यक्तिका लागि शैक्षिक योग्यताअनुसारको सीपमूलक तालिमको प्रबन्ध प्रदेशका सबै जिल्लामा गरिएको उनको दाबी छ। नागरिक समाज पर्साका पूर्वअध्यक्ष एवं अधिवक्ता पन्नालाल गुप्ता दैनिक ज्यालादारीको काम खोज्दै गाउँबाट दिनहुँ दुई हजारभन्दा बढी नै मजदुरहरू वीरगन्ज आउने गरेको बताउँछन्। बिहान ८ नबज्दै माईस्थानदेखि घण्टाघरसम्मको सडक पेटी मजदुहरूको भीडले भरिने गरेको उनी बताउँछन्। कतिपयले काम नपाएर निराश हुँदै घर फर्किनुपर्छ, गुप्ता भन्छन्, त्यस बेला उनीहरूको अनुहार हेर्दा मन नै अमिलो हुन्छ। स्थानीय सरकारले गाउँघरमै रोजगारी दिन नसकेका कारण उनीहरू सहर धाउने गरेको गुप्ता बताउँछन्। हाम्रो संविधानमै हरेक नागरिकलाई उसकोे सीप र क्षमताअनुसारको रोजगारीको ग्यारेन्टी राज्यले गर्नुपर्ने उल्लेख छ, गुप्ता भन्छन्, तीनवटै तहका सरकार यसप्र्रति गम्भीर नहुँदा मान्छेले चाहेर पनि आफ्नो पसिना बेच्न पाएका छैनन्। हाम्रा लागि विडम्बना हो। वीरगन्ज महानगरपालिकाका मेयर राजेशमान सिंहले दैनिक ज्यालादारीमा काम खोज्न वीरगन्ज आउने मजदुरहरूको व्यवस्थापनका लागि महानगरपालिकाले छुट्टै योजना बनाएर कार्यान्वयनमा ल्याउने बताए। महानगरमा बेरोजगारी अन्त्य आफ्नो पहिलो प्राथमिकता रहेको उनले बताए। यो सहरमा बेरोजगार कोही पनि बस्न नपरोस् भन्ने मेरो चाहना हो, उनले भने, त्यसका लागि म काम गर्छु। असार १० गते हुने नगरपरिषद्पछि मजदुरका विषयमा सरोकारवाला निकायसँग छलफल गरेर योजना बनाउँछौं। काम खोज्दै आउने मजदुरहरू रित्तो हात फर्किएको देख्दा आफ्नो पनि चित्त दुख्ने गरेको सिंहले बताए। श्रम बेच्न गाउँगाउँबाट मान्छेहरू आउँछन्। रित्तो हात फर्केको दृश्यले मनै दुख्छ, उनले भने। वीरगन्जमा दैनिक ज्यालादारीको काम खोज्दै आउन मजदुरहरूको संख्या संकलनको काम छिट्टै सुरु गरेर उनीहरूको रोजगारीका लागि पहल गरिने मेयर सिंहले बताए। परिवारमा कमाउने भनेको म मात्रै हुँ। तर, काम पाइँदैन। परिवार कसरी पाल्ने भन्ने चिन्ता छ। दुई, चार पैसा कमाएर घरपरिवार र बालबच्चालाई खुसी पार्न सकिन्छ कि भन्यो, साँझ रित्तै घर फर्किनुपर्दा साह्रै नरमाइलो लाग्छ। सुरेन्द्र यादव, मजदुर गाउँबाट दुई घण्टा हिँडेर कामको खोजीमा वीरगन्ज सहर आउँछु । दिनभरि बस्दा पनि काम पाइँदैन । पसलबाट उधारो सामान लिएर परिवार पाल्दैछु । एकदुई दिन त पसलेले पैसा माग्दैनन् । तीन, चार दिन कटेपछि भने रासन उधारोमा पाइँदैन । कहिलेकाहीँ त चुल्हो पनि बल्दैन । सिकेन्द्र कुमार, मजदुर"
लासहरूको थान गन्ती,"जिन्दगी चलिरहन्छ यसै पनि चलिरहन्छ उसै पनि चलिरहन्छ यो लासहरूको महान् कथन हो। बाजेको पालाको खलाँती जस्तै कसैले थिचिदेला र सास फेरौंला भनेर आस गर्नेहरू पनि छन् बगरको ढुंगा झैं नदीको लहरले छोला र ब्युँझुँला भनेर प्रतीक्षाको अनन्ततासँगै निदाउनेहरू पनि छन् अर्काको आशीर्वादमा उदाउने र, अर्काकै सरापमा अस्ताउनेहरू पनि छन्। अपराधी चरणहरूमा शिर बिसाएर जीवनको वैतरणी तर्न खोज्नेहरूको लाम लामो छ बन्दुकका कारखानाहरूबाट आर्जित रकमले शान्तिका लागि गोलमेच सम्मेलनको आयोजनामा मक्ख छन् मान्छेहरू। पातहरू झरेर नांगिएको रुखको हाँगामा छ गिद्ध युगौंदेखिका अर्ती उपदेशहरू बन्द छन् सन्दुकमा र, त्यसैमाथि स्वर्ण जलपसहित भव्य प्रतिमामा कैद छ बुद्ध! आँसु निख्रिएर सुक्खा छन् आमाका आँखाहरू लासहरूको थान गन्तीमा छन् युगका सारथीहरू। आमाहरू, सायद यति अभिशप्त कहिल्यै भएनन् लासहरू जन्माउनु पर्ने विवशताभन्दा ठूलो पीडा इतिहासमा सायद आमाहरूले कहिल्यै भोग्नु परेन।"
१५ दिनमै घट्यो भन्सार राजस्व,"काठमाडौं : बजेट आउनुअघिको १५ दिन आयातीत वस्तुबाट २२ अर्ब २८ करोड ९४ लाख रुपैयाँबराबर राजस्व उठेको थियो। तर, बजेट सार्वजनिकपछि जेठ ३१ सम्म २० अर्ब ६१ करोड ७ लाख रुपैयाँमात्रै राजस्व उठ्यो। भन्सार विभागका अनुसार १५ दिनमै १ अर्ब ६७ करोड ८७ लाख ७ हजार रुपैयाँ कम राजस्व उठेको हो। बजेट आएको १५ दिनमै राजस्वमा कमी किन त ? विज्ञहरू भन्छन्बजेटका सूचना चुहावट मुख्य कारण हुन सक्छ। अर्थमन्त्री जनार्दन शर्माले अनधिकृत व्यक्तिलाई प्रवेश गराएर मध्यरात करका दायरामा चलखेल गर्न लगाएका कारण सूचना चुहावटको आशंका गरिएको छ। त्यसैकारण व्यापारी चनाखो बनेको हुन सक्ने विज्ञ बताउँछन्। मुलुकको आम्दानीको मुख्य स्रोत भन्सारबाट उठ्ने राजस्व हो। बजेटमार्फत भन्सारका दर कुन वस्तुमा बढ्दैछन् भन्ने सूचना चुहावट भएका कारण १५ दिनमै राजस्व घटेको हुन सक्ने ट्रेडविज्ञ डा पोषराज पाण्डे बताउँछन्। भन्सारका दर बजेट सार्वजनिक गरेलगत्तै लागू हुन्छ। बजेट संसद्बाट पास हुनु पर्दैन। यसकारण पनि व्यवसायी बढी चनाखो हुने गर्छन्। समग्रमा चालू आर्थिक वर्षको जेठसम्ममा भन्सार विभागले ४ खर्ब ६८ अर्ब ५२ करोड ६५ लाख रुपैयाँ राजस्व असुली गरेको छ। भन्सार दर बढेका कारणले अहिले राजस्व घटेको हुन सक्ने ट्रेडविज्ञ डा पाण्डे बताउँछन्। तर सञ्चार माध्यममा आएको सूचनालाई विश्वास गर्दा भन्सारका दर पहिल्यै लिक भएको ठहर गर्न सकिने उनले दाबी गरे। अर्थमन्त्री शर्माले अनधिकृत व्यक्ति संलग्न गराएको हुँदा यसबाट राजस्वका दर पहिल्यै चुहावट भयो। जसले कुनकुन वस्तुको भन्सारका दर बढ्ने थाहा भएपछि व्यापारीले आयात गरेर स्टक गरिसकेका थिए। यसले गर्दा आयात भएन अनि भन्सार कम भयो, ट्रेड विज्ञ पाण्डेले भने। यसकारण राजस्व बजेट निर्माणमा अनधिकृत व्यक्तिको प्रवेश हुनु जघन्य अपराध भएको उनको टिप्पणी छ। यो गर्न नहुने काम हो। यो विषय सार्वजनिक भइसकेपछि नैतिकता भएको अर्थमन्त्री हो भने राजीनामा दिएर समिति गठन गरी छानबिन गर्न लगाउनु पथ्र्यो, उनी भन्छन्, यदि यो सत्य होइन भने पछि आएर अर्थमन्त्री बन्न पाइन्थ्यो। तर यस्तो आँट गरेनन्। बजेटमार्फत भन्सारका दर कुन वस्तुमा बढ्दैछन् भन्ने सूचना चुहावट भएका कारण १५ दिनमै राजस्व घटेको हुन सक्छ। फाइनान्सियल क्लोजिङ र तरलता अभावले पनि हुन सक्छ डा पोषराज पाण्डे, ट्रेडविज्ञ यसकारण दरहरू बढ्ने भएकाले सामान पहिल्यै ल्याएको हुन सक्ने उनको आकलन छ। यसले गर्दा पनि बजेटअघिको १५ दिनभन्दा पछिको १५ दिनमा राजस्व घटेको छ। यो अनधिकृत व्यक्तिबाट राजस्वका दर चुहावट भएको अनुमान गर्न सकिन्छ। वस्तुको मूल्य बढी भएपछि आयात कम हुने भएकाले पनि राजस्वमा कमी आउन सक्ने बताउँछन्। जुन रेटमा भन्सार बढाइयो त्योभन्दा बढीले आयात कम भयो। बजेटपछि बढेका करका दरकै कारण आयात कम हुँदा राजस्व पनि खट्नु मुख्य कारण हो, उनले थपे, अर्को कारण फाइनान्सियल क्लोजिङ र लगानीयोग्य पुँजी अभावको समस्याले पनि आयातका लागि एलसी खोल्नमा कडाइ हुँदा राजस्व घटेको हुन सक्छ। यता भन्सार विभागका निर्देशक रामप्रसाद रेग्मी भने बजेट आउने भनेपछि दर परिवर्तन हुन्छ भनेर चाहिने खालका सामान अगाडि नै पैठारी गर्ने ट्रेन रहेकाले पनि घटेको हुन सक्ने बताउँछन्। उनका अनुसार बजेटमा सधैं नै केही निश्चित वस्तुका दर परिवर्तन हुने गर्छन्। सधैंभरि परिवर्तन हुने खालका रक्सी, रक्सीका कच्चापदार्थ, चुरोट, गाडी बजेट आउनुअघि अलि बढी आयात हुने गरेको छ, रेग्मीले भने। अन्तःशुल्क र सडक निर्माण तथा सम्भार दस्तुरबापत उठाइने राजस्व घटेकाले कुल असुली कम देखिएको छ। भन्सार विभागको तथ्यांकअनुसार आयातीत वस्तुबाट अन्तःशुल्क ५० प्रतिशतले घटेको छ। जेठ महिनाको बजेट अघि ३ अर्ब २१ करोड ७२ लाख रुपैयाँले उठेको थियो। पछिको १५ दिनमा १ अर्ब ६० करोड ६६ लाख ६३ हजार रुपैयाँले घटेर १ अर्ब ६१ करोड ६ लाख मात्र राजस्व उठेको छ। यस्तै, सडक निर्माण तथा सम्भार दस्तुर ७५ प्रतिशत घटेको छ। भन्सार महसुल, मूल्य अभिवृद्धि कर, सडक मर्मत तथा सुधार दस्तुर शीर्षकमा भने केही सुधार देखिएको छ। यद्यपि पूर्वाधारबापत प्रतिलिटर पेट्रोलियम पदार्थमा १० रुपैयाँ लिने गरेको थियो। तर सो बजेटले यसबापतको कर छुट गरिदिएको छ। कुन भन्सारबाट कति राजस्व ? भन्सार विभागले विभिन्न २६ भन्सार कार्यालयबाट राजस्व उठाउने गरेको छ। सबैभन्दा बढी वीरगन्जबाट भन्सार उठ्ने गरेको विभागले बताएको छ। जेठसम्ममा सो कार्यालयबाट मात्रै १ खर्ब ८८ अर्ब ७८ करोड रुपैयाँबराबरको राजस्व असुली भएको छ। यसैगरी क्रमशः भैरहवा, सुक्खा बन्दगाह, विराटनगर, त्रिवि विमानस्थल, नेपालगन्ज, मेची, कैलाली, रसुवा, कृष्णनगर, तातोपानी, जलेश्वरलगायतका कार्यालयबाट आयातीत वस्तुको राजस्व उठाउने गरेको छ। सबैभन्दा कम राजस्व राजविराज र ठाडी कार्यालयबाट उठेको छ। बिहानी प्रहर जब पूर्वनासुले बजेट चलाए संसदमा एमालेले माग्यो अर्थमन्त्रीको राजीनामा अर्थमन्त्रीमाथि पेचिलो प्रश्न दण्डको भागीदार अर्थमन्त्री अर्थमन्त्रीको राजीनामा माग्दै एमालेले गर्यो संसदमा अवरोध अर्थमन्त्री विचौलीयाको चगुंलमा परे, टुलुटुलु हेरेर बस्दैनौं : एमाले अर्थमन्त्रीको राजीनामा माग गर्दै एमालेले गर्यो संसद बहिष्कार विनियोजन विधेयक पारित, अर्थमन्त्रीको राजीनामा माग्दै एमालेद्वारा संसद् बहिष्कार"
अनशन तोडेपछि राज्यको बेवास्ता,"काठमाडौं : सात दिनसम्म अनशन बसेकी निहारिका राजपुतलाई बिहीबार राति गृहमन्त्री बालकृष्ण खाँड आएर अनशन तोडाए। वीर अस्पतालको नयाँ भवनमा क्याबिन छ, त्यही उपचार हुन्छ भन्दै उनलाई एम्बुलेन्समा अस्पताल पुर्याइयो। तर, त्यहाँ क्याबिन खाली नभएपछि भुइँमा बस्नुपर्ने भयो। भुइँमा बस्न गाह्रो भएर उनी एक घण्टापछि फर्किएर आफ्नै कोठामा आइन्। बिहीबार राति सरकार पक्ष र निहारिकाबीच पाँचबुँदे सम्झौता भएको थियो। भोलिपल्टैदेखि सरकार पक्षले उनलाई वास्ता गर्न छाडेको अधिकारकर्मी सावित्री सुवेदीले बताइन्। कोठामा आएर उनी सुतिरहेकी छन्, राज्य पक्षले फोन गर्ने वा खोजी खबर केही गरेको छैन, उनले भनिन्। कुमारी आमा निहारिका राजपुत बसन्तपुर डबलीमा सात दिनसम्म अनशन बसिन्। २१ महिनाको काखे बालकसहित सहरको मध्यभागमा अनशन बसेकी उनी ठाडो उठ्नसमेत नसक्ने अवस्थामा पुगिसकेकी थिइन्। १७ वर्षको नाबालिग उमेरमै आफूलाई जनकपुरका शिवराज श्रेष्ठले नशालु पदार्थ खुवाएर बलात्कार गरेको बताउने निहारिकाले बसन्तपुर क्षेत्रमा न्यायको लडाइँमा धेरै दिन लम्पसार पर्नु पर्यो। उनलाई हेर्न बटुवा मात्र नभई दैनिक रूपमा विभिन्न संघसंस्थाका प्रतिनिधि त्यहाँ रमिते बने। तर, जनतालाई पीडा परेको बेलामा मल्हम लगाउनुपर्ने सरकार र यसका प्रतिनिधि भने कानमा तेल हालेरै बसेको भान हुन्थ्यो। म बलात्कृत भएपछि न्यायका लागि कहाँ कहाँसम्म पुगिनँ होला ? जहाँ जहाँ पुगे पनि मलाई नै गलत देखाइयो, निहारिकाले पीडा भरिएको स्वरमा भनिन्। प्रहरी प्रशासनले अनुसन्धानको सुरुआतदेखि नै आफ्नो मुद्दालाई कमजोर बनाएर लगेको उनको आरोप छ। जब म न्यायको लडाइँमा होमिएँ, मैले न्यायालय, प्रहरी प्रशासन, राष्ट्रिय महिला आयोगबाट मात्रै सहयोग नपाएको होइन, मेरै घर परिवारबाट पनि तिरस्कृत हुनुपर्यो, करिब साढे दुई वर्षदेखि काठमाडौंमा कोठा भाडा तिरेर बसिरहेकी निहारिकाले दुःखेसो पोखिन्। उनी न्यायको लडाइँमा रहँदा उनलाई धेरै ठाउँबाट ज्यान मार्ने धम्कीदेखि आर्थिक प्रलोभन पनि देखाइए। तर, उनी डगमगाइनन्। आफ्नो लडाइँमा सधैं अडिग रहिन्। आफू राष्ट्रिय महिला आयोगको ढोका ढकढकाउन पुगे पनि त्यहाँबाट कुनै सहयोग नपाएको र यसको सट्टामा उल्टै आफूलाई कमजोर बनाउने व्यवहार गरिएको उनले बताइन्। राष्ट्रिय महिला आयोगकी अध्यक्ष कमला पराजुलीले निहारिकाले उच्च अदालतमा मुद्दा हालेकाले यस विषयमा आयोगले केही गर्न नमिलेको जनाइन्। बेलाबेला अचेत हुने गरेकी निहारिका यताकता आँखा खोलेर छोरालाई टोलाउँदै खोज्ने गर्थिन्। २१ महिने उनका छोरा पनि बेलाबेलामा आमा सम्झेर उनीतिरै झम्टेर अँगालो हाल्न खोज्थे। तर, उनलाई लगाइएको सलाइन पानीको पाइप छिन्ला भन्ने डरले त्यहाँ रहेका अन्यले छोरालाई आमासँग छुट्ट्याएर अलि पर तान्थे। निहारिकाको अनशनस्थलमा सुरुका दिनदेखि नै साथ र सहयोग गर्दै आएकी अधिकारकर्मी सुवेदीले नेपाली समाजमा आज पनि बलात्कारीहरू छाती फुलाएर हिँडिरहेको बताइन्। निर्मला पन्तलगायतका चेलीका बलात्कारी समाजमा खुलेआम हिँड्नु कानुनी राज्यको उपहास भएको उनको भनाइ छ। निहारिकाले जबसम्म पूर्ण रूपमा न्याय पाउँदिनन्, बलात्कारी जबसम्म कठघरामा आउँदैनन् र जबसम्म डीएनए परीक्षण हुँदैन, तबसम्म हामी डटेर लागिरहने छौं, सावित्रीले बताइन्। अनशनस्थलमा ऐक्यबद्धता जनाउन बिहीबार पुगेकी अखिल नेपाल महिला संघ क्रान्तिकारीकी केन्द्रीय उपाध्यक्ष पार्वती थापाले आफूहरूले निहारिकाको औषधि उपचारका लागि व्यक्तिगत रूपमा सहयोग गरेको बताइन्। आफूहरूबाट उठेको १४ हजार ५० रुपैयाँ निहारिकालाई हस्तान्तरण गरेको उनको भनाइ छ। उनले घटना बाहिर ल्याउन हिम्मत गरेकोमा निहारिकाको प्रशंसा गरिन्। संसद्मा बसेका महिलाले निहारिकाजस्ता पीडित महिलाको संरक्षणका लागि नयाँ नीति बनाउन पहल गर्नुपर्ने उनको भनाइ छ। संघकी अध्यक्ष एवं प्रतिनिधिसभा सदस्य अमृता थापाले निहारिकाको जीवन रक्षाका लागि पहल गर्न सरकारलाई अनुरोध गरिन्। बलात्कारीले पटकपटक फोन गरेर तेरो बच्चा मारिदिन्छु भन्दै निहारिकालाई धम्की दिने गरेको सिरहाकी विनु यादवले बताइन्। अदालतले पनि गलत फैसला गरिदिएका कारण निहारिकाको यस्तो अवस्था आएको उनको ठम्याइँ छ। निहारिकाका अनुसार धनुषा जिल्ला अदालतले २०७८ माघ २४ गते अपराधीको पक्षमा फैसला गरिदियो। अपराधीको पक्षमा आएको फैसला मेरो काखमा रहेको बच्चा र मैले रुँदै सुन्नुको बाहेक अर्को विकल्प थिएन, उनले भनिन्। जिल्ला अदालतको फैसला उपर उनले उच्च अदालत जनकपुरमा मुद्दा दर्ता गरिन्। गत फागुन १२ गते दर्ता भएको मुद्दामा अहिलेसम्म पेसी तोकिएको छैन। आफ्नो मुद्दालाई अदालतले ढिलासुस्ती गरिरहेको उनको भनाइ छ। उनले प्रश्न गरिन्, मेरो कुनै जागिर छैन। आफू र बच्चा बाँच्नु छ। अदालतको फैसला कुरेर कतिन्जेल बस्ने ?"
एमालेको २० बुँदे संकल्प : सदाचारमा नमुना बन्ने,"काठमाडौं : नेकपा एमालेका निर्वाचित जनप्रतिनिधिको काठमाडौंमा भएको भेलाले सदाचारमा नमुना बन्ने लगायतका २० बुँदे संकल्प प्रस्ताव जारी गरेको छ। बिहीबार र शुक्रबार भएको भेलाबाट जारी काठमाडौं संकल्पपत्र पारित गर्दै उनीहरूले परिवार, आफन्त र स्वार्थ जोडिएका व्यक्तिको पक्षपोषण नगर्ने बताएका छन्। संकल्पको मुख्य मर्म शासक होइन, जनताका सेवक हुने भन्ने छ। हाम्रो नेतृत्वमा रहेका पालिकाहरू सुशासनका नमुना बन्नेछन्, संकल्प प्रस्तावमा भनिएको छ, आफूले कुनै भ्रष्टाचार गर्ने छैनौं र कडाइका साथ भ्रष्टाचार नियन्त्रण गर्नेछौं। भ्रष्टाचारी, व्यभिचारी, अनियमितता र सार्वजनिक सम्पत्तिको दोहनमा संलग्नहरूलाई कानुनी कार्बाहीको दायरामा पुर्याउन अग्रणी भूमिका खेल्ने पनि जनप्रतिनिधिको घोषणा छ। समाजमा व्याप्त कुरीति, कुसंस्कार, रुढी र सामाजिक विकृतिविरुद्धको अभियानमा अग्रपंक्तिमा उभिएर सामाजिकसांस्कृतिक रूपान्तरणको अगुवाइ गर्दै समाजको विकास, असल मूल्य, मान्यता र संस्कार स्थापित गर्न भूमिका खेल्ने उनीहरूको संकल्प छ। पारदर्शिता, जनताप्रतिको जवाफदेहिता, विधिको शासन र सुशासनमा विश्वास गर्दै आम सरोकारका सबै सूचनालाई पारदर्शी र सबैको पहुँचमा राख्ने घोषणा एमालेका जनप्रतिनिधिले गरेका छन्। सेवाग्राहीलाई सहज, छरितो र सुलभ सेवा पुर्याउनु हाम्रो कर्तव्य हुनेछ। यसका लागि सेवा प्रवाहलाई प्रविधिमैत्री, बिना झन्झटिलो र पारदर्शी बनाउन लागिरहनेछौं। कुनै गुनासो आएमा सकारात्मक रूपमा लिएर तत्काल सम्बोधन गर्नेछौं, संकल्प प्रस्तावमा भनिएको छ। बेरुजु समयमै फस्र्योट गर्ने र जनताबाट प्राप्त हुने सबै प्रकारका राजस्वको पूर्ण एवं प्रभावकारी सदुपयोग गर्ने संकल्पको बुँदामा उल्लेख छ। पूर्वाधार निर्माणका काम गर्दा वातावरणको संरक्षण र सन्तुलनलाई गम्भीर ध्यान दिने उनीहरूको घोषणा छ। प्राकृतिक स्रोतको संरक्षण, ऐतिहासिक, सांस्कृतिक र पुरातात्त्विक धरोहर, मौलिक कला, संस्कृति र असल परम्पराहरू एवं जनताको सामूहिक सम्पदाका रूपमा रहेका क्षेत्रहरूको संरक्षण र संवद्र्धनमा संवेदनशील बन्ने एमालेको संकल्प छ। पालिकाभित्र सार्वजनिक शिक्षालाई गुणस्तरीय बनाउनेछौं, आधारभूत स्वास्थ्य सुविधाको प्रत्याभूति गर्नेछौं, खानेपानी, सरसफाइ तथा वातावरण संरक्षण सुनिश्चित गर्नेछौं र नागरिकका मौलिक अधिकार कार्यान्वयनमा अग्रणी भूमिका खेल्नेछौं। संकल्पमा उल्लेख छ। पालिकालाई लैंगिक हिंसामुक्त बनाउन, जातीय विभेद र छुवाछूत अन्त्य गर्न, बालश्रम निर्मूल गर्न तथा सामाजिक सद्भाव, सांस्कृतिक सहचार्य एवं राष्ट्रिय एकताको जगलाई स्थानीय तहबाटै बलियो बनाउन भूमिका खेल्ने संकल्प प्रस्तावमा उल्लेख छ। विकासको ढाँचालाई जनमुखी, सहभागितामूलक र दिगो बनाउनेछौं। योजना छनोट, कार्यान्वयन र अनुगमनमा स्थानीय समुदायको भूमिकालाई प्रवद्र्धन गर्नेछौं। संकल्प प्रस्तावमा उल्लेख छ। स्थानीय उत्पादनको संवद्र्धन र प्रवद्र्धन गर्ने, समाजमा परिश्रमी, आत्मनिर्भर र राष्ट्रिय पुँजी निर्माणको प्रवृत्तिलाई प्रोत्साहन गर्ने, बचत गर्ने संस्कृतिलाई अभिप्रेरित गर्ने संकल्प प्रस्तावमा उल्लेख छ। सरकारी सवारी साधन, इन्धन र सरकारी स्रोतलाई मितव्ययी ढंगले र सार्वजनिक हितमा प्रयोग गर्ने घोषणा पनि एमालेका जनप्रतिनिधिले गरेका छन्।"
बलात्कार मुद्दा कमजोर बनाउन वकिलको सरुवा,"काठमाडौं : चार वर्षअघि घरेलु कामदारको रूपमा कञ्चनपुरबाट ल्याएर आफैंले संरक्षण दिएकी १३ वर्षीया बालिकालाई बलात्कार गरेको आरोपमा ललितपुरको इमाडोल बस्दै आएका व्यवसायी सुशील चटौत प्रहरी हिरासतमा छन्। उनीविरुद्ध गत वैशाखमा सरकारी वकिल कार्यालयले जिल्ला अदालत ललितपुरमा जबर्जस्ती करणीको मुद्दा दायर भएको थियो। हाइड्रो, होटल व्यवसाय र कन्ट्रक्सनलगायतको व्यवसायमा संलग्न चटौतमाथि बालिकालाई तीन वर्षदेखि बलात्कार गरेको आरोप छ। घरमालिकबाटै पटकपटक बलात्कारमा परेकी बालिका प्रहरीको संरक्षणमा पुगेकी थिइन्। त्यसपछि आफूले अध्ययन गर्ने विद्यालय, राष्ट्रिय बालअधिकार परिषद् र बाल हेल्प लाइनको सहयोगमा सिविस नेपालको संरक्षणमा पुगेकी बालिकालाई उनकै आमाबुवाले पीडककै पक्षमा बकपत्र गर्न दबाब दिएका थिए। यता सुशील चटौतविरुद्धको बलात्कार मुद्दा हेरिरहेकी ललितपुरकी सरकारी वकिल संगीता थोकरलाई महान्यायाधिवक्ता कार्यालयले असामान्य रूपमा सरुवा गरेपछि यो मुद्दा बाहिर आएको छ। सामान्यतया कुनै पनि सरकारी कर्मचारीको सरुवा दुईदुई वर्षमा हुन्छ। तर, ललितपुर जिल्लाकी सरकारी वकिल संगीता थोकरको सरुवा बिहीबार १५ महिनामै भयो। बालिकाको मुद्दा कमजोर बनाउनको लागि महान्यायाधिवक्ताको सचिवालयबाट उनलाई पटकपटक दबाब दिइएको थियो। मुद्दा कमजोर बनाउन नमानेपछि आफूलाई सरुवा गरिएको उनले बताइन्। उनलाई हेटौंडास्थित मुख्य न्यायाधिवक्ता कार्यालयमा शाखा अधिकृतको कामकाज गर्नेगरी जिम्मा दिइएको छ। महान्यायाधिवक्ता कार्यालयका प्रवक्ता सञ्जीव रेग्मीले भने सरकारी वकिल संगीता थोकरलाई नियमित प्रक्रियाकै आधारमा विशेष कारण सरुवा गरेको बताए। तर त्यो विशेष कारण भने खुलाएनन्। भने, यहाँका कर्मचारीले दबाब दिने भन्ने कुरा नै आउँदैन। तर, सरुवा भएको विषय भने सत्य हो। बलात्कार मुद्दा हेरिरहेकी सरकारी वकिल संगीता थोकरलाई दबाबमा सरुवा। पीडित बालिकाका बुवा पीडककै कम्पनीमा काम गर्ने भएकाले मुद्दा कमजोर पार्ने प्रयास। रेग्मीका अनुसार वैशाखमा दायर गरिएको मुद्दा हो यो। मुद्दाका लागि आवश्यक प्रमाण संकलन भइसकेको छ। आवश्यक कानुनी प्रक्रिया पनि सुरु भइसकेको छ। नाबालिकलाई जबर्जस्ती करणी गरेमा १८ वर्षसम्म कैद हुने व्यवस्था छ। सो माग दाबी गरेर मुद्दा दर्ता गरिएको छ। तर, सरकारी वकिल संगीता भन्छिन्, असामान्य रूपमा मेरो आकस्मिक सरुवा गरिनु भनेको यो बलात्कार मुद्दाका अभियोग कमजोर बनाउनको लागि नै हो। महान्यायाधिवक्ताकै कार्यालयबाट प्रेसर आइराथ्यो। अभियोग अलि कमजोर बनाएर लैजानको लागि दबाब आइराथ्यो। मैंले मानिनँ। म सत्यको बाटोमा छु। तीन वर्षदेखि घर मालिकको बलात्कारको सिकार भएकी नाबालिकालाई न्याय दिनको लागि आवश्यक प्रमाण प्रशस्त छन्। संगीताका अनुसार पटकपटकको यौन हिंसाको कारण पीडित बालिकामा मानसिक आघात पुगेको छ। प्रहरीमा बयान, अदालतका बकपत्रको लागि ल्याउँदा समेत उनमा पटकपटक बेहोस हुने र ढल्नेजस्ता समस्या देखिएका थिए। मौका मिलाएर गरिएको कागज, पीडितको शारीरिक अवस्थालगायतका प्रमाणले घटना भएको पुष्टि हुन्छ। पीडकलाई सजाय दिलाउनको लागि मुद्दा कमजोर नभएको उनी बताउँछिन्। बाल हेल्प लाइन र सिविस नेपालको सहयोगमा पीडकविरुद्ध जाहेरी दिन आएकी बालिकामा मानसिक आघात परेको देखिएको छ। स्कुलमा पनि रुने, चिच्याउने, भित्तामा टाउको ठोक्नेजस्ता व्यवहार उनले देखाउने गरेकी थिइन्। स्कुलकी शिक्षिकाले उनको असामान्य व्यवहारको विषयमा थाहा पाएपछि घटना बाहिरिएको थियो। उनले राष्ट्रिय बाल अधिकार परिषद्मा खबर गरेकी थिइन्। बाल अधिकार परिषद्, बाल हेल्पलाइन र सिविस नेपालको सहयोगमा पीडक चटौतविरुद्ध मुद्दा दर्ता गरिएको र बालिकालाई संरक्षण गरिएको थियो। राष्ट्रिय बाल अधिकार परिषद्का कार्यकारी निर्देशक मिलन धरेलका अनुसार बाल हेल्पलाइनको सहयोगमा पीडित बालिका परिषद्मा पुगेकी थिइन्। प्रहरीले जाहेरी लिन मानेन भन्ने जानकारी परिषद्मा आएको थियो। १३ वर्षीय बालिका पटकपटक बलात्कार हुनु र प्रहरीले जाहेरी लिएन भन्ने सुन्नासाथ बालअधिकार परिषद् जाहेरीको लागि सातदोबाटो प्रहरी प्रभागमा पुगेको थियो। अनि मात्रै प्रहरीले घटनाको अनुसन्धान सुरु गरेको थियो। बाल हेल्प लाइनअन्तर्गत अस्थायी संरक्षण केन्द्रमा बालिकालाई राखिएको थियो। जिल्ला अदालतमा दर्ता भइसकेको मुद्दा प्रक्रियागत रूपमा अगाडि बढेको थियो। यही जेठ १७ गते अदालत ल्याइएकी बालिकालाई अदालतमा बकपत्र गर्न लगाइयो। यो बकपत्रमा भने बालिकाले पीडक चटौतले आफूलाई केही नगरेको भन्दै होस्टाइल भएर बयान गरिन्। प्रहरीसँग गरेको कागजमा बालिकाले आफू घर मालिकबाट तीन वर्षदेखि बलात्कारमा परेको बताएकी थिइन्। पीडित बालिकाका बुवा सुशील चटौतको एक कम्पनीमा मालीको काम गर्छन्। पीडक परिवारको प्रलोभनमा परेर बालिकालाई उनीहरूको बुवाआमाले पनि सहयोग नगरेको आरोप लागेको छ। प्रहरीमा कागज गर्न आउँदा होस् या सरकारी वकिल कार्यालयमा बयान गर्न जाँदा होस् बालिकालाई उनको परिवारले इज्जत फालिस् भन्दै गाली गर्दै सँगै लाने गरेका थिए। उनीहरूले नै बालिकालाई पीडकको पक्षमा बयान गर्न दबाब दिएको देखिन्छ। जिल्ला प्रहरी परिसर ललितपुरका प्रवक्ता सिद्धिविक्रम शाहले घटनाको विषयमा प्रहरीमा जाहेरी आएपछि आरोपितलाई पक्राउ गरी अनुसन्धान गरेको जानकारी दिए। निकै विचलित अवस्थामा प्रहरीमा आएकी बालिकालाई उचित परामर्शसहित संरक्षण गर्नको लागि सहकार्य गरिएको थियो, उनले भने, घटनाको आवश्यक प्रमाण संकलन गरेर प्रहरीले सरकारी वकिल कार्यालयमार्फत मुद्दा दायर गरेको छ।"
आउँदै त छैन आँधी ?,आउँदै त छैन आँधी ? प्रकट छ सन्नाटामा लक्ष्मण रेखालाई नाघी प्रकट छ सन्नाटामा। किन आज खोला आलाप गरिरहेछ पर्यो कि जालमा माझी प्रकट छ सन्नाटामा। आफ्नो र अर्को चिन्ने बेला यही रहेछ टाढा हुँदैछन् साथी प्रकट छ सन्नाटामा। खुल्दैन ढोका घरको पलेटाहरू छन् बन्द कसले लुकायो चाबी प्रकट छ सन्नाटामा। सुन्छु फर्क्यो रे कृष्ण सम्झी फेरि मथुरा अन्ना बनिन् कि घाती प्रकट छ सन्नाटामा।
रेडक्रसमा तदर्थ माथि तदर्थ,"काठमाडौं : सरकारले नेपाल रेडक्रस सोसाइटीमा प्राध्यापक सुदर्शनप्रसाद नेपाल संयोजक रहेको तदर्थ समिति गठन गरेको छ। तर, यो सर्वोच्च अदालतको आदेशविपरीत हो। सर्वोच्चको आदेशलाई लत्याउँदै गठबन्धनको भागबन्डाको आधारमा दोस्रो पटक नेपालको संयोजकत्वमा सरकारले तदर्थ समिति बनाएको छ। २०७९ जेठ ३१ को मन्त्रिपरिषद्ले नेपालको नेतृत्वमा नयाँ कार्यसमिति बनाउने निर्णय गरेको हो। पहिलो पटक २०७८ पुस १४ गते नेपालकै संयोजकत्वमा तदर्थ समिति गठन भएको थियो। त्यस समय डा नेत्र तिमल्सिनाको संयोजकत्वमा रहेको तदर्थ समितिको विघटन गरिएको थियो। विघटनपछि तिमल्सिना सर्वोच्च अदालत गए। सर्वोच्चले मन्त्रिपरिषद्को यो निर्णय कार्यान्वयन नगर्नू, नगराउनू भन्दै पुस २३ मा अन्तरिम आदेश दियो। उक्त आदेशलाई सरकारले लत्याएको तिम्सिनाले प्रेस वक्तव्य जारी गर्दै बताएका छन्। २०७७ साउन १२ मा सञ्जीव थापाको नेतृत्वमा रहेको कार्यसमिति भ्रष्टाचारमा डुबेपछि अघिल्लो सरकारले डा नेत्रप्रसाद तिम्सिनाको नेतृत्वमा ३३ सदस्यीय तदर्थ समिति गठन गरेको थियो। यो समितिले श्वेतपत्र पनि जारी गरेको थियो। श्वेतपत्रमा मूलतः पारदर्शिता, जवाफदेहिता, संस्थाको प्रभावकारिता, भ्रष्टाचारमा शून्य सहनशीलता, रेडक्रसमा भएका सम्पत्तिको व्यवस्थित अभिलेखीकरण राख्ने उल्लेख थियो। यो समितिले विधान अधिवेशन गरेर बेथिति र भ्रष्टाचारविरुद्ध प्रयास गरेको तर, सरकारले नै काम गर्न नदिएको तिम्सिना नेतृत्वको समितिका सदस्य प्रदीप घिमिरे बताउँछन्। सरकारले काम गर्न नदिएको भन्दै यो विषयमा पनि तिमिल्सना नेतृत्वको समिति सर्वोच्चमा गयो। सर्वोच्चले पनि रेडक्रसको स्वायत्ततामा हस्तक्षेप नगर्नू, गराउनू तथा विधान अधिवेशन गर्न दिनू भन्दै २०७८ असोज २० मा आदेश थियो। सर्वोच्चको आदेश हुँदा पनि विधान अधिवेशन स्वार्थ समूहको प्रभावमा परेर सरकारले नै गर्न नदिएको तिम्सिनाको भनाइ छ। कार्यसमितिमा महिलाको ३३ प्रतिशत सहभागिता, युवाको प्रतिनिधित्वको सुनिश्चितताको व्यवस्था पनि प्रस्ताव गरिएको थियो। तर, विधान संशोधनका लागि पाँच पटक महाधिवेशन आह्वान पनि भयो। तर, हुन सकेन। सर्वोच्चले विधान महाधिवेशन हुन दिनु भने बमोजिम २०७८ कात्तिक २८ र २९ गते महाधिवेशन आयोजना गरियो। तर, गृह प्रशासनसमेतको आडमा त्यो बिथोलिएको तिम्सिनाले बताएका छन्। रेडक्रसमा भएका भ्रष्टाचार, अनियमितालाई लिएर पटकपटक छानबिन समिति बनेका छन्। तर, ती छानबिन समितिले दिएका प्रतिवेदनका आधारमा भ्रष्टाचारमा संलग्न भएको भनेर तत्कालीन सञ्जीव थापाको नेतृत्व कार्यसमिति विघटन गर्नेबाहेक कसैलाई कारबाही भएको छैन। थापा नेतृत्वको समितिले २०७२ सालको भूकम्पमा आएको रकमसमेत अनियमितता गरेका थिए। भूकम्प पुनर्निर्माणमा आएको आठ अर्ब सहयोग रकममा भ्रष्टाचार भएको डा होमनाथ चालिसेको संयोजकत्वको छानबिन समितिले औंल्याएको थियो। समाज कल्याण परिषद्ले राष्ट्रिय योजना आयोगका तत्कालीन सदस्य मीनबहादुर शाही संयोजकत्वको छानबिनसमेतले दातृ निकायबाट अर्बौं रकम सरकारको स्वीकृतिबिना नै ल्याएर दुरुपयोग गरेको पत्ता लगाएको थियो। छानबिन समितिको प्रतिवेदनअनुसार थापाको नेतृत्वको समितिले वैदेशिक सहयोग १५ अर्ब ९५ करोड ६ लाख रुपैयाँ प्राप्त गरेको थियो। जसमा १५ अर्ब ६१ करोड १८ लाख रुपैयाँ खर्च देखिएको छ। तर, रेडक्रसले गैरसरकारी संस्थाका रूपमा परिषद्बाट ७ करोड १५ लाख रकमको मात्रै स्वीकृति लिएको देखिएको छ।"
दोस्रो विश्वयुद्धपछि अहिलेसम्मकै धेरै बालबालिका विस्थापित,"न्यूयोर्क : विश्वभर विस्थापित बालबालिकाहरूको सङ्ख्या दोस्रो विश्वयुद्धपछिकै सबैभन्दा धेरै भएको पाइएको छ। संयुक्त राष्ट्रसंघीय निकाय, संयुक्त राष्ट्रसंघ बाल कोष (युनिसेफ)ले अहिले विस्थापित बालबालिकाहरुको सङ्ख्या तीन करोड ३० लाख ५० हजार पुगेको जनाएको छ। यो सङ्ख्या गत वर्ष सन् २०२१ को अन्त्यतिरको भएको पनि राष्ट्रसंघीय अधिकारीहरूले शुक्रबार जनाएका छन्। विषेश गरी विभिन्न देशमा भइरहेको द्वन्द्वका कारण उनीहरू विस्थापित भएको पनि अध्ययनले देखाएको छ। 'दोस्रो विश्वयुद्धपछि एकै पटकमा यति धेरै बालबालिकाहरू विस्थापित भएको अहिले पहिलो पटक हो,' यूनिसेफद्वारा जारी वक्तव्यमा लेखिएको छ। अघिल्लो वर्षको तुलनामा विस्थापितको सङ्ख्या २२ लाख बढी देखिएको छ। विषेश गरेर हिंसात्मक घटनाहरुका कारण बालबालिकाहरु धेरै विस्थापित भएको प्रतिवेदनमा उल्लेख छ। जलवायु परिवर्तन र वातावरणीय समस्या पनि बालबालिका विस्थापित हुनुको अर्को मुख्य कारण भएको जनाइएको छ। जलवायु परिवर्तन र वातावरणीय समस्याका कारण बाढी पहिरो आउने र त्यसका कारण उनीहरू विस्थापित हुनुपरेको प्रतिवेदनमा उल्लेख गरिएको छ। त्यसैगरी रूसयूक्रेन युद्धको असर विश्वभर परेको र त्यसको असर बालबालिकाहरूमा परेको पनि यूनिसेफले जनाएको छ। रासस"
स्थानीय जनप्रतिनिधिलाई माओवादीको निर्देशन : तल्लो वर्गलाई प्राथमिकतामा राखेर बजेट ल्याउनू,"काठमाडौं : नेकपा माओवादी केन्द्रले आफूले जितेका स्थानीय तहमा तल्लो वर्गलाई प्राथमिकतामा राखेर नीति, कार्यक्रम र बजेट निर्माण गर्न निर्देशन दिएको छ । शुक्रबार साँझ पार्टीको अर्थ तथा योजना विभागले गरेको भर्चुअल बैठकमा विभाग प्रमुख वर्षमान पुन (अनन्त)ले माओवादीबाट निर्वाचित महानगर, उपमहानगर र गाउँपालिकाका प्रमुखउपप्रमुखलाई बजेट निर्माणमा गम्भीर हुन निर्देशन दिएका हुन् । पुनले समाजवादका आधार निर्माण गर्ने गरी बजेट बनाउनसमेत निर्देशन दिए । पुँजीवादमा सक्नेले रोजगारी गर्ने, सक्नेले स्वास्थ्य, शिक्षा किन्ने र राम्रो आवास लिने हो, उनले भने, तर, समाजवाद भनेको नसक्नेलाई राज्यले हेर्ने हो । यसमा हामी स्पष्ट हुनुपर्छ । उनले तीनवटै सरकारले संविधानको मर्मअनुसार शिक्षा, स्वास्थ्य, रोजगारी र खाद्य सम्प्रभूताको ग्यारेण्टी गर्ने गरी काम गर्नुपर्ने स्पष्ट गरे । पुनले स्थानीय स्तरमा कृषि उत्पादन वृद्धि, बजार व्यवस्थापन, रोजगारीको अवसर सिर्जना, विपन्नता न्यूनीकरण गरी समृद्धि हासिल गर्ने गरी काम गर्न निर्देशन दिए । भ्रष्टाचार जन्य गतिविधि भए पार्टीलाई सह्य नहुने चेतावनी दिँदै उनले नमूना पालिका बनाउन आह्वान गरे। कम्तिमा माओवादीले जितेका पालिकामा भ्रष्टाचार नगरौं, उनले भने, हामीले चलाएका पालिकाहरुलाई कुनै न कुनै काममार्फत नमूना बनाऔं । तर, सस्तो लोकप्रियताका लागि राज्य स्रोतको परिचालन नगर्न जनप्रतिनिधिलाई उनले सुझाए । स्थानीय अर्थतन्त्रलाई आत्मनिर्भर बनाउन उद्योग, व्यवसाय र कृषिमा सहुलियत ब्याजमा ऋण उपलब्ध गराउनुपर्ने पुनले बताए । उनले जनयुद्धसँग सम्बन्धित कार्यक्रमहरु जनयुद्ध दिवस, घाइतेअपाङ्गको निःशुल्क उपचार, सहिद परिवारलाई राहत र रोजगारी दिनु आफूहरुको दायित्व भएकाले बजेटमा नछुटाउन आग्रह गरे। बैठकमा माओवादीले जितेका १ सय २२ पालिकाका प्रमुख तथा उपप्रमुखका साथै प्रदेश समितिका इन्चार्चअध्यक्ष, सातवटै प्रदेश सरकारका आर्थिक मामिलामन्त्री तथा पार्टी प्रदेश आर्थिक विभागका प्रमुखहरु सहभागी थिए ।"
