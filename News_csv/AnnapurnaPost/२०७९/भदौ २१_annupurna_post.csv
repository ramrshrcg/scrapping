शीर्षक,विवरण
प्यूठान प्रदेश (क) मा माओवादीबाट अधिकारी एकल सिफारिस,"प्यूठान : नेकपा माओवादी केन्द्र प्रदेश (क) क्षेत्रीय समन्वय समिति प्यूठानले प्रदेशसभा सदस्य उम्मेदवारका लागि पार्टीका नेता कृष्ण अधिकारी (प्रकाश) लाई एकल नाम सिफारिस गरेको छ। क्षेत्रीय समन्वय समितिको मंगलबार बसेको बैठकले प्रकाशलाई प्रत्यक्षतर्फ उम्मेदवार बनाउन सिफारिस गरेको हो। उनको नाम पार्टीको जिल्ला समन्वय समितिले टुंग्याउने छ। बुधबार प्रदेश (ख) को उम्मेदवार र बुधबार प्रतिनिधिसभा सदस्य उम्मेदवारका लागि नामावली सिफारिस हुने नेकपा माओवादी केन्द्र जिल्ला समन्वय समिति प्यूठानका संयोजक पित बहादुर एमसीले जानकारी दिए। क्षेत्रीय समन्वय समितिले प्रतिनिधिसभा सदस्यका लागि पार्टीका केन्द्रीय सचिव लिलामणी पोखरेल, पोलिटब्यूरो सदस्य कृष्णध्वज खड्का, पूर्व सांसद् नारायण प्रसाद अधिकारी र नेता वाइबी थापाको नाम सिफारिस गरेको छ। प्रदेश (ख) समन्वय समितिले पनि प्रतिनिधिसभा सदस्यको नाम जिल्लामा पठाउने र त्यसमध्येबाट छनौट गरेर अन्तिम निर्णयका लागि पार्टीको जिल्ला समन्वय समितिले केन्द्रमा सिफारिस गर्ने छ।"
१२ सय करोडको लागूऔषधसहित दुई अफगान नागरिक पक्राउ,नयाँ दिल्ली : दिल्ली प्रहरीले इतिहासमै सबैभन्दा ठूलो परिमाणको लागूऔषध बरामद गरेको छ। करिब १२ सय करोड भारतीय रुपैयाँ बराबरको ३ सय १२ किलो मेथाम्फेटामाइन लागूऔषधसहित दुई अफगान नागरिकलाई पक्राउ गरिएको दिल्ली विशेष प्रहरी सेलले जनाएको छ। उनीहरूबाट १० किलो शुद्ध हेरोइनसमेत बरामद गरिएको छ।आरोपीहरूलाई नयाँ दिल्लीको कालिन्दी कुञ्ज मेट्रो स्टेशन नजिकैको मेथापुर रोडबाट पक्राउ गरिएको हो। सन् २०१६ देखि भारतमा बस्दै आएका २३ वर्षीय मुस्तफा स्टानिकजा र ४४ वर्षीय रहिमुल्लाह रहिमले विदेशबाट लागूऔषध दिल्लीमा ल्याउने सूचना पाएपछि दिल्ली प्रहरीले पक्राउ गरेको बताएको छ। एसीपी ललित मोहन नेगी र हृदय भूषणको नेतृत्वमा रहेको टोलीले इन्स्पेक्टर विनोद कुमार बडोला र इन्स्पेक्टर अरविन्द कुमार र एसआई सुन्दर गौतम र एसआई यशपाल सिंहको सहयोगमा ती व्यक्ति पक्राउ गरिएको हो। पक्राउ गरेसँगै अन्तर्राष्ट्रिय सिंथेटिक लागूऔषध कारोबारीको पर्दाफाश गरिएको प्रहरीको दाबी छ। घटना बारे थप अनुसन्धान जारी रहेको प्रहरीले बताएको छ।
संसदको कार्यकालको व्यवस्थालाई हटाएर विधेयक पारित,"काठमाडौं : प्रतिनिधि सभा र प्रदेश सभाको कार्यकालको व्यवस्थालाई हटाएर 'केही नेपाल ऐन संशोधन गर्ने विधेयक, २०७९' पारित भएको छ। मंगलबार बसेको प्रतिनिधि सभा बैठकले बहुमतले उक्त विधेयकलाई पारित गरेको हो। विधेयकमा रहेको कार्यकालसम्बन्धी प्रस्तावमा सांसदहरूले विरोध गर्दै संशोधन प्रस्ताव हालेका थिए। त्यसमा कानून मन्त्री गोविन्द शर्मा कोइरालाले संशोधन प्रस्ताव स्वीकार गरेका थिए। त्यसअघि बैठकमा सांसदहरूले उठाएका प्रश्नको जवाफ दिँदै कानून मन्त्री गोविन्दप्रसाद शर्मा कोइरालाले संविधानको व्यवस्थाअनुसार नै प्रतिनिधि सभा र प्रदेश सभाको कार्यकालका सम्बन्धमा व्यवस्था गर्न खोजिएको बताए। उनले कार्यकालका सम्बन्धमा अनावश्यक राजनीति गरिएको भन्दै कानूनी रिक्तता र अभाव परिपूर्ति गर्ने सोचका साथ प्रतिनिधि सभा र प्रदेश सभाको कार्यकालको प्रबन्ध गर्न खोजिएको धारणा राखे। उनले सरकारले पवित्र उद्देश्यका साथ विधेयक ल्याएको भए पनि फरक बुझाई रहेका कारण यसलाई संसदको कार्यकालको विषयलाई थप अघि नबढाउन प्रधानमन्त्रीबाटै निर्देशन प्राप्त भएको जानकारी दिए। उनले संसदको कार्यकालका विषयमा उल्लेख दफाहरूलाई हटाउने प्रस्तावलाई सरकारले स्वीकार गरेको पनि बताए। बैठकमा सांसदहरूले नयाँ निर्वाचनको मिति घोषणा भइसकेका सन्दर्भमा प्रतिनिधि सभाको कार्यकाल बढाउन नहुने बताएका थिए। संशोधन प्रस्ताव पेस गर्दै सांसद विशाल भट्टराईले नयाँ निर्वाचनका लागि उम्मेदवारी दर्ता गर्ने समय नजिकिएका बेला संसद्को कार्यकाल बढाउन खोजिएकामा आपत्ति जनाए। सांसद गगनकुमार थापाले संसद्को कार्यकाल बढाउन खोजिएको भन्दै गलत प्रचार गरिएको र यसले आम जनमानसमा नकारात्मक सन्देश प्रवाह भएको बताए। सरकारले संसदमा दर्ता गराएको विधेयकमा प्रदेश र प्रतिनिधि सभाको कार्यकाल नयाँ निर्वाचन भई पहिलो बैठक बसेको दिनबाट गणना गरिने उल्लेख थियो। तर उक्त प्रावधानमा आचोलना भएपछि गठबन्धनमा यसलाई अघि नबढाउने समझदारी बनेको थियो। त्यसैका आधारमा कांग्रेस सांसदहरूले प्रस्तावित विधेयकमा कार्यकालसम्बन्धी प्रस्तावित व्यवस्थालाई हटाउनुपर्ने भन्दै संशोधन दर्ता गराएका थिए। त्यस्तै विधेयकमा एमाले लगायतका दलका सांसदहरूले पनि संशोधन दर्ता गराएका थिए। प्रतिनिधि सभाको अर्को बैठक यही भदौ २२ गते बुधबार १ बजे बस्नेछ।"
सात वर्षमा नयाँ सहर आयोजनाका १४ योजना,"अछाम : अछामको साँफेबगरलाई सुविधा सम्पन्न युक्त नयाँ सहर बनाउने कार्य सुरु भएको सात वर्ष बित्यो। आर्थिक वर्ष ०७२७३ देखि सुरु भएको कामले सोचेअनुरूप गति लिन सकेको छैन। यो अवधिमा आयोजनामार्फत १४ वटा योजना मात्र सम्पन्न भएका छन्। ७५ लाखको साँफेबगर खानेपानी निर्माण, एयरपोर्ट बजार क्षेत्रमा ढुंगा बिछ्याउने कार्य, दुई करोडको बजारमा सौर्य बत्ती जडान, तीन करोड ८२ लाख ६३ हजारको जग्गा विकास आयोजनाको बाटो खोल्ने कार्य, तीन करोड ८४ लाख ५५ हजारको साँफेनौलाकोटदेउझालमष्टामाण्डौ सडक, ५४ लाखको नगर खेलकुद मैदान, दुई करोड ६९ लाख ५० हजारको फलफूल तथा तरकारी संकलन केन्द्र, दुई करोड ९३ लाख २६ हजारको कार्यालयको भवन निर्माण, नौ करोड १७ लाख ३८ हजारको भाग्यश्वरको माझको पिपलदेखि लङ्गमाता मन्दिर जाने सडक निर्माण भएको छ। तीन करोड ८८ लाखको बसपार्कका लागि मुआब्जा वितरण, एक करोड ९५ लाखको सडक विभागदेखि श्रीकोट जाने गारेटो बाटो, एक करोड ६५ लाखमा साँफेबजार क्षेत्रमा नाली निर्माण र १९ करोड ६० लाखको जिमराडी सडक निर्माण गरेको कार्यालयका इन्जिनियर ललित बुढाले जानकारी दिए। सबैभन्दा महत्वपूर्ण काम बसपार्क निर्माणको लागि प्रक्रिया अगाडि बढेको र मुआब्जा वितरण गरिसकिएको इन्जिनियर बुढाले बताए। उनले भने, 'ठूला योजनाहरू सुरुवात हुनै सकेको छैनन्, कोल्डस्टोरको काम सकियो, अब बसपार्क निर्माण सुरु गरेका छौं, पटक पटक कार्यालय प्रमुख परिवर्तनले समस्या निम्त्याएको छ। ऐलानी जग्गामा स्थानीयको हस्तक्षेपमा कारण पनि काम हुन सकेको छैन।' कार्यालय प्रमुख घनश्याम श्रेष्ठ असारमा सरुवा भएर हेटौडा गएपछि कार्यालय प्रमुख बिहिन छ। भने ७ वर्षको अवधिमा ६ जना कार्यालय प्रमुख फेरिसकेका छन्। ७ वर्षको अवधिमा ७३ करोड ८१ लाख ६७ हजार बजेट खर्च भएको छ। आव ०७२७३ मा एक करोड ३३ लाख ७५ हजार, ०७३७४ मा ८८ लाख ३१ हजार ३ सय, ०७४७५ मा सात करोड ८० लाख ६ हजार, ०७५७६ मा १५ करोड २७ लाख १८ हजार, ०७६७७ मा २० करोड १६ लाख ६० हजार, ०७७७८ मा १० करोड ५६ लाख ६५ हजार र ०७८७९ का लागि १७ करोड ९६ लाख ८७ हजार बजेट खर्च भएको आयोजनाले जनाएको छ। बहुउद्देश्यीय हल, खेलमैदान, सपिङ कम्पलेक्सजस्ता ठूला योजनाहरूको काम सुरुवात नै हुन सकेको छैन भने नयाँ सहर अन्तर्गत बनेका पूर्वाधारहरू समेत प्रयोगमा नआउँदै भत्किने अवस्थामा पुगेको छ। बुढीगंगा नदीमा बनाइएको शवदाह गृह निर्माण सम्पन्न नहुँदै भत्किन थालेको छ। शवदाह गृह आर्थिक वर्ष ०७४०७५ मा ८४ लाख ५६ हजारमा निर्माण कार्य सुरु भएको थियो। शवदाह गृहको छानो होचो भएकाले शव जलाउन नमिल्ने स्थानीय नृप दमाईले बताए। उनले भने, 'निर्माण नै गलत भएको जस्तो छ, यति होचोमा कसरी लास जलाउन सकिन्छ?' माथि जस्तापाताको छानो छ, लास जलाउँदा पुरै आगलागी हुनसक्छ। लास जलाइसकेपछि जलाएको ठाउँ पखाल्ने परम्परा छ। त्यो पनि गर्न सहज छैन।' नयाँ सहर निर्वाचनका क्रममा मात्र नेताहरूलाई भाषण गर्ने माध्यम बनेको छ। पटकपटक कार्यालय प्रमुख बदलिनु, राजनीतिक हस्तक्षेप, जिम्मेवार निकायको मौनताले आयोजनाको काम अलपत्र परेको हो। ऐलानी जग्गामा स्थानीयको हस्तक्षेप, राजनितिक दल, जनप्रतिनिधिको चासो नहुनु र पटकपटक कार्यालय प्रमुख बदलिरहनुले नयाँ सहरको कामले गति लिन नसकेको हो।"
महिला साफ च्याम्पियनसीप : भुटानविरुद्ध नेपाल ४ गोलले विजयी,"काठमाडौं : छैटौं संस्करणको महिला साफ च्याम्पियनसीपको पहिलो खेलमा नेपाल भुटानलाई पराजित गरेको छ। त्रिपुरेश्वरस्थित दशरथ रंगशालामा भएको उद्घाटन खेलमा नेपाल ४० गोलले विजयी भएको हो। नेपालका लागि सावित्रा भण्डारीले १२औँ मिनेटमा गोल गर्दै अग्रता दिलाइन्। सावित्रा ६३औं मिनेटमा दोस्रो गोल गरेकी थिइन्। त्यस्तै अनिता बस्नेतले ७२औं र ८४औं मिनेटमा गोल गरेकी थिइन्। साफ च्याम्पियनसीपमा आयोजक नेपालसहित भारत, बंगलादेश, श्रीलंका, पाकिस्तान, माल्दिभ्स र भुटान सहभागी छन्। सहभागी सातवटै राष्ट्रलाई दुई समूहमा विभाजन गरिएको छ। समूह ए मा भारत, पाकिस्तान, बंगलादेश र माल्दिभ्स र समूह बी मा नेपालसहित श्रीलंका र भुटान छन्।"
पैसा लिएर भोट दिने मान्छे कहिल्यै धनी हुँदैन : लिङदेन,"गुलरिया : चुनावका बेला पैसा लिएर भोट दिने मानिस कहिल्यै धनी नहुने राष्ट्रिय प्रजातन्त्र पार्टीका अध्यक्ष राजेन्द्र लिङदेनले बताएका छन्। बर्दियाको ठाकुरबाबा नगरपालिका भुरीगाउँ बजारमा आयोजित बृहत् आमसभा तथा पार्टी प्रवेश कार्यक्रमलाई सम्बोधन गर्दै अध्यक्ष लिङदेनले पैसा खाँदै मोटरसाइकलमा तेल हालेर भोट दिएका मान्छेको आर्थिक अवस्था कहिल्यै नफेरिने बताए। पैसाको कारोबारमा भएको भोट कारोबारले गाउँघरको विकाससमेत नहुने उनको भनाइ छ। 'चुनावमा हुने पैसाको चलखेलले नेता, मतदाता मात्र होइन दलहरू पनि बदनाम हुँदै गएका छन्,' उनले भने। नेपालको राजनितिमा संस्कारको परम्परा बसाउन खोजेको बताउँदै उनले दलका पुराना नेताहरूले देश बिगारेको आरोप लगाए। नेता सुधार्ने एकमात्र विकल्प भोट नहाल्नु नै रहेकोतर्फ सचेत पार्दै नेता लिङदेलले भने यस पटकको निर्वाचनमा स्थानीय तहको धरान र काठमाडौंको जस्तो नतिजा आउने ठोकुवा गरे। नेताहरूले जनतालाई सधै झुक्काइरहेको बताउँदै उनले वर्षौदेखि जोतभोग गरेको जमिनको पुर्जासम्म दिन नसक्ने नेताहरूको पछि लागेर समय बर्बाद नगर्न सचेत पारे। आफू एकाएक राजनीतिमा नउदाएको प्रष्ट्याउँदै उनले विद्यार्थी जीवनदेखि वडाबाटै राजनीति गरेको स्मरण गराए। यस पटकको निर्वाचनमा राप्रपालाई हलोमा भोट हाल्न उनले आग्रह गरेका छन्। राप्रपा बर्दियाको आयोजना तथा जिल्ला अध्यक्ष भीमबहादुर बोहोराको अध्यक्षतामा गरिएको सभामा धेरै जना राप्रपा प्रवेश गरेका छन्।"
"अभिनेता पल शाहलाई साढे दुई वर्ष जेल सजाय, बलात्कार मुद्दामा भने पाए सफाइ","नवलपुर : नवलपुर जिल्ला अदालतले अभिनेता पल शाहलाई साढे दुई वर्ष जेल सजाय सुनाएको छ। अदालतले बाल यौन दुरुपयोगको मुद्दामा २५ हजार रुपैयाँ जरिवानासहितको फैसला सुनाएको हो। तर बलात्कारको मुद्दामा भने अभिनेता शाहलाई अदालतले सफाइ दिएको छ। न्यायाधीश यज्ञप्रसाद आचार्यको इजलासले पीडित बालिकालाई १० लाख रुपैयाँ क्षतिपूर्ति दिन भनेको छ। अदालतका सूचना अधिकारी लालबहादुर क्षेत्रीका अुसार अभिभावकलाई सचेतसमेत गराइएको छ। यसअघि उच्च अदालत पोखराले शाहलाई थुनामै राख्ने जिल्ला अदालत तनहुँ र नवलपारसी (पूर्व)को आदेशलाई सदर गरेको थियो। नबालगिकले जबरजस्तीकरणीमा तनहुँ प्रहरीमा जाहेरी दिएपछि अभियुक्त शाहले फागुन १५ गते प्रहरीसमक्ष आत्मसमर्पण गरेका थिए। मुद्दाको थुनछेक बहसमा जिल्ला अदालत तनुहुँले १० चैतमा र जिल्ला अदालत नवलपरासी (पूर्व)ले २३ चैतमा पुर्पक्षका लागि थुनामै राख्न आदेश दिएको थियो। विवाहको प्रलोभन देखाएर जबरजस्ती करणी गरेको, मध्यरातमा पीडितको कोठामा गएको स्वीकार गरेको र गर्भवती भएमात्र स्वीकार्छु भन्ने पीडकको अडियोलाई आधार मानेर अदालतले अभियोग पुष्टि हुने थुप्रै आधार देखिएको भन्दै शाहलाई थुनामै राखेर अनुसन्धान अगाडि बढाउन आदेश गरेको थियो। त्यसविरुद्ध शाहका वकिलले उच्च अदालत पोखरामा निवेदन दिएका थिए। यसबीचमा पीडितले बयान फेरेकी थिइन्। उनले पीडकले जबरजस्तीकरणी नगरेको र आवेशमा आएर जाहेरी दिएको बयान दिएकी थिइन्। उनका संरक्षक बुबाले पनि बयान फेर्दै अरुको उक्साहटमा जाहेरी दिएको बयान दिएका थिए।"
झापा ३ बाट राप्रपा अध्यक्ष लिङ्देनको नाम एकल सिफारिस,"झापा : राष्ट्रिय प्रजातन्त्र पार्टी (राप्रपा) का अध्यक्ष राजेन्द्रप्रसाद लिङ्देनको नाम झापा क्षेत्र नम्बर ३ बाट एकल सिफारिस भएको छ। हल्दिबारी गाउँपालिका२ गोलधाप घर भएका राप्रपा अध्यक्ष लिङ्देन चौथो पटक झापा ३ बाट उठ्न लागेका हुन्। २०५६ सालको संसदीय निर्वाचनमा राप्रपाबाट लिङ्देन पहिलो पटक उठेका थिए। उनी त्यस बेला तेस्रो भएका थिए। २०६४ सालको पहिलो संविधानसभा निर्वाचनमा लिङ्देन उठेनन्। राप्रपाले उनको ठाउँमा गोपालबहादुर घिमिरेलाई उम्मेदवार बनाएको थियो। २०७० सालको दोस्रो संविधान सभा निर्वाचनमा पुनः राप्रपाबाट उठेका लिङ्देन नेपाली कांग्रेसका नेता कृष्णप्रसाद सिटौलासँग पराजित भए। २०७४ सालको प्रतिनिधिसभा सदस्य निर्वाचनमा लिङ्देनले कांग्रेस नेता सिटौलालाई पराजित गर्दै पहिलो पटक संसदमा पुग्न सफल भए। २०७४ सालको निर्वाचनमा बाम गठबन्धनसँग राप्रपाले चुनावी तालमेल गरेका थिए। आउँदो मङ्सिर ४ गते हुने निर्वाचनमा लिङ्देन पुन उठ्न लागेका छन्। कांग्रेसबाट सिटौलाको नाम सर्वसम्मतले सिफारिस भएको छ। यसपल्ट निर्वाचनमा राप्रपा र एमालेबीच चुनावी तालमेल हुने बारेमा छलफल जारी छ। एमालेले सोमबार मात्र यस क्षेत्रबाट प्रतिनिधिसभा सदस्यतर्फ दुर्गा प्रसाईँ, मोहनचन्द्र रेग्मी, हरिप्रसाद घिमिरे, लोकनाथ भट्टराई र गंगा भुर्तेलको नाम सिफारिस गरिसकेको छ। त्यस्तै राप्रपाले झापा ३ (क) प्रदेशसभा सदस्यतर्फ नवराज पनेरु, राजकुमार राई र (ख) प्रदेशसभा सदस्यतर्फ रामकुमार राजवंशी, जीवन पनेरुको नाम सिफारिस गरेको छ। त्यसैगरी राप्रपाले झापा क्षेत्र नम्बर १ मा रमेश दाहाल र पुष्कर खतिवडाको नाम सिफारिस गरेको छ। झापा १ (क) प्रदेशसभा सदस्यतर्फ कल्याण खडका र (ख) मा सबिना बजगाईँको नाम सिफारिस गरेको छ। झापा क्षेत्र नम्बर २ मा भक्ति सिटौला, वसन्त रिमाल र शारदा रिजालको नाम सिफारिस गरेको छ। झापा २ (क) प्रदेशसभा सदस्यतर्फ शंकर रिजाल, दीपक मास्के रन्जु प्याकुरेल र (ख) मा राजकुमार चौहान, लोकेश भट्टराईको नाम सिफारिस गरेको छ। झापा क्षेत्र नम्बर ४ मा खुश्वु ओलीको नाम एकल सिफारिस गरेको छ। झापा ४ (क) प्रदेशसभा सदस्यतर्फ रुद्र भट्टराई, कुमार श्रेष्ठ र (ख) मा श्याम ओलीको नाम सिफारिस भएको राप्रपाका झापाका अध्यक्ष केशवप्रसाद ओझाले जानकारी दिए। झापा क्षेत्र नम्बर ५ मा अहिलेसम्म उम्मेदवारको नाम सिफारिस गरिएको छैन। त्यहाँ बुधबार उम्मेदवार सिफारिस गरिने अध्यक्ष ओझाले बताए।"
पछिल्लो २४ घण्टामा देशभर १० वटा विपद्का घटना,"काठमाडौं : पछिल्लो २४ घण्टामा देशका विभिन्न स्थानमा १० वटा विपद्का घटना भएका छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार यी घटनामा तीन जना घाइते भएका छन्। प्राधिकरणले सार्वजनिक गरेको विवरण अनुसार आगलागी, पहिरो र जनावरको आक्रमण लगायतका घटना भएका हुन्। घटनाबाट २७ लाख २५ हजार रुपैयाँ बराबरको क्षति भएको छ।"
करेन्ट लागेर घाइते भएका महतोलाई आर्थिक सहयोग प्राप्त,महोत्तरी : करेन्ट लागेर घाइते भएका बर्दिवास नगरपालिका१२ विजलपुराका ३० वर्षीय छोटु महतोलाई आर्थिक सहयोग प्राप्त भएको छ। गौशाला नगरपालिका प्रमुख डा दिपेन्द्र महतोले घाइते भएका महतोलाई व्यक्तिगत रूपमा २५ हजार रुपैयाँ आर्थिक सहयोग गरेका हुन्। आर्थिक अभावमा गत १४ महिनादेखि घरमै अलपत्र रहेका महतोलाई सो रकम प्रदान गरिएको हो। उनलाई थप उपचार गराउनका लागि सो रकम प्रदान गरिएको नगरप्रमुख डा महतोले बताए। २०७८ साल असार २२ गते जिल्लाको मनरासिसवा नगरपालिका४ जाउख चोकस्थित जलेश्वरबाट बर्दिबासतर्फ आउँदै गरेको टिफरमा करेन्ट प्रवाह भई महतो गम्भीर घाइते भएका थिए। उनले चलाउँदै आएको प्रदेश २०२००१ ख ००२० नम्बरको टिपरमा अचानक ११ हजार भोल्टेजको तार टाँसिएको थियो।
बेपत्ता छानबिनसम्बन्धी संशोधन विधेयक अघि बढाउने सहमति,"काठमाडौं : बेपत्ता पारिएका व्यक्तिको छानबिन,सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकलाई अघि बढाउने विषयमा दलहरुबीच सहमति भएको छ । कानुन, न्याय तथा मानवअधिकार समितिको आजको बैठकमा संशोधन विधेयकलाई अघि बढाउने निर्णय भएको सभापति कृष्णभक्त पोखरेलले बताए । सरोकारवाला पक्ष र अन्य सङ्घ संस्थाको राय, सुझाव, धारणा र परामर्श लिएरपछि जति सक्यो चाँडो विधेयकलाई टुङ्ग्याउने विषयमा सहमति भएको उनले जानकारी दिए । समितिले बुधबारको बैठकमा विधेयकमाथि संशोधन हाल्ने सदस्यलाई बोलाएर उनीहरुका धारणा बुझ्ने छ । पीडित पक्ष, यसमा सरोकार राख्ने व्यक्ति तथा राष्ट्रिय मानवअधिकार लगायतका सङ्घसंस्थाका पदाधिकारीको पनि विचार लिने समितिको तयारी छ । बैठकमा नेकपा(एमाले) संसदीय दलका उपनेता सुवास नेम्वाङले संशोधन विधेयकलाई यथाशीघ्र छिटो टुङ्ग्याउन आवश्यक रहेको बताए। नेकपा (माओवादी केन्द्र)का उपमहासचिव एवं समिति सदस्य वर्षमान पुनले सबैको सहमति कायम गरी कसरी विधेकलाई छिटो टु्ङग्याउन सकिन्छ भन्नेतर्फ गृहकार्य गरौँ भने । नेपालको अन्तरिम संविधान २०६३ मा सशस्त्र द्वन्द्वको क्रममा बेपत्ता पारिएको व्यक्तिको सम्बन्धमा गठित छानबिन आयोगको प्रतिवेदनको आधारमा पीडित परिवारलाई राहत उपलब्ध गराउने तथा द्वन्द्वको क्रममा मानवअधिकारको गम्भीर उल्लङ्घन गर्ने व्यक्तिको सत्य अन्वेषण गर्ने र समाजमा मेलमिलापको वातावरण सिर्जना गर्ने उल्लेख थियो । विस्तृत शान्ति सम्झौताको मर्म र भावनालाई आत्मसात् गरी मानवअधिकारको गम्भीर उल्लङ्घन तथा मानवताविरुद्धको अपराधसम्बन्धी घटनामा संलग्न व्यक्तिको छानबिन गरी वास्तविक तथ्य जनसमक्ष ल्याउन र पारस्परिक वातावरण निर्माण गर्ने विधेयको मुख्य उद्देश्य रहेको छ । चालु अधिवेशनमै पारित गरी विगतको सशस्त्र द्वन्द्वको घाउ अन्त्य गरी समाजमा मेलमिलापको वातावरण बनाउन मुलुकका सबै राजनीतिक शक्तिबीच सहमतिमा संशोधन विधेयक अघि बढाइन लागेको हो । सत्य निरूपण विधेयकको मस्यौदामा परामर्श नै गरिएन"
सर्वोच्च अदालतको न्यायाधीशमा तीन जनाको नाम सिफारिस,"काठमाडौं : सर्वोच्च अदालतको न्यायाधीशमा तीन जनाको नाम सिफारिस गरिएको छ। न्याय परिषद्को मंगलबार बसेको बैठकले उच्च अदालतका दुई न्यायाधीश र एक जना कानुन व्यवसायीको नाम सिफारिस गरेको हो। न्याय परिषद् बैठकले उच्च अदालत तुलसीपुरकी मुख्य न्यायाधीश निता गौतम दीक्षित, उच्च अदालत जनकपुरका विनोद शर्मा र कानुन व्यवसायीबाट वरिष्ठ अधिवक्ता डीएन पराजुलीलाई नियुक्तिका लागि सिफारिस गरेको हो।"
'प्लान्ट्स अफ नेपाल' सार्वजनिक,"काठमाडौं : प्राडा कृष्णकुमार श्रेष्ठद्वारा लिखित पुस्तक नेपालमा पाइने बोटबिरुवाहरू 'प्लान्ट्स अफ नेपाल' मंगलबार सार्वजनिक भएको छ। नेपाल विज्ञान तथा प्रविधि प्रतिष्ठानमा आयोजित एक समारोहबीच प्रतिष्ठानका उपकुलपति डा सुनिलबाबु श्रेष्ठ र पुस्तकका लेखक प्राडा श्रेष्ठले पुस्तक सार्वजनिक गरेका हुन्। कार्यक्रममा 'फ्लोरा अफ नेपाल'का सल्लाहकार समिति सदस्य एवं वातावरणविद् डा तीर्थबहादुर श्रेष्ठ र त्रिभुवन विश्वविद्यालयका प्राध्यापक डा रामप्रसाद चौधरीले लोकार्पित पुस्तकमाथि समीक्षा गरे। गेस्ट अफ अनरका रूपमा कार्यक्रममा आमन्त्रित 'फ्लोरा अफ नेपाल' पुस्तकका प्रधान सम्पादक डामार्क वाट्सनले नेपालमा पाइने वनस्पतिहरूको उत्कृष्ट संग्रह प्रकाशन गरेकोमा लेखक एवं सहलेखकहरूलाई बधाई दिए। उनी बेलायतको इडिनवर्गस्थित रोयल बोटानिकल गार्डेनका मेजर फ्लोरा प्रोग्रामका प्रमुखसमेत हुन्। कार्यक्रममा वनस्पति विभागकी महानिर्देशक डाराधा वाग्लेले विभागले प्रकाशन गर्न लागेको फ्लोरा अफ नेपालको तयारीमा यो पुस्तकमा दुई तिहाई सूचना उपलब्ध रहेको प्रतिक्रिया दिइन्। प्राडा श्रेष्ठका साथमा पुस्तकमा प्रविन भण्डारी र डा सन्देश भट्टराईले पुस्तकमा सहलेखन गरेका छन्। नेपालमा पाइने फूल फूल्ने वनस्पति (एन्जियसपर्म) र फूल नफूल्ने वनस्पति (जिम्नसपर्म)का बारेमा अहिलेसम्म उपलब्ध सबै जानकारी समेटेर पुस्तक तयार पारिएको सहलेखक भण्डारीले जानकारी दिए। '१९औं सताब्दीदेखि अहिलेसम्म प्राप्त सबै तथ्यांक संकलन, लिट्रेचर अध्ययन र हर्बेरियम डाटा अर्थात नेपालमा पाइने बिरुवाका नमुना जहाँ संग्रहित छन्,' उनले भने, 'ती नमुनाहरू अध्ययन गरेर किताब तयार पारिएको हो।' पुस्तकमा फूल फूल्ने प्रजातिका वनस्पति अहिलेसम्म ५६०६ प्रजाति एकिन भएको तथ्यांक पुस्तकमा उल्लेख गरिएको छ। यकिन तथ्यांक नभएकाहरूलाई अनसर्टेन स्पेसिस भनेर एउटा च्याप्टर राखिएको छ। त्यसमा २४० प्राजतिहरू समेटिएका छन्। त्यो बाहेक घर र बगैंचा सजावटमा पनि प्रयोग हुने वनस्पतिलाई पनि विभिन्न स्रोतबाट संग्रहित गरेर पुस्तकमा उल्लेख गरिएको उनले बताए। त्यस्ता ५७२ प्रजातिहरूलाई पुस्तकमा अभिलेखिकरण गरिएको उनले जानकारी दिए। फ्लोरा अफ नेपाल अर्थात नेपालका वनस्पतिहरू भन्ने पुस्तकका सिरिज प्रकाशन हुने क्रममा छ। त्यसका लागि यो पुस्तक कोशेढुंगा साबित हुने विश्वास आफूले लिएको भण्डारीले बताए। उक्त पुस्तक वनस्पति विभाग, नास्ट, एडिनबर्ग, बेलायत र जापानको टोकियो विश्वविद्यालयको संयुक्त परियोजना हो। यस पुस्तकमा अभिलेखिकरण भएका वनस्पतिहरूका लागि आफूहरू स्वयं फिल्डमा पनि गएको र त्यसका लागि लिट्रेचरहरू पनि अध्ययन गरेको र नेपाल सरकारको राष्ट्रिय हर्बेरियम लगायत विश्वमा छरिएर रहेका हर्बेरियममा नेपालका वनस्पतिहरू सोही ठाउँमा पुगेर र कतिपय इन्टरनेटमार्फत तथ्यांक संकलन गरेर पुस्तकमा राखिएको उनको भनाइ छ।"
"थप ३०० जनामा कोरोना पुष्टि, सक्रिय संक्रमित २४५७",काठमाडौं : थप ३०० जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट ४५९० नमूना परीक्षण गर्दा ३०० जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट १९८१ र एन्टिजेनबाट २६०९ नमूनाको परीक्षण गर्दा पीसीआरबाट १७७ र एन्टिजेनबाट १२३ नमूनाको रिपोर्ट पोजिटिभ आएको हो। मन्त्रालयकाअनुसार पछिल्लो २४ घन्टाको अवधिमा थप १२४ जना कोरोनामुक्त भएका छन्। हाल सक्रिय कोरोना संक्रमितको संख्या २४५७ पुगेको छ।
हेटौंडामा डेंगुका बिरामी बढे,"हेटौंडा : बागमती प्रदेशको राजधानी हेटौंडालगायत मकवानपुरमा लामखुट्टेको टोकाइबाट हुने डेंगु सङ्क्रमणका बिरामीको सङ्ख्या बढेको छ। हालसम्म सात सय २१ जना डेंगुका बिरामी फेला परेका जिल्ला जनस्वास्थ्य कार्यालय मकवानपुरले जनाएको छ। सात सय २१ डेंगुको बिरामीमध्ये ५० प्रतिशत हेटौंडा उपमहानगरपालिका४ मा रहेको सो कार्यालयका सूचना अधिकारी लक्ष्मण घिमिरेले बताए। यस वडाका घरघरमा डेंगुलगायत ज्वरोका बिरामी रहेको बताइएको छ। त्यस्तै हेटौंडा वडा नं ५, ९ र १० लगायत मकवानपुरगढी र मनहरी गाउँपालिका पनि डेंगुबाट प्रभावित छ। डेंगुलगायत ज्वरोका दैनिक एक सय ५० भन्दा बढी बिरामी हेटौंडा अस्पताललगायत अन्य नर्सिङहोम तथा निजी अस्पतालमा उपचारका लागि आउने गरेको छ। यस्तो अवस्थामा हेटौंडा सरकारी अस्पतालमा डेंगु जाँच्ने कीटसमेत नरहेको बिरामीको गुनासो रहेको छ। उक्त अस्पतालमा उपचारका लागि आउने बिरामीलाई कीट छैन भनी बिरामीलाई फर्काउने गरेको बताइएको छ। त्यहाँ उपचार नपाएपछि बिरामी आत्तिएर मकवानपुर सहकारी अस्पताल, चितवन अस्पताल र काठमाडौं उपचारका लागि जाने गरेको बताइएको छ। साउन तेस्रो हप्तामा प्रथम पटक २८ जनामा यो रोग फेला परेको र त्यसपछि सङ्क्रमितको सङ्ख्या ह्वात्तै बढेको जनस्वास्थ्य कार्यालयले जनाएको छ। हेटौंडा अस्पतालका मेडिकल सुपरिटेन्डेन्ट डा रामचन्द्र सापकोटाले अस्पतालमा डेंगुलगायत ज्वरोका बिरामी बढेको तर कीटको अभाव भएको बताए। यो रोग लागेमा ज्वरो आउने, टाउको दुख्ने तथा पेट दुख्ने, बान्ता हुने गरेको प्रथम लक्षण रहेको छ। यसमा बिरामीको प्लेटलेस कम हुन्छ। उता हेटौंडा उपमहानगरपालिकाले डेंगुबाट बच्न सरसफाइमा जोड दिन माइकिङ गरिरहेको तर नियन्त्रण गर्ने उपाय नगरेको हेटौंडा४ का सीताराम अधिकारीले गुनासो गरे। गत आर्थिक वर्ष २०७८७९ मा मकवानपुर जिल्लामा एक सय ९५ मा डेंगु फेला परेको थियो। यसैबीच मकवानपुर जिल्लामा जापानी इन्टेफ्लाइटिस रोगबाट तीन जनाको मृत्यु भएको छ। उक्त लामखुट्टेको सङ्क्रमणबाट हुने सो रोगका कारण हेटौंडा उपमहानगरपालिका३ का एक जना पुरुष र बकैया गाउँपालिका ७ का दुई जना पुरुषको मृत्यु भएको सो कार्यालयबाट बुझिएको छ।"
मंगलबारदेखि ब्ल्याक एण्ड ह्वाइट अप्रेसन,"काठमाडौं : काठमाडौं उपत्यका ट्राफिक प्रहरी कार्यालयले मंगलबारदेखि ब्ल्याक एण्ड ह्वाइट अप्रेसन सुरु गरेको छ। भाडाका सवारी चालक तथा यात्रुहरूको सुरक्षालाई मध्यनजर गरेर अप्रेसन सुरु गरेको हो। मंगलबार मध्यान्ह १२ बजेदेखि दिउँसो ३ बजेसम्म भाडाका सवारी साधनलाई लक्षित गरेर ट्राफिक चेकजाँच गरिएको छ। चेकजाँचका क्रममा अवस्था ठीक नभएका सवारी साधन चलाउने एक सय ८९ जना, तीव्र गतिमा सवारी साधन चलाउने आठ जना र अन्य ट्राफिक नियम उल्लङघन गरी सवारी साधन चलाउने पाँच सय ४३ जना गरी सात सय ४० जना चालकहरू कारबाहीमा परेका छन्। भाडाका सवारीमा धेरै यात्रु् हुने र ट्राफिक नियम उल्लङ्घन गर्दा दुर्घटना हुने सम्भावना रहेकाले विशेष अभियान नै चलाएर कारबाही गरिरहेको कार्यालयका प्रहरी उपरीक्षक अवदेश विष्ट क्षेत्रीले जानकारी दिए। साथै आगामी दिनमा पनि अप्रेसनले निरन्तरता पाउने उनले बताए।"
सडक निर्माण सम्पन्न नहुँदा सास्ती,"भैरहवा : वर्षौदेखि ठेकेदार कम्पनीले अलपत्र छाडेको बेलहिया सडकखण्ड समयमै निर्माण सम्पन्न नहुँदा सर्वसाधारणका साथै पर्यटकहरूले सास्ती खेप्नु परेको छ। बेलहियाबुटवल व्यापारीक मार्ग आयोजना कार्यालयअन्तर्गत बेलहियादेखि बुटवलसम्म सडक निर्माणधीन अवस्थामा छ। अधिकांश क्षेत्रको सडक निर्माण सम्पन्न भएपनि ठेकेदार कम्पनी बिरुवा कन्स्ट्रक्सनले पाएको तीनवटा स्थानीय तहअन्तर्गतको सडक क्षेत्र अलपत्र छ। उसले सिद्धार्थनगर नगरपालिकाको बेलहिया, ओमसतिया गाउँपालिकाको पडसरी र बुटवल उपमहानगरको बुटवल क्षेत्रको सडक निर्माणको ठेक्का पाएको थियो। जुन वर्षौदेखि अलपत्र छ। स्थलमार्ग हुँदै मुलुकमा सबैभन्दा बढी पर्यटक बेलहिया नाका हुँदै भित्रिन्छन्। यो नाका हुँदै सर्वसाधारणदेखि लिएर भीभीआईपीहरूको आवगमन हुने गर्दछ। तर कन्स्ट्रक्सनले सडक निर्माणमा आनाकानी गर्दै आएको छ। बेलहिया बजार क्षेत्रमा सबैले सास्ती खेप्नु परेको देखिएपछि ठेकेदार कम्पनी, आयोजना कार्यालयलगायत सम्बन्धित निकायमा काम सम्पन्न गर्न पटक पटक आग्रह गर्दै आएपनि ठेकेदारले निर्माणमा तदारुकता नदेखाएको सिद्धार्थनगर नगरपालिकाका प्रमुख प्रशासकीय अधिकृत नवराज पौड्यालले बताए। ठेकेदार कम्पनीले समयमै काम सम्पन्न नगर्दा नगरपालिकाले सौन्दर्यकरण, भौतिक पूर्वाधारलगायतका योजना सञ्चालन गर्नसमेत समस्या परेको उनको भनाइ छ। कार्यालयअन्तर्गत भएकाले ठेकेदार कम्पनीले अलपत्र छाडेको सडक निर्माणका लागि सम्बन्धित स्थानीय तहहरूको आग्रहलाई वेवास्ता गर्दै आएको छ। ठेकेदार कम्पनीलाई काम सम्पन्न गर्न पटक पटक आग्रह गरिए पनि अटेर गर्दै आएको सिद्धार्थनगर नगरपालिका प्रमुख इश्तियाक अहमद खाँनले बताए। 'हामीले ठेकेदार कम्पनी र सम्बन्धित कार्यालयहरूलाई छिट्टै नै सडक निर्माण गर्न पटक पटक आग्रह गरिरहेका छौँ', उनले भने, 'तर बेलहियाको निर्माणधीन सडक आयोजना नगरपालिका कार्यालयको मातहत नहुदाँ हामीले ठेकेदार कम्पनी उपर कुनै किसिमको कारबाही प्रकियासमेत अघि बढाउन सकेका छैनौँ।' उनले थपे, 'सडक निर्माणको योजना नगरपालिकाले गराउने भए हामीले उहिले सम्पन्न गराई सक्थ्यौँ तर आयोजना कार्यालयको मातहत हुदाँ ठेकेदार कम्पनीले हाम्रो आग्रहलाई वेवास्ता गर्दै आएको छ। बेलहिया नाकाले मुलुककै अवस्था दर्साउने भएकाले आनाकानीविना सम्बन्धित निकायले सडक निर्माण सम्पन्न गराउनुपर्ने उनको भनाइ छ। सडकको काम सम्पन्न गराउन सहजीकरणका लागि प्रमुख प्रशासकीय अधिकृतको संयोजकत्वमा गठित समितिले ठेकेदार कम्पनीलाई कार्यालयमा डाकेर सम्पन्न गर्न आग्रह गर्दा काम सुरु गर्ने प्रतिवद्धता जनाएको भएपनि ठेकेदार प्रतिनिधिलाई पटक पटकको आग्रहपश्चात् पनि वेवास्ता गर्दै आएको छ। सडक अलपत्र छाडेपनि आयोजनाको कार्यालयले ठेकेदार कम्पनीलाई संरक्षण गर्दै आएको छ।"
संसद्को कार्यकालका सम्बन्धमा राजनीति गरियो : कानूनमन्त्री कोइराला,"काठमाडौं : कानून, न्याय तथा संसदीय मामिलामन्त्री गोविन्दप्रसाद शर्मा कोइरालाले संविधानको व्यवस्थाअनुसार नै प्रतिनिधि सभा र प्रदेशसभाको कार्यकालका सम्बन्धमा व्यवस्था गर्न खोजिएको बताएका छन् । उनले कार्यकालका सम्बन्धमा अनावश्यक राजनीति गरिएको भन्दै कानूनी रिक्तता र अभाव परिपूर्ति गर्ने सोचका साथ प्रतिनिधिसभा र प्रदेशसभाको कार्यकालको प्रबन्ध गर्न खोजिएको धारणा राखेका हुन् । प्रतिनिधिसभाको आजको बैठकमा केही नेपाल ऐन संशोधन विधेयक, २०७९ माथि दफाबार छलफलका क्रममा उठेका सांसदहरुले उठाएको जिज्ञासाका बारेमा जवाफ दिँदै उनले सरकारले पवित्र उद्देश्यका साथ विधेयक ल्याएको भए पनि अनावश्यक राजनीति गरिएकामा आपत्ति जनाए। संसद् कहिले सुरु हुन्छ र कहिले सकिन्छ भन्नेबारेमा स्पष्ट व्यवस्था हुनुपर्ने र कुनै रिक्तता राख्न नहुने उल्लेख गर्दै उनले कोहीकसैले भनेका भरमा नै यो निर्णय गर्न नहुने बरु संसद्ले नै स्पष्ट पार्नुपर्ने बताए । पटकपटक परमादेशी सरकार भनेर सरकारको अपमान गरिएको र स्वतन्त्र न्यायपालिकाको मूल्य र मान्यताविपरीत धारणा राखिएको भन्दै उनले जिम्मेवार हुन सबैलाई आग्रह गरे । अवैधरूपमा आर्जित गरेको सम्पत्तिलाई कोही कसैले स्वीकार्न नसक्ने भए पनि अन्तर्राष्ट्रियस्तरमा विकास भएका नयाँ कानूनलाई स्वीकार गरेर हाम्रोमा समसामयिक बनाएर जानुपर्नेमा उनले जोड दिए । उनले एउटा व्यवसाय गर्ने सम्बन्धमा रहेका र अवैधरूपमा कमाएको सम्पत्तिलाई पूर्णरूपमा नियन्त्रण गर्ने विषयलाई केन्द्रमा राखेर सम्पत्ति शुद्धीकरणसँग सम्बन्धित कानून बनाउन खोजिएको बताए । मन्त्री कोइरालाले पछिल्लो समयमा अन्तर्राष्ट्रियरूपमा विकसित मूल्य र मान्यतामा कमाएको रकमको वैध स्रोत देखाउनुपर्ने, नभए त्यस्तो सम्पत्ति जफत हुने प्रावधान रहेको उल्लेख गरे । रासस"
गगन थापा सप्तरीबाट पनि सिफारिस,"राजविराज : नेपाली कांग्रेसका महामन्त्री गगनकुमार थापा सप्तरी१ बाट उम्मेदवारका लागि सिफारिस भएका छन्। आगामी मंसिर ४ गते हुने निर्वाचनमा प्रतिनिधिसभा सदस्यको उमेदवारका लागि क्षेत्रीय समितिको बैठकले थापाको नाम सर्वसम्मत सिफारिस गरेको क्षेत्रीय सचिव दुर्गा भट्टराईले जानकारी दिए। थापाको नाम कास्की१ बाट पनि सिफारिस भएको थियो। तर, थापाले आफू काठमाडौं४ बाटै चुनाव लड्ने स्पष्ट पारिसकेका छन्। गत शनिबार मात्र क्षेत्रीय समिति काठमाडौं४ को बैठकले थापालाई काठमाडौं४ बाट प्रतिनिधिसभा सदस्यको उम्मेदवारका लागि सिफारिस गरेको थियो। महामन्त्री थापा पछि दोस्रोमा सप्तरी जिल्ला सभापति रामदेब साह र र तेस्रोमा जिल्ला सभापतिमा समेत साहका प्रत्यासी रहेका शत्रुघ्न प्रसाद यादबको नाम सिफारिस गरिएको छ। कांग्रेसले प्रदेश सभा सदस्यका लागि सप्तरी१ 'ख' बाट बद्रीनारायण महात्मानको एकल नाम सिफारिस गरेको छ। सप्तरी१ 'क' बाट पूर्व मन्त्री हेमराज तातेड, मधेस प्रदेश कार्यसमितिका सहमहामन्त्री पर्शुराम चौधरी, महासमिति सदस्य हेमनारायण चौधरीसहित आठ जनाको नाम सिफरिश गरेको छ। प्रदेश १ 'क' बाट महाधिवेशन प्रतिनिधि उमेश बस्नेत, क्षेत्रीय सचिव भट्टराई, दिपक कुमार गुप्ता, अशोक कुमार चौधरी र रमेश खतिवडाको नामसमेत सिफारिस गरेर पठाइएको छ। प्रतिनिधि सभा तथा प्रदेश सभा सदस्य २०७४ को निर्वाचनमा जसपाका डा सूर्यनारायण यादव निर्वाचित भएका थिए। प्रदेश १ 'क' मा नेकपा (एमाले)का सत्यनारायण मण्डल र प्रदेश २ 'ख' मा राजपाका नवलकिशोर साह निर्वाचित भएका थिए। डा यादव र साह हाल जसपामा आबद्ध छन्। साह मधेस प्रदेशका समाजिक विकास मन्त्री हुन्। मण्डल एमाले मधेस प्रदेश सभाको संसदीय दलका नेता हुन्।"
चितवनमा जापनिज इन्सेफ्लाइटिसको महामारी,"चितवन : चितवनमा जापानिज इन्सेफ्लाइटिसको महामारी देखिएको छ। बाइसजना शङ्कास्पदको नमूना परीक्षणका क्रममा नौ जनामा सङ्क्रमण पुष्टि भएको हो। विश्व स्वास्थ्य सङ्गठनको निर्देशिकाले यसरी जापानिज इन्सेपफ्लाइटिसको बिरामी देखिनुलाई महामारी भन्ने गर्दछ। जिल्ला स्वास्थ्य कार्यालयका अनुसार भरतपुर महानगरपालिकामा१२ जनाको परीक्षणमा चार जनामा, माडीमा पाँच जनाको परीक्षणमा दुई जनामा, राप्तीमा दुई जनाको परीक्षणमा एक जनामा, कालिका नगरपालिकामा एक जनाको परीक्षणमा एकैजनामै र रत्ननगरमा दुई जनाको परीक्षणमा एक जनामा सङ्क्रमण देखिएको हो। साउनको १५ गतेदेखि बिरामी देखिन थालेकोमा भदौ १८ गते यो सङ्ख्या बढेर नौ पुगेको हो। यहाँ परीक्षण गर्दा नमूनामा सङ्कास्पद देखिएपछि नमूनालाई काठमाडौँको टेकुस्थित राष्ट्रिय जनस्वास्थ्य प्रयोगशाला पठाइएको थियो। कार्यालयका प्रमुख दुर्गादत्त चापागार्इंका अनुसार सङ्क्रमितमध्ये जटिल अवस्थाका दुई जनाको भरतपुर अस्पतालको सघन उपचार भइरहेको छ। माडीमा एक वृद्ध नागरिक अर्धचेत अवस्थामा रहेका छन्। अन्यको अवस्थाको बारेमा जानकारी लिने काम भइरहेको भए पनि अहिलेसम्म रोगका कारण मृत्यु हुन नपाएको उनले जानकारी दिए। जिल्लामा यो रोगले महामारीको रुप लिएको सम्भवतः पहिलो भएको प्रमुख चापागार्इंले बताए। हाल उक्त रोग देखिएका चार पुरुष र पाँच महिला छन्। उनीहरु २९ वर्ष उमेरदेखि ७५ वर्षसम्मका छन्। देशभर सङ्क्रमितको सङ्ख्या ४५ छ। उनका अनुसार बागमती प्रदेशमा यो सङ्ख्या १८ पुगेकामा नौ जना चितवनमा देखिएको हो। सन् २०२० र २०२१ मा जिल्लामा यो सङ्ख्या एक एक जना थियो। सन् २०१९ मा जिल्लामा यो सङ्ख्या शून्य थियो। सन् २०१८ मा एक जनामा सङ्क्रमण देखिएको थियो। प्रमुख चापागार्इंले भने, 'सम्भवत जिल्लामा यसरी महामारीको रुपमा बढेको पहिलो हो।' सन् २०१८ मा देखिएका बिरामी १५ वर्ष मुनिका थिए भने त्यसपछिका सबै १५ वर्षभन्दा माथिका हुन्। विश्व स्वास्थ्य सङ्गठनले एउटा जापानिज इन्सेफ्लाइटिसको बिरामी देखिँदा तीन सय बिरामी लुकेको अवस्थामा हुने प्रक्षेपण गरेको हुन्छ। यसलाई हेर्दा चितवनमा दुई हजार सात सय जनामा सङक्रमण हुनसक्ने भन्दै सतर्कता अपनाइएको उनको भनाइ थियो। स्वास्थ्य सङ्गठनले कुनै निश्चित भूगोल, समुदाय र समयमा अनुमानितभन्दा बढी जापानिज इन्सेफ्लाइटिसका बिरामी देखिएमा त्यसलाई महामारी भन्ने गरेको छ। नेपालको इतिहासमा सन् १९७८ मा रुपन्देही जिल्लामा पहिलो पटक यो रोग देखिएको थियो। सन् २००४ मा देशव्यापी रुपमा खोजपडताल अभियान गरिएको थियो। सन् २००६, सन् २०११ र २०१६ मा राष्ट्रिय रुपमा अभियानको रुपमा जनचेतनामूलक कार्यक्रम (क्याम्पियन) गरिएको थियो। सन् २००९ देखि नियमित रुपमा १२ महिना पुगेका बालबालिकालाई खोप लगाइँदै आइएको छ। रोग देखिएका बिरामीमध्ये एक तिहाईको निको हुने, एक तिहाई अपाङ्ग हुने र एक तिहाइको मृत्यु हुने विश्व स्वास्थ्य सङ्गठनको प्रक्षेपण छ।यो रोग अप्रिलमे देखिसेप्टेम्बरअक्टुबरसम्म देखिने गर्दछ। भरतपुर अस्पतालका प्रवक्ता फिजिसयन डा गोविन्द कँडेलले सुङ्गुर र हाँसलाई टोकेको लामखुट्टेले मानिसलाई टोकेमा यो रोग सर्ने बताए। मानिसबाट मानिसमा यो रोग सर्दैन। अहिले जिल्लामा ग्रामीण क्षेत्रमा यो रोग बढी देखिएको छ। यो रोग लागेका बिरामीमा उच्च ज्वरो आउने, टाउको दुख्ने, बान्ता आउने, बेसुरको हुने, कहिलेकाहीँ बेहोस हुने, छारे रोगको झै शरीरमा कम्पन आउने उनले जानकारी दिए। क्यूलेक्स जातको पोथी लामखुट्टेको टोकाइबाट यो रोग सर्ने चितवन स्वास्थ्य कार्यालयका सूचना अधिकारी राम केसीले जानकारी दिए। उनले ग्रामीण क्षेत्रमा सुङ्गुर, बङ्गुर र हाँस पालिएको ठाउँ वरिपरी रहँदा विशेष ख्याल गर्न र रोगको आशङ्का भएमा तत्काल उपचार गर्न आग्रह गरे। कार्यालयले बिरामीको सङ्ख्या एकाएक बढेपछि अस्पताल र पालिकाका स्वास्थ्य प्रमुखसँग आज छलफल गरी तत्काल तथ्याङ्क कार्यालयमा पठाउने व्यवस्था मिलाउन र आशङ्का देखिएका बिरामीलाई उपचारको प्रबन्ध मिलाउने विषयमा छलफल गरेको छ। सो अवसरमा विश्वस्वास्थ्य सङ्गठनका यस क्षेत्रमा कार्यरत कर्मचारीको पनि उपस्थिति थियो। स्वास्थ्य सङ्गठनले पछिल्ला दिनमा रोग देखिएका बिरामी र तीनका परिवारलाई भेटघाट गरी अवस्था बारेमा बुझ्ने काम गरिरहेको छ। जापानिज इन्सेपफ्लाइटिसबाट बच्नका लागि लामुखट्टको टोकाइबाट बच्नु र लामखुट्टे नियन्त्रण गर्नु नै मुख्य उपाय हो। त्यसैगरी बालबालिकालाई यो रोगविरुद्ध खोप लगाउने, सुङ्गुर, बङ्गुर, हाँस, घोडाजस्ता घरपालुवा जनावरलाई व्यस्थित ढङ्गले पाल्ने, पशुपक्षीको खोर घरभन्दा टाढा राख्ने र सम्भव भएसम्म घरको झ्याल ढोकामा मसिनोजाली हाल्ने गर्नुपर्छ। रासस"
जसपा बर्दियाले गर्यो उम्मेदवारको नाम सिफारिस,"गुलरिया : जनता समाजवादी पार्टी (जसपा) बर्दियाले आगामी मंसिर ४ गते हुने प्रदेश सभा र प्रतिनिधि सभा निर्वाचनको लागि उम्मेदवारको नाम सिफारिस गरेको छ। जसपा जिल्ला समन्वय समिति बर्दियाले निर्णय गर्दै उम्मेदवारको नाम सिफारिस गरेको हो। बर्दिया प्रतिनिधि सभा क्षेत्र नम्बर १ को प्रत्यक्षतर्फ सदस्यका लागि केशवराज पौडेल र रेशम बहादुर खत्रीको नाम सिफारिस भएको बर्दिया जनता समाजवादी पार्टीका युवा इन्चार्ज पप्पु यादवले जानकारी दिए। समानुपातिकतर्फ प्रतिनिधि सभा क्षेत्र नम्बर १ बाट चिरञ्जीवी थारु (जनजाति) र हासिम अलि सिद्धिकी (मुस्लिम) सिफारिस भएका छन्। क्षेत्र नम्बर १ (क) प्रदेश सभा प्रत्यक्षतर्फ दीप बहादुर शाही र १ (ख) मा कृष्णप्रसाद अहिर तथा मलखे यादव सिफारिस भएका हुन्। समानुपातिकतर्फ १ (क) मा खसआर्यबाट केशवराज पौडेलको नाम सिफारिस भएको यादवले बताए। प्रदेश सभा सदस्य क्षेत्र नम्बर १ (ख) बाट समानुपातिकतर्फ धनाकुमारी थारु (जनजाति महिला), सुधाकर मिश्रा (मधेसी), निरंकार यादव (मधेसी), मोहम्मद वसिम हलुवाई (मुस्लिम) कोटाबाट सिफारिस गरिएको छ। प्रतिनिधि सभा सदस्य क्षेत्र नम्बर २ बाट प्रत्यक्षमा कृष्णा थापाको नाम सिफारिस भएको छ। प्रदेश सभा सदस्य प्रत्यक्षतर्फ क्षेत्र नम्बर २ (क) मा शान्ता पौडेल र २ (ख) मा मोहम्मद नसिम खाँको नाम सिफारिस भएको हो। समानुपातिकतर्फ २ (ख) मा खसआर्यबाट रेणु सिंहको नाम सिफारिस भएको छ।"
चीनसँगका व्यापारिक नाका खुलाउन कुटनीतिक पहल गर्न माग,"काठमाडौं : नेपाली कांग्रेसकी सांसद सुजाता कोइरालाले चीनसँगका व्यापारिक नाका खुलाउन कूटनीतिक पहल गर्न माग गरेकी छिन्। दसैं नजिकिँदै गएको र सामग्री चीनतर्फ नै रोकिँदा विभिन्न समस्या सिर्जना भएको भन्दै उनले नाका खोल्नका लागि तत्काल पहल गर्न माग गरेकी हुन्। मंगलबार प्रतिनिधिसभाको बैठकमा बोल्दै सांसद कोइरालाले नाका बन्द हुने जस्तो संवेदनशील विषयमा सरकारबाट के कस्तो पहल भएको छ भन्दै प्रश्न गरिन्। चीनतर्फका नाका बन्द हुँदा चाडपर्वको समयमा महंगी बढेको, सामग्री आयात गर्न नपाउँदा व्यापारी पीडामा परेको र व्यापारीले आत्महत्या गर्नेसम्मको अवस्था सिर्जना भएको उनले बताइन्। 'चीनसँग व्यापार हुने तातोपानी र रसुवागढी नाकामा लामो समयदेखि कन्टेनरहरू रोकिएकाले स्याउ लसुन र लत्ताकपडा आयात गर्ने नेपाली व्यापारीहरू पीडामा छन्,' उनले भनिन्। व्यापारीले आयात गर्नुपूर्व नै रकम बुझाएकाले थप समस्या भएको उनको भनाइ छ।"
"बेलायतको तेस्रो महिला प्रधानमन्त्री बनिन् लिज ट्रस, प्रधानमन्त्री देउवाले दिए बधाइ","लण्डन : बेलायतमा प्रधानमन्त्री पदका लागि भएको निर्वाचनमा सत्तारुढ कन्जरभेटिभ पार्टीकी लिज ट्रस विजयी भएकी छन्। लिज भारतीय मूलका ऋषि सुनकलाई हराएर बेलायतको प्रधानमन्त्री बन्न लागेकी हुन् । आर्थिक संकटसँग जुध्न शीर्ष क्याबिनेट मन्त्रीहरूको नयाँ टोली नियुक्त गर्नु अघि उनी स्कटल्याण्ड गएर महारानी एलिजाबेथसँग भेट गर्नेछिन्। युनाइटेड किंगडमको कन्जरभेटिभ पार्टीले सोमबार लिज ट्रसलाई आफ्नो नयाँ नेताको रूपमा चयन गरेको घोषणा गरेको थियो। चुनावमा ट्रसले आफ्ना प्रतिद्वन्द्वी ऋषि सुनकलाई पराजित गरेकी थिइन्। लिज ट्रसले ८१ हजार ३२६ र ऋषि सुनकले ६० हजार ३९९ मत प्राप्त गरेका छन् । बेलायतकी महारानी एलिजाबेथ द्वितीयले मंगलबार औपचारिक रूपमा लिज ट्रसलाई प्रधानमन्त्रीमा मनोनयन गर्ने भएकी छन् । लिज ट्रस सन् २०१६ यता बेलायतको चौथो र देशको तेस्रो महिला प्रधानमन्त्री बन्ने छिन् । उनीभन्दा अगाडि मार्गरेट थ्याचर र थेरेसा मे यस कुर्सीमा बसेका थिए। प्रधानमन्त्री बोरिस जोनसन मंगलबार स्कटल्याण्ड गएर महारानी एलिजाबेथ द्वितीयलाई औपचारिक रूपमा राजीनामा बुझाउने छन्। यस क्रममा लिज ट्रस पनि साथमा हुनेछिन् । उनीहरुलाई महारानी एलिजाबेथले सरकार गठनको लागि सपथ गराउनेछिन् । प्रधानमन्त्री देउवाले दिए बधाइ नेपालका प्रधानमन्त्री तथा नेपाली कांग्रेसका सभापति शेरबहादुर देउवाले लिज ट्रसलाई बलायती प्रधानमन्त्री पदमा विजयी भएकोमा शुभकामना दिएका छन्। प्रम देउवाले ट्विट गर्दै शुभकामना दिएका हुन्। उनले ट्विटमा भनेका छन् , 'म कन्जरभेटिभ पार्टीकी नेतृ लिज ट्रसलाई बेलायतको नयाँ प्रधानमन्त्री बनेकोमा हार्दिक बधाइ दिन चाहन्छु। लामो समयदेखि रहेको नेपालबेलायत सम्बन्धलाई अझै सुमधुर बनाउन म उहाँसँग कार्य गर्न म तत्पर छु। '"
"नेप्से परिसूचक २११६ अंकले घट्यो, कारोबार रकम भने बढ्यो",काठमाडौं : सेयर कारोबारको तेस्रो दिन मंगलबार नेप्से परिसूचक २११६ अंकले घटेर १९५१८४ अंकमा आइपुगेको छ। परिसूचक घटेपनि कारोबार रकम भने बढेको छ। आइतबार नेप्से ६६८ अंकले बढेकोमा सोमबार ४२९ अंकले घटेको थियो। सोमबार २२४ कम्पनीको २४ लाख ४४ हजार ३४४ कित्ता सेयर ९० करोड ९९ लाख ४ हजार ७५१ रुपैयाँमा खरिदबिक्री भएको थियो। आज २२७ कम्पनीको ३२ लाख ९ हजार ९८३ कित्ता सेयर १ अर्ब १९ करोड ७ लाख ६५ हजार ६१३ रुपैयाँमा खरिदबिक्री भएको छ। उन्नति सहकार्य लघुवित्त वित्तीय संस्थाको सेयर ९६८ प्रतिशत बढ्यो। सानिमा माई हाइड्रोपावरका लगानीकर्ताले सबैभन्दा बढी गुमाए। यस कम्पनीको सेयर ७३२ प्रतिशत घट्यो। कारोबार रकमका आधारमा हिमालयन एभरेष्ट शीर्षस्थानमा रह्यो। सो कम्पनीको ९ करोड १४ लाख बढीको कारोबार भयो। कारोबारमा आएका १३ समूहमध्ये मेचुअल फन्डबाहेक सबै परिसूचक घटेको छ।
महानगरले हटायो असन क्षेत्रका अनधिकृत संरचना (भिडियोसहित),"काठमाडौं : काठमाडौं महानगरपालिकाले काठमाडौंको असनमा सडक अतिक्रमण गरी बनाएका व्यापारिक संरचना हटाउन सुरु गरेको छ। यसअघि अनधिकृत संरचना हटाउन २४ घण्टे सूचना जारी गरेको सूचनालाई वेवास्ता गरी सडकमा नै सामाग्री राखेर व्यापार गर्ने क्रम नरोकिएपछि मंगलबार महानगरले संरचना हटाउन सुरु गरेको हो। महानगरले इन्द्रचोक, भेडासिंहलगायत क्षेत्रका अनधिकृत संरचना, पसल हटाउन पुनः निर्देशन दिएको छ। महानगर प्रहरीले अवैध संरचना भत्काएको थियो भने व्यापारिहरुले वडासँग सम्झौता गरेर नै व्यापार गरेको भन्दै विरोध जनाएका थिए। असन नजिकका स्थानहरुमा बुधबारसम्म सवै संरचना हटाउन आग्रह गरेको छ। सडकमा पसल राख्दा आवतजावतमा समस्या भएको भन्दै महानगरले सडक व्यापारलाइ हटाउने अभियानलाई तीव्रता दिएको हो। भिडियो हेर्नुस् :"
लागू औषध खैरो हेरोईनसहित ८ जना पक्राउ,"काठमाडौं : नेपाल प्रहरीको लागू औषध नियन्त्रण व्युरोले अवैध लागू औषध खैरो हेरोईनसहित ८ जनालाई पक्राउ गरेको छ। व्युरोले मंगलबार काठमाडौंमा पत्रकार सम्मेलन गर्दै ४० दशमलव ५ ग्राम खैरो हेरोईनसहित ३ जना र २ सय ४७ ग्राम खैरो हेरोईनसहित पाँच जनालाई पक्राउ गरिएको जनाएको हो। पक्राउ पर्नेमा ललितपुर भैसिपाटी बस्ने प्रताप कार्की, फिदिम घर भएका भुवन विक र सोहि स्थान बस्ने देङ्ग हाङ्ग नेम्वाङ रहेका छन्। त्यस्तै काठमाडौंको माकलबारीबाट उत्सव घिमिरे, दोर्ची शेर्पालाइ लागू औषध खैरो हेरोईनसहित पक्राउ गरिएको र थप अनुसन्धान गर्दा फुर्लामी शेर्पालाई सुकेधाराबाट पक्राउ गरिएको व्युरोका प्रहरी वरिष्ठ उपरीक्षक विकास राज खनालले जानकारी दिए। उनीहरुलाई लागू औषध बिक्रि गर्ने झापाका अप्सरा राजबंशी र उनलाई पनि सप्लाई गर्ने नौसाद आलमलाई पनि झापा मेचिनगरबाट डिजिटल तराजुका साथै नगद रु १० लाख ४० हजार सहित पक्राउ गरिएको खनालले बताए। त्यस्तै व्युरोले अवैध लागू औषध २ सय ५२ एम्पुलसहित चार जनालाई बिभिन्न स्थानबाट पक्राउ गरिएको उनले जानकारी दिए। व्युरोले काठमाडौंका विभिन्न स्थानबाट दुई केजी गाँजासहित ३ जनालाई पक्राउ गरिएको जनाएको छ।"
प्रतिनिधिसभा र प्रदेशसभाको कार्यकाल लम्ब्याउने सरकारको कदमप्रति आपत्ति छ : एमाले,"काठमाडौं : नेकपा एमालेले प्रतिनिधिसभा र प्रदेशसभाको कार्यकाल लम्ब्याउने सरकारको कदमप्रति आपत्ति जनाएको छ। मंगलबार प्रतिनिधि सभाको बैठकमा नेपाल ऐन संशोधन गर्ने विधेयक, २०७९ माथिको दफावार छलफललाई सम्बोधन गर्दै सांसद शेरबहादुर तामाङले सरकारले ल्याएको प्रतिनिधिसभा र प्रदेशसभाको कार्यकाल सम्बन्धि व्यवस्थालाई फिर्ता गर्न आह्वान गरेका हुन्। तामाङले आजकै संसद बैठकलाई सरकार पक्षबाट सम्बोधन गरेर कार्यकाल सम्बन्धि विधेयकलाई फिर्ता लिनुपर्ने बताए। उनले निर्वाचन घोषणा गरेपछि संसद अन्त्य हुनुपर्नेमा लब्याउन तर्फ सरकार लागेको भन्दै आपत्ति जनाए। तामाङले जनताको ताजा जनादेश लिने कुरालाई ढिलाई गर्न नहुने स्पष्ट पारे। उनले जनताको अभिमत स्वीकार्न आग्रह गरे। यसैगरी सांसद गोकुलप्रसाद बाँस्कोटाले गठबन्धनले लोकतन्त्रलाई मुठ्ठीभित्र कैद गर्ने गरी संसदको आयू लम्ब्याउन खोजेको टिप्पणी गरे। उनले प्रतिनिधिसभा र प्रदेशसभाको कार्यकाल बढाएर दुई महिनामा के षडयन्त्र गर्न खोजेको भन्दै प्रश्न गरे। उनले संसदको आयू लम्ब्याउनु भनेको लोकतन्त्रलाई गिज्याउनु भएको टिप्पणी गरे। बाँस्कोटाले यो विधेयकमा नेकपा एमालेको कुनै सहमति नहुने स्पष्ट पारे। उनले असोज १ गतेबाट सांसदको म्याद समाप्त हुने बताए।"
प्रमुख उपसहायक अमेरिकी विदेशमन्त्री काठमाडौंमा,"काठमाडौं : अमेरिकाको दक्षिण तथा मध्य एसियाली मामिला ब्युरो हेर्ने कार्यवाहक प्रमुख उपसहायक विदेशमन्त्री एलिजाबेथ होर्स्ट काठमाडौं आएकी छन्। काठमाडौंमा हुने जलवायु परिवर्तनसम्बन्धी कार्यक्रमका लागि उनी काठमाडौं आएको अमेरिकी दूतावासले जनाएको छ। 'आफ्नो भ्रमणको क्रममा उहाँ जलवायु परिवर्तनको क्षेत्रको हाम्रो साझेदारीमा केन्द्रित हुनुहुनेछ। पहिलो पटक आयोजना हुन लागेको क्लाइमेट एक्सन च्याम्पियन्स नेटवर्क सम्मेलनमा सहभागी हुनुहुनेछ,' दूतावासले भनेको छ। पछिल्लो समय नेपालमा अमेरिका र चीनका उच्च पदाधिकारीहरुको भ्रमण हुँदै आएको छ। संसदबाट एमसीसी पास भएपछि अमेरिकी पदाधिकारीहरुको भ्रमणलाई लिएर चिनियाँ पक्षले आपत्ति जनाउँदै आएको छ। चीनले नेपाललाई 'एक चीन नीति'प्रति प्रतिवद्ध हुन आग्रहसमेत गर्दै आएको छ।"
सोलुमा लोकल केराको उच्च माग,"सोलुखुम्बु : सोलुखुम्बको हाट बजारमा लोकल केराको माग बढ्दो छ। स्वादिलो र स्वास्थ्यका लागि समेत लाभदायिक भएकाले लोकल केराको माग बढ्दै गएको हो। जिल्ला सदरमुकाम सल्लेरीस्थित साप्ताहिक हाट नयाँ बजारमा कतिपय क्रेता' लोकल केरा किन्न कै लागि मात्रै एकाबिहानै हाटमा पुग्छन् र केरा खरिद गर्छन्। बिहान करिब ७ बजे हाटमा केरा खरिद गर्दैगर्दा भेटिएका सल्लेरीकी पशी शेर्पाले भनिन् 'म बच्चा'का लागि लोकल केरा किन्न आएकी हुँ, ढिलो आयो भने केरा सकिहाल्छ त्यसैले बिहानै आएको यत्ति भए त एक हप्तालाई पुग्छ।' स्वादिष्ट र स्वास्थ्यवर्धक हुने भएकाले आयातित केराभन्दा पनि लोकल केरा धेरै मात्रामा किन्ने गरेको सोलुदूधकुण्ड नगरपालिका३ फलामखानिकी याङजी डोमा तामाङ बताउँछिन्। उनले भनिन्, 'स्थानीयस्तरमा उत्पादन भएका लोकल केरा खानाले स्वास्थ्यका लागि धेरै राम्रो हुने र विषादीको प्रयोग नभएकाले लोकल केरा नै किन्ने गर्छु।' तर देख्दा खुसी हुँदै केरा बिक्रीमा रमाइरहेकाको भित्री पीडा भने अर्कै छ। यातायातको सुविधा भएपनि सडक र गाडी भाडाकै कारण अझैपनि साना व्यापारी' केरा बोकेर हिडेरै बजार पुग्नुपर्ने बाध्यतामा छन्। एकातिर गाडी चढौँ भने आफ्नो उत्पादनको सुरक्षा नहुने, अर्कोतिर भाडाले केरा बेचेको पैसा खर्चनुपर्ने बाध्यता रहेको छ। यस्तै विविध कारणले गर्दा केराको मूल्य समेत आकासिएको नेचासल्यान५ का बुद्धिराज राईको भनाइ छ। उनी भन्छन 'लोकल केरा खाँदा जति मिठो, स्वास्थ्यको लागि राम्रो भएता पनि केराको उत्पादन, ढुवानी गर्नमा र केरालाई पहेले रोगबाट बचाउन उत्तिकै चुनौति छ, आफैंले उत्पादन गरेको लोकल केरा हाट बजारसम्म ल्याउन पनि बाटाको असुविधाले धेरै गाह्रो छ त्यही भएर मूल्य धेरै भएको हो। तर विभिन्न बाधा अवरोधका बीच पनि लोकल केरा' उत्पादन गरी बजारमा ल्याएर बिक्री गरिरहेका छौँ।' थुलुङ दूधकोशी७ देउसाका रोशन राईको चिन्ता मूल्यमा रहेको छ। गाउँघरमै राम्रो मूल्य पाउने केराले हाट बजारमा कम मूल्य पाउने गरेको छ। तर लोकल केराको माग बढेको रोशन बताउँछन्। ठूला व्यापारीले आयातित केरा बिक्री गरेका पाइन्छ भने साना तथा मझौला व्यापारी' आफैंले उत्पादन गरेको केरा डोकामा बोकेर बिक्रीका लागि हाटसम्म पुग्ने गर्दछन्। लोकल केराले औषधिका रूपमा पनि पनि काम गर्ने जानकार बताउँछन्। केरा नियमित खानाले स्वास्थ्य सम्बन्धी कतिपय रोगबाट बच्न सकिन्छ भने मुटुसम्बन्धी समस्यादेखि छाती पोल्ने, कब्जियत र शरीरका अन्य स्वास्थ्य समस्या समाधानका लागि पनि केरा निकै उपयोगी मानिने अनुभवी बताउँछन्। केरामा पोटासियमको मात्रा धेरै हुने हुँदा रक्तचाप घटाउनका साथै शरीरमा तरल पदार्थको सन्तुलन नियन्त्रण गर्ने, हड्डी बलियो बनाउने र शरीरलाई ऊर्जा दिने भएकाले वृद्धवृद्धा र बालबालिकालाई बढी केरा खुवाउने गरिन्छ। तर बजारमा यसको माग उच्च भएपनि उत्पादन घट्दै जाँदा समस्या भएको निश्चित छ। त्यसकारण लोकल केराको मागलाई धान्न व्यवसायिक केरा खेतीमा जोड दिन आवश्यक देखिन्छ।"
सवारी दुर्घटनामा चालकको मृत्यु,धरान : सुनसरीको दुहवीमा भएको सवारी दुर्घटनामा मोटरसाइकल चालकको मृत्यु भएको छ। दुहबी नगरपालिका३ स्थित फुटानी चोकमा को १ च ७१८६ नम्बरको ग्यास बोकेको पिकअप गाडीले प्रदेश नं१०४००१ प ८१३८ नम्बरको मोटरसाइकललाई ठक्कर दिँदा एकजनाको मृत्यु भएको हो। मृत्यु हुनेमा मोरङ धनपालथान गाऊपालिका२ का २० वर्षीय धिरज मण्डल रहेको जिल्ला प्रहरी कार्यालय सुनसरीका प्रवक्ता डिएसपी राजकुमार राईले बताएका छन्। उनका अनुसार पिकअप गाडीको ठक्करले गम्भीर घाइते भएका मण्डलको उपचारका क्रममा विराटनर्सिङ होममा मृत्यु भएको हो। मोटरसाइकलको पछाडि बसेका सोही स्थानका १६ वर्षीय चक्र देव घाइते भएका छन्। ठक्कर दिने फिकअप गाडी र चालक दुहवी८ का वीरनारायण चौधरीलाई इलाका प्रहरी कार्यालय दुहवीले नियन्त्रणमा लिएर घटनाको अनुसन्धान सुरु गरेको डिएसपी राईले बताए।
कम्युनिस्ट पार्टीका नेता र कार्यकर्ताले दलितमाथि भेदभाव गर्न पाउँदैनन् : नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले कम्युनिस्ट पार्टीका नेता र कार्यकर्ता कसैले पनि दलितमाथि भेदभाव अत्याचार गर्न नपाउने बताएका छन्। उनले दलितमाथि छुवाछुत, विभेद गर्ने एकीकृत समाजवादीको सदस्य, कार्यकर्ता हुन नसक्ने स्पष्ट पारेका हुन्। नेपाल दलित मुक्ति संगठनको केन्द्रीय कमिटी बैठकलाई सम्बोधन गर्दै उनले भने, कि चेतनाले मान्छे सुध्रिन्छ कि कानुनले मानिस तह लाग्छ। उनले दलित समुदायलाई जति गोलबन्द गर्न सक्यो उति शक्ति आर्जन हुने विश्वास व्यक्त गरे। दलितको लागि विद्रोहको आवाज उठाउने कम्युनिस्ट पार्टी भएको उनको दाबी छ। देशभरी कहि कतै विभेदका घटना घटेको पाइए लिखित रुपमा जानकारी गराउनसमेत आग्रह गर्दै उनले विभेद गर्नेलाई छानबीन गरेर कानुन अनुसार कारबाहि गर्ने प्रतिबद्धता समेत गरे। तत्कालीन एमालेमा हुँदा पनि दलित समुदायलाई कसरी सम्बोधन गर्न सकिन्छ भनेर लागेको स्मरण गर्दै नेपालले अब पनि दलितको हकहितमा लागि पर्ने बताए। दलित अत्याचार भएका र उत्पीडनमा परेमा आवाज उठाएर एक किसिमको तरंग पैदान गर्न आग्रह गरे। उनले असमानता र विभेदलाई अन्त्य गर्न चाहेको बताए। नेपालले दलितलाई आर्थिक रुपमा सम्पन्न बनाउन योजना बनाएर अगाडि बढ्ने स्पष्ट पारे।"
सांसदको कार्यकाल मनोनयनसँगै समाप्त हुन्छ : गगन थापा,"काठमाडौं : नेपाली कांग्रेसका महामन्त्री एवम् सांसद गगन थापाले प्रतिनिधिसभा र प्रदेशसभाको कार्यकाल संसदभित्र र बाहिर चासोको विषय रहेको बताएका छन्। मंगलबार प्रतिनिधि सभाको बैठकमा नेपाल ऐन संशोधन गर्ने विधेयक, २०७९ माथिको दफावार छलफललाई सम्बोधन गर्दै मनोनयन भएको दिनबाट कार्यकाल समाप्त हुने बताएका हुन्। उनले मनोनयनसँगै सांसदको पदम्याद जाने, सकिने विषयलाई संशोधनमा आफूले राखेको बताए। उनले शान्त समयमा गर्नुपर्ने छलफल यतिबेला संसदमा ल्याउनुलाई सरकारले मौका गुमाएको अभिव्यक्ति दिए। थापाले सांसदले एकदुई महिनाको पारिश्रमिक बुझ्न कार्यकाल लम्ब्याउन खोजिएको बुझाई भएकोसमेत बताए। यसैगरी संसदमा बोल्दै प्रमुख प्रतिपक्ष दल एमालेले सरकारले ल्याएको प्रतिनिधिसभा र प्रदेशसभाको कार्यकाल सम्बन्धि व्यवस्थालाई फिर्ता गर्न आह्वान गरेको छ। एमालेका प्रमुख सचेतक विशाल भट्टराईले कानुनबाट सांसदको कार्यकाल लम्ब्याउने सरकारको प्रयास एमालेलाई मान्य नहुने स्पष्ट पारे । उनले मंसिर ४ गतेपछि दुई खाले सांसद खडा गर्न सरकारले हतारहतार कानुनमै संशोधन गर्न खोजेको बताए। प्रतिनिधिसभा र प्रदेशसभाको कार्यकाल लम्ब्याउने सरकारको कदमप्रति निर्वाचन आयोगलेसमेत आपत्ति जनाएको छ। सरकारले नयाँ निर्वाचित भई पहिलो बैठक बसेको दिनदेखि अघिल्लो सभाको कार्यकाल सकिने गरी केही नेपाल ऐनलाई संशोधन गर्न बनेको विधेयक ल्याएपछि आयोगको ध्यानाकर्षण भएको हो।"
माओवादी सांसदको माग प्रधानन्यायाधीश राणाको मानसिक स्वास्थ्य परीक्षण गरियोस्,"काठमाडौं : नेकपा माओवादी केन्द्रका सांसद गजेन्द्र महतले महाअभियोग सिफारिस समितिमा बयान दिइरहेका प्रधानन्यायाधीश चोलेन्द्र शमशेर राणाको मानसिक स्वास्थ्यमाथि प्रश्न उठाएका छन्। मंगलबार बसेको प्रतिनिधि सभा बैठकको शून्य समयमा महतले जबराले पूर्वाग्रही बयान दिएको भन्दै मानसिक स्वास्थ्य जाँच गर्न माग गरेका हुन्। प्रधानन्यायाधीश राणाले बयानका क्रममा असान्दर्भिक व्यक्तिलाई लान्छना लगाएको भन्दै उनले आपत्ति जनाए। महतले भने,न्यायालयको बोझ सावित भइसकेका चोलेन्द्रले महाभियोगमाथि बयान दिँदा पद तथा गोपनियताको ख्याल नगरी पूर्वाग्रही ढंगले, आवेगमा आएर, स्मरण शक्ति गुमाएर, विषय प्रसंगबाहिर गएर चरित्रहत्या गर्ने, गाली गलौच गर्ने, कसैको जयजयकार गर्ने गरेकोले कानूनमा भएको व्यवस्थाअनुसार विशेषज्ञ चिकित्सकबाट उनको मानसिक स्वास्थ्य जाँच गर्न समितिको ध्यानाकर्षण गराउँछु। यस्तै महतले राप्रपा अध्यक्ष राजेन्द्र लिङदेनले राजीनामा गरेर जाँदा प्रतिनिधि सभाको बोझ कम भएको अभिव्यक्ति दिए। उनले लिङ्देन संसद आउँदा राजा महाराजा आएको झल्को दिएको टिप्पणी गरे।"
प्रतिनिधि सभाको बैठक (लाइभ),"काठमाडौं : प्रतिनिधि सभाको बैठक सुरु भएको छ। दिउँसो सवा एकबाट सुरु भएको बैठकमा सभामुखले प्रतिनिधि सभा नियमावली, २०७५ को नियम १७२ बमोजिम गठित विषयगत समितिहरुमा सदस्यको नाम हेरफेर गर्ने कार्यसूची समेत रहेको छ। कानून, न्याय तथा संसदीय मामिला मन्त्री श्री गोविन्द प्रसाद शर्मा (कोइराला)ले केही नेपाल ऐन संशोधन गर्ने विधेयक, २०७९ माथिको दफावार छलफल सदनमा गरियोस् भनी प्रस्ताव प्रस्तुत गर्ने र प्राप्त संशोधनहरुलाई निर्णयार्थ प्रस्तुत गरिने कार्यसूची रहेको प्रतिनिधि सभाको सचिव गोपालनाथ योगी बताए। उनका अनुसार बैठकमा कानून, न्याय तथा संसदीय मामिला मन्त्री कोइरालाले केही नेपाल ऐन संशोधन गर्ने विधेयक, २०७९ लाई पारित गरियोस् भनी प्रस्ताव प्रस्तुत गर्ने कार्यसूची समेत रहेको छ।"
गणपुरक संख्या नपुगेपछि प्रतिनिधि सभा बैठक स्थगित,"काठमाडौं : गणपुरक संख्या नपुगेपछि प्रतिनिधि सभा बैठक स्थगित भएको छ। केही नेपाल ऐन संशोधन गर्ने विधेयक, २०७९ माथि छलफल भएर निणयार्थ पेश गर्नु अगाडि संशोधन कर्तालाई समय दिने क्रममा गणपुरक संख्या नपुगेपछि १५ मिनेटका लागि संसद बैठक स्थगित गरिएको हो। गणपुरक संख्या ६९ हुनुपर्नेमा ५८ पुगेकाले बैठक १५ सम्मका लागि स्थगित गरिएको सभामुख अग्निप्रसाद सापकोटाले जानकारी गराए। कानून, न्याय तथा संसदीय मामिला मन्त्री गोविन्दप्रसाद शर्मा (कोइराला)ले केही नेपाल ऐन संशोधन गर्ने विधेयक, २०७९ माथि छलफल गरियोस् भनी प्रस्ताव प्रस्तुत गरेका थिए। छलफलपश्चात संशोधन कर्तालाई आफ्नो संशोधन फिर्ता लिन सभामुखले आग्रह गरेका थिए। त्यसपश्चात सांसद प्रेम सुवालले गणपुरक संख्या नपुगेको भन्दै सरकारको ध्यानाकर्षण गराएका हुन्। लगत्तै सभामुख सापकोटाले सांसदको संख्या यकिन गर्न निर्देशन दिएका थिए। गणना गर्दा गणपुरक संख्या नपुगेको हो। मन्त्री शर्मा (कोइराला)ले केही नेपाल ऐन संशोधन गर्ने विधेयक, २०७९ लाई पारित गरियोस् भनी प्रस्ताव प्रस्तुत गर्ने कार्यसूची रहेको छ। प्रतिनिधि सभामा बोल्ने सांसदले सांसदहरु निर्वाचन क्षेत्रमा जानुपर्ने भएकाले निर्वाचनको मिति घोषणा गरिसकेकाले सरकारले संसद अन्त्य गर्नुपर्ने बताउँदै आएका छन्। संसदमा कुनै प्रस्ताव निर्णयार्थ पेश गर्दा कूल सदस्य संख्या २७५ को एक चौथाइ सदस्य अर्थात ६९ जना उपस्थित हुनुपर्ने संवैधानिक व्यवस्था छ। संविधानको धारा ९४ मा भनिएको छ, कुनै पनि प्रश्न वा प्रस्ताव निर्णयार्थ पेश गर्न प्रतिनिधि सभाको एक चौथाइ सदस्य उपस्थित हुनुपर्ने। गणपुरक सांसद नपुग्दा तलब भत्ता खान मात्रै सांसदहरू बैठकमा पुग्ने गरेको भन्दै नागरिकले आलोचना हुँदै आएको छ। सरकारले विधेयक प्रस्तुत गर्नेक्रममा सत्तारुढ दलकै सांसद अनुपस्थित हुँदा बेलाबेला विधेयक निर्णयार्थ पेश हुन सकेको छैन।"
कारागार विधेयक पारित,"काठमाडौं : राष्ट्रियसभा बैठकमा कारागार विधेयक २०७९ पारित भएको छ। मंगलबार बसेको बेठकमा गृहमन्त्री बालकृष्ण खाणले प्रस्तुत गरेको प्रतिनिधिसभाबाट सन्देशसहित प्राप्त कारागार विधेयक २०७९ बहुमतले पारित भएको हो। त्यस्तै बैठकमा भौतिक पूर्वाधार तथा यातायात मन्त्री मोहम्मद इश्तियाक राईले प्रस्तुत गरेको शहरी क्षेत्र सार्वजनिक यातायात (व्यवस्थापन) प्राधिकरण विधेयक २०७६ लाई प्रतिनिधिसभाबाट भएको संशोधन स्वीकारसहित पुन पारित गरियोस् भन्ने प्रस्ताव पनि पारित भएको छ। बैठकमा अर्थमन्त्री जनार्दन शर्माले प्रतिनिधिसभाबाट सन्देशसहित प्राप्त बीमा विधेयक, २०७५ र सार्वजनिक ऋण व्यवस्थापन विधेयक २०७६ माथि बिचार गरियोस् भन्ने प्रस्ताव पेश गरेका थिए। यसैगरी कृषि मन्त्री मृगेन्द्र कुमार सिंहले प्रस्तुत गरेको पशु स्वास्थ्य तथा पशु सेवा परिषद् विधेयक, २०७६ लाई दफावार छलफलका लागि विधायन व्यवस्थापन समितिमा पठाइयोस् भन्ने प्रस्तावलाई बैठकले स्वीकृत गरेको छ। राष्ट्रियसभाको अर्को बैठक भाद्र २६ गते बोलाइएको छ।"
विनोद चौधरीको नाम तीन ठाउँबाट सिफारिस,काठमाडौं : नेपाली कांग्रेसका केन्द्रीय सदस्य विनोद चौधरीको नाम प्रतिनिधिसभा प्रत्यक्षतर्फ उम्मेदवारमा तीन ठाउँबाट सिफारिस भएको छ । प्रतिनिधिसभा सदस्यसमेत रहेका कांग्रेस केन्द्रीय सदस्य चौधरीको नाम नवलपरासीको क्षेत्र नं १ का साथै नवलपुर निर्वाचन क्षेत्र नं १ र २ बाट प्रत्यक्षतर्फ उम्मेदवारमा सिफारिस भएको हो । नवलपरासी १ मा कांग्रेस नेता चौधरीसहित पाँच जनाको नाम सिफारिस भएको छ । त्यस्तै नवलपुर क्षेत्र नं १ मा कांग्रेसका पूर्वमहामन्त्री डा शशांक कोइरालाले निर्वाचन लड्दै आएका छन् । उनी तीन पटक यहि निर्वाचन क्षेत्रबाट निर्वाचित हुन् । यसपटक पनि पूर्वमहामन्त्री कोइरालाले निर्वाचन लड्ने आकांक्षा राखेका छन् । नवलपुर क्षेत्र नं २ मा कांग्रेस नेता एवं उद्योगी चौधरीलाई उम्मेदवार बनाउनुपर्ने स्थानीयको माग छ । उनले उक्त क्षेत्रमा पछिल्लो समय व्यापक सक्रियता बढाएका छन् । कांग्रेस नेता चौधरीले पार्टीको निर्णय अनुसार आफू जहाँबाट पनि चुनावमा उठ्न तयार रहेको बताउँदै आएका छन् । कांग्रेसले अघिल्लो पटक समानुपातिक सूचीमा रहेका नेताहरुलाई यसपटक नदोहोर्याउने नीति लिएको छ । कांग्रेस नेता चौधरी २०७४ सालमा समानुपातिकतर्फ सांसद बनेका हुन् । चौधरीले टिकट पाउने पक्कापक्की भए पनि निर्वाचन क्षेत्र भने यकिन भएको छैन ।
करेन्ट लागेर एक जनाको मृत्यु,गुल्मी : गुल्मीमा करेन्ट लागेर एक जनाको मृत्यु भएको छ। धुर्कोट गाउँपालिका४ जैसिथोकका ४२ वर्षीय मानबहादुर रानाको मृत्यु भएको जिल्ला प्रहरी कार्यालय गुल्मीका प्रहरी नायब उपरीक्षक माधवराज खरेलले जानकारी दिए। मंगलबार बिहान रानालाई आफ्नै घरको छतमा करेन्ट लागेको थियो। करेन्ट लागेपछि दुईतला माथिबाट खसेर घाइते भएका उनको उपचारका क्रममा गुल्मी अस्पताल तम्घासमा मृत्यु भएको प्रहरीले जनाएको छ।
प्रधानमन्त्री देउवा र भारतीय सेनाध्यक्ष पाण्डेबीच शिष्टाचार भेटवार्ता,काठमाडौं : नेपाल भ्रमणमा रहेका भारतका स्थल सेनाध्यक्ष जनरल मनोज पाण्डेले प्रधानमन्त्री शेरबहादुर देउवासँग शिष्टाचार भेटवार्ता गरेका छन्। मंगलबार प्रधानमन्त्री कार्यालय सिंहदरबारमा भएको भेटवार्तामा नेपालभारत सैन्य सम्बन्धमा बारेमा चर्चा भएको थियो। भेटमा भारतीय सेनाले नेपाली सेनालाई गरेको सहयोगको प्रसंसा गर्दै आगामी दिनमा दुई देशबीचको सहकार्य जारी रहने विश्वास प्रधानमन्त्रीले व्यक्त गरेका थिए। त्यस्तै भारतका सेना अध्यक्ष पाण्डेले नेपालसँग सहकार्यको लामो समय भएको भन्दै खुसी व्यक्त गरेका थिए। यसअघि सेनाध्यक्ष पाण्डेलाई नेपाली सेनाको मानार्थ महारथीको दर्जा प्रदान गरिएको थियो। उनले नेपाली सेनालाई सहयोग स्वरूप विविध सामग्रीहरू हस्तान्तरण गरेका थिए।
नियन्त्रित काउन्सिलको कसरत,"सरकारले सञ्चारमाध्यम काउन्सिल विधेयकलाई प्रतिनिधिसभामा अघि बढाएपछि यसको प्रक्रिया र प्रावधानको विषयमा नयाँ तरंग उत्पन्न भएको छ। नेपाल पत्रकार महासंघका पदाधिकारीहरूले प्रधानमन्त्रीलाई भेटी चालू संसद्बाटै विधेयक टुंगो लगाइदिन आग्रह गरेलगत्तै यसलाई अघि बढाइएको हो। यद्यपि यो विधेयकप्रति अहिले महासंघ स्वयं पनि विरोधमा छ। आमसञ्चार जगत्ले यसप्रति आपत्ति जनाएको छ। प्रेस तथा अभिव्यक्ति स्वतन्त्रताका पक्षधरहरू कसैले पनि यसमा समर्थन गरेको सुनिएको छैन। विपक्षी दल र कतिपय सत्तापक्षकै सांसद पनि विपक्षमा देखिएका छन्। विधेयक लोकतान्त्रिक मूल्य र संवैधानिक प्रावधानविपरीत हुने छ। यसर्थ विधेयकमा आवश्यक संशोधन वा स्थगन अपरिहार्य छ। प्रेस काउन्सिल गठनका निश्चित सैद्धान्तिक मान्यता र अन्तर्राष्ट्रिय अभ्यास छन्। नेपालकै पनि स्पष्ट सैद्धान्तिक अवधारणा, नीतिगत व्यवस्था र विशिष्ट परम्परा छ। तर, अहिले आएको यो विधेयकले त्यसलाई पूर्णतः आत्मसात् गर्न सकेको छैन। कतिपय प्रावधानका कारण सरकारको मातहतमा काउन्सिललाई राख्ने र त्यसमार्फत स्वतन्त्र प्रेसलाई निगरानी र नियन्त्रण गर्ने जोखिम देखिन्छ। यदि यो विधेयक यहीरूपमा पारित हुने हो भने संविधानले प्रत्याभूत गरेको पूर्ण प्रेस स्वतन्त्रता संकुचित हुने अवस्था छ। भारतमा पछिल्लो समयमा गोदी सञ्चारमाध्यमको परिचर्चा खुबै हुने गर्छ। यदि यो विधेयक यसैरूपमा पारित गरिने हो भने नेपालमा कानुनीरूपमै यहाँको सञ्चारमाध्यमलाई त्यो बाटोमा हिँडाउन बल पुग्न सक्छ। सञ्चारमाध्यममाथि नियन्त्रण गर्ने सरकारको औजारको रूपमा काउन्सिलको प्रयोग हुने अवस्था बन्दछ। सबै लोकतान्त्रिक मुलुकमा प्रेस काउन्सिलको स्थापना र अभ्यास अनिवार्य सर्त होइन। अमेरिकालगायत कतिपय मुलुकमा यस्तो अभ्यास छैन। यद्यपि, थुप्रै मुलुकमा यसको अभ्यास हुने गरेको छ। जहाँ काउन्सिलको अभ्यास छ, त्यहाँ यसलाई पत्रकारिताको स्वच्छता र व्यावसायिक मर्यादाको विकासका निम्ति सहज प्रक्रियाको रूपमा लिने गरिएको छ। बेलायतलगायत युरोपेली मुलुकहरूमा प्रेस काउन्सिलको स्थापना, काउन्सिलमार्फत आचारसंहिताको निर्माण र नियमन लामो समयदेखि अभ्यास हुँदै आएको छ। स्विडेनले सन् १८७४ मै प्रेस क्लबमार्फत यस्तो अभ्यास सुरु गर्यो। बेलायतमा सन् १९३६ र अन्य युरोपेली मुलुकहरूले सन् १९३० को दशकदेखि प्रेस आचारसंहिताको विकास र अभ्यास अघि बढाइयो। दक्षिण एसियाली मुलुकहरूमा पनि स्वतन्त्रताको क्रमसँगै यसको अभ्यास अघि बढाइयो। नेपालमा पहिलो प्रजातान्त्रिककालमै २०१४ सालमा गठन भएको प्रेस कमिसनले २०१५ सालमा बुझाएको प्रतिवेदनमा पत्रकारले पालना गर्नुपर्ने आचरणका १८ बुँदे नियमहरू प्रस्ताव गरेको थियो। त्यही जगमा २०२४ सालमा प्रेस सल्लाहकार समितिको गठन भयो भने त्यसको निरन्तरतास्वरूप २०२७ सालमा प्रेस सल्लाहकार परिषद् हुँदै प्रेस काउन्सिल गठन भयो। २०४६ सालमा प्रजातन्त्रको पुनस्र्थापनापछि २०४८ सालमा नयाँ ऐन जारी भएसँगै प्रेस काउन्सिलको पुनर्संरचना भयो। मुलुकमा लोकतन्त्रको स्थापनालगत्तै २०६३ मा गठित उच्चस्तरीय सञ्चारमाध्यम सुझाव आयोगले यस क्षेत्रमा महत्त्वपूर्ण सुझाव दियो। तर, कार्यान्वयनमा गम्भीरता देखाइएन। संविधानसभामार्फत नयाँ संविधान जारी भएसँगै फेरि यसमा पुनर्संरचनाको आवश्यकता महसुस भयो। कानुनविद् काशीराज दाहालको अध्यक्षतामा गठित सूचना तथा सञ्चारसम्बन्धी उच्चस्तरीय समितिले त्यसको नीतिगत तथा संरचनागत अवधारणासहित नयाँ काउन्सिलको ढाँचा सिफारिससमेत गर्यो। नेपाल पत्रकार महासंघको अध्यक्षको हैसियतमा प्रत्यक्ष सहभागी भएको अनुभवको आधारमा भन्दा प्रेस काउन्सिल नेपालसहित प्रेससँग सम्बन्धित विषयगत र वैचारिक संघसंस्था र विज्ञ व्यक्तित्वसहित सम्बद्ध सबै पक्षको सहभागितामा तयार भएको यो प्रतिवेदन नेपाली प्रेसको साझा दस्तावेज हो। यसको सर्वस्वीकार्यतालाई समेत मध्यनजर राखेर केपी शर्मा ओली नेतृत्वको तत्कालीन सरकारले प्रतिवेदन बुझाएलगत्तै मन्त्रिपरिषद्बाट स्वीकृत गरी राष्ट्रिय आमसञ्चार नीति, २०७३ जारी गरेको थियो। सोही नीतिको अभिन्न अंग रहेको यो ढाँचा नेपाल सरकारको आधिकारिक अवधारणा हो। तर, अहिले अघि बढाइएको विधेयक त्यसभन्दा भिन्न र कतिपय सन्दर्भमा विपरीतसमेत छ। आमसञ्चारमाध्यमलाई स्वनियमन र स्वमूल्यांकनका लागि अभिप्रेरित गरी स्वच्छ, स्वस्थ र मर्यादित पत्रकारिताको विकास गर्ने उद्देश्य रहेको राष्ट्रिय आमसञ्चार नीति, २०७३ मा काउन्सिलको स्वायत्ततामा जोड दिइएको छ। नीतिको अभिन्न अंग रहेको काउन्सिलको ढाँचामा सञ्चारमाध्यम काउन्सिल होइन, प्रेस काउन्सिलकै अवधारणा अघि बढाइएको छ। सञ्चारमाध्यम र प्रेसमा फरक छ। सबै प्रेस सञ्चारमाध्यम हो तर सबै सञ्चारमाध्यम प्रेस होइन। पत्रकारिताको बिम्बको रूपमा प्रेस शब्द प्रयोग गर्ने आमप्रचलन हो। कतै गुनासो सुनुवाइ आयोग र कतै सरकारी संलग्नताबिना निजी सञ्चारमाध्यमको अग्रसरता र सहभागितामा सञ्चारमाध्यम काउन्सिल गठन भएका उदाहरण छन्। यद्यपि ती सीमित मात्रामा छन्। अपवाद हुन्। काउन्सिलको अभ्यास रहेका विश्वका अधिकांश मुलुकमा प्रेस काउन्सिलकै अवधारणा छ। सञ्चारमाध्यम काउन्सिल नामकरण गर्दा पनि अन्तर्वस्तु प्रेस काउन्सिलकै अवधारणामा रहेकाले प्रथमतः सञ्चारमाध्यम काउन्सिल भन्नुको औचित्य पनि छैन। यद्यपि नाममा खासै आपत्ति पनि होइन। बिरालो कालो होस् वा सेतो त्यसले मुसा मार्नुपर्छ भनेझैं नाम जे राखिए पनि प्रेस तथा अभिव्यक्ति स्वतन्त्रतालाई प्रवद्र्धन गर्ने, पत्रकारिताको मर्यादा विकास गर्ने, विषयवस्तुको अनुगमन गर्ने र पत्रकारको आचरणको स्वनियमन गर्ने निकायको रूपमा क्रियाशील हुनुपर्छ। यो मेडिकल काउन्सिल जस्तो होइन न त इन्जिनियरिङ वा बार काउन्सिल जस्तो हो। संस्थाको वा व्यक्तिको इजाजत प्रदान गर्ने नभई आचरणको विधि तोक्ने र स्वनियमन गर्ने निकाय हो। यो विषयवस्तुको स्वनियमन गर्ने निकाय हो। यसर्थ यसलाई स्वतन्त्र, स्वायत्त निकायको रूपमा रहन दिनुपर्छ। पत्रकारितालाई पीत पत्रकारिताबाट जोगाएर स्वच्छ र मर्यादित बनाउन अहिलेको सन्दर्भमा सशक्त प्रेस काउन्सिलको झनै बढी आवश्यकता खड्किएकोमा दुई मत छैन। तर, त्यो कार्य स्थापित मान्यता र विधिअनुसार गरिनु पर्छ। स्वतन्त्र र स्वायत्त नियामक निकायमार्फत भएमा मात्र स्वीकार्य हुन्छ। प्रेसलाई नियन्त्रण गर्न सरकार अग्रसर हुने त निरंकुशतन्त्रमा मात्र हो। जसरी हिजो पञ्चायतीकालमा भयो। शाही शासनमा त्यस्तो अभ्यास गर्ने दुस्साहस गरियो। संकटकालको बहानामा वर्तमान प्रधानमन्त्रीकै नेतृत्वको सरकारको समयमा भयो। तर, अब त्यो अवधारणा र अभ्यास असान्दर्भिक भइसक्यो। अहिले प्रतिनिधिसभामा पेस भएको सञ्चारमाध्यम काउन्सिल विधेयकले प्रेस काउन्सिलको स्वायत्तताको संरक्षण गर्दैन। उत्पत्तिको चरणमा भन्दा राष्ट्रियसभाको विधायन समिति र सभामार्फत भएको संशोधनले केही सुधार गरेको छ। तर, त्यो पर्याप्त छैन। विधेयकको अधिकार क्षेत्रलगायतको अन्तर्वस्तुमा अझै संशोधन जरुरी छ। काउन्सिलको संरचना पनि आम प्रचलनअनुसार छैन। छिमेकी मुलुक भारतमा काउन्सिलको अध्यक्ष पूर्वप्रधानन्यायाधीश रहने व्यवस्था छ। बंगलादेशमा पनि त्यही अभ्यास छ। नेपालमा सुरुमा राष्ट्रिय पञ्चायतका सदस्यलाई यसको अध्यक्ष बनाइयो। त्यसपछि लामो समयसम्म सर्वोच्च अदालतका बहालवाला न्यायाधीशलाई अध्यक्ष तोक्ने प्रचलन रह्यो। प्रजातन्त्रको पुनस्र्थापनापछि कहिले वरिष्ठ अधिवक्ता, कहिले सर्वोच्च अदालतका अवकाश प्राप्त न्यायाधीश त कहिले वरिष्ठ पत्रकारलाई अध्यक्ष बनाउने अभ्यास सुरु गरियो। पत्रकारिता क्षेत्रबाटै अध्यक्ष बनाउने पनि विश्वका कतिपय मुलुकमा भएकै अभ्यास हो। तर, पत्रकारलाई नियुक्त गर्दा उसको योग्यता, क्षमता, विषयविज्ञता, निष्पक्षता, नैतिकता, आचरण र सर्वस्वीकार्यताजस्ता पक्ष महत्त्वपूर्ण हुन्छ। अहिलेको विधेयकले त्यसमा उपेक्षा गरेको छ। मन्त्रालयको प्रस्तावमा सरकारले नियुक्ति गर्ने, सरकारको निर्देशनको पालना गर्नुपर्ने, सरकारसमक्ष प्रतिवेदन बुझाउनुपर्ने र सरकारले चाहेमा हटाउन सक्ने प्रावधानले काउन्सिललाई थप स्वायत्त र स्वतन्त्र बनाउँदैन। उल्टै हाल अभ्यासमा रहेको स्वायत्ततासमेत खोसिने अवस्था बन्छ। स्वायत्तताको संरक्षणकै लागि भनेर उच्चस्तरीय समितिले सिफारिस गरेको ढाँचामा निश्चित योग्यता तोकिएको थियो। उक्त सिफारिसमा सर्वोच्च अदालतको न्यायाधीश हुने योग्यता पुगेका व्यक्ति वा वरिष्ठ अधिवक्ता वा मान्यता प्राप्त विश्वविद्यालयबाट स्नातक उपाधि हासिल गरी २० वर्षभन्दा बढी पत्रकारिता र सम्बन्धित क्षेत्रमा अध्ययनअनुसन्धान गरेको व्यक्ति अध्यक्ष हुन सक्ने भनिएको छ। त्यस्तै सदस्यमा एक एक जना प्रतिनिधिसभा र राष्ट्रियसभाका सदस्यसमेत रहने व्यवस्था गरेको छ भने पत्रकार महासंघका अध्यक्षसहित अन्य १० जना सदस्य पत्रकारिताका विविध क्षेत्रको प्रतिनिधित्व गर्ने गरी हुनुपर्ने उल्लेख छ। विद्यमान संघीय संसद्् गठन हुनुअगावै सिफारिस गरिएको र राष्ट्रिय आमसञ्चार नीतिको अंग रहेको उक्त ढाँचामा काउन्सिलको अध्यक्ष र सदस्यको नियुक्तिको सिफारिस गर्न राष्ट्रियसभाको अध्यक्षको अध्यक्षतामा सञ्चारमन्त्री, प्रतिनिधिसभामा सञ्चारसँग सम्बन्धित समितिको सभापति, समावेशी आयोगको अध्यक्ष र त्रिवि पत्रकारिता विभागको प्रमुख सदस्य रहने व्यवस्था छ। जब कि विधायन समितिको प्रतिवेदनसम्म पुग्दा पनि विधेयकमा त्यस्तो सिफारिस समिति मन्त्रालयका सचिवको संयोजकत्वमा मन्त्रालयले तोकेका व्यक्ति रहने बनाइयो। त्यस्तो सिफारिस समितिले सिफारिस गर्ने वा सीधै नेपाल सरकारले नियुक्त गर्ने व्यवस्था तात्विकरूपमा एउटै हो। यसमा उच्चस्तरीय समितिको सिफारिसबमोजिम काउन्सिलको अध्यक्ष तथा सदस्य नियुक्ति गर्न राष्ट्रियसभाको अध्यक्षको अध्यक्षतामा सिफारिस समिति बनाउनु सान्दर्भिक हुन्छ। त्यसको विकल्पमा जाँदा राष्ट्रिय सूचना आयोगमा अभ्यास भएजस्तै सभामुखको अध्यक्षतामा सिफारिस समिति बनाउन सकिन्छ। त्यस्तो नहुँदा प्रतिनिधिसभाको आमसञ्चार हेर्ने समितिको सभापतिलाई सिफारिस समितिमा समावेश गरेमा पनि संसद्को सहभागिता झल्किन्छ। त्यस्तै सम्बन्धित काउन्सिलका पदाधिकारीलाई सरकारले चाहेको अवस्थामा जुनसुकै बेला हटाउन सक्ने प्रावधान त काउन्सिलमाथि झुन्डिएको तरबार नै हो। यसले काउन्सिलका पदाधिकारीलाई त्रासमा राख्ने र मनमौजी प्रयोग गर्ने अवस्था सिर्जना गर्दछ। जबकि समितिले गरेको सिफारिसमा काउन्सिको अध्यक्ष र सदस्यलाई कार्यक्षमताको अभाव, खराब आचरण र पदीय जिम्मेवारी इमान्दारीपूर्वक बहन नगरेको अवस्थामा नियुक्तिको सिफारिस गर्ने निकायले गठन गर्ने जाँचबुझ समितिको सिफारिसमा पदमुक्त गर्न सकिने प्रावधान थियो। त्यस्तै काउन्सिलको कोष र कर्मचारीको सम्बन्धमा पनि समितिले स्पष्ट सिफारिस गरेको अवस्था थियो। आमसञ्चार नीति र सोको अभिन्न अंग रहेको काउन्सिलको ढाँचालाई अहिले सन्दर्भको रूपमा समेत लिइएको देखिन्न। नीतिगत स्थिरताको अभाव नेपालको दुर्भाग्य हो। अहिले विश्वका ७० भन्दाबढी मुलुकमा विभिन्न नाम र स्वरूपमा प्रेस काउन्सिल क्रियाशील छन्। कतिपय मुलुकमा छापामाध्यमको मात्र नियमन गर्ने व्यवस्था छ भने कतिपयमा छापा र प्रसारणमाध्यम दुवैको नियमन गर्ने अधिकार काउन्सिलमा छ। डिजिटल माध्यम पनि काउन्सिलको दायरामा रहेका मुलुक सीमित छन्। नेपालमा छापा, प्रसारण र अनलाइन सबै माध्यमको स्वननियमनकारी निकायको रूपमा काउन्सिलको परिकल्पना गर्नु स्वागतयोग्य पक्ष हो। नेपाली प्रेसका प्रति आमनागरिकमा रहेका गुनासाको सम्बोधन गर्न, जनताप्रति उत्तरदायी बनाउन, पीत पत्रकारिताबाट जोगाउन, पत्रकारिताको मर्यादा र स्वच्छताको विकास गर्न सबल स्वनियमनकारी निकायको आवश्यकता पर्छ। तर, यो स्वतन्त्र र निष्पक्ष हुनु पर्छ। सरकार होइन सञ्चारमाध्यमका उपभोक्ता अर्थात् नागरिकप्रति जवाफदेही हुनु पर्छ। निष्पक्षताको प्रत्याभूति गर्न यसका पदाधिकारीहरू नियुक्ति अघि राजनीतिक दलको सदस्यता त्याग गरेको र काउन्सिलमा रहुञ्जेल कुनै पनि राजनीतिक दल वा तिनका भ्रातृसंस्थाको सदस्य वा कुनै किसिमको आबद्धता नरहने प्रावधान राखिनुपर्छ। यस्तै स्वनियमनकारी निकाय स्वतन्त्र हुन कानुनी आधार र सञ्चालन विधि स्वायत्त हुनु पर्छ। यसमा त्यस्तो निकायको वित्तीय स्रोत, पदाधिकारीको योग्यता, छनोटको आधार, बर्खास्तगीको प्रावधान र सञ्चालनको ढाँचा प्रमुख पक्ष हो। विधेयकमा व्यापक पुनरावलोकन अपरिहार्य छ।"
सच्चिँदै अपमानित नाम,"दैलेख : साबिक दुल्लु गाविस१ का ३९ वर्षीय फणीन्द्र बादीको नागरिकतामा अपमानजनक नाम सच्चिएको छ। ठेगाना, नागरिकता नम्बर, बाबुको नाम, नागरिकता जारी भएको मिति पुरानै कायम गरी नागरिकताको प्रतिलिपि दिइएको प्रमुख जिल्ला अधिकारी हरि प्याकुरेलले बताए। अभिलेखअनुसार फणीन्द्रले पहिलो प्रतिलिपि २०७५ वैशाख २५ गते पुरानै नाममा लिएका थिए। अहिले अपमानबोधक नामको सट्टा फणीन्द्र बादी नाम जनाएर दोस्रो प्रतिलिपि दिइएको प्याकुरेलको भनाइ छ। २०४० जेठ २ गते जन्मिएका फणीन्द्रले नयाँ नामसहितको नागरिकता पाएका हुन्। तत्कालीन प्रमुख जिल्ला अधिकारी टेकराज ज्ञवालीले २०६० जेठ ९ गते प्रमाणित गरेको नेपाली नागरिकतामा उनको नाम फ्याउरो बादी उल्लेख थियो। उक्त नामले आफूलाई अपमानबोध भएको भन्दै फणीन्द्रले सच्याइदिन जिल्ला प्रशासन कार्यालयमा निवेदन दिएका थिए। उति बेला नै यो नाम नराखी दिन आग्रह गर्दा पनि गाविस सचिवले गरेको सिफारिसका आधारमा नागरिकतामा अपमानित नाम लेखिएको उनको भनाइ छ। गाउँसमाजका समूहमा नाम राख्दा, मतदान गर्न र बैंकमा खाता खोल्न जस्ता काममा नागरिकता चाहिँदा नागरिकता देखाउन गाह्रो लाग्थ्यो। नागरिकतामै फ्याउरो बादी लेखिएका कारण जिस्क्याउनलाई पनि चिया पसल र चौतारामा नाम सोध्थे। म भन्थेँ। सबै गलल हाँस्थे, उनले भने, अब त जसले सोधे पनि आफ्नो नाम निर्धक्कसाथ फणीन्द्र बादी भन्छु। गृह मन्त्रालयले गत साउन २३ गते यस्ता अपमानजनक नाममा नागरिकता जारी नगर्न र अपमानजनक शब्द प्रयोग गरी जारी भएका नागरिकताको प्रमाणपत्र सम्बन्धित व्यक्तिले सच्याउन चाहे सच्याइदिन परिपत्र गरेको थियो। जुन परिपत्रअनुसार देशभरमै पहिलो पटक जिल्ला प्रशासन कार्यालय दैलेखले भदौ ५ गते दुई जनाको नाम सच्याएको थियो। भगवतीमाई३ का ६२ वर्षीय कविराम कामी र भगवतीमाई५ कट्टीका ४४ वर्षीय कर्णबहादुर विकको अपमानजनक नाम सच्याएर नयाँ नागरिकताको प्रतिलिपि दिइएको थियो। कविरामको नागरिकतामा कुकुर र कर्णबहादुरको ठगे कामी उल्लेख थियो। कविरामका एक छोराको नागरिकतामा बुबाको नाम र कर्णबहादुरको श्रीमतीको नागरिकतामा पतिको नाम सच्याइएको छ। गृहको परिपत्रपछि अनमानजनक नाम सच्याउन पाउनेमा फणीन्द्र जिल्लाका तेस्रो व्यक्ति हुन्। बागलुङको ताराखोला गाउँपालिका४ तारागाउँकी ५६ वर्षीया सावित्री कामीलाई यही भदौ ६ गते अपमानित नाम सच्याएर प्रतिलिपि दिइएको थियो। उनको नागरिकतामा कुकुर्नी कामी लेखिएको थियो। बागलुङका प्रमुख जिल्ला अधिकारी गणेशप्रसाद पौडेलले उक्त प्रतिलिपि दिएका हुन्। दैलेखमा तीन, बागलुङमा एक गरी देशभर अहिलेसम्म ४ वटा मात्र अपमानजनक नाम सच्याइएका छन्।"
गठबन्धन कसैको विरुद्ध बनेको होइन : सञ्चारमन्त्री कार्की,"काठमाडौं : सञ्चार तथा सूचना प्रविधिमन्त्री ज्ञानेन्द्रबहादुर कार्कीले आगामी निर्वाचन स्वच्छ, निष्पक्ष र धाँधलीरहित बनाउन सरकार प्रतिबद्ध रहेको बताएका छन्। मंगलबार काठमाडौंमा नेपाल प्रेस युनियनका पदाधिकारीसँगको भेटका क्रममा मन्त्री कार्कीले स्थानीय तहको निर्वाचनसँगै मुलुकको आधारशिला बलियो बनेको बताएका हुन् । उनले अब मंसिर ४ गते हुने निर्वाचनलाई सफलतापूर्वक सम्पन्न गरेर मुलुकलाई विकासको बाटोतर्फ अघि बढाउनुपर्ने दायित्व सबैको रहेको धारणा राखे। मन्त्री कार्कीले अहिलेको गठबन्धन कसैकोविरुद्ध लक्षित नभएर मुलुकको विकास र समृद्धिको लागि आवश्यकता भएको जिकिर गरे। मुलुकलाई अहिले राजनीतिक स्थीरता र संविधान र लोकतन्त्रको रक्षाका निमित्त गठबन्धन अपरिहार्य भएको उनको भनाई छ । 'हिजो संविधान र लोकतन्त्र जोगाउन गठबन्धन बनेको हो।' उनले भने 'गठबन्धन दलहरुको सिद्धान्त फरक छ तर मुलुकको स्वाधीनता, लोकतन्त्र र जनताको हितका पक्षमा हाम्रो धारणा साझा छ। ' सिट बाँडफाँट न्यायोचित र स्वभाविक ढंगले सम्पन्न हुने कार्कीले विश्वास व्यक्त गरे। कार्कीले आगामी १० वर्षभित्र मुलुकलाई दक्षिण एसियाकै धनी राष्ट्रका रुपमा परिचित गर्नका लागि एकताबद्ध भएर मुलुकको पक्षमा काम गर्नुपर्ने धारणा राखे।"
सोचअनुसार रोग !,"रोगी भएर बाँच्न कोही पनि चाहँदैन। तर, स्वस्थ्य रहन धैरै कुराको ख्याल गर्न जरुरी हुन्छ। नियमित व्यायाम, पोषणयुक्त खानालगायत विभिन्न कार्य गर्दा पनि हामी स्वस्थ्य रहेको दाबा गर्न सक्दैनौं। स्वस्थ्य रहन मनमस्तिष्क पनि शरीरसँग सम्बन्धित हुन्छ। जुन आधुनिक चिकित्सा विज्ञानले पनि प्रमाणित गरिसकेको छ। तपाईंको नकारात्मक सोचको कारणले पनि रोग लागिरहेको हुन्छ। तपाईंको शरीरमा कुनै रोग छैन तर तपाईंको मन बिरामी हुन सक्छ। जसले गर्दा तन बिरामी भइरहेको हुन्छ। स्वास्थ्यका सम्बन्धमा भने आमधारणा फरक छ। मन (माइन्ड) अस्वस्थ्य छ भने त्यसको शरीरसँग कुनै लिनुदिनु छैन। मनले शरीरलाई कुनै प्रकारको असर गर्दैन। मन र शरीर फरक कुरा हुन्। शरीर तन्दुरुस्त छ भने मन आफैं ठीक हुन्छ। शरीर स्वस्थ छ भने सब ठीक छ। यस्तो पनि सोच हुन सक्छ। वास्तविकता के हो भने मनको एउटा सानो विचारले पनि शरीरमा प्रतिक्रिया देखाउँछ। यसैकारण भनिन्छ, मन तन्दुरुस्त छ भने तन पनि तन्दुरुस्त हुन्छ। जस्तै, जब मनमा लोभ (लालच) उत्पन्न हुन्छ, त्यसको असर शरीरमा पर्छ पर्छ। यसैगरी जब मनमा प्रेम उत्पन्न हुन्छ, त्यसबेला पनि शरीरले प्रतिक्रिया दर्शाउँछ। अर्थात् मन जुन स्थितिमा हुन्छ, मस्तिष्कद्वारा रसायन तत्त्वको स्राब पनि त्यसै अनुरूप हुन्छ। शरीरको कार्य आन्तरिक स्राब ग्रन्थी (इन्डोक्राइन ग्लान्डस) बाट निस्किने रसायन तत्त्व (हर्मोन्स) को स्राबद्वारा निर्धारित हुन्छ। व्यक्ति अग्लो, पुड्को, मोटो, दुब्लो आदि हुनु, उसको व्यवहारमा परिवर्तन हुनुका साथै विभिन्न किसिमका मानसिक एवं शारीरिक रोग लाग्नुमा समेत रसायनले महत्त्वपूर्ण भूमिका निर्वाह गरेको हुन्छ। आउनुस् हेरौं, भिन्नभिन्न मनस्थितिसँग जोडिएको अवस्थामा इन्डोक्राइन ग्लान्डबाट निस्कने रसायन र त्यसको शरीर र मनमा पर्ने प्रभावहरूलाई। चलाकीपना यस स्थितिमा व्यक्तिको मनले भित्रभित्रै आफ्नो लाभ मात्र देख्छ। अरूको फाइदा देख्दैन। यस स्थितिको मनोदशा भएको व्यक्तिमा थायरोक्सिन, इन्सुलिन, एड्रोनोलिन रसायनको स्रावको मात्रामा कमी हुन जान्छ। जसको फलस्वरूप व्यक्तिमा थाइरायड, डायबिटिज, उच्च रक्तचाप, क्यान्सर, एलर्जीजस्ता समस्या देखा पर्न सक्छ। यसैगरी घृणा, इष्र्या, डाहा, बेइमानी, चिन्ताको मनस्थितिमा शरीरमा निष्कासन हुने आन्तरिक रसायनको स्राव बेसोपरोसिन, टेस्टो स्टेरान, एन्ड्रोजन, गाडोट्राफिन, आक्सी टोसिनजस्ता रसायनको स्राव अल्पमात्रामा हुन्छ। यसको प्रभाव नपुंसकता, बाँझोपना, शिघ्र स्खलन, चिडचिडापन, अनिन्द्रा, जिद्दी स्वभावजस्ता स्वास्थ्य समस्या केही दिनपछि नै व्यक्तिमा देखा पर्न थाल्छ। कन्जुस (लोभी), आलस्य, प्रमोद मनको अवस्था यदि व्यक्ति सधैं रहन्छ भने हाइपोथेलम्स, मेलोनिन सेरोटोनिननामक रसायनमा असन्तुलन भई आन्तरिक ग्रन्थीबाट अल्पस्राव हुन थाल्छ। परिणामस्वरूप कब्जियत, एसिडिटी, अल्सर, डिप्रेसन, हातखुट्टा दुख्नुका साथै शरीरको तौल पनि बढ्न गई मोटोपन देखिन्छ। अक्कडोपन, अहंकार आदि मनोदशा व्यक्तिको रहिरह्यो भने यसको प्रभाव शरीरमा यस प्रकार देखिन्छ, पेराथेमिन, केलोटोलोमिन, थाइरोक्सिन, बेसोप्रोसिन, ग्लुकोकार्टिको स्टेराइड रसायनहरूको आन्तरिक निष्कासन उचित रूपमा हुन पाउँदैन। जसका कारण हड्डी खिइने रोग (अस्टियोपोरोसिस), गठियावात, प्रोस्टेट ग्लान्ड बढ्ने, किड्नीको समस्यासमेत देखिन सक्छ। निर्मल, सफा र स्वच्छ चितमनको स्थिति भएको बेला व्यक्तिको आन्तस्राविक गन्थ्रीबाट स्वाभाविक रूपमा रसायनको स्राव हुन्छ। फलस्वरूप पेराथोमिन, केलेटोलोमिन, थाइरोक्सिनजस्ता रसायनहरू अल्पस्राव हुन्छ। जसले व्यक्तिमा जोस, जाँगर, प्रसन्नता, गहिरो निन्द्रा लाग्ने, परिस्थितिअनुसार आफूलाई ढाल्न सक्ने, हरअवस्थामा खुसी रहने आदिजस्ता लक्षणहरू देखिन्छ। यसप्रकार अरूको मद्दत गर्ने, सबैसँग प्रेमभाव राख्ने हुन्छ। यस्तो मनस्थितिमा रमाउने व्यक्तिमा एड्रिनोलिन, हाइपोथेलेस सक्रिय हुन्छ भने औड्रोनिल रसायनको स्राव हुन्छ। जसको प्रभाव व्यक्तिमा आत्मविश्वास र जीवन शक्ति भरपूर हुन्छ। उसलाई गहिरो निन्द्रा लाग्ने र चुस्तदुरुस्त शरीरको अनुभव हुन्छ। मनको सञ्चालनका लागि ऊर्जा (शक्ति) आवश्यकता पर्छ। यो ऊर्जारूपी शक्ति मनले शरीरका सेल्सहरू तथा मस्तिष्कको ग्रन्थीहरूद्वारा स्रवित रसायनबाट प्राप्त गर्छ। मनलाई यो ऊर्जा प्राप्त हुनमा मस्तिष्क एवं हाइपोथेलेमसद्वारा महत्त्वपूर्ण भूमिका निर्वाह गर्छन्। मस्तिष्क एवं हाइपोथेलेमस ग्रन्थीले शरीरको सबै अनैच्छिकर ऐच्छिक क्रियाकलापलाई नियन्त्रणमा राख्छ। यसका साथै शरीर र मनको अवस्थालाई एकआपसमा सामञ्जस्य कायम गरी शरीरलाई सुचारु रूपले सञ्चालनमा मद्दत गर्छ।"
ओझेलमा जीवनको जग,"आवधिक निर्वाचन राजनीतिक दल तथा उम्मेदवारले आफ्नो विकास र समृद्घिको मार्गचित्र प्रस्तुत गर्ने सुनौलो अवसर हो। त्यस किसिमको मार्गचित्रमा दलहरूको सिद्घान्तको रसायन लेपन भएको हुन्छ। शिक्षित र चिन्तनशील नागरिक भएको समाजले त्यही मार्गचित्र हेरेर मतादेश दिन्छन्। हामीकहाँ पनि प्रतिबद्घतापत्र तथा घोषणापत्रका नामबाट निर्वाचनका बेलामा यस्ता काम हुने गरेका छन्। घोषणा कार्यान्वयनको अवस्था अलग विश्लेषणको पाटो हो। केही महिनाअघि सम्पन्न निर्वाचनको बेलामा पनि दलहरूले घोषणापत्रमार्पत विकास निर्माणका सम्बन्धमा यस्ता प्रतिबद्घता जनाउने काम गरेका थिए। त्यस किसिमका घोषणापत्रमा बालबालिकाका विषय कतिको सारगर्भित रूपमा उठेको छ भन्ने विषयले बालबालिकालाई राजनीतिक दलहरूले कतिको महत्त्व दिएका छन् भन्ने कुरा उजागर हुन्छ। यो अलग विश्लेषणको पक्ष बन्न सक्छ। बाल्यावस्था जीवनको जग सबै प्रौढ वयस्कहरूको जिन्दगीको जग बाल्यकाल हो। संघर्षपूर्ण जन्म र त्यस्तै प्रकारको हुर्काइबाट वयस्क तथा प्रौढ जीवनमा पदार्पण विकासको नियमित गतिसँगै अघि बढ्छ। परिपक्व अर्थात् वयस्क जीवनको आधार बाल्यजीवन हो। विभिन्न अन्तर्राष्ट्रिय अध्ययन अनुसन्धान तथा स्नायुविज्ञहरूको खोजले मानिसको मस्तिष्कको अधिकतम विकास आठ वर्षभित्रै भइसक्ने निष्कर्ष निकालिएको पाइन्छ। पूर्वीय दर्शन तथा पुराणहरूमा बाल्यजीवनको महत्त्व हजारौं वर्षपहिले नै उल्लेख गरिएका छन्। बालबालिकाको विकास गर्भावस्थादेखि नै प्रारम्भ हुने हुनाले त्यस अवस्थामा आमाले पाउने व्यवहारले जन्मने शिशुमा प्रभाव पार्ने गर्छ। पौराणिक आख्यानका पात्र अभिमन्यु, अष्टाबक्र र प्रह्लाद यसका दृष्टान्त हुन्। यस कुरालाई वर्तमानमा गरिएका अनुसन्धानले पनि औंल्याउँदै आएका छन्। जन्मपश्चात् बालबालिकाले पाएको खाना, अन्तक्र्रियात्मक घरायसी र सामाजिक वातावरण खेल, सिकाइ तथा मनोरञ्जनका अवसर आदिले उनीहरूका सामाजिक तथा नैतिक, बौद्घिक, भाषिक, संवेगात्मक र शारीरिक विकास निर्धारण हुने र यी सबैको समष्टिगतस्वरूप सर्वाङ्गीण विकास हुने तथ्य स्पष्ट छ। बाल्यावस्था नै जीवनको जग भएकाले भोलिका नागरिक कस्ता बन्छन् भन्ने कुरा बालबालिकामा आज गरिएको लगानीले निर्धारण गर्छ। सबैको जीवनको प्रारम्भ त्यही अवस्थाबाट हुने भए पनि वयस्क भएपछि त्यसलाई बिर्सने गरिन्छ। बाल्यजीवन आवश्यकता बोध गर्न नसक्ने र त्यसका आवाज उठाउन नसक्ने भएकाले वयस्क तथा प्रौढहरूको विवेकमा निर्भर हुन्छ। ओझेलमा बालबालिकाका विषय मुलुकमा भर्खरै स्थानीय निर्वाचन सम्पन्न भएको छ। निर्वाचनका घोषणापत्रमार्पत युवा, प्रौढ र वृद्घका खातिर कल्याणकारी काम गर्ने वाचा र प्रतिबद्घता आएका छन्। केही मुख्य राजनीतिक दलहरूले प्रारम्भिक बालविकास शिक्षाको पहुँच विस्तार, सिकाइ केन्द्रित शिक्षा, जागरुक अभिभावक बनाउने, स्थानीय तहमा पार्क बनाउने, सुत्केरी सहायता तथा मातृशिशु सुरक्षाका विषय आफ्ना घोषणा र प्रतिबद्घता पत्रमा उल्लेख गरेका छन्। गर्भवती महिलाको नियमित स्वास्थ्य परीक्षण र पौष्टिक आहारा वितरणका कुरा पनि दलका घोषणापत्रमा उल्लेख गरिएका छन् जुन वर्षौंदेखि चलिआएको छ। उल्लेख गरिएका यी पक्षहरू विषयगत रूपमा आएका छन्। कतिपय दलहरूले घोषणापत्रमा बालबालिकाका विषयलाई खासै उल्लेख गरेका छैनन् भने कतिपयले यसलाई औपचारिकताका लागि मात्र उल्लेख गरेका छन्। बालबालिका चर्चित कार्यक्रमभित्र नपर्नुका विभिन्न कारण हुन सक्छन्। पहिलो, निर्वाचनमा बालबालिकाले मत खसाउँदैनन्। दोस्रो, उनीहरूसँग आवाज छैन। तेस्रो, उनीहरूका सर्वांगीण विकासका लागि स्थानीय निकायले के कस्ता भूमिका खेल्नुपर्ने हो ? कहाँ कहाँ के विषयमा लगानी गर्नुपर्ने हो भन्ने विषयगत ज्ञानको अभाव र चौथो बालबालिकाको विकाससँग जोडिने मतदाताको संख्या न्यून। बालबालिकाका आवश्यकता र अवस्था खेल, मनोरञ्जन, पौष्टिक आहारा, सुरक्षा र उचित अन्तरक्रियात्मक वातावरण प्रारम्भिक बाल्यजीवनका आधारभूत आवश्यकता हुन्। खेल शारीरिक विकासका लागि मात्र नभएर बौद्घिक विकास, नेतृत्व, सञ्चार सीप तथा सामाजिकीकरणको माध्यम हो। तर, बालबालिकाले खेल्ने स्थान पाएका छैनन्। सहरी तथा बजार क्षेत्रलाई हेर्ने हो भने बालबालिकाले निस्किने र साथी बनाएर खेल्ने ठाउँसम्म छैन। पाँच वर्ष कटेका बालबालिकाले खेल्ने अवसर त्यतिबेला पाउँछन्, जतिबेला बन्दाबन्दी वा नेपाल बन्द हुन्छ। मनोरञ्जनको अवस्था झनै दयनीय छ। प्रौढले बालबालिकालाई आपूले हेर्ने गीत संगीत वा भजनकीर्तनलाई नै बालबालिकाको मनोरञ्जनको साधन ठानेका छन्। परिणामतः बालबालिका प्रकृतिप्रदत्त, सामाजिक तथा सांस्कृतिक वातावरणसँग कम साक्षात्कार भइरहेका छन्। उनीहरूका प्रतिभा र सिर्जनात्मक क्षमताले उजागर हुने अवसर गुमाइरहेको हुन्छ। यो अवसर नहुनाले बालबालिकाको समग्र विकासका कुनै न कुनै पक्षलाई प्रभावित तुल्याइरहेको छ। विद्यालयको दिवा खाजा र वर्षमा एकपटक वितरण गरिने भिटामिन ए क्याप्सुललाई पर्याप्त देख्ने हाम्रो आँखा त्यतिकै जिम्मेवार छ। जन्मपूर्व र जन्मपछिका अवस्था दुवै सुरक्षित हुनुपर्ने हो तर सुरक्षाको दृष्टिकोणले बालबालिका निकै जोखिममा छन्। सहर बजारमा बाबुआमाले बनाएका घरटहराबाट असुरक्षित छन्। गाउँघरमा नदीनाला, खहरे, पोखरी, भीरपाखा, अग्निप्रकोप आदिबाट असुरक्षित छन्। यीबाहेक पैसाका लागि गरिने अपहरण बालयौन दुराचार र करणीबाट बालिका असुरक्षित छन्। कतिपय विद्यालयमा अभै पनि भय र दण्डबाट असुरक्षित छन्। सडकमा यातायातबाट असुरक्षित छन्। भुस्याहा कुकुरको आक्रमण र टोकाइबाट असुरक्षित छन्। अपांगता भएका व्यक्ति, अनाथ र टुहुराहरूको अझ भयावह अवस्था छ। मस्तिष्क विकास र सिकाइसँग जोडिएको अन्तरक्रियात्मक वातावरण निर्माणमा झनै ठूलो समस्या छ। निम्न वर्गका बालबालिकाका बाबुआमा सधैं काममा हुन्छन्। सहर बजारका बाबुआमा या त आफ्नै पेसामा ज्यादा ध्यान दिन्छन् या बोल्न थालेदेखि नै अनेक नाम गरेका घोकाइ केन्द्रहरूमा पठाउँछन्। वा डिजिटल सामग्री भिडाएर अल्मल्याउँछन्। कैयौं विद्यालय पाठ्यपुस्तक घोक्ने र परीक्षाको नाममा ओकल्ने स्थान मात्र बनिरहेको छ। यस हिसाबले हेर्दा बालबालिकाले जुनसुकै भूगोल र क्षेत्रमा बसे पनि उचित अन्तरक्रियात्मक वातावरण पाउन सकिरहेका छैनन्। स्थानीय तहको अपेक्षित भूमिका स्थानीय तह र अन्य सरकारी निकाय बालबालिकाप्रति संवेदनशील हुने हो भने बालविकास र गर्भवती आमाको स्याहारसुसारसँग जोडिएका र अन्तरसम्बन्धित विषयवस्तुको पहिचान गरी ती क्षेत्रको विकास कसरी गर्ने भन्ने रणनीतिक योजना बनाउनु जरुरी छ। ती कार्यक्रमलाई विस्तार गर्ने र सहज बनाउने काम स्थानीय तहले गर्दा यसको प्रभावकारिता अवश्य बढ्ने छ। सहर बजारमा आवश्यक तर ध्यान नपुगेको अर्को पक्ष बालबालिकाका लागि उद्यान तथा पार्क हो। खेल तथा मनोरञ्जन सामग्रीसहितका यस्ता पार्कहरू टोलटोल र वडावडामा हुनु आवश्यक छ। यस्ता खेल पार्कसँग ज्येष्ठ नागरिकलाई पनि जोडियो भने एक कामले दुई लक्ष्य पूरा गर्छ। ज्येष्ठ नागरिकले बालबालिकालाई खेल तथा मनोरञ्जनका लागि त्यहाँ लैजान सक्छन्। यसले बालबालिकाको सर्वांगीण विकास मात्र होइन, ज्येष्ठ नागरिकको स्वास्थ्यलाई समेत सघाउ पुर्याउन सक्छ। नयाँ पुस्तालाई खेलाउने, कथा सुनाउने, हाम्रो पुरानो संस्कृति नै हो, जुन आधुनिकताले किचेको अवस्था छ। यस प्रकारको व्यवस्थाले यसलाई पुनर्जागरण गराइदिन सक्छ। यस्ता सार्वजनिक पार्कहरूले बालबालिका र प्रौढहरूको स्वास्थ्यको पक्षमा मात्र होइन, सामाजिकीकरणको पक्षमा पनि काम गर्छ। स्थानीय तहले बालबालिकाको पक्षमा संवेदनशील भएर ध्यान पुर्याउनुपर्ने अर्को महत्त्वपूर्ण पक्ष हो घोकाइस्थल र केन्द्रहरूलाई सिकाइ केन्द्रमा रूपान्तरण गर्नु। कम्तीमा चार वर्ष उमेर पूरा भएपछि मात्र पूर्वप्राथमिक शिक्षा वा बालविकास केन्द्रमा पठाउने व्यवस्था कायम भयो भने यस प्रकार बनाइने उद्यान तथा पार्कहरूको थप महत्त्व बढ्न सक्नेछ। यस्ता उद्यान र पार्कहरू आफैं सिकाइ तथा विकास केन्द्रका रूपमा विकास हुन थाल्नेछन्। बालबालिकाका रुचिअनुसार तयार गरिने श्रव्य, दृश्य र श्रव्यदृश्य सामग्रीहरूको उपलब्धता र प्रयोग त्यतिकै महत्त्वपूर्ण छ। यसलाई उपलब्ध गराउने, प्रभावकारी ढंगले व्यवस्थापन गर्ने गराउने विषय बालविकाससँग जोडिएको विषय हो। माथिल्ला कक्षा सञ्चालन भएका विद्यालयहरूले माथिल्ला कक्षालक्षित पुस्तकालय र पुस्तक जोड्ने तल्ला कक्षाका विशेषत प्रारम्भिक बालविकास अवस्थाका बालबालिका बेवास्तामा पर्ने गरेका धेरै उदाहरण छन्। तसर्थ पहुँच विस्तार र त्यसको सही प्रयोगका सम्बन्धमा स्थानीय तहका शिक्षा शाखाहरूलाई क्रियाशील बनाउनु पर्छ। बालबालिका र ज्येष्ठ नागरिकसमेतको सुरक्षाको विषय निकै गम्भीर छ। सम्पूर्ण विकासको जगको रूपमा रहेको बालविकासलाई बेलैमा ध्यान दिन सकियो भने भविष्यमा मुलुकले सक्षम र दक्ष नागरिक पाउन सक्नेछ। बालसाहित्यकार खनाल बालबालिकाका क्षेत्रमा कलम चलाउँछन्"
वडाध्यक्ष स्कुल भर्ना,"हेटौंडा : ५१ वर्षीय शिवप्रसाद खनाल मकवानपुरको मनहरी गाउँपालिका१ का वडाध्यक्ष छन्। बाराको कलैयास्थित सिद्धेश्वर संस्कृत विद्यालयबाट २०४८ सालमा एसएलसी उत्तीर्ण गरेपछि उनको औपचारिक शिक्षा रोकिएको थियो। तर, उनै खनाल पढाइ छाडेको ३१ वर्षपछि गाउँकै बाल जीवनज्योति माविमा भर्ना भएका छन्। विद्यालय व्यवस्थापन समिति अध्यक्षसमेत रहेका खनालले पहिलो पटक सञ्चालित कक्षा ११ को शिक्षा संकाय अध्ययन गर्न थालेका हुन्। शैक्षिक योग्यता नहुँदा विभिन्न अवसरबाट वञ्चित हुनुपरेको खनालको भनाइ छ। क्षमता अभिवृद्धि गर्न र अधुरा सपनालाई अघि बढाउन कक्षा ११ मा भर्ना भएको उनले बताए। आर्थिक अवस्था कमजोर थियो। गाडीमा काम गर्न पाए पढ्न सजिलो हुन्थ्यो भनेर केही वर्ष काम गरें। एसएलसीसम्म त जसोतसो पास गरें। तर, अगाडि जान सकिनँ, उनले भने, बालबालिकाले मैले जस्तै आर्थिक अभावकै कारण अध्ययन छाड्नुपर्ने अवस्था नआओस् भनेर आफ्नै पहलमा गाउँमै कक्षा १२ सम्मको अध्यापन हुने प्रबन्ध मिलायौं। उनी सकेसम्म नियमित विद्यालय जान्छन्। बिहान १० बजे पोसाकमा विद्यालयमा हाजिर हुन्छन्। नयाँ विद्यार्थीलाई अध्ययनमा जाँगर बढोस् भनेर पनि आफु भर्ना भएको उनको भनाइ छ। त्यस बेला आर्थिक समस्याका कारण पढाइ रोक्नुपयो। पहिले र अहिलेको शिक्षामा धेरै भिन्नता भइसक्यो। अहिले शिक्षाबिना कुनै काम अघि बढाउन नसकिने महसुस गर्दै छु, उनले भने, शिक्षा अत्यावश्यक र महत्वपूर्ण छ। समाज परिवर्तनका लागि म उत्प्रेरकका रूपमा शिक्षालाई अघि बढाउन चाहन्छु। विद्यालय परिसरसँगै वडा कार्यालय छ। त्यसैले पनि उनलाई पढ्न र वडाको काम गर्न सजिलो भएको छ। उनी बिहानै वडा कार्यालय पुग्छन्। कक्षा सकिनासाथ वडा कार्यालयमै बस्छु। आपत्कालीन अवस्थामा वडा कार्यालयनजिकै छ। मेरो अध्ययनले वडावासीलाई प्रवाह हुने सेवामा कुनै पनि कमी हुन दिएको छैन, उनले भने, बरु अझै पढेर गाउँमा शिक्षाको ज्योति छर्नेछु। आफू २०७४ सालमा पहिलो पटक वडाध्यक्ष निर्वाचित भएपछि गाउँमा उच्च शिक्षा सञ्चालन गर्ने तयारी गरेको र अहिले योजना पूरा भएको उनले सुनाए। हामीले २०७३ चैतमा क्याम्पस सञ्चालनको उद्देश्य लिएर महायज्ञ लगाएका थियौं। त्यसबाट ९ लाख रुपैयाँ संकलन भएको थियो। सो पैसा बैंकमा मुद्धती खातामा राखेका थियौं, उनले भने, अहिले सबै प्रक्रिया पूरा गरेर हामीले गाउँमै उच्चशिक्षा पढ्न मिल्ने वातावरण बनाएका छौं। उनका दुवै जना छोराले भने कक्षा १२ पास गरेर प्राविधिक शिक्षा अध्ययन गरिरहेका छन्। प्लस टु पास गर्ने इच्छा छ। शिक्षा संकाय लिएर कक्षा ११ मा भर्खर भर्ना भएको छु, उनले भने, अब हेर्दै जाऊँ नतिजा कस्तो आउँछ त्यसको आधारमा पनि अघि बढ्नेछु। एसईईपछि गाउँबाट हेटौंडा बजार आएर पढ्नुपर्ने, आर्थिक अवस्था कमजोर हुँदा पढाइ छाड्नुपर्ने समस्याको अन्त्य भएको उनले बताए। विद्यालय भवन निर्माण, आईसीटी ल्याब, साइन्स ल्याब, पुस्तकालय स्थापना गरी सञ्चालनमा ल्याइएको छ। भौतिक संरचना स्तरोन्नतिका लागि ६० लाख बजेट स्वीकृत भइसकेको उनले बताए। १३ समाजसेवीले दान गरेको १ बिघा सात कट्ठा जग्गामा २०१९ सालमा बाल जीवनज्योति स्कुल स्थापना भएको थियो। उक्त विद्यालयमा कक्षा ११ मा शिक्षा र व्यवस्थापन संकाकोय पढाइ प्रारम्भ भएको प्रधानाध्यापक एकराज गौतमले बताए। करिब साढे ५ सय विद्यार्थी संख्या रहेकोमा कक्षा ११ सञ्चालनसँग ६ सयभन्दा बढी विद्यार्थी पुग्ने प्रधानाध्यापक गौतमको भनाइ छ। विद्यालयमा शिक्षक दरबन्दी थप गर्न सके शिक्षणलाई अझै गुणस्तरीय बनाउन सकिने उनको भनाइ छ।"
म को मात,"आई अर्थात् म। वी अर्थात् हामी। यी दुई मानवीय भावनाहरू आआफ्ना ठाउँमा निकै शक्तिशाली छन्। निकै महत्त्वपूर्ण छन्। गहिरिएर सोच्ने हो भने म र हामी शब्दमा नै मानव समाजको सम्पूर्ण मनोविज्ञान टिकेको छ। मनोवैज्ञानिक दृष्टिमा म नकारात्मक मनोविज्ञान हो भने हामी सकारात्मक मनोविज्ञान हो। म रोग हो भने हामी निरोग हो। म दुःख र विनाश हो भने हामी सुख र समृद्धि हो। म नर्क हो भने हामी स्वर्ग हो। मानव समाजको मनोविज्ञान यति सरल हँुदा पनि धेरै पढेलेखेका मानिसले समेत यो बुझ्न सकेका छैनन्। वा बुझेर पनि व्यवहारमा लागू गर्न सकेका छैनन्। उल्टो, धेरै पढेलेखेका र धनढ्य मानिसमा नै मको मात झनै बढी छ। पढेलेखेका मानिसमा पढाइको मात। धनी व्यक्तिमा धनको मात। बलशाली व्यक्तिमा बलको मात। सुन्दरताको मात। यौवनको मात। यही मातैमातका कारण मानिस अनेक समस्यामा पर्छन्। आफैं आफ्नो विनाश निम्त्याउँछन्। गीतामा श्रीकृष्णले दम्भ, घमण्ड, अभिमान तथा क्रोधलाई आसरी सम्पदा भनेका छन्। यिनै दुर्गुणले मानिसलाई अधोगतितर्फ लैजान्छ, मानिसको विनाश गर्छ भनेका छन्। रावणकी पत्नी मन्दोदरीले रावणसँग सीतालाई ससम्मान रामलाई फिर्ता दिई माफी माग्न हजार बिन्ती गरेकी थिइन्। तर, रावणले पत्नीको प्रस्ताव ठाडै अस्वीकार गरेका थिए। रावणमा विश्व विजेताको अहंकार थियो कि ब्रह्माण्डको कुनै पनि शक्तिले उसलाई हराउन सक्दैन। रावणको यही अहंकारका कारण लंका नै ध्वस्त भयो। रावणको पतन भयो। कृष्णाले धृतराष्ट्रको दरबारमा दुर्योधनको उपस्थितिमा पाडण्वको तर्फबाट सम्धिको प्रस्ताव राखेका थिए। यदि पाण्डवलाई पाँच गाउँ दिने हो भने युद्ध रोकिन्छ भनेका थिए। अहंकारी दुर्योधनले कृष्णाको प्रस्ताव ठाडै अस्वीकार गरे। नतिजा महाभारतको युद्ध भयो। कौरवको विनाश भयो। म अर्थात् अहंकार यस्तो नकारात्मक मानवीय भावना हो, जसको कारण मानिसले आफूलाई जीवनको हरक्षेत्रमा उत्कृष्ट मान्न थाल्छन्। अरूलाई निचो देखाउने प्रयास गर्छन् र अरूलाई निचो देखाएर नै अगाडि बढ्ने सोच्छन्। उचाइमा पुगेपछि अहंकार झनै बढ्छ। अनि मदोन्मत्त हुन्छन्। अहंकारको मातमा मानिसले अरूको ज्ञान र अनुभव ठीकसँग उपयोग गर्न पाउँदैनन्। अहंको कारण नै उसको पतन हुन्छ। त्यसबेला उसलाई साथ दिने कोही हँुदैनन्। यसरी मानिसको व्यक्तित्व नष्ट हुन्छ। अनेक मानसिक रोग यही अहंकारका कारण नै पैदा हन्छन्। अंहकारकै कारण मानिसले पाप तथा अपराध गर्छन्। अहंकारकै कारण जीवनमा दुःखद् घटनाहरू पैदा हुन्छन्। वास्तविकता के हो भने संसारमा हरेक व्यक्ति चाहे कति नै कमजोर वा खराब किन नहोस्, उसमा कुनै न कुनै गुण अवश्य हुन्छ। मानिस जति नै शक्तिशाली वा असल किन नहोस्, उसमा कुनै न कुनै अवगुण अवश्य हुन्छ। भनिएकै छ, गुण नभएका राक्षस हुँदैनन्,अवगुण नभएका देउवा हुँदैनन्। मानिसमा म अर्थात् अहं यसकारण पैदा भएको होइन कि उसले कुनै काम सानदार तरिकाबाट सम्पन्न गर्यो या धनी भयो वा धेरै पढ्यो वा बहुत सुन्दर भयो वा शरीरलाई बलवान् बनायो। जब मानिस पहिलो चोटि आमाको पेटमा खुट्टा चलाउन थालेको थियो, त्यतिखेरदेखि नै अहम्को जन्म भएको थियो। म छु भन्ने पहिचान बनाउनुको मतलव हो, अहम्को जन्म। त्यसैबेला नै मको जन्म भएको हो। म अर्थात् अहंकारको जन्म आत्मप्रशंसाको बिजबाट पैदा हुन्छ। स्वयंको सर्वोच्चता मान्ने भावनाले पैदा हुन्छ। तर, यो एक झुटो सत्य हो। त्यो किनभने जसलाई मानिसले आत्मविश्वास भन्छन्, त्यो एक झुट हो। जो मानिसले आफैं निर्माण गरेको हुन्छ। वास्तवमा अहम् मानिसको छायाँजस्तै हो। जस्तो कि शरीर छ भने छायाँ पनि हुन्छ। छायाँ न त राम्रो हुन्छ, न त नराम्रो। न सानो रहन्छ न ठूलो रहन्छ। यदि सूर्य माथि हुन्छ भने छायाँ सानो हुन्छ, सूर्य ढल्दै गयो भने छायाँ अग्लो हुन्छ। अहंकारले मानिसलाई लक्ष्यको बाटोबाट भट्काउँछ। वास्तवमा अहंकार एक मृगतृष्णा जस्तै हो, जसबाट न त आफ्नो तिर्खा मेटिन्छ, न त अरूको। आफूलाई हरक्षेत्रमा पूर्ण मान्ने मानिसको अहंले आफ्नो कमजोरी तथा दोष छुपाउने कोसिस गर्छ। अहंकारी व्यक्तिले आफ्नो कमजोरी तथा दोष जानेर पनि अहंकारका कारण अरूको अगाडि स्वीकार गर्दैन। जो हमेशा अरूको निन्दामै लागिरहन्छ। निन्दामै उसलाई निकै आनन्द आउँछ। तर, ऊ मानसिक रोगहरू नाश गर्ने औषधि क्षमा, दया, करुणा, प्रेम, धैर्य, नम्रता, शान्ति र सादगीबाट हमेशा वञ्चित रहन्छ। परिवार, समाज तथा राष्ट्रमा यही अहंकारको कारण वादविवाद, झैझगडा, लडाइँ तथा युद्धसमेत हुन्छ। दुर्योधनले राज्यसत्ताको अहंकार नगरेर पाण्डवलाई पाँच गाउँ दिएको भए न त महाभारत हुन्थ्यो, न त कौरवको विनाश। पारिवारिक वादविवाद, झैझगडा तथा लडाइँको एक प्रमुख कारण पनि यही अहंकार हो। पतिमा पुरुषत्वको अहंकार। पत्नीमा माइतीको अहंकार। बुहारीमा आधुनिकताको अहंकार। सासूमा सासू हँु भन्ने अहंकार। यिनै अहंकारका कारण घरघरमा कुनै न कुनै वादविवाद, झैझगडा तथा लडाइँ हुने गर्छ। मानिसले आफ्नो गल्ती हृदयदेखि स्वीकार गर्ने हो भने मात्र अहंकारको पुनरावृत्ति नहुन सक्छ। वास्तवमा क्षमा माग्ने र क्षमा दिने व्यक्ति परम मानसिक आनन्दको अनुभव गर्छन्। यहाँ मनन्योग्य कुरा के भने अहंकारको नास भएपछि मात्र विनम्रताको भावना पैदा हुन्छ। विनम्रताले ज्ञानको ज्योति जल्छ। ज्ञानको ज्योतिले अज्ञानको अँध्यारो नष्ट गर्छ। मानिसक रोग पनि निर्मूल हुन्छ। तर, मको नकारात्मक ऊर्जाले मदोन्मत्त मानिसले यो मनोविज्ञान बुझ्न सक्दैनन्। त्यसैले अहंकारको उपचार आवश्यक छ। अतः सकारात्मक मनोविज्ञानले म होइन हामीलाई महत्त्व दिन्छ। महान् साहित्यकार तथा समाजसेवी हैलेन केलेर भनेकी छन्ए : एक्लै थोरै (कार्य) मात्र गर्न सक्छौं, आपसमा मिलेर धेरै (कार्य) गर्न सक्छौं। अतः स्वस्थ जीवन जिउन तथा जीवनमा कुनै महान् कार्य गर्न म होइन हामीको भावनालाई आत्मसात् गरौं। मानिसको जीवन निकै सुन्दर छ।"
"पर्यटनमन्त्रीको सद्भाव, छुटाए दुर्व्यवहार गर्ने सुरक्षागार्ड","काठमाडौं : संस्कृति, पर्यटन तथा नागरिक उड्डयनमन्त्री जीवनराम श्रेष्ठले आफूलाई अभद्र व्यवहार गर्ने सुरक्षागार्ड शेरजंग गुरुङलाई रिहा गराएका छन्। गुरुङले माफी मागेपछि गृह मन्त्रालयसमक्ष रिहा गर्न मन्त्री श्रेष्ठले आग्रह गरेका हुन्। क्यानडामा हुने कार्यक्रममा जान भिसाका लागि बायोमेट्रिक दिन छायाँ सेन्टर ठमेल जाँदा मन्त्री श्रेष्ठमाथि त्यहाँका सुरक्षागार्ड गुरुङले दुर्व्यवहार गरेका थिए। मन्त्री श्रेष्ठका सुरक्षाकर्मी (पीएसओ)ले उहाँ मन्त्री हो भन्दाभन्दै पनि सुरक्षागार्ड गुरुङले अपशब्द प्रयोग गर्दै अभद्र व्यवहार गरेका थिए। सुरक्षागार्ड गुरुङलाई मन्त्रीमाथि दुव्र्यवहार गरेको भन्दै प्रहरीले नियन्त्रणमा लिएको थियो। गुरुङलाई काठमाडौंका प्रमुख जिल्ला अधिकारी गोविन्द रिजालले पाँच दिन थुनामा राख्न आदेश दिएका थिए। सुरक्षागार्ड आपूर्ति गर्ने कम्पनीले पदीय मर्यादाको परिपालना गर्नसमेत सिकाउनुपर्ने हुन्छ। तर, छायाँ सेन्टरमा सुरक्षागार्ड उपलब्ध गराउने कम्पनीले त्यसमा ख्याल नपुर्याएको त्यहाँका एक अधिकारीले बताए। मन्त्रीज्यूमाथि जुन अभद्र व्यवहार भयो, त्यसले हामीलाई दुःखी तुल्याएको छ, छायाँ सेन्टरका ती अधिकारीले भने, विशिष्ट व्यक्तिलाई कस्तो व्यवहार गर्ने भन्ने न्यूनतम् जानकारी नहुनु दुःखद हो। यस्तो व्यवहारले अराजकता बढाउँछ। सुरक्षागार्ड गुरुङले छायाँ सेन्टरस्थित भीएफएस कार्यालयमा पालो पर्खने क्रममा सामान्य पदीय मर्यादासमेत ख्याल नगरी अभद्र व्यवहार गरेको मन्त्रीको स्वकीय सचिवालले जनाएको छ। सुरक्षागार्ड गुरुङद्वारा प्रहरीसमक्ष गल्ती महसुस गरिसकेकाले नियन्त्रणमुक्त गर्न भनिएको मन्त्रीका स्वकीय सचिव भीमसेन राजवाहकले बताए। गृहमन्त्री बालकृष्ण खाँडले पनि काठमाडौंका प्रमुख जिल्ला अधिकारी रिजाललाई रिहा गर्न निर्देशन दिइसकेका छन्।"
अपराधलाई राजनीतिको जलप,"कोही किन राजनीतिमा आउँछ ? यो प्रश्नको उत्तर पहिले र अहिले फरक छ। पहिला प्रजातन्त्रका लागि संघर्ष गर्नु नै राजनीतिमा प्रवेश गर्नु थियो। निष्ठा, आदर्श, त्याग र समर्पण अनि सिद्धान्त राजनीतिमा नभई नहुने तत्त्व थिए। हुन् पनि। आज भने राजनीतिमा प्रवेशको कारण निकै भिन्न भइसक्यो। जोसँग धन छ ऊ सजिलै राजनीतिमा प्रवेश गर्ने जामाना आएको छ। बाहुबलीहरू पनि सजिलै राजनीतिमा लागिरहेका छन्। झन् त्यसभन्दा डरलाग्दो त आफूले गरेका अपराधहरूको ढाकछोपका लागि राजनीति प्रवेश गर्ने वा राजनीतिलाई हतियार बनाउने प्रवृत्ति घातक रूपमा देखा परिरहेको छ। आउँदो मंसिर ४ गते हुने प्रदेशसभा, प्रतिनिधिसभा निर्वाचनका लागि विभिन्न राजनीतिक दलबाट भएका उम्मेदवारहरूको सूची हेर्ने हो भने राजनीति जनताको सेवा गर्ने माध्यमभन्दा अपराधको दोषमुक्तिको सबैभन्दा शक्तिशाली माध्यम हो भन्ने पुष्टि हुँदैछ। कर्तव्य ज्यानमुद्दामा अभियुक्त भएर पुर्पक्षका लागि थुनामै रहेका मोहम्मद अफताव आलम नेपाली कांग्रेसबाट उम्मेदवारका लागि सिफारिस भएका छन्। उनी उम्मेदवार भइहालेका छैनन् र चुनाव जित्ने परैको कुरा भइहाल्यो। तर पार्टीले यस्ता व्यक्तिलाई उम्मेदवार बनाउन सिफारिस गरेर दिन खोजेको संकेत भयंकर खतरनाक हो। लोकतन्त्रमा त जनताले मन पराएका व्यक्तिलाई प्रतिनिधि बनाउन प्रयास गर्ने हो, तर सिफारिसकर्ता रौतहटका कांग्रेसीले जनताको भावनाको मात्रै खिल्ली उडाएका छैनन् कि यो देशमा कानुनी राज चल्दैन, हाम्रो हुकुमको शासन हुन्छ भन्ने हुँकार गरेका छन्। आलम बम विस्फोटमा संलग्न रहेको र घाइतेलाई जिउँदै इँटाभट्टामा हालेको आरोपमा पुर्पक्षका लागि जेलमा छन्। २०७४ को चुनाव जितेका उनको सांसद पद निलम्बनमै छ। विजय गच्छदार प्रधानमन्त्री निवास बालुवाटारको जग्गा व्यक्तिलाई बिक्री गर्न दिने प्रक्रियामा सामेल भएको आरोप खेपिरहेका तत्कालीन मन्त्री हुन्। कांग्रेसजनले उनलाई पनि आउँदो चुनावमा उम्मेदवार बनाउन सिफारिस गरेर नेताहरूले देशै बेच्छन् भन्ने टिप्पणीलाई नै पुष्टि गराउन खोजेका छन्। अझ कतै उनलाई उम्मेदवार पो पार्टीले बनाउँदैन कि भन्ने भयले नै हुनुपर्छ, उनीबाहेक अरूको नाम सुनसरी३ को कांग्रेस क्षेत्रीय समितिले सिफारिस गरेकै छैन। आलम जस्तै उनी पनि निलम्बनमा परेका सांसद हुन्। एमाले गोरखाले गुन्डागर्दीमा संलग्न र अकुत सम्पत्ति आर्जन गरेको अभियोग लागेका मिलन गुरुङलाई उम्मेदवार सिफारिस गरेको छ। कैलाली टीकापुर नरसंहारका प्रमुख अभियुक्त रेशम चौधरी जेलमै छन् र त्यहीबाट पार्टी खोलेर स्थानीय तहमा आफ्ना उम्मेदवार जिताइसके। कानुनविद्हरूका अनुसार फौजदारी अभियोग लागेर जेल परेको व्यक्ति उम्मेदवार हुन पाउँदैन। अभियोग लागेर बाहिरै रहेको चाहिँ हुन सक्छ भन्छन् विज्ञहरू। तर, कानुनको त्यो छिद्रबाट आपराधिक चरित्रको बात लागेको व्यक्तिलाई खुलमखुल्ला नेता बनाउने धृष्टता भनेको कानुनी राजको मान्यता विपरीत हो। अदालती फैसलाले निर्दाेष सावित गर्दा फरक तर, दोषमुक्त नहुँदै र कानुनी प्रक्रिया बाँकी छँदै चुनावमा लैजान खोज्नु विधिलाई नपर्खनुमात्रै होइन, घोर अनैतिक र आपत्तिजनक व्यवहार हो। राजनीति र अपराध फरक मात्रै होइन, दुई विपरीत ध्रुव हुन्। तर, अपराध गरेपछि चोख्याउने सबल बाटो राजनीतिलाई बनाउन खोज्ने अभीष्ट लोकतन्त्रका लागि घातक छ। राजनीतिमा त्यस्ता घातक व्यक्तिहरूका लागि ठाउँ हुनु हुँदैन, जसले जनतालाई जिउँदै इँटाभट्टामा जलाउँछ। राज्यको सम्पत्ति व्यक्तिलाई बिक्री गर्ने प्रक्रियामा सामेल हुन्छ र गुन्डागर्दी गरेर कालोधन जम्मा गर्छ। यिनै र यस्तै नालायकी प्रवृत्तिका कारण नै मुलुकमा प्रमुख दलहरूप्रति नागरिकको घोर निराशा र स्वतन्त्र व्यक्तिहरूप्रति आशा पलाएको हो। स्वतन्त्र व्यक्ति उम्मेदवार हुनु वा जित्नुले लोकतन्त्रलाई अप्ठेरो पार्दैन, तर दलीय व्यवस्थामा दलभन्दा व्यक्ति हाबी हुनु चाहिँ मुलुकका लागि हितकर होइन। प्रमुख दलहरूले धनवान्, बलबान् र त्यसैको आडमा अपराधकर्म गर्न सक्ने व्यक्तिका भरमा चुनाव पनि जित्लान् तर त्यसमा लोकतन्त्रले हार्छ। राजनीतिलाई अपराधको जलप बनाइयो भने मुलुकको संघीय लोकतान्त्रिक गणतन्त्रात्मक व्यवस्था कमजोर हुन्छ। झन्झन् राजनीतिमा हिंसात्मक र भ्रष्ट व्यक्तिको बोलवाला हुन्छ। गच्छदार, आलमलगायतको उम्मेदवारी सिफारिसले वास्तवमै यो व्यवस्थामाथिको आस्थामाथि चोट पुर्याएको छ। आपराधिक प्रवृत्तिका व्यक्तिहरूलाई हौस्याएको छ। अपराधलाई राजनीतिको जलप लगाउने अनैतिक प्रवृत्ति नेपाली जनतालाई किमार्थ स्वीकार्य छैन।"
करेन्ट लागेर पाल्पामा एक मजदुरको मुत्यु,तानसेन : पाल्पामा एक मजदुरको करेन्ट लागेर मृत्यु भएको छ। तानसेन नगरपालिका १ गैरागाउँमा बस्दै आएको खोटाङ जिल्ला जन्तेढुङ्गा गाउँपालिका३ का ३४ वर्षीय महेश राईको करेन्ट लागेर आज बिहान मृत्यु भएको जिल्ला प्रहरी कार्यालय पाल्पाका प्रहरी नायव उपरीक्षक विरेन्द्र थापाले बताए। तानसेन नगरपालिका४ मा झविन्द्र देवकोटाको घर निर्माणको क्रममा अचानक करेन्ट लागी घाइते अवस्थामा रहेका राईको तानसेन मिशन अस्पताल पाल्पामा उपचारको क्रममा मृत्यु भएको प्रहरीले जनाएको छ। घटनाको थप अनुसन्धान भइरहेको प्रहरीले जनाएको छ।
शीर्ष नेता को कहाँबाट सिफारिस ?,"काठमाडौं : नेपाली कांग्रेसका सभापति एवं प्रधानमन्त्री शेरबहादुर देउवा प्रतिनिधिसभाको आगामी निर्वाचनका लागि गृहजिल्ला डडेलधुराबाट एकल उम्मेदवारका रूपमा सिफारिस भएका छन्। यता प्रमुख प्रतिपक्ष दलका नेता एवं नेकपा एमालेका अध्यक्ष केपी शर्मा ओली पनि झापा क्षेत्र नम्बर ५ बाट सिफारिस भए। देउवा र ओली एकै ठाउँबाट मात्रै एकल सिफारिस भएका छन् भने नेकपा माओवादी केन्द्रका अध्यक्ष पुष्पकमल दाहाल प्रचण्ड, नेकपा एकीकृत समाजावादीका अध्यक्ष माधवकुमार नेपाल र जनता समाजवादी पार्टीका अध्यक्ष उपेन्द्र यादव भने धेरै ठाउँबाट सिफारिसमा परेका छन्।प्रचण्ड चितवन ३ र गोरखा २ बाट सिफरिसमा परेका छन्। नेपाल रौटहतको क्षेत्र नम्बर १ र ४ बाट सिफारिस भएका छन्। यादव त ६ ठाउँबाट सिफारिस भएका छन्। कांग्रेस डडेलधुराले प्रदेश क र ख क्षेत्रीय समितिले शेरबहादुर देउवालाई सर्वसम्मत रूपमा प्रतिनिधिसभाको उम्मेदवार बनाउने निर्णय गरेको हो। प्रतिनिधिसभातर्फ डडेलधुरामा एउटा मात्रै निर्वाचन क्षेत्र छ। कांग्रेसका सभापति समेत रहेका देउवा २०४८ सालदेखि डडेलधुराबाट लगातार चुनाव जित्दै आएका छन्। झापा क्षेत्र नम्बर ३ समितिको बैठकले प्रतिनिधिसभा सदस्य प्रत्यक्षतर्फ पूर्व महामन्त्रीसमेत रहेका कृष्णप्रसाद सिटौलाको नाम सर्वसम्मत सिफारिस गरेको क्षेत्रीय सभापति गणेश पोखरेलले जानकारी दिए। नेता सिटौला ७ औं पटक यस क्षेत्रबाट उठ्न लागेका हुन्। झापा क्षेत्र नम्बर १ बाट प्रतिनिधिसभाका लागि नेपाली कांग्रेसका महामन्त्री विश्वप्रकाश शर्माको नाम सर्वसम्मत सिफारिस भएको छ। क्षेत्र नम्बर १ को बैठकले शर्माको नाम सर्वसम्मत सिफारिस गरेको क्षेत्रीय सभापति इन्द्र बुढाथोकीले बताए। शर्मा यसअघि झापा क्षेत्र नम्बर १ बाटै २०७० र २०७४ मा पनि प्रतिनिधिसभाको निर्वाचनमा प्रतिस्पर्धी थिए। धेरै स्थानबाट सिफारिस भएकाहरू कांग्रेसका उपसभापति पूर्णबहादुर खड्काको नाम सुर्खेत निर्वाचन क्षेत्र नम्बर १ बाट र बाँके क्षेत्र नम्बर ३ बाट प्रतिनिधिसभा सदस्य उम्मेदवारमा सिफारिस भएको छ। नेपाली कांग्रेसकी केन्द्रीय सदस्य डा आरजु राणा देउवाको नाम पनि अहिलेसम्म पाँच क्षेत्रबाट सिफारिस भएको छ। राणा बाग्लुङ क्षेत्र नम्बर २ मा पनि सिफारिसमा परेकी छन्। राणासहित १० जनाको नाम प्रतिनिधिसभा निर्वाचनको प्रत्यक्ष उम्मेदवारका लागि सिफारिस गरेको हो। त्यसैगरि उनी कैलाली क्षेत्र नम्बर ५, बर्दिया क्षेत्र नम्बर २ र बाँके क्षेत्र नम्बर ३ बाट प्रत्यक्षमा लड्न सक्ने गरी उम्मेदवार सिफारिस भएकी छन्। कैलाली ५ बाट राणाको नाम एकल उम्मेदवारका रूपमा सिफारिस गरिएको छ भने बाँकेको क्षेत्र नम्बर ३ बाट उनीसहित उपसभापति पूर्णबहादुर खड्का र सहमहामन्त्री किशोरसिंह राठौरको नाम पनि सिफारिस गरिएको छ। राणा २०७० सालको चुनावमा डडेल्धुराबाट समानुपातिक तर्फबाट संविधानसभा सदस्य बनेकी थिइन्। राणा ०७४ को निर्वाचनमा पनि क्षेत्र नम्बर ५ बाटै उम्मेदवार थिइन्। कांग्रेस महामन्त्री गगन थापाको निर्वाचन क्षेत्र काठमाडौं ४ हो। सोही निर्वाचन क्षेत्रबाट उनी दुई दुईपटक सांसद भइसकेका छन्। थापा पनि ३ ठाउँमा सिफारीसमा परेका छन्। सर्लाही क्षेत्र नम्बर ४ बाट कांग्रेसले पनि गगन थापालाई उम्मेदवार सिफारिस गरेको छ। ओली सर्वसम्मत एमालेका अध्यक्ष ओली झापा५ बाट प्रतिनिधिसभा उम्मेदवारमा सर्वसम्मत सिफारिस भएका छन्। क्षेत्रीय समितिको बैठकले ओलीको नाम सर्वसम्मत सिफारिस गरेको झापा५ का एमाले इन्चार्ज होम थापाले बताए। ओली २०७४ सालको चुनावमा ५७ हजार १ सय ३९ मत ल्याउँदै प्रतिनिधिसभा सदस्यमा निर्वाचित भएका थिए। एमालेका उपाध्यक्ष सुवासचन्द्र नेम्बाङ इलाम २, उपाध्यक्ष विष्णु पौडेल रूपन्देही २, उपाध्यक्ष सुरेन्द्र पाण्डे चितवन १ बाट सिफारिस भएका छन्। महासचिव शंकर पोखरेल दाङ २ बाट सर्वसम्मत सिफारिस भएका छन्। उपमहासचिव प्रदीप ज्ञवाली गुल्मी १ बाट सिफारिस भएका छन्। उपमहासचिव पृथ्वी सुब्बा गुरुङले प्रतिनिधिसभा भन्दा प्रदेशसभा रोजेका छन्। उनी लम्जुङको प्रदेश ख बाट सिफारिस भएका छन्। एमालेका प्रचार विभाग प्रमुख समेत रहेका गुरुङ गण्डकी प्रदेशका पूर्व मुख्यमन्त्री पनि हुन्। सचिव लेखराज भट्ट कैलाली ४, टोपबहादुर रायमाझी अर्घाखाची, गोकर्ण विष्ट गुल्मी २ बाट सिफारिस भएका छन् भने सचिव रघुविर महासेठको धनुषा ४, छविलाल विश्वकर्माको रूपन्देही १ सिफारिस भएको छ। अछाम १ बाट एमाले नेता डा भीमबहादुर रावलको नाम प्रतिनिधिसभा प्रत्यक्षतर्फ सर्वसम्मत सिफारिस भएको छ। नेकपा एकीकृत समाजवादी पार्टीका अध्यक्ष माधवकुमार नेपालको नाम रौतहटका २ वटा निर्वाचन क्षेत्रबाट सिफारिस भएको छ। पूर्व प्रधानमन्त्री नेपालको नाम आगामी प्रतिनिधिसभा सदस्य निर्वाचनको उम्मेदवारका लागी क्षेत्र नम्बर १ र ४ बाट सिफारिस भएको हो। त्यस्तै माओवादी केन्द्रका अध्यक्ष दाहालको नाम चितवनको क्षेत्र नम्बर ३ बाट सिफारिस भएको छ। त्यसैगरि गोरखा क्षेत्र नम्बर २ बाट पनि उनको नाम सिफारिस गरिएको माओवादी पार्टी कार्यालयले जनाएको छ। पार्टीको जिल्ला समन्वय समितिले अध्यक्ष दाहालको नाम क्षेत्र नं १ बाट सिफारिस गरेको छ। लोकतान्त्रिक समाजवादी पार्टी (लोसपा)का अध्यक्ष महन्थ ठाकुर बारा क्षेत्र नं ४ बाट प्रतिनिधिसभा सदस्यका उम्मेदवारमा सिफारिस भएका छन्। सोमबार बसेको क्षेत्रीय बैठकले पार्टी अध्यक्ष ठाकुर सहित ४ जनाको नाम सिफारिस गरेको हो। धनुषा प्रतिनिधिसभा निर्वाचनका क्षेत्र ३ बाट लोकतान्त्रिक समाजवादी पार्टीको तर्फबाट राजेन्द्र महतोको नाम सिफारिस भएको छ। जनता समाजवादी पार्टीका अध्यक्ष उपेन्द्र यादवको नाम तराईका पाँच जिल्लाबाट सिफारिस भएको छ। धनुषा, सप्तरी, सिरहा, बारा र मोरङका ६ निर्वाचन क्षेत्रबाट प्रतिनिधिसभाको चुनावको पार्टीको तल्लो कमिटिले सिफारिस गरेको छ। जनता समाजवादी पार्टीका केन्द्रीय अध्यक्ष उपेन्द्र यादव मोरङ क्षेत्र नम्बर ५ बाट प्रतिनिधिसभा सदस्यको उम्मेदवार सिफारिस भएका छन्। धनुषाको क्षेत्र नम्बर ३, बारा निर्वाचन क्षेत्र नम्बर २ र ३, सिरहा क्षेत्र नम्बर १ र २ बाट जुपा अध्यक्ष नाम केन्द्रमा पठाइएको छ। स्थायी समिति सदस्य एवं संगठन विभाग प्रमुख खगराज अधिकारीको प्रतिनिधिसभा र प्रदेश सभामा दुबैमा सिफारिस भएको छ। स्थायीसमिति सदस्य एवं पुराना नेता गुरु बराल पनि प्रदेश सभामा सिफारिस भएका छन्। उनी मोरङ ६ कबाट सिफारिसमा परेका छन्। सुनसरी क्षेत्र नम्बर १ बाट जयकुमार राइको एकल नाम सिफारिस भएको छ। सुनसरी १ बाट निर्वाचन लडन इच्छा राखेका प्रदेश १ का पूर्व मुख्यमन्त्री भीम आचार्य भने सिफारिसमा अटाएनन्। यस अगाडीको २०७४ को निर्वाचनमा जसपाका संघीय परिषद अध्यक्ष अशोक राईलाइ २२ हजार मत अन्तरले पराजित गरेका राईलाइ पुन प्रतिनिधिसभा सदस्यमा निर्वाचनमा उठनका लागि एकल नाम सिफरिस गरिए पछी उनको टिकट निश्चित झै भएको छ।"
"मनोनयनपछि संसद रहँदैन, प्रस्ताव फिर्ता हुन्छ : प्रचण्ड","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले बुधबारसम्ममा गठबन्धनभित्र सिट बाँडफाँट टुंगो लाग्ने दाबी गरेका छन्। माओवादी केन्द्रको ६० सिटमा दाबी रहेकाले त्यसकै वरिपरि सहमति जुट्ने बताएका हुन्। मंगलबार धनगढी विमानस्थलमा सञ्चारकर्मीसँग कुरा गर्दै प्रचण्डले भने, सिट संख्या, क्षेत्र र प्रदेश एकै चोटी टुंग्याउने गरि कार्यदलमा छलफल भइरहेको छ। बुधबारसम्म सबै टुङ्गो लाग्छ। उनले गठबन्धनमा नेपाली कांग्रेसले ८०, माओवादी केन्द्रले ६० र नेकपा एकीकृत समाजवादी र जसपाले २५२५ सिटमा दावी गरिरहेको भन्दै त्यसको वरिपरि सहमति जुट्ने विश्वास व्यक्त गरे। प्रतिनिधिसभाको आयू लम्ब्याउन हुँदैन भनेर गठबन्धनमा बसेर छलफल भएको उनले बताए। प्रचण्डले आगामी निर्वाचनको मनोनयन दर्तापछि वर्तमान संसद् नरहेमा स्पष्ट रहेको धारणा राखे। आयु लम्ब्याउनतिर जानु हुँदैन भन्ने हामी गठबन्धनमा बसेर छलफल भएको छ। एकदिन पनि यताउता गर्नु हुँदैन, मंसिर ४ गते चुनाव हुन्छ, मनोनयनपछि संसद रहँदैन। एकदम क्लियर। त्यहाँ द्वविधा हुनै पर्दैन। प्रचण्डले भने, बीचमा केही टेक्निकल कारणले संसद लम्ब्याउने कि भनेर प्रमुख सचेतकहरूले सोच्नुभएको रहेछ। गठबन्धन बसेर यसरी सोच्नु हुँदैन। कहिँ इफ बट हुन दिन हुँदैन अब। ४ गते निर्वाचन हुन्छ त्योभन्दा अगाडि केही काम कन्फ्यूजन पैदा गर्ने गरी गर्नुहुँदैन भन्या हुनाले सायद आजै केहि समय थप्नेकी भन्ने प्रस्ताव फिर्ता हुन्छ। सरकारले केही नेपाल ऐन संशोधन गर्ने विधेयक, २०७९ मार्फत प्रतिनिधिसभाको आयु थप्न खोजेपछि चौतर्फी आलोचना भइरहेको छ। निर्वाचन आयोगलेसमेत सरकारको यस्तो कदममा असहमत जनाएको छ। निर्वाचन आयोगले सोमबार विज्ञप्ति जारी गर्दै निर्वाचन ऐन २०७४ मा हाल कायम रहेको प्रतिनिधि सभा तथा प्रदेश सभाको कार्यकालको सम्बन्धमा व्यवस्था गरी संघीय संसदमा विधेयक पेश भएको विषयमा ध्यानाकर्षण भएको जनाएको छ। निर्वाचनको मनोनयन गर्ने मितिभन्दा अघिल्लो दिनसम्म पदमा बहाल रहने व्यवस्था गरेबाट निर्वाचनको लागि उम्मेदवार मनोनयन हुने दिनदेखि सभामुख तथा उपसभामुख पदमा नरहने संवैधानिक व्यवस्था भएको सन्दर्भमा प्रतिनिधिसभा वा प्रदेश सभाका अन्य सदस्यहरु सोही पदका लागि हुने निर्वाचनका लागि मनोनयनपत्र पेश गर्ने मितिपछिसम्म कायम रहनेगरी कानुन संशोधन गर्नु उपयुक्त नहुने आयोगको भनाई छ। निर्वाचित मिति घोषणा गरिसकेकाले प्रतिनिधिसभा तथा प्रदेशसभा सदस्यको पदावधिको विषयमा कानुन संशोधन गर्नु आवश्यक नभएको निर्वाचन आयोगले जनाएको हो।"
जमिनदारको कब्जामा दुई टोल,"महोत्तरी : गौशाला नगरपालिका१२ का ९३ वर्षीय भागवतनारायण झाले विश्वासका भरमा जमिनदारबाट जग्गा किने। बस्नका लागि समस्या छैन। तर, करिब पाँच दशकसम्म पनि जमिनदारले जग्गा पास गरिदिएका छैनन्। जसकारण उनलाई बैंकमा कारोबार गर्न, छोराछोरीलाई अंश छुट्ट्याउन समस्या भएको छ। ३० को दशकमा मनरा सिस्वाका जोगी सिंह (हाकिम साहेब)बाट प्रतिकट्ठा ३ हजारका दरले डेढ बिघा किनेको उनी सुनाउँछन्। भन्छन्, आफूसँग भएको जम्मा पुँजी जग्गामा खर्चें। सो बेला भाडाको घरमा बस्थेँ। आफ्नै घर बनाएर बस्ने सपना थियो। त्यसैले जग्गामा पैसा हालेँ। जमिनदार सिंहका छोरा भूपनारायण (हाकिमबाबु) आफ्नो पसलमा खाजा खान आउँदा उनकै प्रस्तावमा जग्गा किनेको झाको भनाइ छ। भूपनारायणले किस्ताबन्दीमा रकम तिर्ने गरी थप पैसा उनले नै दिने प्रस्तावसमेत गरेका थिए। मलाई प्रस्ताव ठीकै लाग्यो र भएभरको रकम लगाएर जग्गा किनेंँ। किस्ताहरू पनि सधाएँ, उनी भन्छन्, तर, दुईतर्फी राजी भएर खरिद गरिएको सो जग्गा आजभोलि भन्दाभन्दै नामसारी भएन। यो समस्या झाको मात्रै होइन। उक्त वडाका दुई टोलका ९५ जना (परिवार)आफ्नो घडेरी र खेतीयोग्य जग्गा नामसारी नहुँदा समस्यामा परेका छन्। जमिन बिक्री गर्ने क्रममा चाँडै नामसारी गरिदिने आश्वासन दिएका जमिनदार र उनका छोराहरूले गरिबको पैसा लिएर अलपत्र पारेका छन्। जमिनदार गाउँका भद्रभलाद्मी हुन् भन्ने विश्वासका साथ मौखिक रूपमा जग्गा खरिदबिक्री गरिएको थियो। रकम लिने क्रममा जमिनदारले आफ्नो बहीखातामा सबैको नाम लेखेर जग्गाधनी भएको चिट (कागजको सानो पुर्जी) दिन्थे। तर, ५० वर्षपछि न जमिनदारको खाता सुरक्षित छ न त सो समयमा उपलब्ध गराइएको चिट नै। जसले गर्दा विश्वासको भरबाहेक अझ केही पनि बाँकी रहेको छैन। पीडितले जमिनदारलाई आग्रह गर्दा उनीहरूले सजिलै नामसारी गरिदिने आश्वासन बाँड्दै समय बिताए। तर, दर्ता प्रक्रियामा नलाग्दा पीडितहरू आफ्नै खेत र घडेरीको लालपुर्जा पाउनबाट वञ्चित भएका हुन्। ५० वर्षअघि किनेको जग्गाको लालपुर्जा पाउन अनेकौं प्रयास गरे पनि उपलब्धि हासिल नभएको बताउँछन् ६९ वर्षीय जुगेश्वर सिंह। त्यस बेला भारु २ सय २० रूपैयाँ प्रतिकट्ठा २ कट्ठा ६ धुर र २ सय २८ का दरले २ कट्ठा खरिद गरेको उनको भनाइ छ। जग्गा दर्ता गराउन जमिनदारलाई अनेकौं पटक ताकेता गर्यौं। तर, उपलब्धि हासिल हुन सकेन, उनी भन्छन्, हामी समूहमै जमिनदारलाई लिएर जलेश्वरस्थित मालपोत कार्यालय गयौं। तर, जग्गामा समस्या रहेको भनेपछि १३ दिनसम्म जलेश्वरमै बसेर प्रतीक्षा गर्यौं। जलेश्वरनाथ मन्दिरको छेउमा पोखरी डिलमा खुला आकाशमुनि रात बिताएका छौं। चिउरा, भुजा, नुन खाएर बस्यांै। तर, उपलब्धि हुन नसकेपछि निराश भएर फर्कियौं। जमिनदार जोगी सिंहको मृत्युपछि उनका छोरा चन्द्रिका सिंहले जग्गा पास गराइदिने सर्तमा दोस्रो पटक जनही २ सय रूपैयाँ लिए। तर, विभिन्न कारण देखाउँदै नामसारी नगरेको जुगेश्वरको भनाइ छ। सोही समय छेउमै किनेको जग्गाको लालपुर्जा पाएको तर आफ्नो जग्गाको लालपुर्जा दिवास्वप्नझै भएको उनी बताउँछन्। बुवा महावीर महतोले खरिद गरेको जग्गाको लालपुर्जा नहुँदा वित्तीय कारोबार गर्न गाह्रो भएको अर्का पीडित रामनाथ महतो बताउँछन्। हामीजस्ता गरिबलाई जग्गाको अभावमा कसैले आर्थिक सहयोग वा ऋण दिन पनि अनेकौं बहानाबाजी गर्छ। बाहिरभन्दा सस्ता र सुलभ रूपमा बैंकबाट ऋण निकाल्ने सुविधा भए पनि आफ्नो नाममा लालपुर्जा नहुँदा कसैले पत्याउँदैनन्, महतो भन्छन्, दैनिकी क्रियाकलाप गर्न चर्को ब्याजदरमा साहू, महाजनबाट ऋण लिन बाध्य छु। बुवा बालेश्वर महतोले खरिद गरेको जग्गा नामसारी हुन नसक्दा भाइहरूबीच अंशियार छुट्ट्याउन समस्या भएको ६५ वर्षीय शिवु महतो बताउँछन्। भन्छन्, तत्कालीन समयमा जमिनदारका छोरा भूपनारायणले बुवासँग नेपाली रूपैयाँमा कुरा गरेर भारतीय रूपैयाँ बराबरको रकम भुक्तानी लिएको थियो। बुवा सोझो भएको मौकाको फाइदा उठाएर जमिनदारका छोराले सजिलै मूर्ख बनायो। एकजोडी बाच्छो बेचेर जमिनदारलाई अढाई कट्ठाको रकम चुक्ता गरिएको थियो, उनी भन्छन्, त्यत्रो जतन गरेर किनेको जग्गाको लालपुर्जा बनाउन बुवाले अनेकांै प्रयास गरे। तर, उनी असफल भए। बुवाको निधनपछि मैले पनि लालपुर्जा बनाउन निकै प्रयास गरेँ। सफलता हासिल हुन सकेन। उनका अनुसार वडा, नगरपालिका, जिल्ला प्रशासन कार्यालय, जमिनदारको घर मनरा सिस्वामा गएर गरेको विन्तीको कुनै वास्ता भएन। जहाँ गए नि झुटो आश्वासन मात्र पायौं, उनी भन्छन्, अब त न्यायदेखि नै भरोसा उठिसकेको छ। अर्की स्थानीयवासी कालियादेवी ९५ वर्षकी भइन्। उनी आठ वर्षदेखि पक्षघात भई थला परेकी छन्। लालपुर्जामा आफ्नो नाम लेखाउने अन्तिम इच्छा रहेको उनी सुनाउँछिन्। लालपुर्जाको धोको अधुरै रही उनका श्रीमान्को १० वर्षअघि निधन भएको थियो। जग्गाको मालिक बन्ने सपना अधुरै रहने हो कि भन्ने चिन्ता कालियाको छ। जमिनदारले कुन बखत उठीबास गराउने हो ? ठेगान छैन। जग्गा नामसारी भएको छैन। सन्तानलाई अंश छुट्ट्याउन समस्या भएको छ, उनी भन्छिन्, श्रीमान्को वर्षौं पहिले मृत्यु भइसक्यो। अब म पनि अन्तिम अवस्थामा छु। आफू मरेपछि प्रमाणको अभावमा जमिनदारले छोराछोरीलाई कहिले उठीबास लगाउने हो ठेगान छैन। ८० वर्षीया सोमरियादेवीका श्रीमान् बिल्टु महतोको निधन भएको ६ वर्ष पुग्यो। १० जमिनदारबाट किनेको १० कट्ठा जग्गाको लालपुर्जा पाउने उनको प्रयास सफल भएन। सोमारियादेवी भन्छिन्, जग्गा प्राप्तिका लागि श्रीमान् असफल भए। अहिले छोराछोरीलाई ती जग्गाका बारेमा जवाफ दिन मलाई सकस भएको छ।गौशाला नगरपालिका१२ का पीडित रामनाथ महतो दुःखले कमाएर किनेको जमिनको मालिक नबनी मरिएला कि भन्ने चिन्ताले पिरोल्ने गरेको बताउँछन्। जमिनदारले भोलिभोलि भन्दै ५० वर्ष बित्दा पनि रकम लिएर जग्गा पास नगरेपछि न आफ्नो जग्गा परिवारकै कुनै काममा उपभोग गर्न पाएका छन् नत खरिदबिक्री नै। गौशाला नगर कार्यपालिकाकी पूर्वसदस्य अनुपियादेवी राउतको ६ कट्ठाको लालपुर्जा बन्न सकेको छैन। ४० को दशकमा १ लाख २० हजारमा खरिद गरे पनि उनले पनि जग्गाको प्रमाणपत्र बनाउन सकेकी छैनन्। लालपुर्जा नहुँदा बैंकबाट कारोबार गर्न, मिटर जडान गर्न समस्या रहेको उनी बताउँछिन्। उनका अनुसार भइपरि आएको समयमा जग्गा बिक्री गर्न नसक्नु ठूलो समस्या बनेको छ। जग्गा खरिद र बिक्रीमा संलग्न व्यक्तिहरू अधिकांशले मृत्युवरण गरिसकेको हुनाले लालपुर्जा बनाउन थप कठिनाइ भएको स्थानीयवासी बताउँछन्। पीडित पक्षका छोरा र नातिले यस विषयमा आवाज उठाउँदै आएका छन्। जग्गा बिक्री गर्ने जोगी सिंहको पनि धेरै वर्षअघि मृत्यु भइसकेको छ। जसले गर्दा समस्याको निकास निकाल्न धेरै मुस्किल देखिएको छ। अब दुवै पक्षबीच समझदारीको कुनै विकल्प नरहेको स्थानीय सञ्चारकर्मी राकेश सिंह बताउँछन्। सरोकारवाला निकायले समन्वयकारी भूमिका निर्वाह गर्नुपर्ने उनको बुझाइ छ। प्रतिनिधिसभा सदस्य गिरिराजमणि पोखरेलले हालै संसद् बैठकमा यही विषय उठाएका थिए। उनले भनेका थिए, तत्कालीन जमिनदार भूपनारायण, नरनारायण र चन्द्रिका सिंहबाट ५० वर्षअघि गौशाला नगरपालिका१२ पडरिया कान्तिबजार (साविक भरतपुरखोर गाविस९)का ९५ जना गरिब, दलित, किसानले जग्गा खरिद गरेका थिए। तर, साहूले रकम लिएर पनि जग्गा पास नगरेको पीडितहरूले बताएका छन्। किनेको जमिन भोगचलन गर्दै आएकोमा अझै उनीहरूको नाममा नामसारी नगरेको पाइएको छ। ती व्यक्तिहरूको नाममा लालपुर्जा बनेको नै छैन। विभिन्न बहाना बनाएर अहिलेसम्म पास नगरेको तथ्य खुलेको छ। उनीहरूले सरकारसँग न्यायको अपेक्षा राखेको पोखरेलले बताए। जनताको सम्पत्तिको सुरक्षा गर्ने काम सरकारको होइन र ? उनीहरूको हकलाई रक्षा गर्न सरकारले तुरुन्तै कानुनी कदम चाल्न ध्यानाकर्षण गर्न चाहन्छु, उनले भने, दोषीलाई कानुनी दायरामा ल्याई जनतालाई न्याय प्रदान गर्न जोडदार माग गर्छु। सहकारी अभियन्ता रामचन्द्रसिंह कुशवाहाका अनुसार १८ बिघा जग्गामा ९५ परिवारको बसोबास छ। जमिनदार जोगी सिंहबाट खरिद गरेको उक्त जग्गाको लालपुर्जा छैन। जसले गर्दा समस्या बढ्दो रहेको उनी बताउँछन्। करिब १० बिघा खेतीयोग्य जग्गाको पनि सोही अवस्था छ। ती जग्गाको पुरानो लालपुर्जामा भने गाईको छाप छ। त्यसमा वनबुटन पर्ती भनेर उल्लेख छ। ७० वर्षीय कुशवाहा बाल्यकालको स्मरण गर्दै भन्छन्, तत्कालीन समयमा सो जग्गा पूरा रूपमा खाली नै थियो। त्यहाँ गाईवस्तु चराउन टाढाटाढाका मानिस आउने गथ्र्यो। गौचरणका रूपमा परिचत रहेका सो जग्गामा कहीँकतै रूखहरू थियो भने बाँकी जग्गामा झाडी रहेकाले पर्तीझैं अवस्थामा थियो। मैले बाल्यकालमा सो जग्गाहरूमा गाईवस्तु चराएको छु। उनका अनुसार जमिनदार जोगी सिंहले समयक्रममा आफ्नो जग्गा भएको प्रमाणसहित ती जग्गामा घेराबेरा लगाएका थिए। त्यसपछि कागजपत्र बनाएका उनले जग्गा बिक्री गर्न थाले। बाहिरबाट आउने मानिसलाई बसोबासका लागि जग्गा बिक्री गरेपछि त्यहाँ दुई बस्ती नै बस्यो, उनी भन्छन्, विश्वासका आधारमा खरिद गरिएको सो जग्गा दशकौं बित्दा पनि लालपुर्जा पाउन सकेका छैनन्। विभिन्न समयमा सरोकारवालाको यसतर्फ ध्यानाकर्षण भएको अभियन्ता कुशवाहा बताउँछन्। पछिल्लो समय यस सम्बन्धमा सुकुम्बासी आयोग, भूमि आयोगमा पनि जानकारी भइसकेको छ। यसक्षेत्रका प्रतिनिधिसभा सदस्य गिरिराजमणि पोखरेललाई बुझाइयो। जुन ज्ञापनपत्रले संसद्मा भने स्थान पाउन सफल भएको छ। जुन यस बस्तीका लागि सुखद पक्ष हो, उनी भन्छन्, अब कति मात्रामा कार्यान्वयन हुने हो ? त्यो हेर्न बाँकी नै छ। सफलता हासिल नभए अबको विकल्प आन्दोलन नै हो। आन्दोलन गरेर भए पनि बस्ती र खेतीयोग्य जमिन बचाउनुपर्ने आवश्यकता छ। नगर कार्यपालिकाकी पूर्वसदस्य राउतका अनुसार जग्गाधनीका छोराहरूसँग पछिल्लो समय सम्पर्क गर्दा उनीहरू सकारात्मक देखिएका छन्। जग्गा प्रक्रिया पुर्याएर दर्ता गर्ने आवश्वासन दिएका छन्। आफ्नो कार्यकालमा नगरपालिकाले विभिन्न समयमा समस्या समाधानको निम्ति पहल गरेको दाबी उनी गर्छिन्। कार्यपालिकाको बैठकदेखि प्रदेश सरकारका मन्त्री, तत्कालीन शिक्षामन्त्री, भूमिव्यवस्था, सहकारी तथा गरिबी निवारणमन्त्रीलाई पनि ज्ञापनपत्र बुझाइएको थियो। हालका मन्त्री शशि श्रेष्ठलाई समस्या समाधान गरिदिन प्रतिवेदन बुझाइएको हो, उनी भन्छिन्, उहाँहरूबाट तत्कालीन समयमा आश्वासनमा भने कुनै कमी आएन। सबै जना पहल गर्छु भनेर जानुभयो। प्रक्रिया कहाँसम्म पुग्यो ? अझ थाहा हुन सकेको छैन। गौशालाका पूर्वमेयर शिवनाथ महतो आफ्नो कार्यकालमा जग्गा पास गराउन अनेकौं प्रयास गरेको बताउँछन्। तर, जग्गाधनीकै कारण समस्या समाधानतर्फ उन्मुख हुन नसकेको महतोको भनाइ छ। विविध प्राविधिक कारणवश उनीहरूको समस्या ज्युँका त्युँ छ। निकास पाउनका लागि समस्या भएको छ, उनी भन्छन्। हामीजस्ता गरिबलाई जग्गाको अभावमा कसैले आर्थिक सहयोग वा ऋण दिन पनि अनेकौं बहानाबाजी गर्छ। बाहिरभन्दा सस्ता र सुलभ रूपमा बैंकबाट ऋण निकाल्ने सुविधा भए पनि आफ्नो नाममा लालपुर्जा नहुँदा कसैले पत्याउँदैनन्। दैनिकी क्रियाकलाप गर्न चर्को ब्याजदरमा साहु, महाजनबाट ऋण लिन बाध्य छु। रामनाथ महतो तत्कालीन समयमा जमिनदारका छोरा भूपनारायणले बुवासँग नेपाली रूपैयाँमा कुरा गरेर भारतीय रूपैयाँ बराबरको रकम भुक्तानी लिएको थियो। बुवा सोझो भएको मौकाको फाइदा उठाएर जमिनदारका छोराले सजिलै मूर्ख बनायो। त्यत्रो जतन गरेर किनेको जग्गाको लालपुर्जा छैन। शिवु महतो श्रीमान्को निधन भएको ६ वर्ष पुग्यो। १० जमिनदारबाट किनेको १० कट्ठा जग्गाको लालपुर्जा पाउने प्रयास अझै सफल भएन। जग्गा प्राप्तिका लागि श्रीमान् त असफल भए। अहिले छोराछोरीलाई ती जग्गाको बारेमा जवाफ दिन मलाई सकस भएको छ। जग्गा दर्ता गराउन समूहमै जमिनदारलाई लिएर जलेश्वरस्थित मालपोत कार्यालय गयौं। जग्गामा समस्या रहेको भनेपछि १३ दिनसम्म जलेश्वरमै बसेर प्रतीक्षा गर्यौं। जलेश्वरनाथ मन्दिरको छेउमा पोखरी डिलमा खुला आकाशमुनि रात बिताएका छौं। चिउरा, भुजा, नुन खाएर बस्यांै। जुगेश्वर सिंह तत्कालीन समयमा जग्गा पुरा रूपमा खाली नै थियो। बाहिरबाट आउने मानिसलाई बसोबासका लागि जग्गा बिक्री गरेपछि त्यहाँ दुई बस्ती नै बस्यो। विश्वासका आधारमा खरिद गरिएको सो जग्गामा बस्नेले दशकौं वर्ष बित्दा पनि लालपुर्जा पाउन सकेका छैनन्। रामचन्द्रसिंह कुशवाहा हाकिम साहेबबाट प्रतिकट्ठा ३ हजारका दरले डेढ बिघा किनेको थिएँ। आफूसँग भएको जम्मा पुँजी जग्गामा खर्चें। सो बेला भाडाको घरमा बस्थें। आफ्नै घर बनाएर बस्ने सपना थियो। त्यसैले जग्गामा पैसा हालें। तर, अझै जग्गा आफ्नो भएको छैन। भागवतनारायण झा"
सिँचाइ नहुँदा बाँझै,"रामेछाप : मन्थली र रामेछाप नगरपालिकाको सीमास्थित सुकाजोर खोलाको किनारामा रहेको हजारौं रोपनी खेत १६ वर्षदेखि सिँचाइको अभावमा बाँझै छ। खोलामा वर्षाको बेलामा मात्र भेल बग्ने र मुहानमा पानीको मूल सुकेका कारण खेतीयोग्य जमिन बाँझो रहेको हो। तामाकोसीबाट एक किलोमिटरको दूरीमा रहे पनि सिँचाइको सुविधा छैन। खोलामा पानी हुँदा पनि सिँचाइको राम्रो प्रबन्ध नभएको जग्गाधनी ज्ञानेन्द्रबहादुर बुढाथोकीले बताए। वर्षभरि खान पुग्ने अन्न उत्पादन हुन्थ्यो। तर अहिले सिँचाइका लागि आकाशेपानीको भरमा खेती गर्नु परेको छ, उनले भने, खाद्यान्न किन्न बजार जानुपर्छ। सिँचाइको प्रबन्ध मिलाइदिन सरकारसँग आग्रह गरे। सिँचाइको व्यवस्था गरिदिए खाने अन्न किन्नुपर्ने थिएन, उनले भने, नत्र त भोकभोकै मर्ने अवस्था आउँछ। धानको रोपोलेहरियाली हुने फाँट अहिले गौचरनमा परिणत भएको अर्का स्थानीय दुर्गाबहादुर थापाले बताए। केही ठाउँमा लगाएको मकैसमेत घामले डढेर सुक्न थालेको उनले सुनाए। यस्तै पीडा छ रामेछाप८ का जगदीश बिशुंखेको पनि। खेती गर्ने रहर भएर पनि सिँचाइ नहुँदा केही गर्न नसकिएको बिशुंखेले बताए। बिहान बेलुका मजदुरी गरेर कमाएको पैसाले परिवार धान्न नै मुस्किल छ, उनले भने, खेत बाँझो देख्दा मन भकानिन्छ। यस्ता सयौं स्थानीयको हजारौं रोपनी खेत डेढ दशकदेखि घाँसेमैदान र गौचरनमा परिणत भएका छन्। पानीको मूल फुट्ला र खेती गरौंला भनेर बसेका किसानको पानी पर्दा खोलाको शिर हेरर बस्नुको विकल्प छैन। रामेछाप र मन्थली नगरपालिकाको पानी ढलो सिमानामा पर्ने सुकाजोर खोलाको फाँटलाई पुरानै अवस्थामा ल्याउने पहल गरिरहेको दुवै पालिकाका प्रमुख बताउँछन्। रामेछापका मेयर लवश्री न्यौपानेसँग यसबारेमा छलफल भएको मन्थलीका मेयर श्रीलव श्रेष्ठले बताए। बजेट धेरै लाग्ने भएकाले स्थानीय सरकारले मात्र त्यसको व्यवस्था गर्ने नसकिने उनको भनाइ छ। संघ र प्रदेश सरकारसँग योजना माग गर्नुपर्छ, उनले भने। निर्वाचनका बेला गरेको प्रतिबद्धताअनुसार बाँझो जमिनलाई सिँचाइ सुविधा पुर्याउन मन्थली नगरपालिकासँग समन्वय गरेर काम गर्ने रामेछापका मेयर न्यौपानेले बताए। खण्डहर फाँटलाई हराभरा बनाएर किसानको जीविकोपार्जनलाई सहज बनाउने उनले दाबी गरे। रामेछापलाई राज्यले पनि अति सुक्खाग्रस्त जिल्ला घोषणा गरिसकेको छ।"
निक्षेपमा झिनो सुधार,"काठमाडौं : चालू आर्थिक वर्षको दोस्रो महिना निक्षेप संकलनमा झिनो सुधार भएको छ। गत आवको अन्त्यतिर वाणिज्य बैंकको निक्षेप वृद्धि घटेको भए पनि भदौ तेस्रो सातामा आएर ११ अर्बले निक्षेप वृद्धि भएको हो। चाडपर्व नजिकिँदै गर्दा बैंकिङ प्रणालीमा देखिएको झिनो सुधारले कर्जा प्रवाहमा खासै सहज नबनाउने बैंकरको भनाइ छ। यद्यपि दसैं, तिहारको खर्चका लागि व्यवसायीले लगानी गर्न र आम ग्राहकले किनमेलमा खर्च गर्दा प्रणालीबाट अझै पैसा बाहिरिने अनुमान छ। नेपाल बैंकर्स संघले सोमबार सार्वजनिक गरेको तथ्यांकअनुसार भदौ पहिलो र दोस्रो साता ४४ खर्ब २६ अर्ब रुपैयाँ निक्षेप थियो। अहिले ४४ खर्ब ३७ अर्ब रुपैयाँ पुगेको छ। कुल निक्षेपमा १ खर्ब १३ अर्ब रुपैयाँ वैदेशिक मुद्रामा छ। बाँकी ४३ खर्ब २५ अर्ब रुपैयाँ स्वदेशी मुद्राको निक्षेप हो। विदेशी मुद्रामा संकलन भएको निक्षेप यसअघिको साता १ खर्ब ११ अर्ब थियो। अहिले २ अर्बले सुधार भएको तथ्यांकमा उल्लेख छ। जबकि यसअघि सातामै खर्बौं रुपैयाँले बैंकिङ प्रणालीबाट निक्षेप गायब भएको थियो। साउन ३१ गतेसम्म कुल ४१ खर्ब ७७ अर्ब रुपैयाँ कर्जा प्रवाह भएको थियो। सो अवधिसम्ममा बैंकिङ प्रणालीबाट १ खर्ब ८ अर्ब रुपैयाँ बाहिरिएको थियो। जबकि असारसम्ममा बैंकसँग कुल ४५ खर्ब ४१ अर्ब रुपैयाँ बराबरको निक्षेप थियो। साउनलगत्तै प्रत्येक साता बैंकबाट अर्बौं रुपैयाँ निक्षेप घट्दै गएर ४४ खर्ब ३३ अर्ब रुपैयाँमा सीमित भएको थियो। तर, समग्र बैंकमा सातामा ८१० अर्ब बढ्नु खासै महत्त्वपूर्ण नभएको सिभिल बैंकका प्रमुख कार्यकारी निर्देशक (सीईओ) सुनील पोखरेल बताउँछन्। उनका अनुसार बैंकको निक्षेपमा खासै वृद्धि हुन नसकेका बेला थोरै बढ्नु स्वाभाविक हो। प्रत्येक बैंकको सातामा निक्षेप १२ प्रतिशतले तलमाथि हुनु स्वाभाविक हो। यसलाई असामान्य मान्न मिल्दैन। अपेक्षाअनुसार खासै निक्षेप संकलन भएको छैन। निक्षेपको मासिक रूपमा ब्याजलाई पुँजीकरण गर्दा बढेको देखिएको हो, सीईओ पोखरेलले भने, चाडपर्व नजिकिँदै छ। ग्राहकको खर्च बढ्ने भएकाले निक्षेप घट्ला तर चुनावसम्मको अवस्थामा बैंकको निक्षेप संकलनमा धेरै सुधार होला। उनले पर्यटकीय सिजन आउन थालेकाले पुसदेखि बैंकको अवस्था पनि सुध्रिने उनको आकलन छ। एकातिर बैंकले लगानी गर्ने मुख्य स्रोत निक्षेप अपेक्षाअनुसार संकलन गर्न सकेका छैनन्। अर्कोतर्फ कर्जा प्रवाहको क्षमता पनि कसिलो छ। साथै बैंकमा कर्जाको माग पनि आएअनुसार दिन नसकेकोे बैंकर सुनाउँछन्। बैंकले गर्ने लगानीले कर्जा निक्षेप (सीडी रेसियो) अनुपात झन् कसिलो बन्दै गएको छ। संघका अनुसार भदौ १७ सम्ममा उक्त रेसियो औसत ८८२५ प्रतिशत पुगेको छ। जबकि नेपाल राष्ट्र बैंकले असार मसान्तपछि सीडी रेसियो ९० प्रतिशत हुनै पर्ने व्यवस्था गरेको थियो। यद्यपि बैंकले गत आर्थिक वर्षभर पूरै तरलता (लगानीयोग्य रकम) अभावमा बिताएका थिए। यसकारण गत आवमा सबै वाणिज्य बैंकको सीडी रेसियो कसिलो थियो। यस पटक पनि अवस्था खासै फरक छैन। किनभने हरेक बैंकले सीडी रेसियो १२ प्रतिशतको कुशनमा राखेर बस्न जरुरी भएकाले बढीमा ८७ प्रतिशतमात्रै भए राम्रो मान्न सकिने सीईओ पोखरेलको तर्क छ। लगानी क्षमता कसिलो भए पनि बैंकले भदौ तेस्रो साता कर्जा प्रवाह १ अर्बले बढाएर कुल ४१ खर्ब ८१ अर्ब रुपैयाँ पुर्याएका छन्। कुल कर्जामा विदेशी मुद्रामा ३० अर्ब रुपैयाँ लगानी भएको छ। बाँकी ४१ खर्ब ५२ अर्ब रुपैयाँ स्वदेशी मुद्रामा लगानी भएको संघको तथ्यांकमा उल्लेख छ। यद्यपि उक्त कुल कर्जा साउनपछि ४ अर्बले वृद्धि भएको छ। किनभने गत साउन मसान्तसम्म कुल कर्जा ४१ खर्ब ७७ अर्ब रुपैयाँ पुगेको थियो।"
संसद्को कार्यकाल लम्ब्याउनु हुँदैन,"काठमाडौं : प्रतिनिधिसभा र प्रदेशसभाको कार्यकाल लम्ब्याउने सरकारको कदमप्रति निर्वाचन आयोगले आपत्ति जनाएको छ। सरकारले नयाँ निर्वाचित भई पहिलो बैठक बसेको दिनदेखि अघिल्लो सभाको कार्यकाल सकिने गरी केही नेपाल ऐनलाई संशोधन गर्न बनेको विधेयक ल्याएपछि आयोगको ध्यानाकर्षण भएको हो। तर, सरकार भने उक्त निर्णयबाट पछि हटिसकेको छ । निर्वाचनसँग सम्बन्धित ऐन, नियम संसोधन गर्न सरकारले संसद्मा प्रस्ताव लैजाँदा निर्वाचन आयोगसंग परामर्श गर्नुपर्छ। सरकारले आफ्नो खुशी कुनै पनि प्रस्ताव लैजान पाइदैन, आयुक्त रामप्रसाद भण्डारीले भने, निर्वाचनसंग सम्बन्धि ऐन, नियम तर्जुमा गर्दा, संसोधन गर्दा वा थपघट गर्दा सरकारले आयोगसंग परामर्श गर्नु पर्छ। सरकारसंग परामर्श गरेर आयोगले प्रतिनिधिसभा र प्रदेश सभाको निर्वाचनका लागि मंसिर ४ गतेलाई सिफारिस गरेको थियो। सरकारले त्यसको आधारमा निर्वाचन मिति तोकेको थियो। तर, सरकारले संसद्को कार्यकाल चुनाव अघिसम्म लम्ब्याउन निर्वाचन ऐन संसोधन गर्न विधेक पेश गरेको हो। संसद्को कार्यकाल लम्ब्याएर झ्यालबाट छिर्नु हुँदैन। निर्वाचन जितेर मुल ढोकाबाटै संसद्मा आउनु पर्छ, आयुक्त भण्डारीले भने। सैद्धान्तिक अवधारणा, संविधानमा भएको व्यवस्था तथा विगतको अभ्यासका आधारमा प्रतिनिधिसभा तथा प्रदेशसभा सदस्यको कार्यकाल सम्बन्धमा छलफल गरेर निर्वाचनको मिति घोषणा भएको आयोगका प्रवक्ता शालिग्राम शर्मा पौडेलले बताए। कर्मचारी नियुक्ति, सरुवा, बढुवामा रोक निर्वाचन आयोगले सोमबारदेखि निर्वाचन सम्पन्न नभएसम्म कर्मचारीको नियुक्ति, सरुवा तथा बढुवाका काम नगर्न सरकारलाई निर्देशन दिएको छ। आयोगले भदौ २० गते अघि नै कर्मचारीको सरुवा, बढुवा, नियुक्ति गरि सक्न निर्देशन दिएको थियो। आयोगका सहायक प्रवक्ता सूर्यप्रसाद अर्यालका अनुसार, प्रदेशसभा र प्रतिनिधिसभा चुनावलाई मर्यादित बनाउन १८ दिनको समय दिदै कर्मचारीको सरुवा, बढुवा, नियुक्ति नगर्न आयोगले निर्देशन दिएको थियो। १३२ वटा मतदान केन्द्र बढाइयो निर्वाचनका लागि देशभरि १० हजार ८८८ मतदानस्थल कायम गरिएको छ। यो संगै राती बास बसेर मतदान गर्नु पर्ने समस्या पनि हटेको छ। आयोगका सहायक प्रवक्ता सूर्यप्रसाद अर्यालका अनुसार स्थानीय तह निर्वाचनमाभन्दा १३२ वटा मतदानस्थल थप गरिएको हो। आयोगका सहायक प्रवक्ता अर्यालका अनुसार मतदान स्थल पुनरावलोकन गर्दा देशभरका ४०१ मतदान स्थललाई हटाई नयाँ मतदान स्थल निर्धारण गरिएको छ। स्थानीय तहको निर्वाचनका समयमा मतदान गर्नका लागि बास बस्नुपर्ने, निकै टाढा टाढासम्म हिंड्नुपर्ने लगायतको गुनासो समेत सम्बोधन भएको छ। मतदातालाई मतदान स्थलसम्मको पहुँच सहज भई निर्वाचनमा मतदाताको सहभागिता अझ बढ्ने अपेक्षा आयोगको छ। आयोगले कार्यविधिमा भएको व्यवस्था बमोजिम गत साउन १ गतेदेखि मतदान स्थल पुनरावलोकन कार्यक्रम सञ्चालन गरेको थियो। मतदाताको सघनता, मतदान स्थलसम्मको पहुँच, भवन, सञ्चार, विद्युत, यातायातको अवस्थालाई दृष्टिगत गरेर मतदान स्थलको संख्या बढाइएको हो। पूर्वाधारको अवस्था, सुरक्षा एवं भौगोलिक अवस्था र निर्वाचनका सरोकारवालाहरूको सहमति समेतका आधारमा जिल्ला मतदान स्थल तथा मतदान केन्द्र सिफारिस समितिले गरेको सिफारिस बमोजिम मतदान स्थल पुनरावलोकन गरिएको सहप्रवक्ता अर्यालले जानकार दिए।"
अर्घाखाँचीमा एमालेबाट रायमाझि र कांग्रेसबाट उपसभामुख भुसालसहित ५ जना सिफारिस,"सन्धिखर्क : मंसिर ४ गते हुने प्रतिनिधि सभा र प्रदेश सभाको निर्वाचनका लागि अर्घाखाँचीमा नेकपा एमाले र कांग्रेसले उम्मेदवारहरु सिफारिस गरेका छन्। एमाले जिल्ला कमिटी अर्घाखाँचीको बैठकले केन्द्रीय सचिव टोपबहादुर रायमाझिलाई प्रतिनिधि सभाको लागि एकल उम्मेदवार सिफरिस गरेको छ। नेपाली कांग्रेसले प्रतिनिधि सभाका उपसभामुख पुष्पा भुसालसहित ५ जनालाई सिफरिस गरेको छ। उपसभामुख भुसालसहित नेपाल चिकित्सक संघका पुर्व केन्द्रीय अध्यक्ष डाक्टर मुक्ति श्रेष्ठ, पुर्व सांसद डाक्टर रामबहादुर विसी, पुर्व मन्त्री रेवतीप्रसाद भुसाल र कांग्रेसका युवा नेता लेखनाथ पोख्रेलको नाम सिफारिस गरेको छ। माओवादी नेता रायमाझीले तत्कालिन नेकपा विभाजित हुँदा एमाले रोजेका थिए। नेकपा एमालेको १० औं महाधिवेशनबाट उनी एमाले सचिवमा निर्वाचित भएका थिए। अर्घाखाँचीमा प्रभावशाली मानिएका नेता रायमाझीको विरुद्धमा अन्य नेताले इच्छा व्यक्त नगरेको बताइएको छ। रायमाझीले यस अघि २०६४, २०७० र २०७४ को निर्वाचनमा नेकपा माओवादीबाट जितिसकेका छन्। २०६४ सालको निर्वाचनमा नेपाली कांग्रेसका नेता मानबहादुर विश्वकर्मालाई, २०७० र २०७४ सालको निर्वाचनमा कांग्रेसकै नेता डा रामबहादुर बिसीलाई पराजित गर्दै उनी सांसद बनेका थिए। उपसभामुख भुसाल एक संघीय निर्वाचन भएपश्चात पहिलो पटक चाहना राखेकी छन्। २०७४ को निर्वाचनमा उनी समानुपातिक सांसद बनेकी थिइन्। २०६४ सालको निर्वाचनमा उनी अर्घाखाँची क्षेत्र नं २ बाट निर्वाचित भइन भने २०७० सालको निर्वाचनमा सोही क्षेत्रबाट उनी पराजित भएकी थिइन्। यसपालि उनी प्रत्यक्ष निर्वाचन लड्ने भएकी हुन्। भुसालको चाहना भए टिकट उनले नै पाउने धेरै नेताहरुको भनाई छ। २०७४ को निर्वाचनमा कांग्रेसबाट बिसी उम्मेदवार थिए। उनी वाम गठबन्धनका टोपबहादुर रायमाझीसँग १८ हजार २ सय ९३ मतान्तरले पराजित भएका थिए। रायमाझीले ५० हजार ८ सय ३७ मत ल्याएर विजयी भएका थिए। उनका प्रतिस्पर्धी बिसीले ३२ हजार ५ सय ४४ मत ल्याएका थिए। बिसी दोस्रो संविधानसभा निर्वाचनमा पनि रायमाझीसँगै पराजित भएका थिए। बिसीले गएका निर्वाचनमा आफू पराजित भएकाले आफूले नै टिकट पाउनु पर्ने माग राखेका छन्। नेकपा एमालेले प्रदेश सभा (क) मा चेतनारायण आचार्य र (ख) मा रामजी प्रसाद घिमिरेको नाम सिफारिस गरेको छ। नेपाली कांग्रेसले प्रदेश सभा (क) मा निर्मला क्षेत्री, ताराप्रसाद श्रेष्ठ, तारा प्रसाद फुल्लेल, टिकाराम बन्जाडे र ध्रुब आचार्यको नाम सिफारिस गरेको छ। प्रदेश सभा (ख) मा पुर्व पार्टी सभापतितथा सन्धिखर्क नगरपालिकाका पुर्व नगर प्रमुख कमलप्रसाद भुसाल, शितगंगा नगरपालिकाका पुर्व नगर प्रमुख सुर्य प्रसाद अधिकारी, कांग्रेस प्रदेश सदस्य डाक्टर जयबहादुर टण्डन, कांग्रेस नेताहरु यादवप्रसाद घिमिरे, राजेन्द्र केसी र केशव अधिकारीको नाम कांग्रेसले सिफारिस गरेको छ।"
जलवायु परिवर्तनप्रति राज्य संवेदनशील हुनुपर्छ,"विराटनगर : राज्य संवेदनशील नभएसम्म जलवायु परिवर्तन र यसको असर न्यूनीकरण गर्न नसकिने सरोकारवालाहरूले बताएका छन्। अन्नपूर्ण मिडिया नेटवर्कद्वारा सोमबार आयोजित जलवायु परिवर्तन र शासन विषयक अन्तरक्रिया कार्यक्रममा बोल्दै सरोकारवालाहरूको यस्तो भनाइ आएको हो। राज्यका निकाय गम्भीर नहुँदा नेपालमा प्रत्येक वर्ष बाढी, पहिरोे, डुबान, आगलागी र भुकम्पजस्ता जलवायुजन्य संकटको जोखिम उच्च हुँदै गएको उनीहरूले औंल्याएका छन्। पानीका श्रोतहरू सुक्दै जानु, बालीनालीमा किराको प्रकोप बढ्नु, माटोको उर्वराशक्तिमा ह्रास आउनु र महामारी फैलिनुलगायतका घटनाहरू पनि जलवायु परिवर्तनकै प्रभाव स्वरुप हुने गरेको बताइएको छ। सोमबार आयोजित कार्र्यक्रममा एक प्रतिवेदन प्रस्तुत गर्दै वन विज्ञ प्रमेश्वर पासवानले जलवायु परिवर्तन पछिल्लो समय ठूलो चूनौतीको रुपमा देखा पर्दै गएको बताए। माछापुच्छे्र कालो देखिन थालेको छ। तराईमा शितलहर घट्दो छ। मुस्ताङको स्याउ अमिलो हुन थालेको छ। धानसमेत फल्न थालेको छ, उनले भने, यो सब जलवायु परिवर्तनका कारण भएको हो। विशेषगरी मानवीय गतिविधिका कारण यसको प्रभाव वर्षेनि बढ्दो छ। जलवायु परिवर्तनको प्रभाव स्वरुप २०७० सालमा नेपालको हिमाली क्षेत्रमा पनि औलोका बिरामी देखा परेका थिए। त्यसयता क्रमशः पानीको मुहान सुक्ने, अत्याधिक तापक्रमका कारण फुल ढिलो फुल्ने, समयमा वर्षा नहुने र इनार तथा पोखरीहरू सुक्नेलगायतका घटनाहरू भइरहेका छन्। जलवायु परिवर्तनका कारण भएको तापक्रम वृद्धिले भौतिक र जैविक समेत वातावरणमा नकारात्मक असर पुर्याइरहेको प्रस्तुत प्रतिवेदनले देखाएको छ। प्रतिवेदन अनुसार २०३० सालपछि नेपालमा ८ वटा हिमताल विस्फोटका घटनाहरू भएका छन्। जसमा २०३७ असारमा नाग्मा हिमताल विस्फोट हुँदा तमोर नदीमा आएको अनियन्त्रित बाढीले निकै जनधनको क्षति भएको थियो। त्यसयता २ वर्षअघि आएको बाढीका कारणबाट मात्रै प्रदेश १ को मोरङ, सुनसरी र झापामा ७ हजार ४९२ हेक्टर क्षेत्रफलमा लगाइएको करिब ८ करोड मुल्य बराबरको २८ हजार ४०० टन धानबाली नष्ट भएको थियो। जलवायु परिवर्तनका कारण यी यस्ता घटनाहरू बारम्बार हुने गरेको वातावरण विज्ञहरूले बताएका छन्। तर, मुलुक संघीय संरचनामा रुपान्तरण भइसके पनि कार्यपद्धति भने परम्परागत नै हुँदा जोखिम न्यूनीकरणको सवालमा हालसम्म ठोस प्रयास हुन सकेको छैन। विकासका नाममा वनजंगल मास्ने र पर्यावरणीय पक्षको ख्याल नगरी विकासका योजना अघि बढाउने क्रियाकलापले पनि पछिल्लो समय जोखिम उच्च हुँदै गएको मोरङका प्रमुख जिल्ला अधिकारी काशीराज दाहालले बताए। जलवायु परिवर्तन, यसको असर र जोखिम न्यूनीकरण लगायतका विषयहरू समुदायस्तरमा विस्तारको आवश्यकता छ, उनले भने, स्थानीय पाठ्यक्रममा समावेश गर्ने विषयहरू त छँदैछन्। त्यसबाहेक भौतिक पुर्वाधार निर्माणका क्षेत्रमा पनि यी यस्ता विषय ख्याल गरिनुपर्छ। कार्यक्रममा बोल्दै जलवायुजन्य संकटको जोखिम न्यूनीकरण गर्न वृक्षरोपण कार्यक्रमलाई प्रोत्साहन गर्नुपर्ने प्रदेश १ का पूर्वसामाजिक विकास मन्त्री जीवन घिमिरेले बताए। यसका लागि प्रदेश सरकार र स्थानीय पालिकाले विशेष भूमिका खेल्नुपर्ने उनले जिकिर गरे। पछिल्लो समय वृक्षरोपण फेसन झैं भएको छ। रोपण चाहिँ गर्ने, संरक्षण चाहिँ नगर्ने, उनले भने, रोपणका साथसाथै संरक्षण पनि गरियो भने यसले प्रतिफल दिने हो। यसमा प्रदेश र स्थानीय सरकारको ध्यान आकृष्ट हुनु आवश्यक छ। जलवायु परिवर्तनको प्रभाव र जोखिम मुल्यांकन बाहेक यसको न्यूनीकरणमा सरकारले केही नगरेको पनि होइन। राष्ट्रिय अनुकुलन योजना (२०२१२०५०) बनाएर पछिल्लो समय सरकारले यसको कार्यन्वयनमा विशेष जोड दिएको छ। विश्व बैंकसँग १२ अर्ब बढीको वित्तीय सम्झौता, वृक्षरोपणमा विशेष जोड, चुरे क्षेत्र संरक्षण कार्यक्रम र सार्वजनिक जग्गामा वन विस्तारलगायतका योजना सरकारले अघि सारेको छ। तर, यतिले मात्र जोखिम न्यूनीकरणमा सघाउ नपुग्ने प्रदेश १ का प्रदेशसभा सदस्य कुलप्रसाद साम्बाले बताए। उनले जलवायु परिवर्तनबारे अझै पनि धेरै नागरिकहरू अनभिज्ञ रहेको जिकिर गरे। उनले भने, जलवायुजन्य संकटबाट जोगिन भौतिक विकास र प्राकृतिक वातावरणबीचको अन्तर सम्बन्धलाई बुझ्नुपर्छ। यो आम नागरिकलाई बुझाउनुपर्छ। अनि मात्र प्रभाव न्यूनीकरणमा सघाउ पुग्छ। जलवायु परिवर्तन र जोखिम न्यूनीकरणका निम्ति सरकार दत्तचित्त भएर लागि परेको प्रदेश १ सरकारका वन, वातावरण तथा भुसंरक्षण मन्त्री शेखरचन्द्र थापाले बताए। वातावरण परीक्षणलाई कडाइका साथ लागु गर्दै त्यस अनुसारका प्रदेश संरचना निर्माण गर्ने अभियानमा सरकार लागि परेको उनले जानकारी दिए। यस्तै, अन्नपूर्ण पोस्टका सम्पादक अखण्ड भण्डारीले जलवायु परिवर्तन र यसको प्रभाव न्यूनीकरणमा सञ्चारक्षेत्रको पनि विशेष भूमिका रहेको बताए। उनले सञ्चारमाध्यममा आएका समाचार सामाग्रीले सरकारलाई झक्झक्याउनुका साथै आवश्यक सुझावसमेत दिइरहेको जिकिर गरे। अन्नपूर्ण मिडिया नेटवर्कले विगत २ वर्षदेखि जलवायु परिवर्तनको क्षेत्रमा विशेष अभियान चलाउँदै आएको छ। सोहीअन्तर्गत सोमबार विराटनगरमा सरोकारवालाहरूसँग अन्तरक्रिया कार्यक्रमको आयोजना गरिएको थियो।"
मटिहानीको मखानको कमाल,"ढल्केवर (धनुषा) : सात वर्षअघिसम्मको घर सम्झँदा महोत्तरीको मटिहानी नगरपालिका७ का ५५ वर्षीय विष्णु सहनीको अहिले पनि आँखा रसाउँछ। त्यतिबेला लुगाफाटाको टहरामा गुजारा गरेको कष्टकर जीवनशैली उनी अझै बिर्सेका छैनन्। वर्षायाममा प्लास्टिकको भर र हावाहुरीको समयमा छानो उडाउने डर हुन्थ्यो, विष्णुलाई। छाक टार्न पनि उनलाई निकै धौधौ थियो। तर, पछिल्लो समय विष्णुको परिवारको जीवनशैली फेरिएको छ। गाउँमा अहिले उनले तीन तले पक्की घर ठड्याएका छन्। पुख्र्यौंली तीन धुर घडेरीमा बनेको उनको घर महल जस्तै देखिन्छ। वास्तवमा मेरो लागि यो महल हो। यहाँसम्म कि म आफ्नो घरलाई अहिले गाउँमा टावरै ठान्छु, विष्णु भन्छन् विश्वास गर्नुस् या नगर्नुस्यो सब कमाल मखानको हो। मखान पोखरी वा तालको शान्त पानीमा उम्रने गर्छ। मखान पोखरीभित्र तयार भएपछि मलाह मजदुरले पोखरीमा डुबुल्की लगाएर मखान पानी बाहिर निकाल्छन् र घाममा सुकाउँछन्। त्यसपछि आगोमा भुटेर लावा तयार गरी बेच्ने गरिन्छ। मटिहानी नगरपालिकामा करिब एक सयको हाराहारीमा पोखरी छन्। त्यसमध्ये ५० जतिको पोखरीमा मखान खेती हुने गरेको मटिहानीको अनुमान छ। मखानको लावा देखाउँदै मटिहानी नगरपालिका७ का विष्णु सहनी । मटिहानीका विष्णु विगत १५ वर्षदेखि मखान खेती गर्दै आएका छन्। मखान खेतीले उनको जीवनशैली मात्र फेरिएन कि अहिले गाउँका कतिपयको महाजनसमेत बनेका छन्, विष्णु। उनी १० वर्षअघि अरु साहुको मखान खेतीमा ज्यालामजदुरी गरेर गुजारा गर्थे। त्यसपछि आफैं पोखरी ठेक्का लिएर मखान खेती थालेका उनको जीवनस्तर माथि उठेको छ। सुरुमा अर्कै मालिकको मखान खेतीमा मजदुरी गर्थे। त्यसबेला जसोतसो गुजारा चल्थ्यो। पछि ऋण काढेर आफंै पोखरी ठेक्कामा लिएर मखान खेती सुरु गरेँ, उनी भन्छन् भाग्यले राम्रो साथ दिएर होला फाइदा राम्रो भयो। त्यसपछि त घरपरिवारको दुःखकष्टका दिन हराउँदै गयो। मखान खेतीले आफ्नो परिवारको भविष्य बदलिदिएको विष्णु सुनाउँछन्। पुर्खाैलीको नाममा तीन धुर मात्रै घडेरी थियो। खेतीयोग्य जमिन किनेर अहिले जम्मा १० कट्ठा बनाएको छु। पहिला सरसापटी लिन्थे। अहिले गाउँमा कसैलाई आपत परेको बेला सापटी दिएर सहयोग गरेको छु, विष्णु भन्छन् यो नै मैले मखानबाट गरेको प्रगति हो। मलाई मखानले दिएको उपहार हो। मिहिनेत र कडा परि श्रम गर्नुपर्ने मखान खेतीले आम्दानी राम्रो भएपछि दुःख कष्ट हराउने गरेको उनी बताउँछन्। उनले तीन वर्षदेखि जानकी मखाना तथा डेरी उद्योग दर्ता गराएर व्यावसायिक रूपमै मखान उत्पादन गरेर बिक्री वितरण गरिरहेका छन्। धनुषाको महेन्द्रनगरस्थित अजगेवामा विष्णुले वार्षिक ४ लाख रुपैयाँको दरले ५ बिघा खेत ठेक्कामा लिएर पोखरी खनाएका छन्। त्यहाँ पोखरी खनाउन ५ लाख जति लाग्यो। ३ बिघाको पोखरी मटिहानीमै ५ वर्षका लागि ठेक्कामा लिएको छु, विष्णु भन्छन् सिजनमा मखान उत्पादन र बाँकी समयमा माछा पालन गरेर आम्दानी गर्छु। आफूले बर्सेनि १ सय २० क्वीन्टल मखान निकालिरहेको उनी बताउँछन्। अहिले मखानको बजार भाउ ५ सय रुपैयाँ प्रतिकिलो रहेको विष्णु सुनाउँछन्। विष्णुको परिवारमा उनको श्रीमती, ३ छोरा र १ छोरी छन्। मखान खेतीमा परिवारका सबै सदस्यको भरपुर सहयोग रहेको उनी सुनाउँछन्। भारतीय बजार नजिकै रहेकोले मखानको बजारीकरणमा समस्या भइरहेको उनको दुखेसो छ। हामी मिहिनेत गरेर मखान उत्पादन गर्छौं। कतिपयले सीमा पारिबाटै किनेर यता बिक्री गर्छन्। त्यसले यताको बजार भाउ डाउन हुन्छ, उनी भन्छन् मिहिनेत हामीजस्ता किसानले गर्छ अनि अधिक फाइदा भारतबाट ल्याउने बलेकियाले लिन्छ। काँचो मखानलाई भुटेर लावा तयार गर्दै मटिहानी नगरपालिका७ का तेजनारायण सहनी र उनका परिवार । मटिहानीकै तेजनारायण सहनी पनि आफैं पोखरी ठेक्कामा लिएर मखान खेती गर्छन्। उनको उमेर ५२ वर्षका भए। उनी तीन पुस्तादेखि मखान खेती गर्दै आएका छन्। पहिला बुवाबाजेले अर्कामा ज्याला मजदुरी गरेर मखान निकाल्थे। म पनि धेरै वर्ष महाजनहरूमै मजदुरी गरेर मखान निकाल्दै आएको थिएँ। बुझ्दै गएपछि अहिले आफैंले पनि पोखरी ठेक्का लिएको छु। महाजनको पनि काम गर्छु, तेजनारायण भन्छन् व्यावसायिक खेती गर्न सके मखानबाट आम्दानी राम्रो हुन्छ। तर, हामीलाई पुँजीको अभाव छ। तेजनारायणले धीरापुरमा वर्षको ३ लाखका दरले ३ बिघामा दुईवटा पोखरी ठेक्कामा लिएका छन्। पुँजीको अभावमा मखान खेतीबाट खासै प्रगति गर्न नसके पनि उनको परिवारको आर्थिकस्तर उकासिएको छ। जीवनशैली बदलिएको छ। उनको श्रीमती, छोरा पनि मखान उत्पादनमा खटिएका छन्। अर्काकोमा मजदुरी गर्नुभन्दा आफैं पोखरी ठेक्का लिएर मिहिनेत गर्नाले राम्रो आम्दानी हुँदो रहेछ, उनले भने। त्यस्तै, अर्का ३५ वर्षीय राकेश सहनी पनि आफ्नै पोखरीमा मखान खेती गरिरहेका छन्। ५ बिघा निजी जग्गामा उनले ६ वटा पोखरी निर्माण गरेका छन्। राकेशले मखान खेतीसँगै मटिहानी बजारमा हार्डवेयर पसल सञ्चालन गरिरहेका छन्। उनले गरेको मखान खेतीको रेखदेख उनका ५८ वर्षीय काका रुदल सहनीले गर्छन्। आफ्नो तीन पुस्तादेखि मखान खेती गर्दै आएको सम्झना छ, रुदललाई। मेरो आफ्नो थोरै जग्गा छ। त्यसमा तरकारी नै उब्जाउँछु। हरेक सिजनमा भतिजोकै पोखरी रेखदेख गर्छु, रुदल भन्छन् मखान खेती हाम्रो पुस्तैनी पेसा हो। ६ वटा पोखरीबाट ६० क्वीन्टलको हाराहारीमा मखान उत्पादन हुने गरेको रुदल सुनाउँछन्। मिहिनेत भएअनुसारको उत्पादन हुने उनी बताउँछन्। मखान खेतीमै आत्मनिर्भर बन्न सकिन्छ। तर, मिहिनेतअनुसारको अहिले बजार भाउ छैन, उनी भन्छन्, मखान कृषकको बजारीकरणको अवस्था ठीक छैन। व्यवस्थित गर्नेतर्फ कसैले चासो देखाउँदैनन्। मखान कृषकलाई हौसला बढाउने खालका कुनै कार्यक्रमहरू आउन नसक्दा धेरै यो पेसाबाट पलायन भएको उनको बुझाइ छ। मखान खेती गर्न कठिनाइ भए पनि बिक्रीवितरण प्रहरी प्रशासनले दिने अनावश्यक दुःखले थप समस्या भएको मटिहानी७ का स्थानीय कृषक महेश सहनी बताउँछन्। आफंैले उत्पादन गरेको मखान जनकपुरसम्म पुर्याउन पनि प्रहरी बाधक बनेको महेशको दुखेसो छ। ज्यालामा साहुको मखान भुटेर लावा तयार गर्दै कुश्मा खातुन र उनकी दुई छोरी । मैले व्यवसायै दर्ता गराएर मखान खेती गरेको छु। तापनि प्रहरीले अनावश्यक बाधा अड्चन खडा गर्छन्। भारतबाट ल्याएको हो भनेर मखान खोस्नेसम्म धम्की दिन्छन्, महेश भन्छन्, आफूले त्यत्रो मिहिनेत गरेर उत्पादन गरेको सामान पनि सहजै बेच्न नपाउने ? पोषक तत्त्वले भरिपूर्ण मखान तराई क्षेत्रमै बढी उत्पादन हुने गरेको छ। महोत्तरी जिल्लामै सबैभन्दा बढी मखान मटिहानीबाट उत्पादन हुँदै आएको छ। धार्मिक धरोहर मानिने मटिहानी मखानले पनि परिचित छ। मटिहानी७ मा दर्जन घरपरिवार मखान खेतीमा निर्भर छन्। यहाँबाट बर्सेनि कम्तिमा ४ सय क्वीन्टल मखान निर्यात हुने गरेको मखान कृषकहरूको दाबी छ। उनीहरूले उत्पादित मखान जनकपुरका व्यापारीसँग बिक्री गरिरहेका छन्। कतिपय कृषकहरू मागअनुसार काठमाडौं, पोखरा, नारायणघाटसम्म पुर्याइदिने स्थानीय युवा राकेशकुमार राना बताउँछन्। ज्यालामा मखान यतिबेला पोखरी वा तलाउबाट मखान घर भित्त्याउने समय छ। अहिले सहनी टोलका मखान कृषकहरूलाई मखान तयारी गर्न भ्याइनभ्याइ छ। सोही टोलकी ५५ वर्षीया कुश्मा खातुन मखान भुट्नमा व्यस्त छिन्। उनलाई तीन छोरीले सघाइरहेका छन्। कुश्मा मजदुर हुन्। उनी २५ वर्षदेखि साहुमहाजनको मखान तयारी गर्ने काममा मजदुरी गर्दै आएकी छन्। अहिले उनी महेन्द्र सहनीमा ज्याला मजदुरी गरिरहेकी छन्। मखान तयारीको काममा ज्यालामा मजदुरी गर्छु। महाजनले १२० किलो काँचो मखान दिन्छन्। हामी भुटभाट गरी तयारी गरेर महाजनलाई ४० किलो मखान दिनुपर्छ, कुश्मा भन्छिन् बाँकी ५१० किलो मखान नै हाम्रो ज्याला हो। त्यो बेचेर घरपरिवार चलाइरहेको छु। १२० किलो काँचो मखानलाई तयारी पार्दा ५० किलोको हाराहारीमा मखान निस्कने गरेको उनी सुनाउँछिन्। मखान तयारीमा प्रयोग हुने भाँडाकुँडा र दाउरा आफै किन्नुपरेको कुश्मा बताउँछिन्। उनको ६ छोरी छन्। ३ छोरीको कुश्माले विवाह गरिसकेकी छिन्। मखान भुट्न निरन्तर आगो नजिक बस्नुपर्छ। त्यो काममा घरमा रहेको ३ छोरीले मलाई सहयोग गर्छिन्, कुश्मा भन्छिन् काँचो मखान भुटेर तयारी गर्न कम्तीमा ३ दिन लाग्छ। मिथिलामा मखानको महत्त्व मखानको धार्मिक महत्त्वसँगै साँस्कृतिक महत्त्व पनि उत्तिकै छ। मिथिला क्षेत्रको सुप्रसिद्ध तिथि कोजाग्रत अर्थात् आश्विन पूर्णिमाका दिन मधुर, मखान तथा पान खाने प्रचलन छ। मिथिलाको पहिचानको विषयमा भनिन्छ, पगपग पोखरी, माछ मखान अर्थात् यस क्षेत्रको पहिचान पोखरी, माछा र मखानसँग जोडिएको छ। कोजाग्रत पूर्णिमाको दिन मिथिलाञ्चलमा पान, मखान र मघुर मिष्ठानको वर्षा गर्ने चलन छ। यस पर्वमा खास गरेर नवविवाहितको घरमा ससुरालीबाट पान मखानसहितको पाहुर जाने गर्छ। नवविवाहित पुरुषको घरमा यसको आयोजना हुन्छ। ससुरालीबाट आएको चिउरा, दही, पान, मखान, मधुर, मिष्ठान कुटुम्ब तथा छरछिमेकमा बाड्ने चलन छ। कोजाग्रत पूर्णिमाका दिन महोत्तरीको रतौलीबाट रामजानकीका लागि पाहुर आउने परम्परा छ। त्यसमा पनि मखान अनिवार्य राखिने भएकोले पनि मिथिलामा मखानको निकै महत्त्व रहेको बताउँछन्, पण्डित गिरी। स्वास्थ्यका लागि लाभदायक भुटेको मखानलाई फोडेर लावा निकाल्ने तयारी गर्दै स्थानीय मखान कृषक । मखानलाई आफ्नो आहारामा नियमित रूपमा उपयोग गर्न सके थुप्रै फाइदा हुने चिकित्सक बताउँछन्। मखान नियमित खानाले मुटु र मिर्गौलालाई फाइदा गर्ने जानकारहरू बताउँछन्। यसको नियमित सेवनले रक्तचाप नियन्त्रणमा हुन्छ। शरीरमा कोलेस्ट्रोलसमेत बढ्न पाउँदैन। मखानमा प्रशस्त एन्टिअक्सिडेन्ट पाउने भएकोले सबै उमेर समूहका लागि सजिलै पच्ने खालको हुन्छ। यसको सेवनले पाचन प्रणालीसमेत सुध्रिँदै जाने गरेको चिकित्सक बताउँछन्। यसरी गरिन्छ मखान खेती सुरुमा खेती नभएको पोखरीमा असोजमा मखानको बीउ छर्किनुपर्छ। उक्त बीउ पुसमाघ मसान्ततिर उम्रिन थाल्छ। त्यो बीउलाई धान रोपेजस्तै फागुनचैतमा पोखरीमा रोप्नुपर्छ। त्यसका लागि पोखरीमा कम्तिमा ३ फिट पानी हुनुपर्छ। रोपेको एकदुई महिनासम्म पोखरीमा राम्रो हेरचाह गर्नुपर्छ। मटिहानीका विष्णु सहनी भन्छन् साउनभदौंमा पोखरीमा मखान तयार हुन्छ। सामान्यतया मखानको फसल तयार हुन ८ महिना लाग्छ। तर, केही जातको मखाना त्योभन्दा कम समयमै उत्पादन गर्न सकिन्छ। विशेषगरी पोखरी तलाउमा गरिने मखान खेतीमा सुरुमा केही मिहिनेत र खर्च गर्नु परे पनि पछि थोरै मिहिनेतमा प्रशस्त र लगातार आयआर्जन गर्न सकिन्छ। मखान खेतीमा ह्रास यहाँका मखान कृषकहरूले माछापालनलाई वैकल्पिक पेसा बनाएका छन्। उनीहरूले भदौंअसोजसम्ममा पोखरीबाट मखान निकाली सकेपछि माछा हाल्छन्। मखानको बिरुवा लगाउने फागुनसम्म माछा निकालेर बिक्री गरिसकेका हुन्छन्, उनीहरू। पछिल्लो समय त्यस भेगका धेरै कृषकहरू मखान खेती छाडेका छन्। आम्दानीका लागि खुला ठाउँमा पोखरी बनाइ माछा पालन थालेपछि मखानखेती लोप हुन थालेको हो। मटिहानी७ सहनीटोलका हरेकजसो घरधुरीले मखान खेती गर्दै आएका थिए। तर, केही वर्षयता यहाँका धेरैले मखान खेती छोडेको विष्णु बताउँछन्। उनी भन्छन् अहिले त्यही १० घर जति हामी मखान खेती गरिरहेका छौं। मखान बेचेर मटिहानी नगरपालिका७ मा विष्णुले ठड्याएको तीनतल्ले घर । किसानलाई आधुनिक रूपले मखान उत्पादन गराउनतर्फ सरकारले ठोस प्याकेजसहितको योजना ल्याउनुपर्ने आवश्यक रहेको विष्णुको बुझाइ छ। केही वर्षअघिसम्म मात्रै मखानको बजारमा वृद्धि हुन थालेपछि उनीहरू मखान खेती गरी राम्रो आम्दानी लिन अग्रसर भएका थिए। तर, मीठो खाद्य पदार्थका रूपमा रहेको मखान मटिहानी नजिकै रहेको भारतीय बजार मधवापुरबाट समेत खुला रूपमै आयात हुन थालेपछि यहाँका किसान हतोसाहित भएको मखान कृषक तेजनारायण सहनी बताउँछन्। सरकारले मखान खेती गर्न बीउ, पुँजी, पोखरी निर्माणमा अनुदान, उत्पादन वस्तु बेच्न व्यवस्थित बजारीकरणको व्यवस्थालगायतका कार्यक्रमहरू ल्याउनुपर्ने उनको तर्क छ। मखानको बजारीकरणको अवस्था राम्रो रहेको बताउँछन्, महोत्तरी उद्योग वाणिज्य संघ मटिहानीका निवर्तमान अध्यक्ष मोहन गुप्ता। यता, मटिहानीका मेयर हरिप्रसाद मण्डलले मखान खेती र मखान कृषकलाई प्रोत्साहित गर्न यस वर्षको नीति योजनामै केही कार्यक्रम राखेको बताउँछन्।"
अपराधलाई राजनीतिको जलप,"कोही किन राजनीतिमा आउँछ ? यो प्रश्नको उत्तर पहिले र अहिले फरक छ। पहिला प्रजातन्त्रका लागि संघर्ष गर्नु नै राजनीतिमा प्रवेश गर्नु थियो। निष्ठा, आदर्श, त्याग र समर्पण अनि सिद्धान्त राजनीतिमा नभई नहुने तत्त्व थिए। हुन् पनि। आज भने राजनीतिमा प्रवेशको कारण निकै भिन्न भइसक्यो। जोसँग धन छ ऊ सजिलै राजनीतिमा प्रवेश गर्ने जामाना आएको छ। बाहुबलीहरू पनि सजिलै राजनीतिमा लागिरहेका छन्। झन् त्यसभन्दा डरलाग्दो त आफूले गरेका अपराधहरूको ढाकछोपका लागि राजनीति प्रवेश गर्ने वा राजनीतिलाई हतियार बनाउने प्रवृत्ति घातक रूपमा देखा परिरहेको छ। आउँदो मंसिर ४ गते हुने प्रदेशसभा, प्रतिनिधिसभा निर्वाचनका लागि विभिन्न राजनीतिक दलबाट भएका उम्मेदवारहरूको सूची हेर्ने हो भने राजनीति जनताको सेवा गर्ने माध्यमभन्दा अपराधको दोषमुक्तिको सबैभन्दा शक्तिशाली माध्यम हो भन्ने पुष्टि हुँदैछ। कर्तव्य ज्यानमुद्दामा अभियुक्त भएर पुर्पक्षका लागि थुनामै रहेका मोहम्मद अफताव आलम नेपाली कांग्रेसबाट उम्मेदवारका लागि सिफारिस भएका छन्। उनी उम्मेदवार भइहालेका छैनन् र चुनाव जित्ने परैको कुरा भइहाल्यो। तर पार्टीले यस्ता व्यक्तिलाई उम्मेदवार बनाउन सिफारिस गरेर दिन खोजेको संकेत भयंकर खतरनाक हो। लोकतन्त्रमा त जनताले मन पराएका व्यक्तिलाई प्रतिनिधि बनाउन प्रयास गर्ने हो, तर सिफारिसकर्ता रौतहटका कांग्रेसीले जनताको भावनाको मात्रै खिल्ली उडाएका छैनन् कि यो देशमा कानुनी राज चल्दैन, हाम्रो हुकुमको शासन हुन्छ भन्ने हुँकार गरेका छन्। आलम बम विस्फोटमा संलग्न रहेको र घाइतेलाई जिउँदै इँटाभट्टामा हालेको आरोपमा पुर्पक्षका लागि जेलमा छन्। २०७४ को चुनाव जितेका उनको सांसद पद निलम्बनमै छ। विजय गच्छदार प्रधानमन्त्री निवास बालुवाटारको जग्गा व्यक्तिलाई बिक्री गर्न दिने प्रक्रियामा सामेल भएको आरोप खेपिरहेका तत्कालीन मन्त्री हुन्। कांग्रेसजनले उनलाई पनि आउँदो चुनावमा उम्मेदवार बनाउन सिफारिस गरेर नेताहरूले देशै बेच्छन् भन्ने टिप्पणीलाई नै पुष्टि गराउन खोजेका छन्। अझ कतै उनलाई उम्मेदवार पो पार्टीले बनाउँदैन कि भन्ने भयले नै हुनुपर्छ, उनीबाहेक अरूको नाम सुनसरी३ को कांग्रेस क्षेत्रीय समितिले सिफारिस गरेकै छैन। आलम जस्तै उनी पनि निलम्बनमा परेका सांसद हुन्। एमाले गोरखाले गुन्डागर्दीमा संलग्न र अकुत सम्पत्ति आर्जन गरेको अभियोग लागेका मिलन गुरुङलाई उम्मेदवार सिफारिस गरेको छ। कैलाली टीकापुर नरसंहारका प्रमुख अभियुक्त रेशम चौधरी जेलमै छन् र त्यहीबाट पार्टी खोलेर स्थानीय तहमा आफ्ना उम्मेदवार जिताइसके। कानुनविद्हरूका अनुसार फौजदारी अभियोग लागेर जेल परेको व्यक्ति उम्मेदवार हुन पाउँदैन। अभियोग लागेर बाहिरै रहेको चाहिँ हुन सक्छ भन्छन् विज्ञहरू। तर, कानुनको त्यो छिद्रबाट आपराधिक चरित्रको बात लागेको व्यक्तिलाई खुलमखुल्ला नेता बनाउने धृष्टता भनेको कानुनी राजको मान्यता विपरीत हो। अदालती फैसलाले निर्दाेष सावित गर्दा फरक तर, दोषमुक्त नहुँदै र कानुनी प्रक्रिया बाँकी छँदै चुनावमा लैजान खोज्नु विधिलाई नपर्खनुमात्रै होइन, घोर अनैतिक र आपत्तिजनक व्यवहार हो। राजनीति र अपराध फरक मात्रै होइन, दुई विपरीत ध्रुव हुन्। तर, अपराध गरेपछि चोख्याउने सबल बाटो राजनीतिलाई बनाउन खोज्ने अभीष्ट लोकतन्त्रका लागि घातक छ। राजनीतिमा त्यस्ता घातक व्यक्तिहरूका लागि ठाउँ हुनु हुँदैन, जसले जनतालाई जिउँदै इँटाभट्टामा जलाउँछ। राज्यको सम्पत्ति व्यक्तिलाई बिक्री गर्ने प्रक्रियामा सामेल हुन्छ र गुन्डागर्दी गरेर कालोधन जम्मा गर्छ। यिनै र यस्तै नालायकी प्रवृत्तिका कारण नै मुलुकमा प्रमुख दलहरूप्रति नागरिकको घोर निराशा र स्वतन्त्र व्यक्तिहरूप्रति आशा पलाएको हो। स्वतन्त्र व्यक्ति उम्मेदवार हुनु वा जित्नुले लोकतन्त्रलाई अप्ठेरो पार्दैन, तर दलीय व्यवस्थामा दलभन्दा व्यक्ति हाबी हुनु चाहिँ मुलुकका लागि हितकर होइन। प्रमुख दलहरूले धनवान्, बलबान् र त्यसैको आडमा अपराधकर्म गर्न सक्ने व्यक्तिका भरमा चुनाव पनि जित्लान् तर त्यसमा लोकतन्त्रले हार्छ। राजनीतिलाई अपराधको जलप बनाइयो भने मुलुकको संघीय लोकतान्त्रिक गणतन्त्रात्मक व्यवस्था कमजोर हुन्छ। झन्झन् राजनीतिमा हिंसात्मक र भ्रष्ट व्यक्तिको बोलवाला हुन्छ। गच्छदार, आलमलगायतको उम्मेदवारी सिफारिसले वास्तवमै यो व्यवस्थामाथिको आस्थामाथि चोट पुर्याएको छ। आपराधिक प्रवृत्तिका व्यक्तिहरूलाई हौस्याएको छ। अपराधलाई राजनीतिको जलप लगाउने अनैतिक प्रवृत्ति नेपाली जनतालाई किमार्थ स्वीकार्य छैन।"
शीर्ष नेता को कहाँबाट सिफारिस ?,"काठमाडौं : नेपाली कांग्रेसका सभापति एवं प्रधानमन्त्री शेरबहादुर देउवा प्रतिनिधिसभाको आगामी निर्वाचनका लागि गृहजिल्ला डडेलधुराबाट एकल उम्मेदवारका रूपमा सिफारिस भएका छन्। यता प्रमुख प्रतिपक्ष दलका नेता एवं नेकपा एमालेका अध्यक्ष केपी शर्मा ओली पनि झापा क्षेत्र नम्बर ५ बाट सिफारिस भए। देउवा र ओली एकै ठाउँबाट मात्रै एकल सिफारिस भएका छन् भने नेकपा माओवादी केन्द्रका अध्यक्ष पुष्पकमल दाहाल प्रचण्ड, नेकपा एकीकृत समाजावादीका अध्यक्ष माधवकुमार नेपाल र जनता समाजवादी पार्टीका अध्यक्ष उपेन्द्र यादव भने धेरै ठाउँबाट सिफारिसमा परेका छन्।प्रचण्ड चितवन ३ र गोरखा २ बाट सिफरिसमा परेका छन्। नेपाल रौटहतको क्षेत्र नम्बर १ र ४ बाट सिफारिस भएका छन्। यादव त ६ ठाउँबाट सिफारिस भएका छन्। कांग्रेस डडेलधुराले प्रदेश क र ख क्षेत्रीय समितिले शेरबहादुर देउवालाई सर्वसम्मत रूपमा प्रतिनिधिसभाको उम्मेदवार बनाउने निर्णय गरेको हो। प्रतिनिधिसभातर्फ डडेलधुरामा एउटा मात्रै निर्वाचन क्षेत्र छ। कांग्रेसका सभापति समेत रहेका देउवा २०४८ सालदेखि डडेलधुराबाट लगातार चुनाव जित्दै आएका छन्। झापा क्षेत्र नम्बर ३ समितिको बैठकले प्रतिनिधिसभा सदस्य प्रत्यक्षतर्फ पूर्व महामन्त्रीसमेत रहेका कृष्णप्रसाद सिटौलाको नाम सर्वसम्मत सिफारिस गरेको क्षेत्रीय सभापति गणेश पोखरेलले जानकारी दिए। नेता सिटौला ७ औं पटक यस क्षेत्रबाट उठ्न लागेका हुन्। झापा क्षेत्र नम्बर १ बाट प्रतिनिधिसभाका लागि नेपाली कांग्रेसका महामन्त्री विश्वप्रकाश शर्माको नाम सर्वसम्मत सिफारिस भएको छ। क्षेत्र नम्बर १ को बैठकले शर्माको नाम सर्वसम्मत सिफारिस गरेको क्षेत्रीय सभापति इन्द्र बुढाथोकीले बताए। शर्मा यसअघि झापा क्षेत्र नम्बर १ बाटै २०७० र २०७४ मा पनि प्रतिनिधिसभाको निर्वाचनमा प्रतिस्पर्धी थिए। धेरै स्थानबाट सिफारिस भएकाहरू कांग्रेसका उपसभापति पूर्णबहादुर खड्काको नाम सुर्खेत निर्वाचन क्षेत्र नम्बर १ बाट र बाँके क्षेत्र नम्बर ३ बाट प्रतिनिधिसभा सदस्य उम्मेदवारमा सिफारिस भएको छ। नेपाली कांग्रेसकी केन्द्रीय सदस्य डा आरजु राणा देउवाको नाम पनि अहिलेसम्म पाँच क्षेत्रबाट सिफारिस भएको छ। राणा बाग्लुङ क्षेत्र नम्बर २ मा पनि सिफारिसमा परेकी छन्। राणासहित १० जनाको नाम प्रतिनिधिसभा निर्वाचनको प्रत्यक्ष उम्मेदवारका लागि सिफारिस गरेको हो। त्यसैगरि उनी कैलाली क्षेत्र नम्बर ५, बर्दिया क्षेत्र नम्बर २ र बाँके क्षेत्र नम्बर ३ बाट प्रत्यक्षमा लड्न सक्ने गरी उम्मेदवार सिफारिस भएकी छन्। कैलाली ५ बाट राणाको नाम एकल उम्मेदवारका रूपमा सिफारिस गरिएको छ भने बाँकेको क्षेत्र नम्बर ३ बाट उनीसहित उपसभापति पूर्णबहादुर खड्का र सहमहामन्त्री किशोरसिंह राठौरको नाम पनि सिफारिस गरिएको छ। राणा २०७० सालको चुनावमा डडेल्धुराबाट समानुपातिक तर्फबाट संविधानसभा सदस्य बनेकी थिइन्। राणा ०७४ को निर्वाचनमा पनि क्षेत्र नम्बर ५ बाटै उम्मेदवार थिइन्। कांग्रेस महामन्त्री गगन थापाको निर्वाचन क्षेत्र काठमाडौं ४ हो। सोही निर्वाचन क्षेत्रबाट उनी दुई दुईपटक सांसद भइसकेका छन्। थापा पनि ३ ठाउँमा सिफारीसमा परेका छन्। सर्लाही क्षेत्र नम्बर ४ बाट कांग्रेसले पनि गगन थापालाई उम्मेदवार सिफारिस गरेको छ। ओली सर्वसम्मत एमालेका अध्यक्ष ओली झापा५ बाट प्रतिनिधिसभा उम्मेदवारमा सर्वसम्मत सिफारिस भएका छन्। क्षेत्रीय समितिको बैठकले ओलीको नाम सर्वसम्मत सिफारिस गरेको झापा५ का एमाले इन्चार्ज होम थापाले बताए। ओली २०७४ सालको चुनावमा ५७ हजार १ सय ३९ मत ल्याउँदै प्रतिनिधिसभा सदस्यमा निर्वाचित भएका थिए। एमालेका उपाध्यक्ष सुवासचन्द्र नेम्बाङ इलाम २, उपाध्यक्ष विष्णु पौडेल रूपन्देही २, उपाध्यक्ष सुरेन्द्र पाण्डे चितवन १ बाट सिफारिस भएका छन्। महासचिव शंकर पोखरेल दाङ २ बाट सर्वसम्मत सिफारिस भएका छन्। उपमहासचिव प्रदीप ज्ञवाली गुल्मी १ बाट सिफारिस भएका छन्। उपमहासचिव पृथ्वी सुब्बा गुरुङले प्रतिनिधिसभा भन्दा प्रदेशसभा रोजेका छन्। उनी लम्जुङको प्रदेश ख बाट सिफारिस भएका छन्। एमालेका प्रचार विभाग प्रमुख समेत रहेका गुरुङ गण्डकी प्रदेशका पूर्व मुख्यमन्त्री पनि हुन्। सचिव लेखराज भट्ट कैलाली ४, टोपबहादुर रायमाझी अर्घाखाची, गोकर्ण विष्ट गुल्मी २ बाट सिफारिस भएका छन् भने सचिव रघुविर महासेठको धनुषा ४, छविलाल विश्वकर्माको रूपन्देही १ सिफारिस भएको छ। अछाम १ बाट एमाले नेता डा भीमबहादुर रावलको नाम प्रतिनिधिसभा प्रत्यक्षतर्फ सर्वसम्मत सिफारिस भएको छ। नेकपा एकीकृत समाजवादी पार्टीका अध्यक्ष माधवकुमार नेपालको नाम रौतहटका २ वटा निर्वाचन क्षेत्रबाट सिफारिस भएको छ। पूर्व प्रधानमन्त्री नेपालको नाम आगामी प्रतिनिधिसभा सदस्य निर्वाचनको उम्मेदवारका लागी क्षेत्र नम्बर १ र ४ बाट सिफारिस भएको हो। त्यस्तै माओवादी केन्द्रका अध्यक्ष दाहालको नाम चितवनको क्षेत्र नम्बर ३ बाट सिफारिस भएको छ। त्यसैगरि गोरखा क्षेत्र नम्बर २ बाट पनि उनको नाम सिफारिस गरिएको माओवादी पार्टी कार्यालयले जनाएको छ। पार्टीको जिल्ला समन्वय समितिले अध्यक्ष दाहालको नाम क्षेत्र नं १ बाट सिफारिस गरेको छ। लोकतान्त्रिक समाजवादी पार्टी (लोसपा)का अध्यक्ष महन्थ ठाकुर बारा क्षेत्र नं ४ बाट प्रतिनिधिसभा सदस्यका उम्मेदवारमा सिफारिस भएका छन्। सोमबार बसेको क्षेत्रीय बैठकले पार्टी अध्यक्ष ठाकुर सहित ४ जनाको नाम सिफारिस गरेको हो। धनुषा प्रतिनिधिसभा निर्वाचनका क्षेत्र ३ बाट लोकतान्त्रिक समाजवादी पार्टीको तर्फबाट राजेन्द्र महतोको नाम सिफारिस भएको छ। जनता समाजवादी पार्टीका अध्यक्ष उपेन्द्र यादवको नाम तराईका पाँच जिल्लाबाट सिफारिस भएको छ। धनुषा, सप्तरी, सिरहा, बारा र मोरङका ६ निर्वाचन क्षेत्रबाट प्रतिनिधिसभाको चुनावको पार्टीको तल्लो कमिटिले सिफारिस गरेको छ। जनता समाजवादी पार्टीका केन्द्रीय अध्यक्ष उपेन्द्र यादव मोरङ क्षेत्र नम्बर ५ बाट प्रतिनिधिसभा सदस्यको उम्मेदवार सिफारिस भएका छन्। धनुषाको क्षेत्र नम्बर ३, बारा निर्वाचन क्षेत्र नम्बर २ र ३, सिरहा क्षेत्र नम्बर १ र २ बाट जुपा अध्यक्ष नाम केन्द्रमा पठाइएको छ। स्थायी समिति सदस्य एवं संगठन विभाग प्रमुख खगराज अधिकारीको प्रतिनिधिसभा र प्रदेश सभामा दुबैमा सिफारिस भएको छ। स्थायीसमिति सदस्य एवं पुराना नेता गुरु बराल पनि प्रदेश सभामा सिफारिस भएका छन्। उनी मोरङ ६ कबाट सिफारिसमा परेका छन्। सुनसरी क्षेत्र नम्बर १ बाट जयकुमार राइको एकल नाम सिफारिस भएको छ। सुनसरी १ बाट निर्वाचन लडन इच्छा राखेका प्रदेश १ का पूर्व मुख्यमन्त्री भीम आचार्य भने सिफारिसमा अटाएनन्। यस अगाडीको २०७४ को निर्वाचनमा जसपाका संघीय परिषद अध्यक्ष अशोक राईलाइ २२ हजार मत अन्तरले पराजित गरेका राईलाइ पुन प्रतिनिधिसभा सदस्यमा निर्वाचनमा उठनका लागि एकल नाम सिफरिस गरिए पछी उनको टिकट निश्चित झै भएको छ।"
मटिहानीको मखानको कमाल,"ढल्केवर (धनुषा) : सात वर्षअघिसम्मको घर सम्झँदा महोत्तरीको मटिहानी नगरपालिका७ का ५५ वर्षीय विष्णु सहनीको अहिले पनि आँखा रसाउँछ। त्यतिबेला लुगाफाटाको टहरामा गुजारा गरेको कष्टकर जीवनशैली उनी अझै बिर्सेका छैनन्। वर्षायाममा प्लास्टिकको भर र हावाहुरीको समयमा छानो उडाउने डर हुन्थ्यो, विष्णुलाई। छाक टार्न पनि उनलाई निकै धौधौ थियो। तर, पछिल्लो समय विष्णुको परिवारको जीवनशैली फेरिएको छ। गाउँमा अहिले उनले तीन तले पक्की घर ठड्याएका छन्। पुख्र्यौंली तीन धुर घडेरीमा बनेको उनको घर महल जस्तै देखिन्छ। वास्तवमा मेरो लागि यो महल हो। यहाँसम्म कि म आफ्नो घरलाई अहिले गाउँमा टावरै ठान्छु, विष्णु भन्छन् विश्वास गर्नुस् या नगर्नुस्यो सब कमाल मखानको हो। मखान पोखरी वा तालको शान्त पानीमा उम्रने गर्छ। मखान पोखरीभित्र तयार भएपछि मलाह मजदुरले पोखरीमा डुबुल्की लगाएर मखान पानी बाहिर निकाल्छन् र घाममा सुकाउँछन्। त्यसपछि आगोमा भुटेर लावा तयार गरी बेच्ने गरिन्छ। मटिहानी नगरपालिकामा करिब एक सयको हाराहारीमा पोखरी छन्। त्यसमध्ये ५० जतिको पोखरीमा मखान खेती हुने गरेको मटिहानीको अनुमान छ। मखानको लावा देखाउँदै मटिहानी नगरपालिका७ का विष्णु सहनी । मटिहानीका विष्णु विगत १५ वर्षदेखि मखान खेती गर्दै आएका छन्। मखान खेतीले उनको जीवनशैली मात्र फेरिएन कि अहिले गाउँका कतिपयको महाजनसमेत बनेका छन्, विष्णु। उनी १० वर्षअघि अरु साहुको मखान खेतीमा ज्यालामजदुरी गरेर गुजारा गर्थे। त्यसपछि आफैं पोखरी ठेक्का लिएर मखान खेती थालेका उनको जीवनस्तर माथि उठेको छ। सुरुमा अर्कै मालिकको मखान खेतीमा मजदुरी गर्थे। त्यसबेला जसोतसो गुजारा चल्थ्यो। पछि ऋण काढेर आफंै पोखरी ठेक्कामा लिएर मखान खेती सुरु गरेँ, उनी भन्छन् भाग्यले राम्रो साथ दिएर होला फाइदा राम्रो भयो। त्यसपछि त घरपरिवारको दुःखकष्टका दिन हराउँदै गयो। मखान खेतीले आफ्नो परिवारको भविष्य बदलिदिएको विष्णु सुनाउँछन्। पुर्खाैलीको नाममा तीन धुर मात्रै घडेरी थियो। खेतीयोग्य जमिन किनेर अहिले जम्मा १० कट्ठा बनाएको छु। पहिला सरसापटी लिन्थे। अहिले गाउँमा कसैलाई आपत परेको बेला सापटी दिएर सहयोग गरेको छु, विष्णु भन्छन् यो नै मैले मखानबाट गरेको प्रगति हो। मलाई मखानले दिएको उपहार हो। मिहिनेत र कडा परि श्रम गर्नुपर्ने मखान खेतीले आम्दानी राम्रो भएपछि दुःख कष्ट हराउने गरेको उनी बताउँछन्। उनले तीन वर्षदेखि जानकी मखाना तथा डेरी उद्योग दर्ता गराएर व्यावसायिक रूपमै मखान उत्पादन गरेर बिक्री वितरण गरिरहेका छन्। धनुषाको महेन्द्रनगरस्थित अजगेवामा विष्णुले वार्षिक ४ लाख रुपैयाँको दरले ५ बिघा खेत ठेक्कामा लिएर पोखरी खनाएका छन्। त्यहाँ पोखरी खनाउन ५ लाख जति लाग्यो। ३ बिघाको पोखरी मटिहानीमै ५ वर्षका लागि ठेक्कामा लिएको छु, विष्णु भन्छन् सिजनमा मखान उत्पादन र बाँकी समयमा माछा पालन गरेर आम्दानी गर्छु। आफूले बर्सेनि १ सय २० क्वीन्टल मखान निकालिरहेको उनी बताउँछन्। अहिले मखानको बजार भाउ ५ सय रुपैयाँ प्रतिकिलो रहेको विष्णु सुनाउँछन्। विष्णुको परिवारमा उनको श्रीमती, ३ छोरा र १ छोरी छन्। मखान खेतीमा परिवारका सबै सदस्यको भरपुर सहयोग रहेको उनी सुनाउँछन्। भारतीय बजार नजिकै रहेकोले मखानको बजारीकरणमा समस्या भइरहेको उनको दुखेसो छ। हामी मिहिनेत गरेर मखान उत्पादन गर्छौं। कतिपयले सीमा पारिबाटै किनेर यता बिक्री गर्छन्। त्यसले यताको बजार भाउ डाउन हुन्छ, उनी भन्छन् मिहिनेत हामीजस्ता किसानले गर्छ अनि अधिक फाइदा भारतबाट ल्याउने बलेकियाले लिन्छ। काँचो मखानलाई भुटेर लावा तयार गर्दै मटिहानी नगरपालिका७ का तेजनारायण सहनी र उनका परिवार । मटिहानीकै तेजनारायण सहनी पनि आफैं पोखरी ठेक्कामा लिएर मखान खेती गर्छन्। उनको उमेर ५२ वर्षका भए। उनी तीन पुस्तादेखि मखान खेती गर्दै आएका छन्। पहिला बुवाबाजेले अर्कामा ज्याला मजदुरी गरेर मखान निकाल्थे। म पनि धेरै वर्ष महाजनहरूमै मजदुरी गरेर मखान निकाल्दै आएको थिएँ। बुझ्दै गएपछि अहिले आफैंले पनि पोखरी ठेक्का लिएको छु। महाजनको पनि काम गर्छु, तेजनारायण भन्छन् व्यावसायिक खेती गर्न सके मखानबाट आम्दानी राम्रो हुन्छ। तर, हामीलाई पुँजीको अभाव छ। तेजनारायणले धीरापुरमा वर्षको ३ लाखका दरले ३ बिघामा दुईवटा पोखरी ठेक्कामा लिएका छन्। पुँजीको अभावमा मखान खेतीबाट खासै प्रगति गर्न नसके पनि उनको परिवारको आर्थिकस्तर उकासिएको छ। जीवनशैली बदलिएको छ। उनको श्रीमती, छोरा पनि मखान उत्पादनमा खटिएका छन्। अर्काकोमा मजदुरी गर्नुभन्दा आफैं पोखरी ठेक्का लिएर मिहिनेत गर्नाले राम्रो आम्दानी हुँदो रहेछ, उनले भने। त्यस्तै, अर्का ३५ वर्षीय राकेश सहनी पनि आफ्नै पोखरीमा मखान खेती गरिरहेका छन्। ५ बिघा निजी जग्गामा उनले ६ वटा पोखरी निर्माण गरेका छन्। राकेशले मखान खेतीसँगै मटिहानी बजारमा हार्डवेयर पसल सञ्चालन गरिरहेका छन्। उनले गरेको मखान खेतीको रेखदेख उनका ५८ वर्षीय काका रुदल सहनीले गर्छन्। आफ्नो तीन पुस्तादेखि मखान खेती गर्दै आएको सम्झना छ, रुदललाई। मेरो आफ्नो थोरै जग्गा छ। त्यसमा तरकारी नै उब्जाउँछु। हरेक सिजनमा भतिजोकै पोखरी रेखदेख गर्छु, रुदल भन्छन् मखान खेती हाम्रो पुस्तैनी पेसा हो। ६ वटा पोखरीबाट ६० क्वीन्टलको हाराहारीमा मखान उत्पादन हुने गरेको रुदल सुनाउँछन्। मिहिनेत भएअनुसारको उत्पादन हुने उनी बताउँछन्। मखान खेतीमै आत्मनिर्भर बन्न सकिन्छ। तर, मिहिनेतअनुसारको अहिले बजार भाउ छैन, उनी भन्छन्, मखान कृषकको बजारीकरणको अवस्था ठीक छैन। व्यवस्थित गर्नेतर्फ कसैले चासो देखाउँदैनन्। मखान कृषकलाई हौसला बढाउने खालका कुनै कार्यक्रमहरू आउन नसक्दा धेरै यो पेसाबाट पलायन भएको उनको बुझाइ छ। मखान खेती गर्न कठिनाइ भए पनि बिक्रीवितरण प्रहरी प्रशासनले दिने अनावश्यक दुःखले थप समस्या भएको मटिहानी७ का स्थानीय कृषक महेश सहनी बताउँछन्। आफंैले उत्पादन गरेको मखान जनकपुरसम्म पुर्याउन पनि प्रहरी बाधक बनेको महेशको दुखेसो छ। ज्यालामा साहुको मखान भुटेर लावा तयार गर्दै कुश्मा खातुन र उनकी दुई छोरी । मैले व्यवसायै दर्ता गराएर मखान खेती गरेको छु। तापनि प्रहरीले अनावश्यक बाधा अड्चन खडा गर्छन्। भारतबाट ल्याएको हो भनेर मखान खोस्नेसम्म धम्की दिन्छन्, महेश भन्छन्, आफूले त्यत्रो मिहिनेत गरेर उत्पादन गरेको सामान पनि सहजै बेच्न नपाउने ? पोषक तत्त्वले भरिपूर्ण मखान तराई क्षेत्रमै बढी उत्पादन हुने गरेको छ। महोत्तरी जिल्लामै सबैभन्दा बढी मखान मटिहानीबाट उत्पादन हुँदै आएको छ। धार्मिक धरोहर मानिने मटिहानी मखानले पनि परिचित छ। मटिहानी७ मा दर्जन घरपरिवार मखान खेतीमा निर्भर छन्। यहाँबाट बर्सेनि कम्तिमा ४ सय क्वीन्टल मखान निर्यात हुने गरेको मखान कृषकहरूको दाबी छ। उनीहरूले उत्पादित मखान जनकपुरका व्यापारीसँग बिक्री गरिरहेका छन्। कतिपय कृषकहरू मागअनुसार काठमाडौं, पोखरा, नारायणघाटसम्म पुर्याइदिने स्थानीय युवा राकेशकुमार राना बताउँछन्। ज्यालामा मखान यतिबेला पोखरी वा तलाउबाट मखान घर भित्त्याउने समय छ। अहिले सहनी टोलका मखान कृषकहरूलाई मखान तयारी गर्न भ्याइनभ्याइ छ। सोही टोलकी ५५ वर्षीया कुश्मा खातुन मखान भुट्नमा व्यस्त छिन्। उनलाई तीन छोरीले सघाइरहेका छन्। कुश्मा मजदुर हुन्। उनी २५ वर्षदेखि साहुमहाजनको मखान तयारी गर्ने काममा मजदुरी गर्दै आएकी छन्। अहिले उनी महेन्द्र सहनीमा ज्याला मजदुरी गरिरहेकी छन्। मखान तयारीको काममा ज्यालामा मजदुरी गर्छु। महाजनले १२० किलो काँचो मखान दिन्छन्। हामी भुटभाट गरी तयारी गरेर महाजनलाई ४० किलो मखान दिनुपर्छ, कुश्मा भन्छिन् बाँकी ५१० किलो मखान नै हाम्रो ज्याला हो। त्यो बेचेर घरपरिवार चलाइरहेको छु। १२० किलो काँचो मखानलाई तयारी पार्दा ५० किलोको हाराहारीमा मखान निस्कने गरेको उनी सुनाउँछिन्। मखान तयारीमा प्रयोग हुने भाँडाकुँडा र दाउरा आफै किन्नुपरेको कुश्मा बताउँछिन्। उनको ६ छोरी छन्। ३ छोरीको कुश्माले विवाह गरिसकेकी छिन्। मखान भुट्न निरन्तर आगो नजिक बस्नुपर्छ। त्यो काममा घरमा रहेको ३ छोरीले मलाई सहयोग गर्छिन्, कुश्मा भन्छिन् काँचो मखान भुटेर तयारी गर्न कम्तीमा ३ दिन लाग्छ। मिथिलामा मखानको महत्त्व मखानको धार्मिक महत्त्वसँगै साँस्कृतिक महत्त्व पनि उत्तिकै छ। मिथिला क्षेत्रको सुप्रसिद्ध तिथि कोजाग्रत अर्थात् आश्विन पूर्णिमाका दिन मधुर, मखान तथा पान खाने प्रचलन छ। मिथिलाको पहिचानको विषयमा भनिन्छ, पगपग पोखरी, माछ मखान अर्थात् यस क्षेत्रको पहिचान पोखरी, माछा र मखानसँग जोडिएको छ। कोजाग्रत पूर्णिमाको दिन मिथिलाञ्चलमा पान, मखान र मघुर मिष्ठानको वर्षा गर्ने चलन छ। यस पर्वमा खास गरेर नवविवाहितको घरमा ससुरालीबाट पान मखानसहितको पाहुर जाने गर्छ। नवविवाहित पुरुषको घरमा यसको आयोजना हुन्छ। ससुरालीबाट आएको चिउरा, दही, पान, मखान, मधुर, मिष्ठान कुटुम्ब तथा छरछिमेकमा बाड्ने चलन छ। कोजाग्रत पूर्णिमाका दिन महोत्तरीको रतौलीबाट रामजानकीका लागि पाहुर आउने परम्परा छ। त्यसमा पनि मखान अनिवार्य राखिने भएकोले पनि मिथिलामा मखानको निकै महत्त्व रहेको बताउँछन्, पण्डित गिरी। स्वास्थ्यका लागि लाभदायक भुटेको मखानलाई फोडेर लावा निकाल्ने तयारी गर्दै स्थानीय मखान कृषक । मखानलाई आफ्नो आहारामा नियमित रूपमा उपयोग गर्न सके थुप्रै फाइदा हुने चिकित्सक बताउँछन्। मखान नियमित खानाले मुटु र मिर्गौलालाई फाइदा गर्ने जानकारहरू बताउँछन्। यसको नियमित सेवनले रक्तचाप नियन्त्रणमा हुन्छ। शरीरमा कोलेस्ट्रोलसमेत बढ्न पाउँदैन। मखानमा प्रशस्त एन्टिअक्सिडेन्ट पाउने भएकोले सबै उमेर समूहका लागि सजिलै पच्ने खालको हुन्छ। यसको सेवनले पाचन प्रणालीसमेत सुध्रिँदै जाने गरेको चिकित्सक बताउँछन्। यसरी गरिन्छ मखान खेती सुरुमा खेती नभएको पोखरीमा असोजमा मखानको बीउ छर्किनुपर्छ। उक्त बीउ पुसमाघ मसान्ततिर उम्रिन थाल्छ। त्यो बीउलाई धान रोपेजस्तै फागुनचैतमा पोखरीमा रोप्नुपर्छ। त्यसका लागि पोखरीमा कम्तिमा ३ फिट पानी हुनुपर्छ। रोपेको एकदुई महिनासम्म पोखरीमा राम्रो हेरचाह गर्नुपर्छ। मटिहानीका विष्णु सहनी भन्छन् साउनभदौंमा पोखरीमा मखान तयार हुन्छ। सामान्यतया मखानको फसल तयार हुन ८ महिना लाग्छ। तर, केही जातको मखाना त्योभन्दा कम समयमै उत्पादन गर्न सकिन्छ। विशेषगरी पोखरी तलाउमा गरिने मखान खेतीमा सुरुमा केही मिहिनेत र खर्च गर्नु परे पनि पछि थोरै मिहिनेतमा प्रशस्त र लगातार आयआर्जन गर्न सकिन्छ। मखान खेतीमा ह्रास यहाँका मखान कृषकहरूले माछापालनलाई वैकल्पिक पेसा बनाएका छन्। उनीहरूले भदौंअसोजसम्ममा पोखरीबाट मखान निकाली सकेपछि माछा हाल्छन्। मखानको बिरुवा लगाउने फागुनसम्म माछा निकालेर बिक्री गरिसकेका हुन्छन्, उनीहरू। पछिल्लो समय त्यस भेगका धेरै कृषकहरू मखान खेती छाडेका छन्। आम्दानीका लागि खुला ठाउँमा पोखरी बनाइ माछा पालन थालेपछि मखानखेती लोप हुन थालेको हो। मटिहानी७ सहनीटोलका हरेकजसो घरधुरीले मखान खेती गर्दै आएका थिए। तर, केही वर्षयता यहाँका धेरैले मखान खेती छोडेको विष्णु बताउँछन्। उनी भन्छन् अहिले त्यही १० घर जति हामी मखान खेती गरिरहेका छौं। मखान बेचेर मटिहानी नगरपालिका७ मा विष्णुले ठड्याएको तीनतल्ले घर । किसानलाई आधुनिक रूपले मखान उत्पादन गराउनतर्फ सरकारले ठोस प्याकेजसहितको योजना ल्याउनुपर्ने आवश्यक रहेको विष्णुको बुझाइ छ। केही वर्षअघिसम्म मात्रै मखानको बजारमा वृद्धि हुन थालेपछि उनीहरू मखान खेती गरी राम्रो आम्दानी लिन अग्रसर भएका थिए। तर, मीठो खाद्य पदार्थका रूपमा रहेको मखान मटिहानी नजिकै रहेको भारतीय बजार मधवापुरबाट समेत खुला रूपमै आयात हुन थालेपछि यहाँका किसान हतोसाहित भएको मखान कृषक तेजनारायण सहनी बताउँछन्। सरकारले मखान खेती गर्न बीउ, पुँजी, पोखरी निर्माणमा अनुदान, उत्पादन वस्तु बेच्न व्यवस्थित बजारीकरणको व्यवस्थालगायतका कार्यक्रमहरू ल्याउनुपर्ने उनको तर्क छ। मखानको बजारीकरणको अवस्था राम्रो रहेको बताउँछन्, महोत्तरी उद्योग वाणिज्य संघ मटिहानीका निवर्तमान अध्यक्ष मोहन गुप्ता। यता, मटिहानीका मेयर हरिप्रसाद मण्डलले मखान खेती र मखान कृषकलाई प्रोत्साहित गर्न यस वर्षको नीति योजनामै केही कार्यक्रम राखेको बताउँछन्।"
संसद्को कार्यकाल लम्ब्याउनु हुँदैन,"काठमाडौं : प्रतिनिधिसभा र प्रदेशसभाको कार्यकाल लम्ब्याउने सरकारको कदमप्रति निर्वाचन आयोगले आपत्ति जनाएको छ। सरकारले नयाँ निर्वाचित भई पहिलो बैठक बसेको दिनदेखि अघिल्लो सभाको कार्यकाल सकिने गरी केही नेपाल ऐनलाई संशोधन गर्न बनेको विधेयक ल्याएपछि आयोगको ध्यानाकर्षण भएको हो। तर, सरकार भने उक्त निर्णयबाट पछि हटिसकेको छ । निर्वाचनसँग सम्बन्धित ऐन, नियम संसोधन गर्न सरकारले संसद्मा प्रस्ताव लैजाँदा निर्वाचन आयोगसंग परामर्श गर्नुपर्छ। सरकारले आफ्नो खुशी कुनै पनि प्रस्ताव लैजान पाइदैन, आयुक्त रामप्रसाद भण्डारीले भने, निर्वाचनसंग सम्बन्धि ऐन, नियम तर्जुमा गर्दा, संसोधन गर्दा वा थपघट गर्दा सरकारले आयोगसंग परामर्श गर्नु पर्छ। सरकारसंग परामर्श गरेर आयोगले प्रतिनिधिसभा र प्रदेश सभाको निर्वाचनका लागि मंसिर ४ गतेलाई सिफारिस गरेको थियो। सरकारले त्यसको आधारमा निर्वाचन मिति तोकेको थियो। तर, सरकारले संसद्को कार्यकाल चुनाव अघिसम्म लम्ब्याउन निर्वाचन ऐन संसोधन गर्न विधेक पेश गरेको हो। संसद्को कार्यकाल लम्ब्याएर झ्यालबाट छिर्नु हुँदैन। निर्वाचन जितेर मुल ढोकाबाटै संसद्मा आउनु पर्छ, आयुक्त भण्डारीले भने। सैद्धान्तिक अवधारणा, संविधानमा भएको व्यवस्था तथा विगतको अभ्यासका आधारमा प्रतिनिधिसभा तथा प्रदेशसभा सदस्यको कार्यकाल सम्बन्धमा छलफल गरेर निर्वाचनको मिति घोषणा भएको आयोगका प्रवक्ता शालिग्राम शर्मा पौडेलले बताए। कर्मचारी नियुक्ति, सरुवा, बढुवामा रोक निर्वाचन आयोगले सोमबारदेखि निर्वाचन सम्पन्न नभएसम्म कर्मचारीको नियुक्ति, सरुवा तथा बढुवाका काम नगर्न सरकारलाई निर्देशन दिएको छ। आयोगले भदौ २० गते अघि नै कर्मचारीको सरुवा, बढुवा, नियुक्ति गरि सक्न निर्देशन दिएको थियो। आयोगका सहायक प्रवक्ता सूर्यप्रसाद अर्यालका अनुसार, प्रदेशसभा र प्रतिनिधिसभा चुनावलाई मर्यादित बनाउन १८ दिनको समय दिदै कर्मचारीको सरुवा, बढुवा, नियुक्ति नगर्न आयोगले निर्देशन दिएको थियो। १३२ वटा मतदान केन्द्र बढाइयो निर्वाचनका लागि देशभरि १० हजार ८८८ मतदानस्थल कायम गरिएको छ। यो संगै राती बास बसेर मतदान गर्नु पर्ने समस्या पनि हटेको छ। आयोगका सहायक प्रवक्ता सूर्यप्रसाद अर्यालका अनुसार स्थानीय तह निर्वाचनमाभन्दा १३२ वटा मतदानस्थल थप गरिएको हो। आयोगका सहायक प्रवक्ता अर्यालका अनुसार मतदान स्थल पुनरावलोकन गर्दा देशभरका ४०१ मतदान स्थललाई हटाई नयाँ मतदान स्थल निर्धारण गरिएको छ। स्थानीय तहको निर्वाचनका समयमा मतदान गर्नका लागि बास बस्नुपर्ने, निकै टाढा टाढासम्म हिंड्नुपर्ने लगायतको गुनासो समेत सम्बोधन भएको छ। मतदातालाई मतदान स्थलसम्मको पहुँच सहज भई निर्वाचनमा मतदाताको सहभागिता अझ बढ्ने अपेक्षा आयोगको छ। आयोगले कार्यविधिमा भएको व्यवस्था बमोजिम गत साउन १ गतेदेखि मतदान स्थल पुनरावलोकन कार्यक्रम सञ्चालन गरेको थियो। मतदाताको सघनता, मतदान स्थलसम्मको पहुँच, भवन, सञ्चार, विद्युत, यातायातको अवस्थालाई दृष्टिगत गरेर मतदान स्थलको संख्या बढाइएको हो। पूर्वाधारको अवस्था, सुरक्षा एवं भौगोलिक अवस्था र निर्वाचनका सरोकारवालाहरूको सहमति समेतका आधारमा जिल्ला मतदान स्थल तथा मतदान केन्द्र सिफारिस समितिले गरेको सिफारिस बमोजिम मतदान स्थल पुनरावलोकन गरिएको सहप्रवक्ता अर्यालले जानकार दिए।"
वडाध्यक्ष स्कुल भर्ना,"हेटौंडा : ५१ वर्षीय शिवप्रसाद खनाल मकवानपुरको मनहरी गाउँपालिका१ का वडाध्यक्ष छन्। बाराको कलैयास्थित सिद्धेश्वर संस्कृत विद्यालयबाट २०४८ सालमा एसएलसी उत्तीर्ण गरेपछि उनको औपचारिक शिक्षा रोकिएको थियो। तर, उनै खनाल पढाइ छाडेको ३१ वर्षपछि गाउँकै बाल जीवनज्योति माविमा भर्ना भएका छन्। विद्यालय व्यवस्थापन समिति अध्यक्षसमेत रहेका खनालले पहिलो पटक सञ्चालित कक्षा ११ को शिक्षा संकाय अध्ययन गर्न थालेका हुन्। शैक्षिक योग्यता नहुँदा विभिन्न अवसरबाट वञ्चित हुनुपरेको खनालको भनाइ छ। क्षमता अभिवृद्धि गर्न र अधुरा सपनालाई अघि बढाउन कक्षा ११ मा भर्ना भएको उनले बताए। आर्थिक अवस्था कमजोर थियो। गाडीमा काम गर्न पाए पढ्न सजिलो हुन्थ्यो भनेर केही वर्ष काम गरें। एसएलसीसम्म त जसोतसो पास गरें। तर, अगाडि जान सकिनँ, उनले भने, बालबालिकाले मैले जस्तै आर्थिक अभावकै कारण अध्ययन छाड्नुपर्ने अवस्था नआओस् भनेर आफ्नै पहलमा गाउँमै कक्षा १२ सम्मको अध्यापन हुने प्रबन्ध मिलायौं। उनी सकेसम्म नियमित विद्यालय जान्छन्। बिहान १० बजे पोसाकमा विद्यालयमा हाजिर हुन्छन्। नयाँ विद्यार्थीलाई अध्ययनमा जाँगर बढोस् भनेर पनि आफु भर्ना भएको उनको भनाइ छ। त्यस बेला आर्थिक समस्याका कारण पढाइ रोक्नुपयो। पहिले र अहिलेको शिक्षामा धेरै भिन्नता भइसक्यो। अहिले शिक्षाबिना कुनै काम अघि बढाउन नसकिने महसुस गर्दै छु, उनले भने, शिक्षा अत्यावश्यक र महत्वपूर्ण छ। समाज परिवर्तनका लागि म उत्प्रेरकका रूपमा शिक्षालाई अघि बढाउन चाहन्छु। विद्यालय परिसरसँगै वडा कार्यालय छ। त्यसैले पनि उनलाई पढ्न र वडाको काम गर्न सजिलो भएको छ। उनी बिहानै वडा कार्यालय पुग्छन्। कक्षा सकिनासाथ वडा कार्यालयमै बस्छु। आपत्कालीन अवस्थामा वडा कार्यालयनजिकै छ। मेरो अध्ययनले वडावासीलाई प्रवाह हुने सेवामा कुनै पनि कमी हुन दिएको छैन, उनले भने, बरु अझै पढेर गाउँमा शिक्षाको ज्योति छर्नेछु। आफू २०७४ सालमा पहिलो पटक वडाध्यक्ष निर्वाचित भएपछि गाउँमा उच्च शिक्षा सञ्चालन गर्ने तयारी गरेको र अहिले योजना पूरा भएको उनले सुनाए। हामीले २०७३ चैतमा क्याम्पस सञ्चालनको उद्देश्य लिएर महायज्ञ लगाएका थियौं। त्यसबाट ९ लाख रुपैयाँ संकलन भएको थियो। सो पैसा बैंकमा मुद्धती खातामा राखेका थियौं, उनले भने, अहिले सबै प्रक्रिया पूरा गरेर हामीले गाउँमै उच्चशिक्षा पढ्न मिल्ने वातावरण बनाएका छौं। उनका दुवै जना छोराले भने कक्षा १२ पास गरेर प्राविधिक शिक्षा अध्ययन गरिरहेका छन्। प्लस टु पास गर्ने इच्छा छ। शिक्षा संकाय लिएर कक्षा ११ मा भर्खर भर्ना भएको छु, उनले भने, अब हेर्दै जाऊँ नतिजा कस्तो आउँछ त्यसको आधारमा पनि अघि बढ्नेछु। एसईईपछि गाउँबाट हेटौंडा बजार आएर पढ्नुपर्ने, आर्थिक अवस्था कमजोर हुँदा पढाइ छाड्नुपर्ने समस्याको अन्त्य भएको उनले बताए। विद्यालय भवन निर्माण, आईसीटी ल्याब, साइन्स ल्याब, पुस्तकालय स्थापना गरी सञ्चालनमा ल्याइएको छ। भौतिक संरचना स्तरोन्नतिका लागि ६० लाख बजेट स्वीकृत भइसकेको उनले बताए। १३ समाजसेवीले दान गरेको १ बिघा सात कट्ठा जग्गामा २०१९ सालमा बाल जीवनज्योति स्कुल स्थापना भएको थियो। उक्त विद्यालयमा कक्षा ११ मा शिक्षा र व्यवस्थापन संकाकोय पढाइ प्रारम्भ भएको प्रधानाध्यापक एकराज गौतमले बताए। करिब साढे ५ सय विद्यार्थी संख्या रहेकोमा कक्षा ११ सञ्चालनसँग ६ सयभन्दा बढी विद्यार्थी पुग्ने प्रधानाध्यापक गौतमको भनाइ छ। विद्यालयमा शिक्षक दरबन्दी थप गर्न सके शिक्षणलाई अझै गुणस्तरीय बनाउन सकिने उनको भनाइ छ।"
जमिनदारको कब्जामा दुई टोल,"महोत्तरी : गौशाला नगरपालिका१२ का ९३ वर्षीय भागवतनारायण झाले विश्वासका भरमा जमिनदारबाट जग्गा किने। बस्नका लागि समस्या छैन। तर, करिब पाँच दशकसम्म पनि जमिनदारले जग्गा पास गरिदिएका छैनन्। जसकारण उनलाई बैंकमा कारोबार गर्न, छोराछोरीलाई अंश छुट्ट्याउन समस्या भएको छ। ३० को दशकमा मनरा सिस्वाका जोगी सिंह (हाकिम साहेब)बाट प्रतिकट्ठा ३ हजारका दरले डेढ बिघा किनेको उनी सुनाउँछन्। भन्छन्, आफूसँग भएको जम्मा पुँजी जग्गामा खर्चें। सो बेला भाडाको घरमा बस्थेँ। आफ्नै घर बनाएर बस्ने सपना थियो। त्यसैले जग्गामा पैसा हालेँ। जमिनदार सिंहका छोरा भूपनारायण (हाकिमबाबु) आफ्नो पसलमा खाजा खान आउँदा उनकै प्रस्तावमा जग्गा किनेको झाको भनाइ छ। भूपनारायणले किस्ताबन्दीमा रकम तिर्ने गरी थप पैसा उनले नै दिने प्रस्तावसमेत गरेका थिए। मलाई प्रस्ताव ठीकै लाग्यो र भएभरको रकम लगाएर जग्गा किनेंँ। किस्ताहरू पनि सधाएँ, उनी भन्छन्, तर, दुईतर्फी राजी भएर खरिद गरिएको सो जग्गा आजभोलि भन्दाभन्दै नामसारी भएन। यो समस्या झाको मात्रै होइन। उक्त वडाका दुई टोलका ९५ जना (परिवार)आफ्नो घडेरी र खेतीयोग्य जग्गा नामसारी नहुँदा समस्यामा परेका छन्। जमिन बिक्री गर्ने क्रममा चाँडै नामसारी गरिदिने आश्वासन दिएका जमिनदार र उनका छोराहरूले गरिबको पैसा लिएर अलपत्र पारेका छन्। जमिनदार गाउँका भद्रभलाद्मी हुन् भन्ने विश्वासका साथ मौखिक रूपमा जग्गा खरिदबिक्री गरिएको थियो। रकम लिने क्रममा जमिनदारले आफ्नो बहीखातामा सबैको नाम लेखेर जग्गाधनी भएको चिट (कागजको सानो पुर्जी) दिन्थे। तर, ५० वर्षपछि न जमिनदारको खाता सुरक्षित छ न त सो समयमा उपलब्ध गराइएको चिट नै। जसले गर्दा विश्वासको भरबाहेक अझ केही पनि बाँकी रहेको छैन। पीडितले जमिनदारलाई आग्रह गर्दा उनीहरूले सजिलै नामसारी गरिदिने आश्वासन बाँड्दै समय बिताए। तर, दर्ता प्रक्रियामा नलाग्दा पीडितहरू आफ्नै खेत र घडेरीको लालपुर्जा पाउनबाट वञ्चित भएका हुन्। ५० वर्षअघि किनेको जग्गाको लालपुर्जा पाउन अनेकौं प्रयास गरे पनि उपलब्धि हासिल नभएको बताउँछन् ६९ वर्षीय जुगेश्वर सिंह। त्यस बेला भारु २ सय २० रूपैयाँ प्रतिकट्ठा २ कट्ठा ६ धुर र २ सय २८ का दरले २ कट्ठा खरिद गरेको उनको भनाइ छ। जग्गा दर्ता गराउन जमिनदारलाई अनेकौं पटक ताकेता गर्यौं। तर, उपलब्धि हासिल हुन सकेन, उनी भन्छन्, हामी समूहमै जमिनदारलाई लिएर जलेश्वरस्थित मालपोत कार्यालय गयौं। तर, जग्गामा समस्या रहेको भनेपछि १३ दिनसम्म जलेश्वरमै बसेर प्रतीक्षा गर्यौं। जलेश्वरनाथ मन्दिरको छेउमा पोखरी डिलमा खुला आकाशमुनि रात बिताएका छौं। चिउरा, भुजा, नुन खाएर बस्यांै। तर, उपलब्धि हुन नसकेपछि निराश भएर फर्कियौं। जमिनदार जोगी सिंहको मृत्युपछि उनका छोरा चन्द्रिका सिंहले जग्गा पास गराइदिने सर्तमा दोस्रो पटक जनही २ सय रूपैयाँ लिए। तर, विभिन्न कारण देखाउँदै नामसारी नगरेको जुगेश्वरको भनाइ छ। सोही समय छेउमै किनेको जग्गाको लालपुर्जा पाएको तर आफ्नो जग्गाको लालपुर्जा दिवास्वप्नझै भएको उनी बताउँछन्। बुवा महावीर महतोले खरिद गरेको जग्गाको लालपुर्जा नहुँदा वित्तीय कारोबार गर्न गाह्रो भएको अर्का पीडित रामनाथ महतो बताउँछन्। हामीजस्ता गरिबलाई जग्गाको अभावमा कसैले आर्थिक सहयोग वा ऋण दिन पनि अनेकौं बहानाबाजी गर्छ। बाहिरभन्दा सस्ता र सुलभ रूपमा बैंकबाट ऋण निकाल्ने सुविधा भए पनि आफ्नो नाममा लालपुर्जा नहुँदा कसैले पत्याउँदैनन्, महतो भन्छन्, दैनिकी क्रियाकलाप गर्न चर्को ब्याजदरमा साहू, महाजनबाट ऋण लिन बाध्य छु। बुवा बालेश्वर महतोले खरिद गरेको जग्गा नामसारी हुन नसक्दा भाइहरूबीच अंशियार छुट्ट्याउन समस्या भएको ६५ वर्षीय शिवु महतो बताउँछन्। भन्छन्, तत्कालीन समयमा जमिनदारका छोरा भूपनारायणले बुवासँग नेपाली रूपैयाँमा कुरा गरेर भारतीय रूपैयाँ बराबरको रकम भुक्तानी लिएको थियो। बुवा सोझो भएको मौकाको फाइदा उठाएर जमिनदारका छोराले सजिलै मूर्ख बनायो। एकजोडी बाच्छो बेचेर जमिनदारलाई अढाई कट्ठाको रकम चुक्ता गरिएको थियो, उनी भन्छन्, त्यत्रो जतन गरेर किनेको जग्गाको लालपुर्जा बनाउन बुवाले अनेकांै प्रयास गरे। तर, उनी असफल भए। बुवाको निधनपछि मैले पनि लालपुर्जा बनाउन निकै प्रयास गरेँ। सफलता हासिल हुन सकेन। उनका अनुसार वडा, नगरपालिका, जिल्ला प्रशासन कार्यालय, जमिनदारको घर मनरा सिस्वामा गएर गरेको विन्तीको कुनै वास्ता भएन। जहाँ गए नि झुटो आश्वासन मात्र पायौं, उनी भन्छन्, अब त न्यायदेखि नै भरोसा उठिसकेको छ। अर्की स्थानीयवासी कालियादेवी ९५ वर्षकी भइन्। उनी आठ वर्षदेखि पक्षघात भई थला परेकी छन्। लालपुर्जामा आफ्नो नाम लेखाउने अन्तिम इच्छा रहेको उनी सुनाउँछिन्। लालपुर्जाको धोको अधुरै रही उनका श्रीमान्को १० वर्षअघि निधन भएको थियो। जग्गाको मालिक बन्ने सपना अधुरै रहने हो कि भन्ने चिन्ता कालियाको छ। जमिनदारले कुन बखत उठीबास गराउने हो ? ठेगान छैन। जग्गा नामसारी भएको छैन। सन्तानलाई अंश छुट्ट्याउन समस्या भएको छ, उनी भन्छिन्, श्रीमान्को वर्षौं पहिले मृत्यु भइसक्यो। अब म पनि अन्तिम अवस्थामा छु। आफू मरेपछि प्रमाणको अभावमा जमिनदारले छोराछोरीलाई कहिले उठीबास लगाउने हो ठेगान छैन। ८० वर्षीया सोमरियादेवीका श्रीमान् बिल्टु महतोको निधन भएको ६ वर्ष पुग्यो। १० जमिनदारबाट किनेको १० कट्ठा जग्गाको लालपुर्जा पाउने उनको प्रयास सफल भएन। सोमारियादेवी भन्छिन्, जग्गा प्राप्तिका लागि श्रीमान् असफल भए। अहिले छोराछोरीलाई ती जग्गाका बारेमा जवाफ दिन मलाई सकस भएको छ।गौशाला नगरपालिका१२ का पीडित रामनाथ महतो दुःखले कमाएर किनेको जमिनको मालिक नबनी मरिएला कि भन्ने चिन्ताले पिरोल्ने गरेको बताउँछन्। जमिनदारले भोलिभोलि भन्दै ५० वर्ष बित्दा पनि रकम लिएर जग्गा पास नगरेपछि न आफ्नो जग्गा परिवारकै कुनै काममा उपभोग गर्न पाएका छन् नत खरिदबिक्री नै। गौशाला नगर कार्यपालिकाकी पूर्वसदस्य अनुपियादेवी राउतको ६ कट्ठाको लालपुर्जा बन्न सकेको छैन। ४० को दशकमा १ लाख २० हजारमा खरिद गरे पनि उनले पनि जग्गाको प्रमाणपत्र बनाउन सकेकी छैनन्। लालपुर्जा नहुँदा बैंकबाट कारोबार गर्न, मिटर जडान गर्न समस्या रहेको उनी बताउँछिन्। उनका अनुसार भइपरि आएको समयमा जग्गा बिक्री गर्न नसक्नु ठूलो समस्या बनेको छ। जग्गा खरिद र बिक्रीमा संलग्न व्यक्तिहरू अधिकांशले मृत्युवरण गरिसकेको हुनाले लालपुर्जा बनाउन थप कठिनाइ भएको स्थानीयवासी बताउँछन्। पीडित पक्षका छोरा र नातिले यस विषयमा आवाज उठाउँदै आएका छन्। जग्गा बिक्री गर्ने जोगी सिंहको पनि धेरै वर्षअघि मृत्यु भइसकेको छ। जसले गर्दा समस्याको निकास निकाल्न धेरै मुस्किल देखिएको छ। अब दुवै पक्षबीच समझदारीको कुनै विकल्प नरहेको स्थानीय सञ्चारकर्मी राकेश सिंह बताउँछन्। सरोकारवाला निकायले समन्वयकारी भूमिका निर्वाह गर्नुपर्ने उनको बुझाइ छ। प्रतिनिधिसभा सदस्य गिरिराजमणि पोखरेलले हालै संसद् बैठकमा यही विषय उठाएका थिए। उनले भनेका थिए, तत्कालीन जमिनदार भूपनारायण, नरनारायण र चन्द्रिका सिंहबाट ५० वर्षअघि गौशाला नगरपालिका१२ पडरिया कान्तिबजार (साविक भरतपुरखोर गाविस९)का ९५ जना गरिब, दलित, किसानले जग्गा खरिद गरेका थिए। तर, साहूले रकम लिएर पनि जग्गा पास नगरेको पीडितहरूले बताएका छन्। किनेको जमिन भोगचलन गर्दै आएकोमा अझै उनीहरूको नाममा नामसारी नगरेको पाइएको छ। ती व्यक्तिहरूको नाममा लालपुर्जा बनेको नै छैन। विभिन्न बहाना बनाएर अहिलेसम्म पास नगरेको तथ्य खुलेको छ। उनीहरूले सरकारसँग न्यायको अपेक्षा राखेको पोखरेलले बताए। जनताको सम्पत्तिको सुरक्षा गर्ने काम सरकारको होइन र ? उनीहरूको हकलाई रक्षा गर्न सरकारले तुरुन्तै कानुनी कदम चाल्न ध्यानाकर्षण गर्न चाहन्छु, उनले भने, दोषीलाई कानुनी दायरामा ल्याई जनतालाई न्याय प्रदान गर्न जोडदार माग गर्छु। सहकारी अभियन्ता रामचन्द्रसिंह कुशवाहाका अनुसार १८ बिघा जग्गामा ९५ परिवारको बसोबास छ। जमिनदार जोगी सिंहबाट खरिद गरेको उक्त जग्गाको लालपुर्जा छैन। जसले गर्दा समस्या बढ्दो रहेको उनी बताउँछन्। करिब १० बिघा खेतीयोग्य जग्गाको पनि सोही अवस्था छ। ती जग्गाको पुरानो लालपुर्जामा भने गाईको छाप छ। त्यसमा वनबुटन पर्ती भनेर उल्लेख छ। ७० वर्षीय कुशवाहा बाल्यकालको स्मरण गर्दै भन्छन्, तत्कालीन समयमा सो जग्गा पूरा रूपमा खाली नै थियो। त्यहाँ गाईवस्तु चराउन टाढाटाढाका मानिस आउने गथ्र्यो। गौचरणका रूपमा परिचत रहेका सो जग्गामा कहीँकतै रूखहरू थियो भने बाँकी जग्गामा झाडी रहेकाले पर्तीझैं अवस्थामा थियो। मैले बाल्यकालमा सो जग्गाहरूमा गाईवस्तु चराएको छु। उनका अनुसार जमिनदार जोगी सिंहले समयक्रममा आफ्नो जग्गा भएको प्रमाणसहित ती जग्गामा घेराबेरा लगाएका थिए। त्यसपछि कागजपत्र बनाएका उनले जग्गा बिक्री गर्न थाले। बाहिरबाट आउने मानिसलाई बसोबासका लागि जग्गा बिक्री गरेपछि त्यहाँ दुई बस्ती नै बस्यो, उनी भन्छन्, विश्वासका आधारमा खरिद गरिएको सो जग्गा दशकौं बित्दा पनि लालपुर्जा पाउन सकेका छैनन्। विभिन्न समयमा सरोकारवालाको यसतर्फ ध्यानाकर्षण भएको अभियन्ता कुशवाहा बताउँछन्। पछिल्लो समय यस सम्बन्धमा सुकुम्बासी आयोग, भूमि आयोगमा पनि जानकारी भइसकेको छ। यसक्षेत्रका प्रतिनिधिसभा सदस्य गिरिराजमणि पोखरेललाई बुझाइयो। जुन ज्ञापनपत्रले संसद्मा भने स्थान पाउन सफल भएको छ। जुन यस बस्तीका लागि सुखद पक्ष हो, उनी भन्छन्, अब कति मात्रामा कार्यान्वयन हुने हो ? त्यो हेर्न बाँकी नै छ। सफलता हासिल नभए अबको विकल्प आन्दोलन नै हो। आन्दोलन गरेर भए पनि बस्ती र खेतीयोग्य जमिन बचाउनुपर्ने आवश्यकता छ। नगर कार्यपालिकाकी पूर्वसदस्य राउतका अनुसार जग्गाधनीका छोराहरूसँग पछिल्लो समय सम्पर्क गर्दा उनीहरू सकारात्मक देखिएका छन्। जग्गा प्रक्रिया पुर्याएर दर्ता गर्ने आवश्वासन दिएका छन्। आफ्नो कार्यकालमा नगरपालिकाले विभिन्न समयमा समस्या समाधानको निम्ति पहल गरेको दाबी उनी गर्छिन्। कार्यपालिकाको बैठकदेखि प्रदेश सरकारका मन्त्री, तत्कालीन शिक्षामन्त्री, भूमिव्यवस्था, सहकारी तथा गरिबी निवारणमन्त्रीलाई पनि ज्ञापनपत्र बुझाइएको थियो। हालका मन्त्री शशि श्रेष्ठलाई समस्या समाधान गरिदिन प्रतिवेदन बुझाइएको हो, उनी भन्छिन्, उहाँहरूबाट तत्कालीन समयमा आश्वासनमा भने कुनै कमी आएन। सबै जना पहल गर्छु भनेर जानुभयो। प्रक्रिया कहाँसम्म पुग्यो ? अझ थाहा हुन सकेको छैन। गौशालाका पूर्वमेयर शिवनाथ महतो आफ्नो कार्यकालमा जग्गा पास गराउन अनेकौं प्रयास गरेको बताउँछन्। तर, जग्गाधनीकै कारण समस्या समाधानतर्फ उन्मुख हुन नसकेको महतोको भनाइ छ। विविध प्राविधिक कारणवश उनीहरूको समस्या ज्युँका त्युँ छ। निकास पाउनका लागि समस्या भएको छ, उनी भन्छन्। हामीजस्ता गरिबलाई जग्गाको अभावमा कसैले आर्थिक सहयोग वा ऋण दिन पनि अनेकौं बहानाबाजी गर्छ। बाहिरभन्दा सस्ता र सुलभ रूपमा बैंकबाट ऋण निकाल्ने सुविधा भए पनि आफ्नो नाममा लालपुर्जा नहुँदा कसैले पत्याउँदैनन्। दैनिकी क्रियाकलाप गर्न चर्को ब्याजदरमा साहु, महाजनबाट ऋण लिन बाध्य छु। रामनाथ महतो तत्कालीन समयमा जमिनदारका छोरा भूपनारायणले बुवासँग नेपाली रूपैयाँमा कुरा गरेर भारतीय रूपैयाँ बराबरको रकम भुक्तानी लिएको थियो। बुवा सोझो भएको मौकाको फाइदा उठाएर जमिनदारका छोराले सजिलै मूर्ख बनायो। त्यत्रो जतन गरेर किनेको जग्गाको लालपुर्जा छैन। शिवु महतो श्रीमान्को निधन भएको ६ वर्ष पुग्यो। १० जमिनदारबाट किनेको १० कट्ठा जग्गाको लालपुर्जा पाउने प्रयास अझै सफल भएन। जग्गा प्राप्तिका लागि श्रीमान् त असफल भए। अहिले छोराछोरीलाई ती जग्गाको बारेमा जवाफ दिन मलाई सकस भएको छ। जग्गा दर्ता गराउन समूहमै जमिनदारलाई लिएर जलेश्वरस्थित मालपोत कार्यालय गयौं। जग्गामा समस्या रहेको भनेपछि १३ दिनसम्म जलेश्वरमै बसेर प्रतीक्षा गर्यौं। जलेश्वरनाथ मन्दिरको छेउमा पोखरी डिलमा खुला आकाशमुनि रात बिताएका छौं। चिउरा, भुजा, नुन खाएर बस्यांै। जुगेश्वर सिंह तत्कालीन समयमा जग्गा पुरा रूपमा खाली नै थियो। बाहिरबाट आउने मानिसलाई बसोबासका लागि जग्गा बिक्री गरेपछि त्यहाँ दुई बस्ती नै बस्यो। विश्वासका आधारमा खरिद गरिएको सो जग्गामा बस्नेले दशकौं वर्ष बित्दा पनि लालपुर्जा पाउन सकेका छैनन्। रामचन्द्रसिंह कुशवाहा हाकिम साहेबबाट प्रतिकट्ठा ३ हजारका दरले डेढ बिघा किनेको थिएँ। आफूसँग भएको जम्मा पुँजी जग्गामा खर्चें। सो बेला भाडाको घरमा बस्थें। आफ्नै घर बनाएर बस्ने सपना थियो। त्यसैले जग्गामा पैसा हालें। तर, अझै जग्गा आफ्नो भएको छैन। भागवतनारायण झा"
जलवायु परिवर्तनप्रति राज्य संवेदनशील हुनुपर्छ,"विराटनगर : राज्य संवेदनशील नभएसम्म जलवायु परिवर्तन र यसको असर न्यूनीकरण गर्न नसकिने सरोकारवालाहरूले बताएका छन्। अन्नपूर्ण मिडिया नेटवर्कद्वारा सोमबार आयोजित जलवायु परिवर्तन र शासन विषयक अन्तरक्रिया कार्यक्रममा बोल्दै सरोकारवालाहरूको यस्तो भनाइ आएको हो। राज्यका निकाय गम्भीर नहुँदा नेपालमा प्रत्येक वर्ष बाढी, पहिरोे, डुबान, आगलागी र भुकम्पजस्ता जलवायुजन्य संकटको जोखिम उच्च हुँदै गएको उनीहरूले औंल्याएका छन्। पानीका श्रोतहरू सुक्दै जानु, बालीनालीमा किराको प्रकोप बढ्नु, माटोको उर्वराशक्तिमा ह्रास आउनु र महामारी फैलिनुलगायतका घटनाहरू पनि जलवायु परिवर्तनकै प्रभाव स्वरुप हुने गरेको बताइएको छ। सोमबार आयोजित कार्र्यक्रममा एक प्रतिवेदन प्रस्तुत गर्दै वन विज्ञ प्रमेश्वर पासवानले जलवायु परिवर्तन पछिल्लो समय ठूलो चूनौतीको रुपमा देखा पर्दै गएको बताए। माछापुच्छे्र कालो देखिन थालेको छ। तराईमा शितलहर घट्दो छ। मुस्ताङको स्याउ अमिलो हुन थालेको छ। धानसमेत फल्न थालेको छ, उनले भने, यो सब जलवायु परिवर्तनका कारण भएको हो। विशेषगरी मानवीय गतिविधिका कारण यसको प्रभाव वर्षेनि बढ्दो छ। जलवायु परिवर्तनको प्रभाव स्वरुप २०७० सालमा नेपालको हिमाली क्षेत्रमा पनि औलोका बिरामी देखा परेका थिए। त्यसयता क्रमशः पानीको मुहान सुक्ने, अत्याधिक तापक्रमका कारण फुल ढिलो फुल्ने, समयमा वर्षा नहुने र इनार तथा पोखरीहरू सुक्नेलगायतका घटनाहरू भइरहेका छन्। जलवायु परिवर्तनका कारण भएको तापक्रम वृद्धिले भौतिक र जैविक समेत वातावरणमा नकारात्मक असर पुर्याइरहेको प्रस्तुत प्रतिवेदनले देखाएको छ। प्रतिवेदन अनुसार २०३० सालपछि नेपालमा ८ वटा हिमताल विस्फोटका घटनाहरू भएका छन्। जसमा २०३७ असारमा नाग्मा हिमताल विस्फोट हुँदा तमोर नदीमा आएको अनियन्त्रित बाढीले निकै जनधनको क्षति भएको थियो। त्यसयता २ वर्षअघि आएको बाढीका कारणबाट मात्रै प्रदेश १ को मोरङ, सुनसरी र झापामा ७ हजार ४९२ हेक्टर क्षेत्रफलमा लगाइएको करिब ८ करोड मुल्य बराबरको २८ हजार ४०० टन धानबाली नष्ट भएको थियो। जलवायु परिवर्तनका कारण यी यस्ता घटनाहरू बारम्बार हुने गरेको वातावरण विज्ञहरूले बताएका छन्। तर, मुलुक संघीय संरचनामा रुपान्तरण भइसके पनि कार्यपद्धति भने परम्परागत नै हुँदा जोखिम न्यूनीकरणको सवालमा हालसम्म ठोस प्रयास हुन सकेको छैन। विकासका नाममा वनजंगल मास्ने र पर्यावरणीय पक्षको ख्याल नगरी विकासका योजना अघि बढाउने क्रियाकलापले पनि पछिल्लो समय जोखिम उच्च हुँदै गएको मोरङका प्रमुख जिल्ला अधिकारी काशीराज दाहालले बताए। जलवायु परिवर्तन, यसको असर र जोखिम न्यूनीकरण लगायतका विषयहरू समुदायस्तरमा विस्तारको आवश्यकता छ, उनले भने, स्थानीय पाठ्यक्रममा समावेश गर्ने विषयहरू त छँदैछन्। त्यसबाहेक भौतिक पुर्वाधार निर्माणका क्षेत्रमा पनि यी यस्ता विषय ख्याल गरिनुपर्छ। कार्यक्रममा बोल्दै जलवायुजन्य संकटको जोखिम न्यूनीकरण गर्न वृक्षरोपण कार्यक्रमलाई प्रोत्साहन गर्नुपर्ने प्रदेश १ का पूर्वसामाजिक विकास मन्त्री जीवन घिमिरेले बताए। यसका लागि प्रदेश सरकार र स्थानीय पालिकाले विशेष भूमिका खेल्नुपर्ने उनले जिकिर गरे। पछिल्लो समय वृक्षरोपण फेसन झैं भएको छ। रोपण चाहिँ गर्ने, संरक्षण चाहिँ नगर्ने, उनले भने, रोपणका साथसाथै संरक्षण पनि गरियो भने यसले प्रतिफल दिने हो। यसमा प्रदेश र स्थानीय सरकारको ध्यान आकृष्ट हुनु आवश्यक छ। जलवायु परिवर्तनको प्रभाव र जोखिम मुल्यांकन बाहेक यसको न्यूनीकरणमा सरकारले केही नगरेको पनि होइन। राष्ट्रिय अनुकुलन योजना (२०२१२०५०) बनाएर पछिल्लो समय सरकारले यसको कार्यन्वयनमा विशेष जोड दिएको छ। विश्व बैंकसँग १२ अर्ब बढीको वित्तीय सम्झौता, वृक्षरोपणमा विशेष जोड, चुरे क्षेत्र संरक्षण कार्यक्रम र सार्वजनिक जग्गामा वन विस्तारलगायतका योजना सरकारले अघि सारेको छ। तर, यतिले मात्र जोखिम न्यूनीकरणमा सघाउ नपुग्ने प्रदेश १ का प्रदेशसभा सदस्य कुलप्रसाद साम्बाले बताए। उनले जलवायु परिवर्तनबारे अझै पनि धेरै नागरिकहरू अनभिज्ञ रहेको जिकिर गरे। उनले भने, जलवायुजन्य संकटबाट जोगिन भौतिक विकास र प्राकृतिक वातावरणबीचको अन्तर सम्बन्धलाई बुझ्नुपर्छ। यो आम नागरिकलाई बुझाउनुपर्छ। अनि मात्र प्रभाव न्यूनीकरणमा सघाउ पुग्छ। जलवायु परिवर्तन र जोखिम न्यूनीकरणका निम्ति सरकार दत्तचित्त भएर लागि परेको प्रदेश १ सरकारका वन, वातावरण तथा भुसंरक्षण मन्त्री शेखरचन्द्र थापाले बताए। वातावरण परीक्षणलाई कडाइका साथ लागु गर्दै त्यस अनुसारका प्रदेश संरचना निर्माण गर्ने अभियानमा सरकार लागि परेको उनले जानकारी दिए। यस्तै, अन्नपूर्ण पोस्टका सम्पादक अखण्ड भण्डारीले जलवायु परिवर्तन र यसको प्रभाव न्यूनीकरणमा सञ्चारक्षेत्रको पनि विशेष भूमिका रहेको बताए। उनले सञ्चारमाध्यममा आएका समाचार सामाग्रीले सरकारलाई झक्झक्याउनुका साथै आवश्यक सुझावसमेत दिइरहेको जिकिर गरे। अन्नपूर्ण मिडिया नेटवर्कले विगत २ वर्षदेखि जलवायु परिवर्तनको क्षेत्रमा विशेष अभियान चलाउँदै आएको छ। सोहीअन्तर्गत सोमबार विराटनगरमा सरोकारवालाहरूसँग अन्तरक्रिया कार्यक्रमको आयोजना गरिएको थियो।"
संसदको कार्यकालको व्यवस्थालाई हटाएर विधेयक पारित,"काठमाडौं : प्रतिनिधि सभा र प्रदेश सभाको कार्यकालको व्यवस्थालाई हटाएर 'केही नेपाल ऐन संशोधन गर्ने विधेयक, २०७९' पारित भएको छ। मंगलबार बसेको प्रतिनिधि सभा बैठकले बहुमतले उक्त विधेयकलाई पारित गरेको हो। विधेयकमा रहेको कार्यकालसम्बन्धी प्रस्तावमा सांसदहरूले विरोध गर्दै संशोधन प्रस्ताव हालेका थिए। त्यसमा कानून मन्त्री गोविन्द शर्मा कोइरालाले संशोधन प्रस्ताव स्वीकार गरेका थिए। त्यसअघि बैठकमा सांसदहरूले उठाएका प्रश्नको जवाफ दिँदै कानून मन्त्री गोविन्दप्रसाद शर्मा कोइरालाले संविधानको व्यवस्थाअनुसार नै प्रतिनिधि सभा र प्रदेश सभाको कार्यकालका सम्बन्धमा व्यवस्था गर्न खोजिएको बताए। उनले कार्यकालका सम्बन्धमा अनावश्यक राजनीति गरिएको भन्दै कानूनी रिक्तता र अभाव परिपूर्ति गर्ने सोचका साथ प्रतिनिधि सभा र प्रदेश सभाको कार्यकालको प्रबन्ध गर्न खोजिएको धारणा राखे। उनले सरकारले पवित्र उद्देश्यका साथ विधेयक ल्याएको भए पनि फरक बुझाई रहेका कारण यसलाई संसदको कार्यकालको विषयलाई थप अघि नबढाउन प्रधानमन्त्रीबाटै निर्देशन प्राप्त भएको जानकारी दिए। उनले संसदको कार्यकालका विषयमा उल्लेख दफाहरूलाई हटाउने प्रस्तावलाई सरकारले स्वीकार गरेको पनि बताए। बैठकमा सांसदहरूले नयाँ निर्वाचनको मिति घोषणा भइसकेका सन्दर्भमा प्रतिनिधि सभाको कार्यकाल बढाउन नहुने बताएका थिए। संशोधन प्रस्ताव पेस गर्दै सांसद विशाल भट्टराईले नयाँ निर्वाचनका लागि उम्मेदवारी दर्ता गर्ने समय नजिकिएका बेला संसद्को कार्यकाल बढाउन खोजिएकामा आपत्ति जनाए। सांसद गगनकुमार थापाले संसद्को कार्यकाल बढाउन खोजिएको भन्दै गलत प्रचार गरिएको र यसले आम जनमानसमा नकारात्मक सन्देश प्रवाह भएको बताए। सरकारले संसदमा दर्ता गराएको विधेयकमा प्रदेश र प्रतिनिधि सभाको कार्यकाल नयाँ निर्वाचन भई पहिलो बैठक बसेको दिनबाट गणना गरिने उल्लेख थियो। तर उक्त प्रावधानमा आचोलना भएपछि गठबन्धनमा यसलाई अघि नबढाउने समझदारी बनेको थियो। त्यसैका आधारमा कांग्रेस सांसदहरूले प्रस्तावित विधेयकमा कार्यकालसम्बन्धी प्रस्तावित व्यवस्थालाई हटाउनुपर्ने भन्दै संशोधन दर्ता गराएका थिए। त्यस्तै विधेयकमा एमाले लगायतका दलका सांसदहरूले पनि संशोधन दर्ता गराएका थिए। प्रतिनिधि सभाको अर्को बैठक यही भदौ २२ गते बुधबार १ बजे बस्नेछ।"
झापा ३ बाट राप्रपा अध्यक्ष लिङ्देनको नाम एकल सिफारिस,"झापा : राष्ट्रिय प्रजातन्त्र पार्टी (राप्रपा) का अध्यक्ष राजेन्द्रप्रसाद लिङ्देनको नाम झापा क्षेत्र नम्बर ३ बाट एकल सिफारिस भएको छ। हल्दिबारी गाउँपालिका२ गोलधाप घर भएका राप्रपा अध्यक्ष लिङ्देन चौथो पटक झापा ३ बाट उठ्न लागेका हुन्। २०५६ सालको संसदीय निर्वाचनमा राप्रपाबाट लिङ्देन पहिलो पटक उठेका थिए। उनी त्यस बेला तेस्रो भएका थिए। २०६४ सालको पहिलो संविधानसभा निर्वाचनमा लिङ्देन उठेनन्। राप्रपाले उनको ठाउँमा गोपालबहादुर घिमिरेलाई उम्मेदवार बनाएको थियो। २०७० सालको दोस्रो संविधान सभा निर्वाचनमा पुनः राप्रपाबाट उठेका लिङ्देन नेपाली कांग्रेसका नेता कृष्णप्रसाद सिटौलासँग पराजित भए। २०७४ सालको प्रतिनिधिसभा सदस्य निर्वाचनमा लिङ्देनले कांग्रेस नेता सिटौलालाई पराजित गर्दै पहिलो पटक संसदमा पुग्न सफल भए। २०७४ सालको निर्वाचनमा बाम गठबन्धनसँग राप्रपाले चुनावी तालमेल गरेका थिए। आउँदो मङ्सिर ४ गते हुने निर्वाचनमा लिङ्देन पुन उठ्न लागेका छन्। कांग्रेसबाट सिटौलाको नाम सर्वसम्मतले सिफारिस भएको छ। यसपल्ट निर्वाचनमा राप्रपा र एमालेबीच चुनावी तालमेल हुने बारेमा छलफल जारी छ। एमालेले सोमबार मात्र यस क्षेत्रबाट प्रतिनिधिसभा सदस्यतर्फ दुर्गा प्रसाईँ, मोहनचन्द्र रेग्मी, हरिप्रसाद घिमिरे, लोकनाथ भट्टराई र गंगा भुर्तेलको नाम सिफारिस गरिसकेको छ। त्यस्तै राप्रपाले झापा ३ (क) प्रदेशसभा सदस्यतर्फ नवराज पनेरु, राजकुमार राई र (ख) प्रदेशसभा सदस्यतर्फ रामकुमार राजवंशी, जीवन पनेरुको नाम सिफारिस गरेको छ। त्यसैगरी राप्रपाले झापा क्षेत्र नम्बर १ मा रमेश दाहाल र पुष्कर खतिवडाको नाम सिफारिस गरेको छ। झापा १ (क) प्रदेशसभा सदस्यतर्फ कल्याण खडका र (ख) मा सबिना बजगाईँको नाम सिफारिस गरेको छ। झापा क्षेत्र नम्बर २ मा भक्ति सिटौला, वसन्त रिमाल र शारदा रिजालको नाम सिफारिस गरेको छ। झापा २ (क) प्रदेशसभा सदस्यतर्फ शंकर रिजाल, दीपक मास्के रन्जु प्याकुरेल र (ख) मा राजकुमार चौहान, लोकेश भट्टराईको नाम सिफारिस गरेको छ। झापा क्षेत्र नम्बर ४ मा खुश्वु ओलीको नाम एकल सिफारिस गरेको छ। झापा ४ (क) प्रदेशसभा सदस्यतर्फ रुद्र भट्टराई, कुमार श्रेष्ठ र (ख) मा श्याम ओलीको नाम सिफारिस भएको राप्रपाका झापाका अध्यक्ष केशवप्रसाद ओझाले जानकारी दिए। झापा क्षेत्र नम्बर ५ मा अहिलेसम्म उम्मेदवारको नाम सिफारिस गरिएको छैन। त्यहाँ बुधबार उम्मेदवार सिफारिस गरिने अध्यक्ष ओझाले बताए।"
गगन थापा सप्तरीबाट पनि सिफारिस,"राजविराज : नेपाली कांग्रेसका महामन्त्री गगनकुमार थापा सप्तरी१ बाट उम्मेदवारका लागि सिफारिस भएका छन्। आगामी मंसिर ४ गते हुने निर्वाचनमा प्रतिनिधिसभा सदस्यको उमेदवारका लागि क्षेत्रीय समितिको बैठकले थापाको नाम सर्वसम्मत सिफारिस गरेको क्षेत्रीय सचिव दुर्गा भट्टराईले जानकारी दिए। थापाको नाम कास्की१ बाट पनि सिफारिस भएको थियो। तर, थापाले आफू काठमाडौं४ बाटै चुनाव लड्ने स्पष्ट पारिसकेका छन्। गत शनिबार मात्र क्षेत्रीय समिति काठमाडौं४ को बैठकले थापालाई काठमाडौं४ बाट प्रतिनिधिसभा सदस्यको उम्मेदवारका लागि सिफारिस गरेको थियो। महामन्त्री थापा पछि दोस्रोमा सप्तरी जिल्ला सभापति रामदेब साह र र तेस्रोमा जिल्ला सभापतिमा समेत साहका प्रत्यासी रहेका शत्रुघ्न प्रसाद यादबको नाम सिफारिस गरिएको छ। कांग्रेसले प्रदेश सभा सदस्यका लागि सप्तरी१ 'ख' बाट बद्रीनारायण महात्मानको एकल नाम सिफारिस गरेको छ। सप्तरी१ 'क' बाट पूर्व मन्त्री हेमराज तातेड, मधेस प्रदेश कार्यसमितिका सहमहामन्त्री पर्शुराम चौधरी, महासमिति सदस्य हेमनारायण चौधरीसहित आठ जनाको नाम सिफरिश गरेको छ। प्रदेश १ 'क' बाट महाधिवेशन प्रतिनिधि उमेश बस्नेत, क्षेत्रीय सचिव भट्टराई, दिपक कुमार गुप्ता, अशोक कुमार चौधरी र रमेश खतिवडाको नामसमेत सिफारिस गरेर पठाइएको छ। प्रतिनिधि सभा तथा प्रदेश सभा सदस्य २०७४ को निर्वाचनमा जसपाका डा सूर्यनारायण यादव निर्वाचित भएका थिए। प्रदेश १ 'क' मा नेकपा (एमाले)का सत्यनारायण मण्डल र प्रदेश २ 'ख' मा राजपाका नवलकिशोर साह निर्वाचित भएका थिए। डा यादव र साह हाल जसपामा आबद्ध छन्। साह मधेस प्रदेशका समाजिक विकास मन्त्री हुन्। मण्डल एमाले मधेस प्रदेश सभाको संसदीय दलका नेता हुन्।"
पैसा लिएर भोट दिने मान्छे कहिल्यै धनी हुँदैन : लिङदेन,गुलरिया : चुनावका बेला पैसा लिएर भोट दिने मानिस कहिल्यै धनी नहुने राष्ट्रिय प्रजातन्त्र पार्टीका अध्यक्ष राजेन्द्र लिङदेनले बताएका छन्। बर्दियाको ठाकुरबाबा नगरपालिका भुरीगाउँ बजारमा आयोजित बृहत् आमसभा तथा पार्टी प्रवेश कार्यक्रमलाई सम्बोधन गर्दै अध्यक्ष लिङदेनले पैसा खाँदै मोटरसाइकलमा तेल हालेर भोट दिएका मान्छेको आर्थिक अवस्था कहिल्यै नफेरिने बताए। नेपालको राजनितिमा संस्कारको परम्परा बसाउन खोजेको बताउँदै उनले दलका पुराना नेताहरूले देश बिगारेको आरोप लगाए। नेता सुधार्ने एकमात्र विकल्प भोट नहाल्नु नै रहेकोतर्फ सचेत पार्दै नेता लिङदेलले भने यस पटकको निर्वाचनमा स्थानीय तहको धरान र काठमाडौंको जस्तो नतिजा आउने ठोकुवा गरे। नेताहरूले जनतालाई सधै झुक्काइरहेको बताउँदै उनले वर्षौदेखि जोतभोग गरेको जमिनको पुर्जासम्म दिन नसक्ने नेताहरूको पछि लागेर समय बर्बाद नगर्न सचेत पारे। आफू एकाएक राजनीतिमा नउदाएको प्रष्ट्याउँदै उनले विद्यार्थी जीवनदेखि वडाबाटै राजनीति गरेको स्मरण गराए। यस पटकको निर्वाचनमा राप्रपालाई हलोमा भोट हाल्न उनले आग्रह गरेका छन्। राप्रपा बर्दियाको आयोजना तथा जिल्ला अध्यक्ष भीमबहादुर बोहोराको अध्यक्षतामा गरिएको सभामा धेरै जना राप्रपा प्रवेश गरेका छन्।
प्यूठान प्रदेश (क) मा माओवादीबाट अधिकारी एकल सिफारिस,"प्यूठान : नेकपा माओवादी केन्द्र प्रदेश (क) क्षेत्रीय समन्वय समिति प्यूठानले प्रदेशसभा सदस्य उम्मेदवारका लागि पार्टीका नेता कृष्ण अधिकारी (प्रकाश) लाई एकल नाम सिफारिस गरेको छ। क्षेत्रीय समन्वय समितिको मंगलबार बसेको बैठकले प्रकाशलाई प्रत्यक्षतर्फ उम्मेदवार बनाउन सिफारिस गरेको हो। उनको नाम पार्टीको जिल्ला समन्वय समितिले टुंग्याउने छ। बुधबार प्रदेश (ख) को उम्मेदवार र बुधबार प्रतिनिधिसभा सदस्य उम्मेदवारका लागि नामावली सिफारिस हुने नेकपा माओवादी केन्द्र जिल्ला समन्वय समिति प्यूठानका संयोजक पित बहादुर एमसीले जानकारी दिए। क्षेत्रीय समन्वय समितिले प्रतिनिधिसभा सदस्यका लागि पार्टीका केन्द्रीय सचिव लिलामणी पोखरेल, पोलिटब्यूरो सदस्य कृष्णध्वज खड्का, पूर्व सांसद् नारायण प्रसाद अधिकारी र नेता वाइबी थापाको नाम सिफारिस गरेको छ। प्रदेश (ख) समन्वय समितिले पनि प्रतिनिधिसभा सदस्यको नाम जिल्लामा पठाउने र त्यसमध्येबाट छनौट गरेर अन्तिम निर्णयका लागि पार्टीको जिल्ला समन्वय समितिले केन्द्रमा सिफारिस गर्ने छ।"
"मनोनयनपछि संसद रहँदैन, प्रस्ताव फिर्ता हुन्छ : प्रचण्ड","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले बुधबारसम्ममा गठबन्धनभित्र सिट बाँडफाँट टुंगो लाग्ने दाबी गरेका छन्। माओवादी केन्द्रको ६० सिटमा दाबी रहेकाले त्यसकै वरिपरि सहमति जुट्ने बताएका हुन्। मंगलबार धनगढी विमानस्थलमा सञ्चारकर्मीसँग कुरा गर्दै प्रचण्डले भने, सिट संख्या, क्षेत्र र प्रदेश एकै चोटी टुंग्याउने गरि कार्यदलमा छलफल भइरहेको छ। बुधबारसम्म सबै टुङ्गो लाग्छ। उनले गठबन्धनमा नेपाली कांग्रेसले ८०, माओवादी केन्द्रले ६० र नेकपा एकीकृत समाजवादी र जसपाले २५२५ सिटमा दावी गरिरहेको भन्दै त्यसको वरिपरि सहमति जुट्ने विश्वास व्यक्त गरे। प्रतिनिधिसभाको आयू लम्ब्याउन हुँदैन भनेर गठबन्धनमा बसेर छलफल भएको उनले बताए। प्रचण्डले आगामी निर्वाचनको मनोनयन दर्तापछि वर्तमान संसद् नरहेमा स्पष्ट रहेको धारणा राखे। आयु लम्ब्याउनतिर जानु हुँदैन भन्ने हामी गठबन्धनमा बसेर छलफल भएको छ। एकदिन पनि यताउता गर्नु हुँदैन, मंसिर ४ गते चुनाव हुन्छ, मनोनयनपछि संसद रहँदैन। एकदम क्लियर। त्यहाँ द्वविधा हुनै पर्दैन। प्रचण्डले भने, बीचमा केही टेक्निकल कारणले संसद लम्ब्याउने कि भनेर प्रमुख सचेतकहरूले सोच्नुभएको रहेछ। गठबन्धन बसेर यसरी सोच्नु हुँदैन। कहिँ इफ बट हुन दिन हुँदैन अब। ४ गते निर्वाचन हुन्छ त्योभन्दा अगाडि केही काम कन्फ्यूजन पैदा गर्ने गरी गर्नुहुँदैन भन्या हुनाले सायद आजै केहि समय थप्नेकी भन्ने प्रस्ताव फिर्ता हुन्छ। सरकारले केही नेपाल ऐन संशोधन गर्ने विधेयक, २०७९ मार्फत प्रतिनिधिसभाको आयु थप्न खोजेपछि चौतर्फी आलोचना भइरहेको छ। निर्वाचन आयोगलेसमेत सरकारको यस्तो कदममा असहमत जनाएको छ। निर्वाचन आयोगले सोमबार विज्ञप्ति जारी गर्दै निर्वाचन ऐन २०७४ मा हाल कायम रहेको प्रतिनिधि सभा तथा प्रदेश सभाको कार्यकालको सम्बन्धमा व्यवस्था गरी संघीय संसदमा विधेयक पेश भएको विषयमा ध्यानाकर्षण भएको जनाएको छ। निर्वाचनको मनोनयन गर्ने मितिभन्दा अघिल्लो दिनसम्म पदमा बहाल रहने व्यवस्था गरेबाट निर्वाचनको लागि उम्मेदवार मनोनयन हुने दिनदेखि सभामुख तथा उपसभामुख पदमा नरहने संवैधानिक व्यवस्था भएको सन्दर्भमा प्रतिनिधिसभा वा प्रदेश सभाका अन्य सदस्यहरु सोही पदका लागि हुने निर्वाचनका लागि मनोनयनपत्र पेश गर्ने मितिपछिसम्म कायम रहनेगरी कानुन संशोधन गर्नु उपयुक्त नहुने आयोगको भनाई छ। निर्वाचित मिति घोषणा गरिसकेकाले प्रतिनिधिसभा तथा प्रदेशसभा सदस्यको पदावधिको विषयमा कानुन संशोधन गर्नु आवश्यक नभएको निर्वाचन आयोगले जनाएको हो।"
प्रधानमन्त्री देउवा र भारतीय सेनाध्यक्ष पाण्डेबीच शिष्टाचार भेटवार्ता,काठमाडौं : नेपाल भ्रमणमा रहेका भारतका स्थल सेनाध्यक्ष जनरल मनोज पाण्डेले प्रधानमन्त्री शेरबहादुर देउवासँग शिष्टाचार भेटवार्ता गरेका छन्। मंगलबार प्रधानमन्त्री कार्यालय सिंहदरबारमा भएको भेटवार्तामा नेपालभारत सैन्य सम्बन्धमा बारेमा चर्चा भएको थियो। भेटमा भारतीय सेनाले नेपाली सेनालाई गरेको सहयोगको प्रसंसा गर्दै आगामी दिनमा दुई देशबीचको सहकार्य जारी रहने विश्वास प्रधानमन्त्रीले व्यक्त गरेका थिए। त्यस्तै भारतका सेना अध्यक्ष पाण्डेले नेपालसँग सहकार्यको लामो समय भएको भन्दै खुसी व्यक्त गरेका थिए। यसअघि सेनाध्यक्ष पाण्डेलाई नेपाली सेनाको मानार्थ महारथीको दर्जा प्रदान गरिएको थियो। उनले नेपाली सेनालाई सहयोग स्वरूप विविध सामग्रीहरू हस्तान्तरण गरेका थिए।
प्रतिनिधि सभाको बैठक (लाइभ),"काठमाडौं : प्रतिनिधि सभाको बैठक सुरु भएको छ। दिउँसो सवा एकबाट सुरु भएको बैठकमा सभामुखले प्रतिनिधि सभा नियमावली, २०७५ को नियम १७२ बमोजिम गठित विषयगत समितिहरुमा सदस्यको नाम हेरफेर गर्ने कार्यसूची समेत रहेको छ। कानून, न्याय तथा संसदीय मामिला मन्त्री श्री गोविन्द प्रसाद शर्मा (कोइराला)ले केही नेपाल ऐन संशोधन गर्ने विधेयक, २०७९ माथिको दफावार छलफल सदनमा गरियोस् भनी प्रस्ताव प्रस्तुत गर्ने र प्राप्त संशोधनहरुलाई निर्णयार्थ प्रस्तुत गरिने कार्यसूची रहेको प्रतिनिधि सभाको सचिव गोपालनाथ योगी बताए। उनका अनुसार बैठकमा कानून, न्याय तथा संसदीय मामिला मन्त्री कोइरालाले केही नेपाल ऐन संशोधन गर्ने विधेयक, २०७९ लाई पारित गरियोस् भनी प्रस्ताव प्रस्तुत गर्ने कार्यसूची समेत रहेको छ।"
"पर्यटनमन्त्रीको सद्भाव, छुटाए दुर्व्यवहार गर्ने सुरक्षागार्ड","काठमाडौं : संस्कृति, पर्यटन तथा नागरिक उड्डयनमन्त्री जीवनराम श्रेष्ठले आफूलाई अभद्र व्यवहार गर्ने सुरक्षागार्ड शेरजंग गुरुङलाई रिहा गराएका छन्। गुरुङले माफी मागेपछि गृह मन्त्रालयसमक्ष रिहा गर्न मन्त्री श्रेष्ठले आग्रह गरेका हुन्। क्यानडामा हुने कार्यक्रममा जान भिसाका लागि बायोमेट्रिक दिन छायाँ सेन्टर ठमेल जाँदा मन्त्री श्रेष्ठमाथि त्यहाँका सुरक्षागार्ड गुरुङले दुर्व्यवहार गरेका थिए। मन्त्री श्रेष्ठका सुरक्षाकर्मी (पीएसओ)ले उहाँ मन्त्री हो भन्दाभन्दै पनि सुरक्षागार्ड गुरुङले अपशब्द प्रयोग गर्दै अभद्र व्यवहार गरेका थिए। सुरक्षागार्ड गुरुङलाई मन्त्रीमाथि दुव्र्यवहार गरेको भन्दै प्रहरीले नियन्त्रणमा लिएको थियो। गुरुङलाई काठमाडौंका प्रमुख जिल्ला अधिकारी गोविन्द रिजालले पाँच दिन थुनामा राख्न आदेश दिएका थिए। सुरक्षागार्ड आपूर्ति गर्ने कम्पनीले पदीय मर्यादाको परिपालना गर्नसमेत सिकाउनुपर्ने हुन्छ। तर, छायाँ सेन्टरमा सुरक्षागार्ड उपलब्ध गराउने कम्पनीले त्यसमा ख्याल नपुर्याएको त्यहाँका एक अधिकारीले बताए। मन्त्रीज्यूमाथि जुन अभद्र व्यवहार भयो, त्यसले हामीलाई दुःखी तुल्याएको छ, छायाँ सेन्टरका ती अधिकारीले भने, विशिष्ट व्यक्तिलाई कस्तो व्यवहार गर्ने भन्ने न्यूनतम् जानकारी नहुनु दुःखद हो। यस्तो व्यवहारले अराजकता बढाउँछ। सुरक्षागार्ड गुरुङले छायाँ सेन्टरस्थित भीएफएस कार्यालयमा पालो पर्खने क्रममा सामान्य पदीय मर्यादासमेत ख्याल नगरी अभद्र व्यवहार गरेको मन्त्रीको स्वकीय सचिवालले जनाएको छ। सुरक्षागार्ड गुरुङद्वारा प्रहरीसमक्ष गल्ती महसुस गरिसकेकाले नियन्त्रणमुक्त गर्न भनिएको मन्त्रीका स्वकीय सचिव भीमसेन राजवाहकले बताए। गृहमन्त्री बालकृष्ण खाँडले पनि काठमाडौंका प्रमुख जिल्ला अधिकारी रिजाललाई रिहा गर्न निर्देशन दिइसकेका छन्।"
शीर्ष नेता को कहाँबाट सिफारिस ?,"काठमाडौं : नेपाली कांग्रेसका सभापति एवं प्रधानमन्त्री शेरबहादुर देउवा प्रतिनिधिसभाको आगामी निर्वाचनका लागि गृहजिल्ला डडेलधुराबाट एकल उम्मेदवारका रूपमा सिफारिस भएका छन्। यता प्रमुख प्रतिपक्ष दलका नेता एवं नेकपा एमालेका अध्यक्ष केपी शर्मा ओली पनि झापा क्षेत्र नम्बर ५ बाट सिफारिस भए। देउवा र ओली एकै ठाउँबाट मात्रै एकल सिफारिस भएका छन् भने नेकपा माओवादी केन्द्रका अध्यक्ष पुष्पकमल दाहाल प्रचण्ड, नेकपा एकीकृत समाजावादीका अध्यक्ष माधवकुमार नेपाल र जनता समाजवादी पार्टीका अध्यक्ष उपेन्द्र यादव भने धेरै ठाउँबाट सिफारिसमा परेका छन्।प्रचण्ड चितवन ३ र गोरखा २ बाट सिफरिसमा परेका छन्। नेपाल रौटहतको क्षेत्र नम्बर १ र ४ बाट सिफारिस भएका छन्। यादव त ६ ठाउँबाट सिफारिस भएका छन्। कांग्रेस डडेलधुराले प्रदेश क र ख क्षेत्रीय समितिले शेरबहादुर देउवालाई सर्वसम्मत रूपमा प्रतिनिधिसभाको उम्मेदवार बनाउने निर्णय गरेको हो। प्रतिनिधिसभातर्फ डडेलधुरामा एउटा मात्रै निर्वाचन क्षेत्र छ। कांग्रेसका सभापति समेत रहेका देउवा २०४८ सालदेखि डडेलधुराबाट लगातार चुनाव जित्दै आएका छन्। झापा क्षेत्र नम्बर ३ समितिको बैठकले प्रतिनिधिसभा सदस्य प्रत्यक्षतर्फ पूर्व महामन्त्रीसमेत रहेका कृष्णप्रसाद सिटौलाको नाम सर्वसम्मत सिफारिस गरेको क्षेत्रीय सभापति गणेश पोखरेलले जानकारी दिए। नेता सिटौला ७ औं पटक यस क्षेत्रबाट उठ्न लागेका हुन्। झापा क्षेत्र नम्बर १ बाट प्रतिनिधिसभाका लागि नेपाली कांग्रेसका महामन्त्री विश्वप्रकाश शर्माको नाम सर्वसम्मत सिफारिस भएको छ। क्षेत्र नम्बर १ को बैठकले शर्माको नाम सर्वसम्मत सिफारिस गरेको क्षेत्रीय सभापति इन्द्र बुढाथोकीले बताए। शर्मा यसअघि झापा क्षेत्र नम्बर १ बाटै २०७० र २०७४ मा पनि प्रतिनिधिसभाको निर्वाचनमा प्रतिस्पर्धी थिए। धेरै स्थानबाट सिफारिस भएकाहरू कांग्रेसका उपसभापति पूर्णबहादुर खड्काको नाम सुर्खेत निर्वाचन क्षेत्र नम्बर १ बाट र बाँके क्षेत्र नम्बर ३ बाट प्रतिनिधिसभा सदस्य उम्मेदवारमा सिफारिस भएको छ। नेपाली कांग्रेसकी केन्द्रीय सदस्य डा आरजु राणा देउवाको नाम पनि अहिलेसम्म पाँच क्षेत्रबाट सिफारिस भएको छ। राणा बाग्लुङ क्षेत्र नम्बर २ मा पनि सिफारिसमा परेकी छन्। राणासहित १० जनाको नाम प्रतिनिधिसभा निर्वाचनको प्रत्यक्ष उम्मेदवारका लागि सिफारिस गरेको हो। त्यसैगरि उनी कैलाली क्षेत्र नम्बर ५, बर्दिया क्षेत्र नम्बर २ र बाँके क्षेत्र नम्बर ३ बाट प्रत्यक्षमा लड्न सक्ने गरी उम्मेदवार सिफारिस भएकी छन्। कैलाली ५ बाट राणाको नाम एकल उम्मेदवारका रूपमा सिफारिस गरिएको छ भने बाँकेको क्षेत्र नम्बर ३ बाट उनीसहित उपसभापति पूर्णबहादुर खड्का र सहमहामन्त्री किशोरसिंह राठौरको नाम पनि सिफारिस गरिएको छ। राणा २०७० सालको चुनावमा डडेल्धुराबाट समानुपातिक तर्फबाट संविधानसभा सदस्य बनेकी थिइन्। राणा ०७४ को निर्वाचनमा पनि क्षेत्र नम्बर ५ बाटै उम्मेदवार थिइन्। कांग्रेस महामन्त्री गगन थापाको निर्वाचन क्षेत्र काठमाडौं ४ हो। सोही निर्वाचन क्षेत्रबाट उनी दुई दुईपटक सांसद भइसकेका छन्। थापा पनि ३ ठाउँमा सिफारीसमा परेका छन्। सर्लाही क्षेत्र नम्बर ४ बाट कांग्रेसले पनि गगन थापालाई उम्मेदवार सिफारिस गरेको छ। ओली सर्वसम्मत एमालेका अध्यक्ष ओली झापा५ बाट प्रतिनिधिसभा उम्मेदवारमा सर्वसम्मत सिफारिस भएका छन्। क्षेत्रीय समितिको बैठकले ओलीको नाम सर्वसम्मत सिफारिस गरेको झापा५ का एमाले इन्चार्ज होम थापाले बताए। ओली २०७४ सालको चुनावमा ५७ हजार १ सय ३९ मत ल्याउँदै प्रतिनिधिसभा सदस्यमा निर्वाचित भएका थिए। एमालेका उपाध्यक्ष सुवासचन्द्र नेम्बाङ इलाम २, उपाध्यक्ष विष्णु पौडेल रूपन्देही २, उपाध्यक्ष सुरेन्द्र पाण्डे चितवन १ बाट सिफारिस भएका छन्। महासचिव शंकर पोखरेल दाङ २ बाट सर्वसम्मत सिफारिस भएका छन्। उपमहासचिव प्रदीप ज्ञवाली गुल्मी १ बाट सिफारिस भएका छन्। उपमहासचिव पृथ्वी सुब्बा गुरुङले प्रतिनिधिसभा भन्दा प्रदेशसभा रोजेका छन्। उनी लम्जुङको प्रदेश ख बाट सिफारिस भएका छन्। एमालेका प्रचार विभाग प्रमुख समेत रहेका गुरुङ गण्डकी प्रदेशका पूर्व मुख्यमन्त्री पनि हुन्। सचिव लेखराज भट्ट कैलाली ४, टोपबहादुर रायमाझी अर्घाखाची, गोकर्ण विष्ट गुल्मी २ बाट सिफारिस भएका छन् भने सचिव रघुविर महासेठको धनुषा ४, छविलाल विश्वकर्माको रूपन्देही १ सिफारिस भएको छ। अछाम १ बाट एमाले नेता डा भीमबहादुर रावलको नाम प्रतिनिधिसभा प्रत्यक्षतर्फ सर्वसम्मत सिफारिस भएको छ। नेकपा एकीकृत समाजवादी पार्टीका अध्यक्ष माधवकुमार नेपालको नाम रौतहटका २ वटा निर्वाचन क्षेत्रबाट सिफारिस भएको छ। पूर्व प्रधानमन्त्री नेपालको नाम आगामी प्रतिनिधिसभा सदस्य निर्वाचनको उम्मेदवारका लागी क्षेत्र नम्बर १ र ४ बाट सिफारिस भएको हो। त्यस्तै माओवादी केन्द्रका अध्यक्ष दाहालको नाम चितवनको क्षेत्र नम्बर ३ बाट सिफारिस भएको छ। त्यसैगरि गोरखा क्षेत्र नम्बर २ बाट पनि उनको नाम सिफारिस गरिएको माओवादी पार्टी कार्यालयले जनाएको छ। पार्टीको जिल्ला समन्वय समितिले अध्यक्ष दाहालको नाम क्षेत्र नं १ बाट सिफारिस गरेको छ। लोकतान्त्रिक समाजवादी पार्टी (लोसपा)का अध्यक्ष महन्थ ठाकुर बारा क्षेत्र नं ४ बाट प्रतिनिधिसभा सदस्यका उम्मेदवारमा सिफारिस भएका छन्। सोमबार बसेको क्षेत्रीय बैठकले पार्टी अध्यक्ष ठाकुर सहित ४ जनाको नाम सिफारिस गरेको हो। धनुषा प्रतिनिधिसभा निर्वाचनका क्षेत्र ३ बाट लोकतान्त्रिक समाजवादी पार्टीको तर्फबाट राजेन्द्र महतोको नाम सिफारिस भएको छ। जनता समाजवादी पार्टीका अध्यक्ष उपेन्द्र यादवको नाम तराईका पाँच जिल्लाबाट सिफारिस भएको छ। धनुषा, सप्तरी, सिरहा, बारा र मोरङका ६ निर्वाचन क्षेत्रबाट प्रतिनिधिसभाको चुनावको पार्टीको तल्लो कमिटिले सिफारिस गरेको छ। जनता समाजवादी पार्टीका केन्द्रीय अध्यक्ष उपेन्द्र यादव मोरङ क्षेत्र नम्बर ५ बाट प्रतिनिधिसभा सदस्यको उम्मेदवार सिफारिस भएका छन्। धनुषाको क्षेत्र नम्बर ३, बारा निर्वाचन क्षेत्र नम्बर २ र ३, सिरहा क्षेत्र नम्बर १ र २ बाट जुपा अध्यक्ष नाम केन्द्रमा पठाइएको छ। स्थायी समिति सदस्य एवं संगठन विभाग प्रमुख खगराज अधिकारीको प्रतिनिधिसभा र प्रदेश सभामा दुबैमा सिफारिस भएको छ। स्थायीसमिति सदस्य एवं पुराना नेता गुरु बराल पनि प्रदेश सभामा सिफारिस भएका छन्। उनी मोरङ ६ कबाट सिफारिसमा परेका छन्। सुनसरी क्षेत्र नम्बर १ बाट जयकुमार राइको एकल नाम सिफारिस भएको छ। सुनसरी १ बाट निर्वाचन लडन इच्छा राखेका प्रदेश १ का पूर्व मुख्यमन्त्री भीम आचार्य भने सिफारिसमा अटाएनन्। यस अगाडीको २०७४ को निर्वाचनमा जसपाका संघीय परिषद अध्यक्ष अशोक राईलाइ २२ हजार मत अन्तरले पराजित गरेका राईलाइ पुन प्रतिनिधिसभा सदस्यमा निर्वाचनमा उठनका लागि एकल नाम सिफरिस गरिए पछी उनको टिकट निश्चित झै भएको छ।"
कम्युनिस्ट पार्टीका नेता र कार्यकर्ताले दलितमाथि भेदभाव गर्न पाउँदैनन् : नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले कम्युनिस्ट पार्टीका नेता र कार्यकर्ता कसैले पनि दलितमाथि भेदभाव अत्याचार गर्न नपाउने बताएका छन्। उनले दलितमाथि छुवाछुत, विभेद गर्ने एकीकृत समाजवादीको सदस्य, कार्यकर्ता हुन नसक्ने स्पष्ट पारेका हुन्। नेपाल दलित मुक्ति संगठनको केन्द्रीय कमिटी बैठकलाई सम्बोधन गर्दै उनले भने, कि चेतनाले मान्छे सुध्रिन्छ कि कानुनले मानिस तह लाग्छ। उनले दलित समुदायलाई जति गोलबन्द गर्न सक्यो उति शक्ति आर्जन हुने विश्वास व्यक्त गरे। दलितको लागि विद्रोहको आवाज उठाउने कम्युनिस्ट पार्टी भएको उनको दाबी छ। देशभरी कहि कतै विभेदका घटना घटेको पाइए लिखित रुपमा जानकारी गराउनसमेत आग्रह गर्दै उनले विभेद गर्नेलाई छानबीन गरेर कानुन अनुसार कारबाहि गर्ने प्रतिबद्धता समेत गरे। तत्कालीन एमालेमा हुँदा पनि दलित समुदायलाई कसरी सम्बोधन गर्न सकिन्छ भनेर लागेको स्मरण गर्दै नेपालले अब पनि दलितको हकहितमा लागि पर्ने बताए। दलित अत्याचार भएका र उत्पीडनमा परेमा आवाज उठाएर एक किसिमको तरंग पैदान गर्न आग्रह गरे। उनले असमानता र विभेदलाई अन्त्य गर्न चाहेको बताए। नेपालले दलितलाई आर्थिक रुपमा सम्पन्न बनाउन योजना बनाएर अगाडि बढ्ने स्पष्ट पारे।"
बेपत्ता छानबिनसम्बन्धी संशोधन विधेयक अघि बढाउने सहमति,"काठमाडौं : बेपत्ता पारिएका व्यक्तिको छानबिन,सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकलाई अघि बढाउने विषयमा दलहरुबीच सहमति भएको छ । कानुन, न्याय तथा मानवअधिकार समितिको आजको बैठकमा संशोधन विधेयकलाई अघि बढाउने निर्णय भएको सभापति कृष्णभक्त पोखरेलले बताए । सरोकारवाला पक्ष र अन्य सङ्घ संस्थाको राय, सुझाव, धारणा र परामर्श लिएरपछि जति सक्यो चाँडो विधेयकलाई टुङ्ग्याउने विषयमा सहमति भएको उनले जानकारी दिए ।"
संसद्को कार्यकालका सम्बन्धमा राजनीति गरियो : कानूनमन्त्री कोइराला,"काठमाडौं : कानून, न्याय तथा संसदीय मामिलामन्त्री गोविन्दप्रसाद शर्मा कोइरालाले संविधानको व्यवस्थाअनुसार नै प्रतिनिधि सभा र प्रदेशसभाको कार्यकालका सम्बन्धमा व्यवस्था गर्न खोजिएको बताएका छन् । उनले कार्यकालका सम्बन्धमा अनावश्यक राजनीति गरिएको भन्दै कानूनी रिक्तता र अभाव परिपूर्ति गर्ने सोचका साथ प्रतिनिधिसभा र प्रदेशसभाको कार्यकालको प्रबन्ध गर्न खोजिएको धारणा राखेका हुन् । प्रतिनिधिसभाको आजको बैठकमा केही नेपाल ऐन संशोधन विधेयक, २०७९ माथि दफाबार छलफलका क्रममा उठेका सांसदहरुले उठाएको जिज्ञासाका बारेमा जवाफ दिँदै उनले सरकारले पवित्र उद्देश्यका साथ विधेयक ल्याएको भए पनि अनावश्यक राजनीति गरिएकामा आपत्ति जनाए। संसद् कहिले सुरु हुन्छ र कहिले सकिन्छ भन्नेबारेमा स्पष्ट व्यवस्था हुनुपर्ने र कुनै रिक्तता राख्न नहुने उल्लेख गर्दै उनले कोहीकसैले भनेका भरमा नै यो निर्णय गर्न नहुने बरु संसद्ले नै स्पष्ट पार्नुपर्ने बताए । पटकपटक परमादेशी सरकार भनेर सरकारको अपमान गरिएको र स्वतन्त्र न्यायपालिकाको मूल्य र मान्यताविपरीत धारणा राखिएको भन्दै उनले जिम्मेवार हुन सबैलाई आग्रह गरे । अवैधरूपमा आर्जित गरेको सम्पत्तिलाई कोही कसैले स्वीकार्न नसक्ने भए पनि अन्तर्राष्ट्रियस्तरमा विकास भएका नयाँ कानूनलाई स्वीकार गरेर हाम्रोमा समसामयिक बनाएर जानुपर्नेमा उनले जोड दिए । उनले एउटा व्यवसाय गर्ने सम्बन्धमा रहेका र अवैधरूपमा कमाएको सम्पत्तिलाई पूर्णरूपमा नियन्त्रण गर्ने विषयलाई केन्द्रमा राखेर सम्पत्ति शुद्धीकरणसँग सम्बन्धित कानून बनाउन खोजिएको बताए । मन्त्री कोइरालाले पछिल्लो समयमा अन्तर्राष्ट्रियरूपमा विकसित मूल्य र मान्यतामा कमाएको रकमको वैध स्रोत देखाउनुपर्ने, नभए त्यस्तो सम्पत्ति जफत हुने प्रावधान रहेको उल्लेख गरे । रासस"
कारागार विधेयक पारित,"काठमाडौं : राष्ट्रियसभा बैठकमा कारागार विधेयक २०७९ पारित भएको छ। मंगलबार बसेको बेठकमा गृहमन्त्री बालकृष्ण खाणले प्रस्तुत गरेको प्रतिनिधिसभाबाट सन्देशसहित प्राप्त कारागार विधेयक २०७९ बहुमतले पारित भएको हो। त्यस्तै बैठकमा भौतिक पूर्वाधार तथा यातायात मन्त्री मोहम्मद इश्तियाक राईले प्रस्तुत गरेको शहरी क्षेत्र सार्वजनिक यातायात (व्यवस्थापन) प्राधिकरण विधेयक २०७६ लाई प्रतिनिधिसभाबाट भएको संशोधन स्वीकारसहित पुन पारित गरियोस् भन्ने प्रस्ताव पनि पारित भएको छ। बैठकमा अर्थमन्त्री जनार्दन शर्माले प्रतिनिधिसभाबाट सन्देशसहित प्राप्त बीमा विधेयक, २०७५ र सार्वजनिक ऋण व्यवस्थापन विधेयक २०७६ माथि बिचार गरियोस् भन्ने प्रस्ताव पेश गरेका थिए।"
सांसदको कार्यकाल मनोनयनसँगै समाप्त हुन्छ : गगन थापा,"काठमाडौं : नेपाली कांग्रेसका महामन्त्री एवम् सांसद गगन थापाले प्रतिनिधिसभा र प्रदेशसभाको कार्यकाल संसदभित्र र बाहिर चासोको विषय रहेको बताएका छन्। मंगलबार प्रतिनिधि सभाको बैठकमा नेपाल ऐन संशोधन गर्ने विधेयक, २०७९ माथिको दफावार छलफललाई सम्बोधन गर्दै मनोनयन भएको दिनबाट कार्यकाल समाप्त हुने बताएका हुन्। उनले मनोनयनसँगै सांसदको पदम्याद जाने, सकिने विषयलाई संशोधनमा आफूले राखेको बताए। उनले शान्त समयमा गर्नुपर्ने छलफल यतिबेला संसदमा ल्याउनुलाई सरकारले मौका गुमाएको अभिव्यक्ति दिए। थापाले सांसदले एकदुई महिनाको पारिश्रमिक बुझ्न कार्यकाल लम्ब्याउन खोजिएको बुझाई भएकोसमेत बताए। यसैगरी संसदमा बोल्दै प्रमुख प्रतिपक्ष दल एमालेले सरकारले ल्याएको प्रतिनिधिसभा र प्रदेशसभाको कार्यकाल सम्बन्धि व्यवस्थालाई फिर्ता गर्न आह्वान गरेको छ। एमालेका प्रमुख सचेतक विशाल भट्टराईले कानुनबाट सांसदको कार्यकाल लम्ब्याउने सरकारको प्रयास एमालेलाई मान्य नहुने स्पष्ट पारे । उनले मंसिर ४ गतेपछि दुई खाले सांसद खडा गर्न सरकारले हतारहतार कानुनमै संशोधन गर्न खोजेको बताए। प्रतिनिधिसभा र प्रदेशसभाको कार्यकाल लम्ब्याउने सरकारको कदमप्रति निर्वाचन आयोगलेसमेत आपत्ति जनाएको छ। सरकारले नयाँ निर्वाचित भई पहिलो बैठक बसेको दिनदेखि अघिल्लो सभाको कार्यकाल सकिने गरी केही नेपाल ऐनलाई संशोधन गर्न बनेको विधेयक ल्याएपछि आयोगको ध्यानाकर्षण भएको हो।"
प्रतिनिधिसभा र प्रदेशसभाको कार्यकाल लम्ब्याउने सरकारको कदमप्रति आपत्ति छ : एमाले,"काठमाडौं : नेकपा एमालेले प्रतिनिधिसभा र प्रदेशसभाको कार्यकाल लम्ब्याउने सरकारको कदमप्रति आपत्ति जनाएको छ। मंगलबार प्रतिनिधि सभाको बैठकमा नेपाल ऐन संशोधन गर्ने विधेयक, २०७९ माथिको दफावार छलफललाई सम्बोधन गर्दै सांसद शेरबहादुर तामाङले सरकारले ल्याएको प्रतिनिधिसभा र प्रदेशसभाको कार्यकाल सम्बन्धि व्यवस्थालाई फिर्ता गर्न आह्वान गरेका हुन्। तामाङले आजकै संसद बैठकलाई सरकार पक्षबाट सम्बोधन गरेर कार्यकाल सम्बन्धि विधेयकलाई फिर्ता लिनुपर्ने बताए। उनले निर्वाचन घोषणा गरेपछि संसद अन्त्य हुनुपर्नेमा लब्याउन तर्फ सरकार लागेको भन्दै आपत्ति जनाए। तामाङले जनताको ताजा जनादेश लिने कुरालाई ढिलाई गर्न नहुने स्पष्ट पारे। उनले जनताको अभिमत स्वीकार्न आग्रह गरे। यसैगरी सांसद गोकुलप्रसाद बाँस्कोटाले गठबन्धनले लोकतन्त्रलाई मुठ्ठीभित्र कैद गर्ने गरी संसदको आयू लम्ब्याउन खोजेको टिप्पणी गरे। उनले प्रतिनिधिसभा र प्रदेशसभाको कार्यकाल बढाएर दुई महिनामा के षडयन्त्र गर्न खोजेको भन्दै प्रश्न गरे। उनले संसदको आयू लम्ब्याउनु भनेको लोकतन्त्रलाई गिज्याउनु भएको टिप्पणी गरे। बाँस्कोटाले यो विधेयकमा नेकपा एमालेको कुनै सहमति नहुने स्पष्ट पारे। उनले असोज १ गतेबाट सांसदको म्याद समाप्त हुने बताए।"
अर्घाखाँचीमा एमालेबाट रायमाझि र कांग्रेसबाट उपसभामुख भुसालसहित ५ जना सिफारिस,"सन्धिखर्क : मंसिर ४ गते हुने प्रतिनिधि सभा र प्रदेश सभाको निर्वाचनका लागि अर्घाखाँचीमा नेकपा एमाले र कांग्रेसले उम्मेदवारहरु सिफारिस गरेका छन्। एमाले जिल्ला कमिटी अर्घाखाँचीको बैठकले केन्द्रीय सचिव टोपबहादुर रायमाझिलाई प्रतिनिधि सभाको लागि एकल उम्मेदवार सिफरिस गरेको छ। नेपाली कांग्रेसले प्रतिनिधि सभाका उपसभामुख पुष्पा भुसालसहित ५ जनालाई सिफरिस गरेको छ। उपसभामुख भुसालसहित नेपाल चिकित्सक संघका पुर्व केन्द्रीय अध्यक्ष डाक्टर मुक्ति श्रेष्ठ, पुर्व सांसद डाक्टर रामबहादुर विसी, पुर्व मन्त्री रेवतीप्रसाद भुसाल र कांग्रेसका युवा नेता लेखनाथ पोख्रेलको नाम सिफारिस गरेको छ। माओवादी नेता रायमाझीले तत्कालिन नेकपा विभाजित हुँदा एमाले रोजेका थिए। नेकपा एमालेको १० औं महाधिवेशनबाट उनी एमाले सचिवमा निर्वाचित भएका थिए। अर्घाखाँचीमा प्रभावशाली मानिएका नेता रायमाझीको विरुद्धमा अन्य नेताले इच्छा व्यक्त नगरेको बताइएको छ। रायमाझीले यस अघि २०६४, २०७० र २०७४ को निर्वाचनमा नेकपा माओवादीबाट जितिसकेका छन्। २०६४ सालको निर्वाचनमा नेपाली कांग्रेसका नेता मानबहादुर विश्वकर्मालाई, २०७० र २०७४ सालको निर्वाचनमा कांग्रेसकै नेता डा रामबहादुर बिसीलाई पराजित गर्दै उनी सांसद बनेका थिए। उपसभामुख भुसाल एक संघीय निर्वाचन भएपश्चात पहिलो पटक चाहना राखेकी छन्। २०७४ को निर्वाचनमा उनी समानुपातिक सांसद बनेकी थिइन्। २०६४ सालको निर्वाचनमा उनी अर्घाखाँची क्षेत्र नं २ बाट निर्वाचित भइन भने २०७० सालको निर्वाचनमा सोही क्षेत्रबाट उनी पराजित भएकी थिइन्। यसपालि उनी प्रत्यक्ष निर्वाचन लड्ने भएकी हुन्। भुसालको चाहना भए टिकट उनले नै पाउने धेरै नेताहरुको भनाई छ। २०७४ को निर्वाचनमा कांग्रेसबाट बिसी उम्मेदवार थिए। उनी वाम गठबन्धनका टोपबहादुर रायमाझीसँग १८ हजार २ सय ९३ मतान्तरले पराजित भएका थिए। रायमाझीले ५० हजार ८ सय ३७ मत ल्याएर विजयी भएका थिए। उनका प्रतिस्पर्धी बिसीले ३२ हजार ५ सय ४४ मत ल्याएका थिए। बिसी दोस्रो संविधानसभा निर्वाचनमा पनि रायमाझीसँगै पराजित भएका थिए। बिसीले गएका निर्वाचनमा आफू पराजित भएकाले आफूले नै टिकट पाउनु पर्ने माग राखेका छन्। नेकपा एमालेले प्रदेश सभा (क) मा चेतनारायण आचार्य र (ख) मा रामजी प्रसाद घिमिरेको नाम सिफारिस गरेको छ। नेपाली कांग्रेसले प्रदेश सभा (क) मा निर्मला क्षेत्री, ताराप्रसाद श्रेष्ठ, तारा प्रसाद फुल्लेल, टिकाराम बन्जाडे र ध्रुब आचार्यको नाम सिफारिस गरेको छ। प्रदेश सभा (ख) मा पुर्व पार्टी सभापतितथा सन्धिखर्क नगरपालिकाका पुर्व नगर प्रमुख कमलप्रसाद भुसाल, शितगंगा नगरपालिकाका पुर्व नगर प्रमुख सुर्य प्रसाद अधिकारी, कांग्रेस प्रदेश सदस्य डाक्टर जयबहादुर टण्डन, कांग्रेस नेताहरु यादवप्रसाद घिमिरे, राजेन्द्र केसी र केशव अधिकारीको नाम कांग्रेसले सिफारिस गरेको छ।"
विनोद चौधरीको नाम तीन ठाउँबाट सिफारिस,काठमाडौं : नेपाली कांग्रेसका केन्द्रीय सदस्य विनोद चौधरीको नाम प्रतिनिधिसभा प्रत्यक्षतर्फ उम्मेदवारमा तीन ठाउँबाट सिफारिस भएको छ । प्रतिनिधिसभा सदस्यसमेत रहेका कांग्रेस केन्द्रीय सदस्य चौधरीको नाम नवलपरासीको क्षेत्र नं १ का साथै नवलपुर निर्वाचन क्षेत्र नं १ र २ बाट प्रत्यक्षतर्फ उम्मेदवारमा सिफारिस भएको हो । नवलपरासी १ मा कांग्रेस नेता चौधरीसहित पाँच जनाको नाम सिफारिस भएको छ । त्यस्तै नवलपुर क्षेत्र नं १ मा कांग्रेसका पूर्वमहामन्त्री डा शशांक कोइरालाले निर्वाचन लड्दै आएका छन् । उनी तीन पटक यहि निर्वाचन क्षेत्रबाट निर्वाचित हुन् । यसपटक पनि पूर्वमहामन्त्री कोइरालाले निर्वाचन लड्ने आकांक्षा राखेका छन् । नवलपुर क्षेत्र नं २ मा कांग्रेस नेता एवं उद्योगी चौधरीलाई उम्मेदवार बनाउनुपर्ने स्थानीयको माग छ । उनले उक्त क्षेत्रमा पछिल्लो समय व्यापक सक्रियता बढाएका छन् ।
गणपुरक संख्या नपुगेपछि प्रतिनिधि सभा बैठक स्थगित,"काठमाडौं : गणपुरक संख्या नपुगेपछि प्रतिनिधि सभा बैठक स्थगित भएको छ। केही नेपाल ऐन संशोधन गर्ने विधेयक, २०७९ माथि छलफल भएर निणयार्थ पेश गर्नु अगाडि संशोधन कर्तालाई समय दिने क्रममा गणपुरक संख्या नपुगेपछि १५ मिनेटका लागि संसद बैठक स्थगित गरिएको हो। गणपुरक संख्या ६९ हुनुपर्नेमा ५८ पुगेकाले बैठक १५ सम्मका लागि स्थगित गरिएको सभामुख अग्निप्रसाद सापकोटाले जानकारी गराए। कानून, न्याय तथा संसदीय मामिला मन्त्री गोविन्दप्रसाद शर्मा (कोइराला)ले केही नेपाल ऐन संशोधन गर्ने विधेयक, २०७९ माथि छलफल गरियोस् भनी प्रस्ताव प्रस्तुत गरेका थिए। छलफलपश्चात संशोधन कर्तालाई आफ्नो संशोधन फिर्ता लिन सभामुखले आग्रह गरेका थिए। त्यसपश्चात सांसद प्रेम सुवालले गणपुरक संख्या नपुगेको भन्दै सरकारको ध्यानाकर्षण गराएका हुन्। लगत्तै सभामुख सापकोटाले सांसदको संख्या यकिन गर्न निर्देशन दिएका थिए। गणना गर्दा गणपुरक संख्या नपुगेको हो। मन्त्री शर्मा (कोइराला)ले केही नेपाल ऐन संशोधन गर्ने विधेयक, २०७९ लाई पारित गरियोस् भनी प्रस्ताव प्रस्तुत गर्ने कार्यसूची रहेको छ। प्रतिनिधि सभामा बोल्ने सांसदले सांसदहरु निर्वाचन क्षेत्रमा जानुपर्ने भएकाले निर्वाचनको मिति घोषणा गरिसकेकाले सरकारले संसद अन्त्य गर्नुपर्ने बताउँदै आएका छन्। संसदमा कुनै प्रस्ताव निर्णयार्थ पेश गर्दा कूल सदस्य संख्या २७५ को एक चौथाइ सदस्य अर्थात ६९ जना उपस्थित हुनुपर्ने संवैधानिक व्यवस्था छ। संविधानको धारा ९४ मा भनिएको छ, कुनै पनि प्रश्न वा प्रस्ताव निर्णयार्थ पेश गर्न प्रतिनिधि सभाको एक चौथाइ सदस्य उपस्थित हुनुपर्ने। गणपुरक सांसद नपुग्दा तलब भत्ता खान मात्रै सांसदहरू बैठकमा पुग्ने गरेको भन्दै नागरिकले आलोचना हुँदै आएको छ। सरकारले विधेयक प्रस्तुत गर्नेक्रममा सत्तारुढ दलकै सांसद अनुपस्थित हुँदा बेलाबेला विधेयक निर्णयार्थ पेश हुन सकेको छैन।"
वडाध्यक्ष स्कुल भर्ना,"हेटौंडा : ५१ वर्षीय शिवप्रसाद खनाल मकवानपुरको मनहरी गाउँपालिका१ का वडाध्यक्ष छन्। बाराको कलैयास्थित सिद्धेश्वर संस्कृत विद्यालयबाट २०४८ सालमा एसएलसी उत्तीर्ण गरेपछि उनको औपचारिक शिक्षा रोकिएको थियो। तर, उनै खनाल पढाइ छाडेको ३१ वर्षपछि गाउँकै बाल जीवनज्योति माविमा भर्ना भएका छन्। विद्यालय व्यवस्थापन समिति अध्यक्षसमेत रहेका खनालले पहिलो पटक सञ्चालित कक्षा ११ को शिक्षा संकाय अध्ययन गर्न थालेका हुन्। शैक्षिक योग्यता नहुँदा विभिन्न अवसरबाट वञ्चित हुनुपरेको खनालको भनाइ छ। क्षमता अभिवृद्धि गर्न र अधुरा सपनालाई अघि बढाउन कक्षा ११ मा भर्ना भएको उनले बताए। आर्थिक अवस्था कमजोर थियो। गाडीमा काम गर्न पाए पढ्न सजिलो हुन्थ्यो भनेर केही वर्ष काम गरें। एसएलसीसम्म त जसोतसो पास गरें। तर, अगाडि जान सकिनँ, उनले भने, बालबालिकाले मैले जस्तै आर्थिक अभावकै कारण अध्ययन छाड्नुपर्ने अवस्था नआओस् भनेर आफ्नै पहलमा गाउँमै कक्षा १२ सम्मको अध्यापन हुने प्रबन्ध मिलायौं। उनी सकेसम्म नियमित विद्यालय जान्छन्। बिहान १० बजे पोसाकमा विद्यालयमा हाजिर हुन्छन्। नयाँ विद्यार्थीलाई अध्ययनमा जाँगर बढोस् भनेर पनि आफु भर्ना भएको उनको भनाइ छ। त्यस बेला आर्थिक समस्याका कारण पढाइ रोक्नुपयो। पहिले र अहिलेको शिक्षामा धेरै भिन्नता भइसक्यो। अहिले शिक्षाबिना कुनै काम अघि बढाउन नसकिने महसुस गर्दै छु, उनले भने, शिक्षा अत्यावश्यक र महत्वपूर्ण छ। समाज परिवर्तनका लागि म उत्प्रेरकका रूपमा शिक्षालाई अघि बढाउन चाहन्छु। विद्यालय परिसरसँगै वडा कार्यालय छ। त्यसैले पनि उनलाई पढ्न र वडाको काम गर्न सजिलो भएको छ। उनी बिहानै वडा कार्यालय पुग्छन्। कक्षा सकिनासाथ वडा कार्यालयमै बस्छु। आपत्कालीन अवस्थामा वडा कार्यालयनजिकै छ। मेरो अध्ययनले वडावासीलाई प्रवाह हुने सेवामा कुनै पनि कमी हुन दिएको छैन, उनले भने, बरु अझै पढेर गाउँमा शिक्षाको ज्योति छर्नेछु। आफू २०७४ सालमा पहिलो पटक वडाध्यक्ष निर्वाचित भएपछि गाउँमा उच्च शिक्षा सञ्चालन गर्ने तयारी गरेको र अहिले योजना पूरा भएको उनले सुनाए। हामीले २०७३ चैतमा क्याम्पस सञ्चालनको उद्देश्य लिएर महायज्ञ लगाएका थियौं। त्यसबाट ९ लाख रुपैयाँ संकलन भएको थियो। सो पैसा बैंकमा मुद्धती खातामा राखेका थियौं, उनले भने, अहिले सबै प्रक्रिया पूरा गरेर हामीले गाउँमै उच्चशिक्षा पढ्न मिल्ने वातावरण बनाएका छौं। उनका दुवै जना छोराले भने कक्षा १२ पास गरेर प्राविधिक शिक्षा अध्ययन गरिरहेका छन्। प्लस टु पास गर्ने इच्छा छ। शिक्षा संकाय लिएर कक्षा ११ मा भर्खर भर्ना भएको छु, उनले भने, अब हेर्दै जाऊँ नतिजा कस्तो आउँछ त्यसको आधारमा पनि अघि बढ्नेछु। एसईईपछि गाउँबाट हेटौंडा बजार आएर पढ्नुपर्ने, आर्थिक अवस्था कमजोर हुँदा पढाइ छाड्नुपर्ने समस्याको अन्त्य भएको उनले बताए। विद्यालय भवन निर्माण, आईसीटी ल्याब, साइन्स ल्याब, पुस्तकालय स्थापना गरी सञ्चालनमा ल्याइएको छ। भौतिक संरचना स्तरोन्नतिका लागि ६० लाख बजेट स्वीकृत भइसकेको उनले बताए। १३ समाजसेवीले दान गरेको १ बिघा सात कट्ठा जग्गामा २०१९ सालमा बाल जीवनज्योति स्कुल स्थापना भएको थियो। उक्त विद्यालयमा कक्षा ११ मा शिक्षा र व्यवस्थापन संकाकोय पढाइ प्रारम्भ भएको प्रधानाध्यापक एकराज गौतमले बताए। करिब साढे ५ सय विद्यार्थी संख्या रहेकोमा कक्षा ११ सञ्चालनसँग ६ सयभन्दा बढी विद्यार्थी पुग्ने प्रधानाध्यापक गौतमको भनाइ छ। विद्यालयमा शिक्षक दरबन्दी थप गर्न सके शिक्षणलाई अझै गुणस्तरीय बनाउन सकिने उनको भनाइ छ।"
संसद्को कार्यकाल लम्ब्याउनु हुँदैन,"काठमाडौं : प्रतिनिधिसभा र प्रदेशसभाको कार्यकाल लम्ब्याउने सरकारको कदमप्रति निर्वाचन आयोगले आपत्ति जनाएको छ। सरकारले नयाँ निर्वाचित भई पहिलो बैठक बसेको दिनदेखि अघिल्लो सभाको कार्यकाल सकिने गरी केही नेपाल ऐनलाई संशोधन गर्न बनेको विधेयक ल्याएपछि आयोगको ध्यानाकर्षण भएको हो। तर, सरकार भने उक्त निर्णयबाट पछि हटिसकेको छ । निर्वाचनसँग सम्बन्धित ऐन, नियम संसोधन गर्न सरकारले संसद्मा प्रस्ताव लैजाँदा निर्वाचन आयोगसंग परामर्श गर्नुपर्छ। सरकारले आफ्नो खुशी कुनै पनि प्रस्ताव लैजान पाइदैन, आयुक्त रामप्रसाद भण्डारीले भने, निर्वाचनसंग सम्बन्धि ऐन, नियम तर्जुमा गर्दा, संसोधन गर्दा वा थपघट गर्दा सरकारले आयोगसंग परामर्श गर्नु पर्छ। सरकारसंग परामर्श गरेर आयोगले प्रतिनिधिसभा र प्रदेश सभाको निर्वाचनका लागि मंसिर ४ गतेलाई सिफारिस गरेको थियो। सरकारले त्यसको आधारमा निर्वाचन मिति तोकेको थियो। तर, सरकारले संसद्को कार्यकाल चुनाव अघिसम्म लम्ब्याउन निर्वाचन ऐन संसोधन गर्न विधेक पेश गरेको हो। संसद्को कार्यकाल लम्ब्याएर झ्यालबाट छिर्नु हुँदैन। निर्वाचन जितेर मुल ढोकाबाटै संसद्मा आउनु पर्छ, आयुक्त भण्डारीले भने। सैद्धान्तिक अवधारणा, संविधानमा भएको व्यवस्था तथा विगतको अभ्यासका आधारमा प्रतिनिधिसभा तथा प्रदेशसभा सदस्यको कार्यकाल सम्बन्धमा छलफल गरेर निर्वाचनको मिति घोषणा भएको आयोगका प्रवक्ता शालिग्राम शर्मा पौडेलले बताए। कर्मचारी नियुक्ति, सरुवा, बढुवामा रोक निर्वाचन आयोगले सोमबारदेखि निर्वाचन सम्पन्न नभएसम्म कर्मचारीको नियुक्ति, सरुवा तथा बढुवाका काम नगर्न सरकारलाई निर्देशन दिएको छ। आयोगले भदौ २० गते अघि नै कर्मचारीको सरुवा, बढुवा, नियुक्ति गरि सक्न निर्देशन दिएको थियो। आयोगका सहायक प्रवक्ता सूर्यप्रसाद अर्यालका अनुसार, प्रदेशसभा र प्रतिनिधिसभा चुनावलाई मर्यादित बनाउन १८ दिनको समय दिदै कर्मचारीको सरुवा, बढुवा, नियुक्ति नगर्न आयोगले निर्देशन दिएको थियो। १३२ वटा मतदान केन्द्र बढाइयो निर्वाचनका लागि देशभरि १० हजार ८८८ मतदानस्थल कायम गरिएको छ। यो संगै राती बास बसेर मतदान गर्नु पर्ने समस्या पनि हटेको छ। आयोगका सहायक प्रवक्ता सूर्यप्रसाद अर्यालका अनुसार स्थानीय तह निर्वाचनमाभन्दा १३२ वटा मतदानस्थल थप गरिएको हो। आयोगका सहायक प्रवक्ता अर्यालका अनुसार मतदान स्थल पुनरावलोकन गर्दा देशभरका ४०१ मतदान स्थललाई हटाई नयाँ मतदान स्थल निर्धारण गरिएको छ। स्थानीय तहको निर्वाचनका समयमा मतदान गर्नका लागि बास बस्नुपर्ने, निकै टाढा टाढासम्म हिंड्नुपर्ने लगायतको गुनासो समेत सम्बोधन भएको छ। मतदातालाई मतदान स्थलसम्मको पहुँच सहज भई निर्वाचनमा मतदाताको सहभागिता अझ बढ्ने अपेक्षा आयोगको छ। आयोगले कार्यविधिमा भएको व्यवस्था बमोजिम गत साउन १ गतेदेखि मतदान स्थल पुनरावलोकन कार्यक्रम सञ्चालन गरेको थियो। मतदाताको सघनता, मतदान स्थलसम्मको पहुँच, भवन, सञ्चार, विद्युत, यातायातको अवस्थालाई दृष्टिगत गरेर मतदान स्थलको संख्या बढाइएको हो। पूर्वाधारको अवस्था, सुरक्षा एवं भौगोलिक अवस्था र निर्वाचनका सरोकारवालाहरूको सहमति समेतका आधारमा जिल्ला मतदान स्थल तथा मतदान केन्द्र सिफारिस समितिले गरेको सिफारिस बमोजिम मतदान स्थल पुनरावलोकन गरिएको सहप्रवक्ता अर्यालले जानकार दिए।"
प्रमुख उपसहायक अमेरिकी विदेशमन्त्री काठमाडौंमा,"काठमाडौं : अमेरिकाको दक्षिण तथा मध्य एसियाली मामिला ब्युरो हेर्ने कार्यवाहक प्रमुख उपसहायक विदेशमन्त्री एलिजाबेथ होर्स्ट काठमाडौं आएकी छन्। काठमाडौंमा हुने जलवायु परिवर्तनसम्बन्धी कार्यक्रमका लागि उनी काठमाडौं आएको अमेरिकी दूतावासले जनाएको छ। 'आफ्नो भ्रमणको क्रममा उहाँ जलवायु परिवर्तनको क्षेत्रको हाम्रो साझेदारीमा केन्द्रित हुनुहुनेछ। पहिलो पटक आयोजना हुन लागेको क्लाइमेट एक्सन च्याम्पियन्स नेटवर्क सम्मेलनमा सहभागी हुनुहुनेछ,' दूतावासले भनेको छ। पछिल्लो समय नेपालमा अमेरिका र चीनका उच्च पदाधिकारीहरुको भ्रमण हुँदै आएको छ। संसदबाट एमसीसी पास भएपछि अमेरिकी पदाधिकारीहरुको भ्रमणलाई लिएर चिनियाँ पक्षले आपत्ति जनाउँदै आएको छ। चीनले नेपाललाई 'एक चीन नीति'प्रति प्रतिवद्ध हुन आग्रहसमेत गर्दै आएको छ।"
माओवादी सांसदको माग प्रधानन्यायाधीश राणाको मानसिक स्वास्थ्य परीक्षण गरियोस्,"काठमाडौं : नेकपा माओवादी केन्द्रका सांसद गजेन्द्र महतले महाअभियोग सिफारिस समितिमा बयान दिइरहेका प्रधानन्यायाधीश चोलेन्द्र शमशेर राणाको मानसिक स्वास्थ्यमाथि प्रश्न उठाएका छन्। मंगलबार बसेको प्रतिनिधि सभा बैठकको शून्य समयमा महतले जबराले पूर्वाग्रही बयान दिएको भन्दै मानसिक स्वास्थ्य जाँच गर्न माग गरेका हुन्। प्रधानन्यायाधीश राणाले बयानका क्रममा असान्दर्भिक व्यक्तिलाई लान्छना लगाएको भन्दै उनले आपत्ति जनाए। महतले भने,न्यायालयको बोझ सावित भइसकेका चोलेन्द्रले महाभियोगमाथि बयान दिँदा पद तथा गोपनियताको ख्याल नगरी पूर्वाग्रही ढंगले, आवेगमा आएर, स्मरण शक्ति गुमाएर, विषय प्रसंगबाहिर गएर चरित्रहत्या गर्ने, गाली गलौच गर्ने, कसैको जयजयकार गर्ने गरेकोले कानूनमा भएको व्यवस्थाअनुसार विशेषज्ञ चिकित्सकबाट उनको मानसिक स्वास्थ्य जाँच गर्न समितिको ध्यानाकर्षण गराउँछु। यस्तै महतले राप्रपा अध्यक्ष राजेन्द्र लिङदेनले राजीनामा गरेर जाँदा प्रतिनिधि सभाको बोझ कम भएको अभिव्यक्ति दिए। उनले लिङ्देन संसद आउँदा राजा महाराजा आएको झल्को दिएको टिप्पणी गरे।"
जसपा बर्दियाले गर्यो उम्मेदवारको नाम सिफारिस,"गुलरिया : जनता समाजवादी पार्टी (जसपा) बर्दियाले आगामी मंसिर ४ गते हुने प्रदेश सभा र प्रतिनिधि सभा निर्वाचनको लागि उम्मेदवारको नाम सिफारिस गरेको छ। जसपा जिल्ला समन्वय समिति बर्दियाले निर्णय गर्दै उम्मेदवारको नाम सिफारिस गरेको हो। समानुपातिकतर्फ प्रतिनिधि सभा क्षेत्र नम्बर १ बाट चिरञ्जीवी थारु (जनजाति) र हासिम अलि सिद्धिकी (मुस्लिम) सिफारिस भएका छन्। क्षेत्र नम्बर १ (क) प्रदेश सभा प्रत्यक्षतर्फ दीप बहादुर शाही र १ (ख) मा कृष्णप्रसाद अहिर तथा मलखे यादव सिफारिस भएका हुन्। समानुपातिकतर्फ १ (क) मा खसआर्यबाट केशवराज पौडेलको नाम सिफारिस भएको यादवले बताए। प्रदेश सभा सदस्य क्षेत्र नम्बर १ (ख) बाट समानुपातिकतर्फ धनाकुमारी थारु (जनजाति महिला), सुधाकर मिश्रा (मधेसी), निरंकार यादव (मधेसी), मोहम्मद वसिम हलुवाई (मुस्लिम) कोटाबाट सिफारिस गरिएको छ। प्रतिनिधि सभा सदस्य क्षेत्र नम्बर २ बाट प्रत्यक्षमा कृष्णा थापाको नाम सिफारिस भएको छ। प्रदेश सभा सदस्य प्रत्यक्षतर्फ क्षेत्र नम्बर २ (क) मा शान्ता पौडेल र २ (ख) मा मोहम्मद नसिम खाँको नाम सिफारिस भएको हो। समानुपातिकतर्फ २ (ख) मा खसआर्यबाट रेणु सिंहको नाम सिफारिस भएको छ।"
गठबन्धन कसैको विरुद्ध बनेको होइन : सञ्चारमन्त्री कार्की,"काठमाडौं : सञ्चार तथा सूचना प्रविधिमन्त्री ज्ञानेन्द्रबहादुर कार्कीले आगामी निर्वाचन स्वच्छ, निष्पक्ष र धाँधलीरहित बनाउन सरकार प्रतिबद्ध रहेको बताएका छन्। मंगलबार काठमाडौंमा नेपाल प्रेस युनियनका पदाधिकारीसँगको भेटका क्रममा मन्त्री कार्कीले स्थानीय तहको निर्वाचनसँगै मुलुकको आधारशिला बलियो बनेको बताएका हुन् । उनले अब मंसिर ४ गते हुने निर्वाचनलाई सफलतापूर्वक सम्पन्न गरेर मुलुकलाई विकासको बाटोतर्फ अघि बढाउनुपर्ने दायित्व सबैको रहेको धारणा राखे। मन्त्री कार्कीले अहिलेको गठबन्धन कसैकोविरुद्ध लक्षित नभएर मुलुकको विकास र समृद्धिको लागि आवश्यकता भएको जिकिर गरे। मुलुकलाई अहिले राजनीतिक स्थीरता र संविधान र लोकतन्त्रको रक्षाका निमित्त गठबन्धन अपरिहार्य भएको उनको भनाई छ । 'हिजो संविधान र लोकतन्त्र जोगाउन गठबन्धन बनेको हो।' उनले भने 'गठबन्धन दलहरुको सिद्धान्त फरक छ तर मुलुकको स्वाधीनता, लोकतन्त्र र जनताको हितका पक्षमा हाम्रो धारणा साझा छ। ' सिट बाँडफाँट न्यायोचित र स्वभाविक ढंगले सम्पन्न हुने कार्कीले विश्वास व्यक्त गरे। कार्कीले आगामी १० वर्षभित्र मुलुकलाई दक्षिण एसियाकै धनी राष्ट्रका रुपमा परिचित गर्नका लागि एकताबद्ध भएर मुलुकको पक्षमा काम गर्नुपर्ने धारणा राखे।"
मटिहानीको मखानको कमाल,"ढल्केवर (धनुषा) : सात वर्षअघिसम्मको घर सम्झँदा महोत्तरीको मटिहानी नगरपालिका७ का ५५ वर्षीय विष्णु सहनीको अहिले पनि आँखा रसाउँछ। त्यतिबेला लुगाफाटाको टहरामा गुजारा गरेको कष्टकर जीवनशैली उनी अझै बिर्सेका छैनन्। वर्षायाममा प्लास्टिकको भर र हावाहुरीको समयमा छानो उडाउने डर हुन्थ्यो, विष्णुलाई। छाक टार्न पनि उनलाई निकै धौधौ थियो। तर, पछिल्लो समय विष्णुको परिवारको जीवनशैली फेरिएको छ। गाउँमा अहिले उनले तीन तले पक्की घर ठड्याएका छन्। पुख्र्यौंली तीन धुर घडेरीमा बनेको उनको घर महल जस्तै देखिन्छ। वास्तवमा मेरो लागि यो महल हो। यहाँसम्म कि म आफ्नो घरलाई अहिले गाउँमा टावरै ठान्छु, विष्णु भन्छन् विश्वास गर्नुस् या नगर्नुस्यो सब कमाल मखानको हो। मखान पोखरी वा तालको शान्त पानीमा उम्रने गर्छ। मखान पोखरीभित्र तयार भएपछि मलाह मजदुरले पोखरीमा डुबुल्की लगाएर मखान पानी बाहिर निकाल्छन् र घाममा सुकाउँछन्। त्यसपछि आगोमा भुटेर लावा तयार गरी बेच्ने गरिन्छ। मटिहानी नगरपालिकामा करिब एक सयको हाराहारीमा पोखरी छन्। त्यसमध्ये ५० जतिको पोखरीमा मखान खेती हुने गरेको मटिहानीको अनुमान छ। मखानको लावा देखाउँदै मटिहानी नगरपालिका७ का विष्णु सहनी । मटिहानीका विष्णु विगत १५ वर्षदेखि मखान खेती गर्दै आएका छन्। मखान खेतीले उनको जीवनशैली मात्र फेरिएन कि अहिले गाउँका कतिपयको महाजनसमेत बनेका छन्, विष्णु। उनी १० वर्षअघि अरु साहुको मखान खेतीमा ज्यालामजदुरी गरेर गुजारा गर्थे। त्यसपछि आफैं पोखरी ठेक्का लिएर मखान खेती थालेका उनको जीवनस्तर माथि उठेको छ। सुरुमा अर्कै मालिकको मखान खेतीमा मजदुरी गर्थे। त्यसबेला जसोतसो गुजारा चल्थ्यो। पछि ऋण काढेर आफंै पोखरी ठेक्कामा लिएर मखान खेती सुरु गरेँ, उनी भन्छन् भाग्यले राम्रो साथ दिएर होला फाइदा राम्रो भयो। त्यसपछि त घरपरिवारको दुःखकष्टका दिन हराउँदै गयो। मखान खेतीले आफ्नो परिवारको भविष्य बदलिदिएको विष्णु सुनाउँछन्। पुर्खाैलीको नाममा तीन धुर मात्रै घडेरी थियो। खेतीयोग्य जमिन किनेर अहिले जम्मा १० कट्ठा बनाएको छु। पहिला सरसापटी लिन्थे। अहिले गाउँमा कसैलाई आपत परेको बेला सापटी दिएर सहयोग गरेको छु, विष्णु भन्छन् यो नै मैले मखानबाट गरेको प्रगति हो। मलाई मखानले दिएको उपहार हो। मिहिनेत र कडा परि श्रम गर्नुपर्ने मखान खेतीले आम्दानी राम्रो भएपछि दुःख कष्ट हराउने गरेको उनी बताउँछन्। उनले तीन वर्षदेखि जानकी मखाना तथा डेरी उद्योग दर्ता गराएर व्यावसायिक रूपमै मखान उत्पादन गरेर बिक्री वितरण गरिरहेका छन्। धनुषाको महेन्द्रनगरस्थित अजगेवामा विष्णुले वार्षिक ४ लाख रुपैयाँको दरले ५ बिघा खेत ठेक्कामा लिएर पोखरी खनाएका छन्। त्यहाँ पोखरी खनाउन ५ लाख जति लाग्यो। ३ बिघाको पोखरी मटिहानीमै ५ वर्षका लागि ठेक्कामा लिएको छु, विष्णु भन्छन् सिजनमा मखान उत्पादन र बाँकी समयमा माछा पालन गरेर आम्दानी गर्छु। आफूले बर्सेनि १ सय २० क्वीन्टल मखान निकालिरहेको उनी बताउँछन्। अहिले मखानको बजार भाउ ५ सय रुपैयाँ प्रतिकिलो रहेको विष्णु सुनाउँछन्। विष्णुको परिवारमा उनको श्रीमती, ३ छोरा र १ छोरी छन्। मखान खेतीमा परिवारका सबै सदस्यको भरपुर सहयोग रहेको उनी सुनाउँछन्। भारतीय बजार नजिकै रहेकोले मखानको बजारीकरणमा समस्या भइरहेको उनको दुखेसो छ। हामी मिहिनेत गरेर मखान उत्पादन गर्छौं। कतिपयले सीमा पारिबाटै किनेर यता बिक्री गर्छन्। त्यसले यताको बजार भाउ डाउन हुन्छ, उनी भन्छन् मिहिनेत हामीजस्ता किसानले गर्छ अनि अधिक फाइदा भारतबाट ल्याउने बलेकियाले लिन्छ। काँचो मखानलाई भुटेर लावा तयार गर्दै मटिहानी नगरपालिका७ का तेजनारायण सहनी र उनका परिवार । मटिहानीकै तेजनारायण सहनी पनि आफैं पोखरी ठेक्कामा लिएर मखान खेती गर्छन्। उनको उमेर ५२ वर्षका भए। उनी तीन पुस्तादेखि मखान खेती गर्दै आएका छन्। पहिला बुवाबाजेले अर्कामा ज्याला मजदुरी गरेर मखान निकाल्थे। म पनि धेरै वर्ष महाजनहरूमै मजदुरी गरेर मखान निकाल्दै आएको थिएँ। बुझ्दै गएपछि अहिले आफैंले पनि पोखरी ठेक्का लिएको छु। महाजनको पनि काम गर्छु, तेजनारायण भन्छन् व्यावसायिक खेती गर्न सके मखानबाट आम्दानी राम्रो हुन्छ। तर, हामीलाई पुँजीको अभाव छ। तेजनारायणले धीरापुरमा वर्षको ३ लाखका दरले ३ बिघामा दुईवटा पोखरी ठेक्कामा लिएका छन्। पुँजीको अभावमा मखान खेतीबाट खासै प्रगति गर्न नसके पनि उनको परिवारको आर्थिकस्तर उकासिएको छ। जीवनशैली बदलिएको छ। उनको श्रीमती, छोरा पनि मखान उत्पादनमा खटिएका छन्। अर्काकोमा मजदुरी गर्नुभन्दा आफैं पोखरी ठेक्का लिएर मिहिनेत गर्नाले राम्रो आम्दानी हुँदो रहेछ, उनले भने। त्यस्तै, अर्का ३५ वर्षीय राकेश सहनी पनि आफ्नै पोखरीमा मखान खेती गरिरहेका छन्। ५ बिघा निजी जग्गामा उनले ६ वटा पोखरी निर्माण गरेका छन्। राकेशले मखान खेतीसँगै मटिहानी बजारमा हार्डवेयर पसल सञ्चालन गरिरहेका छन्। उनले गरेको मखान खेतीको रेखदेख उनका ५८ वर्षीय काका रुदल सहनीले गर्छन्। आफ्नो तीन पुस्तादेखि मखान खेती गर्दै आएको सम्झना छ, रुदललाई। मेरो आफ्नो थोरै जग्गा छ। त्यसमा तरकारी नै उब्जाउँछु। हरेक सिजनमा भतिजोकै पोखरी रेखदेख गर्छु, रुदल भन्छन् मखान खेती हाम्रो पुस्तैनी पेसा हो। ६ वटा पोखरीबाट ६० क्वीन्टलको हाराहारीमा मखान उत्पादन हुने गरेको रुदल सुनाउँछन्। मिहिनेत भएअनुसारको उत्पादन हुने उनी बताउँछन्। मखान खेतीमै आत्मनिर्भर बन्न सकिन्छ। तर, मिहिनेतअनुसारको अहिले बजार भाउ छैन, उनी भन्छन्, मखान कृषकको बजारीकरणको अवस्था ठीक छैन। व्यवस्थित गर्नेतर्फ कसैले चासो देखाउँदैनन्। मखान कृषकलाई हौसला बढाउने खालका कुनै कार्यक्रमहरू आउन नसक्दा धेरै यो पेसाबाट पलायन भएको उनको बुझाइ छ। मखान खेती गर्न कठिनाइ भए पनि बिक्रीवितरण प्रहरी प्रशासनले दिने अनावश्यक दुःखले थप समस्या भएको मटिहानी७ का स्थानीय कृषक महेश सहनी बताउँछन्। आफंैले उत्पादन गरेको मखान जनकपुरसम्म पुर्याउन पनि प्रहरी बाधक बनेको महेशको दुखेसो छ। ज्यालामा साहुको मखान भुटेर लावा तयार गर्दै कुश्मा खातुन र उनकी दुई छोरी । मैले व्यवसायै दर्ता गराएर मखान खेती गरेको छु। तापनि प्रहरीले अनावश्यक बाधा अड्चन खडा गर्छन्। भारतबाट ल्याएको हो भनेर मखान खोस्नेसम्म धम्की दिन्छन्, महेश भन्छन्, आफूले त्यत्रो मिहिनेत गरेर उत्पादन गरेको सामान पनि सहजै बेच्न नपाउने ? पोषक तत्त्वले भरिपूर्ण मखान तराई क्षेत्रमै बढी उत्पादन हुने गरेको छ। महोत्तरी जिल्लामै सबैभन्दा बढी मखान मटिहानीबाट उत्पादन हुँदै आएको छ। धार्मिक धरोहर मानिने मटिहानी मखानले पनि परिचित छ। मटिहानी७ मा दर्जन घरपरिवार मखान खेतीमा निर्भर छन्। यहाँबाट बर्सेनि कम्तिमा ४ सय क्वीन्टल मखान निर्यात हुने गरेको मखान कृषकहरूको दाबी छ। उनीहरूले उत्पादित मखान जनकपुरका व्यापारीसँग बिक्री गरिरहेका छन्। कतिपय कृषकहरू मागअनुसार काठमाडौं, पोखरा, नारायणघाटसम्म पुर्याइदिने स्थानीय युवा राकेशकुमार राना बताउँछन्। ज्यालामा मखान यतिबेला पोखरी वा तलाउबाट मखान घर भित्त्याउने समय छ। अहिले सहनी टोलका मखान कृषकहरूलाई मखान तयारी गर्न भ्याइनभ्याइ छ। सोही टोलकी ५५ वर्षीया कुश्मा खातुन मखान भुट्नमा व्यस्त छिन्। उनलाई तीन छोरीले सघाइरहेका छन्। कुश्मा मजदुर हुन्। उनी २५ वर्षदेखि साहुमहाजनको मखान तयारी गर्ने काममा मजदुरी गर्दै आएकी छन्। अहिले उनी महेन्द्र सहनीमा ज्याला मजदुरी गरिरहेकी छन्। मखान तयारीको काममा ज्यालामा मजदुरी गर्छु। महाजनले १२० किलो काँचो मखान दिन्छन्। हामी भुटभाट गरी तयारी गरेर महाजनलाई ४० किलो मखान दिनुपर्छ, कुश्मा भन्छिन् बाँकी ५१० किलो मखान नै हाम्रो ज्याला हो। त्यो बेचेर घरपरिवार चलाइरहेको छु। १२० किलो काँचो मखानलाई तयारी पार्दा ५० किलोको हाराहारीमा मखान निस्कने गरेको उनी सुनाउँछिन्। मखान तयारीमा प्रयोग हुने भाँडाकुँडा र दाउरा आफै किन्नुपरेको कुश्मा बताउँछिन्। उनको ६ छोरी छन्। ३ छोरीको कुश्माले विवाह गरिसकेकी छिन्। मखान भुट्न निरन्तर आगो नजिक बस्नुपर्छ। त्यो काममा घरमा रहेको ३ छोरीले मलाई सहयोग गर्छिन्, कुश्मा भन्छिन् काँचो मखान भुटेर तयारी गर्न कम्तीमा ३ दिन लाग्छ। मिथिलामा मखानको महत्त्व मखानको धार्मिक महत्त्वसँगै साँस्कृतिक महत्त्व पनि उत्तिकै छ। मिथिला क्षेत्रको सुप्रसिद्ध तिथि कोजाग्रत अर्थात् आश्विन पूर्णिमाका दिन मधुर, मखान तथा पान खाने प्रचलन छ। मिथिलाको पहिचानको विषयमा भनिन्छ, पगपग पोखरी, माछ मखान अर्थात् यस क्षेत्रको पहिचान पोखरी, माछा र मखानसँग जोडिएको छ। कोजाग्रत पूर्णिमाको दिन मिथिलाञ्चलमा पान, मखान र मघुर मिष्ठानको वर्षा गर्ने चलन छ। यस पर्वमा खास गरेर नवविवाहितको घरमा ससुरालीबाट पान मखानसहितको पाहुर जाने गर्छ। नवविवाहित पुरुषको घरमा यसको आयोजना हुन्छ। ससुरालीबाट आएको चिउरा, दही, पान, मखान, मधुर, मिष्ठान कुटुम्ब तथा छरछिमेकमा बाड्ने चलन छ। कोजाग्रत पूर्णिमाका दिन महोत्तरीको रतौलीबाट रामजानकीका लागि पाहुर आउने परम्परा छ। त्यसमा पनि मखान अनिवार्य राखिने भएकोले पनि मिथिलामा मखानको निकै महत्त्व रहेको बताउँछन्, पण्डित गिरी। स्वास्थ्यका लागि लाभदायक भुटेको मखानलाई फोडेर लावा निकाल्ने तयारी गर्दै स्थानीय मखान कृषक । मखानलाई आफ्नो आहारामा नियमित रूपमा उपयोग गर्न सके थुप्रै फाइदा हुने चिकित्सक बताउँछन्। मखान नियमित खानाले मुटु र मिर्गौलालाई फाइदा गर्ने जानकारहरू बताउँछन्। यसको नियमित सेवनले रक्तचाप नियन्त्रणमा हुन्छ। शरीरमा कोलेस्ट्रोलसमेत बढ्न पाउँदैन। मखानमा प्रशस्त एन्टिअक्सिडेन्ट पाउने भएकोले सबै उमेर समूहका लागि सजिलै पच्ने खालको हुन्छ। यसको सेवनले पाचन प्रणालीसमेत सुध्रिँदै जाने गरेको चिकित्सक बताउँछन्। यसरी गरिन्छ मखान खेती सुरुमा खेती नभएको पोखरीमा असोजमा मखानको बीउ छर्किनुपर्छ। उक्त बीउ पुसमाघ मसान्ततिर उम्रिन थाल्छ। त्यो बीउलाई धान रोपेजस्तै फागुनचैतमा पोखरीमा रोप्नुपर्छ। त्यसका लागि पोखरीमा कम्तिमा ३ फिट पानी हुनुपर्छ। रोपेको एकदुई महिनासम्म पोखरीमा राम्रो हेरचाह गर्नुपर्छ। मटिहानीका विष्णु सहनी भन्छन् साउनभदौंमा पोखरीमा मखान तयार हुन्छ। सामान्यतया मखानको फसल तयार हुन ८ महिना लाग्छ। तर, केही जातको मखाना त्योभन्दा कम समयमै उत्पादन गर्न सकिन्छ। विशेषगरी पोखरी तलाउमा गरिने मखान खेतीमा सुरुमा केही मिहिनेत र खर्च गर्नु परे पनि पछि थोरै मिहिनेतमा प्रशस्त र लगातार आयआर्जन गर्न सकिन्छ। मखान खेतीमा ह्रास यहाँका मखान कृषकहरूले माछापालनलाई वैकल्पिक पेसा बनाएका छन्। उनीहरूले भदौंअसोजसम्ममा पोखरीबाट मखान निकाली सकेपछि माछा हाल्छन्। मखानको बिरुवा लगाउने फागुनसम्म माछा निकालेर बिक्री गरिसकेका हुन्छन्, उनीहरू। पछिल्लो समय त्यस भेगका धेरै कृषकहरू मखान खेती छाडेका छन्। आम्दानीका लागि खुला ठाउँमा पोखरी बनाइ माछा पालन थालेपछि मखानखेती लोप हुन थालेको हो। मटिहानी७ सहनीटोलका हरेकजसो घरधुरीले मखान खेती गर्दै आएका थिए। तर, केही वर्षयता यहाँका धेरैले मखान खेती छोडेको विष्णु बताउँछन्। उनी भन्छन् अहिले त्यही १० घर जति हामी मखान खेती गरिरहेका छौं। मखान बेचेर मटिहानी नगरपालिका७ मा विष्णुले ठड्याएको तीनतल्ले घर । किसानलाई आधुनिक रूपले मखान उत्पादन गराउनतर्फ सरकारले ठोस प्याकेजसहितको योजना ल्याउनुपर्ने आवश्यक रहेको विष्णुको बुझाइ छ। केही वर्षअघिसम्म मात्रै मखानको बजारमा वृद्धि हुन थालेपछि उनीहरू मखान खेती गरी राम्रो आम्दानी लिन अग्रसर भएका थिए। तर, मीठो खाद्य पदार्थका रूपमा रहेको मखान मटिहानी नजिकै रहेको भारतीय बजार मधवापुरबाट समेत खुला रूपमै आयात हुन थालेपछि यहाँका किसान हतोसाहित भएको मखान कृषक तेजनारायण सहनी बताउँछन्। सरकारले मखान खेती गर्न बीउ, पुँजी, पोखरी निर्माणमा अनुदान, उत्पादन वस्तु बेच्न व्यवस्थित बजारीकरणको व्यवस्थालगायतका कार्यक्रमहरू ल्याउनुपर्ने उनको तर्क छ। मखानको बजारीकरणको अवस्था राम्रो रहेको बताउँछन्, महोत्तरी उद्योग वाणिज्य संघ मटिहानीका निवर्तमान अध्यक्ष मोहन गुप्ता। यता, मटिहानीका मेयर हरिप्रसाद मण्डलले मखान खेती र मखान कृषकलाई प्रोत्साहित गर्न यस वर्षको नीति योजनामै केही कार्यक्रम राखेको बताउँछन्।"
वडाध्यक्ष स्कुल भर्ना,"हेटौंडा : ५१ वर्षीय शिवप्रसाद खनाल मकवानपुरको मनहरी गाउँपालिका१ का वडाध्यक्ष छन्। बाराको कलैयास्थित सिद्धेश्वर संस्कृत विद्यालयबाट २०४८ सालमा एसएलसी उत्तीर्ण गरेपछि उनको औपचारिक शिक्षा रोकिएको थियो। तर, उनै खनाल पढाइ छाडेको ३१ वर्षपछि गाउँकै बाल जीवनज्योति माविमा भर्ना भएका छन्। विद्यालय व्यवस्थापन समिति अध्यक्षसमेत रहेका खनालले पहिलो पटक सञ्चालित कक्षा ११ को शिक्षा संकाय अध्ययन गर्न थालेका हुन्। शैक्षिक योग्यता नहुँदा विभिन्न अवसरबाट वञ्चित हुनुपरेको खनालको भनाइ छ। क्षमता अभिवृद्धि गर्न र अधुरा सपनालाई अघि बढाउन कक्षा ११ मा भर्ना भएको उनले बताए। आर्थिक अवस्था कमजोर थियो। गाडीमा काम गर्न पाए पढ्न सजिलो हुन्थ्यो भनेर केही वर्ष काम गरें। एसएलसीसम्म त जसोतसो पास गरें। तर, अगाडि जान सकिनँ, उनले भने, बालबालिकाले मैले जस्तै आर्थिक अभावकै कारण अध्ययन छाड्नुपर्ने अवस्था नआओस् भनेर आफ्नै पहलमा गाउँमै कक्षा १२ सम्मको अध्यापन हुने प्रबन्ध मिलायौं। उनी सकेसम्म नियमित विद्यालय जान्छन्। बिहान १० बजे पोसाकमा विद्यालयमा हाजिर हुन्छन्। नयाँ विद्यार्थीलाई अध्ययनमा जाँगर बढोस् भनेर पनि आफु भर्ना भएको उनको भनाइ छ। त्यस बेला आर्थिक समस्याका कारण पढाइ रोक्नुपयो। पहिले र अहिलेको शिक्षामा धेरै भिन्नता भइसक्यो। अहिले शिक्षाबिना कुनै काम अघि बढाउन नसकिने महसुस गर्दै छु, उनले भने, शिक्षा अत्यावश्यक र महत्वपूर्ण छ। समाज परिवर्तनका लागि म उत्प्रेरकका रूपमा शिक्षालाई अघि बढाउन चाहन्छु। विद्यालय परिसरसँगै वडा कार्यालय छ। त्यसैले पनि उनलाई पढ्न र वडाको काम गर्न सजिलो भएको छ। उनी बिहानै वडा कार्यालय पुग्छन्। कक्षा सकिनासाथ वडा कार्यालयमै बस्छु। आपत्कालीन अवस्थामा वडा कार्यालयनजिकै छ। मेरो अध्ययनले वडावासीलाई प्रवाह हुने सेवामा कुनै पनि कमी हुन दिएको छैन, उनले भने, बरु अझै पढेर गाउँमा शिक्षाको ज्योति छर्नेछु। आफू २०७४ सालमा पहिलो पटक वडाध्यक्ष निर्वाचित भएपछि गाउँमा उच्च शिक्षा सञ्चालन गर्ने तयारी गरेको र अहिले योजना पूरा भएको उनले सुनाए। हामीले २०७३ चैतमा क्याम्पस सञ्चालनको उद्देश्य लिएर महायज्ञ लगाएका थियौं। त्यसबाट ९ लाख रुपैयाँ संकलन भएको थियो। सो पैसा बैंकमा मुद्धती खातामा राखेका थियौं, उनले भने, अहिले सबै प्रक्रिया पूरा गरेर हामीले गाउँमै उच्चशिक्षा पढ्न मिल्ने वातावरण बनाएका छौं। उनका दुवै जना छोराले भने कक्षा १२ पास गरेर प्राविधिक शिक्षा अध्ययन गरिरहेका छन्। प्लस टु पास गर्ने इच्छा छ। शिक्षा संकाय लिएर कक्षा ११ मा भर्खर भर्ना भएको छु, उनले भने, अब हेर्दै जाऊँ नतिजा कस्तो आउँछ त्यसको आधारमा पनि अघि बढ्नेछु। एसईईपछि गाउँबाट हेटौंडा बजार आएर पढ्नुपर्ने, आर्थिक अवस्था कमजोर हुँदा पढाइ छाड्नुपर्ने समस्याको अन्त्य भएको उनले बताए। विद्यालय भवन निर्माण, आईसीटी ल्याब, साइन्स ल्याब, पुस्तकालय स्थापना गरी सञ्चालनमा ल्याइएको छ। भौतिक संरचना स्तरोन्नतिका लागि ६० लाख बजेट स्वीकृत भइसकेको उनले बताए। १३ समाजसेवीले दान गरेको १ बिघा सात कट्ठा जग्गामा २०१९ सालमा बाल जीवनज्योति स्कुल स्थापना भएको थियो। उक्त विद्यालयमा कक्षा ११ मा शिक्षा र व्यवस्थापन संकाकोय पढाइ प्रारम्भ भएको प्रधानाध्यापक एकराज गौतमले बताए। करिब साढे ५ सय विद्यार्थी संख्या रहेकोमा कक्षा ११ सञ्चालनसँग ६ सयभन्दा बढी विद्यार्थी पुग्ने प्रधानाध्यापक गौतमको भनाइ छ। विद्यालयमा शिक्षक दरबन्दी थप गर्न सके शिक्षणलाई अझै गुणस्तरीय बनाउन सकिने उनको भनाइ छ।"
करेन्ट लागेर एक जनाको मृत्यु,गुल्मी : गुल्मीमा करेन्ट लागेर एक जनाको मृत्यु भएको छ। धुर्कोट गाउँपालिका४ जैसिथोकका ४२ वर्षीय मानबहादुर रानाको मृत्यु भएको जिल्ला प्रहरी कार्यालय गुल्मीका प्रहरी नायब उपरीक्षक माधवराज खरेलले जानकारी दिए। मंगलबार बिहान रानालाई आफ्नै घरको छतमा करेन्ट लागेको थियो। करेन्ट लागेपछि दुईतला माथिबाट खसेर घाइते भएका उनको उपचारका क्रममा गुल्मी अस्पताल तम्घासमा मृत्यु भएको प्रहरीले जनाएको छ।
सात वर्षमा नयाँ सहर आयोजनाका १४ योजना,"अछाम : अछामको साँफेबगरलाई सुविधा सम्पन्न युक्त नयाँ सहर बनाउने कार्य सुरु भएको सात वर्ष बित्यो। आर्थिक वर्ष ०७२७३ देखि सुरु भएको कामले सोचेअनुरूप गति लिन सकेको छैन। यो अवधिमा आयोजनामार्फत १४ वटा योजना मात्र सम्पन्न भएका छन्। ७५ लाखको साँफेबगर खानेपानी निर्माण, एयरपोर्ट बजार क्षेत्रमा ढुंगा बिछ्याउने कार्य, दुई करोडको बजारमा सौर्य बत्ती जडान, तीन करोड ८२ लाख ६३ हजारको जग्गा विकास आयोजनाको बाटो खोल्ने कार्य, तीन करोड ८४ लाख ५५ हजारको साँफेनौलाकोटदेउझालमष्टामाण्डौ सडक, ५४ लाखको नगर खेलकुद मैदान, दुई करोड ६९ लाख ५० हजारको फलफूल तथा तरकारी संकलन केन्द्र, दुई करोड ९३ लाख २६ हजारको कार्यालयको भवन निर्माण, नौ करोड १७ लाख ३८ हजारको भाग्यश्वरको माझको पिपलदेखि लङ्गमाता मन्दिर जाने सडक निर्माण भएको छ। तीन करोड ८८ लाखको बसपार्कका लागि मुआब्जा वितरण, एक करोड ९५ लाखको सडक विभागदेखि श्रीकोट जाने गारेटो बाटो, एक करोड ६५ लाखमा साँफेबजार क्षेत्रमा नाली निर्माण र १९ करोड ६० लाखको जिमराडी सडक निर्माण गरेको कार्यालयका इन्जिनियर ललित बुढाले जानकारी दिए। सबैभन्दा महत्वपूर्ण काम बसपार्क निर्माणको लागि प्रक्रिया अगाडि बढेको र मुआब्जा वितरण गरिसकिएको इन्जिनियर बुढाले बताए। उनले भने, 'ठूला योजनाहरू सुरुवात हुनै सकेको छैनन्, कोल्डस्टोरको काम सकियो, अब बसपार्क निर्माण सुरु गरेका छौं, पटक पटक कार्यालय प्रमुख परिवर्तनले समस्या निम्त्याएको छ। ऐलानी जग्गामा स्थानीयको हस्तक्षेपमा कारण पनि काम हुन सकेको छैन।' कार्यालय प्रमुख घनश्याम श्रेष्ठ असारमा सरुवा भएर हेटौडा गएपछि कार्यालय प्रमुख बिहिन छ। भने ७ वर्षको अवधिमा ६ जना कार्यालय प्रमुख फेरिसकेका छन्। ७ वर्षको अवधिमा ७३ करोड ८१ लाख ६७ हजार बजेट खर्च भएको छ। आव ०७२७३ मा एक करोड ३३ लाख ७५ हजार, ०७३७४ मा ८८ लाख ३१ हजार ३ सय, ०७४७५ मा सात करोड ८० लाख ६ हजार, ०७५७६ मा १५ करोड २७ लाख १८ हजार, ०७६७७ मा २० करोड १६ लाख ६० हजार, ०७७७८ मा १० करोड ५६ लाख ६५ हजार र ०७८७९ का लागि १७ करोड ९६ लाख ८७ हजार बजेट खर्च भएको आयोजनाले जनाएको छ। बहुउद्देश्यीय हल, खेलमैदान, सपिङ कम्पलेक्सजस्ता ठूला योजनाहरूको काम सुरुवात नै हुन सकेको छैन भने नयाँ सहर अन्तर्गत बनेका पूर्वाधारहरू समेत प्रयोगमा नआउँदै भत्किने अवस्थामा पुगेको छ। बुढीगंगा नदीमा बनाइएको शवदाह गृह निर्माण सम्पन्न नहुँदै भत्किन थालेको छ। शवदाह गृह आर्थिक वर्ष ०७४०७५ मा ८४ लाख ५६ हजारमा निर्माण कार्य सुरु भएको थियो। शवदाह गृहको छानो होचो भएकाले शव जलाउन नमिल्ने स्थानीय नृप दमाईले बताए। उनले भने, 'निर्माण नै गलत भएको जस्तो छ, यति होचोमा कसरी लास जलाउन सकिन्छ?' माथि जस्तापाताको छानो छ, लास जलाउँदा पुरै आगलागी हुनसक्छ। लास जलाइसकेपछि जलाएको ठाउँ पखाल्ने परम्परा छ। त्यो पनि गर्न सहज छैन।' नयाँ सहर निर्वाचनका क्रममा मात्र नेताहरूलाई भाषण गर्ने माध्यम बनेको छ। पटकपटक कार्यालय प्रमुख बदलिनु, राजनीतिक हस्तक्षेप, जिम्मेवार निकायको मौनताले आयोजनाको काम अलपत्र परेको हो। ऐलानी जग्गामा स्थानीयको हस्तक्षेप, राजनितिक दल, जनप्रतिनिधिको चासो नहुनु र पटकपटक कार्यालय प्रमुख बदलिरहनुले नयाँ सहरको कामले गति लिन नसकेको हो।"
महानगरले हटायो असन क्षेत्रका अनधिकृत संरचना (भिडियोसहित),"काठमाडौं : काठमाडौं महानगरपालिकाले काठमाडौंको असनमा सडक अतिक्रमण गरी बनाएका व्यापारिक संरचना हटाउन सुरु गरेको छ। यसअघि अनधिकृत संरचना हटाउन २४ घण्टे सूचना जारी गरेको सूचनालाई वेवास्ता गरी सडकमा नै सामाग्री राखेर व्यापार गर्ने क्रम नरोकिएपछि मंगलबार महानगरले संरचना हटाउन सुरु गरेको हो। महानगरले इन्द्रचोक, भेडासिंहलगायत क्षेत्रका अनधिकृत संरचना, पसल हटाउन पुनः निर्देशन दिएको छ। महानगर प्रहरीले अवैध संरचना भत्काएको थियो भने व्यापारिहरुले वडासँग सम्झौता गरेर नै व्यापार गरेको भन्दै विरोध जनाएका थिए। असन नजिकका स्थानहरुमा बुधबारसम्म सवै संरचना हटाउन आग्रह गरेको छ। सडकमा पसल राख्दा आवतजावतमा समस्या भएको भन्दै महानगरले सडक व्यापारलाइ हटाउने अभियानलाई तीव्रता दिएको हो। भिडियो हेर्नुस् :"
पछिल्लो २४ घण्टामा देशभर १० वटा विपद्का घटना,"काठमाडौं : पछिल्लो २४ घण्टामा देशका विभिन्न स्थानमा १० वटा विपद्का घटना भएका छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार यी घटनामा तीन जना घाइते भएका छन्। प्राधिकरणले सार्वजनिक गरेको विवरण अनुसार आगलागी, पहिरो र जनावरको आक्रमण लगायतका घटना भएका हुन्। घटनाबाट २७ लाख २५ हजार रुपैयाँ बराबरको क्षति भएको छ।"
जलवायु परिवर्तनप्रति राज्य संवेदनशील हुनुपर्छ,"विराटनगर : राज्य संवेदनशील नभएसम्म जलवायु परिवर्तन र यसको असर न्यूनीकरण गर्न नसकिने सरोकारवालाहरूले बताएका छन्। अन्नपूर्ण मिडिया नेटवर्कद्वारा सोमबार आयोजित जलवायु परिवर्तन र शासन विषयक अन्तरक्रिया कार्यक्रममा बोल्दै सरोकारवालाहरूको यस्तो भनाइ आएको हो। राज्यका निकाय गम्भीर नहुँदा नेपालमा प्रत्येक वर्ष बाढी, पहिरोे, डुबान, आगलागी र भुकम्पजस्ता जलवायुजन्य संकटको जोखिम उच्च हुँदै गएको उनीहरूले औंल्याएका छन्। पानीका श्रोतहरू सुक्दै जानु, बालीनालीमा किराको प्रकोप बढ्नु, माटोको उर्वराशक्तिमा ह्रास आउनु र महामारी फैलिनुलगायतका घटनाहरू पनि जलवायु परिवर्तनकै प्रभाव स्वरुप हुने गरेको बताइएको छ। सोमबार आयोजित कार्र्यक्रममा एक प्रतिवेदन प्रस्तुत गर्दै वन विज्ञ प्रमेश्वर पासवानले जलवायु परिवर्तन पछिल्लो समय ठूलो चूनौतीको रुपमा देखा पर्दै गएको बताए। माछापुच्छे्र कालो देखिन थालेको छ। तराईमा शितलहर घट्दो छ। मुस्ताङको स्याउ अमिलो हुन थालेको छ। धानसमेत फल्न थालेको छ, उनले भने, यो सब जलवायु परिवर्तनका कारण भएको हो। विशेषगरी मानवीय गतिविधिका कारण यसको प्रभाव वर्षेनि बढ्दो छ। जलवायु परिवर्तनको प्रभाव स्वरुप २०७० सालमा नेपालको हिमाली क्षेत्रमा पनि औलोका बिरामी देखा परेका थिए। त्यसयता क्रमशः पानीको मुहान सुक्ने, अत्याधिक तापक्रमका कारण फुल ढिलो फुल्ने, समयमा वर्षा नहुने र इनार तथा पोखरीहरू सुक्नेलगायतका घटनाहरू भइरहेका छन्। जलवायु परिवर्तनका कारण भएको तापक्रम वृद्धिले भौतिक र जैविक समेत वातावरणमा नकारात्मक असर पुर्याइरहेको प्रस्तुत प्रतिवेदनले देखाएको छ। प्रतिवेदन अनुसार २०३० सालपछि नेपालमा ८ वटा हिमताल विस्फोटका घटनाहरू भएका छन्। जसमा २०३७ असारमा नाग्मा हिमताल विस्फोट हुँदा तमोर नदीमा आएको अनियन्त्रित बाढीले निकै जनधनको क्षति भएको थियो। त्यसयता २ वर्षअघि आएको बाढीका कारणबाट मात्रै प्रदेश १ को मोरङ, सुनसरी र झापामा ७ हजार ४९२ हेक्टर क्षेत्रफलमा लगाइएको करिब ८ करोड मुल्य बराबरको २८ हजार ४०० टन धानबाली नष्ट भएको थियो। जलवायु परिवर्तनका कारण यी यस्ता घटनाहरू बारम्बार हुने गरेको वातावरण विज्ञहरूले बताएका छन्। तर, मुलुक संघीय संरचनामा रुपान्तरण भइसके पनि कार्यपद्धति भने परम्परागत नै हुँदा जोखिम न्यूनीकरणको सवालमा हालसम्म ठोस प्रयास हुन सकेको छैन। विकासका नाममा वनजंगल मास्ने र पर्यावरणीय पक्षको ख्याल नगरी विकासका योजना अघि बढाउने क्रियाकलापले पनि पछिल्लो समय जोखिम उच्च हुँदै गएको मोरङका प्रमुख जिल्ला अधिकारी काशीराज दाहालले बताए। जलवायु परिवर्तन, यसको असर र जोखिम न्यूनीकरण लगायतका विषयहरू समुदायस्तरमा विस्तारको आवश्यकता छ, उनले भने, स्थानीय पाठ्यक्रममा समावेश गर्ने विषयहरू त छँदैछन्। त्यसबाहेक भौतिक पुर्वाधार निर्माणका क्षेत्रमा पनि यी यस्ता विषय ख्याल गरिनुपर्छ। कार्यक्रममा बोल्दै जलवायुजन्य संकटको जोखिम न्यूनीकरण गर्न वृक्षरोपण कार्यक्रमलाई प्रोत्साहन गर्नुपर्ने प्रदेश १ का पूर्वसामाजिक विकास मन्त्री जीवन घिमिरेले बताए। यसका लागि प्रदेश सरकार र स्थानीय पालिकाले विशेष भूमिका खेल्नुपर्ने उनले जिकिर गरे। पछिल्लो समय वृक्षरोपण फेसन झैं भएको छ। रोपण चाहिँ गर्ने, संरक्षण चाहिँ नगर्ने, उनले भने, रोपणका साथसाथै संरक्षण पनि गरियो भने यसले प्रतिफल दिने हो। यसमा प्रदेश र स्थानीय सरकारको ध्यान आकृष्ट हुनु आवश्यक छ। जलवायु परिवर्तनको प्रभाव र जोखिम मुल्यांकन बाहेक यसको न्यूनीकरणमा सरकारले केही नगरेको पनि होइन। राष्ट्रिय अनुकुलन योजना (२०२१२०५०) बनाएर पछिल्लो समय सरकारले यसको कार्यन्वयनमा विशेष जोड दिएको छ। विश्व बैंकसँग १२ अर्ब बढीको वित्तीय सम्झौता, वृक्षरोपणमा विशेष जोड, चुरे क्षेत्र संरक्षण कार्यक्रम र सार्वजनिक जग्गामा वन विस्तारलगायतका योजना सरकारले अघि सारेको छ। तर, यतिले मात्र जोखिम न्यूनीकरणमा सघाउ नपुग्ने प्रदेश १ का प्रदेशसभा सदस्य कुलप्रसाद साम्बाले बताए। उनले जलवायु परिवर्तनबारे अझै पनि धेरै नागरिकहरू अनभिज्ञ रहेको जिकिर गरे। उनले भने, जलवायुजन्य संकटबाट जोगिन भौतिक विकास र प्राकृतिक वातावरणबीचको अन्तर सम्बन्धलाई बुझ्नुपर्छ। यो आम नागरिकलाई बुझाउनुपर्छ। अनि मात्र प्रभाव न्यूनीकरणमा सघाउ पुग्छ। जलवायु परिवर्तन र जोखिम न्यूनीकरणका निम्ति सरकार दत्तचित्त भएर लागि परेको प्रदेश १ सरकारका वन, वातावरण तथा भुसंरक्षण मन्त्री शेखरचन्द्र थापाले बताए। वातावरण परीक्षणलाई कडाइका साथ लागु गर्दै त्यस अनुसारका प्रदेश संरचना निर्माण गर्ने अभियानमा सरकार लागि परेको उनले जानकारी दिए। यस्तै, अन्नपूर्ण पोस्टका सम्पादक अखण्ड भण्डारीले जलवायु परिवर्तन र यसको प्रभाव न्यूनीकरणमा सञ्चारक्षेत्रको पनि विशेष भूमिका रहेको बताए। उनले सञ्चारमाध्यममा आएका समाचार सामाग्रीले सरकारलाई झक्झक्याउनुका साथै आवश्यक सुझावसमेत दिइरहेको जिकिर गरे। अन्नपूर्ण मिडिया नेटवर्कले विगत २ वर्षदेखि जलवायु परिवर्तनको क्षेत्रमा विशेष अभियान चलाउँदै आएको छ। सोहीअन्तर्गत सोमबार विराटनगरमा सरोकारवालाहरूसँग अन्तरक्रिया कार्यक्रमको आयोजना गरिएको थियो।"
सडक निर्माण सम्पन्न नहुँदा सास्ती,"भैरहवा : वर्षौदेखि ठेकेदार कम्पनीले अलपत्र छाडेको बेलहिया सडकखण्ड समयमै निर्माण सम्पन्न नहुँदा सर्वसाधारणका साथै पर्यटकहरूले सास्ती खेप्नु परेको छ। बेलहियाबुटवल व्यापारीक मार्ग आयोजना कार्यालयअन्तर्गत बेलहियादेखि बुटवलसम्म सडक निर्माणधीन अवस्थामा छ। अधिकांश क्षेत्रको सडक निर्माण सम्पन्न भएपनि ठेकेदार कम्पनी बिरुवा कन्स्ट्रक्सनले पाएको तीनवटा स्थानीय तहअन्तर्गतको सडक क्षेत्र अलपत्र छ। उसले सिद्धार्थनगर नगरपालिकाको बेलहिया, ओमसतिया गाउँपालिकाको पडसरी र बुटवल उपमहानगरको बुटवल क्षेत्रको सडक निर्माणको ठेक्का पाएको थियो। जुन वर्षौदेखि अलपत्र छ। स्थलमार्ग हुँदै मुलुकमा सबैभन्दा बढी पर्यटक बेलहिया नाका हुँदै भित्रिन्छन्। यो नाका हुँदै सर्वसाधारणदेखि लिएर भीभीआईपीहरूको आवगमन हुने गर्दछ। तर कन्स्ट्रक्सनले सडक निर्माणमा आनाकानी गर्दै आएको छ। बेलहिया बजार क्षेत्रमा सबैले सास्ती खेप्नु परेको देखिएपछि ठेकेदार कम्पनी, आयोजना कार्यालयलगायत सम्बन्धित निकायमा काम सम्पन्न गर्न पटक पटक आग्रह गर्दै आएपनि ठेकेदारले निर्माणमा तदारुकता नदेखाएको सिद्धार्थनगर नगरपालिकाका प्रमुख प्रशासकीय अधिकृत नवराज पौड्यालले बताए। ठेकेदार कम्पनीले समयमै काम सम्पन्न नगर्दा नगरपालिकाले सौन्दर्यकरण, भौतिक पूर्वाधारलगायतका योजना सञ्चालन गर्नसमेत समस्या परेको उनको भनाइ छ। कार्यालयअन्तर्गत भएकाले ठेकेदार कम्पनीले अलपत्र छाडेको सडक निर्माणका लागि सम्बन्धित स्थानीय तहहरूको आग्रहलाई वेवास्ता गर्दै आएको छ। ठेकेदार कम्पनीलाई काम सम्पन्न गर्न पटक पटक आग्रह गरिए पनि अटेर गर्दै आएको सिद्धार्थनगर नगरपालिका प्रमुख इश्तियाक अहमद खाँनले बताए। 'हामीले ठेकेदार कम्पनी र सम्बन्धित कार्यालयहरूलाई छिट्टै नै सडक निर्माण गर्न पटक पटक आग्रह गरिरहेका छौँ', उनले भने, 'तर बेलहियाको निर्माणधीन सडक आयोजना नगरपालिका कार्यालयको मातहत नहुदाँ हामीले ठेकेदार कम्पनी उपर कुनै किसिमको कारबाही प्रकियासमेत अघि बढाउन सकेका छैनौँ।' उनले थपे, 'सडक निर्माणको योजना नगरपालिकाले गराउने भए हामीले उहिले सम्पन्न गराई सक्थ्यौँ तर आयोजना कार्यालयको मातहत हुदाँ ठेकेदार कम्पनीले हाम्रो आग्रहलाई वेवास्ता गर्दै आएको छ। बेलहिया नाकाले मुलुककै अवस्था दर्साउने भएकाले आनाकानीविना सम्बन्धित निकायले सडक निर्माण सम्पन्न गराउनुपर्ने उनको भनाइ छ। सडकको काम सम्पन्न गराउन सहजीकरणका लागि प्रमुख प्रशासकीय अधिकृतको संयोजकत्वमा गठित समितिले ठेकेदार कम्पनीलाई कार्यालयमा डाकेर सम्पन्न गर्न आग्रह गर्दा काम सुरु गर्ने प्रतिवद्धता जनाएको भएपनि ठेकेदार प्रतिनिधिलाई पटक पटकको आग्रहपश्चात् पनि वेवास्ता गर्दै आएको छ। सडक अलपत्र छाडेपनि आयोजनाको कार्यालयले ठेकेदार कम्पनीलाई संरक्षण गर्दै आएको छ।"
सवारी दुर्घटनामा चालकको मृत्यु,धरान : सुनसरीको दुहवीमा भएको सवारी दुर्घटनामा मोटरसाइकल चालकको मृत्यु भएको छ। दुहबी नगरपालिका३ स्थित फुटानी चोकमा को १ च ७१८६ नम्बरको ग्यास बोकेको पिकअप गाडीले प्रदेश नं१०४००१ प ८१३८ नम्बरको मोटरसाइकललाई ठक्कर दिँदा एकजनाको मृत्यु भएको हो। मृत्यु हुनेमा मोरङ धनपालथान गाऊपालिका२ का २० वर्षीय धिरज मण्डल रहेको जिल्ला प्रहरी कार्यालय सुनसरीका प्रवक्ता डिएसपी राजकुमार राईले बताएका छन्। उनका अनुसार पिकअप गाडीको ठक्करले गम्भीर घाइते भएका मण्डलको उपचारका क्रममा विराटनर्सिङ होममा मृत्यु भएको हो। मोटरसाइकलको पछाडि बसेका सोही स्थानका १६ वर्षीय चक्र देव घाइते भएका छन्। ठक्कर दिने फिकअप गाडी र चालक दुहवी८ का वीरनारायण चौधरीलाई इलाका प्रहरी कार्यालय दुहवीले नियन्त्रणमा लिएर घटनाको अनुसन्धान सुरु गरेको डिएसपी राईले बताए।
मंगलबारदेखि ब्ल्याक एण्ड ह्वाइट अप्रेसन,"काठमाडौं : काठमाडौं उपत्यका ट्राफिक प्रहरी कार्यालयले मंगलबारदेखि ब्ल्याक एण्ड ह्वाइट अप्रेसन सुरु गरेको छ। भाडाका सवारी चालक तथा यात्रुहरूको सुरक्षालाई मध्यनजर गरेर अप्रेसन सुरु गरेको हो। मंगलबार मध्यान्ह १२ बजेदेखि दिउँसो ३ बजेसम्म भाडाका सवारी साधनलाई लक्षित गरेर ट्राफिक चेकजाँच गरिएको छ। चेकजाँचका क्रममा अवस्था ठीक नभएका सवारी साधन चलाउने एक सय ८९ जना, तीव्र गतिमा सवारी साधन चलाउने आठ जना र अन्य ट्राफिक नियम उल्लङघन गरी सवारी साधन चलाउने पाँच सय ४३ जना गरी सात सय ४० जना चालकहरू कारबाहीमा परेका छन्। भाडाका सवारीमा धेरै यात्रु् हुने र ट्राफिक नियम उल्लङ्घन गर्दा दुर्घटना हुने सम्भावना रहेकाले विशेष अभियान नै चलाएर कारबाही गरिरहेको कार्यालयका प्रहरी उपरीक्षक अवदेश विष्ट क्षेत्रीले जानकारी दिए। साथै आगामी दिनमा पनि अप्रेसनले निरन्तरता पाउने उनले बताए।"
लागू औषध खैरो हेरोईनसहित ८ जना पक्राउ,"काठमाडौं : नेपाल प्रहरीको लागू औषध नियन्त्रण व्युरोले अवैध लागू औषध खैरो हेरोईनसहित ८ जनालाई पक्राउ गरेको छ। व्युरोले मंगलबार काठमाडौंमा पत्रकार सम्मेलन गर्दै ४० दशमलव ५ ग्राम खैरो हेरोईनसहित ३ जना र २ सय ४७ ग्राम खैरो हेरोईनसहित पाँच जनालाई पक्राउ गरिएको जनाएको हो। पक्राउ पर्नेमा ललितपुर भैसिपाटी बस्ने प्रताप कार्की, फिदिम घर भएका भुवन विक र सोहि स्थान बस्ने देङ्ग हाङ्ग नेम्वाङ रहेका छन्। त्यस्तै काठमाडौंको माकलबारीबाट उत्सव घिमिरे, दोर्ची शेर्पालाइ लागू औषध खैरो हेरोईनसहित पक्राउ गरिएको र थप अनुसन्धान गर्दा फुर्लामी शेर्पालाई सुकेधाराबाट पक्राउ गरिएको व्युरोका प्रहरी वरिष्ठ उपरीक्षक विकास राज खनालले जानकारी दिए। उनीहरुलाई लागू औषध बिक्रि गर्ने झापाका अप्सरा राजबंशी र उनलाई पनि सप्लाई गर्ने नौसाद आलमलाई पनि झापा मेचिनगरबाट डिजिटल तराजुका साथै नगद रु १० लाख ४० हजार सहित पक्राउ गरिएको खनालले बताए। त्यस्तै व्युरोले अवैध लागू औषध २ सय ५२ एम्पुलसहित चार जनालाई बिभिन्न स्थानबाट पक्राउ गरिएको उनले जानकारी दिए। व्युरोले काठमाडौंका विभिन्न स्थानबाट दुई केजी गाँजासहित ३ जनालाई पक्राउ गरिएको जनाएको छ।"
करेन्ट लागेर घाइते भएका महतोलाई आर्थिक सहयोग प्राप्त,महोत्तरी : करेन्ट लागेर घाइते भएका बर्दिवास नगरपालिका१२ विजलपुराका ३० वर्षीय छोटु महतोलाई आर्थिक सहयोग प्राप्त भएको छ। गौशाला नगरपालिका प्रमुख डा दिपेन्द्र महतोले घाइते भएका महतोलाई व्यक्तिगत रूपमा २५ हजार रुपैयाँ आर्थिक सहयोग गरेका हुन्। आर्थिक अभावमा गत १४ महिनादेखि घरमै अलपत्र रहेका महतोलाई सो रकम प्रदान गरिएको हो। उनलाई थप उपचार गराउनका लागि सो रकम प्रदान गरिएको नगरप्रमुख डा महतोले बताए। २०७८ साल असार २२ गते जिल्लाको मनरासिसवा नगरपालिका४ जाउख चोकस्थित जलेश्वरबाट बर्दिबासतर्फ आउँदै गरेको टिफरमा करेन्ट प्रवाह भई महतो गम्भीर घाइते भएका थिए। उनले चलाउँदै आएको प्रदेश २०२००१ ख ००२० नम्बरको टिपरमा अचानक ११ हजार भोल्टेजको तार टाँसिएको थियो।
चीनसँगका व्यापारिक नाका खुलाउन कुटनीतिक पहल गर्न माग,"काठमाडौं : नेपाली कांग्रेसकी सांसद सुजाता कोइरालाले चीनसँगका व्यापारिक नाका खुलाउन कूटनीतिक पहल गर्न माग गरेकी छिन्। दसैं नजिकिँदै गएको र सामग्री चीनतर्फ नै रोकिँदा विभिन्न समस्या सिर्जना भएको भन्दै उनले नाका खोल्नका लागि तत्काल पहल गर्न माग गरेकी हुन्। मंगलबार प्रतिनिधिसभाको बैठकमा बोल्दै सांसद कोइरालाले नाका बन्द हुने जस्तो संवेदनशील विषयमा सरकारबाट के कस्तो पहल भएको छ भन्दै प्रश्न गरिन्। चीनतर्फका नाका बन्द हुँदा चाडपर्वको समयमा महंगी बढेको, सामग्री आयात गर्न नपाउँदा व्यापारी पीडामा परेको र व्यापारीले आत्महत्या गर्नेसम्मको अवस्था सिर्जना भएको उनले बताइन्। 'चीनसँग व्यापार हुने तातोपानी र रसुवागढी नाकामा लामो समयदेखि कन्टेनरहरू रोकिएकाले स्याउ लसुन र लत्ताकपडा आयात गर्ने नेपाली व्यापारीहरू पीडामा छन्,' उनले भनिन्। व्यापारीले आयात गर्नुपूर्व नै रकम बुझाएकाले थप समस्या भएको उनको भनाइ छ।"
जमिनदारको कब्जामा दुई टोल,"महोत्तरी : गौशाला नगरपालिका१२ का ९३ वर्षीय भागवतनारायण झाले विश्वासका भरमा जमिनदारबाट जग्गा किने। बस्नका लागि समस्या छैन। तर, करिब पाँच दशकसम्म पनि जमिनदारले जग्गा पास गरिदिएका छैनन्। जसकारण उनलाई बैंकमा कारोबार गर्न, छोराछोरीलाई अंश छुट्ट्याउन समस्या भएको छ। ३० को दशकमा मनरा सिस्वाका जोगी सिंह (हाकिम साहेब)बाट प्रतिकट्ठा ३ हजारका दरले डेढ बिघा किनेको उनी सुनाउँछन्। भन्छन्, आफूसँग भएको जम्मा पुँजी जग्गामा खर्चें। सो बेला भाडाको घरमा बस्थेँ। आफ्नै घर बनाएर बस्ने सपना थियो। त्यसैले जग्गामा पैसा हालेँ। जमिनदार सिंहका छोरा भूपनारायण (हाकिमबाबु) आफ्नो पसलमा खाजा खान आउँदा उनकै प्रस्तावमा जग्गा किनेको झाको भनाइ छ। भूपनारायणले किस्ताबन्दीमा रकम तिर्ने गरी थप पैसा उनले नै दिने प्रस्तावसमेत गरेका थिए। मलाई प्रस्ताव ठीकै लाग्यो र भएभरको रकम लगाएर जग्गा किनेंँ। किस्ताहरू पनि सधाएँ, उनी भन्छन्, तर, दुईतर्फी राजी भएर खरिद गरिएको सो जग्गा आजभोलि भन्दाभन्दै नामसारी भएन। यो समस्या झाको मात्रै होइन। उक्त वडाका दुई टोलका ९५ जना (परिवार)आफ्नो घडेरी र खेतीयोग्य जग्गा नामसारी नहुँदा समस्यामा परेका छन्। जमिन बिक्री गर्ने क्रममा चाँडै नामसारी गरिदिने आश्वासन दिएका जमिनदार र उनका छोराहरूले गरिबको पैसा लिएर अलपत्र पारेका छन्। जमिनदार गाउँका भद्रभलाद्मी हुन् भन्ने विश्वासका साथ मौखिक रूपमा जग्गा खरिदबिक्री गरिएको थियो। रकम लिने क्रममा जमिनदारले आफ्नो बहीखातामा सबैको नाम लेखेर जग्गाधनी भएको चिट (कागजको सानो पुर्जी) दिन्थे। तर, ५० वर्षपछि न जमिनदारको खाता सुरक्षित छ न त सो समयमा उपलब्ध गराइएको चिट नै। जसले गर्दा विश्वासको भरबाहेक अझ केही पनि बाँकी रहेको छैन। पीडितले जमिनदारलाई आग्रह गर्दा उनीहरूले सजिलै नामसारी गरिदिने आश्वासन बाँड्दै समय बिताए। तर, दर्ता प्रक्रियामा नलाग्दा पीडितहरू आफ्नै खेत र घडेरीको लालपुर्जा पाउनबाट वञ्चित भएका हुन्। ५० वर्षअघि किनेको जग्गाको लालपुर्जा पाउन अनेकौं प्रयास गरे पनि उपलब्धि हासिल नभएको बताउँछन् ६९ वर्षीय जुगेश्वर सिंह। त्यस बेला भारु २ सय २० रूपैयाँ प्रतिकट्ठा २ कट्ठा ६ धुर र २ सय २८ का दरले २ कट्ठा खरिद गरेको उनको भनाइ छ। जग्गा दर्ता गराउन जमिनदारलाई अनेकौं पटक ताकेता गर्यौं। तर, उपलब्धि हासिल हुन सकेन, उनी भन्छन्, हामी समूहमै जमिनदारलाई लिएर जलेश्वरस्थित मालपोत कार्यालय गयौं। तर, जग्गामा समस्या रहेको भनेपछि १३ दिनसम्म जलेश्वरमै बसेर प्रतीक्षा गर्यौं। जलेश्वरनाथ मन्दिरको छेउमा पोखरी डिलमा खुला आकाशमुनि रात बिताएका छौं। चिउरा, भुजा, नुन खाएर बस्यांै। तर, उपलब्धि हुन नसकेपछि निराश भएर फर्कियौं। जमिनदार जोगी सिंहको मृत्युपछि उनका छोरा चन्द्रिका सिंहले जग्गा पास गराइदिने सर्तमा दोस्रो पटक जनही २ सय रूपैयाँ लिए। तर, विभिन्न कारण देखाउँदै नामसारी नगरेको जुगेश्वरको भनाइ छ। सोही समय छेउमै किनेको जग्गाको लालपुर्जा पाएको तर आफ्नो जग्गाको लालपुर्जा दिवास्वप्नझै भएको उनी बताउँछन्। बुवा महावीर महतोले खरिद गरेको जग्गाको लालपुर्जा नहुँदा वित्तीय कारोबार गर्न गाह्रो भएको अर्का पीडित रामनाथ महतो बताउँछन्। हामीजस्ता गरिबलाई जग्गाको अभावमा कसैले आर्थिक सहयोग वा ऋण दिन पनि अनेकौं बहानाबाजी गर्छ। बाहिरभन्दा सस्ता र सुलभ रूपमा बैंकबाट ऋण निकाल्ने सुविधा भए पनि आफ्नो नाममा लालपुर्जा नहुँदा कसैले पत्याउँदैनन्, महतो भन्छन्, दैनिकी क्रियाकलाप गर्न चर्को ब्याजदरमा साहू, महाजनबाट ऋण लिन बाध्य छु। बुवा बालेश्वर महतोले खरिद गरेको जग्गा नामसारी हुन नसक्दा भाइहरूबीच अंशियार छुट्ट्याउन समस्या भएको ६५ वर्षीय शिवु महतो बताउँछन्। भन्छन्, तत्कालीन समयमा जमिनदारका छोरा भूपनारायणले बुवासँग नेपाली रूपैयाँमा कुरा गरेर भारतीय रूपैयाँ बराबरको रकम भुक्तानी लिएको थियो। बुवा सोझो भएको मौकाको फाइदा उठाएर जमिनदारका छोराले सजिलै मूर्ख बनायो। एकजोडी बाच्छो बेचेर जमिनदारलाई अढाई कट्ठाको रकम चुक्ता गरिएको थियो, उनी भन्छन्, त्यत्रो जतन गरेर किनेको जग्गाको लालपुर्जा बनाउन बुवाले अनेकांै प्रयास गरे। तर, उनी असफल भए। बुवाको निधनपछि मैले पनि लालपुर्जा बनाउन निकै प्रयास गरेँ। सफलता हासिल हुन सकेन। उनका अनुसार वडा, नगरपालिका, जिल्ला प्रशासन कार्यालय, जमिनदारको घर मनरा सिस्वामा गएर गरेको विन्तीको कुनै वास्ता भएन। जहाँ गए नि झुटो आश्वासन मात्र पायौं, उनी भन्छन्, अब त न्यायदेखि नै भरोसा उठिसकेको छ। अर्की स्थानीयवासी कालियादेवी ९५ वर्षकी भइन्। उनी आठ वर्षदेखि पक्षघात भई थला परेकी छन्। लालपुर्जामा आफ्नो नाम लेखाउने अन्तिम इच्छा रहेको उनी सुनाउँछिन्। लालपुर्जाको धोको अधुरै रही उनका श्रीमान्को १० वर्षअघि निधन भएको थियो। जग्गाको मालिक बन्ने सपना अधुरै रहने हो कि भन्ने चिन्ता कालियाको छ। जमिनदारले कुन बखत उठीबास गराउने हो ? ठेगान छैन। जग्गा नामसारी भएको छैन। सन्तानलाई अंश छुट्ट्याउन समस्या भएको छ, उनी भन्छिन्, श्रीमान्को वर्षौं पहिले मृत्यु भइसक्यो। अब म पनि अन्तिम अवस्थामा छु। आफू मरेपछि प्रमाणको अभावमा जमिनदारले छोराछोरीलाई कहिले उठीबास लगाउने हो ठेगान छैन। ८० वर्षीया सोमरियादेवीका श्रीमान् बिल्टु महतोको निधन भएको ६ वर्ष पुग्यो। १० जमिनदारबाट किनेको १० कट्ठा जग्गाको लालपुर्जा पाउने उनको प्रयास सफल भएन। सोमारियादेवी भन्छिन्, जग्गा प्राप्तिका लागि श्रीमान् असफल भए। अहिले छोराछोरीलाई ती जग्गाका बारेमा जवाफ दिन मलाई सकस भएको छ।गौशाला नगरपालिका१२ का पीडित रामनाथ महतो दुःखले कमाएर किनेको जमिनको मालिक नबनी मरिएला कि भन्ने चिन्ताले पिरोल्ने गरेको बताउँछन्। जमिनदारले भोलिभोलि भन्दै ५० वर्ष बित्दा पनि रकम लिएर जग्गा पास नगरेपछि न आफ्नो जग्गा परिवारकै कुनै काममा उपभोग गर्न पाएका छन् नत खरिदबिक्री नै। गौशाला नगर कार्यपालिकाकी पूर्वसदस्य अनुपियादेवी राउतको ६ कट्ठाको लालपुर्जा बन्न सकेको छैन। ४० को दशकमा १ लाख २० हजारमा खरिद गरे पनि उनले पनि जग्गाको प्रमाणपत्र बनाउन सकेकी छैनन्। लालपुर्जा नहुँदा बैंकबाट कारोबार गर्न, मिटर जडान गर्न समस्या रहेको उनी बताउँछिन्। उनका अनुसार भइपरि आएको समयमा जग्गा बिक्री गर्न नसक्नु ठूलो समस्या बनेको छ। जग्गा खरिद र बिक्रीमा संलग्न व्यक्तिहरू अधिकांशले मृत्युवरण गरिसकेको हुनाले लालपुर्जा बनाउन थप कठिनाइ भएको स्थानीयवासी बताउँछन्। पीडित पक्षका छोरा र नातिले यस विषयमा आवाज उठाउँदै आएका छन्। जग्गा बिक्री गर्ने जोगी सिंहको पनि धेरै वर्षअघि मृत्यु भइसकेको छ। जसले गर्दा समस्याको निकास निकाल्न धेरै मुस्किल देखिएको छ। अब दुवै पक्षबीच समझदारीको कुनै विकल्प नरहेको स्थानीय सञ्चारकर्मी राकेश सिंह बताउँछन्। सरोकारवाला निकायले समन्वयकारी भूमिका निर्वाह गर्नुपर्ने उनको बुझाइ छ। प्रतिनिधिसभा सदस्य गिरिराजमणि पोखरेलले हालै संसद् बैठकमा यही विषय उठाएका थिए। उनले भनेका थिए, तत्कालीन जमिनदार भूपनारायण, नरनारायण र चन्द्रिका सिंहबाट ५० वर्षअघि गौशाला नगरपालिका१२ पडरिया कान्तिबजार (साविक भरतपुरखोर गाविस९)का ९५ जना गरिब, दलित, किसानले जग्गा खरिद गरेका थिए। तर, साहूले रकम लिएर पनि जग्गा पास नगरेको पीडितहरूले बताएका छन्। किनेको जमिन भोगचलन गर्दै आएकोमा अझै उनीहरूको नाममा नामसारी नगरेको पाइएको छ। ती व्यक्तिहरूको नाममा लालपुर्जा बनेको नै छैन। विभिन्न बहाना बनाएर अहिलेसम्म पास नगरेको तथ्य खुलेको छ। उनीहरूले सरकारसँग न्यायको अपेक्षा राखेको पोखरेलले बताए। जनताको सम्पत्तिको सुरक्षा गर्ने काम सरकारको होइन र ? उनीहरूको हकलाई रक्षा गर्न सरकारले तुरुन्तै कानुनी कदम चाल्न ध्यानाकर्षण गर्न चाहन्छु, उनले भने, दोषीलाई कानुनी दायरामा ल्याई जनतालाई न्याय प्रदान गर्न जोडदार माग गर्छु। सहकारी अभियन्ता रामचन्द्रसिंह कुशवाहाका अनुसार १८ बिघा जग्गामा ९५ परिवारको बसोबास छ। जमिनदार जोगी सिंहबाट खरिद गरेको उक्त जग्गाको लालपुर्जा छैन। जसले गर्दा समस्या बढ्दो रहेको उनी बताउँछन्। करिब १० बिघा खेतीयोग्य जग्गाको पनि सोही अवस्था छ। ती जग्गाको पुरानो लालपुर्जामा भने गाईको छाप छ। त्यसमा वनबुटन पर्ती भनेर उल्लेख छ। ७० वर्षीय कुशवाहा बाल्यकालको स्मरण गर्दै भन्छन्, तत्कालीन समयमा सो जग्गा पूरा रूपमा खाली नै थियो। त्यहाँ गाईवस्तु चराउन टाढाटाढाका मानिस आउने गथ्र्यो। गौचरणका रूपमा परिचत रहेका सो जग्गामा कहीँकतै रूखहरू थियो भने बाँकी जग्गामा झाडी रहेकाले पर्तीझैं अवस्थामा थियो। मैले बाल्यकालमा सो जग्गाहरूमा गाईवस्तु चराएको छु। उनका अनुसार जमिनदार जोगी सिंहले समयक्रममा आफ्नो जग्गा भएको प्रमाणसहित ती जग्गामा घेराबेरा लगाएका थिए। त्यसपछि कागजपत्र बनाएका उनले जग्गा बिक्री गर्न थाले। बाहिरबाट आउने मानिसलाई बसोबासका लागि जग्गा बिक्री गरेपछि त्यहाँ दुई बस्ती नै बस्यो, उनी भन्छन्, विश्वासका आधारमा खरिद गरिएको सो जग्गा दशकौं बित्दा पनि लालपुर्जा पाउन सकेका छैनन्। विभिन्न समयमा सरोकारवालाको यसतर्फ ध्यानाकर्षण भएको अभियन्ता कुशवाहा बताउँछन्। पछिल्लो समय यस सम्बन्धमा सुकुम्बासी आयोग, भूमि आयोगमा पनि जानकारी भइसकेको छ। यसक्षेत्रका प्रतिनिधिसभा सदस्य गिरिराजमणि पोखरेललाई बुझाइयो। जुन ज्ञापनपत्रले संसद्मा भने स्थान पाउन सफल भएको छ। जुन यस बस्तीका लागि सुखद पक्ष हो, उनी भन्छन्, अब कति मात्रामा कार्यान्वयन हुने हो ? त्यो हेर्न बाँकी नै छ। सफलता हासिल नभए अबको विकल्प आन्दोलन नै हो। आन्दोलन गरेर भए पनि बस्ती र खेतीयोग्य जमिन बचाउनुपर्ने आवश्यकता छ। नगर कार्यपालिकाकी पूर्वसदस्य राउतका अनुसार जग्गाधनीका छोराहरूसँग पछिल्लो समय सम्पर्क गर्दा उनीहरू सकारात्मक देखिएका छन्। जग्गा प्रक्रिया पुर्याएर दर्ता गर्ने आवश्वासन दिएका छन्। आफ्नो कार्यकालमा नगरपालिकाले विभिन्न समयमा समस्या समाधानको निम्ति पहल गरेको दाबी उनी गर्छिन्। कार्यपालिकाको बैठकदेखि प्रदेश सरकारका मन्त्री, तत्कालीन शिक्षामन्त्री, भूमिव्यवस्था, सहकारी तथा गरिबी निवारणमन्त्रीलाई पनि ज्ञापनपत्र बुझाइएको थियो। हालका मन्त्री शशि श्रेष्ठलाई समस्या समाधान गरिदिन प्रतिवेदन बुझाइएको हो, उनी भन्छिन्, उहाँहरूबाट तत्कालीन समयमा आश्वासनमा भने कुनै कमी आएन। सबै जना पहल गर्छु भनेर जानुभयो। प्रक्रिया कहाँसम्म पुग्यो ? अझ थाहा हुन सकेको छैन। गौशालाका पूर्वमेयर शिवनाथ महतो आफ्नो कार्यकालमा जग्गा पास गराउन अनेकौं प्रयास गरेको बताउँछन्। तर, जग्गाधनीकै कारण समस्या समाधानतर्फ उन्मुख हुन नसकेको महतोको भनाइ छ। विविध प्राविधिक कारणवश उनीहरूको समस्या ज्युँका त्युँ छ। निकास पाउनका लागि समस्या भएको छ, उनी भन्छन्। हामीजस्ता गरिबलाई जग्गाको अभावमा कसैले आर्थिक सहयोग वा ऋण दिन पनि अनेकौं बहानाबाजी गर्छ। बाहिरभन्दा सस्ता र सुलभ रूपमा बैंकबाट ऋण निकाल्ने सुविधा भए पनि आफ्नो नाममा लालपुर्जा नहुँदा कसैले पत्याउँदैनन्। दैनिकी क्रियाकलाप गर्न चर्को ब्याजदरमा साहु, महाजनबाट ऋण लिन बाध्य छु। रामनाथ महतो तत्कालीन समयमा जमिनदारका छोरा भूपनारायणले बुवासँग नेपाली रूपैयाँमा कुरा गरेर भारतीय रूपैयाँ बराबरको रकम भुक्तानी लिएको थियो। बुवा सोझो भएको मौकाको फाइदा उठाएर जमिनदारका छोराले सजिलै मूर्ख बनायो। त्यत्रो जतन गरेर किनेको जग्गाको लालपुर्जा छैन। शिवु महतो श्रीमान्को निधन भएको ६ वर्ष पुग्यो। १० जमिनदारबाट किनेको १० कट्ठा जग्गाको लालपुर्जा पाउने प्रयास अझै सफल भएन। जग्गा प्राप्तिका लागि श्रीमान् त असफल भए। अहिले छोराछोरीलाई ती जग्गाको बारेमा जवाफ दिन मलाई सकस भएको छ। जग्गा दर्ता गराउन समूहमै जमिनदारलाई लिएर जलेश्वरस्थित मालपोत कार्यालय गयौं। जग्गामा समस्या रहेको भनेपछि १३ दिनसम्म जलेश्वरमै बसेर प्रतीक्षा गर्यौं। जलेश्वरनाथ मन्दिरको छेउमा पोखरी डिलमा खुला आकाशमुनि रात बिताएका छौं। चिउरा, भुजा, नुन खाएर बस्यांै। जुगेश्वर सिंह तत्कालीन समयमा जग्गा पुरा रूपमा खाली नै थियो। बाहिरबाट आउने मानिसलाई बसोबासका लागि जग्गा बिक्री गरेपछि त्यहाँ दुई बस्ती नै बस्यो। विश्वासका आधारमा खरिद गरिएको सो जग्गामा बस्नेले दशकौं वर्ष बित्दा पनि लालपुर्जा पाउन सकेका छैनन्। रामचन्द्रसिंह कुशवाहा हाकिम साहेबबाट प्रतिकट्ठा ३ हजारका दरले डेढ बिघा किनेको थिएँ। आफूसँग भएको जम्मा पुँजी जग्गामा खर्चें। सो बेला भाडाको घरमा बस्थें। आफ्नै घर बनाएर बस्ने सपना थियो। त्यसैले जग्गामा पैसा हालें। तर, अझै जग्गा आफ्नो भएको छैन। भागवतनारायण झा"
करेन्ट लागेर पाल्पामा एक मजदुरको मुत्यु,तानसेन : पाल्पामा एक मजदुरको करेन्ट लागेर मृत्यु भएको छ। तानसेन नगरपालिका १ गैरागाउँमा बस्दै आएको खोटाङ जिल्ला जन्तेढुङ्गा गाउँपालिका३ का ३४ वर्षीय महेश राईको करेन्ट लागेर आज बिहान मृत्यु भएको जिल्ला प्रहरी कार्यालय पाल्पाका प्रहरी नायव उपरीक्षक विरेन्द्र थापाले बताए। तानसेन नगरपालिका४ मा झविन्द्र देवकोटाको घर निर्माणको क्रममा अचानक करेन्ट लागी घाइते अवस्थामा रहेका राईको तानसेन मिशन अस्पताल पाल्पामा उपचारको क्रममा मृत्यु भएको प्रहरीले जनाएको छ। घटनाको थप अनुसन्धान भइरहेको प्रहरीले जनाएको छ।
चितवनमा जापनिज इन्सेफ्लाइटिसको महामारी,"चितवन : चितवनमा जापानिज इन्सेफ्लाइटिसको महामारी देखिएको छ। बाइसजना शङ्कास्पदको नमूना परीक्षणका क्रममा नौ जनामा सङ्क्रमण पुष्टि भएको हो। विश्व स्वास्थ्य सङ्गठनको निर्देशिकाले यसरी जापानिज इन्सेपफ्लाइटिसको बिरामी देखिनुलाई महामारी भन्ने गर्दछ। जिल्ला स्वास्थ्य कार्यालयका अनुसार भरतपुर महानगरपालिकामा१२ जनाको परीक्षणमा चार जनामा, माडीमा पाँच जनाको परीक्षणमा दुई जनामा, राप्तीमा दुई जनाको परीक्षणमा एक जनामा, कालिका नगरपालिकामा एक जनाको परीक्षणमा एकैजनामै र रत्ननगरमा दुई जनाको परीक्षणमा एक जनामा सङ्क्रमण देखिएको हो। साउनको १५ गतेदेखि बिरामी देखिन थालेकोमा भदौ १८ गते यो सङ्ख्या बढेर नौ पुगेको हो। यहाँ परीक्षण गर्दा नमूनामा सङ्कास्पद देखिएपछि नमूनालाई काठमाडौँको टेकुस्थित राष्ट्रिय जनस्वास्थ्य प्रयोगशाला पठाइएको थियो। कार्यालयका प्रमुख दुर्गादत्त चापागार्इंका अनुसार सङ्क्रमितमध्ये जटिल अवस्थाका दुई जनाको भरतपुर अस्पतालको सघन उपचार भइरहेको छ। माडीमा एक वृद्ध नागरिक अर्धचेत अवस्थामा रहेका छन्। अन्यको अवस्थाको बारेमा जानकारी लिने काम भइरहेको भए पनि अहिलेसम्म रोगका कारण मृत्यु हुन नपाएको उनले जानकारी दिए। जिल्लामा यो रोगले महामारीको रुप लिएको सम्भवतः पहिलो भएको प्रमुख चापागार्इंले बताए। हाल उक्त रोग देखिएका चार पुरुष र पाँच महिला छन्। उनीहरु २९ वर्ष उमेरदेखि ७५ वर्षसम्मका छन्। देशभर सङ्क्रमितको सङ्ख्या ४५ छ। उनका अनुसार बागमती प्रदेशमा यो सङ्ख्या १८ पुगेकामा नौ जना चितवनमा देखिएको हो। सन् २०२० र २०२१ मा जिल्लामा यो सङ्ख्या एक एक जना थियो। सन् २०१९ मा जिल्लामा यो सङ्ख्या शून्य थियो। सन् २०१८ मा एक जनामा सङ्क्रमण देखिएको थियो। प्रमुख चापागार्इंले भने, 'सम्भवत जिल्लामा यसरी महामारीको रुपमा बढेको पहिलो हो।' सन् २०१८ मा देखिएका बिरामी १५ वर्ष मुनिका थिए भने त्यसपछिका सबै १५ वर्षभन्दा माथिका हुन्। विश्व स्वास्थ्य सङ्गठनले एउटा जापानिज इन्सेफ्लाइटिसको बिरामी देखिँदा तीन सय बिरामी लुकेको अवस्थामा हुने प्रक्षेपण गरेको हुन्छ। यसलाई हेर्दा चितवनमा दुई हजार सात सय जनामा सङक्रमण हुनसक्ने भन्दै सतर्कता अपनाइएको उनको भनाइ थियो। स्वास्थ्य सङ्गठनले कुनै निश्चित भूगोल, समुदाय र समयमा अनुमानितभन्दा बढी जापानिज इन्सेफ्लाइटिसका बिरामी देखिएमा त्यसलाई महामारी भन्ने गरेको छ। नेपालको इतिहासमा सन् १९७८ मा रुपन्देही जिल्लामा पहिलो पटक यो रोग देखिएको थियो। सन् २००४ मा देशव्यापी रुपमा खोजपडताल अभियान गरिएको थियो। सन् २००६, सन् २०११ र २०१६ मा राष्ट्रिय रुपमा अभियानको रुपमा जनचेतनामूलक कार्यक्रम (क्याम्पियन) गरिएको थियो। सन् २००९ देखि नियमित रुपमा १२ महिना पुगेका बालबालिकालाई खोप लगाइँदै आइएको छ। रोग देखिएका बिरामीमध्ये एक तिहाईको निको हुने, एक तिहाई अपाङ्ग हुने र एक तिहाइको मृत्यु हुने विश्व स्वास्थ्य सङ्गठनको प्रक्षेपण छ।यो रोग अप्रिलमे देखिसेप्टेम्बरअक्टुबरसम्म देखिने गर्दछ। भरतपुर अस्पतालका प्रवक्ता फिजिसयन डा गोविन्द कँडेलले सुङ्गुर र हाँसलाई टोकेको लामखुट्टेले मानिसलाई टोकेमा यो रोग सर्ने बताए। मानिसबाट मानिसमा यो रोग सर्दैन। अहिले जिल्लामा ग्रामीण क्षेत्रमा यो रोग बढी देखिएको छ। यो रोग लागेका बिरामीमा उच्च ज्वरो आउने, टाउको दुख्ने, बान्ता आउने, बेसुरको हुने, कहिलेकाहीँ बेहोस हुने, छारे रोगको झै शरीरमा कम्पन आउने उनले जानकारी दिए। क्यूलेक्स जातको पोथी लामखुट्टेको टोकाइबाट यो रोग सर्ने चितवन स्वास्थ्य कार्यालयका सूचना अधिकारी राम केसीले जानकारी दिए। उनले ग्रामीण क्षेत्रमा सुङ्गुर, बङ्गुर र हाँस पालिएको ठाउँ वरिपरी रहँदा विशेष ख्याल गर्न र रोगको आशङ्का भएमा तत्काल उपचार गर्न आग्रह गरे। कार्यालयले बिरामीको सङ्ख्या एकाएक बढेपछि अस्पताल र पालिकाका स्वास्थ्य प्रमुखसँग आज छलफल गरी तत्काल तथ्याङ्क कार्यालयमा पठाउने व्यवस्था मिलाउन र आशङ्का देखिएका बिरामीलाई उपचारको प्रबन्ध मिलाउने विषयमा छलफल गरेको छ। सो अवसरमा विश्वस्वास्थ्य सङ्गठनका यस क्षेत्रमा कार्यरत कर्मचारीको पनि उपस्थिति थियो। स्वास्थ्य सङ्गठनले पछिल्ला दिनमा रोग देखिएका बिरामी र तीनका परिवारलाई भेटघाट गरी अवस्था बारेमा बुझ्ने काम गरिरहेको छ। जापानिज इन्सेपफ्लाइटिसबाट बच्नका लागि लामुखट्टको टोकाइबाट बच्नु र लामखुट्टे नियन्त्रण गर्नु नै मुख्य उपाय हो। त्यसैगरी बालबालिकालाई यो रोगविरुद्ध खोप लगाउने, सुङ्गुर, बङ्गुर, हाँस, घोडाजस्ता घरपालुवा जनावरलाई व्यस्थित ढङ्गले पाल्ने, पशुपक्षीको खोर घरभन्दा टाढा राख्ने र सम्भव भएसम्म घरको झ्याल ढोकामा मसिनोजाली हाल्ने गर्नुपर्छ। रासस"
सच्चिँदै अपमानित नाम,"दैलेख : साबिक दुल्लु गाविस१ का ३९ वर्षीय फणीन्द्र बादीको नागरिकतामा अपमानजनक नाम सच्चिएको छ। ठेगाना, नागरिकता नम्बर, बाबुको नाम, नागरिकता जारी भएको मिति पुरानै कायम गरी नागरिकताको प्रतिलिपि दिइएको प्रमुख जिल्ला अधिकारी हरि प्याकुरेलले बताए। अभिलेखअनुसार फणीन्द्रले पहिलो प्रतिलिपि २०७५ वैशाख २५ गते पुरानै नाममा लिएका थिए। अहिले अपमानबोधक नामको सट्टा फणीन्द्र बादी नाम जनाएर दोस्रो प्रतिलिपि दिइएको प्याकुरेलको भनाइ छ। २०४० जेठ २ गते जन्मिएका फणीन्द्रले नयाँ नामसहितको नागरिकता पाएका हुन्। तत्कालीन प्रमुख जिल्ला अधिकारी टेकराज ज्ञवालीले २०६० जेठ ९ गते प्रमाणित गरेको नेपाली नागरिकतामा उनको नाम फ्याउरो बादी उल्लेख थियो। उक्त नामले आफूलाई अपमानबोध भएको भन्दै फणीन्द्रले सच्याइदिन जिल्ला प्रशासन कार्यालयमा निवेदन दिएका थिए। उति बेला नै यो नाम नराखी दिन आग्रह गर्दा पनि गाविस सचिवले गरेको सिफारिसका आधारमा नागरिकतामा अपमानित नाम लेखिएको उनको भनाइ छ। गाउँसमाजका समूहमा नाम राख्दा, मतदान गर्न र बैंकमा खाता खोल्न जस्ता काममा नागरिकता चाहिँदा नागरिकता देखाउन गाह्रो लाग्थ्यो। नागरिकतामै फ्याउरो बादी लेखिएका कारण जिस्क्याउनलाई पनि चिया पसल र चौतारामा नाम सोध्थे। म भन्थेँ। सबै गलल हाँस्थे, उनले भने, अब त जसले सोधे पनि आफ्नो नाम निर्धक्कसाथ फणीन्द्र बादी भन्छु। गृह मन्त्रालयले गत साउन २३ गते यस्ता अपमानजनक नाममा नागरिकता जारी नगर्न र अपमानजनक शब्द प्रयोग गरी जारी भएका नागरिकताको प्रमाणपत्र सम्बन्धित व्यक्तिले सच्याउन चाहे सच्याइदिन परिपत्र गरेको थियो। जुन परिपत्रअनुसार देशभरमै पहिलो पटक जिल्ला प्रशासन कार्यालय दैलेखले भदौ ५ गते दुई जनाको नाम सच्याएको थियो। भगवतीमाई३ का ६२ वर्षीय कविराम कामी र भगवतीमाई५ कट्टीका ४४ वर्षीय कर्णबहादुर विकको अपमानजनक नाम सच्याएर नयाँ नागरिकताको प्रतिलिपि दिइएको थियो। कविरामको नागरिकतामा कुकुर र कर्णबहादुरको ठगे कामी उल्लेख थियो। कविरामका एक छोराको नागरिकतामा बुबाको नाम र कर्णबहादुरको श्रीमतीको नागरिकतामा पतिको नाम सच्याइएको छ। गृहको परिपत्रपछि अनमानजनक नाम सच्याउन पाउनेमा फणीन्द्र जिल्लाका तेस्रो व्यक्ति हुन्। बागलुङको ताराखोला गाउँपालिका४ तारागाउँकी ५६ वर्षीया सावित्री कामीलाई यही भदौ ६ गते अपमानित नाम सच्याएर प्रतिलिपि दिइएको थियो। उनको नागरिकतामा कुकुर्नी कामी लेखिएको थियो। बागलुङका प्रमुख जिल्ला अधिकारी गणेशप्रसाद पौडेलले उक्त प्रतिलिपि दिएका हुन्। दैलेखमा तीन, बागलुङमा एक गरी देशभर अहिलेसम्म ४ वटा मात्र अपमानजनक नाम सच्याइएका छन्।"
