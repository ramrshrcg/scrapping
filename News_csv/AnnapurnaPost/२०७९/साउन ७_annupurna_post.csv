शीर्षक,विवरण
"अफगानिस्तानको हेलमान्डमा विस्फोट हुँदा एक बालकको मृत्यु, ३ जना घाइते",अफगानिस्तान : अफगानिस्तानको प्रान्तीय राजधानी लस्कर गाहबाहिर शुक्रबार विस्फोटक पदार्थ विस्फोट हुँदा एक बालकको मृत्यु भएको छ भने अन्य तीन जना घाइते भएका छन्। सूचना तथा संस्कृतिका प्रान्तीय निर्देशकले शनिबार दिएको जानकारी अनुसार बालबालिका सहित केही दैनिक ज्यालादारीमा काम गर्ने श्रमिकहरूले कन्टेनरबाट स्क्र्याप धातुहरू ट्रकमा लोड गर्ने क्रममा सो दुर्घटना भएको हो। युद्धग्रस्त र आर्थिक रूपमा पिछडिएको अफगानिस्तानमा थुप्रै बालबालिकाहरू जीविकोपार्जन गर्न र आफ्नो परिवारलाई सहयोग गर्न सडकमा काम गर्न बाध्य छन्। अफगानिस्तानलाई संसारमा सबैभन्दा धेरै खानी प्रदूषित देशहरू मध्ये एक मानिन्छ। यहाँ युद्धबाट बचेका खानी र विस्फोटन नगरिएका हतियारहरूले प्रायः मानिसहरूको ज्यान लिने गरेको घटना सार्वजनिक भइरहन्छन्। करिब दुई महिनाअघि उत्तरी कुन्दुज प्रान्तमा भएको यस्तै घटनामा दुई बालबालिकाको ज्यान गएको थियो भने एक जना गम्भीर घाइते भएका थिए।
तनहुँमा पुरुष मृत भेटिए,तनहुँ : जिल्लाको व्यास नगरपालिका३ परासर टोलस्थित अनसन चौतारीमा एक पुरुष मृत भेटिएका छन् । अन्दाजी ६०६५ वर्षीय जोगी भेषका व्यक्ति मृत फेला परेको जिल्ला प्रहरी कार्यालयले जनाएको छ। शव परीक्षणका लागि दमौली अस्पतालमा राखी पहिचानका लागि अनुसन्धान भइरहेको प्रहरी नायब उपरीक्षक युवराज खड्काले बताए।
मेगा बैंक १३ औं वर्षमा प्रवेशः थुप्रै वित्तीय सूचकहरूमा उत्साहमुलक उपलब्धि,"काठमाडौं : मेगा बैंक नेपाल लिमिटेड १२ वर्ष पूरा गरी १३ वर्षमा प्रवेश गरेको छ। १२ औं वार्षिकोत्सवका अवसरमा काठमाडौंमा आयोजित कार्यक्रममा बैंकका अध्यक्ष भोजबहादुर शाहले बैंकलाई देशकै अग्रणी बैंक बनाउन अहम भूमिका निर्वाह गर्ने सबैलाई धन्यवाद व्यक्त गरे। 'आज भन्दा ठीक १३ वर्ष अगाडि १२ सय १९ जना संस्थापक शेयरधनीहरूको लगानीमा १४ जना संस्थापकहरू र ४ जनाको रणनीतिक समूहको अथक मेहनत र सहजीकरणमा बैंकको स्थापना भएको सन्दर्भ स्मरण गराउन चाहन्छु। जनताको घरदैलोमा बैंकको सेवा पुर्याई आममानिसको बैंक बनाउने उद्देश्यबाट अभिप्रेरित भएर परिचालित भएका हामीले तत्कालीन अवस्थामा सबैभन्दा बढी चुक्तापुँजी २ सय ३३ करोड भएको बैंक स्थापना गरेका थियौं। लगानीकर्ताको विश्वास जित्दै सानो सानो पुँजीको लगानी र परिचालनबाट मेगा परियोजना सञ्चालन गर्न सकिन्छ भन्ने उदाहरण मेगा बैंक हो,' अध्यक्ष शाहले भने। अध्यक्ष शाहले बैंकले तर्जुमा गरेका रणनीतिक पञ्चवर्षीय योजना, बजेटको सही प्रक्षेपण र कार्यान्वयनले छोटो समय (१२ वर्षको अवधि) मै कतिपय विधाहरूमा अग्रणी बैंकको रूपमा स्थापित हुन पुगेको बताए। विगतमा विभिन्न बैंकसँग मर्जर र एक्वीजिशनको सन्दर्भलाई जोड्दै उनले बैंकले स्थापित गरेका मान्यताहरूमा विचलन नआउनेमा विश्वस्त रहेको बताए। मेगा बैंककी कायममुकायम सिइओ रविना देशराज श्रेष्ठले वित्तीय बजारमा मेगा बैंक एक प्रतिष्ठित, अब्बल तथा जनप्रिय बैंकको रूपमा स्थापित भएको बताए। कामु सिइओ श्रेष्ठले दिगो विकासका साथ नयाँ प्रविधिसहित अघि बढ्दै मेगा बैंकलाई आधुनिक प्रविधिमैत्री 'डिजिटलाइज्ड बैंक' बनाइएको बताए। स्थापनाकालदेखि नै मेगा बैंकले सामाजिक उत्तरदायित्व बहनलाई समुदायमा बैंक र यसको सोचलाई स्थापित गराउँदै आएको बताए। कामु सिइओ श्रेष्ठले भने 'शिक्षामा बालिकाहरूको पहुँचलाई स्थापित गर्दै महिला सशक्तिकरणमा टेवा पुर्याउन र बैंकमै रोजगारीको अवसर सृजना गर्न हाम्रो बैंकले 'एक शाखा दुई छोरी' कार्यक्रम अन्तर्गत सामुदायिक विद्यालयहरूमा कक्षा १ देखि १२ सम्म अध्ययनरत छात्राहरूलाई छात्रवृति उपलब्ध गराएको छ। यो छात्रवृतिले शाखा संचालित पालिकामा मेगा बैंकलाई जनताको बैंकको रूपमा स्थापित गरेको छ भने मेगा बैंकले 'बैंक अफ दि इयर २०१९' नामक अन्तर्राष्ट्रिय पुरस्कार प्राप्त गर्दा प्रमुख आधारशिला बनेको उनको भनाइ छ। ग्राहकको विश्वास जित्दै अघि बढ्दै गरेको मेगा बैंकको बितेको १२ वर्षमा पुँजी, व्यवसायको आकार र शाखा सञ्जालमा बृहत वृद्धि भएको छ। देशको २८ औं बाणिज्य बैंकका रूपमा स्थापना भएको मेगा बैंक चुक्ता पुँजीका हिसाबले ७ औं स्थानमा छ। २०७९ असार मसान्तसम्ममा मेगा बैंकको कुल निक्षेप करिब १ खर्ब ५६ अर्ब र कुल कर्जा करिब १ खर्ब ५० अर्ब रहेको छ। बैंकले १८ सय भन्दा बढी कर्मचारीबाट देशभरका ६१ जिल्लामा फैलिएका २ सय ८ शाखा सञ्जाल, १ सय ४५ वटा एटीएम, २५ वटा एक्टेन्शन काउन्टर र ६० वटा शाखारहित बैंकिङ सेवामार्फत १४ लाख ७५ हजार भन्दा बढी ग्राहकहरूलाई सेवा प्रदान गरिरहेको छ।"
राप्रपाले भदौ महिनामा उपत्यकाकेन्द्रित जनसंघर्षका कार्यक्रम सञ्चालन गर्ने,"काठमाडौं : राष्ट्रिय प्रजातन्त्र पार्टी (राप्रपा) ले भदौ महिनामा उपत्यकाकेन्द्रित जनसंघर्षका कार्यक्रम सञ्चालन गर्ने भएको छ। पार्टीको शनिबार सम्पन्न केन्द्रीय कार्य समितिको बैठकले साउन महिनाभित्र राष्ट्रव्यापी विरोध कार्यक्रम सम्पन्न भएपछि भदौमा जनसंघर्षका कार्यक्रम सञ्चालन गर्ने निर्णय गरेको हो। यसैगरी गत आवधिक निर्वाचनहरूमा सरकार निष्पक्ष नरहेको भन्दै आगामी प्रदेश तथा प्रतिनिधि सभाको निर्वाचन स्वतन्त्र, निष्पक्ष, धाँधलीरहित र विश्वसनीय रूपमा सम्पन्न गर्न राप्रपाले माग गरेको छ। अत्याधिक महंगी भएका हुँदा सर्वसाधारणलाई समस्या परेकाले गरिब एवम् असहायालई तत्काल राहत उपलब्ध गराउन पनि माग गरेको छ। महंगी नियन्त्रण गर्न नसक्दा, किसानलाई मल उपलब्ध गराउन नसक्दा र करको दर परिवर्तन गरी सीमित व्यवसायीलाई फाइदा दिलाएको भन्दै पार्टीले सरकार असफल भएको ठहर गरेको छ। बैठक काठमाडौंको धुम्बाराहीस्थित पार्टी कार्यालयमा बसेको थियो। बिहीबारदेखि सुरू भएको बैठक शनिबार सकिएको हो।"
सम्मानजनक भूमिका नदिए आगामी निर्वाचनमा तालमेल हुन सक्दैन : झलनाथ खनाल,"काठमाडौं : नेकपा (एकीकृत समाजवादी) का सम्मानीत नेता झलनाथ खनालले सम्मानजनक भूमिका नदिए आगामी निर्वाचनमा तालमेल हुन नसक्ने स्पष्ट पारेका छन्। नेकपा एकीकृत समाजवादी नुवाकोटकाठमाडौं सम्पर्क मञ्चले शनिबार काठमाडौंमा गरेको कार्यकर्ता भेलालाई सम्बोधन गर्दै खनालले कुनै दललाई बहुमत प्राप्त हुने गरि तालमेल हुन नसक्ने भन्दै तालमेलका लागि सम्मानजनक भूमिका दिनुपर्ने बताएका हुन्। कांग्रेसप्रति लक्षित गर्दै खनालले केहि दलले बहुमत आउने गरि चूनावी तालमेलमा जाने निर्णय गरेको भन्दै कसैलाई बहुमत दिलाउन तालमेल नगर्ने स्पष्ट पारे। खनालले स्थानीय तहमा जसलाई बोक्यो, उसलै आगामी निर्वाचनमा बहुमत ल्याए कम्युनिष्ट आन्दोलनको इतिहास समाप्त हुने तर्क गरे। खनालले अहिले बामएकताको खाँचो रहेको औल्याए। उनले आगामी निर्वाचनमा सम्भव भए बामपन्थी एकता गर्नुपर्ने र यसका लागि एमालेको नेतृत्व तयार हुन्छ कि हुदैन भन्ने प्रश्न रहेको जिकिर गरे। सबै पार्टीलाई सम्मानजनक ढंगले एकता गराउन एमालेले पहल लिए बामपन्थी एकता असम्भव नरहेको उनको भनाइ छ।"
स्वास्थ्यमन्त्री खापुङ अस्पताल भर्ना,"काठमाडौं : स्वास्थ्य तथा जनसङ्ख्यामन्त्री भवानीप्रसाद खापुङ अस्पताल भर्ना भएका छन्। मधुमेह बढेपछि उपचारका लागि उनलाई वीर अस्पतालमा भर्ना गरिएको मन्त्रीका स्वीकयसचिव मनोज लिम्बुले जानकारी दिए। वीर अस्पतालका निमित्त प्रमुख प्रशासकीय अधिकारी डा भुपेन्द्र बस्नेतले चक्कर र बान्ता आएपछि उपचारका लागि स्वास्थ्यमन्त्री खापुङ अस्पताल भर्ना भएको बताए। उनका अनुसार मन्त्री खापुङको अहिले वीरको इमर्जेन्सी वार्डमा उपचार भइरहेको छ। 'उहाँको प्रारम्भिक जाँच गरिएको छ। स्वास्थ्य अवस्था पनि राम्रो छ,' डा बस्नेतले भने, 'जाँचको रिर्पोट आएपछि के रहेछ भन्ने थाहा हुन्छ।'"
स्कारपियोको ठक्करबाट सङ्खुवासभामा तीन वर्षीया बालिकाको मृत्यु,"खाँदबारी : सङ्खुवासभाको खाँदबारी९, तुम्लिङटारमा स्कारपियोले ठक्कर दिँदा तीन वर्षीया बालिकाको मृत्यु भएको छ। शनिबार ११ बजे भएको दुर्घटनामा परि भोजपुरको षडानन्द५ की मनिसा विष्टको मृत्यु भएको जिल्ला ट्राफिक प्रहरी कार्यालय सङ्खुवासभाका प्रमुख मानबहादुर खत्रीले जानकारी दिए। तुम्लिङटारको बस पार्कमा बा २० च ९५०२ नम्बरको महेन्द्र स्कारिपियोले भूमिका विष्टको छोरीलाई बाटो काट्ने क्रममा ठक्कर दिएको थियो। दुर्घटनामा परि घाइते भएकी बालिकाको उपचार क्रममा मनकामना अस्पतालमा ज्यान गएको प्रमुख खत्रीले बताए। टाउको तथा वायाँ हातमा चोट लागि गम्भीर घाइते भएकी उनको उपचारको क्रममा मृत्यु भएको हो। सवारी चालक गोविन्द श्रेष्ठ र गाडीलाई प्रहरीले नियन्त्रणमा लिएको छ।"
विकास र समृद्धिका विषयमा दलहरु एकजुट हुन सकेनन् : शङ्कर पोखरेल,"काठमाडौं : नेकपा (एमाले) का महासचिव शङ्कर पोखरेलले व्यवस्था परिवर्तनमा राजनीतिक दलबीचको एकता सफल भए पनि विकास र समृद्धिका विषयमा दलहरु एकजुट हुन नसकेको बताए। सुर्खेतमा आज आयोजित कार्यक्रमलाई सम्बोधन गर्दै उनले नेपाल कम्युनिष्ट पार्टी (नेकपा)को निरन्तरता एमाले भएको दाबी गरे। 'चुनावमा आफूले टिकट पाए ठिक, अरुले पाए बेठिक भन्ने प्रवृत्ति सबैतिर देखियो, टिकट नपाए पनि जिताउँछु भन्नुपर्नेमा उल्टै असहयोग गरेको पाइयो', उनले भने, 'आफूले टिकट नपाउँदा घरमै बसिदिने, प्रचारप्रसारमा नजाने र उम्मेदवारलाई हराउन लाग्ने जस्ता प्रवृत्ति चुनावमा देखियो, यस्तो प्रवृत्ति कम्युनिष्ट आचरणभित्र पर्दैन।'"
मेची पुलबाट ब्राउन सुगरसहित दुई जना पक्राउ,झापा : पूर्वी नाका मेची पुलबाट प्रतिबन्धित लागू औषध ब्राउन सुगरसहित दुई जना पक्राउ परेका छन्। पक्राउ पर्नेहरूमा कन्काई नगरपालिका४ निवासी ३२ वर्षीय सनम श्रेष्ठ र सोही ठाउँका २५ वर्षीय सन्दीप कुमाल रहेको प्रहरी कार्यालय झापाका प्रहरी नायव उपरीक्षक वसन्त पाठकले जानकारी दिए। प्रहरीका अनुसार शनिबार दिउँसो पौने २ बजे मेचीनगर नगरपालिका६ स्थित पुरानो मेची पुलमा इलाका प्रहरी कार्यालय र लागू औषध नियन्त्रण ब्युरो काँकडभिट्टाबाट खटिएको प्रहरी टोलीले भारतबाट नेपालतर्फ आउँदै गरेका उनीहरूलाई शङ्का लागेर चेकजाँच गर्दा कुमालको साथबाट ६ ग्राम ब्राउन सुगर फेला परेको थियो। ब्राउन सुगरसहित फेला परेका दुवै जनालाई इलाका प्रहरी कार्यालय काँकडभिट्टामा राखेर थप अनुसन्धान अघि बढाएको प्रहरीले जनाएको छ।
अहिलेपनि नागरिकताको नाममा महिलामाथि विभेद कायमै राखियो : सरिता गिरी,"काठमाडौं : पूर्वमन्त्री एवम् निवर्तमान सांसद सरिता गिरीले नागरिकताको नाममा महिलामाथि विभेद कायमै राखिएको बताएकी छिन्। शनिबार काठमाडौंमा आयोजित कार्यक्रममा बोल्दै उनले ढिलै भएपनि नागरिकता विद्येयक आएको भएपनि अहिलेपनि नागरिकताको नाममा महिलामाथि विभेद कायमै राखिएकोमा भने गुनासो गरेकी हुन्। उनले अब नेपाल सद्भावना पार्टीमा सक्रिय हुने बताएकी छिन्। पार्टीका अध्यक्ष रामकुमार महतोलगायतले पार्टीमा स्वागत गरेपछि गिरीले आफू पूरानो घरमा फर्किएको भन्दै खुशी व्यक्त गरिन्। गिरीले आफूले कहिल्यैपनि नेपाल सद्भावना पार्टी परित्याग नगरेको दावी गरिन्। गिरीले मधेश, नेपाल र संघीयता भन्ने चीज रहेसम्म नेपाल सद्भावना पार्टीको अस्तित्व कायम रहने दाबी गरिन्। त्यस्तै उनले आफूहरुकै नेतृत्वमा समतामूलक समाज बन्ने दाबी गरेकी छिन्।"
गोसाइँकुण्ड मेलाको तयारी सुरु,"रसुवा : जनैपूर्णिमाको अवसरमा लाग्ने गोसाइँकुण्ड मेलाको तयारी सुरु भएको छ। कोरोना महामारीका कारण दुई वर्षसम्म सञ्चालन हुन नसकेको मेला यसपटक सञ्चालन गर्ने तयारी गरिएको छ। यसपटक तीर्थयात्रीको आगमन बढ्ने आसामा व्यवसायीले खाद्यान्न सामग्रीको ढुवानी गर्ने तथा थर्पु निर्माण कार्यलाई तिब्रता दिइरहेका छन्। खाद्य सामग्री भरिया तथा खच्चर, घोडाले बोकेर ढुवानी गरिरहेका छन्। यही साउन २७ गते जनैपूर्णिमा लाग्ने गोसाइँकुण्ड मेलामा करिब १५ हजार भक्तजन आउने गोसाइँकुण्ड क्षेत्र विकास समितिले जनाएको छ। मेलामा यसपटक तीर्थयात्रीको संख्या बढ्ने आसामा धुन्चे गोसाइँकुण्ड पदमार्गका होटल व्यवसायीले खाद्यान्न लैजान थालेका होटल व्यवसायी पासाङ ग्याल्पो तामाङले बताए। 'दुई वर्षसम्म मेला सञ्चालन भएन', उनले भने, 'यसपटक मेलामा तीर्थयात्री आउने आसा छ।' यही साउन २३ गते पुत्रदा एकादशीबाट मेला सुरू भई २७ गते सकिनेछ। धार्मिकस्थल गोसाइँकुण्ड जानका लागि धुन्चेगोसाइँकुण्ड, ठाडेपाटीगोसाइँकुण्ड, यार्सागोसाइँकुण्ड र सागरकुण्डगोसाइँकुण्ड गरी चारवटा पदमार्ग सञ्चालनमा छन्। त्यहाँ पुग्नका लागि तीनवटा मुख्य बाटो छ। काठमाडौंधुन्चेगोसाइँकुण्ड बाटो यात्रुको सबैभन्दा बढी चल्ती हुने बाटो हो। काठमाडौंबाट धुन्चेसम्म सवारीमा यात्रा गर्न सकिन्छ। त्यसपछि धुन्चेचन्दनबारी, चन्दनबारीलौरीबिना र लौरीबिना हुँदै पैदलयात्रा गरेर गोसाइँकुण्ड पुगिन्छ। त्यसैगरी तीर्थयात्रीले काठमाण्डौँसुन्दरीजलहेलम्बुठाडेपाटी बाटो पनि प्रयोग गर्दै आएका छन्। धेरै कम यात्रुहरूले यार्सा गोसाइँकुण्डको बाटो प्रयोग गर्ने गरेका छन्। तर कुनैपनि पर्यटकले आफ्नो पदयात्राका लागि सागरकुण्डगोसाइँकुण्ड बाटो प्रयोग गरेको पाइदैन्। कुण्डमा स्नान गरी गोसाइँबाबा भगवान शिवको दर्शन गर्नाले जीवनभर गरेको पापबाट मुक्ति पाउने, पितृ तर्नुको साथै आफूले चिताएको सबै मनोकांक्षा पूरा हुने जनविश्वासका साथ बर्सेनि हजारौं भक्तजनहरू कुण्डमा स्नान गर्न आउने गर्दछन्। पौराणिक कथन अनुसार परापूर्वकालमा देवता र दानवबीच लडाइँ हुँदा समुन्द्र मन्थनबाट उत्पन्न कालकुट विष सेवन गरी विषको डाह शान्त पार्न हिमालयखण्डको काखमा आएर गोसाइँवावा भगवान शिवशंकरले आफ्नो हातमा भएको त्रिशूलले भित्तामा हिर्काउँदा भित्ताबाट गंगाजल अर्थात त्रिशूलधाराको उत्पति भई त्रिशूलधाराको पानीबाट गोसाइँकुण्डको उत्पति भएको भन्ने किंवदन्ती रहेको पाइन्छ। जिल्लाको पर्यटकीय तथा पवित्र धार्मिक तीर्थस्थल गोसाइँकुण्डमा जनैपूर्णिमा र गगांदशहरा गरि वर्षको दुई पटक तीर्थयात्रीहरुले मेला भर्ने गरेका छन्। मेला अवधिमा रसुवा, नुवाकोट, सिन्धुपाल्चोक, धादिङ, ललितपुर, काठमाडौं काभ्रे, नवलपरासी, चितवन, पोखरा, तराईका अन्य जिल्ला तथा भारतीय पुजारी, तीर्थालु, प्रकृतिप्रेमी, लामाहरू, झाँक्रीहरू गोसाइँकुण्ड जान्छन्। गोसाइँकुण्ड क्षेत्रमा त्रिशुलधारा, शिव मन्दिर, भगवानको टाउकोबिनाको ढुङ्गाको मुर्ति र गुफाहरू रहेका छन्। त्यहाँ अमरसिंह गुफा, अमरसिंहको चिहान, सिंगुम्बा, फुलुम गुम्बा, यतिको चिहान, लौरीबिना, बौद्धस्तुप र गणेश गौडा रहेका छन्। कुण्ड वरिपरि भैरवकुण्ड, आमाकुण्ड, सूर्यकुण्ड, सरस्वतीकुण्ड, रक्तकुण्ड, चन्द्रकुण्ड, दुधकुण्डलगायतका थुप्रै कुण्ड रहेका छन्।"
नागरिकता विधेयकको विरोधमा काठमाडौंमा राँके जुलुस प्रदर्शन,"काठमाडौं : नागरिकता विधेयकको विरोधमा राप्रपा नेपाल सम्बद्ध युवक, विद्यार्थी र युवा मोर्चाले काठमाडौंमा राँके जुलुस प्रदर्शन गरेका छन्। संसदबाट पास गरिएको नागरिकता विधेयकले मुलुकको राष्ट्रियता, सम्प्रभुता, अखण्डता र स्वाभिमानमाथि गम्भीर आँच पुर्याउने भन्दै राप्रपा नेपाल सम्बद्ध जनबर्गीय संगठनहरूले प्रदर्शन गरेका हुन्। नागरिकता कागजको खोस्टो मात्र होइन भन्दै उनीहरूले प्रदर्शन गरेका छन्। नागरिकता विधेयकको बुदाँहरु विवादास्पद, अनुचित र राष्ट्रहित विपरित भएको बिरोधमा प्रदर्शन गरिएको उनीहरूको भनाइ छ। विवाह गर्ने वितिक्कै कुनै पनि विदेशीले तत्काल नागरिकता पाउने नीति दुनियाँमा कही नभएको भन्दै नेताहरूले आक्रोश ब्यक्त गरेका छन्। सबै नेपालीले नागरिकता सरल र सहज रुपमा पाउने कुरामा दुई मत नभएको तर विदेशीलाई नाङ्लोमा राखेर नागरिकता बाढ्ने विषय अस्वीकार्य भएको नेताहरुले बताएका छन्। बिशालगरबाट सुरु भएको राँके जुलुस ढल्कु, भाटभटेनी, चिनियाँ दुतावास हुँदै बालुवाटार पुगेको थियो। प्रदर्शनकारीमध्ये विद्यार्थी नेता सन्दीप खड्का पक्राउ परेका छन्।"
थप ३३५ जनामा कोरोना संक्रमण,काठमाडौं : नेपालमा थप ३३५ जनामा कोरोना संक्रमण पुष्टि भएको छ। पछिल्लो २४ घण्टामा २९ सय ९६ जनामा कोरोना परीक्षणका क्रममा ३ सय ३५ जनामा कोरोना देखिएको स्वास्थ्य तथा जनसंख्या मन्त्रालयले जनाएको छ। १ हजार ८८ जनाको आरटीपीसीआर परीक्षण गर्दा २१६ जनामा र १९ सय ८ जनामा एन्टीजेन परीक्षण गर्दा ११९ जनामा कोरोना देखिएको छ। सक्रिय संक्रमितको संख्या २९ सय ७१ पुगेको छ। पछिल्लो २४ घण्टामा ८६ जना डिस्चार्ज भएका छन्।
फोटो खिच्ने क्रममा सुन्दरीजलमा खसेर एक किशोर बेपत्ता,"काठमाडौं : काठमाडौंको सुन्दरीजल खोलामा खसेर शनिबार दिउँसो एक किशोर बेपत्ता भएका छन्। विदाको दिन मनाउन साथीहरूसँग घुम्न गएका कपनका १६ वर्षीय सुमन श्रेष्ठ बेपत्ता भएका प्रहरी वृत्त बौद्धले जनाएको छ। बेपत्ता भएका उनको नेपाल प्रहरी, नेपाली सेना र सशस्त्र प्रहरीको विशेष टोलीले खोजी गरिरहेको प्रहरीले जनाएको छ। शिवपुरी राष्ट्रिय निकुञ्जभित्र पर्ने सुन्दरीजलमा घुम्न गएको ७ जनामध्ये फोटो खिच्ने क्रममा खसेर उनी बेपत्ता भएका हुन्।"
हत्याको आरोपमा एक जना पक्राउ,ताप्लेजुङ : ताप्लेजुङमा श्रीमतीको हत्याको आरोपमा श्रीमान् पक्राउ परेका छन्। ५४ वर्षीया कान्छीमाया लिम्बुलाई कुटपिटबाट गरी हत्या गरेको आरोमामा फुङलिङ नगरपालिका९ बस्ने ६५ वर्षीय बल बहादुर साँवालाई शुक्रबार बेलुका प्रहरीले पक्राउ गरेको हो। घरायसी विवादको कारण उनलेले कुटपिट गर्दा कान्छीमायाको घटनास्थलमै मृत्यु भएको हो। कुटपिटपछि हत्या भएको सूचना पाएपछि जिल्ला प्रहरी कार्यालय ताप्लेजुङबाट गएको प्रहरीले उनलाई पक्राउ गरेको हो। घटना बारे थप अनुसन्धान भइरहेको प्रहरीले जनाएको छ।
जबरजस्ती करणी गरेको आरोपमा एक जना पक्राउ,सिरहा : ४० वर्षीया महिलालाई जबरजस्ती करणी गरेको आरोपमा एक जना पक्राउ परेका छन्। जिल्लाको अर्नमा गाउँपालिका२ ब्रहमपुरी बस्ने ४५ वर्षीय कालेश्वर महतो कोईरीलाई शनिबार बिहान प्रहरीले पक्राउ गरेको हो। महिलालाई जबरजस्ती करणी गरेको सूचना पाएपछि इलाका प्रहरी कार्यालय अर्नमाबाट खटिएको प्रहरीले उनलाई पक्राउ गरेको हो। यसबारे प्रहरीले थप अनुसन्धान गरिरहेको छ।
गाँजासहित एक जना पक्राउ,मकवानपुर : मकवानपुरमा गाँजासहित एक जनालाई प्रहरीले पक्राउ गरेको छ। हेटौंडा उपमहानगरपालिका१७ कुमाल टोल बस्ने ३७ वर्षीय अर्जुन राउतलाई ३ सय ५० ग्राम अवैध लागूऔषध गाँजा सहित शनिबार बिहान प्रहरीले पक्राउ गरेको हो। प्रहरी चौकी चौघडाबाट खटिएको प्रहरीले उनलाई उक्त गाँजा सहित पक्राउ गरेको हो। घटना बारे प्रहरीले थप अनुसन्धान गरिरहेको छ।
"सय वर्ष पुरानो घरमा, सय थरीका चिया !","बुटवल : घरमा आउने पाहुँनालाई पहिलो सत्कारको रुपमा खुवाउने चिज हो चिया। घरबाहिर साथीसंगी र इष्टमित्रसँगको पहिलो भेटमा गफगाफको माध्यम पनि यही चिया हो। चिया भन्ने बित्तिकै सवैले सहजै बुझद्छन्, दूध हालेको खाउँ वा दूध नहालेको ? यी दुई थरीमै धेरैजसोले चिया पिउने निर्णय लिन्छन्। सुन्दा जति सजिलो र सामान्य छ चिया, त्यसको गहिराईमा पुग्दा यसका बहुरुपी रंग छन्। दुई प्रकारका चियामा मात्र यो सिमित रहेन्। बुटवलमा एक होइन, दुई होइन् एक सय थरीका चियाको स्वाद चखाउँछ विश्राम चिया पसलले। डेढ वर्ष अघि बुटवल (पुख्र्यौली घर गुल्मी) का २४ वर्षीय शौरभ खरेल र काठमाडौंका आस्मा पन्तले नविनतम सोच र योजना बनाए। अब नुनदेखि, सुनसम्म होइन् कुनै एकको ब्राण्ड बनाउँ भनेर लागे। यी यूवाहरूले चिया मात्र बेचेर आय आर्जन गर्न सकिन्छ भन्ने एउटा गतिलो उदाहरण दिन खोजे। उनीहरूको सपना अहिले साकार हुँदै गयो। स्वदेशका मात्र होइन्, विदेशका नागरिकहरू समेत चिया पिउँन उनको विश्राममा पुग्छन्। विश्राम चिया पसलमा चियासँगको मात्र साइनो छैन्। यो पसल रहेको घर एक सय वर्ष बढी पुरानो हो। गर्मीको विशेषताले चिनिने बुटवलमा यहाँ पुग्दा शिलताको महशुस हुन्छ। पुरानो र कलात्मक रुपमा काठले बनाएको यस घर आफैमा सुन्दर छ। 'सय वर्ष पुरानो घरमा, सय थरीका चिया' पाइन्छ रे भन्दै ग्राहकहरू आफूहरूकोमा आउने गरेको सञ्चालक शौरभ खरेलले सुनाए। बुटवल उपमहानगरपालिका वडा नम्बर १ स्थित पुरानो बुटवलमा विश्राम चिया पसल छ। यस ठाउँलाई धेरैले खस्यौली भनेर पनि चिन्ने गर्दछन्। 'पुरानो बुटवल आफैँमा मौलिक र कलात्मक घरहरू भएको ठाउँ हो',खरेलले सुनाए,'संरक्षण र प्रर्वद्धनका लागि पनि हामी यस क्षेत्रलाई रोजेका हौँ।' वर्षौअघि नुन किन्ने ठाउँको रूपमा पनि यस क्षेत्र परिचित छ। लोपहुँदै जान थालेका पुराना अँगेना, टुकी, गुन्द्री, काठको खाँट, स्टोप, लालटिन, रेडियो लगाएत सामग्रीहरू चिया पसलमा सजाएर राखिएको छ। विश्रामस्थल चिया पारखीहरूका लागि एउटा गतिलो गन्तव्य बन्दै गएको छ। न्यूनतम प्रति कप ४० रुपैयाँ पर्ने पत्ती कडावाला चियादेखि अधिकतम ८ सय रुपैयाँ पर्ने एकै पटकमा पाँच जनाले पिउँन मिल्ने 'ब्लुमिन टि' को स्वाद यहाँ लिन सकिन्छ। गर्मीमा धेरैजसो 'आइस टि' को माग बढी हुने गरेको खरेलले सुनाए। 'हर्बल टि खान पनि धेरै ग्राहकहरू आउने गर्नुहुन्छ',उनले भने,'दिनमा कम्तीमा तीन सय बढी कप चिया खपत हुन्छ।' चिया पिउने बेला इमेल, इन्टरनेटमा भूलेर कुराकानीलाई बिर्सने संस्कार बढ्दै गएपछि आफ्नो पसलमा वाईफाई जडान नगरिएको खरेलले बताए। 'कति समयपछि साथीसँगी, आफन्त भेट भएका हुन्छन्। चिया खान जाउँ भन्दै आउँछन्',खरेलले विगतको अनुभव सुनाउँदै भने,'तर, टेबुलमा बसेपछि फेसबुक, टिकटकमै व्यस्त हुन्छन्। कम्तीमा चिया खाने बेला त दुःख सुखको कुरा गरौँ।' 'केही मिठा बात गरौँ, वाईफाई त घरमै छँदैछ' भन्ने पसलको नारा नै बनाएको खरेलले बताए। करिब ३५ लाख रुपैयाँ लगानी गरेर चिया पसल संचालन गरिएको उनले जानकारी गराए। दैनिक कारोबारले आम्दानीमा सन्तुष्टि रहेको उनको भनाइ छ।"
लेखा समितिमा सत्ता पक्षको हालीमुहाली,"जनकपुरधाम : सार्वजनिक लेखा समिति प्रदेश सभाका विषयगत समितिहरू मध्ये एउटा महत्वपूर्ण समिति हो। महालेखापरीक्षकको वार्षिक प्रतिवेदन, बेरुजु फछ्यौट र सरकारको सार्वजनिक लेखा सम्बन्धी यसको कार्यक्षेत्र हो। सरकारी कोषको खर्च सभाले स्वीकृत गरे बमोजिम प्रभावकारी र मितव्ययितापूर्वक भए नभएको जाँच गर्नु सार्वजनिक लेखा समितिको मुख्य काम हो। अर्थात सरकारी कोषको रकम भरपूर उपयोग गर्ने, वितरणमा प्रभावकारिता, मितव्ययिता ल्याउने र खर्च गर्न सक्ने क्षमतामा वृद्धि ल्याउनुको अतिरिक्त खर्च गर्ने प्रणालीमा पारदर्शिता, औचित्यतता र खर्चको हिनामिनालाई रोक्नको लागि सार्वजनिक लेखा समिति आवश्यकता महत्वपूर्ण हुन्छ। तर मधेश प्रदेशमा सार्वजनिक लेखा समितिमा सत्ता पक्षकै सांसदहरूको हालीमुहाली भएपछि त्यसको औचित्यतामाथि प्रश्न उठेको छ। सरकारको वाच डगको रुपमा रहेको समितिले कार्यपालिकाको खर्च प्रणाली, व्यवस्थापिका प्रति जवाफदेही हुने ढंगले भएको छ वा छैन भनी निष्पक्ष दृष्टिबाट हेर्न र कार्यपालिकालाई व्यवस्थापिका प्रति जिम्मेवार बनाई राख्न यो समिति गठन भएको पाइन्छ। तर मधेश प्रदेशमा सत्तापक्ष नेपाली कांग्रेसको सांसद नै सार्वजनिक लेखा समितिको सभापतिमा निर्वाचित पछि प्रतिपक्षी दल लोकतान्त्रिक समाजवादी र नेकपा एमालेका सांसदहरूले असन्तुष्टि जनाएको छ। लोकतान्त्रिक समाजवादी पार्टी नेपालका संसदीय दलका नेता जितेन्द्र सोनलले सत्तारुढ दलले संसदीय अभ्यास विपरितको काम गरेको भन्दै विरोध जनाएका छन्। 'प्रमुख प्रतिपक्षी दलको हैसियतले सार्वजनिक लेखा समिति लोसपाले पाउनुपर्ने हो। तर सरकारले संसदीय अभ्यास विपरित सत्तारुढ दललाई नै समितिको जिम्मेवारी दिएकोले लोकतान्त्रिक मूल्य र मान्यताको खिलाप हो।' सोनलले भने, 'संसदीय व्यवस्थामा जुनसुकै पार्टीले सरकार सञ्चालन गरिरहँदा संतुलनको सिद्धान्तलाई आत्मसाथ गरेर प्रमुख प्रतिपक्षि दललाई नै सार्वजनिक लेखा समितिको जिम्मेवारी दिने संसदीय अभ्यासको परम्परा हो,'उनले भने, यस अभ्यासलाई मानमर्दन गरेर दलहरूले आफैं अंशवण्डा गरी आफ्नै नेतालाई समितिको पदहरू समेत बाँड्नु अशोभनीय छ।' लोकतान्त्रिक समाजवादी पार्टी नेपालका प्रमुख सचेतक परमेश्वर साहले सत्तापक्षले नै सार्वजनिक लेखा समितिमाथि कब्जा जमाउनु गैरसंसदीय अभ्यास रहेको जिकिर गरे। 'समितिको उद्देश्य अनियमितता, महालेखापरिक्षकले औल्याएको बेरुजु फछ्यौट र त्यसउपर छानबिन, सार्वजनिक खर्च सञ्चालनको मामिलामा भएको भ्रष्टचार वा कार्यसम्पादनको प्रभावकारितामा भएको कमीको प्रमाणहरू खोजी गर्नु र चासो राख्नुका साथै सम्बन्धित निकायलाई आवश्यक निर्देशन दिने, निर्देशन बमोजिम कार्यसम्पादन भए नभएको निगरानी राख्नु पनि हो। त्यस्तै बजेट ऐन बमोजिम खर्च गरिएको छ वा छैन वा जुन उद्देश्यको लागि विनियोजन गरिएको हो। त्यसै काममा खर्च भएको छ वा छैन भन्ने पत्ता लगाउनु पनि समितिको उद्देश्य हो। तर उदेश्य विपरित सत्तापक्षले नै सार्वजनिक लेखा समिति बहुमतको आडमा लोकतान्त्रिक मुल्य मान्यताको बलि चढाएको छ।' उनले मधेश प्रदेश सरकारले भ्रष्टाचारलाई झन बढाबा दिन समितिमा पनि सत्तापक्षबाटै सभापति चयन गर्नु अलोकतान्त्रिक र गैरजिम्मेवार कार्य रहेको प्रतिक्रिया दिए। सरकार र मातहतका निकायले गरेको खर्चको रुजुबेरुजुमा छलफल र निर्देशन दिने समिति नै सत्तापक्षको नेतृत्वमा हुँदा प्रतिपक्षले सभापति हेरफेरको माग गरेको नेकपा एमाले संसदीय दलका नेता सत्यनारायण मण्डल बताउँछन। 'सत्तापक्षले संसदीय अभ्यासलाई पालना गर्न आनाकानी गरिरहेको छ। राजनीतिक सौदाबाजीको विषय बनाएर भइरहेको विवादले संसदीय अभ्यास र सीमालाई भुलेको छ' मण्डलले भने। सार्वजनिक लेखा तथा महालेखा परीक्षकको प्रतिवेदन परीक्षण गरी सरकारलाई निर्देशन दिने संसदको लेखा समितिको नेतृत्वलाई लिएर सत्तापक्ष र प्रतिपक्षबीच दूरी बढिरहेको छ। बेलायतमा स्थापित परम्परा अनुसार सार्वजनिक लेखा समितिको सभापति संसदको विपक्षी दललाई दिने गरिएको थियो। तर मधेश प्रदेशको लेखा समितिमा पहिलो पटक गलत नजिरबाट संसदीय प्रणालीको सुरुवात गरिएको अधिवक्ता राजकुमार महासेठ बताउँछन्। 'नेपालको संघीय संसदमा सार्वजनिक लेखा समितिको नेतृत्व कतिपय अवस्थामा सत्ता पक्षबाटै गरिएको गलत नजिर छ। तर संघीयताको जननी कहलाउने मधेश सरकारले नै संघीयताको मर्म अनुसार काम गर्न नसकेको तथा संसदीय अभ्यासको खिल्ली उडाउदै आएको छ।' महासेठले नेपालको संविधानको धारा १९३ अनुसार प्रदेशसभाको कार्यप्रणालीलाई व्यवस्थित गर्न प्रदेश सभा नियमावली, २०७४ को नियम १४६ बमोजिम सार्वजनिक लेखा समिति गठन भएकोमा त्यसको गलत परिपार्टी बसाउने प्रयत्न भइरहेको बताए। विश्व इतिहासलाई हेर्ने हो भने सार्वजनिक लेखा समितिको गठन बेलायतको संसदमा सन् १८६१ मा भएको थियो। नेपालमा सार्वजनिक लेखा समितिको इतिहास २०१६ सालदेखि सुरुवात भएको थियो। २०१५ सालमा निर्वाचित प्रतिनिधिसभामा सार्वजनिक लेखा समितिको व्यवस्था थियो। नेपाल अधिराज्यको संविधान, २०४७ को धारा ६४ मा सार्वजनिक लेखा समितिको संवैधानिक व्यवस्था गरिएको छ। सार्वजनिक सम्पत्तिको प्रभावकारी व्यवस्थापन राष्ट्रिय तथा अन्तर्राष्ट्रिय रुपमा सर्वाधिक चासो र सार्वजनिक सरोकारको विषय हो। यस समितिका सदस्यहरूले गैरराजनीतिक रूपमा काम गर्ने अपेक्षा गरिएको हुन्छ। यस अघि चार वर्ष सम्म खाली रहेको सार्वजनिक लेखा समितिमा गत हप्ता नेपाली कांग्रेसका नरेश कुमार यादवलाई चयन गरिएको थियो। यसअघि नेकपाको विवादले समितिको सभापति चयन हुन सकेको थिएन। तर सभापति चयन भएपछि संवैधानिक लोकतान्त्रिक मुल्य मान्यताको धज्जी उडाउदै सार्वजनिक लेखा समिति चयन गरिएको पूर्व प्रदेशसभा सदस्य तथा नेकपाका नेता रामचन्द्र मण्डलको भनाइ छ।"
विपद् सामूहिक उद्धार एम्बुलेन्स अर्थात् गुड्ने मिनी अस्पताल,"काठमाडौं : नेपालमा सामान्य खालको स्टेचर र केही उपकरण भएका र मध्यम खालका बिरामीलाई ओसारपसार गर्न सक्ने एम्बुलेन्स चल्छन्। त्यही पनि भौगोलिक अवस्था, सडक जाम सुविधा अभावले बिरामीको बीच बाटोमै मृत्यु हुने अवस्थाको सामना गरिरहनुपरेको छ। तर अस्पतालमा मात्र प्राप्त हुने महत्वपूर्ण सेवा भेन्टिलेटर, बिरामी निगरानी मेसिन, सिरिन्ज पम्प, इन्फ्युजन पम्प, अक्सिजन कन्सेन्ट्रेटर, इसिजी मेसिन, अल्ट्रासाउन्ड मेसिनलगायतका उपकरण कुनै एउटा गाडीमा हुन्छ। त्यसभित्र एउटा होइन छछवटा सुविधायुक्त शय्या र साथमा सिसीक्यामेरा। मिनी अस्पतालका रूपमा रहेका ती सुविधासहितका त्यस्ता गाडी विकसित मुलुकमा प्रयोगमा भइरहेका छन्, तर हाम्रोजस्तो विकासोन्मुख मुलुकमा त्यस्तो सेवा प्राप्त सवारीसाधन सञ्चालन होला? हामी धेरैलाई विश्वास लाग्न गाह्रै हुन्छ। अब भने राष्ट्रिय विपद् जोखिम न्युनीकरण तथा व्यवस्थापन प्राधिकरणले त्यस्ता सवारीसाधनलाई नेपालमा भित्र्याएर अविश्वासलाई विश्वासमा बदलिदिएको छ। एउटा जटिल बिरामीलाई अस्पतालले उपचार गर्ने संविधानसहितको सेवा प्राप्त हुने सवारीसाधन नेपालमा पहिलोपटक भित्रिएको हो। अबका विपत्तिमा ती गाडीले नेपालमा पनि सेवा थाल्नेछ र अकालमा हुने मृत्युलाई घटाउन सहयोग गर्नेछ। चिकित्सक नआइपुग्दा पनि टेलिमेडिसिनको रूपमा चिकित्सकलाई जोडेर उक्त गाडीभित्रै बिरामीको उपचार र निगरानी गर्नसमेत सकिने प्राधिकरणका प्रमुख कार्यकारी अधिकृत अनिल पोखरेलले जानकारी दिए। उनले उक्त गाडीलाई मिनी अस्पताल वा गुड्ने अस्पतालका रुपमा लिइएको र विपद्मा परेका मानिसको ज्यान बचाउन सहयोगी हुने विश्वास रहेको बताए। उनले यस्तो प्रकारको गाडी नेपालमा पहिलोपटक भित्रिएको दाबी पनि गरे। यस्ता सुविधायुक्त आठ ठूला गाडी र आठवटा ए क्लासका एम्बुलेन्स सञ्चालन र व्यवस्थापनका लागि सशस्त्र प्रहरीले जिम्मेवारी प्राप्त गरेको छ। सरकारले उक्त गाडी मल्टी डोनर ट्रष्ट फण्ड र विश्व बैंकको व्यवस्थापन सहयोगमा प्राप्त गरेको हो। मुख्यतः उक्त फण्डमा अमेरिकी सहयोग नियोग (युएसएड), बेलायती सहयोग नियोग (एमसीडीओ), क्यानेडियन एड र स्वीस एजेन्सी फर डेभलपमेन्ट एण्ड कर्पोरेशनको पैसा परेको छ। गृहमन्त्री बालकृष्ण खाँणले आजै सशस्त्र प्रहरी महानिरीक्षक राजु अर्याललाई ती गाडीको चाबी हस्तान्तरण गरे। उक्त गाडीहरू हरेक प्रदेशमा एकएकवटा र केन्द्रमा एकवटा रहनेछ जनाइएको छ। विपत्तिमा परेका र गम्भीर घाइते भएका मानिसलाई अस्पताल ल्याउन नसक्ने अवस्था भएमा, तत्कालै उपचार जरुरी परेमा सोही गाडीमा राखेर उपचार गर्न सकिन्छ। गाडीभित्रै छ जनालाई सुविधायुक्त शय्यामा राखेर उपचार गर्न सकिन्छ भने केही बिरामीलाई अन्य कुर्सीमा समेत राखेर उपचार गर्न सकिने सुविधा छ। प्राकृतिक विपद्को चुनौती सामना गरिरहेको नेपालजस्तो मुलुकका लागि उक्त गाडीको प्रयोगले विपद्मा परेका मानिसको अकाल मृत्युबाट जोगाउने विश्वास गरिएको छ। नेपाल प्राकृतिक र अन्य विपद्को ठूलो जोखिममा रहेको तथ्य हामी सबैमा विदितै छ। कठिन भौगोलिक अवस्थाको कारणले भूकम्प, बाढी र पहिरो, डुबान, आगलागीजस्ता विपद् बल्झिरहन्छ। कोभिडजस्ता ठूला महामारीको सम्भावना पनि उत्तिकै छ। सडक, हवाई र निर्माणसम्बन्धी ठूला दुर्घटना भइरहेको छ। त्यसैले जनताको जीवनरक्षाका लागि यस्ता गाडी सहयोगी हुन्छ। सरकारसँगको सहमतिअनुसार अशोक लेल्याण्डले उक्त गाडी खरिद गरी सरकारलाई बेचेको हो। उक्त गाडीलाई विपद् सामूहिक उद्धार एम्बुलेन्सको नाम दिइएको छ। यसले बिरामी ओसारपसारमात्र गर्दैन, यसमा रहेको उपकरणले गाडीलाई मिनी अस्पताल वा गुड्ने अस्पताल नै बनाएको छ। डाक्टर र नर्सले बाटोमै बिरामीको उपचार र हेरचाह गरी बचाउन सक्छन्। जीवन बचाउने आधुनिक उपकरण, महत्वपूर्ण हेरचाह सुविधा यसमा छ। यसमा पोर्टेबल भेन्टिलेटर, बिरामी निगरानी मेसिन, सिरिन्ज पम्प, इन्फ्युजन पम्प, अक्सिजन कन्सेन्ट्रेटर, इसिजी मेसिन, अल्ट्रासाउन्ड मेसिन, सिसीटिभी क्यामेरा छन्। उक्त गाडी एउटाको झण्डै रु एक करोड पर्ने बताइएको छ। ठूला घटनामा उद्धार गर्न मद्धत गर्नेछ। गृहमन्त्री खाँणले गाडी निरीक्षण गर्दै यसले जुनसुकै विपत्तिमा परेका मानिसको ज्यान जोगाउन महत्वपूर्ण योगदान गर्नै विश्वस व्यक्त गरे। आजै प्राधिकरणले अपाङ्गता भएकाहरूका लागि १५१ प्रकारका सहयोगी सामग्रीसमेत राष्ट्रिय अपाङ्ग कोषलाई हस्तान्तरण गरेको छ। उक्त हस्तान्तरण समारोहमा गृहमन्त्री खाँणले अपाङ्गता भएकाहरूका लागि बजेट बढाउनुपर्ने आवश्यकता औँल्याउँदै हरेक क्षेत्र उनीहरुका विषयमा संवेदनशील हुनुपर्नेमा जोड दिए। उनीहरुको जीवनयापनलाई कसरी सहज बनाउने भन्नेमा नै सरकारको ध्यान रहेको बताए। गृहसचिव टेकनारायण पाण्डेले उक्त सुविधायुक्त गाडीले मानवीय जीवनलाई संकटबाट बचाउन सहयोग गर्ने विश्वास व्यक्त गरे। उद्योग वाणिज्य महासङ्घका वरिष्ठ उपाध्यक्ष चन्द्रप्रसाद ढकाल उक्त गाडीलाई गुड्ने अस्पतालकै सङ्ज्ञा दिनुहुन्छ। समारोहमा सशस्त्र प्रहरीलाई ६५ थान विपद् उद्धार सामग्रीसमेत हस्तान्तरण गरिएको थियो। रासस"
"भारतमा मन्त्रीका 'करिबी' भनिएका हिरोइनको घरबाट २१ करोड बढी नगद, २० आइफोन र विदेशी मुद्रा बरामद","पश्चिम बंगाल : भारतको पश्चिम बंगालमा मन्त्रीका करिबी भनिएका अर्पिता मुखर्जीको घरबाट २१ करोड रुपैयाँ बरामद गरिएको छ। मुखर्जीको घरबाट विदेशी मुद्रा र २० वटा आइफोन पनि बरामद भएको बीबीसीले जनाएको छ। पश्चिम बंगालमा यतिबेला शिक्षक भर्नामा ठूलो भ्रष्टाचार भएको समाचार सार्वजनिक भएका छन्। पवर्तन निदेशालय (इडी)ले उक्त भ्रष्टाचारको छानबिन गरिरहेको छ। सोही क्रममा पश्चिम बंगालका उद्योग मन्त्री पार्थ चटर्जी पक्राउ परेका छन्। इडी अधिकारीहरुले मन्त्री चटर्जीसँग बयान लिइरहेको बताइएको छ। बयानकै क्रममा उनका करिबी भनिएका अर्पिता चटर्जीबारे 'क्लु' खुलेको थियो। लगत्तै इडीको एक टोलीले उनको घरमा छापा मार्दा भारी मात्रामा पैसा बरामद भएको थियो। उक्त रकम शिक्षक भर्ना भ्रष्टाचारकै हुनसक्ने बताइएको छ। इडीको हिरासतमा रहेकी अर्पिताले पनि चित्तबुझ्दो जवाफ नदिएको भारतीय सञ्चारमाध्यमहरुले उल्लेख गरेका छन्। उक्त रकम कहाँबाट कसले ल्यायो भन्ने कुरामा उनी मौन बसेका छन्। अर्पिताले आफू अभिनेत्री भएको बताएकी छन्। अभिनय पेसाबाटै उक्त रकम आम्दानी गरेको दाबी उनको छ। इडी अधिकारीका अनुसार अर्पिता सन् २००५ देखि मोडलिङ क्षेत्रमा कार्यरत छन्। उनले बंगला र उडिया भाषाको फिल्ममा कामसमेत गरेकी छन्। दुर्गा पूजाको विज्ञापन खेल्ने क्रममा उनको मन्त्री पार्थसँग चिनजान भएको बताइएको छ। दूर्गा पूजा समितिको प्रमुख नै मन्त्री पार्थ हुन्। चुनावहरुमा मात्र होइन, पार्थको विभिन्न कार्यक्रममा पनि अर्पिता हिँड्ने गरेका छन्। इडी अधिकारीहरुले मन्त्री पार्थ र अर्पिताको सम्बन्धबारे अनुसन्धान गरिरहेको छ। पार्थले उक्त रकम सुरक्षित राख्नका लागि अर्पिताको घर प्रयोग गरेको हुनसक्ने इडी अधिकारीहरुको आशंका छ। यस विषयमा ममता बनर्जीको सरकार र पार्थको पार्टीले पनि केही बोलेको छैन।"
रेमिट्यान्स सदुपयोग होस् : श्रममन्त्री,"काठमाडौं : श्रम, रोजगार तथा सामाजिक सुरक्षा मन्त्री शेरबहादुर कुँवरले वैदेशिक रोजगारीबाट प्राप्त रेमिट्यान्स सदुपयोग हुनुपर्ने बताएका छन्। सुरक्षित आप्रवासनका लागि राष्ट्रिय सन्जालले आयोजना गरेको कार्यक्रममा बोल्दै मन्त्री कुँवरले ९ खर्ब भन्दा बढी रेमिट्यान्स भित्रिए पनि अधिकांश रकम उपभोगमै खर्च हुने गरेको बताए। 'फजुल खर्च घटाउन सके विदेशी मुद्रा सञ्चिति बढ्न सघाउ पुग्छ' उनले भने। विद्यार्थी भिसामा जाने युवाहरुले यहाँबाट पठाउने रेमिट्यान्सको कुनै हिसाब हुन नसकेकोमा मन्त्री कुँवरले दुखेसो पोखे। 'शिक्षाको नाममा ठूलो धनराशी बाहिरिएको छ, त्यसलाई व्यवस्थापन गर्नुपर्छ' उनले भने। आयातको तुलनामा निर्यात निकै कम भएको भन्दै मन्त्री कुवँरले उत्पादनमा प्राथमिकता दिनुपर्ने बताए। वैदेशिक रोजगारीबाट फर्केका युवालाई रोजगारी र उद्यमशीलतामा जोड्न सके उत्पादन बढ्ने उनले आशा व्यक्त गरे। नेपालमा भएका चिज पनि आयत हुनु दुखद भएकाले त्यस्ता वस्तु आयातमा निरुत्साहित गर्नुपर्ने उनले बताए। नेपालको वनको काठ कुहिन पुगेको तर मलेसियाबाट ११ अर्ब भन्दा बढीको काठ आइरहेको उनले बताए। नेपालमा सम्भावना भएको विषयमा विदेशी लगानी आवश्यक नभएको उनले बताए। रोजगारी सिर्जना गर्न र उत्पादन बढाउन गैरसरकारी निकायको सहयोग अपरिहार्य हुने उनले बताए। 'गैरसरकारी नियकाले नेपालीको बानी बिगारे, उत्पादन तथा रोजगारी भन्दा परमुखी बनाएका छन्' उनले भने। सरकारले हालै मात्रै वैदेशिक रोजगारीबाट फर्केकालाई रोजगारीमा जोड्न पुर्नएकीकरण निर्देशिका ल्याएकोमा अब रोजगारी बढ्ने बताए। 'गैरसरकारी निकायलाई यो निर्देशिका बिक्री गर्ने भाडो नबनोस्', उनले भने, 'रोजगारी व्यवस्थापन गर्न यो निर्देशिका महत्वपूर्ण दस्तावेज बन्न सकोस्।' वैदेशिक रोजगार बोर्डका कार्यकारी निर्देशक राजनप्रसाद श्रेष्ठले फर्केका सबैलाई रोजगारी र उद्यमशीलतामा जोड्न निर्देशिका ल्याइएको बताए। ४ वर्षको लामो पर्खाइपछि निर्देशिका आएको भन्दै कार्यान्वयनमा सबैले जोड दिनुपर्ने बताए। स्थानीय तहले चासो देखाए प्रभावकारी ढंगले कार्यान्वयन गर्न सकिने उनको भनाइ छ। गैरआवासीय नेपाली संघ (एनआरएनए)का उपाध्यक्ष राजेन्द्रकुमार शर्मा (आरके) ले नेपालमा प्रशस्तै रोजगारीका संभावना रहेपनि विदेशी कामदारले काम गरिरहेको बताए। विदेशबाट फर्केकालाई त्यस्ता ठाउँमा लगाउन सरकारले पहल गर्नुपर्ने उनले बताए। रिटर्नी माइग्रेन नेपालका अध्यक्ष उत्तम अधिकारीले कल्याणकारी कार्यक्रममा नभई उद्यमशीलतामा केन्द्रित गर्न सके प्रभावकारी हुने बताए। विदेशबाट श्रमिकले लगानीयोग्य पुँजी कति भित्र्याउन सके भन्ने विषयमा सरकारले अध्ययन गर्नुपर्ने उनले बताए। 'विदेशबाट फर्केका श्रमिकलाई सहुलियत कर्जा नदिएर राज्यले अन्याय गरेको छ', उनले भने,'यो निर्देशिकाले अन्याय नगरी उद्यमशीलता रोजगारीमा प्राथमिकता दिन सकोस्।' सुरक्षित आप्रवासनका लागि राष्ट्रिय सञ्जालका अध्यक्ष हरि थापाले विदेशबाट फर्केका सबैलाई रोजगारी र उद्यमशीलतामा जोड्नुपर्ने बताए। 'विदेश जान चाहनेहरुलाई पनि स्वदेशमै रोक्न सक्नुपर्छ' उनले भने। निर्देशिकाले भारतीय रोजगारीको बारेमा सम्बोधन नगरेको भन्दै त्यस्ता श्रमिकलाई पनि प्राथमिकता दिन सुझाए।"
अजय देवगन र सूर्यालाई नेशनल अवार्ड,"मुम्बई : बलिउड अभिनेता अजय देवगन र दक्षिण भारतीय फिल्मबाट अभिनेता सूर्याले नेशनल अवार्ड जितेका छन्। अजयले तान्हाजी र सूर्याले सोरारई पोटारुबाट 'बेस्ट एक्टर'को अवार्ड जितेका हु्न्। त्यस्तै 'बेस्ट एक्ट्रेस'को अवार्ड सोरारई पोटारुबाटै अपर्णा बालामुरलीले जितेकी छन्। त्यस्तै बेस्ठ फिल्ममा तुलसी दास जुनियर, बेस्ट निर्देशकमा एक अय्याप्पनम कोशियुमका लागि सचिदानन्दन केआर र सोही फिल्मबाट बिजु मनेनले सपोर्टिङ एक्टरको अवार्ड जितेका छन्। नेशनल अवार्डमा दक्षिण भारतीय फिल्महरुको वर्चस्व रहेको थियो।"
'कांग्रेसले गठबन्धनको नाममा निरन्तर बलजफ्ती गर्यो',"काठमाडौं : नेकपा माओबादी केन्द्रका नेता नारायणकाजी श्रेष्ठले कांग्रेसले गठबन्धनको नाममा गरेको निरन्तरको बलजफ्ती स्विकार्य नहुने बताएका छन्। सामाजिक सञ्जालमार्फत् श्रेष्ठले गठबन्धन सरकारको नाममा सबै राष्ट्रिय मुद्धाहरुमा सम्झौता हुन नसक्ने बताएका हुन्। उनले भने, नेपाली कांग्रेसले गठबन्धनको नाममा निरन्तरको बलजफ्ती हामीलाई सधैं स्विकार्य हुन सक्दैन भन्ने कुरा समयमै बुझोस्। हाम्रो पार्टीले गठबन्धन सरकारको नाममा सबै राष्ट्रिय मुद्धाहरुमा सम्झौता हुन सक्दैन भनेर गम्भीरतापूर्वक सोच्नै पर्ने भएको छ। गठबन्धन सरकार र भोट हाम्रो साध्य होइन । नेपाली नागरिक महिलाले विदेशी पुरुषसँग विवाह गरेकोमा सम्बन्धित पुरुषलाई भने वैवाहिक अङ्गीकृत नागरिकता दिने व्यवस्था नै नगरिएको बताए। श्रेष्ठले भने,सत्तारुढ गठबन्धनको बैठकमा कानुनी व्यवस्था अनुसार मिल्ने भएमा समितिमा मतभेद रहेको वैवाहिक अङ्गीकृत नागरिकता सम्बन्धी विषयलाई तत्काल केही समयका लागि थाती राखी अहिले समस्याको रुपमा रहेको नेपाली नागरिक बाबु आमाको सन्तानले नागरिकता पाउने व्यवस्थाको लागि विधेयक अघि बढाउनु पर्थ्यो। अन्यथा समितिको प्रतिवेदनलाई नै प्रक्रियामा अघि बढाउनुको विकल्प थिएन। कुनै समितिले बहुमतले पारित गरेको विषय सरकारलाई मन परेन भने सरकारले उक्त विधेयक संसदबाट फिर्ता लिएर अल्पमतमा रहेको आफ्नो विचार अनुसारको विधयेक अघि बढाउने प्रवृत्ति हावी भए लोकतन्त्र र संसदको विधि कसरी कार्यान्वयन होला ? यो गम्भीर विषय हो।"
"आउने चुनावमा गठबन्धनको डम्फु बजाउने होइन, आफैं बलियो हुने हो : माधव नेपाल","काठमाडौं : नेकपा (एकीकृत समाजवादी) का अध्यक्ष माधवकुमार नेपालले आगामी चुनावमा गठबन्धनको भर पर्न नहुने बताएका छन्। काठमाडौंमा शनिबार आयोजित नेपाल तामाङ संघ समाजवादीको भेलामा अध्यक्ष नेपालले अब आफ्नै शक्तिमा चुनाव लड्नुपर्ने बताएका हुन्। उनले भने, 'सम्भवतः मंसिरको पहिलो हप्ता चुनावको घोषणा हुनेछ। स्थानीय तहको चुनावमा कति ठाउँमा गठबन्धनको डम्फु बजाउनुभयो थाहा छैन। अब गठबन्धनको डम्फु बजाउने होइन। अब यो पार्टीलाई बलियो बनाउने डम्फु बजाउने हो। यो पार्टीलाई सुदृढ बनाउने कुरा गर्ने हो।' गत स्थानीय चुनावमा संगठन बनाउने कुरामा ध्यान कम दिइएको बताए। नेपालले भने, 'गत चुनावमा मेहनत कम गर्यौं। फलस्वरूप गठबन्धन दलबाट जति महत्व पाउनुपर्थ्यो सकेनौं। चिन्ता गरिहाल्नुपर्ने पनि छैन। हामीले २८ प्रतिशत उम्मेदवार खडा गर्यौं। ९ लाख २७ हजार भोट ल्यायौं। हाम्रो पार्टी कमजोर छैन। नेपाली कांग्रेस शक्तिको रूपमा उदाएको छ। एमाले खुम्चिदैं गएपनि दोस्रो शक्तिमा छ। माओवादीले पनि जनयुद्दको हैसियत गुमाएको छैन। क्रान्तिकारी धारको रक्षा गर्न हाम्रो पार्टी तल्लीन छ। '"
नागरिकता विधेयक चाँडै कार्यान्वयनमा आउँछ : प्रचण्ड,"जनकपुरधाम : नेपाल कम्युनिष्ट पार्टी (माओवादी केन्द्र) का अध्यक्ष पुष्पकमल दाहाल 'प्रचण्ड' ले गठबन्धन दलमै रहेको बामपन्थी समूहबीच चुनावी मोर्चा र पार्टी एकताको लागि छलफल भईरहेको बताएका छन्। उनले हाल सरकारमा सहभागी रहेका र सरकार बाहिर रहेका वाम गठबन्धनबीच चुनावी एकता सँगसँगै पार्टी एकताको विषयमा समेत छलफल भईरहेको बताएका हुन्। सर्लाहीमा शनिबार आयोजना हुने पार्टी प्रवेश कार्यक्रममा सहभागी हुन आएका अध्यक्ष प्रचण्डले जनकपुरधाम विमानस्थलमा सञ्चारकर्मीहरूसँग कुराकानी गर्दै जनता समाजवादी पार्टीबाट बाबुराम भट्टराई समूह फुटिसकेको र औपचारिकता मात्र बाँकी रहेको भन्दै उनले भने, 'दुवै पक्षसँग हाम्रो छलफल चलिरहेको छ। उपेन्द्र यादवजी नेतृत्व गरेको पार्टीसँग हामी छदैछौं, बाबुरामजीले बनाउने अर्को पार्टी पनि गठबन्धनमै रहने उहाँहरूले भन्दै आउनुभएको छ। त्यसकारण पनि उहाँहरू गठबन्धन भन्दा बाहिर जाने कुरा छैन्।' गठबन्धनभित्र रहेको सबै बामपन्थी पृष्टभूमी भएका समूहसँग छलफल चलिरहेको र गठबन्धनभित्रकै बामपन्थी समूहबीच राम्रो समझदारी बनाउनुपर्ने भन्दै उनले भने, 'सकियो भने चुनावी मोर्चापनि हुन सक्छ। पार्टी एकताको लागि संयोजन समिति पनि हुन सक्छ। हाम्रो छलफल चलिरहेको छ तर अहिले अन्तिम निर्णयमा पुगेका छैनौ। सम्भवतः केही दिन भित्र एउटा निर्णयमा पुग्छौँ।' 'नागरिकता विधेयक सदनबाट पारित भएपछि ६७ लाख नेपालीले नागरिकता पाउछ। नागरिकता अभावका कारण नेपालीहरू धेरै कामबाट बञ्चित हुनुपर्ने अवस्थाबाट नागरिकता विधेयक त्यसको समाधान भएको बताए। उनले पारित भएको नागरिकता विधेयक चाँडै कार्यान्वयनमा आउने अध्यक्ष प्रचण्डले बताए। उनले यसअघि जनकपुरधाम आउँदा नागरिकताको समस्या सदनको पहिलो बैठकबाट समाधान गर्ने बताएको भन्दै उनले भने, 'बुबाआमा नागरिक भएका सन्तानले नागरिकता पाउने कुरा हुन्छ, त्यो व्यवस्था गरिन्छ मैले तपाईहरूको माध्यमबाट आमजनतालाई भनेको थिए। आज आउँदा हिजो नै सदनबाट नागरिकता विधेयक पारित भएको छ।' पूर्वप्रधानमन्त्री समेत रहेको अध्यक्ष प्रचण्डले मधेसका जनतालाई यो खबर सुनाउन पाँउदा आफुलाई गर्भ महसुस भइरहेको बताए।"
गठबन्धनभित्र रहेका बामपन्थीको राम्रो समझदारी बनाउनुपर्छ : प्रचण्ड,"काठमाडौं : नेकपा माओबादी केन्द्रका अध्यक्ष पुष्पकमल दाहाल प्रचण्डले सत्ता गठबन्धनभित्र रहेका बामपन्थीहरूको चुनावी मोर्चा हुन सक्ने बताएका छन्। जनकपुर विमानस्थलमा शनिबार पत्रकारहरुसँग कुराकानी गर्दै प्रचण्डले गठबन्धनभित्रका वामपन्थी पृष्ठभूमिका सबैसँग छलफल भइरहेको बताएका हुन्। उनले भने, बामपन्थी पृष्ठभूमिका सबै समूहसँग छलफल भइरहेको यथार्थ हो। त्यसमा माधवजी, उपेन्द्रजी, बाबुरामजी हुनुहुन्छ र अहिले त्यसमा बामदेवजी पनि मिसिनुभएको छ। गठबन्धनभित्र रहेका बामपन्थी पृष्ठभूमि भएका नेताहरुसँग छलफल चलिरहेको छ। गठबन्धनभित्र रहेका बामपन्थीको राम्रो समझदारी बनाउनुपर्छ। सम्भवतः केही दिनभित्र निर्क्यौलमा पुग्छौं। बामपन्थी एकता भन्नु र समाजबादी केन्द्र एउटैएउटै हो, प्रचण्डले भने, गठबन्धनभित्रका बामपन्थीहरूको बीचमा एउटा राम्रो समझदारी बनाउनुपर्छ। सकियो भने चुनावी खालको विशेष मोर्चा पनि हुन सक्छ। भोलि एकता हुने भयो भने पार्टी एकता संयोजन समिति पनि हुन सक्छ भनेर छलफल अघि बढाएका छौं।"
जन्मसिद्धका सन्तानलाई अब वंशजको नागरिकता,"काठमाडौं : संविधान जारी (२०७२ असोज ३) अघि जन्मको आधारमा नेपाली नागरिकता लिएका बाबु र आमाका सन्तानले अब वंशजको नागरिकता पाउने भएका छन् । प्रतिनिधिसभाले शुक्रबार यस्तो प्रावधानसहित नागरिकता संशोधन विधेयक बहुमतले पारित गरेको हो । विपक्षी एमालेसहित केही साना दलले विधेयकको विपक्षमा मत दिएका थिए । माथिल्लो सदन राष्ट्रियसभाले पनि पारित गरेपछि राष्ट्रपति समक्ष प्रमाणीकरणका लागि पठाइनेछ । राष्ट्रपतिबाट प्रमाणीकरण भएपछि नागरिकता वितरणमा यो व्यवस्था लागू हुनेछ । यस्तै, विधेयकमा बाबुको पहिचान नभएको तर नेपाली नागरिक महिलाबाट जन्मेको सन्तानले पनि वंशजको नागरिकता पाउने व्यवस्था गरिएको छ । तर, त्यसका लागि नेपाली नागरिक आमाले बाबुको पहिचान हुन नसकेको स्वःघोषणा गर्नुपर्नेछ । अघिल्लो सरकारले दर्ता गरेको विधेयक फिर्ता लिई सरकारले असार २४ गते नागरिकता ऐनमा संशोधन विधेयक दर्ता गरेको थियो । विषयगत समितिमा पनि नपठाइ दुई हप्तामै फास्ट ट्र्याक विधिबाट विधेयक पारित गरियो । विषयगत समितिमा विधेयक पठाइ छलफल गर्नुपर्ने र वैवाहिक अंगीकृत नागरिकतामा समयसीमा राख्नुपर्ने विपक्षी एमालेको मागलाई सरकारले अस्वीकार गर्यो । प्रतिनिधिसभाको पूर्ण बैठकमै विधेयकमाथि परेका संशोधन प्रस्तावलाई निर्णयार्थ पेस गरियो । विपक्षीले राखेका प्रस्ताव अस्वीकृत भए । सत्तापक्षको बहुमतबाट विधेयक पारित गरियो । जबकी सत्तापक्ष र विपक्षी दलका ४५ जना सांसदले ९४ वटा विषयमा संशोधन प्रस्ताव राखेका थिए । २०७२ असोज ३ अघि जन्मका आधारमा नेपालको नागरिकता प्राप्त गरेको नागरिकको सन्तानले बाबु र आमा दुवै नेपालको नागरिक रहेछन्् भने निजको उमेर १६ वर्ष पूरा भएपछि वंशजका आधारमा नेपालको नागरिकता प्राप्त गर्नेछ, पारित विधेयकमा छ । अन्तरिम संविधान२०६३ ले जन्मका आधारमा नागरिकता पाउने व्यवस्था गरेको थियो । त्यस अनुरूप टोली पठाएर गाउँगाउँमा नागरिकता वितरण गरिएका थिए । संविधानसभाबाट बनेको संविधानले जन्मका आधारमा नागरिकताको प्रावधानमा कडाइ गर्यो । तर, यस्तो नागरिकता पाइसकेका हरूका सन्तानले वंशजको नागरिकता पाउने प्रबन्ध गर्यो । लामो समयसम्म कानुन संशोधन भएन । त्यसैकारण यस्तो नागरिकता वितरण रोकियो । अघिल्लो नेकपाको सरकारले २०७५ साउन २२ गते नागरिकता ऐनमा संशोधन विधेयक संसद्मा दर्ता गरेको थियो । २०७२ असोज ३ अघि जन्मको आधारमा नेपाली नागरिकता लिएका बाबु र आमाका सन्तानले वंशजको नागरिकता पाउने बाबुको पहिचान नभएको तर, नेपाली नागरिक महिलाबाट जन्मेको सन्तानले ससर्त वंशजको नागरिकता पाउने । त्यसका लागि नेपाली नागरिक आमाले बाबुको पहिचान हुन नसकेको स्वःघोषणा गर्नुपर्ने नेपाली पुरुष वा महिलासँग विवाह गर्ने विदेशी पुरुष वा महिलालाई ७ वर्षपछि मात्रै अंगीकृत नागरिकता दिनुपर्ने एमाले सांसदको संशोधन अस्वीकृत गैरआवासीय नेपालीलाई राजनीतिक अधिकार बाहेकका अधिकार हुने गरी नागरिकता दिइने ० माथिल्लो सदन राष्ट्रियसभाले पारित गरेपछि राष्ट्रपति समक्ष प्रमाणीकरणका लागि पठाइनेछ । असार २४ गते विधेयक दर्ता विषयगत समितिमा पनि नपठाइ दुई हप्तामै फास्ट ट्र्याक विधिबाट विधेयक पारित ० ४५ जना सांसदले ९४ वटा विषयमा संशोधन प्रस्ताव राखेका थिए ० अघिल्लो नेकपाको सरकारले दर्ता गरेको विधेयकअसार २१ गते फिर्ता लिएको थियो । प्रतिनिधिसभाको राज्य व्यवस्था समितिले झण्डै २ वर्ष छलफल गर्यो । २०७८ असार ९ गते समितिले बहुमतले विधेयक पारित गर्यो । दुई दिनपछि समितिको प्रतिवेदनसहित प्रतिनिधिसभामा पेस भयो । त्यतिबेला वैवाहिक अंगीकृत नागरिकताका लागि ७ वर्षको समयसीमा राखेर समितिले विधेयक पारित गरेको थियो । अन्तिम चरणमा पुगेको उक्त विधेयकलाई सरकारले २०७९ असार २१ गते फिर्ता लिने निर्णय गर्यो । वैवाहिक अंगीकृत नागरिकतासम्बन्धी विषय उल्लेख नै नगरी सरकारले असार २४ गते नयाँ विधेयक दर्ता गर्यो । कांग्रेस र मधेस केन्द्रित दल वैवाहिक अंगीकृत नागरिकतामा समयसीमा राख्न नहुने अडान राख्दै आएका छन् । विपक्षी एमालेका अधिकांश सांसदहरूले नेपाली पुरुष वा महिलासँग विवाह गर्ने विदेशी पुरुष वा महिलाले ७ वर्षपछि मात्रै अंगीकृत नागरिकता दिने व्यवस्था राख्नुपर्ने भन्दै विधेयकमा संशोधन राखे । तर, प्रतिनिधिसभामा ठाडै छलफल गरी संशोधनलाई अस्वीकृत गराइयो । सत्तासीन कांग्रेस, माओवादी केन्द्र, एकीकृत समाजवादी र जनता समाजवादी पार्टीले नागरिकता विधेयकको पक्षमा मत दिएका थिए । विपक्षी एमाले, राष्ट्रिय जनमोर्चा, नेमकिपा, राष्ट्रिय प्रजातन्त्र पार्टी भने विधेयकको विपक्षमा उभिएका थिए । विधेयकमा गैरआवासीय नेपालीलाई पनि राजनीतिक अधिकार बाहेकका अधिकार हुने गरी नागरिकता दिने व्यवस्था गरिएको छ । सार्क मुलुकबाहेक अन्य देशमा बसोबास गर्ने गैरआवासीय नेपालीलाई साँस्कृतिक, आर्थिक र सामाजिक अधिकारको उपभोग गर्न पाउने गरी गैरआवासीय नेपाली नागरिकता दिने व्यवस्था गरिएको छ । बैठकमा गृहमन्त्री बालकृष्ण खाँणले लामो समयदेखि नागरिकताविहीन अवस्थामा रहेकाहरूलाई नागरिकता दिनुपर्ने बताए । उनले वैवाहिक अंगीकृत नागरिकताका प्रावधानमा सबै दलको सहमति हुनुपर्ने र त्यसका लागि संशोधन गर्न सरकार तयार रहेको खाँणले बताए । वैवाहिक अंगीकृतका लागि हामीले सहमति जुटाउने प्रयत्न गरौं, गृहमन्त्री खाँणले भने, यसलाई व्यवहारिक बनाऔं । यसलाई कसरी हल गर्ने सरकार यसमा गम्भीरतापूर्वक छलफल गर्न तयार छ । सहमति जुटेपछि नै यो अघि बढछ ।"
पुष्पलालले नेपाली राजनीतिमा रोपेको कम्युनिष्ट पार्टीको बिरुवा फस्टाउँदै छ,"काठमाडौंः नेकपा एकीकृत समाजवादीका अध्यक्ष माधवकुमार नेपालले पुष्पलालले नेपाली राजनीतिमा रोपेको कम्युनिष्ट पार्टीको बिरुवा फस्टाउँदो अवस्थामा रहेको बताएका छन् । किर्तिपुरको चम्पादेविमा पुष्पलाल स्मृति प्रतिष्ठानले आयोजना गरेको कार्यक्रममा पुष्पलालको प्रतिमामा माल्यार्पण गर्दै अध्यक्ष नेपालले आफूहरु पुष्पलालकालीन नेपाल कम्युनिष्ट पार्टीको निरन्तरता भएको बताए। आफूहरुले पनि पुष्पलालको शिक्षा दिक्षाबाट दीक्षित भएर नेपालको इतिहासमा कीर्तिमान कायम गरेको बताए । उनले भने, नेकपाको संस्थापक महासचिव पुष्पलाल श्रेष्ठको शिक्षाबाट दीक्षित भएर नेकपा एकीकृत समाजवादी पार्टी निर्माण गरेको हुँ । अहिले हाम्रो काँधमा अनेक चुनौतिहरु छन्। आत्तिनुपर्ने कुनै कारण छैन । नेपालको इतिहासका पानाहरु निर्माण गरेका छौं । हामीले इतिहासमा कीर्तिमान कायम गरेका छौं । पुष्पलालको शिक्षा र दिक्षाबाट दीक्षित भएका हामीले नेकपा एकीकृत समाजवादी पार्टी क्रान्तिकारी पार्टी निर्माण गरेका छौं । त्यसको छुटै अस्तित्व छ । हामीले देश र जनताप्रति सेवाभावले समर्पित भएर काम गर्नु जरुरी छ । अरुभन्दा भिन्न रुपमा प्रस्तुत भएर नै स्वच्छ समर्पित राजनीतिको निमित्त इमानदार र स्वच्छ राजनीतिको निमित्त देश र जनताको निमित्त केन्द्रित भएमात्र पुष्पलालप्रतिको सच्चा बुझाइ हुने बताए । सामन्तवादको अन्त्य र जनताको अधिकार स्थापना गर्ने लक्ष्यका साथ पुष्पलालको नेतृत्वमा २००६ सालमा नेपाल कम्युनिष्ट पार्टीको स्थापना भएको हो । विसं १९८१ असार १५ गते पिता भक्तलाल र माता तुलसीमाया श्रेष्ठको कोखबाट रामेछाप जिल्लाको भँगेरी गाउँमा जन्मिएका पुष्पलालको २०३५ साल साउन ७ गते भारतको गोविन्दबल्लभ पन्त अस्पतालमा उपचारका क्रममा निधन भएको थियो ।"
डर छैन मर्नाको,१९६० साल मंसिरको मैना जन्मन भैगयो देखिहाल्या छैन ऐजन ८८ तरुणो भया मनमा इच्छा लाग्यो नेपाल गया बिजुली बत्ती सडक उही बेला थियैन मुख्य शासन राणाजीले कसैलाई दियैन राणाका पालीमा चन्द्रयणी ल्याया पाँचजना सिपाही लिई गाउँगाउँमा फिर्या पाँचजना सिपाही लिई गाउँगाउँमा फिर्या रैतीका सुखदुःख खुबैगरी हेर्या कोही काट्टा कुकुडा कोही काट्टा बोका राणाजीको पालीमा रैतीलाई धोका श्रीराम प्रभु जप्दैछु नाउँ ८४ पुगें बैकुण्ठमा जाउँ । १९६० साल मङ्सिरको मैना जन्मन भैगयो देखिहाल्या छैन कोही जाओ सुतार कोही रोल रेशम पिताम्बरको सिइहाल खोल सुगाली पाँचकोट चिठी पठाऊ दुईजना मानिस ऐ जनाउने खटाऊ कोही आया मलाम कोही आया घर सबासै दानु भाइ तिम्रै छ भर चार थान खासाको हाली हाल्यो भाट मुर्दा चलायो तल मसानघाट राउत कठाइतले बल्ल हटायो रतिजा हरिलाई तीर्थ खटायो । सबै मालिक बसी किरिया खर्च दिइए सहनुतै अस्तु काशीमा लिए भाइ छोरा नाति मुण्डित भया रतिजा हरि तीर्थमा गया के लिबु हरि जति बारि हाल चोला तेह्र दिनसम्मन लायाको क्या होला तेह्र दिनपछि तीर्थबाट फर्की कोलडी गाई समाई जग्गेमा तर्पी दानदक्षिणा गरी बामन पठाया दुईजना मानिस पुर्याउने पठाया भातभत्याड गरी पैंतालिस दिन सारी काँही नजाइ घरै ठीक बसी घर हो मेरो काँडाकोट चकरी दर्नाको छोरा नाति सबै मिलूनडर छैन मर्नाको पैतालिस दिनसम्म कपडा बर्जी यो सबाई बान्या महाजने दर्जी श्रीराम प्रभु जप्दैछु नाउँ ८४ पुगें बैकुण्ठमा जाउँ ! मृत्युअघि आफ्नै कविता रचना गर्ने दमार्ईंं जातिका नाइके यी महाजने दर्जी अछाम दर्ना राज्यका चन्द्रायणी नाइके थिए । ७७ वर्षीय जेठा नाति धर्मसिंह परियारलले यो कविता कण्ठस्त सुनाउने सूचना पाएर २०७९ जेठ ९ गते बान्नीगढजयगढ वडा नं ६ स्थित घर पुगे लेखक डीबी नेपाली दमु । नाति लालसिंह परियार (शिक्षक) का अनुसार हजुरबुबाले आफ्नो चौरासी पूजा सकिएपछि निधन हुनु केही समयअघि आफ्नै बारेमा कविता रचना गर्नुभएको थियो । दमुले फुर्सदलाई यो कविता उपलब्ध गराएका हुन् ।
शहीद जातको नभई राष्ट्रको हुन्छ : ओली,"काठमाडौं : नेकपा एमालेका अध्यक्ष केपी शर्मा ओलीले शहीद जातको नभई राष्ट्रको हुने बताएका छन् । नेपाल कम्युनिस्ट पार्टीका संस्थापक महासचिव पुष्पलाल श्रेष्ठको ४४ औँ स्मृति दिवस अवसरमा शनिबार आयोजित कार्यक्रममा अध्यक्ष ओलीले जो पहिलो मारियो उही पहिलो शहीद हुने बताएका हुन् । शहीद जातीय विषय नभई राष्ट्रिय आन्दोलनको विषय भएको उल्लेख गर्दै उनले जातीय शहीद नभई राष्ट्रको शहीद हुने धारणा राखे। शहीद भिमदत्त पन्तलाई कांग्रेसले नै टाउको कटाएको उनले आरोप लगाए। ओलीले भने, मात्रिका प्रसाद कोइराला प्रधानमन्त्री छँदा भिमदत्त पन्तको टाउको कांग्रेसले कटाएको थियो । त्यसैले कांग्रेसले भीमदत्तलाई सहिद मान्दैन । पन्तलगायतका शहीदलाई कहिल्यै आफ्नो शहीद नमानेको देख्दा अझै पनि मेरो शरीर सिरिङ्ग हुने गरेको छ। नेपालको इतिहासका सन्दर्भमा जानेका सत्य कुराहरु आफूले बताउने गरेको उल्लेख गर्दै ओलीले इतिहासलाई किम्बदन्तीबाट नेपालको वास्तविक इतिहास ल्याउनुपर्ने धारणा राखे। ओलीले नेपालको राजनीतिक, आर्थिक, सामाजिक परिवर्तनका लागि पुष्पलाले योगदान गरेको स्मरण समेत गरे। उनले पुष्पलालले देखाएको बाटोबाट दायाँबायाँ नगर्ने समेत बताए। उनले नेपाली कांग्रेसले प्रजातान्त्रिक लडाईमा सहभागी शहीदहरुलाई सम्मान दिन नसकेको टिप्पणी गरे। कांग्रेसले आफ्नै पार्टीका योद्धाहरु मारिँदा समेत सहिद स्वीकार नगरेको बताए। पुष्पलालको महान् शिक्षाबाट प्रेरणा लिएर समाजलाई अगाडि बढाउने संकल्प गर्नुपर्छ : ओली"
शैक्षिक सत्र सुरु भएको तीन महिनासम्म पनि पाठ्यपुस्तक आएन : किताब नदेखी परीक्षा,सर्लाही : सर्लाहीका अधिकांश विद्यार्थीले नयाँ शैक्षिक सत्र सुरु भएको तीन महिना पुगिसक्दा पनि पाठ्यपुस्तक पाउन सकेका छैनन्। नयाँ शैक्षिक सत्र सुरु भएको तीन महिना भइसक्दा पनि जिल्लाका अधिकांश विद्यार्थीले पाठ्यपुस्तक पाउन नसकेका हुन्। जनक शिक्षा सामग्रीले समयमै पर्याप्त पाठ्यपुस्तक छाप्न नसक्दा सर्लाहीसहित देशैभर पाठ्यपुस्तकको अभाव भएको थियो। जिल्लाका अधिकांश सामुदायिक विद्यालयमा अध्यायनरत विद्यार्थीले पुस्तक पाउन नसकेका जिल्लाको शिक्षा विकास तथा समन्वय इकाइका निमित्त प्रमुख सुनिलकुमार कुशवाहले बताए। उनका अनुसार जिल्लाका सामुदायिक विद्यालयहरुमा अहिले त्रैमासिक परीक्षा सञ्चालन भइहे पनि अधिकांश सामुदायिक विद्यालयका विद्यार्थीको हातमा पाठ्यपुस्तक पुग्न सकेको छैन। विद्यार्थीहरु पाठ्यपुस्तक बिना नै अध्ययन गरिरहेका सम्बद्ध विद्यालयका प्रधानाध्यापकहरुले बताए। कतिपय विद्यार्थीले पुरानो पुस्तक जुटाएर पढिरहेका नवजन जागरण नमूना मावि बागमती नगरपालिका८ का प्रधानाध्यापक ध्रुव पोख्रेलले जानकारी दिए। उनका अनुसार कतिपय सामुदायिक विद्यालयले निजी विद्यालयले प्रयोग गर्ने पाठ्यपुस्तकको प्रयोग गरेर विद्यार्थीलाई पढाइरहेका छन्। त्यस्तै निजी विद्यालयमा समेत पूरै पाठ्यपुस्तक आइनपुगेको निजी तथा आवासीय विद्यालय अर्गनाइजेशन नेपालले जनाएको छ। जिल्लाका सामुदायिक विद्यालयमा अझै पनि करिब ३० प्रतिशत विद्यार्थीले किताब पाउन नसकेको विद्यालयहरुले बताएका छन्। जिल्लामा ५५६ सामुदायिक विद्यालयमा ८६ हजार विद्यार्थी अध्ययनरत छन्। तीमध्ये करिब ३० प्रतिशत विद्यार्थीले किताब पाउन नसकेको उक्त इकाइले जनाएको छ। प्राथमिक तहका करिब सबै पाठ्यपुस्तक आए पनि आधारभूत तह र माध्यमिक तहको विभिन्न विषयका पाठ्यपुस्तकहरु नआएको उक्त इकाइका निमित्त प्रमुख कुशवाहले बताउनुभयोए। रासस
मेरिटोक्रेसीको वैज्ञानिक र न्यायपूर्ण प्रयोग गर्न विद्यार्थीको माग,"काठमाडौं : मेरिटोक्रेसीको वैज्ञानिक र न्यायपूर्ण प्रयोग गर्न माग गर्दै चिकित्सा शिक्षाका पीडित विद्यार्थीहरूले संसदीय समितिको ध्यानाकर्षण गराएका छन्। संसदको शिक्षा तथा स्वास्थ्य समिति सभापति जयपुरी घर्तीसमक्ष पीडित विद्यार्थीहरूले ध्यानाकर्षण गराएका हुन्। चिकित्सा शिक्षा आयोगद्वारा लिइने भर्ना प्रक्रिया र काउन्सिलिङको प्रक्रियामा चिकित्सा शिक्षाको मर्म विपरीत मेरिटोक्रेसीको अर्थहीन प्रयोग गरिएको उनीहरूको आरोप छ। मागपत्रमा भनिएको छ, 'चिकित्सा शिक्षा आयोगद्वारा लिइने भर्ना प्रकिया र काउन्सेलिङको प्रक्रियामा चिकित्सा शिक्षा ऐनको मर्म विपरित मेरिटोक्रेसीको अर्थहीन प्रयोग गरिएको छ। म्याचिङको नाममा मनलाग्दी ढङ्गले विद्यार्थी भर्ना भइरहँदा पनि आयोगले सो प्रक्रियाबारे कुनै पुर्नविचार गरेको छैन। काउन्सिलिङ फारम भरेको विद्यार्थी भनी खाली सिटमा सोको ठीक पछाडिका विद्यार्थीको अपग्रेड हनुपर्नेमा पछिल्लो भर्ना सूचीमा नाम आउने मात्रै ती खाली सिटहरूमा विद्यार्थीहरूको मनोनयन भइरहेको छ। त्यसो गर्दा पहिलो सूचीमा नाम आउने माथिल्लो श्रेणीको विद्यार्थीले भन्दा दोस्रो सूचीमा नाम आउने तल्लो श्रेणीका विद्यार्थीले राम्रो कलेज कदापि न्यायपूर्ण हुन सक्दैन। अघिल्लो वर्ष पनि सोही समस्यालाई दोहोर्याउन आयोग तल्लिन छ। विद्यार्थीले उठाएको माग सम्बोधनमा आयोग गम्भीर नभएको पीडित विद्यार्थीको गुनासो छ।"
गठबन्धन सरकार राज्यसञ्चालनमा असफल : राप्रपा,"काठमाडौं : राप्रपाले पूर्ण समानुपातिक संसद र जनताबाट प्रत्यक्ष निर्वाचित कार्यकारी प्रधानमन्त्री हुनुपर्ने प्रस्ताव अघि सारेको छ। राप्रपाले केन्द्रीय कमिटीको निर्णय सार्वजनिक गर्दै पूर्ण समानुपातिक संसद र जनताबाट प्रत्यक्ष निर्वाचित कार्यकारी प्रधानमन्त्री आफ्नो कार्यनीति रहेको बताएको हो। राप्रपाका अध्यक्ष राजेन्द्र लिङ्देनले एसपीपी फिर्ता पठाउने निर्णय कार्यान्वयन हुनुपर्ने बताए। उनले भने, 'अभिभावकत्वको रुपमा राजा रहने गरी संबैधानीक राजतन्त्र हाम्रो माग हो। प्रदेशको संरचना खारेजी गर्नुपर्छ। यी मुद्दालाई राप्रपाले आफ्नो कार्यनीति बनाउनेछ।' गठबन्धनको सरकार राज्यसंचालनमा पूर्णतः असफल भएको बताए। विद्यमान दुष्चक्रबाट नेपाललाई उन्मुक्त गराउनु अहिलेको आवश्यकता रहेको बताए। उनले भने, 'महाभियोगको स्वइच्छाचारी प्रयोग भयो। देशमा स्थीरता कायम गर्न संविधानभित्र परिवर्तन हुन जरुरी छ।'"
मनासिब मौद्रिक नीति,"काठमाडौं : मौद्रिक नीतिले गैरउत्पादनमुलक क्षेत्र र आयातमा कडाइको नीति लिएको छ । गभर्नर महाप्रसाद अधिकारीले शुक्रबार जारी गरेको मौद्रिक नीतिमा अर्थतन्त्रका सूचक बलियो बनाउन कसिलो नीति लिइएको प्रष्ट हुन्छ । कर्जाको ब्याजदर बढाउने, माग कम हुने र आयात नियन्त्रण गर्दै विदेशी विनिमय सञ्चितिलाई सञ्चय गर्ने उद्देश्य मौद्रिक नीतिले लिएको छ । बैंकदर वृद्धि, नीजि क्षेत्रमा जाने कर्जा वृद्धिदर घटाउने र उत्पादनमूलक क्षेत्रको कर्जालाई बढी प्राथमिकता दिइने उल्लेख छ । बैंकर, अर्थविद् तथा व्यवसायी हरूले समय सुहाउँदो नीति भनेका छन् । गभर्नर अधिकारीले मूल्य र बाह्य क्षेत्र स्थायित्व कायम राखिएको, समष्टिगत आर्थिक स्थायित्व प्रवद्र्धन गर्ने र वित्तीय साधनलाई उत्पादनशील क्षेत्रमा प्रवाह गराइ उत्पादकत्व अभिवृद्धिमार्फत आर्थिक वृद्धिलाई सहयोग पुर्याइने बताए । अन्तर्राष्ट्रिय स्तरमा देखापरेको उच्च मुद्रास्फीतिको समस्या समाधान गर्न अधिकांश केन्द्रीय बैंकहरूले कोभिडको समयमा अवलम्बन गरेका राहत कार्यक्रम तथा नियामकीय छुटहरू विस्तारै हटाउँदै लग्नुको साथै अर्थतन्त्रमा देखिएको असन्तुलन सम्बोधन गर्न मौद्रिक नीतिको कार्यदिशालाई पनि कसिलो बनाउँदै लगिएको छ, गभर्नर अधिकारीले भने । आर्थिक वर्ष २०७८७९ मा आयातको बढ्दो प्रवृत्ति र विदेशी विनिमय सञ्चितिमा आएको कमीले बाह्य क्षेत्र व्यवस्थापनमा दबाब सिर्जना भएको गभर्नर अधिकारीले औंल्याए । उनका अनुसार चालू खाता एवं शोधनान्तर घाटाले गर्दा विदेशी विनिमय सञ्चिति घट्दै जाँदा बैंकिङ प्रणालीको तरलतामा चाप पर्नुको साथै ब्याजदरमा वृद्धि भएको छ । नेपाल जस्तो सानो र आयातमा आधारित खुला अर्थतन्त्र भएको मुलुकमा बाह्य क्षेत्र स्थायित्व प्रत्याभूत गर्न सकेमा मात्र वित्तीय स्रोतलाई अधिकतम परिचालन गरी दिगो आर्थिक वृद्धि हासिल गर्न सकिने हुन्छ । स्थिर विनिमयदरलाई नीतिगत अंकुशको रूपमा अवलम्बन गरेको तथा बाह्य क्षेत्र दबाबमा परेको मुलुकले मौद्रिक विस्तारलाई सन्तुलनमा राख्नु अपरिहार्य हुने गर्दछ, गभर्नर अधिकारीले भने । उनले थपे, सैद्धान्तिक अन्तरसम्बन्धको आधारमा हेर्दा मौद्रिक क्षेत्र विस्तार हुँदा त्यसले आन्तरिक माग विस्तार गराइ चालू खाता घाटा बढाउन र बाह्य क्षेत्रलाई थप कमजोर बनाउन सक्दछ । यसकारण उपर्युक्त सैद्धान्तिक आधार र समष्टिगत आर्थिक स्थायित्वमा देखिएको चुनौतीलाई मध्यनजर गरी आर्थिक वर्ष २०७९८० को मौद्रिक नीति तयार गरिएको हो । केन्द्रीय बैंकले यसको कार्यदिशा तय गर्दा मुख्य रूपमा मूल्यमा परेको चाप र बढ्दो चालू खाता एवं शोधनान्तर घाटाका कारण बाह्य क्षेत्रमा परेको दबाबलाई केन्द्रमा राखिएको बताएको छ । साथै, यो मौद्रिक नीति तर्जुमा गर्दा सरकारको नीति तथा कार्यक्रम, बजेटका लक्ष्य र प्राथमिकता, मुलुकको वर्तमान आर्थिक तथा वित्तीय स्थिति एवं सम्भावित परिदृश्यका अतिरिक्त सरोकारवालाहरूबाट प्राप्त रायसुझावहरूलाई समेत ध्यान दिइएको गभर्नर अधिकारीले बताए । पूर्वगभर्नर डा चिरञ्जीवी नेपाल चालू आवको बजेट विस्तारकारी भए पनि मुलुकको अर्थतन्त्रको अवस्था हेर्दा मौद्रिक नीतिले अझै कस्नुपर्ने औंल्याउँछन्् । अझै कसिलो आउनुपथ्र्यो । त्यो आएन । मध्यम खालको छ । जुन क्षेत्रमा कर्जा गइरहेको छ, पूर्वगभर्नर नेपालले भने, अहिले पनि कृषिमा भन्दै घर जग्गामा कर्जा गएको छ । उत्पादनमूलक भने पनि कच्चा पदार्थ बाहिरबाट आउँछ । यसैले कडाइ गर्न जरुरी थियो । यसैगरी, नेपाल बैंकर्स संघका उपाध्यक्ष सुनील केसी अहिलेको असहज परिस्थितिमा मौद्रिक नीति उचित भएको ठहर गर्छन् । तरलता अभाव, विदेशी विनिमय सञ्चितिमा दबाब परेको र आयातको मागलाई नियन्त्रण गर्न जरुरी रहेको केसी बताउँछन् । आयात नियन्त्रण गरेर विदेशी मुद्रा सञ्चिति कम्तीमा ७ महिनासम्म पुग्ने व्यवस्था गरिने भनिएको छ । यसले दीर्घकालीन रूपमा अर्थतन्त्रलाई सकारात्मक दिशानिर्देश गर्न सक्छ । गर्नुपर्ने व्यवस्था पनि यस्तै थियो, उनले भने । यसैगरी नेपाल वित्त कम्पनी संघका अध्यक्ष सरोजकाजी तुलाधार अहिलेको मौद्रिक नीतिले यो एक वर्ष दुःख गर्दा बैंक तथा वित्तीय संस्था सुरक्षित हुने र अर्थतन्त्र पनि सुरक्षित हुने बताउँछन् । मौद्रिक नीति कार्यदिशा : कर्जा प्रवाहमा कडाइ, उत्पादनशीललाई प्राथमिकता मौद्रिक नीतिले कर्जा वृद्धिभन्दा पनि कर्जालाई उत्पादनशील क्षेत्रमा प्रवाह गराउने गरी जोड दिएको छ । कोभिड१९ संक्रमणको समयमा लिइएका सहज नियामकीय व्यवस्थाहरूलाई क्रमशः कटौती गर्दै विवेकशील नियामकीय मापदण्डअनुरूप बनाइने भएको छ । कृषिलगायतका उत्पादनशील क्षेत्र, निर्यात र कोभिड महामारीबाट पुनरुत्थान हुन बाँकी अति प्रभावित क्षेत्रमा मात्र उपलब्ध गराउने गरी पुनर्कर्जा सुविधालाई पुनरावलोकन गरिने भएको छ । साना, घरेलु, लघु तथा मध्यम उद्यमहरूको लागि कर्जा पहुँच बढाइ कर्जाको अधिकेन्द्रीकरण क्रमशः कम गर्नेतर्फ मौद्रिक नीतिको जोड रहने भएको छ । साथै, निश्चित उत्पादनशील क्षेत्र र व्यापारिक क्षेत्रमा प्रवाह हुने कर्जाको ब्याजदरमा अन्तर कायम गरिने भएको छ । यसैगरी, सबल वित्तीय प्रणालीले मौद्रिक नीतिको प्रसारलाई प्रभावकारी बनाउने हुँदा समष्टिगत विवेकशील नियमनका साथै कर्जाको गुणस्तर सुधारमार्फत वित्तीय स्थायित्व कायम गर्न जोड दिने भएको छ । भुक्तानी तथा वित्तीय कारोबारलाई डिजिटाइजेसन गर्दै वित्तीय साक्षरता, वित्तीय पहुँच र वित्तीय समावेशीता अभिवृद्धि गरी मौद्रिक नीतिका दायरा बढाउन जोड दिने भएको छ । नीजि क्षेत्रको कर्जा वृद्धिदरमा कडाइ, १२६ प्रतिशतको प्रक्षेपण चालू आर्थिक वर्षमा नीजि क्षेत्रतर्फको कर्जा वृद्धिदरमा कडाइ गर्दै सीमा घटाएको छ । केन्द्रीय बैंकले आर्थिक वर्ष २०७९८० मा निजी क्षेत्रतर्फ जाने कर्जाको वृद्धिदर १२६ प्रतिशत रहने प्रक्षेपण गरेको छ । बैंक तथा वित्तीय संस्थाहरूले गत आव आक्रामक कर्जा विस्तार गरेका कारण लगानी योग्य पुँजी अभाव भोग्नुपरेको थियो । यसअघि आर्थिक वर्ष २०७८७९ मा मौद्रिक क्षेत्रबाट प्रवाह हुने निजी क्षेत्रतर्पको कर्जाको वृद्धिदर १९ प्रतिशत हुने प्रक्षेपण रहेकोमा २०७९ जेठ मसान्तमा वार्षिक बिन्दुगत वृद्धिदर १६ प्रतिशत कायम भएको राष्ट्र बैंकले बताएको छ । यद्यपि, चालू आर्थिक वर्षमा झन् यसको सीमा घटाइएको छ । यसैगरी, केन्द्रीय बैंकले चालू आवमा विस्तृत मुद्रा प्रदायको वृद्धिदर १२ प्रतिशत रहने प्रक्षेपण गरेको छ । यससँगै चालू आवमा सञ्चालन लक्ष्यको स्थितिको आधारमा खुला बजार कारोबार सञ्चालन गरी तरलता व्यवस्थापन गर्ने भनिएको छ । यता बैंक विज्ञ अनलराज भट्टराई अहिले कसिलो मौद्रिक नीति आओस् भन्ने अपेक्षा साकार भएको बताउँदै अझै मौैद्रिक नीतिले आर्थिक वृद्धिदरलाई सघाउ नपुग्ने तर्क गर्छन् । किनभने निजी क्षेत्रको कर्जा वृद्धि कम भएकोले सो लक्ष्यमा चुनौती देखिएको उनको तर्क छ । साढे १२ प्रतिशतभन्दा बढी कर्जा वृद्धिदर हुनुपथ्र्यो । सबै बढ्नाले ब्याजदर बढ्न जान्छ । कर्जाको ब्याजदर बढ्छ । यसले तरलता व्यवस्थापन हुन्छ । बैंकले मुद्रा प्रदायक(मनि मार्केट)मा कडाइ गरेको छ, उनले भने, यसले कर्जाको माग कम गराउँछ । मुलुकभन्दा पनि विश्व अर्थतन्त्रमै माग छ । यद्यपि, नेपाल मात्र नभई विश्व अर्थतन्त्र पनि यतिबेला आर्थिक मन्दीमा गएको उनको भनाइ छ । ००० आर्थिक वृद्धि लक्ष्य, मुद्रास्फीति सीमा कायम गर्दै ७ महिना धान्ने विदेशी विनिमय सञ्चिति कायम गरिनेसरकारको बजेट वक्तव्य २०७९८० ले ८ प्रतिशतको आर्थिक वृद्धिदर हासिल गर्ने र मुद्रास्फीतिलाई ७ प्रतिशतभित्र कायम राख्ने लक्ष्य लिएको छ । नेपाल जस्तो सानो र आयातमा आधारित खुला अर्थतन्त्र भएको मुलुकले सुविधाजनक स्तरमा विदेशी विनिमय सञ्चिति कायम गर्नुपर्ने बाध्यतालाई मध्यनजर गरी ७ महिनासम्मको वस्तु तथा सेवा आयात धान्न सक्ने विदेशी विनिमय सञ्चिति कायम राख्दै माग पक्षबाट मूल्यमा चाप पर्न नदिई लक्षित आर्थिक वृद्धि हासिल गर्न सहयोग पुर्याउनु मौद्रिक नीतिको लक्ष्य लिएको छ । कर्जाको ब्याजदर बढाउने मौद्रिक उपाय, कर्जा मागमै नियन्त्रण केन्द्रीय बैंकले बैंक तथा वित्तीय संस्थाबाट प्रवाह हुने कर्जालाई कस्न ब्याजदर बढ्ने मौद्रिक उपाय अवलम्बन गरेको छ । मूल्य र विदेशी विनिमय सञ्चितिमा परेको चापलाई मध्यनजर राखेर समष्टिगत आर्थिक स्थायित्वका लागि ब्याजदर करिडोरअन्तर्गतको दरहरूलाई १५ प्रतिशत बिन्दुले वृद्धि गरी बैंक दर ८५ प्रतिशत, नीतिगत दर ७ प्रतिशत र निक्षेप संकलन दरलाई ५५ प्रतिशत कायम गरिएको छ । अन्तरबैंक कारोबारको भारित औसत ब्याजदर नीतिगत दरको तुलनामा २ प्रतिशतभन्दा बढी बिन्दुले तलमाथि भएमा रिपोरिभर्स रिपो बोलकबोल खुला हुने व्यवस्था मिलाइने छ । साथै, अन्तरबैंक कारोबारको भारित औसत ब्याजदर नीतिगत दरको तुलनामा ३ प्रतिशत बिन्दुभन्दा बढीले घट्न गएमा निक्षेप बोलकबोल खुला हुने व्यवस्था मिलाइने छ । खुला बजार कारोबारसम्बन्धी अन्य उपकरणहरू यथावत राखिनेछ । बैंक तथा वित्तीय संस्थाहरूको अन्तरबैंक दर ४ प्रतिशतदेखि ७ प्रतिशतको करिडोरभित्र कायम गर्ने मौद्रिक नीतिको विद्यमान सञ्चालन लक्ष्य रहेकोमा २०७९ असारमा यस्तो भारित औसत अन्तरबैंक दर ७ प्रतिशत रहेको छ । आर्थिक वर्ष २०७८७९ मा यस बैंकबाट रु९७०२ अर्ब ४१ करोड (कारोबारको आधारमा) तरलता प्रवाह भएको छ । यसअन्तर्गत रिपोमार्फत ४७६ अर्ब ३९ करोड, सोझै खरिदमार्फत ५५ अर्ब ९२ करोड र स्थायी तरलता सुविधामार्फत ९१७० अर्ब ११ करोड रुपैयाँ प्रवाह भएको छ । बैंक तथा वित्तीय संस्थाले कायम गर्नुपर्ने अनिवार्य नगद अनुपात (सीआरआर) लाई बढाएर ४ प्रतिशत पुर्याइने भएको छ । यसअघि ३ प्रतिशत कायम थियो । यो व्यवस्था अब बैंकहरूले २०७९ भदौ १ गतेदेखि लागू हुने गरी १ प्रतिशत बिन्दुले वृद्धि गरी ४ प्रतिशत पुर्याइने भएको हो । बैंक तथा वित्तीय संस्थाहरूले कायम गर्नुपर्ने वैधानिक तरलता अनुपात ( एसएलआर) लाई वृद्धि गरी २०७९ पुस मसान्तसम्ममा वाणिज्य बैंकहरूले १२ प्रतिशत, विकास बैंक र वित्त कम्पनीहरूले १० प्रतिशत पुर्याउनुपर्ने व्यवस्था गर्ने भएको छ । भुक्तानी प्रणालीलाई सहज र विश्वसनीय बनाउने उद्देश्यले सरकारी ऋणपत्रको धितोमा बैंक तथा वित्तीय संस्थालाई यस बैंकले उपलब्ध गराउने विद्यमान दैनिक तरलता सुविधा (आईएलएफ)लाई आवश्यकताअनुसार ओभरनाइट अवधिको बनाएर यस्तो सुविधा बैंक दरमा उपलब्ध गराइने भएको छ । बैंक तथा वित्तीय संस्थालाई अघिल्लो हप्ताको अन्त्यमा कायम रहेको सम्बन्धित संस्थाको स्वदेशी मुद्रामा रहेको कुल निक्षेपको १ प्रतिशतभन्दा बढी बक्यौता नहुने गरी यस बैंकले तोकेको ऋणपत्रको धितोमा अधिकतम ५ दिनसम्म अवधिको स्थायी तरलता सुविधा बैंक दरमा उपलब्ध गराइने छ । विद्यमान कार्यविधिमा आवश्यक संशोधन गरी यो व्यवस्था कार्यान्वयनमा ल्याइने भएको छ । यसैगरी, अन्तरबैंक बजार, दैनिक तरलता सुविधा, खुला बजार कारोबार र स्थायी तरलता सुविधाका माध्यमबाट आवश्यक तरलता व्यवस्थापन गर्न नसकेका बैंक तथा वित्तीय संस्थालाई सो संस्थाले माग गरेमा बैंक दरमा २ प्रतिशत बिन्दुले पेनाल दर थप गरी अन्तिम ऋण दाता सुविधा उपलब्ध गराइने भएको छ । यसैक्रममा अन्तिम ऋणदाता सुविधासम्बन्धी कार्यविधि जारी गरिने भएको छ । उत्पादनमूलक उद्योगलाई २ करोडको कर्जा, ब्याजदर आधार दरमा २ प्रतिशत बिन्दु मात्रै थपिने अब उत्पादनशील र व्यापारिक क्षेत्रमा जाने कर्जाको ब्याजदरमा भिन्नता ल्याइनेछ । हाललाई बैंक तथा वित्तीय संस्थाले खाद्यान्न उत्पादन, पशुपंक्षी, मत्स्यपालन, निर्यातजन्य र शतप्रतिशत स्वदेशी कच्चा पदार्थमा आधारित उत्पादनमूलक उद्योगका लागि २ करोडसम्मको कर्जा प्रवाह गरिने भएको छ । यस्तो कर्जामा ब्याजदर सस्तो गर्ने नीति लिएको छ । यस्तो शीर्षकमा सो सीमासम्मको कर्जा दिँदा ग्राहकले आधार दरमा अधिकतम २ प्रतिशत बिन्दुसम्म प्रिमियम थप गरी ब्याजदर निर्धारण गर्न पाउने भएका छन्् । निजी क्षेत्रलाई सूचना प्रविधि तथा औद्योगिक पार्क निर्माण गर्न कर्जा प्रवाह गर्दा आधार दरमा अधिकतम २ प्रतिशत बिन्दुले प्रिमियम थप गरी ब्याजदर निर्धारण गर्ने व्यवस्था मिलाइने छ । धितो कर्जा सीमा उपत्यकाभित्र ३० प्रतिशत र अन्य स्थानको ४० प्रतिशतसम्म कायम बैंक तथा वित्तीय संस्थाले घरजग्गा धितो राखी निश्चित प्रयोजन नखुलेका नयाँ अधिविकर्ष कर्जा, धितो कर्जा, सम्पत्ति कर्जा, व्यक्तिगत आवधिक कर्जा प्रवाह गर्दा कर्जा र सोको धितो सुरक्षणका फेयर मार्केट भ्यालुबीचको अनुपात काठमाडौं उपत्यकाभित्र बढीमा ३० प्रतिशत र अन्य स्थानको हकमा बढीमा ४० प्रतिशतसम्म कायम गर्नुपर्ने व्यवस्था गरिनेछ । निफ्रा (नेपाल पूर्वाधार विकास बैंक)लाई मर्जर गरिने नेपाल पूर्वाधार विकास बैक (निफ्रा)लाई मर्जर गरिने भएको छ । पूर्वाधार क्षेत्रमा लगानी गर्ने गरी स्थापित नेपाल पूर्वाधार विकास बैंकको लगानी क्षमता अभिवृद्धिका लागि पूर्वाधार क्षेत्रमा नै लगानी गर्ने गरी स्थापना भई सञ्चालनमा रहेका अन्य वित्तीय संस्थासँग मर्जर तथा प्राप्तिमार्फत चुक्ता पुँजी वृद्धि गर्न प्रोत्साहित गरिने बताइएको छ । पुनर्कर्जा तथा सहुलियतपूर्ण कर्जा सदुपयोगको अध्ययन गरिने पुनर्कर्जा सुविधालाई क्रमशः कम गर्दै २०८१ असार मसान्तसम्ममा सम्बन्धित कोषको मौज्दात बराबर हुने गरी उपलब्ध गराइने भएको छ । आर्थिक वर्ष २०७९८० को बजेट वक्तव्यमा उल्लिखित सहुलियतपूर्ण कर्जासम्बन्धी कार्यक्रमहरू सरकारबाट स्वीकृत कार्यविधिबमोजिम कार्यान्वयन गरिने भएको छ । उत्पादनमूलक क्षेत्रमा कर्जा प्रवाह बढाउने उद्देश्यले सञ्चालनमा रहेका पुनर्कर्जा सुविधा, सहुलियतपूर्ण कर्जा, विपन्न वर्ग कर्जालगायतका तोकिएको क्षेत्रमा कर्जा प्रवाह गर्नुपर्ने कार्यक्रमहरूको सदुपयोगिता र प्रभावकारिताका सम्बन्धमा अध्ययन गरिनेछ । स्टार्टअप व्यवसायमा कर्जा पहुँच बढाउन वैकल्पिक वित्तका स्वरूपहरूबारे अध्ययन गरिने भएको छ ।०० विदेशी मुद्रामा जारी गर्ने जमानत नेपाली मुद्रामै बैंक तथा वित्तीय संस्थाहरूले जारी गरेका विभिन्न भुक्तानी कार्डहरूबाट नेपालमा गरिने कारोबारको फछ्र्यौट नेपालभित्रै गर्न र यस प्रयोजनका लागि संस्थाले विदेशी मुद्रामा जारी गर्ने जमानतवण्ड नेपाली मुद्रामै जारीको वयवस्था गरिने भएको छ । मौद्रिक नीतिका विशेषता उत्पादनशील क्षेत्र, निर्यात र कोभिड महामारीबाट पुनरुत्थान हुन बाँकी अति प्रभावित क्षेत्रमा मात्र पुनर्कर्जा सुविधा उपलब्ध गराइने साना, घरेलु, लघु तथा मध्यम उद्यमहरूका लागि कर्जा पहुँच बढाइने विदेशी विनिमय सञ्चिति र तरलता व्यवस्थापनमा सन्तुलन मिलाइने कर्जालाई उत्पादनशील क्षेत्रमा प्रवाह गराइने पुनर्कर्जा सुविधालाई पुनरावलोकन गरिने । मुद्रास्फीतिभन्दा कम नहुने गरी नीतिगत दर निर्धारण गरिने विस्तृत मुद्रा प्रदायको वृद्धिदर १२ प्रतिशत र निजी क्षेत्रतर्फ जाने कर्जाको वृद्धिदर १२६ प्रतिशत कायम आर्थिक वृद्धिलाई सहयोग पुर्याउने ८ प्रतिशतको आर्थिक वृद्धिदर हासिल गर्ने र मुद्रास्फीतिलाई ७ प्रतिशतभित्र सीमित राखिने ७ महिनासम्मको वस्तु तथा सेवा आयात धान्न सक्ने विदेशी विनिमय सञ्चिति कायम राखिने पुनर्तालिकीकरण, ब्याज पुँजीकरण, लाभांश वितरणलगायतका नियामकीय व्यवस्थामा आवश्यक पुनरावलोकन मौद्रिक उपायमुल्य र विदेशी विनिमय सञ्चितिमा परेको चापलाई मध्यनजर आर्थिक स्थायित्वको लागि ब्याजदर करिडोरअन्तर्गतको दरहरूलाई १५ प्रतिशत बिन्दुले वृद्धि गरी बैंक दर ८५ प्रतिशत, नीतिगत दर ७० प्रतिशत र निक्षेप संकलन दरलाई ५५ प्रतिशत कायमतरलता व्यवस्थापनलाई थप प्रभावकारी खुला बजार कारोबार स्थिरीकरण कोषको व्यवस्थादैनिक तरलता सुविधालाई आवश्यकताअनुसार ओभरनाइट अवधिको बनाइ यस्तो सुविधा बैंक दरमा उपलब्ध गराइन अनिवार्य नगद अनुपात ४ प्रतिशतवैधानिक तरलता अनुपातलाई वृद्धि गरी वाणिज्य बैंकहरूले १२ प्रतिशत, विकास बैंक र वित्त कम्पनीहरूले १० प्रतिशत पुर्याउनु पर्ने वित्तीय क्षेत्र सुधार र नियमन व्यवस्था कर्जा पुनर्संरचना एवं पुनरतालिकीकरण, ब्याज पुँजीकरण, लाभांश वितरणलगायतका नियामकीय व्यवस्थामा आवश्यक पुनरावलोकन गरिने बैंकको चौथो रणनीतिक योजना तथा वित्तीय क्षेत्र विकास रणनीतिमा समावेश नीति तथा कार्यक्रमहरू प्रभावकारी रूपमा कार्यान्वयन गरिने २०८० साउनदेखि काउन्टरसाइकल क्यापिटल बफर कार्यान्वयनमा ल्याइने मर्जर तथा प्राप्तिसम्बन्धी छुट तथा सुविधा उपलब्ध हुने व्यवस्था मिलाइनेऋणपत्रलाई कर्जानिक्षेप अनुपात प्रयोजनका लागि स्रोतका रूपमा २०८० असार मसान्तसम्म गणना गर्न सकिनेठूला कर्जा उपभोग गर्दै आएका ऋणीहरूको पहिचान गर्ने ठूला ऋणीहरूले बैंकिङ प्रणालीबाट उपभोग गरिरहेको कर्जाको अनुगमनलाई थप प्रभावकारी बनाइने विद्यमान एकल ग्राहक कर्जासम्बन्धी सीमालाई पुनरावलोकन गरिने कर्जाको लागि सुरक्षण राखिएको सम्पत्तिको बीमा गराउँदा बीमा दाबीले कर्जा रकम खाम्ने गरी बीमा गराउनुपर्नेअधिकतम ५ करोडसम्म कर्जा उपयोग गरेका उद्यम व्यवसायहरूले २०७९ असार मसान्तसम्म तिर्नुपर्ने कर्जाको सावाँ तथा ब्याज २०७९ असोज मसान्तसम्म भुक्तानि गरेमा पेनाल ब्याज लिन नपाउने व्यवस्था गरिने उत्पादनशील र व्यापारिक क्षेत्रमा जाने कर्जाको ब्याजदरमा भिन्नता ल्याइने बैंक तथा वित्तीय संस्थाले खाद्यान्न उत्पादन, पशुपंक्षी, मत्स्यपालन, निर्यातजन्य र शतप्रतिशत स्वदेशी कच्चा पदार्थमा आधारित उत्पादनमूलक उद्योगका लागि २ करोडसम्मको कर्जा प्रवाह गर्दा आधार दरमा अधिकतम २ प्रतिशत बिन्दुसम्म प्रिमियम थप गरी ब्याजदर निर्धारण गर्न पाउने व्यवस्था गरिने निजी क्षेत्रलाई सूचना प्रविधि तथा औद्योगिक पार्क निर्माण गर्न कर्जा प्रवाह गर्दा आधार दरमा अधिकतम २ प्रतिशत बिन्दुले प्रिमियम थप गरी ब्याजदर निर्धारण गर्ने व्यवस्था मिलाइने घरजग्गा धितो राखी काठमाडौं उपत्यकाभित्र बढीमा ३० प्रतिशत र अन्य स्थानको हकमा बढीमा ४० प्रतिशतसम्म कर्जा लिन सकिने शेयर धितो राखी प्रवाह हुने मार्जिन कर्जाको एकल ग्राहक सीमा एउटै बैंकबाट १२ करोडसम्म लिन पाइने ग्रीन फाइनान्सिङलाई प्रोत्साहन गर्न हरित वण्ड निष्काशन गर्ने, विदेशी विनिमय व्यवस्थापन विदेशी लगानी आप्रवाहलाई थप स्वचालित गर्न विदेशी लगानी तथा विदेशी ऋण व्यवस्थापन विनियमावली, २०७८ मा आवश्यक संशोधन गरिने बाह्य मुलुकबाट विदेशी मुद्रामा ऋण परिचालन गर्ने कार्यलाई सहजीकरण गर्न डेरिभेटिभ्ससम्बन्धी विद्यमान नीतिगत व्यवस्थामा पुनरावलोकन नेपाल भित्रिने विप्रेषण आप्रवाहको दायरा फराकिलो पार्न विप्रेषणसम्बन्धी विद्यमान व्यवस्थामा पुनरावलोकन गरिने बैंकिङ भुक्तानी उपकरणमा विद्यमान विभिन्न विद्युतीय तथा डिजिटल कार्ड धारकले विदेशी बैंकबाट जारी यस्तै कार्डबाट नेपाली बैंक तथा वित्तीय संस्थाले जारी गरेको कार्डमा विप्रेषण प्राप्त गर्न सक्ने गरी आवश्यक नीतिगत व्यवस्था गरिने सूचना प्रविधिलगायतका सेवा निर्यात गरी परिवत्र्य विदेशी मु्द्रा भिœयाउने कार्यलाई प्रोत्साहित गर्न आवश्यक नीतिगत व्यवस्था गरिने केही वस्तुहरूको आयातको लागि प्रतीतपत्र खोल्दा नगद मार्जिन राख्नुपर्ने विद्यमान व्यवस्थालाई क्रमिक रूपमा पुनरावलोकन गर्दै लगिने विदेशी मुद्रा बजारमा हुने जोखिम व्यवस्थापन गर्न नेपाल राष्ट्र बैंकले वाणिज्य बैंकहरूसँग यूएसडी तथा नेपाली रुपैयाँ स्वाप गर्ने सम्बन्धमा आवश्यक अध्ययन गरिने"
विश्वका ५६ करोड ८६ लाख बढीमा कारोना संक्रमण,"काठमाडौं : विश्वभरका ५६ करोड ८६ लाख ९६ हजार ६७५ जनामा कोरोना संक्रमण पुष्टि भएको छ। जोन्स हप्किन्स युनिभर्सिटी प्रणाली विज्ञान र इन्जिनियरिङ केन्द्रले गरेको सर्वेक्षणबाट उक्त डाटा सार्वजनिक भएको हो। सो केन्द्रले कोभिड१९ बाट विश्वका सबैभन्दा बढी प्रभावित देशको विवरण प्रकाशन गरेको छ । शनिबार प्रकाशित विवरणमा विश्वमा कोरोना सङ्क्रमित बिरामीको सङ्ख्या ५६ करोड ८६ लाख ९६ हजार ५ सय ७५ पुगेको देखाइएको छ । सो विवरणअनुसार सबैभन्दा बढी संक्रमित अमेरिकामा रहेका छन्। अमेरिकाका ९ करोड ३ लाख ५ ८ हजार ९८८ जनामा संक्रमण पुष्टि भएको छ। त्यस्तै दोस्रो स्थानमा बढी संक्रमित देखिएको देश भारत हो। भारतमा ४ करोड ३८ लाख ४७ हाजार ६५ जनामा संक्रमण देखिएको छ। त्यस्तै जोन्स हप्किन्स युनिभर्सिटी प्रणाली विज्ञान र इन्जिनियरिङ केन्द्रका अनुसार त्यसपछि संक्रमित बढि भएका देशहरु र तिनको क्रमश: फ्रान्समा ३ करोड ३६ लाख २१ हजार ३१०, ब्राजिलमा ३ करोड ३५ लाख ५५ हजार ५२६ संक्रमित रहेका छन्। कोरोना संक्रमितको संख्या जर्मनीमा ३ करोड २३ लाख ९१ हजार २२, बेलायतमा २ करोड ३४ लाख २२ हजार ७११, इटालीमा २ करोड ५३ लाख ९ हजार १६, दक्षिण कोरियामा १ करोड ९० लाख ७७ हजार ६५९, रूसमा १ करोड ८२ लाख ४७ हजार ७७० रहेको छ।"
अमेरिकी राष्ट्रपतिको स्वास्थ्यमा सुधार हुँदै,"वासिङटन : कोभिड१९ संक्रमित राष्ट्रपति जोसेफ बाइडेनको स्वास्थ्यमा क्रमशः सुधार भइरहेको छ। राष्ट्रपति कार्यालयका अधिकारीहरूका अनुसार बाइडेनले दिनको आठ घण्टाभन्दा बढी समय काम गरिरहेका छन्। शुक्रबार उनले आफ्नो शीर्ष आर्थिक टोलीसँग भिडियो कन्फरेन्समार्फत कुराकानी गरेका थिए। त्यसबखत उनले आफ्नो स्वास्थ्यमा क्रमिक सुधार आइरहेको बताएका थिए। उनलाई खानमा पनि अरूची छैन। प्लेटमा रहेका खानेकुराका केही टुक्रा आफ्ना सहयोगीहरूलाई देखिउँदै उनले आफूलाई खान मन नलाग्ने समस्या नभएको बताएका थिए। कानुनी दस्तावेजहरूमा हस्ताक्षर गर्नुका साथै उनले सुरक्षा निकाय र गुप्त सूचना प्रवाह गर्ने संयन्त्रहरूबाट टेलिफोनमा जानकारी लिएका थिए। 'उनी अझै पनि राष्ट्रपतिको काम गरिरहेका छन्, बन्द हुँदैन,' राष्ट्रपति कार्यालयका सञ्चार संयोजक करिन जीन पियरले भने।"
ललितपुरको उकी,"भोलिपल्ट साइकल चढेर सुन्दरताको सहर पाटन अर्थात् ललितपुर गयौंं । छ महिनाको यात्रापछि एउटा जादुमयी, स्वच्छ, र अलग ठाउँ पाउने आशा मनमा प्रबल थियो । तर ससाना साँघुरा गल्लीहरूमा कुखुरा र कुकुरले गरेका दिसाका थुप्राबीच बाटो बनाउँदै हिँड्यौं । विस्तारै हामीलाई थाहा भयो कि हाम्रा अपेक्षाहरू एकपल्ट फेरि वास्तविकतासँग टकराएर चर्कने स्थितिमा छन् । पाटन चर्केका मोहडा भएका घरहरूको एउटा खुल्ला प्रान्तीय पुरानो बजार थियो । जसको प्राचीन सुन्दरता हिमालीे गरिबीको दुर्गन्धित तहहरूमुनि थिचिएको थियो । आआफ्ना साइकलबाट खानेकुरा बेच्ने स्टलहरू नजिकैको सानो चोकमा ओल्र्यौं । बजार घुम्न जान भाडाका साइकल राख्ने ठाउँ खोज्यौं । काठमाडौंमा साइकलपसले साहुजीले प्रायः नेपाली हिँड्न मन पराउँदैनन् भन्ने कुरा नबिर्सनू भन्ने चेतावनी दिएका थिए । अब के गर्ने ? भन्ने दोधारमा बसिरहेका बेला चलाख ठिटो लजाउँदै खालीखुट्टाले साथीबाट अलग्गिएर हामीतिर आयो । उसको सिँगाने नाकलाई एउटा हातेरुमालको आवश्यकता थियो । एकातिर ढल्केको उसको गोलो तर रङ खुइलेको टोपीले उसलाई अलि छट्टु केटोजस्तोे भान गराउँथ्यो । जब हामी नजिकै पुग्यौं, तब उसले सुमधुर मुस्कान दिँदै हाम्रो स्वागत गर्यो । गर्र, गर्र, उसले भन्यो र हतारिँदै थप्यो, ग, ग, गर्र, बर्र, इक, इक, बर्र । हाम्रो अलमल्ल परेको अनुहार देखेर उसले अर्को एउटा पाइला अघि सार्यो, गर्र, बर्र, इक, बबबगगगररर ! त्यो जुनसुकै बोली भए पनि कम्तीमा आधा दर्जन भाषाको मिश्रणजस्तोे सुनिन्थ्यो । पक्कै पनि त्यो केटाले हामीलाई केही भन्न खोजिरहेको थियो । साइकलको ह्यान्डल समाउँदै उसले साइकल मदेखि पर तान्न थाल्यो । भवननजिकै रहेको पर्खालतिर ऊ लम्क्यो र पर्खाललाई हातले थप्थपाउन थाल्यो । गर्र, बर्र, इक, गर्र, उसले जिद्दी गर्यो । अवश्य पनि केटाले हाम्रो समस्या बुझिसकेको थियो । सल्लाह दिन अघिसरेको थियो । साइकल पर्खालमा अडेस लगाएर राख्दा सुरक्षित हुन्छ भन्ने कुरो उसको अनुहारको हाउभाउबाट देखिन्थ्यो । अरू कुनै उपाय नहुँदा हामीले पनि त्यसै गर्यौं । म पुरानो ढाँचाको सिक्रीले साइकल बाँध्न तल निहुरिएको मात्र के थिएँ, एक्कासि उसको अनुहार मेरो खुट्टाबीच देखापर्यो । गर्र, गर्र ऊ भुत्भुतायो र मेरो सुरुवाल तान्यो । मेरो हातको साँचो खोस्यो र खिया लागेको ताल्चा मार्न थाल्यो । त्यसपछि ऊ मेरी श्रीमतीको साइकलमाथि पनि जाइलाग्यो । यो पालि अलि बढी समय लागे पनि आफूले सुरु गरेको काम पूरा गरेर नै छाड्ने अठोटमा ऊ थियो । इक, इक, गर्र, गर्र गर्दै उकीले मेरो कानमा बड्बडायो । अनि जोडजोडले हाँस्न थाल्यो । अनौठो यो संसार हाम्रो वरिपरि एउटा जादुमयी चर्खाजस्तै घुम्यो । संसारभरिको सबैभन्दा हर्षित बच्चा ऊ नै देखिन्थ्यो । गर्र, बर्र ऊ आफ्नो पौरखमाथि बड्बडायो । उसको हातमा रहेको साँचो लिन मैले हात लम्काएँ तर विरोधको टाउको हल्लाउँदै उसले आफ्नो ढाड पछाडि साँचो लुकायो । हतारहतार मतिर लम्क्यो । बडो सिपालु पाराले मेरो सुरुवालको खल्तीमा माथिबाटै फ्वात्त साँचो खसाल्यो । अन्त्यमा, पाइला पछिल्तिर सार्यो । पालैपालो हामीलाई नियाल्दै ऊ अनुमतिको पर्खाइमा उभियो । मुसुक्क हाँसें र उसको चिउँडोमुनि औंलाले सुम्सुमाएँ । पहिले त उसले सुन्नेगरी राहतको सास फेर्यो । खुसी र हाँसोकोे त्यो गद्गदी जुन कम्तीमा पनि हावाको आधा दर्जन वेगसंँगै बहिरहेको थियो । तिम्रो नाम के हो ? ऊ शान्त भएपछि सोधें । उसले केही प्रतिक्रिया जनाएन । ऊ त्यहाँ के हुँदैछ भन्ने पत्तो लगाउन हुर्रिदै आएका साथीलार्र्ई हामीसँग चिनाउन व्यस्त थियो । प्रश्न दोहोर्याएँ, तर कुनै प्रतिक्रिया आएन । मेरी श्रीमतीलाई लाग्यो कि त्यो केटो बोल्न समस्या भएको हुनसक्छ । विस्तारै ओठहरू चलाउँदै सोधे, तिम्रो नाम के हो ? उसका आँखाहरू धमिलियो । उसले मलाई बुझ्न सकेन र मलाई रिझाउन पनि सक्दैन भन्ने कुराले ऊ झन् आत्तियो । ऊ आफ्ना साथीतिर फक्र्यो तर तिनीहरू पनि उही अवस्थामा थिए । एउटा चलाख ठिटीले अकस्मात् बुझी । उकी ऊ चिच्याई आफ्नो सानो सिंँगाने नाक भएको साथीलाई देखाउँदै । बल्ल ठिटोले राहतको सास फेर्यो र हर्षले गड्गडायो, गर्र, गर्र, इक, इक ! एक्कासि झ्वाट्टै मेरो हात तान्यो र चोकपारि लग्यो । हामीलाई दृष्यहरू देखाउने सुरमा ऊ थियो । ऊ ज्यादै उत्सुक भयो र हावामा ती ससाना औंलाहरूले पेगोडा, काठमा कुँदिएका बुट्टाहरू र मूर्तिहरूको चित्र कोर्न थाल्यो । बुर्लुक बुर्लुक खरायोजस्तै उफ्रँदै छेउको घुमाउरो गल्ली हुँदै मुख्य चोकमा पुर्यायो । सोचेको र देखेको भन्दा ज्यादै सुन्दर र भव्य मन्दिरहरू चोकमा थिए । दृष्यहरू जीवन्त भएर उभिए । गर्र, गर्र, इक, इक, अचानक भावुक अनि गर्वका साथ अस्पष्ट भाषामा गड्गडाउँदै, हिँड्दै, देखाउँदै ठिटाले ती दृष्य देखाउन र बुझाउन थाल्यो । मानौं यो सम्पूर्ण सुन्दरताको स्वामी ऊ नै थियो र यी सम्पूर्ण दृष्य सौगातका रूपमा पस्कँदै थियो । उसलाई पछ्याउँदै एक भवनबाट अर्को भवन हँुदै चोकको डिलैडिल हिँड्यौं । बीचबीचमा रोक्दै आकर्षक गुम्बा, खम्बा र काष्ठकलाप्रति ऊ हाम्रो ध्यानाकर्षण गराउँथ्यो । आफ्नो यो नौलो भूमिकामा गर्व गर्दै अत्याधिक खुसीले ऊ गडगडायो । हामीले कतै झर्काे त मानेका छैनौं भन्ने कुराले बेलाबेलामा चिन्तित हुन्थ्यो । त्यसैले बेलाबेला सुटक्क हाम्रो अनुहार नियाल्थ्यो । हाम्रो अनुहारमा निराशाको झल्कोमात्र देखे पनि ऊ आफ्नो निधारमा हातका औंलाहरूले हान्न थाल्थ्यो । तुरुन्तै छेउको कुनामा रहेको मूर्तिकलाका नमुनाहरूप्रति ध्यानाकर्षण गराइहाल्थ्यो । भत्केको पर्खाल या झ्याल नै किन नहोस्, उसलाई खुसी पार्न जे देखाए पनि हामी प्रशंसाको भाव देखाउँथ्यौं । विस्तारै पत्तो पायौं कि उकीको सौहाद्र्रता पूर्णरूपमा निःस्वार्थ थिएन । गाइड टुरको अन्त्यमा एक दुई रुपैयाँ पाउने आशामा ऊ थियो । एउटा आधा बाहुला भएको कमिज, पुरानोे थोत्रो सुरुवाल लगाएको ऊ कन्जुसभन्दा कन्जुस पर्यटकको पनि सहानुभूति पाउन सक्थ्यो । हामी एकल सिपाहीले पहरा दिइरहेको राजकीय स्नानगृह चोकभित्र छिर्यौं । उकी र पहरेदार साथी थिए । गर्र, वर्र केटाले भन्यो । उकी एकछिन सिपाही अगाडि उभियो र चिन्तित मुद्रामा सलामी ठोक्यो । सिपाही हेर्दा केटाभन्दा केही वर्ष जेठो देखिन्थ्यो । उसले मुसुक्क मुस्कुराउँदै सलामी फर्कायो । स्नानगृहको संक्षिप्त भ्रमणपछि एकैछिन आराम गर्यौं । प्रवेशद्वार नजिकैको खाली पेटीमा बस्यौं । केही बेरअघि श्रीमतीले केरा किनेर ल्याएकी थिइन् र उकीलाई पनि खान आग्रह गरिन् । केटो अक्मकियो । केरा खान दिएको हो कि होइन उसले बुझेन । ऊ हाँस्यो, गम्भीर भयो । पुनः हाँस्यो । गर्र, बर्र, बर्र अन्त्यमा विस्तारै उसले हाम्रो इसारा बुझ्यो र एक कोसो केरा तान्यो । उसले केरालाई सुरुवालको इँजारघरमा घुसायो । क्षमा भावको मुस्कानमा केरापछि खान राखेको कुरो व्यक्त गर्यो । त्यो मनोभावलाई श्रीमतीले बुझेर तुरुन्तै अर्को एक कोसो केरा उसलाई दिइन् । पहिले त त्यो केरालाई पनि पछाडि तुनामा झुन्डाउन खोज्दै थियो । मन परिवर्तन गर्यो र केरालाई ओल्टाइपल्टाइ हातैमा खेलाउन थाल्यो । मानौं, ऊ केरालाई खाऊँ कि नखाऊँ भन्ने दोधारमा थियो । अथवा हामीलाई यस्तो लागेको हो । सायद श्रीमतीले मनसायलाई बुझी । हातबाट केरा खोसेर बोक्रा छोडाई दुई टुक्रामा भाँचिदिई । अनि ती दुवै टुक्रा केरालाई उसको हातमा राखी दिई । अब ऊसँग अरू कुनै विकल्प थिएन । दुवै हातमा एकएक टुक्रा केरा समाउँदै उन्मुक्त खुसीले ऊ केरा खान थाल्यो । नचाहँदा नचाहँदै पनि दुवै टुक्रा केरालाई पालैपालो टोक्दै खान थाल्यो ऊ । सकिएपछि हातका औंलाहरू चाट्दै हर्षित क्षणकोे आनन्द लियो । त्यसपछि उसले इँजारघरमा घुसारेको केरा तान्यो । अलौकिक मुस्कानसंँगै ध्यानमग्न भयो । अन्त्यमा केरालाई पुनः उही ठाउँमा घुसार्दै उसले घोषणा गर्यो, गर्र, गर्र, वर्र, इक, इक, वर्र । यसको अर्थ सायद हामीले भविष्यको पनि विचार गर्नुपर्छ भन्ने थियो । जब हामी हिँड्न उठ्यौं, केरा उसको सुरुवालको भित्री भागबाट तिघ्रामा ठोकिँदै भुइँमा झर्यो । हामीले हाँसो रोक्नै सकेनौं । केही क्षणको अप्ठ्यारोपछि केटो हामीसंँगै हिँड्यो । यो हर्षित अवसरमा आफूले भाग लिने मौका पाएकोमा आफूलाई भाग्यशाली मान्दै अत्यन्तै खुसीले हाँस्यो । साइकल चढेर मङ्की टेम्पल गयौं । उकीलाई मन्दिरको सुनौलो गुम्बा यति धेरै मन पर्यो कि दस मिनेटसम्म हेरेको हेर्यै गर्यो । बाँदरहरू देखेर ऊ अत्यन्तै खुसी भयो । तर जब तीमध्ये एउटा बाँदर आफ्नो समूहबाट छुट्टिएर ऊतिर आयो । उकी आत्तिँदै चिच्चायो र हत्त न पत्त मलाई छाँद हाल्यो । स्वयम्भूको उकालोमुन्तिर साइकलहरू राखेका थियौं, त्यहाँ पुगेपछि मात्र बल्ल उसले हँसिलो अनुहार बनायो । केरा टिप्दै ऊ सिपाहीतिर फक्र्याे । गर्र, गर्र, इक ? उसले चोकपारि औंल्याउँदैै सिपाहीसँग सोध्यो । सिपाहीले टाउको हल्लाएर अनुमति दिनेबित्तिकै उकी चोकपारि दौड्यो । एउटा काठको टुक्रामुनि केरा लुकायो । त्यसपछि हतारहतार आयो, हात तान्दै हामीलाई प्र्रस्थान दिशातिर लग्यो । अचानक सिपाहीले मौनता भंग गर्योे । आमाबुवा छैन, उसले भन्यो, घर आगोले खायो, उहाँहरू त्यसैमा पर्नुभयो उकीको एक भाइ र दुइटी बहिनी छन् । ऊ कहाँ बस्छ ? श्रीमतीले सोधी । जहाँ पनि सिपाहीले जवाफ दियो । कहिलेकाहिँ धेरै जाडो भएन भने उसले यतै रात बिताउँछ । ऊ मन्दिरहरूमा, बजारमा र सडकका पेटीहरूमा सुत्छ । पुनः दृष्य हेर्नतिरै लाग्यौं । विस्तारै थाहा पायौंैं कि हामीले हेर्न सक्ने अधिकांश कुरा हेरिसकेका रहेछौं । केटाको उत्सुकता पनि हराउन थालिसकेको थियो । ऊ थकित र निन्याउरो देखिन थाल्यो । आफ्नो पारिश्रमिकको प्रतीक्षामा थियो ऊ । ताकि ऊ साथीतिर फर्कन सकोस् । उसलाई दस रुपैयाँको नोट दियौं । उसको अनुहारको रङ उड्यो । उसको सम्पूर्ण जिउ नै काम्न थाल्यो । उसले नोटलाई देखाउँदै अचम्म मानेर सोध्यो, गर्र, वर्र, इक ? हो टाउको हल्लाउँदै भन्यौं, नोट तिम्रै हो । उसलाई अझै विश्वास लागिरहेको थिएन । हो, तिम्रै हो । राखे हुन्छ विश्वास दिलाउन खोजिरहेका थियौं । अर्को दस रुपैयाँ दियौं । गर्र, वर्र, गर्र, ? उसले दोहोर्यायो । अब ऊ झन् दोधारमा पर्यो । हो । दुवै नोट तिम्रै होे, राखे हुन्छ । हर्ष र कृतज्ञताको मिश्रणले उसको अनुहार प्रफुल्लित भयो । ऊ दुवै हातमा एक एकवटा नोट उचाल्दै चोकभरि नाच्दै हिँड्यो । उसका चकित साथीहरूलाई आफ्नो पदक देखायो । तिनीहरू उसको वरिवरि घुम्दै, बाटोभरि नाच्दै र गर्वका साथ चिच्याउँदै सुनाउन थाल्यो । ती सबैलाई जो सुन्न चाहन्थे कि उकीले आज कति आर्जन गर्यो ? उसले सुनायो । मान्छेहरूले मुस्कुराउँदै भाग्यशाली केटाको टाउकामा सुम्सुमाए । टोपी खस्छ कि भन्ने डरले ऊ टोपीलाई पटकपटक मिलाउँथ्यो । चुपचाप साइकलमा चढ्यौं र त्यहाँबाट हिँड्यौं । सहरदेखि एक किलोमिटर पर रहेको ठाडै ओरालो पुग्यौं । आधा बाटामा पुग्दा सास फुल्यो । साइकलबाट ओल्यौंं । दस मिनेटपछि पहाडको टुप्पामा चढ््यौं र अन्तिमपटक बिदाइ दृष्टिले पाटनलाई हेर्यौं । हाम्रा केही पाइला पछाडि सडकको बीचमा थकित आत्मग्लानि र विरोधले रातोपिरो भएको सानो त्यो बोल्न नसक्ने केटो उभिरहेको थियो । उसको अपत्यारिलो व्यवहारदेखि हामी खुसी हुन्छौं या रिसाउँछौं ? प्रतिक्रियाका लागि पालैपालो हामीलाई हेर्दै उभिरह्यो । गर्र, गर्र, ग, ग, इक, गर्र, उसले बुझाउने प्रयास गर्यो । उसको आँखाको प्रार्थनापूर्ण हेराइ विस्तारै उदासीनतामा बदलियो । ऊ थकित भइसकेको थियो । पसिनाले भिजेका उसको घुर्मैलो कपाल टोपीमुनिबाट बाहिर निस्केको थियो । जाने र बुझेसम्मका सबै इसारामा सम्झाई पुनः पाटन फर्काउने प्रयास गर्यौं । काठमाडौं धेरै ठूलो सहर छ, ऊ त्यहाँ हराउन सक्छ । हामी भारत जाँदैछौं । उसको हेरविचार गर्न सक्दैनौं भनेर उसलाई सम्झायौं । तर उसलाई लाग्यो कि हामी उसलाई पन्छाउँदै छौं । एक्कासि उसको अनुहार उज्यालो भयो । मानौं उसले केही सम्झ्यो र ऊ मतिर कुद्यो । टोपी फुकाल्यो र त्यसलाई डस्टर बनाएर मेरो जुत्ता सफा गर्न थाल्यो । त्यसपछि उसले श्रीमतीको अगाडि बसेर उनको चप्पल पुछ्न थाल्यो । अन्त्यमा, आफ्नो टोपी उल्टायो र साइकलको क्रोमलाई पुछ्न थाल्यो । सरी हामीले भन्यौं, तिमीले फर्केर जानैैपर्छ । बुर्लुक्क उफ्रेर साइकल चढ्यौं र हिँड्यौं । पछ्याउँदै आइरहेका ती ससाना खुट्टाका अथक पदचापले हाम्रो मुटुलाई नै पल्टाइदियो । यस्तो पनि हुनसक्छ भन्ने कुरो ठिटालाई पक्कै पनि पहिले नै थाहा थियो । ऊ हामीसम्म नआइपुगुन्जेल त्यहीँ पर्खिबस्यौं । ऊ आइपुगुन्जेल यति धेरै थकित भइसकेको थियो कि उसका खुट्टाहरूमा उभिने तागत नै बाँकी थिएन । ऊ रुख ढलेझैं धुलैधुलोले युक्त जमिनमा ढल्योे । उसमा रत्तिभर शक्ति थिएन । मात्र खुसीले बरर्बराइरह्यो, गर्र, बर्र, इक । उसलाई साइकलको अगाडि डन्डीमा राखें । हामीहरू काठमाडौंतिर हिँड्यौं । उसले आफ्नो टाउको पछिल्तिर घुमाएर मलाई हेर्यो । उसका आँखाहरूमा कृतज्ञता र राहत छर्लंग झल्किरहेकोे थियो । यतिमात्रै कहाँ हो र ? पवित्र माया पनि झल्किरहेको थियो, जसले झस्कायो । एकचोटि फेरि ऊ खुसीको हाँसोमा गड्गडायो । हाम्रो उद्देश्य उसलाई काठमाडौं लाने, दृष्यहरू देखाउने, खानेकुरा किन्ने र साँझपख पाटन नै फर्काउने थियो । तर, उसको ठूलो सहरमा बस्ने रहर यति धेरै थियो कि हामीले उसलाई एक रात त्यहीँ राख्ने निधो गर्यौं । होटेलमा लग्यौं । नुहाउन बाथटबमा पानीको प्रबन्ध मिलाइदियौं । लुगाहरू फुकाली बाथटबभित्र राखिदियौं । पहिले त ऊ डरायो र बाथटबबाट बाहिर निस्कने कोसिस गर्यो तर पछि विस्तारै ऊ शान्त भयो । नौलो अनुभवको आनन्द लिन थाल्यो । खुसीले रमाउँदै, चिच्याउँदै पानीसंँग छयापछयाप खेल्न थाल्यो । बाथरुम जताततै छयाप्छयाप्ती पानी नै पानीले भरियो । हामीले नजिकैको बजारमा उसलाई लग्यौं र एउटा नयाँ सुरुवाल, कमिज र नरम छाला भएको चप्पल किनिदियौं । उसको अनुहारमा एउटा शौम्य सम्मानको अनुभूति थियो । यस नौलो पहिरनमा उसले आफूलाई आफैंबाट अपरिचित पायो । जब पसलको कुनामा रहेको डस्टबिनमा साहुजीले उकीका ती पुराना थोत्रा फाटेका लुगा फाल्यो तब उकीले कडा विरोध जनायो, गर्र, बर्र, इक, इक । उसले ती पुराना कमिज र सुरुवाललाई डस्टबिनबाट टिप्यो । बेर्दै एउटा पोको बनायो र कसेर आफ्नो छातीमा टाँस्यो । ग, ग, बर्र, गर्र ऊ बर्बरायो । यो अद्भूत संसार, जहाँ उसले आफूलाई पाएको थियो । विस्तारै यसले नै उसलाई तर्साउन थालेको थियो । यिनै पुराना लुगा नै उसको विगतलाई जोड्ने एकमात्र माध्यम थियो । साँझपख उसलाई चाइनिज रेस्टुरेन्टमा लग्यौं । पहिले त उसलाई विश्वास नै भएन कि हाम्रो अगाडि राखेका ती ताता भाँडाहरू साँच्चिकैका हुन् कि होइनन् । उसले प्रत्येक भाँडालाई सावधानीपूर्वक औंलाले छोयो । म र श्रीमती खाना खान थाल्यौं । ऊ विश्वस्त थियो कि ती भाँडा केवल हाम्रा लागि मात्र थिए । श्रीमतीले उसको प्लेटमा केही खाना राखिदिई, तबमात्र उसमा चम्चा उठाउने आँट आयो । खाना खान थालेपछि उसलाई केहीले पनि रोक्न सक्दैन थियो । चम्चालाई चक्कुजस्तै समाउँदै खानालाई मुखतिर लान खोज्यो । मुख ठीक ठाउँमै भए पनि उसले त्यसलाई धेरैचोटि गुमायो । यसै प्रयासमा उसको अनुहार चाउचाउ र त्यसको रसले लत्पतियो भने उसको नयाँ कमिज र सुवालमा पनि चुहिरहेको थियो । तेस्रोपल्टको प्रयासमा ऊ अचानक थकित भयो । चम्चा हातबाट खस्न नपाउँदै टेबलमै घोप्टो परेर सुत्यो । उसलाई बोकेर होटेलमा लग्यौं । लुगा फुकालिदियौं, हातमुख धोइदियौं र खाटमा सुताइदियौं । ऊ मस्तसंँग निदायो । मध्यरातमा ब्यँुझियो । ग, ग, गर्र, गर्र, इक त्रसित हुँदै ऊ हड्बडायो । ऊ कहाँ थियो, उसलाई केही पत्तोे थिएन । उसका ती ससाना औंलाले वरिपरिको वातावरणलाई छामछाम छुमछुम गर्न थाले । औंलाहरूले हात फेला पारे, तिनीहरू एकैछिन रोकियो । पुनः दोहोरिए । तिनीहरूले मेरो नाडी, जेठी आंैला, बूढी औंलालाई छामे । अलि अप्ठ्यारो मान्दै उसले मेरो बूढी औंलालाई जोडसंँग थिच्यो । जब उसको अनुहार सर्दैसर्दै मेरो नजिक आयो, उसको मुखबाट चाइनिज फुड गनाइरहेको तातो सास आयो । इक, इक, गर्र, गर्र । भोलिपल्ट बिहान काठमाडौं घुमाउन लग्यौं । दरबारमार्गमा तीनवटा सजिएका हात्ती मुख्य द्वारबाट बाहिर निस्किँदै थिए । त्यो देखेर उकी हर्षले चिच्चायो र त्यसैको पछिपछि दौड्यो । हामी उकीलाई पछ्याउन थाल्यौं । काठमाडौंको बीचबजारमा हिँडिरहेका थियौं, एक्कासि ऊ हावातालमा दौड्यो, उफ्य्रो र हातहरू हल्लाउँदै यताउता इसारा गर्न थाल्यो । हाँस्दै, बुझाउँदै र अचम्म मान्दै उल्टै उसले नै काठमाडौंका दृष्यहरू देखायोे । गर्र, बर्र, इक ! हड्बडाउँदै हावामा पाखुराहरू विक्षिप्त पाराले हल्लायो । बच्चाहरूले उसलाई चिने र हर्ष र उल्लासले चिच्चाउँदै ऊतिर दौडँदै स्वागत गरे । साइकलबाट ओर्लिन नपाउँदै हामीलाई चारैतिरबाट घेरिहाले । उकीको नयाँ कमिज, सुरुवाल र चप्पललाई बच्चाहरू सुम्सुमाउन चाहन्थे । यो देखेर उकीले चाइनिज रेस्टुरेन्टमा गरेकोे व्यवहार झट्ट सम्झें । साथीहरूले ऊप्रति गरेको माया र प्रशंसाले ऊ गद्गद् भयो । आफ्नो सफलतामा ऊ गर्वले गमक्क पर्यो । व्यवहारमा भने ऊ अलिकति पनि कपट थिएन, उही पहिलेजस्तै चञ्चल र मैत्रीभाव थियो । रिक्सा भाडामा लियौं । जब रिक्साचालकले सजिएको रिक्सालाई भिडबाट बाहिर निकाल्यो, उकी चिच्चायो र उसलाई बाटो देखाउन थाल्यो । कुनै कुराले अपर्झट आक्रमण गरेझैं ऊ काम्न थाल्योे । रिक्साबाट नखसोस् भनेर उसलाई अठ्याइराख्यौं । इक, इक, गर्र, गर्र गर्दै उसले मेरो कानमा बड्बडायो । अनि जोडजोडले हाँस्न थाल्यो । अनौठो यो संसार हाम्रो वरिपरि एउटा जादुमयी चर्खाजस्तै घुम्यो । संसारभरिको सबैभन्दा हर्षित बच्चा ऊ नै देखिन्थ्यो । एउटा अर्को रात उसले हामीसंँग बितायो । भोलिपल्ट साइकल चढेर मङ्की टेम्पल गयौं । उकीलाई मन्दिरको सुनौलो गुम्बा यति धेरै मन पर्यो कि दस मिनेटसम्म हेरेको हेर्यै गर्यो । बाँदरहरू देखेर ऊ अत्यन्तै खुसी भयो । तर जब तीमध्ये एउटा बाँदर आफ्नो समूहबाट छुट्टिएर ऊतिर आयो । उकी आत्तिँदै चिच्चायो र हत्त न पत्त मलाई छाँद हाल्यो । स्वयम्भूको उकालोमुन्तिर साइकलहरू राखेका थियौं, त्यहाँ पुगेपछि मात्र बल्ल उसले हँसिलो अनुहार बनायो । जब उसलाई उचालेर साइकलको डन्डीमा राखें, गर्र, वर्र, इक, इक खुसी हुँदै उसले भन्यो । धुलो बाटामा पुग्यौं । उकीले यसलाई चिन्या नचिनेझैं गर्यो । पाटन फर्काउँदै छौं भन्ने थाहा पायो । त्यो सानो साँगुरो गल्लीमा छिरेपछि मात्र उसले चिरपरिचित दृष्यहरूलाई चिन्न थाल्यो । ऊ आश्चर्यचकित भयो कि उसको पुरानो संसार ज्यूँकात्यूँ थियो । जब हामी मुख्य बजारको चोकमा पुग्यौं, उसले टाढैबाट आफ्ना साथीहरूको समूहलाई चिन्यो । चर्चित स्लोभेनियन कथाको नेपाली अनुवादक युयुत्सु आरडी शर्मा गर्र, बर्र, इक ! हड्बडाउँदै हावामा पाखुराहरू विक्षिप्त पाराले हल्लायो । बच्चाहरूले उसलाई चिने र हर्ष र उल्लासले चिच्चाउँदै ऊतिर दौडँदै स्वागत गरे । साइकलबाट ओर्लिन नपाउँदै हामीलाई चारैतिरबाट घेरिहाले । उकीको नयाँ कमिज, सुरुवाल र चप्पललाई बच्चाहरू सुम्सुमाउन चाहन्थे । यो देखेर उकीले चाइनिज रेस्टुरेन्टमा गरेकोे व्यवहार झट्ट सम्झें । साथीहरूले ऊप्रति गरेको माया र प्रशंसाले ऊ गद्गद् भयो । आफ्नो सफलतामा ऊ गर्वले गमक्क पर्यो । व्यवहारमा भने ऊ अलिकति पनि कपट थिएन, उही पहिलेजस्तै चञ्चल र मैत्रीभाव थियो । गर्र, वर्र, इक, इक, वर्र ऊ बर्बरायो एउटा अन्त्यहीन शब्द प्रवाहमा । उसले पुनः हावामा हातहरू हल्लायो । मानौं उसले देखेका ती सम्पूर्ण अद्भूत कुराहरूलाई हावामै कोर्ने कोसिस गर्यो हात्तीहरू, दरबारहरू, बाँदरहरू र ती प्रत्येक कुराहरू । विस्तारै उसले चाल नपाउने गरी हामी हुलबाट बाहिर निक्लियौं । साइकल चढेर चोक पारि पुग्यौं । एउटा मुटु पगाल्ने चित्कारले हामीलाई रोक्यो । केहीछिनमा उकी हामी भएछेउमा आयो । मेरो सुरुवाल तान्दै साइकलबाट ओराल्ने प्रयास गर्यो र अविश्वासले मलाई हेरिरह्यो । ऊ आत्तिँदै श्रीमती भएतिर दौडियो । उसलाई पनि साइकलबाट झार्ने कोसिस गर्यो । अन्त्यमा, फर्केर मैतिर आयो र साइकलका ह्यान्डललाई जोडसित समाउँदै हल्लाउन थाल्यो । आखिरमा केही सीप नलागेपछि ऊ आफैं साइकलको डन्डीमा चढ्यो । ऊ हामीसंँग काठमाडौंमात्रै होइन, जताततै सँगसँगै हिँड्न चाहन्थ्यो । इक, गर्र, वर्र, वर्र, गर्र, गर्र उसले बिन्ती गर्यो । लाख कोसिस गर्दा पनि ऊ मानेन । साइकलबाट ओर्लिन मानेन । मानौं उसको सम्पूर्ण शक्ति ती ससाना औंलामा केन्द्रित थिए । आखिरमा, ह्यान्डल समातिरहेको उसको एउटा हातलाई जबर्जस्ती फुत्काएँ तर अर्को हात फुत्काउन नपाउँदै ऊ पहिलेको हातले डन्डीलाई झन् बलियोसंँग पुनः समातिहाल्थ्यो । केहीबेरपछि अचानक ऊ शान्त भयो, जसरी एउटा टनक्क कसिएको फुटबल एक्कासि खुकुलो भइदिन्छ । उसका नरम हातहरूले ह्यान्डललाई विस्तारै छाड्यो । विस्तारै मैले उसलाई साइकलबाट तल ओरालें तर उसले केही विरोध जनाएन । केही क्षण त्यहीँ उभियो । अलमल्ल परेका उसका साथीले उसलाई घेरे । ऊ भने मुन्टो तल निहुराएर खुट्टातिर हेरिरह्यो । केहीबेरपछि विस्तारै टाउको उठाउँदै मलाई छड्के आँखाले चियायो । के यो नै वास्तवमा अन्त्य थियो ? हो यथार्थ यही हो । यही नै अन्त्य हो भन्ने थाहा पाउनेबित्तिकै टाउको निहुराउँदै विस्तारै चोकपारि रहेको भवनको पर्खालतिर हिँड्यो । घोप्टो पारेर टाउकालाई पर्खालमा अडेस लगाउँदै देखेनदेखेकै गरी गतिहीन भई त्यहीँ बस्यो । परको सानो स्टलबाट श्रीमतीले एक काइँयो केरा किनेर ल्याई र उसको काखमा राखिदिई । उसले आँखा खोल्यो । एउटा थकित र नचाहेको गर्र, वर्र, ग, ग, इक बर्बरायो र पुनः आँखा चिम्ल्यो । त्यहीँ पुगें र एक सय रुपैयाँ हातमा राखिदिएँ । उसले कुनै चासो देखाएन र उसका ती सिथिल हातहरूबाट नोट भुइँमा खस्यो । मैले उसको चिउडो मुनि सुम्सुमाए । किनकि उसको अनुहारमा खुसी र हाँसो हेर्न चाहन्थे । उसले मलाई हेर्न चाहेन, चोक छोड्ने बेलामा फर्किएर अन्तिमपटक उसलाई हेरें । पर्खालमा अडेस लगाएर उभिएको ऊ कुनै फाँसी दिन सजाइएको बन्दीजस्तै देखिन्थ्यो । इभाल्ड फ्लिसर (१९४५) सबैभन्दा धेरै अनूदित स्लोभेनियाली लेखक र नाटककार (४० भाषामा २१० अनुवाद) हुन् । उनी लन्डनमा विज्ञानको एक ज्ञानकोशका पूर्वसम्पादक, स्लोभेनियाली लेखक संघका अध्यक्ष (१९९५२००२) र १९९८ देखि सबैभन्दा पुरानो स्लोभेनियाली साहित्यिक पत्रिका सोदोब्नोस्त (समकालीन समीक्षा) का प्रधानसम्पादक हुन् । उनले ९८ देशको यात्रा गरिसकेका छन् भने २० वर्ष लन्डनमा बसेका छन् । सन् १९९८ देखि उनी स्लोभेनियाको लुब्लनामा बस्दै आएका छन् । उनकी पत्नी जाना बाउर अन्तर्राष्ट्रिय प्रशंसित बाललेखिका हुन् । उनका पुस्तक पनि १७ भाषामा अनुवाद भएका छन् । युयुत्सु आरडी शर्मा, नेपाली अनुवादक"
"एउटै बैंकबाट १२ करोड, सेयर कर्जाको सिमा कायम","काठमाडौं : सेयर लगानीकर्ताले अब एउटै बैंकबाट १२ करोड ऋण पाउने भएका छन्। यसअघि एउटा बैंकबाट ४ करोड मात्रै ऋण पाउने व्यवस्था थियो। १२ करोड ऋण लिन विभिन्न बैंक धाउनुपथ्र्यो। राष्ट्र बैंकले शुक्रबार जारी गरेको मौद्रिक नीतिले सेयर कर्जामा १२ करोडको सीमा भने कायमै राखेको छ। तर, अब एउटै बैंकबाट १२ करोड ऋण लिन पाउने व्यवस्था गरिदिएको छ। सेयर बजार लगानीकर्ताले यसलाई हर्ष न विस्मात भनेका छन्। आर्थिक वर्ष २०७९८० को मौद्रिक नीतिमा १२ करोडको कर्जा सीमा नहटाइएकोमा ठूला लगानीकर्ता भने असन्तुष्ट देखिएका छन्। जोखिम भार र सेयर कर्जा सीमा सान्दर्भिक नभएको तर्क उनीहरूको छ। तर, साना र मध्यम लगानीकर्ताले भने यो नीति उचित भएको बताएका छन्। मुलुकको अर्थतन्त्र धराशायी भएका बेला मौैद्रिक नीतिले सेयर बजारसम्बन्धी लिएको नीति उचित भएको उनीहरूको भनाइ छ। गभर्नर महाप्रसाद अधिकारीले ब्रोकरमार्फत सेयर बजार व्यवस्थित र नियमित हुँदै गएपछि मार्जिन कर्जाको सीमा हटाइने बताए। सेयर धितोमा प्रवाह हुने कर्जाको जोखिम भार २५ लाखसम्मको कर्जामा सय प्रतिशत र सोभन्दा माथिको कर्जाको हकमा एक सय ५० प्रतिशत जोखिम भार राख्नुपर्ने व्यवस्था यथावत राखिएको गभर्नर अधिकारी बताउँछन्। नेपाल इन्भेस्टर फोरमका अध्यक्ष तुलसीराम ढकालले मौद्रिक नीति सेयर लगानीकर्ताका लागि हात्ती आयो, हात्ती आयो फुस्सा जस्तै भएको बताए। एउटा बैंकबाट चार करोडको व्यवस्था हटाएर केही हुनेवाला छैन्, ढकाल भन्छन्, सेयर लगानीकर्ता यो व्यवस्था सच्चिनेमा आशावादी थिए। लगानीकर्ताले तीनवटा बैंकबाट १२ करोड ऋण अहिले पनि लिइरहेकाले त्यसलाई एउटा बैंकबाट लिन पाउने व्यवस्थाले खासै प्रभाव नपार्ने ढकालले बताए। बैंकको सीमाभित्र रहेर ऋण दिने व्यवस्था हुनुपर्छ, उनले भने, मौद्रिक नीतिप्रति असहमत छु। सर्कुलर गर्दा १२ को सीमा हट्नुपर्छ। जागिर खानेका लागि २५ लाख ठूलो भए पनि लगानीकर्ताका लागि ठूलो नभएको उनले बताए। साढे ३ वर्षअघि डेप्युटी गभर्नरको कार्यदलले कर्जाको जोखिम भारलाई १ सयमा ल्याएको थियो। ढकाल भन्छन्, सरकारले पुँजीबजारलाई जोखिम किन देख्यो ? पुँजी बजार कहाँ रिक्स भयो ? सेयर धितो कर्जामा जोखिम नरहेको, बरु घरजग्गामा वर्षाैंदेखिको समस्या रहेको उनले सुनाए। बैंकले ७० प्रतिशत ऋण दिने भनिए पनि पाउने ५० प्रतिशत मात्र भएको उनले बताए। ४८ खर्ब ऋण जाँदा १ खर्ब पनि पुँजीबजार नभएकाले डेढ सय प्रतिशत उचित नभएको बताए। अधिवक्तासमेत रहेका सेयर लगानीकर्ता कञ्चनकृष्ण न्यौपानेले भने अहिलेको आर्थिक चिनारी हेर्दा १२ करोडको सीमा सन्तुलित भएको बताए। यसले केही ठूला लगानीकर्तालाई असहज भए पनि समग्रमा धेरै लगानीकर्तालाई खासै प्रभाव पर्दैन, उनले भने। बैंक तथा वित्तीय संस्था मर्जर हुँदा कारोबार रोक्का नहुने नियम लगानीकर्ताको हितमा रहेको उनले बताए। लगानीकर्ताको सम्पत्ति बन्धक बन्दैन। यो सकारात्मक छ, न्यौपाने भन्छन्, विषय परिस्थितिमा आएको मौद्रिक नीति स्वभाविक र सन्तुलित छ। कसिलो मौद्रिक नीति सार्वजनिक गर्ने तयारी आर्थिक वर्ष २०७९०८० को मौद्रिक नीति सार्वजनिक मौद्रिक नीति : सेयर कर्जामा एउटै बैंकबाट १२ करोड मौद्रिक नीति : बैंकदर साढे ८ प्रतिशत पुर्याइने रुसयुक्रेन युद्धले अर्थतन्त्रको वृद्धिदरमा गिरावट आउने संकेत (मौद्रिक नीतिको पूर्ण पाठ) सेयर धितो कर्जा खुकुलो बनाइदिए पनि बैंकहरूको ऋण प्रवाह गर्न सक्ने क्षमता नरहेको उनले बताए। हामीले खोजेको सबै सुविधा पाउने कुरा पनि थिएन, उनी भन्छन्, राष्ट्र बैंकले सेयर मात्र हेरेर पनि भएन। अर्थतन्त्रको समग्र पक्ष हेनुपर्छ। तरलता सहज नहुन्जेल १२ करोडको सीमा उचित मान्नुपर्ने उनले बताए। पुँजीबजार लगानीकर्ता संघकी अध्यक्ष राधा पोखरेलले सेयर बजारका लागि मौद्रिक नीति खासै राम्रो नदेखिएको बताइन्। सेयर बजारका लागि मौद्रिक नीति खुकुलो मान्न सकिँदैन, पोखरेलले भनिन्, राष्ट्र बैंकले सेयर बजारलाई आफूले चाहेको बाटोमा हिँडाउन खोजेको देखिन्छ। लगानीकर्ता असन्तुष्ट रहे पनि कोमामा रहेको सेयर बजारलाई मौद्रिक नीतिले सिटामोल दिएजस्तै भएको पोखरेलले बताइन्। बजार सकारात्मकनकारात्मक पार्ने खालको मौद्रिक नीति नभएकाले बजार यथावत नै जान सक्ने उनले औंल्याइन्। नेपाल डेभलप्मेन्ट बैंक एसोसिएनका अध्यक्ष प्रद्युम्न पोखरेलले एउटै बैंकबाट १२ करोडसम्म ऋण पाउँदा लगानीकर्तालाई सहज भएको बताए। २०७८ असार मसान्तमा २८८३ दशमलव ४१ को विन्दुमा रहेको नेप्से सूचकांक २०७९ असार मसान्तमा २००९ दशमलव ४६ मा झरेको छ। यो गत वर्षको तुलनामा ८७३ दशमलव ९५ प्रतिशतले घटेको छ। असार मसान्तमा धितोपत्र बजार पँुजीकरण २८ खर्ब ६९ अर्ब ३४ करोड छ। गत असार मसान्तमा बजार पुँजीकरण ४० खर्ब १० अर्ब ९६ करोड थियो। अघिल्लो असारको तुलनामा लगानीकर्ताले ११ खर्ब १४ खर्ब ६२ करोड लगानी गुमाएका छन्। आर्थिक वर्ष २०७८७९ को ११ महिनामा नेपाल धितोपत्र बोर्डले ११ अर्ब २८ करोड बराबरको डिबेन्चर, ६ अर्ब ९० करोड बराबरको म्युचुअल फन्ड, ६ अर्ब ५१ करोड बराबरको साधारण सेयर र ३ अर्ब ४६ करोड बराबरको हकप्रद सेयर र २८ अर्ब १५ करोड बराबरको धितोपत्र सार्वजनिक निष्कासनका लागि अनुमति प्रदान गरेको छ। आर्थिक वर्ष २०७८७९ को ११ महिनामा ७ वाणिज्य बैंकले १० अर्ब ८८ करोडको र १ विकास बैंकले ४० करोडको गरी ११ अर्ब २८ करोडको ऋणपत्र निष्कासन गर्न नेपाल धितोपत्र बोर्डबाट स्वीकृति प्राप्त गरेका छन्। बैंक तथा वित्तीय संस्थाले गत वर्ष जेठसम्म ऋणपत्रमार्फत १ खर्ब २३ अर्ब ७६ करोड वित्तीय साधन परिचालन गरेका छन्।"
"नमखुलेंकमा याकचौँरी महोत्सव, रगत खानेको लर्को","जोमसोम : समून्द्री सतहदेखि झन्डै ४ हजार मिटरको अग्लो उचाइमा अवस्थित मुस्ताङको घरपझोङ५ नमखुलेंकमा गत श्रावण ४ गतेदेखि याकचौँरीको आलो रगत खाने मेला सुरु भएको छ। मुस्ताङमा बर्सेनि बैशाख र श्रावण महिनामा याकचौँरीको आलो रगत खाने मेला सञ्चालन हुने गर्छ। तर कोरनाका कारण मुस्ताङमा विगत ३ वर्षदेखि लगातार याकचौँरीको आलो रगत खाने मेला सञ्चालन हुन सकेको थिएन। पछिल्लो समय कोरोनाको जोखिम कम हुँदै गएपछि मुस्ताङका याकचौँरी पालकहरूले ३ वर्षसम्म रोकिएको याकचौँरीको आलो रगत खाने मेलालाई यसवर्ष पूनः निरन्तरता दिएका हुन्। त्यसो त मुस्ताङको नमखुलेंकसहित थासाङ गाउँपालिकाको मार्चे लेंकमा पनि याकचौँरीका आलो रगत खाने मेला सुरु भएको जनाइएको छ। मुस्ताङको जोमसोमदेखि ठिनी हुँदै करिब ५ किलोमिटर कच्ची सडकको यात्रा गर्दै करिब ४५ मिटरको पैदलयात्रा तय गरेपछि मनमोहक नमखुलेंकमा पुग्न सकिन्छ। निलगिरी हिमालको फेंदमा अवस्थित प्राकृतिक सौन्दर्यताले भरिएको सुन्दर नमखुलेकमा याकचौँरीको आलो रगत खाने मेला सुरु भएको हो। याकचौँरीको आलो रगत खान जिल्लाभित्र र जिल्ला बाहिरका उल्लेख्य सर्वसाधारण मानिस अहिले नमखुलेंकमा पुगेका छन्। बर्सेनि मौसम अनुसार बस्ती स्थान्तरण गर्दै आइरहेका याकचौँरीहरूलाई गर्मी बढेपछि नमखुलेंकमा स्थानान्तरण गरिएको हो। नमखुलेंकमा स्थानीय भुपेन्द्र शेरचन,विरबहादुर घर्ती र मनकुना थकाली लगायतका करिब ५ वटा याकचौँरी गोठ छन्। त्यहाँ झन्डै करिब ५ सयको हाराहारीमा याकचौँरी पालन गरिएको छ। नमखुलेंकसम्म पुग्न गण्डकी प्रदेश सरकारले कच्ची सडकमार्ग स्तरोन्नति गरेकाले याकचौँरीको रगत खान जाने सर्वसाधारणलाई थप सहज भएको हो। यातायातको मार्ग बनेपछि यसपटक झन्डै ३ सय सर्वसाधारण मानिस नमखुलेंकमा पुगेका छन्। याकचोरीको आलो रगत पिउँनाले शरीरको पेट सम्बन्धी विभिन्न रोग निको हुने जनविश्वास छ। हिमाली उच्चलेंकमा पालन गरिएका याकचौँरीले लेकमा पाइने यार्सा गुम्बा, पाँच औले, निरमसी, जटामसी, कुटुकी, वन लसुन र जिम्बु आदि जटिबुटी खाने भएकाले याकचौँरीको आलो रगत स्वास्थ्यका लागि फाइदाजनक हुने विस्वास गरिएको हो। मुस्ताङमा विगत १२ वर्षदेखि याकचौँरी पालन व्यवसाय गर्दै आइरहेका जोमसोमका पशुपालक भुपेन्द्र शेरचनले चौँरीको आलो रगत बिक्री गरेर पशुपालकले बैकल्पिक आम्दानी गर्ने गरेको बताए। बर्सेनि याकचौँरीको सबै खर्च कटाएर १० लाखसम्म आम्दानी गर्ने गरेका पशुपालक शेरचनले याकचौँरीको प्रजनन् गराएर संख्या वृद्धि गर्ने, दुधबाट विभिन्न परिकार बनाउने, याक बिक्री गर्ने र याकचौँरीको आलो रगत निकालेर बिक्री गर्ने गरेको जानकारी दिए। 'याकचौँरी पालनबाट पनि मनग्य आम्दानी गर्न सकिन्छ। विदेश पलायन हुनु पर्दैन,' पशुपालक शेरचनले भने, 'परिश्रम र मेहनत गरे स्वदेशमै पनि राम्रो कमाई गर्न सकिन्छ।' पशुपालक शेरचनले राज्यले पशुपालकका लागि विभिन्न अनुदान र बिमाको व्यवस्था गरेको भएपनि सो सुविधा प्राप्त गर्न सरकारी प्रक्रिया झन्झटिलो भएको उल्लेख गरे। पशुपालक शेरचनले याकचौँरीले हिमाली जटिबुटी खाने भएकाले याकचौँरीको आलो रगत खानाले ग्यास्टिक, गानोगोला, कमजोरीपना, सुगर र प्रेसर लगायतका रोगहरू निको पार्ने बताए। यसवर्ष याकचौँरीको आलो रगत प्रतिगिलास २ सय रुपैयाँको दरले बिक्री वितरण गरिएको छ। सामान्यतया एउटै याकचौँरीबाट १५ गिलासदेखि ३५ गिलाससम्म आलो रगत निकाल्ने गरिएको छ। चौँरीको आलो रगत निकाल्नुअघि पशु भेटनरी चिकित्सकबाट याकचौँरीको स्वास्थ्य परीक्षण गरिन्छ भने पशु सम्बन्धी विज्ञता हासिल गरेका व्यक्तिले याकचौँरीको आलो रगत निकाल्ने काम गर्छन्। आलो रगत निकाल्नु अघि याकचौँरीलाई डोरीले बाँधेर नियन्त्रणमा राखि नशामा सियोले कोपेर रगत निकाल्ने गरिन्छ। म्याग्दीको मालिका५ देविस्थानकी प्रेमकुमारी फगानी याकचौँरीको आलो रगत खान पहिलो पटक मुस्ताङको नमखुलेंक पुगिन्। उनले याकचौँरीको आलो रगत खाँदा स्वास्थ्यलाई फाइदा पुग्ने कुरा अरु साथीहरू र छरछिमेकबाट सुनेकै भरमा रगत खान मुस्ताङ आएको बताईन्। 'मलाई पेट सम्बन्धी स्वास्थ्य समस्या छ। मेडिकल र आयुर्वेदिक औषधि खाँदै थिए। तर निको भएको छैन, याकचौँरीका रगत खान आएकी फगानीले भनीन्,' मसँग अरु साथीहरू पनि छन्, हामी ३ दिनदेखि लेकमै बसेका छौं, यहाँका सबै व्यवस्थापन राम्रो लाग्यो, यहाँको एकान्त र मनमोहक सुन्दर हरियाली वातावतरणले आधा रोग त्यसै निको भएको अनुभव गरेकी छु।' पहिलो पटक याकचौँरीको रगत खान मुस्ताङ आएकी फगानीले याकचौँरीको रगत खाने कार्यक्रममा मौसमले भने राम्रो साथ नदिएको बताइन्। नमखुलेंकमा सञ्चालन भइरहेको याकचौँरीका आलो रगत खाने मेलामा कतिपय सर्वसाधारणले पाल टाँगेर बसेका छन् भने कतिपयले जोमसोमबाट आउजाउ गरी रगत खाने मेलामा उपस्थित भएको पाइएको छ। रगत खाने मेलामा बिहान र बेलुका गरी दिनको दुई पटक याकचौँरीको आलो रगत निकाल्ने गरिएको छ। याकचौँरी रगत खाने मेलामा कतिपयले त्यहाँको भौगोलिक सौन्दर्यता निकालेर मख्ख पर्ने गर्छन् भने कतिपय आपसमा नाँचगान गरी रमाइलो गरी समय बिताउँछन्। मुस्ताङको घरपझोङ५ ठिनीका स्थानीय युवा सुदीप थकाली पनि ग्यास्ट्रिक निको पार्ने सुनेपछि पहिलो पटक याकचौँरीको आलो रगत खान नमखुलेंकमा पुगे। कोरोनाले लाखौं रुपैयाँ घाटा व्यवहोर्दै आइरहेको याकचौँरी पालकहरूले यसपटक रगत खाने मेला सञ्चालन गरेका हुन्। मुस्ताङमा हरेक बैशाख महिनामा थासाङको बोक्सी खोलामा याकचौँरीको रगत खाने बेला लाग्ने गर्छ भने साउनमा थासाङको मार्चे लेक र घरपझोङ गाउँपालिकाको नमखुलेंकमा याकचारीको आलो रगत खाने मेला सञ्चालन हुने गर्छ। हिमाली उच्चलेकमा पालन गरिएका एउटै वयस्क याकचौँरीको मूल्य १ लाखदेखि १ लाख ३० हजारसम्म पर्छ। चिसो भूगोलमा हुर्काइएका याकचोरीको मासु स्वादिलो र पोसिलो हुने गर्छ। चौँरीको दुधबाट दही, घ्यु, चिज र छुर्पी लगायतका परिकारहरू बनाएर बिक्री गर्ने गरिन्छ। याकचौँरीको पुच्छर धार्मिक पूजाआजामा प्रयोग हुने भएकाले याकचौँरीको पुच्छर समेत सहजै बिक्री हुने गरेको याकचौँरी पालकहरू बताउँछन्।"
सीमाविहीन श्रद्धा,"कहिल्यै भेटिनँ प्रत्यक्ष, विश्वेश्वरप्रसाद कोइरालालाई। तर, चिनेकै जस्तो, जानेकै जस्तो उनको नाम चेतनाले बुझ्ने भएदेखि नै मस्तिष्कमा खेल्यो। थाहा छैन, पहिलोपटक उनको नाम कहिले सुनें ? राजनीतिक प्रसंगमा सुवर्ण शम्शेर, सूर्यप्रसाद उपाध्याय, गणेशमान सिंह, कृष्णप्रसाद भट्टराई, पुष्पलाल, भरतशम्शेर, डा केआई सिंह, महेन्द्रनारायण निधि, भद्रकाली मि श्रहरूको नामसम्म सुनेको हुँ। कुनै एक साँझ। मिति स्मरणमा छैन। अलइन्डिया रेडियोबाट आएको साँझको नेपाली भाषाको समाचार नेपालका नेता वीपी कोइरालालाई आज नेपाल सरकारले फाँसी दिएको छ। जसले मनमा खैलाबैला मच्चायो। बालमनले त्यतिखेर के सोच्यो होला ? प्रष्ट सम्झना छैन। तर यत्तिचाहिँ धमिलोधमिलो थाहा छ, त्यसबेला मन काँपेको थियो। सम्भवतः बालमस्तिष्कमा एउटै दृश्य फनफनी घुमेको हुनुपर्छ, फाँसी भनेको जिउँदो मान्छेलाई डोरीमा झुन्ड्याउनु हो र कोही मान्छे डोरीमा झुन्डिरहेको छ। ओहो ! जिउँदै, श्वास फेरिरहेको मान्छेलाई डोरीमा झुन्ड्याउँदा कस्तो होला ? सायद मनमनै अत्यन्त त्रसित भएको थिएँ र त्यही त्रस्त मनस्थितिमा कल्पना गरें किताबमा पढिएकादेखिएका हाम्रा शहीदहरूको अनुहार। तथापि समाचार गलत थियो। यसैबीच २०३३ पुसमा राष्ट्रिय मेलमिलाप नीतिको नारा दिएर वीपी नेपाल प्रवेश गरेका थिए। पछि बुझें, राष्ट्रिय मेलमिलापको त्यो नीतिको प्रमुख बुँदा राजा र मेरा घाँटी जोडिएको छ। यो वाक्यले व्यापक आलोचना पनि खेप्नुपरेको थियो। त्यसको कुनै पर्वाह नगरी शुभचिन्तकसाथीको सरसल्लाहसुझावलाई अटेरबेवास्ता गर्दै सर्वत्र चर्चा चलेझैं शिरमा कात्रो बेह्रेर स्वदेश आएका थिए उनी। उनीमाथि राज्यद्रोहको आधा दर्जनभन्दा बढी मुद्दा थिए। कदाचित् ती पुष्टि भएमा उनलाई मृत्युदण्ड दिइने हल्ला व्यापक थियो। देशका लागि गोली खाने वा फाँसीमा झुन्डिने मात्रै शहीद कहलिने हुन् कि देशकै लागि आफ्नो पूरै जीवन अर्पण गर्ने महान् मान्छे पनि शहीद हुन् ? २०३३ सालदेखि धेरै समयसम्म वीपीमाथिको राजनीतिक मुद्दाहरूमा निकै बहस भए। अन्ततः तत्कालीन राजा वीरेन्द्रबाट उनलाई आममाफीको घोषणा भयो। त्यसले देशमा नौलो तरंग ल्यायो। र, त्यो तरंगमा अर्को तरंग थपियो देशमा जनमत संग्रहको घोषणाले। सोका लागि निर्वाचन हुने पूर्वसन्ध्यामा पहिलोपटक उनको आवाज प्रत्यक्ष सुनें। टुँडिखेलको खुलामञ्चमा आयोजना भएको थियो विशाल जनसभा। त्यही सभाबाट बहुदलको पक्षमा नीलो रङ रोज्ने आह्वान गरिएको उनको आवाज आइरहेको थियो। डेरा गरी बसेको भोटाहिटीको घरको कौसीबाट सुनेको थिएँ, त्यो आवाज। अहिले पनि त्यो आवाज प्रतिध्वनित हुन्छ। सामान्यतः अलिक फरक किसिमको लाग्ने, घाँटीको क्यान्सरबाट ग्रसित उनको मसिनो स्वर माइकमार्फत आउँदा कुनै नारीआवाजजस्तो सुनिएको थियो। राजनीतिक क्षेत्रमा उनको स्पष्ट छुट्टै दर्शन थियो समाजवादको। आर्थिक विपन्नताबाट गुज्रिरहेको विकासोन्मुख देशमा तत्कालीन समय सुहाउँदो प्रत्येक एक परिवारका लागि कमसेकम एउटा बस्ने घर, एकहल गोरु र एउटा दुहुनो गाईको राजनीतिक लक्ष्य राखेका थिए। राष्ट्रियताको सन्दर्भमा भन्ने गर्थे, जबजब राष्ट्रियताको बारेमा तपाईंलाईं द्विविधा हुन्छ, त्यस्तो बेलामा एकमुठी माटो उठाएर त्यसलाई सोध्नुहोस्। त्यसले के भन्छ ? त्यो सुनेर निर्णय लिनुहोस् ! ००० वीपीमा तर्कशील व्यक्तित्वले बास गरेको थियो। कुनै पनि विषयमा आफ्नो धारणाको तार्किक बहस गर्न सक्ने अद्भूत् क्षमता थियो उनमा। प्रसंगवश, सेना विषयक घटनामा वीपीको तार्किक बहस सबैभन्दा स्मरणयोग्य छ। सन् १९४७ मा विराटनगरको जुटमिलको हडतालको क्रममा उनलाई आफ्नो अघिपछि सेना लगाएर काठमाडौं ल्याइँदै गर्दा उनीभित्र जुर्मुराइरहेको थियो के सेनासँग आत्मनिर्णयको क्षमता हुँदैन ? सेना सधैं किन नुनको सोझो भन्छ ? सधैं किन एउटै जवाफ आउने गथ्र्यो हामी त हुकुमका बन्दी हौं। त्यही हुकुम मान्ने आफ्नो कर्तव्य पूरा गरिरहेछौं। कसको हुकुम ? एक दिन वीपीले एक सैनिकका सामु अनभिज्ञता दर्शाए। सैनिकले सांकेतिक रूपमा माथि भनेर उच्चअधिकारीतर्फ इशारा गरे। वीपीले तर्क गरे, ती माथिकाले जुनसुकै आदेश दिए पनि मान्नुहुन्छ तपाईं ? हाम्रो लागि सबै थोक माथि हो। आदेश भन्नुस् कि अर्डर भन्नुस्, वा हुकुम भन्नुस्; जे भन्नुस् त्यही नै सर्वोच्च हुन्छ हाम्रो लागि। सैनिकले आफ्ना लागि यही नै अकाट्य सत्य भएको बताए। ए , वीपीले तत्काल तातो फलाममा घन ठोके, माथिबाट आदेश आयो भने अपराध पनि गर्न सक्नुहुन्छ तपाईं ? सक्छु। सैनिकले हाँसेर भने। वीपीले प्रश्न थपे, बलात्कार पनि ? सक्छु महाशय। आफ्ना छातीमा झुन्ड्याइएका तक्माहरूप्रति गर्व गर्दै सैनिक बोले। तत्काल वीपीले पर्तिरको एउटा गाउँतिर औंल्याउँदै उनलाई सोधे ऊ त्यो गाउँको आइमाईलाई बलात्कार गर्न सक्नुहुन्छ ? सक्छु उनले छाती जुरुक्कै उचाल्दै भने अनुशासनको कुरो हो, यदि माथिकाले अर्डर गर्छन् भने किन नसक्नु ? सक्छु, पक्कै सक्छु। २०३३ सालदेखि धेरै समयसम्म वीपीमाथिको राजनीतिक मुद्दाहरूमा निकै बहस भए। अन्ततः तत्कालीन राजा वीरेन्द्रबाट उनलाई आममाफीको घोषणा भयो। त्यसले देशमा नौलो तरंग ल्यायो। ओहो ! बडो तिलमिलाउने खालको जवाफ थियो त्यो। स्वभावतः वीपी आश्चर्यमा नपर्ने कुरै भएन, कस्तो अचम्मको रहेछ यो माथि भन्ने विषय ! जसको अर्डरले एक सैनिक बलात्कार गर्नसमेत तयार छ। एक हिसाबले वीपी अत्यन्तै चिन्तित पनि भए यस कुराले कि कति विसंगतपूर्ण अनुशासन कायम छ समाजमा ? यही चिन्ताकै बीच वीपीले ती सैनिकको मर्ममाथि प्रहार गर्दै सोधे माथिको अर्डर पाए त्यसो भए तपाईं आफ्नी आमा। वीपीले वाक्य पूरा गर्नै परेन, सैनिकको अनुहार रातो भयो। वीपीसामु उनको शिर लत्रक्कै झुक्यो, निरीह आवाजमा शिथिल जवाफ फर्काए, भो, म तपाईंसँग बहस गर्न सक्तिनँ। र, राइट टर्न एभाउट गरेर उनी फरक्क फर्कंदै पछिल्तिर हटे। यसरी, त्यो घटना हेर्दा सामान्यजस्तो देखिए पनि वीपीले त्यहाँ जे खोजी गरेका छन्, त्यो खोजी केवल सामान्य बहसका लागि मात्रै थिएन, नैतिक बहस पनि थियो त्यो। ००० २०३९ साउन ६ गतेको त्यो अलिच्छिना साँझ ! समाचार बोकेर आयो वीपीको शारीरिक अवसानको। साउन ७ गते जयबागेश्वरीचाबहिलको आधुनिक घर। बाहिर प्रांगणमै मान्छेको कति ठूलो जमघट ! खोई, कसले डोर्यायो मलाई त्यो घरभित्र, जहाँ कहिल्यै नदेखेकोनभेटेको मान्छेको अनुहार हेर्न लालायित थिएँ। भित्रको भीडमा मेरो सानो शरीर लुसुक्क छिर्यो। ओहो ! पूरै फूलमालाअबीरले ढाकिएको थियो आरामले सुतिरहेका जस्ता वीपी। केवल अनुहार देखिएको थियो, लाग्यो मलाई देखेर मुस्कुराइरहेका थिए उनी। प्राण नभएका जस्ता पटक्कै देखिएनन्। उज्यालो मोहडा, आँखा चिम्लेर देशभक्तिका गीत गाइरहेजस्ता। स्वयं मलाई थाहा छैन, कुन श्रद्धाभावले उनको शवलाई परिक्रमा गरेछु ? श्रद्धासुमन चढाएँ। यति याद छ। कसले त्यतिखेरै तत्कालको फोटो पनि खिचेछन्, पछि तस्वीर हात लागेपछि मात्रै थाहा पाएँ। श्रद्धाको सीमा कहाँ हुन्छ ? कति हुन्छ ? वीपीको निधनमा देखिएको त्यो भीड ! जसले पुष्टि गरेको थियो कि श्रद्धाको कुनै सीमा हुँदैन। एउटा ट्रकमा उकालिएको थियो वीपीको शवलाई। ओहो ! तालीको त्यो गडगडाहट ! वीपी कोइराला अमर रहून्को नाराले पूरै आकाश गुञ्जिएको थियो, मानौं धर्ती सम्पूर्ण काँपेको थियो त्यो एकक्षण। फूलमाला, सिन्दूरअबीर, अगरबत्तीले घेरिएको उनको शव बोकेर जयबागेश्वरीबाट त्यो ट्रक हिँड्दा मानौं समय टक्क अडिएको भान भइरहेको थियो। के भोक, के प्यास ! ट्रकको पछिपछि म पनि शवयात्रामा सामेल थिएँ। शवयात्रामा जब पुरानो बानेश्वर चोकमा आइपुगें। अगाडि हेर्दा डिल्लीबजार हाइटसम्म मान्छेका शिर र चारतारे झन्डैझन्डा। पछाडि फर्केर हेर्दा गौशाला चोक र त्यसभन्दा पर देखुञ्जेल मान्छेको भीड। त्यो दृश्य आज पनि ताजै छ ती झन्डाहरू, ती फूलअबीर, पानीका ती बर्साद्बीच शवयात्रामा प्राणविहीन मुस्कानका साथ क्रमशः टाढिँदै गएका ती महापुरुष; वीपीको प्रेमिल मुहार ! साँच्चै, यतिखेर प्रश्न सलबलाइरहेछ, शहीदको उच्चतम परिभाषा के हुन्छ ? देशका लागि गोली खाने वा फाँसीमा झुन्डिने मात्रै शहीद कहलिने हुन् कि देशकै लागि आफ्नो पूरै जीवन अर्पण गर्ने महान् मान्छे पनि शहीद हुन् ?"
मधेसतिर,"सुनकोशी र तामाकोशीको संगममा बिहान भयो। सुनकोशी उत्तरबाट प्रशस्त वेगसँग बगेर आउँथ्यो। पूर्वतिरबाट तामाकोशी धागोजस्तो पातलो धारा लिएर आउँथ्यो र सुनकोशीमा मिसिन्थ्यो। सुनकोशीलाई तर्न सक्ने कोहीकोही मात्र होलान्, तर तामाकोशीलाई दह्रो तिघ्रा भएको जसले पनि तर्न सक्थ्यो। यी दुवै नदीको किनारमा दुवैतिर हरियोपरियो केही उम्रेको थिएन। यिनको सम्मानार्थ रुखपातहरू ठाडै उभिएका जस्ता थिए। सूर्यको प्रथम किरण पर्नासाथ पृथ्वीका पाप्रा उप्केजस्तो गरेर नदीका किनारमा घुम्लुङ परेर सुतेका चारपाँच जना उठे। सबैको मनमा उठ्नासाथ प्रश्न उठ्यो पेट कसरी भर्ने ? एउटाले अर्काेको मनोभाव बुझेको जस्तो गरेर सबै मुखामुख गर्न लागे। एकल महिला (विधवा)को दृष्टि गोरेमाथि थियो। एकल महिलाले सबैलाई सम्बोधन गरेर भनिन्, होइन, तिमीहरू घरबाट हिँड्दा पेट भर्न के उपाय गरेर हिँडेका थियौ ? के खाउँला भनी ठानेका थियौ ? सबैजना उनको कुराले विस्मित भए। भोटेले भन्यो, मेरो त घरै छैन। बूढोले भन्यो, मेरो त थियो, तर अब म पनि घरद्वार नभएको छु। तर नानी, तिम्रो भए किन यहाँ आएकी त ? घरद्वार नभएका यी चारजना माग्ने भनूँ वा कुल्ली भनूँ, काम पाए कुल्ली नत्र माग्नेका माझमा घरद्वार भएकी उनी कागको हुलमा हँसिनी थिइन्। तिनले अन्नपूर्णझैं झट्ट आफ्नो पोकोबाट चिउरा झिकिन् र भाग लाउन थालिन्। सबैको चिउरामाथि थपथप चाकुका डल्ला राखिन्। सबैको आँखामा अकस्मात तेज आयो। सबैको हृदयमा ती महिलाप्रति महान् आदरको भाव उत्पन्न भयो। गोरेलाई आफ्नु भागबाट चिउरा थपिदिँदै भनिन्, तिमी जवान छौ। तिमीलाई अरूभन्दा बढ्ता भोक लाग्दो हो। फेरि सबैलाई सम्बोधन गरेर उनले भनिन्, मधेसतिर हिँडेकी, पोइ छैनन्। सासूससुरा फुटेको आँखाले हेर्दैनन्। देवर रुखो माया गथ्र्यो तर पोइ नभएको घरमा टिक्न सकिनँ। यो वाक्यले ती चारैजनाको हृदयमा खुब प्रभाव पार्यो। खान पाउने ठाउँ पोइ छैन भन्दैमा लत्याएर हिँड्नु लरतरो काम होइन। तिनीहरू ती महिलालाई झन् मान गर्न थाले। महिलाले सोधिन्, तिमीहरू कहाँ हिँडेका नि ? तिमीहरूले त राति पनि केही खाएको देखिनँ, त्यसै सुत्यौ। मेरो पनि कोही साथी नभएकाले तिमीहरूनेर आएर सुतें। रातभरि तिमीहरूको माया लागिरह्यो। भोटेले बडो आश्चर्य मानी सोध्यो, तपाईंलाई हाम्रो किन माया लाग्यो ? हामी तपाईंको पोइ होइनौं, छोरा होइनौं, बाबु होइनौं। उनले भनिन्, तिमीहरू मान्छे त हौ। के म तिम्रो लायक छैन र ? मेरो उमेर धेरै भएर के भयो त ? मैले आफ्नो शरीर जोगाएर राखेकी छु। मेरो लोग्ने मरेदेखि मलाई कसैले छुन पाएको छैन। हिजो दिनभरि नखाएको पेटमा चिउराका कणहरू पर्दा सबै फुर्तिला भएर उत्साहसँग कुरा गर्न थाले। बूढोले भन्यो नानी, हामीहरू चारजनाको केही नाता छैन। कसैको घर छैन। यता काम पाइन छाड्यो। कतै काम पाइन्छ कि भनेर हिँडेको। अहिले तिम्रा कुराले मधेस जानुपर्ने जस्तो लाग्यो। के भन्छौ साथी हो, मधेस झर्ने ? मधेसमा पेटभरि खान पाइन्छ। म एकचोटि भारी बोकेर मधेस गएको थिएँ। उत्तिखेरै सबैले मधेस लाग्ने निश्चय गरे। पाँचैजना, चार लोग्ने मानिस एक स्वास्नी मानिस दक्षिणको बाटो लागे। बूढो आफ्नु बितेको जीवनका घटनाहरूलाई भन्थ्यो उसले एकचोटि निकै पैसा कमायो, सत्र रोपनी खेती गथ्र्याे। पछि त्यसै बिग्रीबिग्री आयो। त्यसबेला त्यो जवान थियो, निधारमा नाम्लो हाली भरियाको काम गरी पेट भर्न सक्थ्यो। अब त त्यो पनि सामथ्र्य छैन। नत्र यो बूढो यसै भोकभोकै हल्लिरहन्थ्यो र ? अब मर्ने बखत पनि भयो। पेटको ज्वाला खप्न नसकेर मात्र यताउति हिँड्नुपरेको। महिलाले भनिनन् मेरो त मधेसमा गएर राम्ररी घरबार गरेर बस्ने इच्छा छ। सानो खेतीबारी गर्यो। वहाँ खेती गर्न सजिलो छ रे। जग्गा पनि त्यसै पाइन्छ रे। यहाँ त सासूससुराका कचकचले अड्ने सकिएन। फेरि पोइ मरेका ठाउँमा त्यसै उच्चाट लागेर आउने। भोटे र धने यिनीहरूको कुरा चाख मानेर सुनिरहेका थिए। तर, आफू केही बोल्दैनथे। गोरे थाकेजस्तो भएको थियो। त्यो सबैभन्दा पछि गोडा घसारी हिँडिरहेको थियो। विधवा गोरेको निम्ति पर्खिन्। उनी थामिएपछि सबै थामिए। गोरेनजिकै आएपछि विधवाले भनिन् के थाक्यौ, गोरे ? घाम पनि अग्घोर छ। तिम्रो टाउको तात्यो होला। लौ लेऊ, यो कपडा टाउकोमा राख। टाउकोमा राखेको सेतो लुगा झिकेर उनले गोरेको टाउकामा राखिदिइन्। फेरि सबैजना हिँड्न थाले। त्यो बूढो भन्नु मात्र थियो, त्यो सबभन्दा अघिअघि लमकलमक गरेर हिँड्थ्यो। भोटे र धने त्यसको दुवैतर्फ त्यसका कुरा सुनीसुनी हिँडिरहेका थिए। आफ्नो पछिल्लो जीवनको घटनालाई त्यसरी रुचाएर तिनीहरूले सुनेको देख्ता बूढो झन् सुरिएर भएनभएको कुरा गर्न थाल्यो। भोटे र धने पक्क परेर सुनिरहेका थिए। भित्रभित्र तिनीहरू बूढाको आदर गर्थे। विधवा र गोरे पछिपछि विस्तारविस्तार आइरहेका थिए। गोरेको उमेर पच्चीस वर्षको हुँदो हो, महिलाको तीस। गोरे धेरै नबोल्ने र लाज मान्ने स्वभावको थियो। त्यसको खपटे गाला धेरै दिनको परि श्रमले झन् तल भासिएका थिए, आँखा ज्योतिहीन थिए। उनले सोधिन् तिमी मधेस गएर के गर्छाै ? गोरेले भन्यो कुन्नि ! उनले भनिन् के तिमी घरबार गर्दैनौ ? खेतीबारी गरी बस्न मन छैन ? गोरेले भन्यो पैसा खोइ नि ? महिलाले भनिन् मधेसमा खेती गर्न त्यसै पाइन्छ। वहाँ खेत सित्तै पाइन्छ। तिम्रो उमेर के भयो होला र ? घरद्वार गर। स्वास्नी पाल, छोराछोरी पाल। यस्तो उरन्ठ्याउलो भएर कति दिन बिताउँछौ ? उनले फेरि एक्कासि प्रश्न गरिन् तिमीलाई स्वास्नीमानिस मन पर्दैनन् ? गोरेले टाउको उठाएर उनै महिलातिर तीव्र दृष्टिले हेर्यो र भन्यो किन मन पर्दैनन् ! उनले भन्न थालिन् म मधेस गएर खेतीबारी गर्छु। घरबार गर्छु, तर स्वास्नीमान्छेले मात्र घर बनाउन सक्दैनन्, लोग्नेमानिस पनि चाहिन्छ। मेरो मनमा त्यसै यो विचार आयो किन हामी दुईजना मिलेर घर नचलाऔं ? गोरेले विस्मयको दृष्टिले उनलाई हेर्यो। उनले पनि अलिक अप्रतिभ भएर भनिन् के म तिम्रो लायक छैन र ? मेरो उमेर धेरै भएर के भयो त ? मैले आफ्नो शरीर जोगाएर राखेकी छु। मेरो लोग्ने मरेदेखि मलाई कसैले छुन पाएको छैन। मेरो सन्तान पनि कोही भएन, त्यसो हुनाले शरीर बिग्रन पाएन। गोरे चकित भै ती एकल महिलालाई हेरिरह्यो। उनले भनिन् गोरे, मेरो धेरै दिनदेखि आफ्नो घर बनाएर बस्ने इच्छा छ। पोइ चाँडै मरिदिए। आफ्नो इच्छा मुटुमै सुकेर जालाजस्तो भयो। म के छोराछोरी पाउन सक्तिनँ र ? खोइ मेरा छोराछोरी ? खोइ मेरो आफ्नो घर ? खोइ मेरो आफ्नो मान्छे ? महिलाको मुख अकस्मात् रुन्चेजस्तो भयो। उनको मुख रातो भयो। मुन्टो तल गाडेर नबोली हिँड्न थालिन्। धेरैबेरसम्म उनीहरू नबोली हिँडिरहे। साँझ पर्ने बखत हुन थाल्यो। उनले निस्तब्धतालाई भंग गरेर भनिन् गोरे, मसँग अलिक गहना पनि छ। रुपैयाँ पनि छ। त्यसैले गएर खेती किनौंला, घरद्वार बनाउँला। तिमी मेरो भयौ भने यो सब तिम्रो हुन्छ। अलिक पर बूढो भोटे र धने एउटा ठूलो ढुंगामा बसेर तिनीहरूलाई पर्खिरहेका थिए। उनीहरूलाई आएको देखेर टाढैबाट बूढोले भन्यो अब बस्ने होइन ? खाने के नि ? सबैको दृष्टि महिलामाथि पर्यो। उनले भनिन् अलिकता चिउरा बाँचेको छ, पेटभरि नभए तापनि अलिअलि त थेग्ला। उनले निस्तब्धतालाई भंग गरेर भनिन् गोरे, मसँग अलिक गहना पनि छ। रुपैयाँ पनि छ। त्यसैले गएर खेती किनौंला, घरद्वार बनाउँला। तिमी मेरो भयौ भने यो सब तिम्रो हुन्छ। तिनीहरू बसेर चिउरा फाँक्न थाले। आकाशलाई छानो बनाएर गुँडुल्किएर त्यहीँँ बाटोको छेउमा सुते। दिनभरि हिँडेका हुनाले तिनीहरू सुत्न पनि पाएका थिएनन्, भुसुक्क निदाए। बिहान सूर्यको पहिलो किरणको साथसाथैमा बूढो उठ्यो र खोक्न थाल्यो। सबजना उठे। तर गोरेको पत्ता थिएन। उनले आत्तिएर सोधिन् गोरे खोइ ? बूढोले शान्त भएर भन्यो गयो होला कतै, अब हामीले हिँडिहाल्नु पर्छ। अहिले खानलाई केही छैन। साँझसम्म त पुग्नुपर्छ। त्यहाँ केही खाने उपाय हुन सक्छ। महिलाको हृदय भने भारी भयो। उनी बूढो, भोटे र धनेको हृदयहीनता देखेर छक्क परिन्। दुर्दिनको संगी यसरी अल्पिँदा यिनीहरूको मनमा अलिकता पनि दुःख नहुनु ? तिनी आफ्नो पोको बटुल्न थालिन्। उनको हृदय ढक्क भयो। उनको गहनाको पोको छैन। सबजना हिँड्न तयार भए। उनी भने बसेर पोकाहरू बाँधबुँध मात्र गरिरहेकी थिइन्। त्यो देखेर बूढाले सोध्यो के गरिरहेको ? हिँडिहालौं नत्र साँझसम्म पुगिँदैन। भोकै सुत्नुपर्ला। महिलाले रुन्चे स्वरले भनिन् मेरो गहनाको पोको छैन। सबजना छक्क परेर उनीतिर टुलुटुलु हेर्न थाले। बूढाले भन्यो तिमी गहनागुरिया लिएर कहाँ हिँडेको त ? लग्यो होला गोरेले। अब चोरिने कुरा चोरिइहाल्यो, रोएर के गर्नु ? महिलालाई त्यसको कुरा सुनेर रिस उठ्यो। उनले चिच्याएर भनिन् चुप लाग्, बूढा। त्यस गहनाले मैले केके गरुँला भन्ने विचार गरेकी थिएँ। खेती किनुँला, बिहा गरुँला, घर जमाउँला, छोरा पाउँला। मेरो सारा आशा नष्ट भयो। यति भनेर डाँको छोडेर रुन लागिन्। बूढो तिनी भएनेर गएर उनको काँधमा हात राखेर भन्न थाल्यो किन रोएकी, नानी ? चोरिने कुरा चोरियो। मधेसमा केही न केही उपाय भैहाल्छ। तिमीले पोइ पनि पाउँछ्यौ। तिम्रो घर पनि हुन्छ। नआत्तियौ, लौ हिँड। एकल महिला टोल्हाएर उभिइन् र बूढोको पछिपछि लागेर हिँड्न थालिन्। त्यो टाढाको टाकुरामा पुगेर बूढोले बडो उत्साहसँग दक्षिणतिरको आँखाले भ्याउन्जेलसम्मको, ठूलो विस्तीर्ण मैदानलाई देखाएर साथीहरूलाई भन्न थाल्यो ऊ त्यही हो मधेस। त्यहीँ हाम्रो उद्धार हुन्छ। त्यहीँ हामीले अघाउन्जेल खान पाउँछौं। भोटे र धनेको आँखामा उत्साहको आभा दगुर्यो। भोकले सुकेका गालामा पनि आनन्दको गुलाफी देखियो। कानसम्म मुखको कुना पुर्याएर मुखभरि चाउरी पारेर तिनीहरू हाँसिरहे। तर, महिलामा उत्साह थिएन। आफ्नो उमेर ढलिसकेको थियो। उनले तिनै गहना र रुपैयाँको आकर्षणले कुनै युवकलाई तानेर आफ्नो बनाउने इच्छा गरेकी थिइन्। आफ्नो सानै उमेरदेखिको सपनालाई (आफ्नो सानो घर, छोराछोरी) सफल बनाउने इच्छा गरेकी थिइन्। सब तासको घरझैं भताभुंग भयो। उनले पनि देखासिखी गरेर उत्साहहीन दृष्टिले दक्षिणतिरको मैदानलाई हेरिन्। (विश्वेश्वरप्रसाद कोइरालाको पहिलो कथा संग्रह दोषी चश्माबाट)।"
तातोपानी नाकाबाट लक्ष्यभन्दा दोब्बर बढी राजस्व सङ्कलन,"सिन्धुपाल्चोक : चीनसँगको उत्तरी नाका तातोपानी भन्सारबाट गत आर्थिक वर्षमा तीन अर्ब ४२ करोड राजस्व सङ्कलन भएको छ। यो लक्ष्यभन्दा दोब्बर बढी हो। कोरोना महामारी, बाढीपहिरो तथा चीनबाट सामग्री आयातमा कमीलगायत विविध समस्याका बाबजुत गत आर्थिक वर्षको असारसम्म दोब्बरभन्दा बढी राजस्व सङ्कलन भएको तातोपानी भन्सार कार्यालयका प्रमुख भन्सार अधिकृत नाराद गौतमले जानकारी दिए। उनका अनुसार लक्ष्य एक अर्ब ४६ करोड रहेकामा तीन अर्ब ४२ करोड अर्थात् २३३ प्रतिशत राजस्व उठेको हो। सामान आयात, मापदण्डको पालना र व्यवसायीलाई दिइएको प्रशिक्षण लगायतका कारणले सोचेकोभन्दा राम्रो सङ्कलन भएको प्रमुख भन्सार अधिकृत गौतमको भनाइ छ। त्यस्तै भन्सारले अवलम्बन गरेको शीघ्र जाँचपासका प्रणाली तथा सेवा प्रवाहमा चुस्त दुरुस्त भएका कारण पनि उपलब्धिको पाटो राम्रो रहेको प्रमुख भन्सार अधिकृत गौतमको तर्क छ। सङ्कलितमध्ये मासिक औसत ३० करोड रहेको छ। अघिल्लो आर्थिक वर्षको लक्ष्य चार अर्ब ५० करोड रहेकामा एक अर्व दुई करोड उठेको थियो। आगमी वर्ष भने लक्ष्य चार अर्ब ६२ करोड रहेको उनले जानकारी दिए। उनका अनुसार चीनबाट आयात हुने सामग्री बोकेका कन्टेनरहरू आउने क्रम निकै कम छ। मेशिनरी, रोलकपडा तथा स्याउलगायत वस्तु आयात हुने उक्त नाकाबाट दैनिक कहिले चार र कहिले आठसम्म कन्टेनर आउने गरेको उनले बताए। प्रमुख भन्सार अधिकृत गौतमका अनुसार अरूको अनुपातमा रोल कपडा बढी आउने गरेको छ। त्यसपछि स्याउ तथा मेशिनरी उपकरणहरू आयात भएको छ। चाडपर्वका ल्याउने सामग्री बढी आउँदा र नाका अलि सहज भएको खण्डमा लक्ष्यमा पुग्न सक्ने सम्भावना रहेको समेत उनले बताए। सडकको कारणले लोड गरिएका कन्टेनर भ्यानहरू नआएको भन्दा पनि चीनबाटै आयतमा कमी भएको गौतमले बताए। सरकारले जोडदार पहल गरेर नाका सहज सञ्चालन हुने वातावरण बनाउनुपर्ने पत्रकार दिनेश दुलाल बताउँछन्। भूकम्पअघि यस नाकाबाट दैनिक रु डेढ करोडसम्म राजस्व असुली हुँदै आएको थियो। रासस"
मूल्यवृद्धि ७ प्रतिशत राख्ने लक्ष्य : के भन्छन् अर्थविज्ञ ?,"काठमाडौं : मौद्रिक नीतिले मूल्यवृद्धिलाई ७ प्रतिशतको सिमामै राख्ने लक्ष्य लिएको छ। गभर्नर महाप्रसाद अधिकारीले शुक्रबार जारी गरेको मौद्रिक नीतिले वार्षिक बजेट लक्षित मुल्यवृद्धि (मुद्रास्फीति) कायम हुने उल्लेख गरेको छ। गभर्नर अधिकारीले ७ प्रतिशतको सिमामा मुल्यवृद्धिलाई राख्न सकिने बताए। ब्याजदर नै बढाएको हुनाले यसले कर्जाको विस्तारमा नियन्त्रण गर्ने र आयातलाई कसिलो बनाउने गरी मौद्रिक नीतिले व्यवस्था गरेको छ। चालु आर्थिक वर्षमा विस्तृत मुद्रा प्रदायकको कर्जा विस्तार १२ प्रतिशत र नीजी क्षेत्रमा हुने कर्जा प्रवाह वृद्धिदर १२६ प्रतिशत कायम हुने प्रक्षेपण गरिएको छ। अघिल्लो वर्ष क्रमशः १८ प्रतिशत र १९ प्रतिशतको अनुमान गरिएकोे थियो। तर, २०७९ सालको जेठ मसान्तसम्ममा विस्तृत मुद्रा प्रदायक ९ प्रतिशत र कर्जा प्रवाहदर १६ प्रतिशत रहेको राष्ट्र बैंकको तथ्यांक छ। बैंकहरूमा तरलता बढेको, शोधानान्तर घाटा उच्च विन्दुमा, ६७ महिनाको आयातलाई धान्ने विदेशी मुद्रा संचितीलगायतका कारणले राष्ट्र बैंकले कर्जा प्रवाहमा कडाइ गरेको बताएको छ। राष्ट्र बैंकले मौद्रिक नीति मार्फत् पोलिसी दर (राष्ट्र बैंकसँग बैंक तथा वित्तीय संस्थाले लिने कर्जामा लाग्ने ब्याजदर) ७ प्रतिशत कायम गर्दा पनि बैंकहरूलाई कर्जा ब्याजदरमा असर गर्ने र यसले लगानी तथा आयातलाई खुम्च्याउने बताउँछन् पूर्व गभर्नर दीपेन्द्रबहादुर क्षेत्री। धेरै पैसा तिर्नुपर्नै भएपछि लगानी गरिदैन, क्षेत्रीले भने, यसो हुँदा कतिपय अति आवश्यक नभएका वस्तुहरूको आयात कम हुन्छ। त्यसकारण यसले धेरै हदसम्म आयात नियन्त्रण गर्नका लागि पनि मद्दत गर्ने भयो। यसले मुल्यवृद्धिको चापलाई कम गराउँछ। चालु आर्थिक वर्षको बजेटले लिएको ७ प्रतिशतको मुल्यवृद्धिको लक्ष्यलाई हासिल गर्न सजगता पूर्वक कसिलो नीति लिने भनिएको छ। कुन समयमा कस्तो नीति अवलम्बन गर्दा मुल्यवृद्धि नियन्त्रण गर्न सकिन्छ भनेरै सजगता पूर्वक भनिएको हुन सक्ने पूर्व गभर्नर क्षेत्रीले बताए। यता, अघिल्लो आर्थिक वर्षको ११ महिनामा ८५६ प्रतिशत मूल्यवृद्धि रहेको छ। अघिल्लो मौद्रिक नीतिले ६५ प्रतिशत कायम गर्ने लक्ष्य लिएको थियो। सन् २०२२ को फेब्रुअरीबाट सुरु भएको रुसयुक्रेन युद्धका कारण विश्व बजारमा मुल्यवृद्धि आकासिएको र आयातमुखी अर्थतन्त्र भएको हाम्रो परिप्रेक्षमा मूल्यवृद्धिलाई सिमामा राख्न कठिनाइ हुनसक्ने विज्ञहरूको भनाइ छ। भारतसँगको स्थीर विनिमय दरले पनि चालु आर्थिक वर्ष मुल्यवृद्धिमा चाप पर्न सक्ने आंकलन अर्थविज्ञ डा रमेश पौडेलको छ। अन्तर्राष्ट्रिय वस्तुस्थितका कारण अमेरिकी डलर महंगो हुँदा भारतीय मुद्रा अवमूल्यन हुन सक्ने भन्दै भारतमाथिको हाम्रो परनिर्भरताले मुल्यवृद्धिमा चाप पर्न सक्ने उनको तर्क छ। रुस युक्रेन युद्धका कारण विश्वमा भइरहेको पेट्रोलियम पदार्थको मुल्यवृद्धिले पनि नेपालको मुल्यवृद्धिलाई प्रत्यक्ष असर गर्ने पौडेलले बताए।यद्यपि यो मौद्रिक नीतिले पनि रुसयुक्रेन युद्धले अन्तर्राष्ट्रिय आर्थिक वातावरणलाई अनिश्चित बनाएको छ भने मूल्यमा चाप पर्दै गइरहेको तथ्यलाई स्वीकारेको छ। औद्योगिकरणलाई प्रोत्साहन विष्णु अग्रवाल  अध्यक्ष, नेपाल उद्योग परिसंघ मौद्रिक नीतिले केही कुराहरूमा औद्योगिकरणलाई प्रोत्साहन पनि गरेको छ। मौद्रिक नीतिले उत्पादनमूलक क्षेत्रमा फरक ब्याजदरको कुरा गरेको छ, यो सकारात्मक पक्ष हो। सय प्रतिशत भ्यालु एडिसन भएका उद्योगहरू, कृषि उत्पादनसम्बन्धी उद्योगहरू, निर्यातमूखी उद्योगहरूलाई २ करोडसम्मको कर्जामा २ प्रतिशतसम्म प्रिमियम लिन पाउने व्यवस्थाले पनि यस्ता उद्योगलाई राहत पुग्ने देखिन्छ। वैदेशिक लगानी सिधा भित्र्याउन पनि कार्यविधि बनाउने भनिएको छ। कार्यान्वयन गर्न पनि सकिने किसिमको देखिन्छ। समग्रमा सन्तुलित मौद्रिक नीति विष्णु बस्याल, सेयर प्राविधिक विश्लेषक सेयर बजारका लागि खासै नकारात्मक छैन। संस्थागत हकमा ४१२ लागू नहुने भए अझ राम्रो हुन्थ्यो। एउटै बैंकबाट १२ करोड ऋण लिन पाउनु राम्रो भयो। यसले केही हदसम्म सम्बोधन गर्यो। मर्र्ज गर्दा कारोबार रोक्का नगर्ने व्यवस्था राम्रो छ। राष्ट्र बैंकले सेयर बजारलाई नयाँ नदिए पनि पहिला गरेका गल्ती सुधारेको देखिन्छ। पहिला अधिकार क्षेत्र बाहिर रहेकोमा अहिले धेरै व्यवस्था गर्न खोजेको छ। सेयर बजारलाई धेरै चलाउनुहुँदैन, नियमक निकायले नै हेर्छ भन्ने राष्ट्र बैंक प्रष्ट भएको देखिन्छ। समग्रमा सन्तुलित मौद्रिक नीति ठिक छ। कसिलो मौद्रिक नीति बद्रीकुमार गुरागाई प्रमुख कार्यकारी अधिकृत, राष्ट्रिय सहकारी बैंक मौद्रिक नीति कसिलो आएको छ। कर्जा विस्तारमा संकुचनको दृष्टिकोणले आएको देखिन्छ। मौद्रिक नीतिले बैंकीय सुविधा बढाएको छ। ऋणपत्रको सीमा बढाएको छ, यसले तरलतामा सहज हुन्छ। उत्पादन क्षेत्रमा जान कर्जामा प्रोत्साहन गरिएको छ। दुई खाले नीति ल्याइएको छ। नयाँ कर्जा लगानी नगरेपनि पूरानै कर्जालाई उत्पादनमा लैजान भनेको छ। सीआरआर, एसएलआर र बैंकदर बढाएर कर्जा सन्तुलित र कस्दै लैजाने नीति लिएको देखिन्छ। अनावश्यक तरलता खिच्न खोजेको छ। आयात निरुत्साहन नीति ल्याएको छ। कोभिडमा दिएको सुविधा हटाएर ट्रयाकमा ल्याउन खोजेको छ । समस्या पहिचान गर्न सफल रामेश्वर खनाल, पूर्व अर्थसचिव मौद्रिक नीतिले अहिलेको समस्या पहिचान गर्न भने सफल भएको छ। खासगरी बाह्य क्षेत्रको असन्तुलन, मुल्यवृद्धि र वित्तीय स्थायित्व कायम गर्नेतर्फ उन्मुख हुने देखिन्छ। कर्जा ब्याजदरमा गरेका कडाइहरू अहिलेको परिस्थिति सुहाउँदो छ। मुद्रा प्रदायक १२ प्रतिशत राखेको छ। त्यो भन्दा कम राखेको भएपनि हुन्थ्यो। विगतमा अनुत्पादक क्षेत्रमा भएको कर्जालाई उत्पादन क्षेत्रमा प्रवाहित गर्नुपथ्र्यो। यसले थोरै पनि मुल्यवृद्धिको चापलाई रोक्न मद्दत गर्छ। स्वयत्ततातर्फ निर्दिष्ट भएको मौद्रिक नीति देखिएको छ। बैंक रेट र पोलिसी रेट डेढ प्रतिशतले बढाएको छ। नराम्रो भन्ने स्थिति देखिँदैन डा रमेश पौडेल, अर्थविज्ञ मौद्रिक नीतिलाई नराम्रो भन्ने स्थिति त देखिँदैन तर, नीतिले ल्याएका प्रोभिजनहरू कहिले कसरी अवलम्बन हुन्छन्् भन्ने पनि छ। सरकारको नीति तथा कार्यक्रमले निर्दिष्ट गरेका बाटाहरूलाई नै मौद्रिक नीतिले सम्बोधन गरेको देखिन्छ। मौद्रिक नीतिले वित्त नीतिलाई सहयोग गर्नैपर्छ र अहिलेको मौद्रिक नीतिले गरेको पनि देखिन्छ। विशेषगरी मौद्रिक नीतिले कर्जालाई कसिलो बनाउनेदेखि डिजिटलाइजेशन गर्नेसम्म पक्षलाई समेटेको छ। यस्तै कृषि, घरेलु तथा साना उद्योगहरू लगायत उत्पादनमूलक उद्योगहरूलाई दिने कर्जालाई विशेष व्यवस्था गरेको छ। कर्जा प्रवाहमा नियन्त्रण डा दिपेन्द्रबहादुर क्षेत्री पूर्वगभर्नर ब्याजदर नै बढाएको हुनाले कर्जा फ्लोमा अलि अलि नियन्त्रण हुन्छ। धेरै पैसा तिर्नुपर्नै भएपछि लगानी गरिँदैन। यसो हुँदा कतिपय अति आवश्यक नभएका वस्तुहरूको आयात कम हुन्छ। त्यसकारण यसले धेरै हदसम्म आयात नियन्त्रण गर्नका लागि पनि मद्दत गर्ने भयो। यसले मुल्यवृद्धिको चापलाई कम गराउँछ। तर, यसले बजेटले निर्धारण गरेको ७ प्रतिशत आर्थिक वृद्धिको लक्ष्य हासिलमा भने मौद्रिक नीतिले इन्कार गरेको छ। निजी क्षेत्रलाई जाने कर्जाको सिमा नै घटाएको छ। कर्जा विस्तार पनि गत वर्ष १९ प्रतिशत थियो भने यो वर्ष १२६ प्रतिशतमा झारेको छ। अझै कसिलो आउनुपथ्र्यो चिरञ्जिवी नेपाल, पूर्वगभर्नर अहिले कसिलो मौद्रिक नीति आओस् भन्ने थियो। त्यही हिसाबले आएको छ। मौैद्रिक नीतिले आर्थिक वृद्धिदरलाई सघाउ पुग्ने देखिँदैन। नीजि क्षेत्रको कर्जा वृद्धिदर साढे १२ प्रतिशतभन्दा बढी आउनुपथ्र्यो। अब बैंकदरलगायत सबै बढ्नाले ब्याजदर बढ्न जान्छ। जस्ले कर्जाको ब्याजदर बढ्छ। यसले तरलता व्यवस्थापन त हुन्छ। बैंकले मुद्राप्रदायक(मनी मार्केट)मा कडाइ गरेको छ। यसले कर्जाको माग कम गराउने देखिन्छ। यद्यपि अहिले मुलुकको भन्दा पनि विश्व अर्थतन्त्रमै माग छ। उत्पादन कम हुने, मूल्य वृद्धि हुने, जीडीपी कम हुने देखिएको छ। नेपाल मात्र नभई विश्व अर्थतन्त्र पनि आर्थिक मन्दीमा गएको छ। खाद्यन्न र कच्चा पदार्थ पनि बाहिरबाट ल्याउनुपर्ने अवस्था छ। आवश्यकता अनुसारको मौद्रिक नीति अनलराज भट्टराई, बैंक विज्ञ विस्तारकारी बजेट भएपनि मौद्रिक नीति जुन रुपमा कसिलो आउनुपथ्र्यो। त्यो आएन। मध्यम खालको हो। जुन क्षेत्रमा कर्जा गइरहेको छ, त्यसैलाई लक्ष्य गरेर अहिले पनि गएको छ। कृषिमा भन्दै घरजग्गमा कर्जा गएको छ। उत्पादनमूलक भने पनि कच्चा पदार्थ बाहिरबाट आउँछ। मौद्रिक नीति शब्दमा मात्रै कसिलो आयो। भित्रि रुपमा कसिलो आउन सकेन। अहिलेको परिस्थितिमा अझ कसिलो आउनुपर्ने थियो। मौद्रिक नीतिमा सरकारको दवाब पर्यो। ऋणपत्र निक्षेप अनुपात पनि उचित भएन। शब्द मात्र कसिलो अरु कसिलो नदेखिएकाले राम्रो लागेको छैन। कर्जा विस्तार मात्रै साढे १२ प्रतिशत कायम गरियो। सीआरआर ४ प्रतिशत भनेको छ। ५ राख्नुपर्ने थियो। समग्रमा ठिकै छ उमेशप्रसाद सिंह, अध्यक्ष नेपाल घरेलु तथा साना उद्योग महासंघ मौद्रिक नीति समग्रमा ठिकै छ। हामीले दिएका सुझावलाई समावेश गरिएको छ। तर, हामीले खोजेको जस्तो शतप्रतिशत छैन। कोभिडबाट थलिएका उद्योगहरूलाई जुन सम्बोधन हुनुपर्ने थियो त्यो भएन। पुनर्कर्जा पनि हामीले भनेजस्तो भएन। गत वर्षको कर्जा उत्पादनशील क्षेत्रमा गएन। त्यसैले यस वर्ष उत्पादनशील क्षेत्रमा प्राथमिकता दिएको छ, यो राम्रो हो। कर्जाको मागलाई समेट्दैन प्रद्युम्न पोखरेल, अध्यक्ष नेपाल डेपलपमेन्ट बैंक एसोसिएसन मौद्रिक नीतिमा भएका व्यवस्थाले अब बैंकको आधार दर बढ्ने देखिन्छ। यसले कर्जाको ब्याजदर निश्चित रुपमा बढ्छ। यस्तै, यस अघिको मौद्रिक नीतिमा सेयर बजारमा एउटा बैंकबाट ४ करोड र सबै मिलाएर १२ करोडसम्म सेयर कर्जा लिन पाइन्थ्यो। समग्रमा निजी क्षेत्रको कर्जा विस्तार १२६ प्रतिशत मात्रै गरिएको छ। यसले कर्जाको मागलाई समेट््न सक्दैन। कर्जा बढ्ने, आयात बढ्ने हुँदा मुद्रास्फिती बढ्छ। काउन्टर साइकिलिङ क्यापिटल बफर २०८० साउनदेखि लागू हुने व्यवस्थाले अहिलेलाई सहज बनाउँछ। अब एउटै बैंकबाट १२ करोड पाइने व्यवस्था भयो। यसले सेयर लगानीकर्तालाई सजिलो भयो। साना व्यवसायीलाई कर्जा लिन यस नीतिमा कुनै प्रभाव पर्दैन। अर्थतन्त्रलाई सकारात्मक दिशानिर्देश गर्न खोजियो सुनिल केसी, उपाध्यक्षनेपाल बैंकर्स संघ अहिलेको असहज परिस्थिति छ। नेपालबाहिर पनि यस्तै स्थिति छ। यसकारण अहिलेको मौद्रिक नीति सोही अनुकुल ल्याइएको छ। तरलता अभाव, विदेशी विनिमय सञ्चितीमा दबाब परेकोले र आयातको मागलाई नियन्त्रण गर्न जरुरी थियो। आयात नियन्त्रण गरेर विदेशी मुद्रा सञ्चिति कम्तीमा ७ महिनासम्म पुग्ने व्यवस्था गरिने भनिएको छ। यसले दिर्घकालीन रुपमा अर्थतन्त्रलाई सकारात्मक दिशानिर्देश गर्न सक्छ। गर्नुपर्ने व्यवस्था पनि यस्तै थियो। बैंकदर, सीआरआर बढाएकाले सर्टटममा तरलताको चाप पर्न जाने देखिन्छ। तत्काल तरलतामा सहज हुने अवस्था देखिदैन। यद्यपि ऋणपत्रलाई अझै १ वर्षसम्म गणना गर्न पाउने व्यवस्थाले सजिलो बनाउने देखिन्छ। बैंक र अर्थतन्त्र सुरक्षित हुने मौद्रिक नीति सरोजकाजी तुलाधार, अध्यक्ष नेपाल वित्त कम्पनी संघ देश, काल परिस्थिति अनुसार मौद्रिक नीति आएको छ। सिआरआर कोभिडको कारणले घटाइएको थियो। अहिले ४ प्रतिशत पुर्याइएको छ। एसएलआर बढेको छ। मनी सप्लाई १२ प्रतिशत छ। निजी क्षेत्रतर्फको कर्जावृद्धिमा १२६ प्रतिशतको सीमा लगाइएको छ। यसले बढी ऋण दिन सक्ने हुँदाहुँदै पनि अब दिन पाइएन। ब्याजदर उत्पादनमुलक क्षेत्रमा घट््छ, अरु क्षेत्रमा जाने ब्याजदर बढ्छ। यसैबाट पनि घटेर जान्छ। उत्पादन क्षेत्रमा मात्र दिनुपर्दा कम दरमै कर्जा जान्छ। बैंक तथा वित्तीय संस्थालाई बढी भएको बण्ड, डिबेन्चरमा सात दिनको सुविधा अब ५ दिनमा झारिएको छ। डिपोजिटको एक प्रतिशत मात्र लिन पाइने भएको छ। पहिला जति पनि लिन पाइन्थ्यो। यसले प्रभाव कही पनि हुने होइन तर तिर्नेलिने बढी झन्झट हुने भयो। गभर्नरलाई प्रधानमन्त्री देउवाको निर्देशन : अर्थतन्त्र सुधार्ने गरी मौद्रिक नीति ल्याउनुस् कसिलो मौद्रिक नीति सार्वजनिक गर्ने तयारी आर्थिक वर्ष २०७९०८० को मौद्रिक नीति सार्वजनिक मौद्रिक नीति : सेयर कर्जामा एउटै बैंकबाट १२ करोड मौद्रिक नीति : बैंकदर साढे ८ प्रतिशत पुर्याइने रुसयुक्रेन युद्धले अर्थतन्त्रको वृद्धिदरमा गिरावट आउने संकेत (मौद्रिक नीतिको पूर्ण पाठ)"
जापानमा आबेको सम्मानमा सेप्टेम्बर २७ मा राष्ट्रिय अन्त्येष्टि कार्यक्रम गरिने,"टोकियो : जापानले सेप्टेम्बर २७ मा पूर्वप्रधानमन्त्री सिन्जो आबेको सम्मानमा राष्ट्रिय अन्त्येष्टि कार्यक्रम गर्ने भएको छ। जापान सरकारले शुक्रबार यस्तो घोषणा गरेको हो। उक्त अन्त्येष्टिमा विदेशी नेताहरु सहभागी हुने अपेक्षा गरिएको छ। यो समारोह टोकियोको निप्पोन बुडोकानमा आयोजना गरिनेछ। यस पहिले सन् १९६७ मा एक पूर्व प्रधानमन्त्रीका लागि पनि जापानले राष्ट्रिय अन्त्येष्टि गरेको थियो। जपानका सरकारी प्रवक्ता हिरोकाजु मात्सुनोले जापानको सबैभन्दा लामो समयसम्म सेवा गर्ने प्रधानमन्त्रीको रूपमा आबेको रेकर्ड, उनका प्रशंसनीय उपलब्धिहरू र विदेशी नेताहरूसँगको उनको सम्बन्धले राष्ट्रिय अन्त्येष्टि उपयुक्त बनाएको बताए। उनले थपे, 'हामी अन्तेष्टि समारोहमा सहभागीता का लागि विशिष्ठ विदेशी पाहुनालाई पनि स्वीकार गर्नेछौँ। हामीसँग कूटनीतिक सम्बन्ध भएका देशहरुलाई यसबारे विस्तृत जानकारी दिइनेछ।' जुलाई ८ मा पश्चिमी शहर नारामा आबेलाई गोली हानिएको थियो। उनका आरोपित हत्यारा टेत्सुया यामागामी हिरासतमा छन् । उनले आबेलाई निशाना लगाएको स्वीकार गरेका छन्। उनले आबे पनि चर्चसँग सम्बन्धित रहेको र उनकी आमाले चर्चलाई दिएको ठूलो अनुदानका कारण आफ्नो जीवन दयनीय बनेकोले चर्चसँग सम्बन्ध भएकै कारण आक्रमण गरेको वयान दिएका बताइएको छ। रासस"
गैडहवा गाउँपालिकामा लागेको ताला अझै खुलेन,"बुटवल : करारमा कार्यरत रोजगार संयोजकलाई हटाएको विषयलाई लिएर नेपाली कांग्रेसले गैडहवा गाउँपालिकामा लगाएको ताला अझै खुलेको छैन। ६ दिनदेखि गाउँपालिका अध्यक्ष, उपाध्यक्ष, प्रमुख प्रशासकीय अधिकृत र लेखा अधिकृतको कक्षमा ताला लागेको छ । ताला लगाएपछि गाउँपालिकाबाट हुने सेवा प्रवाह प्रभावित भएको छ । रोजगार संयोजक मनिषा कार्कीको कार्यसम्पादन सन्तोषजनक नभएको र गाउँपालिकाले मागेको जवाफ समेत चित्त बुझ्दो नआएपछि करारको समय थप नगरिएको गाउँपालिका अध्यक्ष सुरेन्द्र पौड्यालले जानकारी दिए । अरु कुनै पनि करारका कर्मचारीहरुलाई हटाएका छैनौँ, पौड्यालले भने,यहाँ अनावश्यक राजनीति गर्न खोजिएको छ । सहमती गर्ने प्रयास भइरहेको छ तर अझै सहमती जुटेको छैन। ६ दिनदेखि कर्मचारीहरु कार्यालयमा उपस्थित भए पनि हाजिर गर्न नपाएको गाउँपालिका सूचना अधिकारी गणेश भट्टराईले जानकारी दिए । शाखाबाट हुने सामान्य कामबाहेक मुख्य काम ठप्प छन्,उनले भने ।"
संसारी माईस्थान : जग्गा विवादले ऐतिहासिकता उजाडिँदै,"विराटनगर : विराटनगर महानगरपालिका१० मा रहेको भानु मोरङ साँस्कृतिक समिति र संसारी माईस्थानबीच लामो समयदेखि विवाद चलिरहेको छ। जग्गासम्बन्धी विवादका कारण ऐतिहासिकता नै उजाडिने खतरा बढेको छ। जग्गा विवादको लफडाले धर्मराएर ऐतिहासिक संस्थाको अस्तित्व नै समाप्त हुने अवस्था आएको हो। भत्काएर संरचना लथालिंग बनाइएका छन्। समिति र मन्दिरको सिमाना पूर्वपश्चिम सानो सडकले छुट्ट्याएको छ। सीमा जोडिएका दुवै संस्था लामो समयदेखि जग्गाको कानुनी लडाइँमा छन्। मुद्दा सर्वोच्च अदालतमा विचाराधीन छ। नेपाली भाषा, कला, साहित्य र संस्कृतिको संरक्षण, सम्वद्र्धन तथा प्रवद्र्धन गर्ने उद्देश्यले २०१७ सालमा स्वरूप तयार गरेर भानु मोरङ साँस्कृतिक समिति २०१९ सालमा स्थापना भएको संस्था हो। सरकारले पहिलोपटक संस्था दर्ताको अधिकार प्रमुख जिल्ला अधिकारीलाई दिएपछि यो संस्था २०२८ सालमा दर्ता भयो। त्यसअघि प्रजिअलाई संस्था दर्ताको अधिकार प्रत्यायोजन गरिएको थिएन। नेपाली भाषा र संस्कृतिको पहिचान, प्रचारप्रसार एवं संरक्षणमा महत्त्वपूर्ण स्थान ओगटेको संस्था वरिष्ठ संस्कृतिकर्मी स्वःचतुर्भुज आशावादीले स्थापना गरेका हुन्। सुरुआतका संरक्षक आशावादीको सालिक अहिले सोही ठाउँमा छ। संस्था स्थापना र सञ्चालनका लागि महत्त्वपूर्ण योगदान दिएका उनको निधन २०५९ सालमा भयो। उनैले अग्रजहरूको साथ र सहयोग लिँदै भानु मोरङ साँस्कृतिक समितिको भगिनी संस्थाका रूपमा २०३७ सालमा भानु कला केन्द्रको स्थापना गरे। संस्था स्थापना स्थलमा एउटा पुरानो स्टेज (मञ्च) थियो। त्यहाँ अन्तर्राष्ट्रिय कलाकार र साहित्यकारको सम्मेलन एवं जमघट हुन्थ्यो। त्यसको अगुवाइ आशावादीले गर्ने गरेको स्थानीय अगुवा बताउँछन्। उक्त स्टेज भारतीय राष्ट्रपति पुरस्कार विजेता दमयन्ती जोशी, लक्षु महाराज, जल तरंग वाधक केएल सुदलगायत कैयौं राष्ट्रिय तथा अन्तर्राष्ट्रिय कलाकार र साहित्यकारको जमघट भइसकेको ऐतिहासिक तथा चर्चित थलो हो। तर, जग्गा विवादले अहिले त्यो स्टेजको कुनै रौनक छैन। विवाद नसुल्झिँदा संस्थाकै अस्तित्व संकटमा परिरहेको छ। स्थानीय अग्रजहरूका अनुसार आशावादीकै अगुवाइ र साँस्कृतिक समितिबाटै संसारी माईस्थानको संरक्षण पनि हुँदै थियो। ढुंगा मात्रै रहेको थानलाई सबैको पहलमा संरक्षण गर्दै पछि मन्दिरको स्वरूप दिइएको स्थानीय बताउँछन्। वरपर भीमसेन, सरस्वतीलगायतका मन्दिरहरू छन्। २०२२ सालमा संसारी माईस्थानको पछाडिपट्टि ४ सय क्षमताको भानु नृत्य मन्दिरको फाउन्डेसन बनायो। त्यसको डिजाइन विराटनगर नगरपालिकाका प्रथम इन्जिनियर रमाकान्त झाले गरेका थिए। संस्थाका अनुसार २०४२ सालमा नापी हुँदा संसारी माईस्थानसमेतका मन्दिरलाई २ कट््ठा जग्गा दिने योजनामा आशावादीले दिए। तर, मन्दिरका तर्फबाट कोही नआएपछि सबै अर्थात्् १० कट््ठा बढी जग्गा नै संस्थाले आफ्नै नाममा राख्यो। नापीपछि जग्गाको मूल्यांकन बढ््दै जाँदा व्यापारीको चलखेल हुन थाल्यो। अनि सुरु भयो मन्दिरको संरक्षणकर्तासमेत रहेको ऐतिहासिक संस्थामाथिको प्रहार। बिनानिर्णय २०४७ सालमा संस्थाका तत्कालीन सचिव स्वराजकुमार पोखरेललाई फकाएर मालपोत कार्यालयबाट दुवैलाई मिलाएर संसारी माईस्थान तथा भानु मोरङ साँस्कृतिक सेवा संघ बनाइयो। प्रतिष्ठित संस्थालाई नै विलय गराउने प्रपञ्च भइरहेको भन्दै संस्था जीवित रहेको र दुवैको अलगअलग अस्तित्व रहेको जिकिरसहित सर्वोच्चमा मुद्दा पर्यो। सर्वोच्चले २०५१ सालमा विलय ठीक नभएको निष्कर्ष दिँदै संयुक्त संस्था बनाउने निर्णयलाई बदर गरिदिएपछि भानु मोरङ साँस्कृतिक समिति नामक संस्था पुनः जाग्यो। सबै जग्गा आफ्नै रहेको भन्दै संस्थालाई विपक्षी बनाएर २०५२ सालमा जिल्ला अदालत मोरङमा मन्दिरको नामबाट पुनः मुद्दा पर्यो। अदालतले जग्गा सबै भानुकै रहेको र मन्दिर संस्थाबाटै संरक्षित छ भन्ने फैसला गरिदिएपछि भानुका नाममा लालपुर्जा पनि बन्यो। २ कित्ता रहेको जग्गाको लालपुर्जामध्ये एउटामा २ कट््ठा १० धुर र अर्कोमा ८ कट््ठा ९ धुर जग्गा छ। मुद्दा हाल्ने पक्ष भने जिल्लाको फैसलाविरुद्ध ३५ दिनभित्रमा पुनरावेदनका लागि नगएको देखिन्छ। डोजर लगाएर भत्काइएको भानु मोरङ सांस्कृतिक समितिको भगिनी संस्था भानु कला केन्द्रको भवन। संसारी माईस्थान मन्दिर संरक्षण समितिका नाममा २०६९ सालमा पुनः राजेश मास्केले जिल्ला अदालतमै मुद्दा दर्ता गरे। अघिल्लो फैसला चित्त नबुझेमा पुनरावेदन गर्न पाउने म्यादसमेत गुजारेर बसेको पक्षले जिल्ला अदालतमै पुनः मुद्दा दायर गरेको हो। दर्ता नै गर्न नमिल्ने अवस्थामा दायर भएको मुद्दामा अघिल्लो फैसलासँग बाझिने गरी ठीक विपरीत अदालतले अर्को फैसला सुनाएको संस्थाका साहित्यकार देवी पन्थीले बताए। उनका अनुसार पछि तत्कालीन पुनरावेदन अदालतले पनि जिल्लाकै फैसला सदर गरिदियो। मन्दिरको जग्गालाई अनाधिकृत रूपमा संस्थाले हडप्यो भनेर मुद्दा दायर गरिएको थियो। झट्ट हेर्दा मन्दिरको जग्गा हडपेजस्तो देखिए पनि वास्तविकता त्यस्तो नभएको पन्थीको भनाइ छ। उनका अनुसार फैसलापछि मन्दिर संरक्षण समितिका नाममा मनपरी चल्न थाल्यो। आशावादीको सालिक नै तोड््न खोजियो। त्यतिबेला संस्थाका पुराना संरचना भत्काउने प्रयास गरियो, उनले भने, अदालतले पनि संस्थाले आफ्ना संरचना मात्रै मर्मत गर्न पाउने र नयाँ संरचना मन्दिरको समितिमार्फत बन्नुपर्ने फैसला सुनाएको थियो। सुरुमा २ कट््ठा दिँदा लिँदैनौं भन्नेहरूले संस्थाको सबै जग्गा हडप्न अनेक प्रपञ्च रचेर मुद्दा आफ्नो पक्षमा पारे। जिल्ला र पुनरावेदनको फैसलाविरुद्ध संस्थाका तर्फबाट २०७१ सालमा सर्वोच्च अदालतमा मुद्दा दर्ता गरिएको पन्थी बताउँछन्। अहिलेसम्म किनारा नलागेको उक्त मुद्दा सर्वोच्चमा विचाराधीन छ। मुद्दा संस्थाले मन्दिर चलाउने कि मन्दिरले संस्था भन्ने प्रतिष्ठाको विषय पनि बन्यो, उनले भने, होनहार साहित्यकार, कलाकार जन्माउने थलो भनेर चिनिएको संस्था लामो समयदेखिको मुद्दा मामिलाका कारण धराशायी बनिरहेको छ। पन्थीका अनुसार मुद्दा सर्वोच्चमा विचाराधीन रहेकै अवस्था मन्दिर संरक्षण समितिका नाममा विभिन्न हर्कतहरू भइरहेका छन्। स्कुल बस पार्किङ गर्न दिएर पैसा उठाउने, जग्गाको वरपर पर्खाल लगाउने र घेराबार गर्ने, संस्थाका पुराना संरचना डोजर लगाएर भत्काउने तथा जग्गा हडप्न खोज्ने कामहरू भइरहेको उनले बताए। उनका अनुसार मुद्दा विचाराधीन रहेकाले मन्दिर वा संस्था कुनैको नाममा पनि पैसा उठाउन र नयाँ संरचना खडा गर्न पाइँदैन। तर, पर्खाल लगाउने, थुनछेक गर्ने र मनपरी ढंगबाट सीमा निर्धारण गर्ने काम भइरहेको पन्थीले बताए। मन्दिर संरक्षण समितिको दबाबमा ५ वर्षअघि भानु कला केन्द्रको नृत्य प्रशिक्षण भवन डोजर लगाएर भत्काइयो। मुद्दा विचाराधीन रहेको जानकारी दिएपछि संरचना भत्काउनबाट महानगरले पछि रोकेको उनले बताए। धनीपुर्जा यथावत रहेको अवस्थामा मुद्दा लडेर भूमाफियाहरूले संस्थाको जग्गा हडप्न लामो समयदेखि बल गरिरहेको पन्थी बताउँछन्। संस्थाको इतिहास लामो र उत्कृष्ट छ। जग्गा विवाद झिकेर पहिचान बोकेको संस्थालाई उजाड बनाउन खोज्नु निन्दनीय कार्य हो, उनले भने, सबैतिरबाट आवाज उठाएर कला र संस्कृतिको संरक्षणमा जुटेको संस्थाको संरक्षणमा लाग्ने छौं। चारैतिरबाट घेरा हालेर आक्रमण गर्नु नेपाली कला र संस्कृतिमाथिको हमला भएको उनले बताए। संस्थाले विदेशमा पनि नेपाली संस्कृतिलाई चिनाउने काम गरेको छ। यस्तो प्रतिष्ठित संस्थामाथि पनि भूमाफियाको गिद्धे नजर पर्यो, उनले भने, जनप्रतिनिधिदेखि सबैले संस्थाको संरक्षणमा सहयोग गर्छौं भनिरहेका छन्। नैतिकतामै प्रश्न उठ््ने गरी संस्थामाथि भइरहेको घेराबन्दी र आक्रमण कुनै पनि हालतमा जायज छैन। पन्थीका अनुसार सबै साहित्यकार र कलाकार संस्थामाथिको हमलाको विरोधमा छन्। मन्दिर संरक्षण समितिका सचिवसमेत रहेका राजेश मास्केले भने मन्दिरको जमिन हडपेर संस्थाले आफ्नो नाममा बनाएपछि मुद्दा लडेर फर्काउने प्रयास भइरहेको बताए। मन्दिरजस्तो सार्वजनिक स्थललाई दाताले दिएको जग्गा हडपेर संस्थाको बनाइएको रहेछ, उनले भने, हाल साविक नापीमा एउटालाई दुईवटा कित्ता बनाएर नापी गराइएको पाइयो। सुरुमा अदालतले गलत फैसला गरेको दाबी मास्केको छ। टोल संगठनको अवधारणा आएपछि आफू अध्यक्ष भएको र त्यसपछि मुद्दामा जानुपर्ने अवस्था आएको दाबी उनले गरे। मुद्दा सर्वोच्चमा चलिरहेको छ। फैसला आएपछि संस्था वा मन्दिरको नाममा जग्गा थियो भन्ने यकिन हुन्छ, उनले भने, तर, सीमा मिचिन थालेपछि उत्तरतर्फबाट पर्खाल लगाउँदै कम्पाउन्ड वाल उठाउन थालिएको छ। पुजारी बस्ने घरलाई पनि मर्मत गरियो। मुद्दा विचाराधीन भए पनि धार्मिक स्थललाई व्यवस्थित गर्दै सार्वजनिक सम्पत्तिको संरक्षण गर्नुपर्ने अवस्था आएको दाबी मास्केको छ। उनले अदालतबाट जसले मुद्दा जिते पनि अहिल्यै घेराबार गर्दा मुद्दा जित्ने पक्षलाई फाइदा पुग्ने दाबी गरे। मिलेर जाउँभन्दा संस्थाका सञ्चालकहरूले नमानेपछि मुद्दामा जानु परेको मास्के बताउँछन्। तर, संस्थाका सचिव डा सूर्य कार्कीले सो कुरा झुटो भएको बताए। यसमा समाज सेवाको नाम खोल ओढेका व्यापारी हरिभक्त सिटौला मुख्य हात रहेको उनले बताए।"
"हत्या गरी खेतमा गाडेको अवस्थामा निशाको शव ४८ दिनपछि फेला, श्रीमानसहित तीनजना पक्राउ","सर्लाही : सर्लाहीको पर्सा गाउँपालिका१ शीतलपुरमा एक महिलाको हत्या गरी गाडिएको अवस्थामा ४८ दिनपछि शुक्रबार शव फेला परेको छ । शीतलपुर निवासी बालदत्त भन्ने रमजेशकुमार रायले आफ्नै २० वर्षीय श्रीमती निशा यादवको हत्या गरी धान खेतमा गाडेको अवस्थमा शव फेला परेको हो । महिला हराएको निवेदन जिल्ला प्रहरी कार्यालय सर्लाहीमा माइती र ससुराली पक्षले दिएपछि खोजीमा जुटेको प्रहरीले ४८ दिनपछि धान खेतमा शव गाडिएको अवस्थामा फेला पारेको सर्लाहीका प्रहरी प्रवक्ता प्रहरी नायब उपरीक्षक विजय यादवले जानकारी दिए। हत्यामा संलग्न मृतक निशा यादवका श्रीमान् रमजेशकुमार राय, ससुरा रामप्रताप राय र देवर राजु यादवलाई नियन्त्रणमा लिई आवश्यक कारबाही प्रक्रिया अगाडि बढाइएको उनले जानकारी दिए । निशाका घरका सदस्यहरुमाथि प्रहरीको शङ्का लागेपछि प्रविधियुक्त विश्लेषण गर्ने क्रममा हत्यामा संलग्नहरुको पहिचान हुन सकेको जिल्ला प्रहरी कार्यालय सर्लाहीले जनाएको छ । घटना सम्बन्धमा थप अनुसन्धान भइरहेको प्रहरी प्रवक्ता यादवले जानकारी दिए । ससुराली पक्षले निशाको हत्या गरी आफ्नै धान खेतमा खाल्डो खनी गाडेको थियो । आज सर्लाहीका प्रमुख जिल्ला अधिकारी थानेश्वर गौतम, सर्लाहीका प्रहरी प्रमुख प्रहरी उपरीक्षक प्रवीण पोखरेलसमेत अनुसन्धान टोली घटनास्थलमा पुगेर धान खेतमा खाल्डो खन्दा सडिसकेको अवस्थमा शव फेला परेको छ । निशालाई गएको जेठ २२ गतेका दिन नै हत्या गरिएको प्रहरीले जनाएको छ । महोत्तरी सोनमा गाउँपालिका१ मगरथाना निवासी निशा यादवको गत वर्ष फागुनमा रमजेशकुमार रायसँग बिहे भएको थियो ।ब"
हृदयस्पर्शी निबन्धमा बेरिएका गोविन्द,"महाब्याधिले सन् २०२० देखि विश्वयुद्ध छेडेपछिका दुई वर्ष गृहबन्दी हुन पुगेका बेला लेखिएका निबन्धको सङ्गालो नै निर्वाचित निबन्धावली हो। डा गोविन्दराज भट्टराईको निबन्ध संग्रह निर्वाचित निबन्धावली ६०औं कृति हो। १९ निबन्ध समाविष्ट छन्। लेखकले स्वदेश प्रकाशनलाई यो निबन्ध संग्रहको पाण्डुलिपी जिम्मा दिनुभएछ। किताब प्रेसमा पुग्नेबित्तिकै अमेरिका प्रस्थान गर्नुभयो। अमेरिका पुगेका लेखकलाई भने साठीऔं सन्तान सुम्सुम्याउन नपाउँदाको छटपटी छ। अक्षरहरू, पन्नाहरू अनि डिजाइन कस्ता छन् ? प्रश्नहरूको ओइरो छ। पुस्तकप्रेमीलाई किताब पढिसक्न पनि वर्षले नपुग्ला। यस्ता विद्धानहरू औंलामा गन्न सकिने मात्र रहेछन् नेपालमा। जो अनवरतः नित्य सागरमा मिसिने नदीहरू जस्तै बगिरहन्छन् यो साहित्यिक संसारमा। निहुरिन्छु उनै किताबका पानाहरूमा। कोरोना महाब्याधिले संसारकै दैनिकी अस्तव्यस्त पारेको बेला अधकल्चैमा बाटा लाग्नुपर्ने हो कि ? गोप्य भयले रातोदिन मन काँपेको बेला सृजना भएका यी निबन्ध स्यामुअल पिपिजको सन् १६६६ सितम्बरको लण्डनको आगलागी अर्थात् ग्रेट फायर अफ लण्डनजस्तो एन्टिक लाग्छन्। पहिलो निबन्ध पैंतीस वर्षको निर्वासनपश्चात्मा लेखकलाई आफ्नो उमेर सकिएको आभास हुन्छ। यति लामो कालखण्ड एउटै ओडारमा सुतेर बिताएपछि, प्रत्येक महिनाको घाँसपानी ढुक्दै एउटै थलामा बिताएपछि मेरा अङ्गहरू विगलित छन्, साँच्चै शिथिल छन्। न बताससँगै कुद्न सक्छु, न त यौवनका विजुली र चट्याङ्ले तर्छेर अपार खुसीमा नाच्न सक्छु। लेखकलाई मनमा एक प्रकारको इष्र्या र हीनता पनि उठ्छ। अब दिनदिनै विभाग जाने काम सकिँदा निष्कासित जस्तो, खेती मैजारो गरेर घर लागेको हली गोठालो जस्तो, अर्को बालीमा पनि नारिनु नपर्ने गरी मुक्त भएको हलगोरु जस्तो म अझै उही छु तर कस्तो ! मेरो जीवनमा कत्रो भयंकर प्रहार खेप्नुपर्ने दिन आइलाग्यो। कति अनन्त तृष्णाको सातघुम्ती मार्गमा घुम्दा घुम्दै यो भाँडो नभरिँदै महको चाको छोडेर अर्कोतिर लाग्नु कस्तो कुरा हुन्छ। सकारात्मक सोचका धनी लेखक यो निबन्धमा जीवनदेखि मृत्युसम्म अटाएका छन्। मलाई त्यस्तो कुनै चाहना छैन। बितेका चालीस वर्ष विश्वविद्यालयमा पस्नुभन्दा धेरै पहिलेदेखि मैले खाने गरेको एक भिन्न नशा छ, त्यो हो सिर्जनाको, लेखनको, पठनको। म त्यहीँ हिँड्छु, कुध्छु, त्यहीँ बिसाउँछु, फेरि उठ्छु र दौडन्छु। अब म उन्मुक्त छु। तेजेश्वरबाबु ग्वोंगले भनेझैं अवकाशपछिको एक उन्मुक्त आकाशजस्तै। साहित्यकार भट्टराई तार्किक निबन्ध सृजना गर्ने स्रष्टा हुन्। उनका निबन्धमा यात्रा र अनुभवको रोचक अभिव्यक्ति पाइन्छ। उनका निबन्धमा तर्क, व्यंग्य र आक्षेपको समिश्रण पाइन्छ। निबन्धहरूमा आफूले भोगेका समयको अभिलेख राख्दै जीवनयात्राका अगणित पदचापहरू पाठकलाई छोड्दै अगाडि बढिरहन्छन्। भट्टराईका २०६० सालदेखि निबन्ध प्रकाशित हुँदै आएका छन्। पुस्तकका रूपमा छवटा निबन्ध संग्रह प्रकाशित छन्। उनले नेपाली वाङ्मयमा नवीन, मधुर, सुन्दर अभिव्यक्तिको प्रस्तुति दिएका छन्। बोलाइ र लेखाइमा कुनै किसिमको मिसावट नगर्ने उनका निबन्ध पढ्दा एकदमै अग्र्यानिक भोजनको स्वाद लिएजस्तो हुन्छ। शब्दलाई कुनै रङ्गरोकन नगरिकन लेख तयार पार्न सक्नु लेखकको विशिष्टता हो। त्रिवि सेवामा लिप्त हुँदा कतिपल्ट कहिले यो दाम्लो चुँडालेर कतै भागौंजस्तो नभएको होइन। त्यस्तो बेलामा मनलाई थुम्थुम्याउँदै भन्छु धैर्य गर् साइँला। तँ देउरालीमा पुग्नै लागिस्। त्यहाँ पुगेपछि उदात्त विस्मृतिमा नाच्लास्, त्यहाँ पुगेपछि चल्ने कोमल शीतल बतासले स्पर्श गरेपछि आनन्दले तेरो जिउ फर्फराएर उफ्रेला। त्यहाँ पुगेपछि तैंले आफूलाई गह्रौं ढुङ्गाको भारी सदाका लागि बिसाएको सिसिफसजस्तो पाउलास्। यसरी आफैंलाई थुम्थुम्याउनु, आफैं मनलाई रहलपहल जिन्दगीको अर्थ लगाउनु कति कष्टकर होला ? निबन्धमा जीवनका सकारात्मक र नकारात्मक दुवै पाटालाई केलाएर उतार्नु निबन्धकारको सफल पक्ष हो। उनी दुःखसुखका कथा लेख्छन्। विश्वग्रामीकरणका ईश्वरलाई पुकारा भन्ने निबन्धमा उनले हिजो र आजको समयको तुलना गरेका छन्। अतीत र वर्तमान मिसाएर फ्युजन निकालेका छन्। नित्य नवीनतातर्फ अग्रसर बन्दै गइरहेको समाज र त्यसलाई नजिकैबाट चियाइरहेको पात्र सुवेडी कान्छाको जीवनगाथालाई बडो रोमाञ्चक तरिकाले प्रष्ट्याएका छन्। जीवनका सूक्ष्म रहस्यहरू सुबेडी कान्छाले आधुनिकीकरणसँग आफैं तुलना गर्छ। आजको उत्तरआधुनिक साइबर युगमा बाँच्दै गरेको कान्छो घरिघरि अतीतलाई चियाउँदै मायालुको सम्झनामा मन हलुको पार्छ। उसको त्यो निश्चल पिरतीको साक्षी बस्दाबस्दै पाठकको मन कान्छासितै सल्किसक्छ। कान्छो अन्धकार युग बाँचेको थियो, त्यो समय भोग्ने प्रत्येक पाठक विगत छाम्छन् यो निबन्धमा। लेखकले आफ्नै कथा लेखेको त होइन ? यस्तै भान पनि हुन्छ घरिघरि। विगत बिर्सिएर बसेको कान्छाले एकदिन आफू मायामा परेका समयको गीत बजेको सुन्छ। उसलाई क्रोध उत्पन्न हुन्छ। कान्छो एक्लै बर्बराउँछ यसरी, बल्ल यी सबै पुराना कुरा चुँडाएर फ्याँकेको छु, बल्ल यो ग्लोबल आँगनमा जीउ फुकाएर नाच्न थालेको छु। अब त्यस्तो जिन्दगी किन सम्झिनु फेरि ? ती दुःखका दिनलाई फकाएर यो आधुनिक जगत्मा भिज्दैछु। त्यो महादेउ थानका जात्रा बजारमा, त्यस्तो चिसो बगरमा रातभरि नाचेको, आफ्नो उमेरिलो दिन सम्झदै भन्छ कान्छो कस्तो रड्डी समय बाँचियो नि ! फोनसम्म निस्केको थिएन, ऐलेजस्तो मोबाइल निस्केको भए ! दिनभरि खोला बगरमा ढुङ्गामाथि चढेर उनी आउँछिन् कि भन्दै ढुकिरहनुपर्ने थिएन। मायालु सम्झँदै आजको यो सूचना प्रविधि देखेर भक्कानिन्छ सुबेडी कान्छो। उता कोठामा कान्छाकी नातिनी जोडजोडले परिभाषा कण्ठ पार्दैछे। ऊ ध्यान दिएर सुन्छ, भूमण्डलीकरण अथवा विश्वग्रामीकरण अथवा ग्लोबलता भनेको समान प्रविधि, सूचना र व्यवसायीहरूको विस्तार हो। कान्छाको मनमा क्रोधको आँधी चल्छ, त्यसैमा कन्फ्युजन मिसिन्छ उनीहरू पो हामीभन्दा खुसी छन् कि ? को चैं जीवनको लयमा बढी रमाएको होला ? यो प्रश्न पाठकलाई सोधेको छ कान्छाले। ईश्वर सम्झँदै लेखक लेख्छन्, यता ग्लोबलाइजेसन छ त्यो एक आनन्द हो, उता कोरोना उडेको छ विश्व बतास भएर त्यो पनि अर्को आनन्द हो। अनेक तत्वको विसन्तुलनले जन्माएको कोरोनारूपी ब्याधिलाई बोकेर विश्वको प्रत्येक महादेशबाट उडेका मानिस प्रत्येक महादेशमा पुग्न सकेका छन्। यसलाई विज्ञानले विश्व विजय मानेको थियो। त्यही जहाजले विश्वको एउटा कुनामा उब्जेको व्याधिलाई कसरी इन्जेमिक अर्थात् विश्वव्याधि बनायो। यसले गर्दा कोरोना छचल्किएको छ, पोखिएर छताछुल्ल छ। आफ्ना भौगोलिक सीमाहरू भत्काएपछि, सांस्कृतिक सीमाहरू मेटेपछि, नयाँ पुराना सबै ज्ञान मुछेर एउटै भाँडामा खिचडी बनाएपछि सर्वनाश हुनु थियो सुरु भयो। यसरी दुष्कृति ज्यादा भरिए, पृथ्वीमातालाई कोतरेर नंग्रयाएर सक्नै आँटे। धुवाँ, धुलो फोहोरका डंगुर थुपार्ने भए, विषाक्त कुराले यो आवास भर्ने भए। त्यसैले यो दुष्कृति मास्न प्रभुको अवतरण भएको छ। कोरोना महामारीले संसार तहसनहस हुँदै गर्दा खानेबस्ने उपाय नभएपछि निम्न आय भएका जनताको कति विजोग भयो ? कति बाटोमै सक्किए खान नपाएर, औषधि नपाएर, अक्सिजनको अभाव। आजसम्म यस्तो भयंकर रोगव्याधी देखेको थिएन। त्यो समयको कारुणिक दृश्यसहितको भिडियो बनाएर पिके फिल्मको एउटा गीत भगवान्, है कहाँ रे तू ? भन्ने गीतको भिजुअल आएपछि लेखकका मनमा उठेका कुराहरू जिन्दगीको अभिप्राय नै डिलिट गरिदिने हो कि ! भन्ने निबन्धमा छन्। जीवन कसरी चल्छ, विज्ञानले केसम्म गर्दैछ ? हाम्रो हातमा के नै छ र ? रातभर छटपटीमा बितेको लेखकको मनमा अनेक अज्ञात भय पुलुक्क पुलुक्क आइरहन्छन्। सिनेमा हेर्न जाँदा चारपाँच घन्टा नाश हुन्छ भन्ने लेखकले यो गीतको भिडियो हेरेपछि सोनु निगमको स्वरले आफूलाई मन्त्रमुग्ध पारेको लेखेका छन्। दार्जिलिंगी कलाकार मोनिका प्रधानले फर्वाड गरेको दृष्यसहितको गीतले लेखकको मनको कुनै कुनामा लुकेर बसेको सङ्गीतप्रतिको मोह पाठकले महसुस गर्छन् यसरी। साहित्यका कर्महरू अलिकमाथि पुर्याएपछि यसको साधनाले अलिक चित्त बुझाएपछि समय रहेछ भने म सङ्गीतपट्टि पनि ढल्कौंला भन्ने भाव मनमा नित्य लुकाएर राख्ने गरेको छु। जीवनमा मादकता खन्याउने तत्त्व सङ्गीत नै रहेछ तर त्यस्ता कुराहरू उघाउन नभ्याएर कुद्दाकुद्दै आफ्नो चाहिँ सधैं रात परेको छ। सन् २०१४ को फिल्म पिके सुपरहिट भएपछि लेखकले पनि त्यो फिल्म हेरेको र त्यो गीत आफ्नो अन्तस्करणमा अमिट छाप भएर बसेकाले मोनिका प्रधानले फर्वाड गरेको भिडियो हेर्नेबित्तिकै अकस्मात् पुनर्जागृत भएछ। एउटा राम्रो गीतको लक्ष्य मानव हृदयमा बास पाउनु, जीवनकै एक यथार्थसित कहिँ कतै जोडिनु र मनलाई छुनु हो। यो प्रसङ्ग कोरोनाको हो। यो कोरोनाले मानव जीवन कसरी महासंकटतिर धकेलेको छ। हरसंकटमा मानिस कसरी ईश्वर पुकार्छ, रुन्छ, कराउँछ ? भगवानले उद्धार गर्लान् भन्ने आशा कसरी गर्छ ? कसरी सारा व्यर्थ हुँदै जान्छ भन्ने विषयको दृष्टान्त हो यो। यो धेरैले भोगे। संसारले भोग्यो। यसलाई कलाले छोएका घटनाहरूले अमर बनायो। सोनु निगमको गीत पीके फिल्मको घटनालाई सान्दर्भिक बनाउन रचेको थियो तर आज त्यसको आवर्दित रूप कोरोनाकालको स्थितिसँग मिल्ने भयो। विज्ञान र प्रविधिको विकासले एकातिर मानव जीवनलाई सहज, सुरक्षित र आरामदायी बनाउँदै लगेको छ भने अर्कोतिर मानव संहारको बाटो पनि फराकिलो बनाउँदै लगेको छ। शक्ति सञ्चयका लागि भएको आणविक हतियारको अस्वस्थ प्रतिस्पर्धाले मानव संहारको प्रतिस्पर्धा बढाएको छ भने प्राकृतिक स्रोत साधनको दोहन, अतिक्रमण र एकाधिकारका लागि भएको अति होडबाजीले पनि मानव संहारको खतरा बढ्दैछ। यी दुवै अतीतका बीचबाट मानव समुदायकै नाश गर्ने गरी नयाँ नयाँ महामारी पैदा हुँदैछन्। एउटा दुःखको मूल फुटेपछि त्योसँग मिल्ने अरू दुःख लहर बनेर आउँदा रहेछन्। त्यसैले त जब जब मानिसलाई दुःख पर्छ, यसरी नै आज पनि गीत बजिरहेकै छ। महान् कलाकार शन्तनु मोइत्रा र सोनु निगमको यो गीतका यी अंशहरू है सुना ये पूरी धर्ती तू चलाता है मेरी भी सुनले अरज मुझे घर बुलाता है भगवान् है कहाँ रे तू, हे खुदा है कहाँ रे तू। लेखकले नेपाली साहित्यको उन्नतिमा हिन्दी दह्रो आडभरोसा भएर बसेको कुरा स्पष्ट पारेका छन्। मोतीरामले प्रेमचन्द, मैथिलीकरण गुप्ताजस्ता हिन्दीका महान् स्रष्टाहरूबाटै हिन्दी सिके। महापण्डित राहुल सांस्कृत्यायनले नै हो हाम्रा महाकविलाई पन्त, प्रसाद, निराला तीनै जनाको योग हुन् भनी भारतवर्षमा चिनाएका। धीरेन्द्र वर्मा, रामवृक्ष बेनिपुरी, इलाचन जोशी, शुभद्राकुमारी चौहान, जैनेन्द्रकुमार, महादेवी बर्मा आदि हजारौंले पढेका नाम हुन्। नेपालभारत दुवैको पक्षमा शान्ति प्रेम र सद्भावले काम गरौं। भारतले कोरोनाको बाढी नेपाल पसाएको हो भन्ने भ्रम छोडौं। भवतु सर्व मङ्गलम् ! जीवनको एक अमिट तृष्णा बन्दोरहेछ पुस्तकालय भन्ने निबन्धमा लेखकले आफ्नो धेरै वर्षदेखिको पुस्तकालयको निर्माण गर्ने सपना रहेको कुरा उल्लेख गरेका छन्। आफ्नै घरको माथिल्लो तलामा एउटा ठूलो सुन्दर शान्त पुस्तकालय भएको र अधिकांश समय त्यही पुस्तकालयमा व्यतीत गर्ने लेखक भन्छन् आफूले नपढेको कृति पढ्न पाए, त्यसबाट प्राप्त हुने सुख, आनन्द र त्यसले दिने एक नवीन दृष्टिकोणले मलाई कति उर्जा थप्थ्यो होला ! मनमनै कल्पिन्छु। किनभने मलाई त्यस कर्मको स्वाद र आनन्द थाहा छ, त्यसबाट प्राप्त हुने खुसी अर्थोकसँग तुलना गर्न सकिँदैन। लेखकले भनेको सत्य हो। कहिलेकाहीँ त अचानक एउटै पुस्तकले पनि मानिसको जीवन बदलिदिन्छ। ठूलो चाहिँदैन, सानो पुस्तकले पनि अर्को संसारतिर लाग भनेर संकेत गर्छ। ती कुरा मनमा बारम्बार बज्न थालेपछि त्यस संसारको अनुशरण गर्न थालिन्छ। निरन्तर लेख्न र पढ्न बानी परेका भट्टराईको यथार्थ त्यस्तो कर्ममा बानी नपरेकाहरूलाई त्यसबाट प्राप्त आनन्द पनि त थाहा हुँदैन। अभ्यास नभएकाले त उनको जस्तो दैनिक १०१२ घन्टा कहाँ लेख्न सक्छन् र, एउटै आसनमा बसेर। एकदिन झापाली साहित्यकार तेराख लेखकको घरमा आउँदा कुराकानीकै सिलसिलामा तेराखले प्रश्न गर्छन् यी पुस्तकहरू पछि के गर्ने विचार छ तपाईंको ? उनको प्रश्नको आशय के थियो भने तिम्रो जीवनपछि यी पुस्तकहरूको जीवन के होला ? मानव इच्छा र लेखान्तबीच चलिरहेको संघर्ष कति जब्बर हुन्छ। मृत्यु अवश्यम्भावी छ तर त्यसलाई स्विकार्न हामी चाहँदैनांै किनकि हजारांै अधूरा सपनाहरू हाम्रा अगाडि आएर बसेका हुन्छन्। लेखकलाई तेराखको यो प्रश्नले चोट पुर्याउँछ। उनी भन्छन्, कर्म गर्न सकुञ्जेल म यस कार्यबाट आनन्द दोहन गरिरहन्छु। मलाई यस आश्रममा प्रवेश गरेपछि मात्र आनन्द मिल्छ, थकाइ मर्छ। ढुक्क हुन्छु र यिनै पुस्तकसँग वार्ता गर्छु। नयाँ समयले सारा अतीत उल्टाउँदै, भत्काउँदै, मिल्काउँदैछ। सारा क्षयवान्। त्यो जान्दाजान्दै पनि अधिकांश समय एक्लै बसेर सुखको धागो कातिरहन्छु। यसमा निबन्धकारले मृगतृष्णा मानिसमा आजीवन रहिरहन्छ भनेर मानवीय मृगतृष्णाको शाश्वतता अभिव्यक्त गरेका छन्। भौतिकशास्त्री अल्बर्ट आइन्स्टाइन भन्छन् स्ट्राइभ नट टू बि अफ सक्सेस बट र्यादर टू बी अफ भ्यालु (सफल हुनका लागि होइन, समाजलाई उपयोगी कर्मका लागि प्रयत्न गर)। समाज र पारिवारिक संस्कारको निरन्तरताका लागि दमक घरमा एक पुस्तकालय बनाउनेछु। कति राम्रो सोच लेखकको। समाजका लागि योभन्दा उत्तम कार्य अरू केही हुन सक्दैन। अहिलेको युवावर्गलाई लक्षित गरेर लेखिएको यो लेखले अध्ययन नगरे जीवन व्यर्थ छ भन्ने सन्देश दिएको छ। जति धेरै पुस्तक पढ्न सक्यो त्यति नै ज्ञानको मार्ग फराकिलो हुन्छ त्यसैले हामी समय खेर नफालौं। लेखकको पुस्तक मोहले स्मार्ट युगमा पनि किताबको महत्त्व उस्तै छ जति हिजो थियो भन्ने कुरा स्पष्ट हुन्छ। उनलाई बिदा गर्ने बेलामा आइपुग्न सकिनँ नामक निबन्ध धेरै नै हृदयस्पर्शी छ। यो निबन्ध सबै पाठकले सहजै पढ्न नसक्लान् तर मुटु समाउँदै भए पनि पढेरै छोड्छन्। सबै निबन्ध राम्रा छन्। कुनै त टाइमबम जस्तै लाग्छन्, पढिसक्दा एकछिन मर्छन् पाठक। कुनै छर्राजस्तै छन् मनभरि घाउ पार्छन्। शब्दमा जति शक्ति अरू केमा हुन्छ र ? ग्लुमी सन्डेत्यसै ब्यान्ड भएको गीतले कतिको ज्यान लियो ? त्यो कुरा हामीलाई थाहा नै छ। निबन्धमा बिरामी श्रीमतीलाई छोड्नु पर्दा मनमा उब्जेका विचार उल्लेख गरेका छन्। मुटुको उपचारका लागि दिल्लीस्थित एम्स हस्पिटल जान लागेकी जहानलाई बिदा गर्ने बेलामा उनको उपस्थिति हुँदैन। लेखक धुलाबारी झापाको त्रिफला राष्ट्रिय पुस्तकालयको कार्यक्रममा जानुपर्ने हुन्छ। कार्यक्रम सम्पन्न गरेर घर आउँदा घरमा कोही नभएको यथार्थ उनको मनले पत्याउँदैन। कुरो थाहा हुँदा हुँदै पनि लेखकको मनले उनलाई ढोकामा पो देख्छु कि भन्नु, भान्सामा पो छन् कि सम्झन अनि अनेक सोचमा डुब्नु लेखकको छटपटीले पाठकलाई समेत दुःखी तुल्याउँछ। पतिपत्नीबीचको सम्बन्धलाई मायाले मुछेर राखेको हुँदोरहेछ भन्ने यसले बताउँछ। उनी भन्छन् अञ्जनालाई बिदा गर्नुपूर्वै किन धुलाबारी लागें ? बिरामी मान्छे उनी। जानेबेला मेरो उपस्थितिको मूल्य कत्रो हुन्थ्यो होला ? अज्ञात डोरीले तानिएको म टाढा पूर्व कता पुगेको थिएँ। बिदा गर्ने बेलामा म भएको भए पनि भन्थिन् होला यहाँ ओट छ ऊ त्यो डब्बामा, यहाँ चामल छन् उसिना, त्यो बट्टामा ब्राउन राइस छ। म भन्ने थिएँ मेरो चिन्ता नगर, तिमी शान्त चित्तले जाऊ र निको भएर आऊ। जीवन कसरी चल्छ, विज्ञानले केसम्म गर्दैछ ? हाम्रो हातमा के नै छ र ? रातभर छटपटीमा बितेको लेखकको मनमा अनेक अज्ञात भय पुलुक्क पुलुक्क आइरहन्छन्। छटपटाउँदै उनी लेख्छन् बिदा हुने बेलामा हेर्न नपाएकी अञ्जनाको दुब्लो शरीर, बिस्तारै ट्याक्सीभित्र पसेको हेर्न नपाइ, मनले उनैलाई सम्झिरहेको थियो। विश्वविद्यालयकी प्राध्यापक अङ्ग्रेजीकी, कत्रो आँट र मनोवलसित कर्म गरिरहेकी ? जीवनको उज्यालोसित संवाद गर्दै, अझै लामो उज्यालोको प्रतीक्षामा बीचैमा बिसाएर त्यति टाढाको अस्पताल जाने बेला भएको छ र ? एक्लो मलाई काम छुट्यो। अनेक दुष्कल्पनाले घेरिए जस्तो भएँ। आत्मालाई नै निचोरेर लेखिएको यो निबन्धको अन्य कुनैसँग तुलना नै छैन।"
ताप्लेजुङमा श्रीमान्को कुटाइबाट श्रीमतीको मृत्यु,फुङ्लिङ : ताप्लेजुङमा श्रीमान्को कुटाइबाट श्रीमतीको मृत्यु भएको छ। फुङलिङ नगरपालिका९ हाङदेवास्थित गाइगुडेका ५४ वर्षीया कान्छीमाया लिम्बूको कुटपिटबाट मृत्यु भएको हो। घरायसी सामान्य विवादका क्रममा श्रीमान् ५६ वर्षीय बलबहादुर साँवा लिम्बूले आफ्नी श्रीमती कान्छीमायालाई कुटपिट गर्ने क्रममा मृत्यु भएको जिल्ला प्रहरी कार्यालयले जनाएको छ। प्रहरीका अनुसार शुक्रबार साँझ श्रीमान्श्रीमतीबीच घरायसी विवाद हुँदा कुटपिटको क्रममा घटनास्थलमै मृत्यु भएको हो। खुर्पाको पछाडिको भागले प्रहार गर्दा श्रीमतीको मृत्यु भएको प्रहरीको अनुसन्धानले देखाएको छ। शरीरको बाहिरी भागमा कुनै पनि किसिमको ठूलो चोटपटक भने नरहेको प्रहरीको भनाइ छ। शव परीक्षणपछि थप विवरण प्राप्त हुनसक्ने प्रहरीले जनाएको छ। शवलाई जिल्ला अस्पतालको शवगृहमा राखिएको छ। श्रीमान्लाई प्रहरीले नियन्त्रणमा लिएर थप अनुसन्धान भइरहेको जिल्ला प्रहरी कार्यालयले जनाएको छ। रासस
विश्वलाई भोकमरीबाट जोगाउन रुसयुक्रेन सम्झौता,"इस्तानबुल : हाल युक्रेन र रसियाले 'मिरर डील' समझौतामा हस्ताक्षर गरेका छन्। यो सम्झौताले किभबाट कालो सागर हुँदै अन्नको निर्यात पुनः सुरु गर्न अनुमति दिनेछ। यसले लाखौं टन अन्न निर्यात गर्न अनुमति दिनेछ, जुन हाल युक्रेनमा युद्धका कारण अड्किएको छ। रूसले फेब्रुअरी २४ मा युक्रेनमा आक्रमण गरेपछि युक्रेनी अन्न अभावले विश्वका लाखौं मानिसलाई भोकमरीको जोखिममा पारेको छ। टर्कीको इस्तानबुलमा भएको हस्ताक्षर समारोहमा दुवै पक्ष सहभागी भएका थिए। दुबै सहभागी भए पनि एउटै टेबलमा भने बसेका थिएनन्। सुरुमा रुसका रक्षामन्त्री सर्गेई शोइगुले मस्को सम्झौतामा हस्ताक्षर गरे, त्यसपछि युक्रेनका पूर्वाधारमन्त्री ओलेक्सान्डर कुब्राकोभले कीभ सम्झौतामा हस्ताक्षर गरे। दुई महिनाको प्रयासमा भएको यो सम्झौता ४ महिनाको लागि तय गरिएको छ। इस्तानबुलमा एक समन्वय र अनुगमन केन्द्र स्थापना गरिनेछ, जसमा संयुक्त राष्ट्र (यूएन), टर्की, रुसी र युक्रेनी अधिकारीहरू हुनेछन्। दुवै पक्ष सहमत भए यो सम्झौता नवीकरण गर्न सकिने छ। युक्रेनमा उत्पादन हुने खाद्यान्न निर्यात रोकिएपछि विश्वव्यापी खाद्य संकट आएको छ। यसको कारण रोटी र पास्ता जस्ता गहुँमा आधारित उत्पादन महंगिएको छ। खाना पकाउने तेलको मूल्य पनि आकाशिएको छ । मलको मूल्य निरन्तर बढिरहेको छ। युक्रेन सामान्यतया विश्वको चौथो ठूलो अन्न निर्यातकर्ता हो। यसले सामान्यतया विश्वको सूर्यमुखी तेलको ४२युक्रेन र रसियाले, मकैको १६ र गहुँको ९ उत्पादन गर्छ। एबीपी लाइभ"
नेकपाका संस्थापक महासचिव पुष्पलालको शालिकमा माल्यार्पण (फोटोफिचर),काठमाडौं : नेकपा एमालेका अध्यक्ष केपी शर्मा ओलीले नेपाल कम्युनिस्ट पार्टीका संस्थापक महासचिव पुष्पलाल श्रेष्ठको शालिकमा माल्यार्पण गरी श्रद्धाञ्जलि अर्पण गरेका छन्। ४४ औँ स्मृति दिवस अवसरमा अध्यक्ष ओली लगायतका नेता कार्यकर्ताले पुष्पलालको शालिकमा माल्यार्पण तथा श्रद्धाञ्जलि अर्पण गरेका हुन्। नेकपा (एमाले) ले केन्द्रीय तहमा कामनपा वडा नं १८ ताम्सीपाखाको पुष्पलाल चोकमा कार्यक्रम आयोजना गरेको छ। वैचारिक नेता पुष्पलालको नेतृत्वमा २००६ साल वैशाखमा नेपाल कम्युनिस्ट पार्टीको स्थापना भएको थियो। नेपालको इतिहासलाई ऐतिहासिकभौतिकवादी दृष्टिकोणले अध्ययनअन्वेषण गर्न उनको योगदान रहेको छ। विसं १९८१ असार १५ गते रामेछापको भङ्गेरीमा उनको जन्म भएको थियो। विसं २००५ मा विश्व प्रसिद्ध कम्युनिस्ट घोषणापत्रको नेपाली अनुवादमार्फत नेपालमा मार्क्सवादी विचारधाराको विधिवत् आरम्भ गरेका पुष्पलालले आफ्ना सहयोद्धासँग मिलेर विसं २००६ सालमा नेपाल कम्युनिस्ट पार्टीको स्थापना गरेका थिए। नेपालमा मार्क्सवादी विचार फैलाउने प्रथम व्यक्तित्व र जनवादी क्रान्तिको कार्यक्रम अघि सार्ने सिद्धान्तकारका रुपमा पुष्पलाललाई लिने गरिन्छ। तस्बिर : केपी ओली सचिवालय
वर्षाले मेलम्ची र हेलम्बुका विभिन्न स्थानका सडकमा क्षति,"सिन्धुपाल्चोक : लगातारको वर्षाका कारण मेलम्ची र हेलम्बु आसपासका क्षेत्रमा क्षति हुन थालेको छ। गए रातिको बाढीले मेलम्चीहेलम्बु तथा मेलम्चीपाँचपोखरी सडक अवरुद्ध भएको छ। गत साल आएको बाढीले उच्च जोखिममा पारेको नदी तटीय क्षेत्रमा यस वर्ष क्षति हुन थालेको छ। मेलम्ची हेलम्बु सडक दिनहुँ अवरुद्ध हुँदै आएको छ भने ग्रामीण भेगका कमजोर भूभागमा पहिरो जाँदा बस्ती जोखिममा परेका छन्। हेलम्बु गाउँपालिकाको सडक दिउँसो खुलाइए पनि रातिको पानीका कारण दिनहुँजसो बन्द हुँदा समस्या हुन थालेको छ। त्यस्तै हेलम्बुको मेलम्ची भ्याली क्याम्पस ग्याल्थुम उच्च जोखिममा छ। अहिले क्याम्पस नजिकैबाट खोला बगिरहेको छ। जुनसुकै बेला क्याम्पसमा क्षति हुनसक्ने स्थानीयले बताएका छन्। अहिले किउलदेखि मेलम्चीसम्मका नदी किनार आसपासका नागरिक ढुक्कले सत्न पाएका छैनन्। 'बाढीले सडकलाई दैनिक क्षति गरिरहेको छ, हामी मर्मत गरिरहेका छौँ, केही समयमात्र यातायात सेवा अवरुद्ध भएको छ, हामी तत्काल बाटो खुलाउन र जोखिममा रहेका संरचना बचाउनका निम्ति लागि परेका छौँ', हेलम्बु गाउँपालिकाका अध्यक्ष निमा ग्याल्जेन शेर्पाले भने। मेलम्ची नगरपालिकाको राम्चेमा पहिरो जाँदा सडक अवरुद्ध भएको छ। सडक खुलाउन मेसिन पठाइसकिएको नगर प्रमुख आइतमान तामाङले जानकारी दिए। रासस"
मृत्युपछिको अभिव्यंजन,"मेरी प्रिया, अब मलाई राम्रै निको भयो, झरेको फूलको थुँगोभन्दा पनि जीउ अझ शतशः हलुको भो, अझ किन तिमी त्यस्तरी असार बजार गरी रोएकी धत्, मुटु कति घाइते भयो होला ! देख्तिनौ वायुका सूक्ष्म तरङ्ग तिम्रो बिलापको आघातले टुट्दै चकनाचूर हुँदैछन्, म त कण कण देख्न सक्छु, छिया छियामा घुस्न सक्छु चूप लाग प्रिया, मलाई माया गर्ने मान्छे, चूप लाग, रुवाइलाई बौद्ध शून्यमा बिसाऊ ! अब मलाई सञ्चो भयो, कुनै शूलले पनि घोच्तैन, मेरो शत्रुले तीखो त्रिशूल लिएर घोच्न आयो भने पनि त्यो वृथा मेरो बीचमा धूवाँ झैं बात्तिनेछ, किनभने अब म साह्रो ऐना जस्तो होइन आकाश जस्तै कोमल पारदर्शक भैसकेको छु। को हात हावाकै मात्र पनि हुँदो हो त म त्यसले तिम्रो आँसु पुछिदिन्थें तिम्रो आँखामा चुम्बन पोसेर आँसु भुलभुल आउने प्वाल टाल्थें। तर म आकाश भइसकें। हेर्ने ऐनामा पनि म आफ्नो अनुहार देख्तिनँ, प्रकृतिको ऐना पोखरीमा निहुरी हेर्छु त्यहाँ म आफूलाई आकाश मात्र देख्छु। प्रिया, मलाई मर्यो भनिदियौ मर्यो भनिठान्यौ ? हो ? साँच्चै म त्यस्तै तिम्रो निम्ति कामै नलाग्ने भएँ कि क्या १ केही विशेष घटना घट्यो होला पनि परिवर्तनको अनुभूति हुन्छ, अग्नि परीक्षामा उत्तीर्ण भएको झझल्का लाग्छ, हो, अब मलाई कतै पनि दुख्तैन मेरो मन पनि दुख्तैन मन राख्ने ठाउँ नै कहाँ छ र रु सब उदाङ्ग निर्वाङ्ग १ मेरा इन्द्रीय जे जेमा पर्छनत्यहीं त्यहीं तल्लय हुन्छन्। म पात देख्नासाथ पातै हुन्छु, त्यसको सुस्केरामा डुब्छु, फूलको बर पर्नेबित्तिकै त्यसको सुवासमा वास बस्छु, जुनसुकै रंगमा पनि मिल्ने मेरो यस्तो गति भइसक्यो। उडेको छारोभन्दा मैदा वाष्पभन्दा पातलो तेजभन्दा मसिनो हावाभन्दा पनि मिहिन १ एक बिन्दु पानीको बेग्लै अस्तित्व थियो, सरोबरमा सरोवरी हुनासाथ त्यो सरोवर भयो। म आकाश भएँ ! बादल फाटेको नीलनभ संलिएतुल्य म तंग्र्रिएँ, म निको भएँ ! तिम्रो वरिपरि रुने अरू पनि मेरा बान्धव इष्टमित्र छन्, ओहो, त्यो किन त्यस्तरो रोएको ममा त्यसको त्यति माया रहेछ, मलाई थाहै थिएन, बरु अर्को त्यो जति रुनुपर्ने हो उति रोएको छैन।"
संघीय शिक्षा ऐन छिट्टै आउँछ : प्रधानमन्त्री,"काठमाडौं : संघीय शिक्षा ऐन छिट्टै संसदमा पेश हुने गरी छलफल अघि बढेको छ। प्रधानमन्त्री शेरबहादुर देउवाले शिक्षा विज्ञान तथा प्रविधि मन्त्री देवेन्द्र पौडेलसहित सरोकारवालालाई संघिय शिक्षा ऐनलाई अघि बढाउने सन्दर्भमा छलफल बोलाउने भएका छन्। प्रधानमन्त्री देउवा र शिक्षा पौडेलबीच शनिबार बालुवाटारमा संघीय शिक्षा ऐनका सन्दर्भमा छलफल भएको छ। प्रधानमन्त्रीसँगको भेटमा संघीय शिक्षा ऐन, विश्वविद्यालयमा हुने तालाबन्दी, शिक्षक दरबन्दीलगायतको विषयमा गम्भीर छलफल भएको शिक्षामन्त्री पौडेलले जानकारी दिए। शिक्षामन्त्री पौडेलले संघिय शिक्षा ऐन अर्थ र कानुन मन्त्रालयमा अल्झेको हुँदा तत्काल अगाडि बढाउन प्रधानमन्त्री देउवालाई अनुरोध गरेका थिए। प्रधानमन्त्री देउवाले संघीय शिक्षा ऐन ल्याउन आवश्यक सहयोग गर्ने र छिट्टै संसदमा टेबल हुने प्रतिबद्धता व्यक्त गरे।"
नमस्कार नमस्कार संसार,"नमस्कार नमस्कार संसार कति रापिलो जाने बेला भयो मेरो, तँ त झन् कति तामिलो ! पकाउँदै लगिस् तैले छु बाँकी खस्न मात्र म यो मित्रको चुचो चाहिँ अझै काँचै छ तापनि म बिदा हुन लागें त्यो गहिरो अन्धकारमा झिनू बादलको टुक्रो जस्तै विवश बात्तिँदै । यो बेला कति चौसट्ठी, चोरेर कसरी लगी मेरा वसन्त चौसट्ठी, स्वप्न जस्तै गरीकन । खालि हात म आएथें तेरो संसर्गले यहाँ जस्मा हुन गएका हुन् यी माया ममता मति, तेरै जिम्मा लगाएर अब फेरी फुका भई खाली हात म जानेछु तँ भरी भै रहीरहेस् । नमस्कार नमस्कार संसार, कति चम्किलो सधैं असारको पन्ध्र जस्तो संसारमा अब न्यानो गरी बसेको यो ठाउँबाट हटी चिसो पार्न लागें, म अस्तित्व मेटन लागें शरीरको स्थूलताको ! यहाँ मेरा पाइलाका कतै कतै हलौ छाप रहे बाँकी रहलान् मेटिने गरी । तेरो भने यहीं नित्य राम्रो चकचकी रहोस् बिदा बिदा सदा तेरो उत्तरोत्तर वृद्धि होस् यस ब्रह्माण्डमा होला महाप्रलय तैपनि अर्को ब्रह्माण्डमा फेरि अरू तेरो विकास होस् । म यही कामना छोडी बाटो लाग्दछु सुस्तरी चालै नपाउने मेरो गति चूपसमान होस् ! ठेस लागिसक्यो मेरो खुट्टा अब संघारमा त्यसैले तैतिरै फर्की फेरि हेरिरहेछु म । सिंहावलोकन न्याय परेलाबाट च्याउँछ देखिन्छ मृगतृष्णा झैं संसार कति स्वप्निलो द्वारभित्र अडेको छ यो जीवन छचल्किँदै । निष्पष्ट कालरात्रिझैं यस बाहिर मृत्यु छ संसार ठेलो नाघेर अँध्यारोसित बस्नु छ । संसार मृत्युको ओढ्ने अगि तैले सुने जति कल्पे जत्ति गुने जत्ति डरलाग्दो रहेन छ मैले देखिसकें सेता दोसल्लाभित्र नै पनि जस्तो प्रशस्त पाइन्छन् अन्धकारहरू यहाँ त्यस्तै उज्याला तो काला कात्रोभित्र म देख्दछु । कताबाट कता जाने ? लघुचेतनलाई पो एकादेश यताबाट उताको देश जानू छ उदारले यो विश्वब्रह्माण्डै जब ढाक्दछ अनि ता व्योमभित्रै त्यो यातायात हराउँछ । जस्तो लक्षण हो आँसु हाम्रो जीवनमात्रको त्यस्तै मृत्यु मृत्यु यहाँ हाम्रो हाँसो खुस्कनु मात्र हो यस जोवनमा पो म देख्छ सर्वत्र बन्धन बाधा जतासुकै जाल छल झेल जताततै । तर्साउनेहरू आफैं तसून् तर्साउँदै रहून् गाडेर सुनका खम्बा बाँधी फनफनी त्यहीं आफ्नो कम्मर आफैंले जीवनी निचरी रहून्, निर्लिप्त मोक्षता देख्छु मृत्यु नै म त केवल । दुःखकै नित्य वर्षा छ सुखका त यताउति बाछिटा मात्र भेटिन्छन् तर यस्तै भए पनि तँलाई छोड्नु पर्दा म दुःख माग्दछु निश्चय तँ वर्तमान संसार मेरो कति जनासित प्रियता छ यहाँ ढुङ्गा माटो बोली कलासित बाटो र घाटो नदीनाला हिउँका चुचुरासित । मेरो गम्भीर नाता छ, तर हे वर्तमान तँ तीन अर्बुद्र मान्छेको संसार, तँ दरिद्र छसतँभन्दा भूत नै दाँज्ने नहुने धनवान थियो अनन्त कोटि धनवान होला अझ भविष्य झनती सबै मिल्न जाने हुन् मसितै भूतमा भने टाँसिऊँ किन व्यर्थै म यो छोटो वर्तमानमा ! जन्ममृत्यु दुवै चक्र हुन् यी अपरिहार्य छन् म ब्यर्थैं किन दुःखी हूँ म जस्तै गतिशीलमा छैन जीवन आफैंमा कुनै जीवन केवल जीव चैतन्य मात्रै हो भेद जीवन मृत्युमा ! छन् सुन्दर आफैंमा कुनै सौन्दर्य केवल सौन्दर्य चेतना मात्रै छ सुन्दर यथार्थमा । जब चैतन्य देखिन्छ प्रत्येक परमाणुमा मृत्युको स्थानमा मुक्ति भेटिन्छ तब ज्ञानमा म छु बन्धनमा आज यो पुञ्ज परमाणुको भोलि मुक्त म बन्नेछ अनन्त परमाणुमा सापेक्ष सत्यमा सत्य जत्ति फेरि असत्य छ, रहनेछ संधैं सत्य जुन शाश्वत सत्य छ । नमस्कार नमस्कार संसार, कति बाफिलो । चाँडै नै म त मिल्ने छु त्यही शाश्वत सत्यमा, धेरै घुम्नु छ तैंले त यही सापेक्ष सत्यमा, संसार ज्योतिमा लम्केस् तमबाट सधैंभरि । अन्धकार कतै छैन अज्ञानै अन्धकार हो ज्ञानको ज्योति ता बल्छ अँधेरी रातमा पनि । अज्ञानी शिशुको जस्तो झगडा सब छोडिदे भेदबुद्धि नले हुर्की, अन्धविश्वास त्यागिदे मनुष्यतामा विश्वास गर्दै बाँचेर बाँच्नदे प्रतिस्पर्धा सदा सत्य शिवसंकल्पमा चलोस् ! संसार म नमर्दैमा अणुको धनु भाँचिदे, ॐ शान्ति गीतले पुछ्तै युद्धको नाम मेटिदे ! (२०२३ साल माघमा चौसट्ठी वर्ष पुगेर पैंसठ्ठी लाग्दा)"
नेकपाका संस्थापक पुष्पलालको ४४ औँ स्मृति दिवस मनाइँदै,"काठमाडौं : नेपाल कम्युनिस्ट पार्टीका संस्थापक महासचिव पुष्पलाल श्रेष्ठको ४४ औँ स्मृति दिवस शनिबार विभिन्न कार्यक्रम गरी मनाइँदैछ। वैचारिक नेता पुष्पलालको नेतृत्वमा २००६ साल वैशाखमा नेपाल कम्युनिस्ट पार्टीको स्थापना भएको थियो। नेपालको इतिहासलाई ऐतिहासिकभौतिकवादी दृष्टिकोणले अध्ययनअन्वेषण गर्न उनको योगदान रहेको छ। विसं १९८१ असार १५ गते रामेछापको भङ्गेरीमा उनको जन्म भएको थियो। विसं २००५ मा विश्व प्रसिद्ध कम्युनिस्ट घोषणापत्रको नेपाली अनुवादमार्फत नेपालमा मार्क्सवादी विचारधाराको विधिवत् आरम्भ गरेका पुष्पलालले आफ्ना सहयोद्धासँग मिलेर विसं २००६ सालमा नेपाल कम्युनिस्ट पार्टीको स्थापना गरेका थिए। श्रेष्ठले चार जना साथी निरञ्जनगोविन्द वैद्य, नारायणविलास जोशी, नरबहादुर कर्माचार्य र मोतीदेवी शाक्यसँग मिलेर पहिलो पटक नेकपा स्थापना गरेका थिए। नेपालमा मार्क्सवादी विचार फैलाउने प्रथम व्यक्तित्व र जनवादी क्रान्तिको कार्यक्रम अघि सार्ने सिद्धान्तकारका रुपमा पुष्पलाललाई लिने गरिन्छ। पुष्पलालको २०३५ साल साउन ७ गते भारतमा उपचारका क्रममा निधन भएको थियो। पुष्पलालको स्मृति दिवस अवसरमा नेकपा (एमाले) ले केन्द्रीय तहमा कामनपा वडा नं १८ ताम्सीपाखाको पुष्पलाल चोकमा कार्यक्रम आयोजना गरिएको छ। पार्टीका अध्यक्ष केपी शर्मा ओली लगायतका नेता, कार्यकर्ताले कपुष्पलालको शालिकमा माल्यार्पण गरी श्रद्धाञ्जलि अर्पण गरेका छन्। यसैगरी पुष्पलालको जन्मस्थान रामेछापमा एमाले रामेछापको भंगरीमा आयोजनामा पनि श्रद्धाञ्जलि तथा माल्यार्पण कार्यक्रमको आयोजना गरेको छ। कार्यक्रममा एमाले उपमहासचिव पृथ्वी सुब्बा गुरुङसमेत सहभागी हुनेछन् ।"
अनेरास्ववियुको विधान महाधिवेशन तथा राष्ट्रिय भेला असोजमा,"काठमाडौं : एमालेनिकट अखिल नेपाल राष्ट्रिय स्वतन्त्र विद्यार्थी युनियन (अनेरास्ववियु) ले विधान महाधिवेशन गर्ने भएको छ।अखिलको तेस्रो नीति तथा विधान महाधिवेशन तथा राष्ट्रिय भेला असोज १ गतेबाट गर्ने अध्यक्ष सुनिता बरालले जानकारी दिइन्। शुक्रबार बसेको केन्द्रीय कमिटी पदाधिकारीको बैठकले विधान महाधिवेशनमा संगठनको विधान, सङ्गठन संरचना, नीतिगत तथा शैक्षिक आन्दोलनका विषयमा तीन दिनसम्म छलफल चल्ने उनले बताइन्। अखिलले जीवनउपयोगी वैज्ञानिक शिक्षा नीति र सुदृढ संगठन, सुखी नेपाली समृद्ध नेपाल निमार्णको आधारका लागी तेश्रो नीति तथा विधान अधिवेशन भन्ने नारा तय गरेको छ। अखिलले विश्वविद्यालयमा नियमितरूपमा स्वतन्त्र विद्यार्थी युनियनको निर्वाचन गराउन केन्द्रीय कमिटी र क्याम्पस तहका स्ववियु निर्वाचनको आवश्यकता सन्दर्भमा रचनात्मक दवावमूलक कार्यक्रम सञ्चालन गर्ने निर्णय गरेको छ।"
पुष्पलालको महान् शिक्षाबाट प्रेरणा लिएर समाजलाई अगाडि बढाउने संकल्प गर्नुपर्छ : ओली,"काठमाडौं : नेकपा एमालेका अध्यक्ष केपी शर्मा ओलीले पुष्पलालको महान् शिक्षाबाट प्रेरणा लिएर नेपाली समाजलाई अगाडि बढाउने संकल्प गर्नुपर्ने बताएका छन्। नेकपाका संस्थापक महासचिव पुष्पलाल श्रेष्ठको ४४ औं स्मृति दिवसको अवसरमा काठमाडौंमा आयोजित कार्यक्रममा ओलीले नेपाली समाजको परिवर्तन र रुपान्तरणका निम्ति पुर्याएको स्मरण र मूल्याङ्कन गर्दै समृद्ध नेपाल सुखी नेपालीको गन्तव्यमा पुर्याउन संकल्प गर्नुपर्ने धारणा राखे। पुष्पलालले नेपाली जनतामा चेतना जगाउने कार्य गरेको ओलीले उल्लेख गरे। राजनीतिक चेतना र अन्धविश्वास र भ्रमबाट नेपाली समाजलाई मुक्त पार्ने काम गरेको बताए। नेपालको इतिहासका सन्दर्भमा जानेका सत्य कुराहरु आफूले बताउने गरेको उल्लेख गर्दै उनले इतिहासलाई किम्बदन्तीबाट नेपालको वास्तविक इतिहास ल्याउनुपर्ने धारणा राखे। ओलीले पुष्पलालले ग्रन्थलेखमा पनि पुष्पलाल मात्र लेख्ने गरेको स्मरण गरे। ओलीले जातियताका विरुद्ध लागेकाले पुष्पलालले नामको पछाडि थर लेख्न छाडेको बताए। उनले भने,हामी उहाँलाई पुष्पलाल भनेर नै चिन्दछौं, उहाँको इच्छा अनुसार नै। रामेछापको भंगेरीमा जन्म भएको पुष्पलाललाई माइला दाई भनेर पनि बोलाइन्थ्योउनले भने।"
पश्चिम बंगालमा उद्योग मन्त्रीको नजिकका मान्छेको घरमा छापा मार्दा २० करोड भेटियो,"पश्चिम बंगाल : भारतमा प्रवर्तन निर्देशनालय (ईडी) ले शुक्रबार पश्चिम बंगालका उद्योग मन्त्री पार्थ चटर्जीका निकट सहयोगी अर्पिता मुखर्जीको घरमा छापा मारेर २० करोड भारतीय रुपैयाँ नगद बरामद गरेको छ। कथित शिक्षक भर्ती घोटालाको आरोपमा यो छापा मारिएका हो। छापा मारेर बरामद भएको रकम एसएससी घोटालासँग सम्बन्धित हुन सक्ने अनुसन्धान एजेन्सीले जनाएको छ । अर्पिता मुखर्जीको घरबाट २० भन्दा बढी मोबाइल पनि बरामद भएको छ । एजेन्सीले यी फोनहरू कुन उद्देश्यका लागि प्रयोग गरिन्थ्यो भन्नेबारे अनुसन्धान गरिरहेको छ। योसँगै शिक्षा राज्यमन्त्री परेश सी अधिकारी र विधायक माणिक भट्टाचार्यलगायतको घरमा पनि छापा मारेको छ । उच्च न्यायालयको निर्देशन पछि सीबीआईले पश्चिम बंगालका सरकारी र सहायता प्राप्त विद्यालयहरूमा समूहसी र डी कर्मचारीहरू साथै शिक्षकहरूको भर्तीमा भएको भनिएको भ्रष्टाचारको अनुसन्धान गरिरहेको छ। ईडीले यस कथित घोटालामा पैसाको लेनदेन ट्र्याक गरिरहेको छ, जसको बारेमा छापा मारिएको छ। पार्थ चटर्जी हाल पश्चिम बंगाल सरकारमा उद्योग तथा वाणिज्य मन्त्री छन्। शिक्षा घोटाला हुँदा चटर्जी शिक्षामन्त्री थिए। सीबीआईले उनलाई दुई पटक सोधपुछ गरिसकेको छ । बीबीसी"
पहिरोले नारायणगढमुग्लिन सडक अवरुद्ध,चितवन : पहिरोले नारायणगढमुग्लिन सडक अवरुद्ध बनेको छ । चितवनको इच्छाकामना गाउँपालिका ५ मा शनिबार बिहान ८ बजेर १० मिनेटमा गएको पहिलरोले सडक अवरुद्ध भएको हो। जिल्ला प्रहरी कार्यालय चितवनका अनुसार चितवनको इच्छाकामना गाउँपालिका५ खहरेखोलामा बिहान ८:१० बजे माथिबाट पहिरो खस्दा सडक दुइतर्फी अवरुद्ध बनेको छ। अहिले पहिरो पन्छाउने कार्य भइरहेको जिल्ला प्रहरी कार्यालयका प्रहरी नायब निरीक्षक रविन विष्टले जानकारी दिए ।
मनासिब मौद्रिक नीति,"काठमाडौं : मौद्रिक नीतिले गैरउत्पादनमुलक क्षेत्र र आयातमा कडाइको नीति लिएको छ । गभर्नर महाप्रसाद अधिकारीले शुक्रबार जारी गरेको मौद्रिक नीतिमा अर्थतन्त्रका सूचक बलियो बनाउन कसिलो नीति लिइएको प्रष्ट हुन्छ । कर्जाको ब्याजदर बढाउने, माग कम हुने र आयात नियन्त्रण गर्दै विदेशी विनिमय सञ्चितिलाई सञ्चय गर्ने उद्देश्य मौद्रिक नीतिले लिएको छ । बैंकदर वृद्धि, नीजि क्षेत्रमा जाने कर्जा वृद्धिदर घटाउने र उत्पादनमूलक क्षेत्रको कर्जालाई बढी प्राथमिकता दिइने उल्लेख छ । बैंकर, अर्थविद् तथा व्यवसायी हरूले समय सुहाउँदो नीति भनेका छन् । गभर्नर अधिकारीले मूल्य र बाह्य क्षेत्र स्थायित्व कायम राखिएको, समष्टिगत आर्थिक स्थायित्व प्रवद्र्धन गर्ने र वित्तीय साधनलाई उत्पादनशील क्षेत्रमा प्रवाह गराइ उत्पादकत्व अभिवृद्धिमार्फत आर्थिक वृद्धिलाई सहयोग पुर्याइने बताए । अन्तर्राष्ट्रिय स्तरमा देखापरेको उच्च मुद्रास्फीतिको समस्या समाधान गर्न अधिकांश केन्द्रीय बैंकहरूले कोभिडको समयमा अवलम्बन गरेका राहत कार्यक्रम तथा नियामकीय छुटहरू विस्तारै हटाउँदै लग्नुको साथै अर्थतन्त्रमा देखिएको असन्तुलन सम्बोधन गर्न मौद्रिक नीतिको कार्यदिशालाई पनि कसिलो बनाउँदै लगिएको छ, गभर्नर अधिकारीले भने । सञ्चितिमा आएको कमीले बाह्य क्षेत्र व्यवस्थापनमा दबाब सिर्जना भएको गभर्नर अधिकारीले औंल्याए । उनका अनुसार चालू खाता एवं शोधनान्तर घाटाले गर्दा विदेशी विनिमय सञ्चिति घट्दै जाँदा बैंकिङ प्रणालीको तरलतामा चाप पर्नुको साथै ब्याजदरमा वृद्धि भएको छ । नेपाल जस्तो सानो र आयातमा आधारित खुला अर्थतन्त्र भएको मुलुकमा बाह्य क्षेत्र स्थायित्व प्रत्याभूत गर्न सकेमा मात्र वित्तीय स्रोतलाई अधिकतम परिचालन गरी दिगो आर्थिक वृद्धि हासिल गर्न सकिने हुन्छ । स्थिर विनिमयदरलाई नीतिगत अंकुशको रूपमा अवलम्बन गरेको तथा बाह्य क्षेत्र दबाबमा परेको मुलुकले मौद्रिक विस्तारलाई सन्तुलनमा राख्नु अपरिहार्य हुने गर्दछ, गभर्नर अधिकारीले भने । उनले थपे, सैद्धान्तिक अन्तरसम्बन्धको आधारमा हेर्दा मौद्रिक क्षेत्र विस्तार हुँदा त्यसले आन्तरिक माग विस्तार गराइ चालू खाता घाटा बढाउन र बाह्य क्षेत्रलाई थप कमजोर बनाउन सक्दछ । यसकारण उपर्युक्त सैद्धान्तिक आधार र समष्टिगत आर्थिक स्थायित्वमा देखिएको चुनौतीलाई मध्यनजर गरी आर्थिक वर्ष २०७९८० को मौद्रिक नीति तयार गरिएको हो । केन्द्रीय बैंकले यसको कार्यदिशा तय गर्दा मुख्य रूपमा मूल्यमा परेको चाप र बढ्दो चालू खाता एवं शोधनान्तर घाटाका कारण बाह्य क्षेत्रमा परेको दबाबलाई केन्द्रमा राखिएको बताएको छ । साथै, यो मौद्रिक नीति तर्जुमा गर्दा सरकारको नीति तथा कार्यक्रम, बजेटका लक्ष्य र प्राथमिकता, मुलुकको वर्तमान आर्थिक तथा वित्तीय स्थिति एवं सम्भावित परिदृश्यका अतिरिक्त सरोकारवालाहरूबाट प्राप्त रायसुझावहरूलाई समेत ध्यान दिइएको गभर्नर अधिकारीले बताए । पूर्वगभर्नर डा चिरञ्जीवी नेपाल चालू आवको बजेट विस्तारकारी भए पनि मुलुकको अर्थतन्त्रको अवस्था हेर्दा मौद्रिक नीतिले अझै कस्नुपर्ने औंल्याउँछन्् । अझै कसिलो आउनुपथ्र्यो । त्यो आएन । मध्यम खालको छ । जुन क्षेत्रमा कर्जा गइरहेको छ, पूर्वगभर्नर नेपालले भने, अहिले पनि कृषिमा भन्दै घर जग्गामा कर्जा गएको छ । उत्पादनमूलक भने पनि कच्चा पदार्थ बाहिरबाट आउँछ । यसैले कडाइ गर्न जरुरी थियो । यसैगरी, नेपाल बैंकर्स संघका उपाध्यक्ष सुनील केसी अहिलेको असहज परिस्थितिमा मौद्रिक नीति उचित भएको ठहर गर्छन् । तरलता अभाव, विदेशी विनिमय सञ्चितिमा दबाब परेको र आयातको मागलाई नियन्त्रण गर्न जरुरी रहेको केसी बताउँछन् । आयात नियन्त्रण गरेर विदेशी मुद्रा सञ्चिति कम्तीमा ७ महिनासम्म पुग्ने व्यवस्था गरिने भनिएको छ । यसले दीर्घकालीन रूपमा अर्थतन्त्रलाई सकारात्मक दिशानिर्देश गर्न सक्छ । गर्नुपर्ने व्यवस्था पनि यस्तै थियो, उनले भने । यसैगरी नेपाल वित्त कम्पनी संघका अध्यक्ष सरोजकाजी तुलाधार अहिलेको मौद्रिक नीतिले यो एक वर्ष दुःख गर्दा बैंक तथा वित्तीय संस्था सुरक्षित हुने र अर्थतन्त्र पनि सुरक्षित हुने बताउँछन् । मौद्रिक नीति कार्यदिशा : कर्जा प्रवाहमा कडाइ, उत्पादनशीललाई प्राथमिकता मौद्रिक नीतिले कर्जा वृद्धिभन्दा पनि कर्जालाई उत्पादनशील क्षेत्रमा प्रवाह गराउने गरी जोड दिएको छ । कोभिड१९ संक्रमणको समयमा लिइएका सहज नियामकीय व्यवस्थाहरूलाई क्रमशः कटौती गर्दै विवेकशील नियामकीय मापदण्डअनुरूप बनाइने भएको छ । कृषिलगायतका उत्पादनशील क्षेत्र, निर्यात र कोभिड महामारीबाट पुनरुत्थान हुन बाँकी अति प्रभावित क्षेत्रमा मात्र उपलब्ध गराउने गरी पुनर्कर्जा सुविधालाई पुनरावलोकन गरिने भएको छ । साना, घरेलु, लघु तथा मध्यम उद्यमहरूको लागि कर्जा पहुँच बढाइ कर्जाको अधिकेन्द्रीकरण क्रमशः कम गर्नेतर्फ मौद्रिक नीतिको जोड रहने भएको छ । साथै, निश्चित उत्पादनशील क्षेत्र र व्यापारिक क्षेत्रमा प्रवाह हुने कर्जाको ब्याजदरमा अन्तर कायम गरिने भएको छ । यसैगरी, सबल वित्तीय प्रणालीले मौद्रिक नीतिको प्रसारलाई प्रभावकारी बनाउने हुँदा समष्टिगत विवेकशील नियमनका साथै कर्जाको गुणस्तर सुधारमार्फत वित्तीय स्थायित्व कायम गर्न जोड दिने भएको छ । भुक्तानी तथा वित्तीय कारोबारलाई डिजिटाइजेसन गर्दै वित्तीय साक्षरता, वित्तीय पहुँच र वित्तीय समावेशीता अभिवृद्धि गरी मौद्रिक नीतिका दायरा बढाउन जोड दिने भएको छ । नीजि क्षेत्रको कर्जा वृद्धिदरमा कडाइ, १२६ प्रतिशतको प्रक्षेपण चालू आर्थिक वर्षमा नीजि क्षेत्रतर्फको कर्जा वृद्धिदरमा कडाइ गर्दै सीमा घटाएको छ । केन्द्रीय बैंकले आर्थिक वर्ष २०७९८० मा निजी क्षेत्रतर्फ जाने कर्जाको वृद्धिदर १२६ प्रतिशत रहने प्रक्षेपण गरेको छ । बैंक तथा वित्तीय संस्थाहरूले गत आव आक्रामक कर्जा विस्तार गरेका कारण लगानी योग्य पुँजी अभाव भोग्नुपरेको थियो । यसअघि आर्थिक वर्ष २०७८७९ मा मौद्रिक क्षेत्रबाट प्रवाह हुने निजी क्षेत्रतर्पको कर्जाको वृद्धिदर १९ प्रतिशत हुने प्रक्षेपण रहेकोमा २०७९ जेठ मसान्तमा वार्षिक बिन्दुगत वृद्धिदर १६ प्रतिशत कायम भएको राष्ट्र बैंकले बताएको छ । यद्यपि, चालू आर्थिक वर्षमा झन् यसको सीमा घटाइएको छ । यसैगरी, केन्द्रीय बैंकले चालू आवमा विस्तृत मुद्रा प्रदायको वृद्धिदर १२ प्रतिशत रहने प्रक्षेपण गरेको छ । यससँगै चालू आवमा सञ्चालन लक्ष्यको स्थितिको आधारमा खुला बजार कारोबार सञ्चालन गरी तरलता व्यवस्थापन गर्ने भनिएको छ । यता बैंक विज्ञ अनलराज भट्टराई अहिले कसिलो मौद्रिक नीति आओस् भन्ने अपेक्षा साकार भएको बताउँदै अझै मौैद्रिक नीतिले आर्थिक वृद्धिदरलाई सघाउ नपुग्ने तर्क गर्छन् । किनभने निजी क्षेत्रको कर्जा वृद्धि कम भएकोले सो लक्ष्यमा चुनौती देखिएको उनको तर्क छ । साढे १२ प्रतिशतभन्दा बढी कर्जा वृद्धिदर हुनुपथ्र्यो । सबै बढ्नाले ब्याजदर बढ्न जान्छ । कर्जाको ब्याजदर बढ्छ । यसले तरलता व्यवस्थापन हुन्छ । बैंकले मुद्रा प्रदायक(मनि मार्केट)मा कडाइ गरेको छ, उनले भने, यसले कर्जाको माग कम गराउँछ । मुलुकभन्दा पनि विश्व अर्थतन्त्रमै माग छ । यद्यपि, नेपाल मात्र नभई विश्व अर्थतन्त्र पनि यतिबेला आर्थिक मन्दीमा गएको उनको भनाइ छ । ००० आर्थिक वृद्धि लक्ष्य, मुद्रास्फीति सीमा कायम गर्दै ७ महिना धान्ने विदेशी विनिमय सञ्चिति कायम गरिनेसरकारको बजेट वक्तव्य २०७९८० ले ८ प्रतिशतको आर्थिक वृद्धिदर हासिल गर्ने र मुद्रास्फीतिलाई ७ प्रतिशतभित्र कायम राख्ने लक्ष्य लिएको छ । नेपाल जस्तो सानो र आयातमा आधारित खुला अर्थतन्त्र भएको मुलुकले सुविधाजनक स्तरमा विदेशी विनिमय सञ्चिति कायम गर्नुपर्ने बाध्यतालाई मध्यनजर गरी ७ महिनासम्मको वस्तु तथा सेवा आयात धान्न सक्ने विदेशी विनिमय सञ्चिति कायम राख्दै माग पक्षबाट मूल्यमा चाप पर्न नदिई लक्षित आर्थिक वृद्धि हासिल गर्न सहयोग पुर्याउनु मौद्रिक नीतिको लक्ष्य लिएको छ । केन्द्रीय बैंकले बैंक तथा वित्तीय संस्थाबाट प्रवाह हुने कर्जालाई कस्न ब्याजदर बढ्ने मौद्रिक उपाय अवलम्बन गरेको छ । मूल्य र विदेशी विनिमय सञ्चितिमा परेको चापलाई मध्यनजर राखेर समष्टिगत आर्थिक स्थायित्वका लागि ब्याजदर करिडोरअन्तर्गतको दरहरूलाई १५ प्रतिशत बिन्दुले वृद्धि गरी बैंक दर ८५ प्रतिशत, नीतिगत दर ७ प्रतिशत र निक्षेप संकलन दरलाई ५५ प्रतिशत कायम गरिएको छ । अन्तरबैंक कारोबारको भारित औसत ब्याजदर नीतिगत दरको तुलनामा २ प्रतिशतभन्दा बढी बिन्दुले तलमाथि भएमा रिपोरिभर्स रिपो बोलकबोल खुला हुने व्यवस्था मिलाइने छ । साथै, अन्तरबैंक कारोबारको भारित औसत ब्याजदर नीतिगत दरको तुलनामा ३ प्रतिशत बिन्दुभन्दा बढीले घट्न गएमा निक्षेप बोलकबोल खुला हुने व्यवस्था मिलाइने छ । खुला बजार कारोबारसम्बन्धी अन्य उपकरणहरू यथावत राखिनेछ । बैंक तथा वित्तीय संस्थाहरूको अन्तरबैंक दर ४ प्रतिशतदेखि ७ प्रतिशतको करिडोरभित्र कायम गर्ने मौद्रिक नीतिको विद्यमान सञ्चालन लक्ष्य रहेकोमा २०७९ असारमा यस्तो भारित औसत अन्तरबैंक दर ७ प्रतिशत रहेको छ । आर्थिक वर्ष २०७८७९ मा यस बैंकबाट रु९७०२ अर्ब ४१ करोड (कारोबारको आधारमा) तरलता प्रवाह भएको छ । यसअन्तर्गत रिपोमार्फत ४७६ अर्ब ३९ करोड, सोझै खरिदमार्फत ५५ अर्ब ९२ करोड र स्थायी तरलता सुविधामार्फत ९१७० अर्ब ११ करोड रुपैयाँ प्रवाह भएको छ । बैंक तथा वित्तीय संस्थाले कायम गर्नुपर्ने अनिवार्य नगद अनुपात (सीआरआर) लाई बढाएर ४ प्रतिशत पुर्याइने भएको छ । यसअघि ३ प्रतिशत कायम थियो । यो व्यवस्था अब बैंकहरूले २०७९ भदौ १ गतेदेखि लागू हुने गरी १ प्रतिशत बिन्दुले वृद्धि गरी ४ प्रतिशत पुर्याइने भएको हो । बैंक तथा वित्तीय संस्थाहरूले कायम गर्नुपर्ने वैधानिक तरलता अनुपात ( एसएलआर) लाई वृद्धि गरी २०७९ पुस मसान्तसम्ममा वाणिज्य बैंकहरूले १२ प्रतिशत, विकास बैंक र वित्त कम्पनीहरूले १० प्रतिशत पुर्याउनुपर्ने व्यवस्था गर्ने भएको छ । भुक्तानी प्रणालीलाई सहज र विश्वसनीय बनाउने उद्देश्यले सरकारी ऋणपत्रको धितोमा बैंक तथा वित्तीय संस्थालाई यस बैंकले उपलब्ध गराउने विद्यमान दैनिक तरलता सुविधा (आईएलएफ)लाई आवश्यकताअनुसार ओभरनाइट अवधिको बनाएर यस्तो सुविधा बैंक दरमा उपलब्ध गराइने भएको छ । बैंक तथा वित्तीय संस्थालाई अघिल्लो हप्ताको अन्त्यमा कायम रहेको सम्बन्धित संस्थाको स्वदेशी मुद्रामा रहेको कुल निक्षेपको १ प्रतिशतभन्दा बढी बक्यौता नहुने गरी यस बैंकले तोकेको ऋणपत्रको धितोमा अधिकतम ५ दिनसम्म अवधिको स्थायी तरलता सुविधा बैंक दरमा उपलब्ध गराइने छ । विद्यमान कार्यविधिमा आवश्यक संशोधन गरी यो व्यवस्था कार्यान्वयनमा ल्याइने भएको छ । यसैगरी, अन्तरबैंक बजार, दैनिक तरलता सुविधा, खुला बजार कारोबार र स्थायी तरलता सुविधाका माध्यमबाट आवश्यक तरलता व्यवस्थापन गर्न नसकेका बैंक तथा वित्तीय संस्थालाई सो संस्थाले माग गरेमा बैंक दरमा २ प्रतिशत बिन्दुले पेनाल दर थप गरी अन्तिम ऋण दाता सुविधा उपलब्ध गराइने भएको छ । यसैक्रममा अन्तिम ऋणदाता सुविधासम्बन्धी कार्यविधि जारी गरिने भएको छ । उत्पादनमूलक उद्योगलाई २ करोडको कर्जा, ब्याजदर आधार दरमा २ प्रतिशत बिन्दु मात्रै थपिने अब उत्पादनशील र व्यापारिक क्षेत्रमा जाने कर्जाको ब्याजदरमा भिन्नता ल्याइनेछ । हाललाई बैंक तथा वित्तीय संस्थाले खाद्यान्न उत्पादन, पशुपंक्षी, मत्स्यपालन, निर्यातजन्य र शतप्रतिशत स्वदेशी कच्चा पदार्थमा आधारित उत्पादनमूलक उद्योगका लागि २ करोडसम्मको कर्जा प्रवाह गरिने भएको छ । यस्तो कर्जामा ब्याजदर सस्तो गर्ने नीति लिएको छ । यस्तो शीर्षकमा सो सीमासम्मको कर्जा दिँदा ग्राहकले आधार दरमा अधिकतम २ प्रतिशत बिन्दुसम्म प्रिमियम थप गरी ब्याजदर निर्धारण गर्न पाउने भएका छन्् । निजी क्षेत्रलाई सूचना प्रविधि तथा औद्योगिक पार्क निर्माण गर्न कर्जा प्रवाह गर्दा आधार दरमा अधिकतम २ प्रतिशत बिन्दुले प्रिमियम थप गरी ब्याजदर निर्धारण गर्ने व्यवस्था मिलाइने छ । धितो कर्जा सीमा उपत्यकाभित्र ३० प्रतिशत र अन्य स्थानको ४० प्रतिशतसम्म कायम बैंक तथा वित्तीय संस्थाले घरजग्गा धितो राखी निश्चित प्रयोजन नखुलेका नयाँ अधिविकर्ष कर्जा, धितो कर्जा, सम्पत्ति कर्जा, व्यक्तिगत आवधिक कर्जा प्रवाह गर्दा कर्जा र सोको धितो सुरक्षणका फेयर मार्केट भ्यालुबीचको अनुपात काठमाडौं उपत्यकाभित्र बढीमा ३० प्रतिशत र अन्य स्थानको हकमा बढीमा ४० प्रतिशतसम्म कायम गर्नुपर्ने व्यवस्था गरिनेछ । निफ्रा (नेपाल पूर्वाधार विकास बैंक)लाई मर्जर गरिने नेपाल पूर्वाधार विकास बैक (निफ्रा)लाई मर्जर गरिने भएको छ । पूर्वाधार क्षेत्रमा लगानी गर्ने गरी स्थापित नेपाल पूर्वाधार विकास बैंकको लगानी क्षमता अभिवृद्धिका लागि पूर्वाधार क्षेत्रमा नै लगानी गर्ने गरी स्थापना भई सञ्चालनमा रहेका अन्य वित्तीय संस्थासँग मर्जर तथा प्राप्तिमार्फत चुक्ता पुँजी वृद्धि गर्न प्रोत्साहित गरिने बताइएको छ । पुनर्कर्जा तथा सहुलियतपूर्ण कर्जा सदुपयोगको अध्ययन गरिने पुनर्कर्जा सुविधालाई क्रमशः कम गर्दै २०८१ असार मसान्तसम्ममा सम्बन्धित कोषको मौज्दात बराबर हुने गरी उपलब्ध गराइने भएको छ । आर्थिक वर्ष २०७९८० को बजेट वक्तव्यमा उल्लिखित सहुलियतपूर्ण कर्जासम्बन्धी कार्यक्रमहरू सरकारबाट स्वीकृत कार्यविधिबमोजिम कार्यान्वयन गरिने भएको छ । उत्पादनमूलक क्षेत्रमा कर्जा प्रवाह बढाउने उद्देश्यले सञ्चालनमा रहेका पुनर्कर्जा सुविधा, सहुलियतपूर्ण कर्जा, विपन्न वर्ग कर्जालगायतका तोकिएको क्षेत्रमा कर्जा प्रवाह गर्नुपर्ने कार्यक्रमहरूको सदुपयोगिता र प्रभावकारिताका सम्बन्धमा अध्ययन गरिनेछ । स्टार्टअप व्यवसायमा कर्जा पहुँच बढाउन वैकल्पिक वित्तका स्वरूपहरूबारे अध्ययन गरिने भएको छ ।०० विदेशी मुद्रामा जारी गर्ने जमानत नेपाली मुद्रामै बैंक तथा वित्तीय संस्थाहरूले जारी गरेका विभिन्न भुक्तानी कार्डहरूबाट नेपालमा गरिने कारोबारको फछ्र्यौट नेपालभित्रै गर्न र यस प्रयोजनका लागि संस्थाले विदेशी मुद्रामा जारी गर्ने जमानतवण्ड नेपाली मुद्रामै जारीको वयवस्था गरिने भएको छ । मौद्रिक नीतिका विशेषता"
जन्मसिद्धका सन्तानलाई अब वंशजको नागरिकता,"काठमाडौं : संविधान जारी (२०७२ असोज ३) अघि जन्मको आधारमा नेपाली नागरिकता लिएका बाबु र आमाका सन्तानले अब वंशजको नागरिकता पाउने भएका छन् । प्रतिनिधिसभाले शुक्रबार यस्तो प्रावधानसहित नागरिकता संशोधन विधेयक बहुमतले पारित गरेको हो । विपक्षी एमालेसहित केही साना दलले विधेयकको विपक्षमा मत दिएका थिए । माथिल्लो सदन राष्ट्रियसभाले पनि पारित गरेपछि राष्ट्रपति समक्ष प्रमाणीकरणका लागि पठाइनेछ । राष्ट्रपतिबाट प्रमाणीकरण भएपछि नागरिकता वितरणमा यो व्यवस्था लागू हुनेछ । यस्तै, विधेयकमा बाबुको पहिचान नभएको तर नेपाली नागरिक महिलाबाट जन्मेको सन्तानले पनि वंशजको नागरिकता पाउने व्यवस्था गरिएको छ । तर, त्यसका लागि नेपाली नागरिक आमाले बाबुको पहिचान हुन नसकेको स्वःघोषणा गर्नुपर्नेछ । अघिल्लो सरकारले दर्ता गरेको विधेयक फिर्ता लिई सरकारले असार २४ गते नागरिकता ऐनमा संशोधन विधेयक दर्ता गरेको थियो । विषयगत समितिमा पनि नपठाइ दुई हप्तामै फास्ट ट्र्याक विधिबाट विधेयक पारित गरियो । विषयगत समितिमा विधेयक पठाइ छलफल गर्नुपर्ने र वैवाहिक अंगीकृत नागरिकतामा समयसीमा राख्नुपर्ने विपक्षी एमालेको मागलाई सरकारले अस्वीकार गर्यो । प्रतिनिधिसभाको पूर्ण बैठकमै विधेयकमाथि परेका संशोधन प्रस्तावलाई निर्णयार्थ पेस गरियो । विपक्षीले राखेका प्रस्ताव अस्वीकृत भए । सत्तापक्षको बहुमतबाट विधेयक पारित गरियो । जबकी सत्तापक्ष र विपक्षी दलका ४५ जना सांसदले ९४ वटा विषयमा संशोधन प्रस्ताव राखेका थिए । २०७२ असोज ३ अघि जन्मका आधारमा नेपालको नागरिकता प्राप्त गरेको नागरिकको सन्तानले बाबु र आमा दुवै नेपालको नागरिक रहेछन्् भने निजको उमेर १६ वर्ष पूरा भएपछि वंशजका आधारमा नेपालको नागरिकता प्राप्त गर्नेछ, पारित विधेयकमा छ । अन्तरिम संविधान२०६३ ले जन्मका आधारमा नागरिकता पाउने व्यवस्था गरेको थियो । त्यस अनुरूप टोली पठाएर गाउँगाउँमा नागरिकता वितरण गरिएका थिए । संविधानसभाबाट बनेको संविधानले जन्मका आधारमा नागरिकताको प्रावधानमा कडाइ गर्यो । तर, यस्तो नागरिकता पाइसकेका हरूका सन्तानले वंशजको नागरिकता पाउने प्रबन्ध गर्यो । लामो समयसम्म कानुन संशोधन भएन । त्यसैकारण यस्तो नागरिकता वितरण रोकियो । अघिल्लो नेकपाको सरकारले २०७५ साउन २२ गते नागरिकता ऐनमा संशोधन विधेयक संसद्मा दर्ता गरेको थियो । प्रतिनिधिसभाको राज्य व्यवस्था समितिले झण्डै २ वर्ष छलफल गर्यो । २०७८ असार ९ गते समितिले बहुमतले विधेयक पारित गर्यो । दुई दिनपछि समितिको प्रतिवेदनसहित प्रतिनिधिसभामा पेस भयो । त्यतिबेला वैवाहिक अंगीकृत नागरिकताका लागि ७ वर्षको समयसीमा राखेर समितिले विधेयक पारित गरेको थियो । अन्तिम चरणमा पुगेको उक्त विधेयकलाई सरकारले २०७९ असार २१ गते फिर्ता लिने निर्णय गर्यो । वैवाहिक अंगीकृत नागरिकतासम्बन्धी विषय उल्लेख नै नगरी सरकारले असार २४ गते नयाँ विधेयक दर्ता गर्यो । कांग्रेस र मधेस केन्द्रित दल वैवाहिक अंगीकृत नागरिकतामा समयसीमा राख्न नहुने अडान राख्दै आएका छन् । विपक्षी एमालेका अधिकांश सांसदहरूले नेपाली पुरुष वा महिलासँग विवाह गर्ने विदेशी पुरुष वा महिलाले ७ वर्षपछि मात्रै अंगीकृत नागरिकता दिने व्यवस्था राख्नुपर्ने भन्दै विधेयकमा संशोधन राखे । तर, प्रतिनिधिसभामा ठाडै छलफल गरी संशोधनलाई अस्वीकृत गराइयो । सत्तासीन कांग्रेस, माओवादी केन्द्र, एकीकृत समाजवादी र जनता समाजवादी पार्टीले नागरिकता विधेयकको पक्षमा मत दिएका थिए । विपक्षी एमाले, राष्ट्रिय जनमोर्चा, नेमकिपा, राष्ट्रिय प्रजातन्त्र पार्टी भने विधेयकको विपक्षमा उभिएका थिए । विधेयकमा गैरआवासीय नेपालीलाई पनि राजनीतिक अधिकार बाहेकका अधिकार हुने गरी नागरिकता दिने व्यवस्था गरिएको छ । सार्क मुलुकबाहेक अन्य देशमा बसोबास गर्ने गैरआवासीय नेपालीलाई साँस्कृतिक, आर्थिक र सामाजिक अधिकारको उपभोग गर्न पाउने गरी गैरआवासीय नेपाली नागरिकता दिने व्यवस्था गरिएको छ । बैठकमा गृहमन्त्री बालकृष्ण खाँणले लामो समयदेखि नागरिकताविहीन अवस्थामा रहेकाहरूलाई नागरिकता दिनुपर्ने बताए । उनले वैवाहिक अंगीकृत नागरिकताका प्रावधानमा सबै दलको सहमति हुनुपर्ने र त्यसका लागि संशोधन गर्न सरकार तयार रहेको खाँणले बताए । वैवाहिक अंगीकृतका लागि हामीले सहमति जुटाउने प्रयत्न गरौं, गृहमन्त्री खाँणले भने, यसलाई व्यवहारिक बनाऔं । यसलाई कसरी हल गर्ने सरकार यसमा गम्भीरतापूर्वक छलफल गर्न तयार छ । सहमति जुटेपछि नै यो अघि बढछ ।"
मूल्यवृद्धि ७ प्रतिशत राख्ने लक्ष्य : के भन्छन् अर्थविज्ञ ?,"काठमाडौं : मौद्रिक नीतिले मूल्यवृद्धिलाई ७ प्रतिशतको सिमामै राख्ने लक्ष्य लिएको छ। गभर्नर महाप्रसाद अधिकारीले शुक्रबार जारी गरेको मौद्रिक नीतिले वार्षिक बजेट लक्षित मुल्यवृद्धि (मुद्रास्फीति) कायम हुने उल्लेख गरेको छ। गभर्नर अधिकारीले ७ प्रतिशतको सिमामा मुल्यवृद्धिलाई राख्न सकिने बताए। ब्याजदर नै बढाएको हुनाले यसले कर्जाको विस्तारमा नियन्त्रण गर्ने र आयातलाई कसिलो बनाउने गरी मौद्रिक नीतिले व्यवस्था गरेको छ। चालु आर्थिक वर्षमा विस्तृत मुद्रा प्रदायकको कर्जा विस्तार १२ प्रतिशत र नीजी क्षेत्रमा हुने कर्जा प्रवाह वृद्धिदर १२६ प्रतिशत कायम हुने प्रक्षेपण गरिएको छ। अघिल्लो वर्ष क्रमशः १८ प्रतिशत र १९ प्रतिशतको अनुमान गरिएकोे थियो। तर, २०७९ सालको जेठ मसान्तसम्ममा विस्तृत मुद्रा प्रदायक ९ प्रतिशत र कर्जा प्रवाहदर १६ प्रतिशत रहेको राष्ट्र बैंकको तथ्यांक छ। बैंकहरूमा तरलता बढेको, शोधानान्तर घाटा उच्च विन्दुमा, ६७ महिनाको आयातलाई धान्ने विदेशी मुद्रा संचितीलगायतका कारणले राष्ट्र बैंकले कर्जा प्रवाहमा कडाइ गरेको बताएको छ। राष्ट्र बैंकले मौद्रिक नीति मार्फत् पोलिसी दर (राष्ट्र बैंकसँग बैंक तथा वित्तीय संस्थाले लिने कर्जामा लाग्ने ब्याजदर) ७ प्रतिशत कायम गर्दा पनि बैंकहरूलाई कर्जा ब्याजदरमा असर गर्ने र यसले लगानी तथा आयातलाई खुम्च्याउने बताउँछन् पूर्व गभर्नर दीपेन्द्रबहादुर क्षेत्री। धेरै पैसा तिर्नुपर्नै भएपछि लगानी गरिदैन, क्षेत्रीले भने, यसो हुँदा कतिपय अति आवश्यक नभएका वस्तुहरूको आयात कम हुन्छ। त्यसकारण यसले धेरै हदसम्म आयात नियन्त्रण गर्नका लागि पनि मद्दत गर्ने भयो। यसले मुल्यवृद्धिको चापलाई कम गराउँछ। चालु आर्थिक वर्षको बजेटले लिएको ७ प्रतिशतको मुल्यवृद्धिको लक्ष्यलाई हासिल गर्न सजगता पूर्वक कसिलो नीति लिने भनिएको छ। कुन समयमा कस्तो नीति अवलम्बन गर्दा मुल्यवृद्धि नियन्त्रण गर्न सकिन्छ भनेरै सजगता पूर्वक भनिएको हुन सक्ने पूर्व गभर्नर क्षेत्रीले बताए। यता, अघिल्लो आर्थिक वर्षको ११ महिनामा ८५६ प्रतिशत मूल्यवृद्धि रहेको छ। अघिल्लो मौद्रिक नीतिले ६५ प्रतिशत कायम गर्ने लक्ष्य लिएको थियो। सन् २०२२ को फेब्रुअरीबाट सुरु भएको रुसयुक्रेन युद्धका कारण विश्व बजारमा मुल्यवृद्धि आकासिएको र आयातमुखी अर्थतन्त्र भएको हाम्रो परिप्रेक्षमा मूल्यवृद्धिलाई सिमामा राख्न कठिनाइ हुनसक्ने विज्ञहरूको भनाइ छ। भारतसँगको स्थीर विनिमय दरले पनि चालु आर्थिक वर्ष मुल्यवृद्धिमा चाप पर्न सक्ने आंकलन अर्थविज्ञ डा रमेश पौडेलको छ। अन्तर्राष्ट्रिय वस्तुस्थितका कारण अमेरिकी डलर महंगो हुँदा भारतीय मुद्रा अवमूल्यन हुन सक्ने भन्दै भारतमाथिको हाम्रो परनिर्भरताले मुल्यवृद्धिमा चाप पर्न सक्ने उनको तर्क छ। रुस युक्रेन युद्धका कारण विश्वमा भइरहेको पेट्रोलियम पदार्थको मुल्यवृद्धिले पनि नेपालको मुल्यवृद्धिलाई प्रत्यक्ष असर गर्ने पौडेलले बताए।यद्यपि यो मौद्रिक नीतिले पनि रुसयुक्रेन युद्धले अन्तर्राष्ट्रिय आर्थिक वातावरणलाई अनिश्चित बनाएको छ भने मूल्यमा चाप पर्दै गइरहेको तथ्यलाई स्वीकारेको छ। विष्णु अग्रवाल  अध्यक्ष, नेपाल उद्योग परिसंघ मौद्रिक नीतिले केही कुराहरूमा औद्योगिकरणलाई प्रोत्साहन पनि गरेको छ। मौद्रिक नीतिले उत्पादनमूलक क्षेत्रमा फरक ब्याजदरको कुरा गरेको छ, यो सकारात्मक पक्ष हो। सय प्रतिशत भ्यालु एडिसन भएका उद्योगहरू, कृषि उत्पादनसम्बन्धी उद्योगहरू, निर्यातमूखी उद्योगहरूलाई २ करोडसम्मको कर्जामा २ प्रतिशतसम्म प्रिमियम लिन पाउने व्यवस्थाले पनि यस्ता उद्योगलाई राहत पुग्ने देखिन्छ। वैदेशिक लगानी सिधा भित्र्याउन पनि कार्यविधि बनाउने भनिएको छ। कार्यान्वयन गर्न पनि सकिने किसिमको देखिन्छ। विष्णु बस्याल, सेयर प्राविधिक विश्लेषक सेयर बजारका लागि खासै नकारात्मक छैन। संस्थागत हकमा ४१२ लागू नहुने भए अझ राम्रो हुन्थ्यो। एउटै बैंकबाट १२ करोड ऋण लिन पाउनु राम्रो भयो। यसले केही हदसम्म सम्बोधन गर्यो। मर्र्ज गर्दा कारोबार रोक्का नगर्ने व्यवस्था राम्रो छ। राष्ट्र बैंकले सेयर बजारलाई नयाँ नदिए पनि पहिला गरेका गल्ती सुधारेको देखिन्छ। पहिला अधिकार क्षेत्र बाहिर रहेकोमा अहिले धेरै व्यवस्था गर्न खोजेको छ। सेयर बजारलाई धेरै चलाउनुहुँदैन, नियमक निकायले नै हेर्छ भन्ने राष्ट्र बैंक प्रष्ट भएको देखिन्छ। समग्रमा सन्तुलित मौद्रिक नीति ठिक छ। बद्रीकुमार गुरागाई प्रमुख कार्यकारी अधिकृत, राष्ट्रिय सहकारी बैंक मौद्रिक नीति कसिलो आएको छ। कर्जा विस्तारमा संकुचनको दृष्टिकोणले आएको देखिन्छ। मौद्रिक नीतिले बैंकीय सुविधा बढाएको छ। ऋणपत्रको सीमा बढाएको छ, यसले तरलतामा सहज हुन्छ। उत्पादन क्षेत्रमा जान कर्जामा प्रोत्साहन गरिएको छ। दुई खाले नीति ल्याइएको छ। नयाँ कर्जा लगानी नगरेपनि पूरानै कर्जालाई उत्पादनमा लैजान भनेको छ। सीआरआर, एसएलआर र बैंकदर बढाएर कर्जा सन्तुलित र कस्दै लैजाने नीति लिएको देखिन्छ। अनावश्यक तरलता खिच्न खोजेको छ। आयात निरुत्साहन नीति ल्याएको छ। कोभिडमा दिएको सुविधा हटाएर ट्रयाकमा ल्याउन खोजेको छ । रामेश्वर खनाल, पूर्व अर्थसचिव मौद्रिक नीतिले अहिलेको समस्या पहिचान गर्न भने सफल भएको छ। खासगरी बाह्य क्षेत्रको असन्तुलन, मुल्यवृद्धि र वित्तीय स्थायित्व कायम गर्नेतर्फ उन्मुख हुने देखिन्छ। कर्जा ब्याजदरमा गरेका कडाइहरू अहिलेको परिस्थिति सुहाउँदो छ। मुद्रा प्रदायक १२ प्रतिशत राखेको छ। त्यो भन्दा कम राखेको भएपनि हुन्थ्यो। विगतमा अनुत्पादक क्षेत्रमा भएको कर्जालाई उत्पादन क्षेत्रमा प्रवाहित गर्नुपथ्र्यो। यसले थोरै पनि मुल्यवृद्धिको चापलाई रोक्न मद्दत गर्छ। स्वयत्ततातर्फ निर्दिष्ट भएको मौद्रिक नीति देखिएको छ। बैंक रेट र पोलिसी रेट डेढ प्रतिशतले बढाएको छ। डा रमेश पौडेल, अर्थविज्ञ मौद्रिक नीतिलाई नराम्रो भन्ने स्थिति त देखिँदैन तर, नीतिले ल्याएका प्रोभिजनहरू कहिले कसरी अवलम्बन हुन्छन्् भन्ने पनि छ। सरकारको नीति तथा कार्यक्रमले निर्दिष्ट गरेका बाटाहरूलाई नै मौद्रिक नीतिले सम्बोधन गरेको देखिन्छ। मौद्रिक नीतिले वित्त नीतिलाई सहयोग गर्नैपर्छ र अहिलेको मौद्रिक नीतिले गरेको पनि देखिन्छ। विशेषगरी मौद्रिक नीतिले कर्जालाई कसिलो बनाउनेदेखि डिजिटलाइजेशन गर्नेसम्म पक्षलाई समेटेको छ। यस्तै कृषि, घरेलु तथा साना उद्योगहरू लगायत उत्पादनमूलक उद्योगहरूलाई दिने कर्जालाई विशेष व्यवस्था गरेको छ। डा दिपेन्द्रबहादुर क्षेत्री पूर्वगभर्नर ब्याजदर नै बढाएको हुनाले कर्जा फ्लोमा अलि अलि नियन्त्रण हुन्छ। धेरै पैसा तिर्नुपर्नै भएपछि लगानी गरिँदैन। यसो हुँदा कतिपय अति आवश्यक नभएका वस्तुहरूको आयात कम हुन्छ। त्यसकारण यसले धेरै हदसम्म आयात नियन्त्रण गर्नका लागि पनि मद्दत गर्ने भयो। यसले मुल्यवृद्धिको चापलाई कम गराउँछ। तर, यसले बजेटले निर्धारण गरेको ७ प्रतिशत आर्थिक वृद्धिको लक्ष्य हासिलमा भने मौद्रिक नीतिले इन्कार गरेको छ। निजी क्षेत्रलाई जाने कर्जाको सिमा नै घटाएको छ। कर्जा विस्तार पनि गत वर्ष १९ प्रतिशत थियो भने यो वर्ष १२६ प्रतिशतमा झारेको छ। चिरञ्जिवी नेपाल, पूर्वगभर्नर अहिले कसिलो मौद्रिक नीति आओस् भन्ने थियो। त्यही हिसाबले आएको छ। मौैद्रिक नीतिले आर्थिक वृद्धिदरलाई सघाउ पुग्ने देखिँदैन। नीजि क्षेत्रको कर्जा वृद्धिदर साढे १२ प्रतिशतभन्दा बढी आउनुपथ्र्यो। अब बैंकदरलगायत सबै बढ्नाले ब्याजदर बढ्न जान्छ। जस्ले कर्जाको ब्याजदर बढ्छ। यसले तरलता व्यवस्थापन त हुन्छ। बैंकले मुद्राप्रदायक(मनी मार्केट)मा कडाइ गरेको छ। यसले कर्जाको माग कम गराउने देखिन्छ। यद्यपि अहिले मुलुकको भन्दा पनि विश्व अर्थतन्त्रमै माग छ। उत्पादन कम हुने, मूल्य वृद्धि हुने, जीडीपी कम हुने देखिएको छ। नेपाल मात्र नभई विश्व अर्थतन्त्र पनि आर्थिक मन्दीमा गएको छ। खाद्यन्न र कच्चा पदार्थ पनि बाहिरबाट ल्याउनुपर्ने अवस्था छ। अनलराज भट्टराई, बैंक विज्ञ विस्तारकारी बजेट भएपनि मौद्रिक नीति जुन रुपमा कसिलो आउनुपथ्र्यो। त्यो आएन। मध्यम खालको हो। जुन क्षेत्रमा कर्जा गइरहेको छ, त्यसैलाई लक्ष्य गरेर अहिले पनि गएको छ। कृषिमा भन्दै घरजग्गमा कर्जा गएको छ। उत्पादनमूलक भने पनि कच्चा पदार्थ बाहिरबाट आउँछ। मौद्रिक नीति शब्दमा मात्रै कसिलो आयो। भित्रि रुपमा कसिलो आउन सकेन। अहिलेको परिस्थितिमा अझ कसिलो आउनुपर्ने थियो। मौद्रिक नीतिमा सरकारको दवाब पर्यो। ऋणपत्र निक्षेप अनुपात पनि उचित भएन। शब्द मात्र कसिलो अरु कसिलो नदेखिएकाले राम्रो लागेको छैन। कर्जा विस्तार मात्रै साढे १२ प्रतिशत कायम गरियो। सीआरआर ४ प्रतिशत भनेको छ। ५ राख्नुपर्ने थियो। उमेशप्रसाद सिंह, अध्यक्ष नेपाल घरेलु तथा साना उद्योग महासंघ मौद्रिक नीति समग्रमा ठिकै छ। हामीले दिएका सुझावलाई समावेश गरिएको छ। तर, हामीले खोजेको जस्तो शतप्रतिशत छैन। कोभिडबाट थलिएका उद्योगहरूलाई जुन सम्बोधन हुनुपर्ने थियो त्यो भएन। पुनर्कर्जा पनि हामीले भनेजस्तो भएन। गत वर्षको कर्जा उत्पादनशील क्षेत्रमा गएन। त्यसैले यस वर्ष उत्पादनशील क्षेत्रमा प्राथमिकता दिएको छ, यो राम्रो हो। प्रद्युम्न पोखरेल, अध्यक्ष नेपाल डेपलपमेन्ट बैंक एसोसिएसन मौद्रिक नीतिमा भएका व्यवस्थाले अब बैंकको आधार दर बढ्ने देखिन्छ। यसले कर्जाको ब्याजदर निश्चित रुपमा बढ्छ। यस्तै, यस अघिको मौद्रिक नीतिमा सेयर बजारमा एउटा बैंकबाट ४ करोड र सबै मिलाएर १२ करोडसम्म सेयर कर्जा लिन पाइन्थ्यो। समग्रमा निजी क्षेत्रको कर्जा विस्तार १२६ प्रतिशत मात्रै गरिएको छ। यसले कर्जाको मागलाई समेट््न सक्दैन। कर्जा बढ्ने, आयात बढ्ने हुँदा मुद्रास्फिती बढ्छ। काउन्टर साइकिलिङ क्यापिटल बफर २०८० साउनदेखि लागू हुने व्यवस्थाले अहिलेलाई सहज बनाउँछ। अब एउटै बैंकबाट १२ करोड पाइने व्यवस्था भयो। यसले सेयर लगानीकर्तालाई सजिलो भयो। साना व्यवसायीलाई कर्जा लिन यस नीतिमा कुनै प्रभाव पर्दैन। सुनिल केसी, उपाध्यक्षनेपाल बैंकर्स संघ अहिलेको असहज परिस्थिति छ। नेपालबाहिर पनि यस्तै स्थिति छ। यसकारण अहिलेको मौद्रिक नीति सोही अनुकुल ल्याइएको छ। तरलता अभाव, विदेशी विनिमय सञ्चितीमा दबाब परेकोले र आयातको मागलाई नियन्त्रण गर्न जरुरी थियो। आयात नियन्त्रण गरेर विदेशी मुद्रा सञ्चिति कम्तीमा ७ महिनासम्म पुग्ने व्यवस्था गरिने भनिएको छ। यसले दिर्घकालीन रुपमा अर्थतन्त्रलाई सकारात्मक दिशानिर्देश गर्न सक्छ। गर्नुपर्ने व्यवस्था पनि यस्तै थियो। बैंकदर, सीआरआर बढाएकाले सर्टटममा तरलताको चाप पर्न जाने देखिन्छ। तत्काल तरलतामा सहज हुने अवस्था देखिदैन। यद्यपि ऋणपत्रलाई अझै १ वर्षसम्म गणना गर्न पाउने व्यवस्थाले सजिलो बनाउने देखिन्छ। सरोजकाजी तुलाधार, अध्यक्ष नेपाल वित्त कम्पनी संघ देश, काल परिस्थिति अनुसार मौद्रिक नीति आएको छ। सिआरआर कोभिडको कारणले घटाइएको थियो। अहिले ४ प्रतिशत पुर्याइएको छ। एसएलआर बढेको छ। मनी सप्लाई १२ प्रतिशत छ। निजी क्षेत्रतर्फको कर्जावृद्धिमा १२६ प्रतिशतको सीमा लगाइएको छ। यसले बढी ऋण दिन सक्ने हुँदाहुँदै पनि अब दिन पाइएन। ब्याजदर उत्पादनमुलक क्षेत्रमा घट््छ, अरु क्षेत्रमा जाने ब्याजदर बढ्छ। यसैबाट पनि घटेर जान्छ। उत्पादन क्षेत्रमा मात्र दिनुपर्दा कम दरमै कर्जा जान्छ। बैंक तथा वित्तीय संस्थालाई बढी भएको बण्ड, डिबेन्चरमा सात दिनको सुविधा अब ५ दिनमा झारिएको छ। डिपोजिटको एक प्रतिशत मात्र लिन पाइने भएको छ। पहिला जति पनि लिन पाइन्थ्यो। यसले प्रभाव कही पनि हुने होइन तर तिर्नेलिने बढी झन्झट हुने भयो।"
संसारी माईस्थान : जग्गा विवादले ऐतिहासिकता उजाडिँदै,"विराटनगर : विराटनगर महानगरपालिका१० मा रहेको भानु मोरङ साँस्कृतिक समिति र संसारी माईस्थानबीच लामो समयदेखि विवाद चलिरहेको छ। जग्गासम्बन्धी विवादका कारण ऐतिहासिकता नै उजाडिने खतरा बढेको छ। जग्गा विवादको लफडाले धर्मराएर ऐतिहासिक संस्थाको अस्तित्व नै समाप्त हुने अवस्था आएको हो। भत्काएर संरचना लथालिंग बनाइएका छन्। समिति र मन्दिरको सिमाना पूर्वपश्चिम सानो सडकले छुट्ट्याएको छ। सीमा जोडिएका दुवै संस्था लामो समयदेखि जग्गाको कानुनी लडाइँमा छन्। मुद्दा सर्वोच्च अदालतमा विचाराधीन छ। नेपाली भाषा, कला, साहित्य र संस्कृतिको संरक्षण, सम्वद्र्धन तथा प्रवद्र्धन गर्ने उद्देश्यले २०१७ सालमा स्वरूप तयार गरेर भानु मोरङ साँस्कृतिक समिति २०१९ सालमा स्थापना भएको संस्था हो। सरकारले पहिलोपटक संस्था दर्ताको अधिकार प्रमुख जिल्ला अधिकारीलाई दिएपछि यो संस्था २०२८ सालमा दर्ता भयो। त्यसअघि प्रजिअलाई संस्था दर्ताको अधिकार प्रत्यायोजन नेपाली भाषा र संस्कृतिको पहिचान, प्रचारप्रसार एवं संरक्षणमा महत्त्वपूर्ण स्थान ओगटेको संस्था वरिष्ठ संस्कृतिकर्मी स्वःचतुर्भुज आशावादीले स्थापना गरेका हुन्। सुरुआतका संरक्षक आशावादीको सालिक अहिले सोही ठाउँमा छ। संस्था स्थापना र सञ्चालनका लागि महत्त्वपूर्ण योगदान दिएका उनको निधन २०५९ सालमा भयो। उनैले अग्रजहरूको साथ र सहयोग लिँदै भानु मोरङ साँस्कृतिक समितिको भगिनी संस्थाका रूपमा २०३७ सालमा भानु कला केन्द्रको स्थापना गरे। संस्था स्थापना स्थलमा एउटा पुरानो स्टेज (मञ्च) थियो। त्यहाँ अन्तर्राष्ट्रिय कलाकार र साहित्यकारको सम्मेलन एवं जमघट हुन्थ्यो। त्यसको अगुवाइ आशावादीले गर्ने गरेको स्थानीय अगुवा बताउँछन्। उक्त स्टेज भारतीय राष्ट्रपति पुरस्कार विजेता दमयन्ती जोशी, लक्षु महाराज, जल तरंग वाधक केएल सुदलगायत कैयौं राष्ट्रिय तथा अन्तर्राष्ट्रिय कलाकार र साहित्यकारको जमघट भइसकेको ऐतिहासिक तथा चर्चित थलो हो।तर, जग्गा विवादले अहिले त्यो स्टेजको कुनै रौनक छैन। विवाद नसुल्झिँदा संस्थाकै अस्तित्व संकटमा परिरहेको छ। स्थानीय अग्रजहरूका अनुसार आशावादीकै अगुवाइ र साँस्कृतिक समितिबाटै संसारी माईस्थानको संरक्षण पनि हुँदै थियो। ढुंगा मात्रै रहेको थानलाई सबैको पहलमा संरक्षण गर्दै पछि मन्दिरको स्वरूप दिइएको स्थानीय बताउँछन्। वरपर भीमसेन, सरस्वतीलगायतका मन्दिरहरू छन्। २०२२ सालमा संसारी माईस्थानको पछाडिपट्टि ४ सय क्षमताको भानु नृत्य मन्दिरको फाउन्डेसन बनायो। त्यसको डिजाइन विराटनगर नगरपालिकाका प्रथम इन्जिनियर रमाकान्त झाले गरेका थिए। संस्थाका अनुसार २०४२ सालमा नापी हुँदा संसारी माईस्थानसमेतका मन्दिरलाई २ कट््ठा जग्गा दिने योजनामा आशावादीले दिए। तर, मन्दिरका तर्फबाट कोही नआएपछि सबै अर्थात्् १० कट््ठा बढी जग्गा नै संस्थाले आफ्नै नाममा राख्यो। नापीपछि जग्गाको मूल्यांकन बढ््दै जाँदा व्यापारीको चलखेल हुन थाल्यो। अनि सुरु भयो मन्दिरको संरक्षणकर्तासमेत रहेको ऐतिहासिक संस्थामाथिको प्रहार। बिनानिर्णय २०४७ सालमा संस्थाका तत्कालीन सचिव स्वराजकुमार पोखरेललाई फकाएर मालपोत कार्यालयबाट दुवैलाई मिलाएर संसारी माईस्थान तथा भानु मोरङ साँस्कृतिक सेवा संघ बनाइयो। प्रतिष्ठित संस्थालाई नै विलय गराउने प्रपञ्च भइरहेको भन्दै संस्था जीवित रहेको र दुवैको अलगअलग अस्तित्व रहेको जिकिरसहित सर्वोच्चमा मुद्दा पर्यो। सर्वोच्चले २०५१ सालमा विलय ठीक नभएको निष्कर्ष दिँदै संयुक्त संस्था बनाउने निर्णयलाई बदर गरिदिएपछि भानु मोरङ साँस्कृतिक समिति नामक संस्था पुनः जाग्यो। सबै जग्गा आफ्नै रहेको भन्दै संस्थालाई विपक्षी बनाएर २०५२ सालमा जिल्ला अदालत मोरङमा मन्दिरको नामबाट पुनः मुद्दा पर्यो। अदालतले जग्गा सबै भानुकै रहेको र मन्दिर संस्थाबाटै संरक्षित छ भन्ने फैसला गरिदिएपछि भानुका नाममा लालपुर्जा पनि बन्यो। २ कित्ता रहेको जग्गाको लालपुर्जामध्ये एउटामा २ कट््ठा १० धुर र अर्कोमा ८ कट््ठा ९ धुर जग्गा छ। मुद्दा हाल्ने पक्ष भने जिल्लाको फैसलाविरुद्ध ३५ दिनभित्रमा पुनरावेदनका लागि नगएको देखिन्छ। डोजर लगाएर भत्काइएको भानु मोरङ सांस्कृतिक समितिको भगिनी संस्था भानु कला केन्द्रको भवन। संसारी माईस्थान मन्दिर संरक्षण समितिका नाममा २०६९ सालमा पुनः राजेश मास्केले जिल्ला अदालतमै मुद्दा दर्ता गरे। अघिल्लो फैसला चित्त नबुझेमा पुनरावेदन गर्न पाउने म्यादसमेत गुजारेर बसेको पक्षले जिल्ला अदालतमै पुनः मुद्दा दायर गरेको हो। दर्ता नै गर्न नमिल्ने अवस्थामा दायर भएको मुद्दामा अघिल्लो फैसलासँग बाझिने गरी ठीक विपरीत अदालतले अर्को फैसला सुनाएको संस्थाका साहित्यकार देवी पन्थीले बताए। उनका अनुसार पछि तत्कालीन पुनरावेदन अदालतले पनि जिल्लाकै फैसला सदर गरिदियो। मन्दिरको जग्गालाई अनाधिकृत रूपमा संस्थाले हडप्यो भनेर मुद्दा दायर गरिएको थियो। झट्ट हेर्दा मन्दिरको जग्गा हडपेजस्तो देखिए पनि वास्तविकता त्यस्तो नभएको पन्थीको भनाइ छ। उनका अनुसार फैसलापछि मन्दिर संरक्षण समितिका नाममा मनपरी चल्न थाल्यो। आशावादीको सालिक नै तोड््न खोजियो। त्यतिबेला संस्थाका पुराना संरचना भत्काउने प्रयास गरियो, उनले भने, अदालतले पनि संस्थाले आफ्ना संरचना मात्रै मर्मत गर्न पाउने र नयाँ संरचना मन्दिरको समितिमार्फत बन्नुपर्ने फैसला सुनाएको थियो। सुरुमा २ कट््ठा दिँदा लिँदैनौं भन्नेहरूले संस्थाको सबै जग्गा हडप्न अनेक प्रपञ्च रचेर मुद्दा आफ्नो पक्षमा पारे। जिल्ला र पुनरावेदनको फैसलाविरुद्ध संस्थाका तर्फबाट २०७१ सालमा सर्वोच्च अदालतमा मुद्दा दर्ता गरिएको पन्थी बताउँछन्। अहिलेसम्म किनारा नलागेको उक्त मुद्दा सर्वोच्चमा विचाराधीन छ। मुद्दा संस्थाले मन्दिर चलाउने कि मन्दिरले संस्था भन्ने प्रतिष्ठाको विषय पनि बन्यो, उनले भने, होनहार साहित्यकार, कलाकार जन्माउने थलो भनेर चिनिएको संस्था लामो समयदेखिको मुद्दा मामिलाका कारण धराशायी बनिरहेको छ। पन्थीका अनुसार मुद्दा सर्वोच्चमा विचाराधीन रहेकै अवस्था मन्दिर संरक्षण समितिका नाममा विभिन्न हर्कतहरू भइरहेका छन्। स्कुल बस पार्किङ गर्न दिएर पैसा उठाउने, जग्गाको वरपर पर्खाल लगाउने र घेराबार गर्ने, संस्थाका पुराना संरचना डोजर लगाएर भत्काउने तथा जग्गा हडप्न खोज्ने कामहरू भइरहेको उनले बताए। उनका अनुसार मुद्दा विचाराधीन रहेकाले मन्दिर वा संस्था कुनैको नाममा पनि पैसा उठाउन र नयाँ संरचना खडा गर्न पाइँदैन। तर, पर्खाल लगाउने, थुनछेक गर्ने र मनपरी ढंगबाट सीमा निर्धारण गर्ने काम भइरहेको पन्थीले बताए। मन्दिर संरक्षण समितिको दबाबमा ५ वर्षअघि भानु कला केन्द्रको नृत्य प्रशिक्षण भवन डोजर लगाएर भत्काइयो। मुद्दा विचाराधीन रहेको जानकारी दिएपछि संरचना भत्काउनबाट महानगरले पछि रोकेको उनले बताए। धनीपुर्जा यथावत रहेको अवस्थामा मुद्दा लडेर भूमाफियाहरूले संस्थाको जग्गा हडप्न लामो समयदेखि बल गरिरहेको पन्थी बताउँछन्। संस्थाको इतिहास लामो र उत्कृष्ट छ। जग्गा विवाद झिकेर पहिचान बोकेको संस्थालाई उजाड बनाउन खोज्नु निन्दनीय कार्य हो, उनले भने, सबैतिरबाट आवाज उठाएर कला र संस्कृतिको संरक्षणमा जुटेको संस्थाको संरक्षणमा लाग्ने छौं। चारैतिरबाट घेरा हालेर आक्रमण गर्नु नेपाली कला र संस्कृतिमाथिको हमला भएको उनले बताए। संस्थाले विदेशमा पनि नेपाली संस्कृतिलाई चिनाउने काम गरेको छ। यस्तो प्रतिष्ठित संस्थामाथि पनि भूमाफियाको गिद्धे नजर पर्यो, उनले भने, जनप्रतिनिधिदेखि सबैले संस्थाको संरक्षणमा सहयोग गर्छौं भनिरहेका छन्। नैतिकतामै प्रश्न उठ््ने गरी संस्थामाथि भइरहेको घेराबन्दी र आक्रमण कुनै पनि हालतमा जायज छैन। पन्थीका अनुसार सबै साहित्यकार र कलाकार संस्थामाथिको हमलाको विरोधमा छन्। मन्दिर संरक्षण समितिका सचिवसमेत रहेका राजेश मास्केले भने मन्दिरको जमिन हडपेर संस्थाले आफ्नो नाममा बनाएपछि मुद्दा लडेर फर्काउने प्रयास भइरहेको बताए। मन्दिरजस्तो सार्वजनिक स्थललाई दाताले दिएको जग्गा हडपेर संस्थाको बनाइएको रहेछ, उनले भने, हाल साविक नापीमा एउटालाई दुईवटा कित्ता बनाएर नापी गराइएको पाइयो। सुरुमा अदालतले गलत फैसला गरेको दाबी मास्केको छ। टोल संगठनको अवधारणा आएपछि आफू अध्यक्ष भएको र त्यसपछि मुद्दामा जानुपर्ने अवस्था आएको दाबी उनले गरे। मुद्दा सर्वोच्चमा चलिरहेको छ। फैसला आएपछि संस्था वा मन्दिरको नाममा जग्गा थियो भन्ने यकिन हुन्छ, उनले भने, तर, सीमा मिचिन थालेपछि उत्तरतर्फबाट पर्खाल लगाउँदै कम्पाउन्ड वाल उठाउन थालिएको छ। पुजारी बस्ने घरलाई पनि मर्मत गरियो। मुद्दा विचाराधीन भए पनि धार्मिक स्थललाई व्यवस्थित गर्दै सार्वजनिक सम्पत्तिको संरक्षण गर्नुपर्ने अवस्था आएको दाबी मास्केको छ। उनले अदालतबाट जसले मुद्दा जिते पनि अहिल्यै घेराबार गर्दा मुद्दा जित्ने पक्षलाई फाइदा पुग्ने दाबी गरे। मिलेर जाउँभन्दा संस्थाका सञ्चालकहरूले नमानेपछि मुद्दामा जानु परेको मास्के बताउँछन्। तर, संस्थाका सचिव डा सूर्य कार्कीले सो कुरा झुटो भएको बताए। यसमा समाज सेवाको नाम खोल ओढेका व्यापारी हरिभक्त सिटौला मुख्य हात रहेको उनले बताए।"
अहिलेपनि नागरिकताको नाममा महिलामाथि विभेद कायमै राखियो : सरिता गिरी,"काठमाडौं : पूर्वमन्त्री एवम् निवर्तमान सांसद सरिता गिरीले नागरिकताको नाममा महिलामाथि विभेद कायमै राखिएको बताएकी छिन्। शनिबार काठमाडौंमा आयोजित कार्यक्रममा बोल्दै उनले ढिलै भएपनि नागरिकता विद्येयक आएको भएपनि अहिलेपनि नागरिकताको नाममा महिलामाथि विभेद कायमै राखिएकोमा भने गुनासो गरेकी हुन्। उनले अब नेपाल सद्भावना पार्टीमा सक्रिय हुने बताएकी छिन्। पार्टीका अध्यक्ष रामकुमार महतोलगायतले पार्टीमा स्वागत गरेपछि गिरीले आफू पूरानो घरमा फर्किएको भन्दै खुशी व्यक्त गरिन्। गिरीले आफूले कहिल्यैपनि नेपाल सद्भावना पार्टी परित्याग नगरेको दावी गरिन्। गिरीले मधेश, नेपाल र संघीयता भन्ने चीज रहेसम्म नेपाल सद्भावना पार्टीको अस्तित्व कायम रहने दाबी गरिन्। त्यस्तै उनले आफूहरुकै नेतृत्वमा समतामूलक समाज बन्ने दाबी गरेकी छिन्।"
गठबन्धनभित्र रहेका बामपन्थीको राम्रो समझदारी बनाउनुपर्छ : प्रचण्ड,"काठमाडौं : नेकपा माओबादी केन्द्रका अध्यक्ष पुष्पकमल दाहाल प्रचण्डले सत्ता गठबन्धनभित्र रहेका बामपन्थीहरूको चुनावी मोर्चा हुन सक्ने बताएका छन्। जनकपुर विमानस्थलमा शनिबार पत्रकारहरुसँग कुराकानी गर्दै प्रचण्डले गठबन्धनभित्रका वामपन्थी पृष्ठभूमिका सबैसँग छलफल भइरहेको बताएका हुन्। उनले भने, बामपन्थी पृष्ठभूमिका सबै समूहसँग छलफल भइरहेको यथार्थ हो। त्यसमा माधवजी, उपेन्द्रजी, बाबुरामजी हुनुहुन्छ र अहिले त्यसमा बामदेवजी पनि मिसिनुभएको छ। गठबन्धनभित्र रहेका बामपन्थी पृष्ठभूमि भएका नेताहरुसँग छलफल चलिरहेको छ। गठबन्धनभित्र रहेका बामपन्थीको राम्रो समझदारी बनाउनुपर्छ। सम्भवतः केही दिनभित्र निर्क्यौलमा पुग्छौं। बामपन्थी एकता भन्नु र समाजबादी केन्द्र एउटैएउटै हो, प्रचण्डले भने, गठबन्धनभित्रका बामपन्थीहरूको बीचमा एउटा राम्रो समझदारी बनाउनुपर्छ। सकियो भने चुनावी खालको विशेष मोर्चा पनि हुन सक्छ। भोलि एकता हुने भयो भने पार्टी एकता संयोजन समिति पनि हुन सक्छ भनेर छलफल अघि बढाएका छौं।"
सम्मानजनक भूमिका नदिए आगामी निर्वाचनमा तालमेल हुन सक्दैन : झलनाथ खनाल,"काठमाडौं : नेकपा (एकीकृत समाजवादी) का सम्मानीत नेता झलनाथ खनालले सम्मानजनक भूमिका नदिए आगामी निर्वाचनमा तालमेल हुन नसक्ने स्पष्ट पारेका छन्। नेकपा एकीकृत समाजवादी नुवाकोटकाठमाडौं सम्पर्क मञ्चले शनिबार काठमाडौंमा गरेको कार्यकर्ता भेलालाई सम्बोधन गर्दै खनालले कुनै दललाई बहुमत प्राप्त हुने गरि तालमेल हुन नसक्ने भन्दै तालमेलका लागि सम्मानजनक भूमिका दिनुपर्ने बताएका हुन्। कांग्रेसप्रति लक्षित गर्दै खनालले केहि दलले बहुमत आउने गरि चूनावी तालमेलमा जाने निर्णय गरेको भन्दै कसैलाई बहुमत दिलाउन तालमेल नगर्ने स्पष्ट पारे। खनालले स्थानीय तहमा जसलाई बोक्यो, उसलै आगामी निर्वाचनमा बहुमत ल्याए कम्युनिष्ट आन्दोलनको इतिहास समाप्त हुने तर्क गरे। खनालले अहिले बामएकताको खाँचो रहेको औल्याए। उनले आगामी निर्वाचनमा सम्भव भए बामपन्थी एकता गर्नुपर्ने र यसका लागि एमालेको नेतृत्व तयार हुन्छ कि हुदैन भन्ने प्रश्न रहेको जिकिर गरे। सबै पार्टीलाई सम्मानजनक ढंगले एकता गराउन एमालेले पहल लिए बामपन्थी एकता असम्भव नरहेको उनको भनाइ छ।"
"आउने चुनावमा गठबन्धनको डम्फु बजाउने होइन, आफैं बलियो हुने हो : माधव नेपाल","काठमाडौं : नेकपा (एकीकृत समाजवादी) का अध्यक्ष माधवकुमार नेपालले आगामी चुनावमा गठबन्धनको भर पर्न नहुने बताएका छन्। काठमाडौंमा शनिबार आयोजित नेपाल तामाङ संघ समाजवादीको भेलामा अध्यक्ष नेपालले अब आफ्नै शक्तिमा चुनाव लड्नुपर्ने बताएका हुन्। उनले भने, 'सम्भवतः मंसिरको पहिलो हप्ता चुनावको घोषणा हुनेछ। स्थानीय तहको चुनावमा कति ठाउँमा गठबन्धनको डम्फु बजाउनुभयो थाहा छैन। अब गठबन्धनको डम्फु बजाउने होइन। अब यो पार्टीलाई बलियो बनाउने डम्फु बजाउने हो। यो पार्टीलाई सुदृढ बनाउने कुरा गर्ने हो।' गत स्थानीय चुनावमा संगठन बनाउने कुरामा ध्यान कम दिइएको बताए। नेपालले भने, 'गत चुनावमा मेहनत कम गर्यौं। फलस्वरूप गठबन्धन दलबाट जति महत्व पाउनुपर्थ्यो सकेनौं। चिन्ता गरिहाल्नुपर्ने पनि छैन। हामीले २८ प्रतिशत उम्मेदवार खडा गर्यौं। ९ लाख २७ हजार भोट ल्यायौं। हाम्रो पार्टी कमजोर छैन। नेपाली कांग्रेस शक्तिको रूपमा उदाएको छ। एमाले खुम्चिदैं गएपनि दोस्रो शक्तिमा छ। माओवादीले पनि जनयुद्दको हैसियत गुमाएको छैन। क्रान्तिकारी धारको रक्षा गर्न हाम्रो पार्टी तल्लीन छ। '"
गठबन्धन सरकार राज्यसञ्चालनमा असफल : राप्रपा,"काठमाडौं : राप्रपाले पूर्ण समानुपातिक संसद र जनताबाट प्रत्यक्ष निर्वाचित कार्यकारी प्रधानमन्त्री हुनुपर्ने प्रस्ताव अघि सारेको छ। राप्रपाले केन्द्रीय कमिटीको निर्णय सार्वजनिक गर्दै पूर्ण समानुपातिक संसद र जनताबाट प्रत्यक्ष निर्वाचित कार्यकारी प्रधानमन्त्री आफ्नो कार्यनीति रहेको बताएको हो। राप्रपाका अध्यक्ष राजेन्द्र लिङ्देनले एसपीपी फिर्ता पठाउने निर्णय कार्यान्वयन हुनुपर्ने बताए। उनले भने, 'अभिभावकत्वको रुपमा राजा रहने गरी संबैधानीक राजतन्त्र हाम्रो माग हो। प्रदेशको संरचना खारेजी गर्नुपर्छ। यी मुद्दालाई राप्रपाले आफ्नो कार्यनीति बनाउनेछ।' गठबन्धनको सरकार राज्यसंचालनमा पूर्णतः असफल भएको बताए। विद्यमान दुष्चक्रबाट नेपाललाई उन्मुक्त गराउनु अहिलेको आवश्यकता रहेको बताए। उनले भने, 'महाभियोगको स्वइच्छाचारी प्रयोग भयो। देशमा स्थीरता कायम गर्न संविधानभित्र परिवर्तन हुन जरुरी छ।'"
संघीय शिक्षा ऐन छिट्टै आउँछ : प्रधानमन्त्री,"काठमाडौं : संघीय शिक्षा ऐन छिट्टै संसदमा पेश हुने गरी छलफल अघि बढेको छ। प्रधानमन्त्री शेरबहादुर देउवाले शिक्षा विज्ञान तथा प्रविधि मन्त्री देवेन्द्र पौडेलसहित सरोकारवालालाई संघिय शिक्षा ऐनलाई अघि बढाउने सन्दर्भमा छलफल बोलाउने भएका छन्। प्रधानमन्त्री देउवा र शिक्षा पौडेलबीच शनिबार बालुवाटारमा संघीय शिक्षा ऐनका सन्दर्भमा छलफल भएको छ। प्रधानमन्त्रीसँगको भेटमा संघीय शिक्षा ऐन, विश्वविद्यालयमा हुने तालाबन्दी, शिक्षक दरबन्दीलगायतको विषयमा गम्भीर छलफल भएको शिक्षामन्त्री पौडेलले जानकारी दिए। शिक्षामन्त्री पौडेलले संघिय शिक्षा ऐन अर्थ र कानुन मन्त्रालयमा अल्झेको हुँदा तत्काल अगाडि बढाउन प्रधानमन्त्री देउवालाई अनुरोध गरेका थिए। प्रधानमन्त्री देउवाले संघीय शिक्षा ऐन ल्याउन आवश्यक सहयोग गर्ने र छिट्टै संसदमा टेबल हुने प्रतिबद्धता व्यक्त गरे।"
पुष्पलालको महान् शिक्षाबाट प्रेरणा लिएर समाजलाई अगाडि बढाउने संकल्प गर्नुपर्छ : ओली,"काठमाडौं : नेकपा एमालेका अध्यक्ष केपी शर्मा ओलीले पुष्पलालको महान् शिक्षाबाट प्रेरणा लिएर नेपाली समाजलाई अगाडि बढाउने संकल्प गर्नुपर्ने बताएका छन्। नेकपाका संस्थापक महासचिव पुष्पलाल श्रेष्ठको ४४ औं स्मृति दिवसको अवसरमा काठमाडौंमा आयोजित कार्यक्रममा ओलीले नेपाली समाजको परिवर्तन र रुपान्तरणका निम्ति पुर्याएको स्मरण र मूल्याङ्कन गर्दै समृद्ध नेपाल सुखी नेपालीको गन्तव्यमा पुर्याउन संकल्प गर्नुपर्ने धारणा राखे। पुष्पलालले नेपाली जनतामा चेतना जगाउने कार्य गरेको ओलीले उल्लेख गरे। राजनीतिक चेतना र अन्धविश्वास र भ्रमबाट नेपाली समाजलाई मुक्त पार्ने काम गरेको बताए। नेपालको इतिहासका सन्दर्भमा जानेका सत्य कुराहरु आफूले बताउने गरेको उल्लेख गर्दै उनले इतिहासलाई किम्बदन्तीबाट नेपालको वास्तविक इतिहास ल्याउनुपर्ने धारणा राखे। ओलीले पुष्पलालले ग्रन्थलेखमा पनि पुष्पलाल मात्र लेख्ने गरेको स्मरण गरे। ओलीले जातियताका विरुद्ध लागेकाले पुष्पलालले नामको पछाडि थर लेख्न छाडेको बताए। उनले भने,हामी उहाँलाई पुष्पलाल भनेर नै चिन्दछौं, उहाँको इच्छा अनुसार नै। रामेछापको भंगेरीमा जन्म भएको पुष्पलाललाई माइला दाई भनेर पनि बोलाइन्थ्योउनले भने।"
'कांग्रेसले गठबन्धनको नाममा निरन्तर बलजफ्ती गर्यो',"काठमाडौं : नेकपा माओबादी केन्द्रका नेता नारायणकाजी श्रेष्ठले कांग्रेसले गठबन्धनको नाममा गरेको निरन्तरको बलजफ्ती स्विकार्य नहुने बताएका छन्। सामाजिक सञ्जालमार्फत् श्रेष्ठले गठबन्धन सरकारको नाममा सबै राष्ट्रिय मुद्धाहरुमा सम्झौता हुन नसक्ने बताएका हुन्। उनले भने, नेपाली कांग्रेसले गठबन्धनको नाममा निरन्तरको बलजफ्ती हामीलाई सधैं स्विकार्य हुन सक्दैन भन्ने कुरा समयमै बुझोस्। हाम्रो पार्टीले गठबन्धन सरकारको नाममा सबै राष्ट्रिय मुद्धाहरुमा सम्झौता हुन सक्दैन भनेर गम्भीरतापूर्वक सोच्नै पर्ने भएको छ। गठबन्धन सरकार र भोट हाम्रो साध्य होइन । नेपाली नागरिक महिलाले विदेशी पुरुषसँग विवाह गरेकोमा सम्बन्धित पुरुषलाई भने वैवाहिक अङ्गीकृत नागरिकता दिने व्यवस्था नै नगरिएको बताए। श्रेष्ठले भने,सत्तारुढ गठबन्धनको बैठकमा कानुनी व्यवस्था अनुसार मिल्ने भएमा समितिमा मतभेद रहेको वैवाहिक अङ्गीकृत नागरिकता सम्बन्धी विषयलाई तत्काल केही समयका लागि थाती राखी अहिले समस्याको रुपमा रहेको नेपाली नागरिक बाबु आमाको सन्तानले नागरिकता पाउने व्यवस्थाको लागि विधेयक अघि बढाउनु पर्थ्यो। अन्यथा समितिको प्रतिवेदनलाई नै प्रक्रियामा अघि बढाउनुको विकल्प थिएन। कुनै समितिले बहुमतले पारित गरेको विषय सरकारलाई मन परेन भने सरकारले उक्त विधेयक संसदबाट फिर्ता लिएर अल्पमतमा रहेको आफ्नो विचार अनुसारको विधयेक अघि बढाउने प्रवृत्ति हावी भए लोकतन्त्र र संसदको विधि कसरी कार्यान्वयन होला ? यो गम्भीर विषय हो।"
लेखा समितिमा सत्ता पक्षको हालीमुहाली,"जनकपुरधाम : सार्वजनिक लेखा समिति प्रदेश सभाका विषयगत समितिहरू मध्ये एउटा महत्वपूर्ण समिति हो। अर्थात सरकारी कोषको रकम भरपूर उपयोग गर्ने, वितरणमा प्रभावकारिता, मितव्ययिता ल्याउने र खर्च गर्न सक्ने क्षमतामा वृद्धि ल्याउनुको अतिरिक्त खर्च गर्ने प्रणालीमा पारदर्शिता, औचित्यतता र खर्चको हिनामिनालाई रोक्नको लागि सार्वजनिक लेखा समिति आवश्यकता महत्वपूर्ण हुन्छ। तर मधेश प्रदेशमा सार्वजनिक लेखा समितिमा सत्ता पक्षकै सांसदहरूको हालीमुहाली भएपछि त्यसको औचित्यतामाथि प्रश्न उठेको छ। सरकारको वाच डगको रुपमा रहेको समितिले कार्यपालिकाको खर्च प्रणाली, व्यवस्थापिका प्रति जवाफदेही हुने ढंगले भएको छ वा छैन भनी निष्पक्ष दृष्टिबाट हेर्न र कार्यपालिकालाई व्यवस्थापिका प्रति जिम्मेवार बनाई राख्न यो समिति गठन भएको पाइन्छ। तर मधेश प्रदेशमा सत्तापक्ष नेपाली कांग्रेसको सांसद नै सार्वजनिक लेखा समितिको सभापतिमा निर्वाचित पछि प्रतिपक्षी दल लोकतान्त्रिक समाजवादी र नेकपा एमालेका सांसदहरूले असन्तुष्टि जनाएको छ। लोकतान्त्रिक समाजवादी पार्टी नेपालका संसदीय दलका नेता जितेन्द्र सोनलले सत्तारुढ दलले संसदीय अभ्यास विपरितको काम गरेको भन्दै विरोध जनाएका छन्। 'प्रमुख प्रतिपक्षी दलको हैसियतले सार्वजनिक लेखा समिति लोसपाले पाउनुपर्ने हो। तर सरकारले संसदीय अभ्यास विपरित सत्तारुढ दललाई नै समितिको जिम्मेवारी दिएकोले लोकतान्त्रिक मूल्य र मान्यताको खिलाप हो।' सोनलले भने, 'संसदीय व्यवस्थामा जुनसुकै पार्टीले सरकार सञ्चालन गरिरहँदा संतुलनको सिद्धान्तलाई आत्मसाथ गरेर प्रमुख प्रतिपक्षि दललाई नै सार्वजनिक लेखा समितिको जिम्मेवारी दिने संसदीय अभ्यासको परम्परा हो,'उनले भने, यस अभ्यासलाई मानमर्दन गरेर दलहरूले आफैं अंशवण्डा गरी आफ्नै नेतालाई समितिको पदहरू समेत बाँड्नु अशोभनीय छ।' लोकतान्त्रिक समाजवादी पार्टी नेपालका प्रमुख सचेतक परमेश्वर साहले सत्तापक्षले नै सार्वजनिक लेखा समितिमाथि कब्जा जमाउनु गैरसंसदीय अभ्यास रहेको जिकिर गरे। 'समितिको उद्देश्य अनियमितता, महालेखापरिक्षकले औल्याएको बेरुजु फछ्यौट र त्यसउपर छानबिन, सार्वजनिक खर्च सञ्चालनको मामिलामा भएको भ्रष्टचार वा कार्यसम्पादनको प्रभावकारितामा भएको कमीको प्रमाणहरू खोजी गर्नु र चासो राख्नुका साथै सम्बन्धित निकायलाई आवश्यक निर्देशन दिने, निर्देशन बमोजिम कार्यसम्पादन भए नभएको निगरानी राख्नु पनि हो। त्यस्तै बजेट ऐन बमोजिम खर्च गरिएको छ वा छैन वा जुन उद्देश्यको लागि विनियोजन गरिएको हो। त्यसै काममा खर्च भएको छ वा छैन भन्ने पत्ता लगाउनु पनि समितिको उद्देश्य हो। तर उदेश्य विपरित सत्तापक्षले नै सार्वजनिक लेखा समिति बहुमतको आडमा लोकतान्त्रिक मुल्य मान्यताको बलि चढाएको छ।' उनले मधेश प्रदेश सरकारले भ्रष्टाचारलाई झन बढाबा दिन समितिमा पनि सत्तापक्षबाटै सभापति चयन गर्नु अलोकतान्त्रिक र गैरजिम्मेवार कार्य रहेको प्रतिक्रिया दिए। सरकार र मातहतका निकायले गरेको खर्चको रुजुबेरुजुमा छलफल र निर्देशन दिने समिति नै सत्तापक्षको नेतृत्वमा हुँदा प्रतिपक्षले सभापति हेरफेरको माग गरेको नेकपा एमाले संसदीय दलका नेता सत्यनारायण मण्डल बताउँछन। 'सत्तापक्षले संसदीय अभ्यासलाई पालना गर्न आनाकानी गरिरहेको छ। राजनीतिक सौदाबाजीको विषय बनाएर भइरहेको विवादले संसदीय अभ्यास र सीमालाई भुलेको छ' मण्डलले भने। सार्वजनिक लेखा तथा महालेखा परीक्षकको प्रतिवेदन परीक्षण गरी सरकारलाई निर्देशन दिने संसदको लेखा समितिको नेतृत्वलाई लिएर सत्तापक्ष र प्रतिपक्षबीच दूरी बढिरहेको छ। बेलायतमा स्थापित परम्परा अनुसार सार्वजनिक लेखा समितिको सभापति संसदको विपक्षी दललाई दिने गरिएको थियो। तर मधेश प्रदेशको लेखा समितिमा पहिलो पटक गलत नजिरबाट संसदीय प्रणालीको सुरुवात गरिएको अधिवक्ता राजकुमार महासेठ बताउँछन्। 'नेपालको संघीय संसदमा सार्वजनिक लेखा समितिको नेतृत्व कतिपय अवस्थामा सत्ता पक्षबाटै गरिएको गलत नजिर छ। तर संघीयताको जननी कहलाउने मधेश सरकारले नै संघीयताको मर्म अनुसार काम गर्न नसकेको तथा संसदीय अभ्यासको खिल्ली उडाउदै आएको छ।' महासेठले नेपालको संविधानको धारा १९३ अनुसार प्रदेशसभाको कार्यप्रणालीलाई व्यवस्थित गर्न प्रदेश सभा नियमावली, २०७४ को नियम १४६ बमोजिम सार्वजनिक लेखा समिति गठन भएकोमा त्यसको गलत परिपार्टी बसाउने प्रयत्न भइरहेको बताए। विश्व इतिहासलाई हेर्ने हो भने सार्वजनिक लेखा समितिको गठन बेलायतको संसदमा सन् १८६१ मा भएको थियो। नेपालमा सार्वजनिक लेखा समितिको इतिहास २०१६ सालदेखि सुरुवात भएको थियो। २०१५ सालमा निर्वाचित प्रतिनिधिसभामा सार्वजनिक लेखा समितिको व्यवस्था थियो। नेपाल अधिराज्यको संविधान, २०४७ को धारा ६४ मा सार्वजनिक लेखा समितिको संवैधानिक व्यवस्था गरिएको छ। सार्वजनिक सम्पत्तिको प्रभावकारी व्यवस्थापन राष्ट्रिय तथा अन्तर्राष्ट्रिय रुपमा सर्वाधिक चासो र सार्वजनिक सरोकारको विषय हो। यस समितिका सदस्यहरूले गैरराजनीतिक रूपमा काम गर्ने अपेक्षा गरिएको हुन्छ। यस अघि चार वर्ष सम्म खाली रहेको सार्वजनिक लेखा समितिमा गत हप्ता नेपाली कांग्रेसका नरेश कुमार यादवलाई चयन गरिएको थियो। यसअघि नेकपाको विवादले समितिको सभापति चयन हुन सकेको थिएन। तर सभापति चयन भएपछि संवैधानिक लोकतान्त्रिक मुल्य मान्यताको धज्जी उडाउदै सार्वजनिक लेखा समिति चयन गरिएको पूर्व प्रदेशसभा सदस्य तथा नेकपाका नेता रामचन्द्र मण्डलको भनाइ छ।"
गैडहवा गाउँपालिकामा लागेको ताला अझै खुलेन,"बुटवल : करारमा कार्यरत रोजगार संयोजकलाई हटाएको विषयलाई लिएर नेपाली कांग्रेसले गैडहवा गाउँपालिकामा लगाएको ताला अझै खुलेको छैन। ६ दिनदेखि गाउँपालिका अध्यक्ष, उपाध्यक्ष, प्रमुख प्रशासकीय अधिकृत र लेखा अधिकृतको कक्षमा ताला लागेको छ । ताला लगाएपछि गाउँपालिकाबाट हुने सेवा प्रवाह प्रभावित भएको छ । रोजगार संयोजक मनिषा कार्कीको कार्यसम्पादन सन्तोषजनक नभएको र गाउँपालिकाले मागेको जवाफ समेत चित्त बुझ्दो नआएपछि करारको समय थप नगरिएको गाउँपालिका अध्यक्ष सुरेन्द्र पौड्यालले जानकारी दिए । अरु कुनै पनि करारका कर्मचारीहरुलाई हटाएका छैनौँ, पौड्यालले भने,यहाँ अनावश्यक राजनीति गर्न खोजिएको छ । सहमती गर्ने प्रयास भइरहेको छ तर अझै सहमती जुटेको छैन। ६ दिनदेखि कर्मचारीहरु कार्यालयमा उपस्थित भए पनि हाजिर गर्न नपाएको गाउँपालिका सूचना अधिकारी गणेश भट्टराईले जानकारी दिए । शाखाबाट हुने सामान्य कामबाहेक मुख्य काम ठप्प छन्,उनले भने ।"
विकास र समृद्धिका विषयमा दलहरु एकजुट हुन सकेनन् : शङ्कर पोखरेल,"काठमाडौं : नेकपा (एमाले) का महासचिव शङ्कर पोखरेलले व्यवस्था परिवर्तनमा राजनीतिक दलबीचको एकता सफल भए पनि विकास र समृद्धिका विषयमा दलहरु एकजुट हुन नसकेको बताए। सुर्खेतमा आज आयोजित कार्यक्रमलाई सम्बोधन गर्दै उनले नेपाल कम्युनिष्ट पार्टी (नेकपा)को निरन्तरता एमाले भएको दाबी गरे। 'चुनावमा आफूले टिकट पाए ठिक, अरुले पाए बेठिक भन्ने प्रवृत्ति सबैतिर देखियो, टिकट नपाए पनि जिताउँछु भन्नुपर्नेमा उल्टै असहयोग गरेको पाइयो', उनले भने, 'आफूले टिकट नपाउँदा घरमै बसिदिने, प्रचारप्रसारमा नजाने र उम्मेदवारलाई हराउन लाग्ने जस्ता प्रवृत्ति चुनावमा देखियो, यस्तो प्रवृत्ति कम्युनिष्ट आचरणभित्र पर्दैन।'"
रेमिट्यान्स सदुपयोग होस् : श्रममन्त्री,"काठमाडौं : श्रम, रोजगार तथा सामाजिक सुरक्षा मन्त्री शेरबहादुर कुँवरले वैदेशिक रोजगारीबाट प्राप्त रेमिट्यान्स सदुपयोग हुनुपर्ने बताएका छन्। सुरक्षित आप्रवासनका लागि राष्ट्रिय सन्जालले आयोजना गरेको कार्यक्रममा बोल्दै मन्त्री कुँवरले ९ खर्ब भन्दा बढी रेमिट्यान्स भित्रिए पनि अधिकांश रकम उपभोगमै खर्च हुने गरेको बताए। 'फजुल खर्च घटाउन सके विदेशी मुद्रा सञ्चिति बढ्न सघाउ पुग्छ' उनले भने। विद्यार्थी भिसामा जाने युवाहरुले यहाँबाट पठाउने रेमिट्यान्सको कुनै हिसाब हुन नसकेकोमा मन्त्री कुँवरले दुखेसो पोखे। 'शिक्षाको नाममा ठूलो धनराशी बाहिरिएको छ, त्यसलाई व्यवस्थापन गर्नुपर्छ' उनले भने। आयातको तुलनामा निर्यात निकै कम भएको भन्दै मन्त्री कुवँरले उत्पादनमा प्राथमिकता दिनुपर्ने बताए। वैदेशिक रोजगारीबाट फर्केका युवालाई रोजगारी र उद्यमशीलतामा जोड्न सके उत्पादन बढ्ने उनले आशा व्यक्त गरे। नेपालमा भएका चिज पनि आयत हुनु दुखद भएकाले त्यस्ता वस्तु आयातमा निरुत्साहित गर्नुपर्ने उनले बताए। नेपालको वनको काठ कुहिन पुगेको तर मलेसियाबाट ११ अर्ब भन्दा बढीको काठ आइरहेको उनले बताए। नेपालमा सम्भावना भएको विषयमा विदेशी लगानी आवश्यक नभएको उनले बताए। रोजगारी सिर्जना गर्न र उत्पादन बढाउन गैरसरकारी निकायको सहयोग अपरिहार्य हुने उनले बताए। 'गैरसरकारी नियकाले नेपालीको बानी बिगारे, उत्पादन तथा रोजगारी भन्दा परमुखी बनाएका छन्' उनले भने। सरकारले हालै मात्रै वैदेशिक रोजगारीबाट फर्केकालाई रोजगारीमा जोड्न पुर्नएकीकरण निर्देशिका ल्याएकोमा अब रोजगारी बढ्ने बताए। 'गैरसरकारी निकायलाई यो निर्देशिका बिक्री गर्ने भाडो नबनोस्', उनले भने, 'रोजगारी व्यवस्थापन गर्न यो निर्देशिका महत्वपूर्ण दस्तावेज बन्न सकोस्।' वैदेशिक रोजगार बोर्डका कार्यकारी निर्देशक राजनप्रसाद श्रेष्ठले फर्केका सबैलाई रोजगारी र उद्यमशीलतामा जोड्न निर्देशिका ल्याइएको बताए। ४ वर्षको लामो पर्खाइपछि निर्देशिका आएको भन्दै कार्यान्वयनमा सबैले जोड दिनुपर्ने बताए। स्थानीय तहले चासो देखाए प्रभावकारी ढंगले कार्यान्वयन गर्न सकिने उनको भनाइ छ। गैरआवासीय नेपाली संघ (एनआरएनए)का उपाध्यक्ष राजेन्द्रकुमार शर्मा (आरके) ले नेपालमा प्रशस्तै रोजगारीका संभावना रहेपनि विदेशी कामदारले काम गरिरहेको बताए। विदेशबाट फर्केकालाई त्यस्ता ठाउँमा लगाउन सरकारले पहल गर्नुपर्ने उनले बताए। रिटर्नी माइग्रेन नेपालका अध्यक्ष उत्तम अधिकारीले कल्याणकारी कार्यक्रममा नभई उद्यमशीलतामा केन्द्रित गर्न सके प्रभावकारी हुने बताए। विदेशबाट श्रमिकले लगानीयोग्य पुँजी कति भित्र्याउन सके भन्ने विषयमा सरकारले अध्ययन गर्नुपर्ने उनले बताए। 'विदेशबाट फर्केका श्रमिकलाई सहुलियत कर्जा नदिएर राज्यले अन्याय गरेको छ', उनले भने,'यो निर्देशिकाले अन्याय नगरी उद्यमशीलता रोजगारीमा प्राथमिकता दिन सकोस्।' सुरक्षित आप्रवासनका लागि राष्ट्रिय सञ्जालका अध्यक्ष हरि थापाले विदेशबाट फर्केका सबैलाई रोजगारी र उद्यमशीलतामा जोड्नुपर्ने बताए। 'विदेश जान चाहनेहरुलाई पनि स्वदेशमै रोक्न सक्नुपर्छ' उनले भने। निर्देशिकाले भारतीय रोजगारीको बारेमा सम्बोधन नगरेको भन्दै त्यस्ता श्रमिकलाई पनि प्राथमिकता दिन सुझाए।"
शहीद जातको नभई राष्ट्रको हुन्छ : ओली,"काठमाडौं : नेकपा एमालेका अध्यक्ष केपी शर्मा ओलीले शहीद जातको नभई राष्ट्रको हुने बताएका छन् । नेपाल कम्युनिस्ट पार्टीका संस्थापक महासचिव पुष्पलाल श्रेष्ठको ४४ औँ स्मृति दिवस अवसरमा शनिबार आयोजित कार्यक्रममा अध्यक्ष ओलीले जो पहिलो मारियो उही पहिलो शहीद हुने बताएका हुन् । शहीद जातीय विषय नभई राष्ट्रिय आन्दोलनको विषय भएको उल्लेख गर्दै उनले जातीय शहीद नभई राष्ट्रको शहीद हुने धारणा राखे। शहीद भिमदत्त पन्तलाई कांग्रेसले नै टाउको कटाएको उनले आरोप लगाए। ओलीले भने, मात्रिका प्रसाद कोइराला प्रधानमन्त्री छँदा भिमदत्त पन्तको टाउको कांग्रेसले कटाएको थियो । त्यसैले कांग्रेसले भीमदत्तलाई सहिद मान्दैन । पन्तलगायतका शहीदलाई कहिल्यै आफ्नो शहीद नमानेको देख्दा अझै पनि मेरो शरीर सिरिङ्ग हुने गरेको छ। नेपालको इतिहासका सन्दर्भमा जानेका सत्य कुराहरु आफूले बताउने गरेको उल्लेख गर्दै ओलीले इतिहासलाई किम्बदन्तीबाट नेपालको वास्तविक इतिहास ल्याउनुपर्ने धारणा राखे। ओलीले नेपालको राजनीतिक, आर्थिक, सामाजिक परिवर्तनका लागि पुष्पलाले योगदान गरेको स्मरण समेत गरे। उनले पुष्पलालले देखाएको बाटोबाट दायाँबायाँ नगर्ने समेत बताए। उनले नेपाली कांग्रेसले प्रजातान्त्रिक लडाईमा सहभागी शहीदहरुलाई सम्मान दिन नसकेको टिप्पणी गरे। कांग्रेसले आफ्नै पार्टीका योद्धाहरु मारिँदा समेत सहिद स्वीकार नगरेको बताए।"
पुष्पलालले नेपाली राजनीतिमा रोपेको कम्युनिष्ट पार्टीको बिरुवा फस्टाउँदै छ,"काठमाडौंः नेकपा एकीकृत समाजवादीका अध्यक्ष माधवकुमार नेपालले पुष्पलालले नेपाली राजनीतिमा रोपेको कम्युनिष्ट पार्टीको बिरुवा फस्टाउँदो अवस्थामा रहेको बताएका छन् । किर्तिपुरको चम्पादेविमा पुष्पलाल स्मृति प्रतिष्ठानले आयोजना गरेको कार्यक्रममा पुष्पलालको प्रतिमामा माल्यार्पण गर्दै अध्यक्ष नेपालले आफूहरु पुष्पलालकालीन नेपाल कम्युनिष्ट पार्टीको निरन्तरता भएको बताए। आफूहरुले पनि पुष्पलालको शिक्षा दिक्षाबाट दीक्षित भएर नेपालको इतिहासमा कीर्तिमान कायम गरेको बताए । उनले भने, नेकपाको संस्थापक महासचिव पुष्पलाल श्रेष्ठको शिक्षाबाट दीक्षित भएर नेकपा एकीकृत समाजवादी पार्टी निर्माण गरेको हुँ । अहिले हाम्रो काँधमा अनेक चुनौतिहरु छन्। आत्तिनुपर्ने कुनै कारण छैन । नेपालको इतिहासका पानाहरु निर्माण गरेका छौं । हामीले इतिहासमा कीर्तिमान कायम गरेका छौं । पुष्पलालको शिक्षा र दिक्षाबाट दीक्षित भएका हामीले नेकपा एकीकृत समाजवादी पार्टी क्रान्तिकारी पार्टी निर्माण गरेका छौं । त्यसको छुटै अस्तित्व छ । हामीले देश र जनताप्रति सेवाभावले समर्पित भएर काम गर्नु जरुरी छ । अरुभन्दा भिन्न रुपमा प्रस्तुत भएर नै स्वच्छ समर्पित राजनीतिको निमित्त इमानदार र स्वच्छ राजनीतिको निमित्त देश र जनताको निमित्त केन्द्रित भएमात्र पुष्पलालप्रतिको सच्चा बुझाइ हुने बताए । सामन्तवादको अन्त्य र जनताको अधिकार स्थापना गर्ने लक्ष्यका साथ पुष्पलालको नेतृत्वमा २००६ सालमा नेपाल कम्युनिष्ट पार्टीको स्थापना भएको हो । विसं १९८१ असार १५ गते पिता भक्तलाल र माता तुलसीमाया श्रेष्ठको कोखबाट रामेछाप जिल्लाको भँगेरी गाउँमा जन्मिएका पुष्पलालको २०३५ साल साउन ७ गते भारतको गोविन्दबल्लभ पन्त अस्पतालमा उपचारका क्रममा निधन भएको थियो ।"
जन्मसिद्धका सन्तानलाई अब वंशजको नागरिकता,"काठमाडौं : संविधान जारी (२०७२ असोज ३) अघि जन्मको आधारमा नेपाली नागरिकता लिएका बाबु र आमाका सन्तानले अब वंशजको नागरिकता पाउने भएका छन् । प्रतिनिधिसभाले शुक्रबार यस्तो प्रावधानसहित नागरिकता संशोधन विधेयक बहुमतले पारित गरेको हो । विपक्षी एमालेसहित केही साना दलले विधेयकको विपक्षमा मत दिएका थिए । माथिल्लो सदन राष्ट्रियसभाले पनि पारित गरेपछि राष्ट्रपति समक्ष प्रमाणीकरणका लागि पठाइनेछ । राष्ट्रपतिबाट प्रमाणीकरण भएपछि नागरिकता वितरणमा यो व्यवस्था लागू हुनेछ । यस्तै, विधेयकमा बाबुको पहिचान नभएको तर नेपाली नागरिक महिलाबाट जन्मेको सन्तानले पनि वंशजको नागरिकता पाउने व्यवस्था गरिएको छ । तर, त्यसका लागि नेपाली नागरिक आमाले बाबुको पहिचान हुन नसकेको स्वःघोषणा गर्नुपर्नेछ । अघिल्लो सरकारले दर्ता गरेको विधेयक फिर्ता लिई सरकारले असार २४ गते नागरिकता ऐनमा संशोधन विधेयक दर्ता गरेको थियो । विषयगत समितिमा पनि नपठाइ दुई हप्तामै फास्ट ट्र्याक विधिबाट विधेयक पारित गरियो । विषयगत समितिमा विधेयक पठाइ छलफल गर्नुपर्ने र वैवाहिक अंगीकृत नागरिकतामा समयसीमा राख्नुपर्ने विपक्षी एमालेको मागलाई सरकारले अस्वीकार गर्यो । प्रतिनिधिसभाको पूर्ण बैठकमै विधेयकमाथि परेका संशोधन प्रस्तावलाई निर्णयार्थ पेस गरियो । विपक्षीले राखेका प्रस्ताव अस्वीकृत भए । सत्तापक्षको बहुमतबाट विधेयक पारित गरियो । जबकी सत्तापक्ष र विपक्षी दलका ४५ जना सांसदले ९४ वटा विषयमा संशोधन प्रस्ताव राखेका थिए । २०७२ असोज ३ अघि जन्मका आधारमा नेपालको नागरिकता प्राप्त गरेको नागरिकको सन्तानले बाबु र आमा दुवै नेपालको नागरिक रहेछन्् भने निजको उमेर १६ वर्ष पूरा भएपछि वंशजका आधारमा नेपालको नागरिकता प्राप्त गर्नेछ, पारित विधेयकमा छ । अन्तरिम संविधान२०६३ ले जन्मका आधारमा नागरिकता पाउने व्यवस्था गरेको थियो । त्यस अनुरूप टोली पठाएर गाउँगाउँमा नागरिकता वितरण गरिएका थिए । संविधानसभाबाट बनेको संविधानले जन्मका आधारमा नागरिकताको प्रावधानमा कडाइ गर्यो । तर, यस्तो नागरिकता पाइसकेका हरूका सन्तानले वंशजको नागरिकता पाउने प्रबन्ध गर्यो । लामो समयसम्म कानुन संशोधन भएन । त्यसैकारण यस्तो नागरिकता वितरण रोकियो । अघिल्लो नेकपाको सरकारले २०७५ साउन २२ गते नागरिकता ऐनमा संशोधन विधेयक संसद्मा दर्ता गरेको थियो । प्रतिनिधिसभाको राज्य व्यवस्था समितिले झण्डै २ वर्ष छलफल गर्यो । २०७८ असार ९ गते समितिले बहुमतले विधेयक पारित गर्यो । दुई दिनपछि समितिको प्रतिवेदनसहित प्रतिनिधिसभामा पेस भयो । त्यतिबेला वैवाहिक अंगीकृत नागरिकताका लागि ७ वर्षको समयसीमा राखेर समितिले विधेयक पारित गरेको थियो । अन्तिम चरणमा पुगेको उक्त विधेयकलाई सरकारले २०७९ असार २१ गते फिर्ता लिने निर्णय गर्यो । वैवाहिक अंगीकृत नागरिकतासम्बन्धी विषय उल्लेख नै नगरी सरकारले असार २४ गते नयाँ विधेयक दर्ता गर्यो । कांग्रेस र मधेस केन्द्रित दल वैवाहिक अंगीकृत नागरिकतामा समयसीमा राख्न नहुने अडान राख्दै आएका छन् । विपक्षी एमालेका अधिकांश सांसदहरूले नेपाली पुरुष वा महिलासँग विवाह गर्ने विदेशी पुरुष वा महिलाले ७ वर्षपछि मात्रै अंगीकृत नागरिकता दिने व्यवस्था राख्नुपर्ने भन्दै विधेयकमा संशोधन राखे । तर, प्रतिनिधिसभामा ठाडै छलफल गरी संशोधनलाई अस्वीकृत गराइयो । सत्तासीन कांग्रेस, माओवादी केन्द्र, एकीकृत समाजवादी र जनता समाजवादी पार्टीले नागरिकता विधेयकको पक्षमा मत दिएका थिए । विपक्षी एमाले, राष्ट्रिय जनमोर्चा, नेमकिपा, राष्ट्रिय प्रजातन्त्र पार्टी भने विधेयकको विपक्षमा उभिएका थिए । विधेयकमा गैरआवासीय नेपालीलाई पनि राजनीतिक अधिकार बाहेकका अधिकार हुने गरी नागरिकता दिने व्यवस्था गरिएको छ । सार्क मुलुकबाहेक अन्य देशमा बसोबास गर्ने गैरआवासीय नेपालीलाई साँस्कृतिक, आर्थिक र सामाजिक अधिकारको उपभोग गर्न पाउने गरी गैरआवासीय नेपाली नागरिकता दिने व्यवस्था गरिएको छ । बैठकमा गृहमन्त्री बालकृष्ण खाँणले लामो समयदेखि नागरिकताविहीन अवस्थामा रहेकाहरूलाई नागरिकता दिनुपर्ने बताए । उनले वैवाहिक अंगीकृत नागरिकताका प्रावधानमा सबै दलको सहमति हुनुपर्ने र त्यसका लागि संशोधन गर्न सरकार तयार रहेको खाँणले बताए । वैवाहिक अंगीकृतका लागि हामीले सहमति जुटाउने प्रयत्न गरौं, गृहमन्त्री खाँणले भने, यसलाई व्यवहारिक बनाऔं । यसलाई कसरी हल गर्ने सरकार यसमा गम्भीरतापूर्वक छलफल गर्न तयार छ । सहमति जुटेपछि नै यो अघि बढछ ।"
नागरिकता विधेयकको विरोधमा काठमाडौंमा राँके जुलुस प्रदर्शन,"काठमाडौं : नागरिकता विधेयकको विरोधमा राप्रपा नेपाल सम्बद्ध युवक, विद्यार्थी र युवा मोर्चाले काठमाडौंमा राँके जुलुस प्रदर्शन गरेका छन्। संसदबाट पास गरिएको नागरिकता विधेयकले मुलुकको राष्ट्रियता, सम्प्रभुता, अखण्डता र स्वाभिमानमाथि गम्भीर आँच पुर्याउने भन्दै राप्रपा नेपाल सम्बद्ध जनबर्गीय संगठनहरूले प्रदर्शन गरेका हुन्। नागरिकता कागजको खोस्टो मात्र होइन भन्दै उनीहरूले प्रदर्शन गरेका छन्। नागरिकता विधेयकको बुदाँहरु विवादास्पद, अनुचित र राष्ट्रहित विपरित भएको बिरोधमा प्रदर्शन गरिएको उनीहरूको भनाइ छ। विवाह गर्ने वितिक्कै कुनै पनि विदेशीले तत्काल नागरिकता पाउने नीति दुनियाँमा कही नभएको भन्दै नेताहरूले आक्रोश ब्यक्त गरेका छन्। सबै नेपालीले नागरिकता सरल र सहज रुपमा पाउने कुरामा दुई मत नभएको तर विदेशीलाई नाङ्लोमा राखेर नागरिकता बाढ्ने विषय अस्वीकार्य भएको नेताहरुले बताएका छन्। बिशालगरबाट सुरु भएको राँके जुलुस ढल्कु, भाटभटेनी, चिनियाँ दुतावास हुँदै बालुवाटार पुगेको थियो। प्रदर्शनकारीमध्ये विद्यार्थी नेता सन्दीप खड्का पक्राउ परेका छन्।"
नागरिकता विधेयक चाँडै कार्यान्वयनमा आउँछ : प्रचण्ड,"जनकपुरधाम : नेपाल कम्युनिष्ट पार्टी (माओवादी केन्द्र) का अध्यक्ष पुष्पकमल दाहाल 'प्रचण्ड' ले गठबन्धन दलमै रहेको बामपन्थी समूहबीच चुनावी मोर्चा र पार्टी एकताको लागि छलफल भईरहेको बताएका छन्। उनले हाल सरकारमा सहभागी रहेका र सरकार बाहिर रहेका वाम गठबन्धनबीच चुनावी एकता सँगसँगै पार्टी एकताको विषयमा समेत छलफल भईरहेको बताएका हुन्। सर्लाहीमा शनिबार आयोजना हुने पार्टी प्रवेश कार्यक्रममा सहभागी हुन आएका अध्यक्ष प्रचण्डले जनकपुरधाम विमानस्थलमा सञ्चारकर्मीहरूसँग कुराकानी गर्दै जनता समाजवादी पार्टीबाट बाबुराम भट्टराई समूह फुटिसकेको र औपचारिकता मात्र बाँकी रहेको भन्दै उनले भने, 'दुवै पक्षसँग हाम्रो छलफल चलिरहेको छ। उपेन्द्र यादवजी नेतृत्व गरेको पार्टीसँग हामी छदैछौं, बाबुरामजीले बनाउने अर्को पार्टी पनि गठबन्धनमै रहने उहाँहरूले भन्दै आउनुभएको छ। त्यसकारण पनि उहाँहरू गठबन्धन भन्दा बाहिर जाने कुरा छैन्।' गठबन्धनभित्र रहेको सबै बामपन्थी पृष्टभूमी भएका समूहसँग छलफल चलिरहेको र गठबन्धनभित्रकै बामपन्थी समूहबीच राम्रो समझदारी बनाउनुपर्ने भन्दै उनले भने, 'सकियो भने चुनावी मोर्चापनि हुन सक्छ। पार्टी एकताको लागि संयोजन समिति पनि हुन सक्छ। हाम्रो छलफल चलिरहेको छ तर अहिले अन्तिम निर्णयमा पुगेका छैनौ। सम्भवतः केही दिन भित्र एउटा निर्णयमा पुग्छौँ।' 'नागरिकता विधेयक सदनबाट पारित भएपछि ६७ लाख नेपालीले नागरिकता पाउछ। नागरिकता अभावका कारण नेपालीहरू धेरै कामबाट बञ्चित हुनुपर्ने अवस्थाबाट नागरिकता विधेयक त्यसको समाधान भएको बताए। उनले पारित भएको नागरिकता विधेयक चाँडै कार्यान्वयनमा आउने अध्यक्ष प्रचण्डले बताए। उनले यसअघि जनकपुरधाम आउँदा नागरिकताको समस्या सदनको पहिलो बैठकबाट समाधान गर्ने बताएको भन्दै उनले भने, 'बुबाआमा नागरिक भएका सन्तानले नागरिकता पाउने कुरा हुन्छ, त्यो व्यवस्था गरिन्छ मैले तपाईहरूको माध्यमबाट आमजनतालाई भनेको थिए। आज आउँदा हिजो नै सदनबाट नागरिकता विधेयक पारित भएको छ।' पूर्वप्रधानमन्त्री समेत रहेको अध्यक्ष प्रचण्डले मधेसका जनतालाई यो खबर सुनाउन पाँउदा आफुलाई गर्भ महसुस भइरहेको बताए।"
स्वास्थ्यमन्त्री खापुङ अस्पताल भर्ना,"काठमाडौं : स्वास्थ्य तथा जनसङ्ख्यामन्त्री भवानीप्रसाद खापुङ अस्पताल भर्ना भएका छन्। मधुमेह बढेपछि उपचारका लागि उनलाई वीर अस्पतालमा भर्ना गरिएको मन्त्रीका स्वीकयसचिव मनोज लिम्बुले जानकारी दिए। वीर अस्पतालका निमित्त प्रमुख प्रशासकीय अधिकारी डा भुपेन्द्र बस्नेतले चक्कर र बान्ता आएपछि उपचारका लागि स्वास्थ्यमन्त्री खापुङ अस्पताल भर्ना भएको बताए। उनका अनुसार मन्त्री खापुङको अहिले वीरको इमर्जेन्सी वार्डमा उपचार भइरहेको छ। 'उहाँको प्रारम्भिक जाँच गरिएको छ। स्वास्थ्य अवस्था पनि राम्रो छ,' डा बस्नेतले भने, 'जाँचको रिर्पोट आएपछि के रहेछ भन्ने थाहा हुन्छ।'"
नेकपाका संस्थापक पुष्पलालको ४४ औँ स्मृति दिवस मनाइँदै,"काठमाडौं : नेपाल कम्युनिस्ट पार्टीका संस्थापक महासचिव पुष्पलाल श्रेष्ठको ४४ औँ स्मृति दिवस शनिबार विभिन्न कार्यक्रम गरी मनाइँदैछ। वैचारिक नेता पुष्पलालको नेतृत्वमा २००६ साल वैशाखमा नेपाल कम्युनिस्ट पार्टीको स्थापना भएको थियो। नेपालको इतिहासलाई ऐतिहासिकभौतिकवादी दृष्टिकोणले अध्ययनअन्वेषण गर्न उनको योगदान रहेको छ। विसं १९८१ असार १५ गते रामेछापको भङ्गेरीमा उनको जन्म भएको थियो। विसं २००५ मा विश्व प्रसिद्ध कम्युनिस्ट घोषणापत्रको नेपाली अनुवादमार्फत नेपालमा मार्क्सवादी विचारधाराको विधिवत् आरम्भ गरेका पुष्पलालले आफ्ना सहयोद्धासँग मिलेर विसं २००६ सालमा नेपाल कम्युनिस्ट पार्टीको स्थापना गरेका थिए। श्रेष्ठले चार जना साथी निरञ्जनगोविन्द वैद्य, नारायणविलास जोशी, नरबहादुर कर्माचार्य र मोतीदेवी शाक्यसँग मिलेर पहिलो पटक नेकपा स्थापना गरेका थिए। नेपालमा मार्क्सवादी विचार फैलाउने प्रथम व्यक्तित्व र जनवादी क्रान्तिको कार्यक्रम अघि सार्ने सिद्धान्तकारका रुपमा पुष्पलाललाई लिने गरिन्छ। पुष्पलालको २०३५ साल साउन ७ गते भारतमा उपचारका क्रममा निधन भएको थियो। पुष्पलालको स्मृति दिवस अवसरमा नेकपा (एमाले) ले केन्द्रीय तहमा कामनपा वडा नं १८ ताम्सीपाखाको पुष्पलाल चोकमा कार्यक्रम आयोजना गरिएको छ। पार्टीका अध्यक्ष केपी शर्मा ओली लगायतका नेता, कार्यकर्ताले कपुष्पलालको शालिकमा माल्यार्पण गरी श्रद्धाञ्जलि अर्पण गरेका छन्। यसैगरी पुष्पलालको जन्मस्थान रामेछापमा एमाले रामेछापको भंगरीमा आयोजनामा पनि श्रद्धाञ्जलि तथा माल्यार्पण कार्यक्रमको आयोजना गरेको छ। कार्यक्रममा एमाले उपमहासचिव पृथ्वी सुब्बा गुरुङसमेत सहभागी हुनेछन् ।"
नेकपाका संस्थापक महासचिव पुष्पलालको शालिकमा माल्यार्पण (फोटोफिचर),काठमाडौं : नेकपा एमालेका अध्यक्ष केपी शर्मा ओलीले नेपाल कम्युनिस्ट पार्टीका संस्थापक महासचिव पुष्पलाल श्रेष्ठको शालिकमा माल्यार्पण गरी श्रद्धाञ्जलि अर्पण गरेका छन्। ४४ औँ स्मृति दिवस अवसरमा अध्यक्ष ओली लगायतका नेता कार्यकर्ताले पुष्पलालको शालिकमा माल्यार्पण तथा श्रद्धाञ्जलि अर्पण गरेका हुन्। नेकपा (एमाले) ले केन्द्रीय तहमा कामनपा वडा नं १८ ताम्सीपाखाको पुष्पलाल चोकमा कार्यक्रम आयोजना गरेको छ। वैचारिक नेता पुष्पलालको नेतृत्वमा २००६ साल वैशाखमा नेपाल कम्युनिस्ट पार्टीको स्थापना भएको थियो। नेपालको इतिहासलाई ऐतिहासिकभौतिकवादी दृष्टिकोणले अध्ययनअन्वेषण गर्न उनको योगदान रहेको छ। विसं १९८१ असार १५ गते रामेछापको भङ्गेरीमा उनको जन्म भएको थियो। विसं २००५ मा विश्व प्रसिद्ध कम्युनिस्ट घोषणापत्रको नेपाली अनुवादमार्फत नेपालमा मार्क्सवादी विचारधाराको विधिवत् आरम्भ गरेका पुष्पलालले आफ्ना सहयोद्धासँग मिलेर विसं २००६ सालमा नेपाल कम्युनिस्ट पार्टीको स्थापना गरेका थिए। नेपालमा मार्क्सवादी विचार फैलाउने प्रथम व्यक्तित्व र जनवादी क्रान्तिको कार्यक्रम अघि सार्ने सिद्धान्तकारका रुपमा पुष्पलाललाई लिने गरिन्छ। तस्बिर : केपी ओली सचिवालय
अनेरास्ववियुको विधान महाधिवेशन तथा राष्ट्रिय भेला असोजमा,"काठमाडौं : एमालेनिकट अखिल नेपाल राष्ट्रिय स्वतन्त्र विद्यार्थी युनियन (अनेरास्ववियु) ले विधान महाधिवेशन गर्ने भएको छ।अखिलको तेस्रो नीति तथा विधान महाधिवेशन तथा राष्ट्रिय भेला असोज १ गतेबाट गर्ने अध्यक्ष सुनिता बरालले जानकारी दिइन्। शुक्रबार बसेको केन्द्रीय कमिटी पदाधिकारीको बैठकले विधान महाधिवेशनमा संगठनको विधान, सङ्गठन संरचना, नीतिगत तथा शैक्षिक आन्दोलनका विषयमा तीन दिनसम्म छलफल चल्ने उनले बताइन्। अखिलले जीवनउपयोगी वैज्ञानिक शिक्षा नीति र सुदृढ संगठन, सुखी नेपाली समृद्ध नेपाल निमार्णको आधारका लागी तेश्रो नीति तथा विधान अधिवेशन भन्ने नारा तय गरेको छ। अखिलले विश्वविद्यालयमा नियमितरूपमा स्वतन्त्र विद्यार्थी युनियनको निर्वाचन गराउन केन्द्रीय कमिटी र क्याम्पस तहका स्ववियु निर्वाचनको आवश्यकता सन्दर्भमा रचनात्मक दवावमूलक कार्यक्रम सञ्चालन गर्ने निर्णय गरेको छ।"
फोटो खिच्ने क्रममा सुन्दरीजलमा खसेर एक किशोर बेपत्ता,"काठमाडौं : काठमाडौंको सुन्दरीजल खोलामा खसेर शनिबार दिउँसो एक किशोर बेपत्ता भएका छन्। विदाको दिन मनाउन साथीहरूसँग घुम्न गएका कपनका १६ वर्षीय सुमन श्रेष्ठ बेपत्ता भएका प्रहरी वृत्त बौद्धले जनाएको छ। बेपत्ता भएका उनको नेपाल प्रहरी, नेपाली सेना र सशस्त्र प्रहरीको विशेष टोलीले खोजी गरिरहेको प्रहरीले जनाएको छ। शिवपुरी राष्ट्रिय निकुञ्जभित्र पर्ने सुन्दरीजलमा घुम्न गएको ७ जनामध्ये फोटो खिच्ने क्रममा खसेर उनी बेपत्ता भएका हुन्।"
मेची पुलबाट ब्राउन सुगरसहित दुई जना पक्राउ,झापा : पूर्वी नाका मेची पुलबाट प्रतिबन्धित लागू औषध ब्राउन सुगरसहित दुई जना पक्राउ परेका छन्। पक्राउ पर्नेहरूमा कन्काई नगरपालिका४ निवासी ३२ वर्षीय सनम श्रेष्ठ र सोही ठाउँका २५ वर्षीय सन्दीप कुमाल रहेको प्रहरी कार्यालय झापाका प्रहरी नायव उपरीक्षक वसन्त पाठकले जानकारी दिए। प्रहरीका अनुसार शनिबार दिउँसो पौने २ बजे मेचीनगर नगरपालिका६ स्थित पुरानो मेची पुलमा इलाका प्रहरी कार्यालय र लागू औषध नियन्त्रण ब्युरो काँकडभिट्टाबाट खटिएको प्रहरी टोलीले भारतबाट नेपालतर्फ आउँदै गरेका उनीहरूलाई शङ्का लागेर चेकजाँच गर्दा कुमालको साथबाट ६ ग्राम ब्राउन सुगर फेला परेको थियो। ब्राउन सुगरसहित फेला परेका दुवै जनालाई इलाका प्रहरी कार्यालय काँकडभिट्टामा राखेर थप अनुसन्धान अघि बढाएको प्रहरीले जनाएको छ।
जबरजस्ती करणी गरेको आरोपमा एक जना पक्राउ,सिरहा : ४० वर्षीया महिलालाई जबरजस्ती करणी गरेको आरोपमा एक जना पक्राउ परेका छन्। जिल्लाको अर्नमा गाउँपालिका२ ब्रहमपुरी बस्ने ४५ वर्षीय कालेश्वर महतो कोईरीलाई शनिबार बिहान प्रहरीले पक्राउ गरेको हो। महिलालाई जबरजस्ती करणी गरेको सूचना पाएपछि इलाका प्रहरी कार्यालय अर्नमाबाट खटिएको प्रहरीले उनलाई पक्राउ गरेको हो। यसबारे प्रहरीले थप अनुसन्धान गरिरहेको छ।
तनहुँमा पुरुष मृत भेटिए,तनहुँ : जिल्लाको व्यास नगरपालिका३ परासर टोलस्थित अनसन चौतारीमा एक पुरुष मृत भेटिएका छन् । अन्दाजी ६०६५ वर्षीय जोगी भेषका व्यक्ति मृत फेला परेको जिल्ला प्रहरी कार्यालयले जनाएको छ। शव परीक्षणका लागि दमौली अस्पतालमा राखी पहिचानका लागि अनुसन्धान भइरहेको प्रहरी नायब उपरीक्षक युवराज खड्काले बताए।
राप्रपाले भदौ महिनामा उपत्यकाकेन्द्रित जनसंघर्षका कार्यक्रम सञ्चालन गर्ने,"काठमाडौं : राष्ट्रिय प्रजातन्त्र पार्टी (राप्रपा) ले भदौ महिनामा उपत्यकाकेन्द्रित जनसंघर्षका कार्यक्रम सञ्चालन गर्ने भएको छ। पार्टीको शनिबार सम्पन्न केन्द्रीय कार्य समितिको बैठकले साउन महिनाभित्र राष्ट्रव्यापी विरोध कार्यक्रम सम्पन्न भएपछि भदौमा जनसंघर्षका कार्यक्रम सञ्चालन गर्ने निर्णय गरेको हो। यसैगरी गत आवधिक निर्वाचनहरूमा सरकार निष्पक्ष नरहेको भन्दै आगामी प्रदेश तथा प्रतिनिधि सभाको निर्वाचन स्वतन्त्र, निष्पक्ष, धाँधलीरहित र विश्वसनीय रूपमा सम्पन्न गर्न राप्रपाले माग गरेको छ। अत्याधिक महंगी भएका हुँदा सर्वसाधारणलाई समस्या परेकाले गरिब एवम् असहायालई तत्काल राहत उपलब्ध गराउन पनि माग गरेको छ। महंगी नियन्त्रण गर्न नसक्दा, किसानलाई मल उपलब्ध गराउन नसक्दा र करको दर परिवर्तन गरी सीमित व्यवसायीलाई फाइदा दिलाएको भन्दै पार्टीले सरकार असफल भएको ठहर गरेको छ। बैठक काठमाडौंको धुम्बाराहीस्थित पार्टी कार्यालयमा बसेको थियो। बिहीबारदेखि सुरू भएको बैठक शनिबार सकिएको हो।"
गाँजासहित एक जना पक्राउ,मकवानपुर : मकवानपुरमा गाँजासहित एक जनालाई प्रहरीले पक्राउ गरेको छ। हेटौंडा उपमहानगरपालिका१७ कुमाल टोल बस्ने ३७ वर्षीय अर्जुन राउतलाई ३ सय ५० ग्राम अवैध लागूऔषध गाँजा सहित शनिबार बिहान प्रहरीले पक्राउ गरेको हो। प्रहरी चौकी चौघडाबाट खटिएको प्रहरीले उनलाई उक्त गाँजा सहित पक्राउ गरेको हो। घटना बारे प्रहरीले थप अनुसन्धान गरिरहेको छ।
गैडहवा गाउँपालिकामा लागेको ताला अझै खुलेन,"बुटवल : करारमा कार्यरत रोजगार संयोजकलाई हटाएको विषयलाई लिएर नेपाली कांग्रेसले गैडहवा गाउँपालिकामा लगाएको ताला अझै खुलेको छैन। ६ दिनदेखि गाउँपालिका अध्यक्ष, उपाध्यक्ष, प्रमुख प्रशासकीय अधिकृत र लेखा अधिकृतको कक्षमा ताला लागेको छ । ताला लगाएपछि गाउँपालिकाबाट हुने सेवा प्रवाह प्रभावित भएको छ । रोजगार संयोजक मनिषा कार्कीको कार्यसम्पादन सन्तोषजनक नभएको र गाउँपालिकाले मागेको जवाफ समेत चित्त बुझ्दो नआएपछि करारको समय थप नगरिएको गाउँपालिका अध्यक्ष सुरेन्द्र पौड्यालले जानकारी दिए । अरु कुनै पनि करारका कर्मचारीहरुलाई हटाएका छैनौँ, पौड्यालले भने,यहाँ अनावश्यक राजनीति गर्न खोजिएको छ । सहमती गर्ने प्रयास भइरहेको छ तर अझै सहमती जुटेको छैन। ६ दिनदेखि कर्मचारीहरु कार्यालयमा उपस्थित भए पनि हाजिर गर्न नपाएको गाउँपालिका सूचना अधिकारी गणेश भट्टराईले जानकारी दिए । शाखाबाट हुने सामान्य कामबाहेक मुख्य काम ठप्प छन्,उनले भने ।"
शैक्षिक सत्र सुरु भएको तीन महिनासम्म पनि पाठ्यपुस्तक आएन : किताब नदेखी परीक्षा,सर्लाही : सर्लाहीका अधिकांश विद्यार्थीले नयाँ शैक्षिक सत्र सुरु भएको तीन महिना पुगिसक्दा पनि पाठ्यपुस्तक पाउन सकेका छैनन्। नयाँ शैक्षिक सत्र सुरु भएको तीन महिना भइसक्दा पनि जिल्लाका अधिकांश विद्यार्थीले पाठ्यपुस्तक पाउन नसकेका हुन्। जनक शिक्षा सामग्रीले समयमै पर्याप्त पाठ्यपुस्तक छाप्न नसक्दा सर्लाहीसहित देशैभर पाठ्यपुस्तकको अभाव भएको थियो। जिल्लाका अधिकांश सामुदायिक विद्यालयमा अध्यायनरत विद्यार्थीले पुस्तक पाउन नसकेका जिल्लाको शिक्षा विकास तथा समन्वय इकाइका निमित्त प्रमुख सुनिलकुमार कुशवाहले बताए। उनका अनुसार जिल्लाका सामुदायिक विद्यालयहरुमा अहिले त्रैमासिक परीक्षा सञ्चालन भइहे पनि अधिकांश सामुदायिक विद्यालयका विद्यार्थीको हातमा पाठ्यपुस्तक पुग्न सकेको छैन। विद्यार्थीहरु पाठ्यपुस्तक बिना नै अध्ययन गरिरहेका सम्बद्ध विद्यालयका प्रधानाध्यापकहरुले बताए। कतिपय विद्यार्थीले पुरानो पुस्तक जुटाएर पढिरहेका नवजन जागरण नमूना मावि बागमती नगरपालिका८ का प्रधानाध्यापक ध्रुव पोख्रेलले जानकारी दिए। उनका अनुसार कतिपय सामुदायिक विद्यालयले निजी विद्यालयले प्रयोग गर्ने पाठ्यपुस्तकको प्रयोग गरेर विद्यार्थीलाई पढाइरहेका छन्। त्यस्तै निजी विद्यालयमा समेत पूरै पाठ्यपुस्तक आइनपुगेको निजी तथा आवासीय विद्यालय अर्गनाइजेशन नेपालले जनाएको छ। जिल्लाका सामुदायिक विद्यालयमा अझै पनि करिब ३० प्रतिशत विद्यार्थीले किताब पाउन नसकेको विद्यालयहरुले बताएका छन्। जिल्लामा ५५६ सामुदायिक विद्यालयमा ८६ हजार विद्यार्थी अध्ययनरत छन्। तीमध्ये करिब ३० प्रतिशत विद्यार्थीले किताब पाउन नसकेको उक्त इकाइले जनाएको छ। प्राथमिक तहका करिब सबै पाठ्यपुस्तक आए पनि आधारभूत तह र माध्यमिक तहको विभिन्न विषयका पाठ्यपुस्तकहरु नआएको उक्त इकाइका निमित्त प्रमुख कुशवाहले बताउनुभयोए। रासस
"हत्या गरी खेतमा गाडेको अवस्थामा निशाको शव ४८ दिनपछि फेला, श्रीमानसहित तीनजना पक्राउ","सर्लाही : सर्लाहीको पर्सा गाउँपालिका१ शीतलपुरमा एक महिलाको हत्या गरी गाडिएको अवस्थामा ४८ दिनपछि शुक्रबार शव फेला परेको छ । शीतलपुर निवासी बालदत्त भन्ने रमजेशकुमार रायले आफ्नै २० वर्षीय श्रीमती निशा यादवको हत्या गरी धान खेतमा गाडेको अवस्थमा शव फेला परेको हो । महिला हराएको निवेदन जिल्ला प्रहरी कार्यालय सर्लाहीमा माइती र ससुराली पक्षले दिएपछि खोजीमा जुटेको प्रहरीले ४८ दिनपछि धान खेतमा शव गाडिएको अवस्थामा फेला पारेको सर्लाहीका प्रहरी प्रवक्ता प्रहरी नायब उपरीक्षक विजय यादवले जानकारी दिए। हत्यामा संलग्न मृतक निशा यादवका श्रीमान् रमजेशकुमार राय, ससुरा रामप्रताप राय र देवर राजु यादवलाई नियन्त्रणमा लिई आवश्यक कारबाही प्रक्रिया अगाडि बढाइएको उनले जानकारी दिए । निशाका घरका सदस्यहरुमाथि प्रहरीको शङ्का लागेपछि प्रविधियुक्त विश्लेषण गर्ने क्रममा हत्यामा संलग्नहरुको पहिचान हुन सकेको जिल्ला प्रहरी कार्यालय सर्लाहीले जनाएको छ । घटना सम्बन्धमा थप अनुसन्धान भइरहेको प्रहरी प्रवक्ता यादवले जानकारी दिए । ससुराली पक्षले निशाको हत्या गरी आफ्नै धान खेतमा खाल्डो खनी गाडेको थियो । आज सर्लाहीका प्रमुख जिल्ला अधिकारी थानेश्वर गौतम, सर्लाहीका प्रहरी प्रमुख प्रहरी उपरीक्षक प्रवीण पोखरेलसमेत अनुसन्धान टोली घटनास्थलमा पुगेर धान खेतमा खाल्डो खन्दा सडिसकेको अवस्थमा शव फेला परेको छ । निशालाई गएको जेठ २२ गतेका दिन नै हत्या गरिएको प्रहरीले जनाएको छ । महोत्तरी सोनमा गाउँपालिका१ मगरथाना निवासी निशा यादवको गत वर्ष फागुनमा रमजेशकुमार रायसँग बिहे भएको थियो ।ब"
वर्षाले मेलम्ची र हेलम्बुका विभिन्न स्थानका सडकमा क्षति,"सिन्धुपाल्चोक : लगातारको वर्षाका कारण मेलम्ची र हेलम्बु आसपासका क्षेत्रमा क्षति हुन थालेको छ। गए रातिको बाढीले मेलम्चीहेलम्बु तथा मेलम्चीपाँचपोखरी सडक अवरुद्ध भएको छ। गत साल आएको बाढीले उच्च जोखिममा पारेको नदी तटीय क्षेत्रमा यस वर्ष क्षति हुन थालेको छ। मेलम्ची हेलम्बु सडक दिनहुँ अवरुद्ध हुँदै आएको छ भने ग्रामीण भेगका कमजोर भूभागमा पहिरो जाँदा बस्ती जोखिममा परेका छन्। हेलम्बु गाउँपालिकाको सडक दिउँसो खुलाइए पनि रातिको पानीका कारण दिनहुँजसो बन्द हुँदा समस्या हुन थालेको छ। त्यस्तै हेलम्बुको मेलम्ची भ्याली क्याम्पस ग्याल्थुम उच्च जोखिममा छ। अहिले क्याम्पस नजिकैबाट खोला बगिरहेको छ। जुनसुकै बेला क्याम्पसमा क्षति हुनसक्ने स्थानीयले बताएका छन्। अहिले किउलदेखि मेलम्चीसम्मका नदी किनार आसपासका नागरिक ढुक्कले सत्न पाएका छैनन्। 'बाढीले सडकलाई दैनिक क्षति गरिरहेको छ, हामी मर्मत गरिरहेका छौँ, केही समयमात्र यातायात सेवा अवरुद्ध भएको छ, हामी तत्काल बाटो खुलाउन र जोखिममा रहेका संरचना बचाउनका निम्ति लागि परेका छौँ', हेलम्बु गाउँपालिकाका अध्यक्ष निमा ग्याल्जेन शेर्पाले भने। मेलम्ची नगरपालिकाको राम्चेमा पहिरो जाँदा सडक अवरुद्ध भएको छ। सडक खुलाउन मेसिन पठाइसकिएको नगर प्रमुख आइतमान तामाङले जानकारी दिए। रासस"
गोसाइँकुण्ड मेलाको तयारी सुरु,"रसुवा : जनैपूर्णिमाको अवसरमा लाग्ने गोसाइँकुण्ड मेलाको तयारी सुरु भएको छ। कोरोना महामारीका कारण दुई वर्षसम्म सञ्चालन हुन नसकेको मेला यसपटक सञ्चालन गर्ने तयारी गरिएको छ। यसपटक तीर्थयात्रीको आगमन बढ्ने आसामा व्यवसायीले खाद्यान्न सामग्रीको ढुवानी गर्ने तथा थर्पु निर्माण कार्यलाई तिब्रता दिइरहेका छन्। खाद्य सामग्री भरिया तथा खच्चर, घोडाले बोकेर ढुवानी गरिरहेका छन्। यही साउन २७ गते जनैपूर्णिमा लाग्ने गोसाइँकुण्ड मेलामा करिब १५ हजार भक्तजन आउने गोसाइँकुण्ड क्षेत्र विकास समितिले जनाएको छ। मेलामा यसपटक तीर्थयात्रीको संख्या बढ्ने आसामा धुन्चे गोसाइँकुण्ड पदमार्गका होटल व्यवसायीले खाद्यान्न लैजान थालेका होटल व्यवसायी पासाङ ग्याल्पो तामाङले बताए। 'दुई वर्षसम्म मेला सञ्चालन भएन', उनले भने, 'यसपटक मेलामा तीर्थयात्री आउने आसा छ।' यही साउन २३ गते पुत्रदा एकादशीबाट मेला सुरू भई २७ गते सकिनेछ। धार्मिकस्थल गोसाइँकुण्ड जानका लागि धुन्चेगोसाइँकुण्ड, ठाडेपाटीगोसाइँकुण्ड, यार्सागोसाइँकुण्ड र सागरकुण्डगोसाइँकुण्ड गरी चारवटा पदमार्ग सञ्चालनमा छन्। त्यहाँ पुग्नका लागि तीनवटा मुख्य बाटो छ। काठमाडौंधुन्चेगोसाइँकुण्ड बाटो यात्रुको सबैभन्दा बढी चल्ती हुने बाटो हो। काठमाडौंबाट धुन्चेसम्म सवारीमा यात्रा गर्न सकिन्छ। त्यसपछि धुन्चेचन्दनबारी, चन्दनबारीलौरीबिना र लौरीबिना हुँदै पैदलयात्रा गरेर गोसाइँकुण्ड पुगिन्छ। त्यसैगरी तीर्थयात्रीले काठमाण्डौँसुन्दरीजलहेलम्बुठाडेपाटी बाटो पनि प्रयोग गर्दै आएका छन्। धेरै कम यात्रुहरूले यार्सा गोसाइँकुण्डको बाटो प्रयोग गर्ने गरेका छन्। तर कुनैपनि पर्यटकले आफ्नो पदयात्राका लागि सागरकुण्डगोसाइँकुण्ड बाटो प्रयोग गरेको पाइदैन्। कुण्डमा स्नान गरी गोसाइँबाबा भगवान शिवको दर्शन गर्नाले जीवनभर गरेको पापबाट मुक्ति पाउने, पितृ तर्नुको साथै आफूले चिताएको सबै मनोकांक्षा पूरा हुने जनविश्वासका साथ बर्सेनि हजारौं भक्तजनहरू कुण्डमा स्नान गर्न आउने गर्दछन्। पौराणिक कथन अनुसार परापूर्वकालमा देवता र दानवबीच लडाइँ हुँदा समुन्द्र मन्थनबाट उत्पन्न कालकुट विष सेवन गरी विषको डाह शान्त पार्न हिमालयखण्डको काखमा आएर गोसाइँवावा भगवान शिवशंकरले आफ्नो हातमा भएको त्रिशूलले भित्तामा हिर्काउँदा भित्ताबाट गंगाजल अर्थात त्रिशूलधाराको उत्पति भई त्रिशूलधाराको पानीबाट गोसाइँकुण्डको उत्पति भएको भन्ने किंवदन्ती रहेको पाइन्छ। जिल्लाको पर्यटकीय तथा पवित्र धार्मिक तीर्थस्थल गोसाइँकुण्डमा जनैपूर्णिमा र गगांदशहरा गरि वर्षको दुई पटक तीर्थयात्रीहरुले मेला भर्ने गरेका छन्। मेला अवधिमा रसुवा, नुवाकोट, सिन्धुपाल्चोक, धादिङ, ललितपुर, काठमाडौं काभ्रे, नवलपरासी, चितवन, पोखरा, तराईका अन्य जिल्ला तथा भारतीय पुजारी, तीर्थालु, प्रकृतिप्रेमी, लामाहरू, झाँक्रीहरू गोसाइँकुण्ड जान्छन्। गोसाइँकुण्ड क्षेत्रमा त्रिशुलधारा, शिव मन्दिर, भगवानको टाउकोबिनाको ढुङ्गाको मुर्ति र गुफाहरू रहेका छन्। त्यहाँ अमरसिंह गुफा, अमरसिंहको चिहान, सिंगुम्बा, फुलुम गुम्बा, यतिको चिहान, लौरीबिना, बौद्धस्तुप र गणेश गौडा रहेका छन्। कुण्ड वरिपरि भैरवकुण्ड, आमाकुण्ड, सूर्यकुण्ड, सरस्वतीकुण्ड, रक्तकुण्ड, चन्द्रकुण्ड, दुधकुण्डलगायतका थुप्रै कुण्ड रहेका छन्।"
हत्याको आरोपमा एक जना पक्राउ,ताप्लेजुङ : ताप्लेजुङमा श्रीमतीको हत्याको आरोपमा श्रीमान् पक्राउ परेका छन्। ५४ वर्षीया कान्छीमाया लिम्बुलाई कुटपिटबाट गरी हत्या गरेको आरोमामा फुङलिङ नगरपालिका९ बस्ने ६५ वर्षीय बल बहादुर साँवालाई शुक्रबार बेलुका प्रहरीले पक्राउ गरेको हो। घरायसी विवादको कारण उनलेले कुटपिट गर्दा कान्छीमायाको घटनास्थलमै मृत्यु भएको हो। कुटपिटपछि हत्या भएको सूचना पाएपछि जिल्ला प्रहरी कार्यालय ताप्लेजुङबाट गएको प्रहरीले उनलाई पक्राउ गरेको हो। घटना बारे थप अनुसन्धान भइरहेको प्रहरीले जनाएको छ।
"नमखुलेंकमा याकचौँरी महोत्सव, रगत खानेको लर्को","जोमसोम : समून्द्री सतहदेखि झन्डै ४ हजार मिटरको अग्लो उचाइमा अवस्थित मुस्ताङको घरपझोङ५ नमखुलेंकमा गत श्रावण ४ गतेदेखि याकचौँरीको आलो रगत खाने मेला सुरु भएको छ। मुस्ताङमा बर्सेनि बैशाख र श्रावण महिनामा याकचौँरीको आलो रगत खाने मेला सञ्चालन हुने गर्छ। तर कोरनाका कारण मुस्ताङमा विगत ३ वर्षदेखि लगातार याकचौँरीको आलो रगत खाने मेला सञ्चालन हुन सकेको थिएन। पछिल्लो समय कोरोनाको जोखिम कम हुँदै गएपछि मुस्ताङका याकचौँरी पालकहरूले ३ वर्षसम्म रोकिएको याकचौँरीको आलो रगत खाने मेलालाई यसवर्ष पूनः निरन्तरता दिएका हुन्। त्यसो त मुस्ताङको नमखुलेंकसहित थासाङ गाउँपालिकाको मार्चे लेंकमा पनि याकचौँरीका आलो रगत खाने मेला सुरु भएको जनाइएको छ। मुस्ताङको जोमसोमदेखि ठिनी हुँदै करिब ५ किलोमिटर कच्ची सडकको यात्रा गर्दै करिब ४५ मिटरको पैदलयात्रा तय गरेपछि मनमोहक नमखुलेंकमा पुग्न सकिन्छ। निलगिरी हिमालको फेंदमा अवस्थित प्राकृतिक सौन्दर्यताले भरिएको सुन्दर नमखुलेकमा याकचौँरीको आलो रगत खाने मेला सुरु भएको हो। याकचौँरीको आलो रगत खान जिल्लाभित्र र जिल्ला बाहिरका उल्लेख्य सर्वसाधारण मानिस अहिले नमखुलेंकमा पुगेका छन्। बर्सेनि मौसम अनुसार बस्ती स्थान्तरण गर्दै आइरहेका याकचौँरीहरूलाई गर्मी बढेपछि नमखुलेंकमा स्थानान्तरण गरिएको हो। नमखुलेंकमा स्थानीय भुपेन्द्र शेरचन,विरबहादुर घर्ती र मनकुना थकाली लगायतका करिब ५ वटा याकचौँरी गोठ छन्। त्यहाँ झन्डै करिब ५ सयको हाराहारीमा याकचौँरी पालन गरिएको छ। नमखुलेंकसम्म पुग्न गण्डकी प्रदेश सरकारले कच्ची सडकमार्ग स्तरोन्नति गरेकाले याकचौँरीको रगत खान जाने सर्वसाधारणलाई थप सहज भएको हो। यातायातको मार्ग बनेपछि यसपटक झन्डै ३ सय सर्वसाधारण मानिस नमखुलेंकमा पुगेका छन्। याकचोरीको आलो रगत पिउँनाले शरीरको पेट सम्बन्धी विभिन्न रोग निको हुने जनविश्वास छ। हिमाली उच्चलेंकमा पालन गरिएका याकचौँरीले लेकमा पाइने यार्सा गुम्बा, पाँच औले, निरमसी, जटामसी, कुटुकी, वन लसुन र जिम्बु आदि जटिबुटी खाने भएकाले याकचौँरीको आलो रगत स्वास्थ्यका लागि फाइदाजनक हुने विस्वास गरिएको हो। मुस्ताङमा विगत १२ वर्षदेखि याकचौँरी पालन व्यवसाय गर्दै आइरहेका जोमसोमका पशुपालक भुपेन्द्र शेरचनले चौँरीको आलो रगत बिक्री गरेर पशुपालकले बैकल्पिक आम्दानी गर्ने गरेको बताए। बर्सेनि याकचौँरीको सबै खर्च कटाएर १० लाखसम्म आम्दानी गर्ने गरेका पशुपालक शेरचनले याकचौँरीको प्रजनन् गराएर संख्या वृद्धि गर्ने, दुधबाट विभिन्न परिकार बनाउने, याक बिक्री गर्ने र याकचौँरीको आलो रगत निकालेर बिक्री गर्ने गरेको जानकारी दिए। 'याकचौँरी पालनबाट पनि मनग्य आम्दानी गर्न सकिन्छ। विदेश पलायन हुनु पर्दैन,' पशुपालक शेरचनले भने, 'परिश्रम र मेहनत गरे स्वदेशमै पनि राम्रो कमाई गर्न सकिन्छ।' पशुपालक शेरचनले राज्यले पशुपालकका लागि विभिन्न अनुदान र बिमाको व्यवस्था गरेको भएपनि सो सुविधा प्राप्त गर्न सरकारी प्रक्रिया झन्झटिलो भएको उल्लेख गरे। पशुपालक शेरचनले याकचौँरीले हिमाली जटिबुटी खाने भएकाले याकचौँरीको आलो रगत खानाले ग्यास्टिक, गानोगोला, कमजोरीपना, सुगर र प्रेसर लगायतका रोगहरू निको पार्ने बताए। यसवर्ष याकचौँरीको आलो रगत प्रतिगिलास २ सय रुपैयाँको दरले बिक्री वितरण गरिएको छ। सामान्यतया एउटै याकचौँरीबाट १५ गिलासदेखि ३५ गिलाससम्म आलो रगत निकाल्ने गरिएको छ। चौँरीको आलो रगत निकाल्नुअघि पशु भेटनरी चिकित्सकबाट याकचौँरीको स्वास्थ्य परीक्षण गरिन्छ भने पशु सम्बन्धी विज्ञता हासिल गरेका व्यक्तिले याकचौँरीको आलो रगत निकाल्ने काम गर्छन्। आलो रगत निकाल्नु अघि याकचौँरीलाई डोरीले बाँधेर नियन्त्रणमा राखि नशामा सियोले कोपेर रगत निकाल्ने गरिन्छ। म्याग्दीको मालिका५ देविस्थानकी प्रेमकुमारी फगानी याकचौँरीको आलो रगत खान पहिलो पटक मुस्ताङको नमखुलेंक पुगिन्। उनले याकचौँरीको आलो रगत खाँदा स्वास्थ्यलाई फाइदा पुग्ने कुरा अरु साथीहरू र छरछिमेकबाट सुनेकै भरमा रगत खान मुस्ताङ आएको बताईन्। 'मलाई पेट सम्बन्धी स्वास्थ्य समस्या छ। मेडिकल र आयुर्वेदिक औषधि खाँदै थिए। तर निको भएको छैन, याकचौँरीका रगत खान आएकी फगानीले भनीन्,' मसँग अरु साथीहरू पनि छन्, हामी ३ दिनदेखि लेकमै बसेका छौं, यहाँका सबै व्यवस्थापन राम्रो लाग्यो, यहाँको एकान्त र मनमोहक सुन्दर हरियाली वातावतरणले आधा रोग त्यसै निको भएको अनुभव गरेकी छु।' पहिलो पटक याकचौँरीको रगत खान मुस्ताङ आएकी फगानीले याकचौँरीको रगत खाने कार्यक्रममा मौसमले भने राम्रो साथ नदिएको बताइन्। नमखुलेंकमा सञ्चालन भइरहेको याकचौँरीका आलो रगत खाने मेलामा कतिपय सर्वसाधारणले पाल टाँगेर बसेका छन् भने कतिपयले जोमसोमबाट आउजाउ गरी रगत खाने मेलामा उपस्थित भएको पाइएको छ। रगत खाने मेलामा बिहान र बेलुका गरी दिनको दुई पटक याकचौँरीको आलो रगत निकाल्ने गरिएको छ। याकचौँरी रगत खाने मेलामा कतिपयले त्यहाँको भौगोलिक सौन्दर्यता निकालेर मख्ख पर्ने गर्छन् भने कतिपय आपसमा नाँचगान गरी रमाइलो गरी समय बिताउँछन्। मुस्ताङको घरपझोङ५ ठिनीका स्थानीय युवा सुदीप थकाली पनि ग्यास्ट्रिक निको पार्ने सुनेपछि पहिलो पटक याकचौँरीको आलो रगत खान नमखुलेंकमा पुगे। कोरोनाले लाखौं रुपैयाँ घाटा व्यवहोर्दै आइरहेको याकचौँरी पालकहरूले यसपटक रगत खाने मेला सञ्चालन गरेका हुन्। मुस्ताङमा हरेक बैशाख महिनामा थासाङको बोक्सी खोलामा याकचौँरीको रगत खाने बेला लाग्ने गर्छ भने साउनमा थासाङको मार्चे लेक र घरपझोङ गाउँपालिकाको नमखुलेंकमा याकचारीको आलो रगत खाने मेला सञ्चालन हुने गर्छ। हिमाली उच्चलेकमा पालन गरिएका एउटै वयस्क याकचौँरीको मूल्य १ लाखदेखि १ लाख ३० हजारसम्म पर्छ। चिसो भूगोलमा हुर्काइएका याकचोरीको मासु स्वादिलो र पोसिलो हुने गर्छ। चौँरीको दुधबाट दही, घ्यु, चिज र छुर्पी लगायतका परिकारहरू बनाएर बिक्री गर्ने गरिन्छ। याकचौँरीको पुच्छर धार्मिक पूजाआजामा प्रयोग हुने भएकाले याकचौँरीको पुच्छर समेत सहजै बिक्री हुने गरेको याकचौँरी पालकहरू बताउँछन्।"
पहिरोले नारायणगढमुग्लिन सडक अवरुद्ध,चितवन : पहिरोले नारायणगढमुग्लिन सडक अवरुद्ध बनेको छ । चितवनको इच्छाकामना गाउँपालिका ५ मा शनिबार बिहान ८ बजेर १० मिनेटमा गएको पहिलरोले सडक अवरुद्ध भएको हो। जिल्ला प्रहरी कार्यालय चितवनका अनुसार चितवनको इच्छाकामना गाउँपालिका५ खहरेखोलामा बिहान ८:१० बजे माथिबाट पहिरो खस्दा सडक दुइतर्फी अवरुद्ध बनेको छ। अहिले पहिरो पन्छाउने कार्य भइरहेको जिल्ला प्रहरी कार्यालयका प्रहरी नायब निरीक्षक रविन विष्टले जानकारी दिए ।
संसारी माईस्थान : जग्गा विवादले ऐतिहासिकता उजाडिँदै,"विराटनगर : विराटनगर महानगरपालिका१० मा रहेको भानु मोरङ साँस्कृतिक समिति र संसारी माईस्थानबीच लामो समयदेखि विवाद चलिरहेको छ। जग्गासम्बन्धी विवादका कारण ऐतिहासिकता नै उजाडिने खतरा बढेको छ। जग्गा विवादको लफडाले धर्मराएर ऐतिहासिक संस्थाको अस्तित्व नै समाप्त हुने अवस्था आएको हो। भत्काएर संरचना लथालिंग बनाइएका छन्। समिति र मन्दिरको सिमाना पूर्वपश्चिम सानो सडकले छुट्ट्याएको छ। सीमा जोडिएका दुवै संस्था लामो समयदेखि जग्गाको कानुनी लडाइँमा छन्। मुद्दा सर्वोच्च अदालतमा विचाराधीन छ। नेपाली भाषा, कला, साहित्य र संस्कृतिको संरक्षण, सम्वद्र्धन तथा प्रवद्र्धन गर्ने उद्देश्यले २०१७ सालमा स्वरूप तयार गरेर भानु मोरङ साँस्कृतिक समिति २०१९ सालमा स्थापना भएको संस्था हो। सरकारले पहिलोपटक संस्था दर्ताको अधिकार प्रमुख जिल्ला अधिकारीलाई दिएपछि यो संस्था २०२८ सालमा दर्ता भयो। त्यसअघि प्रजिअलाई संस्था दर्ताको अधिकार प्रत्यायोजन गरिएको थिएन। नेपाली भाषा र संस्कृतिको पहिचान, प्रचारप्रसार एवं संरक्षणमा महत्त्वपूर्ण स्थान ओगटेको संस्था वरिष्ठ संस्कृतिकर्मी स्वःचतुर्भुज आशावादीले स्थापना गरेका हुन्। सुरुआतका संरक्षक आशावादीको सालिक अहिले सोही ठाउँमा छ। संस्था स्थापना र सञ्चालनका लागि महत्त्वपूर्ण योगदान दिएका उनको निधन २०५९ सालमा भयो। उनैले अग्रजहरूको साथ र सहयोग लिँदै भानु मोरङ साँस्कृतिक समितिको भगिनी संस्थाका रूपमा २०३७ सालमा भानु कला केन्द्रको स्थापना गरे। संस्था स्थापना स्थलमा एउटा पुरानो स्टेज (मञ्च) थियो। त्यहाँ अन्तर्राष्ट्रिय कलाकार र साहित्यकारको सम्मेलन एवं जमघट हुन्थ्यो। त्यसको अगुवाइ आशावादीले गर्ने गरेको स्थानीय अगुवा बताउँछन्। उक्त स्टेज भारतीय राष्ट्रपति पुरस्कार विजेता दमयन्ती जोशी, लक्षु महाराज, जल तरंग वाधक केएल सुदलगायत कैयौं राष्ट्रिय तथा अन्तर्राष्ट्रिय कलाकार र साहित्यकारको जमघट भइसकेको ऐतिहासिक तथा चर्चित थलो हो। तर, जग्गा विवादले अहिले त्यो स्टेजको कुनै रौनक छैन। विवाद नसुल्झिँदा संस्थाकै अस्तित्व संकटमा परिरहेको छ। स्थानीय अग्रजहरूका अनुसार आशावादीकै अगुवाइ र साँस्कृतिक समितिबाटै संसारी माईस्थानको संरक्षण पनि हुँदै थियो। ढुंगा मात्रै रहेको थानलाई सबैको पहलमा संरक्षण गर्दै पछि मन्दिरको स्वरूप दिइएको स्थानीय बताउँछन्। वरपर भीमसेन, सरस्वतीलगायतका मन्दिरहरू छन्। २०२२ सालमा संसारी माईस्थानको पछाडिपट्टि ४ सय क्षमताको भानु नृत्य मन्दिरको फाउन्डेसन बनायो। त्यसको डिजाइन विराटनगर नगरपालिकाका प्रथम इन्जिनियर रमाकान्त झाले गरेका थिए। संस्थाका अनुसार २०४२ सालमा नापी हुँदा संसारी माईस्थानसमेतका मन्दिरलाई २ कट््ठा जग्गा दिने योजनामा आशावादीले दिए। तर, मन्दिरका तर्फबाट कोही नआएपछि सबै अर्थात्् १० कट््ठा बढी जग्गा नै संस्थाले आफ्नै नाममा राख्यो। नापीपछि जग्गाको मूल्यांकन बढ््दै जाँदा व्यापारीको चलखेल हुन थाल्यो। अनि सुरु भयो मन्दिरको संरक्षणकर्तासमेत रहेको ऐतिहासिक संस्थामाथिको प्रहार। बिनानिर्णय २०४७ सालमा संस्थाका तत्कालीन सचिव स्वराजकुमार पोखरेललाई फकाएर मालपोत कार्यालयबाट दुवैलाई मिलाएर संसारी माईस्थान तथा भानु मोरङ साँस्कृतिक सेवा संघ बनाइयो। प्रतिष्ठित संस्थालाई नै विलय गराउने प्रपञ्च भइरहेको भन्दै संस्था जीवित रहेको र दुवैको अलगअलग अस्तित्व रहेको जिकिरसहित सर्वोच्चमा मुद्दा पर्यो। सर्वोच्चले २०५१ सालमा विलय ठीक नभएको निष्कर्ष दिँदै संयुक्त संस्था बनाउने निर्णयलाई बदर गरिदिएपछि भानु मोरङ साँस्कृतिक समिति नामक संस्था पुनः जाग्यो। सबै जग्गा आफ्नै रहेको भन्दै संस्थालाई विपक्षी बनाएर २०५२ सालमा जिल्ला अदालत मोरङमा मन्दिरको नामबाट पुनः मुद्दा पर्यो। अदालतले जग्गा सबै भानुकै रहेको र मन्दिर संस्थाबाटै संरक्षित छ भन्ने फैसला गरिदिएपछि भानुका नाममा लालपुर्जा पनि बन्यो। २ कित्ता रहेको जग्गाको लालपुर्जामध्ये एउटामा २ कट््ठा १० धुर र अर्कोमा ८ कट््ठा ९ धुर जग्गा छ। मुद्दा हाल्ने पक्ष भने जिल्लाको फैसलाविरुद्ध ३५ दिनभित्रमा पुनरावेदनका लागि नगएको देखिन्छ। डोजर लगाएर भत्काइएको भानु मोरङ सांस्कृतिक समितिको भगिनी संस्था भानु कला केन्द्रको भवन। संसारी माईस्थान मन्दिर संरक्षण समितिका नाममा २०६९ सालमा पुनः राजेश मास्केले जिल्ला अदालतमै मुद्दा दर्ता गरे। अघिल्लो फैसला चित्त नबुझेमा पुनरावेदन गर्न पाउने म्यादसमेत गुजारेर बसेको पक्षले जिल्ला अदालतमै पुनः मुद्दा दायर गरेको हो। दर्ता नै गर्न नमिल्ने अवस्थामा दायर भएको मुद्दामा अघिल्लो फैसलासँग बाझिने गरी ठीक विपरीत अदालतले अर्को फैसला सुनाएको संस्थाका साहित्यकार देवी पन्थीले बताए। उनका अनुसार पछि तत्कालीन पुनरावेदन अदालतले पनि जिल्लाकै फैसला सदर गरिदियो। मन्दिरको जग्गालाई अनाधिकृत रूपमा संस्थाले हडप्यो भनेर मुद्दा दायर गरिएको थियो। झट्ट हेर्दा मन्दिरको जग्गा हडपेजस्तो देखिए पनि वास्तविकता त्यस्तो नभएको पन्थीको भनाइ छ। उनका अनुसार फैसलापछि मन्दिर संरक्षण समितिका नाममा मनपरी चल्न थाल्यो। आशावादीको सालिक नै तोड््न खोजियो। त्यतिबेला संस्थाका पुराना संरचना भत्काउने प्रयास गरियो, उनले भने, अदालतले पनि संस्थाले आफ्ना संरचना मात्रै मर्मत गर्न पाउने र नयाँ संरचना मन्दिरको समितिमार्फत बन्नुपर्ने फैसला सुनाएको थियो। सुरुमा २ कट््ठा दिँदा लिँदैनौं भन्नेहरूले संस्थाको सबै जग्गा हडप्न अनेक प्रपञ्च रचेर मुद्दा आफ्नो पक्षमा पारे। जिल्ला र पुनरावेदनको फैसलाविरुद्ध संस्थाका तर्फबाट २०७१ सालमा सर्वोच्च अदालतमा मुद्दा दर्ता गरिएको पन्थी बताउँछन्। अहिलेसम्म किनारा नलागेको उक्त मुद्दा सर्वोच्चमा विचाराधीन छ। मुद्दा संस्थाले मन्दिर चलाउने कि मन्दिरले संस्था भन्ने प्रतिष्ठाको विषय पनि बन्यो, उनले भने, होनहार साहित्यकार, कलाकार जन्माउने थलो भनेर चिनिएको संस्था लामो समयदेखिको मुद्दा मामिलाका कारण धराशायी बनिरहेको छ। पन्थीका अनुसार मुद्दा सर्वोच्चमा विचाराधीन रहेकै अवस्था मन्दिर संरक्षण समितिका नाममा विभिन्न हर्कतहरू भइरहेका छन्। स्कुल बस पार्किङ गर्न दिएर पैसा उठाउने, जग्गाको वरपर पर्खाल लगाउने र घेराबार गर्ने, संस्थाका पुराना संरचना डोजर लगाएर भत्काउने तथा जग्गा हडप्न खोज्ने कामहरू भइरहेको उनले बताए। उनका अनुसार मुद्दा विचाराधीन रहेकाले मन्दिर वा संस्था कुनैको नाममा पनि पैसा उठाउन र नयाँ संरचना खडा गर्न पाइँदैन। तर, पर्खाल लगाउने, थुनछेक गर्ने र मनपरी ढंगबाट सीमा निर्धारण गर्ने काम भइरहेको पन्थीले बताए। मन्दिर संरक्षण समितिको दबाबमा ५ वर्षअघि भानु कला केन्द्रको नृत्य प्रशिक्षण भवन डोजर लगाएर भत्काइयो। मुद्दा विचाराधीन रहेको जानकारी दिएपछि संरचना भत्काउनबाट महानगरले पछि रोकेको उनले बताए। धनीपुर्जा यथावत रहेको अवस्थामा मुद्दा लडेर भूमाफियाहरूले संस्थाको जग्गा हडप्न लामो समयदेखि बल गरिरहेको पन्थी बताउँछन्। संस्थाको इतिहास लामो र उत्कृष्ट छ। जग्गा विवाद झिकेर पहिचान बोकेको संस्थालाई उजाड बनाउन खोज्नु निन्दनीय कार्य हो, उनले भने, सबैतिरबाट आवाज उठाएर कला र संस्कृतिको संरक्षणमा जुटेको संस्थाको संरक्षणमा लाग्ने छौं। चारैतिरबाट घेरा हालेर आक्रमण गर्नु नेपाली कला र संस्कृतिमाथिको हमला भएको उनले बताए। संस्थाले विदेशमा पनि नेपाली संस्कृतिलाई चिनाउने काम गरेको छ। यस्तो प्रतिष्ठित संस्थामाथि पनि भूमाफियाको गिद्धे नजर पर्यो, उनले भने, जनप्रतिनिधिदेखि सबैले संस्थाको संरक्षणमा सहयोग गर्छौं भनिरहेका छन्। नैतिकतामै प्रश्न उठ््ने गरी संस्थामाथि भइरहेको घेराबन्दी र आक्रमण कुनै पनि हालतमा जायज छैन। पन्थीका अनुसार सबै साहित्यकार र कलाकार संस्थामाथिको हमलाको विरोधमा छन्। मन्दिर संरक्षण समितिका सचिवसमेत रहेका राजेश मास्केले भने मन्दिरको जमिन हडपेर संस्थाले आफ्नो नाममा बनाएपछि मुद्दा लडेर फर्काउने प्रयास भइरहेको बताए। मन्दिरजस्तो सार्वजनिक स्थललाई दाताले दिएको जग्गा हडपेर संस्थाको बनाइएको रहेछ, उनले भने, हाल साविक नापीमा एउटालाई दुईवटा कित्ता बनाएर नापी गराइएको पाइयो। सुरुमा अदालतले गलत फैसला गरेको दाबी मास्केको छ। टोल संगठनको अवधारणा आएपछि आफू अध्यक्ष भएको र त्यसपछि मुद्दामा जानुपर्ने अवस्था आएको दाबी उनले गरे। मुद्दा सर्वोच्चमा चलिरहेको छ। फैसला आएपछि संस्था वा मन्दिरको नाममा जग्गा थियो भन्ने यकिन हुन्छ, उनले भने, तर, सीमा मिचिन थालेपछि उत्तरतर्फबाट पर्खाल लगाउँदै कम्पाउन्ड वाल उठाउन थालिएको छ। पुजारी बस्ने घरलाई पनि मर्मत गरियो। मुद्दा विचाराधीन भए पनि धार्मिक स्थललाई व्यवस्थित गर्दै सार्वजनिक सम्पत्तिको संरक्षण गर्नुपर्ने अवस्था आएको दाबी मास्केको छ। उनले अदालतबाट जसले मुद्दा जिते पनि अहिल्यै घेराबार गर्दा मुद्दा जित्ने पक्षलाई फाइदा पुग्ने दाबी गरे। मिलेर जाउँभन्दा संस्थाका सञ्चालकहरूले नमानेपछि मुद्दामा जानु परेको मास्के बताउँछन्। तर, संस्थाका सचिव डा सूर्य कार्कीले सो कुरा झुटो भएको बताए। यसमा समाज सेवाको नाम खोल ओढेका व्यापारी हरिभक्त सिटौला मुख्य हात रहेको उनले बताए।"
स्कारपियोको ठक्करबाट सङ्खुवासभामा तीन वर्षीया बालिकाको मृत्यु,"खाँदबारी : सङ्खुवासभाको खाँदबारी९, तुम्लिङटारमा स्कारपियोले ठक्कर दिँदा तीन वर्षीया बालिकाको मृत्यु भएको छ। शनिबार ११ बजे भएको दुर्घटनामा परि भोजपुरको षडानन्द५ की मनिसा विष्टको मृत्यु भएको जिल्ला ट्राफिक प्रहरी कार्यालय सङ्खुवासभाका प्रमुख मानबहादुर खत्रीले जानकारी दिए। तुम्लिङटारको बस पार्कमा बा २० च ९५०२ नम्बरको महेन्द्र स्कारिपियोले भूमिका विष्टको छोरीलाई बाटो काट्ने क्रममा ठक्कर दिएको थियो। दुर्घटनामा परि घाइते भएकी बालिकाको उपचार क्रममा मनकामना अस्पतालमा ज्यान गएको प्रमुख खत्रीले बताए। टाउको तथा वायाँ हातमा चोट लागि गम्भीर घाइते भएकी उनको उपचारको क्रममा मृत्यु भएको हो। सवारी चालक गोविन्द श्रेष्ठ र गाडीलाई प्रहरीले नियन्त्रणमा लिएको छ।"
ताप्लेजुङमा श्रीमान्को कुटाइबाट श्रीमतीको मृत्यु,फुङ्लिङ : ताप्लेजुङमा श्रीमान्को कुटाइबाट श्रीमतीको मृत्यु भएको छ। फुङलिङ नगरपालिका९ हाङदेवास्थित गाइगुडेका ५४ वर्षीया कान्छीमाया लिम्बूको कुटपिटबाट मृत्यु भएको हो। घरायसी सामान्य विवादका क्रममा श्रीमान् ५६ वर्षीय बलबहादुर साँवा लिम्बूले आफ्नी श्रीमती कान्छीमायालाई कुटपिट गर्ने क्रममा मृत्यु भएको जिल्ला प्रहरी कार्यालयले जनाएको छ। प्रहरीका अनुसार शुक्रबार साँझ श्रीमान्श्रीमतीबीच घरायसी विवाद हुँदा कुटपिटको क्रममा घटनास्थलमै मृत्यु भएको हो। खुर्पाको पछाडिको भागले प्रहार गर्दा श्रीमतीको मृत्यु भएको प्रहरीको अनुसन्धानले देखाएको छ। शरीरको बाहिरी भागमा कुनै पनि किसिमको ठूलो चोटपटक भने नरहेको प्रहरीको भनाइ छ। शव परीक्षणपछि थप विवरण प्राप्त हुनसक्ने प्रहरीले जनाएको छ। शवलाई जिल्ला अस्पतालको शवगृहमा राखिएको छ। श्रीमान्लाई प्रहरीले नियन्त्रणमा लिएर थप अनुसन्धान भइरहेको जिल्ला प्रहरी कार्यालयले जनाएको छ। रासस
