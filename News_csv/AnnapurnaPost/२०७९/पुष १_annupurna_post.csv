शीर्षक,विवरण
विदेश पुग्छ टोखाको चाकु,"काठमाडौं : माघे सङ्क्रान्ति आउन केही समय बाँकी रहँदा काठमाडौंको उत्तरी क्षेत्र टोखाका उद्योगीलाई चाकु बनाउन भ्याइनभ्याइ भएको छ। माघे सङ्क्रान्तिमा चाकु खाने प्रचलनसँगै टोखा नगरपालिका वडा नं २ र ३ मा सञ्चालित १४ उद्योगलाई यतिबेला चाकु बनाउन भ्याइनभ्याइ भएको हो। टोखामा उत्पादन भएको चाकु काठमाडौं उपत्यकामा असन, इन्द्रचोक, भक्तपुर, पाटन, कीर्तिपुर र उपत्यका बाहिरको नारायणघाट, पोखरा, बुटवल, विराटनगरलगायतका सहरमा पनि बिक्री हुँदै आएको छ। टोखा परम्परागत चाकु संरक्षण समाजका अध्यक्ष कृष्ण श्रेष्ठका अनुसार यहाँ उत्पादित चाकु जापान र अष्ट्रेलियालगायतका देशमा समेत उत्तिकै माग छ। नेवारी भाषामा टु को अर्थ उखु, ख्यः को अर्थ फल्ने ठाउँ हो। टोखा उखुखेती तथा चाकु उत्पादनको लागि प्रसिद्ध ठाउँ हो। टोखामा झण्डै पाँच दशकदेखि चाकु उत्पादन गर्दै आएका टोखा चाकु उद्योगका सञ्चालक राजकाजी श्रेष्ठ टोखाको चाकु नेपाल मात्र नभइ विश्वका विभिन्न मुलुकबाटसमेत माग आइरहेको बताउँछन्। चाकुको माग अत्यधिक भए पनि बजारसम्म पुर्याउन भ्याइनभ्याइ भएको उनको भनाइ छ। टोखाका उद्योगमा हाल सादा चाकु मसला चाकु, स्पेशल चाकु, सेतो लड्डु, कालो लड्डु, बम्बे लड्डु, पुष्टकारी, भुजा लड्डु, बदाम लड्डुलगायत उत्पादन भइरहेका छन्। टोखा नगरपालिकाले चालू आर्थिक वर्षको नीति तथा कार्यक्रममा यहाँ उत्पादन भएको चाकुलाई ब्राण्डिङ गर्ने समेत घोषणा गरिसकेको नगरपालिकाका प्रमुख प्रशासकीय अधिकृत शङ्कराज पाठकले बताए। 'टोखामा उत्पादित चाकुलाई अन्तर्राष्ट्रियस्तरसम्म लैजानका लागि नगरपालिका प्रतिबद्ध छ', उनले भने। टोखा काठमाडौं क्षेत्र नं ५ मा पर्दछ। काठमाडौं क्षेत्र नं ५ का नवनिर्वाचित सांसद प्रदीप पौडेल टोखाको चाकुलाई अन्तर्राष्ट्रियस्तरसम्म लैजानका लागि आफूले पहल गर्ने बताए। टोखामा उत्पादन भएको चाकु अहिले प्रतिकिलो एक सय ३० देखि एक सय ३५ सम्म बिक्री वितरण हुँदै आएको छ। नेवारी संस्कृतिमा माघ १ गते चाकु खानैपर्ने प्रचलन छ। साथै, नेवार समुदायमा काजरियाको बेलामा पनि चाकु खाने चलन छ। चाकु चिसो लागेका बेला पनि खाने चलन छ। चाकु खाँदा शरीरमा धेरै फाइदा हुनुका साथै रोगसँग लड्नसक्ने क्षमता विकास हुने र बालबालिकादेखि बूढाबूढीलाई जाडो महिनामा चाकु खुवाउँदा राम्रो हुने मान्यता छ।"
उप्रेतीको नेतृत्वमा धादिङ जेसिसको नयाँ कार्यसमिति चयन,"काठमाडौं : धादिङ जेसिसको नयाँ कार्यसमिति चयन भएको छ। संस्थाको वार्षिक साधारणसभा तथा शाखा अधिवेशनबाट वर्ष २०२३ का लागि नयाँ कार्यसमिति चयन भएको निर्वाचन अधिकृत प्रमोद पाठकले बताए। नयाँ कार्यसमितिको अध्यक्षमा अचुत उप्रेती, कार्यकारी उपाध्यक्षमा अरविन रूपाखेती र अकुर रूपाखेती चयन भएका छन् भने अन्य उपाध्यक्षहरूमा अजित यादव, राजेश भट्टराई, नमराज राई र सुवास गजुरेल चयन भएका छन्। त्यस्तै महासचिवमा सरोज गजुरेल, कोषाध्यक्षमा अजय आचार्य र कानुनी सल्लाहकारमा विवेक भण्डारी चयन भएका वर्ष २०२२ का अध्यक्ष जेसी त्रिलोक कार्कीले जानकारी दिए।"
थारू कल्याणकारिणी सभा बर्दियाद्वारा अध्यादेशको स्वागत,"गुलरिया : सरकारले ल्याउन लागेको मुलुकी फौजदारी संहितासम्बन्धी अध्यादेशको थारु कल्याणकारी सभा बर्दियाले स्वागत गरेको छ। सभाले पत्रकार सम्मेलनमार्फत् प्रेस विज्ञप्ति जारी गर्दै विधेयकको स्वागतसहित सरकारलाई धन्यवाद दिएको छ। थारू कल्याणकारिणी सभा, थरुहटथारुवान संयुक्त संघर्ष समिति र तत्कालीन प्रधानमन्त्री केपी ओली नेतृत्वको सरकारबीच ०७८ जेठ १८ गते भएको सम्झौता कार्यान्वयन गर्न शेरबहादुर देउवा नेतृत्वको वर्तमान सरकारले ल्याउन लागेको अध्यादेश स्वागत योग्य तथा सकारात्मक रहेको थारु कल्याणकारीणी सभा बर्दियाका अध्यक्ष बिरबहादुर चौधरीद्वारा हस्ताक्षरित विज्ञप्तीमा उल्लेख गरिएको छ। थारू, आदिवासी, जनजाति, दलित, मधेसी, मुस्लिमलगायतका विभेद्मा पारिएका जातिहरूको पक्षमा अध्यादेश रहेकाले नेपालको द्वन्द ब्यवस्थापनगर्दै बृहत् शान्ति प्रक्रियाको निरन्तरता भएकाले विज्ञप्तिमार्फत् सरकारलाई धन्यवाद दिइएको छ। पहिचान र अधिकारको लागि थारू कल्याणकारीणी सभा, थरुहटथारुवान संयुक्त संघर्ष समितिको शान्तिपूर्ण आन्दोलनको क्रममा ०७२ भाद्र ७ गते भएको रहस्यमयी दुःखद टीकापुर घटनाका झुठा मुद्दा लगाइएका थारू नेता तथा कार्यकर्ताहरूको मुदुदा फिर्ता एवं बन्दीहरूलाई अबिलम्ब रिहाइ गर्न विज्ञप्तिमा माग गरिएको छ। अध्यादेशको पूर्ण समर्थनगर्दै सभाले कार्यान्वयनको लागि जोडदार माग गर्दै कार्यान्वयन नभए सशक्त आन्दोन गर्न बाध्य हुने बताइएको छ। जसअन्तर्गत पुस ३ गते जिल्ला प्रशासन कार्यालय बर्दिया गेटमा १ घण्टा धर्ना, ४ गते सबै पालिकामा अध्यादेशको पक्षमा शान्तिपूर्ण र्याली गर्ने जनाइएको छ।"
नगरपालिकाले जेष्ठ नागरिकको स्वास्थ्य बिमा गरिदिने,भक्तपुर : भक्तपुरको मध्यपुर थिमि नगरपालिकाले ६० वर्ष पूरा भई ७० वर्ष ननाघेका जेष्ठ नागरिकको स्वास्थ्य बिमा गरिदिने भएको छ। नगरपालिकाका प्रमुख सुरेन्द्र श्रेष्ठको अध्यक्षतामा शुक्रबार बसेको जेष्ठ नागरिक स्वास्थ्य बिमा सम्बन्धमा बसेको बैठकले यस्तो निर्णय गरेको हो। बैठकमा बागमती प्रदेश बिमा बोर्डका पदाधिकारीहरूको समेत उपस्थिति रहेको थियो। बैठकले जेष्ठ नागरिक परिवारको सदस्य संख्या पाँच जनासम्म भएमा सबैको बिमा प्रिमियम (योगदान) बापतको रकम नगरपालिकाले व्यहोर्ने निर्णय गरेको छ। जेष्ठ नागरिकप्रति आश्रित बाबुआमा नभएका टुहुरा नाबालकहरू रहेको हकमा परिवारका सबैको स्वास्थ्य बिमाको प्रिमियम नगरपालिकाबाट व्यवस्था गर्ने निर्णय गरेको छ। साथै जेष्ठ नागरिकको बिमालेख बापतको रकम नगरपालिकाले स्वास्थ्य बिमा बोर्डलाई उपलब्ध गराउने निर्णय भएको छ। नगरपालिकाका प्रवक्ता कृष्णहरि आचार्यले जेष्ठ नागरिक बिमा कार्यक्रम आजबाट सुरु भएको बताए। उनले जनप्रतिनिधि यस नगरपालिका७ का वडाध्यक्ष कृष्णकुमार प्रजापति र कार्यपालिका सदस्य सरस्वती खड्का तथा बालकृष्ण परियारबाट सुरु भएको जानकारी गराए।
कहाँ हराए घरका दलिनमा बस्ने गौँथली?,"गलेश्वर : म बस्ने कोठाकै दलिन बीचमा गौँथली बस्यो पिटाएको तन्नाउपर फिर मैला पनि खस्यो। मलाई त्यो देखि हृदयबीच लाग्यो किरकिरी चरी बोल्यो मेरो मन सब बुझी त्यो चिरिबिरी। आजभन्दा ८५ वर्ष अगाडि कवि शिरोमणि लेखनाथ पौड्यालले गौँथलीको विशेषता वर्णन गर्दै लेखेको यो कविताले लोप हुँदै गएका गौँथलीको सम्झना दिलाउँछ। मानववस्तीको विस्तार, पक्की घरको निर्माण, चरन क्षेत्रको अभावलगायतका विविध कारणले गर्दा गौँथली लोप हुने अवस्थामा पुगेका छन्। म्याग्दीका ग्रामीण भेगमा पक्की घर बनाउने लहर चल्दै जान थालेपछि अहिले गौँथली देख्नै मुस्किल हुने गरेको चरा विशेषज्ञ नारायण सापकोटा बताउँछन्। 'गौँथली घट्नुको प्रमुख कारण वासस्थानको अभाव नै हो। हामीले निर्माण गरेको भौतिक संरचना गौँथलीका लागि उपयुक्त नभएकाले पनि यसको सङ्ख्यामा कमी आएको छ,' उनले भने। 'गौँथली आजभोलि न दलिनमा देखिन्छन् न त कोठामा नै भेटिन्छन्। कता हराए ती गौँथली? घरको दलिन, खड्प्वालमा माटोको आकर्षक गुँड बनाएर बस्ने गौँथली आजभोलि देख्न मुस्किल छ,' बेनी नगरपालिका२ बगरफाँटका ९१ वर्षीय वेदप्रसाद उपाध्यायले भने। गौँथली हराउनुका थुप्रै कारण भएको विज्ञको भनाइ छ। विसं २०७२ मा गएको विनाशकारी भूकम्पले माटोका घर भत्किएपछि भूकम्पबाट प्रभावित जिल्लामा गौँथली देखिनै छोडेको छ। वासस्थानको अभावका कारण गौँथली लोप हुने अवस्थामा पुगेको छ। 'केही वर्ष अगाडि घरैपिच्छे देखिने गौँथली अहिले देखिँदैनन्,' ज्यामरुककोटका ८९ वर्षीय खड्गबहादुर घिमिरेले भने। विभिन्न समयमा हुने प्राकृतिक विपत्तिका कारण गौँथली लोप हुँदै गएका हुन्। मानव बस्तीको विस्तार, पक्की घरको निर्माणले गर्दा चरन क्षेत्रको अभावलगायत विविध कारणले गर्दा गौँथली नासिदै गएका वन डिभिजन कार्यालय म्याग्दीका निमित्त प्रमुख चन्द्रमणि सापकोटाले बताए। सहरमा निर्माण गरिएका आधुनिक भौतिक संरचना गौँथलीका लागि उपयुक्त नभएकाले गौँथली लोप भएको विश्वास गरिएको छ। यद्यपि वासस्थानको अभाव र प्रदूषणका कारणले गौँथली सङ्कटमा पर्दै गएको उनको भनाइ छ। दुई दशक अघिसम्म म्याग्दीका घरैपिच्छे बथानका बथान देखिने गौँथली अहिले देखिनै छोडिसकेका छन्। मानव वस्तीको विस्तार र वातावरण संरक्षणमा ध्यान नपुर्याउँदा यिनीहरू लोप भइरहेका छन्। किसानले बाली संरक्षण गर्न विषादीको प्रयोग गर्दा यिनीहरूको खानामा असर परेको देखिन्छ। हिन्दू धार्मिक र परम्परागत भनाइमा गौँथली मार्दा पाप लाग्ने जनविश्वास रहेका छ। तर पछिल्ला वर्षमा औषधि हुने भन्दै गुलेली, घरेलु हतियारको प्रयोग गरी गौँथली मार्ने गरिएको भेटिन्छ। सामान्यतया आकाशमा धेरै बेरसम्म उडिरहन सक्ने यो चरा देख्नमा लगभग भँगेरा जत्रै हुन्छ। यसको जीउको रङ खैरो र कालो हुन्छ भने पेटतिरको भागको रङ सेतो हुन्छ। गौँथलीको गुँड बनाउने तरिका अरु चराको भन्दा बेग्लै किसिमको हुने चराविद् सापकोटाले बताए। 'अरु चराले सुकेका साना तिना त्यान्द्रा रुखका पात आदिको प्रयोग गरेर रुखको हाँगामाथि अथवा माटोको दुलोभित्र आफ्नो गुँड बनाउँछन् भने गौँथलीले भिजेको लेसिलो माटोको प्रयोग गरेर आफ्नो गुँड बनाउँछ। यसले घरको छत, घरको दलिन तथा ओढारको ढुङ्गामा झुण्डाएर गुँड बनाउने गर्छ। गौँथली प्रायः जोडी बनाएर बस्ने गर्छन्,' सापकोटाले भने। मानव बस्तीको विस्तार र वातावरण संरक्षणमा ध्यान नपुर्याँउदा यिनीहरूको संरक्षण हुन नसकेको उनको भनाइ छ। गौँथली चराको विशेषता र सुन्दरतालाई वर्णन गर्दै धेरै साहित्यकारले साहित्यको रचना गरेका छन्। सधैं जोडी बनेर बस्ने गौँथली घर वरिपरि नै बस्न रुचाउने गर्छ।"
कोरोना संक्रमण घटेसँगै तीन महिनायता खोप आयात ठप्प,"काठमाडौं : कोरोना भाइरसको सङ्क्रमण घटदै गएपछि भाइरस विरुद्धको खोप ल्याउन छाडिएको छ। तीन महिनायता नेपालमा कोरोना भाइरस विरुद्धको खोप ल्याइएको छैन। कोरोना भाइरसको सङ्क्रमण घट्दै गएको र खोपको माग पनि कम भएपछि खोप नल्याइएको स्वास्थ्य सेवा विभाग आपूर्ति व्यवस्थापन शाखा प्रमुख डा सुरेन्द्र चौरसियाले जानकारी दिए। उनका अनुसार कोरोना सङ्क्रमण कम हुँदै जानु, खोप लगाउने मानिसको सङ्ख्या कम हुनु र नेपालमा ठूलो सङ्ख्यामा खोप मौज्दात भएकाले थप खोप नल्याइएको हो। अहिले सङ्क्रमण दर एक प्रतिशतभन्दा पनि कम रहेको छ। मंसिर २९ गते सात सय ३० जनाको परीक्षण गर्दा चार जनामा सङ्क्रमण देखिएको थियो। त्यो सङ्क्रमण दर भनेको ०५५ प्रतिशत हो। खोप सात हजार नौ सय नौ जनाले लगाएका छन्। उनका अनुसार अन्तिम पटक भदौ २७ गते कोभ्याक्समार्फत १४ लाख ९९ हजार नौ सय ४० मात्रा खोप ल्याइएको छ। त्यसयता सरकारले खोप ल्याएको छैन। सरकारले सम्झौता गरेर पनि खोप ल्याएको छैन। उनले खोपको माग कम भएपछि खोप नल्याइएको बताए। कोभ्याक्समार्फत ल्याउनका लागि सम्झौता भएको ९२ लाख मात्रामध्ये ५५ लाख मात्रा खोप ल्याइएको छैन। सम्झौता गरिएको खोपमध्ये दुई पटक गरेर ३७ लाख मात्रा खोप भने नेपाल आइसकेको छ। बुस्टर डोजका लागि ल्याइने सरकारले बुस्टर डोजका लागि भने खोप ल्याउने तयारी गरेको छ। पहिलो र दोस्रो मात्रा लगाएका लागि थप मात्रा लगाउन खोप ल्याउने तयारी भएको आपूर्ति व्यवस्थापन शाखा प्रमुख डा चौरसियाले जानकारी दिए। नेपालमा सङ्क्रमणको रोकथाम र नियन्त्रण गर्नका लागि पहिलो पटक भारतबाट २०७७ माघ ८ गते १० लाख मात्रा खोप ल्याइएको थियो। त्यसपछि पटकपटक गरी नेपालमा अहिलेसम्म छ करोड ३२ लाख ७६ हजार सात सय १० मात्रा खोप आइसकेको छ। अहिले पाँच वर्षदेखि माथिका सबैलाई सरकारले निःशुल्क खोप प्रदान गर्दै आइरहेको छ। नेपालमा कोभिशिल्ड, भेरोसेल, मोडर्ना, एस्ट्राजेनिका, जोन्सन एण्ड जोन्सन, फाइजरलगायतका कोरोना भाइरस विरुद्धका खोप लगाइएको छ। नेपालले आफैं खरिद गरेर, दातृ निकायबाट अनुदान र कोभ्याक्स सुविधामार्फत कोरोना भाइरस विरुद्धको खोप ल्याएको छ। अहिले ४९ लाख २१ हजार छ सय ३२ मात्रा खोप मौज्दात रहेको छ। सबैभन्दा बढी भेरोसेल खोप मौज्दात रहेको छ। भेरोसेल ४३ लाख ६६ हजार एक सय ६६ मात्रा मौज्दात रहेको छ।"
शनिबार दिउँसो देशका दुईवटा प्रदेशमा वर्षा हुने,"काठमाडौं : शनिबार दिउँसो देशका दुईवटा प्रदेशमा वर्षा हुने भएको छ। जल तथा मौसम विज्ञान विभागअन्तर्गत मौसम पूर्वानुमान महाशाखाका अनुसार प्रदेश १ र गण्डकी प्रदेशको पहाडी भूभागको केही स्थानमा हल्का वर्षाको सम्भावना रहेको हो। साथै प्रदेश १, बागमती प्रदेश र गण्डकी प्रदेशका पहाडी भूभागमा आंशिक बदली रही बाँकीमा मौसम सामान्यतया सफा रहनेछ। शनिबार राति प्रदेश १ र बागमती प्रदेशका पहाडी भूभागमा आंशिक बदली रही बाँकीमा मौसम सामान्यतया सफा रहने महाशाखाले जनाएको छ।"
"नेता केसी शीर्ष नेतासँग भेटघाटमा व्यस्त, सभामुख बन्ने चाहाना","नुवाकोट : प्रतिनिधिसभा सदस्यमा विजयी भएपछि दलका शीर्ष नेतासँग भेटवार्ता सुरु गरेका नेता अर्जुननरसिंह केसीले एक साताको अवधिमा दर्जनौ शीर्ष नेतालाई भेटेर अन्तर्क्रिया गरेका छन्। एक सातादेखि राजनीतिक भेटघाटलाई तीव्रता दिएका नेपाली कांग्रेसका नेता तथा पूर्वमन्त्री केसीले शुक्रबार दुई जना शीर्ष नेतालाई भेट गरे। उनले देशको समसामयिक विषय र राजनीतिक घटनाक्रमका विषयमा अन्तर्क्रिया गरिरहेका छन्। केसीले जनता समाजवादी पार्टीका अध्यक्ष उपेन्द्र यादव तथा लोकतान्त्रिक समाजवादी पार्टीका अध्यक्ष तथा आफ्ना समकक्षी महन्त ठाकुरसँग भेट गरेर वार्तासमेत गरेका छन्। भेटमा केसीले यादव र ठाकुरसँग देशको वर्तमान समसामयिक परिस्थितिका विषयमा गहन छलफल भएको केसीको निजी सचिवालयले जनाएको छ। चुनाव जितेपछि नेतासँगको भेटलाई प्राथमिकता दिएका केसीले निर्वाचन परिणामपश्चात निरन्तर रूपमा राजनीतिक दलका शीर्ष नेताहरूसँग भेटघाट गरी देशको समसामयिक विषय तथा जनताको चाहनाका विषयमा अन्तर्क्रियासमेत गर्नुभएको केसीका निजि सचिव सरोन केसीले जानकारी दिए । निर्वाचन जितेपछि एमाले अध्यक्ष केपी शर्मा ओलीबाट शीर्ष भेटवार्ता सुरु गरेका केसीले शुक्रबारसम्ममा प्रचण्ड, माधवकुमार नेपाल हुँदै बुधबार कांग्रेसका सभापति तथा प्रधानमन्त्री शेरबहादुर देउवासँग भेटवार्ता गरेका थिए। केसीको यो भेटवार्ता र दौडाहा बधाई साटासाटमा मात्र सीमित नभएको उनी निकट श्रोतले जनाएको छ। एक साताको अवधिमा नेता केसीले एक दर्जन शीर्ष नेताहरूसँग भेट गरिसकेका छन्। लामो समयदेखि राजनीतिमा सक्रिय केसीले आफ्नै मुखले प्रतिनिधि सभामा अहिलेसम्म कुनै पदको आकांक्षा नदेखाएपनि अन्य नेता तथा कार्यकर्ताहरूले केसीले प्रतिनिधिसभाको सभामुख पाउनुपर्ने आवाज उठाउँदै आएका छन्। उनी नुवाकोटबाट पाँचौ पटक संसदीय यात्रामा रहेका हुन्। यद्यपि, केसीले शीर्ष नेताहरुसँगको भेटमा आफ्नो संसदीय राजनीतिको यो अन्तिम कार्यकाल रहेकाले अनुभव, क्षमता र व्यक्तित्व व्यवस्थापन होस् भन्ने चाहना प्रष्ट रूपमा व्यक्त गरेका छन्। गठबन्धनबाट सभामुखको साझा उम्मेदवार बन्ने केसीको भित्री चाहना रहेको उनी निकट स्रोतले जनाएको छ।"
ट्रक व्यवसायीहरू आन्दोलित,"भैरहवा : लुम्बिनी प्रदेशका ट्रक व्यवसायी आन्दोलित भएका छन्। नेपालमा मालसामान ओसारपसार गरी राष्ट्रिय गौरवका आयोजनादेखि सामान्य निर्माणसम्मका आपूर्तिका लागि प्रयोग गर्दै आएका ट्रक व्यवसायी अहिले भारतीय ट्रकले समस्या पारेको भन्दै आन्दोलित भएका हुन्। लुम्बिनी ट्रक यातायात व्यवसायी संघ, पश्चिमाञ्चल यातायात व्यवसायी समिति, वाणगङ्गा यातायात व्यवसायी समिति, राप्ति अञ्चल संयुक्त ट्रक व्यवसायी संघ, लुम्बिनी साना तथा मझौला व्यवसायी समिति र ढुवानी व्यवसायी समितिले आज संयुक्त विज्ञप्तिसहित भैरहवा भन्सार कार्यालय परिसरमा नारा जुलुससहित विरोध प्रर्दशन गरेका हुन्। ट्रक व्यवसायी महासंघ नेपालका केन्द्रीय उपाध्यक्ष लेखराज पोखरेलले भारतीय गाडीले ओभरलोड बोक्दा नेपाली व्यवसायी समस्यामा पर्नुका साथै सडक भत्किएको बताए। ट्राफिक प्रहरीले जरिवाना गरेर गाडी छोड्ने प्रवृत्ति गलत रहेको भन्दै उनले कानूनबमोजिम जानेमा ट्राफिक प्रहरी चुकेको बताए। लुम्बिनी प्रदेश संयोजक यमप्रसाद पाण्डेले तत्काल भारतीय ट्रकको ओभरलोड भार मिलान नगरे आन्दोलनका थप संघर्षका कार्यक्रम गर्दै जाने जानकारी दिए। सवारी तथा यातायात व्यवस्था ऐन, २०४९ र नियमावली, २०५३ मा विदेशी गाडीले व्यावसायिकरूपमा सेवा सञ्चालन गर्न नपाइने व्यवस्था छ। हेभी इक्विपमेन्ट सामानबाहेक अन्य लुज सामान भन्सार विन्दुबाट पल्टी गराई नेपाली गाडीमा ढुवानी गराउनुपर्ने व्यवस्था छ। 'मालवाहक सवारीको स्पष्टरूपमा एक्सलको आधारमा भारवहन क्षमता तोकिएको र सो भारवहन क्षमताअनुसार छ चक्के गाडीको १० टन, १० चक्के गाडीको १७ टन, १२ चक्के गाडीको २१ टन र १४ चक्के गाडीको २५ टन भारवहन क्षमता तोकिएको अवस्थामा भारतीय ट्रकले कानूनले तोकिदिएको भारवहन क्षमताभन्दा अत्यधिक बढी मालसामान ओसार पसार गरेको अवस्था छ। तर यहाँ १२ चक्के ट्रकले ४० टनसम्म बोकि रहेका छन्', उनले भने। मालवाहक सवारी साधनको भारवहन नियमनसम्बन्धी निर्देशिका, २०७४ को दफा ९ र १० मा भएको व्यवस्थाअनुसार प्रचलित कानूनले तोकेभन्दा बढी भारवहन गर्नुहुँदैन। उल्लङ्घन गरे कानूनबमोजिम जरिवाना र भार मिलान गरी मात्र पठाउने र बढी माल स्वयं सवारीधनीले भण्डारण व्यवस्था मिलाउने व्यवस्था गरेको र त्यसरी भार मिलान गर्दा भरसक भन्सार विन्दुमै मिलाउने र नभए नजिकको तौलपुलमा भार मिलान गर्नुपर्ने व्यवस्था गरेको छ। तर यस्तो व्यवस्था कार्यान्वयन हुन नसकेको ट्रक व्यवसायीको भनाइ छ। नेपाली ट्रक व्यवसायीले कानूनअनुसार चल्नुपर्ने माग राखेका छन्।"
चिसोमा स्वास्थ्यको ख्याल कसरी गर्ने? थाहा पाउनुस्,"काठमाडौं : देशभर तापक्रम घट्दै गएको छ। घट्दो तापक्रम र आद्रतामा छाला, स्वासप्रश्वास, झाडापखालालगायतले स्वास्थ्यमा समस्या देखिन्छ। डा अभिजित अधिकारीका अनुसार जाडोयाममा स्वासप्रश्वास र नाकबाट रगत बग्ने समस्या देखिन्छ। उनका अनुसार सुक्खा हावाका कारण आखाँ, छाला र नाकमा समस्या देखिन सक्छ। जाडोयाममा शरीरलाई चिसोबाट बचाउनु नै रोगबाट टाढा राख्ने पहिलो उपाय भएको अधिकारीको भनाइ छ। 'अधिकांश समय कोठाको तापक्रम २६ डिग्री राख्न उपयुक्त हुन्छ। तापक्रमसँगै हावाको आद्रताको पनि विशेष ख्याल राख्नुपर्छ। नाक, कान, औँलाको चुच्चो संवेदेनशील हुन्छन् त्यसैले चिसो पानी प्रयोग कमै गर्नुपर्छ, भिडभाडमा हिँड्दा मास्कको प्रयोग गरे यस्ता समस्याबाट बच्न सकिन्छ,' उनी भन्छन्। चिकित्सकका अनुसार चिसोमा छालासम्बन्धी समस्याबाट बच्न मोस्चराइजर र जेलयुक्त क्रिमको प्रयोग गर्न सकिन्छ। त्यस्तै नाक सुक्खा हुने समस्या भएमा कोठामा खाली भाँडोमा पानी राख्दा आद्रता सन्तुलन हुने गर्छ। बालबालिका र दीर्घरोगीको ख्याल राख्नपर्छ चिकित्सका अनुसार जाडोयाममा बालबालिकामा रोटा भाइरसको जोखिम हुन्छ। डा अधिकारी भन्छन्, 'रोटा भाइरसले विशेषतः बालबालिकामा झाडापखाला र वान्ताको समस्या धेरै देखिन्छ। स्कुले बालबालिकामा यो भाइरस छिटो सर्न सक्छ।' स्वच्छ खानेपानीको प्रयोग नै यस भाइरसबाट बच्ने मुख्य उपाय हो। यस्तै बालबालिकालाई मौसमी फलफुल दिँदा सफा पानीले पखालेर मात्र दिनुपर्छ। स्वस्थकर खानपानमा ध्यान दिनुपर्छ। जाडो महिनामा मधुमेह र दम जस्ता दीर्घरोगीको विशेष ख्याल राख्नुपर्ने चिकित्सक बताउँछन्। डा दीपक मल्ल चिसोयाममा मधुमेहका बिरामीलाई विशेष सचेत हुन आग्रह गर्छन्। 'मधुमेहका बिरामीले हिटर र आगो ताप्नु हुँदैन। उहाँहरुको छाला पातलो हुन्छ। धेरै तापक्रमले छाला पोल्ने र घाउ बनाउने जोखिम धेरै हुन्छ,' उनले भने। जाडोयाममा मर्निङवाक घातक डा मल्ल मधुमेहका बिरामीलाई चिसोमा घाम झुल्किनु अघि मर्निङवाकमा नजान सुझाव दिन्छन्। 'बिहान तापक्रम एकदमै कम हुन्छ, त्यसमाथि खाली पेटमा हिँड्नु घातक साबित हुन सक्छ,' उनी भन्छन्। डा अधिकारी पनि मर्निङवाक गर्दा चिसोमा सुक्खा हावाका कारण स्वासप्रश्वासको समस्या बढ्नसक्ने बताउँछन्। 'नाकमुख ढप्प पारेर हिँड्दा वरपर ध्यान नपुग्न सक्छ। यसबाट दुर्घटनाको जोखिमसमते बढ्छ,' उनी थप्छन्। यसको विकल्पमा घरभित्रै शारीरिक व्यायाम गर्ने वा घाम लागेपछि बाहिर निस्किन डा अधिकारी सुझाव दिन्छन्। चिसोमा न्यानो कपडा र खानाको प्रयोग गर्नुपर्छ। एउटामात्र बाक्लो लुगाको सट्टा पातला लुगा एकमाथि अर्को लगाउँदा हावा छेक्न सक्छ। फलफूलले चिसो लाग्छ भन्नु खानाप्रतिको भ्रम जाडोयाममा शरीरको तापक्रम मिलाउन खानाको विशेष भूमिका हुन्छ। पोषणविद् डा उमा निरौला भन्छिन्, 'जाडोयाममा शरीरको काम बढ्छ, त्यसैले बाहिरको तापक्रम चिसो हुँदा शरीरले बढी ताप निकाल्नुपर्ने हुन्छ। ताप निकाल्नका लागि खानाको आवश्यकता पर्छ।' 'जाडोयाममा प्रशोधन नगरिएका खाना खानुपर्छ। पोसिलो र उच्च गुणस्तरको कार्बोहाइड्रेट, फाइबर र प्रोटिनयुक्त खाना खानुपर्छ,' डा निरौला थप्छिन्। फापर, मकै, कोदो, गेडागुडी, सखरखण्ड, आलु, पिँडालु, गहत, सिमी, भट्मासलगायत खानुपर्ने उनको भनाइ छ। जाडोमा मौसमी फलफुल खाँदा रुघाखोकी लाग्छ भन्ने कुरा खानाप्रतिको भ्रम हो। मौसमी फलफुल त्यसमा पनि अमिलो फलफुल बढी मात्रामा खानुपर्छ। यी खानाले भाइरसँग लड्न सजिलो हुन्छ। चिया कफीको लत नबनाउन डा निरौलाको सुझाव छ। शारीरिक परिश्रम कम गर्ने ३० वर्ष माथिका उमेर समूहका व्यक्तिले चिनीको प्रयोग गर्न नहुने उनको सुझाव छ। खानामा चिल्लो पदार्थ पनि उत्तिकै आवश्यक हुन्छ। हिमाली र उच्च पहाडी भूभागमा तापक्रम बढी दिने खानाको प्रयोग गर्नुपर्छ। हिमाली भेगमा चियामा घिउ हालेर खाने चलन छ। घिउलगायत चिल्लो पदार्थले तापक्रम बढाउन मद्दत गर्ने चिकित्सक बताउँछन्।"
विद्यालयको सामग्री चोरी गरेको आरोपमा ७ जना पक्राउ,"स्याङ्जा : स्याङ्जाका दुईवटा सरकारी विद्यालयका कम्प्यूटर लगायतका सामग्री चोरी गरेको आरोपमा प्रहरीले सात जनालाई पक्राउ गरेको छ। प्रहरीका अनुसार फेदिखोला गाउँपालिका४ स्थित आरुखर्क आधारभूत विद्यालय र राम्चेदेवी आधारभूत विद्यालयका कम्प्यूटर, प्रोजेक्टर, फोटोकपी मेशिन, प्रिन्टर एकएक वटा, मल्टिप्लग तीनवटा, विद्यालय सुधार योजना पुस्तक चोरी भएको थियो। उनीहरू सामग्री चोरी गर्ने, ओसारपसार र बिक्री वितरणमा संलग्न देखिएको प्रहरी उपरीक्षक राजीव बस्नेतले जानकारी दिए। पक्राउ पर्नेमा फेदिखोला गाउँपालिकाका २६ वर्षीय प्रेम विक, २१ वर्षीय सुमन सुनार, पुतलीबजारका १९ वर्षीय समिर सुनार, पोखरा महानगरपालिका ३७ वर्षीय दीपेन्द्र पोखरेल र २१ वर्षीय प्रवीण नेपाली, लमजुङका २९ वर्षीय राजु मजाकोटी र २७ वर्षीय अमृत दुरालाई चोरीको आरोपमा पक्राउ गरी कानूनी कारवाही अघि बढाइएको उपरीक्षक रवीन्द्र खनालले जनाए। गएको फागुन २२ गते र २४ गते ३ दिनका बीचमा रातिको समयमा उनीहरूले विद्यालयको कक्षा फोरेर सामान चोरेर फरार थिए। चोरेको ९ महिनापछि प्रहरीले उनीहरूको समूहलाई पक्राउ गरेको छ।"
सोमालियाली सेनाद्वारा अलशबाबका ८८ लडाकू मारिए,मोगादिशु : सोमालियामा अन्तर्राष्ट्रिय साझेदारको सहयोगमा सुरक्षा बलले अलशबाबका ८८ लडाकूलाई मारेको एक अधिकारीले बताएका छन्। उपसूचनामन्त्री अब्दिरहमान युसुफ अल अदालाले बिहीबार राति सरकारी टेलिभिजनलाई दिएको जानकारीअनुसार सुरक्षा बलले मध्य शाबेल क्षेत्रको जुहाय गाउँको विशाल जङ्गलमा आक्रमण गरेका र चरमपन्थी समूहहरूले प्रयोग गर्दै आएका हतियार र उपकरणहरू पनि बरामद गरेका छन्। अल अदालाका अनुसार आक्रमणको योजना बनाउन जङ्गलमा समूहबद्ध भएका लडाकूहरूको उपस्थितिबारे पूर्व गुप्तचर सूचनाका साथ यो अभियान सुरु गरिएको थियो। सोमालियाको मध्य भागमा हालैका दिनहरूमा सरकारी फौजले अलशबाबविरुद्ध कैयौँ अभियान चलाएको छ। रासस
घट्यो पेट्रोलको मूल्य,"काठमाडौं : नेपाल आयल निगमले पेट्रोलियम पदार्थको मूल्य घटाएको छ। भारतबाट घटेको मूल्य आएसँगै निगमले पेट्रोल, डिजल मट्टीतेलमा ३३ रुपैयाँ घटाएको छ। पेट्रोलको १ सय ८१ बाट घटेर १ सय ७८ रुपैयाँ, डिजेल र मट्टितेलकको १ सय ७८ बाट घटेर १ सय ७५ रुपैयाँ कायम भएको नेपाल आयल निगमले जनाएको छ। हवाइ इन्धनआन्तरिक र हवाइ इन्धनबाह्य) को मूल्य घटाइएको छैन। हवाइ इन्धन १ सय ९० र हवाइ इन्धन बाह्य १६४५ डलरमा बिक्री हुँदै आएको छ। एलपी ग्यास १ हजार ८ सयमा बिक्री हुँदै आएको छ। निगमले सरकार इन्डियन आयल कर्पोरेसनलाई डिसेम्बर २०२२ सम्म १९ अर्ब तिर्न बाँकी रहेको निगमले जनाएको छ। वक्यौता एवं ऋण तिर्न कठिन भइरहेको निगमले जनाएको छ। पटक पटक मूल्य घटेर आएपनि निगमले यसअघि मूल्य समायोजन गरेको थिएन।"
विषाक्त खाना खुवाउने चितवन गार्डेन रिसोर्टलाई तीन लाख जरिवाना,"चितवन : विषाक्त खान खुवाएको चितवन गार्डेन रिसोर्ट (सिजिआर) लाई रु तीन लाख जरिवाना गर्न अनुगमन समितिले प्रमुख जिल्ला अधिकारीलाई सिफारिस गरेको छ। मङ्सिर २३ गते सिजिआरमा भएको विवाहका जन्तीले खाएको खानामा विषाक्त वस्तु भेटिएपछि होटललाई जरिवाना गर्न सिफारिस गरिएको हो। सहायक प्रमुख जिल्ला अधिकारी एवं बजार अनुगमन समिति चितवनका संयोजक चिरञ्जीवी शर्माको संयोजकत्वमा सरोकारवालासहित टोलीले अनुगमनपछि आज प्रतिवेदन प्रमुख जिल्ला अधिकारी अस्मान तामाङलाई बुझाएको हो। समितिले उपभोक्ता संरक्षण ऐन, २०७५ को दफा १६(२) अनुसार अनुचित व्यापारिक तथा व्यवसायजन्य क्रियाकलाप गरी गुणस्तरहीन खाद्यवस्तु उत्पादन गरी सेवा प्रवाह गरेकाले सोही ऐनको दफा ३९ को १ (ख) अनुसार अधिकतम रु तीन लाख जरिवाना तिराउन प्रमुख जिल्ला अधिकारीसमक्ष सिफारिस गरेको छ। अनुगमन समितिले होटलले गरेको लापरबाहीपूर्ण कार्यका सात बुँदे कैफियतका आधारमा जरिवाना सिफारिस गरेको हो। अनुगमन समितिसमक्ष होटल सञ्चालकले सिल खोली दिन र सात दिनको समय दिन माग गरेको सहायक प्रमुख जिल्ला अधिकारी शर्माले बताए। गत मङ्सिर २३ गते नवलपुरको गैँडाकोट१ का गणेश ढकाल र भरतपुर१० की करिश्मा अधिकारीको सो होटलमा भएको एक विहे भोजमा सहभागी भएका दुवै पक्षका झण्डै तीन सय जना खाना खाएपछि बिरामी भएका थिए। भरतपुरको नेशनल सिटी अस्पतालमा झाडापखाला, वान्ता तथा रिङटा लागेर भर्ना भएका बिरामीबाट गरिएको नमूना परीक्षणमा उनीहरूले दिसामा पाइने इकोलाई भन्ने ब्याक्टेरिया पाइएको पुष्टि भएको सहायक प्रमुख जिल्ला अधिकारी शर्माले बताए। होटलले खानामा गम्भीर लापरबाही गरेको पाइएको बताउँदै उनले दिसामा पाइने ब्याक्टेरिया नै भएको पुष्टि भएको बताए। सहायक प्रमुख जिल्ला अधिकारी शर्माले नपाकेको खाना, दही, सलाद, पानीपुरी, अचार आदिमा त्यस्तो ब्याक्टेरिया भएको हुनसक्ने बताए। समितिको प्रतिवेदनमा सलाद सफा गर्न प्रयोग गरिएको रसायन उपभोग्य मिति समाप्त भएको, ढोका तथा झ्यालमा जाली नभएको, झिङ्गा देखिएको, कामदारको सरसफाइको अवस्था सन्तोषजनक नभएको उल्लेख छ। त्यसैगरी भान्सा र भाँडा माझ्ने ठाउँ एकै ठाउँमा रहेको, पिनट बटर र रसवरी उपभोग्य मिति समाप्त भएको र अभिलेख प्रणाली राम्रो नभएको उल्लेख छ।"
तीनबुँदे सहमति कार्यान्वयन नगरेको भन्दै विरोध प्रदर्शन,"काठमाडौं : नेत्रविक्रम चन्द विप्लव नेतृत्वको नेपाल कम्युनिस्ट पार्टीले तीनबुँदे सहमति कार्यान्वयनका लागि दवाव दिन भन्दै विरोध प्रदर्शन गरेको छ। सरकारले आफूहरूसँग गरेको तीनबुँदे सहमति कार्यान्वयन नगरेको भन्दै नेकपाले शुक्रबारदेखि चरणबद्ध आन्दोलन सुरु गरेको हो। आन्दोलनको पहिलो दिन शुक्रबार पार्टी निकट विद्यार्थी संगठन अखिल (क्रान्तिकारी)ले काठमाडौंको माइतिघरमा प्रदर्शन गरेका थिए। प्रदर्शनमा सहभागीहरुले तीन बुँदे सहमति कार्यान्वयन गर, आस्थाका बन्दी रिहाई गर लगायतका नारा लगाएका थिए। प्रदर्शनमा अखिल(क्रान्तिकारी) महासचिव ललित विकले विभिन्न देशी विदेशी षडयन्त्रकाबीच सरकारले आफूसँग गरेको सहमति कार्यान्वयन गर्न नखोजेको आरोप लगाए। उनले नेपाली जनताको शान्तिको पक्षमा नेकपासँग भएको सम्झौता तत्काल कार्यान्वयन गर्न माग गरे। तीनबुँदे कार्यान्वयनका लागि नेकपाले पुस २ गते कोणसभा, ३ गते जिल्ला सदरमुकाम र मुख्य शहरमा अन्तर्क्रिया, ४ गते देशैभर मसाल जुलुस गर्ने सो पार्टीले जनाएको छ।"
५० हजारको लोभमा वृद्धाको हत्या,"काठमाडौं : तारकेश्वर६ पुशल घर भएकी ९० वर्षीय डिल्ली पुतवार गत मंसिर २० गतेबाट एकाएक हराइन्। छोराछोरीसँग छुट्टिएर गाउँमा टहरो बनाएर एक्लै बस्दै आएकी डिल्ली गाउँभरी डुल्ने गर्थिन। सबैसँग गफ गर्दै रमाउने गर्थिन्। एकाएक गाउँबाट उनी हराएपछि गाउँलेले खोजी गर्न थाले। मंसिर २२ गते बिहान ८३० बजे तारकेश्वर३ मा रहेको पारिबन पाखाको जंगलमा मृत अवस्थामा उनी भेटिएकी थिइन्। उपत्यका अपराध महाशाखाका प्रवक्ता कृष्ण कोइरालाका अनुसार जंगलभित्र रहेको पानी बग्ने खोल्सामा टाउको र अनुहारमा चोट लागेको अवस्थामा उनको शव स्थानीयवासीले भेट्टाएका थिए। प्रहरी वृत बालाजुबाट खटिएको प्रहरी टोलीले घटनाको अनुसन्धान गर्यो। घटना शंकास्पद देखिएपछि उपत्यका अपराध महाशाखाको टोलीसमेत गएर अनुसन्धानमा खटिएको थियो। अनुसन्धानका क्रममा डिल्ली पुतवारको हत्या छिमेकी नरेन्द्र शिवभक्तिले गरेको खुलेको छ। यहि मंसिर २९ गते नरेन्द्रलाई प्रहरीले पक्राउ गरेको छ। अपराध महाशाखाका प्रवक्ता कोइराला भन्छन्, 'डिल्ली पटुकामा पैसा बोकेर गाउँमा डुल्ने गरेको शिवभक्तिलाई जानकारी रहेछ। बेरोजगार शिवभक्तिले पैसाको लोभमा छिमेकी वृद्धाको हल्या गरेका हुन्। ५ रोपनी जग्गा पनि भएकी डिल्ली गाउँमा पाइने राहत तथा सहयोग भनेपछि जतापनि पुग्ने गर्थिन। पक्राउ परेका नरेन्द्रले पटुकामा बोकेर हिँड्ने पैसाका लागि वृद्धा डिल्लीको हत्या गरेको स्वीकार गरेका छन्। प्रवक्ता कोइराला भन्छन्, 'चिसापानी चप्पल कारखानामा राहत बाडेको छ भनेर नरेन्द्रले डिल्लीलाई गाउँबाट डोहोर्याएर लगेका थिए। पारिवन पाखाको जंगलमा पुगेपछि मृतकले हत्या आरोपी शिवभक्तिलाई म पैसा दिन्छु, मेरो भागको राहत पनि ल्याइदेउ भनेकी थिइन्। यसैक्रममा उनीहरू दुवैले जंगलमै बसेर चुरोट पिएका थिए। चुरोट पिउँदै गर्दा नरेन्द्रले पछाडिबाट टाउको र गर्धनमा ढुंगाले हानेर वृद्धाको हत्या गरेको प्रारम्भिक अनुसन्धानमा खुलेको छ।' वृद्धालाई हत्या गरेपछि खोल्सामा लुकाई उनीसँग भएको ५० हजार रुपैयाँ लिएर नरेन्द फरार भएका थिए। हत्या लगत्तै उनी भागेर पोखरा गएको र केही दिनअघि मात्रै गाउँ फर्किएका थिए। घटना र नरेन्द्रको व्यवहार दुवै शंकास्पद देखिएपछि प्रहरीले नरेन्द्रसँग अन्य केहीलाई पक्राउ गरेको थियो। अनुसन्धानका क्रममा पैसाका लागि छिमेकी वृद्धाको हत्या गरेको आरोपीले स्वीकारेका छन्। उनी विरुद्ध मुलुकी अपराध संहिताको कर्तव्य ज्यान मुद्दामा जिल्ला अदालत काठमाडौंबाट म्याद थपी अनुसन्धान भइरहेको छ। अनुसन्धानका लागि उनलाई प्रहरी वृत बालाजुको हिरासतमा राखिएको छ।"
दम्पती हत्या अभियोगमा दुई बालक पक्राउ,धादिङ : धादिङको मूलपानीमा भएको दम्पती हत्या अभियोगमा दुई बालकलाई प्रहरीले नियन्त्रणमा लिएको छ। घटनास्थलमै बसेर अनुसन्धानमा खटिएको प्रहरी टोलीले स्थानीय दुई बालकलाई अनुसन्धानका लागि नियन्त्रण लिएको हो। जिल्लाको त्रिपुरासुन्दरी गाउँपालिका३ मूलपानीको आहाले गाउँका ७४ वर्षीय बलबहादुर आलेमगर र ६७ वर्षीया निरमाया आलेमगर हत्या गरिएको अवस्थामा मङ्सिर २६ गते सोमबार बिहान घरमै फेला परेका थिए। स्थानीयबासीका अनुसार प्रहरीले नियन्त्रणमा लिएका एक जना कक्षा ८ र अर्का कक्षा ६ मा अध्ययनरत बालक हुन्। उनीहरूसँग हत्या भएका दम्पतीले चलाउँदै आएको मोबाइल पनि प्रहरीले बरामद गरेको छ। नियन्त्रणमा लिएका दुवै बालकमाथि अनुसन्धान भइरहेको जिल्ला प्रहरी कार्यालय धादिङका प्रहरी नायब उपरीक्षक श्यामबहादुर खत्रीले जानकारी दिए। दुवैलाई जिल्ला प्रहरी कार्यालयको हिरासतमा राखिएको छ।
'सडक आन्दोलनमा उत्रिएका जनतालाई साथ दिँदा मेयरबाट राजनितिकरण भयो',"काठमाडौं : राष्ट्रिय प्रजातन्त्र पार्टीको केन्द्रीय सदस्य तथा काठमाडौं क्षेत्र नम्बर २ बाट प्रतिनिधिसभा सदस्य उम्मेदवार कुन्ती पोखरेलले चाबहिलसाँखुको थली सडक खण्ड पीचको माग गर्दै आन्दोलनमा उत्रिएका स्थानीयलाई साथ दिँदा आफूमाथि राजनितिकरण भएको आरोप लगाएकी छन्। शुक्रबार एक विज्ञप्ति जारी गर्दै पोखरेले थली सडक निर्माणका क्रममा जनताको पक्षमा दबाब दिँदा कागेश्वर मनोहरा नगरपालिका मेयर उपेन्द्र कार्कीले जनतालाई उक्साएको भन्दै आफूमाथि गलत आरोप लगाएको बताएकी छन्। जनताको आग्रहबमोजिम आफूले पहल गर्दा मेयर कार्कीले स्थानीयलाई उक्साएको आरोप लगाएको भन्दै पोखरेले झुटो प्रचार नगर्न चेतावनी समेत दिएकी छन्। मेयर कार्कीले मंसिर २८ गते पत्रकार सम्मेलन गरी पोखरेलले स्थानीयबासीलाई उकासी काममा अवरोध गरेको बताएका उनको आरोप छ। उनले यस्ता दुस्प्रचारबाट आफू विचलित नहुने र आफूसँग जनताको साथ सधैं रहिहरने बताएकी छन्। थली सडक खण्ड पीच नभएपछि मंसिर २२ गतेदेखि थलीका स्थानीय विरोधमा उत्रिएका थिए। सोही आन्दोलनमा पोखरेलले साथ दिएकी थिइन्। आन्दोलनको करिब एक हप्तापछि बिहीबारदेखि सो सडक खण्डको निर्माणको काम अघि बढेको छ। यस्तो छ विज्ञप्ति मिति २०७९ साल मंसिर २८ कागेश्वरी मनोहरा नगरपालिकाका मेयर उपेन्द्र कार्की ज्युले पत्रकार सम्मेलन गरि साँखु थली सडक खण्ड निर्र्माण सम्पन्न हुनै लाग्दा काठमाण्डौ २ बाट पराजित राप्रपा उम्मेदवार कुन्ति देवि पोख्रेलले स्थानियबासिलाई उकासि अवरोध गरेको भनि भ्रामक समाचार सम्प्रेसण गरेकोमा आपत्ति जनाउछु । बर्षौ देखि सडक निर्माण नभइ स्थानियहरु सडकको कारण कष्टकर यात्रा गर्न बाध्य भइ पिडित बनेकोले सो सडक अविलम्व कालोपत्रे हुनुपर्दछ भनि स्थानियबासीले गरेको आन्दोलनमा मैले आम नागरिकको हैसियतले संवधिंत निकायलाई दवाब दिन हामी, स्थानिय बासिहरुले नगरपलिका प्रमुख ज्यु र वडा प्रतिनिधिहरु सडक विभागमा जाउ भनि पटक पटक अनुरोध गर्दा बेवास्था गरि नगरबासि प्रतिको उत्तरदायित्वलाई ख्याल नगरेको हुनाले बाटो निर्माणको लागि नगरपलिकाको कार्यालय तालाबन्दि गरेका हौ । यति दवाब दिएपछि यसको भोलिपल्टबाट काम सुरु भयो । बास्तवमा नै यो जनताको दवाबको उपलब्धिकोरुपमा रहेको मैले बुझेको छु । मेरो प्रस्न सरोकारवाला निकायलार्ई दवाब सिर्जना नगरिन्जेल किन काम सुरु भएन ? दवाब सिर्र्जना भएपछि रातारात काम सुरु भएको हामी सवैलाई जगजाहेरै छ । २२ गतेबाट सुरु भएको स्थानिय बासिन्दाहरुको विरोध र सो विरोधको बेवास्ता भइरहेको सन्दर्र्भमा दैनिक काम काज भन्दा बाटो निर्माणको लागि थप दवाब सिर्जना गर्नको लागि म लगायत स्थानिय बासिहरुको संयुक्त उपस्थितीमा नगरपलिका बन्द गरिएको हो । यति विरोध गरेपछि मात्र २०७९ मंसिर २५ गते तालाबन्दि भयो भने २६ गते धुलो उडाउने कम्प्र्रेसर ल्याइयो र काम सुरु भयो यसरी नै २९ गतेबाट काला पत्रे सुरु गरियो । यसरी काम सुरु भयो, म र स्थानियबाट कुनै पनि अवरोध नभइ कामदारहरुलाई समेत प्रोत्साहन गरिउको स्पष्ट पार्न चाहान्छु र मेयर उपेनद्र कार्कीबाट म कुन्ति पोख्रेल ज्युबाट काम अवरोध भयो भनि गरिएको झुटो र भ्रामक समाचारको विरोध गर्दछु । ढिला भएपनि काम सुरु भएको छ म यसमा स्थानिय बासिहरुलाई धन्यबाद तथा बधाइ दिन चाहान्छु । नगरपलिकाका मेयर उपेनद्र कार्की ज्युले कुन्ति देवि पोख्रलले स्थानियहरुलाई उचालेर भइरहेको काम अवरोध गर्न खोजेको भन्ने आसय प्रति म कडा शब्दमा विरोध गर्न चाहान्छु । राजनितिक रुपमा पुर्वाग्रह राखेर गरिने यस्ता प्रचार बाजिले खालि आफ्नो फेस सेभिङ गर्नका लागि केही राहत त देला तर विगत सात आठ बर्ष यता देखि चावहिल साखु सडक खण्डमा सडक राम्रो संग नबन्दा त्यहाका स्थानियले पाएको सास्तिको महशुष कसले गर्ने हो । उनिहरुको स्वास्थ तथा सडक दुर्घटना हुने सम्भावनाको जोखिमको मुल्य कसले तिर्ने हो ? दवाब सिर्जना गर्नु भन्दा अगाडि पटक पटक स्थानियले गरेको आन्दोलनको बेवास्ता किन गरिएको थियो ? नगरपालिकाले आफ्नो दायित्व आम नागरिकहरु प्रति कर्तव्यको बोध गर्नु पर्दैन ? जनताले स्थानिय सरकारलाई आफ्नो अपनत्व महशुष गर्ने बाताबरण तपाइहरुले गर्नु पर्ने हैन । यहाहरुले के हेरेर बसिरहनु भएको छ । यस क्षेत्रमा हाम्रोे उपस्थिती हुनु भन्दा अगाडि देखि नै आन्दोलन भइरहेका थिए यस बारे मेयर ज्युको धाररणा केहो । पछिल्लो समय आम सन्चार माद्यममा मेरो नाम लिएर कुन्ति पोख्रेलले सर्व साधरण नागरिकलाई उचालेर काम भइरहेका ठाउमा अवरोध पुर्याउन खोजियो भन्नु नितान्त राजनितिक पुर्वाग्रह हो, स्वयम मेयर ज्युको कमजोर अभिव्यक्ति हो सडक सुविधा उपाभोग गर्न पाउने यहाका जनता प्रतिको अपामानको रुपमा मैले लिएको छु । फेरि पनि यस्ता दुस्प्रचार बाट म विचलित हुने छैन । यस्ता भ्रामक तथा कपोकल्पित गैरजिम्वेवार अभिव्यक्तिले मलाइ केही फरक पार्नेवाला छैन । म यहाहरुलाई र क्षेत्र नं २ का आम जनताहरुको विकास निर्माण हुने ढिला सुस्तिका लागि अझ ससक्त भएर लाग्ने प्रेरणा तथा हौसला मिलेको छ । म यहको विकासका लागि, स्थानिय बासिको आवश्यक्ताका लागि जस्तो सुकै त्याग तपस्या गर्न तयार रहेको जनाकारी गराउदै कागेश्वरी मनोहरा नगरपलिकाका मेयर ज्युलाई भ्रामक, कपोकल्पित दुस्प्र्रचार प्रति असहमति तथा विरोध गर्दै आम नागरिकका समस्याहरुमा सधै साथ दिने प्रतिबद्धता दोहोर्याउन चाहान्छु ।"
काठमाडौंमा ग्राण्ड ब्यूटी सेमिनार हुने,"काठमाडौं : विगत २१ वर्षदेखि सौन्दर्य क्षेत्रमा क्रियाशील जूम ब्यूटी एकेडेमीले यही पुस ९ गते ग्राण्ड ब्यूटी सेमिनार आयोजना गर्ने भएको छ। काठमाडौंको नयाँ बानेश्वरस्थित इन्द्रेणी ब्याङ्क्वेटमा हुने सेमिनारमा बैंककबाट आमन्त्रित बायोटच इन्टरनेशनल एकेडेमीकी कार्यकारी अध्यक्ष एवं प्रशिक्षक टिडा विवाट्टडा र निरिन फान्यालिनले सौन्दर्यसम्बन्धी विभिन्न विषयमा प्रशिक्षण दिने शुक्रबार आयोजित पत्रकार सम्मेलनमा जानकारी गराइयो। प्रशिक्षकद्वय विवाट्टडा र फान्यालिनले जापान, फिलिपिन्स, भारत, भियतनामलगायतका मुलुकमा समेत कक्षा तथा सेमिनार सञ्चालन गरिसकेका छन्। उक्त ब्यूटी सेमिनारमा हलिउड सिम्मर आइब्रो, आइस लिप्स कन्टरिङ, स्काल्प माइक्रो पिगमेन्टेसन, हलिउड आइब्रो ल्यामिनेसन, आइब्रो म्यापिङ टेक्निकलगायतका सौन्दर्य प्रविधिहरूका विषयमा विस्तृत प्रशिक्षण दिइने एकेडेमीकी सीईओ जुनु चक्रधरले बताइन्। उनका अनुसार सेमिनारमा पर्मानेन्ट मेकअपको महत्व, नेपालमा पर्मानेन्ट मेकअपको सम्भावना, यसबाट हुने व्यावसायिक फाइदा, ब्यूटी क्षेत्रमा करियर निर्माण, लगानी सुनिश्चितता लगायतका विषयमा पनि थुप्रै जानकारी हाँशिल गर्न सकिनेछ। पुस ४ देखि ७ गतेसम्म पर्मानेन्ट मेकअपको कक्षा सञ्चालन हुनेछ भने पुस १० गते आइतबार स्पेसल वाटर साइन कभर्ड बीबी ग्लो फेसियल क्लास सञ्चालन हुनेछ। यी कक्षाहरूका लागि अनलाइनमार्फत बुकिङ गर्न सकिने चक्रधरले बताइन्। चार दिनसम्म सञ्चालन हुने पर्मानेन्ट मेकअप क्लासमा शिमरिङ ब्रोज, डार्क लिप टोन अप, ल्याशेस एक्सटेन्सन, हलिउड लाइनर, क्यामौफ्लेज, कम्बो ब्रोज, करेक्सन, ओम्ब्री ब्रोज, माइक्रोब्लेडिङ, लिप ब्लसिङलगायतका विषयमा प्रशिक्षार्थीलाई सिकाइनेछ। प्रशिक्षार्थीले इन्टरनेशनल ब्यूटी एण्ड बडी आर्ट ट्रेनिङ सेन्टर (आईबीबीए) र बायो टच ब्यूटी एकेडेमी(अमेरिका)को प्रमाणपत्रसहित बिजनेस किट प्राप्त गर्न सक्ने एकेडेमीकी सीईओ चक्रधरले जानकारी दिइन्। पुस १० गते हुने कक्षामा छाला संरचनाको सिद्धान्त, फेसियल मसाज प्रविधि र अकुप्रेसर, अधिकतम दक्षताका लागि सफाई उत्पादनहरूको प्रयोग गर्ने तरिका, अनुहारका प्रकार तथा विशेषताहरू, बीबी ग्लो उत्पादन तथा प्रविधिका बारे जानकारी, ब्लसिङ प्रविधि, कन्टर गर्ने तरिकालगायतका विषयमा प्रशिक्षण दिइनेछ। प्रशिक्षार्थीले आईबीबीए र कोरियाको लिन ब्यूटी कोरियाको प्रमाणपत्र प्राप्त गर्ने आयोजकले जनाएको छ। सेमिनार तथा कक्षामा महिला पुरुष दुवैले सहभागिता जनाउन सक्नेछन्। अन्तर्राष्ट्रिय ब्रान्डका उत्पादन तथा प्रविधिको बारेमा जानकारी तथा प्रशिक्षण दिई स्वदेश तथा विदेशमा रहेका नेपालीलाई आत्मनिर्भर बनि अन्तर्राष्ट्रिय बजारमा प्रतिस्पर्धा गर्न सक्ने क्षमताको विकास गर्नु सेमिनार तथा कक्षाको मूल उदेश्य रहेको एकेडेमीका निर्देशक कृषप त्वानाबासुले बताए। प्रशिक्षार्थीले कक्षा सम्पन्न भए पछि पनि थाइल्याण्डका विज्ञहरूमार्फत् भर्चुअल माध्यमबाट परामर्श गर्न सक्ने उनले जनाए। जुमबाट सौन्दर्य क्षेत्रका अन्तर्राष्ट्रिय प्रविधिहरू हासिल गरी थुप्रै महिला आत्मनिर्भर भई समाजमा उदाहरणीय बनेका बताउँदै यस क्षेत्रमा नौलो आयामका साथ क्रान्ति ल्याई देशकै अर्थतन्त्रमा टेवा पुर्याउने जुमको उदेश्य रहेको निर्देशक त्वानाबासुले बताए। त्वानाबासुले जापानको टिबिसी कलेजबाट मेकअप र नेलसम्बन्धि ५ वर्षीय कोर्ष पूरा गरेका छन्। हालसम्म जूमले ५० हजारभन्दा बढी प्रशिक्षार्थीलाई प्रशिक्षण दिइसकेको आयोजकले जनाएको छ।"
वीरगन्ज महानगरपालिकाले दैनिक ज्यालादारी कर्मचारीलाई हटायो,"वीरगन्ज : वीरगन्ज महानगरपालिकाले दैनिक ज्यालादारीमा कार्यरत कर्मचारीहरूलाई सेवाबाट हटाएको छ। बिहीबार महानगरपालिकाले एक सुचना जारी गर्दै महानगरपालिकाको कार्यालय र यस अन्तर्गतका वडा कार्यालय, स्वास्थ्य केन्द्र र स्वास्थ्य चौकीमा दैनिक ज्यालादारीमा कार्यरत कर्मचारीलाई पुस १ गते शुक्रबारदेखि सेवाबाट हटाइएको उल्लेख छ। महानगरका प्रमुख प्रशासकीय अधिकृत लक्ष्मी प्रसाद पौडेलको हस्ताक्षर रहेको सुचनामा महानगरपालिकाको नगरकार्यापालिकाको मंसिर २६ गतेको निर्णयअनुसार महानगरपालिकाको कार्यालय, यस मातहतका सबै वडा कार्यालय, स्वास्थ्य केन्द्र र स्वास्थ्य चौकीमा दैनिक ज्यालादारीमा कार्यरत वारुणयन्त्र शाखा र नगर प्रहरीबाहेक अरू सबै कर्मचारीलाई पुस १ गतेबाट लागू हुनेगरि ज्यालादारी सेवाबाट हटाइएको व्यवहोरा उल्लेख छ। गत स्थानीय तहको निर्वाचनबाट निर्वाचित नयाँ जनप्रतिनिधिहरू आएपछि महानगरपालिकाले दैनिक ज्यालादारीमा ४५० जनाभन्दा बढि कर्मचारीलाई नीयुक्त गरेको थियो। महानगरका प्रशासन महाशाखा प्रमुख राम कुमार कुशवाहाले लक्षित काम सकिएसँगै दैनिक ज्यालादारीमा कार्यरत कर्मचारीहरूको समयावधि नथपिएको बताए। महानगरपालिकाले मेयर घरदैलो स्वास्थ्य शिविर, वडालाई डिजिटल बनाउने अभियान, वृक्षारोपण अभियान लगायत विभिन्न अभियान सञ्चालन गरेको थियो। ती अभियानलाई लक्षित गर्दै महानगरले दैनिक ज्यालादारीमा कर्मचारीहरू भर्ना गरेको थियो। मेयर घरदैलो स्वास्थ्य शिविर जारी रहेपनि अहिले अन्य अभियानको काम सकिएसँगै दैनिक ज्यालादारीका कर्मचारीहरूको पनि समययावधी थप नगरिएको प्रशासन प्रमुख कुशवाहले बताए। प्रशासन महाशाखा प्रमुख कुशवाहाले महानगरलाई आवश्यकता परेको समयमा ज्यालादारीमा काम लिने र आवश्यक नपरेको समयमा हटाउनु सामान्य प्रक्रिया भएको बताए। महानगरका मेयर राजेशमान सिंहले पनि महानगरले समय समयमा अभियान सञ्चालन गर्ने गरेको र त्यसका लागि थप जनशक्ति चाहिने हुँदा नियुक्त भएका दैनिक ज्यालादारीका कर्मचारीहरूलाई अभियान सकिएसँगै सेवाबाट हटाइएको बताए। आउने दिनमा महानगरलाई चाहिएका बखत दैनिक ज्यालादारीमा फेरि कर्मचारी राख्न सकिने पनि उनले बताए। निर्धारित काम सकिएपछि महानगरको व्ययभार कम गर्न ती कर्मचारीको समयावधि नथपिएको पनि उनले बताए।"
नेपालभारतबीच गुणस्तरीय संयुक्त सूर्यकिरण अभ्यास सुरु,"काठमाडौं : नेपाली र भारतीय सेनाबीच गुणस्तरीय संयुक्त अभ्यास सूर्यकिरण१६औँ शृङ्खला आजदेखि रुपन्देहीको सालझण्डीमा सुरु भएको छ। विपद् व्यवस्थापनको समयमा उद्धार र स्वास्थ्य उपचारलगायत प्रतिविद्रोह तथा प्रतिआतंकवाद जस्ता विषय समावेश गरी सञ्चालन हुने १४ दिने उक्त संयुक्त अभ्यासको मध्य पश्चिम पृतनापति उपरथी यामप्रसाद ढकालले शुभारम्भ गरे। प्रमुख सेनानी विमलकुमार वाग्लेको नेतृत्वमा तीन सय ३४ र भारतीय सेनाबाट कर्णेल हिमांशु बाहुगुनाको नेतृत्वमा तीन सय ३४ सैनिक तालिममा सहभागी छन्। यसअघि संयुक्त अभ्यास सूर्य किरणको पन्ध्रौँ संस्करण भारतको पिथौरागढमा भएको थियो। अभ्यास २०६७ सालदेखि नेपाल र भारतमा वार्षिक रूपमा आलोपालो गरी सञ्चालन हुँदै आएको सैनिक जनसम्पर्क तथा सूचना निर्देशनालयले जनाएको छ। तालिमका क्रममा फौजले प्रतिविद्रोह तथा प्रतिआतंकवादलगायत जङ्गलमा गर्नुपर्ने युद्धकला र विपद् व्यवस्थापनसम्बन्धी सैद्धान्तिक ज्ञानलाई व्यवहारिक रूपमा अभ्यास गरिन्छ। उक्त तालिमबाट दुवै मुलुकका सेनाबीचको सैद्धान्तिक, व्यवहारिक र विशेष अनुभवको आदान प्रदान हुनेछ।"
"क्लब विश्वकप चार वर्षमा एक पटक, ३२ टिम सहभागी हुने","दोहा : विश्व फुटबलको सर्वोच्च निकाय फिफा अध्यक्ष जियानी इन्फान्टिनोले नयाँ पुरुष फुटबल क्लब विश्वकप आयोजना गर्ने बताएका छन्। फिफा विश्वकप २०२२ को फाइनलअघि आयोजित पत्रकार सम्मेलनमा बोल्दै अध्यक्ष इन्फान्टिनोले पहिलो संस्करण २०२५ मा हुने र ३२ टिम सहभागी हुने जानकारी दिए। प्रत्येक चार वर्षमा ३२ टिमको क्लब विश्वकप हुनेछ, र पहिलो संस्करण २०२५ मा हुनेछ, उनले भने, यो कन्फेडेरेसन क्लबको स्लटछममा हुनेछ। कोभिड १९ को महामारीका कारण यो प्रतियोगिता पटक पटक सरेको इन्फान्टिनोले बताए। सन् २०२१ मा गर्ने तयारी भए पनि कोभिडका कारण कोपा अमेरिका र युरोपियन च्याम्पियनसिपको आयोजना गर्नुपर्ने भएकाले सरेको बताए। अहिले १० दिन चल्ने क्लब विश्वकपमा सात टिम सहभागी हुन्छन्। त्यसमा, उत्तर अमेरिका, एसिया, ओसियाना, अफ्रिकाका टिमले क्वार्टरफाइनल खेल्छन्। त्यसका विजेताले युरोपियन र दक्षिण अमेरिकी च्याम्पियनसँग सेमिफाइनलमा खेल्छन्। र, सेमिफाइनल विजेता फाइनलमा भिड्छन्।"
सञ्जय चौधरीको घरपाला मोद सार्वजनिक,"काठमाडौं : चर्चित गायक सञ्जय चौधरीको नयाँ थारु गीत घरपाला मोद सार्वजनिक भएको छ। शुक्रबार सेविल इन्टरटेनमेन्टको युट्युब च्यानलमार्फत् गीत सार्वजनिक गरिएको हो। दुई साथीबीच लामो समयपछि भेटघाट गर्ने क्रममा गरिने रमाइलो खानपानलाई गीतमा उठान गरिएको छ। यस गीतमा शब्द र संगीत पनि गायक सञ्जय चौधरीकै रहेको छ। ड्रिम्स स्टुडियोमा रेकर्डिङ गरिएको यस गीतलाई गणेश चौधरीले अरेञ्ज गरेका छन्। गीतको भिडियोलाई पनि आकर्षक बनाइएको छ। हिरा चौधरीले निर्देशन गरेको भिडियोमा चर्चित थारू मोडल मुस्कान चौधरी, निर्देशकसमेत रहेका सुरेश चौधरी र गायक तथा मोडेल रोहित सिंह चौधरीको अभिनय रहेको छ। भिडियोलाई सुरेश चौधरीले नै सम्पादन गरेका छन्। यस गीतलाई लोकेन्द्रराज चौधरीले प्रस्तुत गरेका छन् भने अरुण आर्यन चौधरीले निर्माण गरेका छन्। गायक चौधरीले लामो समयपश्चात थारू गीत बजारमा ल्याएका हुन्। उनले स्वर दिएको गल्ती छैन मेरो, हिजो आजलगायतका पप गीतहरू चर्चित छन्।"
अघि बढ्दैछ तीनकुनेको पुल निर्माण,"काठमाडौं : लामो समयसम्म रोकिएको तीनकुने पुल निर्माण अघि बढेको छ। पुरानो ठेक्का तोडेर गत साउनमा नयाँ ठेक्कामार्फत् निर्माण अघि बढाइएकामा अहिले निर्माण कम्पनीले डिजाइनको काम अघि बढाएको छ। साढे तीन वर्ष अवधिको सो ठेक्का निर्माणको पहिलो छ महिना ठेक्कामा लाग्ने र डिजाइन स्वीकृत भएपछि भौतिक काम गरिने काठमाडौँ उपत्यका सडक विस्तार योजनाले जनाएको छ। निर्माण कम्पनीले पेस्की लगेको र डिजाइन गरिरहेको आयोजनाका प्रवक्ता महानन्द जोशीले बताउ। उनले भने, 'डिजाइनका लागि काम गरिरहेको जानकारी कम्पनीले दिएको छ।' निर्माण कम्पनीले डिजाइन तयार गरेर पहिले आयोजनालाई दिने र उसले विभाग पठाएर स्वीकृत भएपछि काम हुने छ। बिजुलीबजारको पुलजस्तै यहाँको पुल आधुनिक प्रविधि आर्क एन्ड ब्रिज निर्माण गर्न लागिएको हो। पहिलोपटक निर्माण सुरु भएको झण्डै आठ वर्षपछि पुनः यो वर्ष नयाँ प्रक्रियामार्फत निर्माण अघि बढाइएको हो। निर्माण व्यवसायी आफैँले नै डिजाइन गर्ने गरी (डिजाइन एण्ड विल्ड)मार्फत् निर्माणका लागि प्रक्रिया अघि बढाइएको काठमाडौँ उपत्यका सडक विस्तार आयोजनाले जनाएको छ। कूल ४२ महिनामा सक्ने गरी यसको ठेक्का वाइपी किरातेश्वर जेभीलाई दिइएको छ। सो ठेक्काको रकम रु २४ करोड ५९ लाख ६७ हजार छ। यसअघि सो पुल निर्माणको काम पप्पु कन्स्ट्रक्सनले गरेको थियो। पहिले भएको काममध्ये दुवैतिरको पुलको केही भाग रहे पनि अधिकांश काम लागेको छैन। सरकारले दुई वर्ष पहिले पप्पु कन्स्ट्रक्सनसँगको ठेक्का तोडेको थियो। निर्माण कम्पनीबाट जमानत जफत गरिसकिएको सूचना अधिकारी जोशीले बताए। नयाँ निर्माणका लागि कम्पनीले रकम बोहोर्नुपर्ने हुन्छ। सो कम्पनीले डिजाइनभन्दा फरक गरी निर्माण गरेको र त्रुटि सच्याउनभन्दा नमानेकाले त्यसलाई तोडिएको थियो। यसअघि निर्माण व्यवसायीले लापरबाही गरेको भन्दै निर्माणको काम सुरु भएको केही समयमा नै रोकिएको थियो। सो कम्पनीसँगको ठेक्का तोडिएपछि नयाँ प्रक्रिया सुरु गरिएको हो। पुरानो कम्पनीसँगको ठेक्का तोडेर नयाँ ठेक्कामा जान झण्डै एक वर्ष लाग्यो। ठेक्का तोडेपछि निर्माण कम्पनी अदालत गयो। अदालतको अन्तरिम आदेशका आधारमा तत्काल नयाँ ठेक्का हुन सकेको थिएन। सडक विभागले विसं २०७१ मा तीनकुने पुल र बिजुलीबजारस्थित पुल एउटै समयमा सुरु गरेकामा बिजुलीबजारस्थित धोबीखोला पुल तीन वर्ष पहिले बनेर सञ्चालनमा छ। तीनकुने पुल पप्पु कन्स्ट्रक्सनसँग रु २१ करोडमा ठेक्का भएको थियो। लामो समय व्यवसायीको बेवास्ताका कारण अघि बढ्न सकेको थिएन। विसं २०७५ मा निर्माण सम्पन्न हुनुपर्ने पुल उल्टै बनिसकेका संरचनासमेत भत्काएर नयाँ निर्माण गरिएको छ। यसअघि पुल निर्माणस्थलमा खानेपानी, विद्युत्लगायतका संरचना हटाउन समय लागेपनि अहिले त्यो समस्या हटिसकेको छ। निर्माण कम्पनीले काम सरासर गर्दा तोकिएको अवधिमा गर्नसक्ने प्रवक्ता जोशीले बताए। प्रतिनिसिभाअन्तर्गत विकास तथा प्रविधि समितिले पुल निर्माणमा समस्या देखिएको भन्दै त्यसलाई अघि नबढाउन र निर्माण व्यवसायीलाई कारबाही गर्न निर्देशन दिएको थियो। जगको काम हुँदा नै समस्या भएकाले त्यो अघि बढ्न सकेको थिएन। निर्माण कम्पनीले डिजाइनअनुसार काम नगरेको भन्दै सडक विभागले त्यसलाई सच्याउन भने पनि उसले अटेर गरेकाले ठेक्का तोडिएको थियो। यसअघि निर्माणको काम गरेको कम्पनीसँग ठेक्का अन्त्य भएपछि मात्रै नयाँ प्रक्रियामा जान बाटो खुलेको थियो। विसं २०७१ पुसमा सडक विभागले सो कम्पनीसँग साढे तीन वर्षमा निर्माण सम्पन्न गर्ने गरी ठेक्का सम्झौता गरेको थियो। आयोजनाले काठमाडौंको व्यस्त सडकमा भएको सवारी चाप कम गर्न र सहरको सुन्दरता बढाउन भन्दै आर्क एन्ड ब्रिज निर्माण अघि बढाएको थियो। मुख्य सडकका दायाँबायाँ दुईदुई पुल निर्माण गर्न एउटै निर्माण कम्पनीसँग सम्झौता गरियो। बिजुली बजारस्थित पुल निर्माण सम्पन्न भएर प्रयोगमा आइसकेर त्यहाँको सडक व्यवस्थापन सजिलो भएको छ। अरू सामान्य पुलमा तल्लो भागमा भए पनि यसमा भार माथिल्लो भागमा पर्नेछ। अरू पुलको तुलनामा यसको अवधि लामो हुने जनाइएको छ। काठमाडौँ उपत्यकाको सवारी चाप बढिरहेको सडकमा माइतीघरकोटेश्वर सडक छ। एक दशक पहिले छ लेनमा सडक विस्तार भएको थियो। त्यतिबेला सडक मात्रै विस्तार भएकामा अहिले काठमाडौँका धोबीखोला र वाग्मती खोला पुलसँगै भक्तपुरमा पुल विस्तार अघि बढाइएको छ।"
बसले मोटरसाइकललाई ठक्कर दिँदा एक महिलाको मृत्यु,झापा : झापामा बसले मोटरसाइकललाई ठक्कर दिँदा एक महिलाको मृत्यु भएको छ। मृत्यु हुनेमा मोरङ जिल्ला बेलबारी नगरपालिका८ निवासी ५८ वर्षीया तुलसादेवी गुरुङ रहेको जिल्ला प्रहरी कार्यालय झापाले जनाएको छ। प्रहरीका अनुसार पूर्वपश्चिम राजमार्गअन्तर्गत कमल गाउँपालिका५ मा दक्षिणबाट राजमार्गमा निस्किएर पश्चिम जाने क्रममा को ३२ प ८५६ नम्बरको मोटरसाइकललाई पूर्वबाट पश्चिमतर्फ जाँदै गरेको बा ५ ख ४८१३ नम्बरको बसले पछाडिबाट ठक्कर दिएको थियो। बसको ठक्करबाट मोटरसाइकल चालक बेलबारी १० निवासी ५८ वर्षीय शुक्रबहादुर तामाङलाई कुनै चोट पटक नलागी सकुशल रहे पनि मोटरसाइकलको पछाडि सवार गुरुङको घटनास्थलमै मृत्यु भएको थियो। यता इलाका प्रहरी कार्यालय दमकले दुवै सवारीसाधनसहित मोटरसाइकल चालक तामाङ र बस चालक भोजपुर जिल्ला अरुण गाउँपालिका ५ निवासी ३० वर्षीय बलबहादुर राईलाई नियन्त्रणमा लिएको छ।
बजेट नबढे दिगो विकास लक्ष्यमा चुनौती,"काठमाडौं : सरकारले शिक्षा क्षेत्रमा आवश्यक बजेट विनियोजन नगरे दिगो विकासका लक्ष्य (एसडिजी) हासिल हुन नसक्ने सरोकारवालाहरूले औंल्याएका छन्। शैक्षिक गुणस्तर सुधारका योजना र कार्यक्रम राम्रा भएपनि बजेट अभावमा कार्यान्वयन हुन नसक्ने उनीहरूको तर्क छ। राजधानीमा शुक्रबार शिक्षा पत्रकार समूहले आयोजना गरेको 'दिगो विकास लक्ष्य ४को कार्यान्वयनको स्थिति, चुनौती र अवसर विषयक अन्तर्क्रियामा बोल्ने अधिकांशले तीनवटै सरकारले लगानीको प्रतिवद्धता जनाए पनि दिगो विकासका लक्ष्य हासिल हुने ठोकुवा गरे। कार्यक्रममा कार्यपत्र प्रस्तुत गर्दै शिक्षा, विज्ञान तथा प्रविधि मन्त्रालयका उपसचिव घनश्याम अर्यालले तत्कालका लागि बजेट अभाव देखिए पनि निर्धारित समयमा लक्षित उपलब्धी हासिल हुने जिकिर गरे। विद्यमान योजनाहरूको प्रभावकारी कार्यान्वयन भए शिक्षा क्षेत्रमा दिगो विकास लक्ष्य हासिल गर्न कुनै कठिनाइ नभएको उनको दाबी थियो। तत्कालका लागि बजेटको कमी रहेको स्वीकार गर्दै उपसचिव अर्यालले शिक्षामा लगानी गरिएको बजेटको ठूलो हिस्सा शिक्षक, कर्मचारीहरूको तलबमा खर्च हुने भएकाले विद्यालयहरूमा थप कार्यक्रम संचालन गर्न भने गाह्रो रहेको बताए। विद्यालय तहमा अझै ५३ हजार शिक्षकको दरबन्दी कमी रहेको तथा १८ सय माध्यमिक विद्यालय अझै दरबन्दीविहीन रहेको भएपनि तीनवटै तहका सरकारले साझेदारीमा लगानी गरेर जाने हो भने लक्ष्य हासिल गर्न सकिन्छ, उपसचिव अर्यालले भने। उता स्थानीय तहका जनप्रतिनिधिहरूले भने संघीय सरकारले आवश्यक बजेटको व्यवस्था नगरे शिक्षामा दिगो विकास लक्ष्य हासिल हुन कठिन रहेको दाबी गरे। गाउँपालिका राष्ट्रिय महासंघ, नेपालका कोषाध्यक्ष उमेश भट्टले संघले स्थानीय तहमा योजना र जिम्मेवारी मात्रै दिएको तर कार्यान्वयनका लागि बजेट नदिएको गुनासो गरे। स्थानीय तहमा विद्यालय शिक्षामा ससाना समस्या रहेको तर संघीय सरकारका योजनाले त्यसलाई नसमेटेको उनको भनाइ थियो। विद्यालयमा भवन, शिक्षक, सिकाइ सामग्री धेरै चिजको अभाव छ, गुणस्तर सुधार्ने भनेर मात्रै कसरी सुध्रन्छ, भट्टले प्रश्न गरे, कसरी हासिल हुन्छ दिगो विकासका लक्ष्य ? यस्तै, पञ्चदेवल विनायक नगरपालिका अछामकी मेयर अम्बिका चलाउनेले बजेटको अभावमा स्थानीय तहले शिक्षालाई गुणस्तरीय बनाउने गरी त्यसको पूर्वाधार विकासमा काम गर्न सक्ने अवस्था नरहेको बताइन्। गुणस्तरीय जनशक्ति उत्पादनका लागि पहिले विद्यालयको आधारभूत तहमा लगानी बढाउनुर्नेमा उनको जोड थियो। कम्तिमा देशभरका विद्यालयमा विद्यार्थीको अनुपातमा शिक्षकको व्यवस्था गरेपछि मात्रै गुणस्तरका लागि काम गर्न सकिन्छ, मेयर चलाउनेले भनिन्। पद्यकन्या मावि डिल्ली बजारकी प्रअ रिता तिवारी हुमागाईंले कार्यान्वयनको प्रमुख पक्ष विद्यालय र शिक्षकलाई बेवास्ता गर्दै बनेका शिक्षाका योजनाले लक्षित उपलब्धी हासिल नहुने ठोकुवा गरिन्। पद्योदय मावि प्रदर्शनीमार्गका प्रअ नारायण गौतमले शिक्षकका समस्या समाधान बिना शिक्षाका समस्या समाधान नहुने बताए। कार्यक्रममा शिक्षाविद् वाइपी आचार्यले शिक्षकको क्षमता विकासमा ध्यान दिन आग्रह गर्दै शिक्षामा राजनीतिक प्रतिवद्धता नबढ्दा लक्षित उपलब्धी हासिल हुन नसकेको बताए। सबैलाई जीवनपर्यन्त शिक्षासँग जोड्नुपर्ने भन्दै आचार्यले स्थानीय समस्या र खुबीका आधारमा शिक्षाका व्यवहारिक योजना बन्नुपर्नेमा जोड दिए। युनेस्को काठमाडौंका शिक्षाप्रमुख ध्रुव रेग्मीले सबै पक्षको प्रतिवद्धता र सहकार्यले दिगो विकासका लक्ष्य हासिल हुने बताए। यसका लागि सबैपक्षले हातेमालो गर्न आवश्यक रहेकोमा उनको जोड थियो। शिक्षा तथा मानव स्रोत विकास केन्द्रका निर्देशक सुरेशकुमार जोशीले सरकार शिक्षामा दिगो विकासका लक्ष्य हासिल गर्नेगरी अगाडि बढीरहेको स्पष्ट पारे। यसका लागि सबैपक्षको सहयोग र प्रतिवद्धता आवशयक रहेकोमा उनको जोड थियो। कार्यक्रममा शिक्षा मन्त्रालयका उपसचिव घनश्याम अर्याल, युनेस्को काठमाडौंका शिक्षाप्रमुख ध्रुव रेग्मी, शिक्षा पत्रकार सुदर्शन सिग्देलले कार्यपत्र प्रस्तुत गरेका थिए। ती कार्यपत्रमा शिक्षा अभियन्ताहरू वाइपी आचार्य, प्रकाश घिमिरे र राजकुमार बरालले टिप्पणी गरेका थिए।"
"पाँच महिनामा बजेट खर्च २४ प्रतिशत, पुँजीगत खर्च नौ प्रतिशत मात्रै",काठमाडौं : चालु आर्थिक वर्षको पहिलो पाँच महिनामा सरकारको बजेट खर्च २४ दशमलव २६ प्रतिशत बराबर देखिएको छ। चालु आवका लागि सरकारले कूल १७ खर्ब ९३ अर्ब ८३ करोड ७३ लाख बराबरको बजेट ल्याएको थियो। जसमध्ये मङ्सिर मसान्तसम्ममा चार खर्ब ३५ अर्ब २१ करोड ११ लाख बराबर खर्च भएको महालेखा नियन्त्रक कार्यालयले जनाएको छ। यस अवधिमा सरकारको पुँजीगत खर्च करिब नौ प्रतिशत बराबर मात्रै देखिएको छ। महालेखा नियन्त्रक कार्यालयका अनुसार मङ्सिर मसान्तसम्ममा संघीय सरकारको पुँजीगत खर्च ३३ अर्ब ९९ करोड १६ लाख बराबर छ। चालु आर्थिक वर्षका लागि सरकारले पुँजीगत शीर्षकमा तीन खर्ब ८० अर्ब ३८ करोड ४५ लाख बराबर बजेट छुट्याएको छ। हालसम्मको पुँजीगत खर्च आठ दशमलव ९४ प्रतिशत बराबर हो। त्यस्तै चालु शीर्षकमा विनियोजित कूल ११ खर्ब ८३ अर्ब २३ करोड ५१ लाख बजेटमध्ये हालसम्म २९ दशमलव ९४ प्रतिशत खर्च भएको छ। जुन तीन खर्ब ५४ अर्ब २५ करोड ६९ लाख बराबर हो। वित्तीय व्यवस्थापनतर्फ दुई खर्ब ३० अर्ब २१ करोड ७७ लाख बजेट छुट्याइएकामा मङ्सिर मसान्तसम्ममा ४६ अर्ब ९६ करोड २६ लाख बराबर खर्च भएको छ। जुन खर्च वित्तीय व्यवस्था शीर्षकमा विनियोजित बजेटको २० दशमलव चार प्रतिशत बराबर हो। यसरी हेर्दा हालसम्म सरकारको पुँजीगत खर्चभन्दा वित्तीय व्यवस्थापन शीर्षकमा भएको खर्च बढी देखिएको छ। यही अवधिमा सरकारको राजस्व सङ्कलन २४ दशमलव ५२ प्रतिशत बराबर रहेको छ। चालु आर्थिक वर्षका लागि कूल १४ खर्ब तीन अर्ब १४ करोड ७० लाख आन्तरिक राजस्व उठाउने र ५५ अर्ब ४५ लाख ८३ करोड वैदेशिक अनुदान लिने सरकारको लक्ष्य रहेको छ। हालसम्म आन्तरिक राजस्व सङ्कलन तीन खर्ब २६ अर्ब ८९ करोड अर्थात् वार्षिक लक्ष्यको २३ दशमलव तीन प्रतिशत बराबर छ। साथै यस अवधिमा सरकारले तीन अर्ब ४१ करोड ५९ लाख अर्थात् वार्षिक लक्ष्यको छ दशमलव १६ प्रतिशत वैदेशिक अनुदान लिएको छ। रासस
विदेशबाट फर्किएर चार दिनमा बुझे आठ शव,"काभ्रे : काभ्रेको बेथानचोक चलालगणेशस्थानमा भएको बस दुर्घटनामा परी मृत्यु भएका एकै परिवारका आठ जनाको शव परिवारले जिम्मा लिएको छ। मंगलबार भएको दुघर्टनामा एकै परिवारको आठ जनाको मृत्यु भएको थियो। परिवारका सदस्यहरू विदेशमा रहेको र केही अस्पतालमा उपचारत रहेका थिए। जसका कारण आठै जनाको शव अस्पतालको शव गृहमा राखिएको थियो। शुक्रबार परिवारको दुई सदस्य विदेशबाट फर्केपछि शव जिम्मा लिएका हुन्। साइलो छोरा जयराम मलेसिया र कान्छो छोरा अम्मर जापानबाट फर्केपछि शुक्रबार कुमार तामाङको शव जिम्मा लिए। जयराम रोजगारका लागि दुई महिनाअघि मलेसिया पुगेका थिए भने अम्मर रोजगारकै क्रममा जापान रहेका थिए। दुघर्टना भएको ४ दिनपछि परिवारको सदस्य विदेशबाट फर्केर आज शव जिम्मा लिएका जिल्ला प्रहरी प्रमुख चक्रराज जोशीले जानकारी दिए। बनेपा नगरपालिका११ सल्ललेका ७९ वर्षीय निर्मला तामाङ, ५५ वर्षीय कुमार तामाङ, ५० वर्षीय आकुर तामाङ, ४३ वर्षीय हेमा तामाङ, ३० वर्षीय बुद्ध तामाङ, २८ वर्षीय मञ्जु तामाङ, २७ वर्षीया कोपिला तामाङ र ११ वर्षीय पुष्कर तामाङ रहेका छन्।"
"प्रदेश १ को सरकार गठनमा सकस, यी हुन् मुख्यमन्त्रीका आकांक्षी","विराटनगर : निर्वाचनमार्फत् दलहरूले बहुमत प्राप्त गर्न नसक्दा प्रदेश १ मा सरकार गठन प्रक्रिया सकसपूर्ण हुने भएको छ। यद्यपि दलहरूले आआफ्नै हिसाबले सरकार गठनको गृहकार्य भने थालेका छन्। छलफलका माध्यमबाट सरकार बनाउन अनौपचारिक तवरले पहल सुरु गरेका कुनै पनि दलले निर्वाचनमा बहुमत पाएका छैनन्। नेपाली कांग्रेस नेतृत्वको सत्तारुढ गठबन्धनसमेत अल्पमतमा छ। प्रदेशमा सबैभन्दा ठूलो दल बनेको नेकपा (एमाले)लाई पनि एकल सरकार गठनका लागि ७ सिट अपुग भएको छ। दोस्रो ठूलो दल कांग्रेसले आफ्नै नेतृत्वमा सरकार गठनको पहल थालेको छ। एमालेले पनि सरकारको नेतृत्व लिने कसरत गरिरहेको छ। सत्तारुढ गठबन्धनमा रहेपनि तेस्रो ठूलो दल नेकपा (माओवादी केन्द्र)समेत भरसक आफ्नै नेतृत्वमा सरकार बनाउन चाहन्छ। कांग्रेसको २९, माओवादीको १३ र नेकपा (एकीकृत समाजवादी)को ४ सिट गरेर सत्तारुढ गठबन्धनको ४६ सिट छ। एमालेसँग ४० सिट छ। एमालेसँग सहकार्य गरेर निर्वाचनमा भाग लिएको राष्ट्रिय प्रजातन्त्र पार्टी (राप्रपा)को ६ सिट छ। एमालेराप्रपा गठबन्धनको पनि ४६ सिटमात्रै पुग्छ। निर्वाचनमा एमालेसँग तालमेल गरेको जसपा (जनता समाजवादी पार्टी)ले प्रत्यक्षतर्फ जित निकाल्न सकेन। समानुपातिकबाट १ सिट पाएको उसले हालसम्म सरकार बनाउन कसलाई साथ दिने भन्ने टुंगो गरिसकेको छैन। निर्णायक देखिएको जसपाको साथ पाउनेको नेतृत्वमा सरकार बन्ने सम्भावना छ। जसपाले पार्टीको पोलिटब्युरो सदस्य एवं प्रदेश सहइन्चार्ज ताप्लेजुङकी निर्मला लिम्बुलाई समानुपातिक सांसद बनाएको छ। पार्टीको ठोस निर्णयबाहेक आफूले केही गर्न नसक्ने उनले बताइन्। सरकार निर्माणका सबालमा पार्टीको आधिकारिक धारणा नै आफ्नो निर्णय हुने लिम्बुको भनाइ छ। तर सत्तारुढ र एमाले भने जसपालाई फकाउन प्रयासरत रहेको स्रोतले बतायो। कांग्रेसबाट अमृत अर्याल, उद्धव थापा र केदार कार्कीलगायत मुख्यमन्त्रीको दौडमा छन्। यद्यपि कांग्रेसले सरकारको नेतृत्व गर्न पाएमा भने संसदीय दलको नेता चयन भएपछि आकांक्षीमध्ये १ जना मुख्यमन्त्री बन्नेछन्। स्रोतका अनुसार सम्भव भएसम्म दलको नेता चयन सहमतिमा हुने छ। राप्रपाले पनि सरकार गठनमा एमालेलाई साथ दिने या नदिने भन्ने निर्णय गरिसकेको छैन। तर निर्वाचनमा सहकार्य गरेका कारण राप्रपाकै साथ पाउने अपेक्षासहित आफ्नै नेतृत्वमा सरकार निर्माणको पहल एमालेले गरिरहेको छ। ९३ सदस्यीय प्रदेशसभामा सरकार गठनका लागि बहुमत पुर्याउन ४७ सिट आवश्यक पर्छ। त्यसका लागि १ सिटवाला जसपा निर्णायक छ। नयाँ सरकार गठनका लागि बहुमत पुर्याउन दलहरूलाई सकस परिरहेका बेला प्रदेशमा नयाँ मुख्यमन्त्री को बन्छन् भन्ने चर्चा चल्न थालेको छ। कुन दलको नेतृत्वमा सरकार बन्छ भन्ने विषयले सबैको ध्यान मोडेको छ। कांग्रेसबाट अमृत अर्याल, उद्धव थापा र केदार कार्कीलगायत मुख्यमन्त्रीको दौडमा छन्। यद्यपि कांग्रेसले सरकारको नेतृत्व गर्न पाएमा भने संसदीय दलको नेता चयन भएपछि आकांक्षीमध्ये १ जना मुख्यमन्त्री बन्नेछन्। स्रोतका अनुसार सम्भव भएसम्म दलको नेता चयन सहमतिमा हुने छ। सहमति नभए निर्वाचनमार्फत् दलको नेता छानिने बताइएको छ। कांग्रेस केन्द्रीय सदस्य अर्याल संस्थापन एवं पार्टी सभापति शेरबहादुर देउवा पक्षधर हुन्। संविधानसभा सदस्य उनले आफू मुख्यमन्त्रीकै लागि प्रदेश झरेको बताउने गरेका छन्। नेताहरूका अनुसार पार्टी सभापतिले मुख्यमन्त्री बनाउने आश्वासन दिएपछि प्रदेशसभा सदस्यको टिकट स्वीकार गरेर उनी निर्वाचनमा सहभागी भएका हुन्। पार्टी राजनीतिमा पनि सिनियर भएका कारण आफू मुख्यमन्त्रीको स्वभाविक दाबेदार भएको अर्याल बताउँछन्। कांग्रेस प्रदेश १ का सभापति थापा नेता कृष्णप्रसाद सिटौला पक्षधर हुन्। प्रदेशमा पार्टीको नेतृत्व गरिरहेका कारण दलको नेता बन्ने इच्छा राखेको र मुख्यमन्त्रीमा आफूले दाबी गरेको उनले बताए। सरकार गठनलगायतका विषयमा अहिले पार्टी र गठबन्धनभित्र छलफल भइरहेको छ। गठबन्धनको सबैभन्दा ठूलो दल भएको नाताले प्रदेश सरकारको नेतृत्व कांग्रेसले गर्छ, थापाले भने, त्यसो हुँदा मुख्यमन्त्री बन्नका लागि दलको नेतामा मेरो दाबी हो। अहिले केन्द्रकै सरकार गठनको कुरा चलिरहेका कारण प्रदेशको विषय अलि ओझेलमा परिरहेको छ। प्रदेश १ का हालका आन्तरिक मामिला तथा कानुनमन्त्री रहेका कार्की भने पार्टीभित्र संस्थापनइतर अर्थात डा शेखर कोइराला पक्षधर हुन्। यसअघि नै मन्त्री भएर प्रदेश सरकारको अनुभव बटुलिसकेका कारण आफू मुख्यमन्त्री हुने लाइनमा रहेको दाबी कार्कीले गर्ने गरेका छन्। प्रदेशको ठूलो दल भएकाले एमालेकै नेतृत्वमा सरकार बन्छ। त्यसका लागि पहल र छलफल भइरहेको छ, उनले भने, सत्तारुढले बहुमत जुटाउन प्रयास गरिरहे पनि त्यो सम्भव हुन्छजस्तो लाग्दैन। ३१ प्रतिशतमात्रै सिट जितेको कांग्रेसले सरकारको नेतृत्व गर्छु भन्नु नै अचम्मको विषय हो। सत्तारुढ गठबन्धन दल माओवादीले पनि सरकारको नेतृत्व पाउनुपर्ने दाबी गरिरहेको छ। प्रदेशको आर्थिक मामिला तथा योजनामन्त्री इन्द्रबहादुर आङ्बो माओवादीबाट मुख्यमन्त्रीका दाबेदार हुन्। उनी प्रदेश सरकारको नेतृत्व माओवादीले लिन पाउनुपर्ने बताउँछन्। लामो समय मन्त्री भइसकेको र प्रदेशको सबैभन्दा महत्वपूर्ण मन्त्रालयको जिम्मेवारी सम्हालेको अनुभवका हिसाबले मुख्यमन्त्रीमा मेरो दाबी हो, आङ्बोले भने, अब पुनः मन्त्री बन्ने मेरो चाहना छैन। प्रतिनिधिसभामा दाबी गर्न पाउने स्थिति हुँदाहुँदै पनि मुख्यमन्त्रीकै लागि आफू प्रदेशमा दोहोरिएको शंकेत उनले गरे। नयाँ संरचनाका रूपमा विकास गरेको प्रदेशलाई संस्थागत गरेर संविधानअनुसार कार्यान्वयन गर्दै संघीयताको माध्यमबाट जनतालाई प्रत्यक्ष विकास र सेवाको अुनभूति गराउने आफ्नो योजना रहेको आङ्बोले बताए। एमाले नेतृत्वमा सरकार बनेमा भने हिक्मत कार्की मुख्यमन्त्री बन्ने लगभग पक्काजस्तै रहेको नेताहरु बताउँछन्। मुख्यमन्त्री हुन सुरुमा दलको नेता बन्नुपर्छ। एमालेभित्र दलको नेता चयन सर्वसम्मत हुन्छ। जसको नाम प्रस्ताव गरिए पनि दलको नेता छान्नलाई चुनाव हुँदैन, प्रदेशको पूर्वआन्तरिक मामिला तथा कानुनमन्त्रीसमेत रहेका कार्कीले भने, एमालेबाट निर्वाचित सबै जना योग्य हुनुहुन्छ। त्यहाँभित्रबाट १ जना दलको नेता चयन हुने हो। मेरैमात्र दाबी छ भनेर म भन्दिनँ। कार्कीले प्रदेशमा ४३ प्रतिशत सिट जितेका कारण एमालेकै नेतृत्वमा सरकार बन्ने पनि बताए। प्रदेशको ठूलो दल भएकाले एमालेकै नेतृत्वमा सरकार बन्छ। त्यसका लागि पहल र छलफल भइरहेको छ, उनले भने, सत्तारुढले बहुमत जुटाउन प्रयास गरिरहे पनि त्यो सम्भव हुन्छजस्तो लाग्दैन। ३१ प्रतिशतमात्रै सिट जितेको कांग्रेसले सरकारको नेतृत्व गर्छु भन्नु नै अचम्मको विषय हो।"
हरेक फिल्ममा मेरो संघर्ष उस्तै हुन्छ : आर्यन सिग्देल,"काठमाडौं : अभिनेता आर्यन सिग्देल सफलताको पर्खाइमा छन्। पछिल्लो फिल्ममार्फत् सफलता पाउन नसकेका अभिनेता सिग्देल पुस १५ गतेदेखि प्रदर्शनमा आउने डिसेम्बर फल्सबाट आशावादी छन्। उनले सफलता र निरन्तरताको बारेमा प्रस्ट्याए। 'म कतै हराएको छैन। फिल्ममा अभिनय गरिरहेको छु। मेरो लागि हरेक फिल्म नयाँ हुन्छ। हरेक फिल्ममा उही सङ्घर्ष र मेहनत हुन्छ। यद्यपि पछिल्लो समय आशावादी भएको फिल्म भने यही हो। दर्शकले खोजे झैँ यसमा हाँसो, रोदन, प्रेम र द्वन्द्वको मिश्रण छ,' उनले भने। अभिनेता सिग्देलले डेढदशक लामो फिल्मी यात्रामा ४० वटामा अभिनय गरेका छन्। क्लिन हिटको खोजीमा रहेका अभिनेता सिग्देल यसपटक प्राविधिक पक्षमा सक्रिय छन्। 'मैले सहयोगी भाव डेब्यु फिल्म किस्मत देखि नै देखाउने गरेको छु। म फिल्म खेलेर आफ्नो काममात्र पूरा गर्दिनँ। राम्रो बनाउन सकेको मेहनत गर्छु,' उनले भने। फिल्ममा आर्यनसँगै उपासना सिंह ठकुरी, नरेश भट्टराई, सलोन बस्नेत, शिवहरि पौडेल, नागेन्द्र रिजाल, शिशिर राणालगायत कलाकारको अभिनय रहेको छ। रामप्रसाद रिजाल निर्माता रहेको डिसेम्बर फल्स रिजाल एण्ड रिजाल प्रोडक्सनको ब्यानरमा निर्माण भएको हो। यसमा कार्यकारी निर्माता लक्ष्मण रिजाल र असिम काफ्ले छन्। निर्माणमा रिजाललाई राजकुमार भट्टले साथ दिएका छन्। यसमा विपीका खनालको कथा, केदार भुसाल र प्रतीक पौडेलको पटकथा तथा संवाद, बनिष शाहको सम्पादन, श्री श्रेष्ठको द्वन्द्व निर्देशन, कविराज गहतराज, रामजी लामिछाने, शिशिर खाती र प्रवीण सिंहको कोरियोग्राफी छ।"
शान्ति मिशनमा खटिने नेपाली सेनाको संख्या इतिहासमै धेरै,"काठमाडौं : संयुक्त राष्ट्र संघको शान्ति मिशनमा खटिने नेपाली सेनाको संख्या ६ हजार १६ पुगेको छ। जसमध्ये ४२९ जना महिलाहरू रहेका छन्। यो संख्या इतिहासमै धेरे भएको जनसम्पर्क तथा सूचना निर्देशनालय जङ्गी अड्डाले जनाएको छ। उनीहरू विभिन्न मुलुकका १२ वटा मिशनमा खटिएका छन्। पछिल्लो समय नेपालबाट गत मंसिर २७ गते नेपाली सेनाको 'लाइट इन्फ्यान्ट्री बटालियन'को अन्तिम डफ्फाबाट २ सय २ जना सेनाहरू शान्ति मिसनका प्रस्थान गरेका थिए। राष्ट्र संघको शान्ति मिशनमा खटिने नेपाली सेनाको संख्या विश्वमै तेस्रो ठूलो हो। नेपालबाट हालसम्म १ लाख ४२ हजार ५८५ जना सैनिकहरू विभिन्न मिशनमा खटिएका छन्। तीमध्ये १ हजार ९८२ जना महिला रहेको जङ्गी अड्डाले जनाएको छ। त्यस्तै शान्ति मिशनमा खटिएका ७१ जना नेपाली सेनाले सहादत प्राप्त गर्दा ६८ जना घाइते भएका छन्। नेपालले सन् १९५५ मा संयुक्त राष्ट्र संघको सदस्यता प्राप्त गरेपछि पहिलोपटक १९५८ मा ५ जना नेपाली सेना लेबनानमा खटिएका थिए। यस दौरान नेपाली सेनाहरू इजिप्ट, सिरिया, माली, दक्षिण सुडान, कंगोलगायत देशमा खटिएका छन्। 'संयुक्त राष्ट्र संघको आह्वानमा नेपाली सेनाको शान्ति स्थापना कार्यको इतिहासमै पहिलोपटक छ हजारभन्दा बढी नेपाली सेनाका फौजहरू शान्ति मिशनमा तैनाथ भइ एक ऐतिहासिक कोसेढुङ्गा कायम भएको छ,' जङ्गी अड्डाद्वारा जारी विज्ञप्तिमा भनिएको छ, 'सन् १९५५ मा नेपालले संयुक्त राष्ट्र संघको सदस्यता प्राप्त गरेपश्चात संयुक्त राष्ट्र संघको आह्वानमा सन् १९५८ मा ५ जना लेबनानमा तैनाथ गरेसँगै सुरु भएको नेपाली सेनाको शान्ति मिशनको यात्राले ६ दशकभन्दा बढीको समयावधि पूरा गरिसकेको छ।'"
अन्तर्राष्ट्रिय फुटबलबाट बुस्केटको सन्यास,मड्रिड : स्पेनिस राष्ट्रिय फुटबल टिमका कप्तान सर्जियो बुस्केटले अन्तर्राष्ट्रिय फुटबलबाट सन्यासको घोषणा गरेका छन्। सन् २०१० मा स्पेनिस टिमबाट विश्वकप विजेता बनेका बुस्केटले दुई वर्षपछि यरोपियन च्याम्पियनसिपको उपाधि पनि जितेका थिए। बुस्केटकै नेतृत्वमा स्पेनले कतारमा जारी विश्वकप खेलेको थियो। अन्तिम १६ मा मोरक्कोसँग पराजित हुँदै स्पेनको विश्वकप यात्रा समाप्त भएको थियो। स्पेनिस क्लब बार्सिलोनाका मिडफिल्डर बुस्केटले स्पेनको जर्सीमा खेलेको अन्तिम खेल विश्वकपको क्वार्टरफाइनल बन्यो। बुस्केटले स्पेनिस टिमबाट एक सय ४३ खेल खेलेर विश्वकप र युरोपियन च्याम्पियनसिप एकएक पटक जितेका छन्।
वीरगन्जको गोदामबाट २१ लाख बढीको सामग्री बरामद,"वीरगन्ज : भारतबाट तस्करी गरेर वीरगन्जमा भण्डारण गरी राखिएका खाद्यान्न लगायतका सामग्री प्रहरीले बरामद गरेको छ। वीरगन्ज महानगरपालिका ११ रानीघाटस्थित घरमा गोदाम बनाएर तस्करहरूले भण्डारण गरी राखेका २१ लाखभन्दा बढी मूल्यको चामल, मैदा लगायतका सामान बरामद गरिएको जिल्ला प्रहरी कार्यालयले जनाएको छ। सुराकीका आधारमा जिल्ला प्रहरी कार्यालय, वडा प्रहरी कार्यालय विर्ता र सशस्त्र प्रहरी बल नेपाल १३ नम्बर गणबाट खटिएको संयुक्त टोलीले बिहीबार बेलुकी रानीघाटका चारवटा गोदममा छापा मारेर ती सामान बरामद गरेको हो। प्रहरीले रानीघाटमा श्याम बर्णवाल, सुजित गुप्ता, प्रधुमन गुप्ता र विनोद कुमार साहको अनाधिकृत रूपमा गोदाममा लुकाएर राखिएका २८१ क्वीन्टल चामल, १० क्वीन्टल मैदा, २ कार्टुन सर्जिकल मेडिकल सामग्री, ९ कार्टुन हार्पिक, २ कार्टुन ह्याण्डवास र २ कार्टुन स्प्रे गरी २१ लाख १६ हजार ४ सय रुपैयाँ मुल्यका सामान बरामद गरिको पर्साका प्रहरी उपरीक्षक रमेश बस्नेतले जानकारी दिए। बरामद सामग्रीहरू अनुसन्धान तथा आवश्यक कारवाहीका लागि शुक्रबार दिउँसो वीरगन्ज भन्सार कार्यालयमा पठाइएको बस्नेतले बताए।"
'वैदेशिक रोजगार बाध्यता कहिलेसम्म ?',"काठमाडौं : श्रम, रोजगार तथा सामाजिक सुरक्षा मन्त्रालयका सचिव एकनारायण अर्यालले वैदेशिक रोजगारको बाध्यता कहिलेसम्म भन्ने टुंगो नभएको बताएका छन्। अन्तर्राष्ट्रिय आप्रवासन दिवसका अवसरमा सुरक्षित आप्रवासनका लागि राष्ट्रिय सञ्जालले आयोजना गरेको वैदेशिक रोजगारीबाट फर्केका कामदारको पुनःएकीकरण कार्यक्रममा बोल्दै सचिव अर्यालले मन्त्री, प्रधानमन्त्री कसैसँग पनि वैदेशिक रोजगारीको बाध्यता कहिलेसम्म भन्ने प्रश्नको जवाफ नभएको बताए। स्वदेशमै कति रोजगारी सिर्जना भयो भन्न सकिने अवस्था छैन तर दैनिक २५ सय श्रकिम विदेश जान बाध्य छन् अर्यालले भने। तथ्यांक नभई केही गर्न नसकिने भएकाले वैदेशिक रोजगारीबाट फर्किने श्रमिकको तथ्यांक व्यवस्थपन गर्न लागिएको उनले बताए। सफ्टवेयर बनाएर कुल पालिकाको श्रमिक कुन देशमा के सिकेर आयो, अध्यागमनसँग सहकार्य गरी तथ्यांक राख्दै छौं उनले भने। तथ्यांक व्यवस्थित भए आन्तरिक रोजगारी पनि व्यवस्थापन गर्न सकिने उनको भनाइ छ। श्रम तथा व्यवसायजन्य सुरक्षा विभागको सहकार्यमा रोजगारदाता र श्रमिकको तथ्यांक संकलन गर्न लागिएको सचिव अर्यालले बताए। सरकारले वैदेशिक रोजगारबाट फर्केका श्रमिकलाई पुनःएकीकरण गर्न निर्देशिका बनाएको छ। सचिव अर्यालले पालिकास्तरमा प्रभावकारी ढंगले कार्यक्रम अघि बढाउन प्रस्ताव आह्वान गरिएको बताए। रेमिट्यान्सबाट मात्र देश चलाउन खोज्नु दिवास्वापना मात्रै हुने भन्दै सचिव अर्यालले स्वदेशमा रोजगारी सिर्जना गर्न ध्यान दिनुपर्ने बताए। नेपालीहरूले विदेश बनाउन सघाउ पुर्याए पनि स्वदेशमा उद्योग धन्दा धराशायी हुँदै गएकाले अब स्वदेशमा रोजगारी तथा उद्यमशीलता विकासमा जोड दिनुपर्ने बताए। श्रमिकको हितका लागि सरकारले आईपीओमा १० प्रतिशत कोटा, सामाजिक सुरक्षाको दायरा र बचतपत्र जस्ता कार्यक्रम ल्याइएको उनले बताए। सामाजिक सुरक्षा कोषको रकमबाट उद्यमी बनाउने कार्यक्रम ल्याइने सचिव अर्यालले बताए। विदेश जाने र फर्केर स्वदेशमा उद्यम गर्न चाहनेलाई सहुलियत ऋण दिने उनको भनाइ छ। ५७ प्रतिशत घरधुरीमा रेमिट्यान्स भित्रिने भएपनि दक्ष र सीपयुक्त नहुँदा लाभ कम भइरहेको सचिव अर्याल बताउँछन्। व्यावसायिक तालिम दिन सातै प्रदेशमा प्रतिष्ठान बनाउन लागिएको उनको भनाइ छ। वैदेशिक रोजगार नीतिको गृहकार्य अन्तिम चरणमा पुगेको भन्दै छिट्टै आप्रवासन नीति पनि बनाउने तयारी भएको उनले बताए। गैरआवासीय नेपाली संघका कार्यकारी अध्यक्ष रबिना थापाले श्रमिक मात्र निर्यात नगरी वस्तु उत्पादन गर्न ध्यान दिनुपर्ने बताइन्। नेपाली वस्तु विश्वका नेपाली समुदायमा बिक्री गर्न कुनै समस्या नभएको उनको भनाइ छ। स्वदेशमा रोजगारीका अवसर नखुल्दासम्म वैदेशिक रोजगार वाध्य भएको उनले बताइन्। रोजगारी खोज्न समस्या समाधान गर्नुपर्ने उनको भनाइ छ। श्रम, रोजगार तथा सामाजिक सुरक्षा मन्त्रालयका सहसचिव राजीव पोखरेलले फर्केका श्रमिकको प्रोफाइल तयार गरी विभिन्न निकायको सहकार्यमा रोजगारी र उद्यमशीलतामा जोड्ने बताए। श्रमविज्ञ सरु जोशीले महिला श्रमिकका अधिकारमा विशेष कदम चाल्नुपर्नेमा जोड दिइन्। रिटनी नेपालका केन्द्रीय सदस्य जितेन्द्र बाँनियाले स्वदेशमा रोजगारी नहुँदा वैदेशिक रोजगारीमा जानु बाध्यता भएकाले स्वदेशमै रोजगारी र लगानीको वातावरण बनाउनुपर्नेमा जोड दिए। स्वदेशमा कुन क्षेत्रमा कस्तो क्षेत्रमा रोजगारी आवश्यक छ भन्ने विषयमा मन्त्रालय तथा राष्ट्रिय योजना आयोग कसैले पनि अध्ययन गर्न नसकेको बताए। सुरक्षित आप्रवासनका लागि राष्ट्रिय सञ्जालका अध्यक्ष हरि थापाले वैदेशिक रोजगारीमा गएका श्रमिकलाई मात्र पुर्नएकीरण प्रभावकारी बनाउन उनीहरूका परिवारका सदस्यलाई उद्यमी बनाउने कार्यक्रम ल्याउनुपर्ने बताए।"
प्रदूषण जाँचपास नभएका गाडी चलाए १ लाख जरिवाना,काठमाडौं : वन तथा वातावरण विभागले प्रदूषण जाँच पास नगरी सवारीसाधन चलाए आजदेखि १ लाख रुपैयाँसम्मको जरिवाना गर्ने भएको छ। विभागले मंसिर २२ गते एक सूचना जारी गर्दै यातायात व्यवसायी तथा सम्बन्धित सबैलाई सवारी साधनको प्रदूषण जाँच पास गरी तोकिएको मापदण्डअनुसार सवारी चलाउन भनेको थियो। पछिल्लो समय काठमाडौं उपत्यकामा सञ्चालनमा रहेका गाडीमा धुँवा निष्काशनको अवस्था दयनीय पाइएकाले प्रदूषणको जाँच नगरी गाडी चलाए पुस १ गतेदेखि कारबाही थालिने र १ लाख जरिवाना गरिने विभागले जनाएको छ। विभागले वायु प्रदूषणको मुख्य कारण गाडीबाट निस्कने धुँवा र खुलारुपमा जलाउने फोहोर रहेको भन्दै प्रदूषण जाँच गरी तोकिएको मापदण्डमा सवारी चलाउन आग्रह गरेको छ। जुनसुकै समयमा वातावर विभागबाट छड्के जाँच हुनसक्ने भन्दै विभागले प्रदूषण जाँचपासको रुपमा यसअघि जारी भएको हरियो वा अन्य स्टिकरको अवधि बाँकी रहेको अवस्थामा पनि प्रदूषण जाँचपास अनुत्तिर्ण हुने सवारीलाई समेत जरिवानालगायत कारबाही गरिने बताएको छ। साथै विभागले टोल छिमेकीमा खुलारुपमा फोहोर जलाउने जोकोही व्यक्तिलाई कारबाही गरिने जनाएको छ। यसरी खुला रुपमा फोहोर जलाउनेलाई कारबाही गरिने समेत विभागले जनाएको छ।
६० वटा सवारी चालक अनुमतिपत्र निलम्बन गर्न ट्राफिकले पठायो यातायात विभाग,"काठमाडौं : काठमाडौं उपत्यका ट्राफिक प्रहरी कार्यालयले मंसिरभित्र ६० वटा सवारी चालक अनुमति पत्रलाई निलम्बनको लागि यातायात व्यवस्था विभाग पठाएको छ । सवारी तथा यातायात व्यवस्था ऐन २०४९ र नियमावली २०५४ बमोजिम चालकले पालना गर्नुपर्ने सर्त तथा नियमहरू पाँच ९५० पटकभन्दा बढी उल्लंघन गरेको पाइएकोले निलम्बनका लागि यातायात विभाग पठाएको हो। ऐनको परिच्छेद ४ को दफा ६० बमोजिम सवारी चालक अनुमति पत्र निलम्बनका लागि यातायात व्यवस्था विभाग पठाइएको काठमाडौं उपत्यका ट्राफिक प्रहरी कार्यालय रामशाहपथका प्रवक्ता एवम् प्रहरी वरिष्ठ उपरीक्षक राजेन्द्र प्रसाद भट्टले जानकारी दिए। निलम्बनका लागि पठाइएका सबैभन्दा धेरै कारबाहीमा १ जना ४४ पटक, ३५ पटक कारबाही १ जना, २४ पटक परेका ३ जना , १४ पटक परेका १ जना , १२ पटक परेका ७ जना ,७ पटक परेका २ जना र ६ पटक कारबाहीमा परेका ४५ जना गरी जम्मा ६० जनाका सवारी चालक अनुमति पत्र निलम्बनका लागि यातायात व्यवस्था विभाग पठाएको हो । उनीहरुले सवारी तथा यातायात व्यवस्था ऐनको दफा १६४ को उपदफा १ बमोजिम कसुर गरेको पाइएको ट्राफिक प्रहरीले जनाएको छ। ट्राफिका नियम उल्लघंन गरिरहने चालकबाट नै सवारी दुर्घटना भएको तथ्याङकले समेत देखाएको छ । सवारी दुर्घटनामा परेका अधिकांश सवारी चालक यसअघि पनि पटकपटक कारबाहीमा परेको समेत काठमाडौं उपत्यका ट्राफिक प्रहरी कार्यालय रामशाहपथका प्रवक्ता एवम् प्रहरी वरीष्ठ उपरीक्षक भट्टले बताए।"
मुस्लिम र थारुलाई मधेशीको सूचीबाट हटाइयो,"काठमाडौं : मधेशी आयोगले मुस्लिम र थारुलाई मधेशीको सूचीबाट हटाएको छ । मधेशी आयोगले मधेशी समुदायको थर सूचीकरण २०७८ को उपसमूह १ मा रहेको थारु र २ मा रहेको मुस्लिमलाई हटाएको हो। थारु र मुस्लिम आयोगसँगै थारु साहित्य समाज, थारु कल्याणकारिणी सभालगायात दर्जनौं संघसंस्था मधेशी आयोगमा थारु र मुस्लिमलाई मधेशीको सूचीबाट हटाउन निवेदन दिएपछि हटाएको मधेशी आयोगका अध्यक्ष डा विजयकुमार दत्तले जानकारी दिएका छन्। आयोगका अध्यक्ष डादत्तले सरोकारवाला संवैधानिक आयोगहरुले नै 'हामी मधेसी होइनौं' भनेपछि मधेशी आयोगले सो निर्णय गरेको बताए। मधेशी आयोगको उपसचिव सबिता डंगोलले बिहीबार एक विज्ञप्ति जारी गर्दै मधेशी आयोगले थारु र मुस्लिम आयोगका अध्यक्षसहितका पदाधिकारीहरुले सार्वजानिक रुपमा थारु र मुस्लिम समुदायको अलगै पहिचान र सभ्यता रहेको बताएपछि मधेशीको सूचीबाट हटाएको जानकारी गराएकी छन्। उनका अनुसार आयोगको यही मंसिर २० गतेको बैठकले सूचिकृत समूहबाट मुस्लिम र थारुलाई हटाउने निर्णय गरेको हो।"
सपथ कसले खुवाउने ? चित्रबहादुर केसी कि महिन्द्रराय यादव,"काठमाडौंः प्रतिनिधिसभा सदस्यलाई सपथ कसले खुवाउने भन्ने प्रश्न उठेको छ । सभामुखको निर्वाचन नभएसम्म ज्येष्ठ सदस्यलाई राष्ट्रपतिले सपथ खुवाउने र ती व्यक्तिले नै बैठकको अध्यक्षता गर्ने प्रावधान छ । यद्यपी अहिलेसम्म कसले सपथ खुवाउने भन्ने निर्क्योल भइसकेको छैन । राजनीतिक दलले निर्वाचन आयोगमा बुझाएको विवरणअनुसार तीनजना सांसदको उमेर ८० वर्ष र एक सांसदको उमेर ८५ वर्ष पुगेको छ । लोकतान्त्रिक समाजवादी पार्टीका अध्यक्ष महन्थ ठाकुर, राष्ट्रिय जनमोर्चाका अध्यक्ष चीत्रबहादुर केसी र राप्रपाका नेता पशुपति शमशेर जबराको उमेर ८० वर्ष पुगेको निर्वाचन आयोगको अद्यावधिक विवरणमा उल्लेख छ । निर्वाचन आयोगलाई उपलब्ध गराएको विवरण अनुसार प्रतिनिधिसभाका ज्येष्ठ सदस्य महिन्द्रराय यादव हुन् । आयोगको विवरण अनुसार यादवको उमेर ८५ वर्ष पुगेको छ । ठाकुरको जन्ममिति विसं १९९९ बैशाख २४, केसीको १९९७ माघ २० र जबराको १९९८ वैशाख २५ गते रहेको छ । उमेरका हिसाबले यी तीनजनामध्ये केसी जेष्ठ सदस्य हुन् । निर्वाचन आयोगलाई उपलब्ध गराएको विवरण अनुसार प्रतिनिधिसभाका ज्येष्ठ सदस्य महिन्द्रराय यादव हुन् । आयोगको विवरण अनुसार यादवको उमेर ८५ वर्ष पुगेको छ । तर, निर्वाचन आयोगले पठाएको विवरण र यादवको नागरिकताको उमेर बाँझिएको छ । त्यसैले नवनिर्वाचित सांसदलाई सपथ खुवाउनेबारे अन्योल देखिएको हो । नागरिकताको आधारमा सपथ खुवाउने हो भने चीत्रबहादुर केसी जेष्ठ सदस्य हुन् । यादव सपथ खुवाउन अनइच्छुक देखिन्छन् । मंसिर ४ मा सम्पन्न प्रतिनिधिसभा तथा प्रदेशसभा निर्वाचनमा ठाकुर महोत्तरी ३ बाट प्रतिनिधिसभा सदस्यमा विजय भएका थिए। यस्तै, सर्लाही २ बाट महिन्द्रराय सांसदमा निर्वाचित भएका हुन् भने चित्रबहादुर बागलुङ१ बाट प्रतिनिधिसभामा निर्वाचित हुन्। पशुपतिशमशेर समानुपातिक सांसद हुन्। संसद सचिवालयका उपसचिव दशरथ धमलाले जेष्ठ सदस्यको पहिचानबाट मात्रै सपथ कसले खुवाउने भन्नेबारे टुंगो लाग्ने बताए । धमलाले अन्नपूर्णसँग भने,' जेष्ठ सदस्य पहिचान गर्दैछौं । जेष्ठ सदस्यले राष्ट्रपतिसमक्ष सपथ खाएपछि उहाँले सांसदलाई सपथ खुवाउनुहुन्छ । यसअघि २०७४ सालको प्रतिनिधिसभामा यादव उपस्थित नभएपछि सांसदलाई ठाकुरले ज्येष्ठ सदस्यको हैसियतमा पद तथा गोपनीयताको सपथ गराएका थिए । नेता यादवले सपथमा आफू उपस्थित हुन नसक्ने भनी संघीय सचिवालयलाई जानकारी दिएपछि यादवपछिका ज्येष्ठ सदस्य ७५ वर्षका ठाकुरले सपथ खुवाएका थिए । संसदको कार्यसूची तयारीका लागि सदनमा प्रतिनिधित्व गर्ने पाँच दलका नेतासँग परामर्शमा नेता रायको स्थानमा ज्येष्ठ सदस्यको रुपमा नेता ठाकुरलाई राष्ट्रपतिबाट सपथ गराउने सहमति भएको थियो । संसद सचिवालयका उपसचिव दशरथ धमलाले जेष्ठ सदस्यको पहिचानबाट मात्रै सपथ कसले खुवाउने भन्नेबारे टुंगो लाग्ने बताए । धमलाले अन्नपूर्णसँग भने,' जेष्ठ सदस्य पहिचान गर्दैछौं । जेष्ठ सदस्यले राष्ट्रपतिसमक्ष सपथ खाएपछि उहाँले सांसदलाई सपथ खुवाउनुहुन्छ ।"
"वर्षमान पुनको स्वास्थ्यमा सुधार, अर्को साता नेपाल फर्किने","सेन्जेन : चीनमा उपचाररत नेकपा माओवादी केन्द्रका उपमहासचिव वर्षमान पुन 'अनन्त'को स्वास्थ्यमा सन्तोषजनक सुधार देखिएको छ। स्वास्थ्यमा सुधार भएपछि उनी अर्को साता नेपाल आउने भएका छन्। वंशाणुगत जण्डिशबाट पीडित पुन चुनावी धपेडीका कारण रोग बल्झिएपछि गत १६ मंसिरमा नेपाली चिकित्सकहरूको परामर्शमा फलोअप उपचारका लागि चीन गएका थिए। पुन सेनजेनस्थित थर्ड पिपुल्स् अस्पतालकोमा उपचार गराइरहेका छन्। पुनमा भएको रोगलाई चिकित्सकीय भाषामा सिग्गलर नाजार टाइप टू सिन्ड्रोम भनिन्छ। पुन पत्नीसमेत रहेकी पूर्वसभामुख एवं माओवादी स्थायी समिति सदस्य ओनसरी घर्तीले स्वास्थ्यमा राम्रो सुधार भएको जानकारी दिइन्। घर्तीका अनुसार पुनको शरीरमा हालः बिलरुबिन (जण्डिशको मात्रा) २० बिन्दुमा झरेको छ। उपचारमा जाँदा बिलरुबिनको मात्रा २७ थियो। उनका अनुसार आगामी मंगलबार नेता पुन नेपाल फर्कने सम्भावना छ। डाक्टरहरुले अब तपाईँ जान सक्नुहुन्छ भन्नुभएको छ। मंगलबारसम्म हामी नेपाल आउने सम्भावना छ, घर्तीले भनिन्।"
कोदोखेती प्रवर्द्धनका लागि इन्टरनेशनल इयर अफ मिलेट्स२०२३,"काठमाडौं : भारतीय राजदूतावासले बिहीबार कृषि तथा प्रशोधित खाद्य उत्पादन निर्यात विकास प्राधिकरणको सहकार्यमा इन्टरनेशनल इयर अफ मिलेट्स२०२३ को सुरुवाती कार्यक्रम आयोजना गरेको छ। कार्यक्रममा भारतीय कृषि अनुसन्धान परिषद् र नेपाल सरकार कृषि तथा पशुपन्छी विकास मन्त्रालयका सचिव डा गोविन्दप्रसाद शर्माले सहभागिता जनाएका थिए। भेलामा दूतावासका नियोग प्रमुख प्रसन्न श्रीवास्तवले विश्वमा खाद्य सुरक्षा सुनिश्चित गर्न कोदोको विशेष महत्व रहेको चर्चा गरे। प्राधिकरणका निर्देशक डा तरुण बजाजले अन्तर्राष्ट्रिय कोदो वर्ष २०२३ का लागि प्राधिकरणले गरेको निर्यात प्रवद्र्धन र क्षमता अभिवृद्धि प्रयासका बारेमा विस्तृत जानकारी दिएका थिए। भारत सरकारको प्रस्ताव संयुक्त राष्ट्र संघबाट पारित भएपछि सन् २०२३ लाई अन्तर्राष्ट्रिय कोदो वर्षका रूपमा मनाइने भएको हो। भारत सरकारले सन् २०२१ मा गरेको उक्त प्रस्तावमा विभिन्न ७२ देशले समर्थन गरेका थिए। भारत विश्वमै सबैभन्दा धेरै कोदो उत्पादन गर्ने देश हो। भारतमा विभिन्न नौ प्रजातिका कोदो उत्पादन गर्दै आएको छ। भारतमा वार्षिक करिब १७ मिलियन टन कोदो उत्पादन हुन्छ। जुन विश्वको कुल उत्पादनको २० प्रतिशत हो। कोदो स्वास्थ्यका दृष्टिकोणले पनि राम्रो मानिन्छ। कोदोमा विभिन्न पौष्टिक तत्व पाइन्छन्। कोदो पर्याप्त पानी नपाइने सुख्खा जमिनमा, कम वर्षा हुने स्थानमा पनि सहजै फल्छ र मौसम परिवर्तनले पनि खासै प्रभाव नपार्ने बालीमा पर्छ। मुलुकको आत्मनिर्भरता बढाउन तथा आयातित अनाजअन्नमा निर्भरता कम गर्न कोदोको भूमिका प्रभावकारी हुने खाद्य तथा कृषि संगठनको ठम्याइ छ। कृषिमा भारतनेपालबीचको सहकार्यलाई निरन्तरता दिँदै भारतीय राजदूतावासले सन् २०२३ को वर्षभरि नै विभिन्न गतिविधि तथा कार्यक्रममार्फत् कोदोको प्रवर्द्धन गर्ने जनाएको छ। भारतनेपाल कृषि सहकार्य सन् २०१८ मा सुरुवात गरिएको थियो। विशेष गरी कृषि अनुसन्धान, विकास र शिक्षा सम्बन्धी सहयोगात्मक परियोजनामा केन्द्रित कृषिमा भारतनेपाल नयाँ साझेदारीमा आधारित छ। भारत र नेपाल कोदोलगायतका विभिन्न कृषि उत्पादनका लागि एकअर्काका महत्वपूर्ण व्यापारिक साझेदार हुन्। रासस"
"कालिगण्डकीमा पुल निर्माणको काम सुस्त, म्याद सकिदा १० प्रतिशत मात्रै भौतिक प्रगति","जोमसोम : मुस्ताङको थासाङ२ कोवाङसौरु जोड्ने कालिगण्डकी नदीमा निर्माणधिन सस्पेन्सन पुलको काममा ढिलासुस्ती देखिएको छ । ठेक्का सम्झौता अवधि सकिदा अहिले जम्मा १० प्रतिशत मात्र भौतिक प्रगति देखिएको हो । २०७७ साल वैशाखमा ३० महिनामा सम्पन्न गर्ने गरी पुलको ठेक्का सम्झौता गरिएको भएपनि लामो समयदेखि निर्माण कम्पनीका ठेकेदारको वेवास्ताका कारण पुलको भौतिक प्रगति हुन नसकेको हो । सस्पेन्सन ब्रिज कार्यालयले कोवाङसौरु जोड्ने पुलको त्यसबेला ठेक्का लगाएको थियो । विश्वव्यापी माहामारीको रुपमा फैलिएको कोरोना भाइरस संक्रमण जोखिमको अवस्थामा कोवाङसौरु जोड्ने पुलको ठेक्का सम्झौता भएको थियो । पुलको ईलाइट रुविना जेभी कन्ट्रक्सनले ५ करोड लागतमा ठेक्का सम्झौता गरेको थियो । कोवाङ सौरु जोड्ने सस्पेन्सन पुलको कालिगण्डकी नदीको बीचमा दुईवटा करिब ६ मिटर गहिरो फाउन्डेसन निर्माण हुनेछ । पुलको वारिपारी दाँया फाउन्डेसन स्टक्चर निर्माण हुनेछन् । दुईवटा जोइन कम्पनीले पुलको ठेक्का सम्झौता गरेपनि रुविना जेभीका प्रतिनिधि जयदेव थापाले पुल बनाउने जिम्मा लिएका थिए । तर, थापाले पुल विभिन्न बहाना बनाएर पुलको काम अघि बढाउन सकेनन् । कोवाङसौरु पुलको सम्झौता अवधि केही महिनाअघि सकिएकोमा अहिले सार्वजनिक खरिद नियमावली ऐनको बाह्रौ संशोधन अनुसार २०८० सम्म म्याद थपिएको छ । थपिएको म्यादमा समेत रुविनाका प्रतिनिधि थापाले काम गर्न अग्रसरता नदेखाउँदा कोवाङसौरु पुल निर्माणको काम अन्योल बनेको हो । हालै सस्पेन्स ब्रिज डिभिजनले पुल बनाउन निर्माण कन्ट्रक्सनलाई ७ दिने अल्टिमेटम दिएसँगै ईलाइटका प्रतिनिधि निकेश श्रेष्ठ पुलको काम अघि बढाउन बिहीबारदेखि निर्माण स्थलमा फर्किएका छन् । उनले जोइन पार्टनर कम्पनीले अलपत्र छोडेपनि अब ईलाइट कम्पनीबाट आफूले पुलको काम सम्पन्न गर्ने जानकारी दिए ।पुलको काममा धेरै ढिलो भयो,अब तीब्रताका साथ काम गर्ने गरी आएको छु,' ईलाइटका श्रेष्ठले भने,मौसमले साथ दिएमा ६ महिनाभित्र पुलको काम सम्पन्न गर्नेछु । उनले कोवाङसौरु जोड्ने सस्पेन्स पुलको काम गर्न २५३० जना जनशक्ति कार्यस्थलमा खटाइसकेको जानकारी दिए । पुलका लागि चाहिने आवश्यक उपकरण मुस्ताङमै रहेको र केही ढुवानी गरी निर्माण स्थलमा पुर्याइएको उनले उल्लेख गरे । उनले कोवाङसौरु पुलको कामलाई रफ्तारमा अघि बढाउने प्रतिबद्धता जनाए । यसअघि कोवाङसौरु जोड्ने पुल निर्माणको काम लामो समयदेखि अलपत्र रहँदा स्थानीयबासीमा जनआक्रोस बढेको थियो । थासाङ गापा२ का वडाध्यक्ष र्गातम शेरचनले विकास निर्माणको कामलाई अन्योलमा राख्न नहुने तर्क गरे । उनले पुल निर्माणको काम धेरै ढिलो भइसकेको र फेरी पुन निर्माण कन्ट्रक्सनले जनतालाई छारो हाल्ने काम गर्न नहुँने जनाए । सस्पेन्स ब्रिज डिभिजनले पुलको काम नगर्ने निर्माण कम्पनीलाई कारवाही गर्ने र ठेक्का सम्झौता तोड्ने चेतावनी दिएपनि निर्माण कम्पनीको अटेरीले पुलको काममा भौतिक प्रगती हुन नसकेको सौरुका स्थानीय सोजन हिराचनले जानकारी दिए । मुस्ताङको कालिगण्डकी नदीमा निर्माणधिन थासाङको कोवाङसौरु जोड्ने पुल नबन्दा स्थानीयबासीले सास्ती व्यवहोर्न बाध्य छन् । सो स्थानमा पुल नहुँदा सौरु र सिर्खुम गाउँका १२० घरधुरीले बर्खायामको मौसममा बेनीजोमसोम मुख्य राजमार्ग र वडा कार्यालयसम्म पुग्न समस्या छ । यस्तै, सौरु र सिर्खुम गाउँमा उत्पादित कृषि उपज सामाग्री मुख्य सडकसम्म ल्याउन गाह्रो पर्ने गरेको छ । हिउँदयाममा कालिगण्डकी नदीको वाहव सानो हुँदा १५ मिनेटमा मुख्य सडक आवतजावत गर्न सकिनेमा बर्खायाम पुल नहुँदा मुख्य सडक र वडा कार्यालय पुग्न दुई घण्टा पैदल हिड्नु पर्ने बाध्यता छ । सो स्थानमा पुल बनेमा सौरुसिर्खुमबासीले बाह्रै महिना मुख्य सडक र पालिकासम्म सेवा लिन १५ मिनेटमा पुग्न सक्नेछन् ।"
जीप दुर्घटनामा एक जनाको मृत्यु,कास्की : पोखरा महानगरपालिका२५ हेम्जा हनुमान चोकमा गएराति जीप दुर्घटना हुँदा १ जनाको मृत्यु भएको छ। एक जना घाइते भएका छन्। जीपमा सवार म्याग्दी मंगला गाउँपालिका१ मजुलाका ४७ वर्षीय गजेन्द्र पुन र तनँहु घर भई हाल पोखरा १० शिवचोक बस्ने ३७ वर्षीया वसन्ती मगर घाइते भएका थिए। घाइते दुवैको पश्चिम क्षेत्रीय अस्पतालमा उपचार भइरहेकोमा उपचारकै क्रममा बसन्तीको राति सवा २ बजे मृत्यु भएको हो। गएराति सवा १ बजे ग २ च २६८४ नम्बरको जीप आफैं अनियन्त्रित भई सडक छेउको विद्युतको पोलमा ठक्कर खाएको हो। चालक फरार रहेकाले खोजिकार्य भइरहेको वडा प्रहरी कार्यालय बगरले जानकारी दिएको छ।
सट्टेबाजी गराउने एक जना पक्राउ,"काठमाडौं : फिफा विश्वकप २०२२ लगायतका अन्तर्राष्ट्रिय खेलहरूमा बेटिङ एप्लिकेसन वान एक्स बेटमार्फत सट्टेबाजी गराउने एक जना पक्राउ परेका छन्। पक्राउ पर्नेमा लमजुङको सुन्दरबजार १ घर भई हाल काठमाडौं२ टोखा चण्डेश्वरी बस्ने २६ वर्षीय सुजन गौली रहेका छन्। उनलाई नियन्त्रणमा लिई मुलुकी अपराध संहिताको दफा १२५ को उपदफा ४ बमोजिम सट्टाबाजी गर्न गराउन नहुने कसुरअन्तर्गत थप अनुसन्धान एवम् कारबाहीका लागि जिल्ला प्रहरी परिसर काठमाडौं पठाएको छ। इसेवा, आइएमइ पे र खल्ती तथा विभिन्न बैंकिङ प्रणाली मार्फत उनले हालसम्म २ करोड ३६ लाख ३३ हजार १३८ रुपैयाँ कारोबार गरेको देखिएको छ। रकम संकलन र भुक्तानी गरेको आधारमा २५ प्रतिशत कमिसन रकम निर्धारण हुने भएकाले बढी रकम संकलन र भुक्तानीको लोभमा विभिन्न व्यक्तिको नाममा वान एक्स बेटको खाता खोली कारोबार गर्ने गरेको प्रहरीले जनाएको छ। प्रारम्भिक अनुसन्धानका क्रममा अन्य विभिन्न २६ वटा डिजिटल वालेट तथा बैंकिङ प्रणाली मार्फत ७ करोड ७२ लाख ८९ हजार ४६ रुपैयाँ बराबरको कारोबार देखिएको र सो सम्बन्धमा थप अनुसन्धान भइरहेको जिल्ला प्रहरी परिसर काठमाडौंले जनाएको छ।"
पत्रकारका अकाउन्ट खारेज गर्दै ट्वीटर,"टेक्सास : ट्वीटरले धमाधम पत्रकारका अकाउन्ट खारेज गर्न थालेको छ। वाल स्ट्रिट जर्नल(डब्लूएसजे)काअनुसार एलोन मस्कले किनेपछि चर्चित मिडिया आउटलेटका पत्रकारको ट्वीटर अकाउन्ट निस्क्रिय भइरहेका छन्। किन रद्द गरिएको भन्ने ट्वीटरले खुलाएको छैन। सीएनएन, दी वासिङ्टन पोस्ट, न्यूयोर्क टाइम्स र मासबलमा आवद्ध पत्रकारहरूको अकाउन्ट रद्द भएको डब्लूएसजेले बताएको छ। ट्वीटरको विश्वास र सुरक्षा विभाग प्रमुखले ईमेलमार्फत प्रतिक्रिया दिन अस्वीकार गरेका छन्। बिहीबार मात्रै ट्वीटरले प्रतिस्पर्धी सामाजिक सञ्जाल मास्टोडनको अकाउन्ट निस्क्रिय पारेको थियो। यद्यपि, किन रद्द भएको भन्ने ट्वीटरले खुलाएको छैन। यो विषयमा मास्टोडनका अधिकारीले पनि प्रतिक्रिया दिन अस्वीकार गरे। मस्कले गत अप्रिलमा करिब ४४ बिलियन अमेरिकी डलरमा ट्वीटर किनेका थिए।"
चितवन राष्ट्रिय निकुञ्जमा ५ महिनामा ५४ वन्यजन्तु मरे,"चितवन : चितवन राष्ट्रिय निकुञ्जभित्र पाँच महिनामा ५४ वन्यजन्तु मरेका छन् । गत साउनयता ती वन्यजन्तु मरेका हुन् । तीमध्ये २७ प्राकृतिक कारण र २१ कुकुरको आक्रमणबाट मरेको निकुञ्जका सूचना अधिकारी गणेशप्रसाद तिवारीले जानकारी दिए। उनका अनुसार जुधेर, सडक दुर्घटनामा परेर, विद्युत् करेन्ट लागेर, दलदलमा परेर, अन्य कारणले दुई जनावर मरेका छन् । मर्नेमा सबैभन्दा धेरै चित्तल रहेका छन् । पाँच महिनाको अवधिमा ३२ चित्तल मरेको निकुञ्जको तथ्याङ्कमा उल्लेख छ । तीमध्ये प्राकृतिक कारणले १०, कुकुरको आक्रमणमा परी २०, दलदलमा परेर र सडक दुर्घटनामा परी एकएक क्षेत्रभित्र पाँच गैँडा मरेका छन् । तीन प्राकृतिक कारणले मरेका छन् भने जुधेर र करेन्ट लागेर एकएक गैँडा मरेको उनले बताए। तीनतीन घडीयाल गोही र गौरीगाई प्राकृतिक कारणले मरेका छन् । हात्ती, जरायो, बँदेल, कछुवा दुईदुई पाँच महिनाका अवधिमा मरेको निकुञ्जले जनाएको छ । चितुवा, लगुना र धनेस एकएक वटा मरेको छन् । यस आर्थिक वर्षमा चोरी सिकारीले वन्यजन्तु मार्न पाएका छैनन् । निकुञ्जको सुरक्षा योजनासँगै समुदायमा आएको सचेतनाका कारण जनावर चोरी सिकारीले मार्न नसकेको उनले बताए। रासस"
गैरराजनीतिक व्यक्तिलाई राष्ट्रपति बनाउनु हुँदैन : देव गुरुङ,"काठमाडौं : नेकपा माओवादी केन्द्रका महासचिव देवप्रसाद गुरुङले गैरराजनीतिक पृष्ठभूमिबाट राष्ट्रपति बनाउन खोज्नु अहिलेको प्रणालीविपरीत भएको बताएका छन्। शुक्रबार काठमाडौंमा आयोजित कार्यक्रममा गुरुङले राष्ट्रियताको रक्षा गर्दै मुलुकको रक्षा विचारले गर्ने र विचारकै आधारमा दलहरू चल्ने भएकाले मुलुकको नेतृत्व गैरराजनीतिक व्यक्तिलाई सुम्पिनु 'सिस्टम अनुरूपको भिजन' नभएको बताएका हुन्। राजनीतिक पृष्टभूमि, विचारधारा, सिद्धान्त लगाएको मूल्यमान्यताका आधारमा नै दलका नेताहरूले मुलुक र राज्यका अंगहरूको नेतृत्व गर्न सक्ने उनले बताए। उनले अहिलेको अवस्थामा दलीय प्रणाली र दलका नेताहरूको विकल्प नरहेको दावी गरे। गुरुङले राजनीतिक पृष्ठभूमि बाहिरबाट पात्रहरूलाई अघि सार्न खोज्नु राजनीतिक प्रणालीबाटै विचलन भएको चिन्तनको उपज भएको तर्क गरे। मुलुकमा संकट पैदा भइरहेको अवस्थामा दलका नेताहरूले नै सोच्नुपर्ने उनको भनाइ छ। महासचिव गुरुङले अहिले दलहरूबीच सहमति र समझदारीको खाँचो रहेकाले एकले अर्कालाई निषेधको बाटामा जान नहुने बताए। उजनले एमालेसँग सरकार गठनका विषयका कुनै कुरा नभएको स्पष्ट पारे।"
नेपाल र भारतबीच संयुक्त सैन्य अभ्यास सुरु,"काठमाडौं : नेपाल र भारतबीच संयुक्त सैन्य अभ्यास सुरु भएको छ। अभ्यास सूर्यकिरण नाम दिइएको उक्त सैन्य अभ्यास रुपन्देहीको सालझुण्डीमा शुक्रबार सुरु भएको हो। नेपाली र भारतीय सेनाबीच हुने सैन्य अभ्यास सूर्यकिरणको यो १६औं संस्करण हो। सैन्य अभ्यासमा नेपाली सेनाका तर्फबाट प्रमुख सेनानी विमलकुमार वाग्लेको नेतृत्वमा ३३४ जना फौज सहभागी रहेका छन्। भारतीय सेनाको तर्फबाट कर्णेल हिमांशु बाहुगुनाको नेतृत्वमा ३३४ जना फौज सहभागी छन्। सैन्य अभ्यासको सालझुण्डीस्थित नेपाली सैनिक ब्याट्ल स्कुलमा मध्य पश्चिम पृतनापति उपरथी यामप्रसाद ढकालले शुभारम्भ गरेका हुन्। गतवर्ष सैन्य अभ्यासको १५ औं संस्करण भारतको पिथौरागढमा भएको थियो। नेपाल र भारतका फौजबीच २०६७ देखि संयु्क्त सैन्य अभ्यास हुँदै आएको छ। अभ्यास सूर्यकिरण प्रतिआतंकवाद, युद्धकला, मानवीय सहायता, प्रकृति प्रकोप, पर्यावरण संरक्षणमा केन्द्रित हुनेछ। १४औं संस्करण कोरोना भाइरस संक्रमणको जोखिमका कारण भएको थिएन। शुक्रबारबाट सुरु भएको सैन्य अभ्यास पुस १४ गतेसम्म चल्ने छ। नेपाली सेनाले अमेरिकी र चिनियाँ जनमुक्ति सेनासँग समेत सैन्य अभ्यास गर्दै आएको छ। कोरोना संक्रमणपछि नेपाली सेनाले भारत र अमेरिकासँग नियमितरूपमा सैन्य अभ्यास गरिरहेको छ। नेपाली र चिनियाँ जनमुक्ति सेनाबीचको सैन्य अभ्यास भने अहिले रोकिएको छ।"
वृद्धा महिलालाई ललाई फकाई सुनका गहना चोरी गर्ने पक्राउ,"कास्की : वृद्धा महिलालाई ललाई फकाई २७ लाख २ हजार ५८ रूपैयाँ मूल्य बराबरको सुनका गहना चोरी गरेको अभियोगमा एकजना पक्राउ परेका छन्। पर्वत मोदी गाउँपालिका६ घर भई कास्की पोखरा महानगरपालिका४ गणेश टोल बस्ने ३४ वर्षीया टीका श्रेष्ठलाई बुधबार प्रहरीले पक्राउ गरेको हो । पोखरा बजारका विभिन्न स्थानका घरमा परिवारका सदस्यहरू नभएको मौका पारी वृद्धा महिलालाई ललाई फकाई गरी भुलाई घाँटी तथा कानमा लगाएका र घर कोठामा राखेका विभिन्न गहना र नगद रुपैयाँहरू चोरी गरेको आरोपमा श्रेष्ठलाई पक्राउ गरेको प्रहरीले जनाएको छ। जिल्ला प्रहरी कार्यालय कास्की र वडा प्रहरी कार्यालय राम बजारबाट खटिएको प्रहरीले चोरी कार्यमा संलग्न श्रेष्ठलाई चोरी भएका सामानमध्ये तिलहरी १ थान, औंठी १ थान, फूली १ थान, सिक्री, वाला, औँठी, मोबाइलको साथै चोरी गर्दा लगाएको कपडासहित पक्राउ गरेको हो । उनीमाथि जिल्ला अदालत कास्कीबाट चोरी तथा डाँका सम्बन्धी मुद्दामा ५ दिन म्याद थप गरी प्रहरीले आवश्यक अनुसन्धान प्रकृया अगाडि बढाएको छ ।"
संसद सचिवालयले आयोगसँग माग्यो सांसदहरूको विवरण,"काठमाडौंः संघीय संसद सचिवालयले निर्वाचन आयोगलाई सांसदहरूको जन्ममिति सहितको विस्तृत विवरण माग गर्दै पत्राचार गरेको छ। सचिवालयले आयोगलाई सांसदहरूको विवरण मागेको संसद सचिवालयका उपसचिव दशरथ धमलाले अन्नपूर्णलाई जानकारी दिए। धमलाका अनुसार आयोगले सांसदहरूको नामावली उपलब्ध गराए पनि पूर्ण विवरण नपठाएपछि पत्राचार गरिएको हो। धमलाले भने, 'निर्वाचन आयोगसँग सांसदहरूको विवरण माग गरेका छौं। सचिवालयले विवरण उपलब्ध गराएपछि प्रक्रिया अघि बढ्छ। संसदमा प्रत्यक्ष र समानुपातिक गरी २७५ सांसद चुनिएका छन्। संसदमा सात राजनीतिक दलले राष्ट्रिय मान्यता पाएका छन् भने १३ राजनीतिक दलको प्रतिनिधित्व हुनेछ। नेपाली कांग्रेस, नेकपा एमाले, नेकपा माओवादी केन्द्र,राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी, नेपाल जनमत पार्टी राष्ट्रिय पार्टी बनेका छन्। यसमध्ये राष्ट्रिय स्वतन्त्र पार्टी र नेपाल जनमत पार्टी नयाँ राजनीतिक दलका रूपमा उदाएका छन्।"
देशभर चिसो बढ्यो,"काठमाडौं : देशभर चिसो बढेको छ। चिसो बढेसँगै जल तथा मौसम विज्ञान विभागले चिसोबाट बच्न आवश्यक सुरक्षा एवं सर्तकता अपनाउन सबैमा आग्रह गरेको छ। विभागले देशका केही भूभागमा बिहानीपख हुस्सुकुहिरो लाग्ने तथा देशका अधिकांश भूभागमा तापक्रम क्रमिक रूपमा घट्दै जाने सम्भावना रहेको हुनाले चिसोबाट बच्न आवश्यक सावधानी अपनाउनु सबैमा अनुरोध गरेको हो। अबको केही दिन बिहानको समयमा देशका धेरै स्थानमा हुस्सु, कुहिरो लाग्ने तथा मध्यान्ह सम्ममा क्रमिक रुपमा सुधार हुँदै जाने सम्भावना छ। वर्षा गराउने उल्लेखनीय मौसमी प्रणाली देशभर नै नरहेको विभागले जनाएको छ।"
सिनामंगलमा बसको ठक्करबाट पैदलयात्रुको मृत्यु,काठमाडौं : काठमाडौंको सिनामंगलमा बसको ठक्करबाट पैदलयात्रुको मृत्यु भएको छ । काठमाडौं महानगरपालिका९ सिनामंगल कार्गो गेट अगाडि बा ५ ख ५६२२ नं को बसको ठक्करबाट काभ्रे घर भएका हाल सिनामंगल बस्ने ४२ वर्षीय रामकृष्ण रञ्जितकारको मृत्यु भएको प्रहरीले जनाएको छ। बसको ठक्करबाट गम्भीर घाइते रञ्जितकारको उपचारका क्रममा काठमाडौं मेडिकल कलेज सिनामंगलमा मृत्यु भएको काठमाडौं उपत्यका ट्राफिक कार्यालयका प्रवक्ता प्रहरी वरिष्ठ उपरीक्षक राजेन्द्रप्रसाद भट्टले जानकारी दिए। दुर्घटनामा संलग्न बस चालकलाई भने प्रहरीले नियन्त्रणमा लिएर अनुसन्धान गरिरहेको प्रवक्ता भट्टले बताए।
जलगैंडाले निलेका बालक जब जिबितै बाहिर निस्किए,"कम्पाला : अफ्रिकी मुलुक युगान्डामा ताल किनारामा खेल्दै गरेका बालकलाई जलगैंडाले निलेको समाचार बाहिरिएको छ। ताल किनारामा खेल्दै गरे दुई वर्षीय बालक जलगैंडाले निलेको र फेरि मुखबाट बाहिर फ्याकिदिएको हो। द टेलिग्राफको रिपोर्टअनुसार आइतबार दुई वर्षीय बालक पल इगा युगान्डाको एडवर्ड तालको किनारामा खेलिरहेका थिए। अचानक तालबाट बाहिर निस्केको जलगैंडाले मुखले बेस्सरी बालकलाई च्यापेको थियो। घटना हुँदा स्थानीय नागरिक क्रिस्पास बागोन्जा त्यहाँ थिए। घटना देखेर उनी निकै आत्तिएका थिए। तर, पनि उनी बालकलाई सहयोग गर्न तम्सिए। उनले जलगैंडालाई ढुंगाले हाने। ढुंगाको चोटले जलगैंडा त्रसित भयो। त्यसपछि जलगैडाले बालकलाई मुखबाट बाहिर फ्याकिदियो। ती बालक सामान्य घाइते भएका थिए। उपचारका लागि क्लिनिकमा लगिएको थियो। त्यहाँबाट थप उपचारका लागि उनलाई नजिकैको अस्पतालमा रिफर गरिएको थियो। त्यहाँ रेबिजको खोप लगाएर घर पठाइएको छ। युगान्डा प्रहरीले एक विज्ञप्तिमा भनेको छएडवर्ड तालको किनारमा हिप्पोले बच्चा निलेको यो पहिलो घटना हो । क्रिस्पास बागोन्जाको बहादुरीका कारण बालकको ज्यान जोगिएको हो।'"
इन्जिनियरिङका विद्यार्थीले यो वर्षदेखि लाइसेन्सका लागि परीक्षा दिनुपर्ने,"भक्तपुर : स्नातक उत्तीर्ण इन्जिनियरिङका विद्यार्थीले यो वर्षदेखि थप परीक्षा पनि दिनुपर्ने भएको छ। कलेजको परीक्षा पास गरेपछि काम गर्न लाइसेन्सका लागि उनीहरूले नेपाल इन्जिनियरिङ काउन्सिलको परीक्षा उत्तीर्ण गर्नुपर्ने भएको हो। यसअघि उनीहरूले काउन्सिलबाट लाइसेन्स लिएर काम गर्न पाउँथे। नेपाल इन्जिनियरिङ काउन्सिलका सदस्य डा अजयकुमार झाले अबको तीन महिनाभित्र परीक्षा लिने तयारी भइरहेको बताए। नेपाल इन्जिनियरिङ कलेज दुवाकोट चाँगुनारायण भक्तपुरको डिपार्टमेन्ट अफ आर्किटेक्चर, सिभिल इन्जिनियरिङ एण्ड साइन्स एण्ड हुम्युनिटिले शुक्रबार गरेको बिदाई कार्यक्रममा डा झाले एक सय अंकको परीक्षामा उत्तीर्ण प्रतिशत ५० रहने जानकारी गराए। उनले यसका लागि बढीमा दुई महिनाभित्र फर्म खुल्ने जानकारी पनि गराए। कार्यक्रममा तीन वटा समूहका सिभिल इन्जिनियरिङका एक सय ४० जना र आर्किटेक्टका ४६ जना विद्यार्थीलाई बिदाई गरिएको छ। कार्यक्रममा उत्कृष्ट विद्यार्थीलाई पुरस्कार तथा प्रमाणपत्र पनि वितरण गरिएको छ।"
माओवादी केन्द्रले समानुपातिक सांसदको सपथपछि दलको नेता चयन गर्ने,"काठमाडौंः नेकपा (माओवादी केन्द्र)ले समानुपातिक निर्वाचन प्रणालीबाट निर्वाचित सांसदले प्रमाणपत्र लिएपछि मात्रै संसदीय दलको नेता चयन गर्ने भएको छ । पहिलो हुने निर्वाचित र समानुपातिक निर्वाचन प्रणालीबाट निर्वाचित सांसदको टुङ्गो लागिसकेको भएपनि समानुपातिक सांसद निर्वाचित भएको प्रमाणपत्र लिएपछि मात्र दलको नेता चयन गर्ने माओवादीको तयारी छ । माओवादी पार्टी कार्यालयका मुख्यसचिव श्रीराम ढकालले अन्य दलमा जस्तो संसदीय दलको नेता चयनमा विवाद नभएको र समानुपातिकतर्फबाट निर्वाचित सांसदले आधिकारिक प्रमाणपत्र पनि नलिएको अवस्थामा दलको नेता चयनमा हतारो नगरिएको बताए । निर्वाचन आयोगले यही पुस ३ गते प्रतिनिधिसभामा समानुपातिकतर्फका सांसदलाई निर्वाचित भएको प्रमाणपत्र दिने तयारी गरेको छ । संसदीय दलको नेतामा अध्यक्ष पुष्पकमल दाहाल प्रचण्ड नै चयन हुनेमा माओवादीभित्र एकमत रहेको उनको भनाइ छ । पहिला निर्वाचन आयोगले आधिकारिक प्रमाणपत्र दिएपछि हामी दलको नेता चयन गर्छौ । उनले भने, 'दलको नेता चयनलाई लिएर हाम्रो पार्टीभित्र कुनै विमति छैन ।"
आँधीखोलामा छाडियो २ लाख ८० हजार माछाका भुरा,"स्याङ्जा :आँधीखोलाका माछा तथा जलचर संरक्षणका लागि भन्दै माछाका भुरा छाडिएका छन्। गल्याङ्स्थित आँधीखोला जलविद्युत उत्पादन केन्द्रको ड्याममा झण्डै २ लाख ८० हजार माछाका भुरा छाडिएका हुन्। वर्षेनि लाखौंका संख्यामा स्थानीय माछाका भुरा यहाँका कालीगण्डकी तथा आँधीखोलामा छाड्ने गरिन्छ। नेपाल विद्युत प्राधिकरण कालीगण्डकी एजलविद्युत उत्पादन केन्द्र मत्य ह्याचरीको सहयोगमा यसबर्ष पनि विभिन्न प्रजातिका माछाका भुरा छाडिएका हुन्। गल्याङ् नगरपालिका ३ स्थित बुटवल पावर कम्पनीको ड्याममा गर्दि, हाडे, ठेड जातका माछाका भुरा छाडिएको छन्। ड्याममा हाडे र ठेड एकएक लाख र गर्दि ८० हजारगरी २ लाख ८० हजार माछाका भुरा छाडिएको कम्पनी प्रमुखले जनाए। गल्याङ नगरप्रमुख गुरुप्रसाद भटराईले आँधीखोलामा माछाहरु लोप हुँदै गएको भन्दै माछा संरक्षण र माछा मारेर जिविकोपार्जन गर्ने वोटे र माझी समुदायलाई लक्षित गर्दै माछा छाड्ने गरिएको बताए। उनले भने,' माछा मारेर जीविकोपार्जन गर्दै आएका समुदायका रोजगारका लागि नगरपालिकाले जलचर संरक्षणमा सहयोग गरेको जनाए। सोही कार्यक्रममा उपप्रमुख हेमा न्यौपाने, वडा अध्यक्ष कृष्णप्रसाद भट्टराई, आँधीखोला जलविद्युत केन्द्रका प्रमुख डोलप्रसाद खरेल लगायतले जलचर संरक्षणमा स्थानीय सरकारले ध्यान दिने बताइन्। कार्यक्रममा नेपाल विद्युत प्राधिकरण कालीगण्डकी जल विद्युत केन्द्र मत्स्य हेचरीका सिभिल फोरम्यान डोलराज न्यौपानेले माछाले पर्यावरणलाई समेत सन्तुलन राख्ने भएकाले सबैले जलचरको संरक्षणमा जोड दिनुपर्नेमा जोड दिए। यसैगरी? नेपाल विद्युत प्राधिकरण कालीगण्डकी जल विद्युत केन्द्र प्रमुख अनन्त उप्रेती, जल विद्युत केन्द्रका बरिष्ठ सहायक ठाकुरप्रसाद पाण्डेले जलचरको महत्व र आवश्यकताका बारेमा जानकारी गराएका थिए।"
काठमाडौंमा यसरी मनाइयो पाँचौ राष्ट्रिय झण्डा दिवस (फोटोफिचिर),"काठमाडौं : आज पुस १ गते विभिन्न कार्यक्रम गरी पाँचौं राष्ट्रिय झन्डा दिवस मनाइँदैछ। यसैक्रममा राष्ट्रिय धरोहर संरक्षण प्रतिष्ठान नेपालले काठमाडौंको माइतिघर मण्डलामा कार्यक्रम गरी राष्ट्रिय झण्डा दिवस मनाएको छ। दिवसको अवसरमा माइतीघरदेखि वसन्तपुरसम्म र्याली निकालिएको हो। प्रतिष्ठानले ०७५ पुस १ गतेदेखि यो दिवस मनाउँदै आएको छ। प्रतिष्ठानले हरेक वर्ष राष्ट्रिय झण्डा दिवस,राष्ट्रिय पोशाक दिवस र राष्ट्रिय टोपी दिवससमेत मनाउँदै आएको छ।"
दैलेखमा तेस्रो वडा पनि बालमैत्री घोषणा,"दैलेख : दैलेखको गुराँस गाउँपालिका८ लाई बालमैत्री वडा घोषणा गरिएको छ। बिहीबार वडालाई बालश्रममुक्त, हिंसारहित, बालविवाह निषेधित तथा बालमैत्री स्थानीय शासनयुक्त वडा घोषणा गरिएको हो। स्थानीय तहमा बाल अधिकार सुनिश्चित गर्न बालमैत्री वडा घोषणा गरिएको हो। यसअघि यहि पालिकाको वडा नम्बर ६ पिलाडीलाई १६ पुस २०७५ मा बालमैत्री वडा घोषणा गरिएको थियो। घोषणासँगै यो वडा जिल्लाकै तेस्रो बालमैत्री वडा बनेको छ। सरकारले तयार पारेको बालमैत्री स्थानीय शासन कार्यान्वयन निर्देशिका, २०७८ ले तय गरेको ५१ सूचकमध्ये अधिकांश सूचक पूरा गरेसँगै वडालाई बालमैत्री स्थानीय शासनयुक्त वडा घोषणा गरिएको छ। निर्देशिकाको अनुसूची ३ मा बालमैत्री स्थानीय शासनका ५१ वटा सूचकहरू तय गरिएको छ। तोकिएको सूचकमध्ये ८० प्रतिशत बढी अंक हासिल गर्ने वडालाई बालमैत्री वडा घोषणा गर्न सकिने निर्देशिकामा उल्लेख छ। बालमैत्री स्थानीय शासन स्थानीय तहमा बाल अधिकार सुनिश्चित गर्न ल्याइएको शासकीय अवधारणा हो। बालमैत्री स्थानीय शासन कार्यान्वयन निर्देशिकाले तय गरेका सूचकमध्ये अधिकांश सूचक पूरा गरेर बालमैत्री वडा घोषणा गरिएको वडाध्यक्ष दीपेन्द्र ओलीले बताए। बालमैत्री वडा निर्माणको यात्रामा वडाले चुनौतीपूर्ण सूचक तथा मापदण्ड पूरा गर्दै बालबालिकाको अधिकारलाई स्थानीय नीति, नियम, कार्यक्रम र बजेटमा समावेश गरेको वडाध्यक्ष ओलीको भनाइ छ। बालबालिका लक्षित बजेट वृद्धि गर्दै चालू आर्थिक वर्षमा गाउँपालिकाले बालबालिका लक्षित योजना तथा कार्यक्रमका लागि १४४५ प्रतिशत बजेट विनियोजन गरेको वडाध्यक्ष ओलीले बताए। वडाको अस्थायी बासिन्दाका रुपमा रहेका लोपोन्मुख राउटे समुदायका बालबालिकाहरूलाई विद्यालयमा भर्ना गर्ने प्रयास असफल भएको उनले स्वीकारे। बालविवाहको दरलाई शून्यमा झार्न पनि चुनौती रहेको छ। वडालाई बालमैत्री घोषणाका लागि गाउँपालिका, वडा कार्यालय र सेभ द चिल्ड्रेन र सोसेक नेपालको साझेदारीमा बालमैत्री भौतिक संरचना निर्माण, बाल बचाउ, बाल संरक्षण, बाल विकास र बाल सहभागिताको क्षेत्रमा विभिन्न क्रियाकलाप सञ्चालन भएका थिए। गाउँपालिकाका अध्यक्ष टोपबहादुर बिसीले बालमैत्री वडा घोषणासँगै कार्यान्वयनको चरणलाई प्राथकिमतामा राखिने बताए। हालसम्म गाउँपालिकाका दुई वटा वडा बालमैत्री बनेका छन्, अब समग्र गाउँपालिकालाई नै बालमैत्री स्थानीय शासनयुक्त घोषणा गर्ने लक्ष्य लिएका छौँ, उनले भने। सत प्रतिशत जन्मदर्ता, खोप र विद्यालय भर्ना जस्ता कार्यक्रम सफल भएको, २०७४ मा ५२ प्रतिशत रहेको बाल विवाह पाँच प्रतिशतमा झार्न सफल भएको गाउँपालिका अध्यक्ष बिसीले बताए।"
अधुरै रह्यो सविनको जर्मनी उड्ने सपना,"काठमाडौं : त्रिचन्द्र कलेजमा विएस्सी अध्ययन गर्दै गरेका सविन फुँयाल थप अध्ययनका लागि जर्मन जाने तयारीमा थिए । पढाइमा अब्बल उनी कलेजमा साथिहरुको प्यारो थिए । सबैलाई सहयोग गर्ने, जे काम गर्न पनि अघि सर्ने र कलेजमा हुने कार्यक्रममा सधैं सक्रिय रहन्थे । बुवा श्रीहरी फुँयाल र आमा गायत्री फुँयालको कान्छा छोरा हुन् सविन । विदेश गएर परिवारमा सुख दिन चाहन्थे । घरको काम र खेतीपातीमा पनि सधाउँथे । तर अब सविनको जर्मन जाने सपना साकार हुने छैन। पाचमानेका सविन फुँयाल आइतबार साँझ बालाजु जरङखुबाट खाजा खाएर साथीहरूसँग छुटेका थिए। घर जान हिंडेका सविनलाई पिछा गर्दै आइरहेको टिपरले तारकेश्वर६ चिसापानीमा ठक्कर दियो। सामान्य घाइते उनलाई सोही क्षेत्रका २ जना टिपरका चालक र सहचालक मिलेर घिसार्दै बालुवा गिटी थुपार्ने डिपोमा पुर्याएर हत्या गरेको आफन्त दाबी छ। सविनका छिमेकी बलराम पुडासैनीका अनुसार आइतबार राति ९ बजे महालक्ष्मी एन्ड बलामी सप्लायर्सको बा ५ ख ६७७९ नम्बरको टिपरले उनलाई ठक्कर दिएको थियो। त्यसपछि टिपरका चालकलगायतले फुयाँलको घाँटीमा साबेलले आक्रमण गरी हत्या गरेको पुडासैनीले बताए। हत्या गर्ने नियतले नै बालाजुदेखि टिपरले पछ्याएको थियो, पुडासैनीले भने, ठक्कर दिएर लडेका सविन बालुवा डिपोमा मृत भेटिएका थिए। उनको शरीरभरि चोटैचोट रहेको आफन्तको भनाइ छ। घाँटीमा धारिलो हतियार प्रहार गरेको दाग लागेको तर, सविनले चढ्ने गरेको बाइकमा अलिकति पनि चोट नभएको आफन्त बताउँछन्। बाइक र सविनको मृत शरिर भेटिएको दुरी १५ मिटर रहेको पुडासैनीले बताए। ठक्कर दिएर लडेका उनलाई अस्पताल लैजानु पर्ने हो नि। तर, टिपर चालकहरू नै मिलेर क्रुर तरिकाले हत्या गरे, पुडासैनीले भने, घटनाका सम्बन्धमा प्रहरीले पनि सहज तरिकाले अनुसन्धान गरेन। प्रहरीले जाहेरी दर्ता लिनै ४ दिन लगाएको थियो। जिल्ला प्रहरी परिसर काठमाडौंका प्रवक्ता दिनेशराज मैनालीका अनुसार घटनाको सम्बन्धमा बिहीबार जाहेरी दर्ता भएको छ। आरोपीमध्ये केहीलाई प्रक्राउ गरी अनुसन्धान सुरु गरिएको छ। मृतकको पोस्टमार्टम रिपोट आएपछि घटनाबारेमा थप जानकारी हुने मैनालीले बताए। मृतकको शव टिचिङ अस्पताल महाराजगन्जमा राखिएको छ। घटनाको निष्पक्ष छानबिन गर्न, पीडितलाई न्याय र दोषीलाई कारबाही गर्न मृतकका आफन्तले प्रदर्शन गरेका थिए। बाटो अवरुद्ध गरेर प्रदर्शन गरेका आफन्तमाथी प्रहरीले बल प्रयोग गर्दा मृतकका बुवासहित केही घाइते भए। घटनाका दोषीलाई कारबाही गर्न दबाब दिँदै त्रिचन्द्र कलेजका विद्यार्थीले पनि बुधबार प्रदर्शन गरे। महालक्ष्मी एन्ड बलामी सप्लायर्सका सञ्चालक तथा टिपर चालक विमल बलामी, उनका भाइ राहुल बलामी र अर्का टिपर चालक शिव बलामीलाई प्रहरीले पक्राउ गरेको छ। मृतकका आफन्तका अनुसार टिपरको स्टेरिङ, अगाडिको हृयाण्डल र चक्कामा रगतका टाटा भेटिएका छन्। अर्का छिमेकी सुशान्त न्यौपाने भन्छन्, घटना नियतबस नै घटाएको हो। झुक्किएर ठक्कर लागेर मृत्यु भएको हुनै सक्दैन। घटनामा संग्लन अन्य पक्राउ गर्न प्रहरीले उदासिनता देखाएको छ। टिपर चालकको सनकको कारण सविनको हत्या भएको आफन्तको आरोप छ। सविन त्रिचन्द्र कलेजमा बीएससीका विद्यार्थी हुन्। उनी थप अध्ययनका लागि जर्मनी जाने तयारीमा थिए। पढाइमा अब्बल उनी कलेजमा साथीहरूका पनि प्रिय थिए। सबैलाई सहयोग गर्ने स्वभावका सविन कलेजमा हुने कार्यक्रमहरूमा पनि सधैं सक्रिय रहन्थे। तर, उनको जर्मनी गएर पढ्ने सपना अधुरो रह्यो।"
"जसले तिलोत्तमा उत्कृष्ट बनाए, अनि सांसद बने","प्रस्तुति : लक्ष्मण पोखरेल स्थानीय तहको कार्यकारी पद छाडेको ५ महिनामै प्रतिनिधिसभा सदस्य बन्नुभएको छ। स्थानीय चुनाव लड्दा र अहिलेको चुनाव लड्दाको अनुभव कस्तो रह्यो ? चुनावको विधि प्रक्रिया एउटै भए पनि पोर्टफोलियो माथिल्लो भएकाले प्रतिनिधिसभाको चुनावमा सबैको नजर पर्ने रहेछ। पालिकाभन्दा ठूलो क्षेत्र हुँदा अनि गठबन्धनका दलसँग चुनावमा भिड्नुपर्दा अलि बढी मिहेनत गर्नुपर्दाे रहेछ। यद्यपि, म टिकट पाएर मनोनयन गर्दाका समयमा नागरिकले देखाएको उत्साहबाट चुनाव जित्नेमा विश्वस्त थिएँ। जनतासँग साक्षात्कार गरी एजेन्डा सुनाउन सबै क्षेत्रमा खटिए। रुपन्देही क्षेत्र नम्बर ५ को चुनाव राष्ट्रियस्तरमै चर्चामा रह्यो। मुलुकभरका नागरिकले विशेष चासो दिएको देखियो। हिजो नगरपालिकामा टिकट पाएपछि जितेर निष्ठापूर्वक काम गरेकैले अहिले संघीय निर्वाचनमा पनि पार्टीले विश्वास गरेरै टिकट दियो। मतदाताले जिताएर पठाउनुभएको छ। यो जिम्मेवारी पूरा गर्ने नै छु। स्थानीय तहमा काम गर्दा तिलोत्तमा नगरपालिका मुलुककै उत्कृष्ट भयो, अब प्रतिनिधिसभामा तपाई पुग्नुभएको छ। नीति निर्माणदेखि विकास निर्माणसम्ममा तपाईको योजना के हुन्छन् ? ५ नम्बर क्षेत्रका नागरिकले मलाई जिताएका छन्। यो जितको आधार पनि मैले तिलोत्तमा नगरपालिकामा रहँदा गरेको काम नै हो भन्ने मैले बुझेको छु। त्यहाँ मैले चलाएका अभियान, मेरो निष्ठा, लगनशीलता, मिहेनत, योजनाबद्ध कामले मलाई रुपन्देही क्षेत्र नम्बर ५ का मतदाताले प्रतिनिधिसभाका लागि चुनेर पठाउनुभएको छ। स्थानीय तहको नेतृत्वबाट नीति निर्माण तहमा पुग्ने मौका मेरा लागि उत्कृष्ट अवसर पनि हो। भूमिकाका हिसाबले म कार्यकारी भूमिकामा नगरपालिकामा रहें। अहिले संघीय सांसदका रूपमा छु। नीति निर्माण तहमा भूमिका खेल्ने, निर्वाचन क्षेत्रको विकास निर्माणमा कोर्डिनेसन गर्ने जिम्मा आएको छ। त्यहाका सेवा प्रवाहलाई सहज बनाउने जिम्मेवारी रहन्छ। क्षेत्रभित्रका साना ठूला आयोजनाको निरन्तरता, नयाँ योजना सुरुआत गर्ने काम मैले गर्नुपर्नेछ। लुम्बिनीसँग जोडिएका महत्तवपूर्ण आयोजना, नदी नियन्त्रण, कृषि भूमिको उच्चतम सदुपयोगका साथै पर्यटन विकासमा विशेष काम गर्नुपर्ने छ। विशेषगरी लुम्बिनी पर्यटकीय क्षेत्र भएकाले यो क्षेत्र र यससँग सम्बद्ध क्षेत्रको उचित योजना बनाएर विकास गर्ने जिम्मेवारी रहन्छ। निर्वाचन क्षेत्रमा रहेका मौजुदा सेवा केन्द्रहरूलाई सक्रिय बनाउँदै नागरिकलाई सेवा प्रवाहमा फरकपन दिलाउनुपर्ने छ। नागकिरले सहज रूपमै हरेक सेवा पाउनुपर्छ। स्थानीय तहको नेतृत्वमा रहदा संघ र प्रदेश सरकारसँग गुनासा थिए। ती समाधान गर्ने स्थानमा पुग्नुभएको छ, कसरी गर्नुहुन्छ ? अधिकार र क्षेत्राधिकारका विषयमा द्विविधाहरू छन्। त्यो स्थानीय तहको नेतृत्वमा रहँदा मैले अनुभव गरेको छु। त्यसको समाधानमा मेरो जोड हुनेछ। खासगरी विकासका काममा स्थानीय तह, प्रदेश र संघीय संरचनाबीच समन्वय गरेर काम गर्नुपर्ने छ। अहिले विकासका योजनामा ओभरल्यापिङ भएको छ। एउटै आयोजनामा तीन तहबाट बजेट विनियोजन हुने तर लक्ष्य अनुरूप काम नहुने प्रवृत्ति छ। त्यसलाई व्यवस्थापन गर्र्दै जानुपर्ने जिम्मेवारी छ। कस्ता योजना स्थानीय तहले गर्ने, कुन योजना प्रदेशले गर्ने र कुन संघले गर्ने भन्ने विषयमा एउटा विधि बनाउनुपर्नेछ। संघको तर्फबाट निर्वाचन क्षेत्रको विकासमा मैले नेतृत्व लिएर काम गर्नेछु। क्षेत्र नम्बर ५ मात्रै नभई समग्र रुपन्देहीका ठूला आयोजनासहितका विकास काममा चासो लिएर काम गर्नुपर्ने जिम्मेवारी आएको छ। मैले त्यसका लागि केही कामको सरुआत गरिसकेको पनि छु। रुपन्देही क्षेत्र नम्बर ५ मा बहुजाति, बहुसंस्कृतिसँगै विपन्नता, अशिक्षा व्याप्त छ। यो क्षेत्रका नागरिकको जीवनस्तर उकास्नमा तपाईले के गर्नुहुन्छ ? तपाईंले भन्नु भएजस्तै यो क्षेत्र पहाडको खोंचदेखि तराईंसम्म फैलिएको छ। यहाँ धेरै जातजाति समुदायको बसोबास छ। यहाँको एउटै विशेषता भनेको कृषिमा निर्भर नागरिकहरू हो। यहाँका ९० प्रतिशत नागरिक कृषिमा छन्। त्यसैले कृषिमा रहेका नागरिकलाई कसरी नाफामूलक उत्पादन गर्न सक्ने बनाउन सकिन्छ भन्नेमा मेरो ध्यान रहन्छ। अहिलेको समस्या भनेको मल, सिँचाइ र बजार हो। मल राष्ट्रिय समस्या भएकाले म संसद्बाट त्यसका विषयमा आवाज उठाउँदै नीति निर्माणमा भूमिका निर्वाह गर्नेछु। सिँचाइ र कृषि बजारीकरणका लागि स्थानीयस्तरबाटै गर्न सकिने काम छन्। मलखादको समस्या समाधानका लागि अहिले पनि मन्त्रालय तथा निकायहरूमा पहल गर्न थालेको छु। अब आधुनिक कृषिमा जोड हुनेछ। कृषिमा खण्डीकरण नभई एकीकृत खेती प्रणालीमा जोड दिनेगरी काम गर्नेछु। खेत टुक्राटुक्रा बनाएर उत्पादन हुँदैन। ठूला प्लट बनाएर कृषि उब्जनी गर्नुपर्छ। जमिनहरूमा ठूलाठूला फारामहरू खोल्ने र एकाध प्राविधिक विद्यालय खोलेर कृषि जनशक्ति उत्पादन गर्न सकिन्छ। कृषिकै विकासका लागि निजी क्षेत्रलाई आकर्षित गरेर ठूला कृषि उद्योग फैलाउन सकिने सम्भावना छन्। क्षेत्र नम्बर ५ को उत्तरी क्षेत्रमा उद्योग सञ्चालन गरेर यहाँका नागरिकलाई रोजगारीमा लगाउन सकिने प्रशस्त सम्भावना छन्। आफ्नै निर्वाचन क्षेत्रमा रोजगारी दिन सकिने गरी नीति, योजना, कार्यक्रम बनेका छन्। लुम्बिनी अन्तर्राष्ट्रिय पर्यटकीय स्थल हो तर पर्यटकीय गतिविधि फस्टाउन सकेका छैनन्। तपाईंले केही योजना बनाउनुभएको छ ? लुम्बिनी क्षेत्रको प्रवद्र्धन र योजनाका विषयमा मैले दुईचार पटक छलफल सरोकारवालासँग गरिसकेको छु। लुम्बिनी के हो भन्ने त्यहींका जनतालाई बुझाउन सकिएको छैन। पहिलो काम नै त्यहींबाट सुरु गर्नुपर्छ। राष्ट्रिय योजनाहरू लुम्बिनी क्षेत्रका गाउँहरूमा लैजाने, स्तरीय सडक सञ्जाल बनाउने योजना छन्। शिक्षाको विकासका लागि विद्यालयहरूको स्तरोन्नति गर्दै दक्ष जनशक्ति उत्पादनमा काम गर्नेगरी खाका बनाएको छु। लु्म्बिनी वरिपरिका केही गाउँलाई नमुना गाउँका रूपमा रुपान्तरण गर्ने कुरा रहन्छ। लुम्बिनी विकास कोषको १ हजार १ सय ५५ बिघा जमिन छ। एउटा योजना बन्यो तर बजेट अभाव हुँदा अहिलेसम्म पूरा हुन सकिरहेको छैन। बजेटको सुनिश्चितता गर्नुपर्नेछ। सरकार फेरिंदा बजेट घट्ने समस्याको अन्त्य गर्दै विकास गुरुयोजना तत्काल सक्नुपर्नेछ। गुरुयोजना सम्पन्न हुँदा लुम्बिनी आकर्षण हुनेछ। नागरिकको माग के छ ? लुम्बिनी बौद्ध विश्वविद्यालयबाट थप जनशक्ति उत्पादन गर्दका लागि काम गर्ने, जसले पर्यटन प्रवद्र्धनका क्षेत्रमा चाहिने जनशक्ति उपलब्ध गराओस्। लुम्बिनीमा स्तरीय अस्पतालको आवश्यकता छ। ५ सय शैयाको अस्पताल बनाउँदा यहाँको सुविधामा थप वृद्धि हुनेछ र नागरिकको आकर्षण लुम्बिनीमा बढ्नेछ। मायादेवीलाई जोडेर प्रसूति गृह बनाउने नागरिकको माग पनि छ। लुम्बिनीलाई हरियाली र सरसफाइयुक्त बनाउन सकिन्छ, त्यो पनि नागरिककै श्रमदानबाट। हामीले तिलोत्तमा नगरपालिकालाई खुला प्लास्टिकमुक्त क्षेत्र घोषणा गरेका थियौं। नागरिककै अगुवाइमा लुम्बिनी सफाई र हरित सहरका रूपमा विकास गर्न अभियान सुरु गर्न थालिएको छ। यसको नेतृत्व पालिकाले गर्ने गरी यही महिनाबाटै अभियान सुरु गरिनेछ। लुम्बिनी सफा छ भन्ने सन्देश फैलाउनु छ। छाडा चौपाया व्यवस्थापन गर्नुपर्नेछ। यसो नहुँदा दुर्घटना बढेका छन् भने किसानको बालीमा क्षति पुगेको छ। देख्दा साना काम देखिने तर नागरिकमा ठूलो प्रभाव पार्ने काम गर्नुपर्नेछ। सरकार अस्थिर हुने सम्भावना छ। तपाईको पार्टी विपक्षी दलमा रहने संकेत देखिएका छन्। यस्तो अवस्थामा जनताका अपेक्षा कसरी पूरा गर्न सकिएला ? अहिले मतदाताले कुनै पनि पार्टीलाई बहुमत नदिएकाले दलहरूबीच गठबन्धन गरेर नै सरकार बन्ने देखिन्छ। यस्तो अवस्थामा स्थायित्व हुन नसक्ने जोखिम उत्तिकै छ। हाम्रो पार्टी सरकारमा जाँदा सत्तापक्षीय भएर जनताका पक्षमा काम गर्नै मेरो सशक्त भूमिका रहनेछ। प्रतिपक्षमा बस्दा पनि मैले मेरो निर्वाचन क्षेत्रको बलियो उपस्थिति संसद्मा जनाउनेछु। जनताका अपेक्षाहरू पूरा गर्न निरन्तर खटिएर लाग्ने प्रतिवद्धता जनाउनेछु। जनताका आवाजहरूलाई नीति निर्माणमा पुर्याउने भूमिका मेरो रहनेछ। म यो अभियानबाट विचलित हुने छैन। तिलोत्तमा नगरपालिकामा गरेको कामको रफ्तारले रुपन्देही क्षेत्र नम्बर ५ मा पनि रुपान्तरण हुनेमा म विश्वस्त छु। नागरिक समुदाय, स्थानीय सरकार तथा प्रदेशसरकारसँगको समन्वयमा काम हुनेछन्।"
महोत्तरीमा महिलाको शव भेटियो,गौशाला : महोत्तरीको सोनमामा एक महिलाको शव झुन्डिएको अवस्थामा फेला परेको छ। सोनमा गाँउपालिका १ मा गत मंगलबार मृत अवस्थामा भेटिएकी रमिता देवी दासको शव शंकास्पद रहेको माइतीपक्षले आरोप लगाएका छन्। रमिताका मामा पवनकुमार दासले दिएको जानकारी अनुसार घरझगडाको कारण माइती धनुषाको ढल्केवरमा रहँदै आएकी रमिता घर फर्किएको भोलिपल्ट नै मृत भेटिएकी जानकारी दिए। आफूहरु घटनास्थलमा पुग्दा मृतकको खुट्टा भुईमा टाँसिएकोले घटना शंकास्पद रहेको उनको भनाइ छ। मृतकको हत्या गरेर झुण्डाएको हुन सक्ने उनीहरुको आरोप छ। ईलाका प्रहरी कार्यालय गौशालाले घटनाको सम्बन्धमा अनुसन्धान भइरहेको जनाएको छ। पोष्टमार्टमका लागि शव पठाइएकोले रिपोर्ट आएपछि मात्र केही भन्न सकिने प्रहरी निरीक्षक रन्जन मिश्रले जानकारी दिए।
विराटनगर महानगरको काम कारबाहीमा एमाले असन्तुष्ट,"विराटनगर : विराटनगर महानगरपालिकाको पछिल्ला निर्णय, गतिविधि र काम कारबाहीप्रति नेकपा (एमाले)ले असन्तुष्टि जनाउँदै चासो व्यक्त गरेको छ । हचुवाका भरमा निर्णय गरेर महानगर अघि बढेको भन्दै एमालेले चासो व्यक्त गरेर आपत्ति जनाएको हो । एमाले महानगर कमिटी अध्यक्ष सागर थापाले महानगरको काम कारबाही र निर्णयप्रति असन्तुष्टि जनाएका छन् । सामाजिक सञ्जाल फेसबुकमार्फत असन्तुष्टि व्यक्त गर्दै थापाले अध्ययन र अनुसन्धान विना नै हचुवाको भरमा निर्णय गरेर महानगर अघि बढिरहेको टिप्पणी गरेका हुन् । महानगरपालिकाले गर्ने हरेक काम र गतिविधिमा सरोकारवाला र विज्ञहरुसँग व्यापक छलफल हुन सकेको पाइएन, उनले भने, खुला र पारदर्शी समाजमा गरिने जथाभावी हिसाबले गर्ने कामले समर्थन पाउन सक्दैन । संगठन संरचना व्यवस्थापन अध्ययन नगरिकन महानगरमा कर्मचारीलाई विभिन्न परिबन्धमा पार्ने, बिनाकारण हटाउने तथा मापदण्डविपरीत सरुवा गर्ने काम भएको थापाको आरोप छ । हचुवाका भरमा सरुवा, बढुवा गर्ने र कर्मचारी टाउने काम राम्रो नभएको उनले बताए । नयाँ जनप्रतिनिधि निर्वाचित भएर आएपछि कुन कानुन टेकेर कर्मचारी नियुक्त गरिएको हो भन्ने कुरा जनताले थाहा पाउनुपर्ने भन्दै उनले कर्मचारी नियुक्तिमा प्रश्नसमेत उठाएका छन् । यस्तै कार्यपालिकाले विराटनगरका १९ मध्ये वडा नम्बर १४, १६ र १८ का केही क्षेत्रबाहेक अन्य वडालाई गैरकृषि क्षेत्र तोकेर सिफारिस गरेको निर्णयप्रति पनि थापाले असन्तुष्टि व्यक्त गरेका छन् । जग्गाको कित्ताकाट रोकिँदा आवास क्षेत्रमा पनि नयाँ घरहरू थपिने क्रम सुस्त भएको र आन्तरिक आम्दानी नबढेको निष्कर्षसहित महानगरले भूउपयोग नीति पारित गरी कार्यान्वयनमा लैजाने पहल गरेको थियो । कित्ताकाट, कृषि र गैरकृषि क्षेत्र भनेर छुट्याइएको निर्णयका बारेमा धेरै प्रश्न उठेका छन्, उनले भने, यस विषयमा महानगरवासीले जानकारी पाउनुपर्छ । थापाले विराटनगरको विकास सुस्त गतिमा भइरहेको आरोप पनि लगाए । फोहोर मैला व्यवस्थापन जस्ता कामले गति नलिनु दुःखद् भएको थापाको भनाइ छ । समयमै निर्माण सम्पन्न गरेका उपभोक्ता समितिले भुत्तानी पाउन सास्ती झेलिरहेको र भुक्तानी नपाइरहेको गुनोसो व्यापक हँुदासमेत महानगरले चासो नदेखाउनु गम्भीर विषय भएको उनले बताए । महानगर कार्यपालिकामा एमालेको बहुमत छ । पार्टीका नगर अध्यक्ष थापाले स्थानीय तह निर्वाचन भएको ८ महिना पछि महानगरबाट भएका क्रियाकलापप्रति पहिलो पटक सार्वजनिक टिप्पणी गरेका हुन् ।"
तराईमा बाक्लो हुस्सु र तुसारोले जनजीवन कष्टकर,"सर्लाही : तराईका अधिकांश ठाउँमा बिहीबारदेखि बाक्लो हुस्सु लागेर शीत झर्न सुरु भएको छ। बाक्लो हुस्सु लागेर कठ्याङ्ग्रिँदो चिसो हुन थालेपछि जनजीवन प्रभावित भएको छ । बुधबारदेखि बाक्लो हुस्सु लागेर कठ्याङ्ग्रिँदो चिसो हुन थालेपछि मधेस प्रदेशको जनजीवन प्रभावित हुन थालेको हो। चिसो बढेपछि बालबालिका, वृद्धवृद्धा र दीर्गरोगी बढी प्रभावित भएका छन् । छाप्रामा बस्ने अतिविपन्न तथा मजदुर परिवार ताता खानेकुरा र न्यानो कपडाको अभावमा कठ्याङ्ग्रिन थालेका छन् । चिसो बढेपछि विपन्न समुदायको बाहुल्यता रहेको बस्तीमा समस्या सुरु भएको स्थानीयवासी रामवली रायले बताउनुभयो । चिसो छल्न स्थानीयवासीले आगो बालेर ताप्न थालेका छन् । चोक चौतारामा मानिसको जमघट बन्द भएको छ । कठ्याङ्ग्रिँदो चिसोले विद्यार्थीलाई विद्यालय जान समस्या भएको छ भने मजदुर र किसानलाई नियमित काममा निस्कन गाह्रो परेको छ । बढी बाक्लो मात्रामा हुस्सु लागेपछि गाउँले आगो बालेर ताप्न थालेको र पशु चौपायालाई पराल ओछ्याउने, बोरा ओढाउनेलगायत काम गर्न थालेका छन्। चिसो बढिसकेकाले स्वास्थ्यको विशेष ख्याल गर्न प्राथमिक स्वास्थ्य केन्द्र लालबन्दीका प्रमुख सुदीप काफ्लेले सुझाव दिए। उनले झोलिलो र तातो खानेकुरा प्रशस्त खान, न्यानो कपडा लगाउन सुझाव दिए। चिसोबाट टाउको दुख्ने, कोल्ड डायरिया हुने, छातीमा सङ्क्रमण हुने, रुघाखोकी लाग्नेजस्ता स्वास्थ्य समस्या देखिने भएकाले चिसोबाट जोगिने उपाय अपनाउन चिकित्सक काफ्लेले सुझाव दिएका हुन्। पश्चिम तराईमा पनि चिसो बढ्यो बुधबारदेखि बाँकेलगायत पश्चिम तराईमा पनि चिसो बढेको छ । चिसोले बिहान स्थानीयवासी घरबाहिर निस्कन सकेका छैनन् । न्यानो कपडाका पसल तथा सकडपेटीका पसलमा ग्राहकको भीड बढेको छ । सडकपेटीमा लुगा पाउने गरेकाले ग्राहकको भीड लाग्न थालेका छन् । कठङ्याङ्ग्रिँदो चिसोसँगै हुस्सु लाग्दा सवारीसाधन चलाउन पनि समस्या भएको सवारी चालक नेपालगञ्ज१६ का रामप्रसाद थारू बताउँछन् । उनले भने, 'सवारीसाधन कम गतिमा बत्ती बालेर गुड्नुपरेको छ, हुस्सुले दुर्घटनाको जोखिम हुन्छ, त्यसैले सावधानीपूर्वक सवारी चलाउने गर्छौँ ।' चिसोकै कारण बिरामीसमेत बढेका छन् । चिसोसँगै दम, निमोनिया, रुघाखोकी, ज्वरोलगायत रोगका बिरामी बढेका हुन् । भेरी अस्पतालमा बालबालिका, वृद्धवृद्धा, मुटु, मिर्गौला, फोक्सो, मधुमेह तथा अन्य दीर्घरोगी चिसोले बढेको अस्पतालका सूचना अधिकारी पिजिसियन डा सङ्केत रिसालले बताए। उनका अनुसार अस्पतालमा अहिले दैनिक आउने एक सय बढी बिराममध्ये आधा जति चिसोले समस्या भएर आउने गरेका छन् । बाक्लो हुस्सु लागेपछि यहाँका हवाई उडान सेवा प्रभावित हुन थालेको छ । बाक्सो हुस्सु लागेपछि भिजिविलिटी कम हुँदा दुई दिनदेखि राँझा विमानस्थलबाट हुने हवाई उडान प्रभावित भएको हो । दिउँसोको समयमा भने हवाई सेवा नियमित भइरहेको नेपाल नागरिक उड्डयन कार्यालय बाँकेले जनाएको छ । कार्यालयका अनुसार राँझा विमानस्थलमा हवाई उडान र अवतरणका लागि एक हजार छ सय मिटर भिजिबिलिटी आवश्यक पर्दछ ।"
"अव्यवस्थाले थलिँदै निगम, घट्दै विमान","काठमाडौं : जम्माजम्मी विवाद थियो दुई जना एयर होस्टेजको करार म्याद थप्ने कि नथप्ने ? तर, यही विवादले चर्कोरूप लियो। नेपाल वायुसेवा निगममा हंगामा मच्चियो। बिहीबार निगमका अन्तर्राष्ट्रिय उडान ठप्प भए। विदेश पुगेका निगमका दुई जहाज उतै रोकिए। विदेश जान टिकट लिएर एयरपोर्ट पुगेका यात्रुहरू अलपत्र परेपछि अन्तर्राष्ट्रिय विमानस्थलमा नारावाजी भयो। १ हजार २ सय यात्रु अलपत्रमा पारिए। राष्ट्रिय ध्वजावाहक वायुसेवाभित्रको अव्यवस्था र बेहाल फेरि एकपटक छताछुल्ल भयो। राष्ट्रियअन्तर्राष्ट्रिय क्षेत्रमा निगमको साख र विश्वास गिराउने काम भयो। तर, पनि न कसैले जिम्मेवारी लिनुपर्यो, न त कसैले कारबाही नै भोग्नुपर्यो। विभागीय पर्यटनमन्त्री जीवनराम श्रेष्ठले निगम व्यवस्थापनको लापरवाहीका कारण निगमप्रतिको विश्वासमा आँच आएको बताए। हामी अलपत्र पर्यौ भन्दै मलाई धेरैजनाले फोन गर्नुभयो, मन्त्री श्रेष्ठले भने, यति धेरै यात्रु अलपत्र पर्नुभयो। कैयौंको कनेक्टिङ उडान थियो। निगम व्यवस्थापनको चरम लापरवाही देखियो। यो घटनाबाट निगमलाई ठूलो हानि पुगेको र नेपाली ध्वजाबाहकको छवि धुमिल्याउने काम भएको मन्त्री श्रेष्ठले बताए। एयर होस्टेज (क्याबिन क्रु) को म्याद थपबारे मन्त्रालयले २ महिनाअघि नै जान्न खोजेको भए पनि निगमले वास्ता नगरेको मन्त्री श्रेष्ठले भने। अत्यावश्यक सेवामा हड्ताल अत्यावश्यक सञ्चालन ऐनअनुसार हवाई क्षेत्रमा हडताल गर्न पाइँदैन। तर, निगमका कर्मचारीले राजनीतिक आडमा बिहीबार हड्ताल गरे। यात्रुलाई अलपत्र पारे। निगम व्यवस्थापनले करार सेवा सकिन लागेका १० जनाको करार थप्यो। तर, (क्याबिन क्रु) आरबी महर्जन र स्मिता गुबाजुको नियुक्तिपत्र नवीकरण गरेन। उनीहरूको पनि करार थपिनुपर्ने भन्दै क्याबिन क्रुहरू आन्दोलनमा उत्रिए। आन्दोलनका कारण साउदी अरब र भारतका दुई सहरका लागि पूर्वनिर्धारित निगमका उडान रोकिए। निगम बोर्डको कार्यविधिमा क्याबिन क्रुको हरेक ६ महिनामा कामको मूल्यांकन गर्ने र तोकिएको अंकभन्दा कम आए नियुक्तिपत्र नवीकरण नहुने भन्ने प्रावधान छ। सोही प्रावधानअनुसार दुई जनाको नियुक्तिपत्र नवीकरण नगरेको निगम व्यवस्थापनको तर्क थियो। तर, क्याबिन क्रु जति सबैको करार नवीकरण हुनुपर्ने भन्दै क्याबिन क्रुले आन्दोलन गरेपछि निगमका दुइटा विमान मलेसिया र दुवईमा रोकिए। ति विमान रोकिदा पार्किङ शुल्क, चालकदलको खर्च र यात्रु व्यवस्थापनमा निगमलाई थप आर्थिक दायित्व पर्यो। अन्तर्राष्ट्रिय जहाज नउड्दा विमानस्थलमा यात्रुको चाप मात्र बढेन, विदेशमा ट्रान्जिट उडान भएका यात्रुहरू पनि रोकिए। दिनभरि निगमको जहाज विमानस्थल पार्किङमा नै रहँदा अन्य जहाज पार्किङमा समस्या पनि भयो। ती यात्रुहरूको व्यवस्थापन, उनीहरूको उडानको व्यवस्थापन, रुट पर्मिट क्यान्सिल गर्दा निगमले तिर्नुपर्ने पेनाल्टीजस्ता कारणले गर्दा निगमले ठूलो मूल्य चुकाउनुपर्ने स्रोत बताउँछ। यो विषय निगमको आन्तरिक मामिला भएकाले आफू केही नबोल्ने प्राधिकरणका अधिकारीहरू बताउँछन्। पटकपटक विभिन्न बाहनामा सयौं यात्रुलाई दुःख दिन नहुने हो, प्राधिकरण प्रवक्ता जगन्नाथ सिटौलाले भने। निगम व्यवस्थापन र आन्दोलनरत कर्मचारीबीच बिहीबार साँझ सहमति बनेको निगमका कर्मचारीहरू बताउँछन्। मन्त्री र अध्यक्षबीच छैन बोलचाल निगमको तालुक मन्त्रालय हो, संस्कृति, पर्यटन तथा नागरिक उड्डयन मन्त्रालय। तर, पर्यटनमन्त्री श्रेष्ठ र निगमका कार्यकारी अध्यक्ष युवराज अधिकारीबीच बोलचाल बन्द जस्तै छ। श्रेष्ठले मन्त्रालय सम्हालेपछि गत असार ६ गतेको मन्त्रिपरिषद् बैठकले कार्यकारी अध्यक्ष अधिकारीलाई निलम्बन गर्ने निर्णय गरेको थियो। सर्वोच्च अदालतको आदेशबाट अधिकारी काममा फर्किएका थिए। सर्वोच्चको अन्तरिम आदेशपछि मन्त्री श्रेष्ठ र कार्यकारी अध्यक्ष अधिकारीबीच समन्वय त परै जाओस, बोलचाल बन्द जस्तै रहेको मन्त्रालयका उच्च अधिकारी बताउँछन्। कार्यकारी अध्यक्ष अधिकारीले मन्त्रालयसँग कुनै समन्वय नै नगरी एकलौटी ढंगले काम गरिरहेको मन्त्री निकट स्रोत बताउँछ। तालुक निकायबीच तालमेल नहुँदा निगममा समस्या बढेको पूर्वपर्यटन सचिव केदारबहादुर अधिकारी बताउँछन्। निगम सुधार्न सबै निकायबीचको समन्वय आवश्यक भएको पूर्वसचिव अधिकारी बताउँछन। निगममा कहिलेकाहीँ राजनीतिक आडभरोसामा पनि काम हुने हुँदा यसले पनि अप्ठ्यारो पार्ने गरेको अधिकारीले बताए। निगमको नेतृत्व छनोट गर्दा पारदर्शी र प्रतिस्पर्धी बनाउन आवश्यक रहेको उनले सुझाए। निगममा नेतृत्वको असक्षमता नै मुख्य समस्या रहेको निगमकै एक पूर्वकर्मचारी बताउँछन्। अहिलेको नेतृत्व मन्त्रालयसँग तालुक निकायसँग कसैसँग पनि सम्पर्क नगर्ने र आफ्नै सुरमा हिँड्ने हुँदा समस्या बढेको उनले बताए। निगम डुब्नका निम्ति सम्पूर्ण आधार भएको भन्दै उनले भने, अझैसम्म पनि किन लिक्विडेसनमा गएको छैन भन्ने मात्र देखिएको छ। उड्डयन क्षेत्रमा यस्तो लाजमर्दोस्थिति कमै सुन्न पाइने उनी बताउँछन्। मन्त्रालय र प्राधिकरणसँग समन्वय गरेर अघि बढे निगमलाई फाइदा हुने उनी सुझाउँछन्। एयरलाइन्समा देखिएका विकृति र विसंगतिको मुख्य जड नै निगमको अयोग्य नेतृत्व भएको पर्यटनमन्त्री श्रेष्ठ बताउँछन्। निगम सञ्चालनका लागि अहिलेको नेतृत्व असक्षम छ भनेर हटाएकै हो, उनले भने, जुन सरकारले नियुक्ति गर्यो। त्यही सरकारले हटाउँदा अदालत जाने र स्टे अर्डर लिएर बसिरहने काम भएको छ। यो राजनीतिक नियुक्तिको पद हो भन्ने कुरा बुझ्नुपर्छ। यसबाट निगमलाई नै घाटा भइरहेको छ। नेपाल एयरलाइन्सको क्षमता अभिवृद्धिका लागि छलफलमा बोलाउँदा निगम व्यवस्थापन नेतृत्व कहिले पनि मन्त्रालय नआउने र संवाद पनि गर्न नचाहेको मन्त्री श्रेष्ठले बताए। राज्यको लगानीमा रहेको संस्थाले सरकारसँग नै समन्वय नगरी बस्दा थप अराजकताको शिकार बन्ने मन्त्री श्रेष्ठले बताए। दिनदिनै जसो गाईजात्रा पछिल्लो समय निगमका उडानमा केही न केही समस्या देखाएर गाईजात्रा प्रदर्शन हुने गरेका छन्। गत कात्तिकमा नागरिक उड्डयन प्राधिकरणको सेडयुअल नहेरी निगमले यात्रुलाई टिकट भिडायो। र, यात्रु अलपत्र पार्यो। त्यसबेला दिल्लीकाठमाडौंको नियमित १४ उडानमा ४ उडान कटौती गरिएको थियो। तर, निगमले सबै उडानका लागि टिकट काटेको थियो। प्राधिकरणको उडान स्वीकृतिबिना नै निगमले आरए २१७ र २१८ उडानको तयारी गरेको थियो। निगमले जहाज उडानमा रोक लगाएपछि एयरपोर्ट पुगेका यात्रु अलपत्र परेका थिए। प्राधिकरणसँग समन्वय नहुँदा त्यसबेला २ सय ५४ यात्रु पीडित भए। अर्कोतर्फ निगमका जहाज कहिल्यै पनि समयमा उड्दैनन्। यात्रु छोडेर जहाज उड्ने, प्राविधिक समस्या देखाएर समयमा जहाज नउडाउने र यात्रुलाई सास्ती दिने प्रचलन नै बसिसक्यो। मंसिर २ गते निगमको एकमात्र आन्तरिक उडान भर्ने ट्वीनअटरमा प्राविधिक समस्या आएको भन्दै केही दिन उडान नै ठप्प पारियो। यसबाट दैनिक ५० भन्दा बढी यात्रु गन्तव्य पुग्न पाएनन्। सोही दिन बोर्डिङ पास लिएका यात्रुलाई त्रिभुवन विमानस्थलमा छोडेर निगमको जहाज दोहा उडाइयो। सिट भरिएको भन्दै यात्रुलाई काठमाडौंमा अलपत्र पारियो। मंसिरमा नै बैंककका लागि उडेको न्यारोबडिमा समस्या आएको भन्दै बंगलादेश अवतरण गराइएको थियो। यस्तै पाटपुर्जा अभावका कारण धेरैपटक निगमका जहाज ग्राउन्डेड भएका छन्। इन्जिनमा समस्या, चालक अभाव जस्ता कारणले पनि निगमका जहाज बेलाबेला उडाइँदैन। निगमको चुस्त र प्रतिस्पर्धीशैली नहुँदा यात्रुहरूले दुःख भोग्ने गरेको प्राधिकरणका पूर्वकार्यकारी निर्देशक राजकुमार क्षेत्री बताउँछन्। सरकारी कर्मचारीले प्रायः आफ्नो अधिकार बढी हेर्ने तर व्यवस्थापनमा कम ध्यान दिँदा समस्या आउने गरेको उनको तर्क छ। विगतदेखि नै निगममा सही निर्णय हुन नसक्दा समस्या आउने गरेको हुनसक्ने क्षेत्री बताउँछन्। राजनीतिले थलिँदै निगम राष्ट्रिय ध्वजाबाहक निगमसँग ४ वटा अन्तर्राष्ट्रिय र एउटा आन्तरिक उडान भर्ने जहाज छ। उडान भर्नेभन्दा त्रिभुवन विमानस्थलमा थन्किएका विमानको संख्या निगमसँग धेरै छ। कुनै समयमा दक्षिण एसियाका अरू देशसँग नभएका जहाज उडाउने गरेको निगम अहिले धरायासी बन्दैछ। निगमको नेतृत्वका कारण यस्तो अवस्था आएको निगमका पूर्वक्याप्टेन एएस राणा बताउँछन्। पछिल्लो समयमा राजनीतिक भर्ती केन्द्रका रूपमा निगम प्रयोग हुन थालेकाले व्यवस्थापकीय क्षमता घटेको उनको भनाइ छ। माथिको समस्या भएपछि तलको समस्या कहिले समाधान नहुने भन्दै राणाले जो मन्त्री आयो, उसले आफ्ना मान्छे भिœयाउँदा निगमलाई समाप्त पारिएको बताए। भारतमा अझै पनि बोइङ चलिरहेको छ। यहाँ चलिरहेको बोइङलाई फालेर एयरबस ल्याइयो, राणाले भने, किन त भन्दा पैसाको चलखेल। राजनीतिक हस्तक्षेप र निगम व्यवस्थापको अक्षमताका कारण निगमको अवस्था खस्किँदै गएको राणाको भनाइ छ। नेपालमा १४ डेकोटा जहाज हुँदा थाई एयरलाइन्ससँग ७ वटा थियो, राणाले भने, हामीसँग ४ वटा जेट हुँदा बंगलादेश त देश नै थिएन, हामीसँग बोइङ ७२७ हुँदा भुटानको डोर्नियर जहाज काठमाडौं आउँथ्यो। तर, आज अरु देश कहाँ पुगे, हाम्रो अवस्था के छ ? निगमले भएका जहाज पनि उडाउन नसकेर थन्क्याएको छ। जहाज नभएकै कारण आन्तरिक उडान खुम्चिएको छ। दैनिक ९ भन्दा बढी आन्तरिक उडान भर्ने निगमको एउटा जहाजले दिनमा मुस्किलले ३ देखि ४ उडान भर्ने गरेको छ। सरकारको ऋण लगानी भिœयाइएको ६ चिनियाँ जहाज थन्काइएको २ वर्ष कटिसक्यो। त्यसको व्यवस्थापनमा ढिलाइका कारण जहाजको मूल्यह्रास भ्यरहेको छ भने त्यस बापतको ऋणको भार निगमलाई बढेको बढ्यै छ। आन्तरिक उडानमा छलाङ पार्ने भन्दै ल्याइएका जहाज चलाउँदा घाटा हुन्छ भनेर निगम व्यवस्थापनले नै थन्काएको हो। आर्थिक चपेटामा निगम वायुसेवा निगमसँग करिब ५४ अर्ब रुपैयाँको सम्पत्ति छ। तर, यसको दायित्व भार नै ४७ अर्ब रुपैयाँभन्दा बढी छ। २०७५०७६ मा गरिएको निगमको विस्तृत मूल्यांकन लेखापरीक्षणको तथ्यांकले गरिमामय राष्ट्रिय ध्वजावाहकको कहालीलाग्दो चित्र देखाउँछ। निगमको ५४ अर्ब जायजेथा पनि खासमा आफैंले आर्जेको होइन। यसका अधिकांश जग्गाजमिन सरकारले दिएका हुन्। जहाज पनि प्रायः सरकारकै जमानीमा किनिएका हुन्। निगमका बाह्य उडान भर्ने जहाजहरूले दैनिक ५६ घण्टासम्म उडान भर्न सक्छन्। तर, मुस्किलले दैनिक १० घण्टा पनि उडेका छैनन्। आन्तरिकतर्फ पनि दैनिक करिब ४ उडान मात्रै हुने गरेको छ। निगमको २०७५७६ को वित्तीय विवरणअनुसार त्यतिन्जेल यसले १ अर्ब ९६ करोड रुपैयाँ घाटा व्यहोरेको थियो। निगमको घाटा वार्षिक करिब २ अर्बनजिक पुगेको छ। समीक्षा अवधीमा सञ्चित घाटा ५ अर्ब ५३ करोड रूपैयाँ छ। ऋणभारसँगै निगमको हालसम्मको सञ्चित घाटा १० अर्बको हाराहारीमा छ। निगमको अर्को आम्दानीको स्रोत भनेको ग्राउन्ड ह्यान्डलिङ हो। निगमले यसबाट मात्रै मासिक करिब ३५ करोड रुपैयाँ उठाउँदै आएको थियो। तर, अहिले सीमित अन्तर्राष्ट्रिय उडानका कारण यो निकै घटेको छ। फलतः ६३ वर्षे इतिहास बोकेको मुलुकको पहिलो हवाई सेवा प्रदायक संस्था निगम यतिबेला आर्थिक चपेटामा छ। नयाँ जहाज किन्ने रटानमा रहेको निगमले भएका जहाजलाई सही व्यवस्थापन गर्न नसक्दा ऋण भार हरेक वर्ष थपिँदो छ। कुनै समयमा निगमले उडानमार्फत मुलुकका विकट भौगोलिक क्षेत्रमा मात्र नभई अन्तर्राष्ट्रिय जगतलाई पनि नेपालसँग जोड्ने र आर्थिक समृद्धिको संवाहको भूमिका खेलेको थियो। २०४३ मा भित्राएको बोइङ ७५६ विमान त्यतिबेला दक्षिण एसियामा नै प्रविधियुक्त विमानमध्ये एक थियो। २०४६ यता खुल्ला नीतिले नेपाली आकाशमा आन्तरिक तथा बाह्य निजी प्रदायक कम्पनीहरूको आगमनपछि भने निगम प्रतिस्पर्धी बजारमा उत्रन नसकेको देखिन्छ। एकताका १२ वटासम्म ट्वीनअटर विमान, २ बोइङ ७२७ र दुई एभ्रो भएको निगमको अहिले जहाज संख्या मात्र होइन सेवा क्षेत्र पनि साघुरिँदै गएको छ। निगमका जहाजले लन्डनदेखि फ्र्यांकफर्ट, टोकियोको नारिता, दक्षिण अफ्रिका, अष्ट्रेलिया र दक्षिण एसियाका सबै मुलुकहरूमा उडान भर्ने गर्थे। कोरोना अघिसम्म आन्तरिक र बाह्य गरी ३६ गन्तव्यमा उडान भर्दै आएको निगमले अहिले आन्तरिक र अन्तर्राष्ट्रियतर्फ सीमित उडान गर्दै आएको छ। उड्डयन क्षेत्रमा स्वर्णयुग पनि देखाएको निगमले त्यो बेला अमेरिकका उडानको लक्ष्य पनि साधेको थियो। २०४६ साल पछिको प्रजातन्त्र निगमलाई भने सुट गरेन। प्रजातन्त्रसँगै निगमभित्र मौलाएको राजनीतिक हस्तक्षेप, भ्रष्टाचार, कुशासन जस्ता कारण निगमको अधोगति सुरु भएको देखिन्छ। महालेखापरीक्षक कार्यलयको ५९औं प्रतिवेदनअनुसार निगमको २०७६७७ मा नोक्सानी २ अर्ब ८२ करोड रहेको छ। महालेखापरीक्षकको प्रतिवेदनले पनि निगमको नेतृत्व चयन प्राविधिक एवं व्यावसायिक कर्मचारीको व्यवस्था लगायतका विषयमा सुधार गरी व्यावसायिक वातावरण बनाउन भनिएको छ। निगम व्यवस्थापनको लापरवाहीका कारण विश्वासमा आँच आएको छ। हामी अलपत्र पर्यौ भन्दै मलाई धेरैजनाले फोन गर्नुभयो। एयर होस्टेजको म्याद थपबारे मन्त्रालयले २ महिनाअघि नै जान्न खोजेको भए पनि निगमले वास्ता गरेको छैन। जीवनराम श्रेष्ठ, विभागीय पर्यटनमन्त्री तालुक निकायबीच तालमेल नहुँदा निगममा समस्या बढेको छ। निगम सुधार्न सबै निकायबीचको समन्वय आवश्यक देखिन्छ। यहाँ कहिलेकाहीँ राजनीतिक आडभरोसामा पनि काम हुने हुँदा पनि अप्ठ्यारो पर्छ। केदारबहादुर अधिकारी, सचिव, पूर्वपर्यटन"
पूर्व प्रधानन्यायाधीशहरूको राष्ट्रपति मोह,"काठमाडौं : मुलुकको तेस्रो राष्ट्रपति हुने लालसा सेवा निवृत्त प्रधानन्यायाधीशहरूमा देखिएको छ। पूर्व प्रधानन्यायाधीशहरूको राष्ट्राध्यक्ष हुने मोहले न्यायिक क्षेत्रमा चिन्ता बढाएको छ। संवैधानिक कानुनका ज्ञाता डा भीमार्जुन आचार्यले राष्ट्रपतिका लागि चर्चामा आएका नामहरू विभिन्न कालखण्डमा विवादमा परेको बताए। राष्ट्रपतिको इच्छा त जोसुकैले पनि मिल्ने भयो। तर, मुलुकमा क्षति पुर्याएका, विवादमा आएका र पेन्सन खानेहरूका लागि राष्ट्रपति पद होइन, संवैधानिक कानुनका ज्ञाता डा भीमार्जुन आचार्यले अन्नपूर्ण पोस्ट्सँग भने, राष्ट्र तथा संविधानको संरक्षक एवं अभिभावक हुन लायक व्यक्ति राष्ट्रपति हुनुपर्छ। नैतिक मूल्य, मान्यता भएको तटस्थ व्यक्ति मात्र राष्ट्रपति पदका लागि योग्य हुन्छ। राजनीतिक दलभित्र वा बाहिरको जोसुकै व्यक्ति राष्ट्रपति हुन सक्ने भएपछि छवि राम्रो हुनुपर्ने डा आचार्यले बताए। राजनीतिक दलहरूले विभिन्न मुद्दामा सहयोग गरेका पूर्व प्रधानन्यायाधीशहरूलाई रोजाइमा राखेको चर्चा छ। पूर्व प्रधानन्यायाधीशहरू राष्ट्रपतिमा इन्ट्रि हुने चर्चाप्रति संवैधानिक कानुनका ज्ञाताहरूले चिन्ता व्यक्त गरेका छन्। डा आचार्यले भने, पूर्व प्रधानन्यायाधीश, पूर्वसेना प्रमुख वा पूर्वप्रमुखहरू राष्ट्रपतिमा जानु नैतिक रूपमा पनि सुहाउँदैन। बाँचुञ्जेल पदमा रहिरहनु हुँदैन। पूर्व प्रधानन्यायाधीशहको हकमा त शक्तिपृथकीकरणको सिद्धान्तविपरीत हुन्छ। सर्वोच्च अदालतका पूर्वन्यायाधीश बलराम केसीका अनुसार, पूर्व प्रधानन्यायाधीशलाई राष्ट्रपति बनाउँदा स्वतन्त्र न्यायालयलाई बिगार्छ। बहालवाला प्रधानन्यायाधीशहरूले अवकाशपछि राष्ट्रपति हुने आशामा बलियो राजनीतिक दल र सरकारको संरक्षण गर्ने सम्भावना हुन्छ। त्यस्तो प्रवृत्तिले न्याय सम्पादनमा प्रभाव पार्न सक्छ, पूर्वन्यायाधीश केसीले भने, पूर्व प्रधानन्यायाधीशलाई राष्ट्रपति बनाउँदा अन्तर्राष्ट्रिय क्षेत्रमा नकारात्मक सन्देश प्रवाह हुन्छ। नेपालका पूर्व प्रधानन्यायाधीशहरू पदको लोभि रहेछन् भन्ने सन्देश जान्छ। कुनै पनि राजनीतिक दलले राष्ट्रपतिको ललिपप देखाए भने पनि इन्कार गर्ने आँट पूर्व प्रधानन्यायाधीशले देखाउनुपर्छ। मुलुकका विभिन्न निकायमा रहेर काम गर्दा परीक्षण भइसकेका पूर्व प्रधानन्यायाधीशलाई राष्ट्रपति बनाउँदा न्यायालयमा विकृति सुरु हुने जानकारहरू बताउँछन्। स्वतन्त्र न्यायपालिकाप्रति बफादार हुने हो भने पूर्व प्रधानन्यायाधीशले राष्ट्रपति पद इन्कार गर्नुपर्छ। संविधानको उद्देश्य प्रधानन्यायाधीश भइसकेको व्यक्तिले अरू पदको लोभ नगर्ने भन्ने हो, पूर्वन्यायाधीश केसीले भने, भावि प्रधानन्यायाधीशलाई बिगार्ने गरी राष्ट्रपतिको अफर नगर्नुहोस् भन्ने हिम्मत गर्नुपर्छ। अहिले विश्वनाथ उपाध्याय जीवित भएको भए अवश्य पनि राष्ट्रपति पद इन्कार गर्थे होलान्। एक पटक राज्यको कुनै निकायमा रहेर काम गर्दा विवादित बनेको र अहिले पेन्सन खाइरहेकाहरूलाई राष्ट्रपति बनाउन नहुने डा आचार्यले बताए। प्रधानन्यायाधीशले कार्यपालिका (सरकार), संसद्विरुद्ध न्यायिक पुनरावलोकन गर्नुपर्ने हुन्छ। पूर्व प्रधानन्यायाधीशलाई राष्ट्रपति बनाउने संस्कृति हावि हुँदा निष्पक्ष भएर न्यायाधीशले काम गर्न सक्दैन। राष्ट्रपति पद ताकेर बस्ने हुन्छ, उनले भने। योग्यता कस्तो हुनुपर्छ ? संविधानको पालन र संरक्षण गर्नु राष्ट्रपतिको प्रमुख कर्तव्य मानिन्छ। नेपालको संविधानले राष्ट्रपतिको योग्यताका लागि तीनवटा मापदण्ड निर्धारण गरेको छ। संविधानको धारा ६४ मा संघीय संसद्को सदस्य हुन योग्य भएको, कम्तीमा ४५ वर्ष पूरा भएको र कुनै कानुनले अयोग्य नभएको व्यक्तिलाई राष्ट्रपति हुनका लागि योग्य हुने उल्लेख छ। तर, दुई पटक राष्ट्रपति निर्वाचित भइसकेको व्यक्ति राष्ट्रपतिको निर्वाचनमा उम्मेदवार हुन नसक्ने संविधानमा उल्लेख छ। नेपाल बार एसोसिएसनका अध्यक्ष एवं वरिष्ठ अधिवक्ता गोपालकृष्ण घिमिरेले राष्ट्रपति पदमा पूर्वप्रधानन्यायाधीशहरूको नाम चर्चा हुनु चिन्ताजनक भएको बताए। पूर्वप्रधानन्यायाधीशहरू संविधानले तोकेको पदमा जाँदा संवैधानिक एवं नैतिक प्रश्नहरू उठ्छन्। विगतमा जवाफ दिँदा हैरान भएको छौं, वरिष्ठ अधिवक्ता घिमिरेले भने, पूर्वप्रधानन्यायाधीशको हैसियत भएकाहरू राष्ट्रपतिमा जानु हुनु लोकतन्त्रका लागि शोभनीय हुँदैन। शक्तिपृथकीकरणको सिद्धान्तविपरीत पनि हुन्छ। राष्ट्रपतिको पदावधि निर्वाचित भएको मितिले पाँच वर्षको हुन्छ। राष्ट्रपति हुने इच्छा त जोसुकैले पनि राख्न मिल्ने भयो। तर, मुलुकमा क्षति पुर्याएका, विवादमा आएका र पेन्सन खानेहरूका लागि यो पद होइन। डा भीमार्जुन आचार्य बहालवाला प्रधानन्यायाधीशहरूले अवकाश पछि राष्ट्रपति हुने आशमा बलियो राजनीतिक दल र सरकारको संरक्षण गर्ने सम्भावना हुन्छ। त्यस्तो प्रवृत्तिले न्याय सम्पादनमा प्रभाव पार्न सक्छ। बलराम केसी"
"कोको हुन्, मिया खलिफालाई मन पर्ने तीन फुटबलर ?","मड्रिड : लेबनानी मोडल मिया खलिफा सधैँ खेलकुदमा चासो देखाइरहन्छिन्। पूर्व पोर्नस्टार खलिफाले इङ्लिस प्रिमियर लिगको क्लब वेस्ट ह्याम युनाइटेडको समर्थकको रूपमा आफूलाई चिनाइसकेकी छन्। केही दिनअघि रोबी लिलको युट्युब च्यानलबाट सार्वजनिक भएको एक अन्तर्वार्तामा उनले आफूलाई मनपर्ने तीन फुटबलरको नाम खुलाएकी छन्। पोर्नहबमा डेब्यू गरेको दुई महिनामै सर्वाधिक रूचाइएकी एडल्ट नायिका बनेकी खलिफालाई सबैभन्दा मन पर्ने पूर्व इङ्लिस स्टार डेविड बेकहम हुन्। मैले बेक्स (बेकहम) भन्नै पर्छ, किनभने म केटी हुँ, खलिफाले भनेकी छन्। दोस्रो स्थान उनले फ्रेन्च स्टार जिनेदिन जिदानलाई दिइन्। जिदान किनभने, उनले टाउकोले २००६ विश्वकपमा इटालियन खेलाडीलाई हानेको मेरो लागि फुटबलमा सबैभन्दा रोमाञ्चकमध्ये एक क्षण हो, खलिफाले भनेकी छन्, म द्वन्द्व मन पराउँछु। त्यसैले जिदानको त्यो प्रहार उत्कृष्ट क्षण हो। तेस्रो स्थानमा उनले अस्ट्रेलियन मिडफिल्डर एरोन मुयेको नाम लिएकी छन्। उनी बास्केटबल स्टार कव्ही लियोनार्द जस्तै छन्, खलिफाले भनिन्, उनको शारीरिक हाउभाउ, क्यामेरा अगाडि हुँदा लजाउने बानी उस्तै लाग्छ। उनले लियोनार्दको झल्को दिलाउँछन्, त्यसैले मलाई मनपर्छ।"
हिँडिरहेका बेला ढलेका पुरुषको मृत्यु,विराटनगर : विराटनगरमा हिँडिरहेका बेला एक्कासि सडकमा ढलेका एकजना पुरुषको मृत्यु भएको छ । हिँड्दाहिँड्दै ढलेर विराटनगर महानगरपालिका९ चुलाचुली मार्गमा अन्दाजी ५५ वर्षीय बलराम भगतको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार हिँडिरहेका बेला बिहान ९:३० बजेतिर भगत एक्कासि ढलेका थिए । ढलेकै ठाउँमा उनको मृत्यु भएको प्रहरीले जनाएको छ । शव पोस्टमार्टमका लागि कोसी अस्पताल लगेर घटनाको अनुसन्धान सुरु गरिएको डीएसपी श्रेष्ठले बताए ।
प्रदूषणको चपेटामा फेवा ताल,"पोखरा : फेवाताल पोखराको सबैभन्दा आकर्षक ताल हो । यही ताल हेर्न आन्तरिक र विदेशी पर्यटकको घुइँचो लाग्ने गर्छ । सुन्दर ताल फेवामा आठ हजारभन्दा अग्ला अन्नपूर्ण प्रथम, धौलागिरीको साथै सुन्दर माछापुच्छ्रेलगायतका हिमालको छायाको दृश्यले पर्यटकलाई लोभ्याउँछ । यति सुन्दर फेवाताल दिनप्रतिदिन प्रदूषणको चपेटामा पर्दै गएको छ । पोखराको मुख्य बजार हुँदै बग्ने खोला किनारमा फ्याकिएका फोहोर बुटलेर बुलौदी, फिर्के फेवामा मिसिन पुग्छ । खोलाको किनारका केही घरधनीले तालमा मिसिने खोलामा घरको फोहोर पानी पनि सोझ्याएका छन् । तालमा मिसिन खोलामा प्लाष्टिक जन्य फोहोर, मरेका कुखुरा, कुकुरलगायत जनावर पनि फ्याक्ने पोखरेलीको बानीले प्राकृतिक सुन्दरताले भरिएको फेवा प्रदूषणको चपेटामा पर्दै गएको हो । फेवाको पानीको मुख्य स्रोत भने मुहान तर्फको हर्पन खोला हो । तालको मुहानबाट बगेर आउने हर्पन खोला वरपर पनि पछिल्लो समयमा सिमसार, दलदल क्षेत्र पुरेर घर बन्ने क्रम सुरु भएको छ । सिमसार पुरिदा पानीको स्रोतहरु संकटमा पर्दै गएका छन् भने मुहान क्षेत्रबाट पनि प्रदूषण बढ्दो छ । बजारबाट मात्रै फेवा प्रदूषणको चपेटामा पर्दै गएकोमा पछिल्लो समयमा सिमसारतर्फ पनि बस्ती बढ्दै जाँदा मुहान क्षेत्रबाट पनि ताल प्रदूषण हुँदै जानु फेवा संरक्षणमा थप चुनौती थपिएको नागरिक समाज पोखराका पूर्व संयोजक बिष्णुहरि अधिकारी बताउँछन् । पोखरा उपत्याका बृहत सरसफाइ अभियानले पोखराका ताल, नदी, खोला र बजार क्षेत्रको सरसफाइ अभियान गर्दै आएको थियो । २१० श्रृंखलासम्म यो अभियानले पोखराका ताल, नदी, खोला र बजार क्षेत्रका ३० ३५ वर्षअघि देखिको फोहोर संकलन गरेर सफा बनाएर महानगरलाई बुझाएको अभियानका संयोजक रामबहादुर पौडेलले बताउँछन्। अभियानले नागरिक समाज, पोखराका विभिन्न संघसंस्था, सुरक्षाकर्मी, सरसफाई अभियान्ता, सम्बन्धित क्षेत्रका वडा अध्यक्ष, मेयर समेतलाई उपस्थित गराएर बृहत सरसफाइ अभियान चलाएका थिए । महानगरपालिकाका जनप्रतिनिधिसमेत सहभागी गराएर अब आइन्दा जथाभावी फोहोर नफाल्न जनचेतना जगाउँदै सहरका कुना कुना सफा बनाएपछि त्यसपछि महानगरपालिकाले फोहोर हुन नदिन जथाभावी फोहोर फाल्नेलाई कारबाही गर्ने र कुहिन र नकुहिने फोहोर छुट्टाएर व्यवस्थापन गर्न तर्फ लाग्नु पर्नेमा त्यसो नहुँदा फेरि पोखराका प्राकृतिक सम्पदन प्रदूषणको चपेटामा परेको अधिकारीले सुनाए । अभियानले नागरिकलाई जथाभावी फोहोर नफाल्न र आप्नो घर वरपर आफै सफा गर्न अनुरोध गर्दै अभियान अभियान चलाएको थियो । अभियान सुरु गरेर सफा गर्दाको केही दिन सफा हुने र त्यसपछिका दिनमा उसैगरी फोहोर फाल्न नछाड्ने बानीका कारण यहाँका प्राकृतिक सम्पदा प्रदूषणको चपेटामा परेका हुन् । पोखरेलीले मात्र होइन पोखरा घुम्न आएका आन्तरिक पर्यटकले पनि ताल किनारमा बसेर चाउचाउ, मिठाई, बियर नै पनि खाएपछि प्लाष्टिकजन्य र बियरको क्यान, बोतल, मिनरलवाटरको बोतल ताल किनारमै फ्याक्ने गरेको पाइएको छ । एक एकजनाले फ्याकेको फोहोरका कारण ताल पछिल्लो समयमा प्रदूषणको चपेटामा पर्दै गएको हो । पोखराको विन्ध्यवासिन, बाग्लुङ बसपार्क, सृजनाचोक, सिद्धार्थ चोकलगायतका मुख्य बजारको सडकमा फ्याँकिएका प्लाष्टिक जन्य फोहोर पनि सडकको ढल हुँदै फिर्केमा मिसिएर तालमा पुग्ने गर्दछ । ठूलो पानी पर्दा खोला र सडकको फोहोर समेत बगाएर तालमा मिसिदा ताल प्लाष्टिक मय हुने गर्दछ । ठाउँठाउँमा सीसी क्यामेरा राख्ने र फोहार जथाभावी फाल्नेलाई ठूलो रकम जरिवना तिर्न बाध्य बनाउने र जसरी पनि जरिवना अशुल्ने गरी काम गर्न सके पनि जथाभावी फोहोर फाल्न रोकिने अधिकारी बनाउँछन् । यसो गर्नसके पोखरा सफा मात्र हुने होइन महानगरपालिकाले फोहोर कर नै नलिदा पनि हुने उनले बताए । प्रत्येक घरधनीले जथाभावी फोहोर नफाल्ने मात्र होइन कुहिने र नकुहिने फोहोर वर्गीकरण गर्नुपर्ने गरी महानगरपालिकाले नियम बनाएर अघि बढ्नुपर्ने उनले सुनाए । वर्षेनि बुलौदी, फिर्के खोला, खहरे खोलाहुँदै बगरे प्लाष्टिकजन्य फोहोर तालमा मिसिएका छन् । कति मात्रामा नकुहिने प्लास्टिकजन्य फोहोर तालमा थुप्रिएको छ, प्रदूपणले जलचरलाई के कस्तो असर पारेको छ भन्ने अध्ययन अहिलेसम्म नभएको पोखरा महानगरपालिकाका वातावरण विभागका प्रमुख निर्मलमान सिंह भण्डारी बताउँछन् । तालमा मिसिन ढलका कारण तालको पानीको प्रदूषणको मात्रा कस्तो अवस्थाम छ भन्ने मापन समेत नभएको उनले सुनाए । ३० वर्ष अघिसम्म तालकै पानी गाग्रीमा ल्याएर स्थानीयले खाना पकाउथे । अहिले भने तालको पानीले मुख धुन समेत नसक्ने गरी फोहोर बनेको स्थानीय हरि पहारी बताउँछन् । ताल प्रदूषणका कारण बेलाबेलामा माछा पनि मर्ने गरेको तालमै माछा मारेर जीवन निर्वाहा गर्दै आएका हर्पन फेवा मत्सव सहकारीका पूर्वअध्यक्ष ज्ञानबहादुर जलारी बताउँछन् । प्रदूपण हुने र पुरिने क्रम तीब्र भएकाले केही वर्षमा ताल फोहोर पोखरीमा परिणत हुने हो कि भन्ने चिन्ता बढेको उनले बताए । ताल, नदी, सिमसार क्षेत्रहरु जैविक विविधताका भण्डार हुन् । सजिव प्राणीहरुका लागि अति आवश्यक पानीका भण्डार ताल, खोलाहरुले मानव वन्यजन्तुको जीवनकै अस्थित्व जोगाउने काम गरिरहेका छन् । ताल, खोला पर्यकीय आकर्षण मात्र होइन सिंचाइ, जलविद्युत, माछापालन लगायतमा उपयोग हुँदै आएका छन् । फेवातालबाट जलविद्युत निकालीएको छ । तालकै पानीले बिरौटाफाँटमा सिंचाई सुविधा पुगेको छ । तालकै पानी बगेर बनेको पर्यटकीय पाताले छाँगो (डेभिडफल) पर्यटकको आकर्षणको केन्द्र बनेको छ । जलारी समुदाय वर्षैदेखि तालमा माछा मारेर जिविका निर्वाहा गरिरहेका छन् । यति महत्वको तालयति बेला प्रदूषणको चपेटामा मात्र होइन मुहानबाट बगेर आउने गेग्रयान, बालुवा, माटोले परिदै जाँदा वर्षेनि गहिराइ घटेको छ । हिजोको ताल आज जमिनमा परिणत हुर्ने क्रम बढ्दै गएको स्थानीय ज्ञानबहादुर जलारी बताउँछन् । ताल पुरिदै जानु, सिमसार पुरेर ताल किनारमा बस्ती बढ्नु लगायतका कारण साइबेरिया देखि हिउँदमा जाडो छल्ने आउने हुलका हुल चराको संख्या पनि आधा भन्दा बढी घटेको ज्ञाबहादुरले सुनाए । पोखराका फेवाताल, बेगनास, रुपालगायत ९ ताल अन्तर्राष्ट्रिय महत्व रहेको रासार सूचीमा सूचीकृत तालहरु हुन् । २०७१ सालको माघ महिनामा फेवाताल किनारमा फेवा सहित ८ ताललाई रामसार क्षेत्र घोषण गरिएको थियो । रामसारमा सूचिकृत गरिएपनि ताल संरक्षणमा भने स्थानीय सरकार, प्रदेश र संघ सरकारले कुनै ठोस काम गर्न सकेको छैन । तालको संरक्षणका लागि गर्नुपर्ने पहिलो काम सीमाङ्कन समेत अहिलेसम्म हुन सकेको छैन् ।"
टिममा फ्लु फैलिएपछि विश्वकप फाइनलअघि तनावमा फ्रान्स,"दोहा : फिफा विश्वकपको आइतबार हुने फाइनलको तयारीमा रहेको फ्रेन्च फुटबलमा टिममा फैलिएको फ्लुबाट तीन खेलाडी ग्रसित भएका छन्। मोरक्कोविरुद्ध बुधबार भएको क्वार्टरफाइनलमा सोही फ्लुका कारण एड्रियन राबियो र डायोट उपामेकानो खेलेका थिएनन्। त्यो दिन टिममा भएर पनि प्रयोगमा नआएका किङ्स्ले कोम्यानलाई पनि फ्लु देखिएपछि फ्रेन्च प्रशिक्षक डिडियर देस्च्याम्प र उनको टेकनिकल टिम तनावमा परेको छ। उपामेकानो भने आइतबारसम्म ठीक हुने आसमा रहेका देस्च्याम्पले सेमिफाइनलपछि आगामी चार दिनमा सबै खेलाडी निको हुने बताएका थिए। अहिलो फ्लुको सिजन छ, त्यसैले हामी सबैले सतर्क हुनुपर्छ, देस्च्याम्पले भनेका थिए, खेलाडीहरूले धेरै मेहेनत गरिरहँदा रोगप्रतिरोधात्मक क्षमतामा पनि कमी आएको हुन सक्छ। देस्च्याम्पको फ्रान्सले आइतबार राति ८:४५ बजे उपाधिका लागि अर्जेन्टिनाको सामना गर्दैछ। अर्जेन्टिनाले सेमिफाइनलमा क्रोएसियालाई ३० को नतिजामा पराजित गरेको थियो। फ्रान्सलाई पराजित गर्न सके अर्जेन्टिनाले १९८६ पछि पहिलो र समग्रमा तेस्रो पटक विश्वकप जित्ने छ। चार वर्षअघि रुसमा विश्व विजेता बनेको फ्रान्स भने १९६२ मा ब्राजिलपछि पहिलो पटक उपाधि रक्षा गर्ने अभियानमा छ। फ्रान्स पनि समग्रमा तेस्रो पटक च्याम्पियन बन्ने तयारीमा छ।"
दमकमा फोहरबाट उत्पादित ग्यास प्रयोग गरिने,दमक : दमक नगरपालिकामा जैविक फोहरबाट उत्पादित ग्यास प्रयोग गरिने भएको छ । यसका लागि नगरपालिकाले जग्गा व्यवस्थापन समेत गरेको छ । दमक२ मा सञ्चालित ग्यास प्लान्टबाट उत्पादन हुने ग्यासलाई रिफिल गर्नका लागि दमक ८ मा रिफिल सेन्टर स्थापना हुने भएको हो । नगरपालिकाको कार्यपालिका बैठकले दमक ८ स्थित सरस्वती माविको जग्गामा रिफिल स्टेसन बनाउने निर्णय थियो । यसका लागि जग्गा उपलब्ध गराउने निर्णय पनि भएको छ । नगरपालिकाले गत कात्तिक १९ गते रिफिलिङ सेन्टरका लागि जग्गा खोजी गर्न वडाध्यक्ष टेकबहादुर थापाको संयोजकत्वमा समिति बनाएको थियो । सोही समितिको प्रतिवेदनअनुसार रिफिल सन्टर बनाउन जग्गा दिने निर्णय गरिएको हो । उत्पादित ग्यास खेर गइरहेको भनेर नेक्स्टइरा इनर्जी प्रालि र रोहन ट्रेडर्सले नगरपालिकासमक्ष जग्गा उपलब्ध गराइदिन माग गरेको थियो । दमकमा नमूनाको रूपमा रहेको फोहरबाट ऊर्जा उत्पादनको परियोजनाबाट ग्यास उत्पादन भए पनि अहिले यसलाई त्यसै डढाएर फ्याँक्ने गरिएको छ । दमक तथा आसपासका क्षेत्रमा कुद्ने सिटी सफारीलगायतका हलुका सवारी साधनलाई ग्यासबाट चल्ने बनाएर रिफिल गर्न सकिने छ । नेक्स्टइरा इनर्जी प्रालिका प्रबन्ध सञ्चालक विमल खतिवडाले यस परियोजनाअन्तर्गत दैनिक एक हजार ८४ केजी ग्यास उत्पादन गर्न सकिने अवस्था रहेको बताए। दमकमा उत्पादित फोहोरबाट ऊर्जा अर्थात् ग्यास उत्पादन गरेर कम्तीमा १५ सय परिवारलाई पाइपलाइनमार्फत वितरण गर्ने उद्देश्य राखिएको छ । रासस
कालापानी सिर्जनशील पत्रकारिता पुरस्कार अन्नपूर्णकर्मी धामीलाई,"दार्चुला : कालापानी सिर्जनशील पत्रकारिता पुरस्कार २०७९ अन्नपूर्ण पोस्ट् दैनिकका दार्चुलाका संवाददाता सुन्दरसिंह धामीलाई प्रदान गरेको छ। मिडिया विकास समाज नेपालले दार्चुलामा क्रियाशीलमध्ये सृजनशील पत्रकारलाई हौसला प्रदान गर्न प्रत्येक वर्ष प्रदान गर्ने कालापानी सिर्जनशील पत्रकारिता पुरस्कार धामीलाई दिइएको हो । मिडिया विकास समाज नेपाल दार्चुलाको कार्य समितिको बैठकले यस वर्षको पुरस्कारको टुंगो लगाएको मिडिया विकास समाज नेपालका अध्यक्ष पदन बडालले जानकारी दिए । सुशासन, पारदर्शिता, जवाफदेही र सञ्चारको क्षेत्रमा क्रियाशील नागरिक संस्था मिडिया विकास समाज नेपालले सृजनाशील पत्रकारलाई प्रोत्साहन गर्न एक लाखको अक्षय कोषको स्थापना गरी हरेक वर्ष कालापानी सिर्जनशील पत्रकारिता पुरस्कार प्रदान गर्दै आएको छ । पुरस्कारको राशी ५ हजार १ सय ५१ रुपैयाँ रहेको संस्थाका अध्यक्ष बडालले बताए । २०६८ सालदेखि हालसम्म १२ जना पत्रकारलाई यो पुरस्कार प्रदान गरिएको मिडिया विकास समाज नेपाल दार्चुलाले जनाएको छ ।"
काठमाडौंमा यसरी मनाइयो पाँचौ राष्ट्रिय झण्डा दिवस (भिडियो),काठमाडौं : आज पुस १ गते विविध कार्यक्रम गरी राष्ट्रिय झण्डा दिवस मनाइँदैछ। यसैक्रममा राष्ट्रिय धरोहर संरक्षण प्रतिष्ठान नेपालले काठमाडौंको माइतीघर मण्डलामा कार्यक्रम गरी राष्ट्रिय झण्डा दिवस मनाएको छ। दिवसको अवसरमा माइतीघरदेखि वसन्तपुरसम्म र्याली निकालिएको हो। प्रतिष्ठानले ०७५ पुस १ गतेदेखि यो दिवस मनाउँदै आएको छ।
साउदीमा सडक दुर्घटनामा हात गुमाएका दाङका हेमराज नेपाल फिर्ता,"साउदी : साउदीमा भएको दुर्घटनामा हात गुमाएका हेमराज केसी स्वदेश फर्किएका छन् ।साउदी अरेबियामा रोजगारीको क्रममा सडक दुर्घटनामा परी १ हात गुमाएका दाङका हेमराज केसी ९ महिनापछि स्वदेश फिर्ता भएका हुन् । वैदेशिक रोजगारका क्रममा दाङ५ का हेमराज केसी काठमाडौंमा रहेको नासिर हाउसिङ म्यानपावरबाट २२ मार्च २०२२ का दिन साउदी पुगेका थिए। २५ अप्रिलमा कम्पनीको गाडीमा कोठा फर्कने क्रममा सडक दुर्घटना परी एक हात गुमाएका थिए । दुर्घटनामा उनीसँगै रहेका झापाका एक नेपालीको मृत्यु भएको थियो भने रमेश रम्तेलले एउटा हातको ३ औंला गुमाएका थिए। दुर्घटनापछि कम्पनीले साधारण उपचारपछि वेवास्ता गरेको र आवश्यक उपचार नगरेको, खान तथा उपचार गर्न कठिनाइ रहेको भन्दै पीडितले गुनासो गरेलगत्तै एनआरएन महिला केन्द्रीय सदस्य यास्मिन वेगम, एनआरएन मध्यपूर्व संयोजक जोन राजेन्द्र अर्याललगायत त्यहाँ रहेका नेपालीको पहलमा आर्थिक सहयोग गरेका थिए। उनीहरुले पीडितलाई चाँडो स्वदेश फिर्ताका लागि रियादस्थित नेपाली दूतावासलाई आग्रह गरेका थिए । अलपत्र परेका केसीका अनुसार सम्झौता अनुसारको सेवा सुविधा नपाएको, सडक दुर्घटनामा आफ्नो गल्ती पुलिस केसमा देखाएको र केश तनफिज कोर्टमा रहेकाले लामो समयदेखि कुनै सुनुवाई नभएको बताएका छन्। हात गुमाएका पीडित केसीले दूतावासमा जानकारी दिएलगत्तै रियादस्थित नेपाली दूतावासले सम्बन्धित कम्पनी, म्यानपावर र पीडितसँग छलफल गरी आवश्यक सहयोगका लागि सम्बन्धित निकायको ध्यानाकर्षण गराउनुको साथै पीडितले पाउनुपर्ने सेवा सुविधामा जोड दिएको थियो। केसीको स्वदेश फिर्ता सँगै पाउनुपर्ने इन्सुरेन्स रकमलगायत अन्य सेवा सुविधाको सहयोग गराउने जानकारी दूतावाले दिएको छ। केसीको विना उपचार र सेवा सुविधा नदिइ कम्पनीले स्वदेश फिर्ता गर्न लागेपछि दूतावासले उडान रद्द गराएको थियो । साउदी जाँदा केसीले नासिर हाउजिङ म्यानपावरलाई १ लाख ८५ हजार बुझाएका थिए।भदौ १६ मा हेमनाथको बारेमा अन्नपूर्णपोस्टमा समाचार प्रकाशित भएपछि साउदीमा रहेको सामाजिक संस्था नेपाली साझा मञ्चले ६९ हजार १ सय ९९ रूपैयाँ सहयोग गरेको थियो भने स्याङ्जा सहयोग समाज तथा कास्की आदर्श समाज साउदीले २ महिनाका लागि खाद्यान्न सहयोग समेत गरेका थिए । त्यस्तै पारिवारिक समाज नेपालले पीडित मोरङ पथरी १० सनिश्ररे निवासी प्रेमबहादुर तामाङलाई लत्ताकपडा ,हवाई टिकट तथा नगद सहयोग गरी नेपाल फर्काउन सहयोग गरेको थियो । सिन्धुली घर भएका नविन कुमार नेपालीको पनि उद्दार भएको छ। वैदेशिक रोजगारको सिलसिलामा साउदीको रियादमा आएका उनी ४ महिनादेखि बिरामी परी अलपत्र परेका थिए। यसैगरी कम्पनीले आवश्यक उपचार नगरी नेपाल पठाउन खोजेपछि साउदीमा रहेको सामाजिक संस्था नेपाली साझा मञ्च परिवार , नेपाली लालीगुराँस रेष्टुरेन्ट तथा अन्य व्यक्तिको सहयोगमा कोरिया बस्दै आएका हूमन छढुङेल हवाई टिकटको व्यवस्था गरी स्वदेश फिर्ता भएका हुन् ।"
कञ्चनपुरमा बसको ठक्करबाट विद्यार्थीको मृत्यु,कञ्चनपुर : बसको ठक्करबाट कञ्चनपुरमा एक जना विद्यार्थीको मृत्यु भएको छ। शुक्रबार बिहान पूर्वपश्चिम महेन्द्र राजमार्गअन्तर्गत सुडामा ना७ख ६५२१ नंको बसले साइकलयात्री विद्यार्थीलाई ठक्कर दिएको थियो। बसको ठक्करबाट बेदकोट नगरपालिका६ का कविराज बैजको मृत्यु भएको जिल्ला प्रहरी कार्यालय कञ्चनपुरका प्रहरी नायब उपरीक्षक चक्रबहादुर शाहले जानकारी दिए। उनका अनुसार महेन्द्रनगरबाट दार्चुला गइरहेको बसले ठक्कर दिएको हो। बसचालकलाई नियन्त्रणमा लिइएको प्रहरीले जनाएको छ। दुर्घटनामा मृत्यु भएका बैज महेन्द्रनगरस्थित कञ्चन विद्यामन्दिरमा स्नातक तह प्रथम वर्षमा अध्ययन गर्थे। घर सिसैयाबाट साइकलमार्फत कलेज आइरहेका उनी दुर्घटनामा परेका थिए। घटनाको विरोधमा आक्रोशित स्थानीयवासीले अहिले पूर्वपश्चिम राजमार्ग बन्द गराएका छन्। प्रहरीले आवागमन सहज बनाउने प्रयास गरिरहेको छ।
हुस्सु लाग्न थालेसँगै दुर्घटना रोक्न सवारीसाधनमा रिफ्लेक्टर,"विराटनगर : चिसो बढेर तराईमा बाक्लो हुस्सु लाग्न सुरु भएसँगै दुर्घटना न्यूनीकरणका लागि मोरङमा ट्राफिक प्रहरीले सक्रियता बढाएको छ। हुस्सु लागेका बेला हुनसक्ने दुर्घटना रोक्न सवारीसाधनमा रिफ्लेक्टर (टल्किने वस्तु) टाँस्ने अभियान ट्राफिकले प्राथमिकतासाथ सञ्चालन गरेको हो। विराटनगरस्थित ट्राफिक प्रहरी पोस्ट पुष्पलाल चोकका इन्चार्ज एवं प्रहरी सहायक निरीक्षक (असइ) तुलामणि आचार्यका अनुसार हुस्सु लागेका बेला र रातको समयमा टल्किने रिफ्लेक्टर सवारीसाधनमा टाँस्न थालिएको छ। विराटनगर महानगरपालिकाको घिनाघाट, पुष्पलाल चोक, तीनैपैनी, पानीट्यांकी लगायतका स्थानमा सवारीसाधनमा रिफ्लेक्टर लगाउन उनकै नेतृत्वमा टोली परिचालन गरिएको छ। दुर्घटना न्यूनीकरणका लागि ठेला, रिक्सा, सीटी सफारी, साइकल, ट्याक्टर, टिपरलगायतका सवारीसाधनमा रिफ्लेक्टर लगाउन थालिएको आचार्यको भनाइ छ। हुस्सु लागेका बेला र रातको समयमा दुर्घटनाको जोखिम धेरै हुन्छ, असइ आचार्यले भने, टल्किएर परबाटै प्रष्टसँग देखिने हुनाले सवारीसाधनमा रिफ्लेक्टर राख्दा दुर्घटना न्यूनीकरणमा मद्धत पुग्छ। दुर्घटना रोक्न मौसम अनुसार ट्राफिक प्रहरीले विभिन्न उपाय अवलम्बन गर्ने गरेको उनले बताए। मोरङ ट्राफिक प्रमुख प्रहरी निरीक्षक राजकुमार कार्कीले हुस्सु लागेका बेला सवारीसाधन सञ्चालनमा सहजता ल्याउन चालकलाई आवश्यक प्रशिक्षण दिन थालिएको बताए। गाडीमा फग लाइटको व्यवस्था गर्न तथा हुस्सु लागेका बेला उक्त लाइट बालेर मात्रै सवारीसाधन चलाउन चालकलाई आग्रह गर्ने गरिएको छ, उनले भने, बाटो काट्दा साइड लाइटको प्रयोगदेखि ट्राफिक नियमको पालनामा विशेष जोड दिएर प्रशिक्षण दिने गरिएको छ। साथै सवारी चेकजाँच तीव्र बनाएर वाइपरको प्रयोगमा समेत जोड दिने गरिएको कार्कीले बताए। हुस्सु लागेका बेला नजिकैको वस्तुसमेत नदेखिने हुँदा दुर्घटनाको जोखिम बढी हुने भएकाले तीव्र गतिमा सवारीसाधन नचलाउन पनि ट्राफिक प्रहरीले सबैमा अनुरोध गरेको छ। हुस्सु लाग्ने क्रम बढेसँगै पछिल्लो समय सवारीसाधनमा रिफ्लेक्टर राख्ने कार्यमा ट्राफिकले सक्रियता बढाएको कार्कीले बताए। रातको समय र हुस्सु लागेका बेला अगाडि नदेखिने हुँदा अन्य सवारीसाधन ठोक्किएर दुर्घटना बढी हुने गरेको पाइयो, प्रनि कार्कीले भने, त्यही भएकाले दुर्घटना रोक्न कुनै उज्यालो पर्नासाथ टल्कने रिफलेक्टर राख्ने अभियान चलाइएको हो। रिफ्लेक्टर टल्किने भएका कारण पछाडिबाट आउने सवारी साधनले राम्रोसँग देख्ने र ठोक्किएर दुर्घटना हुन नपाउने उनको भनाइ छ। त्योबाहेक सवारी दुर्घटना रोक्नलाई चालक, पैदलयात्रु, विद्यार्थी, तथा सर्वसाधारणलाई समेत भेला जम्मा पारेर आवश्यक प्रशिक्षण दिने र सचेतनामूलक कार्यक्रम गर्ने गरिएको उनले बताए। पैदलयात्रुलाई बाटो काट्ने तरिका सिकाउँदै चालकलाई तीव्र गतिमा सवारीसाधन सञ्चालन नगर्न सचेत गरिँदै आएको छ, कार्कीले भने, साथै सचेतनामूलक कार्यक्रम र ट्राफिक कारबाहीलाई तीव्र पारिएको छ। नियम उल्लंघन गर्ने र सम्झाईबुझाई गर्दा पनि अटेर गर्ने सवारीका चालकलाई भने ट्राफिक नियम उल्लंघनको कसूरमा कारबाही गर्ने गरिएको छ। अहिले सवारीसाधनमा रिफ्लेक्टर लगाउने, चालकलाई आवश्यक प्रशिक्षण दिने, सम्झाईबुझाई गर्ने, दुर्घटनाग्रस्त क्षेत्रको पहिचान गर्ने, शैक्षिक संस्था एवं सार्वजनिक स्थलमा विभिन्न खाले सचेतनामूलक कार्यक्रम चलाउने र आम नागरिक एवं चालकलाई भेलाजम्मा पारेर ट्राफिक नियमका बारेमा जानकारी दिने काम ट्राफिकको प्राथमिकतामा परेको प्रनि कार्कीले बताए।"
सैनिक बनेर टिकटकबाट ठग्ने पक्राउ,"जोमसोम : सेनाको पोसाकमा टिकटक बनाइ ठगी गर्नेे एक युवक हतियारसहित पक्राउ परेका छन्। थासाङ गाउँपालिका२ बस्ने १९ वर्षीय युवक विपन विकलाई नेपाली सेनाको पोषाकमा हतियारसहित टिकटक बनाइ ठगी गरेको सूचनाका आधारमा जिल्ला प्रहरी मुस्ताङले पक्राउ गरेको हो। जिल्ला प्रहरी कार्यालय मुस्ताङले पक्राउ गरेका युवकको घटनाका सम्बन्धमा बिहीबार एक प्रेष विज्ञप्ति समेत सार्वजनिक गरेको छ। युवकले तेन्जिङ गुरुङ नामको नक्कली टिकटक आईडीमा नेपाली सेनाको पोषाक र नक्कली परिचयपत्रसहितको फोटो तथा भिडियो अपलोड गरी ठगी गरेको विज्ञप्तिमा भनिएको छ। सैनिक पोषाक लगाएर टिकटकमा आफु नेपाली सेनाको उपसेनानीसहसेनानी भएको र बुवा उपरथि, आमा मेजर, दिदी सहसेनानी हुन् भनी भिडियो र फोटो अपलोड गरेको बताइएको छ। युवकले टिकटकमा सैनिक परिचय दिएर नेपाली सेनामा भर्ती गरिदिन्छु, सरुवाबढुवा गरिदिन्छु भनी नक्कली परिचयपत्र प्रयोग गरी ठगी गर्दै आएको भनी सेनाबाट जिल्ला प्रहरीलाई सूचना आएपछि युवकलाई हतियारसहित पक्राउ गरिएको प्रहरीको विज्ञप्तिमा उल्लेख गरिएको छ। जिल्ला प्रहरी कार्यालय मुस्ताङका सूचना अधिकारी प्रहरी निरीक्षक गोपीकृष्ण सुवेदीका अनुसार पक्राउ परेका युवकको घरबाट स्टेन्ट गनजस्तो देखिने हतियार, वाकीटकी जस्तो वस्तु, सेनाको बुट, पोषाक, नक्कली पेस्तोल र पेस्तोल राख्ने पाउँचलगायतका सामग्री बरामद गरेको छ ।"
आविष्कारको जननी,कागलाई निकै तिर्खा लाग्यो। ऊ पानीको खोजीमा यताउता उड्न थाल्यो। तर उसले कतै पानी पाएन। अतः ऊ निकै उदास भएर एक ठूलो रूखको हाँगामा बस्यो। अचानक कागको दृष्टि निकै परको स्थानमा रहेको एउटा बगैंचामा पयो। अतः पानी पाउने आशामा ऊ उडेर त्यहाँ पुग्यो। चारैतर्फ हेरिसकेपछि उसले नजिकै एउटा गाग्री देख्यो। काग उडेर गाग्रीमा बस्यो। उसले गाग्रीमा थोरै पानी देख्यो। प्रसन्न भएर उसले निहुरिएर पानी पिउने प्रयत्न गयो। तर उसको चुच्चो पानीसम्म पुग्न सकेन। त्यही पनि कागले हिम्मत हारेन। उसले शान्त मनले समस्यामाथि विचार गर्न थाल्यो। अचानक उसको दिमागमा एक उपाय आयो। उसले पानीलाई माथि उठाउन गाग्रीमा ससाना ढुंगाहरू हाल्ने सोच बनायो। सोहीअनुसार काम गर्दै गयो। कागको योजना सफल भयो। जब ढुंगाहरू गाग्रीमा पर्दै गए। तब गाग्रीको पानी माथि उठ्दै आयो। अन्त्यमा पानी गाग्रीको कण्ठसम्म पुग्यो। कागले आफ्नो तिर्खा मेट्यो र उड्यो। नैतिक शिक्षा: आवश्यकता आविष्कारको जननी हो। धैर्य तथा साहसबाट समस्याहरूको सामना गर्न सिक्नुहोस्।
मेसीको म्याराडोना अवतार,"दोहा : मंगलबार राति कतारको लुसेल रंगशालामा रेफ्रीले अन्तिम सिट्टी बजाएपछि अर्जेन्टिनी समर्थकहरूको सेतो र निलो धर्के पर्खालमा नयाँ स्वर मच्चियो, म्याराडोनाले मेसीलाई स्वर्गबाट समर्थन गरिरहेका छन्। अर्जेन्टिनी फुटबलका दुई सर्वकालीन महान खेलाडी लियोनल मेसी र डिएगो म्याराडोनाबीचका समानताको चर्चा उत्कर्षमा छ, यतिबेला। कतारमा अझै धेरै त्यसको चर्चा भइरहेको छ। सन् १९८६ मा म्याराडोनाले जसरी आफ्नो विश्वकप बनाएका थिए, अहिले मेसीले त्यही दोहोर्याइरहेका छन्। जारी विश्वकपका ६ खेलमा मेसीले पाँच गोल र तीन असिस्टसहित अर्जेन्टिनालाई दोस्रो पटक विश्वकपको फाइनलमा पुर्याएका छन्। आठ वर्षअघि ब्राजिलमा भएको विश्वकपको फाइनलमा पुर्याए पनि जर्मनीसँग पराजित हुँदा मेसीको अर्जेन्टिना उपविजेतामा सीमित भएको थियो। मेसीमै म्याराडोना छन् भन्ने विश्व फुटबलको सदाबहार चर्चा हो। उचाई, ड्रिबलिङ स्किल, छरितो पन र बायाँ खुट्टाको जादू दुवै खेलाडीका समानता हुन्। नेतृत्व क्षमता, टिमका लागि मैदानमा लडाईं र आफ्नो उम्दा प्रदर्शनमा टिमलाई अगाडि बढाइरहेका मेसीले कतारमा झन् धेरै म्याराडोनाको गुण प्रदर्शन गर्दै आएका छन्। मेसीको उत्कृष्ट प्रदर्शनकै बलमा साउदी अरेबियासँग पराजित हुँदै खराब सुरुवात गरेर पनि अर्जेन्टिना विश्वकपको फाइनलमा पुगेको छ। ३६ वर्षअघि म्याराडोनाले झैं अर्जेन्टिनालाई विश्वकप जिताउन मेसी एक कदम मात्रै टाढा छन्। मेसीले म्याराडोनाको भूमिका निर्वाह गरिरहेका छन्, सन् १९८६ मा विश्वकप जित्दा म्याराडोनाका सहकर्मी जर्ज भाल्डानो भन्छन्। मंगलबार राति लुसेल रंगशालामा साविक उपविजेता क्रोएसियाविरुद्ध ३० को शानदार जितसहित अर्जेन्टिना छैटौं पटक फाइनल पुग्दा मेसीले उम्दा प्रदर्शन गरेक थिए। तेस्रो गोलका लागि मेसीले दिएको असिस्टले उनको स्तर र क्षमताको स्पष्ट बयान गरेको थियो। क्रोएसियाको हाफमा बल रिसिभ गरेका मेसीले प्रतिगोगिताभर उत्कृष्ट प्रदर्शन गरेका जोस्को भार्डियोलको चुनौतीलाई माथ दिँदै बाइलाइन नजिकबाट जुलियन अल्भारेजलाई असिस्ट दिएका थिए। त्यो मेसीले पिचमा देखाएको थप एउटा मोमेन्ट अफ म्याजिक थियो। व्यक्तिगत रूपमा म यो विश्वकपमा एकदमै आनन्द लिइरहेको छु्, मेसीले भनेका छन्,, म मेरो टिमलाई सहयोग गर्न सकिरहेको छु। त्यसैले म यो भन्न सक्छु। म साँच्चै खुसी छु। यो फाइनल मेसीका लागि एउटा फुटबल खेल मात्रै रहने छैन। यो एउटा नतिजा मात्रै होइन, हामीले तय गरेको यात्रा हो, मेसीले भनेका छन्, यसअघि अर्जेन्टिनामा जित वा हार मात्र थियो। तर, मलाई लाग्छ अहिले मानिसहरूले अन्य कुरामा ध्यान दिन थालेका छन्। उनले भनेझैं जित वा हार मात्रै होइन। उनले अर्जेन्टिनालाई विश्वकप जिताउन सके भने विश्व फुटबलका सदाबहार महान खेलाडीको सूचीमा पेले, म्याराडोनासँगै आफ्नो नाम पनि उनले दर्ता गर्नेछन्। मेसीले यो विश्वकप अन्तिम हुने घोषणा गरिसकेका छन्। सन् २०२६ मा अमेरिका, मेक्सिको र क्यानडामा ४८ टिमले विश्वकप खेलिरहँदा मेसी ३९ वर्षका हुनेछन्। त्यसैले मेसीले यो विश्वकप साँच्चै अन्तिम मौका जसरी नै खेलिरहेका छन्। ६ खेलमा आठ गोलमा संलग्न रहेका मेसी अर्जेन्टिनाको जर्सीमा एउटा स्टार थप्ने योजनासहित आइतबार मैदानमा उत्रिने छन्। जसरी म्याराडोनाले दोस्रो स्टार थपेका थिए।"
लागूऔषधसहित ६ कारोबारी पक्राउ,"धरान : प्रहरीले सुनसरीको धरान उपमहानगरमा ठूलो परिणामको लागूऔषध बरामत गरेको छ । साथै लागूऔषध कारोबारमा संलग्न ६ जना कारोबारीलाई पक्राउ समेत गरेको छ। बुधबार राति खटिएको इलाका प्रहरी कार्यालय धरानको टोलीले उनीहरूलाई पक्राउ गरेको हो। इलाका प्रहरी कार्यालय धरानका डीएसपी बुद्ध श्रेष्ठले गोप्य सूचनाको आधारमा धरान३ स्थित सदन रोड, १४ को विजयपुर र धरान ५ को देउरालीका तीन स्थानमा प्रहरीको टोली परिचालन गरी छापा मार्दा छ पक्राउ परेका हुन्। पक्राउ पर्नेमा धरान३ का ३४ वर्षीय मन्त्री उपनामका मनकुमार श्रेष्ठ, धरान५ का २६ वर्षीय अमन राई, धरान१४ का २१ वर्षीय रञ्जित तामाङ, १९ वर्षीय नेल्सन याख्या, २० वर्षीय शाहिल भण्डारी र १९ वर्षीय शेखर परियार रहेका छन्। प्रहरी टोलीले धरान३ स्थित सदन रोडमा मनकुमारको कोठाबाट फेनेरगन, ३२ एम्पुल, डाइजेपाम ३९ एम्पुल, लुपिजेसिक ३९ एम्पुल र एभिल ४५ एम्पुल बरामत गरिएको डीएसपी श्रेष्ठले बताए। त्यस्तै, ट्रामाडोल १ हजार ट्याब्लेट, स्पास्पेइन १ हजार ५ सय ट्याब्लेट बरामत गरिएको उनले बताए। त्यस्तै, धरान५ देउरालीस्थित अमन राईको घरबाट लागूऔषध ५ हजार ३९ ट्याब्लेट ट्रामाडोल, २ हजार ६४० ट्याब्लेट स्पास्पेइन बरामत गरिएको डीएसपी श्रेष्ठले बताए। धरान१४ का रञ्जित तामाङको घरबाट २४० ट्याब्लेट स्पास्पेइन र २५० ट्याब्लेट ट्रामाडोल बरामत गरिएको छ। त्यस्तै, भण्डारी, याक्खा र परिवारको साथबाट ८ ट्याब्लेट स्पास्पेइन र ८० ट्याब्लेट ट्रामाडोल बरामत गरिएको डिएसपी श्रेष्ठले बताए। पक्राउ परेका ६ जनालाई प्रहरीले बिहीबार सार्वजनिक गरेको छ। पक्राउ परेका ६ जनाविरुद्ध लागूऔषध नियन्त्रण ऐनअनुसार अनुसन्धान सुरु गरिएको डिएसपी श्रेष्ठले बताए।"
नेहा र निहारिका प्रहरी नियन्त्रणमा,"महोत्तरी : अधिकारको माग गर्दै महोत्तरीमा गरिएको प्रदर्शनले उग्र रुप लिएपछि महोत्तरी प्रहरीले नेहा चौधरी र निहारिका सिंह राजपुत (कुमारी आमा) लाई नियन्त्रणमा लिएको छ। बिहीबार दिउँसो रामगोपालपुर नगरपालिकाको कार्यालय अगाडि प्रर्दशनमा उत्रिएका उनीहरू नेतृत्वको समुहले नगरपालिकाको कार्यालयमा तोडफोड गर्न थालेपछि महोत्तरी प्रहरीले उनीहरूलाई पक्राउ गरेको हो। उनीहरूको समुहले नगरकार्यालय अगाडि उग्र रुपमा विरोध प्रर्दशन गर्नुका साथै नगरपालिकाको कार्यालयमा तोडफोड र कर्मचारीउपर हातपात गर्न थालेपछि तत्काल उनीहरूलाई नियन्त्रणमा लिएको महोत्तरी प्रहरीले जनाएको हो। प्रर्दशनमा ६ सुरक्षाकर्मी घाईते बिहीबार सडक जाम गरेर आन्दोलनमा उत्रिएकी नेहा र निहारिका नेतृत्वको टोलीले नगरपालिका कार्यालयमा ढुंगामुढा गर्न थालेपछि स्थिति नियन्त्रणमा लिन उनीहरूलाई पक्राउ गरिएको महोत्तरीका एसपी कृष्ण पंगेनीले बताए। प्रत्यक्षदर्शीका अनुसार आन्दोलनमा प्रहरी र प्रदर्शनकारीबीच झडप भएको थियो। जिल्ला प्रहरी कार्यालय महोत्तरीले दिएको जानकारी अनुसार सो घटनामा परि २ सशस्त्र प्रहरी, १ नेपाल प्रहरी र ३ नगरप्रहरी घाइते भएका छन्। घाइते हुनेहरूमा नेपाल प्रहरीका सहायक प्रहरी हवल्दार मुकेशप्रसाद यादव, सशस्त्र प्रहरीद्वय शिवसागर कुँवर र कमलेशप्रसाद यादव रहेका छन्। त्यस्तै, रामगोपालपुर नगरपालिकाका कार्यरत नगर प्रहरीहरू कृष्ण पण्डित, गंगाराम राय र सुरेश राय घाइते भएका छन्। उनीहरूको स्थानीय स्तरमा उपचार भइरहको प्रहरी उपरिक्षक कृष्णप्रसाद पंगेनीले जानकारी दिए। कारबाहीको माग रामगोपालपुर नगरपालिकाको कार्यालयले बिहीबार विज्ञप्ती जारी गर्दै प्रर्दशनकारीले ढुंगामुढा, तोडफोड, आगजनी गरिएपछि कानुनी कारबाहीका लागि माग गरेको छ। आन्दोलनको नेतृत्व गर्ने नेहा चौधरी र निहारिका सिंह राजपुतको समुहले ढुंगामुढा गर्दा नगर प्रहरी घाइते हुनुका साथै करिब ५ लाखको क्षति भएको विज्ञप्तिमा उल्लेख छ। नगरप्रमुख रामदुलार साहले जारी गरेको सो विज्ञप्तिमा करिब ५ सयजनाको प्रदर्शनका नगर प्रहरी हवल्दार किशन मण्डलको हात भाँचिएको जनाइएको छ। सरकारी कार्यालयमा भएको अराजक घटनाप्रति खेद प्रकट गर्दै घटनामा संलग्न नेहा चौधरी, निहारीका राजपुतलगायत यस कार्यमा संलग्न व्यक्तिहरूलाई सरकारी सम्पत्ति तोडफोड, आगजनी गरी नोक्सान गरेको भन्दै असुलउपर गराइ दोषीहरूमाथि कारबाहीको माग गरिएको छ। मेयर साहले नेहा र निहारिका चौधरीलाई आवश्यक कारबाहीको माग गर्दै प्रमुख जिल्ला अधिकारी दीपक पहाडीसमक्ष उजुरी गरिएको बताएका छन्। डा पंकज चौधरीलाई नियन्त्रणमा लिएर नेहाको दाइजो मुद्दामाथि थप अनुसन्धान गरिरहेको समयमा अनावश्यक रुपमा आन्दोलन चर्काएको महोत्तरीका सहायक प्रमुख जिल्ला अधिकारी उपेन्द्र न्यौपानेले जानकारी दिए। सहायक प्रमुख जिल्ला अधिकारी न्यौपानेले भने, नेहा चौधरी र नेहारिका राजपुतलाई प्रहरीले नियन्त्रणमा लिइएको छ। नेहा र निहारिकालाई नियन्त्रणमा लिएपछि अहिले आन्दोलन रोकिएको छ। त्यहाँको अवस्था समान्य बनाउन प्रहरीले अश्रुग्याससमेत प्रहार गर्नुपरेको थियो। मंसिर २६ गते घरेलु हिंसा मुद्दामा जिल्ला अदालत महोत्तरीले संरक्षणात्मक आदेश पाएलगतै औरही नगरपालिका१ माइत पक्षबाट रामगोपालपुर नगरपालिका घर फर्किएकी नेहा चौधरीले प्रवेश नपाएको विषयलाई लिएर आन्दोलन भएको हो। नेहाले पंकजको घरमा प्रवेश पाउनुपर्ने माग राख्दै निहारिकाको नेतृत्वमा बुधबारदेखि केही युवाहरूलाई समर्थनमा लिई रामगोपालपुर चोकमा सडक अबरुद्ध गर्दै उनीहरू आन्दोलनमा उत्रेका थिए।"
आजदेखि प्रदूषण जाँच नगरेका गाडीलाई एक लाख जारिवाना,"काठमाडौं : वन तथा वातावरण विभागले आज पुस १ गतेदेखि प्रदूषण जाँच नगरी तोकिएको मापदण्ड पूरा नगरी सञ्चालन भएका सवारीसाधनलाई एक लाख जारिवाना गर्ने भएको छ । विभागले गत मङ्सिर २२ गते एक सूचना प्रकाशित गरी वायु प्रदूषणको मुख्य कारण गाडीबाट निस्कने धुवाँ र खुलारूपमा जलाउने फोहर रहेको भन्दै प्रदूषण जाँच गरी तोकिएको मापदण्ड पूरा गरेर मात्र गाडी चलाउन आग्रह गरेको थियो। पछिल्लो समयमा काठमाडौँ उपत्यकामा सञ्चालन भइरहेका गाडीमा धुवाँ निष्काशनको अवस्था दयनीय पाइएकाले प्रदूषण जाँच नगरेका गाडीलाई आजदेखि कारबाहीसहित जारिवाना गरिने विभागले जनाएको छ । यसैगरी विभागले प्रदूषण जाँच गरेरमात्रै गाडी चलाउन आग्रह गरेको छ । विभागले गाडीको धुवाँ निष्काशनको अवस्थाबारे परीक्षणलाई प्रभावकारी बनाउनसमेत जनाएको छ । अहिले धुवाँ परीक्षण गर्दा मापदण्डभन्दा धेरै प्रदूषण गराइरहेका गाडीलाई एकपटकका लागि मर्मत गरी अवस्था दुरुस्त राख्न दिने गरेकामा आजदेखि विभागको परीक्षणमा प्रदूषण जाँच पास हुन नसक्ने गाडीलाई एक लाखसम्म जरिवाना गर्ने विभागले चेतावनी दिएको छ । कैफियत भेटिएमा वातावरण संरक्षण ऐन, २०७६ को दफा ४१ उपदफा २ अनुसार जरिवाना हुने भएको छ । छड्के जाँचमा प्रदूषण जाँचपासका रूपमा हरियो वा अन्य स्टिकरको अवधि बाँकी रहेको अवस्थामा पनि प्रदूषण जाँच अनुत्तिर्ण हुने गाडीलाई जरिवाना गरिने विभागले चेतावनी दिएको छ । साथै विभागले कसैले टोल छिमेकमा खुलारूपमा फोहर जलाउने तथा खुलारूपमा फोहर जलाएको पाइएमा गोप्यरूपमा जानकारी दिनसमेत आग्रह गरेको छ । यसरी खुलारूपमा फोहर जलाउनेलाई कारबाही गरिनेसमेत विभागले जनाएको छ ।"
एमआरआईमा कमिसनको गन्ध,"राष्ट्रिय ट्रमा सेन्टर र वीरगन्जको नारायणी अस्पतालले गर्न लागेको म्याग्नेटिक रेजोनेन्स इमेजिङ (एमआरआई) खरिदमा कमिसनको ह्वास्स गन्ध आएको छ। यी अस्पतालका लागि आवश्यक एमआरआई मेसिनको विशेषताबारे जुन तरिकाले विवरण तयार गरियो, गन्ध त्यहीँबाट सुरु भयो। कुनै खास कम्पनीबाहेकले प्रतिस्पर्धा नै गर्न नसक्ने र नमिल्ने गरी आवश्यकताका विवरण बनाउनु नै सन्देहास्पद हो। त्यसमाथि मूल्य पनि सामान्यतयाः भन्दा धेरै छ। जुन प्रकृतिको मेसिन निजामती अस्पतालले २२ करोडमा किनिसकेको छ, त्यस्तै मेसिन ट्रमा सेन्टर र नारायणी अस्पतालले भने ३० करोडमा किन्न आँटेका छन्। मांसपेशी, मस्तिष्क, ढाड, घुँडा, जोर्नीहरूको रोग पहिचान गर्न म्याग्नेटिक रेजोनेन्स इमेजिङ (एमआरआई) चाहिन्छ। जटिल रोगहरूको उपचारका लागि चाहिने त्यस्तो मेसिन निकै महँगो हुन्छ। ठूलाठूला अस्पतालहरूमा त्यस्तो मेसिन अनिवार्यजस्तै हो। यस्तो मेसिन बिक्री गर्ने विश्वमै विश्वस्त कम्पनी सीमित मात्रामा छन्। चिनियाँ कम्पनीहरूले विश्वसनीयता आर्जन गर्न बाँकी छ। तर, ट्रमा र नारायणीको टेन्डरले चिनियाँ कम्पनी युनाइटेड इमेजिङको मेसिनसँग मिल्ने स्पेसिफिकेसन तयार गरेका छन्। हाला कि त्यस्तो स्पेसिफिकेसन ती अस्पतालले होइन स्वास्थ्य विभागमा बनेको भन्ने बुझिएको छ। त्यसैले शंकाको सुई पनि त्यतै सोझिएको छ। कम्पनसँग सीधै किनबेच हुँदैन, आपूर्तिकर्तामार्फत हुन्छ। यसमा आपूर्तिकर्तासँगको सेटिङको शंका स्वाभाविक छ। साधारण कुरा के भने उस्तै मेसिन नजिकको अस्पतालले २२ करोडमा किन्दा ३० करोड हाल्नुपर्ने कारण के हो ? यसको प्रस्ट जवाफ सम्बन्धित निकायसँग छैन। मिलेमतोमै स्पेसिफिकेसन तयार गरी त्यतिका मूल्य हाल्ने र कमिसन खाने प्रपञ्च नहोला कसरी भन्ने ? स्वास्थ्यजस्तो संवेदनशील क्षेत्रलाई कमिसन र स्वार्थले गाँज्दा एकातिर नागरिकको स्वास्थ्यमाथि नै खेलवाड हुन जाने स्वाभाविक छ। अर्काेतिर राष्ट्रिय ढिकुटीको दुरुपयोग हुन्छ। जसरी कर्णाली प्रदेश अस्पतालमा यस्तै खरिद प्रकरणमा त्यहाँको प्रदेश सभा लेखा समितिले कैफियत निकालेको थियो, यहाँ पनि त्यस्तो नहोला भन्न सकिन्न। ट्रमा र नारायणीको एमआरआई खरिद प्रकरणलाई पनि छानबिनको दायरामा ल्याउनु उचित हुन्छ।"
सुर्खेतमा एमआरआई मेसिन खरिदमा अनियमितता,"जाजरकोट : कर्णाली प्रदेश अस्पताल सुर्खेतले थ्री टेस्ला क्षमताको एमआरआई मेसिन खरिदमा अनियमितता गरेको बारे गत असारमा कर्णाली प्रदेशसभा सांसदहरूले कुरा उठाएका थिए। प्रदेशसभामा मेसिन खरिदबारे कुरा उठेपछि सांसदको सार्वजनिक लेखा समितिका तत्कालीन सभापति करवीर शाहीको टोलीले छानविन थाल्यो। छानविन समितिले खरिद प्रक्रियादेखिका सवै फाइल अध्ययन गर्यो। निजामती अस्पताल काठमाडौंले खरिद गर्ने एमआरआई मेसिन र प्रदेश अस्पताल सुर्खेतले खरिद गर्ने मेसिन एउटै भएको र दुवै अस्पतालको मेसिन खरिदको जिम्मा ईष्ट वेस्ट कन्सर्न प्रालिलाई दिएको थियो। तर, लागत मुल्य फरक भएको जानकारी पाएपछि छानविन थालेको लेखा समितिका सभापति शाहीले बताए। निजामती अस्पतालले गरेका सवै खरिद प्रक्रियाका फाइल पनि अध्ययन गर्यौं, सभापति शाहीले भने, मेसिनको क्षमता उही छ। दुवै अस्पतालले थ्री टेस्ला क्षमताका एमआरआई खरिद प्रक्रिया अगाडि बढाएका छन्। तर, निजामती अस्पतालभन्दा करिब सात करोडबढी रकममा कर्णाली प्रदेश अस्पताल सुर्खेतले टेण्डर स्वीकृत गरेको पाइएको छ। दुवै अस्पतालले उपकरणका लागि तयार पारेको स्पेसिफिकेसनमा अधिकांश विवरणहरू समान छन्। नियतवस नै एउटा कम्पनीलाई पार्नका लागि कार्यविधि बनाइएको छ। मेसिन खरिदबारे छानविन गर्दा प्राप्त तथ्यका आधारमा हामीले मिलेमतोमा अनियमितता भएको निश्कर्ष निकालेका छांै। आफूहरूले मेसिन खरिद छानविन गरेको प्रतिवेदन नै तयार गरेको उनले बताए। प्रतिवेदन संसदमा पेश गर्ने भनेर तयारी गरेका थियौं। छानविन गर्दागर्दै वर्खे अधिवेशन सकियो। फेरी बसेन। चुनाव भइहाल्यो, उनले भने। मेसिन खरिदमा मिलेमतोमा मूल्य बढाइएको र नियतवस नै ईष्ट वेस्ट कन्सर्न प्रालिलाई खरिदको जिम्मा दिन दुई बुँदामा नो चेन्ज भनेर कार्यविधि बनाइएको सभापति शाहीले बताए। १० वटा प्रस्ताव परेकामध्ये अन्तिममा तीन प्रस्ताव छनौट गरिएको र त्यसमध्ये पनि अस्पताल प्रशासनले ईष्ट वेस्ट कन्सर्नलाई नै खरिदको जिम्मा दिनेगरी सिन्डिकेट लगाएको देखियो, सभापति शाहीले भने, नीतिगत र प्रक्रियागत दुवैमा अनियमितता देखिन्छ। मेसिन राख्ने थ्री फेजसहितको कोठा निर्माण गर्ने जिम्मा आफ्नो नभएको कम्पनीले जनाएपछि त्यस कार्यका लागि थप अढाई करोड रुपैयाँ खर्च हुने भएको देखिएको उनले जनाए। कर्णाली प्रदेश सामाजिक विकास मन्त्रालयअन्तर्गतको प्रादेशिक अस्पतालले उक्त कम्पनीलाई २९ करोड ७१ लाख ६६ हजार ७ सय ९२ रुपैयाँमा खरिद गर्न जिम्मा दिएको छ। कर्णाली प्रदेश अस्पताल सुर्खेतका निर्देशक प्राडाडम्बर खड्काले मेसिन खरिदमा कुनै किसिमको अनियमितता नभएको जिकिर गरे। उनले नेपाल सरकारको नियम अनुसार नै खरिद प्रक्रिया अघि बढाइएको दावी गरे। उनले भने, हामीले ल्याउन थालेको मेसिन नेपालमै उत्कृष्ट मेसिन हो। सरकारी नियम कानुनभन्दा हामी बाहिर गएका छैनौं। विधि, पद्धती र प्रक्रिया अनुसार नै एमआरआई मेसिन आउँदैछ। खरिद प्रक्रियामा कुनै किसिमको अनियमितता भएको छैन। नेपालका उत्कृष्ट फर्मले टेण्डर हाल्न पाउनेगरी मेसिन खरिद प्रक्रियाको कार्यविधि बनाएका छौं। हामी उत्कृष्ट मेसिन ल्याएर कर्णालीमा उत्कृष्ट सेवा दिन चाहन्छौं। कर्णाली प्रदेश अस्पतालको एमआरआई मेसिन खरिदमा नीतिगत र प्रक्रियागत दुवैमा अनियमितता देखिन्छ। करवीर शाही, निवर्तमान सभापति, कर्णाली प्रदेशसभा सार्वजनिक लेखासमिति खरिद प्रक्रियामा कुनै किसिमको अनियमितता भएको छैन। हामीले ल्याउन थालेको मेसिन नेपालमै उत्कृष्ट हो। कानुनभन्दा हामी बाहिर गएका छैनौं। प्राडा डम्बर खड्का, निर्देशक, कर्णाली प्रदेश अस्पताल सुर्खेत"
नहोस् न्याउरी मारी पछुतो,"२०७२ सालको संघीय लोकतान्त्रिक गणतन्त्रात्मक संविधान जारी पश्चात् दोस्रो संघीय र प्रदेशसभाको निर्वाचन हालै सम्पन्न भयो। संयोगले दुवै पटकको निर्वाचन शेरबहादुर सरकारले सम्पन्न गयो। संविधान कार्यान्वयन भयो तर संविधानको मर्ममाथि बारम्बार प्रहार भयो। आम सर्वसाधारण निराश मात्र भएनन्। निर्वाचनमार्फत ठूलो आक्रोश पोखे। त्यो आक्रोशले बालेन प्रवृत्तिको मात्र जन्म भएन, चारित्रिक रूपमा वा कानुन मिच्ने व्यक्तिहरूको समेत जन्म भयो। जहाँ राजकाजसम्बन्धी रको समेत जानकारी नभएको व्यक्तिहरूको उदय हुन पुग्यो। हुन त संविधानले सबैलाई समान अधिकार प्रदान गरेको छ। नयाँ व्यक्तिहरूको उदय हुनु सकारात्मक पक्ष हो। कति भने ती व्यक्तिको प्रवृत्ति हेर्न बाँकी छ। कतै व्यक्ति र पार्टीहरूलाई परीक्षण गर्दागर्दै युवा सबै पलायन हुने वा देश दुर्घटनामा पर्ने त होइन ? प्रश्न गम्भीर छ। विगत पाँच वर्षमा करिब तीन वर्ष वाम गठबन्धन शक्तिबीच पार्टी एकीकरण हुँदा आम सर्वसाधारणले तत्कालीन सरकारबाट ठूलो अपेक्षा राखेका थिए। दुर्भाग्यवश त्यो स्वर्णिम समय पार्टी झगडा र सत्ताको लुछातानीमा नै बित्यो। अन्तत्वोगत्वा नेकपा तीन टुक्रामा विभाजित हुन पुग्यो। जसको कारण गठबन्धन संस्कृतिमा नै जनताले विश्वास गर्न छाडे। एउटै विचार भएका त मिलेर पाँच वर्ष काम गर्न सकेनन् भने दुई भिन्न विचार वा सिद्धान्त भएका राजनीतिक पार्टीलाई जनताले विश्वास गर्न सकेनन्। गत स्थानीय निर्वाचनको परिणाम हेरेर हौसिएका लोकतान्त्रिक वाम गठबन्धन अन्ततः सम्पूर्ण परिणाम हाम्रो पक्षमा आउँछ भन्ने कल्पनाका साथ करिब दुई महिनासम्म भागबन्डा मिलाउन नसक्दा मतदाता निकै निराश भएका थिए। मतदाता स्थायी हँुदैन भन्ने कुरा २०१५ सालको निर्वाचन र २०४६ को जनआन्दोलनपश्चात् भएका निर्वाचनको परिणामले प्रष्ट पारिसकेको छ। वर्तमान चुनावी परिणाम भने परिर्वतनका वाहक, आन्दोलकारी वा जनयुद्ध गर्ने समेतका लागि शुभसंकेत होइन। यो परिणाम किन र कसका कारणले आयो भन्ने कुरा गम्भीर रूपमा विश्लेषण गर्नुपर्ने बेला आइसकेको छ। यदि समयमै चिन्तनमनन् र समाधानको बाटो नपहिल्याउने हो भने भविष्यमा पछुताउनुबाहेक अरू केही हुने छैन ती प्रमुख दलहरूलाई। हालको चुनावी परिणामलाई व्यवस्था होइन, अवस्था परिवर्तन गर्न जनताले जनादेश प्रदान गरेका छन्। यदि अब बन्ने सरकारले पूर्णता पाउन अघिल्लो सरकारले जस्तै सय दिनभन्दा बढी लगाउने, संविधानको मर्मअनुसार काम नगर्ने वा पद प्राप्ति मात्र पार्टीको प्रमुख उद्देश्य हुने, त्यसैगरी आफ्नो राजनीतिक अभीष्ट पूरा गर्न अध्यादेशमार्फत जघन्य अपराधीलाई माफ दिने गरे भने ? हो त्यसो भयो भने आम सर्वसाधारण अवस्था परिवर्तनका खातिर सडकमा ओर्लंदै वर्तमान संविधानको विपक्षमा मतदान गर्न सक्छन्। त्यसो भयो भने के हुन्छ ? वर्तमानमा नै आफू मालिक भएको हेर्न नचाहने वा सदैव दासत्वमा राजनीतिक जीवन बिताउने दक्षिणपन्थी सोच भएका पार्टीका केही व्यक्ति नचुनिएका होइनन्। त्यस्ता व्यक्तिको चयनले संविधान मास्न खोज्ने तŒवहरू आगामी दिनमा झन् हौसियर संविधानमाथि आक्रमण गर्न नखोज्ने होइनन्। तसर्थ त्यस्ता तŒवहरूलाई परास्त गर्न संविधानका रक्षकहरूले आफू सच्चिनुबाहेक अर्को विकल्प होला र ? अहिलेको संघ र प्रदेशको निर्वाचन परिणाम दलहरूका लागि त्यति उत्साहजनक होइन, यो परिणामलाई सामान्य रूपमा लिनु पनि हुन्न। गत स्थानीय निर्वाचनमा केही स्थानमा दलभन्दा भिन्न व्यक्तिलाई निर्वाचित गरेर ती प्रमुख दलहरूलाई सच्चिनका लागि खबरदारी गरेका थिए। तर दलहरूबाट त्यसो हुन सकेन। अब आम जनताले पुनः सच्चिन यस निर्वाचनको नतिजाले अर्को खबरदारी गरेका छन्। यस्ता केही निर्वाचनका परिणाम ३० वर्षे निर्दलीय व्यवस्थामा पनि हुन्थ्यो। जहाँ नानीमैयाँ दाहाल, पुहातु चौधरी, चन्द्रबहादुर बुढाजस्ता व्यक्तिलाई राष्ट्रिय पञ्चायतमा चुनेर पठाउँदा आमजनताले निरंकुशताको विरुद्धमा व्यवस्था परिवर्तनको संकेत गरेका थिए। कालान्तरमा व्यवस्था परिवर्तन भयो। अहिले संघीयताको विरुद्ध पनि आवाज उठ्दैछ। ठूला दलका जिम्मेवार नेताहरूसमेत यसको विरोध गर्दैछन्। जहाँ केन्द्र र स्थानीय निकाय भए पुग्छ भन्ने ठूलो तर्क उठेको त छँदैछ। यदि प्रदेशको काम छैन भने यी ठूला राजनीतिक दलहरू नै यसको कि त खारेजीमा लाग्नु पयो वा केन्द्रको अधिकार सबै प्रदेशमा पठाउनु सक्नुपर्छ। जसले गर्दा ठूलो धनराशि फजुल खर्च हुनबाट जोगिन्छ। चुनावमा कसले जित्यो ? कसले हायो ? ठूलो कुरा भएन प्रमुख कुरा संघीय लोकतान्त्रिक गणतन्त्रको संस्थागत विकासका लागि योगदान पुग्यो कि पुगेन ? यो चाहिँ प्रमुख कुरा हो। यसलाई संस्थागत गर्न के गर्नुपर्छ ? त्यो महŒवपूर्ण पक्ष हो। २०४६ र २०६२०६३ को परिवर्तनपश्चात् वा परिवर्तनपछि जन्मेका तमाम युवाले आफू जन्मँदा र हालमा शून्य परिवर्तन भएको मान्छन्। उनीहरूले विभिन्न दलका एउटै नेता २०४६ र २०६२०६३ पछि निरन्तर चुनावमा उठेका, तीनै मन्त्री भएका, तिनीहरूकै नातागोता पदमा पुगेका, आमसञ्चारका माध्यमबाट भ्रष्टाचार, विसंगति बढी सुनेका, रोजगारी खोज्न मलेसियाको जंगल र अरबको मरुभूमि दैनिक हजारौं युवा पलायन भएका बाहेक अरू केही देखेका छैनन्। धन्य ती युवाले नयाँ अनुहार, शिक्षित, इमान्दार र सोचमा युवा व्यक्तिहरू तपाईंहरूकै पार्टीभित्र खोज्दैछन्। ती युवाको आवाज नसुन्ने हो भने उनीहरूले गर्ने निर्णय जे पनि हुन सक्दैन र ? अब बन्ने सरकार कसैको स्पष्ट बहुमत छैन। सम्भवतः यो चुनावी पद्धतिले बहुमत आउन निकै कठिन पर्छ। आम जनताले स्थायी सरकार खोजेको छन्। यदि त्यो जतिसुकै पार्टी मिलेर बनोस्। यो प्रतिनिधिसभाको कार्यकाल सामान्य छैन। यसले राष्ट्रपति, उपराष्ट्रपति, सभामुख र उपसभामुख चयन गर्छ। जसको पाँच वर्ष कार्यकाल हुनेछ। त्यसैगरी सात प्रदेशमा पनि। अब फेरि अंशबन्डामा राजनीतिक दलले झगडा गर्ने हो भने जनताले माफ गर्ने छैनन्। राजनीतिक दलको २०६२०६३ को आन्दोलनपश्चात्को मतलाई हेर्ने हो भने निरन्तर घट्दो छ। यसको प्रमुख कारण पुरानै नेता, पुरानै सोच वा वैज्ञानिकता पटकै नहुनु हो। विगतको प्रतिनिधिसभा दुई पटक विघटन भयो। विघटनपछि राजनैतिक दलहरू आफ्ना अनुकूल संविधानको व्याख्या गर्न लागे। जुन संविधान आफैंले बनाएका थिए। आम जनताले कुन दलले गल्ती गयोभन्दा पनि सबै नेता र राजनीतिक दललाई एउटै शिराबाट हेरे र सबैलाई समान दोष दिए। अब बन्ने सरकार जस्तो होस् तर छिटो होस्। एउटा सिट भएको पार्टीलाई मन्त्री दिनुभन्दा ठूला दुई दल कांगे्रस र एमाले मिलेर सरकार बनाए केही हदसम्म राजनीतिक स्थायित्व हुन्थ्यो कि ? यो संविधानमा सबै पक्ष समेट्नका लागि समानुपातिकको व्यवस्था गरेको छ। तर ती पदहरू आफ्ना, नातागोता, पहुँच र पैसावालाले प्रतिनिधित्व गरेको पाइन्छ। यी गलत प्रवृत्तिका कारण दलहरूले पाउने मत घट्दो छ। अहिले हेर्दा एमाले करिब २८ लाख र कांग्रेस २७ लाखमा छ। हालकोे चुनावमा आफ्ना विदेशमा बस्ने आफन्तले नयाँ उम्मेदवारलाई मतदान गराउन ठूलो भूमिका खेले। यदि दलहरू नसच्चिने हो भने करिब ४५ लाख नेपाली विदेशमा छन्। ती आएर दलहरूको विरुद्धमा मतदान गरे भने ? त्यसबेला दलको अवस्था र संघीय लोकतान्त्रिक गणतन्त्रको अवस्था के हुन्छ ? अझ पनि नेताहरू नसच्चिने हो भने त्यो अवस्था नआउला भन्न सकिन्न।"
दुर्घटना भएको जहाजका भग्नावशेष सङ्कलन,"मुस्ताङ : मुस्ताङको थासाङ गाउँपालिका२ सानोसरेमा दुर्घटना भएको तारा एयरको जहाजका भग्नावशेष सात महिनापछि सङ्कलन गरिएको छ । गत जेठ १५ गते पोखराबाट जोमसोमका लागि उडेको तारा एयरको जहाज दुर्घटना हुँदा चालक दलका तीनसहित २२ जनाको मृत्यु भएको थियो । भौगोलिकरूपमा विकट र दुर्गम पहाडको खोंच र पाखोमा छरिएका जहाजका पाटपुर्जालाई सङ्कलन गर्न तारा एयरले मङ्सिर १९ गतेदेखि मजदुरको टोली परिचालन गरेको थियो । टोलीको नेतृत्व गरेका इन्द्रसिंह शेरचनले समुद्री सतहबाट चार हजार तीन सय मिटर उचाइको पहाडबाट जहाजका पाटपुर्जा र सामान सङ्कलन गरेर कोवाङ झार्ने काम सकिएको जानकारी दिए। मानापाथी हिमालको फेदीमा रहेको पहाडमा टुक्राटुक्रा परेको अवस्थामा जहाजको भग्नावशेष रहेका थिए । 'दशबाह्र जनाले सानुसरेबाट कोवाङमा सामान बोकेर झार्न १० दिन लाग्यो', उनले भने, 'विकट, अप्ठ्यारो बाटोमा पहिरो गएर रुखसमेत ढलेका छन् । जहाजका सबै सामान सङ्कलन गरेर कोवाङ ल्याउन करिब १० दिन लाग्ने अनुमान गरेका छौँ ।' दुर्घटनाग्रस्त जहाजको ब्लयाक बक्स भने त्यतिबेलामै फेला परेको थियो । शेरचनको नेतृत्वमा विसं २०७२ फागुनमा म्याग्दीको अन्नपूर्ण गाउँपालिका३ दानाको सोलीघोप्टेमा दुर्घटना भएको तारा एयरको जहाजका पाटपुर्जा सङ्कलन गरेर दाना झारिएको थियो । दुर्घटनाग्रस्त जहाजका पाटपुर्जा र सामान सम्बन्धित कम्पनीले उठाउँछन् । बीमा दाबीका लागि सामान उठाउनुपर्ने हुन्छ । अर्कोतर्फ आकाशबाट सहजै देखिने दुर्घटनाग्रस्त जहाजको भग्नावशेषको दृश्यले नकारात्मक मानसिकताको सिर्जना गर्ने हुँदा पनि सम्भव भएसम्म पाटपुर्जा र सबै सामान सङ्कलन गर्ने गरिन्छ । मङ्सिर पहिलो साता तारा एयरको टोलीले जहाज दुर्घटनास्थलको हेलिकोप्टरबाट अवलोकन गरेका थिए । रासस"
पोर्चुगिज प्रशिक्षक सान्तोस बर्खास्त!,"लिस्बोन : विश्वकपको क्वार्टरफाइनलबाट बाहिरिएसँगै पोर्चुगिज राष्ट्रिय टिमका मुख्य प्रशिक्षक फर्नान्डो सान्तोस बर्खास्त भएका छन्। कतारमा जारी विश्वकपको क्वार्टरफाइनलमा अफ्रिकी मुलुक मोरक्कोसँग १० को नतिजामा पराजित हुँदै पोर्चुगल विश्वकपबाट बाहिरिएको थियो। आठ वर्षअघि पोर्चगलको प्रशिक्षक नियुक्त भएका थिए। सान्तोसले पोर्चुगललाई सन् २०१६ मा पहिलो पटक युरोपियन च्याम्पियनसिपको उपाधि जिताएका थिए। त्यस्तै, सन् २०१८१९ मा नेसन्स लिगको पहिलो संस्करणको च्याम्पियन पनि बनाएका थिए। पोर्चुगिज फुटबल संघ (एफपीएफ)ले नयाँ साइकल सुरु गर्ने उपयुक्त समय बताएको छ। सन् २०२४ को युरोपियन च्याम्पियनसिपसम्म सम्झौता बाँकी रहे पनि सान्तोसले आपसी समझदारीमा पद छाडेको अन्तर्राष्ट्रिय सञ्चारमाध्यमले बताएका छन्। सान्तोस जस्ता प्रशिक्षकले राष्ट्रिय टिमको नेतृत्व गर्नु सौभाग्य भएको बताउँदै एफपीएफले सान्तोस उनको टिमलाई धन्यवादसमेत दिएको छ।"
नेपालगन्ज तताउँदै गुञ्जियो नेपथ्य,"नेपालगन्ज : नेपालको लोकप्रिय सांगीतिक समूह नेपथ्य व्याण्डले बिहीबार नेपालगन्जमा सांगीतिक माहोल तताएको छ। पुस लाग्दै गर्दा एक्कासी चिसो बढिरहेको बेला मानवताका लागि सांगीतिक कार्यक्रमअन्तर्गत नेपथ्यले लाइभ कन्सर्ट गरेको थियो। बिहान ११ बजेसम्म हुस्सु कुहिरो बाक्लै थियो। जल तथा मौसम विज्ञान विभागका अनुसार बिहीबार नेपालगन्जमा न्यूनतम् तापक्रम १०५ र अधिकतम् तापक्रम २१७ थियो। बिहीबार रातिको नेपथ्यको लाइभ कन्सर्टले दर्शकलाई भने जाडोको महसुस नै गराएन। के युवा ? के युवती सबै गीत संगितामा झुमेका थिए। चर्को घाम नलागेर दिनभर पनि जाडो थियो। राति ६ बजेदेखि ८ बजेसम्म २ घण्टाको कन्सर्ट थियो। शीत पर्ने रातिमा पनि दर्शकदीर्घालाई कुनै प्रवाह नै भएन। नेपथ्यका मुख्य गायक तथा अगुवा अमृत गुरुङलेरेशम, भेडाको ऊनजस्तो, तालको पानी, छेक्यो छेक्यो देउराली डाँडा, उडायो रेलैले, जोमसोमे बजार, गाउँगाउँबाट उठ, तालको पानी माछीले खाने जस्ता एक दर्जन बढी कर्णप्रिय गीत गाए। दर्शकलाई पनि नचाए। लाइभ कन्सर्टमा गुरुङलाई सुरज थापालगायत शान्ति रायमाझीले मादल, निरज गुरुङले गिटार, सुविन शाक्यले बेस गिटार, धु्रव लामाले ड्रम बजाएर साथ दिएका थिए। गायक गुरुङले गीत मात्र गाएनन्। गाउँदा गाउँदै नाच्थे। उफ्रिन्थे। दर्शकलाई नचाउन उत्प्रेरित पनि गर्थे। बेला बेलामा गीत, संगीत, देशको सांस्कृतिक विविधता, राष्ट्र र राष्ट्रियता अनि मानवताको विषयमा उत्प्रेरक विचार पनि प्रस्तुत गर्थे। गायक गुरुङले भने, जसले सक्छ उसले दिने हो। जसको मन छ उसले दिने हो। हाम्रो समाज अरु कोही आएर बनाउने होइन। हामी आफैं आएर बनाउनु पर्छ। असहायलाई सक्दो सहयोग गरेर, दान, धर्म दिएर पुण्य कमाउने काम यही जुनीमा गरौं है। हेटौंडामा मुख्य कार्यालय रहेको मानव सेवा आश्रमले नेपालगन्जलगायत देशका सातै प्रदेशका १९ वटा जिल्लामा २३ वटा सेवा केन्द्र सञ्चालन गरिरहेको छ। केन्द्रले सहयोगापेक्षी (बेसहारा), अशक्त, असहाय, अनाथ, अभिभावकविहीन, मानसिक तथा शारिरीक रुपमा कमजोर, सडक आश्रित मानवलाई आश्रय दिएको छ। खाने, लाउने, बस्नेदेखि लिएर औषधोपचार, मानसिक परामर्श अनि तालिम दिएर उनीहरूको अवस्थामा सुधार ल्याउने कामहरू हुँदै आएका छन्। आश्रमले कन्सर्ट अवलोकन गर्नका लागि प्रतिब्यक्ति १ हजार रुपैयाँ टिकट तोकेको छ। यस्तै बिद्यार्थीका लागि प्रतिब्यक्ति ५ सय रुपैयाँ तोकिएको छ। नेपालगन्ज आश्रमको आफ्नै शाखा भवनको निर्माण शुभारम्भसँगै बेसहाराहरूको खाना, नाना र छानाका निम्ति अक्षयकोषको स्थापना गरिने आयोजकले जनाएको छ। आठौं राष्ट्रिय खेलकुद प्रतियोेगिताका बेला ४० लाख रुपैयाँ खर्चेर लगाइएको बरमुण्डा दुबोमाथि खुला आकासमा भव्य मञ्च बनाइएको थियो। नेपथ्य व्याण्डको अत्याधुनिक साउण्ड सिस्टमबाट निस्केको ध्वनिसँगै त्यही दुबोमा दाइ हाल्दै दर्शकले बुकुर्सी मार्दै कम्मर मर्काएर नाचे। गीतमा झुम्दै उफ्रिए। स्क्रिनमा तीन वटा नेपालको झन्डा देखाउँदै उनले अन्तिम गीतको रुपमा रातो र चन्द्र सूर्य जंगी निशान हाम्रो गाएका थिए। त्यत्तिबेलासम्म रातिको ठीक ८ बजेको थियो। दर्शकहरू वान्समोर भनिरहेका थिए। ११ वर्षपछि नेपालगन्जमा आएको स्मरण गर्दै गायक गुरुङले आयोजकलाई धन्यवाद दिँदै भने, ११ वर्षपछि नेपालगन्जमा आउन पाइयो। आयोजक सबैलाई धन्यवाद। भाग्यमा भयो भने फेरि भेटौला है।"
"अर्थतन्त्रमा केही सुधार, ढुक्क हुने स्थिति छैन","काठमाडौं : नेपाल राष्ट्र बैंकले अर्थतन्त्रका केही सूचकमा सुधार भएको तथ्यांक सार्वजनिक गरे पनि ढुक्क हुने स्थिति भने छैन। पछिल्लो पटक निजी क्षेत्र अर्थतन्त्र जोगाऔं अभियानमा जुटेको छ। निजी क्षेत्रले सरकार, राष्ट्र बैंक तथा राजनीतिक दलका नेताहरूलाई भेटी अर्थतन्त्र जोगाउनका लागि आग्रह गरिरहेको छ। राष्ट्र बैंकले बिहीबार सार्वजनिक गरेको कात्तिकसम्मको तथ्यांकमा चालू आर्थिक वर्षको चार महिनाको तथ्यांक सकारात्मक देखिएको छ। राष्ट्र बैंकका अनुसार विदेशी मुद्राको सञ्चिति १५ करोड डलरले बढेको छ। शोधनान्तर स्थिति २० अर्ब ३० करोड रुपैयाँले बचतमा छ। कात्तिकसम्म रेमिट्यान्स आप्रवाह २०४ प्रतिशतले बढेर ३ खर्ब ७८ अर्ब ४ करोड पुगेको छ। अमेरिकी डलरमा १०८ प्रतिशतले रेमिट्यान्स आप्रवाह बढेपछि विदेशी मुद्राको सञ्चितिमा सुधार आएको छ। आयात चुलिँदै गएपछि राष्ट्र बैंक तथा सरकारको कडाइले १८ प्रतिशतले आयात घट्नुका साथै अर्थतन्त्रमा सकारात्मक सूचक देखिएको हो। निजी क्षेत्र भने राष्ट्र बैंक र सरकारले ल्याएका आर्थिक नीति र मौद्रिक नीतिप्रति सकारात्मक छैन। चालू पुँजी कर्जा मार्गदर्शनले समस्या पारेको भन्दै निजी क्षेत्रले दुई वर्षसम्म रोक लगाउन आग्रह गर्दै आएको छ। ब्याजदर घटाउन पहल नगरेको भन्दै निजी क्षेत्र सरकारसँग असन्तुष्ट छ। त्यस्तै आयातमा कडाइ गर्दा पनि निजी क्षेत्रले विरोध जनाउँदै आएको थियो। तर, सरकारले पछिल्लो समयमा सबै किसिमका आयात खुला गरिसकेको छ। सुविधाजनक अवस्थामा पुगौं भन्न गाह्रो भए पनि पछिल्लो अवस्थामा सुधार भएको नेपाल राष्ट्र बैंकका कार्यकारी निर्देशक एवं प्रवक्ता डा गुणाकर भट्ट बताउँछन्। विदेशी विनिमय सञ्चितिमा दबाब कम हुँदै गएको छ। अघिल्लो महिनाको तुलनामा अर्थतन्त्रका सूचक सकारात्मक हुँदै गएको भट्ट बताउँछन्। पूर्णतया सुधारको अवस्थामा पुगिसक्यौं भन्न त गाह्रो छ, भट्ट भन्छन्, विदेशी मुद्रा सञ्चितिमा दबाब मत्थर भएको छ, अन्तर्राष्ट्रिय परिस्थिति प्रतिकूल नभई पेट्रोलियम पदार्थको भाउ नबढे अर्थतन्त्र सहज हुन्छ। असोजमा ९ अर्ब ४८ करोड डलर रहेको विदेशी मुद्रा सञ्चिति १ महिनामै १५ करोड डलरले बढेको राष्ट्र बैंकले जनाएको छ। १४ महिनापछि असोजमा शोधनान्तार बचत भएको थियो। कात्तिकमा पनि त्यसले निरन्तरता पाएको छ। त्यस्तै असोजको तुलनामा कात्तिकमा मुद्रास्फीति पनि केही कमी आएको छ। रेमिट्यान्स आप्रवाहमा उल्लेख्य वृद्धि विदेशी भट्ट बताउँछन्। असारसम्म राष्ट्र बैंकले बैंक तथा वित्तीय संस्थालाई दिएको स्थायी तरलता सुविधा २५० अर्बको हाराहारीमा हुँदा कात्तिकसम्म ५ हजार अर्ब पुगेको छ। हामी कम्फटेबल भयौंभन्दा पनि केही महिनाअघिको तथ्यांक हेर्दा सुधारोन्मुख छ भट्टले भने। नेपाल उद्योग वाणिज्य महासंघका उपाध्यक्ष दिनेश श्रेष्ठले निजी क्षेत्रको पीडा राष्ट्र बैंकले बुझेर पनि बुझ्न नचाहेको बताए। अहिलेकै अवस्थालाई निरन्तरता दिनुपर्छ, थप कडाइले निजी क्षेत्र थेग्न सक्दैन श्रेष्ठ भन्छन्। कालोसूची राख्ने व्यवस्थाले निजी क्षेत्र चिन्तामा छ। स्प्रेडदर चार प्रतिशत बनाउनुपर्नेमा अझै बढी नै कायम गरेको श्रेष्ठ बताउँछन्। ब्याज घटाउने र निजी क्षेत्र प्रतिस्पर्धी गराउन सरकार र राष्ट्र बैंक कतैबाट पहल भएन, श्रेष्ठ भन्छन्, अर्थतन्त्र राम्रो भएदेखि सुधार देखिनुपर्ने त्यसो देखिँदैन। डेढ सय अर्ब बजारबाट सोचन गर्ने राष्ट्र बैंकको नीतिले निजी क्षेत्र त्रसित भएको बताए। सुधारका लागि एकदुई वर्ष राहत दिनुपर्छ, श्रेष्ठ भन्छन्, निजी क्षेत्रसँग सहन सक्ने अवस्था छैन। उता राष्ट्र बैंकका प्रवक्ता भट्टले निजी क्षेत्रले पनि सुधारको महसुस गर्ने बताउँछन्। ब्याजदरको बढोत्तरी रोकिएको छ। स्प्रेडदर नीतिका कारण ब्याजदर बढ्न नदिने भएकाले निजी क्षेत्र हतोत्साहित हुनुभन्दा पनि आशावादी हुनुपर्छ भट्ट बताउँछन्। शोधनान्तर बचतमा नेपाल राष्ट्र बैंकका अनुसार असोजमा शोधनान्तर स्थिति १२ अर्ब ४३ करोड रुपैयाँ रहेकोमा कात्तिकमा २० अर्ब ३ करोड रुपैयाँले बचतमा छ। समीक्षा अवधिमा शोधनान्तर स्थिति १ खर्ब ५० अर्ब ३८ करोडले घाटामा थियो। अमेरिकी डलरमा शोधनान्तर स्थिति १४ करोड ९६ लाखले बचतमा छ। समीक्षा अवधिमा गत आवमा १ अर्ब २७ करोडले घाटामा थियो। बाह्य क्षेत्रबाट बढी तरलता प्राप्त हुँदा शोधनान्तर स्थिति बचतमा जान्छ। चालू आर्थिक वर्षको पहिलो दुई महिना शोधनान्तर स्थिति घाटामै थियो। त्यसयता भने निरन्तर सुधार देखिएको छ। यस अवधिमा चालू खाता ३५ अर्ब ४० करोडले घाटामा छ। अघिल्लो आवको समीक्षा अवधिमा चालू खाता २ खर्ब २० अर्ब ९१ करोडले घाटामा थियो। अमेरिकी डलरमा चालू खाता २८ करोडले घाटामा छ। समीक्षा अवधिमा अघिल्लो वर्ष अमेरिकी डलरमा १ खर्ब ८६ अर्ब घाटामा थियो। बढ्यो रेमिट्यान्स राष्ट्र बैंकका अनुसार चालू आर्थिक वर्षको चार महिनामा रेमिट्यान्स आप्रवाह २०४ प्रतिशतले बढेर ३ खर्ब ७८ अर्ब ४ करोड पुगेको छ। अघिल्लो वर्षको सोही अवधिमा विप्रेषण आप्रवाह ७० प्रतिशतले घटेको थियो। अमेरिकी डलरमा विप्रेषण आप्रवाह १०८ प्रतिशतले वृद्धि भई २ अर्ब ९३ करोड पुगेको छ। अघिल्लो वर्ष यस्तो आप्रवाह ७३ प्रतिशतले घटेको थियो। पछिल्लो चार महिनामा वैदेशिक रोजगारीमा जानेको संख्या उल्लेख्य बढेको छ। वैदेशिक रोजगार विभागका अनुसार साउनदेखि मंसिरसम्म ३ लाख ४७ हजार ३ सय ४० जना वैदेशिक रोजगारीमा गएका छन्। घट्यो मुद्रास्फीति असोजमा ८५० प्रतिशत मुद्रास्फीति भएकोमा कात्तिकमा केही घटेको छ। राष्ट्र बैंकका अनुसार कात्तिक महिनामा वार्षिक बिन्दुगत उपभोक्ता मुद्रास्फीति ८०८ प्रतिशत छ। अघिल्लो वर्षको सोही महिनामा यस्तो मुद्रास्फीति ६०४ प्रतिशत रहेको थियो। मुद्रास्फीति ७३८ प्रतिशत र गैरखाद्य तथा सेवा समूहको मुद्रास्फीति ८६३ प्रतिशत छ। समीक्षा महिनामा खाद्य तथा पेयपदार्थ समूह अन्तर्गत रेस्टुरेन्ट तथा होटल उपसमूहको मूल्य सूचकांक १५९७ प्रतिशत, सुर्तीजन्य पदार्थको ११८१ प्रतिशत, दुग्ध पदार्थ तथा अन्डाको ९३३ प्रतिशत, खाद्य तथा खाद्यजन्य पदार्थको ९१९ प्रतिशत र मदिराजन्य पेय पदार्थको ८८४ प्रतिशतले बढेको छ। घट्यो आयात आर्थिक वर्ष २०७९८० को चार महिनामा कुल वस्तु आयात १८१ प्रतिशतले कमी आई ५३२ अर्ब ६९ करोड रुपैयाँ रहेको छ। गत वर्षको सोही अवधिमा यस्तो आयात ६१६ प्रतिशतले बढेको थियो। वस्तु आयात गरिने मुलुकका आधारमा भारत, चीन तथा अन्य मुलुकबाट भएको आयात क्रमशः १६५ प्रतिशत, २०९ प्रतिशत र २०१ प्रतिशतले कमी आएको छ।"
पुरानै भाउमा उखु बेच्न बाध्य,"परासी : सरकारले यस वर्षको समर्थन मूल्य नतोक्दा नवलपरासीका किसानले चिनी उद्योगलाई पुरानै भाउमा उखु बेच्न बाध्य भएका छन्। जिल्लामा लुम्बिनी, बागमती र इन्दिरा चिनी उद्योग सञ्चालनमा छन्। लुम्बिनी बाहेक दुई उद्योगले मंसिरको पहिलो सातादेखि किसानसँग उखु खरिद गरेर क्रसिङ सुरु गरिसकेका छन्। सरकारले यस वर्षको समर्थन मूल्य नतोकेका कारण पुरानै समर्थन मूल्यमा उखु खरिद गरेर उद्योग चलाएको बागमती चिनी उद्योगका प्रबन्धक टंक काफ्लेले बताए। गत वर्ष सरकारले अनुदानबाहेक प्रतिक्विन्टल ५ सय २० रुपैयाँ समर्थन मूल्य तोकेको थियो। किसानलाई प्रतिक्विन्टल ७० रुपैयाँ अनुदान दिने गरिएको छ। पुरानै रकममा किसानसँग उखु खरिद गरेर लिएका छौं। भुक्तानी अनलाइनबाट गर्ने गरेका छौं काफ्लेले भने। हरेक वर्ष भुक्तानीका लागि किसानले आन्दोलन गर्दै आएका छन्। लामो समयदेखिको रकमसमेत भुक्तानी नगरेपछि जिल्ला प्रशासनले केही उद्योग सञ्चालकलाई ठगी मुद्दा चलाएर किसानको रकम तिराएको थियो। उद्योगले धेरैजसो रकम भुक्तानी गरेका छन्। इन्दिरा चिनी उद्योगका सञ्चालक राकेश अग्रवालले ३० देखि ३५ लाख रुपैयाँ मात्र किसानलाई भुक्तानी गर्न बाँकी रहेको बताए। बाँकी रकम पनि भुक्तानी गर्दैछौं। केही किसानको पुर्जी हराएकाले त्यसको विवरण संकलन गर्दा समय लागेको हो उनले भने। सुनवलको ४ लाख २० हजार भुक्तानी बाँकी रहेको छ। अघिल्ला वर्षहरूमा भुक्तानीको पिरलोले उखु लगाउन छाडेका किसानहरूले भुक्तानी पाएपछि भने उखु खेतीलाई बढाएका छन्। गतवर्ष १० देखि १२ लाख क्विन्टल उत्पादन भएको थियो। यस वर्ष भने १२ देखि १५ लाख क्विन्टल उखु उत्पादन भएको उखु उत्पादक कृषक समितिले जनाएको छ। यो उत्पादनले भने जिल्लाका उद्योगलाई थेग्न सक्दैन। उद्योग क्षमताअनुसार चल्नका लागि बढी उखु आवश्यक छ। जिल्लाका तीन चिनी उद्योगले यस वर्ष कुल २४ लाख क्विन्टल उखु क्रसिङ गर्ने लक्ष्य राखेका छन्। मागअनुसार आपूर्ति आधा मात्र छ। त्यसमा पनि करिब ५ देखि ६ लाख क्विन्टल उखु किसानले क्रसर उद्योगमा बिक्री गर्ने अनुमान छ। तथ्यांकअनुसार उद्योगले राखेको लक्ष्य पूरा गर्न करिब १२ लाख क्विन्टल उखु अझै अपुग देखिन्छ।"
एमआरआईमा कमिसनको गन्ध,"राष्ट्रिय ट्रमा सेन्टर र वीरगन्जको नारायणी अस्पतालले गर्न लागेको म्याग्नेटिक रेजोनेन्स इमेजिङ (एमआरआई) खरिदमा कमिसनको ह्वास्स गन्ध आएको छ। यी अस्पतालका लागि आवश्यक एमआरआई मेसिनको विशेषताबारे जुन तरिकाले विवरण तयार गरियो, गन्ध त्यहीँबाट सुरु भयो। कुनै खास कम्पनीबाहेकले प्रतिस्पर्धा नै गर्न नसक्ने र नमिल्ने गरी आवश्यकताका विवरण बनाउनु नै सन्देहास्पद हो। त्यसमाथि मूल्य पनि सामान्यतयाः भन्दा धेरै छ। जुन प्रकृतिको मेसिन निजामती अस्पतालले २२ करोडमा किनिसकेको छ, त्यस्तै मेसिन ट्रमा सेन्टर र नारायणी अस्पतालले भने ३० करोडमा किन्न आँटेका छन्। मांसपेशी, मस्तिष्क, ढाड, घुँडा, जोर्नीहरूको रोग पहिचान गर्न म्याग्नेटिक रेजोनेन्स इमेजिङ (एमआरआई) चाहिन्छ। जटिल रोगहरूको उपचारका लागि चाहिने त्यस्तो मेसिन निकै महँगो हुन्छ। ठूलाठूला अस्पतालहरूमा त्यस्तो मेसिन अनिवार्यजस्तै हो। यस्तो मेसिन बिक्री गर्ने विश्वमै विश्वस्त कम्पनी सीमित मात्रामा छन्। चिनियाँ कम्पनीहरूले विश्वसनीयता आर्जन गर्न बाँकी छ। तर, ट्रमा र नारायणीको टेन्डरले चिनियाँ कम्पनी युनाइटेड इमेजिङको मेसिनसँग मिल्ने स्पेसिफिकेसन तयार गरेका छन्। हाला कि त्यस्तो स्पेसिफिकेसन ती अस्पतालले होइन स्वास्थ्य विभागमा बनेको भन्ने बुझिएको छ। त्यसैले शंकाको सुई पनि त्यतै सोझिएको छ। कम्पनसँग सीधै किनबेच हुँदैन, आपूर्तिकर्तामार्फत हुन्छ। यसमा आपूर्तिकर्तासँगको सेटिङको शंका स्वाभाविक छ। साधारण कुरा के भने उस्तै मेसिन नजिकको अस्पतालले २२ करोडमा किन्दा ३० करोड हाल्नुपर्ने कारण के हो ? यसको प्रस्ट जवाफ सम्बन्धित निकायसँग छैन। मिलेमतोमै स्पेसिफिकेसन तयार गरी त्यतिका मूल्य हाल्ने र कमिसन खाने प्रपञ्च नहोला कसरी भन्ने ? स्वास्थ्यजस्तो संवेदनशील क्षेत्रलाई कमिसन र स्वार्थले गाँज्दा एकातिर नागरिकको स्वास्थ्यमाथि नै खेलवाड हुन जाने स्वाभाविक छ। अर्काेतिर राष्ट्रिय ढिकुटीको दुरुपयोग हुन्छ। जसरी कर्णाली प्रदेश अस्पतालमा यस्तै खरिद प्रकरणमा त्यहाँको प्रदेश सभा लेखा समितिले कैफियत निकालेको थियो, यहाँ पनि त्यस्तो नहोला भन्न सकिन्न। ट्रमा र नारायणीको एमआरआई खरिद प्रकरणलाई पनि छानबिनको दायरामा ल्याउनु उचित हुन्छ।"
पूर्व प्रधानन्यायाधीशहरूको राष्ट्रपति मोह,"काठमाडौं : मुलुकको तेस्रो राष्ट्रपति हुने लालसा सेवा निवृत्त प्रधानन्यायाधीशहरूमा देखिएको छ। पूर्व प्रधानन्यायाधीशहरूको राष्ट्राध्यक्ष हुने मोहले न्यायिक क्षेत्रमा चिन्ता बढाएको छ। संवैधानिक कानुनका ज्ञाता डा भीमार्जुन आचार्यले राष्ट्रपतिका लागि चर्चामा आएका नामहरू विभिन्न कालखण्डमा विवादमा परेको बताए। राष्ट्रपतिको इच्छा त जोसुकैले पनि मिल्ने भयो। तर, मुलुकमा क्षति पुर्याएका, विवादमा आएका र पेन्सन खानेहरूका लागि राष्ट्रपति पद होइन, संवैधानिक कानुनका ज्ञाता डा भीमार्जुन आचार्यले अन्नपूर्ण पोस्ट्सँग भने, राष्ट्र तथा संविधानको संरक्षक एवं अभिभावक हुन लायक व्यक्ति राष्ट्रपति हुनुपर्छ। नैतिक मूल्य, मान्यता भएको तटस्थ व्यक्ति मात्र राष्ट्रपति पदका लागि योग्य हुन्छ। राजनीतिक दलभित्र वा बाहिरको जोसुकै व्यक्ति राष्ट्रपति हुन सक्ने भएपछि छवि राम्रो हुनुपर्ने डा आचार्यले बताए। सर्वोच्च अदालतका पूर्वन्यायाधीश बलराम केसीका अनुसार, पूर्व प्रधानन्यायाधीशलाई राष्ट्रपति बनाउँदा स्वतन्त्र न्यायालयलाई बिगार्छ। बहालवाला प्रधानन्यायाधीशहरूले अवकाशपछि राष्ट्रपति हुने आशामा बलियो राजनीतिक दल र सरकारको संरक्षण गर्ने सम्भावना हुन्छ। त्यस्तो प्रवृत्तिले न्याय सम्पादनमा प्रभाव पार्न सक्छ, पूर्वन्यायाधीश केसीले भने, पूर्व प्रधानन्यायाधीशलाई राष्ट्रपति बनाउँदा अन्तर्राष्ट्रिय क्षेत्रमा नकारात्मक सन्देश प्रवाह हुन्छ। नेपालका पूर्व प्रधानन्यायाधीशहरू पदको लोभि रहेछन् भन्ने सन्देश जान्छ। कुनै पनि राजनीतिक दलले राष्ट्रपतिको ललिपप देखाए भने पनि इन्कार गर्ने आँट पूर्व प्रधानन्यायाधीशले देखाउनुपर्छ। मुलुकका विभिन्न निकायमा रहेर काम गर्दा परीक्षण भइसकेका पूर्व प्रधानन्यायाधीशलाई राष्ट्रपति बनाउँदा न्यायालयमा विकृति सुरु हुने जानकारहरू बताउँछन्। स्वतन्त्र न्यायपालिकाप्रति बफादार हुने हो भने पूर्व प्रधानन्यायाधीशले राष्ट्रपति पद इन्कार गर्नुपर्छ। संविधानको उद्देश्य प्रधानन्यायाधीश भइसकेको व्यक्तिले अरू पदको लोभ नगर्ने भन्ने हो, पूर्वन्यायाधीश केसीले भने, भावि प्रधानन्यायाधीशलाई बिगार्ने गरी राष्ट्रपतिको अफर नगर्नुहोस् भन्ने हिम्मत गर्नुपर्छ। अहिले विश्वनाथ उपाध्याय जीवित भएको भए अवश्य पनि राष्ट्रपति पद इन्कार गर्थे होलान्। एक पटक राज्यको कुनै निकायमा रहेर काम गर्दा विवादित बनेको र अहिले पेन्सन खाइरहेकाहरूलाई राष्ट्रपति बनाउन नहुने डा आचार्यले बताए। प्रधानन्यायाधीशले कार्यपालिका (सरकार), संसद्विरुद्ध न्यायिक पुनरावलोकन गर्नुपर्ने हुन्छ। पूर्व प्रधानन्यायाधीशलाई राष्ट्रपति बनाउने संस्कृति हावि हुँदा निष्पक्ष भएर न्यायाधीशले काम गर्न सक्दैन। राष्ट्रपति पद ताकेर बस्ने हुन्छ, उनले भने। योग्यता कस्तो हुनुपर्छ ? संविधानको पालन र संरक्षण गर्नु राष्ट्रपतिको प्रमुख कर्तव्य मानिन्छ। नेपालको संविधानले राष्ट्रपतिको योग्यताका लागि तीनवटा मापदण्ड निर्धारण गरेको छ। संविधानको धारा ६४ मा संघीय संसद्को सदस्य हुन योग्य भएको, कम्तीमा ४५ वर्ष पूरा भएको र कुनै कानुनले अयोग्य नभएको व्यक्तिलाई राष्ट्रपति हुनका लागि योग्य हुने उल्लेख छ। तर, दुई पटक राष्ट्रपति निर्वाचित भइसकेको व्यक्ति राष्ट्रपतिको निर्वाचनमा उम्मेदवार हुन नसक्ने संविधानमा उल्लेख छ। नेपाल बार एसोसिएसनका अध्यक्ष एवं वरिष्ठ अधिवक्ता गोपालकृष्ण घिमिरेले राष्ट्रपति पदमा पूर्वप्रधानन्यायाधीशहरूको नाम चर्चा हुनु चिन्ताजनक भएको बताए। पूर्वप्रधानन्यायाधीशहरू संविधानले तोकेको पदमा जाँदा संवैधानिक एवं नैतिक प्रश्नहरू उठ्छन्। विगतमा जवाफ दिँदा हैरान भएको छौं, वरिष्ठ अधिवक्ता घिमिरेले भने, पूर्वप्रधानन्यायाधीशको हैसियत भएकाहरू राष्ट्रपतिमा जानु हुनु लोकतन्त्रका लागि शोभनीय हुँदैन। शक्तिपृथकीकरणको सिद्धान्तविपरीत पनि हुन्छ। राष्ट्रपतिको पदावधि निर्वाचित भएको मितिले पाँच वर्षको हुन्छ। राष्ट्रपति हुने इच्छा त जोसुकैले पनि राख्न मिल्ने भयो। तर, मुलुकमा क्षति पुर्याएका, विवादमा आएका र पेन्सन खानेहरूका लागि यो पद होइन।डा भीमार्जुन आचार्य बहालवाला प्रधानन्यायाधीशहरूले अवकाश पछि राष्ट्रपति हुने आशमा बलियो राजनीतिक दल र सरकारको संरक्षण गर्ने सम्भावना हुन्छ। त्यस्तो प्रवृत्तिले न्याय सम्पादनमा प्रभाव पार्न सक्छ।बलराम केसी"
"जसले तिलोत्तमा उत्कृष्ट बनाए, अनि सांसद बने","प्रस्तुति : लक्ष्मण पोखरेल स्थानीय तहको कार्यकारी पद छाडेको ५ महिनामै प्रतिनिधिसभा सदस्य बन्नुभएको छ। स्थानीय चुनाव लड्दा र अहिलेको चुनाव लड्दाको अनुभव कस्तो रह्यो ? स्थानीय तहमा काम गर्दा तिलोत्तमा नगरपालिका मुलुककै उत्कृष्ट भयो, अब प्रतिनिधिसभामा तपाई पुग्नुभएको छ। नीति निर्माणदेखि विकास निर्माणसम्ममा तपाईको योजना के हुन्छन् ? ५ नम्बर क्षेत्रका नागरिकले मलाई जिताएका छन्। यो जितको आधार पनि मैले तिलोत्तमा नगरपालिकामा रहँदा गरेको काम नै हो भन्ने मैले बुझेको छु। त्यहाँ मैले चलाएका अभियान, मेरो निष्ठा, लगनशीलता, मिहेनत, योजनाबद्ध कामले मलाई रुपन्देही क्षेत्र नम्बर ५ का मतदाताले प्रतिनिधिसभाका लागि चुनेर पठाउनुभएको छ। स्थानीय तहको नेतृत्वबाट नीति निर्माण तहमा पुग्ने मौका मेरा लागि उत्कृष्ट अवसर पनि हो। भूमिकाका हिसाबले म कार्यकारी भूमिकामा नगरपालिकामा रहें। अहिले संघीय सांसदका रूपमा छु। नीति निर्माण तहमा भूमिका खेल्ने, निर्वाचन क्षेत्रको विकास निर्माणमा कोर्डिनेसन गर्ने जिम्मा आएको छ। त्यहाका सेवा प्रवाहलाई सहज बनाउने जिम्मेवारी रहन्छ। क्षेत्रभित्रका साना ठूला आयोजनाको निरन्तरता, नयाँ योजना सुरुआत गर्ने काम मैले गर्नुपर्नेछ। लुम्बिनीसँग जोडिएका महत्तवपूर्ण आयोजना, नदी नियन्त्रण, कृषि भूमिको उच्चतम सदुपयोगका साथै पर्यटन विकासमा विशेष काम गर्नुपर्ने छ। विशेषगरी लुम्बिनी पर्यटकीय क्षेत्र भएकाले यो क्षेत्र र यससँग सम्बद्ध क्षेत्रको उचित योजना बनाएर विकास गर्ने जिम्मेवारी रहन्छ। निर्वाचन क्षेत्रमा रहेका मौजुदा सेवा केन्द्रहरूलाई सक्रिय बनाउँदै नागरिकलाई सेवा प्रवाहमा फरकपन दिलाउनुपर्ने छ। नागकिरले सहज रूपमै हरेक सेवा पाउनुपर्छ। स्थानीय तहको नेतृत्वमा रहदा संघ र प्रदेश सरकारसँग गुनासा थिए। ती समाधान गर्ने स्थानमा पुग्नुभएको छ, कसरी गर्नुहुन्छ ? अधिकार र क्षेत्राधिकारका विषयमा द्विविधाहरू छन्। त्यो स्थानीय तहको नेतृत्वमा रहँदा मैले अनुभव गरेको छु। त्यसको समाधानमा मेरो जोड हुनेछ। खासगरी विकासका काममा स्थानीय तह, प्रदेश र संघीय संरचनाबीच समन्वय गरेर काम गर्नुपर्ने छ। अहिले विकासका योजनामा ओभरल्यापिङ भएको छ। एउटै आयोजनामा तीन तहबाट बजेट विनियोजन हुने तर लक्ष्य अनुरूप काम नहुने प्रवृत्ति छ। त्यसलाई व्यवस्थापन गर्र्दै जानुपर्ने जिम्मेवारी छ। कस्ता योजना स्थानीय तहले गर्ने, कुन योजना प्रदेशले गर्ने र कुन संघले गर्ने भन्ने विषयमा एउटा विधि बनाउनुपर्नेछ। संघको तर्फबाट निर्वाचन क्षेत्रको विकासमा मैले नेतृत्व लिएर काम गर्नेछु। क्षेत्र नम्बर ५ मात्रै नभई समग्र रुपन्देहीका ठूला आयोजनासहितका विकास काममा चासो लिएर काम गर्नुपर्ने जिम्मेवारी आएको छ। मैले त्यसका लागि केही कामको सरुआत गरिसकेको पनि छु। रुपन्देही क्षेत्र नम्बर ५ मा बहुजाति, बहुसंस्कृतिसँगै विपन्नता, अशिक्षा व्याप्त छ। यो क्षेत्रका नागरिकको जीवनस्तर उकास्नमा तपाईले के गर्नुहुन्छ ? तपाईंले भन्नु भएजस्तै यो क्षेत्र पहाडको खोंचदेखि तराईंसम्म फैलिएको छ। यहाँ धेरै जातजाति समुदायको बसोबास छ। यहाँको एउटै विशेषता भनेको कृषिमा निर्भर नागरिकहरू हो। यहाँका ९० प्रतिशत नागरिक कृषिमा छन्। त्यसैले कृषिमा रहेका नागरिकलाई कसरी नाफामूलक उत्पादन गर्न सक्ने बनाउन सकिन्छ भन्नेमा मेरो ध्यान रहन्छ। अहिलेको समस्या भनेको मल, सिँचाइ र बजार हो। मल राष्ट्रिय समस्या भएकाले म संसद्बाट त्यसका विषयमा आवाज उठाउँदै नीति निर्माणमा भूमिका निर्वाह गर्नेछु। सिँचाइ र कृषि बजारीकरणका लागि स्थानीयस्तरबाटै गर्न सकिने काम छन्। मलखादको समस्या समाधानका लागि अहिले पनि मन्त्रालय तथा निकायहरूमा पहल गर्न थालेको छु। अब आधुनिक कृषिमा जोड हुनेछ। कृषिमा खण्डीकरण नभई एकीकृत खेती प्रणालीमा जोड दिनेगरी काम गर्नेछु। खेत टुक्राटुक्रा बनाएर उत्पादन हुँदैन। ठूला प्लट बनाएर कृषि उब्जनी गर्नुपर्छ। जमिनहरूमा ठूलाठूला फारामहरू खोल्ने र एकाध प्राविधिक विद्यालय खोलेर कृषि जनशक्ति उत्पादन गर्न सकिन्छ। कृषिकै विकासका लागि निजी क्षेत्रलाई आकर्षित गरेर ठूला कृषि उद्योग फैलाउन सकिने सम्भावना छन्। क्षेत्र नम्बर ५ को उत्तरी क्षेत्रमा उद्योग सञ्चालन गरेर यहाँका नागरिकलाई रोजगारीमा लगाउन सकिने प्रशस्त सम्भावना छन्। आफ्नै निर्वाचन क्षेत्रमा रोजगारी दिन सकिने गरी नीति, योजना, कार्यक्रम बनेका छन्। लुम्बिनी अन्तर्राष्ट्रिय पर्यटकीय स्थल हो तर पर्यटकीय गतिविधि फस्टाउन सकेका छैनन्। तपाईंले केही योजना बनाउनुभएको छ ? लुम्बिनी क्षेत्रको प्रवद्र्धन र योजनाका विषयमा मैले दुईचार पटक छलफल सरोकारवालासँग गरिसकेको छु। लुम्बिनी के हो भन्ने त्यहींका जनतालाई बुझाउन सकिएको छैन। पहिलो काम नै त्यहींबाट सुरु गर्नुपर्छ। राष्ट्रिय योजनाहरू लुम्बिनी क्षेत्रका गाउँहरूमा लैजाने, स्तरीय सडक सञ्जाल बनाउने योजना छन्। शिक्षाको विकासका लागि विद्यालयहरूको स्तरोन्नति गर्दै दक्ष जनशक्ति उत्पादनमा काम गर्नेगरी खाका बनाएको छु। लु्म्बिनी वरिपरिका केही गाउँलाई नमुना गाउँका रूपमा रुपान्तरण गर्ने कुरा रहन्छ। लुम्बिनी विकास कोषको १ हजार १ सय ५५ बिघा जमिन छ। एउटा योजना बन्यो तर बजेट अभाव हुँदा अहिलेसम्म पूरा हुन सकिरहेको छैन। बजेटको सुनिश्चितता गर्नुपर्नेछ। सरकार फेरिंदा बजेट घट्ने समस्याको अन्त्य गर्दै विकास गुरुयोजना तत्काल सक्नुपर्नेछ। गुरुयोजना सम्पन्न हुँदा लुम्बिनी आकर्षण हुनेछ। नागरिकको माग के छ ? लुम्बिनी बौद्ध विश्वविद्यालयबाट थप जनशक्ति उत्पादन गर्दका लागि काम गर्ने, जसले पर्यटन प्रवद्र्धनका क्षेत्रमा चाहिने जनशक्ति उपलब्ध गराओस्। लुम्बिनीमा स्तरीय अस्पतालको आवश्यकता छ। ५ सय शैयाको अस्पताल बनाउँदा यहाँको सुविधामा थप वृद्धि हुनेछ र नागरिकको आकर्षण लुम्बिनीमा बढ्नेछ। मायादेवीलाई जोडेर प्रसूति गृह बनाउने नागरिकको माग पनि छ। लुम्बिनीलाई हरियाली र सरसफाइयुक्त बनाउन सकिन्छ, त्यो पनि नागरिककै श्रमदानबाट। हामीले तिलोत्तमा नगरपालिकालाई खुला प्लास्टिकमुक्त क्षेत्र घोषणा गरेका थियौं। नागरिककै अगुवाइमा लुम्बिनी सफाई र हरित सहरका रूपमा विकास गर्न अभियान सुरु गर्न थालिएको छ। यसको नेतृत्व पालिकाले गर्ने गरी यही महिनाबाटै अभियान सुरु गरिनेछ। लुम्बिनी सफा छ भन्ने सन्देश फैलाउनु छ। छाडा चौपाया व्यवस्थापन गर्नुपर्नेछ। यसो नहुँदा दुर्घटना बढेका छन् भने किसानको बालीमा क्षति पुगेको छ। देख्दा साना काम देखिने तर नागरिकमा ठूलो प्रभाव पार्ने काम गर्नुपर्नेछ। सरकार अस्थिर हुने सम्भावना छ। तपाईको पार्टी विपक्षी दलमा रहने संकेत देखिएका छन्। यस्तो अवस्थामा जनताका अपेक्षा कसरी पूरा गर्न सकिएला ? अहिले मतदाताले कुनै पनि पार्टीलाई बहुमत नदिएकाले दलहरूबीच गठबन्धन गरेर नै सरकार बन्ने देखिन्छ। यस्तो अवस्थामा स्थायित्व हुन नसक्ने जोखिम उत्तिकै छ। हाम्रो पार्टी सरकारमा जाँदा सत्तापक्षीय भएर जनताका पक्षमा काम गर्नै मेरो सशक्त भूमिका रहनेछ। प्रतिपक्षमा बस्दा पनि मैले मेरो निर्वाचन क्षेत्रको बलियो उपस्थिति संसद्मा जनाउनेछु। जनताका अपेक्षाहरू पूरा गर्न निरन्तर खटिएर लाग्ने प्रतिवद्धता जनाउनेछु। जनताका आवाजहरूलाई नीति निर्माणमा पुर्याउने भूमिका मेरो रहनेछ। म यो अभियानबाट विचलित हुने छैन। तिलोत्तमा नगरपालिकामा गरेको कामको रफ्तारले रुपन्देही क्षेत्र नम्बर ५ मा पनि रुपान्तरण हुनेमा म विश्वस्त छु। नागरिक समुदाय, स्थानीय सरकार तथा प्रदेशसरकारसँगको समन्वयमा काम हुनेछन्।"
दैलेखमा तेस्रो वडा पनि बालमैत्री घोषणा,"दैलेख : दैलेखको गुराँस गाउँपालिका८ लाई बालमैत्री वडा घोषणा गरिएको छ। बिहीबार वडालाई बालश्रममुक्त, हिंसारहित, बालविवाह निषेधित तथा बालमैत्री स्थानीय शासनयुक्त वडा घोषणा गरिएको हो। स्थानीय तहमा बाल अधिकार सुनिश्चित गर्न बालमैत्री वडा घोषणा गरिएको हो। यसअघि यहि पालिकाको वडा नम्बर ६ पिलाडीलाई १६ पुस २०७५ मा बालमैत्री वडा घोषणा गरिएको थियो। घोषणासँगै यो वडा जिल्लाकै तेस्रो बालमैत्री वडा बनेको छ। सरकारले तयार पारेको बालमैत्री स्थानीय शासन कार्यान्वयन निर्देशिका, २०७८ ले तय गरेको ५१ सूचकमध्ये अधिकांश सूचक पूरा गरेसँगै वडालाई बालमैत्री स्थानीय शासनयुक्त वडा घोषणा गरिएको छ। निर्देशिकाको अनुसूची ३ मा बालमैत्री स्थानीय शासनका ५१ वटा सूचकहरू तय गरिएको छ। तोकिएको सूचकमध्ये ८० प्रतिशत बढी अंक हासिल गर्ने वडालाई बालमैत्री वडा घोषणा गर्न सकिने निर्देशिकामा उल्लेख छ। बालमैत्री स्थानीय शासन स्थानीय तहमा बाल अधिकार सुनिश्चित गर्न ल्याइएको शासकीय अवधारणा हो। बालमैत्री स्थानीय शासन कार्यान्वयन निर्देशिकाले तय गरेका सूचकमध्ये अधिकांश सूचक पूरा गरेर बालमैत्री वडा घोषणा गरिएको वडाध्यक्ष दीपेन्द्र ओलीले बताए। बालमैत्री वडा निर्माणको यात्रामा वडाले चुनौतीपूर्ण सूचक तथा मापदण्ड पूरा गर्दै बालबालिकाको अधिकारलाई स्थानीय नीति, नियम, कार्यक्रम र बजेटमा समावेश गरेको वडाध्यक्ष ओलीको भनाइ छ। बालबालिका लक्षित बजेट वृद्धि गर्दै चालू आर्थिक वर्षमा गाउँपालिकाले बालबालिका लक्षित योजना तथा कार्यक्रमका लागि १४४५ प्रतिशत बजेट विनियोजन गरेको वडाध्यक्ष ओलीले बताए। वडाको अस्थायी बासिन्दाका रुपमा रहेका लोपोन्मुख राउटे समुदायका बालबालिकाहरूलाई विद्यालयमा भर्ना गर्ने प्रयास असफल भएको उनले स्वीकारे। बालविवाहको दरलाई शून्यमा झार्न पनि चुनौती रहेको छ। वडालाई बालमैत्री घोषणाका लागि गाउँपालिका, वडा कार्यालय र सेभ द चिल्ड्रेन र सोसेक नेपालको साझेदारीमा बालमैत्री भौतिक संरचना निर्माण, बाल बचाउ, बाल संरक्षण, बाल विकास र बाल सहभागिताको क्षेत्रमा विभिन्न क्रियाकलाप सञ्चालन भएका थिए। गाउँपालिकाका अध्यक्ष टोपबहादुर बिसीले बालमैत्री वडा घोषणासँगै कार्यान्वयनको चरणलाई प्राथकिमतामा राखिने बताए। हालसम्म गाउँपालिकाका दुई वटा वडा बालमैत्री बनेका छन्, अब समग्र गाउँपालिकालाई नै बालमैत्री स्थानीय शासनयुक्त घोषणा गर्ने लक्ष्य लिएका छौँ, उनले भने। सत प्रतिशत जन्मदर्ता, खोप र विद्यालय भर्ना जस्ता कार्यक्रम सफल भएको, २०७४ मा ५२ प्रतिशत रहेको बाल विवाह पाँच प्रतिशतमा झार्न सफल भएको गाउँपालिका अध्यक्ष बिसीले बताए।"
"अव्यवस्थाले थलिँदै निगम, घट्दै विमान","काठमाडौं : जम्माजम्मी विवाद थियो दुई जना एयर होस्टेजको करार म्याद थप्ने कि नथप्ने ? तर, यही विवादले चर्कोरूप लियो। नेपाल वायुसेवा निगममा हंगामा मच्चियो। बिहीबार निगमका अन्तर्राष्ट्रिय उडान ठप्प भए। विदेश पुगेका निगमका दुई जहाज उतै रोकिए। विदेश जान टिकट लिएर एयरपोर्ट पुगेका यात्रुहरू अलपत्र परेपछि अन्तर्राष्ट्रिय विमानस्थलमा नारावाजी भयो। १ हजार २ सय यात्रु अलपत्रमा पारिए। राष्ट्रिय ध्वजावाहक वायुसेवाभित्रको अव्यवस्था र बेहाल फेरि एकपटक छताछुल्ल भयो। राष्ट्रियअन्तर्राष्ट्रिय क्षेत्रमा निगमको साख र विश्वास गिराउने काम भयो। तर, पनि न कसैले जिम्मेवारी लिनुपर्यो, न त कसैले कारबाही नै भोग्नुपर्यो। विभागीय पर्यटनमन्त्री जीवनराम श्रेष्ठले निगम व्यवस्थापनको लापरवाहीका कारण निगमप्रतिको विश्वासमा आँच आएको बताए। हामी अलपत्र पर्यौ भन्दै मलाई धेरैजनाले फोन गर्नुभयो, मन्त्री श्रेष्ठले भने, यति धेरै यात्रु अलपत्र पर्नुभयो। कैयौंको कनेक्टिङ उडान थियो। निगम व्यवस्थापनको चरम लापरवाही देखियो। यो घटनाबाट निगमलाई ठूलो हानि पुगेको र नेपाली ध्वजाबाहकको छवि धुमिल्याउने काम भएको मन्त्री श्रेष्ठले बताए। एयर होस्टेज (क्याबिन क्रु) को म्याद थपबारे मन्त्रालयले २ महिनाअघि नै जान्न खोजेको भए पनि निगमले वास्ता नगरेको मन्त्री श्रेष्ठले भने। अत्यावश्यक सेवामा हड्ताल अत्यावश्यक सञ्चालन ऐनअनुसार हवाई क्षेत्रमा हडताल गर्न पाइँदैन। तर, निगमका कर्मचारीले राजनीतिक आडमा बिहीबार हड्ताल गरे। यात्रुलाई अलपत्र पारे। निगम व्यवस्थापनले करार सेवा सकिन लागेका १० जनाको करार थप्यो। तर, (क्याबिन क्रु) आरबी महर्जन र स्मिता गुबाजुको नियुक्तिपत्र नवीकरण गरेन। उनीहरूको पनि करार थपिनुपर्ने भन्दै क्याबिन क्रुहरू आन्दोलनमा उत्रिए। आन्दोलनका कारण साउदी अरब र भारतका दुई सहरका लागि पूर्वनिर्धारित निगमका उडान रोकिए। निगम बोर्डको कार्यविधिमा क्याबिन क्रुको हरेक ६ महिनामा कामको मूल्यांकन गर्ने र तोकिएको अंकभन्दा कम आए नियुक्तिपत्र नवीकरण नहुने भन्ने प्रावधान छ। सोही प्रावधानअनुसार दुई जनाको नियुक्तिपत्र नवीकरण नगरेको निगम व्यवस्थापनको तर्क थियो। तर, क्याबिन क्रु जति सबैको करार नवीकरण हुनुपर्ने भन्दै क्याबिन क्रुले आन्दोलन गरेपछि निगमका दुइटा विमान मलेसिया र दुवईमा रोकिए। ति विमान रोकिदा पार्किङ शुल्क, चालकदलको खर्च र यात्रु व्यवस्थापनमा निगमलाई थप आर्थिक दायित्व पर्यो। अन्तर्राष्ट्रिय जहाज नउड्दा विमानस्थलमा यात्रुको चाप मात्र बढेन, विदेशमा ट्रान्जिट उडान भएका यात्रुहरू पनि रोकिए। दिनभरि निगमको जहाज विमानस्थल पार्किङमा नै रहँदा अन्य जहाज पार्किङमा समस्या पनि भयो। ती यात्रुहरूको व्यवस्थापन, उनीहरूको उडानको व्यवस्थापन, रुट पर्मिट क्यान्सिल गर्दा निगमले तिर्नुपर्ने पेनाल्टीजस्ता कारणले गर्दा निगमले ठूलो मूल्य चुकाउनुपर्ने स्रोत बताउँछ। यो विषय निगमको आन्तरिक मामिला भएकाले आफू केही नबोल्ने प्राधिकरणका अधिकारीहरू बताउँछन्। पटकपटक विभिन्न बाहनामा सयौं यात्रुलाई दुःख दिन नहुने हो, प्राधिकरण प्रवक्ता जगन्नाथ सिटौलाले भने। निगम व्यवस्थापन र आन्दोलनरत कर्मचारीबीच बिहीबार साँझ सहमति बनेको निगमका कर्मचारीहरू बताउँछन्। मन्त्री र अध्यक्षबीच छैन बोलचाल निगमको तालुक मन्त्रालय हो, संस्कृति, पर्यटन तथा नागरिक उड्डयन मन्त्रालय। तर, पर्यटनमन्त्री श्रेष्ठ र निगमका कार्यकारी अध्यक्ष युवराज अधिकारीबीच बोलचाल बन्द जस्तै छ। श्रेष्ठले मन्त्रालय सम्हालेपछि गत असार ६ गतेको मन्त्रिपरिषद् बैठकले कार्यकारी अध्यक्ष अधिकारीलाई निलम्बन गर्ने निर्णय गरेको थियो। सर्वोच्च अदालतको आदेशबाट अधिकारी काममा फर्किएका थिए। सर्वोच्चको अन्तरिम आदेशपछि मन्त्री श्रेष्ठ र कार्यकारी अध्यक्ष अधिकारीबीच समन्वय त परै जाओस, बोलचाल बन्द जस्तै रहेको मन्त्रालयका उच्च अधिकारी बताउँछन्। कार्यकारी अध्यक्ष अधिकारीले मन्त्रालयसँग कुनै समन्वय नै नगरी एकलौटी ढंगले काम गरिरहेको मन्त्री निकट स्रोत बताउँछ। तालुक निकायबीच तालमेल नहुँदा निगममा समस्या बढेको पूर्वपर्यटन सचिव केदारबहादुर अधिकारी बताउँछन्। निगम सुधार्न सबै निकायबीचको समन्वय आवश्यक भएको पूर्वसचिव अधिकारी बताउँछन। निगममा कहिलेकाहीँ राजनीतिक आडभरोसामा पनि काम हुने हुँदा यसले पनि अप्ठ्यारो पार्ने गरेको अधिकारीले बताए। निगमको नेतृत्व छनोट गर्दा पारदर्शी र प्रतिस्पर्धी बनाउन आवश्यक रहेको उनले सुझाए। निगममा नेतृत्वको असक्षमता नै मुख्य समस्या रहेको निगमकै एक पूर्वकर्मचारी बताउँछन्। अहिलेको नेतृत्व मन्त्रालयसँग तालुक निकायसँग कसैसँग पनि सम्पर्क नगर्ने र आफ्नै सुरमा हिँड्ने हुँदा समस्या बढेको उनले बताए। निगम डुब्नका निम्ति सम्पूर्ण आधार भएको भन्दै उनले भने, अझैसम्म पनि किन लिक्विडेसनमा गएको छैन भन्ने मात्र देखिएको छ। उड्डयन क्षेत्रमा यस्तो लाजमर्दोस्थिति कमै सुन्न पाइने उनी बताउँछन्। मन्त्रालय र प्राधिकरणसँग समन्वय गरेर अघि बढे निगमलाई फाइदा हुने उनी सुझाउँछन्। एयरलाइन्समा देखिएका विकृति र विसंगतिको मुख्य जड नै निगमको अयोग्य नेतृत्व भएको पर्यटनमन्त्री श्रेष्ठ बताउँछन्। निगम सञ्चालनका लागि अहिलेको नेतृत्व असक्षम छ भनेर हटाएकै हो, उनले भने, जुन सरकारले नियुक्ति गर्यो। त्यही सरकारले हटाउँदा अदालत जाने र स्टे अर्डर लिएर बसिरहने काम भएको छ। यो राजनीतिक नियुक्तिको पद हो भन्ने कुरा बुझ्नुपर्छ। यसबाट निगमलाई नै घाटा भइरहेको छ। नेपाल एयरलाइन्सको क्षमता अभिवृद्धिका लागि छलफलमा बोलाउँदा निगम व्यवस्थापन नेतृत्व कहिले पनि मन्त्रालय नआउने र संवाद पनि गर्न नचाहेको मन्त्री श्रेष्ठले बताए। राज्यको लगानीमा रहेको संस्थाले सरकारसँग नै समन्वय नगरी बस्दा थप अराजकताको शिकार बन्ने मन्त्री श्रेष्ठले बताए। दिनदिनै जसो गाईजात्रा पछिल्लो समय निगमका उडानमा केही न केही समस्या देखाएर गाईजात्रा प्रदर्शन हुने गरेका छन्। गत कात्तिकमा नागरिक उड्डयन प्राधिकरणको सेडयुअल नहेरी निगमले यात्रुलाई टिकट भिडायो। र, यात्रु अलपत्र पार्यो। त्यसबेला दिल्लीकाठमाडौंको नियमित १४ उडानमा ४ उडान कटौती गरिएको थियो। तर, निगमले सबै उडानका लागि टिकट काटेको थियो। प्राधिकरणको उडान स्वीकृतिबिना नै निगमले आरए २१७ र २१८ उडानको तयारी गरेको थियो। निगमले जहाज उडानमा रोक लगाएपछि एयरपोर्ट पुगेका यात्रु अलपत्र परेका थिए। प्राधिकरणसँग समन्वय नहुँदा त्यसबेला २ सय ५४ यात्रु पीडित भए। अर्कोतर्फ निगमका जहाज कहिल्यै पनि समयमा उड्दैनन्। यात्रु छोडेर जहाज उड्ने, प्राविधिक समस्या देखाएर समयमा जहाज नउडाउने र यात्रुलाई सास्ती दिने प्रचलन नै बसिसक्यो। मंसिर २ गते निगमको एकमात्र आन्तरिक उडान भर्ने ट्वीनअटरमा प्राविधिक समस्या आएको भन्दै केही दिन उडान नै ठप्प पारियो। यसबाट दैनिक ५० भन्दा बढी यात्रु गन्तव्य पुग्न पाएनन्। सोही दिन बोर्डिङ पास लिएका यात्रुलाई त्रिभुवन विमानस्थलमा छोडेर निगमको जहाज दोहा उडाइयो। सिट भरिएको भन्दै यात्रुलाई काठमाडौंमा अलपत्र पारियो। मंसिरमा नै बैंककका लागि उडेको न्यारोबडिमा समस्या आएको भन्दै बंगलादेश अवतरण गराइएको थियो। यस्तै पाटपुर्जा अभावका कारण धेरैपटक निगमका जहाज ग्राउन्डेड भएका छन्। इन्जिनमा समस्या, चालक अभाव जस्ता कारणले पनि निगमका जहाज बेलाबेला उडाइँदैन। निगमको चुस्त र प्रतिस्पर्धीशैली नहुँदा यात्रुहरूले दुःख भोग्ने गरेको प्राधिकरणका पूर्वकार्यकारी निर्देशक राजकुमार क्षेत्री बताउँछन्। सरकारी कर्मचारीले प्रायः आफ्नो अधिकार बढी हेर्ने तर व्यवस्थापनमा कम ध्यान दिँदा समस्या आउने गरेको उनको तर्क छ। विगतदेखि नै निगममा सही निर्णय हुन नसक्दा समस्या आउने गरेको हुनसक्ने क्षेत्री बताउँछन्। राजनीतिले थलिँदै निगम राष्ट्रिय ध्वजाबाहक निगमसँग ४ वटा अन्तर्राष्ट्रिय र एउटा आन्तरिक उडान भर्ने जहाज छ। उडान भर्नेभन्दा त्रिभुवन विमानस्थलमा थन्किएका विमानको संख्या निगमसँग धेरै छ। कुनै समयमा दक्षिण एसियाका अरू देशसँग नभएका जहाज उडाउने गरेको निगम अहिले धरायासी बन्दैछ। निगमको नेतृत्वका कारण यस्तो अवस्था आएको निगमका पूर्वक्याप्टेन एएस राणा बताउँछन्। पछिल्लो समयमा राजनीतिक भर्ती केन्द्रका रूपमा निगम प्रयोग हुन थालेकाले व्यवस्थापकीय क्षमता घटेको उनको भनाइ छ। माथिको समस्या भएपछि तलको समस्या कहिले समाधान नहुने भन्दै राणाले जो मन्त्री आयो, उसले आफ्ना मान्छे भिœयाउँदा निगमलाई समाप्त पारिएको बताए। भारतमा अझै पनि बोइङ चलिरहेको छ। यहाँ चलिरहेको बोइङलाई फालेर एयरबस ल्याइयो, राणाले भने, किन त भन्दा पैसाको चलखेल। राजनीतिक हस्तक्षेप र निगम व्यवस्थापको अक्षमताका कारण निगमको अवस्था खस्किँदै गएको राणाको भनाइ छ। नेपालमा १४ डेकोटा जहाज हुँदा थाई एयरलाइन्ससँग ७ वटा थियो, राणाले भने, हामीसँग ४ वटा जेट हुँदा बंगलादेश त देश नै थिएन, हामीसँग बोइङ ७२७ हुँदा भुटानको डोर्नियर जहाज काठमाडौं आउँथ्यो। तर, आज अरु देश कहाँ पुगे, हाम्रो अवस्था के छ ? निगमले भएका जहाज पनि उडाउन नसकेर थन्क्याएको छ। जहाज नभएकै कारण आन्तरिक उडान खुम्चिएको छ। दैनिक ९ भन्दा बढी आन्तरिक उडान भर्ने निगमको एउटा जहाजले दिनमा मुस्किलले ३ देखि ४ उडान भर्ने गरेको छ। सरकारको ऋण लगानी भिœयाइएको ६ चिनियाँ जहाज थन्काइएको २ वर्ष कटिसक्यो। त्यसको व्यवस्थापनमा ढिलाइका कारण जहाजको मूल्यह्रास भ्यरहेको छ भने त्यस बापतको ऋणको भार निगमलाई बढेको बढ्यै छ। आन्तरिक उडानमा छलाङ पार्ने भन्दै ल्याइएका जहाज चलाउँदा घाटा हुन्छ भनेर निगम व्यवस्थापनले नै थन्काएको हो। आर्थिक चपेटामा निगम वायुसेवा निगमसँग करिब ५४ अर्ब रुपैयाँको सम्पत्ति छ। तर, यसको दायित्व भार नै ४७ अर्ब रुपैयाँभन्दा बढी छ। २०७५०७६ मा गरिएको निगमको विस्तृत मूल्यांकन लेखापरीक्षणको तथ्यांकले गरिमामय राष्ट्रिय ध्वजावाहकको कहालीलाग्दो चित्र देखाउँछ। निगमको ५४ अर्ब जायजेथा पनि खासमा आफैंले आर्जेको होइन। यसका अधिकांश जग्गाजमिन सरकारले दिएका हुन्। जहाज पनि प्रायः सरकारकै जमानीमा किनिएका हुन्। निगमका बाह्य उडान भर्ने जहाजहरूले दैनिक ५६ घण्टासम्म उडान भर्न सक्छन्। तर, मुस्किलले दैनिक १० घण्टा पनि उडेका छैनन्। आन्तरिकतर्फ पनि दैनिक करिब ४ उडान मात्रै हुने गरेको छ। निगमको २०७५७६ को वित्तीय विवरणअनुसार त्यतिन्जेल यसले १ अर्ब ९६ करोड रुपैयाँ घाटा व्यहोरेको थियो। निगमको घाटा वार्षिक करिब २ अर्बनजिक पुगेको छ। समीक्षा अवधीमा सञ्चित घाटा ५ अर्ब ५३ करोड रूपैयाँ छ। ऋणभारसँगै निगमको हालसम्मको सञ्चित घाटा १० अर्बको हाराहारीमा छ। निगमको अर्को आम्दानीको स्रोत भनेको ग्राउन्ड ह्यान्डलिङ हो। निगमले यसबाट मात्रै मासिक करिब ३५ करोड रुपैयाँ उठाउँदै आएको थियो। तर, अहिले सीमित अन्तर्राष्ट्रिय उडानका कारण यो निकै घटेको छ। फलतः ६३ वर्षे इतिहास बोकेको मुलुकको पहिलो हवाई सेवा प्रदायक संस्था निगम यतिबेला आर्थिक चपेटामा छ। नयाँ जहाज किन्ने रटानमा रहेको निगमले भएका जहाजलाई सही व्यवस्थापन गर्न नसक्दा ऋण भार हरेक वर्ष थपिँदो छ। कुनै समयमा निगमले उडानमार्फत मुलुकका विकट भौगोलिक क्षेत्रमा मात्र नभई अन्तर्राष्ट्रिय जगतलाई पनि नेपालसँग जोड्ने र आर्थिक समृद्धिको संवाहको भूमिका खेलेको थियो। २०४३ मा भित्राएको बोइङ ७५६ विमान त्यतिबेला दक्षिण एसियामा नै प्रविधियुक्त विमानमध्ये एक थियो। २०४६ यता खुल्ला नीतिले नेपाली आकाशमा आन्तरिक तथा बाह्य निजी प्रदायक कम्पनीहरूको आगमनपछि भने निगम प्रतिस्पर्धी बजारमा उत्रन नसकेको देखिन्छ। एकताका १२ वटासम्म ट्वीनअटर विमान, २ बोइङ ७२७ र दुई एभ्रो भएको निगमको अहिले जहाज संख्या मात्र होइन सेवा क्षेत्र पनि साघुरिँदै गएको छ। निगमका जहाजले लन्डनदेखि फ्र्यांकफर्ट, टोकियोको नारिता, दक्षिण अफ्रिका, अष्ट्रेलिया र दक्षिण एसियाका सबै मुलुकहरूमा उडान भर्ने गर्थे। कोरोना अघिसम्म आन्तरिक र बाह्य गरी ३६ गन्तव्यमा उडान भर्दै आएको निगमले अहिले आन्तरिक र अन्तर्राष्ट्रियतर्फ सीमित उडान गर्दै आएको छ। उड्डयन क्षेत्रमा स्वर्णयुग पनि देखाएको निगमले त्यो बेला अमेरिकका उडानको लक्ष्य पनि साधेको थियो। २०४६ साल पछिको प्रजातन्त्र निगमलाई भने सुट गरेन। प्रजातन्त्रसँगै निगमभित्र मौलाएको राजनीतिक हस्तक्षेप, भ्रष्टाचार, कुशासन जस्ता कारण निगमको अधोगति सुरु भएको देखिन्छ। महालेखापरीक्षक कार्यलयको ५९औं प्रतिवेदनअनुसार निगमको २०७६७७ मा नोक्सानी २ अर्ब ८२ करोड रहेको छ। महालेखापरीक्षकको प्रतिवेदनले पनि निगमको नेतृत्व चयन प्राविधिक एवं व्यावसायिक कर्मचारीको व्यवस्था लगायतका विषयमा सुधार गरी व्यावसायिक वातावरण बनाउन भनिएको छ। निगम व्यवस्थापनको लापरवाहीका कारण विश्वासमा आँच आएको छ। हामी अलपत्र पर्यौ भन्दै मलाई धेरैजनाले फोन गर्नुभयो। एयर होस्टेजको म्याद थपबारे मन्त्रालयले २ महिनाअघि नै जान्न खोजेको भए पनि निगमले वास्ता गरेको छैन। जीवनराम श्रेष्ठ, विभागीय पर्यटनमन्त्री तालुक निकायबीच तालमेल नहुँदा निगममा समस्या बढेको छ। निगम सुधार्न सबै निकायबीचको समन्वय आवश्यक देखिन्छ। यहाँ कहिलेकाहीँ राजनीतिक आडभरोसामा पनि काम हुने हुँदा पनि अप्ठ्यारो पर्छ।केदारबहादुर अधिकारी, सचिव, पूर्वपर्यटन"
सैनिक बनेर टिकटकबाट ठग्ने पक्राउ,"जोमसोम : सेनाको पोसाकमा टिकटक बनाइ ठगी गर्नेे एक युवक हतियारसहित पक्राउ परेका छन्। थासाङ गाउँपालिका२ बस्ने १९ वर्षीय युवक विपन विकलाई नेपाली सेनाको पोषाकमा हतियारसहित टिकटक बनाइ ठगी गरेको सूचनाका आधारमा जिल्ला प्रहरी मुस्ताङले पक्राउ गरेको हो। जिल्ला प्रहरी कार्यालय मुस्ताङले पक्राउ गरेका युवकको घटनाका सम्बन्धमा बिहीबार एक प्रेष विज्ञप्ति समेत सार्वजनिक गरेको छ। युवकले तेन्जिङ गुरुङ नामको नक्कली टिकटक आईडीमा नेपाली सेनाको पोषाक र नक्कली परिचयपत्रसहितको फोटो तथा भिडियो अपलोड गरी ठगी गरेको विज्ञप्तिमा भनिएको छ। सैनिक पोषाक लगाएर टिकटकमा आफु नेपाली सेनाको उपसेनानीसहसेनानी भएको र बुवा उपरथि, आमा मेजर, दिदी सहसेनानी हुन् भनी भिडियो र फोटो अपलोड गरेको बताइएको छ। युवकले टिकटकमा सैनिक परिचय दिएर नेपाली सेनामा भर्ती गरिदिन्छु, सरुवाबढुवा गरिदिन्छु भनी नक्कली परिचयपत्र प्रयोग गरी ठगी गर्दै आएको भनी सेनाबाट जिल्ला प्रहरीलाई सूचना आएपछि युवकलाई हतियारसहित पक्राउ गरिएको प्रहरीको विज्ञप्तिमा उल्लेख गरिएको छ। जिल्ला प्रहरी कार्यालय मुस्ताङका सूचना अधिकारी प्रहरी निरीक्षक गोपीकृष्ण सुवेदीका अनुसार पक्राउ परेका युवकको घरबाट स्टेन्ट गनजस्तो देखिने हतियार, वाकीटकी जस्तो वस्तु, सेनाको बुट, पोषाक, नक्कली पेस्तोल र पेस्तोल राख्ने पाउँचलगायतका सामग्री बरामद गरेको छ ।"
पुरानै भाउमा उखु बेच्न बाध्य,"परासी : सरकारले यस वर्षको समर्थन मूल्य नतोक्दा नवलपरासीका किसानले चिनी उद्योगलाई पुरानै भाउमा उखु बेच्न बाध्य भएका छन्। जिल्लामा लुम्बिनी, बागमती र इन्दिरा चिनी उद्योग सञ्चालनमा छन्। लुम्बिनी बाहेक दुई उद्योगले मंसिरको पहिलो सातादेखि किसानसँग उखु खरिद गरेर क्रसिङ सुरु गरिसकेका छन्। सरकारले यस वर्षको समर्थन मूल्य नतोकेका कारण पुरानै समर्थन मूल्यमा उखु खरिद गरेर उद्योग चलाएको बागमती चिनी उद्योगका प्रबन्धक टंक काफ्लेले बताए। गत वर्ष सरकारले अनुदानबाहेक प्रतिक्विन्टल ५ सय २० रुपैयाँ समर्थन मूल्य तोकेको थियो। किसानलाई प्रतिक्विन्टल ७० रुपैयाँ अनुदान दिने गरिएको छ। पुरानै रकममा किसानसँग उखु खरिद गरेर लिएका छौं। भुक्तानी अनलाइनबाट गर्ने गरेका छौं काफ्लेले भने। हरेक वर्ष भुक्तानीका लागि किसानले आन्दोलन गर्दै आएका छन्। लामो समयदेखिको रकमसमेत भुक्तानी नगरेपछि जिल्ला प्रशासनले केही उद्योग सञ्चालकलाई ठगी मुद्दा चलाएर किसानको रकम तिराएको थियो। उद्योगले धेरैजसो रकम भुक्तानी गरेका छन्। इन्दिरा चिनी उद्योगका सञ्चालक राकेश अग्रवालले ३० देखि ३५ लाख रुपैयाँ मात्र किसानलाई भुक्तानी गर्न बाँकी रहेको बताए। बाँकी रकम पनि भुक्तानी गर्दैछौं। केही किसानको पुर्जी हराएकाले त्यसको विवरण संकलन गर्दा समय लागेको हो उनले भने। सुनवलको ४ लाख २० हजार भुक्तानी बाँकी रहेको छ। अघिल्ला वर्षहरूमा भुक्तानीको पिरलोले उखु लगाउन छाडेका किसानहरूले भुक्तानी पाएपछि भने उखु खेतीलाई बढाएका छन्। गतवर्ष १० देखि १२ लाख क्विन्टल उत्पादन भएको थियो। यस वर्ष भने १२ देखि १५ लाख क्विन्टल उखु उत्पादन भएको उखु उत्पादक कृषक समितिले जनाएको छ। यो उत्पादनले भने जिल्लाका उद्योगलाई थेग्न सक्दैन। उद्योग क्षमताअनुसार चल्नका लागि बढी उखु आवश्यक छ। जिल्लाका तीन चिनी उद्योगले यस वर्ष कुल २४ लाख क्विन्टल उखु क्रसिङ गर्ने लक्ष्य राखेका छन्। मागअनुसार आपूर्ति आधा मात्र छ। त्यसमा पनि करिब ५ देखि ६ लाख क्विन्टल उखु किसानले क्रसर उद्योगमा बिक्री गर्ने अनुमान छ। तथ्यांकअनुसार उद्योगले राखेको लक्ष्य पूरा गर्न करिब १२ लाख क्विन्टल उखु अझै अपुग देखिन्छ।"
नेपालगन्ज तताउँदै गुञ्जियो नेपथ्य,"नेपालगन्ज : नेपालको लोकप्रिय सांगीतिक समूह नेपथ्य व्याण्डले बिहीबार नेपालगन्जमा सांगीतिक माहोल तताएको छ। पुस लाग्दै गर्दा एक्कासी चिसो बढिरहेको बेला मानवताका लागि सांगीतिक कार्यक्रमअन्तर्गत नेपथ्यले लाइभ कन्सर्ट गरेको थियो। बिहान ११ बजेसम्म हुस्सु कुहिरो बाक्लै थियो। जल तथा मौसम विज्ञान विभागका अनुसार बिहीबार नेपालगन्जमा न्यूनतम् तापक्रम १०५ र अधिकतम् तापक्रम २१७ थियो। बिहीबार रातिको नेपथ्यको लाइभ कन्सर्टले दर्शकलाई भने जाडोको महसुस नै गराएन। के युवा ? के युवती सबै गीत संगितामा झुमेका थिए। चर्को घाम नलागेर दिनभर पनि जाडो थियो। राति ६ बजेदेखि ८ बजेसम्म २ घण्टाको कन्सर्ट थियो। शीत पर्ने रातिमा पनि दर्शकदीर्घालाई कुनै प्रवाह नै भएन। नेपथ्यका मुख्य गायक तथा अगुवा अमृत गुरुङलेरेशम, भेडाको ऊनजस्तो, तालको पानी, छेक्यो छेक्यो देउराली डाँडा, उडायो रेलैले, जोमसोमे बजार, गाउँगाउँबाट उठ, तालको पानी माछीले खाने जस्ता एक दर्जन बढी कर्णप्रिय गीत गाए। दर्शकलाई पनि नचाए। लाइभ कन्सर्टमा गुरुङलाई सुरज थापालगायत शान्ति रायमाझीले मादल, निरज गुरुङले गिटार, सुविन शाक्यले बेस गिटार, धु्रव लामाले ड्रम बजाएर साथ दिएका थिए। गायक गुरुङले गीत मात्र गाएनन्। गाउँदा गाउँदै नाच्थे। उफ्रिन्थे। दर्शकलाई नचाउन उत्प्रेरित पनि गर्थे। बेला बेलामा गीत, संगीत, देशको सांस्कृतिक विविधता, राष्ट्र र राष्ट्रियता अनि मानवताको विषयमा उत्प्रेरक विचार पनि प्रस्तुत गर्थे। गायक गुरुङले भने, जसले सक्छ उसले दिने हो। जसको मन छ उसले दिने हो। हाम्रो समाज अरु कोही आएर बनाउने होइन। हामी आफैं आएर बनाउनु पर्छ। असहायलाई सक्दो सहयोग गरेर, दान, धर्म दिएर पुण्य कमाउने काम यही जुनीमा गरौं है। हेटौंडामा मुख्य कार्यालय रहेको मानव सेवा आश्रमले नेपालगन्जलगायत देशका सातै प्रदेशका १९ वटा जिल्लामा २३ वटा सेवा केन्द्र सञ्चालन गरिरहेको छ। केन्द्रले सहयोगापेक्षी (बेसहारा), अशक्त, असहाय, अनाथ, अभिभावकविहीन, मानसिक तथा शारिरीक रुपमा कमजोर, सडक आश्रित मानवलाई आश्रय दिएको छ। खाने, लाउने, बस्नेदेखि लिएर औषधोपचार, मानसिक परामर्श अनि तालिम दिएर उनीहरूको अवस्थामा सुधार ल्याउने कामहरू हुँदै आएका छन्। आश्रमले कन्सर्ट अवलोकन गर्नका लागि प्रतिब्यक्ति १ हजार रुपैयाँ टिकट तोकेको छ। यस्तै बिद्यार्थीका लागि प्रतिब्यक्ति ५ सय रुपैयाँ तोकिएको छ। नेपालगन्ज आश्रमको आफ्नै शाखा भवनको निर्माण शुभारम्भसँगै बेसहाराहरूको खाना, नाना र छानाका निम्ति अक्षयकोषको स्थापना गरिने आयोजकले जनाएको छ। आठौं राष्ट्रिय खेलकुद प्रतियोेगिताका बेला ४० लाख रुपैयाँ खर्चेर लगाइएको बरमुण्डा दुबोमाथि खुला आकासमा भव्य मञ्च बनाइएको थियो। नेपथ्य व्याण्डको अत्याधुनिक साउण्ड सिस्टमबाट निस्केको ध्वनिसँगै त्यही दुबोमा दाइ हाल्दै दर्शकले बुकुर्सी मार्दै कम्मर मर्काएर नाचे। गीतमा झुम्दै उफ्रिए। स्क्रिनमा तीन वटा नेपालको झन्डा देखाउँदै उनले अन्तिम गीतको रुपमा रातो र चन्द्र सूर्य जंगी निशान हाम्रो गाएका थिए। त्यत्तिबेलासम्म रातिको ठीक ८ बजेको थियो। दर्शकहरू वान्समोर भनिरहेका थिए। ११ वर्षपछि नेपालगन्जमा आएको स्मरण गर्दै गायक गुरुङले आयोजकलाई धन्यवाद दिँदै भने, ११ वर्षपछि नेपालगन्जमा आउन पाइयो। आयोजक सबैलाई धन्यवाद। भाग्यमा भयो भने फेरि भेटौला है।"
मेसीको म्याराडोना अवतार,"दोहा : मंगलबार राति कतारको लुसेल रंगशालामा रेफ्रीले अन्तिम सिट्टी बजाएपछि अर्जेन्टिनी समर्थकहरूको सेतो र निलो धर्के पर्खालमा नयाँ स्वर मच्चियो, म्याराडोनाले मेसीलाई स्वर्गबाट समर्थन गरिरहेका छन्। अर्जेन्टिनी फुटबलका दुई सर्वकालीन महान खेलाडी लियोनल मेसी र डिएगो म्याराडोनाबीचका समानताको चर्चा उत्कर्षमा छ, यतिबेला। कतारमा अझै धेरै त्यसको चर्चा भइरहेको छ। सन् १९८६ मा म्याराडोनाले जसरी आफ्नो विश्वकप बनाएका थिए, अहिले मेसीले त्यही दोहोर्याइरहेका छन्। जारी विश्वकपका ६ खेलमा मेसीले पाँच गोल र तीन असिस्टसहित अर्जेन्टिनालाई दोस्रो पटक विश्वकपको फाइनलमा पुर्याएका छन्। आठ वर्षअघि ब्राजिलमा भएको विश्वकपको फाइनलमा पुर्याए पनि जर्मनीसँग पराजित हुँदा मेसीको अर्जेन्टिना उपविजेतामा सीमित भएको थियो। मेसीमै म्याराडोना छन् भन्ने विश्व फुटबलको सदाबहार चर्चा हो। उचाई, ड्रिबलिङ स्किल, छरितो पन र बायाँ खुट्टाको जादू दुवै खेलाडीका समानता हुन्। नेतृत्व क्षमता, टिमका लागि मैदानमा लडाईं र आफ्नो उम्दा प्रदर्शनमा टिमलाई अगाडि बढाइरहेका मेसीले कतारमा झन् धेरै म्याराडोनाको गुण प्रदर्शन गर्दै आएका छन्। मेसीको उत्कृष्ट प्रदर्शनकै बलमा साउदी अरेबियासँग पराजित हुँदै खराब सुरुवात गरेर पनि अर्जेन्टिना विश्वकपको फाइनलमा पुगेको छ। ३६ वर्षअघि म्याराडोनाले झैं अर्जेन्टिनालाई विश्वकप जिताउन मेसी एक कदम मात्रै टाढा छन्। मेसीले म्याराडोनाको भूमिका निर्वाह गरिरहेका छन्, सन् १९८६ मा विश्वकप जित्दा म्याराडोनाका सहकर्मी जर्ज भाल्डानो भन्छन्। मंगलबार राति लुसेल रंगशालामा साविक उपविजेता क्रोएसियाविरुद्ध ३० को शानदार जितसहित अर्जेन्टिना छैटौं पटक फाइनल पुग्दा मेसीले उम्दा प्रदर्शन गरेक थिए। तेस्रो गोलका लागि मेसीले दिएको असिस्टले उनको स्तर र क्षमताको स्पष्ट बयान गरेको थियो। क्रोएसियाको हाफमा बल रिसिभ गरेका मेसीले प्रतिगोगिताभर उत्कृष्ट प्रदर्शन गरेका जोस्को भार्डियोलको चुनौतीलाई माथ दिँदै बाइलाइन नजिकबाट जुलियन अल्भारेजलाई असिस्ट दिएका थिए। त्यो मेसीले पिचमा देखाएको थप एउटा मोमेन्ट अफ म्याजिक थियो। व्यक्तिगत रूपमा म यो विश्वकपमा एकदमै आनन्द लिइरहेको छु्, मेसीले भनेका छन्,, म मेरो टिमलाई सहयोग गर्न सकिरहेको छु। त्यसैले म यो भन्न सक्छु। म साँच्चै खुसी छु। यो फाइनल मेसीका लागि एउटा फुटबल खेल मात्रै रहने छैन। यो एउटा नतिजा मात्रै होइन, हामीले तय गरेको यात्रा हो, मेसीले भनेका छन्, यसअघि अर्जेन्टिनामा जित वा हार मात्र थियो। तर, मलाई लाग्छ अहिले मानिसहरूले अन्य कुरामा ध्यान दिन थालेका छन्। उनले भनेझैं जित वा हार मात्रै होइन। उनले अर्जेन्टिनालाई विश्वकप जिताउन सके भने विश्व फुटबलका सदाबहार महान खेलाडीको सूचीमा पेले, म्याराडोनासँगै आफ्नो नाम पनि उनले दर्ता गर्नेछन्। मेसीले यो विश्वकप अन्तिम हुने घोषणा गरिसकेका छन्। सन् २०२६ मा अमेरिका, मेक्सिको र क्यानडामा ४८ टिमले विश्वकप खेलिरहँदा मेसी ३९ वर्षका हुनेछन्। त्यसैले मेसीले यो विश्वकप साँच्चै अन्तिम मौका जसरी नै खेलिरहेका छन्। ६ खेलमा आठ गोलमा संलग्न रहेका मेसी अर्जेन्टिनाको जर्सीमा एउटा स्टार थप्ने योजनासहित आइतबार मैदानमा उत्रिने छन्। जसरी म्याराडोनाले दोस्रो स्टार थपेका थिए।"
सुर्खेतमा एमआरआई मेसिन खरिदमा अनियमितता,"जाजरकोट : कर्णाली प्रदेश अस्पताल सुर्खेतले थ्री टेस्ला क्षमताको एमआरआई मेसिन खरिदमा अनियमितता गरेको बारे गत असारमा कर्णाली प्रदेशसभा सांसदहरूले कुरा उठाएका थिए। प्रदेशसभामा मेसिन खरिदबारे कुरा उठेपछि सांसदको सार्वजनिक लेखा समितिका तत्कालीन सभापति करवीर शाहीको टोलीले छानविन थाल्यो। छानविन समितिले खरिद प्रक्रियादेखिका सवै फाइल अध्ययन गर्यो। निजामती अस्पताल काठमाडौंले खरिद गर्ने एमआरआई मेसिन र प्रदेश अस्पताल सुर्खेतले खरिद गर्ने मेसिन एउटै भएको र दुवै अस्पतालको मेसिन खरिदको जिम्मा ईष्ट वेस्ट कन्सर्न प्रालिलाई दिएको थियो। तर, लागत मुल्य फरक भएको जानकारी पाएपछि छानविन थालेको लेखा समितिका सभापति शाहीले बताए। निजामती अस्पतालले गरेका सवै खरिद प्रक्रियाका फाइल पनि अध्ययन गर्यौं, सभापति शाहीले भने, मेसिनको क्षमता उही छ। दुवै अस्पतालले थ्री टेस्ला क्षमताका एमआरआई खरिद प्रक्रिया अगाडि बढाएका छन्। तर, निजामती अस्पतालभन्दा करिब सात करोडबढी रकममा कर्णाली प्रदेश अस्पताल सुर्खेतले टेण्डर स्वीकृत गरेको पाइएको छ। दुवै अस्पतालले उपकरणका लागि तयार पारेको स्पेसिफिकेसनमा अधिकांश विवरणहरू समान छन्। नियतवस नै एउटा कम्पनीलाई पार्नका लागि कार्यविधि बनाइएको छ। मेसिन खरिदबारे छानविन गर्दा प्राप्त तथ्यका आधारमा हामीले मिलेमतोमा अनियमितता भएको निश्कर्ष निकालेका छांै। आफूहरूले मेसिन खरिद छानविन गरेको प्रतिवेदन नै तयार गरेको उनले बताए। प्रतिवेदन संसदमा पेश गर्ने भनेर तयारी गरेका थियौं। छानविन गर्दागर्दै वर्खे अधिवेशन सकियो। फेरी बसेन। चुनाव भइहाल्यो, उनले भने। मेसिन खरिदमा मिलेमतोमा मूल्य बढाइएको र नियतवस नै ईष्ट वेस्ट कन्सर्न प्रालिलाई खरिदको जिम्मा दिन दुई बुँदामा नो चेन्ज भनेर कार्यविधि बनाइएको सभापति शाहीले बताए। १० वटा प्रस्ताव परेकामध्ये अन्तिममा तीन प्रस्ताव छनौट गरिएको र त्यसमध्ये पनि अस्पताल प्रशासनले ईष्ट वेस्ट कन्सर्नलाई नै खरिदको जिम्मा दिनेगरी सिन्डिकेट लगाएको देखियो, सभापति शाहीले भने, नीतिगत र प्रक्रियागत दुवैमा अनियमितता देखिन्छ। मेसिन राख्ने थ्री फेजसहितको कोठा निर्माण गर्ने जिम्मा आफ्नो नभएको कम्पनीले जनाएपछि त्यस कार्यका लागि थप अढाई करोड रुपैयाँ खर्च हुने भएको देखिएको उनले जनाए। कर्णाली प्रदेश सामाजिक विकास मन्त्रालयअन्तर्गतको प्रादेशिक अस्पतालले उक्त कम्पनीलाई २९ करोड ७१ लाख ६६ हजार ७ सय ९२ रुपैयाँमा खरिद गर्न जिम्मा दिएको छ। कर्णाली प्रदेश अस्पताल सुर्खेतका निर्देशक प्राडाडम्बर खड्काले मेसिन खरिदमा कुनै किसिमको अनियमितता नभएको जिकिर गरे। उनले नेपाल सरकारको नियम अनुसार नै खरिद प्रक्रिया अघि बढाइएको दावी गरे। उनले भने, हामीले ल्याउन थालेको मेसिन नेपालमै उत्कृष्ट मेसिन हो। सरकारी नियम कानुनभन्दा हामी बाहिर गएका छैनौं। विधि, पद्धती र प्रक्रिया अनुसार नै एमआरआई मेसिन आउँदैछ। खरिद प्रक्रियामा कुनै किसिमको अनियमितता भएको छैन। नेपालका उत्कृष्ट फर्मले टेण्डर हाल्न पाउनेगरी मेसिन खरिद प्रक्रियाको कार्यविधि बनाएका छौं। हामी उत्कृष्ट मेसिन ल्याएर कर्णालीमा उत्कृष्ट सेवा दिन चाहन्छौं। कर्णाली प्रदेश अस्पतालको एमआरआई मेसिन खरिदमा नीतिगत र प्रक्रियागत दुवैमा अनियमितता देखिन्छ।करवीर शाही, निवर्तमान सभापति, कर्णाली प्रदेशसभा सार्वजनिक लेखासमिति खरिद प्रक्रियामा कुनै किसिमको अनियमितता भएको छैन। हामीले ल्याउन थालेको मेसिन नेपालमै उत्कृष्ट हो। कानुनभन्दा हामी बाहिर गएका छैनौं।प्राडा डम्बर खड्का, निर्देशक, कर्णाली प्रदेश अस्पताल सुर्खेत"
नेहा र निहारिका प्रहरी नियन्त्रणमा,"महोत्तरी : अधिकारको माग गर्दै महोत्तरीमा गरिएको प्रदर्शनले उग्र रुप लिएपछि महोत्तरी प्रहरीले नेहा चौधरी र निहारिका सिंह राजपुत (कुमारी आमा) लाई नियन्त्रणमा लिएको छ। बिहीबार दिउँसो रामगोपालपुर नगरपालिकाको कार्यालय अगाडि प्रर्दशनमा उत्रिएका उनीहरू नेतृत्वको समुहले नगरपालिकाको कार्यालयमा तोडफोड गर्न थालेपछि महोत्तरी प्रहरीले उनीहरूलाई पक्राउ गरेको हो। उनीहरूको समुहले नगरकार्यालय अगाडि उग्र रुपमा विरोध प्रर्दशन गर्नुका साथै नगरपालिकाको कार्यालयमा तोडफोड र कर्मचारीउपर हातपात गर्न थालेपछि तत्काल उनीहरूलाई नियन्त्रणमा लिएको महोत्तरी प्रहरीले जनाएको हो। प्रर्दशनमा ६ सुरक्षाकर्मी घाईते बिहीबार सडक जाम गरेर आन्दोलनमा उत्रिएकी नेहा र निहारिका नेतृत्वको टोलीले नगरपालिका कार्यालयमा ढुंगामुढा गर्न थालेपछि स्थिति नियन्त्रणमा लिन उनीहरूलाई पक्राउ गरिएको महोत्तरीका एसपी कृष्ण पंगेनीले बताए। प्रत्यक्षदर्शीका अनुसार आन्दोलनमा प्रहरी र प्रदर्शनकारीबीच झडप भएको थियो। जिल्ला प्रहरी कार्यालय महोत्तरीले दिएको जानकारी अनुसार सो घटनामा परि २ सशस्त्र प्रहरी, १ नेपाल प्रहरी र ३ नगरप्रहरी घाइते भएका छन्। घाइते हुनेहरूमा नेपाल प्रहरीका सहायक प्रहरी हवल्दार मुकेशप्रसाद यादव, सशस्त्र प्रहरीद्वय शिवसागर कुँवर र कमलेशप्रसाद यादव रहेका छन्। त्यस्तै, रामगोपालपुर नगरपालिकाका कार्यरत नगर प्रहरीहरू कृष्ण पण्डित, गंगाराम राय र सुरेश राय घाइते भएका छन्। उनीहरूको स्थानीय स्तरमा उपचार भइरहको प्रहरी उपरिक्षक कृष्णप्रसाद पंगेनीले जानकारी दिए। कारबाहीको माग रामगोपालपुर नगरपालिकाको कार्यालयले बिहीबार विज्ञप्ती जारी गर्दै प्रर्दशनकारीले ढुंगामुढा, तोडफोड, आगजनी गरिएपछि कानुनी कारबाहीका लागि माग गरेको छ। आन्दोलनको नेतृत्व गर्ने नेहा चौधरी र निहारिका सिंह राजपुतको समुहले ढुंगामुढा गर्दा नगर प्रहरी घाइते हुनुका साथै करिब ५ लाखको क्षति भएको विज्ञप्तिमा उल्लेख छ। नगरप्रमुख रामदुलार साहले जारी गरेको सो विज्ञप्तिमा करिब ५ सयजनाको प्रदर्शनका नगर प्रहरी हवल्दार किशन मण्डलको हात भाँचिएको जनाइएको छ। सरकारी कार्यालयमा भएको अराजक घटनाप्रति खेद प्रकट गर्दै घटनामा संलग्न नेहा चौधरी, निहारीका राजपुतलगायत यस कार्यमा संलग्न व्यक्तिहरूलाई सरकारी सम्पत्ति तोडफोड, आगजनी गरी नोक्सान गरेको भन्दै असुलउपर गराइ दोषीहरूमाथि कारबाहीको माग गरिएको छ। मेयर साहले नेहा र निहारिका चौधरीलाई आवश्यक कारबाहीको माग गर्दै प्रमुख जिल्ला अधिकारी दीपक पहाडीसमक्ष उजुरी गरिएको बताएका छन्। डा पंकज चौधरीलाई नियन्त्रणमा लिएर नेहाको दाइजो मुद्दामाथि थप अनुसन्धान गरिरहेको समयमा अनावश्यक रुपमा आन्दोलन चर्काएको महोत्तरीका सहायक प्रमुख जिल्ला अधिकारी उपेन्द्र न्यौपानेले जानकारी दिए। सहायक प्रमुख जिल्ला अधिकारी न्यौपानेले भने, नेहा चौधरी र नेहारिका राजपुतलाई प्रहरीले नियन्त्रणमा लिइएको छ। नेहा र निहारिकालाई नियन्त्रणमा लिएपछि अहिले आन्दोलन रोकिएको छ। त्यहाँको अवस्था समान्य बनाउन प्रहरीले अश्रुग्याससमेत प्रहार गर्नुपरेको थियो। मंसिर २६ गते घरेलु हिंसा मुद्दामा जिल्ला अदालत महोत्तरीले संरक्षणात्मक आदेश पाएलगतै औरही नगरपालिका१ माइत पक्षबाट रामगोपालपुर नगरपालिका घर फर्किएकी नेहा चौधरीले प्रवेश नपाएको विषयलाई लिएर आन्दोलन भएको हो। नेहाले पंकजको घरमा प्रवेश पाउनुपर्ने माग राख्दै निहारिकाको नेतृत्वमा बुधबारदेखि केही युवाहरूलाई समर्थनमा लिई रामगोपालपुर चोकमा सडक अबरुद्ध गर्दै उनीहरू आन्दोलनमा उत्रेका थिए।"
"अर्थतन्त्रमा केही सुधार, ढुक्क हुने स्थिति छैन","काठमाडौं : नेपाल राष्ट्र बैंकले अर्थतन्त्रका केही सूचकमा सुधार भएको तथ्यांक सार्वजनिक गरे पनि ढुक्क हुने स्थिति भने छैन। पछिल्लो पटक निजी क्षेत्र अर्थतन्त्र जोगाऔं अभियानमा जुटेको छ। निजी क्षेत्रले सरकार, राष्ट्र बैंक तथा राजनीतिक दलका नेताहरूलाई भेटी अर्थतन्त्र जोगाउनका लागि आग्रह गरिरहेको छ। राष्ट्र बैंकले बिहीबार सार्वजनिक गरेको कात्तिकसम्मको तथ्यांकमा चालू आर्थिक वर्षको चार महिनाको तथ्यांक सकारात्मक देखिएको छ। राष्ट्र बैंकका अनुसार विदेशी मुद्राको सञ्चिति १५ करोड डलरले बढेको छ। शोधनान्तर स्थिति २० अर्ब ३० करोड रुपैयाँले बचतमा छ। कात्तिकसम्म रेमिट्यान्स आप्रवाह २०४ प्रतिशतले बढेर ३ खर्ब ७८ अर्ब ४ करोड पुगेको छ। अमेरिकी डलरमा १०८ प्रतिशतले रेमिट्यान्स आप्रवाह बढेपछि विदेशी मुद्राको सञ्चितिमा सुधार आएको छ। आयात चुलिँदै गएपछि राष्ट्र बैंक तथा सरकारको कडाइले १८ प्रतिशतले आयात घट्नुका साथै अर्थतन्त्रमा सकारात्मक सूचक देखिएको हो। निजी क्षेत्र भने राष्ट्र बैंक र सरकारले ल्याएका आर्थिक नीति र मौद्रिक नीतिप्रति सकारात्मक छैन। चालू पुँजी कर्जा मार्गदर्शनले समस्या पारेको भन्दै निजी क्षेत्रले दुई वर्षसम्म रोक लगाउन आग्रह गर्दै आएको छ। ब्याजदर घटाउन पहल नगरेको भन्दै निजी क्षेत्र सरकारसँग असन्तुष्ट छ। त्यस्तै आयातमा कडाइ गर्दा पनि निजी क्षेत्रले विरोध जनाउँदै आएको थियो। तर, सरकारले पछिल्लो समयमा सबै किसिमका आयात खुला गरिसकेको छ। सुविधाजनक अवस्थामा पुगौं भन्न गाह्रो भए पनि पछिल्लो अवस्थामा सुधार भएको नेपाल राष्ट्र बैंकका कार्यकारी निर्देशक एवं प्रवक्ता डा गुणाकर भट्ट बताउँछन्। विदेशी विनिमय सञ्चितिमा दबाब कम हुँदै गएको छ। अघिल्लो महिनाको तुलनामा अर्थतन्त्रका सूचक सकारात्मक हुँदै गएको भट्ट बताउँछन्। पूर्णतया सुधारको अवस्थामा पुगिसक्यौं भन्न त गाह्रो छ, भट्ट भन्छन्, विदेशी मुद्रा सञ्चितिमा दबाब मत्थर भएको छ, अन्तर्राष्ट्रिय परिस्थिति प्रतिकूल नभई पेट्रोलियम पदार्थको भाउ नबढे अर्थतन्त्र सहज हुन्छ। असोजमा ९ अर्ब ४८ करोड डलर रहेको विदेशी मुद्रा सञ्चिति १ महिनामै १५ करोड डलरले बढेको राष्ट्र बैंकले जनाएको छ। १४ महिनापछि असोजमा शोधनान्तार बचत भएको थियो। कात्तिकमा पनि त्यसले निरन्तरता पाएको छ। त्यस्तै असोजको तुलनामा कात्तिकमा मुद्रास्फीति पनि केही कमी आएको छ। रेमिट्यान्स आप्रवाहमा उल्लेख्य वृद्धि विदेशी भट्ट बताउँछन्। असारसम्म राष्ट्र बैंकले बैंक तथा वित्तीय संस्थालाई दिएको स्थायी तरलता सुविधा २५० अर्बको हाराहारीमा हुँदा कात्तिकसम्म ५ हजार अर्ब पुगेको छ। हामी कम्फटेबल भयौंभन्दा पनि केही महिनाअघिको तथ्यांक हेर्दा सुधारोन्मुख छ भट्टले भने। नेपाल उद्योग वाणिज्य महासंघका उपाध्यक्ष दिनेश श्रेष्ठले निजी क्षेत्रको पीडा राष्ट्र बैंकले बुझेर पनि बुझ्न नचाहेको बताए। अहिलेकै अवस्थालाई निरन्तरता दिनुपर्छ, थप कडाइले निजी क्षेत्र थेग्न सक्दैन श्रेष्ठ भन्छन्। कालोसूची राख्ने व्यवस्थाले निजी क्षेत्र चिन्तामा छ। स्प्रेडदर चार प्रतिशत बनाउनुपर्नेमा अझै बढी नै कायम गरेको श्रेष्ठ बताउँछन्। ब्याज घटाउने र निजी क्षेत्र प्रतिस्पर्धी गराउन सरकार र राष्ट्र बैंक कतैबाट पहल भएन, श्रेष्ठ भन्छन्, अर्थतन्त्र राम्रो भएदेखि सुधार देखिनुपर्ने त्यसो देखिँदैन। डेढ सय अर्ब बजारबाट सोचन गर्ने राष्ट्र बैंकको नीतिले निजी क्षेत्र त्रसित भएको बताए। सुधारका लागि एकदुई वर्ष राहत दिनुपर्छ, श्रेष्ठ भन्छन्, निजी क्षेत्रसँग सहन सक्ने अवस्था छैन। उता राष्ट्र बैंकका प्रवक्ता भट्टले निजी क्षेत्रले पनि सुधारको महसुस गर्ने बताउँछन्। ब्याजदरको बढोत्तरी रोकिएको छ। स्प्रेडदर नीतिका कारण ब्याजदर बढ्न नदिने भएकाले निजी क्षेत्र हतोत्साहित हुनुभन्दा पनि आशावादी हुनुपर्छ भट्ट बताउँछन्। शोधनान्तर बचतमा नेपाल राष्ट्र बैंकका अनुसार असोजमा शोधनान्तर स्थिति १२ अर्ब ४३ करोड रुपैयाँ रहेकोमा कात्तिकमा २० अर्ब ३ करोड रुपैयाँले बचतमा छ। समीक्षा अवधिमा शोधनान्तर स्थिति १ खर्ब ५० अर्ब ३८ करोडले घाटामा थियो। अमेरिकी डलरमा शोधनान्तर स्थिति १४ करोड ९६ लाखले बचतमा छ। समीक्षा अवधिमा गत आवमा १ अर्ब २७ करोडले घाटामा थियो। बाह्य क्षेत्रबाट बढी तरलता प्राप्त हुँदा शोधनान्तर स्थिति बचतमा जान्छ। चालू आर्थिक वर्षको पहिलो दुई महिना शोधनान्तर स्थिति घाटामै थियो। त्यसयता भने निरन्तर सुधार देखिएको छ। यस अवधिमा चालू खाता ३५ अर्ब ४० करोडले घाटामा छ। अघिल्लो आवको समीक्षा अवधिमा चालू खाता २ खर्ब २० अर्ब ९१ करोडले घाटामा थियो। अमेरिकी डलरमा चालू खाता २८ करोडले घाटामा छ। समीक्षा अवधिमा अघिल्लो वर्ष अमेरिकी डलरमा १ खर्ब ८६ अर्ब घाटामा थियो। बढ्यो रेमिट्यान्स राष्ट्र बैंकका अनुसार चालू आर्थिक वर्षको चार महिनामा रेमिट्यान्स आप्रवाह २०४ प्रतिशतले बढेर ३ खर्ब ७८ अर्ब ४ करोड पुगेको छ। अघिल्लो वर्षको सोही अवधिमा विप्रेषण आप्रवाह ७० प्रतिशतले घटेको थियो। अमेरिकी डलरमा विप्रेषण आप्रवाह १०८ प्रतिशतले वृद्धि भई २ अर्ब ९३ करोड पुगेको छ। अघिल्लो वर्ष यस्तो आप्रवाह ७३ प्रतिशतले घटेको थियो। पछिल्लो चार महिनामा वैदेशिक रोजगारीमा जानेको संख्या उल्लेख्य बढेको छ। वैदेशिक रोजगार विभागका अनुसार साउनदेखि मंसिरसम्म ३ लाख ४७ हजार ३ सय ४० जना वैदेशिक रोजगारीमा गएका छन्। घट्यो मुद्रास्फीति असोजमा ८५० प्रतिशत मुद्रास्फीति भएकोमा कात्तिकमा केही घटेको छ। राष्ट्र बैंकका अनुसार कात्तिक महिनामा वार्षिक बिन्दुगत उपभोक्ता मुद्रास्फीति ८०८ प्रतिशत छ। अघिल्लो वर्षको सोही महिनामा यस्तो मुद्रास्फीति ६०४ प्रतिशत रहेको थियो। मुद्रास्फीति ७३८ प्रतिशत र गैरखाद्य तथा सेवा समूहको मुद्रास्फीति ८६३ प्रतिशत छ। समीक्षा महिनामा खाद्य तथा पेयपदार्थ समूह अन्तर्गत रेस्टुरेन्ट तथा होटल उपसमूहको मूल्य सूचकांक १५९७ प्रतिशत, सुर्तीजन्य पदार्थको ११८१ प्रतिशत, दुग्ध पदार्थ तथा अन्डाको ९३३ प्रतिशत, खाद्य तथा खाद्यजन्य पदार्थको ९१९ प्रतिशत र मदिराजन्य पेय पदार्थको ८८४ प्रतिशतले बढेको छ। घट्यो आयात आर्थिक वर्ष २०७९८० को चार महिनामा कुल वस्तु आयात १८१ प्रतिशतले कमी आई ५३२ अर्ब ६९ करोड रुपैयाँ रहेको छ। गत वर्षको सोही अवधिमा यस्तो आयात ६१६ प्रतिशतले बढेको थियो। वस्तु आयात गरिने मुलुकका आधारमा भारत, चीन तथा अन्य मुलुकबाट भएको आयात क्रमशः १६५ प्रतिशत, २०९ प्रतिशत र २०१ प्रतिशतले कमी आएको छ।"
अधुरै रह्यो सविनको जर्मनी उड्ने सपना,"काठमाडौं : त्रिचन्द्र कलेजमा विएस्सी अध्ययन गर्दै गरेका सविन फुँयाल थप अध्ययनका लागि जर्मन जाने तयारीमा थिए । पढाइमा अब्बल उनी कलेजमा साथिहरुको प्यारो थिए । सबैलाई सहयोग गर्ने, जे काम गर्न पनि अघि सर्ने र कलेजमा हुने कार्यक्रममा सधैं सक्रिय रहन्थे । बुवा श्रीहरी फुँयाल र आमा गायत्री फुँयालको कान्छा छोरा हुन् सविन । विदेश गएर परिवारमा सुख दिन चाहन्थे । घरको काम र खेतीपातीमा पनि सधाउँथे । तर अब सविनको जर्मन जाने सपना साकार हुने छैन। पाचमानेका सविन फुँयाल आइतबार साँझ बालाजु जरङखुबाट खाजा खाएर साथीहरूसँग छुटेका थिए। घर जान हिंडेका सविनलाई पिछा गर्दै आइरहेको टिपरले तारकेश्वर६ चिसापानीमा ठक्कर दियो। सामान्य घाइते उनलाई सोही क्षेत्रका २ जना टिपरका चालक र सहचालक मिलेर घिसार्दै बालुवा गिटी थुपार्ने डिपोमा पुर्याएर हत्या गरेको आफन्त दाबी छ। सविनका छिमेकी बलराम पुडासैनीका अनुसार आइतबार राति ९ बजे महालक्ष्मी एन्ड बलामी सप्लायर्सको बा ५ ख ६७७९ नम्बरको टिपरले उनलाई ठक्कर दिएको थियो। त्यसपछि टिपरका चालकलगायतले फुयाँलको घाँटीमा साबेलले आक्रमण गरी हत्या गरेको पुडासैनीले बताए। हत्या गर्ने नियतले नै बालाजुदेखि टिपरले पछ्याएको थियो, पुडासैनीले भने, ठक्कर दिएर लडेका सविन बालुवा डिपोमा मृत भेटिएका थिए। उनको शरीरभरि चोटैचोट रहेको आफन्तको भनाइ छ। घाँटीमा धारिलो हतियार प्रहार गरेको दाग लागेको तर, सविनले चढ्ने गरेको बाइकमा अलिकति पनि चोट नभएको आफन्त बताउँछन्। बाइक र सविनको मृत शरिर भेटिएको दुरी १५ मिटर रहेको पुडासैनीले बताए। ठक्कर दिएर लडेका उनलाई अस्पताल लैजानु पर्ने हो नि। तर, टिपर चालकहरू नै मिलेर क्रुर तरिकाले हत्या गरे, पुडासैनीले भने, घटनाका सम्बन्धमा प्रहरीले पनि सहज तरिकाले अनुसन्धान गरेन। प्रहरीले जाहेरी दर्ता लिनै ४ दिन लगाएको थियो। जिल्ला प्रहरी परिसर काठमाडौंका प्रवक्ता दिनेशराज मैनालीका अनुसार घटनाको सम्बन्धमा बिहीबार जाहेरी दर्ता भएको छ। आरोपीमध्ये केहीलाई प्रक्राउ गरी अनुसन्धान सुरु गरिएको छ। मृतकको पोस्टमार्टम रिपोट आएपछि घटनाबारेमा थप जानकारी हुने मैनालीले बताए। मृतकको शव टिचिङ अस्पताल महाराजगन्जमा राखिएको छ। घटनाको निष्पक्ष छानबिन गर्न, पीडितलाई न्याय र दोषीलाई कारबाही गर्न मृतकका आफन्तले प्रदर्शन गरेका थिए। बाटो अवरुद्ध गरेर प्रदर्शन गरेका आफन्तमाथी प्रहरीले बल प्रयोग गर्दा मृतकका बुवासहित केही घाइते भए। घटनाका दोषीलाई कारबाही गर्न दबाब दिँदै त्रिचन्द्र कलेजका विद्यार्थीले पनि बुधबार प्रदर्शन गरे। महालक्ष्मी एन्ड बलामी सप्लायर्सका सञ्चालक तथा टिपर चालक विमल बलामी, उनका भाइ राहुल बलामी र अर्का टिपर चालक शिव बलामीलाई प्रहरीले पक्राउ गरेको छ। मृतकका आफन्तका अनुसार टिपरको स्टेरिङ, अगाडिको हृयाण्डल र चक्कामा रगतका टाटा भेटिएका छन्। अर्का छिमेकी सुशान्त न्यौपाने भन्छन्, घटना नियतबस नै घटाएको हो। झुक्किएर ठक्कर लागेर मृत्यु भएको हुनै सक्दैन। घटनामा संग्लन अन्य पक्राउ गर्न प्रहरीले उदासिनता देखाएको छ। टिपर चालकको सनकको कारण सविनको हत्या भएको आफन्तको आरोप छ। सविन त्रिचन्द्र कलेजमा बीएससीका विद्यार्थी हुन्। उनी थप अध्ययनका लागि जर्मनी जाने तयारीमा थिए। पढाइमा अब्बल उनी कलेजमा साथीहरूका पनि प्रिय थिए। सबैलाई सहयोग गर्ने स्वभावका सविन कलेजमा हुने कार्यक्रमहरूमा पनि सधैं सक्रिय रहन्थे। तर, उनको जर्मनी गएर पढ्ने सपना अधुरो रह्यो।"
सपथ कसले खुवाउने ? चित्रबहादुर केसी कि महिन्द्रराय यादव,"काठमाडौंः प्रतिनिधिसभा सदस्यलाई सपथ कसले खुवाउने भन्ने प्रश्न उठेको छ । सभामुखको निर्वाचन नभएसम्म ज्येष्ठ सदस्यलाई राष्ट्रपतिले सपथ खुवाउने र ती व्यक्तिले नै बैठकको अध्यक्षता गर्ने प्रावधान छ । यद्यपी अहिलेसम्म कसले सपथ खुवाउने भन्ने निर्क्योल भइसकेको छैन । राजनीतिक दलले निर्वाचन आयोगमा बुझाएको विवरणअनुसार तीनजना सांसदको उमेर ८० वर्ष र एक सांसदको उमेर ८५ वर्ष पुगेको छ । लोकतान्त्रिक समाजवादी पार्टीका अध्यक्ष महन्थ ठाकुर, राष्ट्रिय जनमोर्चाका अध्यक्ष चीत्रबहादुर केसी र राप्रपाका नेता पशुपति शमशेर जबराको उमेर ८० वर्ष पुगेको निर्वाचन आयोगको अद्यावधिक विवरणमा उल्लेख छ । निर्वाचन आयोगलाई उपलब्ध गराएको विवरण अनुसार प्रतिनिधिसभाका ज्येष्ठ सदस्य महिन्द्रराय यादव हुन् । आयोगको विवरण अनुसार यादवको उमेर ८५ वर्ष पुगेको छ । ठाकुरको जन्ममिति विसं १९९९ बैशाख २४, केसीको १९९७ माघ २० र जबराको १९९८ वैशाख २५ गते रहेको छ । उमेरका हिसाबले यी तीनजनामध्ये केसी जेष्ठ सदस्य हुन् । निर्वाचन आयोगलाई उपलब्ध गराएको विवरण अनुसार प्रतिनिधिसभाका ज्येष्ठ सदस्य महिन्द्रराय यादव हुन् । आयोगको विवरण अनुसार यादवको उमेर ८५ वर्ष पुगेको छ । तर, निर्वाचन आयोगले पठाएको विवरण र यादवको नागरिकताको उमेर बाँझिएको छ । त्यसैले नवनिर्वाचित सांसदलाई सपथ खुवाउनेबारे अन्योल देखिएको हो । नागरिकताको आधारमा सपथ खुवाउने हो भने चीत्रबहादुर केसी जेष्ठ सदस्य हुन् । यादव सपथ खुवाउन अनइच्छुक देखिन्छन् । मंसिर ४ मा सम्पन्न प्रतिनिधिसभा तथा प्रदेशसभा निर्वाचनमा ठाकुर महोत्तरी ३ बाट प्रतिनिधिसभा सदस्यमा विजय भएका थिए। यस्तै, सर्लाही २ बाट महिन्द्रराय सांसदमा निर्वाचित भएका हुन् भने चित्रबहादुर बागलुङ१ बाट प्रतिनिधिसभामा निर्वाचित हुन्। पशुपतिशमशेर समानुपातिक सांसद हुन्। संसद सचिवालयका उपसचिव दशरथ धमलाले जेष्ठ सदस्यको पहिचानबाट मात्रै सपथ कसले खुवाउने भन्नेबारे टुंगो लाग्ने बताए । धमलाले अन्नपूर्णसँग भने,' जेष्ठ सदस्य पहिचान गर्दैछौं । जेष्ठ सदस्यले राष्ट्रपतिसमक्ष सपथ खाएपछि उहाँले सांसदलाई सपथ खुवाउनुहुन्छ । यसअघि २०७४ सालको प्रतिनिधिसभामा यादव उपस्थित नभएपछि सांसदलाई ठाकुरले ज्येष्ठ सदस्यको हैसियतमा पद तथा गोपनीयताको सपथ गराएका थिए । नेता यादवले सपथमा आफू उपस्थित हुन नसक्ने भनी संघीय सचिवालयलाई जानकारी दिएपछि यादवपछिका ज्येष्ठ सदस्य ७५ वर्षका ठाकुरले सपथ खुवाएका थिए । संसदको कार्यसूची तयारीका लागि सदनमा प्रतिनिधित्व गर्ने पाँच दलका नेतासँग परामर्शमा नेता रायको स्थानमा ज्येष्ठ सदस्यको रुपमा नेता ठाकुरलाई राष्ट्रपतिबाट सपथ गराउने सहमति भएको थियो । संसद सचिवालयका उपसचिव दशरथ धमलाले जेष्ठ सदस्यको पहिचानबाट मात्रै सपथ कसले खुवाउने भन्नेबारे टुंगो लाग्ने बताए । धमलाले अन्नपूर्णसँग भने,' जेष्ठ सदस्य पहिचान गर्दैछौं । जेष्ठ सदस्यले राष्ट्रपतिसमक्ष सपथ खाएपछि उहाँले सांसदलाई सपथ खुवाउनुहुन्छ ।"
"नेता केसी शीर्ष नेतासँग भेटघाटमा व्यस्त, सभामुख बन्ने चाहाना","नुवाकोट : प्रतिनिधिसभा सदस्यमा विजयी भएपछि दलका शीर्ष नेतासँग भेटवार्ता सुरु गरेका नेता अर्जुननरसिंह केसीले एक साताको अवधिमा दर्जनौ शीर्ष नेतालाई भेटेर अन्तर्क्रिया गरेका छन्। एक सातादेखि राजनीतिक भेटघाटलाई तीव्रता दिएका नेपाली कांग्रेसका नेता तथा पूर्वमन्त्री केसीले शुक्रबार दुई जना शीर्ष नेतालाई भेट गरे। उनले देशको समसामयिक विषय र राजनीतिक घटनाक्रमका विषयमा अन्तर्क्रिया गरिरहेका छन्। केसीले जनता समाजवादी पार्टीका अध्यक्ष उपेन्द्र यादव तथा लोकतान्त्रिक समाजवादी पार्टीका अध्यक्ष तथा आफ्ना समकक्षी महन्त ठाकुरसँग भेट गरेर वार्तासमेत गरेका छन्। भेटमा केसीले यादव र ठाकुरसँग देशको वर्तमान समसामयिक परिस्थितिका विषयमा गहन छलफल भएको केसीको निजी सचिवालयले जनाएको छ। चुनाव जितेपछि नेतासँगको भेटलाई प्राथमिकता दिएका केसीले निर्वाचन परिणामपश्चात निरन्तर रूपमा राजनीतिक दलका शीर्ष नेताहरूसँग भेटघाट गरी देशको समसामयिक विषय तथा जनताको चाहनाका विषयमा अन्तर्क्रियासमेत गर्नुभएको केसीका निजि सचिव सरोन केसीले जानकारी दिए । निर्वाचन जितेपछि एमाले अध्यक्ष केपी शर्मा ओलीबाट शीर्ष भेटवार्ता सुरु गरेका केसीले शुक्रबारसम्ममा प्रचण्ड, माधवकुमार नेपाल हुँदै बुधबार कांग्रेसका सभापति तथा प्रधानमन्त्री शेरबहादुर देउवासँग भेटवार्ता गरेका थिए। केसीको यो भेटवार्ता र दौडाहा बधाई साटासाटमा मात्र सीमित नभएको उनी निकट श्रोतले जनाएको छ। एक साताको अवधिमा नेता केसीले एक दर्जन शीर्ष नेताहरूसँग भेट गरिसकेका छन्। लामो समयदेखि राजनीतिमा सक्रिय केसीले आफ्नै मुखले प्रतिनिधि सभामा अहिलेसम्म कुनै पदको आकांक्षा नदेखाएपनि अन्य नेता तथा कार्यकर्ताहरूले केसीले प्रतिनिधिसभाको सभामुख पाउनुपर्ने आवाज उठाउँदै आएका छन्। उनी नुवाकोटबाट पाँचौ पटक संसदीय यात्रामा रहेका हुन्। यद्यपि, केसीले शीर्ष नेताहरुसँगको भेटमा आफ्नो संसदीय राजनीतिको यो अन्तिम कार्यकाल रहेकाले अनुभव, क्षमता र व्यक्तित्व व्यवस्थापन होस् भन्ने चाहना प्रष्ट रूपमा व्यक्त गरेका छन्। गठबन्धनबाट सभामुखको साझा उम्मेदवार बन्ने केसीको भित्री चाहना रहेको उनी निकट स्रोतले जनाएको छ।"
शान्ति मिशनमा खटिने नेपाली सेनाको संख्या इतिहासमै धेरै,"काठमाडौं : संयुक्त राष्ट्र संघको शान्ति मिशनमा खटिने नेपाली सेनाको संख्या ६ हजार १६ पुगेको छ। जसमध्ये ४२९ जना महिलाहरू रहेका छन्। यो संख्या इतिहासमै धेरे भएको जनसम्पर्क तथा सूचना निर्देशनालय जङ्गी अड्डाले जनाएको छ। उनीहरू विभिन्न मुलुकका १२ वटा मिशनमा खटिएका छन्। पछिल्लो समय नेपालबाट गत मंसिर २७ गते नेपाली सेनाको 'लाइट इन्फ्यान्ट्री बटालियन'को अन्तिम डफ्फाबाट २ सय २ जना सेनाहरू शान्ति मिसनका प्रस्थान गरेका थिए। राष्ट्र संघको शान्ति मिशनमा खटिने नेपाली सेनाको संख्या विश्वमै तेस्रो ठूलो हो। नेपालबाट हालसम्म १ लाख ४२ हजार ५८५ जना सैनिकहरू विभिन्न मिशनमा खटिएका छन्। तीमध्ये १ हजार ९८२ जना महिला रहेको जङ्गी अड्डाले जनाएको छ। त्यस्तै शान्ति मिशनमा खटिएका ७१ जना नेपाली सेनाले सहादत प्राप्त गर्दा ६८ जना घाइते भएका छन्। नेपालले सन् १९५५ मा संयुक्त राष्ट्र संघको सदस्यता प्राप्त गरेपछि पहिलोपटक १९५८ मा ५ जना नेपाली सेना लेबनानमा खटिएका थिए। यस दौरान नेपाली सेनाहरू इजिप्ट, सिरिया, माली, दक्षिण सुडान, कंगोलगायत देशमा खटिएका छन्। 'संयुक्त राष्ट्र संघको आह्वानमा नेपाली सेनाको शान्ति स्थापना कार्यको इतिहासमै पहिलोपटक छ हजारभन्दा बढी नेपाली सेनाका फौजहरू शान्ति मिशनमा तैनाथ भइ एक ऐतिहासिक कोसेढुङ्गा कायम भएको छ,' जङ्गी अड्डाद्वारा जारी विज्ञप्तिमा भनिएको छ, 'सन् १९५५ मा नेपालले संयुक्त राष्ट्र संघको सदस्यता प्राप्त गरेपश्चात संयुक्त राष्ट्र संघको आह्वानमा सन् १९५८ मा ५ जना लेबनानमा तैनाथ गरेसँगै सुरु भएको नेपाली सेनाको शान्ति मिशनको यात्राले ६ दशकभन्दा बढीको समयावधि पूरा गरिसकेको छ।'"
"प्रदेश १ को सरकार गठनमा सकस, यी हुन् मुख्यमन्त्रीका आकांक्षी","विराटनगर : निर्वाचनमार्फत् दलहरूले बहुमत प्राप्त गर्न नसक्दा प्रदेश १ मा सरकार गठन प्रक्रिया सकसपूर्ण हुने भएको छ। यद्यपि दलहरूले आआफ्नै हिसाबले सरकार गठनको गृहकार्य भने थालेका छन्। छलफलका माध्यमबाट सरकार बनाउन अनौपचारिक तवरले पहल सुरु गरेका कुनै पनि दलले निर्वाचनमा बहुमत पाएका छैनन्। नेपाली कांग्रेस नेतृत्वको सत्तारुढ गठबन्धनसमेत अल्पमतमा छ। प्रदेशमा सबैभन्दा ठूलो दल बनेको नेकपा (एमाले)लाई पनि एकल सरकार गठनका लागि ७ सिट अपुग भएको छ। दोस्रो ठूलो दल कांग्रेसले आफ्नै नेतृत्वमा सरकार गठनको पहल थालेको छ। एमालेले पनि सरकारको नेतृत्व लिने कसरत गरिरहेको छ। सत्तारुढ गठबन्धनमा रहेपनि तेस्रो ठूलो दल नेकपा (माओवादी केन्द्र)समेत भरसक आफ्नै नेतृत्वमा सरकार बनाउन चाहन्छ। कांग्रेसको २९, माओवादीको १३ र नेकपा (एकीकृत समाजवादी)को ४ सिट गरेर सत्तारुढ गठबन्धनको ४६ सिट छ। एमालेसँग ४० सिट छ। एमालेसँग सहकार्य गरेर निर्वाचनमा भाग लिएको राष्ट्रिय प्रजातन्त्र पार्टी (राप्रपा)को ६ सिट छ। एमालेराप्रपा गठबन्धनको पनि ४६ सिटमात्रै पुग्छ। निर्वाचनमा एमालेसँग तालमेल गरेको जसपा (जनता समाजवादी पार्टी)ले प्रत्यक्षतर्फ जित निकाल्न सकेन। समानुपातिकबाट १ सिट पाएको उसले हालसम्म सरकार बनाउन कसलाई साथ दिने भन्ने टुंगो गरिसकेको छैन। निर्णायक देखिएको जसपाको साथ पाउनेको नेतृत्वमा सरकार बन्ने सम्भावना छ। जसपाले पार्टीको पोलिटब्युरो सदस्य एवं प्रदेश सहइन्चार्ज ताप्लेजुङकी निर्मला लिम्बुलाई समानुपातिक सांसद बनाएको छ। पार्टीको ठोस निर्णयबाहेक आफूले केही गर्न नसक्ने उनले बताइन्। सरकार निर्माणका सबालमा पार्टीको आधिकारिक धारणा नै आफ्नो निर्णय हुने लिम्बुको भनाइ छ। तर सत्तारुढ र एमाले भने जसपालाई फकाउन प्रयासरत रहेको स्रोतले बतायो। कांग्रेसबाट अमृत अर्याल, उद्धव थापा र केदार कार्कीलगायत मुख्यमन्त्रीको दौडमा छन्। यद्यपि कांग्रेसले सरकारको नेतृत्व गर्न पाएमा भने संसदीय दलको नेता चयन भएपछि आकांक्षीमध्ये १ जना मुख्यमन्त्री बन्नेछन्। स्रोतका अनुसार सम्भव भएसम्म दलको नेता चयन सहमतिमा हुने छ। राप्रपाले पनि सरकार गठनमा एमालेलाई साथ दिने या नदिने भन्ने निर्णय गरिसकेको छैन। तर निर्वाचनमा सहकार्य गरेका कारण राप्रपाकै साथ पाउने अपेक्षासहित आफ्नै नेतृत्वमा सरकार निर्माणको पहल एमालेले गरिरहेको छ। ९३ सदस्यीय प्रदेशसभामा सरकार गठनका लागि बहुमत पुर्याउन ४७ सिट आवश्यक पर्छ। त्यसका लागि १ सिटवाला जसपा निर्णायक छ। नयाँ सरकार गठनका लागि बहुमत पुर्याउन दलहरूलाई सकस परिरहेका बेला प्रदेशमा नयाँ मुख्यमन्त्री को बन्छन् भन्ने चर्चा चल्न थालेको छ। कुन दलको नेतृत्वमा सरकार बन्छ भन्ने विषयले सबैको ध्यान मोडेको छ। कांग्रेसबाट अमृत अर्याल, उद्धव थापा र केदार कार्कीलगायत मुख्यमन्त्रीको दौडमा छन्। यद्यपि कांग्रेसले सरकारको नेतृत्व गर्न पाएमा भने संसदीय दलको नेता चयन भएपछि आकांक्षीमध्ये १ जना मुख्यमन्त्री बन्नेछन्। स्रोतका अनुसार सम्भव भएसम्म दलको नेता चयन सहमतिमा हुने छ। सहमति नभए निर्वाचनमार्फत् दलको नेता छानिने बताइएको छ। कांग्रेस केन्द्रीय सदस्य अर्याल संस्थापन एवं पार्टी सभापति शेरबहादुर देउवा पक्षधर हुन्। संविधानसभा सदस्य उनले आफू मुख्यमन्त्रीकै लागि प्रदेश झरेको बताउने गरेका छन्। नेताहरूका अनुसार पार्टी सभापतिले मुख्यमन्त्री बनाउने आश्वासन दिएपछि प्रदेशसभा सदस्यको टिकट स्वीकार गरेर उनी निर्वाचनमा सहभागी भएका हुन्। पार्टी राजनीतिमा पनि सिनियर भएका कारण आफू मुख्यमन्त्रीको स्वभाविक दाबेदार भएको अर्याल बताउँछन्। कांग्रेस प्रदेश १ का सभापति थापा नेता कृष्णप्रसाद सिटौला पक्षधर हुन्। प्रदेशमा पार्टीको नेतृत्व गरिरहेका कारण दलको नेता बन्ने इच्छा राखेको र मुख्यमन्त्रीमा आफूले दाबी गरेको उनले बताए। सरकार गठनलगायतका विषयमा अहिले पार्टी र गठबन्धनभित्र छलफल भइरहेको छ। गठबन्धनको सबैभन्दा ठूलो दल भएको नाताले प्रदेश सरकारको नेतृत्व कांग्रेसले गर्छ, थापाले भने, त्यसो हुँदा मुख्यमन्त्री बन्नका लागि दलको नेतामा मेरो दाबी हो। अहिले केन्द्रकै सरकार गठनको कुरा चलिरहेका कारण प्रदेशको विषय अलि ओझेलमा परिरहेको छ। प्रदेश १ का हालका आन्तरिक मामिला तथा कानुनमन्त्री रहेका कार्की भने पार्टीभित्र संस्थापनइतर अर्थात डा शेखर कोइराला पक्षधर हुन्। यसअघि नै मन्त्री भएर प्रदेश सरकारको अनुभव बटुलिसकेका कारण आफू मुख्यमन्त्री हुने लाइनमा रहेको दाबी कार्कीले गर्ने गरेका छन्। प्रदेशको ठूलो दल भएकाले एमालेकै नेतृत्वमा सरकार बन्छ। त्यसका लागि पहल र छलफल भइरहेको छ, उनले भने, सत्तारुढले बहुमत जुटाउन प्रयास गरिरहे पनि त्यो सम्भव हुन्छजस्तो लाग्दैन। ३१ प्रतिशतमात्रै सिट जितेको कांग्रेसले सरकारको नेतृत्व गर्छु भन्नु नै अचम्मको विषय हो। सत्तारुढ गठबन्धन दल माओवादीले पनि सरकारको नेतृत्व पाउनुपर्ने दाबी गरिरहेको छ। प्रदेशको आर्थिक मामिला तथा योजनामन्त्री इन्द्रबहादुर आङ्बो माओवादीबाट मुख्यमन्त्रीका दाबेदार हुन्। उनी प्रदेश सरकारको नेतृत्व माओवादीले लिन पाउनुपर्ने बताउँछन्। लामो समय मन्त्री भइसकेको र प्रदेशको सबैभन्दा महत्वपूर्ण मन्त्रालयको जिम्मेवारी सम्हालेको अनुभवका हिसाबले मुख्यमन्त्रीमा मेरो दाबी हो, आङ्बोले भने, अब पुनः मन्त्री बन्ने मेरो चाहना छैन। प्रतिनिधिसभामा दाबी गर्न पाउने स्थिति हुँदाहुँदै पनि मुख्यमन्त्रीकै लागि आफू प्रदेशमा दोहोरिएको शंकेत उनले गरे। नयाँ संरचनाका रूपमा विकास गरेको प्रदेशलाई संस्थागत गरेर संविधानअनुसार कार्यान्वयन गर्दै संघीयताको माध्यमबाट जनतालाई प्रत्यक्ष विकास र सेवाको अुनभूति गराउने आफ्नो योजना रहेको आङ्बोले बताए। एमाले नेतृत्वमा सरकार बनेमा भने हिक्मत कार्की मुख्यमन्त्री बन्ने लगभग पक्काजस्तै रहेको नेताहरु बताउँछन्। मुख्यमन्त्री हुन सुरुमा दलको नेता बन्नुपर्छ। एमालेभित्र दलको नेता चयन सर्वसम्मत हुन्छ। जसको नाम प्रस्ताव गरिए पनि दलको नेता छान्नलाई चुनाव हुँदैन, प्रदेशको पूर्वआन्तरिक मामिला तथा कानुनमन्त्रीसमेत रहेका कार्कीले भने, एमालेबाट निर्वाचित सबै जना योग्य हुनुहुन्छ। त्यहाँभित्रबाट १ जना दलको नेता चयन हुने हो। मेरैमात्र दाबी छ भनेर म भन्दिनँ। कार्कीले प्रदेशमा ४३ प्रतिशत सिट जितेका कारण एमालेकै नेतृत्वमा सरकार बन्ने पनि बताए। प्रदेशको ठूलो दल भएकाले एमालेकै नेतृत्वमा सरकार बन्छ। त्यसका लागि पहल र छलफल भइरहेको छ, उनले भने, सत्तारुढले बहुमत जुटाउन प्रयास गरिरहे पनि त्यो सम्भव हुन्छजस्तो लाग्दैन। ३१ प्रतिशतमात्रै सिट जितेको कांग्रेसले सरकारको नेतृत्व गर्छु भन्नु नै अचम्मको विषय हो।"
'सडक आन्दोलनमा उत्रिएका जनतालाई साथ दिँदा मेयरबाट राजनितिकरण भयो',"काठमाडौं : राष्ट्रिय प्रजातन्त्र पार्टीको केन्द्रीय सदस्य तथा काठमाडौं क्षेत्र नम्बर २ बाट प्रतिनिधिसभा सदस्य उम्मेदवार कुन्ती पोखरेलले चाबहिलसाँखुको थली सडक खण्ड पीचको माग गर्दै आन्दोलनमा उत्रिएका स्थानीयलाई साथ दिँदा आफूमाथि राजनितिकरण भएको आरोप लगाएकी छन्। शुक्रबार एक विज्ञप्ति जारी गर्दै पोखरेले थली सडक निर्माणका क्रममा जनताको पक्षमा दबाब दिँदा कागेश्वर मनोहरा नगरपालिका मेयर उपेन्द्र कार्कीले जनतालाई उक्साएको भन्दै आफूमाथि गलत आरोप लगाएको बताएकी छन्। जनताको आग्रहबमोजिम आफूले पहल गर्दा मेयर कार्कीले स्थानीयलाई उक्साएको आरोप लगाएको भन्दै पोखरेले झुटो प्रचार नगर्न चेतावनी समेत दिएकी छन्। मेयर कार्कीले मंसिर २८ गते पत्रकार सम्मेलन गरी पोखरेलले स्थानीयबासीलाई उकासी काममा अवरोध गरेको बताएका उनको आरोप छ। उनले यस्ता दुस्प्रचारबाट आफू विचलित नहुने र आफूसँग जनताको साथ सधैं रहिहरने बताएकी छन्। थली सडक खण्ड पीच नभएपछि मंसिर २२ गतेदेखि थलीका स्थानीय विरोधमा उत्रिएका थिए। सोही आन्दोलनमा पोखरेलले साथ दिएकी थिइन्। आन्दोलनको करिब एक हप्तापछि बिहीबारदेखि सो सडक खण्डको निर्माणको काम अघि बढेको छ। यस्तो छ विज्ञप्ति मिति २०७९ साल मंसिर २८ कागेश्वरी मनोहरा नगरपालिकाका मेयर उपेन्द्र कार्की ज्युले पत्रकार सम्मेलन गरि साँखु थली सडक खण्ड निर्र्माण सम्पन्न हुनै लाग्दा काठमाण्डौ २ बाट पराजित राप्रपा उम्मेदवार कुन्ति देवि पोख्रेलले स्थानियबासिलाई उकासि अवरोध गरेको भनि भ्रामक समाचार सम्प्रेसण गरेकोमा आपत्ति जनाउछु । बर्षौ देखि सडक निर्माण नभइ स्थानियहरु सडकको कारण कष्टकर यात्रा गर्न बाध्य भइ पिडित बनेकोले सो सडक अविलम्व कालोपत्रे हुनुपर्दछ भनि स्थानियबासीले गरेको आन्दोलनमा मैले आम नागरिकको हैसियतले संवधिंत निकायलाई दवाब दिन हामी, स्थानिय बासिहरुले नगरपलिका प्रमुख ज्यु र वडा प्रतिनिधिहरु सडक विभागमा जाउ भनि पटक पटक अनुरोध गर्दा बेवास्था गरि नगरबासि प्रतिको उत्तरदायित्वलाई ख्याल नगरेको हुनाले बाटो निर्माणको लागि नगरपलिकाको कार्यालय तालाबन्दि गरेका हौ । यति दवाब दिएपछि यसको भोलिपल्टबाट काम सुरु भयो । बास्तवमा नै यो जनताको दवाबको उपलब्धिकोरुपमा रहेको मैले बुझेको छु । मेरो प्रस्न सरोकारवाला निकायलार्ई दवाब सिर्जना नगरिन्जेल किन काम सुरु भएन ? दवाब सिर्र्जना भएपछि रातारात काम सुरु भएको हामी सवैलाई जगजाहेरै छ । २२ गतेबाट सुरु भएको स्थानिय बासिन्दाहरुको विरोध र सो विरोधको बेवास्ता भइरहेको सन्दर्र्भमा दैनिक काम काज भन्दा बाटो निर्माणको लागि थप दवाब सिर्जना गर्नको लागि म लगायत स्थानिय बासिहरुको संयुक्त उपस्थितीमा नगरपलिका बन्द गरिएको हो । यति विरोध गरेपछि मात्र २०७९ मंसिर २५ गते तालाबन्दि भयो भने २६ गते धुलो उडाउने कम्प्र्रेसर ल्याइयो र काम सुरु भयो यसरी नै २९ गतेबाट काला पत्रे सुरु गरियो । यसरी काम सुरु भयो, म र स्थानियबाट कुनै पनि अवरोध नभइ कामदारहरुलाई समेत प्रोत्साहन गरिउको स्पष्ट पार्न चाहान्छु र मेयर उपेनद्र कार्कीबाट म कुन्ति पोख्रेल ज्युबाट काम अवरोध भयो भनि गरिएको झुटो र भ्रामक समाचारको विरोध गर्दछु । ढिला भएपनि काम सुरु भएको छ म यसमा स्थानिय बासिहरुलाई धन्यबाद तथा बधाइ दिन चाहान्छु । नगरपलिकाका मेयर उपेनद्र कार्की ज्युले कुन्ति देवि पोख्रलले स्थानियहरुलाई उचालेर भइरहेको काम अवरोध गर्न खोजेको भन्ने आसय प्रति म कडा शब्दमा विरोध गर्न चाहान्छु । राजनितिक रुपमा पुर्वाग्रह राखेर गरिने यस्ता प्रचार बाजिले खालि आफ्नो फेस सेभिङ गर्नका लागि केही राहत त देला तर विगत सात आठ बर्ष यता देखि चावहिल साखु सडक खण्डमा सडक राम्रो संग नबन्दा त्यहाका स्थानियले पाएको सास्तिको महशुष कसले गर्ने हो । उनिहरुको स्वास्थ तथा सडक दुर्घटना हुने सम्भावनाको जोखिमको मुल्य कसले तिर्ने हो ? दवाब सिर्जना गर्नु भन्दा अगाडि पटक पटक स्थानियले गरेको आन्दोलनको बेवास्ता किन गरिएको थियो ? नगरपालिकाले आफ्नो दायित्व आम नागरिकहरु प्रति कर्तव्यको बोध गर्नु पर्दैन ? जनताले स्थानिय सरकारलाई आफ्नो अपनत्व महशुष गर्ने बाताबरण तपाइहरुले गर्नु पर्ने हैन । यहाहरुले के हेरेर बसिरहनु भएको छ । यस क्षेत्रमा हाम्रोे उपस्थिती हुनु भन्दा अगाडि देखि नै आन्दोलन भइरहेका थिए यस बारे मेयर ज्युको धाररणा केहो । पछिल्लो समय आम सन्चार माद्यममा मेरो नाम लिएर कुन्ति पोख्रेलले सर्व साधरण नागरिकलाई उचालेर काम भइरहेका ठाउमा अवरोध पुर्याउन खोजियो भन्नु नितान्त राजनितिक पुर्वाग्रह हो, स्वयम मेयर ज्युको कमजोर अभिव्यक्ति हो सडक सुविधा उपाभोग गर्न पाउने यहाका जनता प्रतिको अपामानको रुपमा मैले लिएको छु । फेरि पनि यस्ता दुस्प्रचार बाट म विचलित हुने छैन । यस्ता भ्रामक तथा कपोकल्पित गैरजिम्वेवार अभिव्यक्तिले मलाइ केही फरक पार्नेवाला छैन । म यहाहरुलाई र क्षेत्र नं २ का आम जनताहरुको विकास निर्माण हुने ढिला सुस्तिका लागि अझ ससक्त भएर लाग्ने प्रेरणा तथा हौसला मिलेको छ । म यहको विकासका लागि, स्थानिय बासिको आवश्यक्ताका लागि जस्तो सुकै त्याग तपस्या गर्न तयार रहेको जनाकारी गराउदै कागेश्वरी मनोहरा नगरपलिकाका मेयर ज्युलाई भ्रामक, कपोकल्पित दुस्प्र्रचार प्रति असहमति तथा विरोध गर्दै आम नागरिकका समस्याहरुमा सधै साथ दिने प्रतिबद्धता दोहोर्याउन चाहान्छु ।"
"वर्षमान पुनको स्वास्थ्यमा सुधार, अर्को साता नेपाल फर्किने","सेन्जेन : चीनमा उपचाररत नेकपा माओवादी केन्द्रका उपमहासचिव वर्षमान पुन 'अनन्त'को स्वास्थ्यमा सन्तोषजनक सुधार देखिएको छ। स्वास्थ्यमा सुधार भएपछि उनी अर्को साता नेपाल आउने भएका छन्। वंशाणुगत जण्डिशबाट पीडित पुन चुनावी धपेडीका कारण रोग बल्झिएपछि गत १६ मंसिरमा नेपाली चिकित्सकहरूको परामर्शमा फलोअप उपचारका लागि चीन गएका थिए। पुन सेनजेनस्थित थर्ड पिपुल्स् अस्पतालकोमा उपचार गराइरहेका छन्। पुनमा भएको रोगलाई चिकित्सकीय भाषामा सिग्गलर नाजार टाइप टू सिन्ड्रोम भनिन्छ। पुन पत्नीसमेत रहेकी पूर्वसभामुख एवं माओवादी स्थायी समिति सदस्य ओनसरी घर्तीले स्वास्थ्यमा राम्रो सुधार भएको जानकारी दिइन्। घर्तीका अनुसार पुनको शरीरमा हालः बिलरुबिन (जण्डिशको मात्रा) २० बिन्दुमा झरेको छ। उपचारमा जाँदा बिलरुबिनको मात्रा २७ थियो। उनका अनुसार आगामी मंगलबार नेता पुन नेपाल फर्कने सम्भावना छ। डाक्टरहरुले अब तपाईँ जान सक्नुहुन्छ भन्नुभएको छ। मंगलबारसम्म हामी नेपाल आउने सम्भावना छ, घर्तीले भनिन्।"
थारू कल्याणकारिणी सभा बर्दियाद्वारा अध्यादेशको स्वागत,"गुलरिया : सरकारले ल्याउन लागेको मुलुकी फौजदारी संहितासम्बन्धी अध्यादेशको थारु कल्याणकारी सभा बर्दियाले स्वागत गरेको छ। सभाले पत्रकार सम्मेलनमार्फत् प्रेस विज्ञप्ति जारी गर्दै विधेयकको स्वागतसहित सरकारलाई धन्यवाद दिएको छ। थारू कल्याणकारिणी सभा, थरुहटथारुवान संयुक्त संघर्ष समिति र तत्कालीन प्रधानमन्त्री केपी ओली नेतृत्वको सरकारबीच ०७८ जेठ १८ गते भएको सम्झौता कार्यान्वयन गर्न शेरबहादुर देउवा नेतृत्वको वर्तमान सरकारले ल्याउन लागेको अध्यादेश स्वागत योग्य तथा सकारात्मक रहेको थारु कल्याणकारीणी सभा बर्दियाका अध्यक्ष बिरबहादुर चौधरीद्वारा हस्ताक्षरित विज्ञप्तीमा उल्लेख गरिएको छ। थारू, आदिवासी, जनजाति, दलित, मधेसी, मुस्लिमलगायतका विभेद्मा पारिएका जातिहरूको पक्षमा अध्यादेश रहेकाले नेपालको द्वन्द ब्यवस्थापनगर्दै बृहत् शान्ति प्रक्रियाको निरन्तरता भएकाले विज्ञप्तिमार्फत् सरकारलाई धन्यवाद दिइएको छ। पहिचान र अधिकारको लागि थारू कल्याणकारीणी सभा, थरुहटथारुवान संयुक्त संघर्ष समितिको शान्तिपूर्ण आन्दोलनको क्रममा ०७२ भाद्र ७ गते भएको रहस्यमयी दुःखद टीकापुर घटनाका झुठा मुद्दा लगाइएका थारू नेता तथा कार्यकर्ताहरूको मुदुदा फिर्ता एवं बन्दीहरूलाई अबिलम्ब रिहाइ गर्न विज्ञप्तिमा माग गरिएको छ। अध्यादेशको पूर्ण समर्थनगर्दै सभाले कार्यान्वयनको लागि जोडदार माग गर्दै कार्यान्वयन नभए सशक्त आन्दोन गर्न बाध्य हुने बताइएको छ। जसअन्तर्गत पुस ३ गते जिल्ला प्रशासन कार्यालय बर्दिया गेटमा १ घण्टा धर्ना, ४ गते सबै पालिकामा अध्यादेशको पक्षमा शान्तिपूर्ण र्याली गर्ने जनाइएको छ।"
माओवादी केन्द्रले समानुपातिक सांसदको सपथपछि दलको नेता चयन गर्ने,"काठमाडौंः नेकपा (माओवादी केन्द्र)ले समानुपातिक निर्वाचन प्रणालीबाट निर्वाचित सांसदले प्रमाणपत्र लिएपछि मात्रै संसदीय दलको नेता चयन गर्ने भएको छ । पहिलो हुने निर्वाचित र समानुपातिक निर्वाचन प्रणालीबाट निर्वाचित सांसदको टुङ्गो लागिसकेको भएपनि समानुपातिक सांसद निर्वाचित भएको प्रमाणपत्र लिएपछि मात्र दलको नेता चयन गर्ने माओवादीको तयारी छ । माओवादी पार्टी कार्यालयका मुख्यसचिव श्रीराम ढकालले अन्य दलमा जस्तो संसदीय दलको नेता चयनमा विवाद नभएको र समानुपातिकतर्फबाट निर्वाचित सांसदले आधिकारिक प्रमाणपत्र पनि नलिएको अवस्थामा दलको नेता चयनमा हतारो नगरिएको बताए । निर्वाचन आयोगले यही पुस ३ गते प्रतिनिधिसभामा समानुपातिकतर्फका सांसदलाई निर्वाचित भएको प्रमाणपत्र दिने तयारी गरेको छ । संसदीय दलको नेतामा अध्यक्ष पुष्पकमल दाहाल प्रचण्ड नै चयन हुनेमा माओवादीभित्र एकमत रहेको उनको भनाइ छ । पहिला निर्वाचन आयोगले आधिकारिक प्रमाणपत्र दिएपछि हामी दलको नेता चयन गर्छौ । उनले भने, 'दलको नेता चयनलाई लिएर हाम्रो पार्टीभित्र कुनै विमति छैन ।"
मुस्लिम र थारुलाई मधेशीको सूचीबाट हटाइयो,"काठमाडौं : मधेशी आयोगले मुस्लिम र थारुलाई मधेशीको सूचीबाट हटाएको छ । मधेशी आयोगले मधेशी समुदायको थर सूचीकरण २०७८ को उपसमूह १ मा रहेको थारु र २ मा रहेको मुस्लिमलाई हटाएको हो। थारु र मुस्लिम आयोगसँगै थारु साहित्य समाज, थारु कल्याणकारिणी सभालगायात दर्जनौं संघसंस्था मधेशी आयोगमा थारु र मुस्लिमलाई मधेशीको सूचीबाट हटाउन निवेदन दिएपछि हटाएको मधेशी आयोगका अध्यक्ष डा विजयकुमार दत्तले जानकारी दिएका छन्। आयोगका अध्यक्ष डादत्तले सरोकारवाला संवैधानिक आयोगहरुले नै 'हामी मधेसी होइनौं' भनेपछि मधेशी आयोगले सो निर्णय गरेको बताए। मधेशी आयोगको उपसचिव सबिता डंगोलले बिहीबार एक विज्ञप्ति जारी गर्दै मधेशी आयोगले थारु र मुस्लिम आयोगका अध्यक्षसहितका पदाधिकारीहरुले सार्वजानिक रुपमा थारु र मुस्लिम समुदायको अलगै पहिचान र सभ्यता रहेको बताएपछि मधेशीको सूचीबाट हटाएको जानकारी गराएकी छन्। उनका अनुसार आयोगको यही मंसिर २० गतेको बैठकले सूचिकृत समूहबाट मुस्लिम र थारुलाई हटाउने निर्णय गरेको हो।"
"जसले तिलोत्तमा उत्कृष्ट बनाए, अनि सांसद बने","प्रस्तुति : लक्ष्मण पोखरेल स्थानीय तहको कार्यकारी पद छाडेको ५ महिनामै प्रतिनिधिसभा सदस्य बन्नुभएको छ। स्थानीय चुनाव लड्दा र अहिलेको चुनाव लड्दाको अनुभव कस्तो रह्यो ? स्थानीय तहमा काम गर्दा तिलोत्तमा नगरपालिका मुलुककै उत्कृष्ट भयो, अब प्रतिनिधिसभामा तपाई पुग्नुभएको छ। नीति निर्माणदेखि विकास निर्माणसम्ममा तपाईको योजना के हुन्छन् ? ५ नम्बर क्षेत्रका नागरिकले मलाई जिताएका छन्। यो जितको आधार पनि मैले तिलोत्तमा नगरपालिकामा रहँदा गरेको काम नै हो भन्ने मैले बुझेको छु। त्यहाँ मैले चलाएका अभियान, मेरो निष्ठा, लगनशीलता, मिहेनत, योजनाबद्ध कामले मलाई रुपन्देही क्षेत्र नम्बर ५ का मतदाताले प्रतिनिधिसभाका लागि चुनेर पठाउनुभएको छ। स्थानीय तहको नेतृत्वबाट नीति निर्माण तहमा पुग्ने मौका मेरा लागि उत्कृष्ट अवसर पनि हो। भूमिकाका हिसाबले म कार्यकारी भूमिकामा नगरपालिकामा रहें। अहिले संघीय सांसदका रूपमा छु। नीति निर्माण तहमा भूमिका खेल्ने, निर्वाचन क्षेत्रको विकास निर्माणमा कोर्डिनेसन गर्ने जिम्मा आएको छ। त्यहाका सेवा प्रवाहलाई सहज बनाउने जिम्मेवारी रहन्छ। क्षेत्रभित्रका साना ठूला आयोजनाको निरन्तरता, नयाँ योजना सुरुआत गर्ने काम मैले गर्नुपर्नेछ। लुम्बिनीसँग जोडिएका महत्तवपूर्ण आयोजना, नदी नियन्त्रण, कृषि भूमिको उच्चतम सदुपयोगका साथै पर्यटन विकासमा विशेष काम गर्नुपर्ने छ। विशेषगरी लुम्बिनी पर्यटकीय क्षेत्र भएकाले यो क्षेत्र र यससँग सम्बद्ध क्षेत्रको उचित योजना बनाएर विकास गर्ने जिम्मेवारी रहन्छ। निर्वाचन क्षेत्रमा रहेका मौजुदा सेवा केन्द्रहरूलाई सक्रिय बनाउँदै नागरिकलाई सेवा प्रवाहमा फरकपन दिलाउनुपर्ने छ। नागकिरले सहज रूपमै हरेक सेवा पाउनुपर्छ। स्थानीय तहको नेतृत्वमा रहदा संघ र प्रदेश सरकारसँग गुनासा थिए। ती समाधान गर्ने स्थानमा पुग्नुभएको छ, कसरी गर्नुहुन्छ ? अधिकार र क्षेत्राधिकारका विषयमा द्विविधाहरू छन्। त्यो स्थानीय तहको नेतृत्वमा रहँदा मैले अनुभव गरेको छु। त्यसको समाधानमा मेरो जोड हुनेछ। खासगरी विकासका काममा स्थानीय तह, प्रदेश र संघीय संरचनाबीच समन्वय गरेर काम गर्नुपर्ने छ। अहिले विकासका योजनामा ओभरल्यापिङ भएको छ। एउटै आयोजनामा तीन तहबाट बजेट विनियोजन हुने तर लक्ष्य अनुरूप काम नहुने प्रवृत्ति छ। त्यसलाई व्यवस्थापन गर्र्दै जानुपर्ने जिम्मेवारी छ। कस्ता योजना स्थानीय तहले गर्ने, कुन योजना प्रदेशले गर्ने र कुन संघले गर्ने भन्ने विषयमा एउटा विधि बनाउनुपर्नेछ। संघको तर्फबाट निर्वाचन क्षेत्रको विकासमा मैले नेतृत्व लिएर काम गर्नेछु। क्षेत्र नम्बर ५ मात्रै नभई समग्र रुपन्देहीका ठूला आयोजनासहितका विकास काममा चासो लिएर काम गर्नुपर्ने जिम्मेवारी आएको छ। मैले त्यसका लागि केही कामको सरुआत गरिसकेको पनि छु। रुपन्देही क्षेत्र नम्बर ५ मा बहुजाति, बहुसंस्कृतिसँगै विपन्नता, अशिक्षा व्याप्त छ। यो क्षेत्रका नागरिकको जीवनस्तर उकास्नमा तपाईले के गर्नुहुन्छ ? तपाईंले भन्नु भएजस्तै यो क्षेत्र पहाडको खोंचदेखि तराईंसम्म फैलिएको छ। यहाँ धेरै जातजाति समुदायको बसोबास छ। यहाँको एउटै विशेषता भनेको कृषिमा निर्भर नागरिकहरू हो। यहाँका ९० प्रतिशत नागरिक कृषिमा छन्। त्यसैले कृषिमा रहेका नागरिकलाई कसरी नाफामूलक उत्पादन गर्न सक्ने बनाउन सकिन्छ भन्नेमा मेरो ध्यान रहन्छ। अहिलेको समस्या भनेको मल, सिँचाइ र बजार हो। मल राष्ट्रिय समस्या भएकाले म संसद्बाट त्यसका विषयमा आवाज उठाउँदै नीति निर्माणमा भूमिका निर्वाह गर्नेछु। सिँचाइ र कृषि बजारीकरणका लागि स्थानीयस्तरबाटै गर्न सकिने काम छन्। मलखादको समस्या समाधानका लागि अहिले पनि मन्त्रालय तथा निकायहरूमा पहल गर्न थालेको छु। अब आधुनिक कृषिमा जोड हुनेछ। कृषिमा खण्डीकरण नभई एकीकृत खेती प्रणालीमा जोड दिनेगरी काम गर्नेछु। खेत टुक्राटुक्रा बनाएर उत्पादन हुँदैन। ठूला प्लट बनाएर कृषि उब्जनी गर्नुपर्छ। जमिनहरूमा ठूलाठूला फारामहरू खोल्ने र एकाध प्राविधिक विद्यालय खोलेर कृषि जनशक्ति उत्पादन गर्न सकिन्छ। कृषिकै विकासका लागि निजी क्षेत्रलाई आकर्षित गरेर ठूला कृषि उद्योग फैलाउन सकिने सम्भावना छन्। क्षेत्र नम्बर ५ को उत्तरी क्षेत्रमा उद्योग सञ्चालन गरेर यहाँका नागरिकलाई रोजगारीमा लगाउन सकिने प्रशस्त सम्भावना छन्। आफ्नै निर्वाचन क्षेत्रमा रोजगारी दिन सकिने गरी नीति, योजना, कार्यक्रम बनेका छन्। लुम्बिनी अन्तर्राष्ट्रिय पर्यटकीय स्थल हो तर पर्यटकीय गतिविधि फस्टाउन सकेका छैनन्। तपाईंले केही योजना बनाउनुभएको छ ? लुम्बिनी क्षेत्रको प्रवद्र्धन र योजनाका विषयमा मैले दुईचार पटक छलफल सरोकारवालासँग गरिसकेको छु। लुम्बिनी के हो भन्ने त्यहींका जनतालाई बुझाउन सकिएको छैन। पहिलो काम नै त्यहींबाट सुरु गर्नुपर्छ। राष्ट्रिय योजनाहरू लुम्बिनी क्षेत्रका गाउँहरूमा लैजाने, स्तरीय सडक सञ्जाल बनाउने योजना छन्। शिक्षाको विकासका लागि विद्यालयहरूको स्तरोन्नति गर्दै दक्ष जनशक्ति उत्पादनमा काम गर्नेगरी खाका बनाएको छु। लु्म्बिनी वरिपरिका केही गाउँलाई नमुना गाउँका रूपमा रुपान्तरण गर्ने कुरा रहन्छ। लुम्बिनी विकास कोषको १ हजार १ सय ५५ बिघा जमिन छ। एउटा योजना बन्यो तर बजेट अभाव हुँदा अहिलेसम्म पूरा हुन सकिरहेको छैन। बजेटको सुनिश्चितता गर्नुपर्नेछ। सरकार फेरिंदा बजेट घट्ने समस्याको अन्त्य गर्दै विकास गुरुयोजना तत्काल सक्नुपर्नेछ। गुरुयोजना सम्पन्न हुँदा लुम्बिनी आकर्षण हुनेछ। नागरिकको माग के छ ? लुम्बिनी बौद्ध विश्वविद्यालयबाट थप जनशक्ति उत्पादन गर्दका लागि काम गर्ने, जसले पर्यटन प्रवद्र्धनका क्षेत्रमा चाहिने जनशक्ति उपलब्ध गराओस्। लुम्बिनीमा स्तरीय अस्पतालको आवश्यकता छ। ५ सय शैयाको अस्पताल बनाउँदा यहाँको सुविधामा थप वृद्धि हुनेछ र नागरिकको आकर्षण लुम्बिनीमा बढ्नेछ। मायादेवीलाई जोडेर प्रसूति गृह बनाउने नागरिकको माग पनि छ। लुम्बिनीलाई हरियाली र सरसफाइयुक्त बनाउन सकिन्छ, त्यो पनि नागरिककै श्रमदानबाट। हामीले तिलोत्तमा नगरपालिकालाई खुला प्लास्टिकमुक्त क्षेत्र घोषणा गरेका थियौं। नागरिककै अगुवाइमा लुम्बिनी सफाई र हरित सहरका रूपमा विकास गर्न अभियान सुरु गर्न थालिएको छ। यसको नेतृत्व पालिकाले गर्ने गरी यही महिनाबाटै अभियान सुरु गरिनेछ। लुम्बिनी सफा छ भन्ने सन्देश फैलाउनु छ। छाडा चौपाया व्यवस्थापन गर्नुपर्नेछ। यसो नहुँदा दुर्घटना बढेका छन् भने किसानको बालीमा क्षति पुगेको छ। देख्दा साना काम देखिने तर नागरिकमा ठूलो प्रभाव पार्ने काम गर्नुपर्नेछ। सरकार अस्थिर हुने सम्भावना छ। तपाईको पार्टी विपक्षी दलमा रहने संकेत देखिएका छन्। यस्तो अवस्थामा जनताका अपेक्षा कसरी पूरा गर्न सकिएला ? अहिले मतदाताले कुनै पनि पार्टीलाई बहुमत नदिएकाले दलहरूबीच गठबन्धन गरेर नै सरकार बन्ने देखिन्छ। यस्तो अवस्थामा स्थायित्व हुन नसक्ने जोखिम उत्तिकै छ। हाम्रो पार्टी सरकारमा जाँदा सत्तापक्षीय भएर जनताका पक्षमा काम गर्नै मेरो सशक्त भूमिका रहनेछ। प्रतिपक्षमा बस्दा पनि मैले मेरो निर्वाचन क्षेत्रको बलियो उपस्थिति संसद्मा जनाउनेछु। जनताका अपेक्षाहरू पूरा गर्न निरन्तर खटिएर लाग्ने प्रतिवद्धता जनाउनेछु। जनताका आवाजहरूलाई नीति निर्माणमा पुर्याउने भूमिका मेरो रहनेछ। म यो अभियानबाट विचलित हुने छैन। तिलोत्तमा नगरपालिकामा गरेको कामको रफ्तारले रुपन्देही क्षेत्र नम्बर ५ मा पनि रुपान्तरण हुनेमा म विश्वस्त छु। नागरिक समुदाय, स्थानीय सरकार तथा प्रदेशसरकारसँगको समन्वयमा काम हुनेछन्।"
संसद सचिवालयले आयोगसँग माग्यो सांसदहरूको विवरण,"काठमाडौंः संघीय संसद सचिवालयले निर्वाचन आयोगलाई सांसदहरूको जन्ममिति सहितको विस्तृत विवरण माग गर्दै पत्राचार गरेको छ। सचिवालयले आयोगलाई सांसदहरूको विवरण मागेको संसद सचिवालयका उपसचिव दशरथ धमलाले अन्नपूर्णलाई जानकारी दिए। धमलाका अनुसार आयोगले सांसदहरूको नामावली उपलब्ध गराए पनि पूर्ण विवरण नपठाएपछि पत्राचार गरिएको हो। धमलाले भने, 'निर्वाचन आयोगसँग सांसदहरूको विवरण माग गरेका छौं। सचिवालयले विवरण उपलब्ध गराएपछि प्रक्रिया अघि बढ्छ। संसदमा प्रत्यक्ष र समानुपातिक गरी २७५ सांसद चुनिएका छन्। संसदमा सात राजनीतिक दलले राष्ट्रिय मान्यता पाएका छन् भने १३ राजनीतिक दलको प्रतिनिधित्व हुनेछ। नेपाली कांग्रेस, नेकपा एमाले, नेकपा माओवादी केन्द्र,राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी, नेपाल जनमत पार्टी राष्ट्रिय पार्टी बनेका छन्। यसमध्ये राष्ट्रिय स्वतन्त्र पार्टी र नेपाल जनमत पार्टी नयाँ राजनीतिक दलका रूपमा उदाएका छन्।"
विराटनगर महानगरको काम कारबाहीमा एमाले असन्तुष्ट,"विराटनगर : विराटनगर महानगरपालिकाको पछिल्ला निर्णय, गतिविधि र काम कारबाहीप्रति नेकपा (एमाले)ले असन्तुष्टि जनाउँदै चासो व्यक्त गरेको छ । हचुवाका भरमा निर्णय गरेर महानगर अघि बढेको भन्दै एमालेले चासो व्यक्त गरेर आपत्ति जनाएको हो । एमाले महानगर कमिटी अध्यक्ष सागर थापाले महानगरको काम कारबाही र निर्णयप्रति असन्तुष्टि जनाएका छन् । सामाजिक सञ्जाल फेसबुकमार्फत असन्तुष्टि व्यक्त गर्दै थापाले अध्ययन र अनुसन्धान विना नै हचुवाको भरमा निर्णय गरेर महानगर अघि बढिरहेको टिप्पणी गरेका हुन् । महानगरपालिकाले गर्ने हरेक काम र गतिविधिमा सरोकारवाला र विज्ञहरुसँग व्यापक छलफल हुन सकेको पाइएन, उनले भने, खुला र पारदर्शी समाजमा गरिने जथाभावी हिसाबले गर्ने कामले समर्थन पाउन सक्दैन । संगठन संरचना व्यवस्थापन अध्ययन नगरिकन महानगरमा कर्मचारीलाई विभिन्न परिबन्धमा पार्ने, बिनाकारण हटाउने तथा मापदण्डविपरीत सरुवा गर्ने काम भएको थापाको आरोप छ । हचुवाका भरमा सरुवा, बढुवा गर्ने र कर्मचारी टाउने काम राम्रो नभएको उनले बताए । नयाँ जनप्रतिनिधि निर्वाचित भएर आएपछि कुन कानुन टेकेर कर्मचारी नियुक्त गरिएको हो भन्ने कुरा जनताले थाहा पाउनुपर्ने भन्दै उनले कर्मचारी नियुक्तिमा प्रश्नसमेत उठाएका छन् । यस्तै कार्यपालिकाले विराटनगरका १९ मध्ये वडा नम्बर १४, १६ र १८ का केही क्षेत्रबाहेक अन्य वडालाई गैरकृषि क्षेत्र तोकेर सिफारिस गरेको निर्णयप्रति पनि थापाले असन्तुष्टि व्यक्त गरेका छन् । जग्गाको कित्ताकाट रोकिँदा आवास क्षेत्रमा पनि नयाँ घरहरू थपिने क्रम सुस्त भएको र आन्तरिक आम्दानी नबढेको निष्कर्षसहित महानगरले भूउपयोग नीति पारित गरी कार्यान्वयनमा लैजाने पहल गरेको थियो । कित्ताकाट, कृषि र गैरकृषि क्षेत्र भनेर छुट्याइएको निर्णयका बारेमा धेरै प्रश्न उठेका छन्, उनले भने, यस विषयमा महानगरवासीले जानकारी पाउनुपर्छ । थापाले विराटनगरको विकास सुस्त गतिमा भइरहेको आरोप पनि लगाए । फोहोर मैला व्यवस्थापन जस्ता कामले गति नलिनु दुःखद् भएको थापाको भनाइ छ । समयमै निर्माण सम्पन्न गरेका उपभोक्ता समितिले भुत्तानी पाउन सास्ती झेलिरहेको र भुक्तानी नपाइरहेको गुनोसो व्यापक हँुदासमेत महानगरले चासो नदेखाउनु गम्भीर विषय भएको उनले बताए । महानगर कार्यपालिकामा एमालेको बहुमत छ । पार्टीका नगर अध्यक्ष थापाले स्थानीय तह निर्वाचन भएको ८ महिना पछि महानगरबाट भएका क्रियाकलापप्रति पहिलो पटक सार्वजनिक टिप्पणी गरेका हुन् ।"
कहाँ हराए घरका दलिनमा बस्ने गौँथली?,"गलेश्वर : म बस्ने कोठाकै दलिन बीचमा गौँथली बस्यो आजभन्दा ८५ वर्ष अगाडि कवि शिरोमणि लेखनाथ पौड्यालले गौँथलीको विशेषता वर्णन गर्दै लेखेको यो कविताले लोप हुँदै गएका गौँथलीको सम्झना दिलाउँछ। मानववस्तीको विस्तार, पक्की घरको निर्माण, चरन क्षेत्रको अभावलगायतका विविध कारणले गर्दा गौँथली लोप हुने अवस्थामा पुगेका छन्। म्याग्दीका ग्रामीण भेगमा पक्की घर बनाउने लहर चल्दै जान थालेपछि अहिले गौँथली देख्नै मुस्किल हुने गरेको चरा विशेषज्ञ नारायण सापकोटा बताउँछन्। 'गौँथली घट्नुको प्रमुख कारण वासस्थानको अभाव नै हो। हामीले निर्माण गरेको भौतिक संरचना गौँथलीका लागि उपयुक्त नभएकाले पनि यसको सङ्ख्यामा कमी आएको छ,' उनले भने। 'गौँथली आजभोलि न दलिनमा देखिन्छन् न त कोठामा नै भेटिन्छन्। कता हराए ती गौँथली? घरको दलिन, खड्प्वालमा माटोको आकर्षक गुँड बनाएर बस्ने गौँथली आजभोलि देख्न मुस्किल छ,' बेनी नगरपालिका२ बगरफाँटका ९१ वर्षीय वेदप्रसाद उपाध्यायले भने। गौँथली हराउनुका थुप्रै कारण भएको विज्ञको भनाइ छ। विसं २०७२ मा गएको विनाशकारी भूकम्पले माटोका घर भत्किएपछि भूकम्पबाट प्रभावित जिल्लामा गौँथली देखिनै छोडेको छ। वासस्थानको अभावका कारण गौँथली लोप हुने अवस्थामा पुगेको छ। 'केही वर्ष अगाडि घरैपिच्छे देखिने गौँथली अहिले देखिँदैनन्,' ज्यामरुककोटका ८९ वर्षीय खड्गबहादुर घिमिरेले भने। विभिन्न समयमा हुने प्राकृतिक विपत्तिका कारण गौँथली लोप हुँदै गएका हुन्। मानव बस्तीको विस्तार, पक्की घरको निर्माणले गर्दा चरन क्षेत्रको अभावलगायत विविध कारणले गर्दा गौँथली नासिदै गएका वन डिभिजन कार्यालय म्याग्दीका निमित्त प्रमुख चन्द्रमणि सापकोटाले बताए। सहरमा निर्माण गरिएका आधुनिक भौतिक संरचना गौँथलीका लागि उपयुक्त नभएकाले गौँथली लोप भएको विश्वास गरिएको छ। यद्यपि वासस्थानको अभाव र प्रदूषणका कारणले गौँथली सङ्कटमा पर्दै गएको उनको भनाइ छ। दुई दशक अघिसम्म म्याग्दीका घरैपिच्छे बथानका बथान देखिने गौँथली अहिले देखिनै छोडिसकेका छन्। मानव वस्तीको विस्तार र वातावरण संरक्षणमा ध्यान नपुर्याउँदा यिनीहरू लोप भइरहेका छन्। किसानले बाली संरक्षण गर्न विषादीको प्रयोग गर्दा यिनीहरूको खानामा असर परेको देखिन्छ। हिन्दू धार्मिक र परम्परागत भनाइमा गौँथली मार्दा पाप लाग्ने जनविश्वास रहेका छ। तर पछिल्ला वर्षमा औषधि हुने भन्दै गुलेली, घरेलु हतियारको प्रयोग गरी गौँथली मार्ने गरिएको भेटिन्छ। सामान्यतया आकाशमा धेरै बेरसम्म उडिरहन सक्ने यो चरा देख्नमा लगभग भँगेरा जत्रै हुन्छ। यसको जीउको रङ खैरो र कालो हुन्छ भने पेटतिरको भागको रङ सेतो हुन्छ। गौँथलीको गुँड बनाउने तरिका अरु चराको भन्दा बेग्लै किसिमको हुने चराविद् सापकोटाले बताए। 'अरु चराले सुकेका साना तिना त्यान्द्रा रुखका पात आदिको प्रयोग गरेर रुखको हाँगामाथि अथवा माटोको दुलोभित्र आफ्नो गुँड बनाउँछन् भने गौँथलीले भिजेको लेसिलो माटोको प्रयोग गरेर आफ्नो गुँड बनाउँछ। यसले घरको छत, घरको दलिन तथा ओढारको ढुङ्गामा झुण्डाएर गुँड बनाउने गर्छ। गौँथली प्रायः जोडी बनाएर बस्ने गर्छन्,' सापकोटाले भने। मानव बस्तीको विस्तार र वातावरण संरक्षणमा ध्यान नपुर्याँउदा यिनीहरूको संरक्षण हुन नसकेको उनको भनाइ छ। गौँथली चराको विशेषता र सुन्दरतालाई वर्णन गर्दै धेरै साहित्यकारले साहित्यको रचना गरेका छन्। सधैं जोडी बनेर बस्ने गौँथली घर वरिपरि नै बस्न रुचाउने गर्छ।"
गैरराजनीतिक व्यक्तिलाई राष्ट्रपति बनाउनु हुँदैन : देव गुरुङ,"काठमाडौं : नेकपा माओवादी केन्द्रका महासचिव देवप्रसाद गुरुङले गैरराजनीतिक पृष्ठभूमिबाट राष्ट्रपति बनाउन खोज्नु अहिलेको प्रणालीविपरीत भएको बताएका छन्। शुक्रबार काठमाडौंमा आयोजित कार्यक्रममा गुरुङले राष्ट्रियताको रक्षा गर्दै मुलुकको रक्षा विचारले गर्ने र विचारकै आधारमा दलहरू चल्ने भएकाले मुलुकको नेतृत्व गैरराजनीतिक व्यक्तिलाई सुम्पिनु 'सिस्टम अनुरूपको भिजन' नभएको बताएका हुन्। राजनीतिक पृष्टभूमि, विचारधारा, सिद्धान्त लगाएको मूल्यमान्यताका आधारमा नै दलका नेताहरूले मुलुक र राज्यका अंगहरूको नेतृत्व गर्न सक्ने उनले बताए। उनले अहिलेको अवस्थामा दलीय प्रणाली र दलका नेताहरूको विकल्प नरहेको दावी गरे। गुरुङले राजनीतिक पृष्ठभूमि बाहिरबाट पात्रहरूलाई अघि सार्न खोज्नु राजनीतिक प्रणालीबाटै विचलन भएको चिन्तनको उपज भएको तर्क गरे। मुलुकमा संकट पैदा भइरहेको अवस्थामा दलका नेताहरूले नै सोच्नुपर्ने उनको भनाइ छ। महासचिव गुरुङले अहिले दलहरूबीच सहमति र समझदारीको खाँचो रहेकाले एकले अर्कालाई निषेधको बाटामा जान नहुने बताए। उजनले एमालेसँग सरकार गठनका विषयका कुनै कुरा नभएको स्पष्ट पारे।"
पूर्व प्रधानन्यायाधीशहरूको राष्ट्रपति मोह,"काठमाडौं : मुलुकको तेस्रो राष्ट्रपति हुने लालसा सेवा निवृत्त प्रधानन्यायाधीशहरूमा देखिएको छ। पूर्व प्रधानन्यायाधीशहरूको राष्ट्राध्यक्ष हुने मोहले न्यायिक क्षेत्रमा चिन्ता बढाएको छ। संवैधानिक कानुनका ज्ञाता डा भीमार्जुन आचार्यले राष्ट्रपतिका लागि चर्चामा आएका नामहरू विभिन्न कालखण्डमा विवादमा परेको बताए। राष्ट्रपतिको इच्छा त जोसुकैले पनि मिल्ने भयो। तर, मुलुकमा क्षति पुर्याएका, विवादमा आएका र पेन्सन खानेहरूका लागि राष्ट्रपति पद होइन, संवैधानिक कानुनका ज्ञाता डा भीमार्जुन आचार्यले अन्नपूर्ण पोस्ट्सँग भने, राष्ट्र तथा संविधानको संरक्षक एवं अभिभावक हुन लायक व्यक्ति राष्ट्रपति हुनुपर्छ। नैतिक मूल्य, मान्यता भएको तटस्थ व्यक्ति मात्र राष्ट्रपति पदका लागि योग्य हुन्छ। राजनीतिक दलभित्र वा बाहिरको जोसुकै व्यक्ति राष्ट्रपति हुन सक्ने भएपछि छवि राम्रो हुनुपर्ने डा आचार्यले बताए। सर्वोच्च अदालतका पूर्वन्यायाधीश बलराम केसीका अनुसार, पूर्व प्रधानन्यायाधीशलाई राष्ट्रपति बनाउँदा स्वतन्त्र न्यायालयलाई बिगार्छ। बहालवाला प्रधानन्यायाधीशहरूले अवकाशपछि राष्ट्रपति हुने आशामा बलियो राजनीतिक दल र सरकारको संरक्षण गर्ने सम्भावना हुन्छ। त्यस्तो प्रवृत्तिले न्याय सम्पादनमा प्रभाव पार्न सक्छ, पूर्वन्यायाधीश केसीले भने, पूर्व प्रधानन्यायाधीशलाई राष्ट्रपति बनाउँदा अन्तर्राष्ट्रिय क्षेत्रमा नकारात्मक सन्देश प्रवाह हुन्छ। नेपालका पूर्व प्रधानन्यायाधीशहरू पदको लोभि रहेछन् भन्ने सन्देश जान्छ। कुनै पनि राजनीतिक दलले राष्ट्रपतिको ललिपप देखाए भने पनि इन्कार गर्ने आँट पूर्व प्रधानन्यायाधीशले देखाउनुपर्छ। मुलुकका विभिन्न निकायमा रहेर काम गर्दा परीक्षण भइसकेका पूर्व प्रधानन्यायाधीशलाई राष्ट्रपति बनाउँदा न्यायालयमा विकृति सुरु हुने जानकारहरू बताउँछन्। स्वतन्त्र न्यायपालिकाप्रति बफादार हुने हो भने पूर्व प्रधानन्यायाधीशले राष्ट्रपति पद इन्कार गर्नुपर्छ। संविधानको उद्देश्य प्रधानन्यायाधीश भइसकेको व्यक्तिले अरू पदको लोभ नगर्ने भन्ने हो, पूर्वन्यायाधीश केसीले भने, भावि प्रधानन्यायाधीशलाई बिगार्ने गरी राष्ट्रपतिको अफर नगर्नुहोस् भन्ने हिम्मत गर्नुपर्छ। अहिले विश्वनाथ उपाध्याय जीवित भएको भए अवश्य पनि राष्ट्रपति पद इन्कार गर्थे होलान्। एक पटक राज्यको कुनै निकायमा रहेर काम गर्दा विवादित बनेको र अहिले पेन्सन खाइरहेकाहरूलाई राष्ट्रपति बनाउन नहुने डा आचार्यले बताए। प्रधानन्यायाधीशले कार्यपालिका (सरकार), संसद्विरुद्ध न्यायिक पुनरावलोकन गर्नुपर्ने हुन्छ। पूर्व प्रधानन्यायाधीशलाई राष्ट्रपति बनाउने संस्कृति हावि हुँदा निष्पक्ष भएर न्यायाधीशले काम गर्न सक्दैन। राष्ट्रपति पद ताकेर बस्ने हुन्छ, उनले भने। योग्यता कस्तो हुनुपर्छ ? संविधानको पालन र संरक्षण गर्नु राष्ट्रपतिको प्रमुख कर्तव्य मानिन्छ। नेपालको संविधानले राष्ट्रपतिको योग्यताका लागि तीनवटा मापदण्ड निर्धारण गरेको छ। संविधानको धारा ६४ मा संघीय संसद्को सदस्य हुन योग्य भएको, कम्तीमा ४५ वर्ष पूरा भएको र कुनै कानुनले अयोग्य नभएको व्यक्तिलाई राष्ट्रपति हुनका लागि योग्य हुने उल्लेख छ। तर, दुई पटक राष्ट्रपति निर्वाचित भइसकेको व्यक्ति राष्ट्रपतिको निर्वाचनमा उम्मेदवार हुन नसक्ने संविधानमा उल्लेख छ। नेपाल बार एसोसिएसनका अध्यक्ष एवं वरिष्ठ अधिवक्ता गोपालकृष्ण घिमिरेले राष्ट्रपति पदमा पूर्वप्रधानन्यायाधीशहरूको नाम चर्चा हुनु चिन्ताजनक भएको बताए। पूर्वप्रधानन्यायाधीशहरू संविधानले तोकेको पदमा जाँदा संवैधानिक एवं नैतिक प्रश्नहरू उठ्छन्। विगतमा जवाफ दिँदा हैरान भएको छौं, वरिष्ठ अधिवक्ता घिमिरेले भने, पूर्वप्रधानन्यायाधीशको हैसियत भएकाहरू राष्ट्रपतिमा जानु हुनु लोकतन्त्रका लागि शोभनीय हुँदैन। शक्तिपृथकीकरणको सिद्धान्तविपरीत पनि हुन्छ। राष्ट्रपतिको पदावधि निर्वाचित भएको मितिले पाँच वर्षको हुन्छ। राष्ट्रपति हुने इच्छा त जोसुकैले पनि राख्न मिल्ने भयो। तर, मुलुकमा क्षति पुर्याएका, विवादमा आएका र पेन्सन खानेहरूका लागि यो पद होइन।डा भीमार्जुन आचार्य बहालवाला प्रधानन्यायाधीशहरूले अवकाश पछि राष्ट्रपति हुने आशमा बलियो राजनीतिक दल र सरकारको संरक्षण गर्ने सम्भावना हुन्छ। त्यस्तो प्रवृत्तिले न्याय सम्पादनमा प्रभाव पार्न सक्छ।बलराम केसी"
शनिबार दिउँसो देशका दुईवटा प्रदेशमा वर्षा हुने,"काठमाडौं : शनिबार दिउँसो देशका दुईवटा प्रदेशमा वर्षा हुने भएको छ। जल तथा मौसम विज्ञान विभागअन्तर्गत मौसम पूर्वानुमान महाशाखाका अनुसार प्रदेश १ र गण्डकी प्रदेशको पहाडी भूभागको केही स्थानमा हल्का वर्षाको सम्भावना रहेको हो। साथै प्रदेश १, बागमती प्रदेश र गण्डकी प्रदेशका पहाडी भूभागमा आंशिक बदली रही बाँकीमा मौसम सामान्यतया सफा रहनेछ। शनिबार राति प्रदेश १ र बागमती प्रदेशका पहाडी भूभागमा आंशिक बदली रही बाँकीमा मौसम सामान्यतया सफा रहने महाशाखाले जनाएको छ।"
विदेश पुग्छ टोखाको चाकु,"काठमाडौं : माघे सङ्क्रान्ति आउन केही समय बाँकी रहँदा काठमाडौंको उत्तरी क्षेत्र टोखाका उद्योगीलाई चाकु बनाउन भ्याइनभ्याइ भएको छ। माघे सङ्क्रान्तिमा चाकु खाने प्रचलनसँगै टोखा नगरपालिका वडा नं २ र ३ मा सञ्चालित १४ उद्योगलाई यतिबेला चाकु बनाउन भ्याइनभ्याइ भएको हो। टोखामा उत्पादन भएको चाकु काठमाडौं उपत्यकामा असन, इन्द्रचोक, भक्तपुर, पाटन, कीर्तिपुर र उपत्यका बाहिरको नारायणघाट, पोखरा, बुटवल, विराटनगरलगायतका सहरमा पनि बिक्री हुँदै आएको छ। टोखा परम्परागत चाकु संरक्षण समाजका अध्यक्ष कृष्ण श्रेष्ठका अनुसार यहाँ उत्पादित चाकु जापान र अष्ट्रेलियालगायतका देशमा समेत उत्तिकै माग छ। नेवारी भाषामा टु को अर्थ उखु, ख्यः को अर्थ फल्ने ठाउँ हो। टोखा उखुखेती तथा चाकु उत्पादनको लागि प्रसिद्ध ठाउँ हो। टोखामा झण्डै पाँच दशकदेखि चाकु उत्पादन गर्दै आएका टोखा चाकु उद्योगका सञ्चालक राजकाजी श्रेष्ठ टोखाको चाकु नेपाल मात्र नभइ विश्वका विभिन्न मुलुकबाटसमेत माग आइरहेको बताउँछन्। चाकुको माग अत्यधिक भए पनि बजारसम्म पुर्याउन भ्याइनभ्याइ भएको उनको भनाइ छ। टोखाका उद्योगमा हाल सादा चाकु मसला चाकु, स्पेशल चाकु, सेतो लड्डु, कालो लड्डु, बम्बे लड्डु, पुष्टकारी, भुजा लड्डु, बदाम लड्डुलगायत उत्पादन भइरहेका छन्। टोखा नगरपालिकाले चालू आर्थिक वर्षको नीति तथा कार्यक्रममा यहाँ उत्पादन भएको चाकुलाई ब्राण्डिङ गर्ने समेत घोषणा गरिसकेको नगरपालिकाका प्रमुख प्रशासकीय अधिकृत शङ्कराज पाठकले बताए। 'टोखामा उत्पादित चाकुलाई अन्तर्राष्ट्रियस्तरसम्म लैजानका लागि नगरपालिका प्रतिबद्ध छ', उनले भने। टोखा काठमाडौं क्षेत्र नं ५ मा पर्दछ। काठमाडौं क्षेत्र नं ५ का नवनिर्वाचित सांसद प्रदीप पौडेल टोखाको चाकुलाई अन्तर्राष्ट्रियस्तरसम्म लैजानका लागि आफूले पहल गर्ने बताए। टोखामा उत्पादन भएको चाकु अहिले प्रतिकिलो एक सय ३० देखि एक सय ३५ सम्म बिक्री वितरण हुँदै आएको छ। नेवारी संस्कृतिमा माघ १ गते चाकु खानैपर्ने प्रचलन छ। साथै, नेवार समुदायमा काजरियाको बेलामा पनि चाकु खाने चलन छ। चाकु चिसो लागेका बेला पनि खाने चलन छ। चाकु खाँदा शरीरमा धेरै फाइदा हुनुका साथै रोगसँग लड्नसक्ने क्षमता विकास हुने र बालबालिकादेखि बूढाबूढीलाई जाडो महिनामा चाकु खुवाउँदा राम्रो हुने मान्यता छ।"
काठमाडौंमा ग्राण्ड ब्यूटी सेमिनार हुने,"काठमाडौं : विगत २१ वर्षदेखि सौन्दर्य क्षेत्रमा क्रियाशील जूम ब्यूटी एकेडेमीले यही पुस ९ गते ग्राण्ड ब्यूटी सेमिनार आयोजना गर्ने भएको छ। काठमाडौंको नयाँ बानेश्वरस्थित इन्द्रेणी ब्याङ्क्वेटमा हुने सेमिनारमा बैंककबाट आमन्त्रित बायोटच इन्टरनेशनल एकेडेमीकी कार्यकारी अध्यक्ष एवं प्रशिक्षक टिडा विवाट्टडा र निरिन फान्यालिनले सौन्दर्यसम्बन्धी विभिन्न विषयमा प्रशिक्षण दिने शुक्रबार आयोजित पत्रकार सम्मेलनमा जानकारी गराइयो। प्रशिक्षकद्वय विवाट्टडा र फान्यालिनले जापान, फिलिपिन्स, भारत, भियतनामलगायतका मुलुकमा समेत कक्षा तथा सेमिनार सञ्चालन गरिसकेका छन्। उक्त ब्यूटी सेमिनारमा हलिउड सिम्मर आइब्रो, आइस लिप्स कन्टरिङ, स्काल्प माइक्रो पिगमेन्टेसन, हलिउड आइब्रो ल्यामिनेसन, आइब्रो म्यापिङ टेक्निकलगायतका सौन्दर्य प्रविधिहरूका विषयमा विस्तृत प्रशिक्षण दिइने एकेडेमीकी सीईओ जुनु चक्रधरले बताइन्। उनका अनुसार सेमिनारमा पर्मानेन्ट मेकअपको महत्व, नेपालमा पर्मानेन्ट मेकअपको सम्भावना, यसबाट हुने व्यावसायिक फाइदा, ब्यूटी क्षेत्रमा करियर निर्माण, लगानी सुनिश्चितता लगायतका विषयमा पनि थुप्रै जानकारी हाँशिल गर्न सकिनेछ। पुस ४ देखि ७ गतेसम्म पर्मानेन्ट मेकअपको कक्षा सञ्चालन हुनेछ भने पुस १० गते आइतबार स्पेसल वाटर साइन कभर्ड बीबी ग्लो फेसियल क्लास सञ्चालन हुनेछ। यी कक्षाहरूका लागि अनलाइनमार्फत बुकिङ गर्न सकिने चक्रधरले बताइन्। चार दिनसम्म सञ्चालन हुने पर्मानेन्ट मेकअप क्लासमा शिमरिङ ब्रोज, डार्क लिप टोन अप, ल्याशेस एक्सटेन्सन, हलिउड लाइनर, क्यामौफ्लेज, कम्बो ब्रोज, करेक्सन, ओम्ब्री ब्रोज, माइक्रोब्लेडिङ, लिप ब्लसिङलगायतका विषयमा प्रशिक्षार्थीलाई सिकाइनेछ। प्रशिक्षार्थीले इन्टरनेशनल ब्यूटी एण्ड बडी आर्ट ट्रेनिङ सेन्टर (आईबीबीए) र बायो टच ब्यूटी एकेडेमी(अमेरिका)को प्रमाणपत्रसहित बिजनेस किट प्राप्त गर्न सक्ने एकेडेमीकी सीईओ चक्रधरले जानकारी दिइन्। पुस १० गते हुने कक्षामा छाला संरचनाको सिद्धान्त, फेसियल मसाज प्रविधि र अकुप्रेसर, अधिकतम दक्षताका लागि सफाई उत्पादनहरूको प्रयोग गर्ने तरिका, अनुहारका प्रकार तथा विशेषताहरू, बीबी ग्लो उत्पादन तथा प्रविधिका बारे जानकारी, ब्लसिङ प्रविधि, कन्टर गर्ने तरिकालगायतका विषयमा प्रशिक्षण दिइनेछ। प्रशिक्षार्थीले आईबीबीए र कोरियाको लिन ब्यूटी कोरियाको प्रमाणपत्र प्राप्त गर्ने आयोजकले जनाएको छ। सेमिनार तथा कक्षामा महिला पुरुष दुवैले सहभागिता जनाउन सक्नेछन्। अन्तर्राष्ट्रिय ब्रान्डका उत्पादन तथा प्रविधिको बारेमा जानकारी तथा प्रशिक्षण दिई स्वदेश तथा विदेशमा रहेका नेपालीलाई आत्मनिर्भर बनि अन्तर्राष्ट्रिय बजारमा प्रतिस्पर्धा गर्न सक्ने क्षमताको विकास गर्नु सेमिनार तथा कक्षाको मूल उदेश्य रहेको एकेडेमीका निर्देशक कृषप त्वानाबासुले बताए। प्रशिक्षार्थीले कक्षा सम्पन्न भए पछि पनि थाइल्याण्डका विज्ञहरूमार्फत् भर्चुअल माध्यमबाट परामर्श गर्न सक्ने उनले जनाए। जुमबाट सौन्दर्य क्षेत्रका अन्तर्राष्ट्रिय प्रविधिहरू हासिल गरी थुप्रै महिला आत्मनिर्भर भई समाजमा उदाहरणीय बनेका बताउँदै यस क्षेत्रमा नौलो आयामका साथ क्रान्ति ल्याई देशकै अर्थतन्त्रमा टेवा पुर्याउने जुमको उदेश्य रहेको निर्देशक त्वानाबासुले बताए। त्वानाबासुले जापानको टिबिसी कलेजबाट मेकअप र नेलसम्बन्धि ५ वर्षीय कोर्ष पूरा गरेका छन्। हालसम्म जूमले ५० हजारभन्दा बढी प्रशिक्षार्थीलाई प्रशिक्षण दिइसकेको आयोजकले जनाएको छ।"
ट्रक व्यवसायीहरू आन्दोलित,"भैरहवा : लुम्बिनी प्रदेशका ट्रक व्यवसायी आन्दोलित भएका छन्। नेपालमा मालसामान ओसारपसार गरी राष्ट्रिय गौरवका आयोजनादेखि सामान्य निर्माणसम्मका आपूर्तिका लागि प्रयोग गर्दै आएका ट्रक व्यवसायी अहिले भारतीय ट्रकले समस्या पारेको भन्दै आन्दोलित भएका हुन्। लुम्बिनी ट्रक यातायात व्यवसायी संघ, पश्चिमाञ्चल यातायात व्यवसायी समिति, वाणगङ्गा यातायात व्यवसायी समिति, राप्ति अञ्चल संयुक्त ट्रक व्यवसायी संघ, लुम्बिनी साना तथा मझौला व्यवसायी समिति र ढुवानी व्यवसायी समितिले आज संयुक्त विज्ञप्तिसहित भैरहवा भन्सार कार्यालय परिसरमा नारा जुलुससहित विरोध प्रर्दशन गरेका हुन्। ट्रक व्यवसायी महासंघ नेपालका केन्द्रीय उपाध्यक्ष लेखराज पोखरेलले भारतीय गाडीले ओभरलोड बोक्दा नेपाली व्यवसायी समस्यामा पर्नुका साथै सडक भत्किएको बताए। ट्राफिक प्रहरीले जरिवाना गरेर गाडी छोड्ने प्रवृत्ति गलत रहेको भन्दै उनले कानूनबमोजिम जानेमा ट्राफिक प्रहरी चुकेको बताए। लुम्बिनी प्रदेश संयोजक यमप्रसाद पाण्डेले तत्काल भारतीय ट्रकको ओभरलोड भार मिलान नगरे आन्दोलनका थप संघर्षका कार्यक्रम गर्दै जाने जानकारी दिए। सवारी तथा यातायात व्यवस्था ऐन, २०४९ र नियमावली, २०५३ मा विदेशी गाडीले व्यावसायिकरूपमा सेवा सञ्चालन गर्न नपाइने व्यवस्था छ। हेभी इक्विपमेन्ट सामानबाहेक अन्य लुज सामान भन्सार विन्दुबाट पल्टी गराई नेपाली गाडीमा ढुवानी गराउनुपर्ने व्यवस्था छ। 'मालवाहक सवारीको स्पष्टरूपमा एक्सलको आधारमा भारवहन क्षमता तोकिएको र सो भारवहन क्षमताअनुसार छ चक्के गाडीको १० टन, १० चक्के गाडीको १७ टन, १२ चक्के गाडीको २१ टन र १४ चक्के गाडीको २५ टन भारवहन क्षमता तोकिएको अवस्थामा भारतीय ट्रकले कानूनले तोकिदिएको भारवहन क्षमताभन्दा अत्यधिक बढी मालसामान ओसार पसार गरेको अवस्था छ। तर यहाँ १२ चक्के ट्रकले ४० टनसम्म बोकि रहेका छन्', उनले भने। मालवाहक सवारी साधनको भारवहन नियमनसम्बन्धी निर्देशिका, २०७४ को दफा ९ र १० मा भएको व्यवस्थाअनुसार प्रचलित कानूनले तोकेभन्दा बढी भारवहन गर्नुहुँदैन। उल्लङ्घन गरे कानूनबमोजिम जरिवाना र भार मिलान गरी मात्र पठाउने र बढी माल स्वयं सवारीधनीले भण्डारण व्यवस्था मिलाउने व्यवस्था गरेको र त्यसरी भार मिलान गर्दा भरसक भन्सार विन्दुमै मिलाउने र नभए नजिकको तौलपुलमा भार मिलान गर्नुपर्ने व्यवस्था गरेको छ। तर यस्तो व्यवस्था कार्यान्वयन हुन नसकेको ट्रक व्यवसायीको भनाइ छ। नेपाली ट्रक व्यवसायीले कानूनअनुसार चल्नुपर्ने माग राखेका छन्।"
नगरपालिकाले जेष्ठ नागरिकको स्वास्थ्य बिमा गरिदिने,भक्तपुर : भक्तपुरको मध्यपुर थिमि नगरपालिकाले ६० वर्ष पूरा भई ७० वर्ष ननाघेका जेष्ठ नागरिकको स्वास्थ्य बिमा गरिदिने भएको छ। नगरपालिकाका प्रमुख सुरेन्द्र श्रेष्ठको अध्यक्षतामा शुक्रबार बसेको जेष्ठ नागरिक स्वास्थ्य बिमा सम्बन्धमा बसेको बैठकले यस्तो निर्णय गरेको हो। बैठकमा बागमती प्रदेश बिमा बोर्डका पदाधिकारीहरूको समेत उपस्थिति रहेको थियो। बैठकले जेष्ठ नागरिक परिवारको सदस्य संख्या पाँच जनासम्म भएमा सबैको बिमा प्रिमियम (योगदान) बापतको रकम नगरपालिकाले व्यहोर्ने निर्णय गरेको छ। जेष्ठ नागरिकप्रति आश्रित बाबुआमा नभएका टुहुरा नाबालकहरू रहेको हकमा परिवारका सबैको स्वास्थ्य बिमाको प्रिमियम नगरपालिकाबाट व्यवस्था गर्ने निर्णय गरेको छ। साथै जेष्ठ नागरिकको बिमालेख बापतको रकम नगरपालिकाले स्वास्थ्य बिमा बोर्डलाई उपलब्ध गराउने निर्णय भएको छ। नगरपालिकाका प्रवक्ता कृष्णहरि आचार्यले जेष्ठ नागरिक बिमा कार्यक्रम आजबाट सुरु भएको बताए। उनले जनप्रतिनिधि यस नगरपालिका७ का वडाध्यक्ष कृष्णकुमार प्रजापति र कार्यपालिका सदस्य सरस्वती खड्का तथा बालकृष्ण परियारबाट सुरु भएको जानकारी गराए।
बसले मोटरसाइकललाई ठक्कर दिँदा एक महिलाको मृत्यु,झापा : झापामा बसले मोटरसाइकललाई ठक्कर दिँदा एक महिलाको मृत्यु भएको छ। मृत्यु हुनेमा मोरङ जिल्ला बेलबारी नगरपालिका८ निवासी ५८ वर्षीया तुलसादेवी गुरुङ रहेको जिल्ला प्रहरी कार्यालय झापाले जनाएको छ। प्रहरीका अनुसार पूर्वपश्चिम राजमार्गअन्तर्गत कमल गाउँपालिका५ मा दक्षिणबाट राजमार्गमा निस्किएर पश्चिम जाने क्रममा को ३२ प ८५६ नम्बरको मोटरसाइकललाई पूर्वबाट पश्चिमतर्फ जाँदै गरेको बा ५ ख ४८१३ नम्बरको बसले पछाडिबाट ठक्कर दिएको थियो। बसको ठक्करबाट मोटरसाइकल चालक बेलबारी १० निवासी ५८ वर्षीय शुक्रबहादुर तामाङलाई कुनै चोट पटक नलागी सकुशल रहे पनि मोटरसाइकलको पछाडि सवार गुरुङको घटनास्थलमै मृत्यु भएको थियो। यता इलाका प्रहरी कार्यालय दमकले दुवै सवारीसाधनसहित मोटरसाइकल चालक तामाङ र बस चालक भोजपुर जिल्ला अरुण गाउँपालिका ५ निवासी ३० वर्षीय बलबहादुर राईलाई नियन्त्रणमा लिएको छ।
विद्यालयको सामग्री चोरी गरेको आरोपमा ७ जना पक्राउ,"स्याङ्जा : स्याङ्जाका दुईवटा सरकारी विद्यालयका कम्प्यूटर लगायतका सामग्री चोरी गरेको आरोपमा प्रहरीले सात जनालाई पक्राउ गरेको छ। प्रहरीका अनुसार फेदिखोला गाउँपालिका४ स्थित आरुखर्क आधारभूत विद्यालय र राम्चेदेवी आधारभूत विद्यालयका कम्प्यूटर, प्रोजेक्टर, फोटोकपी मेशिन, प्रिन्टर एकएक वटा, मल्टिप्लग तीनवटा, विद्यालय सुधार योजना पुस्तक चोरी भएको थियो। उनीहरू सामग्री चोरी गर्ने, ओसारपसार र बिक्री वितरणमा संलग्न देखिएको प्रहरी उपरीक्षक राजीव बस्नेतले जानकारी दिए। पक्राउ पर्नेमा फेदिखोला गाउँपालिकाका २६ वर्षीय प्रेम विक, २१ वर्षीय सुमन सुनार, पुतलीबजारका १९ वर्षीय समिर सुनार, पोखरा महानगरपालिका ३७ वर्षीय दीपेन्द्र पोखरेल र २१ वर्षीय प्रवीण नेपाली, लमजुङका २९ वर्षीय राजु मजाकोटी र २७ वर्षीय अमृत दुरालाई चोरीको आरोपमा पक्राउ गरी कानूनी कारवाही अघि बढाइएको उपरीक्षक रवीन्द्र खनालले जनाए। गएको फागुन २२ गते र २४ गते ३ दिनका बीचमा रातिको समयमा उनीहरूले विद्यालयको कक्षा फोरेर सामान चोरेर फरार थिए। चोरेको ९ महिनापछि प्रहरीले उनीहरूको समूहलाई पक्राउ गरेको छ।"
दम्पती हत्या अभियोगमा दुई बालक पक्राउ,धादिङ : धादिङको मूलपानीमा भएको दम्पती हत्या अभियोगमा दुई बालकलाई प्रहरीले नियन्त्रणमा लिएको छ। घटनास्थलमै बसेर अनुसन्धानमा खटिएको प्रहरी टोलीले स्थानीय दुई बालकलाई अनुसन्धानका लागि नियन्त्रण लिएको हो। जिल्लाको त्रिपुरासुन्दरी गाउँपालिका३ मूलपानीको आहाले गाउँका ७४ वर्षीय बलबहादुर आलेमगर र ६७ वर्षीया निरमाया आलेमगर हत्या गरिएको अवस्थामा मङ्सिर २६ गते सोमबार बिहान घरमै फेला परेका थिए। स्थानीयबासीका अनुसार प्रहरीले नियन्त्रणमा लिएका एक जना कक्षा ८ र अर्का कक्षा ६ मा अध्ययनरत बालक हुन्। उनीहरूसँग हत्या भएका दम्पतीले चलाउँदै आएको मोबाइल पनि प्रहरीले बरामद गरेको छ। नियन्त्रणमा लिएका दुवै बालकमाथि अनुसन्धान भइरहेको जिल्ला प्रहरी कार्यालय धादिङका प्रहरी नायब उपरीक्षक श्यामबहादुर खत्रीले जानकारी दिए। दुवैलाई जिल्ला प्रहरी कार्यालयको हिरासतमा राखिएको छ।
अघि बढ्दैछ तीनकुनेको पुल निर्माण,"काठमाडौं : लामो समयसम्म रोकिएको तीनकुने पुल निर्माण अघि बढेको छ। पुरानो ठेक्का तोडेर गत साउनमा नयाँ ठेक्कामार्फत् निर्माण अघि बढाइएकामा अहिले निर्माण कम्पनीले डिजाइनको काम अघि बढाएको छ। साढे तीन वर्ष अवधिको सो ठेक्का निर्माणको पहिलो छ महिना ठेक्कामा लाग्ने र डिजाइन स्वीकृत भएपछि भौतिक काम गरिने काठमाडौँ उपत्यका सडक विस्तार योजनाले जनाएको छ। निर्माण कम्पनीले पेस्की लगेको र डिजाइन गरिरहेको आयोजनाका प्रवक्ता महानन्द जोशीले बताउ। उनले भने, 'डिजाइनका लागि काम गरिरहेको जानकारी कम्पनीले दिएको छ।' निर्माण कम्पनीले डिजाइन तयार गरेर पहिले आयोजनालाई दिने र उसले विभाग पठाएर स्वीकृत भएपछि काम हुने छ। बिजुलीबजारको पुलजस्तै यहाँको पुल आधुनिक प्रविधि आर्क एन्ड ब्रिज निर्माण गर्न लागिएको हो। पहिलोपटक निर्माण सुरु भएको झण्डै आठ वर्षपछि पुनः यो वर्ष नयाँ प्रक्रियामार्फत निर्माण अघि बढाइएको हो। निर्माण व्यवसायी आफैँले नै डिजाइन गर्ने गरी (डिजाइन एण्ड विल्ड)मार्फत् निर्माणका लागि प्रक्रिया अघि बढाइएको काठमाडौँ उपत्यका सडक विस्तार आयोजनाले जनाएको छ। कूल ४२ महिनामा सक्ने गरी यसको ठेक्का वाइपी किरातेश्वर जेभीलाई दिइएको छ। सो ठेक्काको रकम रु २४ करोड ५९ लाख ६७ हजार छ। यसअघि सो पुल निर्माणको काम पप्पु कन्स्ट्रक्सनले गरेको थियो। पहिले भएको काममध्ये दुवैतिरको पुलको केही भाग रहे पनि अधिकांश काम लागेको छैन। सरकारले दुई वर्ष पहिले पप्पु कन्स्ट्रक्सनसँगको ठेक्का तोडेको थियो। निर्माण कम्पनीबाट जमानत जफत गरिसकिएको सूचना अधिकारी जोशीले बताए। नयाँ निर्माणका लागि कम्पनीले रकम बोहोर्नुपर्ने हुन्छ। सो कम्पनीले डिजाइनभन्दा फरक गरी निर्माण गरेको र त्रुटि सच्याउनभन्दा नमानेकाले त्यसलाई तोडिएको थियो। यसअघि निर्माण व्यवसायीले लापरबाही गरेको भन्दै निर्माणको काम सुरु भएको केही समयमा नै रोकिएको थियो। सो कम्पनीसँगको ठेक्का तोडिएपछि नयाँ प्रक्रिया सुरु गरिएको हो। पुरानो कम्पनीसँगको ठेक्का तोडेर नयाँ ठेक्कामा जान झण्डै एक वर्ष लाग्यो। ठेक्का तोडेपछि निर्माण कम्पनी अदालत गयो। अदालतको अन्तरिम आदेशका आधारमा तत्काल नयाँ ठेक्का हुन सकेको थिएन। सडक विभागले विसं २०७१ मा तीनकुने पुल र बिजुलीबजारस्थित पुल एउटै समयमा सुरु गरेकामा बिजुलीबजारस्थित धोबीखोला पुल तीन वर्ष पहिले बनेर सञ्चालनमा छ। तीनकुने पुल पप्पु कन्स्ट्रक्सनसँग रु २१ करोडमा ठेक्का भएको थियो। लामो समय व्यवसायीको बेवास्ताका कारण अघि बढ्न सकेको थिएन। विसं २०७५ मा निर्माण सम्पन्न हुनुपर्ने पुल उल्टै बनिसकेका संरचनासमेत भत्काएर नयाँ निर्माण गरिएको छ। यसअघि पुल निर्माणस्थलमा खानेपानी, विद्युत्लगायतका संरचना हटाउन समय लागेपनि अहिले त्यो समस्या हटिसकेको छ। निर्माण कम्पनीले काम सरासर गर्दा तोकिएको अवधिमा गर्नसक्ने प्रवक्ता जोशीले बताए। प्रतिनिसिभाअन्तर्गत विकास तथा प्रविधि समितिले पुल निर्माणमा समस्या देखिएको भन्दै त्यसलाई अघि नबढाउन र निर्माण व्यवसायीलाई कारबाही गर्न निर्देशन दिएको थियो। जगको काम हुँदा नै समस्या भएकाले त्यो अघि बढ्न सकेको थिएन। निर्माण कम्पनीले डिजाइनअनुसार काम नगरेको भन्दै सडक विभागले त्यसलाई सच्याउन भने पनि उसले अटेर गरेकाले ठेक्का तोडिएको थियो। यसअघि निर्माणको काम गरेको कम्पनीसँग ठेक्का अन्त्य भएपछि मात्रै नयाँ प्रक्रियामा जान बाटो खुलेको थियो। विसं २०७१ पुसमा सडक विभागले सो कम्पनीसँग साढे तीन वर्षमा निर्माण सम्पन्न गर्ने गरी ठेक्का सम्झौता गरेको थियो। आयोजनाले काठमाडौंको व्यस्त सडकमा भएको सवारी चाप कम गर्न र सहरको सुन्दरता बढाउन भन्दै आर्क एन्ड ब्रिज निर्माण अघि बढाएको थियो। मुख्य सडकका दायाँबायाँ दुईदुई पुल निर्माण गर्न एउटै निर्माण कम्पनीसँग सम्झौता गरियो। बिजुली बजारस्थित पुल निर्माण सम्पन्न भएर प्रयोगमा आइसकेर त्यहाँको सडक व्यवस्थापन सजिलो भएको छ। अरू सामान्य पुलमा तल्लो भागमा भए पनि यसमा भार माथिल्लो भागमा पर्नेछ। अरू पुलको तुलनामा यसको अवधि लामो हुने जनाइएको छ। काठमाडौँ उपत्यकाको सवारी चाप बढिरहेको सडकमा माइतीघरकोटेश्वर सडक छ। एक दशक पहिले छ लेनमा सडक विस्तार भएको थियो। त्यतिबेला सडक मात्रै विस्तार भएकामा अहिले काठमाडौँका धोबीखोला र वाग्मती खोला पुलसँगै भक्तपुरमा पुल विस्तार अघि बढाइएको छ।"
विदेशबाट फर्किएर चार दिनमा बुझे आठ शव,"काभ्रे : काभ्रेको बेथानचोक चलालगणेशस्थानमा भएको बस दुर्घटनामा परी मृत्यु भएका एकै परिवारका आठ जनाको शव परिवारले जिम्मा लिएको छ। मंगलबार भएको दुघर्टनामा एकै परिवारको आठ जनाको मृत्यु भएको थियो। परिवारका सदस्यहरू विदेशमा रहेको र केही अस्पतालमा उपचारत रहेका थिए। जसका कारण आठै जनाको शव अस्पतालको शव गृहमा राखिएको थियो। शुक्रबार परिवारको दुई सदस्य विदेशबाट फर्केपछि शव जिम्मा लिएका हुन्। साइलो छोरा जयराम मलेसिया र कान्छो छोरा अम्मर जापानबाट फर्केपछि शुक्रबार कुमार तामाङको शव जिम्मा लिए। जयराम रोजगारका लागि दुई महिनाअघि मलेसिया पुगेका थिए भने अम्मर रोजगारकै क्रममा जापान रहेका थिए। दुघर्टना भएको ४ दिनपछि परिवारको सदस्य विदेशबाट फर्केर आज शव जिम्मा लिएका जिल्ला प्रहरी प्रमुख चक्रराज जोशीले जानकारी दिए। बनेपा नगरपालिका११ सल्ललेका ७९ वर्षीय निर्मला तामाङ, ५५ वर्षीय कुमार तामाङ, ५० वर्षीय आकुर तामाङ, ४३ वर्षीय हेमा तामाङ, ३० वर्षीय बुद्ध तामाङ, २८ वर्षीय मञ्जु तामाङ, २७ वर्षीया कोपिला तामाङ र ११ वर्षीय पुष्कर तामाङ रहेका छन्।"
विषाक्त खाना खुवाउने चितवन गार्डेन रिसोर्टलाई तीन लाख जरिवाना,"चितवन : विषाक्त खान खुवाएको चितवन गार्डेन रिसोर्ट (सिजिआर) लाई रु तीन लाख जरिवाना गर्न अनुगमन समितिले प्रमुख जिल्ला अधिकारीलाई सिफारिस गरेको छ। मङ्सिर २३ गते सिजिआरमा भएको विवाहका जन्तीले खाएको खानामा विषाक्त वस्तु भेटिएपछि होटललाई जरिवाना गर्न सिफारिस गरिएको हो। सहायक प्रमुख जिल्ला अधिकारी एवं बजार अनुगमन समिति चितवनका संयोजक चिरञ्जीवी शर्माको संयोजकत्वमा सरोकारवालासहित टोलीले अनुगमनपछि आज प्रतिवेदन प्रमुख जिल्ला अधिकारी अस्मान तामाङलाई बुझाएको हो। समितिले उपभोक्ता संरक्षण ऐन, २०७५ को दफा १६(२) अनुसार अनुचित व्यापारिक तथा व्यवसायजन्य क्रियाकलाप गरी गुणस्तरहीन खाद्यवस्तु उत्पादन गरी सेवा प्रवाह गरेकाले सोही ऐनको दफा ३९ को १ (ख) अनुसार अधिकतम रु तीन लाख जरिवाना तिराउन प्रमुख जिल्ला अधिकारीसमक्ष सिफारिस गरेको छ। अनुगमन समितिले होटलले गरेको लापरबाहीपूर्ण कार्यका सात बुँदे कैफियतका आधारमा जरिवाना सिफारिस गरेको हो। अनुगमन समितिसमक्ष होटल सञ्चालकले सिल खोली दिन र सात दिनको समय दिन माग गरेको सहायक प्रमुख जिल्ला अधिकारी शर्माले बताए। गत मङ्सिर २३ गते नवलपुरको गैँडाकोट१ का गणेश ढकाल र भरतपुर१० की करिश्मा अधिकारीको सो होटलमा भएको एक विहे भोजमा सहभागी भएका दुवै पक्षका झण्डै तीन सय जना खाना खाएपछि बिरामी भएका थिए। भरतपुरको नेशनल सिटी अस्पतालमा झाडापखाला, वान्ता तथा रिङटा लागेर भर्ना भएका बिरामीबाट गरिएको नमूना परीक्षणमा उनीहरूले दिसामा पाइने इकोलाई भन्ने ब्याक्टेरिया पाइएको पुष्टि भएको सहायक प्रमुख जिल्ला अधिकारी शर्माले बताए। होटलले खानामा गम्भीर लापरबाही गरेको पाइएको बताउँदै उनले दिसामा पाइने ब्याक्टेरिया नै भएको पुष्टि भएको बताए। सहायक प्रमुख जिल्ला अधिकारी शर्माले नपाकेको खाना, दही, सलाद, पानीपुरी, अचार आदिमा त्यस्तो ब्याक्टेरिया भएको हुनसक्ने बताए। समितिको प्रतिवेदनमा सलाद सफा गर्न प्रयोग गरिएको रसायन उपभोग्य मिति समाप्त भएको, ढोका तथा झ्यालमा जाली नभएको, झिङ्गा देखिएको, कामदारको सरसफाइको अवस्था सन्तोषजनक नभएको उल्लेख छ। त्यसैगरी भान्सा र भाँडा माझ्ने ठाउँ एकै ठाउँमा रहेको, पिनट बटर र रसवरी उपभोग्य मिति समाप्त भएको र अभिलेख प्रणाली राम्रो नभएको उल्लेख छ।"
चितवन राष्ट्रिय निकुञ्जमा ५ महिनामा ५४ वन्यजन्तु मरे,"चितवन : चितवन राष्ट्रिय निकुञ्जभित्र पाँच महिनामा ५४ वन्यजन्तु मरेका छन् । गत साउनयता ती वन्यजन्तु मरेका हुन् । तीमध्ये २७ प्राकृतिक कारण र २१ कुकुरको आक्रमणबाट मरेको निकुञ्जका सूचना अधिकारी गणेशप्रसाद तिवारीले जानकारी दिए। उनका अनुसार जुधेर, सडक दुर्घटनामा परेर, विद्युत् करेन्ट लागेर, दलदलमा परेर, अन्य कारणले दुई जनावर मरेका छन् । मर्नेमा सबैभन्दा धेरै चित्तल रहेका छन् । पाँच महिनाको अवधिमा ३२ चित्तल मरेको निकुञ्जको तथ्याङ्कमा उल्लेख छ । तीमध्ये प्राकृतिक कारणले १०, कुकुरको आक्रमणमा परी २०, दलदलमा परेर र सडक दुर्घटनामा परी एकएक क्षेत्रभित्र पाँच गैँडा मरेका छन् । तीन प्राकृतिक कारणले मरेका छन् भने जुधेर र करेन्ट लागेर एकएक गैँडा मरेको उनले बताए। तीनतीन घडीयाल गोही र गौरीगाई प्राकृतिक कारणले मरेका छन् । हात्ती, जरायो, बँदेल, कछुवा दुईदुई पाँच महिनाका अवधिमा मरेको निकुञ्जले जनाएको छ । चितुवा, लगुना र धनेस एकएक वटा मरेको छन् । यस आर्थिक वर्षमा चोरी सिकारीले वन्यजन्तु मार्न पाएका छैनन् । निकुञ्जको सुरक्षा योजनासँगै समुदायमा आएको सचेतनाका कारण जनावर चोरी सिकारीले मार्न नसकेको उनले बताए। रासस"
दमकमा फोहरबाट उत्पादित ग्यास प्रयोग गरिने,दमक : दमक नगरपालिकामा जैविक फोहरबाट उत्पादित ग्यास प्रयोग गरिने भएको छ । यसका लागि नगरपालिकाले जग्गा व्यवस्थापन समेत गरेको छ । दमक२ मा सञ्चालित ग्यास प्लान्टबाट उत्पादन हुने ग्यासलाई रिफिल गर्नका लागि दमक ८ मा रिफिल सेन्टर स्थापना हुने भएको हो । नगरपालिकाको कार्यपालिका बैठकले दमक ८ स्थित सरस्वती माविको जग्गामा रिफिल स्टेसन बनाउने निर्णय थियो । यसका लागि जग्गा उपलब्ध गराउने निर्णय पनि भएको छ । नगरपालिकाले गत कात्तिक १९ गते रिफिलिङ सेन्टरका लागि जग्गा खोजी गर्न वडाध्यक्ष टेकबहादुर थापाको संयोजकत्वमा समिति बनाएको थियो । सोही समितिको प्रतिवेदनअनुसार रिफिल सन्टर बनाउन जग्गा दिने निर्णय गरिएको हो । उत्पादित ग्यास खेर गइरहेको भनेर नेक्स्टइरा इनर्जी प्रालि र रोहन ट्रेडर्सले नगरपालिकासमक्ष जग्गा उपलब्ध गराइदिन माग गरेको थियो । दमकमा नमूनाको रूपमा रहेको फोहरबाट ऊर्जा उत्पादनको परियोजनाबाट ग्यास उत्पादन भए पनि अहिले यसलाई त्यसै डढाएर फ्याँक्ने गरिएको छ । दमक तथा आसपासका क्षेत्रमा कुद्ने सिटी सफारीलगायतका हलुका सवारी साधनलाई ग्यासबाट चल्ने बनाएर रिफिल गर्न सकिने छ । नेक्स्टइरा इनर्जी प्रालिका प्रबन्ध सञ्चालक विमल खतिवडाले यस परियोजनाअन्तर्गत दैनिक एक हजार ८४ केजी ग्यास उत्पादन गर्न सकिने अवस्था रहेको बताए। दमकमा उत्पादित फोहोरबाट ऊर्जा अर्थात् ग्यास उत्पादन गरेर कम्तीमा १५ सय परिवारलाई पाइपलाइनमार्फत वितरण गर्ने उद्देश्य राखिएको छ । रासस
नेपालभारतबीच गुणस्तरीय संयुक्त सूर्यकिरण अभ्यास सुरु,"काठमाडौं : नेपाली र भारतीय सेनाबीच गुणस्तरीय संयुक्त अभ्यास सूर्यकिरण१६औँ शृङ्खला आजदेखि रुपन्देहीको सालझण्डीमा सुरु भएको छ। विपद् व्यवस्थापनको समयमा उद्धार र स्वास्थ्य उपचारलगायत प्रतिविद्रोह तथा प्रतिआतंकवाद जस्ता विषय समावेश गरी सञ्चालन हुने १४ दिने उक्त संयुक्त अभ्यासको मध्य पश्चिम पृतनापति उपरथी यामप्रसाद ढकालले शुभारम्भ गरे। प्रमुख सेनानी विमलकुमार वाग्लेको नेतृत्वमा तीन सय ३४ र भारतीय सेनाबाट कर्णेल हिमांशु बाहुगुनाको नेतृत्वमा तीन सय ३४ सैनिक तालिममा सहभागी छन्। यसअघि संयुक्त अभ्यास सूर्य किरणको पन्ध्रौँ संस्करण भारतको पिथौरागढमा भएको थियो। अभ्यास २०६७ सालदेखि नेपाल र भारतमा वार्षिक रूपमा आलोपालो गरी सञ्चालन हुँदै आएको सैनिक जनसम्पर्क तथा सूचना निर्देशनालयले जनाएको छ। तालिमका क्रममा फौजले प्रतिविद्रोह तथा प्रतिआतंकवादलगायत जङ्गलमा गर्नुपर्ने युद्धकला र विपद् व्यवस्थापनसम्बन्धी सैद्धान्तिक ज्ञानलाई व्यवहारिक रूपमा अभ्यास गरिन्छ। उक्त तालिमबाट दुवै मुलुकका सेनाबीचको सैद्धान्तिक, व्यवहारिक र विशेष अनुभवको आदान प्रदान हुनेछ।"
नेपाल र भारतबीच संयुक्त सैन्य अभ्यास सुरु,"काठमाडौं : नेपाल र भारतबीच संयुक्त सैन्य अभ्यास सुरु भएको छ। अभ्यास सूर्यकिरण नाम दिइएको उक्त सैन्य अभ्यास रुपन्देहीको सालझुण्डीमा शुक्रबार सुरु भएको हो। नेपाली र भारतीय सेनाबीच हुने सैन्य अभ्यास सूर्यकिरणको यो १६औं संस्करण हो। सैन्य अभ्यासमा नेपाली सेनाका तर्फबाट प्रमुख सेनानी विमलकुमार वाग्लेको नेतृत्वमा ३३४ जना फौज सहभागी रहेका छन्। भारतीय सेनाको तर्फबाट कर्णेल हिमांशु बाहुगुनाको नेतृत्वमा ३३४ जना फौज सहभागी छन्। सैन्य अभ्यासको सालझुण्डीस्थित नेपाली सैनिक ब्याट्ल स्कुलमा मध्य पश्चिम पृतनापति उपरथी यामप्रसाद ढकालले शुभारम्भ गरेका हुन्। गतवर्ष सैन्य अभ्यासको १५ औं संस्करण भारतको पिथौरागढमा भएको थियो। नेपाल र भारतका फौजबीच २०६७ देखि संयु्क्त सैन्य अभ्यास हुँदै आएको छ। अभ्यास सूर्यकिरण प्रतिआतंकवाद, युद्धकला, मानवीय सहायता, प्रकृति प्रकोप, पर्यावरण संरक्षणमा केन्द्रित हुनेछ। १४औं संस्करण कोरोना भाइरस संक्रमणको जोखिमका कारण भएको थिएन। शुक्रबारबाट सुरु भएको सैन्य अभ्यास पुस १४ गतेसम्म चल्ने छ। नेपाली सेनाले अमेरिकी र चिनियाँ जनमुक्ति सेनासँग समेत सैन्य अभ्यास गर्दै आएको छ। कोरोना संक्रमणपछि नेपाली सेनाले भारत र अमेरिकासँग नियमितरूपमा सैन्य अभ्यास गरिरहेको छ। नेपाली र चिनियाँ जनमुक्ति सेनाबीचको सैन्य अभ्यास भने अहिले रोकिएको छ।"
प्रदूषण जाँचपास नभएका गाडी चलाए १ लाख जरिवाना,काठमाडौं : वन तथा वातावरण विभागले प्रदूषण जाँच पास नगरी सवारीसाधन चलाए आजदेखि १ लाख रुपैयाँसम्मको जरिवाना गर्ने भएको छ। विभागले मंसिर २२ गते एक सूचना जारी गर्दै यातायात व्यवसायी तथा सम्बन्धित सबैलाई सवारी साधनको प्रदूषण जाँच पास गरी तोकिएको मापदण्डअनुसार सवारी चलाउन भनेको थियो। पछिल्लो समय काठमाडौं उपत्यकामा सञ्चालनमा रहेका गाडीमा धुँवा निष्काशनको अवस्था दयनीय पाइएकाले प्रदूषणको जाँच नगरी गाडी चलाए पुस १ गतेदेखि कारबाही थालिने र १ लाख जरिवाना गरिने विभागले जनाएको छ। विभागले वायु प्रदूषणको मुख्य कारण गाडीबाट निस्कने धुँवा र खुलारुपमा जलाउने फोहोर रहेको भन्दै प्रदूषण जाँच गरी तोकिएको मापदण्डमा सवारी चलाउन आग्रह गरेको छ। जुनसुकै समयमा वातावर विभागबाट छड्के जाँच हुनसक्ने भन्दै विभागले प्रदूषण जाँचपासको रुपमा यसअघि जारी भएको हरियो वा अन्य स्टिकरको अवधि बाँकी रहेको अवस्थामा पनि प्रदूषण जाँचपास अनुत्तिर्ण हुने सवारीलाई समेत जरिवानालगायत कारबाही गरिने बताएको छ। साथै विभागले टोल छिमेकीमा खुलारुपमा फोहोर जलाउने जोकोही व्यक्तिलाई कारबाही गरिने जनाएको छ। यसरी खुला रुपमा फोहोर जलाउनेलाई कारबाही गरिने समेत विभागले जनाएको छ।
कोदोखेती प्रवर्द्धनका लागि इन्टरनेशनल इयर अफ मिलेट्स२०२३,"काठमाडौं : भारतीय राजदूतावासले बिहीबार कृषि तथा प्रशोधित खाद्य उत्पादन निर्यात विकास प्राधिकरणको सहकार्यमा इन्टरनेशनल इयर अफ मिलेट्स२०२३ को सुरुवाती कार्यक्रम आयोजना गरेको छ। कार्यक्रममा भारतीय कृषि अनुसन्धान परिषद् र नेपाल सरकार कृषि तथा पशुपन्छी विकास मन्त्रालयका सचिव डा गोविन्दप्रसाद शर्माले सहभागिता जनाएका थिए। भेलामा दूतावासका नियोग प्रमुख प्रसन्न श्रीवास्तवले विश्वमा खाद्य सुरक्षा सुनिश्चित गर्न कोदोको विशेष महत्व रहेको चर्चा गरे। प्राधिकरणका निर्देशक डा तरुण बजाजले अन्तर्राष्ट्रिय कोदो वर्ष २०२३ का लागि प्राधिकरणले गरेको निर्यात प्रवद्र्धन र क्षमता अभिवृद्धि प्रयासका बारेमा विस्तृत जानकारी दिएका थिए। भारत सरकारको प्रस्ताव संयुक्त राष्ट्र संघबाट पारित भएपछि सन् २०२३ लाई अन्तर्राष्ट्रिय कोदो वर्षका रूपमा मनाइने भएको हो। भारत सरकारले सन् २०२१ मा गरेको उक्त प्रस्तावमा विभिन्न ७२ देशले समर्थन गरेका थिए। भारत विश्वमै सबैभन्दा धेरै कोदो उत्पादन गर्ने देश हो। भारतमा विभिन्न नौ प्रजातिका कोदो उत्पादन गर्दै आएको छ। भारतमा वार्षिक करिब १७ मिलियन टन कोदो उत्पादन हुन्छ। जुन विश्वको कुल उत्पादनको २० प्रतिशत हो। कोदो स्वास्थ्यका दृष्टिकोणले पनि राम्रो मानिन्छ। कोदोमा विभिन्न पौष्टिक तत्व पाइन्छन्। कोदो पर्याप्त पानी नपाइने सुख्खा जमिनमा, कम वर्षा हुने स्थानमा पनि सहजै फल्छ र मौसम परिवर्तनले पनि खासै प्रभाव नपार्ने बालीमा पर्छ। मुलुकको आत्मनिर्भरता बढाउन तथा आयातित अनाजअन्नमा निर्भरता कम गर्न कोदोको भूमिका प्रभावकारी हुने खाद्य तथा कृषि संगठनको ठम्याइ छ। कृषिमा भारतनेपालबीचको सहकार्यलाई निरन्तरता दिँदै भारतीय राजदूतावासले सन् २०२३ को वर्षभरि नै विभिन्न गतिविधि तथा कार्यक्रममार्फत् कोदोको प्रवर्द्धन गर्ने जनाएको छ। भारतनेपाल कृषि सहकार्य सन् २०१८ मा सुरुवात गरिएको थियो। विशेष गरी कृषि अनुसन्धान, विकास र शिक्षा सम्बन्धी सहयोगात्मक परियोजनामा केन्द्रित कृषिमा भारतनेपाल नयाँ साझेदारीमा आधारित छ। भारत र नेपाल कोदोलगायतका विभिन्न कृषि उत्पादनका लागि एकअर्काका महत्वपूर्ण व्यापारिक साझेदार हुन्। रासस"
देशभर चिसो बढ्यो,"काठमाडौं : देशभर चिसो बढेको छ। चिसो बढेसँगै जल तथा मौसम विज्ञान विभागले चिसोबाट बच्न आवश्यक सुरक्षा एवं सर्तकता अपनाउन सबैमा आग्रह गरेको छ। विभागले देशका केही भूभागमा बिहानीपख हुस्सुकुहिरो लाग्ने तथा देशका अधिकांश भूभागमा तापक्रम क्रमिक रूपमा घट्दै जाने सम्भावना रहेको हुनाले चिसोबाट बच्न आवश्यक सावधानी अपनाउनु सबैमा अनुरोध गरेको हो। अबको केही दिन बिहानको समयमा देशका धेरै स्थानमा हुस्सु, कुहिरो लाग्ने तथा मध्यान्ह सम्ममा क्रमिक रुपमा सुधार हुँदै जाने सम्भावना छ। वर्षा गराउने उल्लेखनीय मौसमी प्रणाली देशभर नै नरहेको विभागले जनाएको छ।"
५० हजारको लोभमा वृद्धाको हत्या,"काठमाडौं : तारकेश्वर६ पुशल घर भएकी ९० वर्षीय डिल्ली पुतवार गत मंसिर २० गतेबाट एकाएक हराइन्। छोराछोरीसँग छुट्टिएर गाउँमा टहरो बनाएर एक्लै बस्दै आएकी डिल्ली गाउँभरी डुल्ने गर्थिन। सबैसँग गफ गर्दै रमाउने गर्थिन्। एकाएक गाउँबाट उनी हराएपछि गाउँलेले खोजी गर्न थाले। मंसिर २२ गते बिहान ८३० बजे तारकेश्वर३ मा रहेको पारिबन पाखाको जंगलमा मृत अवस्थामा उनी भेटिएकी थिइन्। उपत्यका अपराध महाशाखाका प्रवक्ता कृष्ण कोइरालाका अनुसार जंगलभित्र रहेको पानी बग्ने खोल्सामा टाउको र अनुहारमा चोट लागेको अवस्थामा उनको शव स्थानीयवासीले भेट्टाएका थिए। प्रहरी वृत बालाजुबाट खटिएको प्रहरी टोलीले घटनाको अनुसन्धान गर्यो। घटना शंकास्पद देखिएपछि उपत्यका अपराध महाशाखाको टोलीसमेत गएर अनुसन्धानमा खटिएको थियो। अनुसन्धानका क्रममा डिल्ली पुतवारको हत्या छिमेकी नरेन्द्र शिवभक्तिले गरेको खुलेको छ। यहि मंसिर २९ गते नरेन्द्रलाई प्रहरीले पक्राउ गरेको छ। अपराध महाशाखाका प्रवक्ता कोइराला भन्छन्, 'डिल्ली पटुकामा पैसा बोकेर गाउँमा डुल्ने गरेको शिवभक्तिलाई जानकारी रहेछ। बेरोजगार शिवभक्तिले पैसाको लोभमा छिमेकी वृद्धाको हल्या गरेका हुन्। ५ रोपनी जग्गा पनि भएकी डिल्ली गाउँमा पाइने राहत तथा सहयोग भनेपछि जतापनि पुग्ने गर्थिन। पक्राउ परेका नरेन्द्रले पटुकामा बोकेर हिँड्ने पैसाका लागि वृद्धा डिल्लीको हत्या गरेको स्वीकार गरेका छन्। प्रवक्ता कोइराला भन्छन्, 'चिसापानी चप्पल कारखानामा राहत बाडेको छ भनेर नरेन्द्रले डिल्लीलाई गाउँबाट डोहोर्याएर लगेका थिए। पारिवन पाखाको जंगलमा पुगेपछि मृतकले हत्या आरोपी शिवभक्तिलाई म पैसा दिन्छु, मेरो भागको राहत पनि ल्याइदेउ भनेकी थिइन्। यसैक्रममा उनीहरू दुवैले जंगलमै बसेर चुरोट पिएका थिए। चुरोट पिउँदै गर्दा नरेन्द्रले पछाडिबाट टाउको र गर्धनमा ढुंगाले हानेर वृद्धाको हत्या गरेको प्रारम्भिक अनुसन्धानमा खुलेको छ।' वृद्धालाई हत्या गरेपछि खोल्सामा लुकाई उनीसँग भएको ५० हजार रुपैयाँ लिएर नरेन्द फरार भएका थिए। हत्या लगत्तै उनी भागेर पोखरा गएको र केही दिनअघि मात्रै गाउँ फर्किएका थिए। घटना र नरेन्द्रको व्यवहार दुवै शंकास्पद देखिएपछि प्रहरीले नरेन्द्रसँग अन्य केहीलाई पक्राउ गरेको थियो। अनुसन्धानका क्रममा पैसाका लागि छिमेकी वृद्धाको हत्या गरेको आरोपीले स्वीकारेका छन्। उनी विरुद्ध मुलुकी अपराध संहिताको कर्तव्य ज्यान मुद्दामा जिल्ला अदालत काठमाडौंबाट म्याद थपी अनुसन्धान भइरहेको छ। अनुसन्धानका लागि उनलाई प्रहरी वृत बालाजुको हिरासतमा राखिएको छ।"
बजेट नबढे दिगो विकास लक्ष्यमा चुनौती,"काठमाडौं : सरकारले शिक्षा क्षेत्रमा आवश्यक बजेट विनियोजन नगरे दिगो विकासका लक्ष्य (एसडिजी) हासिल हुन नसक्ने सरोकारवालाहरूले औंल्याएका छन्। शैक्षिक गुणस्तर सुधारका योजना र कार्यक्रम राम्रा भएपनि बजेट अभावमा कार्यान्वयन हुन नसक्ने उनीहरूको तर्क छ। राजधानीमा शुक्रबार शिक्षा पत्रकार समूहले आयोजना गरेको 'दिगो विकास लक्ष्य ४को कार्यान्वयनको स्थिति, चुनौती र अवसर विषयक अन्तर्क्रियामा बोल्ने अधिकांशले तीनवटै सरकारले लगानीको प्रतिवद्धता जनाए पनि दिगो विकासका लक्ष्य हासिल हुने ठोकुवा गरे। कार्यक्रममा कार्यपत्र प्रस्तुत गर्दै शिक्षा, विज्ञान तथा प्रविधि मन्त्रालयका उपसचिव घनश्याम अर्यालले तत्कालका लागि बजेट अभाव देखिए पनि निर्धारित समयमा लक्षित उपलब्धी हासिल हुने जिकिर गरे। विद्यमान योजनाहरूको प्रभावकारी कार्यान्वयन भए शिक्षा क्षेत्रमा दिगो विकास लक्ष्य हासिल गर्न कुनै कठिनाइ नभएको उनको दाबी थियो। तत्कालका लागि बजेटको कमी रहेको स्वीकार गर्दै उपसचिव अर्यालले शिक्षामा लगानी गरिएको बजेटको ठूलो हिस्सा शिक्षक, कर्मचारीहरूको तलबमा खर्च हुने भएकाले विद्यालयहरूमा थप कार्यक्रम संचालन गर्न भने गाह्रो रहेको बताए। विद्यालय तहमा अझै ५३ हजार शिक्षकको दरबन्दी कमी रहेको तथा १८ सय माध्यमिक विद्यालय अझै दरबन्दीविहीन रहेको भएपनि तीनवटै तहका सरकारले साझेदारीमा लगानी गरेर जाने हो भने लक्ष्य हासिल गर्न सकिन्छ, उपसचिव अर्यालले भने। उता स्थानीय तहका जनप्रतिनिधिहरूले भने संघीय सरकारले आवश्यक बजेटको व्यवस्था नगरे शिक्षामा दिगो विकास लक्ष्य हासिल हुन कठिन रहेको दाबी गरे। गाउँपालिका राष्ट्रिय महासंघ, नेपालका कोषाध्यक्ष उमेश भट्टले संघले स्थानीय तहमा योजना र जिम्मेवारी मात्रै दिएको तर कार्यान्वयनका लागि बजेट नदिएको गुनासो गरे। स्थानीय तहमा विद्यालय शिक्षामा ससाना समस्या रहेको तर संघीय सरकारका योजनाले त्यसलाई नसमेटेको उनको भनाइ थियो। विद्यालयमा भवन, शिक्षक, सिकाइ सामग्री धेरै चिजको अभाव छ, गुणस्तर सुधार्ने भनेर मात्रै कसरी सुध्रन्छ, भट्टले प्रश्न गरे, कसरी हासिल हुन्छ दिगो विकासका लक्ष्य ? यस्तै, पञ्चदेवल विनायक नगरपालिका अछामकी मेयर अम्बिका चलाउनेले बजेटको अभावमा स्थानीय तहले शिक्षालाई गुणस्तरीय बनाउने गरी त्यसको पूर्वाधार विकासमा काम गर्न सक्ने अवस्था नरहेको बताइन्। गुणस्तरीय जनशक्ति उत्पादनका लागि पहिले विद्यालयको आधारभूत तहमा लगानी बढाउनुर्नेमा उनको जोड थियो। कम्तिमा देशभरका विद्यालयमा विद्यार्थीको अनुपातमा शिक्षकको व्यवस्था गरेपछि मात्रै गुणस्तरका लागि काम गर्न सकिन्छ, मेयर चलाउनेले भनिन्। पद्यकन्या मावि डिल्ली बजारकी प्रअ रिता तिवारी हुमागाईंले कार्यान्वयनको प्रमुख पक्ष विद्यालय र शिक्षकलाई बेवास्ता गर्दै बनेका शिक्षाका योजनाले लक्षित उपलब्धी हासिल नहुने ठोकुवा गरिन्। पद्योदय मावि प्रदर्शनीमार्गका प्रअ नारायण गौतमले शिक्षकका समस्या समाधान बिना शिक्षाका समस्या समाधान नहुने बताए। कार्यक्रममा शिक्षाविद् वाइपी आचार्यले शिक्षकको क्षमता विकासमा ध्यान दिन आग्रह गर्दै शिक्षामा राजनीतिक प्रतिवद्धता नबढ्दा लक्षित उपलब्धी हासिल हुन नसकेको बताए। सबैलाई जीवनपर्यन्त शिक्षासँग जोड्नुपर्ने भन्दै आचार्यले स्थानीय समस्या र खुबीका आधारमा शिक्षाका व्यवहारिक योजना बन्नुपर्नेमा जोड दिए। युनेस्को काठमाडौंका शिक्षाप्रमुख ध्रुव रेग्मीले सबै पक्षको प्रतिवद्धता र सहकार्यले दिगो विकासका लक्ष्य हासिल हुने बताए। यसका लागि सबैपक्षले हातेमालो गर्न आवश्यक रहेकोमा उनको जोड थियो। शिक्षा तथा मानव स्रोत विकास केन्द्रका निर्देशक सुरेशकुमार जोशीले सरकार शिक्षामा दिगो विकासका लक्ष्य हासिल गर्नेगरी अगाडि बढीरहेको स्पष्ट पारे। यसका लागि सबैपक्षको सहयोग र प्रतिवद्धता आवशयक रहेकोमा उनको जोड थियो। कार्यक्रममा शिक्षा मन्त्रालयका उपसचिव घनश्याम अर्याल, युनेस्को काठमाडौंका शिक्षाप्रमुख ध्रुव रेग्मी, शिक्षा पत्रकार सुदर्शन सिग्देलले कार्यपत्र प्रस्तुत गरेका थिए। ती कार्यपत्रमा शिक्षा अभियन्ताहरू वाइपी आचार्य, प्रकाश घिमिरे र राजकुमार बरालले टिप्पणी गरेका थिए।"
६० वटा सवारी चालक अनुमतिपत्र निलम्बन गर्न ट्राफिकले पठायो यातायात विभाग,"काठमाडौं : काठमाडौं उपत्यका ट्राफिक प्रहरी कार्यालयले मंसिरभित्र ६० वटा सवारी चालक अनुमति पत्रलाई निलम्बनको लागि यातायात व्यवस्था विभाग पठाएको छ । सवारी तथा यातायात व्यवस्था ऐन २०४९ र नियमावली २०५४ बमोजिम चालकले पालना गर्नुपर्ने सर्त तथा नियमहरू पाँच ९५० पटकभन्दा बढी उल्लंघन गरेको पाइएकोले निलम्बनका लागि यातायात विभाग पठाएको हो। ऐनको परिच्छेद ४ को दफा ६० बमोजिम सवारी चालक अनुमति पत्र निलम्बनका लागि यातायात व्यवस्था विभाग पठाइएको काठमाडौं उपत्यका ट्राफिक प्रहरी कार्यालय रामशाहपथका प्रवक्ता एवम् प्रहरी वरिष्ठ उपरीक्षक राजेन्द्र प्रसाद भट्टले जानकारी दिए। निलम्बनका लागि पठाइएका सबैभन्दा धेरै कारबाहीमा १ जना ४४ पटक, ३५ पटक कारबाही १ जना, २४ पटक परेका ३ जना , १४ पटक परेका १ जना , १२ पटक परेका ७ जना ,७ पटक परेका २ जना र ६ पटक कारबाहीमा परेका ४५ जना गरी जम्मा ६० जनाका सवारी चालक अनुमति पत्र निलम्बनका लागि यातायात व्यवस्था विभाग पठाएको हो । उनीहरुले सवारी तथा यातायात व्यवस्था ऐनको दफा १६४ को उपदफा १ बमोजिम कसुर गरेको पाइएको ट्राफिक प्रहरीले जनाएको छ। ट्राफिका नियम उल्लघंन गरिरहने चालकबाट नै सवारी दुर्घटना भएको तथ्याङकले समेत देखाएको छ । सवारी दुर्घटनामा परेका अधिकांश सवारी चालक यसअघि पनि पटकपटक कारबाहीमा परेको समेत काठमाडौं उपत्यका ट्राफिक प्रहरी कार्यालय रामशाहपथका प्रवक्ता एवम् प्रहरी वरीष्ठ उपरीक्षक भट्टले बताए।"
"कालिगण्डकीमा पुल निर्माणको काम सुस्त, म्याद सकिदा १० प्रतिशत मात्रै भौतिक प्रगति","जोमसोम : मुस्ताङको थासाङ२ कोवाङसौरु जोड्ने कालिगण्डकी नदीमा निर्माणधिन सस्पेन्सन पुलको काममा ढिलासुस्ती देखिएको छ । ठेक्का सम्झौता अवधि सकिदा अहिले जम्मा १० प्रतिशत मात्र भौतिक प्रगति देखिएको हो । २०७७ साल वैशाखमा ३० महिनामा सम्पन्न गर्ने गरी पुलको ठेक्का सम्झौता गरिएको भएपनि लामो समयदेखि निर्माण कम्पनीका ठेकेदारको वेवास्ताका कारण पुलको भौतिक प्रगति हुन नसकेको हो । सस्पेन्सन ब्रिज कार्यालयले कोवाङसौरु जोड्ने पुलको त्यसबेला ठेक्का लगाएको थियो । विश्वव्यापी माहामारीको रुपमा फैलिएको कोरोना भाइरस संक्रमण जोखिमको अवस्थामा कोवाङसौरु जोड्ने पुलको ठेक्का सम्झौता भएको थियो । पुलको ईलाइट रुविना जेभी कन्ट्रक्सनले ५ करोड लागतमा ठेक्का सम्झौता गरेको थियो । कोवाङ सौरु जोड्ने सस्पेन्सन पुलको कालिगण्डकी नदीको बीचमा दुईवटा करिब ६ मिटर गहिरो फाउन्डेसन निर्माण हुनेछ । पुलको वारिपारी दाँया फाउन्डेसन स्टक्चर निर्माण हुनेछन् । दुईवटा जोइन कम्पनीले पुलको ठेक्का सम्झौता गरेपनि रुविना जेभीका प्रतिनिधि जयदेव थापाले पुल बनाउने जिम्मा लिएका थिए । तर, थापाले पुल विभिन्न बहाना बनाएर पुलको काम अघि बढाउन सकेनन् । कोवाङसौरु पुलको सम्झौता अवधि केही महिनाअघि सकिएकोमा अहिले सार्वजनिक खरिद नियमावली ऐनको बाह्रौ संशोधन अनुसार २०८० सम्म म्याद थपिएको छ । थपिएको म्यादमा समेत रुविनाका प्रतिनिधि थापाले काम गर्न अग्रसरता नदेखाउँदा कोवाङसौरु पुल निर्माणको काम अन्योल बनेको हो । हालै सस्पेन्स ब्रिज डिभिजनले पुल बनाउन निर्माण कन्ट्रक्सनलाई ७ दिने अल्टिमेटम दिएसँगै ईलाइटका प्रतिनिधि निकेश श्रेष्ठ पुलको काम अघि बढाउन बिहीबारदेखि निर्माण स्थलमा फर्किएका छन् । उनले जोइन पार्टनर कम्पनीले अलपत्र छोडेपनि अब ईलाइट कम्पनीबाट आफूले पुलको काम सम्पन्न गर्ने जानकारी दिए ।पुलको काममा धेरै ढिलो भयो,अब तीब्रताका साथ काम गर्ने गरी आएको छु,' ईलाइटका श्रेष्ठले भने,मौसमले साथ दिएमा ६ महिनाभित्र पुलको काम सम्पन्न गर्नेछु । उनले कोवाङसौरु जोड्ने सस्पेन्स पुलको काम गर्न २५३० जना जनशक्ति कार्यस्थलमा खटाइसकेको जानकारी दिए । पुलका लागि चाहिने आवश्यक उपकरण मुस्ताङमै रहेको र केही ढुवानी गरी निर्माण स्थलमा पुर्याइएको उनले उल्लेख गरे । उनले कोवाङसौरु पुलको कामलाई रफ्तारमा अघि बढाउने प्रतिबद्धता जनाए । यसअघि कोवाङसौरु जोड्ने पुल निर्माणको काम लामो समयदेखि अलपत्र रहँदा स्थानीयबासीमा जनआक्रोस बढेको थियो । थासाङ गापा२ का वडाध्यक्ष र्गातम शेरचनले विकास निर्माणको कामलाई अन्योलमा राख्न नहुने तर्क गरे । उनले पुल निर्माणको काम धेरै ढिलो भइसकेको र फेरी पुन निर्माण कन्ट्रक्सनले जनतालाई छारो हाल्ने काम गर्न नहुँने जनाए । सस्पेन्स ब्रिज डिभिजनले पुलको काम नगर्ने निर्माण कम्पनीलाई कारवाही गर्ने र ठेक्का सम्झौता तोड्ने चेतावनी दिएपनि निर्माण कम्पनीको अटेरीले पुलको काममा भौतिक प्रगती हुन नसकेको सौरुका स्थानीय सोजन हिराचनले जानकारी दिए । मुस्ताङको कालिगण्डकी नदीमा निर्माणधिन थासाङको कोवाङसौरु जोड्ने पुल नबन्दा स्थानीयबासीले सास्ती व्यवहोर्न बाध्य छन् । सो स्थानमा पुल नहुँदा सौरु र सिर्खुम गाउँका १२० घरधुरीले बर्खायामको मौसममा बेनीजोमसोम मुख्य राजमार्ग र वडा कार्यालयसम्म पुग्न समस्या छ । यस्तै, सौरु र सिर्खुम गाउँमा उत्पादित कृषि उपज सामाग्री मुख्य सडकसम्म ल्याउन गाह्रो पर्ने गरेको छ । हिउँदयाममा कालिगण्डकी नदीको वाहव सानो हुँदा १५ मिनेटमा मुख्य सडक आवतजावत गर्न सकिनेमा बर्खायाम पुल नहुँदा मुख्य सडक र वडा कार्यालय पुग्न दुई घण्टा पैदल हिड्नु पर्ने बाध्यता छ । सो स्थानमा पुल बनेमा सौरुसिर्खुमबासीले बाह्रै महिना मुख्य सडक र पालिकासम्म सेवा लिन १५ मिनेटमा पुग्न सक्नेछन् ।"
जीप दुर्घटनामा एक जनाको मृत्यु,कास्की : पोखरा महानगरपालिका२५ हेम्जा हनुमान चोकमा गएराति जीप दुर्घटना हुँदा १ जनाको मृत्यु भएको छ। एक जना घाइते भएका छन्। जीपमा सवार म्याग्दी मंगला गाउँपालिका१ मजुलाका ४७ वर्षीय गजेन्द्र पुन र तनँहु घर भई हाल पोखरा १० शिवचोक बस्ने ३७ वर्षीया वसन्ती मगर घाइते भएका थिए। घाइते दुवैको पश्चिम क्षेत्रीय अस्पतालमा उपचार भइरहेकोमा उपचारकै क्रममा बसन्तीको राति सवा २ बजे मृत्यु भएको हो। गएराति सवा १ बजे ग २ च २६८४ नम्बरको जीप आफैं अनियन्त्रित भई सडक छेउको विद्युतको पोलमा ठक्कर खाएको हो। चालक फरार रहेकाले खोजिकार्य भइरहेको वडा प्रहरी कार्यालय बगरले जानकारी दिएको छ।
हुस्सु लाग्न थालेसँगै दुर्घटना रोक्न सवारीसाधनमा रिफ्लेक्टर,"विराटनगर : चिसो बढेर तराईमा बाक्लो हुस्सु लाग्न सुरु भएसँगै दुर्घटना न्यूनीकरणका लागि मोरङमा ट्राफिक प्रहरीले सक्रियता बढाएको छ। हुस्सु लागेका बेला हुनसक्ने दुर्घटना रोक्न सवारीसाधनमा रिफ्लेक्टर (टल्किने वस्तु) टाँस्ने अभियान ट्राफिकले प्राथमिकतासाथ सञ्चालन गरेको हो। विराटनगरस्थित ट्राफिक प्रहरी पोस्ट पुष्पलाल चोकका इन्चार्ज एवं प्रहरी सहायक निरीक्षक (असइ) तुलामणि आचार्यका अनुसार हुस्सु लागेका बेला र रातको समयमा टल्किने रिफ्लेक्टर सवारीसाधनमा टाँस्न थालिएको छ। विराटनगर महानगरपालिकाको घिनाघाट, पुष्पलाल चोक, तीनैपैनी, पानीट्यांकी लगायतका स्थानमा सवारीसाधनमा रिफ्लेक्टर लगाउन उनकै नेतृत्वमा टोली परिचालन गरिएको छ। दुर्घटना न्यूनीकरणका लागि ठेला, रिक्सा, सीटी सफारी, साइकल, ट्याक्टर, टिपरलगायतका सवारीसाधनमा रिफ्लेक्टर लगाउन थालिएको आचार्यको भनाइ छ। हुस्सु लागेका बेला र रातको समयमा दुर्घटनाको जोखिम धेरै हुन्छ, असइ आचार्यले भने, टल्किएर परबाटै प्रष्टसँग देखिने हुनाले सवारीसाधनमा रिफ्लेक्टर राख्दा दुर्घटना न्यूनीकरणमा मद्धत पुग्छ। दुर्घटना रोक्न मौसम अनुसार ट्राफिक प्रहरीले विभिन्न उपाय अवलम्बन गर्ने गरेको उनले बताए। मोरङ ट्राफिक प्रमुख प्रहरी निरीक्षक राजकुमार कार्कीले हुस्सु लागेका बेला सवारीसाधन सञ्चालनमा सहजता ल्याउन चालकलाई आवश्यक प्रशिक्षण दिन थालिएको बताए। गाडीमा फग लाइटको व्यवस्था गर्न तथा हुस्सु लागेका बेला उक्त लाइट बालेर मात्रै सवारीसाधन चलाउन चालकलाई आग्रह गर्ने गरिएको छ, उनले भने, बाटो काट्दा साइड लाइटको प्रयोगदेखि ट्राफिक नियमको पालनामा विशेष जोड दिएर प्रशिक्षण दिने गरिएको छ। साथै सवारी चेकजाँच तीव्र बनाएर वाइपरको प्रयोगमा समेत जोड दिने गरिएको कार्कीले बताए। हुस्सु लागेका बेला नजिकैको वस्तुसमेत नदेखिने हुँदा दुर्घटनाको जोखिम बढी हुने भएकाले तीव्र गतिमा सवारीसाधन नचलाउन पनि ट्राफिक प्रहरीले सबैमा अनुरोध गरेको छ। हुस्सु लाग्ने क्रम बढेसँगै पछिल्लो समय सवारीसाधनमा रिफ्लेक्टर राख्ने कार्यमा ट्राफिकले सक्रियता बढाएको कार्कीले बताए। रातको समय र हुस्सु लागेका बेला अगाडि नदेखिने हुँदा अन्य सवारीसाधन ठोक्किएर दुर्घटना बढी हुने गरेको पाइयो, प्रनि कार्कीले भने, त्यही भएकाले दुर्घटना रोक्न कुनै उज्यालो पर्नासाथ टल्कने रिफलेक्टर राख्ने अभियान चलाइएको हो। रिफ्लेक्टर टल्किने भएका कारण पछाडिबाट आउने सवारी साधनले राम्रोसँग देख्ने र ठोक्किएर दुर्घटना हुन नपाउने उनको भनाइ छ। त्योबाहेक सवारी दुर्घटना रोक्नलाई चालक, पैदलयात्रु, विद्यार्थी, तथा सर्वसाधारणलाई समेत भेला जम्मा पारेर आवश्यक प्रशिक्षण दिने र सचेतनामूलक कार्यक्रम गर्ने गरिएको उनले बताए। पैदलयात्रुलाई बाटो काट्ने तरिका सिकाउँदै चालकलाई तीव्र गतिमा सवारीसाधन सञ्चालन नगर्न सचेत गरिँदै आएको छ, कार्कीले भने, साथै सचेतनामूलक कार्यक्रम र ट्राफिक कारबाहीलाई तीव्र पारिएको छ। नियम उल्लंघन गर्ने र सम्झाईबुझाई गर्दा पनि अटेर गर्ने सवारीका चालकलाई भने ट्राफिक नियम उल्लंघनको कसूरमा कारबाही गर्ने गरिएको छ। अहिले सवारीसाधनमा रिफ्लेक्टर लगाउने, चालकलाई आवश्यक प्रशिक्षण दिने, सम्झाईबुझाई गर्ने, दुर्घटनाग्रस्त क्षेत्रको पहिचान गर्ने, शैक्षिक संस्था एवं सार्वजनिक स्थलमा विभिन्न खाले सचेतनामूलक कार्यक्रम चलाउने र आम नागरिक एवं चालकलाई भेलाजम्मा पारेर ट्राफिक नियमका बारेमा जानकारी दिने काम ट्राफिकको प्राथमिकतामा परेको प्रनि कार्कीले बताए।"
वीरगन्ज महानगरपालिकाले दैनिक ज्यालादारी कर्मचारीलाई हटायो,"वीरगन्ज : वीरगन्ज महानगरपालिकाले दैनिक ज्यालादारीमा कार्यरत कर्मचारीहरूलाई सेवाबाट हटाएको छ। बिहीबार महानगरपालिकाले एक सुचना जारी गर्दै महानगरपालिकाको कार्यालय र यस अन्तर्गतका वडा कार्यालय, स्वास्थ्य केन्द्र र स्वास्थ्य चौकीमा दैनिक ज्यालादारीमा कार्यरत कर्मचारीलाई पुस १ गते शुक्रबारदेखि सेवाबाट हटाइएको उल्लेख छ। महानगरका प्रमुख प्रशासकीय अधिकृत लक्ष्मी प्रसाद पौडेलको हस्ताक्षर रहेको सुचनामा महानगरपालिकाको नगरकार्यापालिकाको मंसिर २६ गतेको निर्णयअनुसार महानगरपालिकाको कार्यालय, यस मातहतका सबै वडा कार्यालय, स्वास्थ्य केन्द्र र स्वास्थ्य चौकीमा दैनिक ज्यालादारीमा कार्यरत वारुणयन्त्र शाखा र नगर प्रहरीबाहेक अरू सबै कर्मचारीलाई पुस १ गतेबाट लागू हुनेगरि ज्यालादारी सेवाबाट हटाइएको व्यवहोरा उल्लेख छ। गत स्थानीय तहको निर्वाचनबाट निर्वाचित नयाँ जनप्रतिनिधिहरू आएपछि महानगरपालिकाले दैनिक ज्यालादारीमा ४५० जनाभन्दा बढि कर्मचारीलाई नीयुक्त गरेको थियो। महानगरका प्रशासन महाशाखा प्रमुख राम कुमार कुशवाहाले लक्षित काम सकिएसँगै दैनिक ज्यालादारीमा कार्यरत कर्मचारीहरूको समयावधि नथपिएको बताए। महानगरपालिकाले मेयर घरदैलो स्वास्थ्य शिविर, वडालाई डिजिटल बनाउने अभियान, वृक्षारोपण अभियान लगायत विभिन्न अभियान सञ्चालन गरेको थियो। ती अभियानलाई लक्षित गर्दै महानगरले दैनिक ज्यालादारीमा कर्मचारीहरू भर्ना गरेको थियो। मेयर घरदैलो स्वास्थ्य शिविर जारी रहेपनि अहिले अन्य अभियानको काम सकिएसँगै दैनिक ज्यालादारीका कर्मचारीहरूको पनि समययावधी थप नगरिएको प्रशासन प्रमुख कुशवाहले बताए। प्रशासन महाशाखा प्रमुख कुशवाहाले महानगरलाई आवश्यकता परेको समयमा ज्यालादारीमा काम लिने र आवश्यक नपरेको समयमा हटाउनु सामान्य प्रक्रिया भएको बताए। महानगरका मेयर राजेशमान सिंहले पनि महानगरले समय समयमा अभियान सञ्चालन गर्ने गरेको र त्यसका लागि थप जनशक्ति चाहिने हुँदा नियुक्त भएका दैनिक ज्यालादारीका कर्मचारीहरूलाई अभियान सकिएसँगै सेवाबाट हटाइएको बताए। आउने दिनमा महानगरलाई चाहिएका बखत दैनिक ज्यालादारीमा फेरि कर्मचारी राख्न सकिने पनि उनले बताए। निर्धारित काम सकिएपछि महानगरको व्ययभार कम गर्न ती कर्मचारीको समयावधि नथपिएको पनि उनले बताए।"
सट्टेबाजी गराउने एक जना पक्राउ,"काठमाडौं : फिफा विश्वकप २०२२ लगायतका अन्तर्राष्ट्रिय खेलहरूमा बेटिङ एप्लिकेसन वान एक्स बेटमार्फत सट्टेबाजी गराउने एक जना पक्राउ परेका छन्। पक्राउ पर्नेमा लमजुङको सुन्दरबजार १ घर भई हाल काठमाडौं२ टोखा चण्डेश्वरी बस्ने २६ वर्षीय सुजन गौली रहेका छन्। उनलाई नियन्त्रणमा लिई मुलुकी अपराध संहिताको दफा १२५ को उपदफा ४ बमोजिम सट्टाबाजी गर्न गराउन नहुने कसुरअन्तर्गत थप अनुसन्धान एवम् कारबाहीका लागि जिल्ला प्रहरी परिसर काठमाडौं पठाएको छ। इसेवा, आइएमइ पे र खल्ती तथा विभिन्न बैंकिङ प्रणाली मार्फत उनले हालसम्म २ करोड ३६ लाख ३३ हजार १३८ रुपैयाँ कारोबार गरेको देखिएको छ। रकम संकलन र भुक्तानी गरेको आधारमा २५ प्रतिशत कमिसन रकम निर्धारण हुने भएकाले बढी रकम संकलन र भुक्तानीको लोभमा विभिन्न व्यक्तिको नाममा वान एक्स बेटको खाता खोली कारोबार गर्ने गरेको प्रहरीले जनाएको छ। प्रारम्भिक अनुसन्धानका क्रममा अन्य विभिन्न २६ वटा डिजिटल वालेट तथा बैंकिङ प्रणाली मार्फत ७ करोड ७२ लाख ८९ हजार ४६ रुपैयाँ बराबरको कारोबार देखिएको र सो सम्बन्धमा थप अनुसन्धान भइरहेको जिल्ला प्रहरी परिसर काठमाडौंले जनाएको छ।"
तीनबुँदे सहमति कार्यान्वयन नगरेको भन्दै विरोध प्रदर्शन,"काठमाडौं : नेत्रविक्रम चन्द विप्लव नेतृत्वको नेपाल कम्युनिस्ट पार्टीले तीनबुँदे सहमति कार्यान्वयनका लागि दवाव दिन भन्दै विरोध प्रदर्शन गरेको छ। सरकारले आफूहरूसँग गरेको तीनबुँदे सहमति कार्यान्वयन नगरेको भन्दै नेकपाले शुक्रबारदेखि चरणबद्ध आन्दोलन सुरु गरेको हो। आन्दोलनको पहिलो दिन शुक्रबार पार्टी निकट विद्यार्थी संगठन अखिल (क्रान्तिकारी)ले काठमाडौंको माइतिघरमा प्रदर्शन गरेका थिए। प्रदर्शनमा सहभागीहरुले तीन बुँदे सहमति कार्यान्वयन गर, आस्थाका बन्दी रिहाई गर लगायतका नारा लगाएका थिए। प्रदर्शनमा अखिल(क्रान्तिकारी) महासचिव ललित विकले विभिन्न देशी विदेशी षडयन्त्रकाबीच सरकारले आफूसँग गरेको सहमति कार्यान्वयन गर्न नखोजेको आरोप लगाए। उनले नेपाली जनताको शान्तिको पक्षमा नेकपासँग भएको सम्झौता तत्काल कार्यान्वयन गर्न माग गरे। तीनबुँदे कार्यान्वयनका लागि नेकपाले पुस २ गते कोणसभा, ३ गते जिल्ला सदरमुकाम र मुख्य शहरमा अन्तर्क्रिया, ४ गते देशैभर मसाल जुलुस गर्ने सो पार्टीले जनाएको छ।"
वृद्धा महिलालाई ललाई फकाई सुनका गहना चोरी गर्ने पक्राउ,"कास्की : वृद्धा महिलालाई ललाई फकाई २७ लाख २ हजार ५८ रूपैयाँ मूल्य बराबरको सुनका गहना चोरी गरेको अभियोगमा एकजना पक्राउ परेका छन्। पर्वत मोदी गाउँपालिका६ घर भई कास्की पोखरा महानगरपालिका४ गणेश टोल बस्ने ३४ वर्षीया टीका श्रेष्ठलाई बुधबार प्रहरीले पक्राउ गरेको हो । पोखरा बजारका विभिन्न स्थानका घरमा परिवारका सदस्यहरू नभएको मौका पारी वृद्धा महिलालाई ललाई फकाई गरी भुलाई घाँटी तथा कानमा लगाएका र घर कोठामा राखेका विभिन्न गहना र नगद रुपैयाँहरू चोरी गरेको आरोपमा श्रेष्ठलाई पक्राउ गरेको प्रहरीले जनाएको छ। जिल्ला प्रहरी कार्यालय कास्की र वडा प्रहरी कार्यालय राम बजारबाट खटिएको प्रहरीले चोरी कार्यमा संलग्न श्रेष्ठलाई चोरी भएका सामानमध्ये तिलहरी १ थान, औंठी १ थान, फूली १ थान, सिक्री, वाला, औँठी, मोबाइलको साथै चोरी गर्दा लगाएको कपडासहित पक्राउ गरेको हो । उनीमाथि जिल्ला अदालत कास्कीबाट चोरी तथा डाँका सम्बन्धी मुद्दामा ५ दिन म्याद थप गरी प्रहरीले आवश्यक अनुसन्धान प्रकृया अगाडि बढाएको छ ।"
वीरगन्जको गोदामबाट २१ लाख बढीको सामग्री बरामद,"वीरगन्ज : भारतबाट तस्करी गरेर वीरगन्जमा भण्डारण गरी राखिएका खाद्यान्न लगायतका सामग्री प्रहरीले बरामद गरेको छ। वीरगन्ज महानगरपालिका ११ रानीघाटस्थित घरमा गोदाम बनाएर तस्करहरूले भण्डारण गरी राखेका २१ लाखभन्दा बढी मूल्यको चामल, मैदा लगायतका सामान बरामद गरिएको जिल्ला प्रहरी कार्यालयले जनाएको छ। सुराकीका आधारमा जिल्ला प्रहरी कार्यालय, वडा प्रहरी कार्यालय विर्ता र सशस्त्र प्रहरी बल नेपाल १३ नम्बर गणबाट खटिएको संयुक्त टोलीले बिहीबार बेलुकी रानीघाटका चारवटा गोदममा छापा मारेर ती सामान बरामद गरेको हो। प्रहरीले रानीघाटमा श्याम बर्णवाल, सुजित गुप्ता, प्रधुमन गुप्ता र विनोद कुमार साहको अनाधिकृत रूपमा गोदाममा लुकाएर राखिएका २८१ क्वीन्टल चामल, १० क्वीन्टल मैदा, २ कार्टुन सर्जिकल मेडिकल सामग्री, ९ कार्टुन हार्पिक, २ कार्टुन ह्याण्डवास र २ कार्टुन स्प्रे गरी २१ लाख १६ हजार ४ सय रुपैयाँ मुल्यका सामान बरामद गरिको पर्साका प्रहरी उपरीक्षक रमेश बस्नेतले जानकारी दिए। बरामद सामग्रीहरू अनुसन्धान तथा आवश्यक कारवाहीका लागि शुक्रबार दिउँसो वीरगन्ज भन्सार कार्यालयमा पठाइएको बस्नेतले बताए।"
इन्जिनियरिङका विद्यार्थीले यो वर्षदेखि लाइसेन्सका लागि परीक्षा दिनुपर्ने,"भक्तपुर : स्नातक उत्तीर्ण इन्जिनियरिङका विद्यार्थीले यो वर्षदेखि थप परीक्षा पनि दिनुपर्ने भएको छ। कलेजको परीक्षा पास गरेपछि काम गर्न लाइसेन्सका लागि उनीहरूले नेपाल इन्जिनियरिङ काउन्सिलको परीक्षा उत्तीर्ण गर्नुपर्ने भएको हो। यसअघि उनीहरूले काउन्सिलबाट लाइसेन्स लिएर काम गर्न पाउँथे। नेपाल इन्जिनियरिङ काउन्सिलका सदस्य डा अजयकुमार झाले अबको तीन महिनाभित्र परीक्षा लिने तयारी भइरहेको बताए। नेपाल इन्जिनियरिङ कलेज दुवाकोट चाँगुनारायण भक्तपुरको डिपार्टमेन्ट अफ आर्किटेक्चर, सिभिल इन्जिनियरिङ एण्ड साइन्स एण्ड हुम्युनिटिले शुक्रबार गरेको बिदाई कार्यक्रममा डा झाले एक सय अंकको परीक्षामा उत्तीर्ण प्रतिशत ५० रहने जानकारी गराए। उनले यसका लागि बढीमा दुई महिनाभित्र फर्म खुल्ने जानकारी पनि गराए। कार्यक्रममा तीन वटा समूहका सिभिल इन्जिनियरिङका एक सय ४० जना र आर्किटेक्टका ४६ जना विद्यार्थीलाई बिदाई गरिएको छ। कार्यक्रममा उत्कृष्ट विद्यार्थीलाई पुरस्कार तथा प्रमाणपत्र पनि वितरण गरिएको छ।"
सिनामंगलमा बसको ठक्करबाट पैदलयात्रुको मृत्यु,काठमाडौं : काठमाडौंको सिनामंगलमा बसको ठक्करबाट पैदलयात्रुको मृत्यु भएको छ । काठमाडौं महानगरपालिका९ सिनामंगल कार्गो गेट अगाडि बा ५ ख ५६२२ नं को बसको ठक्करबाट काभ्रे घर भएका हाल सिनामंगल बस्ने ४२ वर्षीय रामकृष्ण रञ्जितकारको मृत्यु भएको प्रहरीले जनाएको छ। बसको ठक्करबाट गम्भीर घाइते रञ्जितकारको उपचारका क्रममा काठमाडौं मेडिकल कलेज सिनामंगलमा मृत्यु भएको काठमाडौं उपत्यका ट्राफिक कार्यालयका प्रवक्ता प्रहरी वरिष्ठ उपरीक्षक राजेन्द्रप्रसाद भट्टले जानकारी दिए। दुर्घटनामा संलग्न बस चालकलाई भने प्रहरीले नियन्त्रणमा लिएर अनुसन्धान गरिरहेको प्रवक्ता भट्टले बताए।
प्रदूषणको चपेटामा फेवा ताल,"पोखरा : फेवाताल पोखराको सबैभन्दा आकर्षक ताल हो । यही ताल हेर्न आन्तरिक र विदेशी पर्यटकको घुइँचो लाग्ने गर्छ । सुन्दर ताल फेवामा आठ हजारभन्दा अग्ला अन्नपूर्ण प्रथम, धौलागिरीको साथै सुन्दर माछापुच्छ्रेलगायतका हिमालको छायाको दृश्यले पर्यटकलाई लोभ्याउँछ । यति सुन्दर फेवाताल दिनप्रतिदिन प्रदूषणको चपेटामा पर्दै गएको छ । पोखराको मुख्य बजार हुँदै बग्ने खोला किनारमा फ्याकिएका फोहोर बुटलेर बुलौदी, फिर्के फेवामा मिसिन पुग्छ । खोलाको किनारका केही घरधनीले तालमा मिसिने खोलामा घरको फोहोर पानी पनि सोझ्याएका छन् । तालमा मिसिन खोलामा प्लाष्टिक जन्य फोहोर, मरेका कुखुरा, कुकुरलगायत जनावर पनि फ्याक्ने पोखरेलीको बानीले प्राकृतिक सुन्दरताले भरिएको फेवा प्रदूषणको चपेटामा पर्दै गएको हो । फेवाको पानीको मुख्य स्रोत भने मुहान तर्फको हर्पन खोला हो । तालको मुहानबाट बगेर आउने हर्पन खोला वरपर पनि पछिल्लो समयमा सिमसार, दलदल क्षेत्र पुरेर घर बन्ने क्रम सुरु भएको छ । सिमसार पुरिदा पानीको स्रोतहरु संकटमा पर्दै गएका छन् भने मुहान क्षेत्रबाट पनि प्रदूषण बढ्दो छ । बजारबाट मात्रै फेवा प्रदूषणको चपेटामा पर्दै गएकोमा पछिल्लो समयमा सिमसारतर्फ पनि बस्ती बढ्दै जाँदा मुहान क्षेत्रबाट पनि ताल प्रदूषण हुँदै जानु फेवा संरक्षणमा थप चुनौती थपिएको नागरिक समाज पोखराका पूर्व संयोजक बिष्णुहरि अधिकारी बताउँछन् । पोखरा उपत्याका बृहत सरसफाइ अभियानले पोखराका ताल, नदी, खोला र बजार क्षेत्रको सरसफाइ अभियान गर्दै आएको थियो । २१० श्रृंखलासम्म यो अभियानले पोखराका ताल, नदी, खोला र बजार क्षेत्रका ३० ३५ वर्षअघि देखिको फोहोर संकलन गरेर सफा बनाएर महानगरलाई बुझाएको अभियानका संयोजक रामबहादुर पौडेलले बताउँछन्। अभियानले नागरिक समाज, पोखराका विभिन्न संघसंस्था, सुरक्षाकर्मी, सरसफाई अभियान्ता, सम्बन्धित क्षेत्रका वडा अध्यक्ष, मेयर समेतलाई उपस्थित गराएर बृहत सरसफाइ अभियान चलाएका थिए । महानगरपालिकाका जनप्रतिनिधिसमेत सहभागी गराएर अब आइन्दा जथाभावी फोहोर नफाल्न जनचेतना जगाउँदै सहरका कुना कुना सफा बनाएपछि त्यसपछि महानगरपालिकाले फोहोर हुन नदिन जथाभावी फोहोर फाल्नेलाई कारबाही गर्ने र कुहिन र नकुहिने फोहोर छुट्टाएर व्यवस्थापन गर्न तर्फ लाग्नु पर्नेमा त्यसो नहुँदा फेरि पोखराका प्राकृतिक सम्पदन प्रदूषणको चपेटामा परेको अधिकारीले सुनाए । अभियानले नागरिकलाई जथाभावी फोहोर नफाल्न र आप्नो घर वरपर आफै सफा गर्न अनुरोध गर्दै अभियान अभियान चलाएको थियो । अभियान सुरु गरेर सफा गर्दाको केही दिन सफा हुने र त्यसपछिका दिनमा उसैगरी फोहोर फाल्न नछाड्ने बानीका कारण यहाँका प्राकृतिक सम्पदा प्रदूषणको चपेटामा परेका हुन् । पोखरेलीले मात्र होइन पोखरा घुम्न आएका आन्तरिक पर्यटकले पनि ताल किनारमा बसेर चाउचाउ, मिठाई, बियर नै पनि खाएपछि प्लाष्टिकजन्य र बियरको क्यान, बोतल, मिनरलवाटरको बोतल ताल किनारमै फ्याक्ने गरेको पाइएको छ । एक एकजनाले फ्याकेको फोहोरका कारण ताल पछिल्लो समयमा प्रदूषणको चपेटामा पर्दै गएको हो । पोखराको विन्ध्यवासिन, बाग्लुङ बसपार्क, सृजनाचोक, सिद्धार्थ चोकलगायतका मुख्य बजारको सडकमा फ्याँकिएका प्लाष्टिक जन्य फोहोर पनि सडकको ढल हुँदै फिर्केमा मिसिएर तालमा पुग्ने गर्दछ । ठूलो पानी पर्दा खोला र सडकको फोहोर समेत बगाएर तालमा मिसिदा ताल प्लाष्टिक मय हुने गर्दछ । ठाउँठाउँमा सीसी क्यामेरा राख्ने र फोहार जथाभावी फाल्नेलाई ठूलो रकम जरिवना तिर्न बाध्य बनाउने र जसरी पनि जरिवना अशुल्ने गरी काम गर्न सके पनि जथाभावी फोहोर फाल्न रोकिने अधिकारी बनाउँछन् । यसो गर्नसके पोखरा सफा मात्र हुने होइन महानगरपालिकाले फोहोर कर नै नलिदा पनि हुने उनले बताए । प्रत्येक घरधनीले जथाभावी फोहोर नफाल्ने मात्र होइन कुहिने र नकुहिने फोहोर वर्गीकरण गर्नुपर्ने गरी महानगरपालिकाले नियम बनाएर अघि बढ्नुपर्ने उनले सुनाए । वर्षेनि बुलौदी, फिर्के खोला, खहरे खोलाहुँदै बगरे प्लाष्टिकजन्य फोहोर तालमा मिसिएका छन् । कति मात्रामा नकुहिने प्लास्टिकजन्य फोहोर तालमा थुप्रिएको छ, प्रदूपणले जलचरलाई के कस्तो असर पारेको छ भन्ने अध्ययन अहिलेसम्म नभएको पोखरा महानगरपालिकाका वातावरण विभागका प्रमुख निर्मलमान सिंह भण्डारी बताउँछन् । तालमा मिसिन ढलका कारण तालको पानीको प्रदूषणको मात्रा कस्तो अवस्थाम छ भन्ने मापन समेत नभएको उनले सुनाए । ३० वर्ष अघिसम्म तालकै पानी गाग्रीमा ल्याएर स्थानीयले खाना पकाउथे । अहिले भने तालको पानीले मुख धुन समेत नसक्ने गरी फोहोर बनेको स्थानीय हरि पहारी बताउँछन् । ताल प्रदूषणका कारण बेलाबेलामा माछा पनि मर्ने गरेको तालमै माछा मारेर जीवन निर्वाहा गर्दै आएका हर्पन फेवा मत्सव सहकारीका पूर्वअध्यक्ष ज्ञानबहादुर जलारी बताउँछन् । प्रदूपण हुने र पुरिने क्रम तीब्र भएकाले केही वर्षमा ताल फोहोर पोखरीमा परिणत हुने हो कि भन्ने चिन्ता बढेको उनले बताए । ताल, नदी, सिमसार क्षेत्रहरु जैविक विविधताका भण्डार हुन् । सजिव प्राणीहरुका लागि अति आवश्यक पानीका भण्डार ताल, खोलाहरुले मानव वन्यजन्तुको जीवनकै अस्थित्व जोगाउने काम गरिरहेका छन् । ताल, खोला पर्यकीय आकर्षण मात्र होइन सिंचाइ, जलविद्युत, माछापालन लगायतमा उपयोग हुँदै आएका छन् । फेवातालबाट जलविद्युत निकालीएको छ । तालकै पानीले बिरौटाफाँटमा सिंचाई सुविधा पुगेको छ । तालकै पानी बगेर बनेको पर्यटकीय पाताले छाँगो (डेभिडफल) पर्यटकको आकर्षणको केन्द्र बनेको छ । जलारी समुदाय वर्षैदेखि तालमा माछा मारेर जिविका निर्वाहा गरिरहेका छन् । यति महत्वको तालयति बेला प्रदूषणको चपेटामा मात्र होइन मुहानबाट बगेर आउने गेग्रयान, बालुवा, माटोले परिदै जाँदा वर्षेनि गहिराइ घटेको छ । हिजोको ताल आज जमिनमा परिणत हुर्ने क्रम बढ्दै गएको स्थानीय ज्ञानबहादुर जलारी बताउँछन् । ताल पुरिदै जानु, सिमसार पुरेर ताल किनारमा बस्ती बढ्नु लगायतका कारण साइबेरिया देखि हिउँदमा जाडो छल्ने आउने हुलका हुल चराको संख्या पनि आधा भन्दा बढी घटेको ज्ञाबहादुरले सुनाए । पोखराका फेवाताल, बेगनास, रुपालगायत ९ ताल अन्तर्राष्ट्रिय महत्व रहेको रासार सूचीमा सूचीकृत तालहरु हुन् । २०७१ सालको माघ महिनामा फेवाताल किनारमा फेवा सहित ८ ताललाई रामसार क्षेत्र घोषण गरिएको थियो । रामसारमा सूचिकृत गरिएपनि ताल संरक्षणमा भने स्थानीय सरकार, प्रदेश र संघ सरकारले कुनै ठोस काम गर्न सकेको छैन । तालको संरक्षणका लागि गर्नुपर्ने पहिलो काम सीमाङ्कन समेत अहिलेसम्म हुन सकेको छैन् ।"
सुर्खेतमा एमआरआई मेसिन खरिदमा अनियमितता,"जाजरकोट : कर्णाली प्रदेश अस्पताल सुर्खेतले थ्री टेस्ला क्षमताको एमआरआई मेसिन खरिदमा अनियमितता गरेको बारे गत असारमा कर्णाली प्रदेशसभा सांसदहरूले कुरा उठाएका थिए। प्रदेशसभामा मेसिन खरिदबारे कुरा उठेपछि सांसदको सार्वजनिक लेखा समितिका तत्कालीन सभापति करवीर शाहीको टोलीले छानविन थाल्यो। छानविन समितिले खरिद प्रक्रियादेखिका सवै फाइल अध्ययन गर्यो। निजामती अस्पताल काठमाडौंले खरिद गर्ने एमआरआई मेसिन र प्रदेश अस्पताल सुर्खेतले खरिद गर्ने मेसिन एउटै भएको र दुवै अस्पतालको मेसिन खरिदको जिम्मा ईष्ट वेस्ट कन्सर्न प्रालिलाई दिएको थियो। तर, लागत मुल्य फरक भएको जानकारी पाएपछि छानविन थालेको लेखा समितिका सभापति शाहीले बताए। निजामती अस्पतालले गरेका सवै खरिद प्रक्रियाका फाइल पनि अध्ययन गर्यौं, सभापति शाहीले भने, मेसिनको क्षमता उही छ। दुवै अस्पतालले थ्री टेस्ला क्षमताका एमआरआई खरिद प्रक्रिया अगाडि बढाएका छन्। तर, निजामती अस्पतालभन्दा करिब सात करोडबढी रकममा कर्णाली प्रदेश अस्पताल सुर्खेतले टेण्डर स्वीकृत गरेको पाइएको छ। दुवै अस्पतालले उपकरणका लागि तयार पारेको स्पेसिफिकेसनमा अधिकांश विवरणहरू समान छन्। नियतवस नै एउटा कम्पनीलाई पार्नका लागि कार्यविधि बनाइएको छ। मेसिन खरिदबारे छानविन गर्दा प्राप्त तथ्यका आधारमा हामीले मिलेमतोमा अनियमितता भएको निश्कर्ष निकालेका छांै। आफूहरूले मेसिन खरिद छानविन गरेको प्रतिवेदन नै तयार गरेको उनले बताए। प्रतिवेदन संसदमा पेश गर्ने भनेर तयारी गरेका थियौं। छानविन गर्दागर्दै वर्खे अधिवेशन सकियो। फेरी बसेन। चुनाव भइहाल्यो, उनले भने। मेसिन खरिदमा मिलेमतोमा मूल्य बढाइएको र नियतवस नै ईष्ट वेस्ट कन्सर्न प्रालिलाई खरिदको जिम्मा दिन दुई बुँदामा नो चेन्ज भनेर कार्यविधि बनाइएको सभापति शाहीले बताए। १० वटा प्रस्ताव परेकामध्ये अन्तिममा तीन प्रस्ताव छनौट गरिएको र त्यसमध्ये पनि अस्पताल प्रशासनले ईष्ट वेस्ट कन्सर्नलाई नै खरिदको जिम्मा दिनेगरी सिन्डिकेट लगाएको देखियो, सभापति शाहीले भने, नीतिगत र प्रक्रियागत दुवैमा अनियमितता देखिन्छ। मेसिन राख्ने थ्री फेजसहितको कोठा निर्माण गर्ने जिम्मा आफ्नो नभएको कम्पनीले जनाएपछि त्यस कार्यका लागि थप अढाई करोड रुपैयाँ खर्च हुने भएको देखिएको उनले जनाए। कर्णाली प्रदेश सामाजिक विकास मन्त्रालयअन्तर्गतको प्रादेशिक अस्पतालले उक्त कम्पनीलाई २९ करोड ७१ लाख ६६ हजार ७ सय ९२ रुपैयाँमा खरिद गर्न जिम्मा दिएको छ। कर्णाली प्रदेश अस्पताल सुर्खेतका निर्देशक प्राडाडम्बर खड्काले मेसिन खरिदमा कुनै किसिमको अनियमितता नभएको जिकिर गरे। उनले नेपाल सरकारको नियम अनुसार नै खरिद प्रक्रिया अघि बढाइएको दावी गरे। उनले भने, हामीले ल्याउन थालेको मेसिन नेपालमै उत्कृष्ट मेसिन हो। सरकारी नियम कानुनभन्दा हामी बाहिर गएका छैनौं। विधि, पद्धती र प्रक्रिया अनुसार नै एमआरआई मेसिन आउँदैछ। खरिद प्रक्रियामा कुनै किसिमको अनियमितता भएको छैन। नेपालका उत्कृष्ट फर्मले टेण्डर हाल्न पाउनेगरी मेसिन खरिद प्रक्रियाको कार्यविधि बनाएका छौं। हामी उत्कृष्ट मेसिन ल्याएर कर्णालीमा उत्कृष्ट सेवा दिन चाहन्छौं। कर्णाली प्रदेश अस्पतालको एमआरआई मेसिन खरिदमा नीतिगत र प्रक्रियागत दुवैमा अनियमितता देखिन्छ। करवीर शाही, निवर्तमान सभापति, कर्णाली प्रदेशसभा सार्वजनिक लेखासमिति खरिद प्रक्रियामा कुनै किसिमको अनियमितता भएको छैन। हामीले ल्याउन थालेको मेसिन नेपालमै उत्कृष्ट हो। कानुनभन्दा हामी बाहिर गएका छैनौं। प्राडा डम्बर खड्का, निर्देशक, कर्णाली प्रदेश अस्पताल सुर्खेत"
तराईमा बाक्लो हुस्सु र तुसारोले जनजीवन कष्टकर,"सर्लाही : तराईका अधिकांश ठाउँमा बिहीबारदेखि बाक्लो हुस्सु लागेर शीत झर्न सुरु भएको छ। बाक्लो हुस्सु लागेर कठ्याङ्ग्रिँदो चिसो हुन थालेपछि जनजीवन प्रभावित भएको छ । बुधबारदेखि बाक्लो हुस्सु लागेर कठ्याङ्ग्रिँदो चिसो हुन थालेपछि मधेस प्रदेशको जनजीवन प्रभावित हुन थालेको हो। चिसो बढेपछि बालबालिका, वृद्धवृद्धा र दीर्गरोगी बढी प्रभावित भएका छन् । छाप्रामा बस्ने अतिविपन्न तथा मजदुर परिवार ताता खानेकुरा र न्यानो कपडाको अभावमा कठ्याङ्ग्रिन थालेका छन् । चिसो बढेपछि विपन्न समुदायको बाहुल्यता रहेको बस्तीमा समस्या सुरु भएको स्थानीयवासी रामवली रायले बताउनुभयो । चिसो छल्न स्थानीयवासीले आगो बालेर ताप्न थालेका छन् । चोक चौतारामा मानिसको जमघट बन्द भएको छ । कठ्याङ्ग्रिँदो चिसोले विद्यार्थीलाई विद्यालय जान समस्या भएको छ भने मजदुर र किसानलाई नियमित काममा निस्कन गाह्रो परेको छ । बढी बाक्लो मात्रामा हुस्सु लागेपछि गाउँले आगो बालेर ताप्न थालेको र पशु चौपायालाई पराल ओछ्याउने, बोरा ओढाउनेलगायत काम गर्न थालेका छन्। चिसो बढिसकेकाले स्वास्थ्यको विशेष ख्याल गर्न प्राथमिक स्वास्थ्य केन्द्र लालबन्दीका प्रमुख सुदीप काफ्लेले सुझाव दिए। उनले झोलिलो र तातो खानेकुरा प्रशस्त खान, न्यानो कपडा लगाउन सुझाव दिए। चिसोबाट टाउको दुख्ने, कोल्ड डायरिया हुने, छातीमा सङ्क्रमण हुने, रुघाखोकी लाग्नेजस्ता स्वास्थ्य समस्या देखिने भएकाले चिसोबाट जोगिने उपाय अपनाउन चिकित्सक काफ्लेले सुझाव दिएका हुन्। पश्चिम तराईमा पनि चिसो बढ्यो बुधबारदेखि बाँकेलगायत पश्चिम तराईमा पनि चिसो बढेको छ । चिसोले बिहान स्थानीयवासी घरबाहिर निस्कन सकेका छैनन् । न्यानो कपडाका पसल तथा सकडपेटीका पसलमा ग्राहकको भीड बढेको छ । सडकपेटीमा लुगा पाउने गरेकाले ग्राहकको भीड लाग्न थालेका छन् । कठङ्याङ्ग्रिँदो चिसोसँगै हुस्सु लाग्दा सवारीसाधन चलाउन पनि समस्या भएको सवारी चालक नेपालगञ्ज१६ का रामप्रसाद थारू बताउँछन् । उनले भने, 'सवारीसाधन कम गतिमा बत्ती बालेर गुड्नुपरेको छ, हुस्सुले दुर्घटनाको जोखिम हुन्छ, त्यसैले सावधानीपूर्वक सवारी चलाउने गर्छौँ ।' चिसोकै कारण बिरामीसमेत बढेका छन् । चिसोसँगै दम, निमोनिया, रुघाखोकी, ज्वरोलगायत रोगका बिरामी बढेका हुन् । भेरी अस्पतालमा बालबालिका, वृद्धवृद्धा, मुटु, मिर्गौला, फोक्सो, मधुमेह तथा अन्य दीर्घरोगी चिसोले बढेको अस्पतालका सूचना अधिकारी पिजिसियन डा सङ्केत रिसालले बताए। उनका अनुसार अस्पतालमा अहिले दैनिक आउने एक सय बढी बिराममध्ये आधा जति चिसोले समस्या भएर आउने गरेका छन् । बाक्लो हुस्सु लागेपछि यहाँका हवाई उडान सेवा प्रभावित हुन थालेको छ । बाक्सो हुस्सु लागेपछि भिजिविलिटी कम हुँदा दुई दिनदेखि राँझा विमानस्थलबाट हुने हवाई उडान प्रभावित भएको हो । दिउँसोको समयमा भने हवाई सेवा नियमित भइरहेको नेपाल नागरिक उड्डयन कार्यालय बाँकेले जनाएको छ । कार्यालयका अनुसार राँझा विमानस्थलमा हवाई उडान र अवतरणका लागि एक हजार छ सय मिटर भिजिबिलिटी आवश्यक पर्दछ ।"
आँधीखोलामा छाडियो २ लाख ८० हजार माछाका भुरा,"स्याङ्जा :आँधीखोलाका माछा तथा जलचर संरक्षणका लागि भन्दै माछाका भुरा छाडिएका छन्। गल्याङ्स्थित आँधीखोला जलविद्युत उत्पादन केन्द्रको ड्याममा झण्डै २ लाख ८० हजार माछाका भुरा छाडिएका हुन्। वर्षेनि लाखौंका संख्यामा स्थानीय माछाका भुरा यहाँका कालीगण्डकी तथा आँधीखोलामा छाड्ने गरिन्छ। नेपाल विद्युत प्राधिकरण कालीगण्डकी एजलविद्युत उत्पादन केन्द्र मत्य ह्याचरीको सहयोगमा यसबर्ष पनि विभिन्न प्रजातिका माछाका भुरा छाडिएका हुन्। गल्याङ् नगरपालिका ३ स्थित बुटवल पावर कम्पनीको ड्याममा गर्दि, हाडे, ठेड जातका माछाका भुरा छाडिएको छन्। ड्याममा हाडे र ठेड एकएक लाख र गर्दि ८० हजारगरी २ लाख ८० हजार माछाका भुरा छाडिएको कम्पनी प्रमुखले जनाए। गल्याङ नगरप्रमुख गुरुप्रसाद भटराईले आँधीखोलामा माछाहरु लोप हुँदै गएको भन्दै माछा संरक्षण र माछा मारेर जिविकोपार्जन गर्ने वोटे र माझी समुदायलाई लक्षित गर्दै माछा छाड्ने गरिएको बताए। उनले भने,' माछा मारेर जीविकोपार्जन गर्दै आएका समुदायका रोजगारका लागि नगरपालिकाले जलचर संरक्षणमा सहयोग गरेको जनाए। सोही कार्यक्रममा उपप्रमुख हेमा न्यौपाने, वडा अध्यक्ष कृष्णप्रसाद भट्टराई, आँधीखोला जलविद्युत केन्द्रका प्रमुख डोलप्रसाद खरेल लगायतले जलचर संरक्षणमा स्थानीय सरकारले ध्यान दिने बताइन्। कार्यक्रममा नेपाल विद्युत प्राधिकरण कालीगण्डकी जल विद्युत केन्द्र मत्स्य हेचरीका सिभिल फोरम्यान डोलराज न्यौपानेले माछाले पर्यावरणलाई समेत सन्तुलन राख्ने भएकाले सबैले जलचरको संरक्षणमा जोड दिनुपर्नेमा जोड दिए। यसैगरी? नेपाल विद्युत प्राधिकरण कालीगण्डकी जल विद्युत केन्द्र प्रमुख अनन्त उप्रेती, जल विद्युत केन्द्रका बरिष्ठ सहायक ठाकुरप्रसाद पाण्डेले जलचरको महत्व र आवश्यकताका बारेमा जानकारी गराएका थिए।"
आजदेखि प्रदूषण जाँच नगरेका गाडीलाई एक लाख जारिवाना,"काठमाडौं : वन तथा वातावरण विभागले आज पुस १ गतेदेखि प्रदूषण जाँच नगरी तोकिएको मापदण्ड पूरा नगरी सञ्चालन भएका सवारीसाधनलाई एक लाख जारिवाना गर्ने भएको छ । विभागले गत मङ्सिर २२ गते एक सूचना प्रकाशित गरी वायु प्रदूषणको मुख्य कारण गाडीबाट निस्कने धुवाँ र खुलारूपमा जलाउने फोहर रहेको भन्दै प्रदूषण जाँच गरी तोकिएको मापदण्ड पूरा गरेर मात्र गाडी चलाउन आग्रह गरेको थियो। पछिल्लो समयमा काठमाडौँ उपत्यकामा सञ्चालन भइरहेका गाडीमा धुवाँ निष्काशनको अवस्था दयनीय पाइएकाले प्रदूषण जाँच नगरेका गाडीलाई आजदेखि कारबाहीसहित जारिवाना गरिने विभागले जनाएको छ । यसैगरी विभागले प्रदूषण जाँच गरेरमात्रै गाडी चलाउन आग्रह गरेको छ । विभागले गाडीको धुवाँ निष्काशनको अवस्थाबारे परीक्षणलाई प्रभावकारी बनाउनसमेत जनाएको छ । अहिले धुवाँ परीक्षण गर्दा मापदण्डभन्दा धेरै प्रदूषण गराइरहेका गाडीलाई एकपटकका लागि मर्मत गरी अवस्था दुरुस्त राख्न दिने गरेकामा आजदेखि विभागको परीक्षणमा प्रदूषण जाँच पास हुन नसक्ने गाडीलाई एक लाखसम्म जरिवाना गर्ने विभागले चेतावनी दिएको छ । कैफियत भेटिएमा वातावरण संरक्षण ऐन, २०७६ को दफा ४१ उपदफा २ अनुसार जरिवाना हुने भएको छ । छड्के जाँचमा प्रदूषण जाँचपासका रूपमा हरियो वा अन्य स्टिकरको अवधि बाँकी रहेको अवस्थामा पनि प्रदूषण जाँच अनुत्तिर्ण हुने गाडीलाई जरिवाना गरिने विभागले चेतावनी दिएको छ । साथै विभागले कसैले टोल छिमेकमा खुलारूपमा फोहर जलाउने तथा खुलारूपमा फोहर जलाएको पाइएमा गोप्यरूपमा जानकारी दिनसमेत आग्रह गरेको छ । यसरी खुलारूपमा फोहर जलाउनेलाई कारबाही गरिनेसमेत विभागले जनाएको छ ।"
लागूऔषधसहित ६ कारोबारी पक्राउ,"धरान : प्रहरीले सुनसरीको धरान उपमहानगरमा ठूलो परिणामको लागूऔषध बरामत गरेको छ । साथै लागूऔषध कारोबारमा संलग्न ६ जना कारोबारीलाई पक्राउ समेत गरेको छ। बुधबार राति खटिएको इलाका प्रहरी कार्यालय धरानको टोलीले उनीहरूलाई पक्राउ गरेको हो। इलाका प्रहरी कार्यालय धरानका डीएसपी बुद्ध श्रेष्ठले गोप्य सूचनाको आधारमा धरान३ स्थित सदन रोड, १४ को विजयपुर र धरान ५ को देउरालीका तीन स्थानमा प्रहरीको टोली परिचालन गरी छापा मार्दा छ पक्राउ परेका हुन्। पक्राउ पर्नेमा धरान३ का ३४ वर्षीय मन्त्री उपनामका मनकुमार श्रेष्ठ, धरान५ का २६ वर्षीय अमन राई, धरान१४ का २१ वर्षीय रञ्जित तामाङ, १९ वर्षीय नेल्सन याख्या, २० वर्षीय शाहिल भण्डारी र १९ वर्षीय शेखर परियार रहेका छन्। प्रहरी टोलीले धरान३ स्थित सदन रोडमा मनकुमारको कोठाबाट फेनेरगन, ३२ एम्पुल, डाइजेपाम ३९ एम्पुल, लुपिजेसिक ३९ एम्पुल र एभिल ४५ एम्पुल बरामत गरिएको डीएसपी श्रेष्ठले बताए। त्यस्तै, ट्रामाडोल १ हजार ट्याब्लेट, स्पास्पेइन १ हजार ५ सय ट्याब्लेट बरामत गरिएको उनले बताए। त्यस्तै, धरान५ देउरालीस्थित अमन राईको घरबाट लागूऔषध ५ हजार ३९ ट्याब्लेट ट्रामाडोल, २ हजार ६४० ट्याब्लेट स्पास्पेइन बरामत गरिएको डीएसपी श्रेष्ठले बताए। धरान१४ का रञ्जित तामाङको घरबाट २४० ट्याब्लेट स्पास्पेइन र २५० ट्याब्लेट ट्रामाडोल बरामत गरिएको छ। त्यस्तै, भण्डारी, याक्खा र परिवारको साथबाट ८ ट्याब्लेट स्पास्पेइन र ८० ट्याब्लेट ट्रामाडोल बरामत गरिएको डिएसपी श्रेष्ठले बताए। पक्राउ परेका ६ जनालाई प्रहरीले बिहीबार सार्वजनिक गरेको छ। पक्राउ परेका ६ जनाविरुद्ध लागूऔषध नियन्त्रण ऐनअनुसार अनुसन्धान सुरु गरिएको डिएसपी श्रेष्ठले बताए।"
नेहा र निहारिका प्रहरी नियन्त्रणमा,"महोत्तरी : अधिकारको माग गर्दै महोत्तरीमा गरिएको प्रदर्शनले उग्र रुप लिएपछि महोत्तरी प्रहरीले नेहा चौधरी र निहारिका सिंह राजपुत (कुमारी आमा) लाई नियन्त्रणमा लिएको छ। बिहीबार दिउँसो रामगोपालपुर नगरपालिकाको कार्यालय अगाडि प्रर्दशनमा उत्रिएका उनीहरू नेतृत्वको समुहले नगरपालिकाको कार्यालयमा तोडफोड गर्न थालेपछि महोत्तरी प्रहरीले उनीहरूलाई पक्राउ गरेको हो। उनीहरूको समुहले नगरकार्यालय अगाडि उग्र रुपमा विरोध प्रर्दशन गर्नुका साथै नगरपालिकाको कार्यालयमा तोडफोड र कर्मचारीउपर हातपात गर्न थालेपछि तत्काल उनीहरूलाई नियन्त्रणमा लिएको महोत्तरी प्रहरीले जनाएको हो। प्रर्दशनमा ६ सुरक्षाकर्मी घाईते बिहीबार सडक जाम गरेर आन्दोलनमा उत्रिएकी नेहा र निहारिका नेतृत्वको टोलीले नगरपालिका कार्यालयमा ढुंगामुढा गर्न थालेपछि स्थिति नियन्त्रणमा लिन उनीहरूलाई पक्राउ गरिएको महोत्तरीका एसपी कृष्ण पंगेनीले बताए। प्रत्यक्षदर्शीका अनुसार आन्दोलनमा प्रहरी र प्रदर्शनकारीबीच झडप भएको थियो। जिल्ला प्रहरी कार्यालय महोत्तरीले दिएको जानकारी अनुसार सो घटनामा परि २ सशस्त्र प्रहरी, १ नेपाल प्रहरी र ३ नगरप्रहरी घाइते भएका छन्। घाइते हुनेहरूमा नेपाल प्रहरीका सहायक प्रहरी हवल्दार मुकेशप्रसाद यादव, सशस्त्र प्रहरीद्वय शिवसागर कुँवर र कमलेशप्रसाद यादव रहेका छन्। त्यस्तै, रामगोपालपुर नगरपालिकाका कार्यरत नगर प्रहरीहरू कृष्ण पण्डित, गंगाराम राय र सुरेश राय घाइते भएका छन्। उनीहरूको स्थानीय स्तरमा उपचार भइरहको प्रहरी उपरिक्षक कृष्णप्रसाद पंगेनीले जानकारी दिए। कारबाहीको माग रामगोपालपुर नगरपालिकाको कार्यालयले बिहीबार विज्ञप्ती जारी गर्दै प्रर्दशनकारीले ढुंगामुढा, तोडफोड, आगजनी गरिएपछि कानुनी कारबाहीका लागि माग गरेको छ। आन्दोलनको नेतृत्व गर्ने नेहा चौधरी र निहारिका सिंह राजपुतको समुहले ढुंगामुढा गर्दा नगर प्रहरी घाइते हुनुका साथै करिब ५ लाखको क्षति भएको विज्ञप्तिमा उल्लेख छ। नगरप्रमुख रामदुलार साहले जारी गरेको सो विज्ञप्तिमा करिब ५ सयजनाको प्रदर्शनका नगर प्रहरी हवल्दार किशन मण्डलको हात भाँचिएको जनाइएको छ। सरकारी कार्यालयमा भएको अराजक घटनाप्रति खेद प्रकट गर्दै घटनामा संलग्न नेहा चौधरी, निहारीका राजपुतलगायत यस कार्यमा संलग्न व्यक्तिहरूलाई सरकारी सम्पत्ति तोडफोड, आगजनी गरी नोक्सान गरेको भन्दै असुलउपर गराइ दोषीहरूमाथि कारबाहीको माग गरिएको छ। मेयर साहले नेहा र निहारिका चौधरीलाई आवश्यक कारबाहीको माग गर्दै प्रमुख जिल्ला अधिकारी दीपक पहाडीसमक्ष उजुरी गरिएको बताएका छन्। डा पंकज चौधरीलाई नियन्त्रणमा लिएर नेहाको दाइजो मुद्दामाथि थप अनुसन्धान गरिरहेको समयमा अनावश्यक रुपमा आन्दोलन चर्काएको महोत्तरीका सहायक प्रमुख जिल्ला अधिकारी उपेन्द्र न्यौपानेले जानकारी दिए। सहायक प्रमुख जिल्ला अधिकारी न्यौपानेले भने, नेहा चौधरी र नेहारिका राजपुतलाई प्रहरीले नियन्त्रणमा लिइएको छ। नेहा र निहारिकालाई नियन्त्रणमा लिएपछि अहिले आन्दोलन रोकिएको छ। त्यहाँको अवस्था समान्य बनाउन प्रहरीले अश्रुग्याससमेत प्रहार गर्नुपरेको थियो। मंसिर २६ गते घरेलु हिंसा मुद्दामा जिल्ला अदालत महोत्तरीले संरक्षणात्मक आदेश पाएलगतै औरही नगरपालिका१ माइत पक्षबाट रामगोपालपुर नगरपालिका घर फर्किएकी नेहा चौधरीले प्रवेश नपाएको विषयलाई लिएर आन्दोलन भएको हो। नेहाले पंकजको घरमा प्रवेश पाउनुपर्ने माग राख्दै निहारिकाको नेतृत्वमा बुधबारदेखि केही युवाहरूलाई समर्थनमा लिई रामगोपालपुर चोकमा सडक अबरुद्ध गर्दै उनीहरू आन्दोलनमा उत्रेका थिए।"
हिँडिरहेका बेला ढलेका पुरुषको मृत्यु,विराटनगर : विराटनगरमा हिँडिरहेका बेला एक्कासि सडकमा ढलेका एकजना पुरुषको मृत्यु भएको छ । हिँड्दाहिँड्दै ढलेर विराटनगर महानगरपालिका९ चुलाचुली मार्गमा अन्दाजी ५५ वर्षीय बलराम भगतको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार हिँडिरहेका बेला बिहान ९:३० बजेतिर भगत एक्कासि ढलेका थिए । ढलेकै ठाउँमा उनको मृत्यु भएको प्रहरीले जनाएको छ । शव पोस्टमार्टमका लागि कोसी अस्पताल लगेर घटनाको अनुसन्धान सुरु गरिएको डीएसपी श्रेष्ठले बताए ।
सैनिक बनेर टिकटकबाट ठग्ने पक्राउ,"जोमसोम : सेनाको पोसाकमा टिकटक बनाइ ठगी गर्नेे एक युवक हतियारसहित पक्राउ परेका छन्। थासाङ गाउँपालिका२ बस्ने १९ वर्षीय युवक विपन विकलाई नेपाली सेनाको पोषाकमा हतियारसहित टिकटक बनाइ ठगी गरेको सूचनाका आधारमा जिल्ला प्रहरी मुस्ताङले पक्राउ गरेको हो। जिल्ला प्रहरी कार्यालय मुस्ताङले पक्राउ गरेका युवकको घटनाका सम्बन्धमा बिहीबार एक प्रेष विज्ञप्ति समेत सार्वजनिक गरेको छ। युवकले तेन्जिङ गुरुङ नामको नक्कली टिकटक आईडीमा नेपाली सेनाको पोषाक र नक्कली परिचयपत्रसहितको फोटो तथा भिडियो अपलोड गरी ठगी गरेको विज्ञप्तिमा भनिएको छ। सैनिक पोषाक लगाएर टिकटकमा आफु नेपाली सेनाको उपसेनानीसहसेनानी भएको र बुवा उपरथि, आमा मेजर, दिदी सहसेनानी हुन् भनी भिडियो र फोटो अपलोड गरेको बताइएको छ। युवकले टिकटकमा सैनिक परिचय दिएर नेपाली सेनामा भर्ती गरिदिन्छु, सरुवाबढुवा गरिदिन्छु भनी नक्कली परिचयपत्र प्रयोग गरी ठगी गर्दै आएको भनी सेनाबाट जिल्ला प्रहरीलाई सूचना आएपछि युवकलाई हतियारसहित पक्राउ गरिएको प्रहरीको विज्ञप्तिमा उल्लेख गरिएको छ। जिल्ला प्रहरी कार्यालय मुस्ताङका सूचना अधिकारी प्रहरी निरीक्षक गोपीकृष्ण सुवेदीका अनुसार पक्राउ परेका युवकको घरबाट स्टेन्ट गनजस्तो देखिने हतियार, वाकीटकी जस्तो वस्तु, सेनाको बुट, पोषाक, नक्कली पेस्तोल र पेस्तोल राख्ने पाउँचलगायतका सामग्री बरामद गरेको छ ।"
कालापानी सिर्जनशील पत्रकारिता पुरस्कार अन्नपूर्णकर्मी धामीलाई,"दार्चुला : कालापानी सिर्जनशील पत्रकारिता पुरस्कार २०७९ अन्नपूर्ण पोस्ट् दैनिकका दार्चुलाका संवाददाता सुन्दरसिंह धामीलाई प्रदान गरेको छ। मिडिया विकास समाज नेपालले दार्चुलामा क्रियाशीलमध्ये सृजनशील पत्रकारलाई हौसला प्रदान गर्न प्रत्येक वर्ष प्रदान गर्ने कालापानी सिर्जनशील पत्रकारिता पुरस्कार धामीलाई दिइएको हो । मिडिया विकास समाज नेपाल दार्चुलाको कार्य समितिको बैठकले यस वर्षको पुरस्कारको टुंगो लगाएको मिडिया विकास समाज नेपालका अध्यक्ष पदन बडालले जानकारी दिए । सुशासन, पारदर्शिता, जवाफदेही र सञ्चारको क्षेत्रमा क्रियाशील नागरिक संस्था मिडिया विकास समाज नेपालले सृजनाशील पत्रकारलाई प्रोत्साहन गर्न एक लाखको अक्षय कोषको स्थापना गरी हरेक वर्ष कालापानी सिर्जनशील पत्रकारिता पुरस्कार प्रदान गर्दै आएको छ । पुरस्कारको राशी ५ हजार १ सय ५१ रुपैयाँ रहेको संस्थाका अध्यक्ष बडालले बताए । २०६८ सालदेखि हालसम्म १२ जना पत्रकारलाई यो पुरस्कार प्रदान गरिएको मिडिया विकास समाज नेपाल दार्चुलाले जनाएको छ ।"
साउदीमा सडक दुर्घटनामा हात गुमाएका दाङका हेमराज नेपाल फिर्ता,"साउदी : साउदीमा भएको दुर्घटनामा हात गुमाएका हेमराज केसी स्वदेश फर्किएका छन् ।साउदी अरेबियामा रोजगारीको क्रममा सडक दुर्घटनामा परी १ हात गुमाएका दाङका हेमराज केसी ९ महिनापछि स्वदेश फिर्ता भएका हुन् । वैदेशिक रोजगारका क्रममा दाङ५ का हेमराज केसी काठमाडौंमा रहेको नासिर हाउसिङ म्यानपावरबाट २२ मार्च २०२२ का दिन साउदी पुगेका थिए। २५ अप्रिलमा कम्पनीको गाडीमा कोठा फर्कने क्रममा सडक दुर्घटना परी एक हात गुमाएका थिए । दुर्घटनामा उनीसँगै रहेका झापाका एक नेपालीको मृत्यु भएको थियो भने रमेश रम्तेलले एउटा हातको ३ औंला गुमाएका थिए। दुर्घटनापछि कम्पनीले साधारण उपचारपछि वेवास्ता गरेको र आवश्यक उपचार नगरेको, खान तथा उपचार गर्न कठिनाइ रहेको भन्दै पीडितले गुनासो गरेलगत्तै एनआरएन महिला केन्द्रीय सदस्य यास्मिन वेगम, एनआरएन मध्यपूर्व संयोजक जोन राजेन्द्र अर्याललगायत त्यहाँ रहेका नेपालीको पहलमा आर्थिक सहयोग गरेका थिए। उनीहरुले पीडितलाई चाँडो स्वदेश फिर्ताका लागि रियादस्थित नेपाली दूतावासलाई आग्रह गरेका थिए । अलपत्र परेका केसीका अनुसार सम्झौता अनुसारको सेवा सुविधा नपाएको, सडक दुर्घटनामा आफ्नो गल्ती पुलिस केसमा देखाएको र केश तनफिज कोर्टमा रहेकाले लामो समयदेखि कुनै सुनुवाई नभएको बताएका छन्। हात गुमाएका पीडित केसीले दूतावासमा जानकारी दिएलगत्तै रियादस्थित नेपाली दूतावासले सम्बन्धित कम्पनी, म्यानपावर र पीडितसँग छलफल गरी आवश्यक सहयोगका लागि सम्बन्धित निकायको ध्यानाकर्षण गराउनुको साथै पीडितले पाउनुपर्ने सेवा सुविधामा जोड दिएको थियो। केसीको स्वदेश फिर्ता सँगै पाउनुपर्ने इन्सुरेन्स रकमलगायत अन्य सेवा सुविधाको सहयोग गराउने जानकारी दूतावाले दिएको छ। केसीको विना उपचार र सेवा सुविधा नदिइ कम्पनीले स्वदेश फिर्ता गर्न लागेपछि दूतावासले उडान रद्द गराएको थियो । साउदी जाँदा केसीले नासिर हाउजिङ म्यानपावरलाई १ लाख ८५ हजार बुझाएका थिए।भदौ १६ मा हेमनाथको बारेमा अन्नपूर्णपोस्टमा समाचार प्रकाशित भएपछि साउदीमा रहेको सामाजिक संस्था नेपाली साझा मञ्चले ६९ हजार १ सय ९९ रूपैयाँ सहयोग गरेको थियो भने स्याङ्जा सहयोग समाज तथा कास्की आदर्श समाज साउदीले २ महिनाका लागि खाद्यान्न सहयोग समेत गरेका थिए । त्यस्तै पारिवारिक समाज नेपालले पीडित मोरङ पथरी १० सनिश्ररे निवासी प्रेमबहादुर तामाङलाई लत्ताकपडा ,हवाई टिकट तथा नगद सहयोग गरी नेपाल फर्काउन सहयोग गरेको थियो । सिन्धुली घर भएका नविन कुमार नेपालीको पनि उद्दार भएको छ। वैदेशिक रोजगारको सिलसिलामा साउदीको रियादमा आएका उनी ४ महिनादेखि बिरामी परी अलपत्र परेका थिए। यसैगरी कम्पनीले आवश्यक उपचार नगरी नेपाल पठाउन खोजेपछि साउदीमा रहेको सामाजिक संस्था नेपाली साझा मञ्च परिवार , नेपाली लालीगुराँस रेष्टुरेन्ट तथा अन्य व्यक्तिको सहयोगमा कोरिया बस्दै आएका हूमन छढुङेल हवाई टिकटको व्यवस्था गरी स्वदेश फिर्ता भएका हुन् ।"
अधुरै रह्यो सविनको जर्मनी उड्ने सपना,"काठमाडौं : त्रिचन्द्र कलेजमा विएस्सी अध्ययन गर्दै गरेका सविन फुँयाल थप अध्ययनका लागि जर्मन जाने तयारीमा थिए । पढाइमा अब्बल उनी कलेजमा साथिहरुको प्यारो थिए । सबैलाई सहयोग गर्ने, जे काम गर्न पनि अघि सर्ने र कलेजमा हुने कार्यक्रममा सधैं सक्रिय रहन्थे । बुवा श्रीहरी फुँयाल र आमा गायत्री फुँयालको कान्छा छोरा हुन् सविन । विदेश गएर परिवारमा सुख दिन चाहन्थे । घरको काम र खेतीपातीमा पनि सधाउँथे । तर अब सविनको जर्मन जाने सपना साकार हुने छैन। पाचमानेका सविन फुँयाल आइतबार साँझ बालाजु जरङखुबाट खाजा खाएर साथीहरूसँग छुटेका थिए। घर जान हिंडेका सविनलाई पिछा गर्दै आइरहेको टिपरले तारकेश्वर६ चिसापानीमा ठक्कर दियो। सामान्य घाइते उनलाई सोही क्षेत्रका २ जना टिपरका चालक र सहचालक मिलेर घिसार्दै बालुवा गिटी थुपार्ने डिपोमा पुर्याएर हत्या गरेको आफन्त दाबी छ। सविनका छिमेकी बलराम पुडासैनीका अनुसार आइतबार राति ९ बजे महालक्ष्मी एन्ड बलामी सप्लायर्सको बा ५ ख ६७७९ नम्बरको टिपरले उनलाई ठक्कर दिएको थियो। त्यसपछि टिपरका चालकलगायतले फुयाँलको घाँटीमा साबेलले आक्रमण गरी हत्या गरेको पुडासैनीले बताए। हत्या गर्ने नियतले नै बालाजुदेखि टिपरले पछ्याएको थियो, पुडासैनीले भने, ठक्कर दिएर लडेका सविन बालुवा डिपोमा मृत भेटिएका थिए। उनको शरीरभरि चोटैचोट रहेको आफन्तको भनाइ छ। घाँटीमा धारिलो हतियार प्रहार गरेको दाग लागेको तर, सविनले चढ्ने गरेको बाइकमा अलिकति पनि चोट नभएको आफन्त बताउँछन्। बाइक र सविनको मृत शरिर भेटिएको दुरी १५ मिटर रहेको पुडासैनीले बताए। ठक्कर दिएर लडेका उनलाई अस्पताल लैजानु पर्ने हो नि। तर, टिपर चालकहरू नै मिलेर क्रुर तरिकाले हत्या गरे, पुडासैनीले भने, घटनाका सम्बन्धमा प्रहरीले पनि सहज तरिकाले अनुसन्धान गरेन। प्रहरीले जाहेरी दर्ता लिनै ४ दिन लगाएको थियो। जिल्ला प्रहरी परिसर काठमाडौंका प्रवक्ता दिनेशराज मैनालीका अनुसार घटनाको सम्बन्धमा बिहीबार जाहेरी दर्ता भएको छ। आरोपीमध्ये केहीलाई प्रक्राउ गरी अनुसन्धान सुरु गरिएको छ। मृतकको पोस्टमार्टम रिपोट आएपछि घटनाबारेमा थप जानकारी हुने मैनालीले बताए। मृतकको शव टिचिङ अस्पताल महाराजगन्जमा राखिएको छ। घटनाको निष्पक्ष छानबिन गर्न, पीडितलाई न्याय र दोषीलाई कारबाही गर्न मृतकका आफन्तले प्रदर्शन गरेका थिए। बाटो अवरुद्ध गरेर प्रदर्शन गरेका आफन्तमाथी प्रहरीले बल प्रयोग गर्दा मृतकका बुवासहित केही घाइते भए। घटनाका दोषीलाई कारबाही गर्न दबाब दिँदै त्रिचन्द्र कलेजका विद्यार्थीले पनि बुधबार प्रदर्शन गरे। महालक्ष्मी एन्ड बलामी सप्लायर्सका सञ्चालक तथा टिपर चालक विमल बलामी, उनका भाइ राहुल बलामी र अर्का टिपर चालक शिव बलामीलाई प्रहरीले पक्राउ गरेको छ। मृतकका आफन्तका अनुसार टिपरको स्टेरिङ, अगाडिको हृयाण्डल र चक्कामा रगतका टाटा भेटिएका छन्। अर्का छिमेकी सुशान्त न्यौपाने भन्छन्, घटना नियतबस नै घटाएको हो। झुक्किएर ठक्कर लागेर मृत्यु भएको हुनै सक्दैन। घटनामा संग्लन अन्य पक्राउ गर्न प्रहरीले उदासिनता देखाएको छ। टिपर चालकको सनकको कारण सविनको हत्या भएको आफन्तको आरोप छ। सविन त्रिचन्द्र कलेजमा बीएससीका विद्यार्थी हुन्। उनी थप अध्ययनका लागि जर्मनी जाने तयारीमा थिए। पढाइमा अब्बल उनी कलेजमा साथीहरूका पनि प्रिय थिए। सबैलाई सहयोग गर्ने स्वभावका सविन कलेजमा हुने कार्यक्रमहरूमा पनि सधैं सक्रिय रहन्थे। तर, उनको जर्मनी गएर पढ्ने सपना अधुरो रह्यो।"
दुर्घटना भएको जहाजका भग्नावशेष सङ्कलन,"मुस्ताङ : मुस्ताङको थासाङ गाउँपालिका२ सानोसरेमा दुर्घटना भएको तारा एयरको जहाजका भग्नावशेष सात महिनापछि सङ्कलन गरिएको छ । गत जेठ १५ गते पोखराबाट जोमसोमका लागि उडेको तारा एयरको जहाज दुर्घटना हुँदा चालक दलका तीनसहित २२ जनाको मृत्यु भएको थियो । भौगोलिकरूपमा विकट र दुर्गम पहाडको खोंच र पाखोमा छरिएका जहाजका पाटपुर्जालाई सङ्कलन गर्न तारा एयरले मङ्सिर १९ गतेदेखि मजदुरको टोली परिचालन गरेको थियो । टोलीको नेतृत्व गरेका इन्द्रसिंह शेरचनले समुद्री सतहबाट चार हजार तीन सय मिटर उचाइको पहाडबाट जहाजका पाटपुर्जा र सामान सङ्कलन गरेर कोवाङ झार्ने काम सकिएको जानकारी दिए। मानापाथी हिमालको फेदीमा रहेको पहाडमा टुक्राटुक्रा परेको अवस्थामा जहाजको भग्नावशेष रहेका थिए । 'दशबाह्र जनाले सानुसरेबाट कोवाङमा सामान बोकेर झार्न १० दिन लाग्यो', उनले भने, 'विकट, अप्ठ्यारो बाटोमा पहिरो गएर रुखसमेत ढलेका छन् । जहाजका सबै सामान सङ्कलन गरेर कोवाङ ल्याउन करिब १० दिन लाग्ने अनुमान गरेका छौँ ।' दुर्घटनाग्रस्त जहाजको ब्लयाक बक्स भने त्यतिबेलामै फेला परेको थियो । शेरचनको नेतृत्वमा विसं २०७२ फागुनमा म्याग्दीको अन्नपूर्ण गाउँपालिका३ दानाको सोलीघोप्टेमा दुर्घटना भएको तारा एयरको जहाजका पाटपुर्जा सङ्कलन गरेर दाना झारिएको थियो । दुर्घटनाग्रस्त जहाजका पाटपुर्जा र सामान सम्बन्धित कम्पनीले उठाउँछन् । बीमा दाबीका लागि सामान उठाउनुपर्ने हुन्छ । अर्कोतर्फ आकाशबाट सहजै देखिने दुर्घटनाग्रस्त जहाजको भग्नावशेषको दृश्यले नकारात्मक मानसिकताको सिर्जना गर्ने हुँदा पनि सम्भव भएसम्म पाटपुर्जा र सबै सामान सङ्कलन गर्ने गरिन्छ । मङ्सिर पहिलो साता तारा एयरको टोलीले जहाज दुर्घटनास्थलको हेलिकोप्टरबाट अवलोकन गरेका थिए । रासस"
काठमाडौंमा यसरी मनाइयो पाँचौ राष्ट्रिय झण्डा दिवस (फोटोफिचिर),"काठमाडौं : आज पुस १ गते विभिन्न कार्यक्रम गरी पाँचौं राष्ट्रिय झन्डा दिवस मनाइँदैछ। यसैक्रममा राष्ट्रिय धरोहर संरक्षण प्रतिष्ठान नेपालले काठमाडौंको माइतिघर मण्डलामा कार्यक्रम गरी राष्ट्रिय झण्डा दिवस मनाएको छ। दिवसको अवसरमा माइतीघरदेखि वसन्तपुरसम्म र्याली निकालिएको हो। प्रतिष्ठानले ०७५ पुस १ गतेदेखि यो दिवस मनाउँदै आएको छ। प्रतिष्ठानले हरेक वर्ष राष्ट्रिय झण्डा दिवस,राष्ट्रिय पोशाक दिवस र राष्ट्रिय टोपी दिवससमेत मनाउँदै आएको छ।"
आविष्कारको जननी,कागलाई निकै तिर्खा लाग्यो। ऊ पानीको खोजीमा यताउता उड्न थाल्यो। तर उसले कतै पानी पाएन। अतः ऊ निकै उदास भएर एक ठूलो रूखको हाँगामा बस्यो। अचानक कागको दृष्टि निकै परको स्थानमा रहेको एउटा बगैंचामा पयो। अतः पानी पाउने आशामा ऊ उडेर त्यहाँ पुग्यो। चारैतर्फ हेरिसकेपछि उसले नजिकै एउटा गाग्री देख्यो। काग उडेर गाग्रीमा बस्यो। उसले गाग्रीमा थोरै पानी देख्यो। प्रसन्न भएर उसले निहुरिएर पानी पिउने प्रयत्न गयो। तर उसको चुच्चो पानीसम्म पुग्न सकेन। त्यही पनि कागले हिम्मत हारेन। उसले शान्त मनले समस्यामाथि विचार गर्न थाल्यो। अचानक उसको दिमागमा एक उपाय आयो। उसले पानीलाई माथि उठाउन गाग्रीमा ससाना ढुंगाहरू हाल्ने सोच बनायो। सोहीअनुसार काम गर्दै गयो। कागको योजना सफल भयो। जब ढुंगाहरू गाग्रीमा पर्दै गए। तब गाग्रीको पानी माथि उठ्दै आयो। अन्त्यमा पानी गाग्रीको कण्ठसम्म पुग्यो। कागले आफ्नो तिर्खा मेट्यो र उड्यो। नैतिक शिक्षा: आवश्यकता आविष्कारको जननी हो। धैर्य तथा साहसबाट समस्याहरूको सामना गर्न सिक्नुहोस्।
काठमाडौंमा यसरी मनाइयो पाँचौ राष्ट्रिय झण्डा दिवस (भिडियो),काठमाडौं : आज पुस १ गते विविध कार्यक्रम गरी राष्ट्रिय झण्डा दिवस मनाइँदैछ। यसैक्रममा राष्ट्रिय धरोहर संरक्षण प्रतिष्ठान नेपालले काठमाडौंको माइतीघर मण्डलामा कार्यक्रम गरी राष्ट्रिय झण्डा दिवस मनाएको छ। दिवसको अवसरमा माइतीघरदेखि वसन्तपुरसम्म र्याली निकालिएको हो। प्रतिष्ठानले ०७५ पुस १ गतेदेखि यो दिवस मनाउँदै आएको छ।
दैलेखमा तेस्रो वडा पनि बालमैत्री घोषणा,"दैलेख : दैलेखको गुराँस गाउँपालिका८ लाई बालमैत्री वडा घोषणा गरिएको छ। बिहीबार वडालाई बालश्रममुक्त, हिंसारहित, बालविवाह निषेधित तथा बालमैत्री स्थानीय शासनयुक्त वडा घोषणा गरिएको हो। स्थानीय तहमा बाल अधिकार सुनिश्चित गर्न बालमैत्री वडा घोषणा गरिएको हो। यसअघि यहि पालिकाको वडा नम्बर ६ पिलाडीलाई १६ पुस २०७५ मा बालमैत्री वडा घोषणा गरिएको थियो। घोषणासँगै यो वडा जिल्लाकै तेस्रो बालमैत्री वडा बनेको छ। सरकारले तयार पारेको बालमैत्री स्थानीय शासन कार्यान्वयन निर्देशिका, २०७८ ले तय गरेको ५१ सूचकमध्ये अधिकांश सूचक पूरा गरेसँगै वडालाई बालमैत्री स्थानीय शासनयुक्त वडा घोषणा गरिएको छ। निर्देशिकाको अनुसूची ३ मा बालमैत्री स्थानीय शासनका ५१ वटा सूचकहरू तय गरिएको छ। तोकिएको सूचकमध्ये ८० प्रतिशत बढी अंक हासिल गर्ने वडालाई बालमैत्री वडा घोषणा गर्न सकिने निर्देशिकामा उल्लेख छ। बालमैत्री स्थानीय शासन स्थानीय तहमा बाल अधिकार सुनिश्चित गर्न ल्याइएको शासकीय अवधारणा हो। बालमैत्री स्थानीय शासन कार्यान्वयन निर्देशिकाले तय गरेका सूचकमध्ये अधिकांश सूचक पूरा गरेर बालमैत्री वडा घोषणा गरिएको वडाध्यक्ष दीपेन्द्र ओलीले बताए। बालमैत्री वडा निर्माणको यात्रामा वडाले चुनौतीपूर्ण सूचक तथा मापदण्ड पूरा गर्दै बालबालिकाको अधिकारलाई स्थानीय नीति, नियम, कार्यक्रम र बजेटमा समावेश गरेको वडाध्यक्ष ओलीको भनाइ छ। बालबालिका लक्षित बजेट वृद्धि गर्दै चालू आर्थिक वर्षमा गाउँपालिकाले बालबालिका लक्षित योजना तथा कार्यक्रमका लागि १४४५ प्रतिशत बजेट विनियोजन गरेको वडाध्यक्ष ओलीले बताए। वडाको अस्थायी बासिन्दाका रुपमा रहेका लोपोन्मुख राउटे समुदायका बालबालिकाहरूलाई विद्यालयमा भर्ना गर्ने प्रयास असफल भएको उनले स्वीकारे। बालविवाहको दरलाई शून्यमा झार्न पनि चुनौती रहेको छ। वडालाई बालमैत्री घोषणाका लागि गाउँपालिका, वडा कार्यालय र सेभ द चिल्ड्रेन र सोसेक नेपालको साझेदारीमा बालमैत्री भौतिक संरचना निर्माण, बाल बचाउ, बाल संरक्षण, बाल विकास र बाल सहभागिताको क्षेत्रमा विभिन्न क्रियाकलाप सञ्चालन भएका थिए। गाउँपालिकाका अध्यक्ष टोपबहादुर बिसीले बालमैत्री वडा घोषणासँगै कार्यान्वयनको चरणलाई प्राथकिमतामा राखिने बताए। हालसम्म गाउँपालिकाका दुई वटा वडा बालमैत्री बनेका छन्, अब समग्र गाउँपालिकालाई नै बालमैत्री स्थानीय शासनयुक्त घोषणा गर्ने लक्ष्य लिएका छौँ, उनले भने। सत प्रतिशत जन्मदर्ता, खोप र विद्यालय भर्ना जस्ता कार्यक्रम सफल भएको, २०७४ मा ५२ प्रतिशत रहेको बाल विवाह पाँच प्रतिशतमा झार्न सफल भएको गाउँपालिका अध्यक्ष बिसीले बताए।"
महोत्तरीमा महिलाको शव भेटियो,गौशाला : महोत्तरीको सोनमामा एक महिलाको शव झुन्डिएको अवस्थामा फेला परेको छ। सोनमा गाँउपालिका १ मा गत मंगलबार मृत अवस्थामा भेटिएकी रमिता देवी दासको शव शंकास्पद रहेको माइतीपक्षले आरोप लगाएका छन्। रमिताका मामा पवनकुमार दासले दिएको जानकारी अनुसार घरझगडाको कारण माइती धनुषाको ढल्केवरमा रहँदै आएकी रमिता घर फर्किएको भोलिपल्ट नै मृत भेटिएकी जानकारी दिए। आफूहरु घटनास्थलमा पुग्दा मृतकको खुट्टा भुईमा टाँसिएकोले घटना शंकास्पद रहेको उनको भनाइ छ। मृतकको हत्या गरेर झुण्डाएको हुन सक्ने उनीहरुको आरोप छ। ईलाका प्रहरी कार्यालय गौशालाले घटनाको सम्बन्धमा अनुसन्धान भइरहेको जनाएको छ। पोष्टमार्टमका लागि शव पठाइएकोले रिपोर्ट आएपछि मात्र केही भन्न सकिने प्रहरी निरीक्षक रन्जन मिश्रले जानकारी दिए।
कञ्चनपुरमा बसको ठक्करबाट विद्यार्थीको मृत्यु,कञ्चनपुर : बसको ठक्करबाट कञ्चनपुरमा एक जना विद्यार्थीको मृत्यु भएको छ। शुक्रबार बिहान पूर्वपश्चिम महेन्द्र राजमार्गअन्तर्गत सुडामा ना७ख ६५२१ नंको बसले साइकलयात्री विद्यार्थीलाई ठक्कर दिएको थियो। बसको ठक्करबाट बेदकोट नगरपालिका६ का कविराज बैजको मृत्यु भएको जिल्ला प्रहरी कार्यालय कञ्चनपुरका प्रहरी नायब उपरीक्षक चक्रबहादुर शाहले जानकारी दिए। उनका अनुसार महेन्द्रनगरबाट दार्चुला गइरहेको बसले ठक्कर दिएको हो। बसचालकलाई नियन्त्रणमा लिइएको प्रहरीले जनाएको छ। दुर्घटनामा मृत्यु भएका बैज महेन्द्रनगरस्थित कञ्चन विद्यामन्दिरमा स्नातक तह प्रथम वर्षमा अध्ययन गर्थे। घर सिसैयाबाट साइकलमार्फत कलेज आइरहेका उनी दुर्घटनामा परेका थिए। घटनाको विरोधमा आक्रोशित स्थानीयवासीले अहिले पूर्वपश्चिम राजमार्ग बन्द गराएका छन्। प्रहरीले आवागमन सहज बनाउने प्रयास गरिरहेको छ।
