शीर्षक,विवरण
"उद्योगीलाई ओलीले भने, सीमित घरानालाई लाभ हुनेगरी ल्याएको बजेटको आलोचना गर्नुस्","काठमाडौं : नेकपा (एमाले) का अध्यक्ष केपी शर्मा ओलीले सरकारले समग्र उद्योग र व्यवसायलाई नभई सीमित घरानालाई लाभ हुने गरी बजेट ल्याएकाले त्यसको आलोचना गर्न नेपाल उद्योग वाणिज्य महासङ्घ, नेपाल उद्योग परिसङ्घ लगायतका संस्थालाई आग्रह गरेका छन्। एमालेको उद्योग, वाणिज्य तथा आपूर्ति विभागको पहिलो बैठक सम्बोधन गर्दै पूर्वप्रधानमन्त्री ओलीले उद्योग र वाणिज्य क्षेत्रमा सरकारका गलत कदमको आलोचना गर्नुपर्ने बताए। उनले आर्थिक क्षेत्रका लागि नीति बनाउँदा सो विभागले निजी क्षेत्रलाई अगाडि बढ्न प्रोत्साहन गर्ने नीतिसँगै सरकारी स्वामित्वमा रहेका उद्योग, कलकारखाना र आपूर्तिसँग सम्बन्धित संस्थाहरूको संरक्षण हुने गरी राम्रो गृहकार्य गरी आत्मनिर्भर र राष्ट्रिय अर्थतन्त्रको पक्षमा सल्लाह सुझाव दिनुपर्ने निर्देशन दिए। विभागका प्रमुख मोति दुगडको अध्यक्षतामा भएको बैठकलाई सो पार्टीका महासचिव शङ्कर पोखरेलले पनि सम्बोधन गरेका थिए।"
"गायिका दिलमाया विक मृत्यु प्रकरण : श्रीमानसँग डिभोर्स गरेर लिभिङ टुगेदरमा बस्थिन्, घटनाको राति के के भयो?","काठमाडौं : भित्तामा केही थान प्रमाणपत्र झुण्डाइएका छन्। खुट्टे खाटमा रातो रंगको वेडसिट ओछ्याइएको छ। कार्पेट बिनाको भुइँमा सिमेन्टको चिसोले ओसिएको देखिन्छ। सानो गलैंचा पनि कोठामा ओछ्याइएको छ। खाटको छेउमै छ काले रंगको प्लाष्टिकको पानी राख्ने भाडो। कालो टाउजर र हल्का गुलाबी रंगको टिसर्ट लगाएकी दिलमाया विकको मृत शरीर खाटमा पल्टिएको छ। केही दिनअगाडि सम्म रमाइला दोहोरी गीत गाउने लोक दोहोरी गायिका दिलमाया बिक अब यो संसारमा छैनन्। आइतबार विहान उनी आफ्नै कोठामा मृत भेटिएकी थिइन्। आइतबार नेपालटारस्थित आफ्नै कोठामा मृत भेटिएकी विकको हत्या भएको आशंका गरिएको छ। जिल्ला अपराध अनुसन्धान कार्यालय काठमाडौंका प्रवक्ता कृष्ण कोइरालाकाअनुसार गायिकाको मृत्यु शंकास्पद रहेको छ। प्रारम्भिक अनुसन्धानमा उनको हत्या भएको हुनसक्ने केही प्रमाणहरु फेला परेका छन्। कोइरालाकाअनुसार गायिकाले मध्यरातमा सामाजिक सञ्जालमा स्टाटस लेखेकी छन्। घटनामा संग्लन भएको आरोपमा सिन्धुपाल्चोक साँगाचोकगढीका सूर्य भन्ने खिलबहादुर श्रेष्ठ पक्राउ परेका छन्। श्रेष्ठ र दिलमायाबीच निकट सम्बन्ध रहेको खुलेको छ। उनको शवलाई पोष्टमार्टमको लागि शिक्षण अस्पताल महाराजगन्जमा लगिएको छ। आफन्तहरु सुर्खेतबाट आइनसकेकाले पोष्टमार्टम हुन सकेको छैन। पोष्टमार्टम रिपोर्ट आइसकेपछि मात्रै घटनाको बारेमा थप जानकारी हुने कोइरालाले जानकारी दिए। घटनाको अनुसन्धानमा रहेका प्रहरीकाअनुसार प्रक्राउ परेका सूर्य श्रेष्ठले आफूले दिलमायाको हत्या नगरेको बताएका छन्। गायिका दिलमायाका एक छोरा छन्। श्रीमानसँग सम्बन्ध विच्छेद गरी उनी नेपालटारमा डेरामा बस्ने गर्थिन्। श्रेष्ठ र गायिका दिलमायाबीच पछिल्लो केही समयदेखि निकट सम्बन्ध रहेको जानकारी प्रहरीले पाएको छ। प्रारम्भिक अनुसन्धानमा घरबेटी र साथीसँग गायिकाले श्रेष्ठसँग विहे गरेको बताउने गरेको खुलेको छ। मृत्यु प्रकरणमा जोडिएका श्रेष्ठले सुनचाँदी व्यवसाय गर्छन्। उनी गएराति विककै कोठामा बसेका थिए। प्रहरीको बयानमा श्रेष्ठले गएराति दिलमायाको कोठामा बसेको र सँगै बसेर लोकल रक्सी पिएको बताएका छन्। बयानमा उनले भनेका छन्, रातिसम्म बसेर रक्सी पिएका हौं। रक्सी लागेपछि त्यही कोठामा सुतेका हौं। विहान म ब्युँझदा उनी कोठामा झुण्डिरहेको देखे। झुण्डिएको देखेपछि हतार हतार सल खोलेको थिए। त्यतिवेलासम्म उनको शरीर चिसो भैसकेको थियो। बयानमा उनले दिलमाया मरिसकेपछि आफूलाई निकै डर लागेको र मृत शरीर त्यही छाडेर भागेको बताएका छन्। झुण्डिदा प्रयोग गरिएको भनिएको सल चक्रपथको सडकको नालीमा लगेर फालेको पनि उनले बताएका छन्। यसका साथै उनले दिलमायाले पहिलेदेखि नै आत्महत्याको कुरा गरिरहने भन्दै प्रहरीलाई बताएका छन्। लाइभ दोहोरीका कारण चर्चामा आएकी दिलमाया विकले आफूलाई माया गर्ने कोही नभएको, जीवनदेखि हार खाएको र बाँच्न गाह्रो भएको भन्दै फेसबुकमा लामो स्टाटस लेखेकी थिइन्। मृतक विकको मोबाइल अहिलेसम्म नभेटिएको प्रहरीले जानकारी दिएको छ। सामाजिक सञ्जालमा लेखिएको स्टाटस र घटनास्थलमा भेटिएको सुसाइड नोट पनि गायिका आफैले लेखेको हो हैन अनुसन्धान भैरहेको एसपी कोइरालाले बताए। उनी भन्छन्, गायिका विकको घाँटीमा निलो दाग भेटिएको छ। उनको शरीरमा कुनै चोट भने देखिएको छैन। जिल्ला प्रहरी परिसर काठमाडौंका प्रवक्ता दिनेशराज मैनालीले पनि दिलमायाको हत्या भएको हुनसक्ने आशंका व्यक्त गरे। उनी भन्छन्, पक्राउ परेका व्यक्ति राति जानु, विहान फर्कनुलगायतका अनेक क्रियाकलापले पनि आंशका गर्ने ठाउँ रहेको छ। पोष्टमार्टम रिपोर्टपछि थप जानकारी प्राप्त हुन्छ। घटनाको विषयमा प्रहरी बृत बालाजुले थप अनुसन्धान गरिरहेको छ।"
बिरामी बोकेको बलेरो दुर्घटना हुँदा तीनको मृत्यु,पाँचथर : पाँचथरबाट बिरामी बोकेर झापातर्फ जाँदै गरेको बलेरो इलाममा दुर्घटना हुँदा तीनजनाको मृत्यु भएको छ। पाँचथरको मिक्लाजुङस्थित प्राथमिक स्वास्थ्य केन्द्र रबिबाट बिरामी लिएर झापाको दमक जाँदै गरेको बलेरो इलामको माङसेबुङ गाउँपालिका२ दहगाउँमा दुर्घटना हुँदा पाँचथरका दुई तथा इलामका एक जनाको मृत्यु भएको हो। मृत्यु हुनेमा पाँचथरको मिक्लाजुङ गाउँपालिका५ कुरुम्बाका ६५ वर्षीय हिमप्रसाद लावती र उनकी श्रीमती ५७ वर्षीय पदमकुमारी तथा इलामको माङसेबुङ गाउँपालिका२ का ५० वर्षीय प्रकाश राई छन्। घाइतेमध्ये हिमप्रसाद र प्रकाशको घटनास्थलमै तथा पदमकुमारीको उपचारका लागि झापाको दमक लैजाने क्रममा बाटोमा मृत्यु भएको प्रदेश प्रहरी कार्यालय विराटनगरले जनाएको छ। रबिबाट दमकतर्फ जाँदै गरेको मे१ज ४८७ नंको बलेरो आज दिउँसो करिब १२ बजे सडकबाट करिब २०० मिटर तल झरी दुर्घटना भएको हो। बलेरो चालक भने फरार रहेकाले खोजी भइरहेको प्रदेश प्रहरी कार्यालय विराटनगरले जनाएको छ। रासस
मुस्ताङ अदालतमा ८४ दशमलव २ प्रतिशत मुद्धा फर्छयौट,"जोमसोम : मुस्ताङमा चालु वर्ष २०७८०७९ मा ८४ दशलव २ प्रतिशत मुद्धाफर्छयौट भएको छ। आईतबार जिल्ला अदालत जोमसोमले आयोजना गरेको पत्रकार अन्तरक्रिया कार्यक्रममा हालसम्मकै बढी मुद्धा फर्छयौट भएको अदालतले जानकारी दिएको हो। जिल्ला अदालत मुस्ताङका श्रेस्तेदार मुकुन्द आचार्यले गत वर्ष जिम्मेवारी सरेका १३ मुद्धा र चालु वर्ष दर्ता भएका २५ मुद्धा गरी कुल ३८ मुद्धा मध्ये ३२ वटा मुद्धाफर्छयौट भएको बताए। उनका अनुसार गतवर्ष जिम्मेवारी सरेको देवानी मुद्धा ६ थान र सरकारवादी फोजदारी मुद्धा ७ थान गरी १३ थान सरकारी मुद्धा चालु वर्ष जिम्मेवारी थपिएको थियो। चालुवर्ष २५ थान मुद्धा दर्ता भएकोमा देवानी मुद्धा १४ थान, दुनियावादी मुद्धा २ थान, सरकारवादी फौजदारी मुद्धा ९ थान दर्ता भएको अदालतका श्रेस्तेदार आचार्यले उल्लेख गरे। जिल्ला अदालत मुस्ताङमा चालुवर्ष देवानी मुद्धा शतप्रतिशत फछ्यौट भईसकेर शून्यमा झारिएको छ। गतवर्ष जिम्मेवारी सरेको ६ वटा र चालु वर्षको १४ थान देवानी मुद्धा फर्छयौट भएको हो। चालुवर्ष अदालतमा दर्ता भएको २ थान दुनियावादी मुद्धामध्ये १ को फर्छयौट भईसकेको छ भने १ बाँकी छ। यस्तै गत वर्ष जिम्मेवारी सरेको ७ र चालुवर्षको ९ थान सरकारवादी फौजदारी मुद्धा गरी १६ मुद्धामध्ये ११ वटा मुद्धा फर्छयौट भएको श्रेस्तेदार आचार्यले जानकारी दिए। अहिले जिल्ला अदालत मुस्ताङमा जवरजस्ती करणी मुद्धा ३ थान,सवारी ज्यान १ थान र सवारी अंगभंग १ थान मुद्धाफर्छयौट हुन बाँकी रहेको छ। यस्तै दुनियावादी फौजदारी मुद्धा १ थान पनि फछ्यौट हुन बाँकी छ। मुस्ताङ जिल्ला अदालतमा दर्ता भएका मुद्धा मध्ये सबैभन्दा बढी सम्बन्धविच्छेद मुद्धा बढी भएको जिल्ला न्यायधिश रोमाकान्त ज्ञवालीले जानकारी दिए। उनका अनुसार मुस्ताङ जिल्ला अदालतमा सम्वन्धविच्छेद, लागू औषध, सवारी ज्यान, जबरजस्ती करणी, कुटपिट अंगभंग, अंश चलन, लिखत बदर, बकसपत्र बदरलगायतका मुद्धा दर्ता हुने गरेको छ। चालु वर्ष २२ थान मुद्धा दर्ता हुने प्रक्षेपण गरिएकोमा २५ थान मुद्धा दर्ता भएको थियो। यस्तै जिल्ला अदालत मुस्ताङले चालुवर्ष २४ थान मुद्धा फर्छयौट गर्ने प्रक्षेपण गरेकोमा ३२ थान मुद्धा फर्छयौट भएको जनाईएको छ। जिल्ला न्यायाधिश रोमाकान्त ज्ञवालीले अदालतको सेवा प्रवाह प्रभावकारी बनाउन सेवामैत्री परामर्श मिट द जज, जडिसियल आउटरिच जस्ता कार्यक्रम सम्पन्न भएको जानकारी दिए। नागरिकलाई छिटो छरितो र गुणस्तरीय न्याय सम्पादनलाई अदालतले जोड दिएको जिल्ला न्यायधिश ज्ञवालीले उल्लेख गरे।"
"मन्त्रिमण्डल पुनर्गठन, नेकपा एसका मन्त्री फेरिए","काठमाडौं : राष्ट्रपति विद्या देवी भण्डारीले मन्त्रिमण्डल पुनर्गठन गरेकी छन्। नेकपा एकीकृत समाजवादीले पठाएको नयाँ मन्त्रीहरुलाई समेट्दै उनले मन्त्रिमण्डल पुनर्गठन गरेकी हुन्। प्रधानमन्त्री शेरबहादुर देउवाको सिफारिसमा संविधानको धारा ७६ को उपधारा ९ तथा धारा ७८ कोफ उपधारा १ बमोजिम नयाँ मन्त्रीहरुलाई नियुक्त गरिएको राष्ट्रपति कार्यालय विज्ञप्तिमार्फत् जनाएको छ। नयाँ सूचीअनुसार एकीकृत समाजवादीका तर्फबाट सँस्कृति, पर्यटन तथा नागरिक उड्डयनमा जीवनराम श्रेष्ठ, सहरी विकास मन्त्रीमा मेटमणि चौधरी, स्वास्थ्य तथा जनसंख्या मन्त्रीमा भवानी प्रसाद खापुङ, श्रम, रोजगार तथा सामाजिक सुरक्षा मन्त्रीमा शेरबहादुर कुँवर र स्वास्थ्य राज्यमन्त्रीमा हिराचन्द्र केसीलाई नियुक्त गरिएको हो।"
नाइट क्लबमा २० जना मृत भेटिए,दक्षिण अफ्रिका : दक्षिण अफ्रिकाको दक्षिणी शहर पूर्वी लन्डनमा अवस्थित एक नाइट क्लबमा आइतबार २० जना मृत फेला परेका प्रहरीले जनाएको छ। उनीहरूको मृत्युको कारण र विवरण भने सार्वजनिक भएको छैन। हामीले पूर्वी लन्डनमा रहेको सिनरी पार्कमा रहेको स्थानीय क्षेत्रमा १७ जनाको मृत्यु भएको रिपोर्ट प्राप्त गरेका छौँ। प्रान्तीय प्रहरी प्रमुख ब्रिगेडियर थेम्बिन्कोसी किनानाले एएफपी समाचार समितिलाई उक्त जानकारी दिए। घटनाको वरिपरिको परिस्थितिबारे अझै अनुसन्धान गरिरहेको पनि उनले बताएका छन्। यद्यपी अझै पनि यस समाचारको विस्तृत विवरण भने प्राप्त नभएको जनाइएको छ। रासस
अष्ट्रेलियाका लागि पोखरेल र इजरायलका लागि रिजाल राजदूत नियुक्त,काठमाडौं : राष्ट्रपति विद्यादेवी भण्डारीले अष्ट्रेलिया र इजरायलका लागि नेपाली राजदूत नियुक्त गरेकी छन्। मन्त्रिपरिषद्को सिफारिसमा संविधानको धारा २८२ बमोजिम राष्ट्रपति भण्डारीले अष्ट्रेलियाका लागि कैलाशराज पोखरेल र इजरायलका लागि कान्ता रिजाललाई नेपालको आवासीय राजदूत पदमा नियुक्त गरेको प्रवक्ता सागर आचार्यले जानकारी दिए।
एसईईको प्रश्नपत्र बिक्री गरिँदै,"काठमाडौं : परीक्षा नियन्त्रण कार्यालयले २०७७ सालको माध्यमिक शिक्षा परीक्षा (एसईई)का प्रश्नपत्र बिक्री गर्न बोलपत्र आह्वान गरेको छ। कोरोना संक्रमणका कारण २०७७ सालमा एसईई परीक्षा सञ्चालन हुन सकेको थिएन। ती प्रश्नपत्रहरु परीक्षा नियन्त्रण कार्यालयमै राखिएको थियो। कार्यालयले जारी गरेको सूचनामा भनिएको छ, माध्यमिक शिक्षा परीक्षा २०७७ को प्रश्नपत्र, फाराम तथा अन्य काममा प्रयोग नहुने कागजातहरू गोप्य रूपमा धुल्याउन पर्ने भएकोले इच्छुक आफ्नै रिसाइक्लिङ भएका संस्थागत पेपर मिल्सहरूबाट नगद एक हजार रुपैयाँ दाखिला गर्नू। सूचना प्रकाशित भएको मितिले १५ दिनभित्र कागज धुल्याउने दरभाउपत्र फाराम पनिकाबाट खरीद गरी १६औं दिनको १२ बजेभित्र दरभाउ पत्रसाथ कबोल अंकको दश प्रतिशतले हुने रकम बराबरको ९० दिन म्याद भएको जमानत वा तोकिएको बैंकमा धरौटी रकम जम्मा गर्न अनुरोध गरेको छ। गत जेठ ३१ मा प्रथम पटक पनिकाले बोलपत्र आह्वान गरेको हो।"
सेज निर्माण सुस्त,"काठमाडौं : सरकारको उदासीनताका कारण विशेष आर्थिक क्षेत्र (सेज) निर्माण सुस्त देखिएको छ। सरकारले निर्माणमा चासो नदेखाउँदा वर्षौदेखि निर्माणकार्य प्रभावित भएको हो। सन् २००१ देखि सेज निर्माण गर्न सुरु भएपनि अझै पूर्णता पाउन सकेको छैन। त्यतिबेलादेखि निर्माण सुरु भएको भैरहवा सेज हालैदेखि पूर्णरुपमा सञ्चालनमा आएको छ। यसबाहेक अन्य कुनै पनि सेज निर्माण हुन सकेको छैन। व्यापारघाटा कम गर्न सेजको अवधारणा ल्याइए पनि त्यसतर्फ न त उद्योगीहरु आकर्षित भएका छन्। नत सरकारले नै निर्माणमा तदारुकता देखाउन सकेको छ। अर्थविद् ज्ञानेन्द्र अधिकारीले व्यापारघाटा कम गर्न सेज निर्माणमा सरकारले उच्च प्राथमिकता दिनुपर्ने बताउँछन्। सरकारले आफ्नै लगानीमा निर्माण गर्न सम्भव नभएपनि विभिन्न छुट, सुविधा दिएर निजी क्षेत्रलाई आकर्षित गर्नुपर्छ उनले भने। निजी क्षेत्र, सहकारी तथा विदेशमा बस्ने नेपालीले समेत सेज निर्माण तथा सञ्चालन गर्न सक्ने भएकाले सरकारले त्यसतर्फ प्रोत्साहन गर्नुपर्ने अधिकारी बताउँछन्। भन्सार विभागका अनुसार चालू आर्थिक वर्षको ११ महिनामा पौने १६ खर्बको व्यापार घाटा छ। तर, घाटा न्यूनिकरण गर्न सरकारले कुनै चासो देखाएको छैन। उत्पादन बढाएर आयात प्रतिष्ठापन गर्ने सरकारले उद्घोष गरेपनि त्यसअनुरुपको योजना ल्याउन सकेको छैन। सेज प्राधिकरणका प्रमुख चण्डिकाप्रसाद भट्टले सेज निर्माणका लागि नीजि क्षेत्रको साथ खोजेको बताए। सेज सरकारले निर्माण गर्न सक्दैन, पब्लिक प्राइभेट पाटनरसिपमा निजी क्षेत्रले पनि बनाउँछ उनले भने। गैरआवासीय नेपालीलाई पनि सेज निर्माणको जिम्मा दिने गृहकार्य भएको उनले बताए। भैरहवामा पहिला ७ वटा उद्योग मात्रै सञ्चालनमा थिए। अहिले २३ वटा ठपिएका छन्। यहाँ ३० उद्योगले ६ अर्बको लगानी गरेका छन्। यहाँ ४ हजार ७ सय जनाले रोजगारी पाएका छन्। ७ वटा उद्योगले सन् २०१९ देखि उत्पादन सुरु गरेका हुन्। प्राधिकरण प्रमुख भट्टले भैहरवामा उद्योगीको आकर्षण बढ्दै गएपनि स्थान अभावका कारण अन्य इच्छुक उद्योगलाई ठाउँ नदिन नसकिएको बताउँछन्। भैरहवामा सन् २००१ देखि सेज प्रक्रिया प्रक्रिया सुरु भएको थियो। विद्युत् ट्रान्समिटर नबन्दा उद्योगीहरुले विद्युतको समस्या भोग्दै आएका छन्। भैरहवा सेजमा ११ केभिएको लाइनबाट ५ मेगावट विद्युत् आपूर्ति भइरहेको छ। तर, यहाँ १० मेगावटको विद्युत आवश्यक छ। यहाँ ३६८ हेक्टर क्षेत्रफलमा सेज फैलिएको छ। यहाँ उत्पादन भएका सामान विदेश निर्यात हुन थालिसकेको छ। भैहरवामा सरकारले सन् २००१ म निर्यात प्रवद्र्वन केन्द्र स्थापना गर्न जग्गा अधिग्रहण सुरु गरेको थियो। सन् २००५ मा सेज अध्यादेश ल्याई सन् २००८ मा भैरहवामा सेज निर्माण सुरु भएको थियो। सन् २००८ मा सेज विधेयक संसद्मा पेस गरे पनि सन् २०१६ मा मात्रै ऐन पारित भएको थियो। सन् २०१० मा सरकारले औद्योगिक नीतिमार्फत सेजमा उद्योगलाई आयकर, भ्याट, भन्सारलगायतमा छुट र सुविधा दिने घोषणा गरेको थियो। २ दशक अवधिमा एउटा सेज मात्रै सञ्चालन हुन सक्नु विडम्बना भएको अर्थविद् अधिकारी बताउँछन्। सरकारले प्राथमिकता दिएको भए २१ वर्ष अवधिमा धेरैवटा सेज निर्माण भइसक्ने थिए। सेजमा स्थापना भएका उद्योगले आफ्नो उत्पादनको ६० प्रतिशत निर्यात गर्नुपर्छ। सुरुमा ७५ प्रतिशत निर्यात गर्नुपर्ने वाध्यकारी भएपनि उद्योगीको गुनासोका कारण ३ वर्षअघि नै सरकारले ६० प्रतिशत निर्यात गरे पुग्ने व्यवस्था गरेको हो। तर, उद्योगीहरुले निर्यातको सीमा अझै घटाउनुपर्ने माग गर्दै आएका छन्। सिमरा र पाँचखलको अवस्था के ? भैरहवाको निर्माण सम्पन्न भएसँगै सिमराको ब्लक ए पनि निर्माण सकिएको छ। यहाँ ५० हेक्टर क्षेत्रफलमा सेज फैलिएको छ। यहाँ ६८ वटा प्लट छन्। ब्लक ए मा उद्योगले ७ अर्ब लगानी गरिसकेका छन्। ३ हजार २ सयले रोजगारी पाएका छन्। ३० वटा उद्योगले उत्पादन सुरु गरिसकेका छन्। यहाँ आल्मुनियम, वलन कार्पेट, चाउचाउ, छाला, जडिबुटी, डेरी मैदा मिलका उद्योग छन्। सरकारले सिमरामा ब्लक ए, ब्लक बि र सी र ब्लक डि र इ गरी ३ सय ८९ भन्दा बढी बिगाहामा पूर्वाधार निर्माण गरिरहेको छ। अन्य ब्लकमा टेक्सटायल उद्योग, छाला उद्योग, कृषिजन्य उद्योग, फलफूल प्रोशधन तथा मासु प्रशोधन उद्योग स्थापना हुने छ। त्यस्तै पाँचखलमा ५० हेक्टर जनिममा सेज निर्माण हुँदैछ। भट्टका अनुसार पाँचखालमा प्रसासनिक भवन बनिसकेको छ। यहाँ आउने आर्थिक वर्षमा जग्गा विकासको कार्यक्रम हुने छ। पाँचखालमा सरकारले ५ करोड बजेट छुट्टाएको छ। प्राधिकरण प्रमुख भट्टले २ वर्षमा पाँचखाल सेज निर्माण सक्ने बताए। यहाँ बासँका उत्पादन, तामा, आल्मुनियम, सजावटी सामान, विद्युतीय सामान उत्पादन गर्ने उदेश्यले निर्माणको काम भइरहेको छ। सरकारले यस वर्ष समग्र सेज निर्माणका लागि ५० करोड बजेट विनियोजन गरेको छ। २४ वटा घोषणामै सीमित हालसम्म २४ वटा सेज घोषणामै सीमित भएको छ। त्यसमध्ये ११ वटा सेजको संभाव्यता अध्ययन भएको छ। ७ वटा सेजको पूर्व संभाव्यता अध्ययन समेत हुन सकेको छैन। तीन वटा सेजको भने विस्तृत अध्ययन परियोजना (डीपिआर) तयार भइसकेको छ। महोत्तरी, सिन्धुपाल्चोक, रसुवा, इलाम, सिन्धुली, दाङ, तनहुको पूर्व संभाव्यता अध्ययन हुन सकेको छैन। नुवाकोट, गोरखा, तालबान, धनुषा, झापा, चन्द्रपुर, कपिलवस्तु, सप्तरी, चितवन, सर्लाही, नेपालगञ्ज सेजमा संभाव्यता अध्ययन भइसकेको छ। विराटनगर, सिराहा, जुम्लाको डीपिआर तयार भइसकेको छ। उद्योगीहरुले भने सेजका नाममा सरकारले जग्गा भाडामा लगाउने, एकद्वार नीति कार्यान्वयन नभएको, विद्युतको समस्या तथा आवश्यक पूर्वाधार नहुँदा सेजमा उद्योग स्थापना गर्न समस्या भएको गुनासो गर्छन्। सरकारले यसअघि सिमराको ब्लक एमा गार्मेन्ट उद्योगको आह्वान गरेपनि उद्योगीहरु इच्छुक भएनन्।"
आँशु पुछ्दै झाँक्रीले भनिन् मलाई बोल्नै गाह्रो भयो,"काठमाडौं : सहरी विकास मन्त्री रामकुमारी झाँक्री मन्त्रालयद्वारा आयोजित विदाइ कार्यक्रममा भावुक बनेकी छन्। मन्त्रालयका कर्मचारीहरु बोल्दैगर्दा मन्त्री झाँक्री आँशु पुछिरहेकी थिइन्। आँशु पुच्छै झाँक्रीले भनिन्, 'एकदमै गाह्रो भयो म कमजोर मान्छे।' आँशु पुछ्दैगर्दा मन्त्रालयका सचिवले 'यत्तिको एक्सेस भएको मन्त्री पाउन गाह्रो छ। उहाँको कार्यकालमा राम्रो व्यवस्थापन भएको छ' भन्दै ढाड्स दिएका थिए। सञ्चारकर्मीसँगको प्रश्नोत्तरमा पनि उनले जम्मा दुइटा प्रश्न सोध्न आग्रह गरिन्। उनले सञ्चारकर्मीलाई आग्रह गर्दै भनिन्, 'मलाई अलि रिस उठ्ने प्रश्न सोध्नुस्। अलि हल्का हुन्छ कि।' केही सञ्चारकर्मीले प्रश्न सोधे पनि उनले आफूले बोल्नै नसक्ने भन्दै आग्रह गरिन्। 'म बोल्नै सक्दिनँ। मलाई बोल्न गाह्रो भयो,' उनले भनिन्, 'म इमोशनल मान्छे। इग्नोर गर्यो भन्नुहोला।'"
काँग्रेसले एक्लै निर्वाचन जित्ने गरी तयारी गर्नुपर्छ : प्रदीप पौडेल,"तनहुँ : नेपाली काँग्रेसका केन्द्रीय सदस्य प्रदीप पौडेलले काँग्रेसले एक्लै निर्वाचन जित्ने गरी तयारी गर्नुपर्ने बताएका छन्। आइतबार गृहजिल्ला तनहुँको दुलेगौँडामा आयोजित जनप्रतिनिधि सम्मान् तथा प्रशिक्षण कार्यक्रमलाई सम्बोधन गर्दै केन्द्रीय सदस्य पौडेलले गठबन्धन हुदाँ आफूले चाहेजति सीट प्राप्त भएन भने पाँच गठबन्धनभित्रका दलहरु बाहिरिन सक्ने खतरा भएकाले पार्टीलाई एक्लै जिताउने गरी तयारी गर्नुपर्नेमा जोड दिएका हुन्। स्थानीय तहको निर्वाचनमा पालिकाहरु धेरै थिए। कहीँ मिलेका थियौं। कही एक्ला एक्लै मैत्रीपूर्ण प्रतिष्पर्धा गरेका थियौं। तर, यो संघ र प्रदेशको निर्वाचनमा त्यस्तो हुन सक्दैन नेता पौडेलले भने, संघ प्रदेशमा गठबन्धन हुदाँ सबैमा हुन्छ। नहुदाँ कहीँ पनि नहुने खतरा हुन्छ। गठबन्धनमा भागबण्डा हुन्छ। त्यसमा आफूले चाहेजति सीट प्राप्त भएन भने गठबन्धनका अन्य दलहरु गठबन्धनबाट बाहिरिने खतरा हुन्छ। त्यसैले यो संख्या बाँडफाँड नमिलेको अवस्थामा अथवा टिकट दिने सन्दर्भमा मेल भएन भने गठबन्धन जोखिममा पर्न सक्छ। त्यसैले लेनदेन स्वभाविक भयो। स्थानीय आवश्यकता अनुसार बाँडफाँड भयो भने गठबन्धन गर्ने कुरा स्भाविक हुन्छ। तर अस्वभाविक अवस्थामा गठबन्धन नहुने खतरा पनि हुन्छ। त्यस कारण साथीहरु नेपाली काँग्रेस आजको स्थितिमा कसरी एक्लै निर्वाचन जित्न सक्छ त्यो ढङ्गबाट तयारी अगाडी बढाउनु पर्ने स्थिति छ। त्यसो भन्दैमा काँग्रेस गठबन्धनको विरोधी नभएको उनको भनाई थियो। गठबन्धन आवश्यक छैन भनेर हामीले भनिरहेका छैनौं। तर त्यहाँ निर जोखिम छ। त्यो जोखिम मोल्दै गर्दा एक्लै जानुपर्ने परिस्थिती पनि बन्न सक्छ। उनले स्थानीय तहको निर्वाचनमा गठबन्धनबाट भाग्ने स्थिति नभएको भन्दै गठबन्धनले काँग्रेसलाई भन्दा माओवादीलाई बढी लाभ भएको बताए। माओवादीले ८१ वटा पालिकामा प्रमुख गठबन्धनबाट उम्मेदवार प्राप्त गरेको थियो। त्यसमा ६९ वटा पालिका जित्यो। नेपाली काँग्रेसले २०९ वटा पालिकामा प्रमुख उम्मेदवार प्राप्त गरेकोमा जम्मा १२८ वटामा मात्र काँग्रेसले जितेको थियो। प्रतिशतको आधारमा माओवादीलाई फाइदा पुगेको सत्य हो। तर काँग्रेसले पनि कमजोर ठाँउमा गठबन्धन गरेको हुनाले काँग्रेसलाई पनि घाटा भएको होइन। नेता पौडेलले नवनिर्वाचित जनप्रतिनिधिहरुलाई पार्टीको लोकप्रियता नगुम्ने गरी काम गर्न सुझाव दिए। उनले भने जनतालाई खुसी बनाउने गरी काम गर्नु होला। तपाईंले जित्नु भनेको नेपाली काँग्रेसले जितेको हो। तपाईंले कहीकतै गल्ती कमजोरी गर्नुभयो भने त्यसको दण्ड पार्टीले भोग्नुपर्छ। तपाईंले राम्रो काम गर्नुभयो भने तपाईं लाकप्रिय त हुनुहुन्छ नै तपाईंको पार्टी नेपाली काँग्रेस पनि लोकप्रिय हुन्छ।"
चन्द्रागिरिको जङ्गलबाट तीन विदेशीको उद्धार,"काठमाडौं : काठमाडौँको चन्द्रागिरिको जङ्गलबाट तीन विदेशी नागरिकको उद्धार गरिएको छ। शनिबार साँझ जङ्गलमा विदेशी हराएको भन्ने सूचनाका आधारमा प्रहरी वृत्त थानकोटबाट खटिएको टोलीले उनीहरुलाई सकुशल उद्धार गरेको हो। उक्त स्थान थानकोटबाट करिब सात किलोमिटर टाढा थानकोटचित्लाङ सडकखण्ड नजिक रहेको प्रहरीले जनाएको छ। उनीहरुलाई भीरमा फसेको अवस्थामा फेला पारी उद्धार गरिएको हो। यसरी उद्धार गरिएकामा अमेरिकाका ३४ वर्षीय डग्लस रोवे, भारत चण्डिगढका ३० वर्षीय नवप्रित ढिलोन र मुम्बईका माधव गुप्ता रहेको जिल्ला प्रहरी परिसर काठमाडौँले आज एक सूचना जारी गरी जनाएको छ। रासस"
खोलाले बगाएर वेपत्ता भएका खड्काको शव फेला,मुगु : मुगुको छायाँनाथ रारा नगरपालिका १३ स्थित लुमखोलाबाट आइतबार सशस्त्र प्रहरीले सोही ठाउँ बस्ने ४० बर्षीय पूर्णबहादुर खड्काको शव फेला पारेको छ। खड्का खोलाले बगाई वेपत्ता भएको भन्ने जानकारी पाएपछि खोजी तथा उद्वारको लागि सशस्त्र प्रहरी बल नेपाल नम्बर ४५ गुल्म मुगुबाट खटिएको सशस्त्र प्रहरीले घटनास्थल भन्दा करीब पाँच सय मिटर तल फेला पारी खोलाबाट बाहिर निकालेको हो।
एपेण्डिसाईटिस भएकी २३ हप्ते गर्भवतीको राप्ती स्वास्थ्य प्रतिष्ठानमा सफल शल्यक्रिया,"घोराही : दाङको राप्ती स्वास्थ्य विज्ञान प्रतिष्ठानमा २३ हप्ताको गर्भवती युवतीको जटिल प्रकारको एपेण्डिसाइटिसको सफल शल्यक्रिया भएको छ। प्रतिष्ठानका सर्जन चिकित्सक र एनेस्थेसियाको टोलिले दङ्गिशरण२ का १८ वर्षिय युवतीको शल्यक्रिया गरेको प्रतिष्ठानका सूचना अधिकारी निशानदाजु भट्टराईले जानकारी दिए। तुलसीपुर एपोलो क्लिनिबाट रिफर भएर आएकि उनी प्रतिष्ठानमा भर्ना भएकि थिइन्। क्लिनिकमा र प्रतिष्ठानमा अल्ट्रासाउण्ड गरेपछि बिरामीमा एपेण्डिसाइटिस समस्या देखिएको थियो। प्रतिष्ठानको सेवा राम्रो भएकाले अप्रेसनका लागि आफू अस्पताल भर्ना भएको बिरामीले बताइन। उनले भनिन,एक दिनको पेट दुखाईपछि मेरा परिवारले क्लिनिकमा लैजानु भएको थियो। अल्ट्रासाउण्ड गर्दा एपेण्डिसाईटिस देखिएपछि प्रतिष्ठानमा सेवा राम्रो छ भनेर सन्चारमाध्यमबाट थाहा पाएकै कारण त्यहाँबाट रिफर भई प्रतिष्ठानमा उपचारका लागि आएकि हुँ। यहाँका चिकित्सकहरुले मेरो राम्रो उपचार गरी सफल अप्रेसन गरिदिएकोमा धन्यवाद दिन चाहन्छु। शल्याक्रियापश्चात बिरामीको अबस्था सामान्य रहेको छ। शल्यक्रियामा सलग्न एनेस्थेसियोलोजिष्ट डा राजन शाक्यले २३ हप्ताको युवतीको जटिल स्वास्थ्य अवस्थालाई ध्यान दिँदै उच्च जोखिम लिएर शल्यक्रिया गरिएको बताए।"
प्रेस काउन्सिल अध्यक्ष बस्नेतलाई नहटाउन सर्वोच्चको अन्तरिम आदेश,"काठमाडौं : सर्वोच्च अदालतले प्रेस काउन्सिल नेपालका अध्यक्ष बालकृष्ण बस्नेतलाई नहटाउन सरकारका नाममा आदेश दिएको छ। चार महिनाअघि फागुन १९ गते जारी भएको अल्पकालीन अन्तरिम आदेशलाई निरन्तरता दिंदै न्यायाधीशद्वय सपना प्रधान मल्ल र हरि फुयालको संयुक्त इजलासले अध्यक्ष बस्नेतलाई हटाउने उद्देश्यले सोधिएको स्पष्टीकरणको प्रक्रिया अघि नबढाउन आइतबार आदेश दिएको हो। आइतबार भएको सुनुवाइमा अधिवक्ताहरु अनन्तराज लुइँटेल, विकास भट्टराई, विशालकुमार उपाध्याय र प्रतिभा उप्रेतीले कानुनी आधारबिना बस्तेतलाई हटाउन खोजेकोले सरकारको तयारी निस्तेज गराउन अन्तरिम आदेश माग गरेका थिए। प्रेस काउन्सिल ऐन, २०४८ को दफा ६(१)(क) बमोजिम ४ वर्षको किटानी पदावधिका लागि नियुक्ति भएकोमा पूर्वाग्रह राखी सरकार परिवर्तन भएपछि हटाउने उद्देश्यले बस्नेतसँग स्पष्टीकरण सोधिएकोले पूर्वाग्रही स्पष्टीकरणका आधारमा हटाउने प्रक्रिया अघि बढ्न नसक्ने कानुनविद्हरुको जिकिर थियो। यसअघि न्यायाधीश तेजबहादुर केसीको एकल इजलासले फागुन १९ मा प्रारम्भिक सुनुवाइ गर्दै अल्पकालीन अन्तरिम आदेशमार्फत बस्नेतलाई नहटाउन आदेश दिएको थियो। आफूलाई हटाउनका लागि मन्त्रिपरिषदले स्पष्टीकरण सोधेको विषयमा प्रश्न उठाई बस्नेतले सर्वोच्चमा रिट दायर गरेका थिए। प्रेस काउन्सिल स्वतन्त्र, स्वायत्त र अर्धन्यायिक निकाय भएकाले त्यसको काम कारबाहीमा सरकारी हस्तक्षेप अमान्य हुने दाबी अदालतमा गरिएको थियो। अधिवक्तासमेत रहेका बस्नेतलाई अघिल्लो सरकारले ४ वर्षका लागि काउन्सिलमा अध्यक्ष पदमा नियुक्त गरेको थियो।"
अनुयायी बलात्कार प्रकरण : प्रमाण परीक्षण नगरिकनै सिद्धबाबालाई सफाइ,"विराटनगर : अनुयायी बलात्कार प्रकरणमा जिल्ला अदालत सुनसरीले विवादास्पद धर्मगुरु सिद्धबाबा रामकृष्णचार्य श्री वैष्णव कृष्णदास भनिने कृष्णबहादुर गिरीलाई प्रमाणको परीक्षण नगरिकन सफाइ दिएको पाइएको छ। जबरजस्ती करणीजस्तो गम्भीर मुद्दामा घटनाका सबै प्रमाणको परिक्षण र मूल्यांकन नगरिकन सुनसरी अदालतले सिद्धबाबालाई सफाइ दिएको हो। गम्भिर त्रुटि देखाउँदै उच्च अदालत विराटनगरले उल्टाइदिएपछि सिद्धबाबा प्रतिवादी रहेको मुद्दामा जिल्लाले गरेको फैसला पूर्णरूपमा विवादमा परेको छ। स्वच्छ र निष्पक्ष तरिकाले गर्नुपर्ने प्रमाणको परीक्षण एवं मूल्यांकनमा ध्यान नदिएकाले जिल्लाको फैसला त्रुटिपूर्ण रहेको ठहर उच्चको छ। अथेष्ट प्रमाण नबुझिकन जिल्लाले गरेको फैसला बदर गर्दै उच्च अदालत विराटनगरका कायम मुकायम मुख्य न्यायाधीश सत्यमोहन जोशी थारु र किरणकुमारी गुप्ताको संयुक्त इजलासले गत जेठ ३ गते पुनः प्रमाण बुझेर मुद्दामा इन्साफ गर्नुपर्ने फैसला सुनाएको थियो। शुक्रबार प्राप्त भएको फैसलाको पूर्णपाठमा जिल्लाको फैसलामा त्रुटि नै त्रुटि रहेको औंल्याइएको छ। आधारभूत प्रमाण नबुझिकन मुद्दामा सफाइ दिएको, अडियो रेकर्ड सम्बन्धी प्रतिवेदन दिने प्रतिवेदकलाई बकपत्रका लागि नझिकाएको, वादीले प्रतिवादीलाई मोबाइलमा पठाएका म्यासेजको परीक्षण नगरिएको, वादी पक्षले बकपत्रका लागि पुनः अवसर पाउँदा प्रतिवादी पक्षलाई नदिएको, फैसलाअघि प्रतिवादीका कानुन व्यवसायीरहको अवसर नपाएको लगायतका गम्भीर गल्तीहरु जिल्ला अदालतको फैसलामा पाइएको छ। त्यस्तै उच्च अदालतमा परेको निवेदनमा सुनुवाई नहुँदै जिल्लाले मुद्दाको फैसला गरेको, शारीरिक परीक्षण गर्ने चिकित्सकको बकपत्र नगरिएको र निर्णयमा गैरन्यायिक असर पर्न गएको उच्चको पूर्णपाठमा उल्लेख छ। सुरु सुनसरी जिल्ला अदालतबाट भएको निर्णय इन्साफ गर्नुपूर्व जाहेरवालीलगायत वादी पक्ष केही मात्रको साक्षी बकपत्र गराइ समग्रतामा न्याय निरुपणका लागि बुझ्नुपर्ने आधारभूत प्रमाणहरु नबुझी फैसला गरेको पाइयो, उच्चको फैसलामा भनिएको छ ,प्रतिवादीले कसुर स्वीकार गरेको भनी दाबी गरिएको अडियो रेकर्ड परीक्षण गरी प्रतिवेदन दिने प्रतिवेदकलाई पनि अदालतमा बकपत्रका लागि झिकाइएको देखिँदैन। बकपत्र नगराएका कारण फैसला प्रमाण ऐन २०३१ को दफा २३(७) ले प्रमाण ग्राह्य हुने कानुनी प्रश्न खडा हुने फैसलामा उल्लेख छ। मोबाइलबाट कयौं पाना म्यासेज जाहेरवालीले पठाएको यिनै प्रतिवादीलाई या कसलाई पठाएको हो?, उच्चको फैसलामा लेखिएको छ,म्यासेजको सम्बन्धमा पनि प्रमाण परीक्षण गर्ने कार्य नै नगरी सुरु जिल्ला अदालतबाट मिति २०७७ असोज ५ गते वादी पक्षका साक्षीहरुलाई बकपत्रका लागि पुनः अवसर दिँदा प्रतिवादी पक्षका साक्षीलाई बकपत्रको पुनः अवसर नदिने न्यायिक कारबाहीमा निष्पक्षता भयोभन्ने अवस्था रहेन। जिल्लाले फैसला अघि प्रतिवादी पक्षका कानुन व्यावसायीलाई जिरह गर्न नदिएको र साक्षी बकपत्रका सम्बन्धमा २०७७ असोज ५ गतेको आदेशमा चित्त नबुझी प्रतिवादी पक्षले उच्च अदालतमा गरेको निवेदनमा सुनुवाइ नहुँदै जिल्लाले मुद्दामा सफाइ दिने फैसला गरेको उच्चको पूर्णपाठमा उल्लेख छ। जाहेरवाली र प्रतिवादीको शारीरिक परीक्षा गर्ने डाक्टरको पनि बकपत्र नगराइ सुरु अदालतबाट फैसला गरेको पाइयो, पूर्णपाठमा भनिएको छ,उल्लेखित प्रमाण नबुझी प्रमाण बुझ्ने कार्य समाप्त भयोभन्ने स्थिति देखिन आएन। प्रमाणको मूल्यांकन स्वच्छ र निष्पक्ष तरिकाले गर्नुपर्नेमा अभियोग पत्रमा प्रमाण धेरै देखाइएको भएपनि जिल्लाले सबै प्रमाणको परीक्षण र मूल्यांकन नगरेको पूर्णपाठमा उल्लेख छ। फौजदारी कार्यविधिसंहिता २०७४ दफा १३१ को उपदफा १ मा मुद्दामा प्रमाण बुझ्ने कार्य समाप्त भएको सामान्यतया एक महिनाभित्र न्यायाधीशले फैसला गनु पर्ने छ भन्ने कानुनी व्यवस्था रहेकोमा प्रमाण बुझ्ने कार्य समाप्त नभइकन मुद्दाको फैसला आएको पाइएको छ। प्रमाण नुबझिकन गरेको फैसला कानुन संगत नदेखिएकाले जहेरी एवं अभियोग दाबी बमोजिम प्रतिवादीले जबरजस्ती करणी गरेको, नगरेको वा सहमतिमै करणी गरेको ठहर गर्नुपर्ने निर्णायाधार एवं इन्साफ अपूर्ण भएको र निर्णयमा गैरन्यायिक असर पर्न गएको हुँदा उक्त फैसला बदर हुने देखियो, उच्चको फैसलामा भनिएको छ। जिल्ला अदालत सुनसरीका तत्कालीन न्यायाधीश अर्जुनप्रसाद कोइरालाको इजलासले २०७७ मंसिर २२ गते सिद्धबाबालाई सफाइ दिएको थियो। जिल्लाको फैसलामा भनिएको छ, जाहेरवाली र प्रतिवादी बीच आदानप्रदान भएका म्यासेजहरुबाट सहमतिमै शारीरिक सम्पर्क भएको भन्ने देखिएकोले अभियोग दाबीबमोजिम जवरजस्ती करणीको कसूर कायम गर्न मिल्ने देखिएन। जबकि सिद्धबाबाले एक हिसाबबाट बलात्कार स्वीकार गरिसकेको अडियो रेकर्ड प्रमाणका रूपमा पेस गरिएको छ। रेकर्डमा सिद्धबाबा र पीडित भनिएकी महिलाले दोहोरो सम्बाद गरेको सुन्न सकिन्छ। २०७६ कात्तिक ४ गते राति करणी गरेको दाबीसहित एक महिला अनुयायीले २०७६ मंसिर ११ गते जिल्ला प्रहरी कार्यालय सुनसरीमा सिद्धबाबाविरुद्ध किटानी जाहेरी दिएपछि मुद्दाको प्रक्रिया अघि बढेको थियो। प्रहरीको हिरासतमा बस्नुपर्ने समय भने बिरामी भएको भन्दै उनले विराटनगरको विराट नर्सिङ होममा बिताएका थिए। मुद्दा दर्तापछि भएको थुनछेक बहस सकिएसँगै सुनसरी अदालतका तत्कालीन न्यायाधीश राधाकृष्ण उप्रेतीको इजलासले २०७६ साल पुस १४ गते सिद्धबाबालाई ३ लाख धरौटी लिएर पुर्पक्षका लागि छाड्न आदेश दिएको थियो। आदेशविरुद्ध उच्च अदालत विराटनगरमा पीडित पक्षले पुनरावेदन गर्यो। उच्च अदालत विराटनगरका तत्कालीन मुख्य न्यायाधीश तीलप्रसाद श्रेष्ठ र न्यायाधीश प्रेमराज कार्कीको इजलासले २०७६ माघ ९ गते जिल्लाको आदेश उल्टाउँदै सिद्धबाबालाई थुनामै राखेर मुद्दाको पुर्पक्ष गर्न आदेश दियो। तत्कालीन मुख्य न्यायाधीश श्रेष्ठ अहिले सर्वोच्चमा न्यायाधीश छन्। उच्चको आदेश आउने दिन भारततिर भागेका सिद्धबाबालाई ४० दिनपछि फर्किएर हाजिर भएसँगै कारागार चलान गरियो। भारत भाग्नुअघि उनी सुनसरीको चतरास्थित आश्रममा बस्दै आएका थिए। पछि मुद्दा किनारा लगाउने क्रममा सहमतिमा करणी गरेको देखिएकाले बलात्कार नठहरिने फैसला गरेर सफाइ दिएपछि सिद्धबाबा कारागारबाट आश्रममै फर्किए। तर उनीविरुद्धको मुद्दाको फैसला नियमसंगत नभएको पाइएको छ। जिल्लाको फैसलाविरुद्ध वादीको पक्षबाट उच्च सरकारी वकिलको कार्यालयले २०७७ फागुन २८ गते उच्च अदालतमा निवेदन दियो। सिद्धबाबा पनि फैसलाविरुद्ध २०७७ चैत २६ गते उच्च अदालतमा पुगेका थिए। उच्चले दुवै निवेदनलाई लगाउमा राखेर मुद्दाको सुनुवाइ गरेको थियो। उच्च अदालत विराटनगरका सूचना अधिकारी ओमराज सुवेदीका अनुसार पहिलेको फैसला उच्चबाट बदर भइसकेका कारण जिल्ला अदालतले मुद्दामा पेस भएका प्रमाणहरु बुझेर पुनः फैसला गर्नुपर्ने हुन्छ। जिल्लाले प्रमाण नबुझिकन फैसला गरेको कारण देखाउँदै पुनः प्रमाण बुझेर इन्साफ गर्न उच्चले फैसला गरेको उनको भनाइ छ।"
चीनले २९ लडाकु विमान ताइवानको वायुरक्षा क्षेत्रमा पठायो,"चीन : चीनले ताइवानको वायु रक्षा क्षेत्रमा २९ वटा लडाकु विमान पठाएको छ। ती विमानहरूमध्ये १७ वटा लडाकु विमान, ६ बमवर्षक र अन्य सहयोगी विमानसहितका लडाकु विमानहरू दक्षिणपश्चिम क्षेत्रबाट मङ्गलबार टापुको वायुरक्षा पहिचान क्षेत्रमा प्रवेश गरेको द स्टार अखबारले रक्षामन्त्रालयलाई उद्धृत गर्दै जनाएको छ। यसअघि शुक्रबार अमेरिकी नौसेना पी८ ए पोसेइडोन टोही विमान ताइवान स्ट्रेटमाथि उडेको थियो। ताइवान स्ट्रेटमा अमेरिकी निगरानी विमानको उडान स्वतन्त्र र खुला इन्डोप्यासिफिकको लागि अमेरिकाको प्रतिबद्धता को प्रदर्शनको रूपमा बुझ्ने गरिन्छ। ताइवानको विषयमा चीनले पछिल्लो समय सुरक्षा व्यवस्थालाई कडा पार्ने प्रयास गरिरहेको छ भने अमेरिकाले पनि यस विषयलाई अत्यन्तै महत्त्वपूर्ण रणनीतिक चासोकाका साथ अध्ययन गरिरहेको छ। रासस"
विराटनगरमा प्रदेशस्तरीय बास्केटबल र पौडी प्रतियोगिता हुने,"विराटनगर : प्रदेश १ को राजधानी विराटनगरमा प्रदेशस्तरीय बास्केटबल र पौडी प्रतियोगिता हुने भएको छ। विराटनगर६ स्थित एभरेष्ट कलेजमा आउँदो असार १७ गते बास्केटबल र २४ गते पौडी प्रतियोगिता हुने भएको हो। आईतबार कलेज परिसरमा पत्रकार सम्मेलन गर्दै आयोजकले प्रतियोगिता बारे जानकारी दिएको छ। बास्केटबलमा प्रदेशभरिका १२ वटा कलेजले भाग लिने आयोजकले जनाएको छ। आयोजक विराटनगर बास्केटबल एकेडेमीका अनुसार बास्केटबल प्रतियोगितामा विराटनगर, सुन्दरहरैंचा, इटहरी, धरान र बिर्तामोडका गरी १२ विद्यालयको सहभागिता रहनेछ। जसमा विराटनगरबाट एभरेष्ट, बिकेभिएम, डनबोस्को तथा सगरमाथा, सुन्दरहरैंचाबाट ब्राइट फ्युचर, इटहरीबाट हिमशिखर इङग्लिस स्कुल, धरानबाट होलिल्याण्ड इन्टरनेशनल, चिल्ड्रेन एकेडेमी, नवज्योति तथा कार्मेल हाई स्कुल र बिर्तामोडबाट टावर टेम्पलले भाग लिने बास्केटबल एकेडेमीका अध्यक्ष सरोज लम्सालले बताए। उनले बास्केटबलको विजेताले नगद ५० हजार, उपविजेताले ३० हजार र तेश्रो हुने टिमले नगद २० हजार रुपैयाँका साथ ट्रफी, मेडल र प्रमाणपत्र प्राप्त गर्ने जानकारी दिए। यस्तै असार २४ गते हुने पौडी प्रतियोगितामा प्रदेशभरिका विद्यालयहरूले भाग लिने आयोजकले जनाएको छ। मोरङ पौडी सङ्घको प्राविधिक संयोजन तथा एभरेष्ट कलेजको आयोजनामा प्रदेशस्तरीय पौडी प्रतियोगिता हुन लागेको प्रशिक्षक इन्द्रजित राजभण्डारीले बताए। पौडी प्रतियोगितामा विभिन्न ३ इभेन्टमा सञ्चालन हुने उनले जानकारी दिए। उनले भने, एक सय, दुई सय र तीन सय मिटर प्रतियोगिता हुनेछ। प्रत्येक तीन विद्यामा विजेता हुने प्रतियोगीले १० हजार, द्वितीयले ७ हजार र तृतीयले ३ हजार रुपैयाँ प्राप्त गर्नेछन्। पौडी प्रतियोगितामा एकसय जना खेलाडीले भाग लिने आयोजकले जनाएको छ। आयोजकका अनुसार दुवै प्रतियोगिता सम्पन्न गर्न करिब ३ लाख खर्च हुनेछ। बास्केटबल र पौडीमा विजेता हुने विद्यार्थीहरूले एभरेष्ट कलेजमा पूर्ण छात्रवृत्तिमा पढ्नसमेत पाउने कलेजका प्रमुख टिकाराम पुरीले बताए। एसइई दिएर बसेका विद्यार्थीहरूलाई लक्षित गरी सो प्रतियोगिता आयोजना गरिएको उनले जानकारी दिए। खेलकुद क्षेत्रको विकास गर्ने उद्देश्यले बास्केटबल र पौडी प्रतियोगिता आयोजना गरिएको हो, उनले भने, अहिले एसइई दिएर बसेका विद्यार्थीहरुलाई पनि समयको सही सदुपयोग गर्न सहयोग पुगोस भन्ने हाम्रो उद्देश्य हो। दुवै प्रतियोगिता भने एभरेष्ट कलेज परिसरमै हुने जनाईएको छ।"
स्वागत गेट स्थानीय सरकारले गर्ने सबैभन्दा अनुत्पादक खर्च हो : महामन्त्री थापा,"तनहुँ : नेपाली काँग्रेस महामन्त्री गगनकुमार थापाले अब देशमा प्रत्यक्ष निर्वाचन प्रणाली लागु गर्नुपर्ने आवश्यकता देखिएको बताएका छन्। आइतबार तनहुँको शुक्लागण्डकी ४ दुलेगौँडामा आयोजित नवनिर्वाचित जनप्रतिनिधिहरुलाई सम्मान् तथा प्रशिक्षण कार्यक्रमलाई सम्बोधन गर्दै महामन्त्री थापा भने, प्रत्यक्ष निर्वाचन प्रणालीबाटै दलित, महिला, अल्पसंख्यकको उचित प्रतिनिधित्व कसरी गर्न सकिन्छ भन्ने विषयमा छलफल गरौं। होइन भने, नेपालमा कहिले पनि कुनै एउटा पार्टीको बहुमतको सरकार नबन्ने भयो। कुनै एकल पार्टीको बहुमत सरकार नबन्ने हो भने अनिवार्यरुपमा गठबन्धन वा तालमेलमा जानुपर्ने महामन्त्री थापाको भनाई थियो। उनले भने, गठबन्धन र तालमेल भनेको भागबण्डा मात्र हो भन्दै गइयो भने नेपालको राजनीतिक व्यवस्थामाथि नै लगातार जनविश्वास गुम्दै जान्छ। त्यो अर्को कुनै सन्दर्भमा छलफल गरौंला। अहिलेका लागि हामीसँग अरु बाटो छैन। असारको बैठकबाट निर्णय गर्छौँ। चुनावको मितिपनि तोकिन्छ। नयाँ कार्यक्रम पनि आउँछ। पूर्वमन्त्रीसमेत रहेका थापाले इतिहासलाई जोडेर वा प्रतिपक्षलाई आक्षेप लगाएर चुनावी प्रचार नगरिकन हिजोको सही कुराको प्रेरणा लिएर गलत कुराबाट सिकेर राम्रो कामका लागि लगातार विज्ञहरुलाई संलग्न गराई तयारी गरिरहेको जानकारी दिए। जवाफदेहिता र पारदर्शिता हरायो भने चुनावको मात्र केही अर्थ नहुने र त्यो प्राविधिक विषयमात्र हुने उनको तर्क थियो। उनले भने, चुनाव एउटा माध्यम हो। हामीले चुनावलाई लाइसेन्सको रुपमा बुझ्यौं। चुनावबाट निर्वाचित भएर आएपछि पाँच वर्षका लागि लाइसेन्स हो? होइन, त्यो लाइसेन्स प्रत्येक पल रिन्यू (नविकरण) गर्नुपर्छ । उनले चुनावलाई बुझन नसकेको जिकिर गरे । नेता थापाले स्थानीय तहको निर्वाचनमा गठबन्धनबाट मेयर, उपमेयर, वडाध्यक्ष जितेको र अबको जवाफदेहिता भनेको जनताको सेवा गर्नु रहेको बताए। उनले भने, गठबन्धन गरेर जित्नु भनेको हामी मिलेर काम गर्छौँ भनेर आएको हो। मिलेर काम गर्न छलफल र संवाद हुनुपर्छ। उनले नेपाली काँग्रेसको भयानक कमजोरी भनेको संवाद नहुनु रहेको उल्लेख गरे। उनले संवादबाटै निष्कर्ष आउने भएकाले संवादमा जोड दिनुपर्ने बताए। जनप्रतिनिधिहरुलाई सम्बोभन गर्दै महामन्त्री थापाले आम्दानीको श्रोत र खर्चको सन्तुलन मिलाएर योजना बनाउन सुझाव दिए। उनले स्वागत गेट र भ्यू टावर जस्ता अनुत्पादन क्षेत्रमा लगानी नगर्न पनि सुझाए। भने, हामीले हाम्रो संकल्पपत्रमा देशभरि एउटा पनि स्वागत गेट नबनाउने भनेका छौं। स्वागत गेट आजको दिनमा स्थानीय सरकारले गर्ने सबैभन्दा अनुत्पादक खर्चमध्ये हो। हामीले भ्यू टावर पनि बनाउने छैनौं। स्थानीय सरकारले अझैपनि आय श्रोतको पहिचान गर्न नसकेको उनको भनाई छ। उनले जनप्रतिनिधिहरुमा म शासक होइन, म सेवक हुँ भन्ने भावना पैदा हुनुपर्ने बताए। जनप्रतिनिधिमा नम्रता र बढी बोल्ने भन्दा अरुलाई धेरै सुन्ने र समेट्न सक्नु पर्नेमा जोड दिए।"
कटुवा पेस्तोल र गोलीसहित एक जना पक्राउ,चितवन : भरतपुर महानगरपालिका५ विकासचोक डेरा गरी बस्ने भरतपुर महानगरपालिका१० स्वामीचोक घर भएका ३३ वर्षीय प्रकाश विकलाई एक थान कटुवा पेस्तोल र सोको २ राउण्ड गोलीसहित आइतबार बिहान प्रहरीले पक्राउ गरेको छ। जिल्ला प्रहरी कार्यालय चितवनबाट खटिएको प्रहरीले प्रकाशको कोठा जाँच गर्ने क्रममा कोठाबाट उक्त पेस्तोल र गोली फेला पारी उनलाई पक्राउ गरेको हो। यस सम्बन्धमा प्रहरीले थप अनुसन्धान गरिरहेको केन्द्रीय प्रहरी समाचार कक्षले जनाएको छ।
विपद प्रतिकार्य योजनासम्बन्धी बैठक सम्पन्न,"जोमसोम : मनसुन सुरु भएसँगै मुस्ताङमा विपद् व्यवस्थापन प्रतिकार्य योजना बैठक सम्पन्न भएको छ। जिल्ला प्रशासन कार्यालय मुस्ताङ अन्तर्गत जिल्ला विपद् व्यवस्थापन समितिको आयोजनामा आईतबार भएको मनसुन तथा विपद् प्रतिकार्य योजना सम्वन्धी छलफल तथा अन्तरक्रियामा जिसस मुस्ताङसहित जिल्लाका ५ वटै स्थानीय तह र जिल्लास्थित सरोकारवाला कार्यालयहरुले सहभागी जनाएका छन्। प्रमुख जिल्ला अधिकारी नेत्रप्रसाद शर्माको अध्यक्षतामा भएको जिल्लास्तरीय मनसुन तथा विपद प्रतिकार्य योजना बैठकले विभिन्न ३ बुँदे निर्णय गरेको छ। निर्णयमा विपद प्रतिकार्यका लागि स्थानीय तह ,सरोकावाला जिल्ला स्थित सरकारी कार्यालय र सुरक्षा निकायहरुले कार्य विभाजनसहित जिम्मेवारी तोकिएको छ। स्थानीय तहहरुले विपद व्यवस्थापनको पूर्व तयारी अपनाउन सचेतनामूलक कार्यक्रम सञ्चालन गर्ने, सूचना तथा तथ्यहरु संकलन र संम्प्रेषण गर्ने, उद्दार र राहतका सामाग्रीको बन्दोवस्त गर्ने, स्वंयसेवी समूह गठन र परिचालन गर्ने, एम्बुलेन्स र वैकल्पिक सामाग्री तयारी अवस्थामा राख्ने र विपद सम्पर्क व्यक्ति तोकी सम्बन्धित निकायलाई जानकारी गराउने निर्णय गरिएको छ।"
काठमाडौं उपत्यकामा १२ जनामा हैजा संक्रमण पुष्टि,"काठमाडौं : काठमाडौं उपत्यकामा १२ जनालाई हैजा देखिएको छ। स्वास्थ्य सेवा विभाग इपिडियोमोलोजी तथा रोग नियन्त्रण महाशाखाका निर्देशक डा चुमनलाल दासले विभिन्न स्थानका १२ जनामा हैजा पुष्टी भएको अन्नपूर्णलाई जानकारी दिए। उनले भने, डिल्लीबजार, बागबजार, कपन, थानकोट, बल्खु, नैकाप, सानेपाललगायत स्थानमा हैजा देखिएको छ। गत असार २ गते टेकु अस्पतालमा भर्ना भएका दुई बिरामीमा परीक्षण गर्दा हैजाको जीवाणु फेला परेको थियो। उनीहरू दुबै जना बागबजारस्थित एकै परिवारका थिए। स्वास्थ्य सेवा विभाग इपिडिमियोलोजी तथा रोग नियन्त्रण महाशाखाले हैजा रोगको रोकथाम तथा नियन्त्रणको लागि सतर्क रहन आम नागरिकलाई आग्रह गरेको छ। हैजासम्बन्धी कुनै पनि लक्षण देखिएमा तुरुन्तै नजिकको स्वास्थ्य संस्थामा सम्पर्क राख्न र गर्मी तथा वर्षायाममा वशेष गरी झाडापखालाका, हैजा तथा पानी जन्य रोगहरू फैलने हुँदा सम्पूर्ण सरोकारवालाहरू सजग र सतर्क रहन भनेको छ।"
अमेरिकासँगको आणविक वार्ता केही दिनमा फेरि सुरू हुन्छ : इरान,"एजेन्सी : इरानले अमेरिकासँग आणविक वार्ता केही दिनमा सुनः शुरू हुने बताएको छ। इरान र युरोपेली सङ्घले शनिबार संयुक्तरूपमा उक्त घोषणा गरेका हुन्। इरान र संयुक्त राज्य अमेरिकाबीच रोकिएको आणविक सम्झौतालाई पुनर्जीवित गर्न अप्रत्यक्ष वार्ता पुनः सुरु गर्न तेहरान सहमत भएको इरानी विदेशमन्त्री होसेन अमिर अब्दुल्लाहियानसँगको संयुक्त टेलिभिजन पत्रकार सम्मेलनमा सङ्घको विदेश नीति प्रमुख जोसेप बोरेलले उक्त घोषणा गरेका हुन्। वार्ता शीघ्र र तत्काल पुनः सुरु हुने तथा बाँकी रहेका मुद्दामा समाधानको प्रयास हुने उनले बताए। उक्त वार्ता भिएनामा नहुने र त्यो राष्ट्रसङ्घीय सुरक्षा परिषद्का स्थायी सदस्य बेलायत, चीन, फ्रान्स, रूस र जर्मनी सम्मिलित (पी फोर प्लस वान) ढाँचामा पनि नहुने जनाउँदै उनले सम्भवतः खाडी राष्ट्रको नजिक वा खाडी राज्यमा हुने बताए। हामीले आगामी दिनहरूमा वार्ता पुनः शरू गर्ने र गतिरोध तोड्ने अपेक्षा गरेका छौँ, तीन महिना भइसक्यो र हामीले कामलाई गति दिनु आवश्यक छ। म तेहरान र वासिङगटनमा भएको निर्णयबाट धेरै खुसी छु, बोरेलले भनेका छन्। विदेशमन्त्री अमिर अब्दुल्लाहियानले पनि बोरेलसँग इरानका मागहरूका बारेमा आफूले वार्ता गरेको र निकट भविष्यमा अमेरिकासँग वार्ता पुनः थाल्न इरान तयार रहेको बताए। संयुक्त विस्तृत कार्य योजना (जेसिपीओए) बाट इरानी जनताको आर्थिक लाभ इरानी सरकारको लागि महत्वपूर्ण रहेको तर इरानको आर्थिक हितको सुरक्षा नगर्ने कुनै पनि विषय राष्ट्रपति इब्राहिम रायसीको सरकारलाई स्वीकार्य नहुने स्पष्ट गर्र्दै उनले अमेरिकासँग शीघ्र वार्ता हुने र त्यस क्रममा सबै मतभेद एवम् समस्या समाधानको प्रयास गरिने बताए। अमेरिकी पक्षले पनि यसपटक यथार्थपरक र निष्पक्ष कदम चाल्ने विश्वास उनले व्यक्त गरे। यसैबीच, सङ्घका उच्च कूटनीतिज्ञ बोरेलसँगको भेटमा इरानको सर्वोच्च राष्ट्रिय सुरक्षा परिषद्का सचिव अली शमखानीले इरान आणविक वार्तामा बलियो, स्थिर र भरपर्दो सम्झौता खोजिरहेको स्पष्ट गरेका इरानको आधिकारिक समाचार समिति इर्नाले जनाएको छ। गैरकानूनी एवम् इरान विरोधी प्रतिबन्ध हटाउने र दिगो आर्थिक हित सुनिश्चित नगर्ने सम्झौताबाट इरानलाई कुनै फाइदा नहुने उनको कथन थियो। इरानले जुलाई २०१५ मा विश्व शक्तिहरूसँग जेसिपीओएमा हस्ताक्षर गरेको थियो। तेहरानमाथि लगाइएका प्रतिबन्ध हटाउने र त्यसको बदलामा आफ्नो आणविक कार्यक्रममा केही प्रतिबन्ध लगाउन उसले स्वीकार गरेको थियो। यद्यपि तत्कालीन राष्ट्रपति डोनाल्ड ट्रम्पले मे २०१८ मा संयुक्त राज्य अमेरिकालाई जेसिपीओएबाट हटाएर तेहरानमाथि एकपक्षीय प्रतिबन्ध पुनः लागू गरेका थिए। अप्रिल २०२१ देखि इरान र जेसिपीओएपक्षबीच सम्झौतालाई पुनर्जीवित गर्न भियनामा आठ चरणको वार्ता भएको थियो। उक्त वार्ता गत मार्चमा स्थगन भएपछि त्यसले अनिश्चितता बढाएको थियो।"
लक्ष्मण थारुसहित थरुहट कार्यकर्ता नागरिक उन्मुक्ति पार्टीमा प्रवेश,"काठमाडौं : थरुहट थारुवान राष्ट्रिय मोर्चाका केन्द्रीय संयोजक लक्ष्मण थारु रेशम चौधरीकी श्रीमती रञ्जिता श्रेष्ठ चौधरी नेतृत्वको नागरिक उन्मुक्ति पार्टी प्रवेश गरेका छन्। देशको भाग्य र भविष्य अब यही पार्टीले बनाउने भन्दै उनीहरु उक्त पार्टीमा प्रवेश गरेका हुन्। राजधानीमा पत्रकार सम्मेलन गर्दै थारुसहित थरुहट थारुवान राष्ट्रिय मोर्चा दाङका केन्द्रीय सल्लाहकार सुरेन्द्र चौधरीसहित ५० जनाभन्दा बढी पार्टी आज नागरिक उन्मुक्ति पार्टीमा प्रवेश गरेका हुन्। यसरी पार्टी प्रवेश गर्नेहरुमा रामकुमार चौधरी, मोहनलाल चौधरी, बिन्दु चौधरी, सीताराम चौधरी, गणेश चौधरी, रन्जित चौधरी, बासुदेव चौधरी, लोकबहादुर लौहार, राजीब कार्की, रामलाल थारु, मोतीलाल चौधरी, जगत चौधरी, शिवलाल चौधरी, दीपक चौधरी, सकुन्तला विक, भरत विकलगायत रहेका छन्। रौतहटबाट मनोज चौधरी र कृष्णकान्त चौधरी पनि पार्टी प्रवेश गरेका छन्। पत्रकार सम्मेलनमा बोल्दै केन्द्रीय सदस्य रामलाल दमला थारुले हिमाल, पहाड र तराईका सबै नेपालीहरुको अधिकार प्राप्तिकोलागि स्थापना भएको स्पष्ट पारे। पछिल्लो समय पार्टीप्रति ठूलो आकर्षण देखिएको पनि उनको दाबी थियो। नागरिक उन्मुक्ति पार्टी जन्मिएपछि शासक वर्गहरुको मनमुटुमा धक्का पुगेको जिकिर गरे। उनले आफ्नो पार्टीले गत बैशाख ३० गते भएको स्थानीय तहको निर्वाचनमा ऐतिहासिक सफलता हासिल गरेको सुनाए। यस्तै, नवप्रवेशी सुरेन्द्र चौधरीले नागरिक उन्मुक्ति पार्टी राज्यले गरेको उत्पीडनको विरुद्धमा स्थापना भएको भएको बताए। चौधरीले नेपालका नेताको कारण निर्दोष नेता रेशम चौधरी जेलमा बस्न बाध्य भएको पनि टिप्पणी गरे। यस्तै, लक्ष्मण थारुले कुनै अपराध नगरी आफुमाथि पनि सरकारले जन्मकैदको फैसला सुनाएको टिप्पणी गरे। उनले रेशम चौधरी निर्दोष भएको दाबी गरे। पार्टी अध्यक्ष रञ्जिता चौधरी श्रेष्ठले टिकापुर घटना राजनीतिक घट्ना भएको उल्लेख गर्दै रेशम चौधरी निर्दोष हुँदाहुँदै पनि जेलमा राखिएकोमा गुनासो पोखिन्। उनले यो घटनाका दोषीहरुलाई राज्यले जोगाएको आरोप लगाइन्।"
नेपालले क्यानडासँग एक दिवसीय सिरीज खेल्ने,काठमाडौं : नेपाली राष्ट्रिय क्रिकेट टोलीले क्यानडासँग एक दिवसीय सिरीज खेल्ने भएको छ। नेपाल क्रिकेट संघ(क्यान)ले सार्वजनिक गरेको तालिका अनुसार नेपालले जुल १ मा क्यानडाको घरेलु टोलीसँग अभ्यास खेल खेल्नेछ। त्यसपछि जुल ४ र जुल ५ मा नेपाल र क्यानडाको खेल क्यानडास्थित किङ्ग सीटी मैदानमा हुनेछ।
चन्द्रागिरीको जंगलमा हराएका तीन जना विदेशी नागरिकको सकुशल उद्दार,"काठमाडौं : चन्द्रागिरीको जंगलमा हराई रहेका तीन जना विदेशी नागरिकको प्रहरीले सकुशल उद्दार गरेको छ। शनिबार साँझ चन्द्रागिरीको जंगलमा हराई रहेका ३४ वर्षीय अमेरिकी नागरिक डौग्लस रोवे, ३० वर्षीय भारतीय नागरिक नभप्रीत ढिलोन र २९ वर्षीय माधव गुप्ताको प्रहरी वृत्त थानकोट उद्दार टोलीले सकुशल उद्दार गरेको हो। हराएको सूचना आएपछि थानकोट वृत्तबाट आवश्यक टर्च, डोरी, स्ट्रेचरलगायतका सामग्रीसहितको १० जनाको प्रहरी टोली परिचालन भएर खोजी गरिएको थियो। उनीहरु थानकोटबाट करिब ७ किलोमिटर माथि जंगलको थानकोटचित्लाङ सडकखण्डमा फेला परेका थिए। उनीहरुलाई सडकबाट करिब एक सय मिटर तल भिरमा फसेको अवस्थामा फेला परेको जिल्ला प्रहरी परिसर काठमाडौंका प्रवक्ता दिनेशराज मैनालीले जानकारी दिए। उनीहरुलाई रेस्कोर रोपेलगायतको प्रयोग गरी सुरक्षित साथ उद्धार गरी प्रहरी वृत्त थानकोटमा ल्याई साथीहरुको जिम्मा लगाइएको छ।"
बन्चरेडाँडामा फोहोर फाल्नेदेखि बागमतीका टहरा हटाउनेसम्म यस्ता छन् झाँक्रीका उपलब्धि,"काठमाडौं : शहरी विकास मन्त्री रामकुमारी झाँक्रीले आफ्नो ८ महिने कार्यकालमा भएका उपलब्धि सार्वजनिक गरेकी छन्। प्रधानमन्त्री शेरबहादुर देउवालाई बालुवाटारमा राजीनामा पत्र बुझाएर मन्त्रालयमा पत्रकार सम्मेलनमार्फत झाँक्रीले उपलब्धी सुनाएकी हुन्। मन्त्री झाँक्रीका तर्फबाट मन्त्रालयका एक अधिकारीले उपलब्धी सुनाउने क्रममा राष्ट्रिय शहरी नीतिसम्बन्धी अन्तिम मस्यौदा तयार भएको र पारित हुने अवस्थामा रहेको बताए। उनले झाँक्रीको कार्यकालमा फोहोरको टेक्नोलोजी र इन्भेस्ट ल्याएको बताए। यसमा अब दीर्घकालीन रुपमा काम गर्न सक्नुपर्ने उनको भनाइ थियो। त्यसैगरी नुवाकोटको बन्चरेडाँडामा फोहोर फाल्न सुरु हुनुलाई ठूलो सफलताका रुपमा प्रस्तुत गरे। त्यसैगरी बन्चरेडाँडामा फोहोर समन्वय गर्न जिम्मेवारी पाउनु पनि अर्को ठूलो सफलता भएको उनले बताए। झाँक्रीको कार्यकालमा जनता आवास, अधिकारसम्पन्न बागमती सभ्यतामा घरटहरा हटाउनेदेखि वातावरणीय सुधारको प्रयास गरेको उनले उल्लेख गरे। पुनर्निर्माणको काम गरेको र धरहरा पुनर्निर्माण हुन २५ प्रतिशत बाँकी रहेको उनले जानकारी गराए। ७८ वर्ष लागेको शहरी विकाससम्बन्धी काम झाँक्रीको पालामा ८ महिनामै भएको उनले बताए। उनले मन्त्री झाँक्रीलाई सम्बोधन गर्दै भने, 'यत्तिको एक्सेस भएको मन्त्री पाउन गाह्रो छ। उहाँको कार्यकालमा राम्रो व्यवस्थापन भएको छ।' कर्मचारीले प्रशंसा गर्दा झाँक्री भावुक बनेकी थिइन्। आँशु पुच्दै झाँक्रीले 'एकदमै गाह्रो भयो, म कमजोर मान्छे, जवाफ दिन सकिनँ' भनेकी थिइन्। उनले आएका प्रश्नको जवाफ पनि दिन सकिनन्। उनी धेरै बोल्न सकिन्न। प्रश्न सोध्दा उनले 'मैले बोल्न सकिनँ' भनेर टारेकी थिइन्।"
सुनसरीमोरङ करिडोरमा उद्योगहरु बन्द हुने क्रम बढ्दो : लगानीमा असुरक्षा मुख्य कारण,"विराटनगर : केन्द्रिकृत आयात प्रतिस्थापन तथा निर्यात प्रर्वद्धनको नीतिको अभावमा ३ दशकयता सुनसरीमोरङ औद्योगिक करिडोरमा उद्योगहरु बन्द हुने क्रम बढेको छ। सरकारको स्थायी नीतिको अभावमा पछिल्लो ३ दशकयता यस करिडोरमा नयाँ लगानीका निर्यातमुखी उद्योगहरु सञ्चालनमा आउन नसकेका हुन्। विस २०४६ सालसम्म १५० निर्यातमुखी उद्योगहरु रहेको यस करिडोरमा हाल कूल ४३ वटा उद्योगहरु मात्र सञ्चालनमा छन्। ठूला लगानीका बाँकी १०७ वटा उद्योगहरू यस दौरान बन्द भएका छन्। विस २०४१ देखि ०४९ सालसम्म सुनसरीमोरङ औद्योगिक क्षेत्रमा सञ्चालित उद्योगबाट उत्पादित वस्तुमध्ये ५० प्रतिशतभन्दा बढी निर्यात हुन्थ्यो। तर ५० को दशक सुरू भएसँगै उद्योगधन्दाहरू बन्द हुने क्रम बढेको यस क्षेत्रका उद्योगीहरु बताउँछन्। उद्योगहरु बन्द हुने क्रम बढ्नुमा राजनीतिक अस्थिरता मुख्य कारण हो, नेपाल उद्योग परिसंघ प्रदेश १ का अध्यक्ष भीम घिमिरे भन्छन्, यसबाहेक स्थायी पोलिसीको अभाव, १८ घण्टासम्मको लोडसेडिङ, यातायातमा अवरोध र बैंक तथा बिमाको चर्को ब्याजलगायतका कारणले पनि उद्योगहरु संकटमा परेका हुन्। अहिले विद्युत आपूर्तिको समस्या केही हदसम्म समाधान भएको छ। तर बैंकको ब्याजको समस्या अहिले पनि उस्तै छ। सुनसरीमोरङ औधोगिक करिडोरमा सञ्चालनमा हुँदै आएका गार्मेन्ट, आईरन स्टिल, जुट, खाद्यतेल, साबुन र टेक्सटाईल जस्ता निर्यातमुखी उद्योगहरु बन्द हुनुमा कतै न कतै सरकार नै जिम्मेवार रहेको घिमिरेको भनाई छ। औद्योगिक क्षेत्रमा बस्ती विकासलगायतका कारणले वैदशिक लगानी घट्दै गएपछि पनि थुप्रै निर्यातजन्य उद्योगहरू बन्द भएको उनको अनुभव छ। उनी भन्छन्, बन्द भएका उद्योगहरूमा मात्रै करिब २३ अर्ब बराबरको लगानी थियो। उद्योग विभागको तथ्याङ अनुसार सुनसरीमोरङ औधोगिक करिडोरलगायत आसपासका क्षेत्रमा अहिले साना र ठूला गरी कूल ६६५ वटा उद्योगहरु सञ्चालनमा छन्। जसमध्ये १९ प्रतिशत उद्योगद्वारा उत्पादित मालसामान विदेशसम्म निर्यात हुन्छन्। तर, उद्योगहरु बन्द हुने क्रम उकालो लागेसँगै ३ दशकयता यस करिडोरमा भने नयाँ लगानीका उद्योगहरु खासै सञ्चालनमा आउन सकेका छैनन्। चाउचाउ, जिआई वायर र नयाँ मेशिनरीबाट उत्पादन हुने स्टिल तथा केही सिमेन्ट उद्योगहरु थपिएको भएपनि सञ्चालित जुट, गार्मेन्ट, कपुर, वनस्पति, घ्यूतेल, प्याड र मैनबत्तीलगायतका ४० बढी निर्यातमुखी उद्योगहरू बन्द हुने अवस्थामै रहेको उद्योगीहरु बताउँछन्। सिमित उद्योगहरुलाई पोस्ने सरकारी नीतिले पनि स्वदेशी उद्योगहरु धरासायी हुने अवस्थामा पूगेको उद्योग सङ्गठन मोरङका अध्यक्ष सुयेश प्याकुरेल बताउँछन्। भन्सार महशुल र अन्तःशूल्कमा हुने वार्षिक फेरबदलले पनि स्वदेशी उद्योगहरु मारमा परेका छन्, उनी भन्छन्, सन् १९९० मा रोकिएको औधोगिक विकास अहिलेसम्म पूनः सुचारु हुन सकेको छैन्। पछिल्लो ३० वर्षको अन्तरालमा सुनसरीमोरङ करिडोरमा सञ्चालनमा रहेका ठूला लगानीका आधा दर्जनभन्दा बढी टेक्सटायल उद्योगहरु पनि बन्द भएका छन्। अशोक टेक्सटायल र प्रभात टेक्सटायल त्यसमध्ये मुख्य हुन्। यस करिडोरमा सञ्चालित ११ मध्ये ६ जुट उद्योगहरु पनि यस दौरान बन्द भएको उद्योग सङ्गठनको तथ्याङ्क छ। तथ्याङ्क अनुसार पछिल्लो ३ दशकको अवधिमा यस करिडोरका हेटौंडा र स्वदेशी आईरन जस्ता फलाम उद्योग, कर्कट पाता र पाईप उद्योगहरू पनि बन्द भएका छन्। करोडौंको लगानी रहेको दुहबीको वंशल ईण्डष्ट्रिज पनि सञ्चालन हुन नसकेर बन्द भएको हो। अम्बे, सङ्ग्रिला ईन्टरनेशनल, एमी, जेडी, ईजी वेयर र फेशन फ्याब्रिक जस्ता तयारी पोशाकका ठूला उद्योग र दर्जनौं साना उद्योगहरू पनि यस दौरान बन्द भएको मोरङ व्यापार संघका अध्यक्ष नवीन रिजाल बताउँछन्। एउटै उद्योगमा १ अर्ब बराबरको लगानी रहेको वंशल, लिगश र सूर्य नेपाल जस्ता नाम चलेका एक दर्जन उद्योगहरु गणतन्त्रको उदयसँगै बन्द भए, उनी भन्छन्, औधोगिक क्षेत्रप्रति सरकारको उदासीनता र नीतिगत भ्रष्ट्राचारमा सरकारको संलग्नताको प्रभाव स्वरुप उद्योगहरु सधैं संकटग्रस्त रहे। अवस्था अहिलेपनि फेरिएको छैन्। विशेष गरी लगानीमा असुरक्षा, जग्गाको बढ्दो मोल, राजनैतिक अस्थिरता र डबल डिजिटको बैङ्किङ ब्याजलगायतका समस्याले यस करिडोरमा नयाँ लगानी थप हुन नसकेको उद्योगीहरुको बिश्लेषण छ।"
फतुवा विजयपुर नगरपालिकाका मेयर यादवसहित २१ जनाविरुद्ध भ्रष्टाचारको मुद्दा,"काठमाडौं : फतुवा विजयपुर नगरपालिका रौतहटका मेयर गोपाल राय यादवविरुद्ध भ्रष्टाचारको मुद्दा दायर भएको छ। राय र तत्कालीन उपमेयर कान्ति देवीसहित २१ जनाविरुद्ध भ्रष्टाचारको मुद्दा दायर भएको अख्तियार दुरुपयोग अनुसन्धान आयोगले जनाएको छ। अख्तियारले एक करोड ५३ लाख ५० हजार १९९ रुपैयाँ विगो दाबीसहित विशेष अदालतमा मुद्दा दायर गरेको हो। रौतहटको गुजरा नगरपालिका र फतुवा विजयपुर नगरपालिकाको लाल बकैया नदीको आन्तरिक आय व्यवस्थापनसम्बन्धी जिल्ला समन्वय समितिको रोहवरको बैठकबाट दुबै नगरपालिकाले संयुक्त रुपमा ढुंगा, गिट्टी र बालुवाको ठेक्का गर्ने र प्राप्त हुन आउने आयको फतुवा विजयपुर नगरपालिकाले ६० प्रतिशत र गुजरा नगरपालिकाले ४० प्रतिशत रकम बाडँफाँड गर्ने निर्णय भएको थियो। फतुवा विजयपुर नगरपालिकाले आर्थिक वर्ष २०७५०७६ को लाल बकैया नदीको ठेक्का प्रचलित ऐन नियम विपरीत रद्द गरी नगरपालिकालाई नोक्सानी पुर्याएको उजुरी परेको थियो। उनीहरुविरुद्ध अख्तियार आयोग ऐन, २०४८ को दफा १८ र दफा ३५ को उपदफा (१) बमोजिम विशेष अदालत काठमाडौंमा आरोपपत्र दायर गरिएको छ।"
न्यायाधीशअधिवक्ता घुस प्रकरणमा छानविन गर्न ४५ दिनको समय दिएकोमा आपत्ति,"काठमाडौं : कानून व्यवसायीले गलत काम गर्ने न्यायाधीशहरुको सम्पत्ति छानविन गर्न माग गरेका छन्। आइतबार राजधानीमा पत्रकार सम्मेलन गरेर कानुन व्यवसायीले न्यायालयमा विकृति र विसंगति बढेको भन्दै छानविनको माग गरेका हुन्। केही दिनअघि अधिवक्ता रुद्र पोखरेल र न्यायाधीश राजकुमार कोइरालाबीच इच्छाराम तामाङको विषयमा भएको संवादको अडियो सार्वजनिक भएसँगै न्यायाधीशहरुको सम्पत्ति छानविनको माग उठेको हो। अधिवक्ता भुवन थापाले न्यायालयमा भइरहेका विकृती, विसंगति, अन्याय र अत्याचारका सीमारेखाहरुको परास्त गर्न आफूहरुले न्यायालय शुद्धीकरण अभियान चलाएको जानकारी दिए। थापाले न्यायालय सबल र सक्षम हुँदा हुँदै पनि गलत काम गर्ने न्यायकर्मीको कारण आज दुर्गन्धित भइरहेको टिप्पणी गरे। सत्यताको विमुख गर्न, आस्थाको केन्द्र न्यायालयलाई विचौलियामुक्त बनाउने उद्देश्यले देशव्यापी अभियान सुरु गरेको थापाको भनाइ छ। उनले गलत काम गर्ने सम्पूर्ण न्यायाधीशहरुको सम्पत्ति छानबिन गर्नुपर्ने बताए। न्यायालयको मानमर्दन गर्ने, स्वच्छ, सक्षम र शुद्धता बनाउने उद्देश्यका साथ अभियान चलाएको स्पष्ट पारे। उनले भने, न्यायलयमा भएका गलत कामको पर्दाफास गर्ने उदेश्यले हामीले अभियान चलाएका हौ। यसैगरी, अधिवक्ता माधव प्रसाद कोइरालाले केही दिनअघि अडियो सार्वजनिक भएसँगै न्यायालय नाङ्गिएको र न्यायलयभित्र के भइरहेको छ भन्ने पनि स्पष्टै देखिएको बताए। उनले भने, उक्त घटनाले जनतालाई न्याय दिन पर्ने कानुन व्यवसायीहरु कालो कोट लगाएर हिड्न पनि बाहिर अमर्यादित भएको अनुभव गरिरहेका छौं। न्यायलयमा भएको भ्रष्टचारविरुद्ध सबै मिलेर भ्रष्टाचार विरोधी अभियान नै चलाएको उनको भनाइ छ। वरिष्ठ अधिवक्ता प्राध्यापक डा सुरेन्द्र भण्डारीले न्यायाधीश र अधिवक्ताबीच भएको इच्छाराम तामाङसमेतको विषयमा घुस खाने कुरामा भएको अडियोले सिंगो न्यायपालिका र मिडियालाई नै प्रभावित पारेको बताए। उनले अडियो प्रकरणले कानुन व्यवसायी र न्यायाधीश आपसमा मिलेर मुद्दामा न्याय किनबेच हुँदो रहेछ भनेर सन्देश दिएको उनको भनाइ थियो। न्यायाधीश र अधिवक्ताबीच भएको अडियो प्रकरण ज्यादै लज्जास्पद भएको पनि उनले बताए। न्याय परिषदले अडियोप्रकरण छानबिन गर्न ३ जनाको छानबिनको समिति बनाएको र ४५ दिनको समय दिएकोमा भने उनले आपत्ति जनाए। अडियोमा भएको आवाज आफ्नै हो भनेर गल्ती स्वीकार गरिसकेको अवस्थामा पनि छानबिन गर्न लामो समय दिँदा न्याय मर्ने उनको भनाइ थियो। घटना छानबिन गर्न ७ दिनको समय पर्याप्त हुने उनले टिप्पणी गरे। उनले छानबिन गर्न ४५ दिनको समय दिँदा न्याय मर्ने र वस्तुस्थिति ओझेलमा पर्ने भन्दै प्रधानन्यायाधीशलाई समय छोटाउन आग्रह गरेको सुनाए। छिटोभन्दा छिटो घटनाको बारेमा अनुसन्धान हुनुपर्ने र दोषीलाई कारबाही गर्नुपर्ने उनले माग गरे। एकजना न्यायाधीशलाई कारबाही गर्दैमा न्यायालय शुद्धीकरण नहुने उनको भनाइ थियो। न्यायधीश र कानुन व्यवसायीलाई सम्पत्ति कमाउन, राजनीतिक स्वार्थपूर्ति गर्न र आफ्नो मान्छेको स्वार्थपूर्तिका लागि न्याय मारिने उनले टिप्पणी गरे। वरिष्ठ अधिवक्ता धुव्रलाल श्रेष्ठले न्यायपालिकाको घटना सबैलाई जगजाहेर रहेको बताए। न्यायलय शुद्धिरकरणको यसअघि पनि धेरै प्रयास भएपनि अहिलेसम्म भएका प्रयासले ठोस उपलब्धि हासिल गर्न नसकेको उनको भनाइ थियो। आफूहरुले चलाएको न्याय शुद्धीकरण अभियानले भने सफलता पाउने विश्वास व्यक्त गरे। अभियान न्यायपालिकाको यथार्थ, सत्य कुराको वकालत र जहाँ गल्ती गरेको छ त्यसलाई उजागर गर्न एउटा प्लेटफर्मको रुपमा रहने पनि बताए। अधिवक्ता युवराज कोइरालाले जनताको अन्तिम आस्थाको केन्द्र भनेको न्यायालय नै भएको बताए। उनले न्यायालय शुद्धीकरणको लागि आफूहरु गोलबद्ध भइरहेको सुनाए।"
"पेट्रोलियम पदार्थसँगै अब उपभोग्य वस्तुको मूल्य पनि घट्छ, नत्र कारबाही गर्छौं : उद्योगमन्त्री बडू","काठमाडौं : उद्योग वाणिज्य तथा आपूर्ति मन्त्री दिलेन्द्रप्रसाद बडूले पेट्रोलियम पदार्थको मूल्य घटेको भन्दै उपभोग्य वस्तुको मूल्य पनि घट्ने बताएका छन्। संसदको बैठकमा बोल्दै उद्योगमन्त्री बडूले पेट्रोलियम पदार्थको मूल्य घटेको भन्दै कहाँ कहाँ घटाउनुपर्ने हुन्छ घटाउन निर्देशन दिएका हुन्। उनले भने, पेट्रोलियम पदार्थको मूल्य घटेपछि त्यसको प्रभाव कहाँ कहाँ पर्छ, उपभोग्य वस्तुको मूल्य घटाउन निर्देशन दिइन्छ। मूल्य नियन्त्रणका लागि अनुगमन गर्ने तयारीमा छौं। आजै उद्योग मन्त्रालयमा मूल्य घटाउने सन्दर्भमा बैठकसमेत राखेको छु। उनले आयल निगमलाई संस्थागत रुपमा सुधार गर्ने सरकारको योजना रहेको बताए। उद्योग मन्त्री बडूले भने, वायो डिजेल नेपालमै पनि उत्पादन हुन सक्ने सम्भावना छ। त्यसको लागि सरकारले अध्ययन गरिरहेको छ। पेट्रोलियम पदार्थको मूल्य धेरै बढ्ने र घट्ने अवस्थामा धेरै घट्दैन। किनभने यो हाम्रो नियन्त्रणमा नरहेको अवस्था छ। सर्वसाधारणलाई सहुलियत दरमा एलपी ग्याँस उपलब्ध गराउने सरकारको योजना छ। त्यहीअनुसार कार्यदलले आफ्नो अन्तिम रिपोर्ट दिँदैछ।"
श्रममन्त्री किसान श्रेष्ठको प्रश्न : हामीले किन राजीनामा दिने?,"काठमाडौं : श्रम तथा सामाजिक सुरक्षामन्त्री किसान श्रेष्ठले मन्त्रिमण्डल पुनर्गठन गर्ने अधिकार प्रधानमन्त्रीलाई रहेको बताएका छन्। उनले आफूले राजीनामा नदिने र प्रधानमन्त्रीले पुनर्गठन गर्ने वितिकै आफू स्वत: हट्ने बताए। मन्त्री पार्टीले बनाएको र फिर्ता पनि पार्टीले बोलाएको भन्दै राजीनामा नदिने र पत्रकार सम्मेलन पनि नगर्ने बताए। पुनर्गठन प्रधानमन्त्रीले गर्ने हो। हामी त बसिरहेकै छैन। जहिले छोड भन्यो त्यही दिन छोड्ने हो, उनले दोहोर्याए, मन्त्रिमण्डल पुनर्गठन गर्ने अधिकार प्रधानमन्त्रीलाई हो। उहाँले पुनर्गठन गर्ने वित्तिकै स्वत छोडिहालि नि । किन छोड्नुपर्यो भन्या? यसलाई तिललाई पहाड बनाउने काम भयो, उनले भने। मन्त्रीबाट पदबाट राजीनामा दिएको पत्र बुझाएका प्रेम आलेले भने पत्रकार सम्मेलन गर्दैछन्। त्यस्तै मन्त्री रामकुमारी झाँक्रीले पनि पत्रकार सम्मेलन आयोजना गरेकी छन्।"
सांसदको प्रश्न : सिंहदरबारबाट एलपी ग्यास कहिले विस्थापित हुन्छ?,"काठमाडौं : सांसद खगराज अधिकारीले सिंहदरबारबाट एलपी ग्यास कहिले विस्थापित हुन्छ भन्दै सरकारलाई प्रश्न गरेका छन्। संसदमा बोल्दै सांसद अधिकारीले एलपी ग्यास विस्थापितबारे सरकारको योजना माग गरे। उनले भने, सिंहदरबारबाट एलपी ग्याँस कहिले विस्थापित हुन्छ? त्यो कुरा पनि माननीय उद्योग मन्त्रीज्यूले स्पष्ट पारिदिनुहुन्थ्यो कि? मिति स्पष्ट आएन। सो क्रममा उद्योग वाणिज्य तथा आपूर्ति मन्त्री दिलेन्द्र बडूले पहिलो चरणमा सिंहदरबारस्थित सरकारी कार्यालयहरुबाट एलपी ग्यास प्रयोगको वैकल्पिक उपाय अवलम्बन गर्ने नीतिगत व्यवस्था गरिएको बताए। एलपी ग्यासको घरायसी एवम् व्यवसायिक प्रयोजनका लागि अलग अलग मूल्य कायम गर्न उपसमिति गठन गरिएको मन्त्री बडूले जानकारी दिए।"
"दुई दिनअघि नै ब्याक डेटमा राजीनामा दिएको हुँ, अरु मन्त्रीको मलाई थाहा छैन : प्रेम आले","काठमाडौं : संस्कृति पर्यटन तथा नागरिक उड्डयनमन्त्री प्रेम आलेले आफूले दुई दिनअघि पदबाट राजीनामा दिएको बताएका छन्। राष्ट्रियसभा बैठकपछि सञ्चारकर्मीसँग कुरा गर्दे मन्त्री आलेले गत शुक्रबार नेकपा एकीकृत समाजवादीको पोलिटब्यूरो बैठकमा ४८ घण्टामा राजीनामा दिन्छु भनेको र आज १५ मिनेटअघि घोषित समयमै राजीनामा दिएको बताए। दुई दिनअघि नै अध्यक्ष माधवकुमार नेपाललाई ब्याक डेटमा राजीनामा दिइसकेको छु। बजेटमाथिको छलफलमा संस्कृति पर्यटन मन्त्रालयअन्तर्गत प्रतिनिधिसभामा जवाफ दिए। आज राष्ट्रियसभामा जवाफ दिन आएको हो। मेरो दायित्व पूरा भइसक्यो, उनले भने। मन्त्री आलेले पार्टीका तर्फबाट फिर्ता बोलाइएका अन्य मन्त्रीबारे आफूलाई जानकारी नभएको बताए। अरु मन्त्रीको मलाई थाहा छैन। त्यो उहाँहरुलाई नै सोध्नुहोला। मैले राजीनामा दिइसके, उनले भने। उनले पार्टी अध्यक्षलाई राजीनामा दिइसकेको र प्रधानमन्त्रीले कार्यान्वयन गर्ने विश्वास व्यक्त गरे। डेमोक्रेटिक सिस्टममा पार्टीले सांसद बनाउने, मन्त्री बनाउने र पार्टीकै निर्देशनबमोजिम फिर्ता हुने भएकाले पार्टीले गरेको निर्णय स्वीकार्य छ, उनले भने। आफूलाई मन्त्री बनाएर काम गर्ने अवसर दिएकोमा उनले अध्यक्ष नेपाललाई धन्यवाद दिए। मैले त पहिल्यै पार्टी अध्यक्षलाई धन्यवाद दिएको थिए। पछिल्लो समय बजेट सेसन चलिरहेकाले मन्त्रीहरुले जवाफ दिने भनेकाले समय लम्बिएको हो। मैले जति समय पाए देश र जनताको पक्षमा काम गरेको छु। पार्टीले प्रधानमन्त्रीलाई पठाइसक्यो। प्रधानमन्त्रीज्यूले कार्यान्वयन गर्नुहुन्छ, उनले भने।"
थप २९ जनामा कोरोना संक्रमण पुष्टि,काठमाडौं : नेपालमा थप २९ जनामा कोरोना संक्रमण पुष्टि भएको छ। देशभर गरिएको १ हजार ७७ पीसीआर परीक्षणका क्रममा २१ जना र ६५३ एन्टीजेन परिक्षणका क्रममा ८ जनामा कोरोना संक्रमण पुष्टि भएको हो। कोरोनाका कारण आइतबार पनि कसैको मृत्यु नभएको स्वास्थ्य मन्त्रालयले जनाएको छ। त्यस्तै थप १७ संक्रमित निको हुँदा हालसम्म नेपालमा ९ लाख ६७ हजार ३ सय ८९ जना निको भएका छन्। हाल नेपालमा १ सय ९२ सक्रिय संक्रमित आइसोलेसनमा रहेको मन्त्रालयले जनाएको छ।
जाँदाजाँदै प्रेम आलेले भने आफ्नो कामबाट ९० प्रतिशत सन्तुष्ट छु,"काठमाडौं : संस्कृति, पर्यटन तथा नागरिक उड्डयन मन्त्री प्रेम आलेले आफ्नो कामबाट ९० प्रतिशत सन्तुष्ट रहेको बताएका छन्। पदबाट राजीनामा दिएपछि सिंहदरवारस्थित मन्त्रालयमा आयोजित पत्रकार सम्मेलनमा उनले आफूलाई ९० अंक दिएको बताए। 'म मन्त्रीको रुपमा ९ महिना अर्थात् २६३ दिन काम गरेँ। तपाइँ कामबाट कति सन्तुष्ट हुनुहुन्छ भनेर सोध्नुभयो भने म आफूलाई ९० अंक दिन्छु। म आफ्नो कामबाट ९० प्रतिशत सन्तुष्ट छु,' उनले भने। बाँकी दस प्रतिशत जनताले मूल्यांकन गर्नुपर्ने उनले बताए। उनले आफू मन्त्री भएपछि सुधारका कामहरु धेरे गरेको र मान्छेहरुले पनि एक्सन मन्त्रीको उपमदा दिएको बताए। उक्त उपमाले आफू उत्साहित भएर काम गर्ने गरेको उनको भनाइ छ। 'म प्रक्रियाभन्दा एक्सनमा विश्वास गर्छु। त्यही भएर धेरैले मलाई एक्सन मन्त्रीको उपममा पनि दिनुभयो। त्यसले मलाई उत्साहित बनाउँथ्यो,' उनले भने। उनले आजै संसद बैठकबाट बाहिरिने क्रममा आफूले दुई दिनअघि नै राजीनामा दिइसकेको बताएका थिए। उनले पार्टी अध्यक्ष माधव कुमार नेपाललाई राजीनामा बुझाएको बताएका थिए।"
"राजीनामा दिएका आले मन्त्रालयमा, झाँक्री बालुवाटार",काठमाडौं : शहरी विकास मन्त्री रामकुमारी झाँक्री राजीनामा बुझाउन बालुवाटार पुगेकी छिन्। मन्त्री झाँक्री राजीनामा बुझाउन प्रधानमन्त्री निवास वालुवाटार पुगेको र उनी फर्किए लगत्तै पत्रकारसम्मेलनको आयोजना गरिएको झाँक्रीका प्रेस संयोजक विष्णु परीयारले जानकारी दिए। जेठ २२ गते नेकपा एकीकृत समाजवादीको सचिवालय बैठकले पार्टीका तर्फबाट सरकारमा रहेका चार जना मन्त्रीलाई फिर्ता बोलाउने निर्णय गरेको हो। तर संसदमा प्रस्तुत बजेटमाथिको छलफलमा जवाफ दिनुपर्ने भन्दै प्रधानमन्त्री शेरबहादुर देउवा र माओवादी केन्द्रका अध्यक्ष पुष्पकमल दाहालले रोकेका थिए। शनिबार बसेको एकीकृत समाजवादीको केन्द्रीय समिति बैठकले अब प्रधानमन्त्री देउवा र प्रचण्डलाई नपर्खिने र ढिलाइ गरे अपमानका रुपमा लिने चेतावनी दिएको थियो। आजै बिहान अखिल नेपाल महिला संघको कार्यक्रममा अध्यक्ष नेपालले केही मन्त्रीहरुले राजीनामा दिइसकेको भन्दै नयाँ मन्त्रीहरुको आजै सपथ हुने बताएका थिए। पार्टी अध्यक्ष माधवकुमार नेपाललाई राजीनामा पत्र बुझाएका संस्कृत पर्यटन तथा नागरिक उड्ययन मन्त्री प्रेमकुमार आलेले पत्रकार सम्मेलन गर्दैछन्।
जिसस सप्तरीको प्रमुखमा कांग्रेसका उम्मेदवार विजयी,"राजविराज : जिल्ला समन्वय समिति सप्तरीको आइतबार सम्पन्न निर्वाचनमा नेपाली कांग्रेस नेतृत्वको गठबन्धन निर्वाचित भएको छ। कांग्रेस, लोसपा, जनमत पार्टी र नेकपा (एकीकृत समाजवादी) गठबन्धनबाट कांग्रेसका शिवनारायण साह प्रमुख पदमा निर्वाचित भएका हुन्। प्रमुखका लागि साहले २३ मत ल्याए भने निकट्तम प्रतिद्वन्द्वी जनता समाजवादी पार्टी नेपालका छेदी अरगरिया यादवले ११ मत ल्याए। प्रमुखमा निर्वाचित ४२ वर्षीय साह राजविराज नगरपालिका७ बाट २८५ मत ल्याएर सदस्यमा निर्वाचित भएका थिए। नौं सदस्यीय जिल्ला समन्वय समितिको निर्वाचनमा अर्कोतर्फ जसपा, नेकपा (एमाले) र नेकपा (माओवादी) को गठबन्धन बनेको थियो। यसैगरी उपप्रमुखमा लोसपा नेपालका शम्भुकुमार यादव २० मत ल्याएर निर्वाचित भएका छन्। उनका निकट्तम प्रतिद्वन्द्वी नेकपा (एमाले) का देवकान्त चौधरीले १४ मतमा चित्त बुझाएका छन्। महिला सदस्यमा जनमत पार्टीकी प्राणवतिदेबी सरदार २३, नेकपा (एकीकृत समाजवादी) की सबीताकुमारी साह २३ र कांग्रेसकी रन्जिताकुमारी चौधरी थारुले २२ मत ल्याएर निर्वाचित भए। उनीहरुका प्रतिस्पर्धी जसपाकी आशाकुमार तामाङले १४, आशादेबी झा र एमालेकी वैजनाथ देबी थरुनीले १२ मत ल्याए। अन्य सदस्यमा जनमत पार्टीका बदिलाल यादवले २४, कांग्रेसका जागेश्वर यादवले २३ र लोसपाका सत्यनारायण मण्डलले २० मत ल्याएर निर्वाचित भएका छन्। उनीहरुका प्रतिस्पर्धी नेकपा (माओवादी केन्द्र) का गुल्टेन यादवले १४, एमालेका जौनिदिन मियाँ चुरौटेले १२, रबिन्द्रनाथ चौधरीले १० मत ल्याए। जसपाका अवधेश मुखियाको १ मत हात पारे। अन्तिम समयमा कांग्रेस नेतृत्वको गठबन्धनबाट बाहिरिएको माओवादीका गुल्टेन यादवका लागि जसपा नेतृत्वको गठबन्धनले जसपाका अवधेश मुखियालाई मत नखसाउने निर्णय गरेको थियो। दलित वा अल्पसङ्ख्यक सदस्यमा नेकपा (एस)का बौहरी भगतले २३ मत ल्याएर निर्वाचित भए। उनका निकट्तम प्रतिद्वन्द्वी जसपाका बलदेब बाँतरको १३ मत आएको छ। प्रमुखअध्यक्ष तथा उपप्रमुखउपाध्यक्ष मतदाता रहेका जिल्ला समन्वय समितिको निर्वाचनमासमेत केही मत बदर भएको छ। १८ वटा स्थानीय तहमा ३६ मत रहेको सप्तरी जिल्ला समन्वय समितिको निर्वाचनमा प्रमुखमा २, उपप्रमुखमा २, महिला सदस्यमा २ र अन्य सदस्यमा ४ मत बदर भएको छ। अठार वटा स्थानीय तहको ३६ मत रहेको जिल्लामा कांग्रेसको १२, जसपाको ८, लोसपाको ५, एमालेको ४, जनमत पार्टीको ३ तथा नेकपा (एस) र माओवादीको २२ मत रहेको थियो।"
पेस्तोल र गोलीसहित दुईजना पक्राउ,"काठमाडौं : प्रहरीले काठमाडौंको नयाँ बसपार्कबाट पेस्तोल र गोलीसहित दुई जनालाई पक्राउ गरेको छ। प्रहरी प्रभाग नयाँबसपार्कबाट खटिएको प्रहरी टोलीले काठमाडौं महानगरपालिका२६ मित्रनगरस्थित एक खाजा घरबाट हातहतियारसहित काठमाडौं महानगरपालिका१७ धोविचौरका ४२ वर्षीय जोयल थापा र नवलपरासी वर्दघाट नगरपालिका१४ का ३० वर्षीय राजु विकलाई शनिबार पक्राउ गरी आज सार्वजनिक गरेको हो। जिल्ला प्रहरी परिसर काठमाडौंका प्रवक्ता, प्रहरी उपरीक्षक दिनेशराज मैनालीले पेस्तोल र गोली बोकेर हिँडिरहेका अवस्थामा दुवैजनालाई पक्राउ गरिएको जानकारी दिए। पक्राउ परेकासँग कटुवा पेस्तोल एक थान, गोली एक थान, खोका एक थान र हातमा लगाउने फलामको पञ्च एक थान बरामद गरिएको छ। घटनाबारे थप अनुसन्धान भइरहेको प्रहरीले जनाएको छ। रासस"
प्रदेश संरचनाको काम छैन : अध्यक्ष थापा,"धनगढी : राप्रपा नेपालका अध्यक्ष कमल थापाले तीन तहको सरकारमा प्रदेश संरचनाको कुनै काम नभएको बताएका छन्। उनले, स्थानीय तहलाई अझ अधिकार सम्पन्न बनाएर, प्रदेश संरचना हटाईनु पर्ने बताए। प्रदेश संरचनाको कुनै काम छैन, जनताको रकमले त्यत्तिकै नेता पाल्ने काम भयो, त्यसैले स्थानीय तहहरुको अधिकार अझ बढाउनुपर्छ र प्रदेश संरचना हटाउनु पर्छ अध्यक्ष थापाले भने। थापा पार्टीको संगठन विस्तारका क्रममा धनगढी आएका हुन्। आईतबार बिहान पत्रकारहरुसँग कुराकानी गर्दै थापाले, राजतन्त्र छाडनुको कारण नसोध्न आग्रह गरे। उनले राजतन्त्र छोडेको कारणपट्टी नगएर परिणाम पट्टी लाग्न आग्रह गरे। नेपाली काँग्रेसले राजतन्त्र छोढ्यो, नेकपा एमालेले छोड्यो, केही कारण भएर त छोड्यो होला, त्यसैले मैले पनि छोडिदिए, त्यसको पनि केही कारण होला, मलाई कारण नसोध्नुस उनले भने। तपाईहरु पनि अनुसन्धान गर्नुस न्। उनले राप्रपा अब लोकतान्त्रिक गणतन्त्रको दिशामा अघि बढ्दै सनातन हिन्दू राज्यको मुद्धा लिएर अघि बढने बताए। उनले धर्म निरपेक्षताको ईच्छा नेपाली जनताको नरहेको प्रस्ट पारे।"
विद्यालयमा शैक्षिक सामाग्री वितरण,"ढल्केवर(धनुषा) : महोत्तरीको भंगहा नगरपालिका४ बनरा थारुटोलस्थित रहेको जनता निम्न माध्यमिक विद्यालयमा शैक्षिक सामाग्री वितरण गरिएको छ। आईतबार भंगहा नगरपालिका४ का वडाध्यक्ष गणेश महतोले विद्यालयमा शैक्षिक सामाग्री वितरण गरेका हुन्। धनुषाको ढल्केवरमा अवस्थित अल्फा वायर प्रालिको सहकार्यमा उपलब्ध गराईएको उक्त शैक्षिक सामाग्री आईतबार वडाध्यक्ष महतोले वितरण गरेका छन्। बालबालिकालाई पढाईप्रति थप आकर्षित पार्न कापी, कलम, जियोमेट्री बक्सलगायतका शैक्षिक सामाग्री वितरण गरिएको वडाध्यक्ष महतोले जनाए। उनका अनुसार विद्यालयमा शिशु कक्षादेखि ८ सम्म अध्ययनरत सबै विद्यार्थीलाई ती सामाग्रीहरु बाँडिएको हो। गुणस्तरीय शिक्षाबाटै सामाजिक रुपान्तरण हुने बताउँदै वडाध्यक्ष महतोले सामुदायिक विद्यालयको शैक्षिक गुणस्तर बृद्धि गर्न सबैपक्ष एकजुट भएर लाग्नुपर्ने बताए।"
पूर्वाधार निर्माणले मासिँदै चराको वासस्थान,"विराटनगर : जलपक्षीहरूले अनुकूल वातावरण, शान्त, ठूलो क्षेत्रफल तथा फार्म ल्यान्ड भएका ताल र सिमसार क्षेत्रहरू मन पराउँछन्। नेपालमा प्रत्येक वर्ष असोजको अन्त्यतिर रूसको साइबेरिया, पूर्वी युरोप, एसियाका भागबाट विभिन्न प्रजातिका चराहरू बसाइँ सरेर नेपाल आउँछन्। उत्तरमा रहेका हिमशृंखला छिचोलेर आउने चराहरू करिब सात महिनाको बसाइपछि जेठको सुरुआतसँगै फर्कन्छन्। सिमसार तथा तालहरूमा सबैभन्दा बढी पुस, माघ र फागुनमा जलपक्षीहरू देख्न पाइन्छन्। तर, पछिल्लो समय बसाइँ सरी नेपाल आउने ती जलपक्षीहरूले आफ्नो गन्तव्य बदल्न थालेका छन्। बढ्दो अव्यवस्थित सहरीकरण, मानवीय चहलपहलमा वृद्धि, बासस्थानको विनाश, सिमसार क्षेत्रमा वनभोज स्थलकोे विकास र फार्म ल्यान्डमा विषादीको अत्यधिक प्रयोगलगायतका कारण पछिल्लो समय चराहरू लोप हुन थालेका हुन्। नेपालमा हालसम्म गणना भएका ८ सय ८८ प्रजातिका चराहरूमध्ये सबैभन्दा बढी सुनसरीको कोसी टप्पु वन्यजन्तु आरक्षमा ५ सय २८ प्रजातिका चराहरू पाइन्छन्। बाँकी ३ सय ६० प्रजातिका चराहरू सुनसरीको बर्जुताल, पूर्वी मोरङको बेतना र उर्लाबारी तथा मधेस प्रदेशको भारदह र कमलदह सिमसार क्षेत्रमा भेटिन्छन्। तर, पर्यटन पूर्वाधार निर्माणका नाममा चराचुरुंगीहरूको बासस्थान नै सखाप हुने गरी सिमसार क्षेत्रहरूमा संरचना निर्माण भइरहेका छ। यस्तो कार्य नरोकिएसँगै दुर्लभ मानिएका चराहरू लोपोन्मुख अवस्थामा पुगेका छन््। प्रदेश १ को राजधानी विराटनगरदेखि साढे १५ किलोमिटर पश्चिममा पर्छ, सुनसरीको चिमडीस्थित बर्जुताल। यही तालबाट गाउँपालिकाको नाम राखिएको छ। बर्जु गाउँपालिका६ मा रहेको यो ताल १५२ बिघा क्षेत्रफलमा फैलिएको छ। सुनसरीको दक्षिणपूर्वी भेगमा पर्ने बर्जु गाउँपालिकाको परिचय तालसँग जोडिएको छ। तर, तालको परिचय भने त्यहाँको पर्यावरण, जलचर र चराहरूसँग जोडिएको छ। त्यहाँ ४० प्रजातिका जलपक्षीका साथै विभिन्न प्रजातिका पुतली र सरिसृप जनावरहरू पाइन्छन्। त्यहाँको वातावरण चराहरूका लागि अनुकूल रहेको कोसी पक्षी समाजका अध्यक्ष सञ्जीव आचार्य बताउँछन्। तर, आसपासका स्थानीयको जीविकोपार्जनसँगसमेत जोडिएको उक्त तालको अवस्था अब पहिले जस्तो नरहेको उनको भनाइ छ। स्थानीय पंकज मेहता भन्छन्, गाउँका साथीहरू पहिले माछा मार्न तालमा आउँथे। एकपटक जाल थापेपछि छाक टथ्र्यो। तालमा घाम छेक्ने गरी चराका बथान आउँथे। तर, अहिले बर्जुताल विनाश उन्मुख भएको छ। बर्जुतालमा अहिले तालको पानी सुकाएर कृृत्रिम संरचना निर्माण भइरहेको छ। तालभित्र डोजर चलिरहेको छ। गाउँपालिकाको ७ करोडको लागतमा रेस्टुुरेन्टसहितको ९ तले भ्यु टावर निर्माण भइरहेकोे छ। तालको पानी सुकाइएका कारण चरा एउटै छैनन्। स्थानीय विराज यादव भन्छन्, हामी घुमफिर गर्न, चराको फोटो खिच्न प्रायः आइरहन्छौं। तर, अहिले चरा छैनन्। हुन् पनि कसरी ? मानिस नभएको ठाउँमा चरा बस्ने हो। तर, चरा बस्ने ठाउँमै मेसिन चलेपछि त के हुन्छ ? बर्जुतालको रेखदेखका निम्ति गाउँपालिकाबाट नियुक्ति पाएका मनिकलाल चौधरी तालमा जारी निर्माणका कारण चराहरू नआएको स्वीकार गर्छन्। बर्जुमा जम्मा तीन वटा ताल छन्। पूर्वपट्टिको तालमा अलिअलि पानी भए पनि पश्चिमपट्टिका दुवै ताल सुकाइएका छन्। पूर्वको ताल घुमफिर र पिकनिकका लागि आउनेलाई बोटिङका निम्ति छोडिएको छ, उनी भन्छन्, भ्युटावरको निर्माण सम्पन्न भएपछि वर्षायाममा नजिकै रहेको खोलामा आएको बाढी ल्याएर तालमा पुनः पानी भर्ने योजना छ। पानी भरिएपछि सायद अवस्था फर्किएला। दुई वर्र्षअघि मात्रै बर्जुतालमा चरा गणकहरूले वैकाल्टिल हाँस रेकर्ड गरेका थिए। नेपालमा दुर्लभ मानिने उक्त जलपक्षी २०६८ पछि पहिलोपटक २०७६ सालमा देखा परेको थियो। तर, पर्यटन विकासका निम्ति भन्दै पर्यावरणीय पक्षलाई समेत ख्याल नगरी गाउँपालिकाद्वारा जारी भ्यु टावर निर्माणले हाल उक्त हाँस पनि लोप हुने अवस्थामा पुगेको छ। पर्र्यटनलाई पैसासँग जोडेर हेर्न खोजिएका कारण बर्जुतालको ऐतिहासिक, पुराताŒिवक र पौैराणिक महŒवसमेत ओझेलमा पर्दै गएको विराटनगरस्थित स्नातकोत्तर क्याम्पसका उपप्राध्यापकसमेत रहेका वातावरणविद् रामचन्द्र अधिकारी बताउँछन्। गाउँपालिकाले इको टुरिज्मको अवधारणाबमोजिम उक्त भ्यु टावर निर्माण गरेको देखिन्छ। तर, जलचरहरूको बासस्थान नै सखाप गर्ने गरी विकास निर्माण गर्नु ठीक होइन्, उनी भन्छन्, बर्जुताल तराईमधेसको सबैभन्दा ठूलो जलाशयको रूपमा रहेको छ। यहाँ दुर्लभ वनस्पतिहरू पनि पाइन्छन्। तर, अब त्यो सबै सकिने भयो। बर्जु गाउँपालिकाका अध्यक्ष जीवछकुमार राय स्थानीयको गुनासो सम्बोधन हुनेगरी समस्या समाधानमा आफू लागिपरेको बताउँछन्। जलपक्षीहरूको संरक्षणका निम्ति छिट्टै योजना निर्माण गरी कार्यान्वयनमा ल्याउने उनको भनाइ छ। यसबारे धेरै कुराहरू मलाई थाहा छैन। बुझ्ने क्रममा छु, उनी भन्छन्, कसरी, के गर्न सकिन्छ ? हामी गर्छौं। सुनसरीको बर्जुतालमात्र नभई प्रदेश १ को मोरङ र सुनसरीका अन्य सिमसार र तालहरूको अवस्था पनि उस्तै छ। पर्यटन विकासको नाममा पर्यावरणलाई ख्याल नगर्दा जलचरहरू यथोचित बासस्थानको खोजीमा बसाइँ सर्ने क्रम जारी छ। चराविद्हरूका अनुसार कोसी टप्पु वन्यजन्तु आरक्षमा २०७७ को तुलनामा २०७८ मा चराहरूको संख्यामा ६५ प्रतिशतले कमी आएको छ। यस वर्ष पनि सो क्रम जारी रहने उनीहरूको आकलन छ।"
सार्वजनिक सवारी साधनको भाडा घट्यो,काठमाडौं : सार्वजनिक सवारी साधनको भाडा घटेको छ । यातायात व्यवस्था विभागले अन्तर प्रदेश चल्ने सार्वजनिक सवारीको भाडा घटाएको हो । सार्वजनिक यातायातको भाडा समायोजन गर्दा आधार मानिएको इन्धनको बजार मूल्य ५ प्रतिशत वा सोभन्दा बढीले बढेमा वा घटेमा विभागले अभ्यास गर्दै आएको वैज्ञानिक भाडा समायोजन प्रणाली अनुसार स्वचालित रुपमा अन्तर प्रदेश सार्वजनिक यातायातको भाडा बढ्ने वा घट्ने व्यवस्था छ। आजदेखि लागू हुने गरी दुई वा सोभन्दा बढी प्रदेश भइ (राष्ट्रियस्तरका रुटमा) सञ्चालन हुने सार्वजनिक यातायातको भाडादर स्वचालित प्रणाली अनुसार समायोजन भएको विभागले जनाएको छ । सरकारले शनिबार पेट्रोलको प्रतिलिटर २० र डीजेलको प्रतिलीटर २९ रुपैंया घटाएको थियो ।
विद्युत चोरीमा संलग्न आठ जना पक्राउ,"विराटनगर : रातको समयमा विद्युत चोरी गर्ने आठ जना मोरङको कटहरी र विराटनगरबाट पक्राउ परेका छन्। पक्राउ पर्नेमा विराटनगर महानगरपालिका१९ का २९ वर्षीय महानन्द चौधरी, ५० वर्षीय रञ्जित पासवान, ४३ वर्षीय शेरबहादुर सार्की, ५६ वर्षीय हरिचरण पासवान तथा कटहरी गाउँपालिका१ का २२ वर्षीय रोशन गिरी, १८ वर्षीय विकाश घिमिरे, ४१ वर्षीय सञ्जय मग्राती र ३७ वर्षीय दिलिप राजवंशी रहेका छन्। विद्युत् चोरी गर्दै गर्दा नेपाल विद्युत् प्राधिकरण तथा नेपाल र सशस्त्र प्रहरीको संयुक्त टोलीले शनिबार राति उनीहरुलाई पक्राउ गरेको मोरङ प्रहरी प्रमुख एसपी शान्तिराज कोइरालाले जानकारी दिए। उनका अनुसार विशेष सूचनाका आधारमा विद्युत् चोरीमा संलग्नलाई पक्राउ गर्न संयुक्त टोली पुगेको हो। रातको समयमा अवैध तरिकाले हुकिङ गरी विद्युत् चोरी गर्ने गरेको पाइएको छ, उनले भने, चोरीको बिजुली घरमा फ्रिज र पंखालगायत विभिन्न इलेक्ट्रोनिक सामग्री चलाउनदेखि सिटी सफारी चार्ज गर्नसमेत प्रयोग गरिँदो रहेछ। विद्युत् चोरी एवं चुहावट नियन्त्रण गर्न प्राधिकरणसँगको समन्वयमा कारबाही तीव्र पारिएको एसपी कोइरालाको भनाइ छ। पक्राउ परेकाहरुलाई आवश्यक कारबाहीका लागि विद्युत् प्राधिकरणको जिम्मा लगाइएको जानकारी उनले दिए। कोइरालाले विद्युत् चोरी गर्दा ज्यानसमेत जोखिममा पर्ने हुँदा यस्तो अवैध काम गर्न नहुने बताए। प्राधिकरण विराटनगर वितरण केन्द्रका प्रमुख रोशन खड्काका अनुसार चोरीको बिजुली बढी विद्युत् खपत हुने सामग्रीमा प्रयोग गर्ने गरेको फेला परेको छ। पक्राउ परेकाहरुलाई विद्युत् चोरी गर्दा प्राधिकरणलाई परेको हानीनोक्सानीको मूल्याङ्कन गर्दै दोब्बर जरिवाना गरेर छाडिने खड्काले बताए। घरघरमा मिटर नहुँदा पनि विद्युत् चोरी हुने गरेको जनगुनासो धेरै आउने गरेको बताउँदै उनले पछिल्लो समय मिटर जडानलाई तीव्र पारेर लगिएको जानकारी दिए। विद्युत् चुहावट नियन्त्रणका लागि समन्वय एवं सहयोग गर्न जनप्रतिनिधिलाईसमेत आग्रह गरिएको खड्काले बताए। गाउँगाउँमा हुकिङ गरेर हुने विद्युत चोरी नियन्त्रणका लागि सक्रियता बढाइएको छ, उनले भने, ६० दिनभन्दा बढीको विद्युत महशुल नबुझाउने र बाँकी बक्यौता राख्नेको लाइन पनि धमाधम काट्न थालिएको छ।"
किनारमा पारिएका नदी किनारका मान्छे,"नेपालको संविधानको धारा ३७ ले भन्छप्रत्येक नागरिकलाई उपयुक्त आवासको हक हुनेछ। सत्य के हो भने प्रत्येक नेपाल नागरिकले उपयुक्त आवासको हक पाएका छैनन्। सबै नेपालीको उपयुक्त आवास पाएका छैनन्। कतिको त आवासै छैन। कतिको चाहिँ उपयुक्त आवास छैन। उपयुक्त आवास नभएको दृष्टान्त टाढा छैनदेशको प्रमुख प्रशासकीय केन्द्र राजधानी सहर काठमाडौंमै छ। सहरको माझैमा छ। काठमाडौं सभ्यताको जननी बागमती नदी त्यसको साक्षी छ। अरू पनि नदीहरू त्यस्तो दृष्टान्तका रोहबर छन्। बागमती र राजधानीका अरू थुप्रै नदीका किनारमा ४ हजारभन्दा बेसी घरपरिवार छन्, जसको आवास उपयुक्त छैन। एक त सहरमा भूमिहीनहरूको बस्ती अव्यवस्थित छ। अर्को उनीहरू असुरक्षित छन्। जोखिममा छन्। बाढीको जोखिम छ। नदीको दुर्गन्धले उनीहरूको स्वास्थ्य जोखिममा छ। नदी किनारमा सडक विस्तार वा पूर्वाधार निर्माणले उनीहरूको बस्ती धराप छ। नदी किनारको बास चाहना होइन, बाध्यता हो। विभिन्न उद्देश्यले राजधानी छिरेकाहरूले नदी किनारमा टहरा ठड्याएर ओत लागेका हुन्। रोजगारी र मजदुरीको खोजीमा आएकाहरू नदी किनारमा छ। गाउँबस्तीमा घरबस्ती उठेपछि राजधानी छिरेकाहरू नदी किनारमा छन्। धेरैको कथा समान छ। धेरैको दुःख उही छ। बेलाबेला सरकार नदी किनारको बस्ती उठाउन आउँछ। झन् दुःख थपेर जान्छ। खासमा भूमिहीनहरूको यस्तो बस्ती राजधानीसहित देशका सबैजसो प्रमुख सहरमा छ। यस्ता समस्या समाधान गर्न हरेक राजनीतिक दल र नेताहरू बेला मौका उद्घोष गरिरहन्छन्। चुनावी घोषणापत्रमा सुकुम्बासीका समस्या सम्बोधन गर्ने बाचा हुन्छन्। सरकारले पनि बेलाबेला आयोग गठन गर्छ। भूमि वितरण पनि हुन्छ। तर, समस्या ज्युँका त्युँ देखिन्छ। बरु बढ्दो पनि छ, भूमिहीनहरूको संख्या। गएका ३० वर्षमा विभिन्न सरकारले भूमिहीनलाई जमिन वितरण गरी आवास दिलाउन १७ वटा आयोग बनाए। ती आयोगहरूले ४६ हजार बिघा जमिन वितरण गरेको सरकारी तथ्यांकै छ। तर, देशभर भूमिहीनको संख्या १७ लाख रहेको भूमि व्यवस्था मन्त्रालयको तथ्यांकले बताउँछ। भूमिहीनलाई जमिन र लालपुर्जा बाँडेरमात्रै समस्याको समाधान हुँदैन भन्ने इतिहासले पुष्टि गरिसक्यो। भूमि सबैसँग हुनै पर्छ भन्ने मान्यता पनि थोत्रो भइसक्यो। अब आश्वासन हैन, आवास हुनुपर्छ भन्ने हो। भूमिहीन, सुकुम्बासी व्यवस्थित गर्न थुप्रै विकसित देशले अपनाएको मोडल भनेको अपार्टमेन्टको व्यवस्था हो। भइरहेका भूमिहीनलाई निश्चित समयसम्म सुरक्षित र व्यवस्थित आवास दिने हो भने नदी किनारको जोखिम ठाउँमा कोही पनि बस्दैन। र, अरू कुनै बहानामा बस्न दिनु पनि हुँदैन। त्यो सहरी सौन्दर्यको प्रश्न होइन, त्यो त मानवीय जीवनलाई जोखिममा राख्नु हुँदैन भन्ने मान्यता हो। नदीको वरिपरि अर्थात् दायाँबायाँ त खाली ठाउँ हुनुपर्छ। तर, नदी किनारका मानिसहरूको मुद्दा सरकारको प्राथमिकताको पनि किनारमै छ। तसर्थ कहाँ भोट आउँछ भनेर दलहरू आफू सरकारमा गएका बेला लालपुर्जा वितरणको कार्यक्रम ल्याउँछन्। तर, सुकुम्बासी र भूमिहीन अनि अव्यवस्थित बसोबासीको दीर्घकालीन समाधानका लागि योजना र कार्यक्रम ल्याउँदैनन्। प्राकृतिक प्रकोपले बर्सेनि थुप्रै नेपालीलाई बेघर बनाउँदै आएको छ। सरकार आवास दिने, एकीकृत बस्ती बसाल्ने, सुरक्षित ठाउँमा पुनःस्थापना गर्ने भन्छ। तर, त्यस्तो उदाहरणीय काम गरेको भने कमै उदाहरण छन्। त्यसका लागि बिपत्तिबाट विस्थापितहरूका लागि सधैं एउटै नीति अख्तियार गर्न कानुनी प्रबन्धै गर्न जरुरी छ। केवल विपत्तिका बेला नगद वा जिन्सी राहत बाँडेर हुँदैन। बिपत्तिबाट बेघर भएकालाई घर बनाउन नगद राहत दिने सरकारी नीति पनि छ। तर, जमिन नभएकाले त्यस्तो रकम पाउँदैनन्। अनि फेरि सुकुम्बासी बन्छन्। केही व्यक्तिले भने सुकुम्बासीको नाममा नदीकिनार हडपेका छन्। यसले खास सुकुम्बासीलाई अनेक समस्या झेल्न बाध्य पारेको छ। सरकार चनाखो हुनुपर्छ। सुरक्षित आवास दिने, रोजगारी दिने वा सीप सिकाएर स्वरोजगार बनाउने ठोस नीति नहुँदासम्म नदी किनारमा पनि मानिसको संख्या थपिने छ। त्यसैले नदी किनारका मानिसलाई प्राथमिकता देऊ। कोही पनि नदी किनारमा आउन नपर्ने वातावरण बनाऊ सरकार।"
अहिंसात्मक भूमि आन्दोलनमा राज्यको बेवास्ता,"मानव जीवनमा भूमिको धेरै महत्त्व छ। भूमिबिनाको मानव जीवन कल्पना बाहिरको कुरा भइसक्यो। भूमि प्रकृतिको सुन्दर उपहार हो। जन्मेदेखि मृत्यपछि हुने संस्कारमा समेत भूमिको उपयोग महत्त्वपूर्ण छ। भूमि प्राप्ति, यसको उपयोग, संरक्षणका लागि मानिसले धेरैै संघर्ष गर्छन्। तर, सीमित वर्गले असीमित भूमिको स्वामित्व कब्जा गरिराखेका छन्। त्यसैले ठूलो मात्रामा मानिसहरू भूमिहीन छन्, यसले असमानता बढाउँदै लगेको छ। इतिहासको विकास क्रममा विभिन्न आरोह, अवरोहहरू पार गर्दै मानिस आधुनिक समाजमा प्रवेश गरेको छ। हरेक कालखण्डमा भूमि स्रोतप्रति उत्तिकै चाहना छ। एक देशका मान्छे अर्काे देशको भूमि टेक्न पाउँदैन, प्रवेश अनुमति खोज्छ। भूमि कब्जा हुने डरले देशहरूले सीमा सुरक्षामा ठूलो धनराशि खर्च गर्छन्। पहिले पहिले राज्यबीच भूमि कब्जा गर्ने र भूगोल फैलाउने काम बढी हुन्थ्यो। भूमि स्रोत हुनेहरू शक्तिशाली ठहरिन्थे। तर, अहिले समय र परिवेश फेरिएको छ। भूमिको उपयोगिताको क्षेत्र फराकिलो हुँदै गएको छ। भूमि प्राप्तिका लागि हिंसा र द्वन्द्वको कैयन घटना भएका इतिहास छन्। भूमि प्राप्ति केही मानिसको जित, सुखी, सम्पन्नता र वैभव हो भने कतिपयका लागि यो गाँस, बास र कपासको एक मात्र विकल्प हो। विभिन्न कुत्सित मनसाय राखी एकअर्काको भूमि सम्पत्ति कव्जा गर्ने, हड्प्ने, लुुट्ने, जालसाजी गर्ने, छलकपट गर्ने कार्यहरू गर्छन्। समाजका कमजोर, शक्तिहीन र अधिकारविहीन मानिस अन्याय र अत्याचारको सिकार हुनु परेको छ। यो क्रम अहिले पनि कतिपय ठाउँमा भिन्न रूपमा छन्। कुनै अधिकार प्राप्तिका लागि गरिने आन्दोलन हिंसात्मक भयो र त्यसबाट ज्यान जाने, अंगभंग हुने भयो भने उसले अधिकार प्राप्ति गरे पनि त्यसको उपयोग गर्न पाउँदैन। जब मानिस नै रहेन भने त्यो अधिकार पाएर पनि के गर्नु ? त्यसैले शान्तिपूर्ण रूपमा गरिने आन्दोलन र अभियान दिगो हुन्छ। यसले कतै पनि क्षति गर्दैन। नेपालमा विभिन्न सामाजिक आन्दोलनहरू बेलाखबत उठ्छन्। यस्ता आन्दोलनहरू मुद्दा र सवाल केन्द्रित हुन्छन्। तीमध्ये भूमि अधिकार आन्दोलन पनि एक हो। नेपालमा भूमि सुधारको माग उठेको सात दशक नाघ्यो। प्रजातन्त्रको स्थापनापछि मानिसले आफ्ना कुराहरू स्वतन्त्र राख्न पाउने वातावरण जब बन्यो, त्यसयता नै भूमि सुधारको सबाल उठ्यो। विडम्बना के छ भने अहिलेसम्म पनि यो थाँती छ। प्रजातन्त्र स्थापनापछि जति पनि राजनीतिक दल र तिनीहरूका संगठनहरू स्थापना भए। सबैले भूमि सुधारलाई प्राथमिक मुद्दा बनाए, उठाए। त्यसले उनीहरूको दस्तावेजहरू भरिए पनि। तर, त्यो उनीहरूका लागि पपुलर हुने एजेन्डा मात्रै बन्यो। तर, अचम्मलाग्दो कुरा के छ भने उनीहरू पटकपटक राज्य सत्तामा पुगे तर यो मुद्दा किनारा लगाउन तत्पर देखिएनन्। यो त सजिलै भोट बटुल्ने एउटा माध्यम मात्र बनेको छ। यति लामो अवधिमा मुलुकमा विभिन्न आन्दोलन भए। राज्यका नीति र व्यवस्थाहरू धेरैपटक परिवर्तन भए। प्रजातन्त्रदेखि व्यवस्था फेरिँदै अहिले गणतन्त्र आयो। धेरै कुरा फेरिए तर गरिबी, अभाव, अन्याय र दुःखमा बाँचेकाहरूको जीवन फेरिएन। गरिबीबाट मुक्ति, सुरक्षित घरबास सबैलाई, खेतीयोग्य जमिन किसानलाई भन्ने मूल मर्म आत्मसात् गर्दै नेपालमा संगठित रूपमा भूमि अधिकार आन्दोलन २०६१ बाट सुरुआत भयो। त्यसअघि सबालगत मुद्दाअनुसार जिल्ला तहमा छिटफुट आन्दोलनहरू भए पनि राष्ट्रिय रूप लिन सकेको थिएन। भूमि अधिकार आन्दोलन भूमिहीन, सुकुमबासी, अव्यवस्थित बसोबासी, मोही किसान, गुठीपीडित किसान, गाउँब्लकबासी, हरूवाचरुवा, हलिया, मुक्त कमैयालगायत भूमि समस्यासँग जुधिरहेका किसान तथा कृषि मजदुरहरू संगठित रूप हो। यो अभियान २०५१ मा सामुदायिक आत्मनिर्भर सेवा केन्द्रको पहलमा सिन्धुपाल्चोकका मोही किसानले त्यहाँबाट सुरु गरेको आन्दोलनको विस्तृत रूप हो। अहिले देशका ५९ जिल्लामा अभियान फैलिएको छ। लाखौं पीडितहरू संगठित छन्। गाउँदेखि राष्ट्रिय तहसम्म संगठन क्रियाशील छ। सदस्य, अगुवा, अभियन्ता, कार्यकर्ताहरू अभियान र पैरवीमा सक्रिय छन्। अभियानको बलले झन्डै एक लाख परिवारले जग्गाको स्वामित्व प्राप्त गरिसकेका छन्। भूमि अधिकार आन्दोलन अहिंसात्मक विधि र प्रक्रियालाई आत्मसात् गरी अघि बढेको संगठित पहल हो। अधिकार प्राप्तिका आन्दोलन भएको हुँदा यस अभियानमा मुख्यगरी पीडितहरूलाई गाउँ तहको संगठनमा ध्यान दिएको देखिन्छ। जसमा संगठित गर्ने, प्रशिक्षित गर्ने, अगुवाहरू तयार गर्ने, सबालको सहभागितामूलक परिवेश विश्लेषणहरू गर्ने, योजना तयार गरी संगठित आन्दोलन गर्ने, अगुवाको क्षमता विकास र आवश्यक स्रोत पनि जुटाउने आदि छन्। स्रोतका लागि सदस्यहरूबाट कोष संकलन गर्ने अभ्यास यस अभियानका असल पक्षहरू हुन्। राज्य र सम्बन्धित निकायको प्रतिनिधिको ध्यानकर्षण गराउने र सवालगत समस्या समाधानका लागि नीति निर्माण, नीति संशोधन र नयाँ नीतिहरूका लागि राज्यलाई दबाब सिर्जना गर्ने साथै बेलाबखत सघाउने पनि गरेको छ। धर्ना, सभा, र्याली, जुलुस, संवाद, अन्तरक्रिया, प्रशिक्षण, शिविर आदि कार्यहरू यस अभियानमा गरिन्छन्। जति पनि गतिविधि भए त्यसमा अहिंसात्मक विधि र पद्धतिमात्रै अवलम्बन गरिए। केही उदाहरण हेरौंः भूमि अधिकार मञ्चको अगुवाइमा २०६६ मा ११ दिने पैदलयात्रा भयो। मार्च ८ को सन्दर्भ पारेर दाङको तुलसीपुर, बाँकेको कोहलपुर र कञ्चनपुरको भीमदत्तनगरमा महिलाहरूको सहभागितामा एकैपटक तीन ठाउँबाट अभियान भएको थियो। ११ दिने आन्दोलनमा गाउँगाउँमा जागरण र राज्यको ध्याकर्षण गराउने काम भयो। जुन यात्रामा ६० हजार मानिस सहभागी भएको बताइन्छ। आन्दोलन शान्तिपूर्ण थियो। जहाँ जहाँ पुगिन्छ त्यहीँ बस्ने, खाने, सुत्ने काम भयो। २०६७ चैतमा भूमि अधिकार मञ्चको अगुवाइमा काठमाडौंमा आन्दोलन भयो। राजधानी केन्द्रित नौ दिनसम्म चलेको आन्दोलनमा ५० जिल्लाबाट १ हजार महिला किसान आए। झोलामा पानीका बोतल, खाने थाल, खाने टपरी, ओढ्ने बर्को, लगाउने केही थान कपडा र गुन्द्रुक र चामल, मकै र भटमास आदि ल्याएका थिए। सहभागीले हातहातमा कृषि औजार र काँधमा हलो, जुवासमेत बोकी ल्याएका थिए। यो आन्दोलनमा कञ्चनपुर जिल्लाबाट मात्रै २४ वटा संगठनले २१ हजार १ सय ३० रुपैयाँ उठाई पठाएका थिए। आन्दोलनले दिएको सन्देश थियो, अधिकार चाहन्छौं, आन्दोलनमा छौं तर शान्तिपूर्ण रूपमा संघर्षमा उत्रिएका छौं। माग सुनिदे, सरकार ! तत्कालीन सरकारका उपप्रधानमन्त्री कृष्णबहादुर महरा खुल्ला मञ्चको धर्नास्थलमै गएर पीडाका माग समाधान गर्ने सम्झौता गरेका थिए। त्यसको केही महिनापछि २०६७०६८ को बजेट भाषणमार्फत भूमिमा महिलाको संयुक्त स्वामित्व कायम गराउन एक सय रुपैयाँ राजस्व तिरे पुग्ने नीति आयो। अहिले राज्यले वितरण गर्ने तथा दर्ता गरिने जग्गाहरूमा महिला र पुरुषको संयुक्त स्वामित्व कार्यान्वयनमा छ। सामुदायिक आत्मनिर्भर सेवा केन्द्रको विवरणअनुसार यो अभियानमा लागेर १० हजार २ सय ५५ परिवारले संयुक्त लालपुर्जा बनाएका छन्। २०७१ जेठमा रसुवाका बिर्ता तथा गुठी पीडित किसान झोलामा खाने सामल र हातकाँधमा कृषि औजार बोकी सदरमुकाम मालपोत कार्यालय घेर्न पुगे। आफूहरूले जोतभोग गर्दै आएको जग्गाको पुर्जा नदिएको भन्दै अनिश्चितकालीन धर्ना घोषणा गरे। ६ दिनसम्म कार्यालय गेटैमा बसे। कष्टसँग धर्ना बसे पनि हिंसात्मक क्रियाकलाप गरेनन्। गीत र भाषणमा किसानले भूमिको स्वामित्व नहुँदा भोग्नु परेका पीडा सुनाएका थिए। सयौं किसान मालपोतमा भेला भएर दैनिक कामकाज नै ठप्प पारिदिएपछि सरकारले बाध्य भएर किसानसँग नौ बुँदे सम्झौता गर्नु पर्यो। नेपालको अहिलेको अर्थव्यवस्था समावेशी खालको छैन। गरिबमुखी छैन। किसानमुखी छैन। शोषणकारी छ। दमनकारी छ। एउटालाई शोषण गरेर अर्काे धनी हुने खालको छ। जमिनको शोषण, प्राकृतिक स्रोतका दोहन र शोषण गर्ने खालको बाटोमा छ। यही भएर पनि समानता अभ्यासका लागि एकपटक भूमिसुधार जरुरी विषय बनेको छ। हामीकहाँ, भूमिहीनता बढ्दो छ। कृषियोग्य जग्गा धनीहरूकै कव्जमा छ। सरकार भूमि आयोगहरू बनाउँछ तर त्यसले साँच्चै भूमिसुधारको जिम्मेवार नेतृत्व लिन सकेको छैन। झन्झन् समस्याहरू बढ्दो छ। नेपाली समाज अहिले पनि शोषणकारी छ। विभेदकारी छ। जब एउटाले अर्काेलाई शोषण गर्छ। दमन गर्छ भने त्यहाँ हिंसा हुन्छ। गरिब, मजदुर र भूमिहीनमाथि अन्याय र शोषण जारी छ। यस्तो कार्य जबसम्म रोकिँदैन, तबसम्म समृद्धि सम्भव छैन।"
पाठ्यपुस्तक नहुँदा विद्यार्थीले कक्षा बङ्क गरिरहेका छन् : योगेश भट्टराई,"काठमाडौं : सांसद योगेश भट्टराइले काठमाडौंका अधिकांश विद्यालयमा पाठ्यपुस्तक नपुगेको भन्दै सरकारको ध्यानाकर्षण गराएका छन्। संसदमा बोल्दै सांसद भट्टराईले काठमाडौंकै स्कुलहरुमा ३० प्रतिशत पाठ्यपुस्तक नपुगेको बताएका हुन्। उनले भने, अहिले पनि कतिपय स्कुलमा ५० प्रतिशतभन्दा धेरै पाठ्यपुस्तक पुगेका छैनन्। काठमाडौंकै स्कुलहरुमा ३० प्रतिशत पाठ्यपुस्तक पुगेको छैनन्। ढुवानीको निम्ति सहज हुने स्थिति रहेको बागमति प्रदेशमा समेत झण्डै ४० प्रतिशत पाठ्यपुस्तक नपुगेको अवस्था छ भने कर्णालीको अवस्था के होला ? पाठ्यपुस्तक नहुँदा अधिकांश विद्यालयमा पढाइ सुरु भएको छैन। पाठ्यपुस्तक नहुँदा विद्यार्थीहरुले बङ्क गरिरहेका छन्। शैक्षिक सत्र सुरु भएको एक महिना १३ दिन बितेको भन्दै जहिले पनि पाठ्यपुस्तकको समस्या झेलिरहेको बताए। उनले भने,कक्षा १ देखि ३ सम्मको पाठ्यपुस्तकको छपाइ निजी क्षेत्रबाट समेत हुँदै आएको छ। निजी क्षेत्रबाट छपाइ भएका पुस्तकहरु अधिकांश विद्यालयमा पुगेका छन्। ४ कक्षाभन्दा माथिको पाठ्यपुस्तक आजसम्म पनि विद्यालयमा पुगेका छैनन्। पाठ्यपुस्तक अभावले विद्यार्थीहरुमा लर्निङ लस भइरहेको बताए। उनले प्रथम त्रैमासिक परीक्षा नजिकिंदै गर्दासमेत पाठ्यपुस्तक नपुग्नु सरकारको लापरवाही रहेको बताए।"
"मन्त्रीको राजीनामा मेरो गोजीमा छ, नयाँ मन्त्रिहरुको आजै सपथ हुन सक्छ : माधव नेपाल","काठमडौं : नेपाल कम्युनिष्ट पार्टी एकीकृत समाजवादीका अध्यक्ष माधव कुमार नेपालले आजै नयाँ मन्त्रीहरुको सपथ हुन सक्ने बताएका छन्। अखिल नेपाल महिला संघ (समाजवादी)ले राजधानीमा आइतबार आयोजना गरेको कार्यक्रमलाई सम्बोध गर्दै अध्यक्ष नेपालले आफ्नो पार्टीका तर्फबाट सरकारमा पठाइएका मन्त्रीहरुको आजै सपथ हुन सक्ने बताएका हुन्। पार्टीले निर्णय गरेर पठाएको नाम फेरवदल नहुनेतर्फ संकेत गर्दै नेकपा एसका अध्यक्ष नेपालले भने, 'छिट्टै नयाँ मन्त्रीहरुको सपथ हुन्छ। आजै हुने पनि संभावना छ। अध्यक्ष नेपालले मन्त्री फेर्ने आफ्नो पार्टीले गरेको निर्णय छिटो कार्यान्वयन गर्न सरकारलाई आग्रह गरेका छन्। नेपालले भने, 'बाहिर चलेका कुरा नसुन्नूहोस्। इमान्दार कार्यकर्ताले पार्टीको निर्णय मान्छ। पार्टीको निर्णय अक्षरस कार्यान्वयन हुनेमा ढुक्क हुनुहोस्।' अध्यक्ष नेपालले आफ्ना केही मन्त्रीले पदबाट राजीनामा दिएको र उक्त राजीनामा पत्र आफ्नो खल्तीमा रहेको बताए। तर अध्यक्ष नेपलालले राजीनामा दिएका मन्त्रीहरुको बारेमा केही बताउन चाहेनन्। अध्यक्ष नेपालले भने, केही मन्त्रीहरुको राजीनामा मेरो गोजीमा छ, सरकारले आफ्नो पार्टीको निर्णय कार्यान्वयन गरेसँगै राजीनामा दिने मन्त्रीको नाम सार्वजनिक गर्छु।' मन्त्री फेर्ने विषयलाई लिएर नेकपा एसभित्रको विवाद यतिबेला उत्कर्षमा पुगेको छ।"
न्यायपालिकामा विकृति र विसंगतिको सुरुवात न्यायाधीश नियुक्तिबाटै भएको होः कानुन मन्त्री,"काठमाडौंः कानुन न्याय तथा संसदीय मामीला मन्त्री गोविन्दप्रसाद शर्मा कोइरालाले न्यायाधीश नियुक्तिबाटै न्यायालयभित्र विकृति र विसंगतिको सुरुवात हुने बताएका छन्। राष्ट्रिय सभाको बैठकमा बोल्दै कानुन मन्त्री शर्माले न्यायपालिकामा राजनीतिक नियुक्ति हावी भएको कुरा सत्य रहेको बताएका हुन्। उनले भने, म न्याय परिषद्को पनि पदेन सदस्य हुने भएका कारण पनि भन्न चाहन्छु कि न्यायपालिकामा विकृति र विसंगतिको सुरुवात न्यायाधीश नियुक्तिबाट भएको हो। न्यायाधीश नियुक्ति गर्दा योग्यता, क्षमता र निष्पक्षतालाई भन्दा पनि मेरो मान्छे र तेरो मान्छे भनेर न्यायाधीश नियुक्ति गर्यौं। त्यसले गर्दा पटकपटक न्यायालयभित्र राजनीतिक नियुक्ति भयो भन्ने पनि आयो। न्याय परीषद्ले न्यायाधीश नियुक्ति सम्बन्धी निर्देशिका तयार गरेको बताए। उनले भने, निर्देशिकाको मस्यौदामाथि छलफल भइरहेको छ। यो हप्ता नै त्यो निर्देशिका अन्तिम भएर राजपत्रमा प्रकाशित गर्ने तयारी छ। शर्माले न्याय सबैको पहुँचमा हुनुपर्ने भन्ने मान्यता रहेकोले कुनै पनि कारणले व्यक्ति न्यायको पहुँचबाट बञ्चित हुनु नहुने बताए। असक्षमको लागि कानुनी सहायता कार्यक्रम लामो समयदेखि सञ्चालन गर्दै आएको उनले बताए।"
लोभलाग्दो कृषि कर्म,"फिदिम : साँवा अक्षरसम्म फुटाउन नसक्ने उनीसँग सरकारी जागिरको कुनै गुञ्जायस थिएन। पैसा कमाउन विदेश पलायन हुने सोच कहिल्यै आएन। बरु गाउँघरमै छिमेकीको मेलापात र आफ्नो बारीमा खेती गर्न पाउँदा उनी औधी रमाउँथे, फाल्गुनन्द५ का प्रीतिहाङ नेम्वाङ। दुई छोरा (अरुण र राजकुमार) हुर्कंदै गएपछि नेम्वाङलाई खर्च अभावले परिवार सञ्चालन गर्न र उच्च शिक्षा दिलाउन समस्या हुन थाल्यो। त्यसपछि थाले, व्यावसायिक अकबरे खेती। अहिले उनी त्यसैबाट राम्रो आम्दानी गरिरहेका छन्। सरकारी जागिर खानेको भन्दा उनको कमाइ कम छैन। विदेश पलायन हुने युवाका लागि उनी उदाहरण नै बनेका छन्। छोरा हुर्केपछि उनीहरूलाई उच्च शिक्षा दिलाउन खर्च अभावले समस्या पर्यो, प्रीतिहाङले विगत सम्झँदै भने, खर्चको समस्या हुन थालेपछि व्यावसायिक रूपमा खेती थालें। फाल्गुनन्द५ निबुखोलामा उनले १५ रोपनी जमिनमा व्यावसायिक खेती गरेका छन्। दाजुभाइ कृषि तथा बंगुरपालन फर्म दर्ता गरेर प्रीतिहाङ व्यावसायिक रूपमा कृषि कर्मामा लागेका हुन्। उनको कृषि फर्मबाट सुन्तला र कागतीका हजारौं बेर्ना उत्पादन भएका छन्। अकबरे र अंगुर खेती फष्टाएको छ। सूर्यमुखी, अदुवा, लसुन र प्याज खेती लहलहाउँदो छ। माछा र बंगुर पनि पालेका छन्। घर वरिपरि मौरीका घार छन्। व्यावसायिक रूपमा कृषि गरेरै राम्रो आम्दानी गर्न सकिने रहेछ, प्रीतिहाङ भन्छन् खेतीबाट राम्रो आम्दानी भइरहेको छ, खर्चको अभाव छैन। जेठो अरुणले कक्षा १२ पढिसके। कान्छो राजकुमार पढिरहेका छन्। फुसर्दको समयमा अरुण र राजकुमार आमाबुवासँग काम गर्छन्। श्रीमती विमला चेम्जोङ र छोराहरू पनि खेतीमा निपुण भइसके, प्रीतिहाङले भने हाम्रो परिवार नै कृषि कर्ममा लागेको छ। कृषिमा छोराहरूको मेहनत देखेर खुसी लाग्छ। प्रीतिहाङले अकबरे (हरियो) प्रतिकिलो चार सय रुपैयाँले घरबाटै बिक्री गर्छन्। सुन्तला र कागतीको बेर्ना प्रतिगोटा २० रुपैयाँले बिक्री हुन्छ।"
पर्यटनमन्त्री आलेले दिए राजीनामा,काठमाडौं : संस्कृति पर्यटन तथा नागरिक उड्डयनमन्त्री प्रेम आलेले पदबाट राजीनामा दिएका छन्। आलेले पार्टी कार्यालयमा अध्यक्ष माधवकुमार नेपाललाई राजीनामा पत्र बुझाएको अध्यक्ष नेपालको सचिवालयले जनाएको छ। आलेले शुक्रबार १० जना असन्तुष्ट समूहमा गरेको हस्ताक्षर फिर्ता लिँदै ४८ घण्टाभित्र राजीनामा दिने बताएका थिए। पार्टी अध्यक्षलाई राजीनामा बुझाएका आलेले पत्रकार सम्मेलनको तयारी गरेका छन्। जेठ २२ गते नेकपा एकीकृत समाजवादीको सचिवालय बैठकले पार्टीका तर्फबाट सरकारमा रहेका चार जना मन्त्रीलाई फिर्ता बोलाउने निर्णय गरेको हो। तर संसदमा प्रस्तुत बजेटमाथिको छलफलमा जवाफ दिनुपर्ने भन्दै प्रधानमन्त्री शेरबहादुर देउवा र माओवादी केन्द्रका अध्यक्ष प्रचण्डले रोकेका थिए। शनिबार बसेको एकीकृत समाजवादीको केन्द्रीय समिति बैठकले अब प्रधानमन्त्री देउवा र प्रचण्डलाई नपर्खिने र ढिलाइ गरे अपमानका रुपमा लिने चेतावनी दिएको थियो। आजै विहान अखिल नेपाल महिला संघको कार्यक्रममा अध्यक्ष नेपालले केही मन्त्रीहरुले राजीनामा दिइसकेको भन्दै नयाँ मन्त्रीहरुको आजै सपथ हुने बताएका थिए।
पर्यटकीयस्थल नरपानीमा सरसफाइ,"अर्घाखाँची : नेपाल निजामती कर्मचारी युनियन अर्घाखाँचीले नरपानीमा सरसफाई गरेको छ। सन्धिखर्क६ को धार्मिक तथा पर्यटकियस्थल नरपानीमा रचनात्मक क्रियाकलाप अन्तर्गत युनियनले सरसफाई कार्यक्रम गरेको हो। घुम्नका लागि जाने पर्यटकले प्रयोग गरेका प्लाष्टिकजन्य, सूर्तिजन्य, मदिराजन्य फोहोरहरु जथाभावी फालेर पर्यटकियस्थल फोहोर भएपछि युनियनले सो स्थानमा सरसफाई गरेको हो। यस्तै पर्यटकियस्थल परिसरमा फोहोर नगर्न अनुरोध गरिएका ३ वटा सचेतना बोर्ड, ईन्सिनेटरसहितका ३ वडा फोहोर फाल्ने डस्टबिन र १० थान कुचोसमेत वितरण गरिएको युनियन अर्घाखाँचीका अध्यक्ष माधव अर्यालले जानकारी दिए। घुम्न जाने पर्यटकले प्रयोग गरेका सामानहरु यत्रतत्र फालिँदा तथा फोहोरको उचित व्यवस्थापन नहुँदा पर्यटकिय क्षेत्र बिग्रदै गएको छ। वातावरणीय संरक्षणका साथै स्वास्थ्यका लागि सरसफाई महत्वपूर्ण हुने भन्दै शनिवार बिदाको दिन पारेर समाजिक कार्य गरिएको हो। सरसफाई तथा सामग्री हस्तान्तरण पश्चात गरिएको कार्यक्रममा बोल्दै नेपाल निजामती कर्मचारी युनियनका केन्द्रीय सचिव प्रकाश भट्टराईले पर्यटकलाई सुन्दर अर्घाखाँची देखाउनु पर्नेभन्दै फोहोर भएका अन्य पर्यटकिय क्षेत्रहरुमा समेत सरसफाई गर्नुपर्ने बताए।"
"माधव नेपालले कार्यकर्तालाई भने : कार्तिक नत्र मंसिरमा चुनाव हुन्छ, तयारीमा जुटनुहोस्","काठमाडौं : नेपाल कम्युनिष्ट पार्टी ( एकीकृत समाजवादी)का अध्यक्ष माधवकुमार नेपालले प्रतिनिधि सभा र प्रदेश सभाको निर्वाचनमा जुटन आफ्ना कार्यकर्ताहरुलाई निर्देशन दिएका छन्। अध्यक्ष नेपालले आगामी कार्तिक महिनामै निर्वाचन हुने सम्भावना रहेकाले त्यसको तयारीमा जुटन कार्यकर्तालाई निर्देशन दिएका हुन्। अखिल नेपाल महिला संघ(समाजवादी)ले आइतबार आयोजना गरेको कार्यक्रममा नेकपा एसका अध्यक्ष नेपालले भने, कार्तिक महिनामै निर्वाचन हुन्छ नत्र मंसिरमा त हुन्छ नै, हामी छलफलकै क्रममा छौं। तयारीमा लाग्नुहोस्। प्रतिनिधि र प्रदेशसभाको निर्वाचनमा उमेदवार हुन चाहनेहरुले सोही अनुसार भुगोलमा काम गर्नु पर्ने अध्यक्ष नेपालको भनाइ थियो। उनले संगठन विस्तारका लागि खटिने कार्यकर्ताहरुको पार्टीले मुल्याङन गर्ने बताए।"
१५ लाख थान पाठ्यपुस्तक छाप्न बाँकी : शिक्षा मन्त्री,"काठमाडौंः सरकारले असारको दोस्रो साता बितिसक्दा पनि अझै विद्यार्थीको हातहातमा पाठ्यपुस्तक पुर्याउन सकेको छैन। राष्ट्रिय सभा बैठकमा शिक्षा विज्ञान तथा प्रविधि मन्त्री देवेन्द्र पौडेलले १५ लाख थान पाठ्यपुस्तक छाप्न बाँकी रहेको जानकारी दिए। उनले भने, जनक शिक्षा सामाग्रिबाट कक्षा ४ देखि १० सम्म १ करोड ९६ लाख थान छपाइ गर्नुपर्नेमा हालसम्म १ करोड ८१ लाख थान छपाइ गरी वितरण भइसकेको छ। निजी प्रकाशनबाट पनि छपाइ तथा वितरणको व्यवस्था मिलाइएको छ। शैक्षिकसत्र २०७९ मा विद्यार्थीका लागि निशुल्क पाठ्यपुस्तकको व्यवस्था गर्न कक्षा १ देखि १२ सम्मको पाठ्यपुस्तक जनक शिक्षा सामाग्रीबाट छपाइ तथा वितरणको व्यवस्था मिलाइएको थियो। कक्षा १ देखि ३ सम्मको पाठ्यपुस्तक निजी प्रकाशनबाट र अरु कक्षा ११ र १२ को पाठ्यपुस्तक साझा प्रकाशनबाट छपाइ तथा वितरण हुँदै आएको छ। उनले शिक्षामा १ खर्व ९६ अर्ब ३८ करोड रुपैयाँ बजेट विनियोजन गरिएको र यो बजेट निकै अपुग हुने बताए।"
बजेट निर्माणमा अनाधिकृत व्यक्तिको प्रवेश फुटेज कहिलेसम्म सार्वजनिक हुन्छ ?,"काठमाडौं : संसदमा अर्थ मन्त्री जनार्दन शर्माको राजीनामा दिनुपर्ने आवाज उठेको छ। सांसद कृष्ण गोपाल श्रेष्ठले यथाशिघ्र अर्थ मन्त्री शर्माले राजीनामा दिनुपर्ने बताएका हुन्। उनले भने, २०७९ जेठ १४ गते अर्थ मन्त्रालयमा भएको अनाधिकृत व्यक्तिहरुको उपस्थितिसहित बजेट तयार पारेको प्रभावप्रति त्यसको यथार्थ फुटेज सार्वजनिक गरियोस् भनेर माग गर्दछौं। कहिलेसम्म फुटेज सार्वजनिक हुन्छ। अविलम्व सार्वजनिक गरियोस्। पूर्व अर्थ मन्त्रीहरुले विवादमा परेपछि राजीनामा दिएको स्मरण गराए।"
राजनीतिक दलले बाटो बिराए जनताले हस्तक्षेप गर्छन् : सभामुख सापकोटा,"काठमाडौं : सभामुख अग्नी सापकोटाले भ्रष्टाचार नियन्त्रण गर्न बलियो कानुन आवश्यक रहेको बताएका छन्। संसदीय समिति अभ्यास, पहिलो संसददेखि संघीय संसदसम्म नामक पुस्तकको विमोचन गर्दै सभामुख सापकोटाले भ्रष्टाचार नियन्त्रण गर्न गुणस्तरीय कानुन निर्माणमा आफू लागिरहेको बताए। संसदलाई जिवन्त बनाउँदै संविधान र वर्तमान व्यवस्थालाई बलियो बनाउन क्रियाशिल रहेको सभामुख सापकोटाको भनाइ थियो। सभामुख सापकोटाले भने, 'निष्ठा र इमान्दारिताका साथ काम गरिरहेको छु। मेरो अरु कुनै स्वार्थ छैन। उनले नागरिकता विधयेक यही सदनबाट पारित गर्ने प्रयास भइरहेको र त्यसका लागि आन्तरिक काम भइरहेको बताए। नेपालको लोकतन्त्र, संविधान र स्वाभिमान नेपाली जनताले बचाएका छन्, राजनीतिक दलहरुले बाटो बिराए भने जनताले हस्तक्षेप गर्न सक्छन्, अहिले जनताले त्यसकै संकेत गराइरहेका छन्', सभामुख सापकोटाले भने। अमेरिकामा तत्कालीन राष्ट्रपति डोनाल्ड ट्रम्पको अतिवादले प्रजातन्त्र खतरामा परेको र त्यहाँको बलियो राजनीतिक प्रणालीले प्रजातन्त्र जोगाएको सभामुख सापकोटाको भनाइ थियो।"
सुरक्षा संवेदनशीलतामा नेपाल,"नेपाल अमेरिका र पश्चिमाका लागि इतिहासकै सर्वाधिक सामरिक महत्वको देश बनेको छ। विश्व शक्ति बन्ने होडमा रहेका चीन र भारतको बीचमा छ नेपाल। देशको भौगोलिक अवस्थिति र राजनीतिको मिश्रणले भूराजनीति निर्माण गर्छ। भौगोलिक अवस्थितिर राजनीतिक प्रक्रियाबीचको अन्तरक्रिया नै भूराजनीति हो। ठूला युद्ध वा सन्धि सम्झौता नभएको सामान्य अवस्थामा देशको भूगोल परिवर्तन हुँदैन। राजनीतिक दृष्टिकोण र बाह्य सम्बन्ध परिवर्तन गर्न सकिन्छ तर छिमेक परिवर्तन गर्न सकिँदैन। देशका राजनीतिक अन्तरक्रियामा देशहरू थपिँदै गए भने देशको भूराजनीति पनि परिवर्तन हुनसक्छ तर छिमेकी परिवर्तन हुँदैनन्। देशको राजनीतिक अन्तरक्रियामा पश्चिमा मुलुकहरू र विशेषतः अमेरिकाको प्रभाव बढ्न थालेको देखिन्छ। जुन हाम्रा छिमेकी चीन र भारतलाई सहज स्वीकार्य विषय होइन। हो, अमेरिका हाम्रा छिमेकी मुलुकभन्दा पहिला दैत्य सम्बन्ध राख्ने बेलायत पछिको दोस्रो मुलुक हो। अमेरिकासँग नेपालको मित्रवत सम्बन्ध पुरानो हो। तर, अमेरिकाको यो सम्बन्ध विशुद्ध मित्रताको मात्र नभएर हाम्रा छिमेकी मुलुक केन्द्रित सम्बन्ध होभन्दा अति युक्ति नहोला। शीत युद्धका बेला चीन र सोभियत संघको राम्रो सम्बन्ध थिएन। शत्रुको शत्रु मित्र हुन्छ भन्ने मान्यतामा अमेरिकाले चीनसँग मित्रता गर्यो। तर, १९९० मा सोभियत संघ बिसर्जन र बर्लिनको पर्खाल भत्किएपछि अमेरिका विश्वको एकल ध्रुवीय शक्तिका रूपमा देखा पर्यो। यता चीनले आर्थिक फड्को मार्दै शक्तिशाली राष्ट्रका रूपमा स्थापित हुन थाल्यो। अमेरिकाका लागि एक अघोसित च्यालेन्जका रूपमा चीन देखिन थाल्यो। चीन र भारतको सम्बन्ध इतिहासबाटै न्यानो बन्न नसकेको अवस्थामा फेरि शत्रुको शत्रु मित्र हुन्छ भन्ने मान्यतामा अमेरिकाले भारतसँगको सम्बन्ध निकट राख्न थाल्यो। चाहे त्यो क्वाडमा होस् वा आईपीएसमा होस्, अमेरिकाभारत गठबन्धन बन्न पुग्यो। क्वाड र आईपीएस रूपमा जे देखिए पनि सारमा चीन घेराउ नीतिअन्तर्गतका नै हुन्। जमिनमा नेपालभन्दा ६२ गुणा ठूलो देश चीन र २२ गुणा ठूलो देश भारतका बीचमा रहेको सानो देश नेपालपश्चिमा र अमेरिकाका लागि हिजो पनि महत्वपूर्ण थियो। आजको अमेरिका र चीनको अघोषित शीत युद्धका बेला पनि नेपालको सामरिक महत्व ह्वात्तै बढेको छ। सन् १८१६ को सुगौली सन्धिदेखि हालसम्म नेपालको भूगोलमा ठूलो परिवर्तन नभए पनि भूराजनीतिमा उथलपुथल भएको छ। नेपालको भूराजनीतिमा नयाँनयाँ बाह्य मुलुक थपिँदै गएका छन्। दैत्यसम्बन्ध कायम गरिएका देशहरूको संख्या बढ्दै गएको छ। पुराना मित्र राष्ट्र र नयाँमित्र राष्ट्रका बाह्य स्वार्थ आपसमा बाझिएका छन्। नेपालको भूराजनीतिमा बदलाबको संकेत देखिएको छ। बढ्दो अमेरिकन भ्रमण र प्रभाव शेरबहादुर देउवाको नेतृत्वमा गठबन्धन सरकार बनेपछि अमेरिकाको प्रभाव नेपालप्रति ह्वात्तै बढेको देखिन्छ। पहिला अमेरिकाले नेपाललाई भारतको आँखाबाट हेथ्र्यो भने अहिले आफ्नै आँखाले हेर्न थालेको छ। देउवा प्रधानमन्त्री बनेपछि मात्र अरू अनौपचारिक भ्रमण छोडेर अमेरिकाका पाँचवटा ठूला भ्रमण भएका छन्। तीमध्ये तीन ठूला भ्रमण त गएका दुई महिनामा भएका छन्। छिमेकी देश जोसँग भूसिमाना जोडिएको छ तिनको नेपालमा एकएक भ्रमण मात्र भएका छन्। एमसीसी नामको अमेरिकन परियोजना पनि देउवा प्रधानमन्त्री भएपछि अर्जेन्ट र बाध्यात्मक रूपमा आयो। २०७८ फागुन १५ मा संसद्बाट एमसीसी अनुमोदन हुनुअघि र पछि अमेरिकाबाट ठूला भ्रमणहरू भइरहेका छन्। देउवा प्रधानमन्त्री हुनासाथ गत भदौ महिनामा एमसीसीकी उपाध्यक्ष फातिमा जेड सुमार र मंसिरमा दक्षिण तथा मध्यएसिया मामिला हेर्ने सहायक विदेशमन्त्री डोनाल्ड लु र उपसहायक विदेशमन्त्री केली केइडरलिङ नेपाल आएका थिए। तिनले नेपाल सरकारलाई एमसीसी संसद्बाट अनुमोदन गर्न दबाब दिएका थिए। डोनाल्ड लुले त कूटनीतिक मर्यादा नाघेर नै प्रधानमन्त्री, प्रतिपक्ष दलका अध्यक्ष र सत्ता गठबन्धनका प्रभावशाली नेतालाई समेत फोन गरी यदि एमसीसी अनुमोदन नगरिए अमेरिकाको नेपालप्रतिको नीति नै परिवर्तन हुन्छ समेत भने। स्वाधीन मुलुकको मान्यता त्यो देशको भूगोल, जनसंख्या र अर्थतन्त्र हेरेर हँुदैन, स्वाधीनता र सार्वभौमिकताका हिसाबले सबै मुलुकको मान्यता बराबर हुन्छ। तर, अमेरिकाका सहायक विदेश मन्त्रीको हैसियतमा डोनाल्डले हाम्रा प्रधानमन्त्रीलाई ठाडो आदेश अर्थात् दबाब दिन सके अनि हाम्रा नेताहरू नतमस्तक बने। नयाँ साल २०७९ वैशाखमा अमेरिकी सिनेटर क्रिस्टेन गिलिब्रान्डको नेतृत्वमा उच्चस्तरीय टोलीले नेपाल भ्रमण गर्यो। गत जेठको पहिलो सातामा अमेरिकी उपविदेशमन्त्री उज्रा जेयाको भ्रमण भयो। जेया भारतीया मुलुकी अमेरिकन कूटनीतिज्ञ हुन् र उनलाई तिब्बत इस्युको विज्ञ मानिन्छ। सन् २०१८ मा परराष्ट्र सेवाबाट राजीनामा दिएर तत्कालीन राष्ट्रपति डोनाल्ड ट्रम्पसँग विद्रोह गरेकी उज्रा जेयालाइ जो वाइडेनले सन् २०२१ जुलाईमा उपविदेश मन्त्रीमा नियुक्त गरेका थिए। जेयाको गत जेठमा भएको नेपाल भ्रमण एकदशक पछिकै अमेरिकन ठूलो भ्रमण हो। सन् २०१२ मा उपविदेशमन्त्री बिन्डी शेरमान र मारिया ओटेरोले नेपाल भ्रमण गरेका थिए। २० वर्षअघि सन् २००२ जनवरीमा विदेशमन्त्री कोलिन पावलले नेपाल भ्रमण गरेका थिए। त्यसपछिको अमेरिकाको ठूलो भ्रमण उपविदेशमन्त्री उज्रा जेयाकै थियो। अचम्मको कुरा के छ भने जेयाको भेटघाटको सुरुआत नेपालको कुनै उच्च नेता वा नेतृत्वबाट भएन। दिल्लीबाट काठमाडौं उत्रनासाथ सुरक्षा व्यवस्थासहित तिब्बती शरणार्थी क्याम्पमा पुगिन्। नेपाल आउनु अघिल्लो दिन मात्रै भारतको हिमाञ्चल प्रदेशको धर्मशालामा निर्वासित तिब्बती धर्म गुरु दलाई लामासँग भेट गरेकी थिइन्। काठमाडौं आएपछि नेपाल सरकारको कुनै नेतृत्वलाई नभेटी सीधै जावलाखेल, स्वयम्भू र बौद्ध गुम्बामा पुगेकी थिइन्। त्यो बेला एक चीन नीतिलाई मान्यता दिने हाम्रो परराष्ट्र नीति मौन बस्यो। उच्च तहका विदेशी पाहुनाको सुरक्षा व्यवस्था हेर्ने गृह मन्त्रालय र भ्रमण प्रबन्धको दायित्व लिने परराष्ट्र मन्त्रालय बेखबर थिए। तर, पक्कै पनि छिमेकी देशचीन बेखबर थिएन र छैन। यस विषयमा सरकारको मौनताले चीनसँगको सम्बन्धमा थप संकट निम्त्याएको छ। जेयाको तिब्बती शरणार्थी क्याम्पको भेटघाट, अमेरिकी राजदूत र्यान्डी बेरीले हिमाली भेगमा रहेका गुम्बाहरूको भ्रमण पक्कै पनि प्लेजर भिजिट मात्र होइनन् होला। नेपाल सरकारको मौनता र कूटनीतिक व्यवहारले छिमेक सम्बन्ध र अन्तर्राष्ट्रिय सम्बन्धमा बदलाव देखाउन खोजेको त होइन ? जेठको पहिलो साता जेयाको नेपाल भ्रमण गरेको एक महिना नपुग्दै अमेरिकी सेनाका एसिया प्रसान्तका कमान्ड जनरल चाल्र्स एन्थोनी फ्लिन जेठको अन्तिम साता (२७ जेठ) नेपाल भ्रमणमा आए। उनी पनि जेयाकै शैलीमा भारत हुँदै काठमाडौं उत्रिएका थिए। स्टाफ कलेजमा आयोजित समारोहमा बोल्दै नेपाली सेना संसारकै पुरानो सेनामध्ये एक रहेको र नेपाली सेनालाई भरपर्दो स्थल सेना भएको भन्दै नेपाली सेनाको भरसक प्रशंसा गरे। त्यसपछि उनले एसपीपी समझदारीको दस्ताबेज बुझाएका थिए। जसमा प्रधानमन्त्री देउवा पनि सकारात्मक रहेको चर्चा चलेको थियो। अहिले भने उनी तत्काल अघि नबढाउनेमा देखिएका छन्। छिमेकी मुलुकका नेपाल भ्रमण देउवा पहिलोपटक गृहमन्त्री हुँदा नै उनी पहिलो अमेरिकन इन्फ्लुएन्समा र दोस्रो भारतीय प्रभावमा छन् भन्ने गरिन्थ्यो। उनका क्रियाकलापले सो कुरा पुष्टि गर्दै आएको छ। पछिल्लो चरणमा देउवाको व्यवहारसँग भारत पनि खुसी छैन भन्ने संकेत पाइन्छ। देउवाको २०७८ चैत १८ मा तीन दिने भारत भ्रमणका क्रममा उनले समकक्षी भारतका प्रधानमन्त्री नरेन्द्र मोदीलाई नेपाल भ्रमणको निम्तो दिएका थिए। तर, मोदी नेपालमा स्थानीय निर्वाचन सकिएर मतगणनाको क्रममा सरकार तथा राजनीतिक पार्टीहरू व्यस्त रहेको बेला जेठ २ गते २५६६औं बुद्ध जयन्तीको अवसर पारेर लुम्बिनीमा आए। जुन औपचारिकता बाहेक भ्रमणका लागि उपयुक्त समय थिएन। लुम्बिनीमा मोदीले ध्यान गर्दा हाम्रा प्रधानमन्त्री देउवाले देखाएको चकचक र र्याल राष्ट्रिय र अन्तर्राष्ट्रिय मज्जाकको विषय नै बन्यो। मोदीले लुम्बिनीमा केही घण्टा बिताएर राजधानी काठमाडौं नआई सोही दिन उतैबाट दिल्ली फर्किनुले भारत देउवासँग असन्तुष्ट रहेको अनुमान गर्न सकिन्छ। देउवा प्रधानमन्त्री भएपछि भारतको मात्र एक भ्रमण लुम्बिनी भ्रमण थियो। चीनले पनि एक मात्र उच्चस्तरीय भ्रमण गरेको छ। व्याख्यात्मक घोषणाको टालो लगाएर देउवा सरकारले अमेरिकी परियोजना एमसीसी संसद्बाट अनुमोदन गरेपछि देउवाको भारत भ्रमण हुनु ठीक एक साताअघि चैत ११ मा चिनियाँ विदेशमन्त्रीस्टेट काउन्सिलर वाङ यी नेपाल भ्रमणमा आएका थिए। त्यो भेटमा नेपाल सरकारले गोलमटोल भाषामा एमसीसीले नेपालको चीनसँगको सम्बन्धमा कुनै नकारात्मक असर नपार्ने बताए। तर, पनि चीनको बीआरआई परियोजनाका बारेमा चासो देखाएन। थोरै बोल्ने चीनले देउवा सरकारको मनसाय बुझ्यो र न त दबाब दियो न त सोध्यो। पछिल्लो समय छिमेकी मुलुकबाट भएका भ्रमण जम्मा यी दुई मात्रै हुन्। जबकि देउवा नेतृत्वको गठबन्धन सरकार बनेपछि अमेरिकाबाट शृंखलाबद्ध भ्रमण भइरहेका छन्। देउवा सरकारको संवाद र सहकार्य अमेरिकासँग सघन हुन थालेपछि नेपालका छिमेकी भारत र चीनँंगको सम्बन्ध चिसिन थालेको छ। जबकि छिमेकी मुलुकहरूबाट पछिल्लो समय उच्चस्तरमा नेपाल भ्रमण र नियमित संवाद हुन सकेको छैन। निष्कर्ष चीन र भारतको नयाँ विश्वशक्ति बन्ने होडले गर्दा नेपाल भूअवस्थिति र भूराजनीतिक हिसाबले अति संवेदनशील अवस्थामा छ। नेपालको विशिष्ट भूराजनीतिक अवस्थिति अनि चीन र अमेरिकाबीच बढ्दै गएको शक्तिसंघर्ष र ध्रुवीकरणका कारण नेपाल चाहे त्यो जमिन मित्र होस् वा आकाश मित्र, कुनै पनि शक्तिको प्रभावमा पर्नु हँुदैन। कुनै शक्ति राष्ट्रको सुरक्षा छाताप्रति झुकाव देखाएमा नेपालको राजनीतिक सन्तुलन बिग्रन्छ। शक्ति राष्ट्रहरूको रणभूमि बन्न सक्छ। एमसीसी र एसपीपीका छताछुल्ल विवाद, राजनीतिक दल र सेनाको समेत दोहोरो चरित्र, रूस र युक्रेनबीचको तनावमा संयुक्त राष्ट्रसंघको महासभामा नेपालले देखाएको पक्षधरताले देशको असंलग्न सन्तुलित परराष्ट्र नीति कमजोर बनाएको छ। छिमेकी मुलुकसँग सम्बन्ध संकुचित हुँदै गएको छ। शक्ति राष्ट्रहरूको रणनीतिका कारण दक्षिण एसियाका नेपालजस्ता देशको सुरक्षा संवेदनशीलतता बढेको छ। बहुध्रुवीय शक्ति सन्तुलनको अहिलेको विश्वमा कुनै शक्ति राष्ट्रको सुरक्षानीतिरणनीतितर्फ नेपालले झुकाव देखाउनु हुँदैन। विदेश सम्बन्ध र अन्तर्राष्ट्रिय मामलामा एसपीपी इस्युमा झैं एकले अर्कोलाई आरोप लगाएर फुत्कन खोज्ने। देशको असंलग्न परराष्ट्र नीतिलाई सत्तार शक्तिको बार्गेनिङ चिप्स बनाइनु हुँदैन। बरु एसपीपीजस्तै भविष्यमा चीन, भारत वा अमेरिकातिरबाट विभिन्न खालका सुरक्षा साझेदारीका प्रस्ताव आउन सक्छन्। त्यसका लागि नेपालले अहिलेदेखि नै आफ्नो धारणा र नीति स्पष्ट पार्नुपर्छ। हेक्का रहोस्, अमेरिकाको आईपीएस प्रतिस्पर्धीको रूपमा चीनले ग्लोबल सेक्युरेटी इन्सियटिभ (जीएसआई)को अवधारणा ल्याएको छ।"
शिक्षकको माग गर्दै विद्यालयमा विधार्थीहरुद्वारा तालाबन्दी,"वीरगन्ज : पर्साको बहुदरमाई नगरपालिका वडा नम्बर ९ विश्रामपुर स्थित भंगी साह उच्च माध्यमिक विद्यालयमा विधार्थीहरुले तालाबन्दी गरेका छन्। विद्यालयमा दरबन्दी अनुसारको शिक्षक नहुँदा पठपाठन प्रभावित भएको भन्दै विधार्थीहरुले आइतबार विधाालयको मुल गेटमा तालाबन्दी गरेका हुन्। मावि तहमा दिनको ७ घण्टी पढाइ हुनु पर्नेमा मावि तहमा ४ जना मात्रै शिक्षक भएकाले पूरा घण्टी पढाइ नै नभएकाले शिक्षकहरुको माग गर्दै विधार्थीहरुले विद्यालयमा तालाबन्दी गरेका हुन्। शिक्षकको पदपुर्तिको माग राखेर ७ दिनको अल्टिमेट दिदा समेत कुनै सुनुवाइ नभएपछि बाध्य भएर आइतबाार विद्यालयमा तालाबन्दी गर्नु परेको कक्षा १० मा अध्ययनरत छात्र निरज ठाकुरले बताए। उनले भने , ७ घण्टी पढाइ हुनुपर्छ तर शिक्षक भने ४ जना मात्र हुनुहुन्छ , दिनहु ३ घण्टी पढाइ नै हुँदैन। नगरपालिका र वडामा नवनिर्वाचित जनप्रतिनिधि आए पनि उनीहरुले पनि विद्यालयको समस्या प्रति ध्यान नदिएको कक्षा १० मै अध्ययनरत अर्का छात्र निखिल गुप्ताले बताए। विद्यालयमा दबरन्दी अनुसारका शिक्षक नहुँदा विधार्थीको पठनपाठनमै असर परेपछि विधार्थीहरुले बाध्य भएर तालाबन्दी गरेको स्थानीय युवा कामोद निरालाले बतााए। विद्यालयका प्रधानाध्यापक सुधाकर उपाध्यायले पनि दरबन्दी अनुसारका शिक्षक नहुँदा समस्या भएको स्वीकारे। उनका अनुसार उच्च मावि र मावि तहमा गरी जम्मा ४ जना मात्र शिक्षक छन्। ती चारै जना शिक्षकले दिनको चार चार घण्टी पढाउने गरेका छन्। तर कुनै दिन कोहि शिक्षक अत्यावश्यक काम परेर विदामा बस्दा विधार्थीको पठनपाठन प्रभावित हुने गरेको प्रअ उपाध्यायले बताए। आइतबार शिक्षकको माग गर्दै विधाार्थीहरुले विद्यालयमा तालाबन्दी गरेको जानकारी दिंदै उनले समस्या सामधानका लागि सोमबार बिहान पालिकाका जनप्रतिनिधि, आन्दोलनरत विधार्थी र विद्यालय प्रशासनबीच छलफलका लागि बैठक बोलाइएको जानकारी दिए।"
"लहानमा गोली चल्यो, एक जना घाइते","सिरहा : सिरहाको लहान नगरपालिका२२ बेलीजटियाही टोलमा गोली चलेको छ। गोली चल्दाँ एक जना घाइते भएको छन्। घटनामा संग्लन रहेका दुई जनालाई पक्राउ परेको प्रहरीले जनाएको छ। प्रहरीका अनुसार बिहान ८:४५ बजे रबिन्द्र चौधरीको घरको माथिल्लो तल्लामा स्थानीय १९ वर्षीय सुशान्त चौधरी, १५ वर्षीय सुरज मुखिया र १८ वर्षीय दिलिप मुखिया बसिरहेको थिए। ख्यालख्यालमै सुशान्तले गोली चलाउँदा दिलपको पेटमा गोली लागेको प्रहरीले जनाएको छ। गोली चलेको धेरै बेरपछि प्रहरीलाई स्थानीयले खबर गरेको थिए। खबर पाएलगत्तै इलाका प्रहरी कार्यालय लहानको प्रमुख डिएसपी कुमारप्रसाद मैनाली घटनास्थल पुगेर छानबिन गरिरहेको छ। प्रहरीले सुशान्त र सुरजलाई नियन्त्रणमा लिएको छ। घाइते दिलिपलाई उपचारको लागि धरान पठाएको छ। घटनास्थलबाट प्रहरीले कटुवा पेस्तोल १ थान, ७६५ एमएम लेखिएको गोली ५ राउन्ड, म्यागजिन १ थान, गोलीको खोखा एक थान बरामद गरेको छ। घटनाबारे थप अनुसन्धान भईरहेको प्रहरीले जनाएको छ।"
समुन्नतिका लागि सही पात्र,"मानिस खाली अहम्को परिवेशमा मात्र सीमित रहनु हुँदैन। उसले यस्तो बाटो र साधनको अवलम्बन गर्नुपर्छ, जसबाट मानव समाजको अधिकतम सेवा गर्न सकियोस्। सन् १८३५ मा युवा चिन्तक कार्ल माक्र्सले लेखेको निबन्ध व्यवसायको छनोटमा एउटा युवाका विचारहरू भित्रका वाक्य हुन् यी। बौद्धिक र काल्पनिक उनको यो युवा क्षमताले समकालीन समाजलाई व्यापक विचार र दर्शन दिएको छ। यसले आज पनि के स्पष्ट पार्छ भने मानिस ठूलै पदमा पुगे पनि यदि उसले आफू र आफ्नालाई मात्र गर्छ भने ऊ महान् व्यक्ति बन्न सक्दैन। माक्र्सले यस्तो चरित्रबाट मानिस महान् बन्न नसक्ने भनेर औंल्याए, दुर्भाग्यवश त्यही प्रवृत्ति नेपाली राजनीतिमा हाबी छ। राजनीतिक दल र तिनका अधिकांश नेतामा देखिएको यो चरित्रले नै मुलुक आजसम्म उँभो लाग्न सकेन। प्रजातन्त्र, लोकतन्त्र र गणतन्त्र जे आए पनि भुइँमान्छेको हविगत उस्तै छ। राज्यले आवाजविहीनहरूको आवाज कहिल्यै सुनेन। जनप्रतिनिधि बनेर जो कोही व्यक्ति जुनसुकै पदमा पुगोस् तर उसले आफू र आफ्नाबाहेकका लागि गरोस्। अनि मात्र जनताले चाहेको शासन पाउनेछन्। पदमा पुगेर जनप्रतिनिधिले जीवनमा यस्तो कार्य गरुन् कि ती मानवहितमा अत्यधिक उपयोगी होउन्। त्यस्ता कामहरू गरुन्, जुन भीडमा पनि स्पष्ट देख्न सकियोस्। जसले बहुसंख्यक मानिसका निम्ति सुखको सृष्टि गर्न सकोस्। तुच्छ र अहम्वादी सोच र त्यसले उब्जाएका शब्दहरूको गालीमा रमाउनेले आफ्नो जीवन आफैं समाप्त पार्दै लैजान्छ कार्लमाक्र्सले भनेजस्तो दोस्रो स्थानीय निर्वाचन २०७९ ले अहम्वादी र तुच्छ सोच भएका पार्टी र पात्रलाई सबक सिकाएको छ। अर्कोतिर जनमतले त्यस्ता स्वतन्त्र उमेदवारलाई जिम्मेवारी सुम्पेको छ, जसले आफूलाई पृथक् पहिचान भएको साबित गर्न सके। यद्यपि तिनका काम पाँचवर्षे कार्यकालमा मूल्यांकन गर्न बाँकी छ। ढुंगाभन्दा पानीमा बढी सिर्जनशीलता हुन्छ। पानीभन्दा वायुमा बढी सिर्जनशीलता हुन्छ। वायुभन्दा प्रकाशमा बढी सिर्जनशीलता हुन्छ। प्रकाशभन्दा अणुमा बढी सिर्जनशीलता हुन्छ। अणुभन्दा परमाणुमा बढी सिर्जनशीलता हुन्छ। परमाणुभन्दा मानिसको मस्तिष्कमा बढी सिर्जनशीलता हुन्छ। मानिसको मस्तिष्कभन्दा बढी मन सिर्जनशील हुन्छ, शक्तिशाली हुन्छ। पूर्वीय दर्शनको यो निचोड देश हाँक्ने युवामा प्रतिविम्बित हुनुपर्छ अब। उनीहरू ढुंगाबाट पानीमा रूपान्तरित हुनुपर्छ आउँदा दिनमा। अनि क्रमशः पानीबाट वायु, वायुबाट प्रकाश, प्रकाशबाट अणु, अणुबाट परमाणु, परमाणुबाट मस्तिष्क अनि मन भएर सिर्जनशीलको चरम रूपमा पुग्नुपर्छ। किनकि नेपालमा जति व्यवस्था फेरिए पनि नेपालीका दुःख फेरिएनन्। मानिसमा सोच फेरिएन र त विकासको नयाँ मुहार देख्न पाइएन। विश्व परिवेश हेर्दा पनि पार्टीभन्दा पात्रको पछि लाग्नुपर्ने अवस्था अनुभूत भएको छ। खासगरी नेताको बोली र व्यवहार फरक हुँदा जनताले सास्ती पाइरहेका छन्। व्यवहार संस्कारसँग जोडिएको हुन्छ। पारिवारिक र सामाजिक संस्कारको जगमै हामी नेपाली चुकिरहेका छौं कि ? संस्कार संस्कृतिसँग अनि संस्कृति प्रकृतिसँग अन्तरसम्बन्धित हुन्छ। त्यसैले त कोही पनि प्रकृतिविरुद्ध जान सक्दैन। मुख्यतः नेपाली राजनीतिका नेतृत्वहरू प्रकृतिविरुद्ध गएको भान हुन्छ। किनकि प्रकृतिविरुद्ध जानु भनेको संस्कार र संस्कृति भत्काउनु हो। त्यसैले सही पात्र समाउनुपर्ने सबक समयले सिकाएको छ। भनिन्छ, सदाचार चरित्रमा र सुशासन कर्ममा झल्कन्छ। जनप्रतिनिधि बनेका वडाध्यक्षदेखि उपाध्यक्ष, अध्यक्ष, उपमेयर, मेयर हुँदै सांसद, मन्त्री र प्रधानमन्त्रीसम्ममा सदाचार र सुशासनको झल्को पाउन अपवादबाहेकमा टर्चलाइट बाल्नुपर्ने अवस्था छ। यो अवस्था सरकारी कर्मचारीका सबैजसो पदमा छ। केही कर्मचारी पनि अपवादमा होलान्। राजनीतिक नेतृत्व सक्षम भए कर्मचारीतन्त्र सुध्र्रन्छ भन्ने उदाहरण केही देशमा देखिएको छ। त्यसैले धमिलिएको राजनीतिक मुहान सफा गर्नु जरुरी भइसकेको छ। उच्च शिक्षा ग्रहण गर्दैमा, ठूलो पदमा पुग्दैमा वा कुलिन घरमा जन्म लिँदैमा मानिसमा सदाचार र सुशासन प्रतिविम्बित हुन्छ भन्ने छैन। त्यो त उसमा जागृत चेतना र चिन्तनबाट मात्र सम्भव छ। यी सबैको जग भनेकै समाज हो। सामाजिक वातावरण स्वच्छ बनाउन सके मात्र हामीले सोचेको समृद्धिको संसार सम्भव छ। त्यसको नेतृत्व हामी सबैले गर्ने हो। अरूलाई दोष देखाएर र गाली गरेर आफू सभ्य र भव्य हुने प्रवृत्तिविरुद्ध हामी उभिन सकेमात्र नेतृत्वमा सही पात्र पुग्नेछन्। राजनीतिबिना देश विकास सम्भव छैन। त्यसका लागि नेता चाहिन्छ। विडम्बना नेता धेरै जन्मिए तर राजनेता कम। जनता राजनेता खोजिरहेछन्। यद्यपि यो यथार्थ नपाउँदा जनतामा छटपटी छ। जनता भेडा हुन् भन्ने आरोपित शब्दविरुद्ध जनता स्वतन्त्र तर सही राजनेताको छनोट यात्रामा छ। काठमाडौं महानगरमा बालेन साह हुन् वा धरान, धनगढी र जनकपुर उपमहानगरमा क्रमशः हर्कराज राई, गोपाल हमाल र मनोज साह। जनताले राजनीतिक दलभन्दा स्वतन्त्र पात्रलाई छनोट गरेका छन्। यसले राजनीतिक दललाई सबक सिकाएको छ। दलका कार्यकर्तादेखि नेता र शीर्षनेतासम्मलाई पाठ पढाएको छ। अब पनि दलहरूले आमनागरिकको भावना बुझ्न सकेनन् भने जति वर्ष जेल बसे पनि वा विरासतको ठूलै भारी बोके पनि जनताले पत्याउनेवाला छैनन् भन्ने पुष्टि भएको छ। सही राजनीतिक यात्रा गर्न जोकोहीलाई स्वतन्त्र उमेदवारको जित स्पष्ट संकेत हो। यद्यपि बहुदलीय व्यवस्था भएकाले नागरिकले पार्टीभित्र पनि पृथक् पहिचान भएको पात्र रोज्न सक्नेछन् ताकि नेताहरूले अबका दिनमा पृथक् काम गरेर आफूलाई सही पात्रमा रूपान्तरण गर्न सकुन्। जनताले राजनीतिक मूल्यांकन कसरी गर्छन् भन्ने उदाहरण फेसबुक स्टाटसमा छरप्रस्ट हुन थालेका छन्। वैशाख ३० मा सम्पन्न निर्वाचनमा चुनिएका जनप्रतिनिधिलाई दिएको सुझावको एउटा नमुना। तपाईंहरू अब सबैको साझा मान्छे। हिजो निर्वाचनमा जाँदासम्म पार्टीको तर्फबाट उम्मेदवार तर निर्वाचित भएपछि सम्बन्धित निकायको साझा मान्छे। पाँच वर्षपछि फेरि राजनीति गर्छु भन्ने लाग्छ भने यहाँहरू पार्टीभन्दा माथि उठेर नागरिकको सेवा गर्नु हुनेछ। ठीकै छ पाँच वर्षलाई हो भन्ने लाग्छ भने मनलाग्दी गर्नुहोस्। कति नागरिकको सेवा गर्नु भएछ भनेर पाँच वर्षपछि तपाईंहरूको परीक्षा हुनेछ। यो फेसबुक स्टाटस राजनीति गर्ने सबैले बुझेर चिन्तनमनन पनि गर्ने कि ? यहाँ त जोन माक्सवेलले भनेजस्तो हावाको गुनासो गर्नेजस्ता निराशावादी नेताले परिवर्तनको पक्षमा पाइला चाल्न नसकेर देशले गति लिन नसकेको देखिन्छ। यसको पुनरावृत्ति नहोस्। कतिसम्म भने संविधानले नागरिक बनाए पनि नेताको व्यवहार जनता कै छ। लोकतान्त्रिक व्यवस्था भनिसकेपछि जनतालाई नागरिकका रूपमा हेर्ने कि ? नेपाल विकासोन्मुख देश हो। तर, व्यवहार विकसित देशको जस्तो गर्न सम्भव छ। ग्लोबल भिलेज बनेको विश्वका हामी २१औं शताब्दीको अत्याधुनिक सूचनाप्रविधिको युगमा छौं। के विकसित देशमा जस्तो नागरिकलाई सम्मान गर्न सकिन्न ? नेतृत्व र कर्मचारीतन्त्रले यदि पदलाई होइन स्वतन्त्र अस्तित्वलाई सम्मान गर्ने हो भने समृद्धिको बिज रोपिनेछ। कर्मचारीतन्त्र सेवाग्राहीको सम्मान गर्न सक्दैन। न जनप्रतिनिधि वा मन्त्रीले कर्मचारीतन्त्रलाई आफू उदाहरण बनेर यो पाठ सिकाउने हिम्मत गर्छन्। चुनाव जित्नुअघि जिरो भएर प्रस्तुत हुनेहरू जितेपछि आफूलाई हिरो ठान्ने प्रवृत्ति समुन्नत समाजका लागि घातक छ। नेता र कर्मचारी दुवैमा सरलता, निष्पक्षता, पारदर्शिता र सेवाभाव भयो भने मात्र समृद्धिले पाइला चाल्नेछ। अन्यथा, समृद्धि सपनामा सीमित हुनेछ। भनिन्छ, जहाँ दृष्टिकोण हुँदैन त्यहाँ मान्छेको विनाश हुन्छ। अझ सरकार हाँक्छु भनेर चुनाव जित्नेहरूमा दृष्टिकोण भएन भने के होला ? यसअघि ७ सय ५३ स्थानीय सरकारको नेतृत्वमा पुग्नेहरू कतिमा दृष्टिकोण देखियो, अनुसन्धान आवश्यक छ। उनीहरूले संघीयता कार्यान्वयनको पहिलो पाँच वर्ष जे सके गरे भनेर हुँदैन। अनेक कोणबाट पहिलो कार्यकालको अनुसन्धान गयौं भने मात्र तेस्रो, चौथो, पाँचौं कार्यकालमा सही पात्र छनोट गर्न नागरिक सक्षम हुनेछ। देश बन्न सही पात्रबाट मात्र सम्भव छ। वारेन बेनिसले भनेका छन्, दृष्टिकोणलाई यथार्थमा बदल्न सक्ने क्षमता नेतृत्व हो। तर विडम्बना, नेपाली समाजमा आविष्कारक हुनुपर्ने नेता अनुयायी लाग्छन्। आफ्नो र आफ्नाको सेवा गर्नेहरूले सामाजिक सद्भाव र वातावरण नै खल्बल्याइदिएका छन्। त्यसैले अब मानव समाजको अधिकतम सेवा गर्ने नेतृत्व चाहिएको छ। आजसम्म पार्टीमा भक्ति राखेर वर्ष होइन नेपालीले दसकौं बिताए। अब स्वतन्त्र पात्रहरू नै सही तर नेपाललाई समृद्ध बनाउने सही पात्र र गुणस्तरीय प्रवृत्ति भएकालाई रोजौं। जसले नागरिकको भावना कुल्चिने छैनन्, सम्भवतः जनचाहना र आवश्यकताअनुसार काम गरेर परिणाम देखाउनेछन्।"
"भव्य सहरहरू, तर ऐलानीमै","धनगढी : गर्मी छल्न र माछाको स्वाद लिन सबैको रोजाइमा पर्छ, कैलालीको चिसापानी। एसियाकै नमुना चिसापानी पुलमा टिकटक बनाउने र फोटो खिच्नेको भीड प्रायः घट्दैन। ठूलासाना गरी सय बढी होटल र कटेज छन्। सुदूरपश्चिमको पुरानो यो सहर आन्तरिक र बाह्य पर्यटकले जहिल्यै गुल्जार बन्छ। तर, यो सहर अझै पनि सरकारी जग्गा (ऐलानी) मै छ। ऐलानी जग्गामै अर्बौंका व्यक्तिगत र संस्थागत संरचना खडा गरिएका छन्। २०१७ सालमा चिसापानीमा सहर बसेको स्थानीयवासीहरू बताउँछन्। त्यतिबेला चिसापानी सुदूरपश्चिम र मध्यपश्चिमका जनताको हाटबजार थियो। सुदूरपश्चिमका अछाम, बझाङ, बाजुरा र डोटी तथा मध्यपश्चिमका सुर्खेत, दैलेख, हुम्ला, मुगु, जुम्ला र कालिकोटका बासिन्दाहरू किनमेल गर्न चिसापानी आउजाउ गर्थे। पहाडबाट आउनेहरूले घिउ, दाल, जडिबुटी र चुक (अमिलो) बेच्थे। चिसापानीबाट नुन, खाद्यान्न, लुगाफाटो किनेर लैजान्थे। भारतमा काम गर्न जानेहरू पनि चिसापानीकै बाटो प्रयोग गर्थे। त्यतिबेला कर्णालीमा पुल बनिसकेको थिएन। २०५२ सालमा कर्णालीमा पुल बन्यो। अनि मात्रै सुदूरपश्चिम मुलुकका अन्य भूभागसँग जोडिएको हो। पुल बन्नुभन्दा अघि सुदूरपश्चिमका जनताले काठमाडौं आउन पनि भारतीय भूमि प्रयोग गर्नुपर्ने बाध्यता थियो। जापानी प्रविधिमा चिसापानीमा बनेको पुलले त्यो क्षेत्रको पर्यटन विकासमा महत्वपूर्ण योगदान पुर्याएको छ। हाटबजारका रूपमा स्थापना भएको चिसापानीमा अहिले १ हजार ५ सय घरधुरी छन्। एक सय जति होटल र कटेज खुलेका छन्। ब्रान्डका रूपमा स्थापित सिद्धार्थ ग्रुपले पनि चिसापानीको ऐलानी जग्गामा करिब १५ करोड लगानीमा होटल खोलेको छ। अरूअरू होटलमा पनि करोडौंको लगानी छ। लम्की उद्योग वाणिज्य संघका महासचिव लव शाही ६ दशकअघि बसेको चिसापानी बजार अझै पनि ऐलानी जग्गामै रहेको बताउँछन्। सरकारले चिसापानीलाई पर्यटकीय क्षेत्र घोषणा गरेर चिसापानी पर्यटन विकास समिति पनि गठन गरेको छ। होटल, रेस्टुराँ, कटेजहरूमा मात्रै व्यवसायीहरूको अढाइदेखि तीन अर्बको लगानी छ, महासचिव शाहीले भने, तर, पनि त्यहाँको बजार स्थानीयवासीको नाममा आउन सकेको छैन। चिसापानीमा पुल कटेपछि बर्दिया राष्ट्रिय निकुञ्जको क्षेत्र पर्छ। चिसापानी घुम्न जानेहरूले बर्दिया राष्ट्रिय निकुञ्ज पनि घुम्न पाउँछन्। नजिकै रहेको टीकापुर पार्कको पनि अवलोकन गर्न पाउँछन्। कर्णालीमा र्याफ्टिङ गरेर टीकापुरसम्मको जलयात्रा गर्न सकिन्छ। तत्कालीन राजा महेन्द्र र वीरेन्द्रले विश्राम गृहका रूपमा निर्माण गरेको टीकापुर पार्क हेर्न पनि मानिसहरू चिसापानी आउने गर्छन्। यत्तिको महत्वपूर्ण सहर अहिलेसम्म पनि ऐलानीमा छ, लम्की उद्योग वाणिज्य संघका अध्यक्ष पदमराज चौलागाईंले भने, त्यसैकारण न लगानीको सुनिश्चितता छ, न त बैंकले नै लगानी गर्न ऋण दिन्छन्। चिसापानी बजारलाई (नम्बरी) बनाउन धेरै पटक प्रयास भए। तर, अहिलेसम्म पनि त्यहाँको जग्गा दर्ता हुन नसकेको स्थानीय बताउँछन्। २०१७ सालमा तत्कालीन राजा महेन्द्रले हुकुम प्रवाङ्गी गरेर चिसापानी बजारलाई दर्ता गर्न निर्देशन दिएका थिए। तर, त्यतिबेला पनि जग्गा दर्ता हुन सकेन स्थानीय व्यवसायीसमेत रहेका लम्की उद्योग वाणिज्य संघका महासचिव शाहीले भने। चिसापानीका स्थानीय र व्यवसायीले तत्कालीन प्रधानमन्त्री गिरिजाप्रसाद कोइरालालाई जग्गा दर्ताका लागि विभिन्न पटक आग्रह गरेका थिए। एक पटक त सर्भे पनि भयो। तर, सरकार फेरिँदै जाने समस्याले ऐलानी जग्गा दर्ता हुन सकेन शाहीले भने। चिसापानी मात्रै होइन, सुदूरपश्चिम प्रदेशको कर्णालीदेखि कञ्चनपुरसम्म राजमार्गका धेरै बजारहरू ऐलानी जग्गामै छन्। लम्कीमा पनि ६० प्रतिशत बजार ऐलानीमा छ। लम्की बसपार्क आसपासको क्षेत्र, लम्की चोकको उत्तर दक्षिणको क्षेत्रका अधिकांश घर र पसल ऐलानीमै रहेको स्थानीय हर्कबहादुर रावलले बताए। लम्की उद्योग वाणिज्य संघका अध्यक्ष चौलागाईंले ऐलानीमा रहेका घर, पसल वा होटललाई बैंकले पनि ऋण नदिने गरेको बताए। २०५० सालमा गिरिजाप्रसाद कोइराला प्रधानमन्त्री हुँदा डेलिगेसन गएका थियौं, चौलागाईंले भने, तर कर्णाली प्रोजेक्ट लागू भएमा बस्ती विस्थापित हुनसक्छ भनेर त्यतिबेला जग्गा दर्ता भएन। राजा महेन्द्रका पालामा कर्णालीबाट १३ हजार मेगावाट विद्युत् निकाल्ने भन्दै अमेरिकाको एन्ड्रोन नामक कम्पनीले सर्भे गरेको अध्यक्ष चौलागाईंले बताए। त्यतिबेला कर्णालीबाट १३ हजार मेगावाट विद्युत् निकाल्ने गरी कर्णाली प्रोजेक्ट सुरु हुने भनियो, चौलागार्इंले भने, तत्कालीन पञ्चायती सरकारले १ सय ५० जनालाई कर्णाली प्रोजेक्टमा काम गर्ने भनेर छात्रवृत्तिमा इन्जिनियरिङ पनि पढायो। उनीहरू सबै सेवानिवृत भइसके। तर, कर्णाली परियोजना लागू नै भएन। लम्की बजारमा १ सय ७२ जना व्यवसायी उद्योग वाणिज्य संघमा दर्ता छन्। ३ सय ५० भन्दा बढी घर र पसल ऐलानीमा रहेको चौलागाईंले बताए। लम्की बजारमा ऐलानी जग्गामै चारपाँच तलाका घरहरू बनेका छन्। कैलालीकै लम्की पछिको अर्को ठूलो बजार हो, बौनिया। त्यहाँका पनि अधिकांश घरहरू ऐलानीमा छन्। बौनिया बजार व्यवस्थापन समितिमा ४ सय ५० व्यवसाय दर्ता छन्। तीमध्ये २ सय ५० भन्दा बढी व्यवसायीका भवन ऐलानीमा रहेको बजार व्यवस्थापन समितिका अध्यक्ष धीरज शाहीले बताए। बौनिया बजारको मुख्य चोकको उत्तर भजनी रोड र मुख्य राजमार्गमै जोडिएको बजार ऐलानीमा रहेको उनले बताए। २०६५ सालमा जिल्ला मालपोतसँग सहकार्य गरेर केही पसलहरू दर्ता गरिए, अध्यक्ष शाहीले भने, त्यसको छुट्टै ढड्डा बनाइयो,। तर, पछि सरकारले त्यसलाई धितो कबुल गरेन। बौनिया बजार नजिकै छ, मुडा बजार। चिसापानी जस्तै कैलालीको मध्यक्षेत्रको हाटबजार हो, मुडाबजार। अध्यक्ष शाहीले मुडाबजार विस्थापित भएपछि २०४० सालतिर बौनियामा बजार विस्तार भएको बताए। मुडा बजार अछामदेखि भरिया लगाएर सामान ढुवानी गर्ने हाटबजार थियो, शाहीले भने, बढी सामान किन्नु परेमा चिसापानी (कटासे) र सामान्य किनमेलका लागि मुडा बजार प्रसिद्ध थियो। अहिले मुडा बजारभन्दा बौनिया बजार ठूलो छ। बौनिया बजारका व्यवसायी पनि २०५२५३ मा जग्गा दर्ताका लागि काठमाडौंमा डेलिगसन गएका थिए। तर, सरकारले निर्णय गरिदिएन। यसअघिको नेकपा सरकारले ऐलानी जग्गाको लगत संकलन गरेको थियो, अध्यक्ष शाहीले भने, त्यो आयोग पनि बीचमै भंग भयो। देउवा सरकारले नयाँ आयोग त बनाएको छ। यपटक के हुन्छ हेरौं ? बौनिया जस्तै सुखड, पहलमानपुर, मसुरिया, चौमाला र अत्तरियामा पनि हजारौं घरहरू ऐलानीमा छन्। सुखड बजारमा मात्रै २ सय ५० घरहरू ऐलानीमा रहेको घोडाघोडी उद्योग वाणिज्य संघका अध्यक्ष जियालाल आचार्यले बताए। घोडाघोडी उद्योग वाणिज्य संघमा ५ सय ५३ जना सदस्य छन्। ओली सरकारले बनाएको आयोगले लगत संकलन गरेर ठिक्क पारेको छ, अहिले देउवा सरकारले अर्को आयोग गठन गरेको छ, आशा छ छिट्टै जिल्लामा पनि आयोगले पूर्णता पाउनेछ, अध्यक्ष आचार्यले भने। उनले सुखड बजारमा एक हजार संख्यामा पसलहरू रहेको बताए। तीमध्ये अधिकांश ठूलाठूला घर, पसल र होटलहरू ऐलानीमा छन्, उनले भने। सुदूरपश्चिम प्रदेशका ७ पहाडी जिल्लाको प्रवेशद्वारका रूपमा रहेको अत्तरिया बजारमा पनि चार सय घर ऐलानीमा छन्। २०३६ सालदेखि नै भोगचलन गरिरहेकाहरूले चारपाँच तलाका घर बनाएका छन्। अत्तरिया उद्योग वाणिज्य संघका अध्यक्ष अशोक देवकोटा भन्छन्, सरकारले या त तिमीहरू देशका नागरिक होइनौं भन्नुपर्यो। या त जग्गा दर्ता गरिदिनुपर्यो। करोडौं लगानी लगाएर बसेकाहरूले व्यवसाय गर्न कठिनाइ भइरहेको छ। प्रधानमन्त्री शेरबहादुर देउवा, गृहमन्त्री बालकृष्ण खाँडलाई यसैपालि पनि अत्तरिया चोक आसपासको जग्गा व्यक्तिको नामका दर्ता गरिदिन ज्ञापन बुझाएको उनले जनाए। अत्तरियाको बसपार्कको दक्षिणको बजार, अत्तरिया चोकदेखि धनगढी रोडको पूर्वतिरको बजार, पूर्वपश्चिम राजमार्गको दक्षिणको बजार सबै ऐलानी हो। बसपार्क दक्षिणमा बसेको बजारको जग्गा नेपाली सेनाको नाममा छ। हामीले, सेनाको भोगाधिकार हटाएर व्यवसायी वा चलन भोग गरिरहेका व्यक्तिका नाममा दर्ता हुनुपर्ने माग गरेका छौं, अध्यक्ष देवकोटाले भने। अहिले त्यहाँ पक्की होटलहरू, रेस्टुराँहरू छन्। यस्तै पूर्वपश्चिम राजमार्गको दक्षिण र धनगढी रोडको पूर्वको जग्गा डिभिजन वन कार्यालयको नाममा छ। त्यहाँ पनि केहीले आफ्नो नाममा जग्गा दर्ता गरिसकेका छन् भने केहीको जग्गा ऐलानी नै छ। अब त्यो वन रहेन। त्यहाँ चारपाँच तलाका घर बनेर बजार बनिसकेको छ, अत्तरिया उद्योग वाणिज्य संघका पूर्वअध्यक्ष ललित रोकायाले भने, सरकारले निश्चित राजस्व लिएर व्यक्तिका नामका दर्ता गरी दिनुपर्छ। कञ्चनपुरको झलारी बजार, दैजी बजारमा पनि धेरै जसो जग्गा ऐलानी रहेको छ। ६ महिनामा १ लाख २७ हजार आवेदन संकलन केपी शर्मा ओली नेतृत्वको सरकारले गठन गरेको भूमिसम्बन्धी समस्या समाधान आयोगले कैलालीमा मात्रै १ लाख २७ हजार ५ सय जनाको आवेदन संकलन गरेको थियो। तीमध्ये २० हजार भूमिहीन, ३ हजार ५ सय विगतका आयोगले अपूरा छोडेका आवेदन र १ हजार ३ सय अव्यवस्थित बसोबासका आवेदन संकलन भएको तत्कालीनसम्बन्धी समस्या समाधान आयोग कैलालीका अध्यक्ष दीपकप्रसाद देवकोटाले बताए। ओली सरकारले, गठन गरेको भूमिसम्बन्धी आयोगको कैलाली जिल्ला समितिले २०७७ सालको माघ २४ गते शपथ खाएको र फागुन २ गतेदेखि १३ वटै स्थानीय तहहरूमा लगत संकलन सुरु गरेको थियो। आयोगको जिल्ला कार्यालयलाई ३ वर्षभित्र अव्यवस्थित बसोबासलाई व्ययवस्थित पार्ने, खाली रहेको जग्गा सरकारको मातहत लगतसहित ल्याउने कार्यादेश दिइएको थियो। स्थानीय तहमै जग्गाधनी प्रमाणपुर्जा दिने अधिकारसहित आयोग बनेको थियो, तर अहिले आयोगले लगत मात्रै संकलन गरिरहेका बेला वर्तमान सरकारले पुरानो आयोग भंग गरी दिएको छ। पुरानो आयोगले, कम्प्युटर प्रविष्टीकरणका लागि बनाएको सफ्टवेयरसमेत वर्तमान सरकारले बन्द गरी दिएको छ, तत्कालीन अध्यक्ष देवकोटाले भने। उनले सरकारले आयोग भंग नगरेको भए कैलालीमा अहिलेसम्म कम्तीमा पनि १० हजार जनाले लालपुर्जा पाइसक्ने बताए। देशभरिमा कैलाली यति धेरै आवेदन संकलन गर्ने पहिलो जिल्ला हो, दोस्रोमा रूपन्देही छ, त्यहाँ ८९ हजार आवेदन संकलन भएका छन्। गोदावरी नगरपालिकामा त लगत संकलन सकेर कम्प्युटर प्रवेष्टीकरण पनि सुरु भइसकेको थियो। अहिले त्यो सबै काम बन्द भएको छ, देवकोटाले भने। कैलालीमा १३ वटा स्थानीय तह छन्। देवकोटाले १३ वटैमा लगत संकलनको काम सकिएको बताए। केही स्थानीय तहका वडाहरूमा नापी पनि सुरु भइसकेको थियो, तर नयाँ गठन भएको सरकारले आयोग नै भंग गरिदिएपछि काम पनि रोकिएको छ, देवकोटाले भने। देउवा सरकारले, ओली सरकारले गठन गरेको भूमि आयोग भंग गरेर अहिले राष्ट्रिय भूमि आयोग गठन गरेको छ। त्यो आयोगमा पनि अध्यक्ष र उपाध्यक्ष बाहेकका पदाधिकारी नियुक्त हुन सकेका छैनन्। जिल्ला आयोगहरू गठन हुन अझै समय लाग्ने देखिन्छ। सुदूरपश्चिम प्रदेशको कर्णालीदेखि कञ्चनपुरसम्म राजमार्गका धेरै बजारहरू ऐलानी जग्गामै छन्। २०५२ सालमा कर्णालीमा जापानी प्रविधिको पुल बन्यो। त्यसपछि चिसापानीको ऐलानी जग्गामा सहर बन्यो। सुखड, पहलमानपुर, मसुरिया, चौमाला र अत्तारियामा पनि हजारौं घरहरू ऐलानीमा छन्। २०१७ सालमा तत्कालीन राजा महेन्द्रले हुकुम प्रवाङ्गी गरेर चिसापानी बजारलाई दर्ता गर्न निर्देशन दिएका थिए। तर, जग्गा दर्ता हुन सकेन। कैलालीमा मात्रै १ लाख २७ हजार ५ सय जनाले जग्गा नभएको भन्दै भूमिसम्बन्धी समस्या समाधान आयोगमा आवेदन दिएका छन्।"
मोरङमा एम्बुलेन्स र मोटरसाइकलको ठक्करबाट सुरक्षा गार्डसहित दुई जनाको मृत्यु,विराटनगर : कोसी लोकमार्गअन्तर्गत मोरङको बूढीगंगामा एम्बुलेन्स र मोटरसाइकलको ठक्करका कारण दुई जनाको मृत्यु भएको छ। दुर्घटनामा एक जना सुरक्षा गार्ड र अर्का एक जना वृद्ध पुरुषको मृत्यु भएको हो। एम्बुलेन्सको ठक्करबाट वृद्ध पुरुष र मोटरसाइकलले ठक्कर दिँदा उद्योगका सुरक्षा गार्डको मृत्यु भएको मोरङ ट्राफिक प्रमुख प्रहरी निरीक्षक राजकुमार कार्कीले जानकारी दिए। उनका अनुसार दुर्घटनामा अरु दुई जना घाइते भएका छन्। दक्षिणबाट उत्तरतर्फ जाँदै गरेको को १ च ४४१४ नम्बरको एम्बुलेन्सले ठक्कर दिँदा साइकलयात्री बूढीगंगा गाउँपालिका४ का ६९ वर्षीय मंगल रामको मृत्यु भएको हो। साइकलमा सडक पार गर्दै गरेका बेला एम्बुलेन्सले राति ८ बजेतिर ठक्कर दिँदा वृद्ध गम्भीर घाइते भएका थिए। उपचारका क्रममा बूढीगंगाकै विराट शिक्षण अस्पतालमा राति १२: ३० बजेतिर मृत्यु भएको प्रहरीले जनाएको छ। खाली रहेको एम्बुलेन्सको तीव्र गतिका कारण दुर्घटना भएको प्रहरीले जनाएको छ। दुर्घटनालगत्तै एम्बुलेन्स चालक फरार बनेका छन्। एम्बुलेन्सलाई भने नियन्त्रणमा लिएर प्रहरीले घटनाको अनुसन्धान थालेको छ। त्यस्तै दक्षिणबाट उत्तरतर्फ नै जाँदै गरेको प्रदेश १०२०४१ प १४१४ नम्बरको मोटरसाइकलले बूढीगंगा४ स्थित प्रिमियर वायर उद्योगअगाडि ठक्कर दिँदा सोही उद्योगमा कार्यरत सुरक्षा गार्डको मृत्यु भएको छ। मोटरसाइकलको ठक्करबाट उद्योगका सुरक्षा गार्ड भोजपुरको अरुण गाउँपालिका५ घर भएका २६ वर्षीय राम श्रेष्ठको मृत्यु भएको प्रहरीले जनाएको छ। पैदल हिँडिरहेका बेला राति ८:४० बजेतिर दुर्घटनामा परेर श्रेष्ठ गम्भीर घाइते भएका थिए। उपचारका क्रममा विराटनगरको विराट नर्सिङ होममा आइतबार बिहानका राति ३ः४० बजेतिर उनको मृत्यु भएको जानकारी प्रहरीले दिएको छ। ठक्कर दिएपछि मोटरसाइकल अनियन्त्रित भएर दुर्घटना हुँदा अरु दुई जना सामान्य घाइते भएका छन्। दुर्घटनामा मोटरसाइकल चालक सुनसरीको इटहरी उपमहानगरपालिका४ का २५ वर्षीय विकाश श्रेष्ठ र पछाडि सवार २३ वर्षीय शेसल परियार घाइते भएका हुन्। उनीहरुको विराट शिक्षण अस्पतालमा उपचार भइरहेको छ। मोटरसाइकलको तीव्र गतिका कारण दुर्घटना भएको प्रहरीको प्रारम्भिक अनुसन्धानबाट खुलेको छ।
जंगलमा महिलाको शव फेला : हत्या भएको आशंका,"जाजरकोट : जाजरकोटमा एक महिलाको शव जंगलमा फेला परेको छ। नलगाड नगरपालिका १ की ४२ वर्षीया भगवति शाही घर नजिकैको जंगलमा मृत अवस्थामा फेला परेकी हुन्। शव सडेको र गन्हाउन थालेपछि गाँउलेले प्रहरीलाई खवर गरेका थिए। मृतकको घर र शव ५० देखि एक सय मिटरको दुरीमा रहेको छ। शवको प्रकृति हेर्दा ती महिलाको मृत्यु वा हत्या एक हप्ताअघि नै भएको प्रहरीको अनुमान छ। 'घटनाको प्रकृति र शवको अवस्था हेर्दा हत्या भएको आशंका गर्न सकिन्छ। हामीले अनुसन्धान गरिरहेका छौं', जिल्ला प्रहरी प्रमुख डिएस्पी सन्तोष निरौलाले भने, अनुसन्धानकै सिलसिलामा मृतकका पति लेकबहादुर नेपालीलाई नियन्त्रणमा लिएर सोधपुछ गर्ने काम गरिरहेका छौं। शवलाई जिल्ला अस्पताल ल्याएर पोष्टमार्टम गर्दैछौं। हामीलाई ती महिलाको हत्या नै भएको आशंका छ।' हाल सुक्ष्म ढंगले अनुसन्धान गरिरहेको र अनुसन्धानपछि सत्यतथ्य केही दिनमै सार्वजनिक गर्ने उनले बताए। शव गन्हाउने अवस्थासम्म पुग्दा पनि कुनै खोजतलास नगर्नु र प्रहरीलाई पनि खवर नगर्नुले हत्यामा पतिकै संलग्नताको आशंका गरिएको छ। माइती पक्षले पनि पतिले नै हत्या गरेको हुन सक्ने आशंका गरेका छन्। अहिलेसम्म जाहेरी भने नपरेको डिएस्पी निरौलाले बताए। अन्तरजातीय विवाह गरेकी मृतकका एक छोरा र एक छोरी छन्।"
पोखरामा गैरापाटनबाट बागलुङ बसपार्क जाने भित्री सडकसँगै घर भासियो,"पोखरा : केही दिनदेखि भएको अविरल वर्षाले पोखरमा सडक र घर भासिएको छ। पोखराको गैरापाटनबाट बागलुङ बसपार्क जाने भित्री सडक भासिनुका साथै एउटा घरमा क्षति पुगेको छ। सडक भासिएसँगै उक्त स्थानबाट पोखरा बागलुङ राजमार्ग हुँदै गणेशटोल, गैरापाटन आउजाउ गर्न रोकिएको छ। भासिएर सडकमा बनेको खाल्डो नगरपालिकाले पुर्न लागेको पोखरा महानगरपालिकाका उपप्रमुख मञ्जुदेवी गुरुङका प्रेस संयोजक एकराज गिरीले जानकारी दिए।"
आज पनि देशका यी ठाउँमा भारी वर्षा हुने,"काठमाडौं : आइतबार पनि देशभर सामान्यदेखि पूर्ण बदली रही केही स्थामना भारी वर्षा हुने भएको छ। जल तथा मौसम विज्ञान विभागका अनुसार प्रदेश नं १, मधेस प्रदेश, बागमती, गण्डकी, लुम्बिनी र कर्णाली प्रदेशमा मनसुनी वायुको प्रभाव रहेको र सुदूरपश्चिम भूभागमा स्थानीय वायु तथा पश्चिमी वायुको सामान्य प्रभाव छ। देशभरका पहाडी भूभागका धेरै स्थानमा र बाँकी भूभागका थोरै स्थानमा मेघगर्जन, चट्याङसहित हल्कादेखि मध्यम वर्षाको सम्भावना छ। साथै गण्डकी, कर्णाली तथा लुम्बिनी प्रदेशका एकदुई स्थानमा भारी वर्षाको सम्भावनासोत रहेको बताइएको छ। विभागले आगामी २४ घण्टाका लागि देशभरका पहाडी भूभागका धेरै स्थानमा र बाँकी भूभागका थोरै स्थानमा मेघगर्जन, चट्याङसहित हल्कादेखि मध्यम वर्षाको सम्भावना रहेको तथा गण्डकी, कर्णाली, लुम्बिनी, सुदूरपश्चिम प्रदेशका एकदुई स्थानमा भारी वर्षाको पनि सम्भावना रहेकाले उक्त प्रदेशहरूको पहाडी भूभागमा भूक्षय, पहिरो तथा गेग्रान बहावको जोखिम रहेको साथै नदी नाला तथा खहरे खोलामा पानीको सतह बढ्न सक्ने तथा दैनिक जनजीवन, यातायात क्षेत्रसमेत प्रभावित हुनसक्ने भएकाले आवश्यक सतर्कता अपनाउन सबैमा अनुरोध गरिएको छ। हाल देशभर सामान्यदेखि पूर्ण बदली रही प्रदेश नं १, बागमती, गण्डकी, लुम्बिनी र कर्णाली प्रदेशका केही स्थानमा मेघगर्जन, चट्याङसहित हल्कादेखि मध्यम वर्षा भइरहेको छ। मौसम पूर्वानुमान महाशाखाको पछिल्लो विवरणानुसार आज काठमाडौँ उपत्यकाको न्यूनतम तापक्रम २० दशमलव चार डिग्री र अधिकतम तापक्रम २९ दशमलव तीन डिग्री सेल्सियस छ।"
आफन्तको घरमा आएका वृद्ध खेतमा मृत फेला,विराटनगर : मोरङको उर्लाबारीस्थित आफन्तको घरमा पाहुना आएका एक जना वृद्ध आइतबार बिहान मृत फेला परेका छन्। झापाको दमक नगरपालिका१ का अन्दाजी ६६ वर्षीय नैनसिंह विक बिहान ५:५० बजेतिर मृत अवस्थामा फेला परेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार नैनसिंह उर्लाबारी नगरपालिका१ बयरडाँगीस्थित आफन्त खेमबहादुर दर्नालको घरमा पाहुना आएका थिए। उनको शव उर्लाबारी१ कै नैनबहादुर विकको घरपछाडिको खेतमा घोप्टो परेको अवस्थामा फेला परेको डीएसपी श्रेष्ठको भनाइ छ। नैनसिंहको मृत्युको कारण खुलिसकेको छैन। यद्यपि हिँड्ने क्रममा चिप्लिएर लडेका कारण मृत्यु भएको हुनसक्ने अनुमान प्रहरीले गरेको छ। शव पोस्टमार्टमका लागि उर्लाबारीकै मंगलबारे अस्पताल पठाएर प्रहरीले घटनाका बारेमा अनुसन्धान थालेको छ।
बाघले वर्षमै मार्यो १६ जना,"चितवन : असार पहिलो साता भरतपुर २७ को राधा कृष्ण सामुदायिक वनमा निगुरो टिप्न गएकी २३ वर्षीया रेखा बस्नेत बाघको सिकार बनिन्। साउन महिना यता मात्रै चितवनमा १६ जनाले बाघको आक्रमणमा ज्यान गुमाएका छन्। सबैभन्दा धेरै मंसिर, चैत र जेठ महिनामा तीनतीन जनाको आक्रमणमा निधन भएको चितवन राष्ट्रिय निकुञ्जको तथ्यांकमा उल्लेख छ। बाघको बासस्थान परिवर्तन हुँदा तथा आहार, पानी खोज्दै जाँदा मानिसहरू यसको आक्रमणमा पर्ने गरेको निकुञ्जका सूचना अधिकारी गणेशप्रसाद तिवारी बताउँछन्। भन्छन्, बाघको आक्रमणबाट ज्यान गुमाउनेको संख्या पछिल्लो समय बढ्दै गएको छ। निकुञ्जको तथ्यांकअनुसार जेठ २४ गते भरतपुर २३ को घैलाघारी मध्यवर्ती वनमा बाघले आक्रमण गर्दा ५५ वर्षीया मंगली बोटेको ज्यान गएको थियो। जेठ २७ मा एकै दिनमा दुई ठाउँमा बाघले आक्रमण गरेको थियो। बाघको आक्रमणमा परेका राप्ती नगरपालिका१ पिप्ले डिपार्टका ४३ वर्षीय इन्द्रबहादुर वाइबा तामाङ घाइते र भरतपुर २४ का ४३ वर्षीय राजेश वाइवा बाँच्न सफल भए। चितवन राष्ट्रिय निकुञ्जका अनुसार जंगली जनावरको आक्रमणबाट मृत्यु हुनेको संख्या गत वर्षको तुलनामा धेरै नै बढी हो। बाघको संख्या बढ्नु र बाघको उपस्थिति मध्यवर्ती क्षेत्रमा बढ्न थालेको संरक्षण अधिकृत बताउँछन्। निकुञ्जका सूचना अधिकारी तिवारी भन्छन्, बाघको चहलपहल बढेको छ। जंगल जाँदा सावधानी नअपनाउँदा पनि यो क्रम थप बढेको हो। स्वभावले बाघ मानिससँग डराउने र लजाउने प्रकृतिको जनावर हो। पछिल्लो घटना हेर्दा मानिस निहुरिएर काम गरेको बेला मात्रै बाघले आक्रमण गरेकोे अनुसन्धानले देखाएको सूचना अधिकारी तिवारी बताउँछन्। घाँस काट्दा, निगुरो टिप्दा निहुरिने हुँदा बाघले जनावर ठानेर झुक्किएर आक्रमण गरेको घटनाले देखाएको उनको तर्क छ। भन्छन्, उभिएर हिँडेको बेला दुर्घटना कमै भएको छ। जंगलमा पैदल हिँडेका पर्यटकलाई आक्रमण गरेको छैन। मानिस निहुरिएको बेला बाघले प्राकृतिक आहारा ठानेर आक्रमण गरेको घटनाले देखाएको छ। बाघ विज्ञको तर्क पनि सूचना अधिकारी तिवारीको जस्तै छ। आहार प्रजाति प्रे ठानेर आक्रमण गरेको हुन सक्छ। नत्र बाघले मान्छे कमै खान्छ, राष्ट्रिय प्रकृति संरक्षण कोष सौराहाका प्रमुख डा बाबुराम लामिछाने भन्छन्। लुकेर बसेको बेला मान्छे अगाडि आए वा आहारा जस्तो देख्यो भने आक्रमण गर्न सक्ने संभावना हुने उनको तर्क छ। उनी अघि भन्छन्, एक पटक मान्छेलाई आक्रमण गरेपछि मानिस पनि मेरो आहारा ठानेर आक्रमण गर्न सक्छु भन्ने ठानेको भने हुन सक्छ। बाघको आहार प्रजाति भनेको सबै चारखुट्टे नै हुन्छन्। मान्छे पनि निहुरिएको बेला मेरै आहारा सोचेर आक्रमण गर्छ। बाघले आक्रमण गरेको अधिंकाश घटना वनमै भएको छ। चितवनमा पछिल्लो चारवटा घटनालाई हेर्ने हो भने पनि मानिस घाँस काट्दा र निगुरो टिप्दा भएको छ। अशक्त भएर अरू जंगली जनावर मार्न नसकेको अवस्थामा मान्छेलाई आक्रमण गरेको घटना पनि धेरै छन्। कमजोर, घाइते, दाँत, नङ्ग्रा भाच्चिएको बाघले शिकार गर्न सक्दैन। त्यस्तो बाघले पनि मान्छेलाई आक्रमण गर्ने संभावना बढी हुन्छ। राष्ट्रिय प्रकृति संरक्षण कोष सौराहाका पूर्वप्रमुख रामकुमार अर्यालले बाघको चहलपहल बढेको बताए। पहिला नभेटिने ठाउँमा बाघ सजिलै भेटिने गरेको छ। बाघको संख्या बढेको देखिन्छ, उनले भने, घाँस दाउरा गर्दा सजग हुनुपर्छ। कतिपय स्थानमा नागरिकले सावधानी नअपनाउँदा घटना बढेको विज्ञहरू बताउँछन्। पहिला बाघ नभएको वनमा बाघ बस्न थाल्यो। तर, मानिसहरूले पहिलाको जस्तै गरेर सावधानी नअपनाई जाँदा घटना हुने गरेको छ, डा लामिछानेले भने, जुनसुकै बेला जहाँ पनि बाघ हुन सक्छ भनेर जंगल वा झाँडी भएको ठाउँमा जाँदा सचेत हुनुपर्छ। पछिल्लो समय मान्छेलाई आक्रमण गरेको बाघलाई नियन्त्रणमा लिने गरिएको छ। यसरी नियन्त्रणमा लिएको बाघलाई सकेसम्म जंगलमा छोडिदैन। फेरि आक्रमण गर्न सक्ने खतरा हुन्छ। त्यस्ता बाघलाई पहिचान गरेर नियन्त्रण गरेर राखिन्छ। बाघको आनिबानी फरक हुन थाल्यो भने त्यस्ता बाघलाई नियमति अनुगमन गरेर आवश्यक परे नियन्त्रणमा लिइन्छ। सन् २०१८ मा देशभर २ सय ३५ बाघ हुँदा चितवन राष्ट्रिय निकुञ्जमा ९३ वटा बाघ थिए। यसवर्ष बाघ गणना गरिएको छ। विश्व बाघ दिवसको अवसरमा सार्वजनिक हुनेछ।"
"२० मन्त्री फेरिए, तर थामिए मुख्यमन्त्री","जनकपुरधाम : राजनीतिक दलहरूबीच विवाद र झगडाले नेतृत्व परिवर्तन हुँदा प्रदेशहरू राजनीतिक भागबन्डा मिलाउने थलो बन्न थालेको छ। प्रदेश गठन भएर विधिवत् कार्यान्वयन भएको चार वर्षमा प्रदेश नेताहरूका लागि मन्त्री उत्पादन गर्ने उर्वरभूमि बनेको हो। संघीय समाजवादी र राष्ट्रिय जनता पार्टीको गठबन्धनले २०७४ मंसिरको प्रदेश प्रतिनिधिसभा निर्वाचनमा स्पष्ट बहुमत ल्याएसँगै फागुन ३ मा मो लालबाबु राउत प्रदेश २ को मुख्यमन्त्री बनेका थिए। सुरुमा सात सदस्यीय मन्त्रिपरिषद्का साथ शपथ लिएका राउत मुख्यमन्त्रीमा निरन्तर छन् तर मन्त्रीहरू भने फेरिएका फेरियै छन्। यसक्रममा उनले एकल बहुमत हुँदै फरकफरक गठबन्धनको अभ्यास गरे। ०७४ फागुन १६ र २०७५ साउन ९ गते भएको पुनर्गठन पश्चात् मुख्यमन्त्रीलगायत मन्त्री र राज्यमन्त्री गरी १३ सदस्यीय मन्त्रिपरिषद्को गठन भएको थियो। राउत नेतृत्वमा २१ सांसद मन्त्री र राज्यमन्त्री भइसकेका छन्। १ सय ७ सदस्यीय प्रदेशसभा सांसदको करिब २० प्रतिशत हो। उनी निकटका पार्टीका तीनजना मन्त्री निरन्तर रहे पनि अन्य भने परिवर्तन भएका छन्। प्रदेश सरकार गठनको ५ वर्ष पूरा हुन केही समय बाँकी छँदा यो अवधिमा मधेश प्रदेश र सुदुरपश्चिम प्रदेश बाहेक सबै प्रदेशको मुख्यमन्त्री परिवर्तन भईरहँदा मुख्यमन्त्री लालबाबु राउतको ५ वर्षे कार्यकाल पूरा हुन लागेको भाग्यमानी मुख्यमन्त्रीको रुपमा चिनिन्छन्। यद्यपि उनले सरकार टिकाउन पटकपटक कसरत गर्नुपरेको छ। सोही कसरत स्वरुप मधेश प्रदेश सरकार गठनदेखि हालसम्म ७ पटक भन्दा बढी मन्त्रीमण्डल विस्तार वा फेरबदल गरिसकेका छन्। तत्कालीन संघीय समाजवादी पार्टीबाट मधेशको प्रदेशसभामा निर्वाचित भएका लालबाबु राउतले २०७४ साल फागुन ३ गते दुई मन्त्री सहित मुख्यमन्त्री पदको शपथ लिए। मधेशमा तत्कालिन संघिय समाजवादी पार्टी र तत्कालिन राजपालाई सरकार चलाउने जनादेश थियो। सोही अनुरुप प्रदेश सरकार पनि गठन भयो। मुख्यमन्त्री राउतले पहिलो पटक २०७४ फागुन १६ गते ४ मन्त्री र ३ राज्यमन्त्रीलाई मन्त्रीमण्डलमा सहभागी गराएर पहिलो पटक मन्त्रीपरिषद् विस्तार गरे। त्यसको ५ महिनापछि राज्यमन्त्री नपठाएको तत्कालिन राजपाले २०७५ साउन ९ गते ३ जना राज्यमन्त्रीलाई मन्त्रीमण्डलमा शामिल गराए। मधेश प्रदेश सरकारको यो दोश्रो मन्त्रीपरिषद् विस्तार थियो। त्यसको केही महिना नबित्दै तत्कालिन राजपा र तत्कालिन संघिय समाजवादी पार्टी एकता भएर जनता समाजवादी पार्टी बन्यो। यसले मधेश सरकारलाई झनै शक्तिशाली बनायो। जसपा नेतृत्वको मधेश सरकार राम्ररी नै चलिरहेको थियो। तर जसपाको नेतृत्व तहमा नेताहरू बीच द्वन्द थियो। संघीय सरकारको नेतृत्व तत्कालीन नेकपाका अध्यक्ष केपी शर्मा ओलीले गरिरहेका बेला जसपा भित्र ओलीलाई सघाउने वा सहयोग गर्ने विषयमा मतभेद चलिरहँदा तत्कालीन राजपा समूहका नेताहरूले ओलीलाई सघाए। तत्कालीन संघीय समाजवादी समूहले ओलीलाई असहयोग गरे। त्यसलगत्तै जसपा विभाजित हुने भएपछि त्यसको असर मधेश सरकारमा पर्ने स्वभाविक थियो। सोही क्रममा मुख्यमन्त्री लालबाबु राउतले तत्कालिन राजपाका जितेन्द्र सोनार, अभिराम शर्मा र डिम्पल झालाई २०७८ जेठ २३ गते मन्त्री मण्डलबाट बर्खास्त गरे। त्यसको केही दिन नबित्दै जसपा विभाजित भयो। जसपा विभाजित भएपछि मुुख्यमन्त्री लालबाबु राउत नेतृत्वको सरकार अल्पमतमा पुग्ने अवस्थामा पुगे। आफ्नो नेतृत्वको सरकारलाई मजबुत बनाउन मुख्यमन्त्री राउतले नेपाली कांग्रेस र माओवादी केन्द्रलाई सरकारमा सहभागि गराउने कसरत शुरु गरे। राउतले २०७८ जेष्ठ २६ गते कांग्रेसका ३ जना मन्त्रीलाई सरकारमा शामिल गराएर आफ्नो कुर्सि बचाउन सफल भए। सरकारमा सहभागिताका लागि मुख्यमन्त्री राउत माओवादी केन्द्रसँग निरन्तर छलफलमा थिए। माओवादीलाई सरकारमा सहभागि गराउन आफ्नै दलका तत्कालिन आन्तरिक मामिला तथा कानून मन्त्री ज्ञानेन्द्र यादव र तत्कालिन आन्तरिक तथा मामिला कानून राज्य मन्त्री सरोजसिंह कुशवाहालाई राजिनामा गराउन लगाए। सोही दिन २०७८ साउन २ गते माओवादी केन्द्रका भरत प्रसाद साह आन्तरिक मामिला तथा कानून मन्त्री र रुबी कर्णले राज्यमन्त्रीको रुपमा शपथ लिएर माओवादी केन्द्र सरकारमा सहभागि भयो। एमालेबाटबाट छुट्टिएर आएका नेकपा (एकिकृत समाजवादी) लाई समेत मुख्यमन्त्री राउतले सरकारमा सहभागी गराए। राउतले सरकारलाई बलियो स्थितिमा ल्याउन नेकपा एसलाई दुई मन्त्रालय दिए। एसका शत्रुधन महतोले उद्योग पर्यटन तथा वन मन्त्री र प्रमोद यादवले कानून, न्याय तथा प्रदेशसभा मन्त्रीको रुपमा २०७८ माघ ६ गते शपथ लिए। त्यस्तै नेकपा एसका नागेन्द्र राय यादवले २०७८ मंसिर २३ गते उद्योग पर्यटन तथा वन राज्य मन्त्रीको रुपमा शपथ लिए। मधेश प्रदेश गठनदेखि हालसम्ममा २१ जना प्रदेशसभा सदस्यहरू मुख्यमन्त्री, मन्त्री तथा राज्यमन्त्री भएका छन्। १ सय ७ सदस्यीय प्रदेशसभा रहेको मधेश प्रदेशमा नेकपा एमाले बाहेक सबै दलका नेताहरू सरकारको मन्त्रीको रुपमा नेतृत्व गरिसकेको छ। तर मुख्यमन्त्री लालबाबु राउत निरन्तर रहिरहे।"
भरतपुर विमानस्थलको टावर नजिकै आगलागी,"भरतपुर : भरतपुर विमानस्थलको टावरनजिकै आगलागी भएको छ। आइतबार बिहान लागेको आगो १० मिनेटमै नियन्त्रणमा लिइएको थियो। आगलागीबाट टावरमा कुनै नोक्सानी नभएकोले विमान उडान र अवतरणमा कुनै बाधा नहुने जिल्ला प्रहरी कार्यालय चितवनका सूचना अधिकारी नरहरि अधिकारीले जानकारी दिए। उनका अनुसार बिहान पौने ४ बजेको समयमा टावरनजिक बिजुलीको तार सर्ट भएर एक्कासी आगो लागेको थियो । बिजुलीको तार, इन्टरनेटको तार र टेलिफोनको तारमा क्षति पुगे पनि विमानस्थलको टावरमा कुनै क्षति नभएको र सेवा सञ्चालन हुने उनको भनाइ छ । आगो छोटो समयमै नियन्त्रणमा लिइएकाले थप क्षति हुनबाट जोगिएको सूचना अधिकारी अधिकारीको भनाइ छ । रासस"
शिक्षक सरुवा नमिल्दा अभिभावक आन्दोलित,"फिदिम : शुक्रबार दिउँसो फिदिम नगरपालिका १० थाङनापाको सिद्धदेवी आधारभूत विद्यालयमा पुग्दा अभिभावकहरू आक्रोसित थिए। प्रधानाध्यापक र राजनीतिक दलका नेताहरूको नाम उच्चारण गर्दै अभिभावकहरू रिसाउँदै थिए। विद्यालय प्रशासनको दैलोमा तीन ओटा ताला झुण्डिएका थिए। राजनीतिक शक्तिको आडमा प्रधानाध्यापक कुसुमहाङ थाम्सुहाङले मनपरी गरेको भन्दै आक्रोशित अभिभावकले बिहिबारदेखि विद्यालय प्रशासन बन्द गरिदिएका छन्। घरपायक सरुवा आएकी शिक्षिका रीता तुम्बापोलाई प्रअ थाम्सुहाङले हाजिर नगराएपछि अभिभावकले विद्यालय प्रशासनमा तालबन्दी गरिदिएका हुन्। विद्यालयको शैक्षिक गुणस्तर सुधार्न हेडसरले ध्यान दिएनन्, स्थानीय अभिभावक दुर्गाराज जबेगुले भने विद्यालयलाई राजनीतिक अखडा बनाएपछि ताला लगाउन बाध्य भएका हौं। हेडसरको बदमासी अचाक्ली भयो। थाम्सुहाङले आर्थिक अनियमितता गरेको, सरुवा सहमति लिएर आएकी शिक्षिकालाई हाजिर हुन नदिएको, विद्यालयका भौतिक संरचनाहरू प्रअले व्यक्तिगत रुपमा प्रयोग गरेको, अहिलेसम्म सार्वाजनिक सुनुवाइ नगरेको भन्दै अभिभावकहरू आन्दोलित बनेका हुन्। तर, प्रअ थाम्सुहाङले भने अभिभावकले आफूमाथि नचाहिँदो आरोप लगाइएको बताएका छन्। किर्ते कागजातका आधारमा सरुवा सहमति लिएर आएकाले शिक्षिका तुम्बापोलाई हाजिर हुन नदिएको उनको दावी छ। अबैधानिक रुपमा सरुवा आएकाले हाजिर हुन नदिएको हो, थाम्सुहाङले भने प्रक्रिया नपुगेका कसैलाई पनि हाजिर हुन दिन्नँ। फिदिम नगरपालिका, शिक्षा विकास तथा समन्वय इकाइ पाँचथर र सरुवा पठाउने महादेव आधारभूत विद्यालय मूलडाँडालेसमेत किर्ते कागजातका आधारमा सरुवा पठाएको थाम्सुहाङको भनाइ छ। यहाँ सबै निकायलाई गुमराहमा राखिएको छ, उनी भन्छन्। विवादको बिजारोपण विद्यालय व्यवस्थापन समिति चयनका लागि चुनाब भएदेखि विवादको बिजारोपण भएको देखिन्छ। उक्त विद्यालयमा २०७७ माघ १४ गते व्यवस्थापन समितिको चुनाव भएको थियो। निर्वाचन अधिकृत भएर प्रअ थाम्सुहाङले नै चुनाव गराएका थिए। दुई पक्षबीच चुनाव हुँदा टीकानाथ जवेगु अध्यक्षमा निर्वाचित भए। व्यवस्थापन समितिमा आफू अनुकूल व्यक्ति विजयी बन्न नसकेपछि थाम्सुहाङले त्यो समितिलाई अबैधानिक भनेका छन्। समिति गठन गर्दा प्रक्रिया नपुगेको र त्यसलाई मान्यता नदिन थाम्सुहाङको अगुवाइमा नगरपालिकामा निवेदन परेको थियो। उक्त निवेदनको आधारमा नगरपालिकाले समिति खारेर गरिदिएको प्रअको दावी छ। खारेज भएको समितिको निर्णयको आधारमा सरुवा आएकी शिक्षिकालाई हाजिर गराउन सकिन्न, थाम्सुहाङ भन्छन्। तर, समिति गठनमै थाम्सुहाङले बदमासी गरेको नगरपालिकाको ठम्याइ छ। सबै मिलेर चुनाव गराएको देखिन्छ, शिक्षा अधिकृत दाहाल भन्छिन् आफू अनुकुल नजिता नआएपछि प्रअले जालझेल सुरु गरेको देखिन्छ। के भएको थियो ? फिदिम नगरपालिका १४ मूलडाँडास्थित महादेव आधारभूत विद्यालयमा कार्यरत स्थायी शिक्षिका हुन् रीता तुम्बापो। उनले २०७८ साउन १६ गते आफू कार्यरत विद्यालयबाट पहिलोपटक सरुवा सहमति लिएर घरपायकको थाङनापा आधारभूत विद्यालयमा हाजिर हुने कोसिस गरिन्। फिदिम नगरपालिकाका तत्कालीन मेयर ओनाहाङ नेम्बाङले तुम्बापोको सरुवा सिफारिस रोकिदिए। तुम्बापोको सरुवा रोक्न तत्कालीन मेयर ओनाहाङ नेम्बाङ नै लाग्नुभएको थियो, शिक्षा अधिकृत निर्माला दाहालले भनिन् त्यसपटक रोकिएको सरुवा अहिलेसम्म टुंगिएको छैन। यो पटक पनि प्रअले बदमास गरिरहेका छन्। नेताहरूको आडमा प्रअले नाजायज काम गरेको दाहालको ठम्याइ छ। पहिलोपटकको सरुवा रोकिएपछि तुम्बापोले २०७९ जेठ १४ गते दुवै विद्यालयबाट पुनः सरुवा सहमति लिइन्। फिदिम नगरपालिकाले जेठ १४ गते सरुवा सिफारिस दियो। जिल्ला शिक्षा समन्वय इकाइले जेठ २४ गते सरुवा स्वीकृति गरिदियो। जेठ २७ गते आफू कार्यरत महादेव आधारभूत विद्यालयबाट तुम्बापोले रवाना लिइन्। सबै कागजपत्र लिएर असार १ गते घरपायकको सिद्धदेवी आधारभूत विद्यालय हाजिर हुन गएकी तुम्बापोलाई प्रअ थाम्सुहाङले रोकिदिए। किर्ते गरेर सरुवा मिलाएकाले हाजिर हुन नदिएको हो, थाम्सुहाङ भन्छन्, तुम्बापोलाई मेरो विद्यालयमा कुनै हालतमा हाजिर हुन दिन्न। रिक्त दरबन्दी कटाइदिए हुन्छ। प्रक्रिया पूरा गरेर पनि हाजिर हुन नपाएकी तुम्बापो अहिले सम्बन्धित निकायसँग हाजिर हुने वातावरण मिलाइदिन हारगुहार गरिरहेकी छिन्। घरपायक सरुवा जान कोशिस गरेको एक वर्ष बित्न लाग्यो, तुम्बापो भन्छिन् राजनीतिक चलखेलको सिकारमा परेकी छु। राजनीतिले सामुदायिक विद्यालयहरूलाई नराम्ररी लपेटेको छ। इमान्दार र कर्तव्यनिष्ठ शिक्षकहरू मारमा परेका छन्। जुनसुकै हालतमा प्रअले शिक्षिका तुम्बापोलाई हाजिर गराउनुपर्ने शिक्षा अधिकृति दाहालको भनाइ छ। विद्यालय व्यवस्थापन समितिको चुनावदेखि विवाद सुरु भएको देखिन्छ, दाहाल भन्छिन् व्यवस्थापन समिति गठनमा प्रअ थाम्सुहाङको बदमासी देखिन्छ।"
"ठेकेदार गायब, सडक कालोपत्रे अलपत्र","रामेछाप : सेलेघाटरामेछापसाँघुटार सडकको निर्माण कार्य निर्माण व्यवसायीले बीचमै अलपत्र छाडेर हिँडेपछि यातायात सञ्चालनमा कठिनाइ भएको छ। सडक हिलाम्मे भएर पैदलयात्रीलाई समेत समस्यामा पारेको छ। कालोपत्रे गर्न सडक चौडा गर्ने काम अलपत्र पारेर निर्माण व्यवसायी सम्पर्कविहीन भएपछि यातायात सञ्चालनमा समस्या भएको हो। वर्षा सुरु भएसँगै सडक ठाउँठाउँमा पहिरो जाने र भासिनाले खाल्डो बनेपछि यातायात सञ्चालनमा कठिनाइ भएको हो। सडककै कारण विभिन्न बस्तीहरूसमेत जोखिममा परेका थिए। स्थानीय बासिन्दा चिन्तित भएका छन्। वर्षाको समयमा कतिबेला सडक भासिने हो भन्ने चिन्ता छ स्थानीय कृष्णकुमारी खत्रीलाई। त्रासै त्रासमा बस्न बाध्य भएको उनी बताउँछिन्। भारतीय एक्जिम बैंकको सहयोगमा करिब डेढ वर्षअघि कालोपत्रेको काम सुरु गरिएको थियो। तर, बीचमै काम छाडेर निर्माण व्यवसायी सम्पर्कविहीन भएपछि सडकको काम अलपत्र परेको हो। निर्माण व्यवसायी सम्पर्कविहीन भएपछि मजदुहरू घरभाडा समेत तिर्न नसकेर रित्तो हात घर फर्किएका छन्। यता घरबेटीलाई भाडा कहिले उठ्ने हो भन्ने चिन्ता छ। ७ लाखभन्दा माथिको रकम उठाउन बाँकी रहेको कामदार र निर्माण व्यवसायीका कर्मचारीलाई खाना खुवाएकी र बासस्थानको व्यवस्थापन गरेकी कृष्णकुमारी श्रेष्ठको गुनासो रहेको छ। कहिले उठ्छ आफ्नो पैसा भन्नेमा चिन्तित छिन् कृष्णकुमारी। निर्माण व्यवसायीको लापरवाहीका कारण सडक अस्तव्यस्त हुँदा यातायात सञ्चालनमा अवरोध भएपछि सम्बन्धित निकायमा पटकपटक जानकारी गराउँदा पनि सुनुवाइ नभएको यातायात व्यवसायीको गुनासो छ। सवारी साधन सहजै चलाउन समेत कठिन भएको यातायात व्यवसायी गणेशबहादुर खत्री बताउँछन्। यात्रुबाहक सवारीसाधन सडक हिलाम्मे भएका कारण चिप्लिनुका साथै हिलोमा फस्ने गरेको खत्रीको गुनासो छ। निर्माण व्यवसायीको लापरबाही र नियमन गर्ने निकायको लापरबाहीले सार्वजनिक संरचना समेत जोखिममा परेको छ। सडक निर्माण एवं विस्तारका क्रममा सयौं ऐतिहासिक एवं पुरातात्विक संरचना ध्वस्त भएका छन्। सडकको भित्ता काटेर छोडिँदा रामेछाप नगरपालिका२ को कालिकादेवी माध्यमिक विद्यालयसमेत पहिरोको उच्च जोखिममा परेको छ। ससाना बालबालिकालाई स्कुल आउनसमेत समस्या भएको कालिकादेवी माविका प्रधानाध्यापक ऋषि खड्का बताउँछन्। प्रअ खड्का भन्छन्, भवन त जोखिममा पयोपयो तर विद्यार्थीलाई समेत जोखिम मोलेर आउनुपर्ने बाध्यता छ। सडक निर्माण गर्दा भत्काइएका संरचना र उत्पन्न हुने विपद्को जिम्मा स्वयं आयोजनाले लिनुपर्ने रामेछाप नगरपालिकाको भनाइ छ। निर्माण व्यवसायीलाई सम्पर्कमा आउन र मजदुरको पारिश्रमिक तत्काल उपलब्ध गराउने पत्र पठाइसकेको रामेछाप नगरपालिकाले जनाएको छ। अलपत्र सडक निर्माणका क्रममा भत्काइएका संरचना र त्यसबाट उत्पन्न हुने जोखिमको भागिदार निर्माण व्यवसायी हुने रामेछाप नगरपालिका प्रमुख लवश्री न्यौपानेले बताए। निर्माण व्यवसायी सम्पर्कमा नआए र मजदुरले पाउने पारिश्रमिक नदिए कानुनी प्रक्रिया अगाडि बढाउनेसमेत न्यौपानेले जानकारी दिए। वर्षाको समयमा निर्माण व्यवसायीले लापरबाही गर्दा सयौं ठाउँमा जोखिम देखिएको छ भने किसानले लगाएको बाली नालीमा पनि क्षति पुगेको छ। कुल एक अर्ब ९४ करोड ७१ लाख रुपैयाँमा सम्पन्न गर्नेगरी सडक विस्तारको जिम्मा भारतीय कम्पनी टेलिकम्युनिकेसन इन्डिया लिमिटेडले पाएको थियो।"
छतमा लुगा उठाउन जाँदा लडेर मृत्यु,महोत्तरी : महोत्तरी जिल्लाको गौशाला नगरपालिका५ मा गए राति दुईतले घरको छतबाट लडेर एक महिलाको मृत्यु भएको छ । मृत्यु हुनेमा जिल्लाको जलेश्वर नगरपालिका४ सुगागाउँ घर भई हाल गौशाला५ स्थित दिनेश यादवको घरमा डेरा लिई बस्दै आएकी २६ वर्षीया पुनम महतो रहेको जिल्ला प्रहरी कार्यालय महोत्तरीका प्रहरी नायब उपरीक्षक प्रकाश विष्टले जानकारी दिए। गए राति छतमा सुकाएका कपडा लिन गएकी महतोको छतबाट लड्दा घटनास्थलमै मृत्यु भएको थियो । रासस
