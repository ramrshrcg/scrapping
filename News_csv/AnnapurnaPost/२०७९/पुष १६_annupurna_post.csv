शीर्षक,विवरण
छोराले देशैलाई रुवाएर गयो,"झापा : शुक्रबार बिहानैदेखि सामाजिक सञ्जालमा एउटा भिडियो सन्देश भाइरल भयो। उक्त भिडियोमा एक युवक आफू जहाँ गए पनि छोरालाई सधैं माया गर्ने भन्दै असल हुन भनिरहेका थिए। निराश मुद्रामा देखिने ती युवकको पछाडिको दृश्यमा धुवाँको मुस्लो उडिरहेको देखिन्थ्यो। अडेस लागेको भाग कुनै भवनको झ्यालको थियो। उनी छोरालाई भनिरहेका थिए, बाबा अलवेज लभ्स यु। कसैलाई चिट गर्नु हुन्न, फ्रड गर्नुहुन्न। आमा बुवा र ममीलाई माया गर्नु है छोरा। भिडियोले छिनभरमै सामाजिक सञ्जाल ढाक्यो। धेरैले भिडियो राखेर लेखेका थिए, हार्दिक श्रद्धाञ्जलि विपिन। तिमी महान् बाबु हौ। उक्त भिडियो सन्देश थियो झापा बिर्तामोड १ अतिथि सदन रोड घर भएका ३९ वर्षीय निराकार पाण्डे (विपिन) को। उनले थाइल्यान्डको सीमा नजिक कम्बोडियाको पोइपोटस्थित ग्रान्ड डायमन्ड सिटी होटलबाट उक्त भिडियो सन्देश पठाएका थिए छोराको लागि। यो सन्देश नै उनको परिवारका लागि अन्तिम सन्देश बन्न पुग्यो। उनी बसेको होटल र त्यहाँ रहेको क्यासिनोमा आगलागी हुँदा उनी १२औं तलामा फसेका थिए। उद्धार नभएपछि र कुनै उपाय नभएपछि कोठाको भ्यालमा बसेर भिडियो सन्देश पठाएर उनी त्यहाँबाट बच्न सकिन्छ कि भनेर हाम्फालेको बताइएको छ। त्यसै क्रममा उनको निधन भएको अन्तर्राष्ट्रिय सञ्चारमाध्यमले उल्लेख गरेका छन्। विपिन बास बसेको ग्रान्ड डायमन्ड सिटी होटलमा बुधबार राति अचानक आगलागी भएपछि पाण्डेले आपू फसेको थाहा पाएका थिए। चारैतिरबाट आगोले घेरेपछि उनी हाम्फालेका थिए। क्षत्विक्षत अवस्थामा उनको शव पहिचान भएको बताइएको छ। विभिन्न देशका चार सयभन्दा बढी नागरिक आगलागीमा फसेका थिए। थाइल्यान्डका धेरै नागरिक उक्त होटल र क्यासिनोमा काम गर्थे। आगलागीमा फसेकाहरूको लामो समयसम्म उद्धार हुन नसक्दा पाण्डेसहित धेरैले ज्यान गुमाए। गैरआवासीय नेपाली संघ कम्बोडियाका अध्यक्ष लाल खड्काका अनुसार उक्त आगलागीमा शुक्रबार अपराह्नसम्म २६ जनाको मृत्यु भएको छ भने ७३ जना गम्भीर घाइते भएका छन्। होटल र क्यासिनोमा भएको आगलागीमा हाम्फालेर केहीको ज्यान गएको छ। कतिपयको खुट्टा भाँचिएको छ। आगो निभाउन ११ वटा दमकल प्रयोग गरिएको थियो। हेलिकप्टरसहित ३ सय प्रहरी अधिकारी घटनास्थलमा खटेका थिए। १७ तले भवन भएकाले आगो निभाउन कठिन भएको स्थानीय प्रहरी अधिकारीले बताएको अन्तर्राष्ट्रिय सञ्चारमाध्यमले लेखेका छन्। घटनापछि फस्ट फ्लोरको छतमा पाण्डेको डेथबडी भेटियो, अध्यक्ष खड्काले अन्नपूर्ण पोस्ट्सँग भने, दूतावासले आएर हेरिसकेको छ। सम्भवतः छिट्टै पाण्डेको शव नेपाल पठाउने प्रक्रिया पूरा हुन्छ। अध्यक्ष खड्काका अनुसार पाण्डे एक महिनादेखि उक्त होटलमा बसेका थिए। पाण्डे यसअघि पनि तीन महिना कम्बोडियामा बसेर नेपाल फर्किएको जनाइएको छ। नोभेम्बर ७ मा थाइल्यान्ड उडेका पाण्डे घूमघामका लागि सीमावर्ती कम्बोडिया पुगेका हुन्। कान्छा भाइको बिहेपछि उनी थाइल्यान्ड गएका थिए। बिहेपछि भाइ नीराजन अमेरिका फर्किसकेका छन्। आगोबाट बचेर निस्किने अवस्था रहेन भन्दै दाइले फोन गर्नुभयो, मृतकका कान्छा भाइ नीराजनले अमेरिकाबाट भने, जे नहुनु थियो, भएर छोड्यो। बियोगको यो पीडा सहन असाध्यै कठिन हुँदो रहेछ। होटलको सातौं तलाबाट आगलागी सुरु भएको थियो। आगो फैलिरहेको र बाहिर निस्कन सक्ने अवस्था नरहेको जनाउँदै पाण्डेले समयमा उद्धार नभए मृत्युको सामना गर्नुको विकल्प नहुने बताएका थिए। पाण्डेले अब आफू मृत्युको मुखमा पुगेको र बाँच्न मुस्किल भएको बताउँदै काठमाडौंमा रहेकी श्रीमती शशिकला र दाजु निरजलाई सुरुमा फोन गरेका थिए। विपिनको निधन भएपछि झापा बिर्तामोड १ अतिथि सदन रोडस्थित घरमा भेला भएका आफन्त । सुब्रत न्यौपाने कोरोना संक्रमणका कारण पाण्डेलाई श्वासप्रश्वासको समस्या थियो। उनले आगो दन्किरहेको र धुवाँको मुस्लो आइरहेकाले समस्या हुने बताइरहेका थिए। होटलमा आगो लागिरहँदा १२औं तलामा रहेका पाण्डेले मध्यराति १२ बजेदेखि बिहान ४ बजेर २६ मिनेटसम्म लगातार परिवार र आफन्तसँग भाइबरमा कुराकानी गर्न भ्याए। आफन्त, साथीभाइ र कतिपय सञ्चारमाध्यमलाई भाइवर र ह्वाट्सअपमा सम्पर्क गरी पाण्डेले आफू संकटमा फसेको र बाँच्न सक्ने अवस्था नरहेको बताएका थिए। उसले आगो नियन्त्रण नभए हाम्फाल्नुको विकल्प नभएको बताइरहेको थियो। मैले त धेरैबेर कुरा गर्न पनि सकिनँ, मृतकका बाबु अग्निप्रसाद पाण्डेले भने, यस्तो पीडादायी अवस्था कसैले सोच्नु र सामना गर्नु पनि नपरोस्। होटलमा आगलागी भएको र छोरो फसेको थाहा पाएपछि काठमाडौंमा रहेकी आमा लीलादेवी रातभर निदाउन सकिनन्। मृत्युको मुखमा पुगेर उद्धारको पर्खाइमा रहेका श्रीमान्लाई बचाउन सक्ने कुनै सामथ्र्य श्रीमती शशिकलासँग पनि थिएन। नाबालक १० वर्षीय छोरा आर्मनलाई च्यापेर उनले भगवान्सँग प्रार्थना गरिन्। तर, हुनेहार दैव नटार, भगवान्ले पनि शशिकलाको प्रार्थना सुनेनन्। बिहीबार मध्याह्नसम्म श्रीमान्को मृत्युको खबर फैलियो। मृतक पाण्डेका बाबु अग्नि बिर्तामोड१ का वडाध्यक्ष हुन्। मृतक पाण्डे माइँलो सन्तान हुन्। उनका अरू तीन दाजुभाइ निरज, निश्चल र नीराजन छन्। छोराको मृत्युको खबरपछि उनी काठमाडौं पुगेका छन्। आमा लीलादेवी काठमाडौंमै थिइन्। पाण्डेकी श्रीमती शशिकला लोहनी र छोरा आर्मन काठमाडौंको सुकेधारामा बस्दै आएका छन्। शव ल्याउन पहल थालियो घटनापछि पाण्डेको शवलाई नेपाल ल्याउने भन्ने विषयमा पहल भइरहेको छ। एमाले नेता अग्नि खरेलले छोराको शव नेपाल ल्याउन पहल गरेको र मंगलबारसम्म नेपाल आइपुग्ने मृतकका बाबु पाण्डेले बताए। उनका अनुसार थाइल्यान्डस्थित नेपाली दूतावासले पाण्डेको शव बुझेको छ। दूतावासका प्रथम सचिव खगराज पाण्डेले शव बुझिसकेको उनले जानकारी दिए। आगो नियन्त्रणमा आउने छाँटकाँट नदेखेपछि पाण्डेले घटनाबारे परिवारका सदस्यलाई सुनाए। परिवारका सदस्यसँग ४ घण्टाभन्दा बढी कुरा भयो। आगलागीको दृश्य देखाउँदै उनले आफू मृत्युको मुखमा पुगेको र अब होटलको १२औं तलाबाट हाम्फाल्नुको विकल्प नभएको सुनाए। आगोले शरीर जलेर खरानी हुनुभन्दा हाम्फालेर मर्दा परिवारले लास पाउँछ भन्ने उसको सोचाइ रहेछ, झापाको बिर्तामोडमा रहेका भाइ निश्चल पाण्डेले भने, आगो लागेपछि उसले उम्किन खोजेको तर प्रयास सफल नभएको बताइरह्यो। दाजु निरजका अनुसार कान्छा भाइ नीराजनको बिहेपछि निराकर थाइल्यान्ड गएका हुन्। कम्बोडियामा भाइ बसेको होटलमा आगलागी भएको थाहा भएपछि दाजु निरज श्रीमती र आमासहित बुहारी र भतिजो भेट्न सुकेधारा पुगेका थिए। भिडियो कलमा परिवारका सदस्यले नआत्तिन सम्झाइरहे। चाँडै उद्धार हुन्छ भन्दै आफूहरूले आत्मबल दिएको मृतकका जेठा दाजु निरज बताउँछन्। निराकारले होटलको १२औं तलाबाट आगलागीको दृश्य देखाएपछि परिवारका सदस्यमा बेचैनी बढेको थियो। घाइतेको उद्धारका लागि आएका एम्बुलेन्स कराइरहेका थिए। प्रहरीको बाक्लो उपस्थिति थियो। दमकलले तेस्रो तलाभन्दा माथि पानी हाल्न नसकेपछि आगो नियन्त्रणमा लिन १२ घण्टाभन्दा बढी समय लागेको थियो। उद्धार टोली पर्खिंदापर्खिँदै होटल ध्वस्त भएको छ। निरजका अनुसार उक्त होटलमा सन् २०१९ मा पनि आगो लागेको थियो। कम्बोडियाका सञ्चारमाध्यमले झोला भिरेर होटलको झ्यालमा टर्चलाइट र मोबाइल बोकेर बसेको निराकारको फोटो छापेका छन्। उनले भिडियोमा कुरा गरिरहँदा कोठाभित्र धुवाँ छिरेको देख्न सकिन्छ। पाण्डेको मृत्युपछि झापाको बिर्तामोड१ अतिथि सदनरोडस्थित घरमा छरछिमेकी र आफन्तको भीड लागेको छ। भाइ निश्चललाई भेटेर शुभचिन्तकले सान्त्वना दिइरहेका छन्। मृत्युको मुखमा पुगेको अवस्थामा कमजोर मुटु भएकाले कसैसँग कुरा गर्न सक्दैन्, छिमेकी हिमा सिटौलाले भनिन्, निराकार भाइ साँच्चिकै आँटिला र साहसी रहेछन्। १० वर्षीय छोरालाई पाण्डेको अन्तिम सन्देश गहभरि आँसु पारेर मृत्युलाई आत्मसात् गरेका पाण्डेले भिडियोमार्फत छोरा आर्मनलाई अन्तिम सन्देश दिएका छन्। उनले आफू जहाँ गए पनि सधैं माया गर्ने भन्दै छोरालाई असल हुन सुझाएका छन्। अन्तिम समयमा छोरासँग कुरा गर्दै पाण्डेले भनेका छन्, सानु, मेरो आँखाको बाबु, म तिमीलाई धेरै माया गर्छु। बाबा अलवेज लभ्स यु। सबैभन्दा ठूलो कुरा राम्रो मान्छे बन्नुपर्छ है छोरा। कसैलाई चिट गर्नु हुन्न, फ्रड गर्नुहुन्न। आमा बुवा र ममीलाई माया गर्नु है छोरा। आफूले सकेको सहयोग गर्नुपर्ने बताउँदै उनले विशेषगरी मामा, माइजूहरूलाई कहिल्यै पनि चित्त नदुखाइदिनु भनेका छन्। उनले भिडियोमा भनेका छन्, लमजुङका बुवाआमाले पनि धेरै गर्नु भएको छ। है सानु तिमी धेरै ठूलो मान्छे बन्नू। ज्ञानी हुनू। अनि रह्यो दिनेश सिलवाल, जो तिमी ठूलो बाबा भन्छौं। है उमेरले ऊ मभन्दा कान्छो भए पनि म दाइ भन्छु उसले मलाई दाजु भन्छ। उसलाई एकदम रेस्पेक्ट गर्नू, है बाबु। मैले जे जति दुःख गरें, हुन्छ कि भनेर कोसिस गरेँ छोरा। मैले सकिनँ है। तिमीसँग बिताएका पलहरू सधैं यादगार रहनेछन्। सधैं शशि मामु, अग्नि बुवा आमासँग भान्जाहरूसँग तिम्रो मामा यानिकी मेरो साढु है, मेरो जेठान शान्ति साली गोथ्ले, तिम्रो भाइ आर्या दिदी, सार्थक भाइ, आरभ भाइ सबैलाई माया र इज्जत गर्नू, कसैलाई फ्रड नगर्नू, ज्ञानी बन्नू। छोराले देशलाई रुवाएर गयो अग्निप्रसाद पाण्डे, बाबु आफ्ना अगाडि मृत्युबाहेक अरू केही विकल्प नभएपछि मान्छेले बाँच्ने उपाय खोज्दो रहेछ। छोराले होटलबाट हाम्फालेर बाँच्ने उपाय रोज्यो। तर, उसलाई पनि थाहा थियो कि, यति माथिबाट हाम्फाल्दा बाँच्न सकिँदैन भनेर। उसले होटलको १२औं तलाबाट हाम्फालेको देखिन्छ। मेरो छोरोले मृत्यु अगाडि एउटा आँट र साहस देखाएर घरपरिवार र साथीभाइसँग कुरा गरेको छ। आगोले जलेर खरानी हुनुभन्दा हाम्फालेर मर्दा परिवारले लास हेर्न पाउँछ भन्ने उसको सोच देखियो। मलाई मात्रै होइन छोराले देशलाई रुवाएर गएको छ। उसकी आमा, श्रीमती र परिवारका सदस्यलाई सम्हाल्न गाह्रो छ अहिले। काँबुभन्दाको परिस्थितिमा मान्छेले के गर्न सक्छ र ? उसले जसरी घर परिवारका सदस्य र आफन्तलाई सम्झियो, यो जीवनको अन्तिम क्षणमा ठूलो कुरा रहेछ। भिडियोमा पनि उसले आफ्नो लास जसरी भए पनि घरपरिवारसँग पुर्याइदिन अपिल गरेको रहेछ। मैले उसले अन्तिम समयमा बोलेको भिडियो हेर्न सकेको छुइनँ। मनमा अनेक पीडा छन्। उसको शव कसरी ल्याउने भन्ने चिन्ता छ। एमाले नेता अग्नि खरेलले शव नेपाल ल्याउने प्रक्रिया अगाडि बढाइदिनुभयो। शव सकेसम्म छिटो नेपाल ल्याउने गरी नेता खरेल लाग्नु भएको छ। भर्खर थाइल्यान्डस्थित नेपाली दूतावासले शव बुझेको जानकारी पाएको छु। मंगलबारसम्म शव नेपाल आइपुग्छ भन्ने छ। दूतावासका प्रथम सचिव खगराज पाण्डेले शव बुझिसकेको थाहा पाएँ। अरू नेपाली सुरक्षित छन् लालसिंह खड्का, अध्यक्ष, गैरआवासीय नेपाली संघ कम्बोडिया निराकार एक महिनादेखि उक्त होटलमा बसेका रहेछन्। आउने, खानेजाने भइरहेको रहेछ। अचानक बुधबार राति होटलमा आगो लागेपछि उनी बाहिर निस्किन सकेनन्। होटलमा राति सुतेकाहरू मात्र समस्यामा परे। सुरेन्द्र नाम गरेका एकजना नेपाली सुरक्षित रहेको जानकारी पाएका छौं। तर, उनी अहिले भने सम्पर्कमा आएका छैनन्। सायद आफन्त र साथीभाइसँग बसेका होलान्। होटल र क्यासिनोमा काम गर्ने अरू तीन जना नेपाली कामदार भने सुरक्षित छन्। उनीहरूले मलाई फोन गरेर हामी सुरक्षित रहन सफल भयौं भनिसके। अरू नेपाली भएको खुलेको छैन। पाण्डे भाइको शव होटलको फस्ट फ्लोरको छतमा भेटियो। उनले मलाई पनि भिडियो क्लिप्स पठाएर जसरी भए पनि शव नेपाल पठाइदिनू भनेका रहेछन्। मैले आवश्यक सहयोग र समन्वय गरिरहेको छु। अब दूतावासले पनि यसमा चासो राखेर काम अगाडि बढाइसकेको छ। पैसाको आवश्यक चाँजोपाँजो भयो भने छिट्टै शव नेपाल आउन सक्छ। अब दूतावासले जतिसक्दो छिटो गर्यो त्यति नै छिटो हुने हो। शुक्रबार अपराह्नसम्ममा मृतकको संख्या २६ जना पुगेको छ। कैयौं घाइते छन्। समयमा रेस्क्यु हुन नसक्दा दुःखद् घटना भयो।"
सेयर बजारमा बहार,"काठमाडौं : नयाँ सरकार गठनपछि सेयर बजारमा एकाएक बहार छाएको छ। लामो समयदेखि ओरालो लागेको सेयरबजार नेप्से गत साताका ४ दिनमा १ सय ६२ अंकले बढ्यो। गत साता (सेयर कारोबारको अन्तिम दिन बिहीबार) २ हजार २९ दशमलव ०३ को बिन्दुमा पुग्यो। एमाले र माओवादीसमेतको गठबन्धनमा पुस १० गते पुष्पकमल दाहाल प्रचण्ड प्रधानमन्त्री बने। प्रधानमन्त्री नियुक्त भएको भोलिपल्टैदेखि सेयरबजारमा हरियाली छायो। त्यसको प्रमुख कारण थियो खुला अर्थनीति र सेयरबजारप्रति सकारात्मक अर्थमन्त्री आउने आस। नभन्दै एमाले उपाध्यक्ष विष्णु पौडेलले अर्थ मन्त्रालयको नेतृत्व सम्हाले लगत्तैदेखि सेयरबजार उकालो चढेको चढ्यै छ। पौडेलले अर्थ मन्त्रालयको नेतृत्व सम्हालेकै दिनदेखि सेयरबजारका समस्या समाधानमा पहल गरे। उनी मन्त्री बनेकै दिन बसेको मन्त्रिपरिषद् बैठकले पुँजीबजारमा आएको गिरावटलाई सम्बोधन गरी अर्थतन्त्र गतिशील बनाउने निर्णय गर्यो। सेयर लगानीकर्तासँग छलफल गर्दै समस्या समाधानमा पहल गर्ने वचन दिए। यसबाट पनि लगानीकर्ता थप उत्साहित बने। नयाँ सरकार बनेको साताका चार दिन सेयर कारोबार भयो। तीन दिन नेप्से बढ्यो। एकदिन सामान्य करेक्सन भयो। गत आइतबार सार्वजनिक बिदा भएकाले सेयर कारोबार भएन। सोमबार ५६ दशमलव ८६ अंकले बढेको सेयरबजार परिसूचक मंगलबार ५९ दशमलव ८७ अंकले उकालो लागेको थियो। बुधबार भने नेप्सेमा ११ दशमलव ८१ अंकको करेक्सन आयो। भोलिपल्टै ५६ दशमलव ८८ अंकले बढ्यो। पौडेललाई सेयरबजार मैत्री अर्थमन्त्री भनेर चिनिने गरेको छ। उनी तेस्रोपल्ट अर्थमन्त्री बनेका हुन्। उनको पहिलो र दोस्रो कार्यकालमा सेयरबजारले रेकर्ड नै कायम गरेको थियो। पहिलो कार्यकालमा नेप्से १ हजार ८ सय ८१ अंकसम्म पुगेको थियो भने दोस्रो कार्यकालमा सो रेकर्डलाई पनि तोडेर २ हजार ८ सय ७१ को अंकसम्म पुगेको थियो। अर्थमा पौडेल तेहेरिँदा लगानीकर्ताले यस्तै अर्को उच्च बिन्दुको अपेक्षा गरेका छन्। सँगसँगै माघ महिना लाग्दै गर्दा सेयरबजार बढ्ने अनुमान लगानीकर्ताको छ। विगतका वर्षमा माघमा सेयरबजार बढ्ने ट्रेन पनि छ। नेपाल इन्भेस्टर्स फोरमका प्रथम उपाध्यक्ष राजन लम्साल भन्छन्, माघ लागेपछि बजार बढ्ने भन्ने अपेक्षाका साथ लगानीकर्ताले सेयर किनेर राख्ने सोच बनाएको देखिन्छ। सेयरबजारप्रति सकारात्मक धारणा राख्ने व्यक्ति अर्थमन्त्री हुँदा लगानीकर्ता उत्साहित बनेको उनको भनाइ छ। अर्थमन्त्री पौडेललाई सेयर लगानीकर्ता संघ नेपालका उपाध्यक्ष ताराप्रसाद फुल्लेल सेयरबजारले रुचाएको व्यक्ति मान्दछन्। उहाँको यसअघिको दुई वटा कार्यकाल सेयरबजारका लागि सुखद रहेको थियो, फुल्लेलले भने, उहाँ आइसकेपछि बजारमा सकारात्मक लहर छाएको छ। फुल्लेलले अर्थमन्त्रीमा विष्णु पौडेल आएपछि नेपाल राष्ट्र बैंकका गभर्नर महाप्रसाद अधिकारी पनि सेयरबजार उकास्नुपर्ने पक्षमा सकारात्मक देखिएको उनले बताए। मन्त्री पौडेलले फोरम र संघका पदाधिकारीसँग भेट गरी अर्थतन्त्र र सेयरबजार सुधारको सुझाव लिइसकेका छन्। सो क्रममा पौडेलले आर्थिक समृद्धिका लागि सेयरबजार अपरिहार्य रहेको बताउँदै लगानीकर्ताको माग पूरा गर्न सम्बन्धित निकायहरूसँग समन्वय गर्ने प्रतिबद्धता पनि गरेका छन्। लगानीकर्ताहरूको समूहले सेयरबजार सुधार र दिगो विकासको लागि ४ बुँदे मागसहितको सुझाव दिएका थिए। राष्ट्रबैंकले कायम गरेको सेयर धितोकर्जाको १२ करोड रुपैयाँको सीमा हटाउन, मार्जिन कर्जाको जोखिम भारित औसत १५० बाट झारेर १०० प्रतिशत कायम गर्न, ब्रोकर कमिसन घटाउन र बैंकलाई ब्रोकर लाइसेन्स दिन पहल गर्न उनीहरूको माग छ। भेटकै क्रममा पौडेलले आफू अर्थमन्त्री हुँदा सेयरबजार १८ सय ८१ र पुरानो रेकर्ड आफ्नो दोस्रो कार्यकालमा तोडिएको स्मरण गरेका थिए। यस्तो रह्यो साता, लगानीकर्ताले कमाए २ खर्ब ३४ अर्ब रुपैयाँ कुल चार दिन कारोबार भएको सातामा सेयर लगानीकर्ताको कुल सम्पत्ति २ खर्ब ३४ अर्ब रुपैयाँले वृद्धि भएको छ। नेप्सेका अनुसार अघिल्लो साताको समाप्तिसम्म २७ खर्ब २ करोड रुपैयाँ रहेको बजार पुँजीकरण २९ खर्ब ३४ अर्ब ४९ करोड रुपैयाँ कायम भएको छ। साताभर नेप्से परिसूचक १ सय ६१ दशमलव ८२ अंकले बढेर २ हजार २९ दशमलव ०३ अंकमा आइपुगेको छ। बजारमा साताभर १ लाख ८७ हजार कारोबारमार्फत ३ करोड २२ लाख ३७ हजार कित्ता सेयर १० अर्ब ९९ करोड ५३ लाख रुपैयाँमा किनबेच भएका छन्। नेप्सेमा व्यापक सुधार आएको साता सबै समूहगत उपसूचक बढेका छन्। कारोबारमा आएका १३ समूहमध्ये फाइनान्स समूहको उपसूचक सर्वाधिक १७ दशमलव ३९ प्रतिशतले बढेर १ हजार ७ सय १४ दशमलव ९४ अंकमा पुगेको छ। नेप्सेका अनुसार साताभर बैंकिङ उपसूचक ६ दशमलव ९६ प्रतिशत, होटल तथा पर्यटन उपसूचक ७ दशमलव ०२ प्रतिशत, उत्पादन र प्रोसेसिङ समूह ६ दशमलव ३३ प्रतिशत, जलविद्युत् समूह १६ दशमलव २७ प्रतिशत, ट्रेडिङ समूह ७ दशमलव ८१ प्रतिशत, विकास बैंक समूह १० दशमलव ३ प्रतिशत, लघुवित्त समूह ५ दशमलव ७ प्रतिशत, जीवन बिमा समूह ११ दशमलव २३ प्रतिशत, निर्जीवन बिमा समूह १२ दशमलव १६ प्रतिशत, म्युचुअल फन्ड समूह ४ दशमलव १ प्रतिशत, इन्भेस्टमेन्ट समूह १२ दशमलव ८६ प्रतिशत र अन्य समूह २ दशमलव ५५ प्रतिशतले बढेका छन्।"
सगरमाथाको इतिवृत्तान्त,"१ सय ७३ वर्षअघि (सन् १८४८) सगरमाथाको चुली पहिलोपटक नापियो। गणितिज्ञ राधानाथ सिग्दर प्रमुख गणकका रूपमा भारतमा कार्यरत थिए। उनले देहरादुनमा रहँदा सन् १८४९ सम्म फिल्ड सर्भे गरेका थिए। सन् १८५२ मा पहाडहरूको उचाइ थियोडो लाइट यन्त्रको प्रयोगबाट मापन गरिरहेको भारतको सर्भे विभागको टोलीका सदस्यमध्येका राधानाथ सिग्दरले आफूले सर्वोच्च शिखर पत्ता लगाएको दाबी गरे। सगरमाथालाई रोमन संकेतचिह्न पिक १५ नाम प्रदान गरियो। सन् १८५२ मा १५औं चुली संसारकै अग्लो रहेको सर्भेयर जनरल वागले थाहा पाएका थिए। यसरी १ सय ७३ वर्षे सगरमाथाको इतिहासमा थप अर्को इतिहास निर्माण गरे, खिमलाल गौतमले। नेपाल सरकारको जागिरे सर्भेयर रहेका उनले आफ्नै नेतृत्वमा २०७६ मा सगरमाथाको नापजाँच गरे। दोस्रोपटक सगरमाथा आरोहण गरेर सगरमाथाको नापजाँच गरेका गौतमद्वारा लिखित पुस्तक पन्ध्रौं चुलीमा उनले सगरमाथाको नालीबेली कोरेका छन्। अध्ययन र इतिहासले भरिपूर्ण पुस्तकमा सगरमाथाबारे मात्रै पनि होइन, उनले सगरमाथाको इतिहासबारे मिहिन ढंगले अध्ययन गरी त्यसको व्याख्या गरेका छन्। सबै प्राप्ति र उपलब्धि निजी हुँदैनन्, सामूहिक मात्र पनि हुँदैनन्। पुस्तकमा खिमलालले भनेजस्तै उनको सगरमाथा आरोहण निजीमात्रै बनेन। उनको सगरमाथा आरोहणले फेरि एकपटक नेपाललाई विश्वसामु नै पुनः परिचित गरायो। पहिलोपटक २०६८ जेठमा सगरमाथा आरोहणमा निस्किएका उनले त्यसको आठ वर्षपछि दोस्रोपटक सगरमाथा आरोहण गर्दा एक आरोही मात्रै नभई सगरमाथा नाप्ने सर्भेयरको रूपमा रहे। थोरै मात्रै मानिसले दुईपटक सगरमाथा आरोहण गरेका छन्। जसमध्ये एक रहेका खिमलाल लेख्छन्, कुनै पनि प्राप्तिका लागि अर्को कुरा त्याग गर्नुपर्छ। त्यागबिना प्राप्ति थोरै भाग्यमानी मानिसलाई मात्र हुन्छ। कर्मयोगी मानिसलाई थोरै कुरा प्राप्त गर्न पनि धेरै मिहिनेत गर्नुपर्छ। आफूले सगरमाथा आरोहणसँगै सगरमाथाको सर्भे गर्दा भोगेको समय, चुचुरोमा पुग्न लिएको अनेकौं जोखिम र मृत्युलाई पटकपटक जितेर सगरमाथाको सफल आरोहण गरेका कथा कलात्मक ढंगले पुस्तकमा छ। १ सय ७३ वर्षअघिको इतिहासलाई नेपालले पनि स्वीकार गरेर त्यही पाठ पढाइरह्यो। तर, खिमलालले भने आफैं सर्भेयर बनेर एकपटक सगरमाथा नाप्ने इच्छा राखे। र, त्यो इच्छा उनकै नेतृत्वमा पूरा भयो। तसर्थ, सगरमाथा नापे। एकपटक एक विद्यार्थीलाई जलस्रोतको पहिलो धनी देश ब्राजिल हो भने दोस्रो धनी देश कुन हो ? भनेर सोधिएछ। ती विद्यार्थीले दोस्रो धनी देश नेपाल भनेछन्। तर, शिक्षकले न त तेस्रो र चौथो धनी देशबारे पढाए, न त विद्यार्थीले नै जिज्ञासा राखे। हेटौंडाका कवि छवि अनित्यले शिक्षकको भाषा पुस्तकमा उक्त प्रसंगमा रोचक ढंगले लेखेका छन्। छविले लेखेजस्तै हामीले पनि सगरमाथा विश्वको सबैभन्दा सर्वोच्च भनिरह्यौं। तर, कसले, कहिले र कसरी पत्ता लाग्यो भनेर खोजी नै गरेनौं। र, नेपालले किन हालसम्म सर्भे गरेन भनेर कौतुहल नै बनेनौं। यही कौतुहलताले छटपटी भएर खिमलालले सगरमाथा आरोहण गरे। र, उनले दोस्रोपटकको यात्रामा आफैं सर्भेयर बनेर सगरमाथा नापे। र, पुष्टि भयो कि सगरमाथाको उचाइ ८,८४८८६। पन्ध्रौं चुली पुस्तक सगरमाथाबारे जान्न चाहनेका लागि एउटा दस्तावेज नै हो। सगरमाथाको नालीबेली समेटिएको पुस्तकमा सगरमाथाबारे जान्न मात्रै पनि होइन, सगरमाथा चढ्न चाहेनहरूका लागि पनि बलियो हस्ताक्षर हुन सक्छ। पुस्तकमा लेखक खिमलाल लेख्छन्, हिमालबारे जान्नु र हिमालमा जानु नितान्त फरक कुरा हुन्। म हिमालमा जान होइन, हिमालबारे जान्न जन्मेको मान्छे, हिमाल चढ्न होइन, हिमाल पढ्न जन्मेको मान्छे। तीन खण्डमा विभाजन गरिएको पुस्तकको पहिलो खण्डमा पहिलो आरोहण छ। आठ शीर्षक रहेको उक्त खण्डमा माछापुच्छ्रेलाई प्रेमपत्रदेखि तीन आयामसम्म समेटिएको छ। यस्तै, दोस्रो खण्डमा दोस्रो आरोहण छ। जसमा ३२ शीर्षक छन्। उनले यो खण्डमा भने सगरमाथा आरोहणका क्रममा गर्नु परेका काम, भोगाइ, पीडा, जोखिम, मृत्युको मुखैबाट जिन्दगी बाँचेको कथा, खुसी र दुःखसँगै सगरमाथा आरोहणपछि सगरमाथालाई लेखेको प्रेमपत्रसमेत समावेश गरेका छन्। तेस्रो खण्डमा भने उनले इतिहास खण्ड शीर्षक दिएका छन्। जसमा ३३ शीर्षक छन्। उक्त खण्डमा सगरमाथा इतिहासको नालीबेली समावेश छ। विशेषतः सगरमाथा आरोहण गर्ने व्यक्तिले हदै लेखे एउटा संस्मरण सम्म लेख्लान्। कतिले पुस्तक पनि लेख्लान्। तर, उनले भोगाइको संस्मरणमात्रै होइन, एउटा पुस्तक पनि लेखे। इतिहासदेखि भोगेको समय सबै व्याख्या गरेका छन्। पुस्तकमा कविता, गीत, निबन्ध, उपन्यासमात्रै उनले समेटेका छैनन्, विज्ञान, प्रविधि र गणितका कुरालाई पनि मिहिन ढंगले लेखेका छन्। पुस्तक पढिसकेपछि भन्न सकिन्छ कि एउटा पुस्तक पढ्न धेरै पुस्तक अध्ययन गर्नुपर्ने रहेछ। एक यात्राका लागि धेरै पाइला हिँड्नु परेजस्तै एक पुस्तकका लागि लेखक खिमलालले धेरै पुस्तक अध्ययन गरेर उक्त दस्तावेज तयार पारेको महसुस गर्न सकिन्छ। सगरमाथाको नालीबेलीसँगै एउटा बलियो दस्तावेजका रूपमा उनले उक्त पुस्तक तयार पारेका छन्। सगरमाथालाई सम्बोधन गर्दै उनी लेख्छन्, धरतीको सबै ठाउँमा जीवको सृष्टि गर्नु हुँदैन भनेर प्रकृतिमाताले तिम्रो सृष्टि गरेकी होलिन्। सबै ठाउँमा मानिस तथा जीवजन्तु पुग्नु हुँदैन भनेर तिमीलाई दुर्गम बनाएकी होलिन्। त्यसैले त तिम्रो छातीमा कुनै जीवजन्तु र वनस्पतिको सृष्टि हुँदैन। तर, मानिसले आफ्नो नाम राख्न तिमीलाई आरोहण गरिछाड्यो। उनले भोगेको जीवन, हिमदरारहरूमा चालेका पाइला र पाइलैपिच्छे मृत्युले पछ्याइरहेको कुरालाई सरल ढंगमा प्रस्तुत गरेका छन्। जसले पाठकलाई कौतुहल बनाउँछ। धेरैजसो ठाउँमा बिम्बको प्रयोग र सरल भाषाले पनि पुस्तक वजनदार बनेको छ। प्रतिष्ठित लेखकले लेखेको उपन्यासजस्तै उनले बिम्बको प्रयोग गरेका छन्। ती बिम्बहरूको प्रयोगले लोभिएर एकदिन लेखकलाई म्यासेज नै गर्नुपर्यो, तपाईं त आरोही मात्र होइन, सर्भेयरमात्र होइन, लेखक नै हुनुहुँदो रहेछ। सोचेको थिएँ, सगरमाथाको सर्भेयर हुन्। गहुँगो जवाफ आउँला। तर, उनले पुस्तकको जस्तै सरल भाषामा प्रतिक्रिया दिए। घरपरिवारमा कठिन समस्या पर्दा पनि देशको शिर सगरमाथाजस्तै उभो पार्न उनले गरेको अदम्य साहस र जोखिम प्रशंसायोग्य छ। ज्योतिषशास्त्रमा विश्वास गर्ने उनी आफैं पात्रो हेरेर यात्राको तय गर्छन्। जसले पाठकलाई कौतुहलसँगै आश्चर्यमा पनि पार्छ। यसरी अनेकन कुरा समेटेर तयार पारेको पन्ध्रौं चुली पुस्तक ३४८ पृष्ठको छ।"
मालढुङ्गाबेनी सडक अलपत्र,"बेनी: म्याग्दी र मुस्ताङलाई राष्ट्रिय राजमार्गसँग जोड्ने मालढुङ्गाबेनी सडक स्तरोन्नतिको काम अलपत्र बनेको छ। पर्वतको कुश्मा नगरपालिका१ मा पर्ने मालढुङ्गाबाट जलजला गाउँपालिकाको ८, ७, ४ र ३ नम्बर वडा हुँदै म्याग्दीको सदरमुकाम बेनी जोड्ने सडक निर्माण रोकिदाँ यात्रुलाई सास्ती र जोखिम बढेको छ। उत्तर दक्षिण जोड्ने राष्ट्रिय गौरवको कालीगण्डकी कोरीडोर बेनीजोमसोमकोरला सडक आयोजना मार्फत १३ किलोमिटर दुरिको मालढुङ्गाबेनी सडक स्तरोन्नतिका लागि विस २०७७ चैतमा एपेक्सखड्काकृष्ण जेभीले ५२ करोड ८६ लाख रुपैयाँमा ठेक्का सम्झौता गरेको थियो। एपेक्सखड्काकृष्णको सहायक ठेकेदार ओमकारेश्वर कन्ट्रक्सनले गत कात्तिक ६ गते यता सडक निर्माणको काम गरेको छैन। ओमकारेश्वरका सञ्चालक अमृत दाहालले सडक निर्माणका लागि आवश्यक पर्ने ढुङ्गा, गिट्टि, बालुवा र रोडा नपाएपछि बाध्य भएर काम रोक्नुपरेको बताए। तिहार अघिसम्म तीब्र गतिमा काम गरेका थियौँ। ६ किलोमिटर सडक विस्तार, नाली र पर्खाल सकेर ग्राभेल गर्ने तयारी अवस्थामा छ, उनले भने ठेक्का सम्झौताअनुसार सडक निर्माणका लागि आवश्यक नदीजन्य कच्चा पदार्थको स्रोत कालीगण्डकी हो। नदीजन्य पदार्थ नपाएपछि प्रशोधन गर्न स्थापना गरेको अस्थायी क्रसर सञ्चालन भएको छैन। ग्राभेल गर्न आवश्यक पर्ने नदीजन्य पदार्थ नभएपछि सयौँ मजदुर, दर्जनौ डोजर, टिप्पर थन्काएर राख्नुपरेको छ। नदीजन्य कच्चा पदार्थ उपलब्ध हुने र काम गर्ने वातावरण बनाउन अनुरोध सहित सडक विभाग, बेनीजोमसोमकोरला सडक आयोजना, पर्वतको जिल्ला प्रशासन, समन्वय समिति, कुश्मा नगरपालिका, जलजला गाउँपालिकामा मंसिर १५ गते पत्राचार गरेपनि ठोस पहल नभएको गुनासो दाहालले गरे। सर्वोच्च अदालतको २०७८ असार २९ गतेको आदेश अनुसार कालीगण्डकीबाट नदीजन्य पदार्थ उत्खनन गर्न रोक लागेकाले ठेक्का लगाउन नसकिएको, करोडौ राजस्व गुमेको र विकास आयोजनामा असर देखिएको जलजला गाउँपालिकाका अध्यक्ष राजुप्रसाद आचार्यले बताए। कार्यपालिकाको पछिल्लो बैठकले सडक निर्माणलाई गति दिन र नदीजन्य वस्तुको उपलब्धताका लागि सहजीकरण गर्ने निर्णय गरेको उनले बताए। २०७९ चैत महिनासम्मको म्याद रहेको यो सडक योजनाको हालसम्मको भौतिक प्रगति २४ प्रतिशत रहेको बेनीजोमसोमकोरला सडक आयोजनाले जनाएको छ। सडक निर्माणको काम रोकिँदा यातायातका साधन सञ्चालन र यात्रुहरुलाई आवत जावतमा समस्या भएको छ। खाल्डाखुल्डी, धुलो, हिलोका कारण यात्रा गर्न सास्ती भएको बेनीका बद्री शर्माले बताए। सहज हुँदा ३० मिनेटमा बेनीबाट मालढुङ्गा पुगिन्थ्यो, अहिले डेढ घण्टा लाग्छ, उनले भने धुलो, हिलो र साँघुरो सडकमै राखिएका निर्माण सामग्रीले आवत जावतमा असहजता सँगै दुर्घटनाको जोखिम बढेको छ। यो सडकमा म्याग्दी, मुस्ताङ र पर्वतको जलजला गाउँपालिकाका बासिन्दाका साथै पर्यटक र तिर्थयात्री आवत जावत गर्छन्। बेनीजोमसोमकोरला सडक आयोजनाका प्रमुख जगत प्रजापतिले सडक निर्माणमा देखिएको समस्याका विषयमा सडक विभागमा जानकारी गराएको र रोकिएको कामलाई सूचारु गराउन स्थानीय स्तरमा सहजीकरण गरिएको बताए। कामका लागि खाद्यान्न कार्यक्रम अन्तर्गत ०५२ मा मार्ग खुलेको मालढुङ्गाबेनी सडक बेनी ०६८ मा कालोपत्र भएको थियो। मुस्ताङको कोरला नाकाबाट दक्षिणको सुनौलीसम्म जोड्ने कालीगण्डकी कोरिडोर अन्तर्गत यो सडकलाई ११ मिटर चौडा र कालोपत्रे गर्न लागिएको हो।"
पेले फुटबलका भगवान्,"भनिन्छ, ब्राजिलियनका नसामा रगत होइन, फुटबल बग्छ। त्यसैले विश्व खेलकुदमा ब्राजिल र फुटबल एकअर्काका पर्याय मानिन्छन्। तर, त्यो पर्याय पेलेबिना अपूरो हुन्छ। अधुरो हुन्छ। ब्राजिल र पेलेबिना आधुनिक फुटबलको चर्चा असम्भव नै हुन्छ। मानिसहरू भन्छन्, पेलेको कुनै धर्म, कुनै वर्ण र कुनै राष्ट्रियता छैन। उनी धर्म, वर्ण र राष्ट्रियताभन्दा माथि छन्। त्यहीकारण उनी सबैको प्रिय छन्। सबैले स्वीकारेका छन्। विश्व फुटबलका उनी सर्वस्वीकार्य आदर्श हुन्। संसारका आँखामा उनी फुटबलका जादुगर हुन्, श्रीपेचबिनाका सम्राट् हुन्। विश्व फुटबलका हरेक प्रतियोगितामा उनको स्मरण हुन्छ। उनको उपलब्धिको चर्चा गरिन्छ। उनका बारेमा अनेकन किंवदन्तीहरूको रचना हुँदै आएको छ। अब त्यो चामत्कारिक जादुगरको किंवदन्ती किंवदन्तीमै सीमित भएको छ। आधुनिक फुटबलका महान् खेलाडी पेले अब सम्झनामा मात्रै रहन पुगेका छन्। मिर्गौला र प्रोस्टेट क्यान्सरबाट पीडित पेलेको ८२ वर्षको उमेरमा शुक्रबार बिहान निधन भएको हो। उनी एक महिनादेखि अस्पतालमा उपचाररत थिए। कोलोन क्यान्सर फैलिएर शरीरका धेरै अंगहरूले काम गर्न छाडेपछि थला परेका उनी उपचारका लागि गत नोभेम्बरमा अस्पतालमा भर्ना भएका थिए। सन् १९३० देखि सुरु भएको विश्वकप फुटबलको हरेक संस्करणमा सहभागिता जनाउँदै आएको ब्राजिलले सन् १९५८ मा पेलेको उदय हुनुभन्दा अघि ६ वटा विश्वकप खेलिसकेको थियो। तर, उपाधि जित्नेको परको कुरा दाबेदार राष्ट्रका रूपमा पनि गनिँदैनथियो। सन् १९५८ मा पेले ब्राजिलको राष्ट्रिय टोलीमा परे, त्यही संस्करणमा ब्राजिल विश्वविजेता बन्यो। यो विश्वकपमा आफ्नो अद्भुत खेल देखाउँदै पेलेले दुई गोल गरेपछि स्विडेनविरुद्ध ब्राजिल ५२ गोलले विजयी भयो। यो विश्वकपमा आफ्नो अद्भुत खेल देखाउँदै पेलेले ६ गोल गरेका थिए। उनले फ्रान्सविरुद्धको सेमिफाइनलमा ह्याट्रिक गरेपछि ब्राजिल ५२ को जित निकाल्दै फाइनलमा प्रवेश गरेको थियो। फाइनलमा पनि पेलले उत्कृष्ट खेल खेले। स्विडेनविरुद्ध फाइनलमा पेलेले दुई गोल गरेका थिए। उक्त खेलमा ब्राजिल ५२ ले विजयी हुँदै पहिलो पटक विश्व च्याम्पियन बन्यो। सन् १९६२ मा चिलीमा आयोजना भएको सातौं संस्करणको विश्वकपमा पनि पेलेको फर्म उस्तै थियो। उनले समूह चरणमा मेक्सिकोविरुद्ध पहिलो खेलमा गोल गरेका थिए। अरू खेलमा गोल गर्न सकेनन्। तर, टिममा उनको प्रभाव भने उस्तै थियो। फाइनलमा चेकोस्लोभाकियालाई ३१ गोलले पराजित गर्दै ब्राजिलले लगातार दोस्रो पटक उपाधि जितेको थियो। सन् १९६२ पछि अहिलेसम्म कुनै पनि देशले लगातार दुई पटक विश्वकपको उपाधि जित्न सकेका छैन। सन् १९६६ मा इङ्ल्यान्डमा आयोजना भएको विश्वकपमा पेले र ब्राजिलको प्रदर्शन राम्रो हुन सकेन। ब्राजिल समूह चरणबाटै बाहिरियो। यो विश्वकपमा बिर्सनलायक प्रदर्शन गरेको ब्राजिल सन् १९७० को विश्वकपलाई यादगार बनाउन चाहन्थ्यो। मेक्सिकोमा आयोजना भएको विश्वकपको पहिलो खेलमा ब्राजिलले चेकोस्लोभाकियालाई ४१ गोलले हराउँदै उत्कृष्ट सुरुवात गरेको थियो। पेलेले पनि गोल गरेका थिए। समूह विजेता बनेको ब्राजिलले क्वार्टरफाइनलमा पेरु र सेमिफाइनलमा उरुग्वेलाई पराजित गर्दै फाइनलमा स्थान बनायो। फाइनलमा इटालीलाई ४१ गोलले हराउँदै ब्राजिल तेस्रो पटक उपाधि जितेको थियो। सन् १९५८, १९६२ र १९७० तीन पटकमा विश्व च्याम्पियन बन्ने टोलीमा सहभागी पेले दुईपटक विश्वकपका सर्वश्रेष्ठ खेलाडी बनेका थिए। विश्वकपका १४ खेलमा उनले १२ गोल गरेका छन्। विश्वकपमा सर्वाधिक गोल गर्ने खेलाडीको सूचीमा उनी अहिले पनि छैटौं स्थानमा छन्। सन् १९५८ को विश्वकपदेखि उनी विश्व फुटबलमा चर्चित भए र कालान्तरमा फुटबलका जादुगर कहलिए। आफ्नो २२ वर्ष लामो सक्रिय व्यावसायिक फुटबल जीवनमा उनले १ हजार ३ सय ६३ खेलमा १ हजार २ सय ८१ गोल गरेका छन्। सन् १९५८, १९६२ र १९७० तीन पटकमा विश्व च्याम्पियन बन्ने टोलीमा सहभागी भएका आजसम्मकै एक मात्र खेलाडी पेले दुई पटक विश्वकपका सर्वश्रेष्ठ खेलाडी घोषित भएका थिए। उनको सन्न्यासपछि ब्राजिलले चौथो पटक विश्वकप विजेता बन्न २४ वर्ष कुर्नु परेको थियो। सन् १९९४ को विश्वकपमा ब्राजिलले चौथो उपाधि जितेको थियो। तीन पटक विश्वकप फुटबलको उपाधिमाथि ह्याट्रिक गर्ने एकमात्रै खेलाडी हुन्, पेले। ब्राजिलले जितेका पाँच विश्वकप ट्रफीमध्ये तीन उपाधि पेलेले आफ्नो नायकत्वमा जिताएका थिए। पेलेको सफलताको यो बराबरी आजसम्म कुनै पनि फुटबलरले गर्न सकेका छैनन्। उनकै प्रेरणामा ब्राजिलले सन् १९५८, १९६२ र सन् १९७० मा विश्वकपको उपाधि जितेको थियो। यससँगै सबैभन्दा कम उमेरमा विश्वकप खेल्ने, गोल गर्ने, ह्याट्रिक गर्ने र फाइनल खेलेको रेकर्ड ६० वर्षसम्म पनि उनकै नाममा छ। उनले १७ वर्ष २ सय ३९ दिनको उमेरमा विश्वकप फुटबलमा पहिलो पटक गोल गरेका थिए। कम उमेरमा विश्वकपमा गोल गर्ने उनी सबैभन्दा कान्छा खेलाडी हुन्। यसैगरी विश्वकप फुटबलमा ह्याट्रिक गर्ने पनि उनी कान्छो खेलाडी हुन्। उनले १७ वर्ष २ सय ४४ दिनको उमेरमा विश्वकप ह्याट्रिक गरेका थिए। उनले सन् १९५८ को विश्वकपमा फ्रान्सविरुद्ध ह्याट्रिक गरेका थिए। यसैगरी १७ वर्ष २ सय ४९ दिनको उमेरमा उनले विश्वकप फाइनलमा गोल गर्दै सबैभन्दा कान्छा खेलाडी बनेका थिए। संसारभर फुटबललाई लोकप्रिय बनाउने पेलेको जीवनी जति चाखलाग्दो छ, उति नै उनको नामको पनि छ। संसारभरमा पेलेको नामले कहलिएका उनको नाम न पहिले पेले थियो, न त थर नै। ब्राजिलको सानो सहर मिनास गेराइसमा २३ अक्टोबर, १९४० मा उनको जन्म भएको थियो। उनका पिता क्लब स्तरका खेलाडी थिए। आमा गृहिणी थिइन्। आमा बुवाले उनको नाम राखेका थिए, एडिसन। उनको पूरा नाम भने एडिसन एरेन्टस डो नासिमेन्टो हो। उनी बाल्यकालमा यही नामले चिनिए। जुन बेला म जन्मिएको थिएँ। त्यही बेला हाम्रो सहरमा बिजुलीको बल्ब पुगेको थियो। आमा बुबालाई बल्बको उज्यालोको प्रभाव थियो। त्यसैले बल्ब बनाउने थोमस एल्वा एडिसनको नाममा मेरो नाम एडिसन राखिदिनु भयो, पेलेले आफ्नो नाम कसरी राखियो भनेर अटोबायोग्राफी माई लाइफ एन्ड द ब्युटिफुल गेममा भनेका छन्। वास्तविक नाम एडिसन भए पनि उनलाई परिवारले डिको भनेर बोलाउँथे। उनका बुवा फुटबल खेलाडी थिए। स्थानीय क्लबमा उनको राम्रै प्रभाव पनि थियो। तर, उनले अनाचक चोट बोक्न पुगे। चोटकै कारण उनको फुटबल करियर क्लबभन्दा माथि उठ्न सकेन। त्यसैले उनी छोरालाई फुटबलर बनाउन चाहन्थे। राष्ट्रका लागि फुटबल खेल्ने आफ्नो सपना छोराले पूरा गरोस् भन्ने चाहन्थे। यो सपना पूरा गर्न डिकोको परिवार साओ पाओलो नजिकै बसाइँ सर्यो। नयाँ ठाउँमा उनको परिवारलाई जीविकोपार्जन गर्न धौधौ पर्यो। डिकोका बुवाले रातदिन मजदुरी गर्दा पनि खानलाउन मात्रै पुग्थ्यो। सानोमा डिकोको जीवन अभावमै बित्यो। उनी पुराना कपडाको बल बनाएर खेल्थे। सडकबाटै उनले फुटबलको कला सिकेका थिए। डिको आफ्ना साथीहरूलाई मज्जाले छक्काउँथे। उनको खुट्टाबाट कसैले बल खोस्न सक्दैनथिए। बलमाथि नियन्त्रणसँगै तीव्र गतिमा कुद्न सक्ने भएकाले साथीहरू उनलाई गेसोलिना भनेर जिस्काउँथे। खुला चौर र सडकमा नाङ्गो खुट्टाले फुटबल खेल्दाखेल्दै उनको नाम कति बेला पेले भयो, स्वयंले पनि पत्तै पाएनन्। १६ वर्षको उमेरमा ब्राजिलको चर्चित क्लब सान्टोसमा अनुबन्ध हुँदा उनी पेलेको नामले चर्चित भइसकेका थिए। पेलेले सान्तोसमै आफ्नो अलग पहिचान बनाए। सन् १९५७ जुन ७ मा अर्जेन्टिनाविरुद्धको खेलमा पेले उपनाम गरेका खेलाडीले १६ वर्षको उमेरमा राष्ट्रिय टिममा डेब्यु गरेका थिए। डेब्यु खेलमै गोल गरेपछि पेलेले ब्राजिलियन फुटबलमा आशाको सञ्चार गराइदिए। डेब्यु खेलमै गोल गरेपछि पेलेले मात्र होइन, ब्राजिलले पनि पछाडि फर्केर हेर्नु परेन। ब्राजिललाई विश्व च्याम्पियन बनाउँदै तहल्का मच्चाएका पेले शताब्दीकै महान् फुटबलर बने। सन् १९५८ को विश्वकपपछि त उनी एडिसन रहेनन्, पेलेबाटै चिनिए। एडिसन साओ पाओलो नजिकैको बाउरुबाट आउँदा एक गरिब केटो थियो। डिको युवा अवस्थामै राइजिङ स्टार बनेको थियो। तर, पेलेले संसारकै सबैभन्दा ठूलो फुटबल खेलाडी बन्ने सपना बोकेको थियो, माई लाइफ एन्ड द ब्युटिफुल गेममा पेलेले भनेका छन्, एडिसन एक संकोची केटा थियो। पेले हजारौंको भीडमा र क्यामेराको अघि सहज ढंगले मुस्कुराउन सक्थ्यो। मानिस एकै भए पनि उसको दुई रूप थियो। भिन्न स्वभाव, भिन्नै स्वरूप पनि। एक हजारभन्दा बढी गोल गर्ने एक मात्र खेलाडी पेलेले आजीवनजसो ब्राजिलियन क्लब सान्तोसकै लागि मात्र खेले। पेलेले सन् १९७४ मा सन्न्यासको घोषणा गरे पनि कोस्मोसबाट खेल्न १९७५ मा सन्न्यास फिर्ता लिएका थिए। उनले सन् १९७७ मा करियरको अन्तिम खेल खेलेका थिए। न्युयोर्क र सान्तोसबीच भएको यो खेलमा पेले दुवै टोलीबाट खेलेका थिए। फुटबलबाट सन्न्यास घोषणा गरेपछि पेले सन् १९९५ मा ब्राजिलको खेलकुदमन्त्रीसमेत बनेका थिए। उनी करिब तीन वर्ष खेलकुदमन्त्री बनेका थिए। खेलकुद मन्त्री हुँदा उनले आफ्नै नाममा पेले कानुनसमेत बनाएका थिए। उनले खेलाडीको हितसँगै क्लबहरूले राज्यलाई कर तिरुन् भनेर यो कानुन बनाएका थिए। पेले आफ्नो व्यक्तिगत जीवनमा खुला स्वभावका थिए। उनले जीवनमा तीन पटक विवाह गरे। उनको पहिलो विवाह रोजमेरी डोस रइस चोल्बीसँग सन् १९६६ मा भएको थियो। उनको पहिलो श्रीमतीबाट दुई छोरी भएका थिए। तर सन् १९८२ मा उनको सम्बन्धविच्छेद भयो। सन् १९८१ देखि सन् १९८६ सम्म पेले असिरिया लेमोस सिक्साससँग बसे। पेलेसँग डेट गर्दा सिक्सास १७ वर्षकी मात्रै थिइन्। लामो डेटपछि उनले सन् १९९४ सिक्साससँग विवाह गरे। सिक्सासले जुम्ल्याहा सन्तान जन्माइन्। उनीहरू सन् २००८ सम्म सँगै बसे। सिक्साससँग सम्बन्धमा दरार आएपछि उनीहरू छुट्टिए। त्यसपछि पेले लामो समय एक्लै बसे। त्यहीबीचमा उनी मार्सिया आओकीसँग नजिकिए। सन् २०१६ मा उनीहरूबीच विवाह भएको थियो। पेलेसँग जोडिएका रोचक प्रसंगब्ल्याक डायमन्डका नामले समेत चिनिने पेलेका थुप्रै रोचक प्रसंग छन्। सन् १९७० को विश्वकपमा घरेलु टोली इङल्यान्डविरुद्धको खेलमा पेलेले निकै शक्तिशाली प्रहार गरेका थिए। जसलाई रोक्न खोज्दा इङ्ल्यान्डका गोलरक्षक गोर्डन ब्याङ्क्सको हात भाँचिएको थियो। सन् १९६३ मा पश्चिम जर्मनीको ह्याम्वर्गमा खेल्दा पेलेलाई जर्मन खेलाडी सुल्जले कभर गरिरहेका थिए। तर, पेलेले बललाई कतिखेर जाली चुमाए, उनले थाहै पाएनन्। रेफ्रीले सिठ्ठी बजाएपछि मात्रै उनले गोल भएको थाहा पाए। सन् १९६१ मा ब्राजिलको रियो दि जेनेरियोमा भएको खेलमा पेलेले विपक्षी नौजना खेलाडीलाई छलाउँदै आकर्षक गोल गरेका थिए। जुन गोलका लागि पेलेले असाधारण प्रदर्शन गरेका थिए। फुटबलमा पेलेले हात पात पारेका उपलब्धि र योगदान अविस्मरणीय छ। त्यही कारण उनलाई ब्राजिलले राष्ट्रिय नायकको रूपमा मान्दै आएको छ। विश्व फुटबलको सर्वोच्च निकाय अन्तर्राष्ट्रिय फुटबल महासंघ (फिफा) ले उनलाई राजदूत नियुक्त गरेको थियो। यसैगरी, अन्तर्राष्ट्रिय ओलिम्पिक कमिटी (आईओसी) ले पेलेलाई शताब्दीखेलाडीको उपाधि दिएको प्रदान गरेको थियो। यसैगरी सन् १९९४ मा युनेस्कोले पनि सद्भावना दूत नियुक्त गरेको थियो। विश्व फुटबलका धेरै अद्वितीय कीर्तिमान बनाएका पेलेले जति खेल खेले, सबैको मन जित्न सफल भए। पेलेले जसरी फुटबल खेले, त्यसले फुटबलको परिभाषालाई नै परिवर्तन गरिदिए। त्यसैले भनिन्छ, विश्व फुटबलमा पेले जत्तिको खेलाडी न थियो, न त रहनेछ। ब्राजिलका महान् खेलाडी पेलेको निधनले सिंगो फुटबलजगत् स्तब्ध बनेको छ। पेलेको निधनमा पछिल्लो पुस्ताका दिग्गज खेलाडीहरूले दुःख व्यक्त गर्दै श्रद्धाञ्जलि अर्पण गरेका छन्। कतार विश्वकप विजेता अर्जेन्टिनाका कप्तान लियोनल मेसीले पेलेसँग खिचेको तस्बिर सामाजिक सञ्जालमा सेयर गर्दै उनीप्रति भावपूर्ण श्रद्धाञ्जलि अर्पण गरेका छन्। यसैगरी पोर्चुगिज स्टार क्रिस्टियानो रोनाल्डोलेले पनि पेलेको निधनमा दुःख व्यक्त गरेका छन्। पेले लाखौं मानिसका प्रेरणा रहेको बताउँदै उनले भनेका छन्, पेलेको उदाहरण हिजो पनि दिइन्थ्यो। आज पनि दिइन्छ र सधैं दिइनेछ। ब्राजिलका स्टार खेलाडी नेमारले पेलेले फुटबललाई कला र मनोरञ्जनमा ढालेको बताउँदै भावपूर्ण श्रद्धाञ्जलि दिएका छन्। पेलेभन्दा अघि फुटबल एक सुस्त खेल थियो। पेलेले फुटबललाई कला र मनोरञ्जनमा ढालिलिए, नेमारले सामाजिक सञ्जाल इन्स्टाग्राममा लेखेका छन्। यसैगरी, फ्रान्सका काइलिन एमबाप्पेले फुटबलका बादशाहले हामी सबैलाई छोडेर गएको बताएका छन्। पेलेसँग खिचेको तस्बिर सेयर गर्दै उनले पेलेको विरासतलाई कहिल्यै भुल्न नसकिने बताए।"
अन्त्यहीन अन्त्य,"कफीको नशामा सम्बन्धको जालो भुलेर एक्लाएक्लै हुनुको मादकतामासाहित्यिक गफ मिसिएको थियोकाल्पनिक संसारको अकाल्पनिक पात्रलेबेलाबेला मन उडाई लैजान्थ्यो टाढा कतैमोबाइलको रिङटोनलेबिथोलिएको कफीको चुस्की एक्लियोत्यसैले,चरम उत्कर्षमा पुग्न नपाउँदैसमय चिसिएर स्खलित भैगयो। झ्यालबाहिर देखिन्थ्यो,शिशिरको दुःखाइले पहेंलिएको प्रकृतिबिचरा, पात झरेर नाङ्गै थियो ऊझ्याल छेउमा उभिएका रूखहरूचिसोले डसेर मरेतुल्य देखिन्थे। लेखक सोचाइमा डुब्यो,उपन्यास र कविताको समायोजन गर्दैसमयले भेटाएको सम्बन्धलाई उसलेकथा बनाएर समाधीस्थ गर्यो पृथ्वीको गर्भमा। सुखभोगको मोहलेक्षणभंगुर जगत्माअतिथि बनेर आएको त्यो धुमिल चित्रलाईमनको मझेरीमा सजाउँला भन्ने थियोतर कफीको अन्तिम चुस्कीसँगैअतृप्त मेरो मनअतृप्त पात्रहरूमाहोल बिग्रिने गरी बिथोलिए। अन्ततःलेखकको असीमिततालाईमेरो सीमित ज्ञानले बुझ्नै नसक्दाकथाले मुजुरा देख्नै नपाई मृत्युवरण गर्यो।"
"अब भाषण कम, काम धेरै गर्छुः प्रचण्ड","काठमाडौंः प्रधानमन्त्री पुष्पकमल दाहाल प्रचण्डले आफूले हरेक दिन सुशासन र विकासको पक्षमा काम गर्दै जाने बताएका छन्। नारायणी नमुना मावि भरतपुरको हिरक महोत्सवलाई आज यहाँ सम्बोधन गर्दै प्रचण्डले नेपाल र नेपाली जनताको आवश्यकतालाई सम्बोधन गर्दै जाने प्रतिबद्धता लिएको बताएका हुन्। प्रधानमन्त्री प्रचण्डले भने, मैले बाँकी जीवन विकास र सुशासनका निम्ति समर्पित गर्ने भनेर भनेको छु। आफू अहिले धेरै भाषण गर्ने मनस्थितिमा नरहेको उल्लेख गर्दै प्रचण्डले भने,यो कार्यकालमा मैले भाषण कम, काम धेरै र जनताको सेवा धेरै गरेर प्रस्तुत हुने प्रतिज्ञा गरेको छु। अर्थतन्त्रमा देखिएको समस्यालाई पार लगाउनुपर्ने आवश्यकता रहेको उल्लेख गर्दै प्रधानमन्त्री दाहालले सुशासन, भ्रष्टाचार नियन्त्रण र व्यथिति नियन्त्रण गर्नुपर्ने अवश्यकता रहेको बताए। उनले भने, जनताले विभिन्न क्षेत्रमा पाइराखेका सास्तीलाई नियन्त्रण गर्ने, त्यो सास्तीबाट मुक्त हुने आवश्यकतालाई इंगित गरेर मैले निर्णय गरेको छु। जनताका पिर मर्कालाई सम्बोधन गर्न कुनै पनि निर्णयमाथि कठोर कदम चलाएर राष्ट्रको पक्षमा नै जाने संकल्प लिएको प्रधानमन्त्री प्रचण्डको भनाइ थियो।"
गगन र विश्वप्रकाशले भनेः गुण र दोषका आधारमा सरकारको मूल्याकंन हुन्छ,"काठमाडौंः नेपाली कांग्रेसका प्रवक्ताद्वय गगन थापा र विश्वप्रकाश शर्माले गुण र दोषका आधारमा सरकारको मूल्याकंन गर्ने बताएका छन्। थापा र शर्माले एक विज्ञप्ति जारी गर्दै कांग्रेसले सरकारलाई गुण र दोषका आधारमा मूल्याङ्कन गर्ने र जनताप्रति जवाफदेही बनाउन जिम्मेवार प्रतिपक्षका रूपमा सशक्त भूमिका निर्वाह गर्ने बताएका हुन्। विज्ञप्तिमा भनिएको छ, नेपाली जनताको मतबाट हामी पहिलो दलका रूपमा विजयी भएकै हौं। तर गठबन्धनको सरकार बनाउन पर्याप्त गृहकार्य र सावधानी पुर्याउन नसक्दा केवल सत्ताको राजनीतिमा यो पटक पछि परेका मात्रै हौं। हामी उच्च नैतिक बलका साथ दाबी गर्न सक्छौं कि निर्वाचनको बेला एउटा गठबन्धन र एउटा वाचाबन्धन गरेर जाने, तर निर्वाचनपछि अर्कै बाटो हिँड्ने बेइमानी कम्तिमा हामीबाट भएन। राष्ट्रिय राजनीति र जनचासोका विषयमा नेतृत्वदायी अग्रसरता लिने विज्ञप्तिमा उल्लेख छ। अहिलेको परिस्थितिलाई संकटका रूपमा लिएर हताश हुने छुट आफूहरुलाई नभएको विज्ञप्तिमा भनिएको छ। विज्ञप्तिमा भनिएको छ, कांग्रेसमा आज जुन अलमल छ, त्यो रहँदासम्म जनताको विश्वास फर्काउन सकिन्न। पार्टीलाई यो अलमलबाट बाहिर निकाल्नैपर्छ, अहिलेको परिस्थितिलाई शक्तिमा बदलेर पार्टीलाई पुनर्जागृत गर्नैपर्छ। त्यसका लागि अविलम्ब पार्टीको संरचना र संगठन गतिशील र चुस्त बनाउनै पर्नेछ।"
सत्ता नहुँदैमा विचलित हुनुपर्दैन : वरिष्ठ नेता पौडेल,"काठमाडौं: नेपाली कांग्रेसका वरिष्ठ नेता रामचन्द्र पौडेलले बदलिँदो अवस्थामा कांग्रेस कार्यकर्ता निराश हुननपर्ने बताएका छन्। तनहुँको भानु नगरपालिका९ स्थित पुर्कोट कालिका क्याम्पसको आज आयोजित १०औँ साधारणसभामा पौडेलले सत्ता नहुँदैमा निराश नहुन कांग्रेस कार्यकर्तालाई आग्रह गरे। अहिलेको जस्तो अवस्था विगतमा पनि कांग्रेसले सामना गरेर आएको उललेख गर्दै पौडेलले भने, 'कांग्रेसले सशक्त प्रतिपक्षीको भूमिका निर्वाह गर्छ।' कार्यक्रममा गण्डकी प्रदेशका आन्तरिक मामिलामन्त्री डोवाटे विश्वकर्मा, प्रदेशसभा सदस्य अशोककुमार श्रेष्ठ, जिल्ला समन्वय समितिका प्रमुख शान्तिरमण वाग्ले, भानु नगरपालिकाका प्रमुख आनन्दराज त्रिपाठी लगायतले कांग्रेसले प्रतिपक्षीको सशक्त भूमिका निर्वाह गर्दै जनताको मन जित्न सक्नुपर्ने बताए।"
दुई मतमात्रै ल्याएका अमृत अर्यालको आरोप ज्ञानेन्द्र कार्कीले मलाई हराए,"विराटनगर : नेपाली कांग्रेस प्रदेश १ संसदीय दलको नेतामा पराजित बनेका अमृत अर्यालले आफू हारेको दोष पार्टीका अर्का नेता ज्ञानेन्द्रबहादुर कार्कीलाई लगाएका छन्। संसदीय दलको नेतामा उम्मेदवारी दिएका कांग्रेस केन्द्रीय सदस्य अर्यालले शुक्रबार भएको निर्वाचनमा २ मतमात्रै पाएका थिए। उनले शनिबार विराटनगरमा पत्रकार सम्मेलनको आयोजना गर्दै कांग्रेसका अर्का केन्द्रीय सदस्य एवं पूर्व सञ्चारमन्त्री कार्कीमाथि पराजयको दोष थोपरेका हुन्। मोरङको निर्वाचन क्षेत्र नम्बर ५ (ख)बाट प्रदेशसभा सदस्यमा निर्वाचित अर्यालले कार्की लगायतका नेताको असहयोगका कारण आफू पराजित हुनु परेको आरोप लगाए। पार्टीका केही नेता लागेर मलाई हराए। मेराविरुद्ध कार्कीले गरेका डिजाइन र गतिविधिको प्रमाण नै छ। भ्वाइस रेकर्ड पनि छ, उनले भने, समय आएपछि त्यसलाई सार्वजनिक गर्ने छु। अरु पनि नेताहरु मलाई हराउन लागेका थिए। सबैको नाम लिन चाहन्न । उनले कार्कीले भने आफूलाई हराउन भूमिका खेलेको प्रमाण नै रहेको दाबी गरे। मलाई संघमा उठ्ने इच्छा थियो। तर, पार्टी सभापति शेरबहादुर देउवा लगाएका नेताबाट प्रदेशको मुख्यमन्त्री बनाउने आश्वासन आयो। सबैले प्रदेश सम्हाल्नुपर्छ भन्ने सल्लाह दिए, अर्यालले भने, त्यसलाई स्वीकार गर्दै संघ छाडेर प्रदेशमा आएको मलाई जनताले चुनाव पनि जिताए। घटनाक्रम अनुसार गठबन्धनकै सरकार बन्ने परिस्थिति थियो। तर, व्यवस्थापन पक्ष मिलाउन नसक्दा गठबन्धन टुटेर त्यो अवस्था रहेन। अर्यालले एक्कासि गठबन्धन टुट्नुको दोष पनि कार्कीमाथि नै लगाएका छन्। प्रवक्ता भएको हिसाबले गठबन्धनलाई जोगाउन नसक्नुको जवाफ कार्कीले दिनुपर्ने उनको जिकिर छ। गठबन्धन टुट्नुमा कार्कीजति जिम्मेवार अरु हुनै सक्दैनन्। किनभने उहाँ प्रवक्ताको जिम्मेवारीमा हुनुहुन्थ्यो। व्यवस्थापलगायतको सबै जिम्मेवारी लिएर बस्नु भएको थियो, अर्यालले भने, गठबन्धन र सरकार गठनका बारेमा प्रधानमन्त्री (देउवा)लाई गलत ब्रिफिङ गर्ने काम भयो। प्रधानमन्त्रीलाई सही तरिकाले गाइड गर्न सकेको भए गठबन्धन टुट्ने थिएन। मन्त्रीदेखि लिएर संवैधानिक निकायमा नियुक्ति गर्न पाउने अवसर हामीलाई मिल्ने थियो। संसदीय दलको नेतामा आफू पराजित हुने र आफ्नो माहोल बिग्रिएको कुरा ४ दिनअघि नै थाहा पाएको जिकिर उनको छ। दलको नेता बन्न माथिबाटै असहयोग हुने बुझेपछि ४ दिनअघि मैले ज्ञानेन्द्रबहादुर कार्कीलाई भेटें। उम्मेदवार बन्ने आवश्वासन लिएर फर्किएँ, अर्यालले भने, दलको नेता बन्ने भएपछि जनतामा पनि एउटा आशा पलाएको थियो। तर, असहयोग गरेर हराउने काम भयो। उनको भनाइमा प्रत्यक्ष चुनाव जितेर आएकालाई जनताले दलको नेता भएको हेर्न चाहेका थिए। चुनाव हार्ने थाहा हुँदाहुँदै पनि आफू उम्मेदवार बनेको दाबी उनले गरे। जित्नका लागि म उठेको हैन। मेरो उम्मेदवारी विद्रोहको प्रतीक हो, अर्यालले भने, कार्यकर्तामाथि भइरहेको अन्यायविरुद्ध मसाल उठाएको हुँ। यस्तो अन्याय कांग्रेसमा मात्रै हैन, अरु पार्टीमा पनि हाबी छ। अर्यालले पराजित हुने निश्चित भएका बेला पनि दलको नेतामा उम्मेदवारी दिएर पार्टीभित्रको अन्यायविरुद्ध प्रतिकात्मक झण्डा उठाएको दाबी पनि गरे। संविधानसभा सदस्यसमेत रहेका उनले आफू २ पटक मोरङको पार्टी सभापति, केन्द्रीय सदस्य र जनताबाट निर्वाचित भइसक्दा पनि त्यसको मूल्यांकन नभएको गुनासो पोखे। २०३५ सालदेखि जेलनेल भोग्दै पार्टीमा निरन्तर लाग्दासमेत नेताहरुले अपमान गरेको उनको गुनासो छ। म २०३५ सालदेखि निरन्तर नेपाली कांग्रेसमा सक्रिय भएर लागिरहेको छु। पटकऔपटक जेल पनि परें, उनले भने, पछिल्लो समयमा मलाई पार्टी सभापति शेरबहादुर देउवा र ज्ञानेन्द्रबहादुर कार्कीको टिमबाट आश्वासन आएको थियो। तर, नतिजा त्योअनुसार आएन। निरन्तर पार्टीमा लागेको पुरानो नेता आफू भएको दाबी गर्दै उनले टिकट दिनुमात्रै पनि अवसर नभएको तर्क गरे। मैले पार्टीका लागि धेरै त्याग गरें। बीपी कोइरालासँग पनि काम गरेको अनुभव छ। म हरेक गतिविधिको आन्दोलनमा उभिएको मान्छेलाई पार्टीबाटै अन्याय भयो। त्यही अन्यायविरुद्ध विगुल फुक्न दलको नेतामा उठेको हुँ, अर्याल भन्छन्। आफूलाई हराउन आफ्नो समूहका सांसद (प्रदेशसभा सदस्य)लाई नेताह""ले निरन्तर दबाब दिएको आरोप उनले लगाए। उनले अब कांग्रेस एकढिक्का भएर अघि बढ्नुपर्नेमा जोड दिए। मोरङको आवाज बोलिदिने नेता भएनन्, तपाईंले नेतृत्व गर्नुस् भनेर मैले डा शेखर कोइरालालाई पटकपटक भनिसकेको छु। वास्तवमै गिरिजाबाबुजस्तो बोल्ड डिसिजन गर्ने नेता मोरङले पाउन सकेन, अर्यालले भने, अब मोरङमा कांग्रेस एक हुनुको विकल्प छैन। सबैलाई सँगै लिएर जाने नेता चाहिएको छ। प्रदेशमा पार्टीबाट संसदीय दलको नेता बन्न नसके पनि अब बन्ने सरकारले गरेका राम्रा कामको सधैं समर्थन र नराम्रा कामको सधैं विरोध आफूले गर्ने उनको भनाइ छ। अर्याल संस्थापन अर्थात् पार्टी सभापति देउवा पक्षधर हुन्। प्रदेशसभामा रहेका कांग्रेसका २९ सांसदमध्ये उनको पक्षमा ११ जना सांसद रहेको दाबी गरिएको थियो। तर, दलको नेतामा भने २ मतमात्रै ल्याएर अर्यालले लज्जास्पद हार व्यहोरे। उनको प्रश्तावकमा सोलुखुम्बुकी डोल्मा तामाङ र समर्थकमा सुनसरीकी सुनीताकुमारी गुरुङ थिए। तीमध्ये गुरुङले मत नदिएको उनको अनुमान छ। दलको नेतामा समानुपातिक सांसद उद्धव थापा १८ मतसहित निर्वाचित भएका छन्। पार्टीका नेता कृष्णप्रसाद सिटौला पक्षधर थापा कांग्रेसको प्रदेश सभापतिसमेत हुन्। ९ जना सांसदमात्रै आफ्नो पक्षमा रहेको दाबी गरिरहेको सिटौला पक्ष संसदीय दलको नेतामा चुनाव जित्न सफल भएको थियो। दलको नेतामा उम्मेदवारी दिएकामध्ये प्रदेशका आन्तरिक मामिला तथा कानुनमन्त्री केदार कार्कीले ९ मत पाएका थिए। उनी पार्टीभित्र संस्थापनइतर अर्थात् डा शेखर कोइराला पक्षधर हुन्।"
प्रचण्ड प्रधानमन्त्री बनेपछि माओवादीमा नेतृत्व हस्तान्तरणको माग,"काठमाडौं : माओवादी पार्टीका अध्यक्ष पुष्पकमल दाहाल 'प्रचण्ड' र वरिष्ठ उपाध्यक्ष नारायणकाजी श्रेष्ठ सरकारमा गएपछि पार्टी सञ्चालनका लागि कार्यकारी नेतृत्व तोक्नुपर्ने माग उठेको छ। अध्यक्ष प्रचण्ड अघिल्लो दुईपटक प्रधानमन्त्री बन्दा पनि पार्टी नेतृत्व सुम्पिएका थिएनन्। दुबैपटक सरकार र पार्टी आफैँले नेतृत्व गरेको पार्टी सचिव गणेश साहले बताए। पार्टीको नेतृत्व तल्लो तहका नेताहरूलाई दिनुपर्ने छलफल सुरु भएको छ। पोलिष्टव्युरो सदस्य डोरप्रसाद उपाध्यायले पार्टीलाई व्यवस्थित बनाउन महासचिव गुरुङलाई नेतृत्व दिनुपर्ने बताए। सरकारमा पार्टी अध्यक्ष र वरिष्ठ उपाध्यक्ष गएकाले उहाँहरू पार्टीको गतिविधिमा धेरै समय दिन सक्नुहुन्न,' उनले भने, उहाँहरूले तल्लो तहको नेताहरूलाई काम गर्ने जिम्मेवारी दिनुभयो भने संगाठनिक पोर्टफोलियो पनि निर्माण हुन्छ।' पार्टीभित्र नयाँ ढंगले कार्यविभाजन हुनुपर्ने उनको भनाइ छ। माओवादीले संगठन विभागको बैठक पुस १७ गते डाकेको छ। बैठकमा यस सम्बन्धमा छलफल हुने साहले बताए। पार्टीको विधानसम्मत रूपमा विभागको जिम्मेवारीहरू बाँडफाट नभएको सचिव साहले बताए। उनले अध्यक्ष प्रचण्डले अन्य नेताहरूलाई पनि जिम्मेवारी दिनुपर्ने बताए। उनले पार्टीमा शक्ति विकेन्द्रीकरण गर्नुपर्ने माग गरे। समान्यतः पहिलो व्यक्ति सरकारमा गयो भने दोस्रो व्यक्तिलाई जिम्मेवारी दिए हुनथ्यो,' उनले भने, अब पार्टीको पावर विकेन्द्रीकृत गर्नुपर्छ। प्रदेशस्तरबाटै प्रदेश तहमा पार्टी सञ्चालन हुनुपर्छ। केन्द्रीय समितिको नियमित बैठक गरेर पार्टी महासचिवलाई केन्द्रीय कार्यालयको सम्पूर्ण जिम्मा दिनुपर्ने उनको भनाइ छ। 'पार्टीका धेरै साथीहरू चुनाव लड्नुभयो। थोरै जिते। धेरै चुनावमा हार्नुभयो। ती साथीहरूलाई कार्यकारिणी भूमिका दिनुपर्छ। उहाँहरू अनुभवी साथीहरू हुनुहुन्छ। सरकार पनि चलाएको र पार्टी पनि चलाएको अनुभव छ, उनले भने। पार्टीलाई व्यवस्थित बनाउन नेतृत्वले ध्यान दिनुपर्नेमा नेता तथा कार्यकर्ताहरूले नेतृत्वलाई सुझाएका छन्। प्रचण्डजीले एकपटक गम्भीरतापूर्वक बैठक बसे पार्टीको काम अगाडि बढाउन नयाँ जिम्मेवारी दिनुपर्छ। सरकारमा नजानेहरुलाई मूलरूपमा पार्टीको जिम्मेवारी दिनुपर्ने सचिव साहको भनाइ छ। नेतृत्वलाई पार्टीका नेताहरूले संसदमा एजेण्डा दिनुपर्छ। त्यसले विपक्षीलाई सिर्जानात्मकरूपमा विश्वासमा लिन र संसदबाट पहलकदमी लिन सघाउ पुग्छ। पार्टीका केन्द्रीय सदस्य रामकुमार शर्माले पार्टीको प्राथमिकतामा अहिले सरकार नै रहेको बताए। सरकारले बहुमतको विश्वासको मत लिनु नै पहिलो कार्य हो। पार्टी र पार्टी अध्यक्ष यसैमा केन्द्रित छ,' उनले भने, यो कोर्ष पूरा भएपछि पार्टीभित्रका प्रश्नहरू जे जति छन्, त्यसमा काम गर्नुपर्छ। बलियो पार्टी नै बहिलो देश बनाउँछ।"
प्रचण्डले बेइमान गरे : उपसभापति गुरुङ,"स्याङ्जा : नेपाली कांग्रेसका उपसभापति एवं स्याङ्जा क्षेत्र नम्बर १ बाट निर्वाचित संघीय सांसद धनराज गुरुङले गठबन्धनमा पुष्पकमल दाहाल 'प्रचण्ड'ले बेइमान गरेको बताए। कांग्रेसले शनिबार स्याङ्जामा आयोजना गरेको ४६औं राष्ट्रिय मेलमिलाप दिवसका अवसरमा बोल्दै गुरुङले प्रचण्डले २० वर्ष गठबन्धन कायम राख्ने भनेर बोले पनि अहिले आएर धोका दिएका बताएका हुन्। 'अब एकले अर्कालाई दोष लगाउनुभन्दा नयाँ ढंगबाट पार्टीलाई अघि बढाउनुको विकल्प छैन उनले भने, सरकारमा रहँदा मात्र विकास हुने होइन, जिम्मेवार प्रतिपक्षमा रहेर पनि विकास गर्न सकिन्छ।"
माओवादी बागमती प्रदेश संसदीय दलको नेतामा जम्कट्टेल,"हेटौंडा : नेकपा माओवादी केन्द्र बागमती प्रदेश संसदीय दलको नेतामा शालिकराम जम्कट्टेल चयन भएका छन्। आज काठमाडौंमा बसेको दलको बैठकले उनलाई सर्वसम्मत रूपमा नेता चयन गरेको नेकपा माओवादी केन्द्र बागमती प्रदेशका उपाध्यक्ष तथा प्रदेशसभा सदस्य प्रेमबहादुर पुलामी छिन्तुले बताए। हिजोदेखि जारी बैठकमा दल नेताका आकांक्षी धेरै भएपछि सर्वसहमति गराउन समय लागेको उनले बताए। दलका नेतामा सरल सहयात्री, युवराज दुलाल र गंगानारायण श्रेष्ठ पनि आकांक्षी थिए। बागमती प्रदेशसभामा माओवादीका २१ सांसद रहेका छन्।"
सरकार सहभागीताबारे समाजवादीले आइतबारसम्ममा निर्णय लिने,"काठमाडौंः नेकपा एकीकृत समाजवादीले सरकारमा जाने बारे अझै कुनै निर्णयमा पुगी नसकेको जनाएको छ। पार्टीका उपमहासचिव जगननाथ खतिवडाले सरकारमा सहभागिताबारे अहिलेसम्म ठोस निर्णय भइनसकेको बताएका हुन्। खतिवडाले भने, 'केही दिनमै सरकारमा जाने नजाने बारे धारणा बनाउँछौं। पोलिटब्यूरोसम्ममा पुगेर सरकारमा जाने नजानेबारे निर्णय हुन पनि सक्छ। पार्टी अध्यक्ष माधवकुमार नेपाललाई राष्ट्रपति बन्न कुनै प्रस्ताव नआएको उनले बताए। उनले भने, राष्ट्रपतिमा प्रस्ताव गरेर एमालेसँग एकता हुन लागेको हल्ला निराधार हो। अहिलेसम्म हाम्रो अध्यक्ष ज्यूलाई राष्ट्रपतिमा प्रस्ताव आएको छैन। शनिबारदेखि जारी स्थायी कमिटीको बैठकमा सरकारमा सहभागी हुने वा नहुने, चुनावी समीक्षा लगायतका विषयमा छलफल भइरहेको छ।"
"न घर छ, न जग्गा छ, पैतृक सम्पत्ति बेचेर ऋण तिरें : नारायणकाजी श्रेष्ठ","काठमाडौं : उपप्रधान, भौतिक पूर्वाधार तथा यातायातमन्त्री नारायणकाजी श्रेष्ठले आफू शक्ति र पैसाका लागि नभई काम गर्नका लागि पदमा आएको बताएका छन्। मेयरसिंह जौवारी प्रतिष्ठानले आयोजना गरेको बधाई तथा शुभकामना कार्यक्रममा उनले आफू पद र शक्तिका लागि भन्दा पनि देश सेवाभावले केही गर्नुपर्छ भन्ने आफ्नो सोच रहेको बताए। उनले आफूसँग अरू कुनै चलअचल सम्पत्ति तथा एक कित्ता सेयर पनि नरहेको बताए। 'राष्ट्रियसभा सदस्य भएकाले त्यहीँ एउटा राष्ट्रियसभाले खोलिदिएको बैंक खाता छ, अरू कुनै बैंक खातामा एक रुपैयाँ पनि छैन', उनले भने, 'न घर छ, न जग्गा छ, भएको पैतृक सम्पत्ति पनि बेचेर ऋणपान तिरेँ, बाँकी रहेको पैसा पार्टीकै लागि दिएको छु।' आफूलाई यहाँसम्म आइपुग्न प्रतिष्ठान र आफ्ना नातेदारको भूमिका पनि महत्वपूर्ण रहेको उनले बताए। 'तपाईँहरूले मलाई कुनै अनावश्यक काम गर्न दबाब दिनु भएन। तपाईंहरूको हौसला मेरा लागि सधैँ प्रेरणा बन्यो', उनले भने, 'ऐन, नियमविपरीत तपाईंहरूले मलाई काम गर्न कुनै दबाब दिनु भएन र त, म अहिले यहाँ छु।'"
जसपाको मन्त्री छनोटको जिम्मा राजनीतिक समितिलाई,काठमाडौं : जनता समाजवादी पार्टी (जसपा) नेपालले पार्टीका तर्फबाट सरकारमा सहभागी हुने मन्त्रीहरूको टुंगो लगाउन राजनीतिक समितिलाई जिम्मेवारी दिएको छ। जसपाको आज बसेको कार्यकारिणी समितिको बैठकले सरकारमा सहभागी हुने मन्त्रीहरूको निर्णय गर्ने जिम्मा राजनीतिक समितिलाई दिएको सो पार्टीका प्रवक्ता मनिष सुमनले जानकारी दिए। जसपाले यही पुस १८ र १९ गते पार्टीको राजनीतिक समितिको बैठक बोलाएको छ। नेकपा (माओवादी केन्द्र)का अध्यक्ष पुष्पकमल दाहाल प्रचण्ड नेतृत्वको सरकारलाई जसपाले समर्थन गरेको छ। ललितपुरस्थित पार्टी केन्द्रीय कार्यालय बालकुमारीमा भएको बैठकमा निर्वाचनको समीक्षा गर्दै पार्टीको महाधिवेशन गर्नेबारे पनि विचारविमर्श भएको जसपाले जनाएको छ। निर्वाचनको समीक्षा गर्न शिवलाल थापा नेतृत्वको तीन सदस्यीय समिति गठन गरेको छ। बैठकले पार्टीका तर्फबाट मधेस प्रदेशसभामा संसदीय दलको नेता चयनका लागि गठित तीन सदस्यीय समितिलाई अनुमोदन गरेको छ। लालकिशोर साहको संयोजकत्वमा गठित समितिको सदस्यमा दिनेश यादव र रवीन्द्र गिरी रहेका छन्।
सरकारको आयु लामो छैन : कांग्रेस प्रवक्ता महत,"गुलरिया : शुद्ध अवसरको लागि मात्र भएको गठबन्धनबाट निर्मित सरकारको आयु लामो नरहेको नेपाली कांग्रेसका प्रवक्ता प्रकाश शरण महतले बताएका छन्। नेपाली कांग्रेस बर्दियाले आयोजना गरेको ४७औं राष्ट्रिय एकता तथा मेलमिलाप दिवसको सन्दर्भमा आयोजित विचार गोष्ठीका प्रमुख अतिथि महतले गठबन्धनभित्रकै विरोधाभाषका कारण सरकारको आयु छोटिने दाबी गरे। सरकारमा सहभागी दलहरूको सिद्धान्त, विचार नभई अवसरको प्रतिस्पर्धा भइरहेकाले वर्तमान सरकारले नेपाली जनताको अपेक्षाअनुसार काम गर्न नसक्ने जिकिर उनको छ। विविध कोणमा विचार राख्ने पार्टीहरू शुद्ध सरकार र पदको लागि एक ठाउँमा उभिएको बताउँदै अहिलेको सरकारमा गणतन्त्र, राजतन्त्र, संघीयताको पक्ष र विपक्ष, संविधान मान्ने, नमान्ने सबै पार्टीको गठजोरबाट सरकार बनेको स्मरण गराए। 'नो नट अगेन' भन्ने नारा दिएर ठूला कुरा गर्दै अहिलेको नेतृत्व काम छैन भन्नेहरू सरकारमा सामेल भएको उनको आरोप छ। पदको बार्गेनिङ गर्नेहरू महत्वकांक्षा र पदको लागि जेपनि गर्न सकिन्छ भन्ने मान्यताका आधारमा गठबन्धन बनेको प्रवक्ता महतले बताए। पद र शुद्ध अवसरको लागि मात्र गठबन्धन बनेको प्रष्ट्याउँदै विगतमा धोकाबाट पाठ सिकेकाले संविधानलाई कमजोर गर्ने शक्तिसँग गठजोर हुँदैन भन्ने बचनबद्धता तोडेर नेकपा माओवादी केन्द्रका अध्यक्ष प्रचण्ड वैकल्पिक गठबन्धनमा गएपछि नेपाली कांग्रेस प्रतिपक्षमा बस्ने परिस्थिति सिर्जना भएको स्मरण गराए। गठबन्धनको निरन्तरताको शुभकामना दिँदै नेता महतले वार्ता टोलीमा बसेका साथीहरूले प्रचण्डको वैकल्पिक सोँचका साथ अन्य पार्टीसँग समानान्तर वार्ताको समयमै यकिन मूल्यांकन गर्न नसक्दा गठबन्धन टुटेको प्रष्ट्याए। नेपाली कांग्रेस पार्टी सरकारमा नगएको अवस्थाले नेपाली कांग्रेसका आम कार्यकर्ताहरूमा निरासाजस्तो देखिएपनि पार्टीलाई मजवुतका साथ संगठन, विचार र नीति केन्द्रित गरी अघि बढ्ने अवसर मिल्ने विश्वास दिलाए। नेपाली कांग्रेस बर्दिया जिल्ला सभापति अरुणप्रकाश सिंह राठौरको अध्यक्षमा आयोजित विचार गोष्ठीमा कांग्रेसका केन्द्रीय सदस्य गोपाल दहित, संजयकुमार गौतम, जावेदा खातुन, प्रदेश सांसद भुवनेश्वर चौधरीलगायत पार्टीका जिल्ला, प्रदेस स्तरका नेताहरूले विचार राखेका छन्।"
ओलीसँगको भेटमा स्विट्जरल्याण्डका राजदूतले भने प्रविधि र इन्जिनियरिङमा लगानी गर्न तयार छौं,"काठमाडौं : नेपालका लागि स्विट्जरल्याण्डका राजदूत एलिजाबेथ भोन क्यापेल्लर विकले नेकपा एमालेका अध्यक्ष केपी शर्मा ओलीसँग भेट गरेका छन्। बालकोटमा शुक्रबार भएको भेटमा उनीहरूबीच दुई देशबीचको मैत्रीपूर्ण सम्बन्ध, आर्थिक सम्बन्धका साथै राजनीतिक, सामाजिक तथा समसामयिक विषयमा कुराकानी भएको ओलीको सचिवालयले जनाएको छ। भेटमा अध्यक्ष ओलीले नेपालको आर्थिक अवस्थालाई माथि उठाउनु वर्तमान सरकारको प्रमुख लक्ष्य हुने बताउँदै यसमा सबैबाट सहयोगको अपेक्षा राखेका थिए। अध्यक्ष ओलीले विधि, मूल्यमान्यता, सुशासन, भ्रष्टाचारहित लोकतन्त्र चाहेको स्पष्ट पारे। उनले देशमा गरिबी उन्मूलन गर्ने, स्वास्थ्य, शिक्षा, सामाजिक सुरक्षा लगायतका विषयमा ध्यान केन्द्रित रहने बताए। देशको विद्यमान अवस्थामा उल्लेखनीय सुधार ल्याउनका निम्ति आवश्यक कदम चालिने अध्यक्ष ओलीको भनाई छ। राजदूत विकले स्वीस सरकार तथा अन्य युरोपेली मुलुकहरू नेपालमा लगानी गर्न इच्छुक रहेको जानकारी गराए। उनले स्विट्जरल्याण्डले प्रविधि, अन्वेषण र इन्जिनियरिङमा लगानी गरी नेपाललाई सहयोग गर्न तयार रहेको बताए। राजदूत विकले नेकपा (एमाले) ले प्रदेशको मुद्दालाई महत्व दिएकोमा खुशी व्यक्त गरे। यसबाट स्थानीय नागरिकले विभिन्न विषयमा अवसर पाउनुका साथै साना साना कुराहरू प्रदेशबाट नै समाधान हुने भई उनीहरूको जीवनस्तर सुधारका लागि मद्दत पुग्ने उनको भनाई थियो। भेटमा सङ्क्रमणकालीन न्यायको विषय टुङ्ग्याउने बारेमा पनि छलफल भएको थियो। भेटमा नेकपा (एमाले) विदेश मामिला विभाग सचिव डा अन्जान शाक्य पनि सहभागि थिए।"
'सबै मिलेर देश बनाउने वीपीको सन्देश आज पनि उत्तिकै सान्दर्भिक',"काठमाडौं: प्रथम जननिर्वाचित प्रधानमन्त्री वीपी कोइरालाले मेलमिलापको नीति लिएर स्वदेश फर्किएको दिनको सम्झनामा नेपाली कांग्रेसले आज मेलमिलाप दिवस मनाउँदैछ। आफूमाथि आठ आठ वटा मृत्युदण्डका मुद्दा अदालतमा चलिरहेका बेला राष्ट्रिय एकताका लागि जीवन अर्पण गर्न तयार भएर वीपी राष्ट्रिय एकता तथा मेलमिलापको नीति लिई स्वदेश फर्किएको दिनको सम्झनामा प्रत्येक वर्ष पुस १६ गते मेलमिलाप दिवस मनाइन्छ। मेलमिलाप दिवसको अवसरमा एक सन्देश जारी गर्दै नेपाली कांग्रेसका महामन्त्री विश्वप्रकाश शर्माले सबै मिलेर देश बनाउने वीपीको सन्देश आज पनि उत्तिकै सान्दर्भिक रहेको बताएका छन्। यस्तो छ कांग्रेस महामन्त्री विश्वप्रकाश शर्माले जारी गरेको मेलमिलाप दिवसको शुभकामना सन्देश आज पौष १६ गते नेपालको लोकतान्त्रिक आन्दोलनको ऐतिहासिक दिन। विसं २०३३ सालमा आजकै दिन राष्ट्रिय एकता तथा मेलमिलाप को नीति लिएर जननायक वीपी कोइराला निर्वासनबाट स्वदेश फर्किनु भएको थियो। त्यसबेला सबै मिलेर हाम्रो देशको लोकतन्त्र, शान्ति र समुन्नतिमा योगदान दिन उहाँले गर्नु भएको आह्वान आज पनि उत्तिकै सान्दर्भिक छ। यो घडीमा हामी जननायक वीपीप्रति भावपूर्ण श्रद्धाञ्जली व्यक्त गर्दै स्वदेश र विदेशमा रहनुभएका नेपाली कांग्रेस पार्टीका समर्थक र शुभेच्छुक तथा सबै लोकतन्त्रवादी नेपाली दिदीबहिनी, दाजुभाइहरूमा त्यो संदेशको मर्मलाई आत्मसात गर्दै एकतावद्ध भएर हरेक चुनौतीको सामना गर्न आग्रहसहित हार्दिक अभिवादन गर्दछौं। जय नेपाल !विश्वप्रकाश शर्मा गगनकुमार थापामहामन्त्री महामन्त्री"
राष्ट्रिय एकता तथा मेलमिलाप दिवस मनाइँदै,"काठमाडौं : प्रथम जननिर्वाचित प्रधानमन्त्री वीपी कोइराला आफूमाथि आठ आठ वटा मृत्युदण्डका मुद्दा अदालतमा चलिरहेका बेला राष्ट्रिय एकताका लागि जीवन अर्पण गर्न तयार भएर राष्ट्रिय एकता तथा मेलमिलापको नीति लिई स्वदेश फर्किएको सम्झनामा आज मेलमिलाप दिवस मनाइँदैछ । विसं २०१७ पुस १ गतेको तत्कालीन राजा महेन्द्रको शाही कुपछि प्रथम जननिर्वाचित प्रधानमन्त्री कोइरालालाई करिब तीन महिना सिंहदरबारमा बन्दी बनाइएको थियो । त्यसै वर्ष फागुन २६ गते सुन्दरीजलस्थित नेपाली सेनाको आर्सनलका हाकिमको निवास स्थानमा पर्खालले घेरी सुन्दरीजल बन्दी गृह बनाएर जेल स्थानान्तरण गरिएको थियो । आठ वर्षपछि विसं २०२५ मा उपचारका लागि वीपीलाई रिहा गरिएको थियो । रिहापछि उपचारका लागि भारत पुगेका कोइरालाले त्यहाँ निरङ्कुश पञ्चायती व्यवस्थाका विरुद्ध राजनीतिक क्रियाकलाप पनि सुरु गरे । राष्ट्रियता कमजोर हुन नदिन राष्ट्रिय मेलमिलाप तथा एकताको नीति लिई ४६ वर्षअघि आजैका दिन उनीलगायत नेता नेपाल फर्किए । विमानबाट त्रिभुवन विमानस्थलमा ओर्लिनेबित्तिकै कोइराला, नेता गणेशमान सिंहलगायतलाई फेरि सुन्दरीजलमा लगी बन्दी बनाइएको थियो । विसं २०३४ जेठ २७ गते मिति खाली राखी उपचारपछि फिर्ता भई कारागारमा फर्कने गरी वीपी कोइरालालाई रिहा गरिएको थियो । यसपछि एक पटक सुन्दरीजल बन्दीगृह फर्काई प्रहरी तालिम केन्द्र महाराजगञ्जमा उनलाई बन्दी बनाइएको थियो । चौबीस रोपनी क्षेत्रफलको बन्दीगृहलाई २०६१ भदौ २४ गते बिपी सङ्ग्रहालयमा परिणत गरिएको छ । सुन्दरीजलको बन्दीगृहमा बसेकै बेला कोइरालाले श्वेतभैरवी कथासङ्ग्रह, सुम्निमा, बाबुआमा र छोरा, तीन घुम्ती, मोदिआइन र हिटलर र यहुदी उपन्यास, आफ्नो कथा (आत्मजीवनी) र जेल बस्दाको दैनिकी (पछि जेल जर्नलशीर्षकमा प्रकाशित) लेखेका थिए । बन्दीगृहमा बस्नुअघि विसं २००८ मा उनको दोषी चश्मा कथासङ्ग्रह प्रकाशन भएको थियो । कोइराला राजनेताका साथै नेपाली आख्यानमा यौन मनोवैज्ञानिक धाराको प्रवर्तकका रुपमा चिनिन्छन् । विसं २०३३ पुस १६ गतेको मेलमिलाप नीति लिई फर्केपछि फेरि सुन्दरीजल बन्दीगृहमा बन्दी बनाएपछि लेखिएको दैनिकी पनि फेरि सुन्दरीजल नामबाट प्रकाशित भएको छ । आज कांग्रेस र यसका भ्रातृ एवं शुभेच्छुक संस्थाले देशभर विभिन्न कार्यक्रम आयोजना गरी एकता तथा मेलमिलाप दिवस मनाउँदैछन् । यस अवसरमा बिपी सङ्ग्रहालयले पनि कार्यक्रम गर्ने जनाइएको छ । प्रत्येक वर्ष मनाइने पुस १६ गतेको मेलमिलाप दिवस औपचारिकतामा मात्र केन्द्रित भएको टिप्पणी पनि हुने गरेको छ ।  रासस"
प्रधानमन्त्री प्रचण्ड र गृहमन्त्री लामिछानेबीच बालुवाटारमा भेटवार्ता,"काठमाडौं : गृहमन्त्री रवि लामिछाने प्रधानमन्त्री पुष्पकमल दाहाल 'प्रचण्ड'लाई भेट्न बालुवाटार पुगेका छन्। शनिबार बिहान उनी प्रचण्डसँग छलफल गर्न बालुवाटार पुगेका हुन्। प्रधानमन्त्री प्रचण्ड र उपप्रधान तथा गृहमन्त्री लामिछानेबीच समसामयिक विषयमा छलफल भएको गृहमन्त्रीको सचिवालयले जनाएको छ। गृहमन्त्री लामिछानेले सिंहदरबारमा नागरिकको सहज पहुँच कसरी पुर्याउन सकिन्छ भन्ने बारेमा पनि प्रधानमन्त्रीसँग छलफल गरेका छन्। राष्ट्रिय स्वतन्त्र पार्टीका सभापतिसमेत रहेका लामिछानेले माओवादी केन्द्रका अध्यक्ष प्रचण्डसँग सरकारका नीति तथा कार्यक्रम र आगामी रणनीतिबारे छलफल गरेका छन्। उनीहरुबीच शक्ति बाँडफाँड र मन्त्रालय बाँडफाँडको बारेमा पनि छलफल भएको छ। प्रधानमन्त्री निवासमा बालुवाटारमा बिहीबार बसेको सत्ता साझेदार दलको पहिलो बैठकले एमाले अध्यक्ष केपी शर्मा ओलीलाई उच्चस्तरीय संयन्त्रको संयोजक बनाउने निर्णय गरेको थियो। एमाले महासचिव शंकर पोखेलका अनुसार सत्ता साझेदार दलले सरकारसँग समन्वयका लागि एमाले अध्यक्ष ओलीको नेतृत्वमा उच्चस्तरीय संयन्त्र बनाइएको हो। उक्त संयन्त्रमा नयाँ सत्ता गठबन्धनमा आबद्ध शीर्ष नेताहरू रहनेछन्। सत्ता साझेदार दलको संयन्त्रले पाँच दिनभित्र सरकारको साझा न्यूनतम कार्यक्रमको मस्यौदा तयार गर्ने भएको छ। पोखरेलका अनुसार नयाँ सरकारका न्यूतनम साझा कार्यक्रम तय गर्न एमाले उपाध्यक्ष एवम् उपप्रधान तथा अर्थमन्त्री विष्णु पौडेलको संयोजकत्वमा समिति गठन भएको छ। समितिमा माओवादी केन्द्रबाट वर्षमान पुन र रास्वपाबाट डा मुकुल ढकाल, राप्रपाबाट डा धवलशमशेर राणा रहने भएका छन्। समितिमा जसपा, जनमत, नागरिक उन्मुक्ति पार्टीबाट पनि सदस्य थपिने भएका छन्। बैठकमा उनीहरूको उपस्थिति नभएको कारणले सदस्य नतोकिएका हो। एमालेको समर्थनमा प्रचण्ड तेस्रो पटक प्रधानमन्त्री बनेका हुन्। बालकोटको बैठकमा राष्ट्रपति र सभामुख एमालेले पाउने सहमति भएको छ। प्रधानमन्त्री पाएको माओवादीले उपराष्ट्रपति र रास्वपाले उपसभामुख पाउने भएका छन्। यीसहित राष्ट्रियसभा उपाध्यक्ष र एक सदस्य, सातै प्रदेशका मुख्यमन्त्री र प्रदेश प्रमुख, सातै प्रदेशका सभामुख तथा उपसभामुखसहित सयभन्दा बढी पद छन्। प्रधानमन्त्री प्रचण्डले पहिलो चरणमा तीन उपप्रधानमन्त्रीसहित ८ सदस्यीय मन्त्रिपरिषद् गठन गरेका छन्। एमालेबाट विष्णुप्रसाद पौडेल उपप्रधान एवं अर्थमन्त्री, माओवादी केन्द्रबाट नारायणकाजी श्रेष्ठ उपप्रधान एवं भौतिक पूर्वाधार तथा यातायातमन्त्री र रास्वपाबाट रवि लामिछाने उपप्रधान एवं गृहमन्त्री बनिसकेका छन्। यस्तै एमालेबाट तीन र जनमतबाट एकजना मन्त्री नियुक्त भइसकेका छन्।"
"गठबन्धनमा सामेल हुन एकीकृत समाजवादीमा दबाब, आजको स्थायी कमिटी बैठकमा छलफल हुने","काठमाडौं : नेकपा एकीकृत समाजवादीले आज शनिबार स्थायी कमिटी बैठक बोलाएको छ। एमाले अध्यक्ष केपी शर्मा ओलीसहितको समर्थनमा माओवादी केन्द्रका अध्यक्ष पुष्पकमल दाहाल 'प्रचण्ड' प्रधानमन्त्री बनेपछि सरकारलाई दिने समर्थन र सहभागिताको विषयलाई टुंगो लगाउन बैठक बोलाइएको हो। आजको स्थायी कमिटी बैठकमा निर्वाचनको समीक्षा, पछिल्लो राजनीतिक घटनाक्रम, नयाँ सरकार र गठबन्धनमा सहभागी हुने वा नहुने, सरकारलाई समर्थन गर्नेबारे निर्णय लिन बैठक बोलाइएको एक स्थायी कमिटी सदस्यले जानकारी दिए। एकीकृत समाजवादीका सांसद तथा नेताहरुले नयाँ सत्ता गठबन्धनमा सामेल हुनुपर्ने भन्दै अध्यक्ष माधवकुमार नेपाल र सम्मानीत नेता झलनाथ खनाललाई दबाब दिइरहेका छन्। एकीकृत समाजवादीभित्र गठबन्धनमा आबद्ध हुन नसके सांसदहरु जोगाउन नसकिने चिन्ता देखिएको पार्टीभित्र नेताहरु बताउन थालेका छन्। नेताहरुले एमालेसँग मिलेर नगए यस अगाडि पाएका धेरै पद पनि गुमाउनुपर्ने अवस्था आउने भन्दै नेतृत्वसँग चिन्ता व्यक्त गरेका छन्। एकीकृत समाजवादी पार्टी गत मंसिर ४ गते भएको निर्वाचनमा राष्ट्रिय पार्टी बन्न सकेको छैन। अध्यक्ष नेपालले पार्टीभित्र छलफल गर्दा गठबन्धनमा जान हुने र नहुने मिश्रित सुझाव आएको छ। एमाले नेतृत्वमा नयाँ सत्ता गठबन्धनमा माओवादी केन्द्र, रास्वपा, राप्रपा, जसपा, नागरिक उन्मुक्ति, जनमत पार्टी रहेका छन्। प्रचण्ड नेतृत्वको सरकारमा सहभागी हुन नेपाललाई सत्तारुढ दलका नेताहरूले आग्रह गर्दै आएका छन्। प्रधानमन्त्री प्रचण्डसहित एमाले उपाध्यक्ष सुवासचन्द्र नेम्वाङ, विष्णु पौडेल, नेता महेश बस्नेतलगायत माओवादी केन्द्रका नेताहरूले समेत सरकारमा सहभागी हुन नेपाललाई आग्रह गर्दै आएका छन्। नयाँ समीकरणपश्चात बुधबार बिहान ललितपुरस्थित प्रचण्ड'को नातेदारको सिटी स्केप अपार्टमेन्टमा प्रचण्ड र नेपालबीच भेटवार्ता भएको थियो। भेटमा प्रचण्डले नेपाललाई गठबन्धनमा सामेल हुन आग्रह गरेका थिए। प्रचण्डसँगको भेटमा एकीकृत समाजवादीका अध्यक्ष नेपालले राष्ट्रपतिको आकांक्षा राखेको स्रोतको भनाई छ। पछिल्लो समयमा ओलीनेपालबीच भेट गराउन प्रचण्ड लागि परेका छन्। यता माधव नेपाललाई राष्ट्रपतिसहित नेकपा एससँग पार्टी एकताबारे भइरहेको चर्चालाई भने उपमहासचिव प्रदीप ज्ञवालीले खारेज गरेका छन् । एकीकृत समाजवादी नेकपा एमाले समाहित हुने र नेपाललाई राष्ट्रपति बनाउने चर्चा भएपछि ज्ञवालीले चर्चा अनुमान, अतिरञ्जना र हल्ला मात्र भएको प्रष्ट पारेका छन्। उनले सरकारको समर्थनको दायरा विस्तार गर्नमा मात्र छलफल चलिरहेको धारणा राखेका हुन्। पार्टीभित्र कार्यकर्ताले विरोध गर्न थालेपछि ज्ञवालीले सङ्कटका बेला सतिसाल झैं उभिएका कमरेडहरूको भावना विपरीत कुनै निर्णय नहुने प्रष्ट पारे। पार्टीभित्र र बाहिरबाट सिर्जित भयानक घेराबन्दी तोडेर आन्दोलन यहाँसम्म आइपुगेको हो। सङ्कटका बेला सतिसाल झैं उभिएका कमरेडहरूको भावना विपरीत कुनै निर्णय हुनेछैन।शुक्रबार बिहान ज्ञवालीले भने,इतिहासका केही घटना यस्ता हुन्छन्, जसलाई बिर्सन सकिँदैन, बिर्सन हुँदैन। प्रचण्ड तेस्रो पटक प्रधानमन्त्री बनेका हुन्। बालकोटको बैठकमा राष्ट्रपति र सभामुख एमालेले पाउने सहमति भएको छ। प्रधानमन्त्री पाएको माओवादीले उपराष्ट्रपति र रास्वपाले उपसभामुख पाउने भएका छन्। यीसहित राष्ट्रियसभा उपाध्यक्ष र एक सदस्य, सातै प्रदेशका मुख्यमन्त्री र प्रदेश प्रमुख, सातै प्रदेशका सभामुख तथा उपसभामुखसहित सयभन्दा बढी पद छन्।"
प्रचण्डलाई भेटेलगत्तै गृहमन्त्री लामिछाने ओलीसँग छलफल गर्न बालकोट,"काठमाडौं : प्रधानमन्त्री पुष्पकमल दाहाल 'प्रचण्ड'लाई भेटेलगत्तै गृहमन्त्री रवि लामिछाने बालकोट पुगेका छन्। राष्ट्रिय स्वतन्त्र पार्टीका सभापतिसमेत रहेका लामिछानेले माओवादी केन्द्रका अध्यक्ष प्रचण्डसँग शनिबार बिहान छलफल गरेपश्चात एमाले अध्यक्ष केपी शर्मा ओली भेट्न बालकोट पुगेका हुन्। ओली र लामिछानेबीच सरकारका नीति तथा कार्यक्रम, प्रधानमन्त्रीको विश्वासको मत, मन्त्रीमण्डल विस्तार र शक्ति बाँडफाँडको विषयमा छलफल भएको छ। प्रधानमन्त्री प्रचण्ड र उपप्रधान तथा गृहमन्त्री लामिछानेबीच शनिबार बिहान समसामयिक विषयमा छलफल भएको गृहमन्त्रीको सचिवालयले जनाएको छ। गृहमन्त्री लामिछानेले सिंहदरबारमा नागरिकको सहज पहुँच कसरी पुर्याउन सकिन्छ, सरकारका काम कारबाही प्रभावकारी ढंगले कसरी सञ्चालन गर्ने भन्ने बारेमा पनि प्रधानमन्त्रीसँग छलफल गरेका छन्। सरकारका नीति तथा कार्यक्रम र आगामी रणनीति, शक्ति बाँडफाँड र मन्त्रालय बाँडफाँडको विषयमा प्रचण्डओली र लामिछानेबीच निरन्तर संवाद भइरहेको छ। नयाँ सत्ता गठबन्धनमा एमाले पहिलो, माओवादी दोस्रो र रास्वपा तेस्रो दल हो। प्रधानमन्त्री निवासमा बालुवाटारमा बिहीबार बसेको सत्ता साझेदार दलको पहिलो बैठकले एमाले अध्यक्ष केपी शर्मा ओलीलाई उच्चस्तरीय संयन्त्रको संयोजक बनाउने निर्णय गरेको थियो। उक्त संयन्त्रमा नयाँ सत्ता गठबन्धनमा आबद्ध शीर्ष नेताहरू रहनेछन्। सत्ता साझेदार दलको संयन्त्रले पाँच दिनभित्र सरकारको साझा न्यूनतम कार्यक्रमको मस्यौदा तयार गर्ने भएको छ। नयाँ सरकारका न्यूतनम साझा कार्यक्रम तय गर्न एमाले उपाध्यक्ष एवम् उपप्रधान तथा अर्थमन्त्री विष्णु पौडेलको संयोजकत्वमा समिति गठन भएको छ। समितिमा माओवादी केन्द्रबाट वर्षमान पुन र रास्वपाबाट डा मुकुल ढकाल, राप्रपाबाट डा धवलशमशेर राणा रहने भएका छन्। समितिमा जसपा, जनमत, नागरिक उन्मुक्ति पार्टीबाट पनि सदस्य थपिने भएका छन्। बैठकमा उनीहरूको उपस्थिति नभएको कारणले सदस्य नतोकिएका हो। प्रतिनिधि सभामा दोस्रो ठूलो दल नेकपा (एमाले) को अग्रसरतामा विभिन्न सात दल र तीन स्वतन्त्र सांसदहरूको समर्थनमा नेकपा माओवादी केन्द्रका अध्यक्ष पुष्पकमल दाहाल प्रचण्ड को नेतृत्वमा वर्तमान सरकार गठन भएको हो। बालकोटको बैठकमा राष्ट्रपति र सभामुख एमालेले पाउने सहमति भएको छ। प्रधानमन्त्री पाएको माओवादीले उपराष्ट्रपति र रास्वपाले उपसभामुख पाउने भएका छन्। यीसहित राष्ट्रियसभा उपाध्यक्ष र एक सदस्य, सातै प्रदेशका मुख्यमन्त्री र प्रदेश प्रमुख, सातै प्रदेशका सभामुख तथा उपसभामुखसहित सयभन्दा बढी पद छन्। प्रधानमन्त्री प्रचण्डले पहिलो चरणमा तीन उपप्रधानमन्त्रीसहित ८ सदस्यीय मन्त्रिपरिषद् गठन गरेका छन्।"
"कोरला नाका अवलोकन गर्न भीआईपीको लर्को, अझै बनेनन् पूर्वाधार","जोमसोम: विगत ५ वर्षदेखि चीनको स्वशासित क्षेत्र तिब्बत र उपल्लो मुस्ताङको सीमानाका कोरलामा भीआईपीको भ्रमण निरन्तर हुने गरेको छ। भारतीय नाकाबन्दीपछि निकै चर्चामा रहेको कोरलानाका अवलोकन गर्न मन्त्रीदेखि विभागीय टोलीको होडबाजीनै चल्ने गरेको छ। तर, सरकारी उच्चपदाधिकारीले नाकाको भ्रमण गरेपनि पूर्वाधार निर्माणको विषयले प्राथमिकता पाउँन सकेको छैन। चीनको स्वशासित क्षेत्र तिब्बत र नेपालतर्फको कोरलानाका अवलोकन गर्न गतवर्ष उपप्रधान तथा भौतिक पूर्वाधार मन्त्री नारायणकाजी श्रेष्ठ उपल्लो मुस्ताङ पुगेका थिए। त्यससमय श्रेष्ठले कोरला सडक र नाकामा पूर्वाधार निर्माण गर्न जोड दिने बताएका थिए। अहिले श्रेष्ठ नै उपप्रधान तथा भौतिक पूर्वाधार मन्त्री बनेका छन्। उनका पालामा भौतिक पूर्वाधार निर्माणले प्राथमिकता पाउँछ वा पाउँदैन हेर्न बाँकी छ। पूर्वपरराष्ट्र मन्त्री प्रदीप ज्ञवाली, निवर्तमान सभामुख अग्नी सापकोटा, प्रतिनिधि सभाको अन्तराष्ट्रिय सम्बन्ध समितिको टोली, पूर्वपर्यटन मन्त्री योगेश भट्टराई ,पूर्वउद्योग वाणिज्य तथा आपूर्ती मन्त्री लेखराज भट्ट, पूर्वशिक्षामन्त्री गिरीराजमणि पोखरेल, गण्डकी प्रदेशका पूर्वअर्थमन्त्री रामजी बराल, पूर्वसंसदीय समितिकी सभापति पवित्रा निरौला, पूर्वमन्त्री प्रकाश शरण महत, पूर्वमन्त्री मिलेन्द्र रिजाल, राष्ट्रिय सभा अध्यक्ष गणेश तिमिल्सिना, पूर्वमुख्यमन्त्री पृथ्वी सुब्बा गुरुङ, गण्डकी प्रदेशका पूर्वअर्थमन्त्री किरण गुरुङ, मुख्यमन्त्री कृष्णचन्द्र पोखरेल नेपाली तथा सुरक्षा निकायबाट नेपाली सेना, नेपाल प्रहरी, सशस्त्रको भीआईपी टोली धेरै पटक कोरोला नाकाको अवलोकन गर्न पुगेको छ। नाका पुग्नेले फोटो खिचेर सामाजिक सञ्जालमा राख्ने बाहेक काम नगरेको स्थानीयको आरोप छ। पछिल्लो समय कोरोला नाका पर्यटकीय गन्तव्य पनि बनेको जहाँ चिनियाँ भूभागमा भव्य संरचना देखिन्छ भने नेपाली क्षेत्र रित्तो नाका मात्र छ। यो समय मुस्ताङमा हिमपातको सम्भावना छ। चिसो अत्याधिक बढेको छ। चिसोकै कारण उपल्लो मुस्ताङका अधिकांश नागरिक जाडो छल्न बेसी झरिसकेका छन्। उपल्लो मुस्ताङका अधिकांश गाउँ अहिले मानवविहीन छन्। भारतीय नाकाबन्दीपछि उत्तरी कोरलानाकाको चर्चा चुलिएको हो। चीनसँगको व्यापा तथा पारवाहन मार्ग विस्तार गर्न राष्ट्रिय गौरवको बेनीजोमसोमकोरला सडक आयोजना २०७४ मा सुरु भयो। नेपालतर्फ सडक विस्तारको काम समेत भईरहेको छ। यद्यपी नाकामा पूर्वाधार निर्माण गर्ने विषयले प्राथमिकता पाउन सकेको छैन। चीनले ७ वर्षअघिबाट उत्तरी कोरलानाकाको तिब्बती आफ्नो भूमी दशगजा क्षेत्रमा ठूला आधुनिक भौतिक संरचना निर्माण सम्पन्न गरिसकेको छ। चीनतर्फको आधुनिक भौतिक संरचना हेर्दा चीनले पनि कोरलानाका खुल्ला गर्ने योजना छ भन्ने बुझन् सकिन्छ। चीन पक्षले कोरलामा भन्सार, अध्यामगन, सुरक्षा पोस्ट र क्वारेन्टाईन भवन लगायतका अत्याधुनिक संरचना निर्माण गरिसकेको छ। तर,नेपालतर्फको दशगजा क्षेत्र भने रित्तो छ। नेपाली सुरक्षाकर्मी पनि कोरलादेखि नेपालतर्फको करिव १५ किमी यता नेचुङमा छन्। कोरलाको दशगजा क्षेत्रमा चिनियाँको उपस्थिति रहेपनि नेपालतर्फ भने यो सुविधा छैन। बर्सेनि संघ तथा प्रदेशका मुख्यमन्त्री, मन्त्री, सांसद र सरकारी उच्च पदाधिकारी नाकामा पुग्ने गरेपनि भौतिक संरचना निर्माणमा कुनै पहल हुन सकेको छैन।"
सरकारमा सहभागिताबारे निर्णय लिन जसपाको बैठक बस्दै,"काठमाडौं : जनता समाजवादी पार्टी (जसपा) नेपालको केन्द्रीय कार्यकारिणी समितिको बैठक आज बस्ने भएको छ। सरकारमा जसपा सहभागिता, पार्टीले निर्वाह गर्ने भूमिका र पछिल्लो राजनीतिक घटनाक्रमबारे छलफल गर्न केन्द्रीय कार्यकारिणी समितिको बैठक बोलाइएको जसपाका प्रचार विभाग प्रमुख पूर्ण बस्नेतले जानकारी दिए। पुष्पकमल दाहाल प्रचण्डनेतृत्वको सरकारलाई समर्थन गरेपनि सरकारमा सहभागी हुनेनहुने तय हुन बाँकी रहेको उनको भनाई छ। आजको बैठकमा पुस १८ र १९ गते बस्ने राजनीतिक समितिको बैठकका एजेण्डा पनि तय गर्ने उनको भनाई छ। बैठकले विधान महाधिवेशनबारे पनि छलफल गर्ने बताइएको छ।"
प्रधानमन्त्री प्रचण्ड चितवनमा,"काठमाडौं: प्रधानमन्त्री पुष्पकमल दाहाल प्रचण्ड चितवन पुगेका छन्। प्रधानमन्त्री नियुक्त भएपछि प्रचण्ड पहिलो पटक गृहजिल्ला चितवन पुगेका हुन्। प्रधानमन्त्री दाहाल नारायणी नमुना माध्यमिक विद्यालयको हीरक महोत्सव (६०औँ वार्षिकोत्सव समारोह) उद्घाटन गर्न चितवन गएका हुन्। हीरक महोत्सवमा सहभागी भएर उनी आजै काठमाडौँ फर्कने कार्यक्रम छ। विद्यालयका प्राचार्य पूर्ण दवाडीका अनुसार सो विद्यालय गुणस्तर मापन केन्द्रको परीक्षणमा देशकै दोस्रो विद्यालय हो। हालै गरिएको परीक्षणमा १०० अङ्कमा ९३०५ अङ्क प्राप्त गरी दोस्रो भएको उनले बताए। विसं २०२० जेठ ६ गते रात्रिकालीन विद्यालयबाट पठनपाठन सुरु गरेको यस विद्यालयमा हाल तीन हजार ५७० विद्यार्थी अध्ययनरत छन्। प्रधानमन्त्री दाहालले विद्यालयको हीरकद्वारको उद्घाटन, हीरक स्तम्भको अनावरण, स्मारिका विमोचन, नवनिर्मित भवनको शिलन्यास, विज्ञान प्रदर्शनी र खाना महोत्सवको उद्घाटन गर्ने कार्यक्रम छ। प्रचण्ड भरतपुर महानगरपालिका वडा नं १४ का निवासी हुन्।"
सुदूरपश्चिम प्रदेश : एमाले संसदीय दलको नेतामा राजेन्द्र रावल चयन,धनगढी : नेकपा एमालेको सुदूरपश्चिम प्रदेशसभा संसदीय दलको नेतामा राजेन्द्र रावल चयन भएका छन्। पार्टीका प्रदेश ईञ्चार्ज लेखराज भट्टको अत्तिरयास्थित निवासमा शनिबार बसेको बैठकले रावललाई दलको नेता चयन गरेको हो। रावल कंचनपुरबाट समानुपातिक प्रदेश सभा सदस्य हुन्। उनी पार्टीको पोलिट्ब्युरो सदस्य तथा सुदूरपश्चिम सहइन्चार्ज हुन्। यस्तै दलको उपनेतामा छाया कुमारी थापा (सन्तोष)चयन भएकी छन्। सुदूरपश्चिममा एमालेका १० सांसद छन्।
ट्रकको ठक्करबाट एक जनाको मृत्यु,नेपालगञ्ज : ट्रकको ठक्करबाट बाँकेको नेपालगञ्जमा आज एक जनाको मृत्यु भएको छ। नेपालगञ्जको न्यूरोडस्थित भानुभक्त चोकमा ना७ख १७ नम्बरको ट्रकले ठक्कर दिँदा साइकलयात्री दैलेखको नारायण नगरपालिका५ का १८ वर्षीय तेजन थापा मगरको मृत्यु भएको जिल्ला प्रहरी कार्यालयका प्रवक्ता प्रहरी नायब उपरीक्षक रामप्रसाद घर्तिमगरले जानकारी दिए। ट्रकको ठक्करबाट गम्भीर घाइते भएका मगरको उपचारका लागि अस्पताल लैजाने क्रममा मृत्यु भएको हो। ट्रक चालकलाई प्रहरीले नियन्त्रणमा लिएको छ।
भेडेटारमा परिकार महोत्सव सुरु (फोटोफिचर),"धनकुटा : अंग्रेजी नयाँ वर्ष सन् २०२३ को अवसर पारेर पर्यटकीय स्थल भेडेटारमा परिकार महोत्सव सुरु भएको छ। होटल एशोसिएसन भेडेटारको आयोजनामा १०औं परिकार महोत्सव सुरु भएको हो। महोत्सव आगामी पुस १८ गतेसम्म सञ्चालन हुनेछ। महोत्सवको औपचारिक उद्घाटन प्रदेश सभा सदस्य निरनकुमार राईले गरेका थिए। पूर्वकै चर्चित पर्यटकीय स्थलहरूमध्येको एक भेडेटारमा हरेक वर्ष नयाँ वर्षको अवसर पारेर परिकार महोत्सवको आयोजना हुँदै आइरहेको छ। यस पटकको महोत्सव दशौं संस्करणको हो। महोत्सवमा स्थानीय खानाका परिकार, स्थानीय अर्गानिक खेतीबाट उत्पादित तरकारी तथा फलफूलको प्रदर्शनी, हस्तकला, कृषि तथा घरेलु सामग्रीहरू प्रर्दशनीमा राखिएको छ। महोत्सवमा आउने आगन्तुकहरूले स्थानीय जातीय पराम्परागत खानेकुराहरूको स्वाद लिन र हेर्ने अवसर पाउनेछन्। ओझेलमा परेका ऐतिहासिक, धार्मिक, साँस्कृतिक पराम्परागत तथा पर्यटकीय स्थलहरूको प्रचारप्रसार महोत्सवमार्फत हुने आयोजकको दावी छ। सो महोत्सवमा साँगुरीगढी गाउँपालिकाले कृषि मेला प्रदर्शनी समेत गरेको छ। साँगुरीगढी गाउँपालिका अध्यक्ष जितेन्द्र राईले कोरोनापछिको आर्थिक मन्दीलाई चलायमान गराउन महोत्सवले सहयोग पुग्ने बताए। भेडेटार घुम्न आउने आगन्तुकहरूलाई प्याराग्याइडिङ, माउण्टेन वाइक र टुर प्याकेजको व्यवस्था गरिएको छ। महोत्सवमा ३० हजार आन्तरिक तथा बाह्य पर्यटक आउने र १ करोड रुपैयाँ वरावरको आर्थिक कारोवार गर्ने लक्ष्य राखिएको होटल एशोसिएशनका सहकोषाध्यक्ष रमेश श्रेष्ठले बताए। साथै राष्ट्रिय र स्थानीयस्तरका कलाकारहरूको सांगितिक प्रस्तुति समेत रहने छ। महोत्सव अवधिभर भेडेटारका होटलमा खानामा १० प्रतिशत र बस्न १५ प्रतिशत छुटको व्यवस्था गरिएको आयोजकले जानकारी दिएको छ। महोत्सवमा आउने पर्यटकहरूलाई सागुरीगढी गाउँपालिका भित्र रहेको साँगुरीगढी, पाथिभरा मन्दिर, शंखेश्वर महादेवको मन्दिर, नाम्जे, नमस्ते झर्ना, शैलुङडाँडा, आत्म बस्ने घर थुम्की, बौद्धविहार, गुम्बा, ध्वजेडाँडा अजङगको बरको रुख लगायतका ठाउँमा घुमाइने छ। ३० हजार आन्तरिक तथा बाह्य पर्यटक आउने र १ करोड रुपैयाँ बराबरको आर्थिक कारोवार गर्ने लक्ष्य राखिएको होटल एसोसिएसन भेडेटारको अध्यक्ष शान्ति मादेन लिम्बुले बताइन्। महोत्सवमा आउने पर्यटकहरूलाई साँगुरीगढी गाउँपालिका भित्र रहेको साँगुरीगढी, पाथीभरा मन्दिर, शंखेश्वर महादेवको मन्दिर, नाम्जे, नमस्ते झर्ना, शैलुङडाँडा, आत्म बस्ने घर थुम्की, बौद्धविहार गुम्बा ध्वाजे डाडा अजङगको बरको रुख लगायतका ठाउँमा घुमाइने जनाइएको छ।"
हिउँ नपर्दा मुस्ताङका कृषक चिन्तित,"जोमसोम : हिउँदयामको अनुकुल मौसममा हिउँ नपर्दा मुस्ताङका कृषक चिन्तित देखिएका छन्। यसपटक पुसको आधा महिना बितिसक्दा समेत हिउँ परेको छैन। यो समय हिमाली जिल्लामा हिउँ पर्ने उपयुक्त र अनुकुल समय हो। विगतका वर्षहरूमा मुस्ताङका खेतयोग्य जमिन र डाँडाकाँढा हिउँले सेताम्मे हुन्थे। हिउँ नपर्दा यहाँका खर्क र डाँडाकाँढा फुस्रा र नांगा देखिएका छन्। हिउँदयामको हिउँ कृषकका लागि बरदान मानिन्छ। हिउँ पर्दा खेतीयोग्य जमिन मलिलो हुने र खनजोत गर्न सहज हुन्छ। कृषि ज्ञानकेन्द्र मुस्ताङका कार्यालय प्रमुख प्रकाश बस्ताकोटीका अनुसार हिउँदयाममा परेको हिउँ पग्लिएर खेतबारीको सिँचाइ र जमिनलाई चिस्यान प्रदान गर्ने भएकाले खेतबारीमा राखिएको मलजल जमिनको भित्री तहसम्म पुग्छ। स्याउको फूल फुल्नका लागि चिसोपनाको आवश्यक पर्ने र चिलिङ रिक्वायरमेन्टका लागि शून्य डिग्री तापक्रम आवश्यकता पर्ने हुँदा हिउँदयामको हिउँ कृषकका लागि बरदान सावित हुने केन्द्रका कार्यालय प्रमुख बस्ताकोटी बताउँछन्। हिउँदयामको हिउँले स्याउ,जौं,उवा,गहु,मकै,उवा र फापरबाली राम्ररी सप्रिने उनले बताए।"
दोलखामा निर्माणाधीन फिल्मसिटीको अवलोकन,"दोलखा : दोलखामा निर्माणाधीन फिल्म सिटीको सरोकारवालाले अवलोकन गरेका छन्। भीमेश्वर नगरपालिका९ डाङडुङेडाँडाको १५ सय रोपनी क्षेत्रफलमा निर्माण हुन लागेको अन्तर्राष्ट्रिय फिल्मसिटीको काम सुस्त गतिमा अघि बढिरहेका बेला सरोकारवाला निकायको टोलीले भ्रमण गरेको हो। शनिबार सञ्चार मन्त्रालयका सहसचिव उत्तरकुमार खत्री, उपसचिव श्रीधर ज्ञवाली र सुरेन्द्र थापा, चलचित्र विकास बोर्डका अध्यक्ष एवं बरिष्ठ कलाकार भुवन केसी, बोर्डका सदस्य सचिव टंक महत, बरिष्ठ कलाकार एवं अन्तर्राष्ट्रिय फिल्मसिटी निर्माण समितिका संयोजक मदनदास श्रेष्ठ, समाजसेवी शोभित उप्रेती लगायतको टोलीले भ्रमण गरेको थियो। अध्यक्ष केसीले फिल्मसिटीलाई बोर्डले उच्च प्राथामिकता दिएको बताए । यसको निर्माणमा झण्डै १८ अर्ब खर्च लाग्ने अनुमान गरिएको निर्माण समितिका संयोजक बरिष्ठ कलाकार मदनदास श्रेष्ठले बताए। भौतिक संरचना निर्माणमा सरकारले सहयोग गर्ने प्रतिवद्धता जनाएअनुसार अहिलेसम्म निर्माण स्थलसम्मको साढे छ किलोमिटर सडक निर्माण भएको छ। केही किलोमिटर कालोपत्रे समेत गरिएको श्रेष्ठले बताए। निर्माण स्थलमा बिजुली तथा खानेपानीको व्यवस्थापन भइरहेको र अहिलेसम्म प्रशासनिक भवन, सांस्कृतिक भवन र गेष्ठहाउसको निर्माणमा करिब ३५ करोड रुपैयाँ खर्च भएको निर्माण संयोजक श्रेष्ठले बताए।"
दुर्घटनामा दुई जनाको मृत्यु,रौतहट : गौरचपुर सडक खण्डको सखुअवा चोक नजिक सवारी दुर्घटना हुँदा दुई जनाको मृत्यु भएको छ। म्याजिक र मोटरसाइकल ठक्किँदा मोटरसाइकलमा सवार दुई जनाकै मृत्यु भएको प्रहरीले जनाएको छ। ना१ज ६७४९ नम्बरको म्याजिक भ्यानले बा३९प ६८६५ नम्बरको मोटरसाइकललाई ठक्कर दिँदा दुर्घटना भएको इलाका प्रहरी कार्यालय गरुडाले जनाएको छ। दुर्घटनामा मृत्यु हुनेमा माधवनारायण नगरपालिका२ बस्ने ६५ वर्षीय परमात्मा प्रसाद साह र सोही नगरपालिका३ बस्ने ५५ वर्षीय गोकर्ण यादव रहेको प्रहरीले जनाएको छ।
सोलुखुम्बुमा पहिलो पटक क्लोथ बैंक सञ्चालन,सोलुखुम्बु : सोलुखुम्बुमा पहिलो पटक क्लोथ बैंक सञ्चालन भएको छ। जमरकट्टेल सेवा प्रतिष्ठान नेपाल नेचासल्यान गाउँपालिका३ ले शनिबार अभियान सुरु गरेको हो। हुनेले दिनुस् जरुरी हुनेले लिनुस् भन्ने मुल नाराका साथ सुरु भएको अभियानमा २५० जनाले कपडा लिएको प्रतिष्ठानका महासचिव देवेन्द्र जमरकट्टेलले जानकारी दिए। जिल्लामै पहिलो पटक सुरु गर्न लागेको क्लोथ बैंकमा कपडा हुनेहरूले दान गर्न सक्ने छन् भने आवश्यक हुनेले लिन सक्ने प्रतिष्ठानले जनाएको छ। यस अभियानलाई सहयोग गर्न चाहाने र लाभ लिनेले प्रतिष्ठानलाई सम्पर्क गर्न सक्नेछन्।
निरु बिकलाई न्याय माग्दै सडक बहस,"सुर्खेत: बलात्कार पछि हत्या गरिएकी कालीकोटकी निरु बिकको न्यायको माग गर्दै सडक बहस गरिएको छ। निरुलाई न्याय माग्दै अभियान संस्था चे फोर्सले शनिरबार मान्मको प्रतिमा चौकमा बहस गरेको हो। निरु बिकको न्यायका लागि गृहमन्त्रीलाई ज्ञापन पत्र, निरुको न्यायका लागि हस्ताक्षर संकलन र सडक बहस गरिएको चे फोर्स नेपालका प्रतिनिधि हिक्मतजंग मल्लले बताए। २०७८ भदौ ४ गते हत्या गरिएकी बिकको हत्यारा पक्राउ गर्न माग गर्दै सडक बहस गरिएको हो। हत्याको १६ महिना बित्दा पनि हत्यारा पत्ता नलाग्नु कानूनी शासनको उहास भएको मल्लको भनाइ छ। यस्ता घटनामा पीडितलाई न्याय दिन प्रशासन गम्भीर हुनुपर्ने उनले बताए। बुधबार मात्र चे फोर्स नेपालका युवाले बिकलाई न्याय माग्दै गृहमन्त्रीलाई ज्ञापन पत्र बुझाएका थिए। जिल्ला प्रहरी प्रमुख डफएसपी जयश्वर रिमालले घटनाको अनुसन्धान जारी रहेको बताए।"
नुवाकोटबाट हराएका सात जना भेटिए,नुवाकोट : नुवाकोटबाट हराएका ७ जना भेटिएका छन्। नुवाकोटका विभिन्न समयमा हराएका सात जना मानिस फेला परेका हुन्। बागमती प्रदेश प्रहरी कार्यालय हेटौंडाले हराएका मानिसहरूको खोजी गर्न गो होम अभियान सञ्चालन गरेपछि नुवाकोटका ७ जना हराएका मानिस भेटिएका हुन्। नुवाकोटका सात जनासहित विभिन्न जिल्लाका दुई सय ३३ जना हराएका मानिस फेला पारेर आफन्तलाई जिम्मा लगाएको बागमती प्रदेश प्रहरी कार्यालय हेटौंडाले जनाएको छ।
आइतबार दिउँसो देशका तीनवटा प्रदेशमा वर्षा हुने,"काठमाडौं : आइतबार दिउँसो देशका तीनवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार प्रदेश नं १, बागमती प्रदेश र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको हो। साथै देशको हिमाली भूभागका एक वा दुई स्थानमा हल्का हिमपातको सम्भावना पनि छ। आइतबार राति प्रदेश नं १ को पहाडी भूभागका एक वा दुई स्थानमा हल्का वर्षाको सम्भावना छ। प्रदेश नं १, गण्डकी र कर्णाली प्रदेशका हिमाली भूभागका एकदुई स्थानमा हल्का हिमपातको सम्भावना महाशाखाले जनाएको छ।"
"नाम्चेसहितका क्षेत्रमा वर्षको पहिलो हिमपात, लुक्लामा दुई दिनदेखि उडान ठप्प","सोलुखुम्बु : सोलुखुम्बुको नाम्चेसहितका क्षेत्रमा यस वर्षको पहिलो पटक हिमपात भएको छ। जिल्लाको खुम्बु पासाङ ल्हामु गाउँपालिकाको नाम्चेसहित खुम्जुङ, त्याङबोचे, फेरुचे लगायतको क्षेत्रमा शुक्रबारबाटै सामान्य हिमपात सुरु भएको इलाका प्रहरी कार्यालय नाम्चेले जनाएको छ। कार्यालयका अनुसार हिजो बिहानबाट सुरु भएको हिमपात अहिले पनि जारी रहेको छ। हिमपातसँगै खुम्बुमा अत्यधिक चिसोको महसुस गरिएको स्थानीयले बताएका छन्। खुम्बुको सबै तिरबाट कुहिरोले ठप्पकै घेरिएको छ भने मौसम प्रतिकुलताका कारण दुई दिन यता कुनै पनि जहाजले उडान भर्न नसकेको स्थानीय तोयाकुमार श्रेष्ठले जानकारी दिए। उहाजको उडान ठप्प हुँदा लुक्लाबाट चिसो छल्न काठमाण्डौं जाने यात्रुहरु मौसम प्रतिकुलताको पर्खाइमा रहेका छन्।"
परम्परागत घर बनाउन पाउनुपर्ने माग गर्दै हस्ताक्षर संकलन,"भक्तपुर: परम्परागत घर निर्माणमा बन्देज लगाइएको भन्दै भक्तपुरमा यसविरुद्ध अभियान सुरु भएको छ। आफ्नै गाउँ ठाउँका स्रोतसाधनको प्रयोग गरी परम्परागत घर निर्माण गर्न पाउनुपर्ने मागसहित यहाँ अभियान थालिएको हो। शनिबार पहिलो पटक यहाँ यसको पक्षमा हस्ताक्षर संकलन सुरु भएको छ। भक्तपुरको खौमामा शनिबार बिहानदेखि ११ बजेसम्म हस्ताक्षर संकलन गरिएको थियो। मेथड कन्सल्टेन्सी लान्चाफल्चा कमलविनायक भक्तपुरले यसका लागि हस्ताक्षर अभियान थालेको हो। बढीमा दुई तल्ला बनाउन चाहे मात्रै परम्परागत घर बनाउन पाइने व्यवस्था छ। मेथड कन्सल्टेन्सी लान्चाफल्चाका प्रमुख इन्जिनियर तुल्सीलाल बासुकलाले भूकम्पपछि नेपाल सरकारले मौलिक नेपाली शैलीको घर निर्माणमा बन्देज लगाएको बताए। 'मौलिक चिनारी झल्कने घर निर्माणमा सर्वसाधारणको रुचि त घटेकै छ, त्यसमा पनि सरकारले नियोजित रूपमा बन्देज लगाएको छ, उनको भने, सरकार आफैंले यस्ता घर नबनाउने त भइहाल्यो सर्वसाधारणले बनाउन चाहे पनि बनाउन पाएनन्।' डण्डी, सिमेन्टसहितको ढलानको घर बनाउन चाहे एनलाइसिस गर्न सकिने व्यवस्था भएको तर परम्परागत घर बनाउनका लागि त्यसको एनलाइसिस गर्न नसिकने भएकाले परम्परागत घर बनाउन बन्देज लगाइएको देखिन्छ। २०७२ सालको भूकम्पपछि सरकारले परम्परागत घर बनाउन पाउने व्यवस्थासहितको डिजाइन छ तर परम्परागत घर बनाउँदा दुई तल्लाभन्दा बढी बनाउन पाइँदैन। यही कारण बढीमा दुई तल्ला बनाउन चाहे मात्रै परम्परागत घर बनाउन पाइने व्यवस्था छ। इन्जिनियर बासुकलाले भने, 'दुईभन्दा बढी तल्ला बनाउन त पाइन्छ भन्ने छ तर दुई तल्ला भन्दा वढीको नक्सा लिएर गयो भने एनलाइसिस (घरको बलियोपनासहितको इन्जिनियरिङ मापदण्ड) लिएर आउन भन्छ,' उनले भने, ' जबकि यसको कुनै व्यवस्था नै गरेको छैन।' डण्डी, सिमेन्टसहितको ढलानको घर बनाउन चाहे एनलाइसिस गर्न सकिने व्यवस्था भएको तर परम्परागत घर बनाउनका लागि त्यसको एनलाइसिस गर्न नसिकने भएकाले परम्परागत घर बनाउन बन्देज लगाइएको देखिन्छ। नेपाली मौलिक स्वरूपको घर बनाउने कालिगढ र निर्माण सामग्री पाउन पनि कठिन छ। आर्किटेक्ट सिर्जना प्रजापतिका अनुसार इन्जिनियरिङका विद्यार्थीलाई परम्परागत घरको एनलाइसिस गर्ने खालका पढाइ हुँदैन। यस्तो अवस्थामा परम्परागत घरको एनलाइसिस नै गर्न नसकिने अवस्था रहेको उनी बताउँछन्। नेपाली मौलिक स्वरूपको घर बनाउने कालिगढ र निर्माण सामग्री पाउन पनि कठिन छ। बस्तीहरू विदेशी शैलीमा ठडिएका छन्। समयले कोल्टे फेरेसँगै समाजमा बस्ने मानिसको रहनसहन पनि परिवर्तन हुनु अस्वाभाविक होइन। तर, सर्वसाधारणले पनि आफ्नो देशको परम्परा र कलासंस्कृति नै बिर्सँदै जानु र सरकार झन त्यसमा आक्रमक हुनु राम्रो नभएको कलाप्रेमीहरूको भनाइ छ। घर निर्माणको नेपालको आफ्नो छुट्टै मौलिक एवं विशिष्ट परम्परा छ। तर, पछिल्लो दशक परम्परागत शैलीको घर निर्माण गर्ने चलन ह्वात्तै घटेको छ। भएका पुराना व्यक्तिगत र सरकारी भवनहरू पनि जीर्ण हुँदै, हराउँदै गएका छन्।"
"विभिन्न स्थानबाट तस्करीका सामान बरामद, ३ जना पक्राउ","विराटनगर : मोरङका विभिन्न स्थानबाट शुक्रबार राति प्रहरीले तस्करीका सामान बरामद गरेको छ। तस्करीमा संलग्न ३ जना पक्राउ परेका छन्। विराटनगर महानगरपालिका१८ खोक्साहाबाट प्रहरीले सुन राख्ने बट्टा तस्करीमा संलग्नलाई पक्राउ गरेको हो। बट्टा तस्करीमा संलग्न विराटनगर१७ का ३० वर्षीय मस्जित आलम, २० वर्षीय मोहमद अरवाज र विराटनगर१८ का २१ वर्षीय रहमद मियाँ पक्राउ परेका छन्। भारतबाट बोरामा प्याक गरेर ल्याउँदै गरेको सुन राख्ने खाली बट्टासहित उनीहरुलाई अस्थायी प्रहरी पोस्ट मटेरुवाबाट खटिएको टोलीले पक्राउ गरेको हो। मोरङ प्रहरीका प्रवक्ता डीएसपी टीकाबहादुर कार्कीका अनुसार विभिन्न आकारका ९ सय ७२ वटा सुन राख्ने खाली बट्टा बरामद भएको छ। बरामद गरिएको बट्टा १ लाख ६२ हजार मूल्य बराबरको रहेको उनले बताए। त्यस्तै प्रहरीले मोरङको धनपालथान गाउँपालिका४ कर्सिया, धनपालथान३ मायागञ्ज, विराटनगर१६ दरैया र विराटनगर१५ हुलास मेटल चोकबाट पनि तस्करीका सामान बरामद गरेको छ। भन्सार छली गरेर भारतबाट नेपालतिर ल्याउँदै गरेको अवस्थामा चिनी, मोटर पार्टस्, बिजुलीका सामान, लत्ताकपडा, खैनीलगायतका सामान बरामद गरिएको डीएसपी कार्कीले बताए। उनका अनुसार जिल्ला प्रहरी कार्यालय मोरङ, इलाका प्रहरी कार्यालय रानी र इलाका प्रहरी कार्यालय रंगेलीबाट खटिएको अलगअलग टोलीले अवैध सामान बरामद गरेको हो। बरामद गरिएको सामान ४ लाख ८५ हजार ३ सय रूपैयाँ बराबरको रहेको प्रहरीले जनाएको छ। सामान र पक्राउ परेकाहरुलाई प्रहरीले आवश्यक अनुसन्धान एवं कारबाहीका लागि विराटनगर भन्सार कार्यालयमा बुझाएको छ।"
इटहरीको जनता मावि जिल्लाकै उत्कृष्ट विद्यालय,"धरान : शैक्षिक सुधारमा आमुल परिर्वतन गरेको इटहरीको जनता माध्यामिक विद्यालय सुनसरीकै उत्कृष्ट विद्यालयमा छनौट भएको छ। प्रदेश १ को सामाजिक विकास मन्त्रालयले शैक्षिक सुधार गरी पढाइमा राम्रो नतिजा ल्याउन सफल भएको भन्दै उत्कृष्ठ विद्यालय छनौट गरेको हो। जिल्लाकै उत्कृष्ट विद्यालय घोषित भएको जनता माविले नगद १४ लाख ५० हजार पुरस्कार प्राप्त गर्ने प्रदेश १ का सामाजिक विकास मन्त्री राजन राईले बताए। उनले मन्त्रालयले २०७९८० का लागि प्रत्यक जिल्लाबाट एक एकवटा उत्कृष्ट व्यवस्थापन भएका सामुदायिक विद्यालयलाई प्रोत्साहन गर्ने कार्यक्रम अनुसार सुनसरीको जनता मा वि जिल्लाकै उत्कृष्ट विद्यालय बनेको बताएका छन्। जिल्लाकै उत्कृष्ट विद्यालयमा छनौटमा परेको जनता माविलाई पुरस्कार रकमका लागि मन्त्रालयमा प्रस्ताप पेस गर्न पत्राचार गरिसकिएको मन्त्री राईले बताए। अंग्रेजी र नेपाली दुबै माध्यमबाट पठनपाठन हुँदै आएको जनता माविमा २ हजार ९ सय १३ जना विद्यार्थी अध्ययनरत रहेका विद्यालय व्यवस्थापन समितिका अध्यक्ष काशीनाथ दंगालले बताए। उनले भवन अभावका कारण विद्यालयमा अध्ययन गर्न आउने सबै विद्यार्थीलाई भर्ना गर्न नसकिएको गुनासो गरे। यस विद्यालयमा अध्ययन गर्ने विद्यार्थीको संख्या ह्वात्तै बढेपछी विद्यालयले प्रवेश परीक्षा लिएर मात्र विद्यार्थी भर्ना गर्न थालेको प्रध्यानाध्यापक पशुपती सिंदेलले बताएका छन्। जनता माध्यामिक विद्यालयमा सरकारी सेवा सुविधा लिने ३२ जना मात्र शिक्षक छन्। तर विद्यालयले आफ्नो श्रोत जुटाएर थप ८४ जना शिक्षक कर्मचारीलाई सेवा सुविधा उपलब्ध गराइ विद्यालयको शैक्षिक सुधार गरिएको अध्यक्ष दंगालले बताए। उनले विद्यालयमा विद्यार्थीको संख्या बढेसँगै ७ वटासम्म सेक्सन बनाएर पठन पाठनलाई प्रभावकारी बनाइएको बताए। २०१३ सालमा सुनसरीको दोस्रो विद्यालयको रुपमा स्वीकृति पाएको जनाता मावि यस अगाडि कमजोर व्यवस्थापन समिति र शिक्षकहरुको बेवास्थाका कारण पठन पाठनमा कमजोर बनेको थियो। विद्यालयमा नयाँ व्यवस्थापन समिति गठन र योग्य शिक्षकहरुको प्रवेशले विद्यालको भौतिक पूर्वाधार र गुणस्थरीय शिक्षामा फड्को मार्न सफल बनेको अध्यक्ष दंगालले बताए। उनले विद्यालको प्रगतिमा व्यवस्थापन समितिका सदस्य, शिक्षक, कर्मचारी र स्थानीय राजनैतिक दलहरुका प्रतिनिधिको सहयोगका कारण विद्यालयले शिक्षा र भौतिक पूर्वाधारमा आमुल परिवर्तन गर्न सफल भएको बताए। उनले स्थानीय, प्रदेश र केन्द्र सरकारले भौतिक पूर्वाधार निर्माण र शिक्षक दरबन्दी थप गरिदिए जनता माविलाई देशकै नम्बर १ विद्यालय बनाउन सक्ने बताए।"
मुलुकलाई सही दिशामा लैजान केपी ओलीको भूमिका महत्वपूर्ण : महेश बस्नेत,"काठमाडौंः नेकपा (एमाले) का पोलिटब्यूरो सदस्य तथा पूर्वमन्त्री महेश बस्नेतले कांग्रेस सभापति एवम् निवर्तमान प्रधानमन्त्री शेरबहादुर देउवाकी पत्नी तथा कांग्रेस सांसद आरजु राणा देउवा र निवर्तमान गृहमन्त्री बालकृष्ण खाँणमाथि ठूला आयोजनामा अर्बौको चलखेल गरेको गम्भीर आरोप लगाएका छन्। आरजु र खाँणहरूले निर्वाचनपछि पनि आफूहरूकै सरकार बन्ने भन्दै ठूला आयोजनाको ठेक्का दिने भनेर अग्रिम रूपमा ६७ अर्ब रुपैयाँ बुझेको र अहिले सरकारबाट बाहिरिएकोले फिर्ता गर्नुपर्ने अवस्थामा पुगेको बस्नेतको आरोप छ। नेता बस्नेतले देउवा नेतृत्वको यसअघिको सरकारलाई भाउजुको सरकार भन्ने मानक रहेको पनि बताए। उनले भने,देउवा सरकारले विकास निर्माणको पनि केही काम गरेको थिएन। ठूलाठूला आयोजनाको सन्दर्भमा चाहे त्यो एनसेलको सन्दर्भ होस, चाहे त्यो सूर्यविनायकधुलिखेल सडकको सन्दर्भ होस, यी तमाम सनदर्भमा अर्बौको सेटिङ थियो। भाउजुको सरकार अथवा आरजु देउवाज्यू, अथवा बालकृष्ण खाणजीलगायतका साथीहरूको सेटिङमा अब सरकार बन्नेछ र मिलोमतोमा तपाईँहरूलाई ठेक्कालगायत दिन्छौं भनेर ६७ अर्ब उहाँहरूले लिनुभएको छ र अहिले त्यो पैसा चाहीँ फिर्ता गर्नुपर्ने अवस्थामा पुग्नुभएको छ भन्ने कुरा अहिले चर्चामा आएको छ। नेता बस्नेतले यसअघिको देउवा सरकारले मुलुकमा संस्थागत ठगी गरेको गम्भीर आरोप लगाए। उनले भने,विशेषगरेर भन्सार भएका जिल्लाहरूमा सीडीओ, एसपीहरू सबै सुरुवाहरू सेटिङमा हुने गर्दथ्यो। भन्सार प्रमुखहरू सेटिङमा हुने गर्दथे। र, वैद्य च्यानलबाट सामानहरू आयात नगरी अवैध च्यानलबाट सामान आयात गर्ने, भन्सार छली गर्ने र राजश्व छली गर्ने काम भएको थियो। एक ढंगले भन्ने हो भने राज्य संस्थागत ठगी धन्दामा संलग्न भएको थियो। जसको कारण हाम्रो अर्थतन्त्र टाँट पल्टिएको थियो। पुँजीगत खर्च न्यून भैरहेको छ। आजको अर्थमन्त्रीलाई समेत चूनौति थपिदिएर उहाँहरू जानुभयो। उनले यसअघिको सरकारप्रति व्यंग्य गर्दै मेकिङ आरजु देउवा, नट मेकिङ नेपाल भएको टिप्पणी गरे। उनले नेपालको कम्युनिष्टको हिसाबले सबैभन्दा ठूलो दल भएकोले एमाले र यसको नेतृत्व केपी ओलीले मुलुकलाई सही दिशामा लैजानको लागि महत्वपूर्ण भूमिका निर्वाह गर्ने बताए। उनले भने,हामी वाम गठबन्धन हुँदै एकता प्रक्रियासम्म लैजानुपर्छ भन्ने पक्षमा छौं। हाम्रो श्रद्धय अध्यक्ष कमरेडले जनतामा पलाएको आशाको दियोलाई निभ्न दिनुहुँदैन।"
मालढुङ्गाबेनी सडक अलपत्र,"बेनी: म्याग्दी र मुस्ताङलाई राष्ट्रिय राजमार्गसँग जोड्ने मालढुङ्गाबेनी सडक स्तरोन्नतिको काम अलपत्र बनेको छ। पर्वतको कुश्मा नगरपालिका१ मा पर्ने मालढुङ्गाबाट जलजला गाउँपालिकाको ८, ७, ४ र ३ नम्बर वडा हुँदै म्याग्दीको सदरमुकाम बेनी जोड्ने सडक निर्माण रोकिदाँ यात्रुलाई सास्ती र जोखिम बढेको छ। उत्तर दक्षिण जोड्ने राष्ट्रिय गौरवको कालीगण्डकी कोरीडोर बेनीजोमसोमकोरला सडक आयोजना मार्फत १३ किलोमिटर दुरिको मालढुङ्गाबेनी सडक स्तरोन्नतिका लागि विस २०७७ चैतमा एपेक्सखड्काकृष्ण जेभीले ५२ करोड ८६ लाख रुपैयाँमा ठेक्का सम्झौता गरेको थियो। एपेक्सखड्काकृष्णको सहायक ठेकेदार ओमकारेश्वर कन्ट्रक्सनले गत कात्तिक ६ गते यता सडक निर्माणको काम गरेको छैन। ओमकारेश्वरका सञ्चालक अमृत दाहालले सडक निर्माणका लागि आवश्यक पर्ने ढुङ्गा, गिट्टि, बालुवा र रोडा नपाएपछि बाध्य भएर काम रोक्नुपरेको बताए। तिहार अघिसम्म तीब्र गतिमा काम गरेका थियौँ। ६ किलोमिटर सडक विस्तार, नाली र पर्खाल सकेर ग्राभेल गर्ने तयारी अवस्थामा छ, उनले भने ठेक्का सम्झौताअनुसार सडक निर्माणका लागि आवश्यक नदीजन्य कच्चा पदार्थको स्रोत कालीगण्डकी हो। नदीजन्य पदार्थ नपाएपछि प्रशोधन गर्न स्थापना गरेको अस्थायी क्रसर सञ्चालन भएको छैन। ग्राभेल गर्न आवश्यक पर्ने नदीजन्य पदार्थ नभएपछि सयौँ मजदुर, दर्जनौ डोजर, टिप्पर थन्काएर राख्नुपरेको छ। नदीजन्य कच्चा पदार्थ उपलब्ध हुने र काम गर्ने वातावरण बनाउन अनुरोध सहित सडक विभाग, बेनीजोमसोमकोरला सडक आयोजना, पर्वतको जिल्ला प्रशासन, समन्वय समिति, कुश्मा नगरपालिका, जलजला गाउँपालिकामा मंसिर १५ गते पत्राचार गरेपनि ठोस पहल नभएको गुनासो दाहालले गरे। सर्वोच्च अदालतको २०७८ असार २९ गतेको आदेश अनुसार कालीगण्डकीबाट नदीजन्य पदार्थ उत्खनन गर्न रोक लागेकाले ठेक्का लगाउन नसकिएको, करोडौ राजस्व गुमेको र विकास आयोजनामा असर देखिएको जलजला गाउँपालिकाका अध्यक्ष राजुप्रसाद आचार्यले बताए। कार्यपालिकाको पछिल्लो बैठकले सडक निर्माणलाई गति दिन र नदीजन्य वस्तुको उपलब्धताका लागि सहजीकरण गर्ने निर्णय गरेको उनले बताए। २०७९ चैत महिनासम्मको म्याद रहेको यो सडक योजनाको हालसम्मको भौतिक प्रगति २४ प्रतिशत रहेको बेनीजोमसोमकोरला सडक आयोजनाले जनाएको छ। सडक निर्माणको काम रोकिँदा यातायातका साधन सञ्चालन र यात्रुहरुलाई आवत जावतमा समस्या भएको छ। खाल्डाखुल्डी, धुलो, हिलोका कारण यात्रा गर्न सास्ती भएको बेनीका बद्री शर्माले बताए। सहज हुँदा ३० मिनेटमा बेनीबाट मालढुङ्गा पुगिन्थ्यो, अहिले डेढ घण्टा लाग्छ, उनले भने धुलो, हिलो र साँघुरो सडकमै राखिएका निर्माण सामग्रीले आवत जावतमा असहजता सँगै दुर्घटनाको जोखिम बढेको छ। यो सडकमा म्याग्दी, मुस्ताङ र पर्वतको जलजला गाउँपालिकाका बासिन्दाका साथै पर्यटक र तिर्थयात्री आवत जावत गर्छन्। बेनीजोमसोमकोरला सडक आयोजनाका प्रमुख जगत प्रजापतिले सडक निर्माणमा देखिएको समस्याका विषयमा सडक विभागमा जानकारी गराएको र रोकिएको कामलाई सूचारु गराउन स्थानीय स्तरमा सहजीकरण गरिएको बताए। कामका लागि खाद्यान्न कार्यक्रम अन्तर्गत ०५२ मा मार्ग खुलेको मालढुङ्गाबेनी सडक बेनी ०६८ मा कालोपत्र भएको थियो। मुस्ताङको कोरला नाकाबाट दक्षिणको सुनौलीसम्म जोड्ने कालीगण्डकी कोरिडोर अन्तर्गत यो सडकलाई ११ मिटर चौडा र कालोपत्रे गर्न लागिएको हो।"
कञ्चनपुरमा हतियारसहित भारतीय लुटेरा पक्राउ,महेन्द्रनगर : कञ्चनपुरमा तीन जना भारतीय लुटेरा हतियारसहित पक्राउ परेका छन्। कञ्चनपुरको बेलौरी नगरपालिका १ वैशाखाबाट हतियारसहित तीन जना भारतीय लुटेरा पक्राउ परेको जिल्ला प्रहरी कार्यालय कञ्चनपुरका प्रवक्ता चक्र शाहले जानकारी दिए। प्रहरी र स्थानीयले गएराती घेरा हालेर उनीहरुलाई पक्राउ गरेको हो। प्रहरीका अनुसार उखुबारीमा लुकेपछि घेरा हालेर रातभर खोजी गरिएको थियो। दुई जनालाई रातिनै पक्राउ गरिएपनि अर्का एक जनालाई बिहान समात्न सफल भएको भण्डारीले बताए। लुटेराबाट प्रहरीले एक पेस्तोल र गोलीसमेत बरामद गरेको छ। केही समय यता बेलौरीको सीमा क्षेत्रमा चोरी र लुटपाटका घटना बढेका थिए।
गुल्मीमा पिकनिक गएका युवाबीच खुकुरी हानाहान,गुल्मी : जिल्लाको मदाने गाउँपालिका ६ स्थित पर्यटकीयस्थल क्वान्के देउरालीमा पिकनिक खान गएका युवाहरुबीच खुकुरी हानाहान भएको छ। दुई समूहबाट पिकनिक खान गएका युवाहरुबीच विवाद हुँदा खुकुरी हानाहान भएको हो। खुकुरी प्रहारबाट स्थानीय १८ वर्षीय सन्तोष कुवँको दाइने हातमा गम्भीर चोट लागेको छ। उनको अहिले अर्घाखाँचीको सन्धिखर्कमा उपचार भइरहेको जिल्ला प्रहरी कार्यालय गुल्मीका प्रमुख प्रहरी उपरीक्षक अर्जुन रानाभाटले जानकारी दिए। मासु काट्न लगेको खुकुरी प्रयोग भएको प्रहरीले जनाएको छ। खुकुरी प्रहार गर्ने मदाने ६ पुर्कोटदहका ३३ वर्षीय रमेश परियार र झिमरुक गाउँपालिका ४ बांगेमरोठ प्यूठानका १८ वर्षीय प्रशान्त परियारलाई प्रहरीले नियन्त्रणमा लिएको छ।
"उहिले गिद्ध रम्थे, अहिले जहाज बस्छन्","विमानस्थल निर्माणका लागि जग्गा अधिग्रहण गरेको ४७ वर्षपछि आइतबारदेखि पोखरा अन्तर्राष्ट्रिय विमानस्थल सञ्चालन हुँदैछ। यो विमानस्थलका लागि पहिलो पटक २०३२ सालमा ३१ सय रोपनी जमिन अधिग्रहण गरेर काम सुरु गरिएको थियो। त्यसअघि यहाँ स्थानीयका घरबस्ती, पहेले धान झुल्ने खेत र हरियाली तरकारी बारी थियो। पटकपटक गरी अधिग्रहण गरिएको ३ हजार ८ सय ९९ रोपनी जमिनमा अहिलेको विमानस्थल बनेको हो, त्यो पनि अन्तर्राष्ट्रिय। विमानस्थललाई कति जमिन आवश्यक पर्ने हो ? त्यसैअनुसार एकै पटक मुआब्जा दिएर जमिन अधिग्रहण गर्नुपर्ने थियो। तर त्यसो नगरी पटकपटक अधिग्रहण गर्दा केही परिवारले त तीन पटकसम्म घर बनाउने र भत्काएर अर्को ठाउँमा सार्नेसम्मको समस्या भोग्नु परेको स्थानीय बेदनाथ पोखरेलले सुनाउँछन्। सञ्चालनको तयारी अवस्थामा रहेको पोखरा अन्तर्राष्ट्रिय विमानस्थलतर्फ घरको छतबाट हेर्दै पोखरेल दम्पती बेदनाथ र मेनकाले विमानस्थल निर्माणका लागि आफ्नो ३६ रोपनी पहेँले धान झुल्ने खेत अधिग्रहणमा परेको सुनाए। अहिले विमानस्थल भएको क्षेत्र यसअघि स्थानीयका गाई, भैंसी, बाख्राको चरन क्षेत्र थियो। हिउँदमा जाडो छल्न हिमालपारिको जिल्ला मुस्ताङदेखि पोखरा ल्याइएका घोडा, खच्चड पनि यहीँ चर्थे। चरन क्षेत्रको रूपमा गाईं, भैंसी, घोडा, खच्चडको हिउँदमा बाक्लै उपस्थिति हुन्थ्यो। सवारीसाधनको पहुँच नहुँदासम्म मुस्ताङमा घोडा, खच्चडले पोखराबाटै खाद्यान्न, लत्ताकपडा र विभिन्न आवश्यक सामान बोकेर पुर्याउँथे।हिउँदमा पोखरा ल्याएका घोडा, खच्चड चरनकै क्रममा बूढा भएर वा चोटपटक लागेर मर्थे। यसरी मरेका घोडा, खच्चड र स्थानीयका गाई, भैंसी र गिद्धले छिनभरमै डेढ दुई सयभन्दा बढीसम्मले मिलेर खान्थे। सञ्चालनको तयारीमा रहेको विमानस्थलदेखि दक्षिणतर्फ रहेका भरतपोखरी, निर्मलपोखरी क्षेत्रका सिमलका रूखमा अहिले पनि विश्वमै संकटापन्न अवस्थामा रहेका सानो खैरो, डंगर प्रजातिका गिद्धले गुँड बनाउने र बस्ने गर्छन्। सेतो गिद्धको झन् बाक्लो बसोबास छ त्यस क्षेत्रमा। विमानस्थल गाई, भैंसी, घोडा खच्चडको मात्र होइन, गिद्धको पनि चरन क्षेत्र थियो। स्थानीयले हिउँदमा घाम ताप्दै अहिले विमानस्थल बनेको क्षेत्रमा गुन्द्री बुन्थे। घोडा र खच्चड खाली जमिनमा कुदाएर स्थानीय बालबालिका रमाउँथे। अब भने पहिलेका यस्ता दृश्य यस विमानस्थल क्षेत्रमा देख्न पाइने छैन। विमानस्थल क्षेत्रमा पहिले विभिन्न प्रजातिका गिद्ध, चिललगायत चरा अवतरण र उडान भर्थे। अब भने गिद्धको ठाउँ चिलगाडीले लिँदै छ। चिलगाडीले देशभित्र मात्र होइन, मान्छे बोकेर अन्तर्राष्ट्रिय उडान पनि भर्ने छन्।"
छोराले देशैलाई रुवाएर गयो,"झापा : शुक्रबार बिहानैदेखि सामाजिक सञ्जालमा एउटा भिडियो सन्देश भाइरल भयो। उक्त भिडियोमा एक युवक आफू जहाँ गए पनि छोरालाई सधैं माया गर्ने भन्दै असल हुन भनिरहेका थिए। निराश मुद्रामा देखिने ती युवकको पछाडिको दृश्यमा धुवाँको मुस्लो उडिरहेको देखिन्थ्यो। अडेस लागेको भाग कुनै भवनको झ्यालको थियो। उनी छोरालाई भनिरहेका थिए, बाबा अलवेज लभ्स यु। कसैलाई चिट गर्नु हुन्न, फ्रड गर्नुहुन्न। आमा बुवा र ममीलाई माया गर्नु है छोरा। भिडियोले छिनभरमै सामाजिक सञ्जाल ढाक्यो। धेरैले भिडियो राखेर लेखेका थिए, हार्दिक श्रद्धाञ्जलि विपिन। तिमी महान् बाबु हौ। उक्त भिडियो सन्देश थियो झापा बिर्तामोड १ अतिथि सदन रोड घर भएका ३९ वर्षीय निराकार पाण्डे (विपिन) को। उनले थाइल्यान्डको सीमा नजिक कम्बोडियाको पोइपोटस्थित ग्रान्ड डायमन्ड सिटी होटलबाट उक्त भिडियो सन्देश पठाएका थिए छोराको लागि। यो सन्देश नै उनको परिवारका लागि अन्तिम सन्देश बन्न पुग्यो। उनी बसेको होटल र त्यहाँ रहेको क्यासिनोमा आगलागी हुँदा उनी १२औं तलामा फसेका थिए। उद्धार नभएपछि र कुनै उपाय नभएपछि कोठाको भ्यालमा बसेर भिडियो सन्देश पठाएर उनी त्यहाँबाट बच्न सकिन्छ कि भनेर हाम्फालेको बताइएको छ। त्यसै क्रममा उनको निधन भएको अन्तर्राष्ट्रिय सञ्चारमाध्यमले उल्लेख गरेका छन्। विपिन बास बसेको ग्रान्ड डायमन्ड सिटी होटलमा बुधबार राति अचानक आगलागी भएपछि पाण्डेले आपू फसेको थाहा पाएका थिए। चारैतिरबाट आगोले घेरेपछि उनी हाम्फालेका थिए। क्षत्विक्षत अवस्थामा उनको शव पहिचान भएको बताइएको छ। विभिन्न देशका चार सयभन्दा बढी नागरिक आगलागीमा फसेका थिए। थाइल्यान्डका धेरै नागरिक उक्त होटल र क्यासिनोमा काम गर्थे। आगलागीमा फसेकाहरूको लामो समयसम्म उद्धार हुन नसक्दा पाण्डेसहित धेरैले ज्यान गुमाए। गैरआवासीय नेपाली संघ कम्बोडियाका अध्यक्ष लाल खड्काका अनुसार उक्त आगलागीमा शुक्रबार अपराह्नसम्म २६ जनाको मृत्यु भएको छ भने ७३ जना गम्भीर घाइते भएका छन्। होटल र क्यासिनोमा भएको आगलागीमा हाम्फालेर केहीको ज्यान गएको छ। कतिपयको खुट्टा भाँचिएको छ। आगो निभाउन ११ वटा दमकल प्रयोग गरिएको थियो। हेलिकप्टरसहित ३ सय प्रहरी अधिकारी घटनास्थलमा खटेका थिए। १७ तले भवन भएकाले आगो निभाउन कठिन भएको स्थानीय प्रहरी अधिकारीले बताएको अन्तर्राष्ट्रिय सञ्चारमाध्यमले लेखेका छन्। घटनापछि फस्ट फ्लोरको छतमा पाण्डेको डेथबडी भेटियो, अध्यक्ष खड्काले अन्नपूर्ण पोस्ट्सँग भने, दूतावासले आएर हेरिसकेको छ। सम्भवतः छिट्टै पाण्डेको शव नेपाल पठाउने प्रक्रिया पूरा हुन्छ। अध्यक्ष खड्काका अनुसार पाण्डे एक महिनादेखि उक्त होटलमा बसेका थिए। पाण्डे यसअघि पनि तीन महिना कम्बोडियामा बसेर नेपाल फर्किएको जनाइएको छ। नोभेम्बर ७ मा थाइल्यान्ड उडेका पाण्डे घूमघामका लागि सीमावर्ती कम्बोडिया पुगेका हुन्। कान्छा भाइको बिहेपछि उनी थाइल्यान्ड गएका थिए। बिहेपछि भाइ नीराजन अमेरिका फर्किसकेका छन्। आगोबाट बचेर निस्किने अवस्था रहेन भन्दै दाइले फोन गर्नुभयो, मृतकका कान्छा भाइ नीराजनले अमेरिकाबाट भने, जे नहुनु थियो, भएर छोड्यो। बियोगको यो पीडा सहन असाध्यै कठिन हुँदो रहेछ। होटलको सातौं तलाबाट आगलागी सुरु भएको थियो। आगो फैलिरहेको र बाहिर निस्कन सक्ने अवस्था नरहेको जनाउँदै पाण्डेले समयमा उद्धार नभए मृत्युको सामना गर्नुको विकल्प नहुने बताएका थिए। पाण्डेले अब आफू मृत्युको मुखमा पुगेको र बाँच्न मुस्किल भएको बताउँदै काठमाडौंमा रहेकी श्रीमती शशिकला र दाजु निरजलाई सुरुमा फोन गरेका थिए। विपिनको निधन भएपछि झापा बिर्तामोड १ अतिथि सदन रोडस्थित घरमा भेला भएका आफन्त । सुब्रत न्यौपाने कोरोना संक्रमणका कारण पाण्डेलाई श्वासप्रश्वासको समस्या थियो। उनले आगो दन्किरहेको र धुवाँको मुस्लो आइरहेकाले समस्या हुने बताइरहेका थिए। होटलमा आगो लागिरहँदा १२औं तलामा रहेका पाण्डेले मध्यराति १२ बजेदेखि बिहान ४ बजेर २६ मिनेटसम्म लगातार परिवार र आफन्तसँग भाइबरमा कुराकानी गर्न भ्याए। आफन्त, साथीभाइ र कतिपय सञ्चारमाध्यमलाई भाइवर र ह्वाट्सअपमा सम्पर्क गरी पाण्डेले आफू संकटमा फसेको र बाँच्न सक्ने अवस्था नरहेको बताएका थिए। उसले आगो नियन्त्रण नभए हाम्फाल्नुको विकल्प नभएको बताइरहेको थियो। मैले त धेरैबेर कुरा गर्न पनि सकिनँ, मृतकका बाबु अग्निप्रसाद पाण्डेले भने, यस्तो पीडादायी अवस्था कसैले सोच्नु र सामना गर्नु पनि नपरोस्। होटलमा आगलागी भएको र छोरो फसेको थाहा पाएपछि काठमाडौंमा रहेकी आमा लीलादेवी रातभर निदाउन सकिनन्। मृत्युको मुखमा पुगेर उद्धारको पर्खाइमा रहेका श्रीमान्लाई बचाउन सक्ने कुनै सामथ्र्य श्रीमती शशिकलासँग पनि थिएन। नाबालक १० वर्षीय छोरा आर्मनलाई च्यापेर उनले भगवान्सँग प्रार्थना गरिन्। तर, हुनेहार दैव नटार, भगवान्ले पनि शशिकलाको प्रार्थना सुनेनन्। बिहीबार मध्याह्नसम्म श्रीमान्को मृत्युको खबर फैलियो। मृतक पाण्डेका बाबु अग्नि बिर्तामोड१ का वडाध्यक्ष हुन्। मृतक पाण्डे माइँलो सन्तान हुन्। उनका अरू तीन दाजुभाइ निरज, निश्चल र नीराजन छन्। छोराको मृत्युको खबरपछि उनी काठमाडौं पुगेका छन्। आमा लीलादेवी काठमाडौंमै थिइन्। पाण्डेकी श्रीमती शशिकला लोहनी र छोरा आर्मन काठमाडौंको सुकेधारामा बस्दै आएका छन्। शव ल्याउन पहल थालियो घटनापछि पाण्डेको शवलाई नेपाल ल्याउने भन्ने विषयमा पहल भइरहेको छ। एमाले नेता अग्नि खरेलले छोराको शव नेपाल ल्याउन पहल गरेको र मंगलबारसम्म नेपाल आइपुग्ने मृतकका बाबु पाण्डेले बताए। उनका अनुसार थाइल्यान्डस्थित नेपाली दूतावासले पाण्डेको शव बुझेको छ। दूतावासका प्रथम सचिव खगराज पाण्डेले शव बुझिसकेको उनले जानकारी दिए। आगो नियन्त्रणमा आउने छाँटकाँट नदेखेपछि पाण्डेले घटनाबारे परिवारका सदस्यलाई सुनाए। परिवारका सदस्यसँग ४ घण्टाभन्दा बढी कुरा भयो। आगलागीको दृश्य देखाउँदै उनले आफू मृत्युको मुखमा पुगेको र अब होटलको १२औं तलाबाट हाम्फाल्नुको विकल्प नभएको सुनाए। आगोले शरीर जलेर खरानी हुनुभन्दा हाम्फालेर मर्दा परिवारले लास पाउँछ भन्ने उसको सोचाइ रहेछ, झापाको बिर्तामोडमा रहेका भाइ निश्चल पाण्डेले भने, आगो लागेपछि उसले उम्किन खोजेको तर प्रयास सफल नभएको बताइरह्यो। दाजु निरजका अनुसार कान्छा भाइ नीराजनको बिहेपछि निराकर थाइल्यान्ड गएका हुन्। कम्बोडियामा भाइ बसेको होटलमा आगलागी भएको थाहा भएपछि दाजु निरज श्रीमती र आमासहित बुहारी र भतिजो भेट्न सुकेधारा पुगेका थिए। भिडियो कलमा परिवारका सदस्यले नआत्तिन सम्झाइरहे। चाँडै उद्धार हुन्छ भन्दै आफूहरूले आत्मबल दिएको मृतकका जेठा दाजु निरज बताउँछन्। निराकारले होटलको १२औं तलाबाट आगलागीको दृश्य देखाएपछि परिवारका सदस्यमा बेचैनी बढेको थियो। घाइतेको उद्धारका लागि आएका एम्बुलेन्स कराइरहेका थिए। प्रहरीको बाक्लो उपस्थिति थियो। दमकलले तेस्रो तलाभन्दा माथि पानी हाल्न नसकेपछि आगो नियन्त्रणमा लिन १२ घण्टाभन्दा बढी समय लागेको थियो। उद्धार टोली पर्खिंदापर्खिँदै होटल ध्वस्त भएको छ। निरजका अनुसार उक्त होटलमा सन् २०१९ मा पनि आगो लागेको थियो। कम्बोडियाका सञ्चारमाध्यमले झोला भिरेर होटलको झ्यालमा टर्चलाइट र मोबाइल बोकेर बसेको निराकारको फोटो छापेका छन्। उनले भिडियोमा कुरा गरिरहँदा कोठाभित्र धुवाँ छिरेको देख्न सकिन्छ। पाण्डेको मृत्युपछि झापाको बिर्तामोड१ अतिथि सदनरोडस्थित घरमा छरछिमेकी र आफन्तको भीड लागेको छ। भाइ निश्चललाई भेटेर शुभचिन्तकले सान्त्वना दिइरहेका छन्। मृत्युको मुखमा पुगेको अवस्थामा कमजोर मुटु भएकाले कसैसँग कुरा गर्न सक्दैन्, छिमेकी हिमा सिटौलाले भनिन्, निराकार भाइ साँच्चिकै आँटिला र साहसी रहेछन्। १० वर्षीय छोरालाई पाण्डेको अन्तिम सन्देश गहभरि आँसु पारेर मृत्युलाई आत्मसात् गरेका पाण्डेले भिडियोमार्फत छोरा आर्मनलाई अन्तिम सन्देश दिएका छन्। उनले आफू जहाँ गए पनि सधैं माया गर्ने भन्दै छोरालाई असल हुन सुझाएका छन्। अन्तिम समयमा छोरासँग कुरा गर्दै पाण्डेले भनेका छन्, सानु, मेरो आँखाको बाबु, म तिमीलाई धेरै माया गर्छु। बाबा अलवेज लभ्स यु। सबैभन्दा ठूलो कुरा राम्रो मान्छे बन्नुपर्छ है छोरा। कसैलाई चिट गर्नु हुन्न, फ्रड गर्नुहुन्न। आमा बुवा र ममीलाई माया गर्नु है छोरा। आफूले सकेको सहयोग गर्नुपर्ने बताउँदै उनले विशेषगरी मामा, माइजूहरूलाई कहिल्यै पनि चित्त नदुखाइदिनु भनेका छन्। उनले भिडियोमा भनेका छन्, लमजुङका बुवाआमाले पनि धेरै गर्नु भएको छ। है सानु तिमी धेरै ठूलो मान्छे बन्नू। ज्ञानी हुनू। अनि रह्यो दिनेश सिलवाल, जो तिमी ठूलो बाबा भन्छौं। है उमेरले ऊ मभन्दा कान्छो भए पनि म दाइ भन्छु उसले मलाई दाजु भन्छ। उसलाई एकदम रेस्पेक्ट गर्नू, है बाबु। मैले जे जति दुःख गरें, हुन्छ कि भनेर कोसिस गरेँ छोरा। मैले सकिनँ है। तिमीसँग बिताएका पलहरू सधैं यादगार रहनेछन्। सधैं शशि मामु, अग्नि बुवा आमासँग भान्जाहरूसँग तिम्रो मामा यानिकी मेरो साढु है, मेरो जेठान शान्ति साली गोथ्ले, तिम्रो भाइ आर्या दिदी, सार्थक भाइ, आरभ भाइ सबैलाई माया र इज्जत गर्नू, कसैलाई फ्रड नगर्नू, ज्ञानी बन्नू। छोराले देशलाई रुवाएर गयो अग्निप्रसाद पाण्डे, बाबु आफ्ना अगाडि मृत्युबाहेक अरू केही विकल्प नभएपछि मान्छेले बाँच्ने उपाय खोज्दो रहेछ। छोराले होटलबाट हाम्फालेर बाँच्ने उपाय रोज्यो। तर, उसलाई पनि थाहा थियो कि, यति माथिबाट हाम्फाल्दा बाँच्न सकिँदैन भनेर। उसले होटलको १२औं तलाबाट हाम्फालेको देखिन्छ। मेरो छोरोले मृत्यु अगाडि एउटा आँट र साहस देखाएर घरपरिवार र साथीभाइसँग कुरा गरेको छ। आगोले जलेर खरानी हुनुभन्दा हाम्फालेर मर्दा परिवारले लास हेर्न पाउँछ भन्ने उसको सोच देखियो। मलाई मात्रै होइन छोराले देशलाई रुवाएर गएको छ। उसकी आमा, श्रीमती र परिवारका सदस्यलाई सम्हाल्न गाह्रो छ अहिले। काँबुभन्दाको परिस्थितिमा मान्छेले के गर्न सक्छ र ? उसले जसरी घर परिवारका सदस्य र आफन्तलाई सम्झियो, यो जीवनको अन्तिम क्षणमा ठूलो कुरा रहेछ। भिडियोमा पनि उसले आफ्नो लास जसरी भए पनि घरपरिवारसँग पुर्याइदिन अपिल गरेको रहेछ। मैले उसले अन्तिम समयमा बोलेको भिडियो हेर्न सकेको छुइनँ। मनमा अनेक पीडा छन्। उसको शव कसरी ल्याउने भन्ने चिन्ता छ। एमाले नेता अग्नि खरेलले शव नेपाल ल्याउने प्रक्रिया अगाडि बढाइदिनुभयो। शव सकेसम्म छिटो नेपाल ल्याउने गरी नेता खरेल लाग्नु भएको छ। भर्खर थाइल्यान्डस्थित नेपाली दूतावासले शव बुझेको जानकारी पाएको छु। मंगलबारसम्म शव नेपाल आइपुग्छ भन्ने छ। दूतावासका प्रथम सचिव खगराज पाण्डेले शव बुझिसकेको थाहा पाएँ। अरू नेपाली सुरक्षित छन् लालसिंह खड्का, अध्यक्ष, गैरआवासीय नेपाली संघ कम्बोडिया निराकार एक महिनादेखि उक्त होटलमा बसेका रहेछन्। आउने, खानेजाने भइरहेको रहेछ। अचानक बुधबार राति होटलमा आगो लागेपछि उनी बाहिर निस्किन सकेनन्। होटलमा राति सुतेकाहरू मात्र समस्यामा परे। सुरेन्द्र नाम गरेका एकजना नेपाली सुरक्षित रहेको जानकारी पाएका छौं। तर, उनी अहिले भने सम्पर्कमा आएका छैनन्। सायद आफन्त र साथीभाइसँग बसेका होलान्। होटल र क्यासिनोमा काम गर्ने अरू तीन जना नेपाली कामदार भने सुरक्षित छन्। उनीहरूले मलाई फोन गरेर हामी सुरक्षित रहन सफल भयौं भनिसके। अरू नेपाली भएको खुलेको छैन। पाण्डे भाइको शव होटलको फस्ट फ्लोरको छतमा भेटियो। उनले मलाई पनि भिडियो क्लिप्स पठाएर जसरी भए पनि शव नेपाल पठाइदिनू भनेका रहेछन्। मैले आवश्यक सहयोग र समन्वय गरिरहेको छु। अब दूतावासले पनि यसमा चासो राखेर काम अगाडि बढाइसकेको छ। पैसाको आवश्यक चाँजोपाँजो भयो भने छिट्टै शव नेपाल आउन सक्छ। अब दूतावासले जतिसक्दो छिटो गर्यो त्यति नै छिटो हुने हो। शुक्रबार अपराह्नसम्ममा मृतकको संख्या २६ जना पुगेको छ। कैयौं घाइते छन्। समयमा रेस्क्यु हुन नसक्दा दुःखद् घटना भयो।"
"बुटवलमा सडक दुर्घटना, प्यूठानका युवाको मृत्यु, २ घाइते",बुटवल : गएराती साढे दुई बजे बुटवलमा सडक दुर्घटनामा परी प्यूठानका एक यूवाको मृत्यु भएको छ। गुडिरहेको डबल क्याप जिप अनियन्त्रित भइ दुर्घटना हुँदा गौमुखी गाउँपालिका १ प्यूठानका २८ वर्षीय रोशन गिरीको उपचारको क्रममा लुम्विनी प्रादेशिक अस्पतालमा मृत्यु भएको हो। लुम्विनी प्रादेशिक अस्पताल बुटवलको आकस्मिक गेट अगाडि अनियन्त्रित भएर ग १ ज ६३६७ नम्बरको जिप दुर्घटना भएको इलाका प्रहरी कार्यालय बुटवलले जनाएको छ। दुर्घटनामा परी सोही ठाउँका २९ वर्षीय सुरेश तामाङ र २९ वर्षकै मिनबहादुर तामाङ घाइते भएका छन्। प्रहरीका अनुसार गम्भीर अवस्थामा रहेका सुरेशको यूनिभर्सल मेडिकल कलेज भैरहवामा उपचार भइरहेको छ।
"तीन दिनको मौसम : कहाँ लाग्दैछ हुस्सुकुहिरो, कहाँ पर्दैछ बर्षा र हिमपात ?","काठमाडौं : आगामी तीन दिन तराईमा हुस्सु, कुहिरो र हिमाली भूभागमा बर्षा र हिमपातको सम्भावना रहेको छ। जल तथा मौसम विज्ञान विभागका अनुसार नेपालमा पश्चिमी न्यून चापीय प्रणालीको सामान्य प्रभाव देखिएको बर्षा र हिमपातको सम्भावना रहेको छ। तराईका केही भूभागमा हुस्सुकुहिरो लाग्ने र सडक तथा हवाई यातायातमा प्रभाव पर्ने सम्भावना रहेकोले आवश्यक सावधानी तथा सतर्कता अपनाउन महाशाखाले अनुरोध गरेको छ। शनिबार प्रदेश १, बागमती प्रदेश र गण्डकी प्रदेशका पहाडी भूभागमा सामान्य बदली रही बाँकी भूभागमा मौसम सामान्यतया सफा रहने शनिबार बिहान मौसम पूर्वानुमान महाशाखाबाट जारी बुलेटिनमा उल्लेख छ। महाशाखाका अनुसार प्रदेश १, बागमती प्रदेश र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहनुका साथै हिमाली भूभागका थोरै स्थानहरुमा हल्का हिमपातको सम्भावना रहेको छ। राती प्रदेश १, बागमती, गण्डकी र कर्णाली प्रदेशका हिमाली भूभागका एकदुई स्थानमा हल्का हिमपातको सम्भावना रहेको महाशाखाको भनाई छ। आइतबार पनि प्रदेश १, बागमती प्रदेश र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। देशको हिमाली भूभागका एकदुई स्थानमा हल्का हिमपातको सम्भावना रहेको छ। महाशाखाका अनुसार सोमबार प्रदेश १ को पहाडी भूभागका एकदुई स्थानमा हल्का वर्षाको सम्भावना रहेको छ। प्रदेश १, गण्डकी र कर्णाली प्रदेशका हिमाली भूभागका एकदुई स्थानमा हल्का हिमपातको सम्भावना रहेको छ।"
विराटनगरको होलसेल पसलमा छापा,"विराटनगर: अवैध कपडा किनबेच हुने गरेको आशंकामा विराटनगरको एउटा होलसेल पसलमा छापा हानिएको छ। नेपाल प्रहरी र सशस्त्र प्रहरी तथा विराटनगर भन्सार कार्यालयको संयुक्त टोलीले विराटनगर महानगरपालिका७ महावीर रोडमा रहेको जय माँ दुर्गा सेल नामक होलसेल पसलमा छापा हानेको छ। होलसेल पसल व्यापारी अनिल साहले सञ्चालन गर्दै आएका थिए। मुकुन्द बस्नेतको दोस्रो तला पूरै भाडामा लिएर साहले पसल सञ्चालन गरेका छन्। भारतबाट तस्करी गरेर ल्याइएको अवैध कपडा गोदाममा भण्डारण गरेर बिक्री गर्ने गरेको सूचनाका आधारमा छापा हानिएको विराटनगर भन्सार कार्यालयका प्रमुख तारा सापकोटाले जानकारी दिए। उनका अनुसार जिन्स पेन्ट, विनसिटर, भेष्ट, ज्याकेट, कोटलगायत विभिन्न ३७ प्रकारका कपडा बरामद गरिएको छ। बरामद गरिएको कपडा ६० लाख मूल्यभन्दा बढीको रहेको अनुमान गरिएको छ। अनुसन्धानपछि कपडाको मूल्य यकिन हुने सापकोटाको भनाइ छ। २३ दिनअघिदेखि भारतबाट तस्करीको कपडा ल्याएर गोदाममा राखिएको सूचना आएपछि छापा हानिएको हो, उनले भने, त्यस क्रममा ठूलो परिणामको कपडा बरामद गरिएको छ । उनका अनुसार पसल सञ्चालकले बिल देखाउन नसकेका कारण कपडा बरामद गरेर अनुसन्धानको प्रक्रिया अघि बढाइएको छ। भन्सार कार्यालयले उक्त कपडा क्यारिङमार्फत भारतबाट नेपाल ल्याइएको हुनसक्ने आशंका गरेको छ। सुनसरी र मोरङका विभिन्न नाकाबाट क्यारिङ गर्नेहरूलाई प्रयोग गरेर कपडा ल्याउने गरेको अनुमान छ, भन्सार स्रोतले भन्यो, अनुसन्धानपछि यस विषयमा थप प्रष्ट हुन्छ । भन्सार छली गरेर ल्याइएको कपडा साहले होलसेल पसलबाट विराटनगरसहित विभिन्न सहरमा पठाएर बिक्री गर्ने गरेको दाबी भन्सारको छ। भन्सार प्रमुख सापकोटाका अनुसार होलसेल पसलबाट २ गाडी कपडा बरामद भएको छ। बरामद गरिएको कपडाले एउटा बस र एउटा ट्याक्टर भरिएको छ, उनले भने, वास्तविक मूल्य अनुसन्धानपछि खुल्छ। बरामद गरिएको कपडाको गणना भइसकेपनि त्यसको सरकारी मूल्य र बजार मूल्य खुल्न बाँकी रहेको सापकोटाले बताए। भन्सार कार्यालयका अनुसार बरामद भएको सबै कपडा तस्करीको हो कि हैन भन्ने नै यकीन भएको छैन। पछिल्लो समय नेपाल र सशस्त्र प्रहरी तथा भन्सार लगायतका निकाय सम्मिलित संयन्त्र गठन गरेर नेपालभारत सीमा क्षेत्रबाट हुने तस्करी नियन्त्रणको प्रयास भइरहेको छ।"
मेन्छियाम हाइड्रोपावरको उत्पादन सुरु,"सङ्खुवासभा : सङ्खुवासभाको पिलुवाखोलामा निर्माण भएको मेन्छियाम हाइड्रोपावरले (चार दशमलव ७२ मेगावाट) विद्युत उत्पादन सुरु गरेको छ । पूर्वराज्यमन्त्री दीपक खड्काको सक्रियतामा सङ्खुवासभाको चैनपुर नगरपालिकास्थित पिलुवाखोलामा रु एक अर्ब ३१ करोड लगानीमा निर्माण भएको सो हाइड्रोपावरले विद्युत उत्पादन सुरु गरेको हो । उत्पादित विद्युत राष्ट्रिय प्रसारण लाइनमा जोडिएको छ । उक्त जलविद्युत् आयोजनाको शुभारम्भ भने हाइड्रोपावरका अध्यक्ष खड्का र उद्योगपति विनोद चौधरीले पुस १३ गते सङ्खुवासभामा गरिसकेका छन्। हाइड्रोपावर सम्पन्न भएको अवसरमा यहाँ आयोजित कार्यक्रममा नेपाली कांग्रेसका नेता खड्काले कोरोना महामारीका कारण हाइड्रोपावर निर्माणमा केही ढिला भएको बताए। उनले छ वर्ष लगाएर उक्त हाइड्रोपावर सम्पन्न गरेको जानकारी दिए। 'स्थानीयवासीलाई पहिलो प्राथमिकतामा राखेर शेयर निष्काशन गर्ने तयारीमा जुटेका छौँ', उनले भने। इन्जिनियर विकल थापाले उक्त जलविद्युत् आयोजनाको पाँच दशमलव दुई मेघावाट उत्पादन गर्नसक्ने क्षमता रहेको बताए। रासस"
