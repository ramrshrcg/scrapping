शीर्षक,विवरण
मार्फाकी खुस्बु बनिन् मिस मुस्ताङ,"जोमसोम : थाक खेलकुद तथा च्याम्पियनसिप रनिङशिल्ड प्रतियोगिता २०७९ अन्तर्गत भएको मिस मुस्ताङ विधामा घरपझोङ गाउँपालिका२ मार्फाकी खुस्बु ज्वाहारचन विजयी भएकी छन्। शनिबार सम्पन्न मिस मुस्ताङ ग्रायण्ड फेनालेमा निर्णायक कञ्चन भुजेल र मिस मुस्ताङ २०१९ की विजेता मेलिना थकालीले मार्फाकी ज्वाहारचनलाई मिस मुस्ताङ घोषित गरेका हुन्। २०२७ सालदेखि स्थापना भएको गौरवमय थाक खेलकुद तथा च्याम्पियनसिप प्रतियोगिता समग्र मुस्ताङकै महत्वपूर्ण खेलकुद प्रतियोगिता हो। खेलकुदकै माध्यमबाट खेल क्षेत्रको विकास र प्रर्वद्धन, कलासंस्कृति र सांस्कृतिक धरोहरणलाई संरक्षण गर्ने उद्देश्यले थाक खेलकुद तथा सास्कृतिक विकास संघले यस प्रकारको कार्यक्रम गर्दै आइरहेको छ। मिस मुस्ताङ प्रतियोगिताको माध्यमबाट यहाँका महिलाहरुको समुत्थान र विकास गर्दै मुस्ताङको पहिचानलाई उचाइमा लैजान यो प्रतियोगिताले महत्वपूर्ण योगदान गर्दै आएको छ। मुस्ताङको जोमसोमदेखि घाँसासम्मका दुई स्थानीय तहका कुल ८ वटा क्लवका प्रतिस्पर्धीबीच भएको मिस मुस्ताङ प्रतियोगिता२०७९ को फस्ट रनरअप जनहित क्लव जोमसोमकी सपना राई भएकी छिन् भने सेकेन्ड रनरअफ सिक्स सोल्टिज क्लव घाँसाकी निशा मगर भइन्। घाँसाकी मगरले मिस ट्यालेन्टको उपाधि समेत जितेकी छन्। शनिबार ताक्लुङ आधारभुत विद्यालयको प्राङ्गणमा भएको प्रतियोगिताको समारोहमा खुस्बु ज्वाहारचनलाई पूर्व मिस मुस्ताङ मेलिना थकालीले क्राउन लगाइदिएकी थिइन्। फस्ट र सेकेन्ड रनरअफलाई निर्णायक कञ्चन भुजेलले फस्ट र सेकेन्डको क्राउन लगाइदिएका थिए। २०७९ का विजेता ज्वाहारचनसहित फस्ट र सेकेन्ड रनरअफलाई संस्थाका अध्यक्ष चन्द्रमोहन गौचनले पुष्पगुच्छा प्रदान गरी बधाइ दिएका थिए। योसँगै घोषित मिस मुस्ताङलाई विभिन्न अवसरहरुको मार्ग प्रसस्त गर्न संस्थाले निरन्तर पहल गर्ने अध्यक्ष गौचनले बताए। यसअघि मिस मुस्ताङको पहिलो राउण्डमा ८ प्रतियोगीलाई स्टेज वाक गर्न लगाइएको थियो। त्यसपछि प्रतियोगीहरुलाई गोलाप्रथाबाट विभिन्न फरकफरक प्रश्नको मौखिम उत्तर दिन लगाईइएको थियो। प्रतियोगिताको दोश्रो राउण्डमा मिस मुस्ताङका सहभागीहरुलाई सौन्दर्य प्रतियोगितामा हुने नकारात्मक टिप्पणीहरुलाई तपाईंले कुन रुपमा ब्याख्या गर्नुहुन्छ भनी लिखित रुपमा सामुहिक प्रश्नको उत्तर पेश गर्न भनिएको थियो। मिस मुस्ताङको पहिलो राउण्डबाट ८ प्रतिस्पर्धीमध्ये उत्कृष्ट ५ छनौट गरिएको थियो। जसमा लेते, घाँसा, जोमसोम, टुकुचे र मार्फा फाइनलमा पुगेका थिए। मिस मुस्ताङ२०१९ की विजेता खुस्वु ज्वाहारचनले सौन्दर्य प्रतियोगितालाई समाजले सकारात्मक रुपमा ग्रहण गर्नुपर्ने तर्क पेश गरेकी थिइन्। उनले सौन्दर्य प्रतियोगिताले नारीहरुको पहिचान स्थापित हुने र यसले नारीको आत्मबल , अवसर र स्वावलम्बी बन्न टेवा पुग्ने बताएकी थिइन्।"
मेरी आमै,"ऋषि र मुनि नि यो पुण्यभूमि हृदय चंगा हो मेरी आमै, हृदय चंगा हो मुस्कुराई गर्छ नि स्वागत आज यो कञ्चनजंघा हो मेरी आमै, यो कञ्चनजंघा हो। योगको धाराले सिञ्चेर नेपाल सजाउँछौं देश मेरी आमै, सजाउँछौं देश अमृत बर्सदैशरीरमा बग्छ भोकतिर्खा हरायो मेरी आमै, भोकतिर्खा हरायो। स्वर्गको भान नि भैराछ आज गाउँसहरवासीलाई मेरी आमै, गाउँसहरवासीलाई यी दिव्यआत्मा नि योगध्यानका साथ रमेका साँच्ची नै मेरी आमै, रमेका साँच्ची नै। प्राणको रक्षा नि नभएसम्म शरीर चल्दैन मेरी आमै, शरीर चल्दैन वर्तनबिना नि जलाउँदा दीप अवश्य बल्दैन मेरी आमै, अवश्य बल्दैन। त्यो अष्टचक्र नजगाइकन प्राणायाम हुँदैन मेरी आमै, प्राणायाम हुँदैन गुरु है बिना नि गरेको कार्य सार्थक बन्दैन मेरी आमै, सार्थक बन्दैन।"
हेटौंडा सिमेन्ट उद्योगको उत्पादन बन्द,"हेटौंडा : विगत केही वर्षदेखि निरन्तर घाटा व्यहोर्दै आएको सरकारी स्वामित्वको हेटौंडा सिमेन्ट उद्योगले उत्पादन बन्द गरेको छ। उद्योग सञ्चालनका लागि पर्याप्त कोइलाको आपूर्ति नहुँदा केही दिनदेखि उद्योग बन्द गर्नुपर्ने बाध्यात्मक परिस्थिति सिर्जना भएको उद्योगका नायब महाप्रबन्धक एवं प्रवक्ता नवीनकुमार कर्णले जानकारी दिए। बोलपत्र आह्वान गरी कोइला आपूर्तिकर्तालाई ६ हजार मेट्रिकटन कोइला उपलब्ध गराउन आग्रह गरिएको भए पनि हाल १ हजार १ सय ५० टनमात्रै कोइला आपूर्ति भएको उनले बताए। उद्योगले पटकपटक गरेर कोइला आपूर्ति गर्दै आएको छ। थोरै मगाएर उद्योग सञ्चालन गर्ने र सकिन लागेपछि पुनः बोलपत्र आह्वान गर्ने चलन छ। यसपटक कोइला आपूर्ति समयमा हुन सकेन। त्यसकारण उद्योग सञ्चालन गरी उत्पादनलाई निरन्तरता दिन कठिनाइ भएको हो, प्रवक्ता कर्णले भने। उद्योगका कर्मचारीहरूका अनुसार एक महिनादेखि उत्पादन बन्द रहेको छ। हाल उद्योगको भण्डारण कक्षमा १ हजार १ सय ५० मेट्रिकटन मात्रै कोइला उपलब्ध छ। महाप्रबन्धक वसन्तकुमार पाण्डेका अनुसार उद्योगले निरन्तर घाटा व्यहोर्दै आएको छ।"
जहाँ सबै उपचार निःशुल्क हुन्छ,"अछाम : के गम्भीर बिरामी पर्नुभयो ? उपचार गर्न पैसा छैन ? चिन्ता नगर्नुहोस्। तपाईंका लागि अछामको बयालपाटा अस्पताल हाजिर छ। न डाक्टरको चार्ज तिर्नुपर्छ, न त कुनै अपरेसन (शल्यक्रिया) बापतको पैसा नै। यहाँ काठमाडौंका सुविधासम्पन्न अस्पतालमा कार्यरत डाक्टरले नै शल्यक्रियालगायतका सेवा दिन्छन्। उपचारका क्रममा औषधि पनि निःशुल्क पाउनुहुन्छ। घर खेत बेचेर स्वास्थ्यसेवा लिइरहेका सर्वसाधारणका लागि दूरदराजको अछाममा यस्तो सेवा सुविधा छ भन्दा पत्यार नलाग्न पनि सक्छ। तर, यो सत्य हो। विगत १६ वर्षदेखि गरिब विपन्न वर्गहरूले यो सेवा प्राप्त गरिरहेका छन्। गुणस्तरीय सेवा लिन छिमेकी जिल्ला बाजुरा, डोटी, दैलेख, हुम्ला, जुम्ला, मुगुका नागरिक पनि बयालपाटा अस्पतालमा आउने गरेका छन्। हालसम्म यो अस्पतालमा ८ लाख ६२ हजार ३ जना बिरामीले निःशुल्क उपचार सेवा लिएका छन्। ५० हजारभन्दा बढी बिरामीको निःशुल्क शल्यक्रिया भइसकेको छ। गत वर्ष मात्रै यो अस्पतालमा ७ सय ४८ जनाको हाडजोर्नीको जटिल शल्यक्रिया भएको थियो। यसरी सम्भव भयो निःशुल्क सेवा २०६४ सालमा अमेरिकामा अध्ययनरत नेपाली र अमेरिकन चिकित्सकहरूको सहकार्यमा न्याय हेल्थ नेपालनामक गैरसरकारी संस्थाले, नेपाल सरकार स्वास्थ्य मन्त्रालयसँग साझेदारीमा साँफेबगरमा स्वास्थ्यसेवा सञ्चालन भयो। साँफेबगरबाट प्राथमिक बहिरंग, आकस्मिक उपचार (२४ सै घण्टा), औषधि तथा ल्याब सेवासहित समुदायमा आधारित प्राथमिक स्वास्थ्यसेवाको प्रारम्भ गर्यो। न्याय हेल्थ नेपालको निःशुल्क गुणस्तरीय स्वास्थ्य सेवा प्रभावकारी बन्दै जाँदा साँफेबगरमा भाडाको घर साँघुरो भयो। साँफेबगरबाट अस्पताल बयालपाटामा सार्ने विषयमा छलफल सुरु भयो। २०६५०६६ को जिल्ला परिषद्बाट बयालपाटा सार्ने सहमति भयो। २०६५ साल भदौ ५ गतेका दिन न्याय हेल्थ नेपाल साँफेबगरबाट बयालपाटा सर्यो। त्यसपछि स्वास्थ्यको क्षेत्रमा बयालपाटा अस्पताल नमुनाको रूपमा स्थापित भयो। बयालपाटा अस्पतालले जिल्लामा स्वास्थ्यको क्षेत्रमा कायापलट गर्न सफल भयो। साँफेबगर नगरपालिका३ मा रहेको एउटा सानो भाडाको घरबाट सेवा सुचारु गरेको अस्पताल अहिले गुणस्तरीय सेवादेखि भौतिक संरचनामा बृहत् बनेको छ। बयालपाटा अस्पताल अमेरिकाको गैरसरकारी संस्था न्याय हेल्थ नेपालको सहयोगमा सञ्चालन हँुदै आइरहेको थियो। पछिल्लो समय प्रदेश र स्थानीय सरकारको समेत सहयोग रहँदै आएको छ। यहाँ विशेषज्ञ डाक्टरहरूले सेवा दिन्छन्। एकजना हाडजोर्नी विशेषज्ञ डाक्टर मन्दीप पाठक, ८ जना मेडिकल अधिकृतसहित १ सय ९७ जना स्वास्थ्यकर्मी कार्यरत रहेका छन्। नेपालमा हड्डीको क्यान्सरसम्बन्धी उपचार गर्ने चार डाक्टरमध्ये दोस्रोमा पर्छन् डा पाठक। सुदूरपहाडका अधिकांश जिल्लामा स्वास्थ्यकर्मीको दरबन्दी वर्षौंदेखि रिक्त छन्। विशेषज्ञ डाक्टरहरू त यहाँका लागि सपना जस्तै हुन्। आएकाहरू पनि दुर्गम भन्दै बस्न रुचाउँदैनन्। बयालपाटा अस्पतालका हाडजोर्नी विशेषज्ञ डा पाठक विगत ६ वर्षदेखि यही सुदूरमा बसेर भाँचिएका हाडजोर्नी जोड्नमै व्यस्त छन्। धेरैजसोले दुर्गम बस्न नरुचाएका बेला उनी सुदूरका एक्ला सर्जन हुन्। उनले सन् २०१७ मा मलेसियाबाट अर्थोपेडिक अन्कोलोजीमा फेलोसिप गरेका छन्। न्याय हेल्थ नेपालसँग आबद्ध अर्थोपेडिक सर्जन डापाठकले सन् २००९ मा काठमाडौं विश्वविद्यालयबाट एमबीबीएस सकेर २०१५ मा फिलिपिन्सबाट आफ्नो रेसिडेन्सी सिध्याएका थिए। उनले यो अवधिमा थुप्रै बिरामीको निःशुल्क सफल हाडजोर्नीको शल्यक्रिया गरे। भाँचिएका हड्डी जोड्ने मात्र होइन उनी हड्डीको क्यान्सरसम्बन्धी पनि उपचार गर्छन्। अछाममा रहेको बयालपाटा अस्पताल। कोरोनाको कहरका बेला उनले बाजुराका एकजना महिलाको तिघ्राको हड्डीको क्यान्सरको समेत उपचार गरेर पठाएका छन्। काठमाडौंजस्तो सहरमा बसेका डाक्टर पाठकलाई दुर्गमका व्यावहारिक असुविधाले खासै फरक पारेन तर दुर्गममा बिरामीले सेवा नपाएको हेक्का भने मनमा सधैं भइरहन्छ। सेवा दिने विधि के हो ? बिरामीले अस्पताल पुगेपछि नाम दर्ता गरिन्छ। एक पटक नाम दर्ता गरेपछि जहिले उपचारका लागि आए पनि नाम दर्ता गरिरहन पर्देन। दर्ता पछि कार्डसँगै कोर्ड नम्बर पनि दिइन्छ। पहिलो पटक उपचार गरे फर्केपछि, अर्काे पटक आउँदा कोर्ड नम्बर हेरेपछि बिरामीले कस्तो उपचार गराइएको थियो। समस्या के थियो बिरामीको सम्पूर्ण रोगको विवरण अस्पतालमा रहिरहन्छ। त्यो कोर्ड हेरेपछि फेरि कुन उपचार आवश्यक छ त्यहीअनुसार उपचार गरिने अस्पतालका सूचना अधिकारी पूर्णबहादुर खड्काले बताए। उनले भने, बेलाबेलामा नाम दर्ता गर्ने झन्झट बिरामीले व्यहोर्नु पर्दैन। एकपटक दर्ता गरे पुग्छ, बिरामी निको नहुँदासम्म उपचार भइरहन्छ।पहिले त कुरुवालाई पनि खाना निःशुल्क थियो अस्पतालका भर्ना भएका बिरामी र कुरुवालाई समेत निःशुल्क खानाको व्यवस्था अस्पतालले गरेको छ। अस्पतालले बिरामी र एकजना कुरुवालाई खाना खुवाउँदै आएको छ। अहिले बिरामीको अवस्था हेरेर खानाको व्यवस्था गरेको डापाठकले बताए। उनले भने, अहिले बिरामीलाई मात्र व्यवस्था गरेका छौं, बिरामीको अवस्था हेरेर टाढाबाट आएका बिरामी र कुरुवा दुवै जनालाई खानाको खुवाउने गरेका छौं। अस्पताल आफैं बिरामी हुने अवस्थामा दातृसंस्थाले बजेट कटौती गर्दै गएपछि अस्पतालमा आर्थिक संकट देखा पर्न थाल्यो। कोरोना महामारीमा बजेट कटौती हँुदै आएपछि आर्थिक संकटका कारण अस्पताल बिरामी हुने स्थितिमा पुग्यो। अस्पतालले बजेट अभावमा कर्मचारी कटौती गर्न थाल्यो। अस्पतालले ३४ जना कर्मचारीलाई हटायो। कर्मचारी कटौती असर यति नराम्रो पर्यो कि एकजना सरसफाइ कर्मचारी सिद्धार्थ आउजीले अस्पतालमै आत्मदाह गरे। कोरोनाकालमा जागिर गुमाउने पीडा सहन नसकी आत्मदाह नै गर्नुेपर्ने स्थिति आइपर्यो। सिद्धार्थले अस्पताल परिसरमै २०७७ जेठ २६ गते आफ्नै शरीरमा पेट्रोल छर्केर आत्मदाह गरे। यो घटनापछि अस्पताल आफैं बिरामी जस्तै बन्यो। ५ वर्षपहिले ३२ करोडमा सञ्चालन हुने अस्पताल अहिले १५ देखि १८ करोडमा सीमित हुन पुगेको छ। अहिले पनि विभिन्न पालिकाको सहयोग, प्रदेश सरकारको सहयोग र न्याय हेल्थको सहयोगबाट अस्पताल चलिरहेको छ। अस्पताल नै बन्द हुने चिन्ता बजेट अभावका कारण अस्पताल बन्द हुन्छ भन्ने चिन्ता उपचार गर्न अस्पताल पुगेका दुर्गमका बिरामीमा समेत परेको छ। छोरीको उपचारको लागि अस्पताल पुगेका डोटीका शेरबहादुर विष्टले आफूजस्ता गरिबका लागि उपचारका ठूलो सहारा बनेको बताउँछन्। ६ महिना पहिले छोरीको खुट्टा भाँच्चिएपछि उपचारका लागि बयालपाटा पुगेका थिए। दिपायल उपचारका नभएपछि उनी बयालपाटा पुगेका थिए। उनले भने, बेलाबेलामा छोरीको उपचारका लागि बयालपाटा पुग्छु, एक पैसा पनि लाग्दैन, आफूहरू जस्ता एक पैसा नहुनेका लागि बयालपाटा भगवान् बनेको उनी बताउँछन्। आर्थिक अभावका कारण अस्पताल बन्द हुन्छ भन्ने हल्ला सुनेका छौं साहै्रै चिन्ता लागेर आउँछ, उनले भने, सरकारले किन नहेरेको होला हामीजस्ता गरिबलाई सेवा दिने अस्पताललाई। भारतमा सवारी दुर्घटना परी घाइते भएका साँफेबगर नगरपालिका३ सन्तोष आउजी अहिले बयालपाटामा उपचारत छन्। विभिन्न अस्पतालमा भौंतारिएर बयालपाटा पुगेका उनी यस्तै चिन्ता व्यक्त गर्छन्। उनले भने, भारतका मजदुरी गर्छु, गाडी दुर्घटनामा परी खुट्टा भाँच्चियो, त्यहाँ उपचार गरें, धेरै पैसा खर्च, बयालपाटामा निःशुल्क उपचार हुन्छ भनेर भारतबाट यहाँ आएको छु, सञ्चो हुन्छ भन्ने आस मरिसकेको थियो, यहाँ उपचारपछि अहिले ठीक छ। १६ वर्षदेखि गरिब विपन्न वर्गलाई प्राथमिकतामा राखेर सेवा प्रदान अछामसहित बाजुरा, डोटी, दैलेख, हुम्ला, जुम्ला र मुगुका नागरिकलाई सेवा लिन सहज अस्पतालमा ८ लाख ६२ हजार ३ जना बिरामीले लिए निःशुल्क उपचार सेवा एक हाडजोर्नी विशेषज्ञ डा मन्दीप पाठक, ८ जना मेडिकल अधिकृतसहित १ सय ९७ जना स्वास्थ्यकर्मी कार्यरत गरिबका लागि एक पैसा पनि नलाग्ने यो अस्पताल बन्द भयो भने दुर्गमका बिरामीले रोगले मर्नुको विकल्प नै नरहेको भन्दै दुःखेसो पोखे। अस्पतालको आर्थिक संकट टार्न अस्पतालले सरोकार समितिसमेत गठन गरेको छ। साँफेबगर नगरपालिकाका मेयर राजेन्द्रबहादुर कुँवरको सयोजकत्वमा अछाम, बाजुराका जनप्रतिनिधि र राजनीतिक दलका प्रतिनिधि सदस्य रहने गरी अस्पताल सरोकार समिति गठन भएको छ। सरोकार समितिले संघ र प्रदेश सरकारसँग बजेट विनियोजनका लागि पटकपटक सहयोग माग्दै आएको छ। बजेटका लागि हारगुहार गर्दासमेत चालू आर्थिक वर्षका लागि संघ सरकारबाट बजेट प्राप्त भएन। प्रदेश सरकारले चार करोड मात्र विनियोजन गर्यो। अस्पताललाई सेवा प्रदान गर्नका लागि चालू आर्थिक वर्षमा २२ करोड आवश्यक पर्ने अस्पताल व्यवस्थापनले जनाएको छ। प्रदेश सरकारसँगको लामो कसरतपछि वार्षिक ९ करोड अस्पताललाई दिने सम्झौता भएको कुँवरले बताए। उनले भने, यो विपन्न नागरिकको अस्पताल हो, आर्थिक अभावमा बन्द हुन्छ कि भन्ने चिन्ता सबैलाई छ, प्रदेश सरकारले अस्पतालको आर्थिक दायित्व लिन मानिरहेको थिएन, निकै लामो रस्साकस्सीपछि यही असोज १ गते सामाजिक विकास मन्त्रालयसँग पाँच वर्षका लागि सम्झौता गर्न सफल भएका छौं। साँफेबगर नगरपालिका चालू आर्थिक वर्षका लागि एक करोड बजेट विनियोजन गरेको छ। अन्य पालिकाले पनि सहयोग गर्ने बताएका छन्। उपचारसँगै अस्पतालका डामन्दीप पाठक आर्थिक जुटाउन सरोकार समितिसँगको दौडधुपमा छन्। अस्पतालका मेडिकल निर्देशक डा मन्दीप पाठकले वार्षिक रूपमा प्रदेश सरकारबाट आउने बजेटको सुनिश्चितता भएसँगै दातृसंस्थासँग थप सहयोगका लागि बजेट माग गर्न सहज भएको बताए। उनले भने, दातृसंस्थाले पनि आफ्ना नागरिकप्रति नेपाल सरकार कत्तिको उत्तरदायी र जिम्मेवार छ भनेर हेर्न र बुझ्न खोज्छ, यहाँको सरकारले बजेट उपलब्ध गराएपछि मात्र उनीहरूले सोहीअनुसारको आर्थिक सहयोग गर्छन्, अस्पतालबाट गुणस्तरीय सेवा प्रदान गर्न सधैं तत्पर छौं, सधैं दातृ संस्थाहरूको भर पर्ने अवस्थाको अन्त्य हुन जरुरी छ, प्रदेश सरकारसँग भएको सम्झौतापछि सहयोग माग्न सहज भएको छ। कहीँ निको नभएपछि बयालपाटा कञ्चनपुर जिल्ला कृष्णपुर नगरपालिका२ का अशोक चन्दको दुई वर्षपहिले सवारी दुर्घटनामा खुट्टा भाँच्चियो। काठमाडांैमा कृषि व्यवसाय गर्दै आएका उनीले खुट्टाको उपचारका लागि धेरै ठाउँमा भौंतारिए। तर पनि निको हुन सकेन। काठमाडौंमा दुई पटक शल्यक्रिया, भारतको खटिमा र धनगढीमा उपचार गराउँदासमेत समस्या उस्तै रह्यो। चार पटकसम्म शल्यक्रिया गरेर रड राखिए पनि हड्डी जोडिएन। अहिले उनी अछामको नमुना बयालपाटा अस्पतालमा उपचारका लागि भर्ना भएका छन्। करिब ८ महिनादेखि उपचारत रहेका छन्। खुट्टाको उपचारका लागि १२ लाख खर्च भएको उनले बताए। उनले भने, धनगढीदेखि काठमाडौंसम्म उपचार गर्दा करिब १२ लाखभन्दा बढी खर्च भइसक्यो। मेरो आफन्तहरूले बयालपाटा अस्पतालमा हड्डीको राम्रो उपचार हुन्छ आउनु भनेपछि यहाँ आएर उपचार गराउँदै छु। खुट्टा निको हुँदैछ। पहिलेभन्दा अहिले धेरै सुधार आएको छ। यहाँको सबै सेवासुविधा राम्रो छ। उपचार सबै निःशुल्क रहेछ। पहिले नै उपचारको लागि यहाँ आएको भए त्यत्रो पैसा खर्च हुने नै थिएन। अस्पतालका डा पाठकका अनुसार अहिले चन्दको खुट्टाको हड्डी जोडिएको छ। उनले भने, दुई, तीन पटक अप्रेसन भएको रहेछ, धेरै पटक रड राख्दा हड्डी नजोडिने, संक्रमणका कारण घाउ पाक्ने समस्या थियो, अहिले खुट्टाको हड्डी जोडिएको छ र सुधार भएको छ, अब केही दिनमा डिस्चार्ज गर्छौं। उपचार गर्दै बिरामी। अछामको साँफेबगर नगरपालिका१ वैद्यनाथका सरु भुल बाहिरी जिल्लामा उपचार सम्भव नभएपछि बयालपाटा अस्पतालमा उपचार गराइरहेकी छन्। एक वर्षपहिले दुर्घटनामा परेर उनका दुवै हात र खुट्टा भाँच्चियो। ७० वर्षीया भुललाई उनको परिवारले उपचारको लागि धनगढीलगायत अन्य सुविधा सम्पन्न ठाउँमा पुर्यायो। लाखौं खर्च गर्दासमेत निको नभएको उनले बताइन्। उनले भनिन्, अहिले बयालपाटा अस्पतालमा उपचारपछि निको भएको छ। बेला बेलाका जँचाउन जान्छु, अरू ठाउँमा निको भएन पैसा मात्र खर्च भयो। डोटीका जय विकको एक महिनाअघि घरमै लडेर हात भाँच्चियो। जिल्ला अस्पतालमा उपचार गराइरहेको उनले त्यहाँ उपचार सम्भव नभएपछि बयालपाटा अस्पताल पुगे। जिल्ला अस्पतालले नै बयालपाटा अस्पताल रेफर गर्यो। अहिले उनी अस्पतालमा उपचार गराइरहेका छन्। उनले भने, धनगढी काठमाडांै गएर उपचार गर्ने आर्थिक अवस्था छैन, जिल्ला अस्पतालमा हुँदैन भनेपछि निको हुने माया मारिसकेका थियांै। तर अहिले बयालपाटा आएपछि निको भएको छ। डाक्टर साबले अब केही दिनपछि डिस्चार्ज गर्छौं भन्नुभएको छ। हामीजस्ता गरिब, असहायका लागि यो अस्पतालले धेरै राहत दिएको छ। अछामको मेल्लेख गाउँपालिका दाने धामी ३ वर्षीया छोरी मनिषाको उपचारका अस्पतालमा छन्। १० दिन अगाडि आँगनमा खेल्दै गरेकी छोरीको खुट्टा भाँच्चिएपछि उनी उपचारका लागि अस्पताल छन्। छोरीलाई पिँठ्युमा बोकेर पाँच घण्टा पैदल हिँडेर अस्पताल पुगेको उनले बताए। उनले भने, वर्षाका कारण बाटो बिग्रेर गाडी चल्दैन, विकटमा बस्ने हामीलाई अस्पतालमा पनि पुग्नै गाह्रो छ। उपचारका लागि एक पैसा खर्च गर्ने अवस्था छैन, बयालपाटामा छोरीको निःशुल्क उपचार भइरहेको छ, खुुसी छु। बाहिर लगेको भए धेरै पैसा खर्च हुने थियो। पैसा आफूसँग छैन। आयस्रोत केही नभएकाले कसरी पैसा खर्च गर्न सक्छन्। हाडजोर्नीका बिरामी धेरै बयालपाटा अस्पतालले गत आर्थिक वर्ष २०७८७९ मा ७ सय ४८ वटा हाडजोर्नीको जटिल शल्यक्रिया गरेको छ। हाडजोर्नी विशेषज्ञ डा पाठकका अनुसार अस्पतालमा हाडजोर्नीका बिरामीहरू धेरै आउने गरेका छन्। अन्य निजी अस्पतालमा धेरै पैसा खर्च गरेर निको नभएका बिरामीहरू बयालपाटा अस्पतालको उपचार पछि निको भएका डापाठकले बताए। उनले भने, हाम्रोजस्तो ग्रामीण भेगमा घाँस दाउरा गर्दा रुख भीरबाट लडेर, गोरु भैसी चराउन जाँदा लडेर, बालबालिकाहरू पनि काम गर्ने क्रममा लडेर, खेल्ने बेला लडेर हाडजोर्नी भाँच्चिएको समस्या लिएर धेरै आउँछन्। आर्थिक अवस्था कमजोर भएकाहरू बढीजस्तो उपचारका लागि आउने गर्छन्। स्वास्थ्यको क्षेत्रमा नमुना बनेको अस्पतालले बाहिरंग सेवा, २४ सै घण्टा अन्तरंग, आकस्मिक, प्रयोगशाला तथा एक्सरे सेवाहरू प्रदान गर्दै आइरहेको छ भने शल्यक्रियामार्फत प्रसूति सेवा, सुरक्षित गर्भपतन सेवा, हाडजोर्नीका सर्जरीहरू निःशुल्क, मानसिक स्वास्थ्य सेवा, समुदाय स्वास्थ्य सेवा प्रदान गर्दै आएको छ।"
राणाकालीन सालिकहरूको त्यो तामझाम,"हजारौं वर्ष अघिदेखि नै मानिसले सालिक निर्माणमा रुचि देखाउन थालेको हो। प्राचीन इजिप्ट, ग्रीस, रोम एवं भारत वर्षमा सालिकको निर्माण विभिन्न रूप र शैलीमा रहेको कुरा इतिहासका अनेक प्रसंगमा पढ्न र सुन्न पाइन्छ। टर्कीको उर्फाम्यानको पूर्णकदको मूर्ति जुन ९००० ईस्वीपूर्वको मानिएको छ, त्यसलाई प्राप्त सालिकमध्येको जेठो मानिन्छ। सालिकहरूको निर्माण काठ, ढुंगा, धातुपाता एवं ढलोटबाट बन्ने गरेको छ। सालिक विभिन्न रूप र शैलीका पाइन्छन्। चीनमा स्थापित १२८ फिट अग्लो स्प्रिङ टेम्पल बुद्ध केही वर्षअघिसम्म संसारको सबैभन्दा अग्लो एकताको सालिकको रूपमा चर्चित रहेकोमा भर्खरैजसो भारतको गुजरातमा निर्माण भएको १८२ फिट अग्लो बल्लभभाइ पटेलको सालिक अब संसारको सबैभन्दा अग्लो सालिक बन्न पुगेको छ। सालिक यसै बन्दैन, त्यसको निर्माणमा व्यक्तिको योगदान, आदर्श र गुणले समाजलाई प्रभावित तुल्याएको हुनुपर्छ भन्ने विचार रहेको पाइन्छ। त्यसैको आधारमा त्यस्ता व्यक्तिको सालिक बनाएर उनीहरूलाई अझ जीवन्त र ज्वलन्त बनाएर राख्ने चाहनाले आआफ्नो परम्परा र संस्कृतिअनुसारको भेषभूषामा अलगअलग माध्यमबाट सालिक निर्माणमा अग्रसर भएका देखिन्छन्। कुनै बेला समयोचित, उपयोगी काम गरेको सम्झिएर सम्मानसाथ निर्माण भएका सालिकहरू समय गुज्रिँदै गएको पाइन्छ। त्यसपछि त्यही व्यक्तिको योगदानलाई अस्तित्वहीन, महत्त्वहीन मानेर उनैका सालिक तोडफोड गरेका र ढालेका उदाहरण पनि विश्वमा बराबर देखिने गरेको छ। सत्ता परिवर्तनले पनि सडक र चौबाटोमा रहेका सालिकलाई ढाल्ने र भत्काउने होडलाई बढाएको देखिन्छ। संयुक्त राज्य अमेरिकामा दासप्रथा हटाउने प्रयासविरुद्ध संघर्ष गरेका कन्फेडरेटहरूको सालिकको अब कुनै औचित्य र उपादेयता छैन भनेर डोजर लगाएर धमाधम भत्काएर कुनै सुरक्षित स्थानमा राख्ने गरी काम भइरहेको समाचार आएको धेरै भएको छैन। यसो त सालिक ढालेर या भत्काएर विध्वंश गर्नुको कुनै औचित्य छैन। त्यसले इतिहासको कुनै पाटोलाई उजागर गर्न काम लाग्छ भन्ने कुरालाई मानिसले बिर्सिरहेका छन् जस्तो लाग्छ। किनभने इतिहासलाई परिवर्तन गर्न सकिँदैन। फगत त्यसबाट पाठ सिक्ने हो। प्राचीन कालदेखि नै नेपालमा व्यक्तिगत सालिकलाई भन्दा देवदेवीका मूर्तिहरूलाई महत्त्व र प्रोत्साहन दिएको हुनाले प्राचीन कालमा व्यक्ति विशेषका मूर्तिहरू निकै कम मात्र होइन बन्दै बनेनन् भने हुन्छ। मूर्ति त देवदेवीको पो बनाउनुपर्छ भन्ने धारणाकै कारण मानदेव प्रथम (५२२५६२ साल) ले आफ्नो ख्याति र प्रख्यातिबारे चाँगुनारायण मन्दिर प्रांगणमा राखेको नालीबेलीमा समेत आफ्नो सालिक कतै नराखी बरु विष्णुका वाहन गरुडको भव्य मूर्ति स्थापना गरे। त्यसलाई मानौं उनैको प्रतिरूप हो कि भन्ने भान पर्ने गरी बनाउनु उपयुक्त सम्झे। चाँगुनारायण मन्दिरको पश्चिमपट्टि नमस्कार मुद्रामा रहेको मानवाकार रूपको गरुडको मूर्तिले त्यसैलाई इंगीत गर्छ। पशुपति भष्मेश्वरघाट पारिको विष्णुमन्दिरको पूर्णकदको विष्णु मूर्तिले लिच्छविकालका हर्ताकर्ता विष्णुगुप्त (६८१६९० साल) को रूप र स्वरूपलाई सम्झाउन खोजेको त होइन ? गोपालराज वंशावलीले त्यतैतिर संकेत गर्दछ। २०४९ वैशाखको अन्तिम सातातिर मालीगाउँमा घरको जग खन्दा फेला परेको संवत् १०७ (७४० साल) को जय बर्माको मूर्ति नेपालको सन्दर्भमा व्यक्तिविशेषको पहिलो ज्ञात सालिक हो। यो सालिकलाई पहिलोदोस्रो शताब्दीको भनी घचेट्न खोजे पनि सालिकको विशेषता एवं लिपिको शैली तथा नेपालको इतिहासमा बर्माहरूको चहलपहललाई दृष्टिगत गरी विक्रमको आठौं शताब्दीको ठहर्याएको छु (गोविन्द टण्डन, इतिहासका थप पृष्ठहरू, पृ २०३२१०)। शिलापत्र राख्ने सन्दर्भमा दाताले आफ्नो ससाना आकृति त्यसैमा उत्कीर्ण गराएको पाइनुबाहेक अर्धकद या पूर्णकदका सालिकहरू सत्रौं र अठारौं शताब्दीमा मात्र केही पाइएका छन्। मल्लकालिक राजाहरू प्रताप मल्ल (१६९८१७३१ साल), भूपतीन्द्र मल्ल (१७५३१७७९ साल), योगनरेन्द्र मल्ल (१७४११७६२ साल) का सालिकहरूले त्यही देखाउँछ। शाहकालमा पृथ्वीनारायण शाहले कीर्तिपुर विजयपछि त्यहाँ आफ्नो सालिक राखेको उल्लेख पाइन्छ। त्यो सालिकको वार्षिकोत्सवका लागि केही जग्गा गुठी राखिदिएका पनि थिए। तर, त्यो हिजोआज त्यहाँ देखिन्न। नुवाकोट दरबारमा दायाँ र बायाँ दुवैतिर आफ्नी रानीहरूसहितको पृथ्वीनारायण शाहको अञ्जली मुद्रामा आसीन सालिकलाई कसैले कीर्तिपुरकै त होइन भनेर शंका गर्छन् तापनि त्यसको कुनै प्रमाण छैन। नेपाल एकीकरण अभियानको क्रममा कीर्तिपुर विजय भएपछि १८२३ कात्तिक ४ शुक्रबारका दिन उनले आफ्नो सालिक त्यहाँ स्थापना गर्न लगाएका थिए। त्यस उपलक्ष्यमा उनले त्यहाँका देवीदेवताको पूजाआजा र नाचकीर्तन गराई साँझमा दीपमालिका गराएका थिए। त्यसै सालदेखि त्यहाँ प्रतिवर्ष पूजा हवन, दीपमालिका र जात्रा चलाउनाका निमित्त भनी २५ रोपनी जग्गा गुठी राखिदिएका थिए (बाबुराम आचार्य, श्री ५ पृथ्वीनारायण शाहको संक्षिप्त जीवनी, पृष्ठ ३०८,३२४)। सालिकभन्दा पनि लघु मूर्ति भन्न सुहाउने शाहवंशीय राजा र उनका केही परिवारको मूर्तिहरूलाई भोटु पाँडेले १८६३ वैशाख शुक्ल ६ रोज ५ मा पशुपतिनाथ मन्दिर प्रांगणमा स्थापना गरेर राखिदिएका थिए (गोविन्द टण्डन, पशुपति क्षेत्रको सांस्कृतिक अध्ययन, दोस्रो भाग, पृ ९१०)। यी सबै कुरालाई छाडी अब राणाशासन कालमा सालिक ठड्याउँदाको तामझामबारे चर्चा गर्दैछु। हिजोआज सालिक स्थापनामा त्यस्तो विधि कुनै विधिविधान या तामझाम गरेको देखिँदैन। तर, राणाकालमा परिस्थिति बेग्लै थियो। ढलोट निर्मित सालिकहरू बेलायतबाट बनेर आएका राणा प्रधानमन्त्रीहरूको सालिककै अनुकरण गरी नेपालमा त्रिभुवनचन्द्र मिलेटरी अस्पताल १९८३ भाद्र २४ मा उद्घाटन हुँदा त्यस अस्पतालको माथिल्लो तलाको अग्रभागमा रहेको सैनिकको प्रतिनिधित्व गर्ने मूर्तिको निर्माणबाट सुरु भएको हो। देवीदेवताको मूर्ति निर्माणमा नेपालको ख्याति पहिलेदेखि नै भए पनि व्यक्ति विशेषको सालिक निर्माणमा शिल्पकारिता थिएन। जंगबहादुरको बेलायत तथा केही युरोपियन देशको भ्रमणपश्चात् उताको राजा महाराजा एवं व्यक्ति विशेषका जीवन्त देखिने सालिकहरूबाट स्वयं उनी र भ्रमण दलका सदस्य निकै प्रभावित भएका थिए। जंगबहादुरले जीवनकालमै आफ्नो सालिक स्थापना गर्न चाहेनन् भनी उनकै छोरा पद्मजंग राणाले द लाइफ अफ महाराजा सर जंगबहादुर राणा मा उल्लेख गरे। तर पनि १९३१ चैत्रशुदी १३ तिर सुनको मोलम्बायुक्त पाताले बनेको जंगबहादुरको सालिक बनिसकेको थियो। जुन थापाथलीको जंगहिरण्य हेमनारायण मन्दिर प्रांगणमा देख्न पाइन्छ। भनिन्छ, पहिले त्यो सालिक टुँडिखेलको बीचमा एउटा मण्डपमाथि स्थापित थियो। विशाल टुँडिखेलको बीचमा त्यो दुब्लोपातलो रूप र स्वरूपको सालिक सुहाउने कुरै भएन। त्यही देखेर त्यहाँबाट हटाई जंगहिरण्य हेमनारायण प्रांगणमा स्थानान्तरण गरियो। जुन अद्यापि त्यहीँ छ। सुनको मोलम्बायुक्त यो सालिक यहीँका कालिगढले बनाएका हुन्। पूर्णकदको सालिक भए पनि जंगबहादुर राणाको व्यक्तित्व एवं पौरख र पुरुषार्थको प्रतिनिधित्व त्यो सालिकले गरेको देखिँदैन। जंगबहादुर राणाको मृत्युको झन्डै १० वर्षपछि रणोद्दीप सिंहको प्रधानमन्त्रीत्वकालमा बेलायतमा बनाउन पठाएको जंगबहादुर राणा र रणोद्दीप सिंहको सालिक निर्माण भएर आयो। जंगबहादुर राणा दोस्रोपटक बेलायत जान बम्बई (हिजोआज मुम्बई) पुगेका बखत जंगी पोसाक र श्रीपेच लगाएर घोडामा चढेर फोटोहरू खिचाएका थिए। तिनै चित्रहरू बेलायतमा पठाएर आफ्नो पूर्णकदको ढलोटको सालिक बनाउन लगाएका थिए भनिन्छ। बेलायतका प्रख्यात मूर्तिकार र त्यहाँका रोयल एकेडेमीका सदस्य आर ब्रुकले त्यो सालिक ढलान गरी तयार गरे। तर, आफ्नो जीवनकालमा त्यो सालिक जंगबहादुर राणाले देख्न पाएनन्। तस्बिर : अशोक दुलाल रणोद्दीप सिंह श्री ३ महाराज भएपछि उनले पनि आफ्नो सालिक बेलायतमा बनाउन पठाए। यी दुवै सालिक तयार भई सन् १८८३ (१९४० साल) मा काठमाडौं ल्याइए। यी दुवै सालिक काठमाडौंसम्म ल्याइपुर्याउन ७० हजार रुपैयाँँ लागेको थियो (लेकजीएचडी जिमलेट, नेपाल यान्ड द नेप्लिज, पृ १२३)। ती सालिकको अनावरणको विषयमा अलगअलग धारणा पाइन्छ। कुमारीचोकमा रहेको अभिलेखले जंगबहादुरको सालिक १९४१ चैत्रशुदी नवमी बुधबारको दिन र रणोद्दीप सिंहको सालिक त्यसैको भोलिपल्ट स्थापना गरिएको उल्लेख गरेको छ। यस विषयमा पुरुषोत्तमशमशेर जबराले श्री ३ हरूको तथ्य वृत्तान्त, पृ १०९११० मा केही फरक ढंगले लेखेका छन्। त्यहाँ उनले १९४२ आषाढमा स्वश्री ३ महाराज जंगबहादुरको सालिक प्रतिमा हाल सहिद गेटबाट धरहरासुन्धारा र दशरथ रंगशालाबाट महांकाल स्थानतर्फ जाने चौबाटोको बीचमा राखी सोको उद्घाटन श्री ३ रणोद्दीप सिंहले गरे। यस समारोहमा श्री ५ महाराजाधिराज पृथ्वीवीरविक्रम शाहदेव, श्री ५ मुमा युवराज्ञी ललित राज्येश्वरी देवी, श्री ३ महाराज रणोद्दीपका महारानीका साथै स्वश्री ३ महाराज जंगका रानी, महारानीहरूसमेत सो उद्घाटन समारोह हेर्न सवारी भएको थियो। स्व श्री ३ जंगको (प्रतिमा) सालिकको उद्घाटन कार्य सकेपछि रणोद्दीप सिंहकै सालिक (प्रतिमा) पनि हाल रत्नपार्कबाट बागबजार र घण्टाघरबाट भद्रकालीतर्फ जाने चौबाटोको बीचमा राखी आफैंले उद्घाटन गरे। श्री ३ जंगको प्रतिमा (सालिक) १९०७ भाद्र १० गतेका दिन फ्रान्सको सर्टरीको मैदानमा फ्रान्सको तत्कालीन प्रेसिडेन्ट प्रिन्स लुई नेपोलियन तृतीयले देखाएको सेनाको एक लाख जवानको सैनिक परेड मार्च पास्ट हेर्न जाँदाको स्मरण गरी बनाउन लगाएको हो। त्यस्तै श्री ३ रणोद्दीप सिंहको सालिक (प्रतिमा) १९१४ सालमा भारतमा घटेको गदरको सम्मरण गरी बनाउन लगाइएको हो। त्यस प्रतिमामा फुटेका तोप, भाँचिएको तोपको पांग्रा, गोला इत्यादि देखाइएको छ। दुवै सालिकको अनावरण स्वयं रणोद्दीप सिंहले गरेको भनेर उनले लेखे पनि तात्कालिक श्री ५ पृथ्वीवीरविक्रम शाहको उपस्थिति भएकाले सालिकको उद्घाटन श्री ५ बाटै भएको अनुमान गर्न गाह्रो पर्दैन। त्यस दिन टुँडिखेलमा एउटा भव्य समारोहको आयोजना गरिएको थियो। त्यो समारोहमा सारा कर्मचारी, भलादमी, साहुमहाजन, सन्त र महन्तहरूलाई हाजिर हुने उर्दी जारी गरिएको थियो। त्यहाँ पालहरू टाँगियो। कार्यक्रमलगत्तै पछि जुवा फुकाउनेसम्मको तयारी थियो। निश्चित समयमा ६ घोडे बग्गीमा राजा र महारानी सबै टुँडिखेलमा पुगे। महाराज मुख्तियार तथा ब्रिटिस रेजिडेन्ट केहीअघि नै उर्दीको पोसाकमा त्यहाँ उपस्थित भइसकेका थिए। सबै जनाले आसनग्रहण गरिसकेपछि १२ हजार फौजले मार्चपास परेड प्रदर्शन गर्यो। यो परेड सकिएपछि राजाको सन्देश पढेर सुनाइयो। अनि राजाबाट जंगबहादुरको पूर्णकदको घोडा चढेको सालिक टुँडिखेलको दक्षिणपश्चिम छेउमा (हाल गोश्वारा हुलाकको दक्षिणपट्टि) अनावरण गराइयो। यसको केही पछि महाराज रणोद्दीपको यस्तै मूर्ति टुँडिखेलको पूर्वपट्टि (हाल विद्युत् प्राधिकरणको कार्यालय नजिकै) उद्घाटन गरियो। उपस्थित जनसमूहले जयजयकारको नारा लगाई सालिकमा लावा अबिर र फूल चढाएर भक्ति देखाए। त्यति भइसकेपछि जनताको मनोरञ्जनका लागि तीन दिनसम्म टुँडिखेल क्षेत्रमा जुवा फुक्यो (प्रमोदशमशेर, राणाशासनको वृत्तान्त, पृ १२३)। जंगबहादुरका कान्छा भाइ कमान्डर इन् चिफ जनरल धीरशमशेर श्री ३ महाराज हुन नपाई १९४१ कात्तिक ११ गते राति बिते। उनको सालिक १९५० फाल्गुण शुक्ल तृतीया शनिबार (१९५० फागुन १८ शनिबार) का दिन त्यत्तिकै तामझामसाथ अनावरण गरिएको थियो। कुमारी गोश्वरा तहबिल, पोका नं १८७, गोनं१२३३ मा रहेको कागजमा त्यससम्बन्धी केही विवरण पाइन्छ। अनावरणको दिनलाई अघि नेपालमा कैल्हे नभञाको येस्तो भारी उत्सवको काममा आज हामी सबै येसै ठाउँमा जमा हुनु यो ठुलो षुसिको दीन हो भनिएकाले १९४१ सालमा जंगबहादुर र रणोद्दीप सिंहको सालिकको अनावरण यसको तुलनामा त्यति भव्यसँग गरिएन कि भन्न सकिने अनुमान चाहिँ गर्न सकिन्छ। धीरशमशेरको मृत्यु सालिक अनावरणको नौ वर्षअघि १९४१ कात्तिकमा भइसकेको भएता पनि बहालवाला प्रधानमन्त्रीको बुवाका साथै शासनसत्तामा उनकै १७ भाइ छोराको हालिमुहाली भएकाले हुनुपर्छ बहुतै तामझामसाथ सम्पन्न भएको देखिन्छ। सालिक अनावरणको औपचारिक कार्यक्रममा तात्कालिक श्री ५ महाराजाधिराज पृथ्वीवीरविक्रम शाहको साथै ब्रिटिस रेजिडेन्टको समेत उपस्थिति थियो। उसबेला सडक यातायातको आजको जस्तो सुविधा थिएन। गोरेटो, घोडेटो र गल्लीगल्छौडाकै भर थियो। भीमफेदीदेखि काठमाडौंसम्मको करिब ८० किलोमिटरबाटो पनि यस्तै कठिन पहाडी बाटो थियो। साँघुरो बाटो, त्यसमा पनि ठाडो उकालोओरालोले गर्दा कठिन मात्रै होइन, अति कष्टसाध्य पनि थियो। त्यसो भए पनि सालिक स्थापना गरेर उनीहरू आफ्नो इतिहास रच्न र बचाउन चाहन्थे। त्यसैले बाधा अड्चन, कठिन र अप्ठेरोलाई कुनै पर्वाह गरेनन्। आदेश र हुकुमको भरमा भनेको कुरा तामेली हुने र बोलेको सबै पुग्ने हैसियतमा रहेकाले ती सबै कुरालाई वास्ता गर्नुपर्ने अवस्था सत्तामा बस्नेहरूको छँदा पनि थिएन। यामानको अरबी घोडा त्यसमाथि पूर्णकदको व्यक्तिको सालिक भएकाले निकै गह्रौं हुन्थ्यो भन्ने सहजै अनुमान हुन्छ। ढलोटका त्यत्रा त्यत्रा गह्रौं सालिक कसरी भिœयाइए होला ? यो कौतुहलको विषय हुन सक्छ। त्यसबेला भीमफेदीसम्म लरीमा र त्यहाँदेखि थानकोटसम्म बोकी ल्याउन जंगी१, जंगनाथ१ र दोस्रा जंगी१ गरी तीन पल्टनका १४ सय जवान खटाउन आदेश भएकोमा पछि पश्चिमतर्फका कम्यान्डिङ जनरलले ९ सय जना भए पुग्ने भनेकाले अरूलाई फिर्ता पठाइएको उल्लेख पाइन्छ। उनीहरूले बल्लबल्ल जसोतसो गरी हिफाजतसँग थानकोटसम्म सालिक ल्याइपुर्याए। त्यहाँबाट पुनः लरीमा काठमाडौं ल्याउने काम सम्पन्न भयो। त्यत्रो मेहनत र परिश्रमपूर्वक गरेको कामको के इनाम पाए होलान् ? जिज्ञासा हुनु स्वाभाविकै हो। त्यस कार्यमा खटिने जवानलाई प्रतिव्यक्ति दुई रुपैयाँँको दरले इनाम दिइएको थियो। सालिक राख्ने कामका लागि शनिबार १० घडी दिन बाँकी छँदै साइत भएकाले अघिल्लो दिन शुक्रबार १०१२ घडी रातसम्म पल्टनले काम गरी मञ्च सजावटलगायत सालिक राख्ने ठाउँको तयारी गरेको थियो। कार्यक्रमस्थलको नक्सै बनाई कोको कहाँकहाँ बस्ने ? भन्ने पूर्वतयारी गरिएको थियो। सालिक निर्माणमा प्रजाहरूको तीव्र इच्छा भएको देखाउन र सरकारको तर्फबाट यसमा कुनै खर्च नगरी चन्दाबाट नै सम्पन्न गर्ने भएकाले इच्छुक व्यक्तिलाई चन्दा दिन सार्वजनिक आह्वान पनि गरिएको थियो। अनावरणको कार्यक्रममा श्री ५, श्री ३ र अरू कम्यान्डिङ जनरल, रोलवाला जनरलहरू सालिकको अघिल्तिर बनाइएको मञ्चमा बस्ने व्यवस्था गरिएको, त्यसपछिको अघिल्लो कुर्सीमा ५ सय रुपैयाँँसम्म चन्दा दिने चन्दादाताहरू, त्यसको दायाँतर्फको कुर्सीमा ५ सय रुपैयाँँभन्दा मुनि २५० रुपैयाँसम्म चन्दा दिने दाताहरू, बायाँ कुर्सीमा २५० देखि मुनि १५० सम्म चन्दा दिनेहरूलाई राख्ने व्यवस्था गरेको थियो। त्यसपछि १५० देखि मुनि १५ रुपैयाँँसम्म चन्दा दिनेहरूलाई चाहिँ उभिएर बस्ने बन्दोबस्त गरिएको थियो। अव्यवस्था नहोस् भन्नाका लागि सिट नम्बर उल्लेख भएको कुपन बनाएर बाँडियो। कार्यक्रममा श्री ५ भन्दा पहिले श्री ३ को सवारी चलाइएको थियो। त्यसबेला उनलाई १९ तोपको बढाइँ दिइएको थियो भने श्री ५ का लागि ३१ तोपको बढाइँ भयो। पूर्वकम्यान्डर इन् चिफ तथा बहालवाला प्रधानमन्त्रीको बुवाको सालिकको अनावरण भएकाले होला, त्यसपछि लगत्तै १७ तोपको बढाइँ दिइएको थियो। अनावरण कार्यक्रमकै लागि भनी ७८० जवान रेजिमेन्टहरूका साथै आवश्यक अरू कर्मचारी पनि खटिएका थिए। सालिक अनावरणको कार्यक्रममा बहालवाला प्रधानमन्त्री श्री ३ वीरशमशेर जबराको भाषण राखिएको थियो। त्यसबेला उनले धीरशमशेरको सालिक राख्न र उनको योगदानको खुलेर चर्चा गरे। त्यसक्रममा उनले इतिहास कोट्याउँदै चौतरिया शेरबहादुर शाहले श्री ५ रणबहादुर शाहमाथि दंगा गर्न खोज्दा काजी बालनरसिंहले तरबार चलाई ठाउँको ठाउँमै उनलाई सिध्याई राजाको ज्यान बचाएको कुराको चर्चा गर्दै उनैको छोरा धीरशमशेरले कोतमा जेठी तरबार चलाई सलतनत थामेको चर्चा छ। १९११ सालमा भोटसँगको लडाइँ फत्ते गरी आएपछि भोटेहरूले रातको बीचमा छापा हानी दंगा गर्दाश्री ३ जंगले उनैलाई पत्याई पल्टन दिई पठाएको उल्लेख छ। यस्तै, त्यहाँ लुटिएका खरखजाना, हातहतियार मात्र होइन, शत्रु पक्षका केहीलाई गिरफ्तार गरी ल्याएको कुराको उल्लेख छ। ३९ वर्षअघिको इतिहास उजिल्याउने क्रममा पुराना देखिजान्नेमा ककसनकसिंह टण्डन तथा कर्णेल बहादुरगम्भीरसिंह माझी तथा भोटरमधेस गर्ने बुढापाका अझै छन्। त्यो योगदानमा शंका नहोस् भनी विश्वस्त पार्न वीरशमशेरले त्यसबेला खोजेका छन्। धार्केलिङ भन्ने ठाउँमा लडाइँ हुँदा १६ हजार भोटेको फौजलाई हराई लडाइँ जितेको कुरा पनि उनले त्यसबेला गरे। धार्केलिङ टिगरी मैदानमा पर्ने र त्यहाँ अझैसम्म शिलापत्रमा फलानाले सिमाना गरेको यहाँसम्म हो भनी लेखिएको छ भनी उनले भाषणमा उल्लेख गरेका छन्। योगदानको चर्चा गर्ने क्रममा धीरशमशेरले १९१४ सालको लखनौको लडाइँमा चार ब्रिगेड पल्टन लिई गएको तथा त्यहाँ वीरतापूर्वक लडी पुरुषार्थ देखाएको र विपक्षीको फौजलाई पक्रेर अंग्रेज सरकारलाई बुझाएको कुरा पनि उनले उल्लेख गरेका छन्। त्यहाँबाट ल्याइएको तोप र झन्डा अझै रहेको चर्चासमेत गरिएको छ। रणोद्दीप सिंहको हत्या गरी वीरशमशेरले शासनसत्ता हत्याएको सबैलाई थाहा भए पनि उनले त्यहाँ जंगबहादुरलाई जस्तैगरी रणोद्दीप सिंहलाई पनि मानेको र नुनको सोझो गरेको उल्लेख गरिएको छ। १९४१ सालमा ल्हासामा नेपाली महाजनको धनमाल लुटेकोमा त्यसउपर गराई दिने बन्दोबस्त मिलाइदिएकाले रणोद्दीप सिंह खुसी भएको तथा त्यसअघि १९३८ सालमा रणोद्दीप सिंह नेपालमा नभएको बखत बागी उठ्दा ती सबैलाई पक्रेर सजाय दिई ढुंगाको षलल हुन नदिई  देशलाई जोगाउने महान् व्यक्तिको रूपमा धीरशमशेरको चर्चा गर्दै त्यस्ता बहादुरको इष्ट्याचु षुलन्या दीन हुनाले एसबेला हामी सबैलाई षुसि छ भनी सालिक राख्नाको औचित्य सिद्ध गर्नुका साथै उनको बखान गरिएको छ। धीरशमशेरप्रति ककसको प्रीति कति छ ? अर्थात् वीरशमशेरको शासनप्रति ककसको लगाव के कस्तो छ ? त्यो जान्न पनि होला गुरुपुरोहित, भाइभारदार, जंगीनिजामती गैह्रलाई जसको जति इच्छा छ राख्नु भनी उर्दी जारी भएकोमा कम्पनी रुपैयाँँ १४,९८९, मोहरू २५,८९० त्यसैगरी जैपुरी असर्फी थान एक, १६ गण्डी पैसा ५७४ गरी जम्मा ४१,४५५ जति उठेको थियो। सालिक बनेर तयार भएपछि जजसले दिएको हो त्यो फिर्ता गरिने कुरा श्री ३ कै भाषणमा उल्लेख गरिएको छ। तर, १०० (एक सय) सम्म चन्दा दिनेको हकमा दुई रुपैयाँँ नजरानाबापत काटिएको पनि त्यहाँ चर्चा पाइन्छ। मल्लकालमा सालिक अनावरण के कसरी हुन्थ्यो ? थाहा पाइन्न। लिच्छविकालमा कसरी गरिन्थ्यो ? त्यो थाहा पाउने सामग्रीको अभाव छ। २०३३ सालसम्म राणाकालमा स्थापना गरिएका यी जीवन्त र अजंगझैं देखिने सालिकहरू नेपाली कालिगढले बनाएका हुन् कि विदेशमा बनेका हुन्भन्नेसम्म पनि अनुमान गर्न हिच्किचाउने अवस्था थियो। राणाकालमा केही अपवादबाहेक कुनै खुसीयाली भयो कि जुवा फुकाउने चलन थियो। धीरशमशेरको सालिक अनावरणको दिन पनि जुवा फुकाउन तयार थिए। तर, त्यस विवरणमा उल्लेख छ, इष्ट्याच्यू षोल्दाअघि जुवा फुकाउन्या दस्तुर चल्याको भया पनि थोरैले जितन्या धेरैले हान्र्या हुँदा फलानाको इष्ट्याच्यू षुल्याको दीन हार्या भनी दोस दी धेरैजना नाषुस भै बारंबार यस दिन सम्झने हुनाले यो उत्सवमा जुवा फुकन सक्तैन भनी निषेध गरिएको थियो। यसपछि सालिक अनावरण एक प्रकारले फेसनजस्तै भयो। १९६३ चैत्रशुक्ल पूर्णिमा मंगलबारका दिन श्री ३ वीरशमशेरको सालिक अनावरण भयो। त्यसबेला उनी बितेको पाँच वर्ष भइसकेको थियो। पुरुषोत्तम शमशेरले श्री ३ हरूको तथ्य वृत्तान्त पृष्ठ ७७ मा वीरशमशेरको सालिक अनावरण १९६४ चैत्र शुदी १५ रोज १ भनी उल्लेख गरेका छन्। तर, कुमारीचोकमा भएको विवरणसँग त्यो साल मिति मिल्दैन। १९६५ मार्ग २६ गते रोज ५ का दिन श्री ३ चन्द्रशमशेर जंगबहादुर राणा र उनकी स्वर्गीय पत्नी श्री ३ बडामहारानीको सालिक जावलाखेलमा अनावरण भयो। त्यो समारोह पनि त्यत्तिकै तामझामयुक्त थियो। बहालवाला प्रधानमन्त्रीको सालिकको अनावरण तामझाम नहुने कुरै भएन ! निजामती सेवाका नौसिन्दा लेखनदाससम्मका दर्जाले जंगी पोसाक, सिभिल पोसाक हुनेले सोही पोसाक कल्की पगरी लगाई पाटनमा सामेल हुने उर्दी थियो। सामेल भएकाहरूलाई दुई दिन बिदा दिइएको थियो। साथै पाटनमा दुई दिनसम्म खुसीयालीबापत जुवा फुकाइएको विवरण पाइन्छ। १९८६ फागुन १९ गते भोटाहिटी जाने चौबाटोमा श्री ५ पृथ्वीवीरविक्रम शाहको सालिकको उद्घाटन तात्कालिक श्री ५ महाराजाधिराज त्रिभुवनवीरविक्रम शाहदेवबाट भएको थियो। एक सय चारवर्षे राणाकालमा श्री ३ बाहेक श्री ५ को सालिक स्थापना गरेको यो पहिलो घटना हो। त्यसकै केही वर्षपछि श्री ५ त्रिभुवनवीरविक्रम शाहको संगमर्मरबाट निर्मित सालिक त्रिपुरेश्वरचोकमा सम्भवतः १९९७ सालपछि स्थापना गरियो। यो स्थापना गरिनुको पनि अलग्गै कारण छ। १९९७ सालमा तात्कालिक श्री ५ महाराजाधिराज त्रिभुवनवीरविक्रम शाहदेवको इच्छाविपरीत प्रजातान्त्रिक आन्दोलनलाई निर्ममतापूर्वक दबाइएको एवं धर्मभक्त माथेमा, दशरथ चन्द, शुक्रराज शास्त्री र गंगालाल श्रेष्ठजस्ता युवालाई मृत्युदण्डको सजाय दिइएकाले तात्कालिक श्री ३ जुद्धशमशेर राणाप्रति राजाको सम्बन्ध बिगँ्रदै गएको सन्दर्भमा उनलाई खुसी तुल्याइराख्ने भित्री स्वार्थले अनेक फूलझडी भरेर त्रिपुरेश्वरचोक (कुनै बखत राजधानीको प्रमुख चोक)मा पूर्णकदको शाही सानसौकतको श्री ५ त्रिभुवनको सालिक स्थापना गरियो। संगमर्मरको त्यो मूर्ति कहाँ निर्माण गरिएको थियो थाहा हुँदैन। गद्दीनसीन श्री ५ त्रिभुवनलाई आफ्नो हातको कठपुतली कसरी बनाएर राखेका थिए भन्ने कुरा इतिहासमा चर्चित छ। त्यसबेला राम्रो भनी सम्झिएका सबै कार्य आफूले गरेको भनेर ढ्वाङ फुकाउने श्री ३ जुद्धशमशेर राणाले श्री ५ त्रिभुवनसँग सम्बन्ध नचिसियोस् भनेर मक्ख पार्नकै लागि सो सालिकको अग्रभागको पादपीठमा लेखाएका छन्, भरमुलुकमा दासत्वको प्रथा खारेज भएको, १९७१ सालको युरोपको महायुद्धमा मित्र ब्रिटिस सरकारलाई मद्दत गर्न हाम्रो फौज हिन्दूस्थान गएको र मौसुफ सरकारको विजय प्राप्त भएपछि नेपाल फर्केको, यो फौजी मद्दतको कदरका निमित्त ब्रिटिस सरकारबाट जमिनको सट्टा वार्षिक १० लाखको उपहार आएको, सन् १९२३ मा ब्रिटिससँग मित्रताको अहद भएको, फौजी हातहतियार र गोलीगठ्ठा बनाउने कारखाना बनेको, बेलायतमा हाम्रो लिगेसन र नेपालमा ब्रिटिस लिगेसन स्थापित गराई मुलुकको पूर्ण स्वतन्त्रताको परिचय र प्रचार भएको, देशदेशावरका राजा, सम्राट् राष्ट्रपति र नेपाल सरकारको बीचमा तक्माको उपहारसहित परस्पर राजदूतहरू आउने गराउने काम भई मित्रताको सम्बन्ध भएको सैनिक संस्था र सैनिक द्रव्यकोष रहेको, १९९० सालको महाभूकम्पमा लिएको ऋण ३२ लाख माफी भै प्रजा वर्गका उद्धार भएको, मुलुकमा शिक्षा शिल्पकला कारखानाको प्रचार गरी मुलुकको उन्नति बढाउने काम भएको, जंगी निजामती कर्मचारीहरूको निमित्त पेन्सनको बन्दोबस्त भएको, १९९६ सालमा सुरु भएको विश्वव्यापी लडाइँमा मित्र बृटिस सरकारको मद्दतका निमित्त हाम्रो फौज फेरि हिन्दूस्थान पठाउने काम भएको कुराको उल्लेख गरिएको छ। यसको अनावरण कार्यक्रम कसरी गरिएको थियो थाहा पाइएको छैन। राजदरबार सेवाका पूर्वसचिव दयारामभक्त माथेमाले आफ्नो जीवनयात्रासम्बन्धी पुस्तक अनुभव र अनुभूति (पृ १८१९) मा त्रिपुरेश्वरचोकको त्रिभुवनको सालिकको बारेमा चर्चा गरेका छन्। जसमा १९९३ फागुन २५ गते श्री ५ त्रिभुवनको रजत महोत्सवमा अनावरण गरिएको उल्लेख गरिएको भए पनि सालिकको पादपीठमा १९९६ सालसम्मको विवरण दिइएको हुनाले त्यो कुरा सत्य होइनभन्ने छ। मल्लकालमा सालिक अनावरण के कसरी हुन्थ्यो ? थाहा पाइन्न। लिच्छविकालमा कसरी गरिन्थ्यो ? त्यो थाहा पाउने सामग्रीको अभाव छ। २०३३ सालसम्म राणाकालमा स्थापना गरिएका यी जीवन्त र अजंगझैं देखिने सालिकहरू नेपाली कालिगढले बनाएका हुन् कि विदेशमा बनेका हुन् भन्नेसम्म पनि अनुमान गर्न हिच्किचाउने अवस्था थियो (शाहकालीन कला र वास्तुकला, पृष्ठ ३१५)। ढलोट निर्मित सालिकहरू बेलायतबाट बनेर आएका राणा प्रधानमन्त्रीहरूको सालिककै अनुकरण गरी नेपालमा त्रिभुवनचन्द्र मिलेटरी अस्पताल १९८३ भाद्र २४ मा उद्घाटन हुँदा त्यस अस्पतालको माथिल्लो तलाको अग्रभागमा रहेको सैनिकको प्रतिनिधित्व गर्ने मूर्तिको निर्माणबाट सुरु भएको हो (गोविन्द टण्डन, इतिहासका थप पृष्ठहरू,पृ ४७३)। मानवाकृतिको पहिलो ढलोटको त्यो सालिक बनाउने नेपाली कालिगड रत्नबहादुर तुलाधर हुन्। उनको छोरा बालकृष्ण हुँदै अहिले तेस्रो पुस्ता श्याम तुलाधरसम्म त्यो सीपको परख हुँदै आएको छ। दोस्रो विश्वयुद्धमा सहभागी भएका सैनिकको सम्झनामा राणा प्रधानमन्त्री श्री ३ चन्द्रशमशेर राणाले त्रिभुवनचन्द्र मिलेटरी अस्पतालमा त्यो सालिक बनाएका थिए।"
धनुषाबाट लागू औषधसहित दुईजना पक्राउ,"जनकपुरधाम : नेपालभारत सीमाको धनुषाबाट प्रतिबन्धित लागू औषध सहित दुई युवकलाई सशस्त्र प्रहरीले पक्राउ गरेको छ। धनुषाको विदेह नगरपालिका १ सीमा स्थित नाकामा लागू औषध ओसारपोसारमा संलग्न दुई युवकलाई सशस्त्र प्रहरीले पक्राउ गरेको हो। सीमा सुरक्षा बल महिनाथपुरबाट खटिएको विशेष टोलीले सुराकीको आधारमा भारतबाट नेपाल नेपाल ल्याउँदै गरेको मोटरसाइकललाई चेकजाँच गर्दा लागू औषध बरामद भएको हो। प्रदेश २०२००३ प ८३०८ नम्बरको मोटरसाइकललाई चेकजाँच गर्दा नाइट्रोजन, निट्राभेट, निट्रोसोन्ट, स्पास्मो प्रोभ्याक्सिन, एक्सिपिलोन सहितका लागू औषधिसहित दुई युवकलाई पक्राउ गरिएको प्रहरी निरीक्षक गणेश दत्त पाण्डले जानकारी दिए। पक्राउ पर्नेहरुमा धनुषा जिल्लाको धनुषाधाम नगरपालिका ५ का १८ वर्षीय सन्तोष यादव र सोही स्थानका २१ वर्षीय महबुद खान रहेको सीमा सुरक्षा बलका प्रहरी निरीक्षक पाण्डेले जानकारी दिए। पछिल्लो समय सीमा सुरक्षामा कडाई गरिएपछि अवैद्य तस्करी तथा लागु औषधको कारोबारमा कमी आएको विदेह नगरपालिकाका मेयर बेचन दासले जानकारी दिए।"
देवीजंगको भोपुर कचहरी,"इतिहास २०१७ सालमा राज्य अदालत र राज्य रजौटा खारेज हुनुअघि बझाङमा केन्द्र र स्थानीय गरी दुईवटा शासन प्रणालीबाट शासित थियो। केन्द्र मातहत स्थानीय राजालाई बझाङ राज्य सञ्चालनको पूर्ण अधिकार दिइएको थियो। १८४७ सालमा बझाङ राज्य नेपालमा विलय हुँदा राजा समुद्र सिंहले वार्षिक ५०१ रुपैयाँ तिर्ने गरी राज्य थामेका थिए। त्यसैले २०१७ साल अघिसम्म बझाङ राज्यको सर्वोच्च पदमा स्थानीय राजा थिए। राजालाई राजकाजमा राजकुमार, साहेबज्यू, चौतारिया, काजी, देवान, धर्माधिकारी, सरदार, हितहितान, रजबार, विन्त्यारु, नेव, देवान, छापदार, जिम्मुवालमुखियाले सघाउँथे। राजाका परामर्शदातामा चौतरियाको भूमिका हुन्थ्यो। मुख्तियार र चौतरियामा राजाका भाइभैयार्द नियुक्त हुन्थे। बझाङ राज्यका मन्त्रीलाई अमात्य र सल्लाहकारलाई हितान भनिन्थ्यो। दरागर्खाहरूको रखबारी भारदारहरूलाई दिइन्थ्यो। काजी (मन्त्री) सरहको अर्को पद देवान हुन्थ्यो। देवानमा राजपरिवार निकटका व्यक्ति नियुक्त हुन्थे। अधिकारी, कार्की, अडै, खड्गा, बुढा, बुढथापा, थापा (क्षेत्री), राना (क्षेत्री), महतारा, रोकाया, भण्डारी विभिन्न पदमा हुन्थे। राजाको सेरा फाँट हेर्नेलाई अडै भनिन्थ्यो। अधिकारीले दरागर्खाको प्रशासन चलाउँथे। करराजस्व कार्कीले असुल्थे। गाउँस्तरका पदाधिकारी महतारा र रोकाया हुन्थे। खड्का, राना, थापा, बुढा, बुढथापा सैन्यसेवामा हुन्थे। पछि यी पदहरू थरमा परिणत भएका थिए। दरा गर्खामा मालपोत असुली मुखिया र जिम्मुवालले गर्थे। सूचना आदानप्रदानमा ओखेडा (कटुवाल)लाई खटाइन्थ्यो। बिहेव्रतबन्ध, दसैंतिहारजस्ता उत्सवमा नगर्ची, औजी र भेरवालहरूले बढाइँ गर्थे। बझाङ राज्यमा त्यतिबेला छत्तिासीबत्तिासी कर प्रचलनमा थिए। नदीघाट, तुइन, फटके तर्न जगातो तिर्नुपथ्र्यो। नदीमा माछा मार्दा दहत्तारबहत्तार लाग्थ्यो। बझाङ राज्यको आफ्नै मुद्रा भने थिएन। मुग्लानतिरका फर्कवादी, लसकरी, हालीबरेली, दिल्ली महमदशाही, पटनालषनौ नजीमावादी चाँदीका मुद्रा बझाङमा प्रचलित थिए। राज्यको अर्थतन्त्र जनताबाट लिइने कर र दण्डकुण्डबाट असुलिने रैरकममा निर्भर थियो। सोही रकमबाट राज परिवारको भत्ता, खान्गीका साथै राज्यका कर्मचारीको तलब बेहोरिन्थ्यो। बझाङ राज्यमा त्यतिबेला छत्तिसीबत्तिसी कर प्रचलनमा थिए। नदीघाट, तुइन, फटके तर्न जगातो तिर्नुपथ्र्यो। नदीमा माछा मार्दा दहत्तरबहत्तर लाग्थ्यो। गोडधुवाइ, पेटाली (अवैध गर्भ भ्रूण हत्या), हिलसाउली, कुडियाकुरिया, बेठबेगारी, बैकर, सुतो, जारीकर, मुडाली, लेककी इजरी गाडकी बगडी, बाउलो, मल्लकर, दूदपला, वृत्तिक, तिली, पेतोली, चोरीकर, धुआनी आदि थप करहरू थिए। बझाङ राज्यको आफ्नै मुद्रा भने थिएन। मुग्लानतिरका फर्कवादी, लसकरी, हालीबरेली, दिल्ली महमदशाही, पटनालषनौ नजीमावादी चाँदीका मुद्रा बझाङमा प्रचलित थिए। न्याय प्रणाली १५०३ सालमा राजा शक्ति सिंह बझाङको राजा भएपछि उनले विभिन्न अड्डा स्थापना गरेका थिए। त्यसरी स्थापित अड्डाहरूमा पोता अड्डा (तहबिल अड्डा), भारदारी अड्डा, धर्माधिकार अड्डा (न्याय अड्डा) जगेडा (भण्डारा अड्डा), कैदखाना (झ्यालखाना), (कारागार अड्डा), दरबार अड्डा (राजाको अड्डा), गुठी अड्डा, महल अड्डा, दौडाहा अड्डा, रजवार अड्डा, अमाल कचहरी (पञ्चसभा) र गाउँ कचहरी थिए। चैनपुरमा महल अड्डा रहेको ठाउँ अहिले पनि महलका नामले चिनिन्छ।राजा देवीजंगबहादुर सिंह र उनको भारदारी सभा। पृष्ठभूमिमा १९९८ सालअघिको भोपुर दरबार, बझाङ। जयपृथ्वीको पालासम्म बझाङ राज्य अदालतमा केन्द्रको हस्तक्षेप थिएन। जयपृथ्वी त चन्द्रशमशेरका पालामा केन्द्रमा भारदारी अड्डा प्रमुख (हाल प्रधानन्यायाधीश) नै बनेका थिए। त्यसैले उनले बझाङ राज्यको न्याय प्रशासनमा समेत उल्लेख्य सुधार गरेका थिए। तर जयपृथ्वीपछि उनका भाइ देवीजंग राजा बनेपछि केन्द्रले बझाङ राज्य अदालतको अधिकार कटौती गरेको थियो। बझाङी राजाहरू हिन्दू धर्मावलम्बी थिए। त्यसैले बझाङ राज्यको न्यायप्रणाली हिन्दू विधिशास्त्रबाट प्रभावित थियो। पुराण, महाभारत, नीतिशास्त्र, मनुस्मृति, विहृस्पतिस्मृति, शुक्रनीति, चाणक्य नीति, याज्ञवल्लक्य नीति आदि कानुनका स्रोत थिए। तिनै धार्मिक ग्रन्थ, स्मृति र नीतिका आधारमा राजाहरूले राज्य सञ्चालन र न्याय निरूपण गर्थे। न्याय निरूपणमा धर्माधिकारी, पुरोहित, जोइशी (जोशी) बाट परामर्श लिन्थे। राज्य अदालत राज्य रजौटा उन्मूलन र राज्य अदालत खारेजअघि बझाङमा आफ्नै न्यायिकप्रशासनिक इकाइहरू थिए। एकीकरणपछि भने समग्र सुदूरपश्चिम हेर्न सिलगढीमा डोटी गौडा खडा भयो। डोटी गौडाले सम्पूर्ण सुदूरपश्चिमको प्रशासन र न्यायसेवा हेथ्र्यो। बझाङ राज्यलाई समेत डोटी गौडामातहत नै राखिएको थियो। बझाङ राज्यका साबिक अमाल कचहरी र गाउँ कचहरीलाई बझाङ राज्य अदालतमा परिणत गरिएको थियो। बझाङ राज्य अदालतका शाखा साबिक बझाङको कुन्ना र कोल्टी (हाल बाजुरा)मा समेत थिए। एकीकरणलगत्तै बझाङी राजालाई नै राज्यअन्तर्गतको न्यायनिरूपणको अधिकार दिइएको थियो। तर, त्यतिबेला बझाङले पञ्चखत (ज्यान मुद्दा, दामल हुने, जात पतीतमा जनै झिक्नुपर्ने, पुडिनेखोपिर्नेजस्ता गम्भीर प्रकृतिका फौजदारी अपराध) का मुद्दा हेर्ने अधिकार पाएको थिएन। बझाङ राज्य अदालतलाई देवानी मुद्दाहरूको छिनोफानो गर्ने अधिकारमात्रै दिइएको थियो। फौजदारी अपराधको मुद्दा डोटी गौडाले हेथ्र्यो। साथै देवानी मुद्दामा बझाङ राज्य अदालतबाट निर्णय भएका मुद्दामाथिको पुनरावेदन डोटी गौडामै लाग्थ्यो। पछि, बझाङी राजा गजराज सिंहको विवाह राजा गीर्वाणयुद्ध विक्रमकी शाहज्यादी सरस्वतीकुमारीसँग भएपछि बझाङ राज्य अदालतले पञ्चखतका मुद्दा हेर्न अधिकार पाएको थियो। गजराज सिंहका नाति विक्रमबहादुर सिंहको विवाह प्रधानमन्त्री जंगबहादुरका छोरीहरू र विक्रमबहादुरका छोरा जयपृथ्वीको विवाह चन्द्रशमशेरकी छोरीसँग भएपछि बझाङ राज्य अदालतलाई पञ्चखतका मुद्दा हर्ने अधिकारलाई निरन्तरता दिइएको थियो। भोपुर कचहरी बझाङ राज्य अदालत विभिन्न समयमा राज्यका विभिन्न स्थानमा सर्दै बसेको थियो। सुरुमा बझाङ राज्यका पोता, अदालत, झ्यालखानालगायतका सबै कार्यालय बझाङकोट नजिकको तामाखानीस्थित पुरानो राजधानीमै थिए। पछि जयपृथ्वीबहादुर सिंहले ती सबै अड्डा अदालतहरू तामाखानीबाट चार किलोमिटर उत्तरपूर्वमा अवस्थित मेल्लेकमा सारे। मेल्लेकमा जयपृथ्वीनगर नामक बस्ती बसाले। जयपृथ्वीपछि राजा बनेका उनका भाइ देवीजंगबहादुर सिंहले भने मेल्लेकमा रहेका राज्यका अड्डा अदालतहरू चैनपुरनजिकको भोपुरमा सारे। अड्डाअदालत सञ्चालानार्थ भोपुरमा भव्य दरबार निर्माण गरे। निजी निवासका लागि चैनपुरमा अर्को दरबार बनाए। देवीजंगले चैनपुर दरबार निर्माणका लागि बझाङका सबै दरागर्खाबाट मास उठाइएका थिए। चैनपुर दरबार निर्माणमा मास, सुर्कीको गारो र तराईको सालको काठ प्रयोग गरिएको थियो। हात्तीसार र भोपुर दरबारको डियायनका लागि बंगाली इन्जिनियर र निर्माणका लागि काठमाडौंबाट कालिगडहरू लगिएको थियो। खप्तडबाट अभ्रख उत्खनन गरी हात्तीसार दरबारको भित्री कोठाहरू सजाइएको थियो। तराईबाट हात्तीको छावा लगेर चैनपुर दरबारमा पालेका कारण उक्त दरबारको नाम हात्तीसार दरबार रहन गएको हो। देवीजंगको भोपुर दरबारमा भव्य थियो। तत्कालीन बझाङ राज्य भारदारी सभा र कचहरीका तस्बिरहरूमा देवीजंगबहादुर सिंह कतिसम्म विलासी जीवनशैलीमा बाँचेका थिए भन्ने अनुमान गर्न सकिन्छ। बझाङजस्तो विकट राज्यमा देवीजंगले त्यतिबेलै आधुनिक सोफासेट, काउच, गलैंचा, कुर्सी टेबुलको बन्दोबस्त गरेका थिए। अड्डा अदालतको काम सकेर देवीजंगका अघिपछि चाँदतोडा पहिरिएका भारदार, कर्मचारी, हतियारधारी निजी सुरक्षाकर्मी, हुक्के, छाते, ढोके, बैठकेको लावालस्करसहित भोपुरबाट चैनपुर फर्कन्थ्यो। उनको शानसौकत र अपनाएको जीवनशैली राजधानीका शाहराणाजीहरूको भन्दा कम थिएन। १९९८ सालमा निधन भएका देवीजंगले त्यसअघि नै बझाङमा अत्याधुनिक क्यामेरा भित्र्याएका थिए। बझाङको राजा बनेपछि स्वतः उनको काँधमा राज्य अदालत प्रमुखको जिम्मेवारी आइलागेको थियो। बझाङ राज्य अदालत उनको लिगेसी (विरासतबपौती) थियो। त्यसैले राज्य अदालतमा पुग्ने मुद्दा मामिलाको छिनोफानो उनकै मातहत हुन्थ्यो। त्यसमा उनलाई डिठ्ठा, बिचारीहरूले सघाउँथे। बझाङ राज्य अदालतमा डिठ्ठा बिचारीको पद सिर्जना हुनुअघि उक्त भूमिकामा धर्माधिकारीहरू हुन्थे। देवीजंगका पालामा बझाङ राज्य अदालतका डिठ्ठा स्थानीय छान्न, नेटाकाटियाका कृष्णदत्त जोशी थिए। राज्य अदालतका विचारी स्थानीय जुजी चौधारीका चक्रप्रसाद सोती थिए। देवीजंगकै पालामा कृष्णदत्त जोशीका छोरा रामप्रसाद खत्रीलाई देवीजंगले बिचारी नियुक्त गरेका थिए। प्रधानमन्त्री जंगबहादुर राणाले १९१० सालमा मुलुकी ऐन जारी गर्नुअघि बझाङ राज्य अदालतबाट वेद, पुराण, महाभारत, नीतिशास्त्र, मनुस्मृति, विहृस्पतिस्मृति, शुक्रनीति, चाणक्यनीति, याज्ञवल्लक्य नीतिजस्ता ग्रन्थहरूका आधारमा न्यायनिरूपण हुन्थ्यो। १९१० सालको मुलुकी ऐनपछि सोही ऐनका आधारमा न्यायनिरूपण हुन्थ्यो। भारतबाट कानुनी शिक्षा हासिल गरेका जयपृथ्वीबहादुर सिंहले ससुरा प्रधानमन्त्री चन्द्रशमशेरलाई मनाएर श्रेस्ता पाठशाला खोल्न लगाएका थिए। जयपृथ्वीले १९६२ सालमा श्रेस्ता दर्पण नामक पुस्तक लेखी कानुनी शिक्षाको विस्तार गरेका थिए। जयपृथ्वीको श्रेस्ता दर्पण पुस्तक नै बझाङजस्ता राज्यका राजा रजौटाहरूको कानुनी शिक्षाको आधार थियो। बझाङ राज्य भारदारी सभा र कचहरीका तस्बिरहरूमा देवीजंगबहादुर सिंह कतिसम्म विलासी जीवनशैलीमा बाँचेका थिए भन्ने अनुमान गर्न सकिन्छ। बझाङजस्तो विकट राज्यमा देवीजंगले त्यतिबेलै आधुनिक सोफासेट, काउच, गलैंचा, कुर्सी टेबुलको बन्दोबस्त गरेका थिए। जयपृथ्वीको पालासम्म बझाङ राज्य अदालतमा केन्द्रको हस्तक्षेप थिएन। जयपृथ्वी त चन्द्रशमशेरका पालामा केन्द्रमा भारदारी अड्डा प्रमुख (हाल प्रधानन्यायाधीश) नै बनेका थिए। त्यसैले उनले बझाङ राज्यको न्याय प्रशासनमा समेत उल्लेख्य सुधार गरेका थिए। तर जयपृथ्वीपछि उनका भाइ देवीजंग राजा बनेपछि केन्द्रले बझाङ राज्य अदालतको अधिकार कटौती गरेको थियो। देवीजंगको विलासी जीवनशैली, दण्डकुण्डमा उनले गरेको अचाक्लीपन र उनको न्यायिक निष्पक्षतामाथि केन्द्रमा उजुरी परेसँगै बझाङ राज्य अदालतको क्षेत्राधिकार साँघुरिएको थियो। तथापि पञ्चखतका मुद्दा हेर्न पाउन बझाङ राज्य अदालतको अधिकार भने कायमै थियो। देवीजंगको पालाअघि बझाङ राज्य अदालतमा केन्द्रको उपस्थिति थिएन। राजाले गर्ने मुद्दामामिलाको फैसलाउपर डिठ्ठा, बिचारीहरूले राय बझाउन पाउँदैनथे। उजुरी परेसँगै बझाङ राज्य अदालतमा केन्द्रले सरकारी डिठ्ठा रहने व्यवस्था गयो। देवीजंगका छोरा रामजंगबहादुर सिंह राजा भएपछि भने बझाङ राज्य अदालतको पञ्चखतका मुद्दा हेर्ने अधिकार कटौती भएकोे थियो। राजा रामजंगले बझाङ राज्य अदालतलाई पञ्चखत मुद्दा हेर्ने अधिकार कायम गरिपाउँ भनी श्री ३ महाराजसमक्ष बिन्तिपत्र हालेपछि २००७ सालमा पुनः उक्त अधिकार पाएका थिए। रामजंगले पञ्चखत मुद्दा हेर्न पाउँ भनी श्री ३ महाराजमा चढाएको बिन्ती पत्रमाथिको जवाफ यस प्रकार थियो : अपिल श्रेस्ता फाँटका हाकिम कारिन्दाले पूर्जिहेरी अघि बुबाका पाला ८७ सालमा भयाका थितिका खड्गनिशाना बमोजिम पञ्चखत समेत हेर्न पाउने गरिपाऊँ भनी बिन्तिपत्र चढाई बझाङ राज्यको सनद लालमोहरले राज्यको मुद्दा पर्न आयामा रैकर अदालतमा जानुपर्ने भयको र सल्यानाराजाले पञ्चखत हेर्न नपाया पनि जाजरकोटे राजाले पञ्चखत मुद्दा हेर्न पाउने भयको हुँदा निगाहबाट पञ्चखत मुद्दा पनि हेर्न पाउँ भनी निजराजा रामजंगबहादुर सिंहले हाम्रा हजुरमा बिन्ति चढायको र बुझ्न लगाइबक्सेमा जाजरकोटे राजा पञ्चखत मुद्दा समेत हेर्न पाउने भयको छ भनी मुलकी अड्डा अै सवाल फाँटले जवाफ पठायाको १९३२सालमा राजा जयपृथ्वीबहादुर सिंह संवत् नमिलेको र १९७३ सालमा राजा विक्रमबहादुर सिंहका नाउँमा भयाका लालमोहरबाट सो राज्यको जग्गाको पञ्चखत बाहेक अैले हेर्न झगडामात्र हेर्न पाउने भयाको व्यहोरा समेत जानकारी भयो। को थिए देवीजंग ? बझाङी राजा जयपृथ्वीबहादुर सिंहका सौतनी आमापट्टिका भाइ थिए, देवीजंगबहादुर सिंह। उनका बुवा र विक्रमबहादुर सिंहका चार रानीबाट चौध छोरा थिए। प्रधानमन्त्री जंगबहादुरका जेठी रानी रुद्रकुमारीबाट जयपृथ्वीबहादुर सिंह, वीरजंगबहादुर सिंह र प्रभुजंगबहादुर सिंह तथा कान्छी छोरी मेघकुमारीबाट ललितजंगबहादुर सिंह र देवीजंगबहादुर सिंह थिए। साहिली त्रैलोक्यकुमारी अमरबहादुर सिंह, बबरबहादुर सिंह, नवराजबहादुर सिंह र धु्रवबहादुर सिंह थिए। कान्छी पार्वतीदेवीबाट मीनबहादुर सिंह, वीरभञ्जन सिंह, महेन्द्रबहादुर सिंह र डम्बरबहादुर सिंह थिए। राणाहरूसँगको खटपटका कारण बुवा विक्रमबहादुर जीवित छँदै छोरा जयपृथ्वी बझाङको राजा बनेका थिए। निःसन्तान जयपृथ्वीले राजकाज त्यागेर भारत गएपछि उनले भाइ देवीजंगलाई राजकाज सुम्पेका थिए। नुवाकोटको तारुकामा बसाइँ सरेका ललितजंग माहिला भए पनि उनको निधन भएका कारण राजकाज साहिला भाइ देवीजंगले पाएका थिए। नेपाली सेनाका कर्णेलसमेत रहेका देवीजंगको विवाह कमान्डर इनचिफ खड्गशमशेरकी छोरी गंगादिव्येश्वरीसँग पाल्पाबाट भएको थियो। देवीजंगले पाल्पाली चौतरिया कोटीजंग शाहकी छोरीसँग दोस्रो र थानकोटकाठमाडौंकी रत्नकुमारीसँग तेस्रो विवाह गरेका थिए। देवीजंगकी जेठी रानी गंगादिव्येश्वरीबाट राजा रामजंग, कृष्णजंग, धर्मजंग, केशरजंग, सर्वेश्वरजंग (पूर्वरथी तोरणजंगबहादुर सिंहका बुवा), ईश्वरीजंगबहादुर सिंह (सर्वोच्च अदालतका अतिरिक्त न्यायाधीश पछि बझाङका राजा), लक्ष्मणजंग (पूर्वी पाकिस्तानका कन्सुलर) सात छोरा थिए। माहिलीबाट चन्द्रजंगबहादुर सिंह (बझाङका पहिलो राष्ट्रिय पञ्चायत सदस्य) कान्छी रत्नकुमारीबाट गगनजंगबहादुर सिंह (पञ्चायतकालीन वन राज्यमन्त्री) थिए। देवीजंगको निधनपछि उनका जेठा छोरा रामजंगबहादुर सिंह बझाङका राजा बनेका थिए। देवीजंग केही वर्ष ससुरा खड्गशमशेरसँगै भारतको मध्यप्रदेशको सागरमा सपरिवार बसेका थिए। उनका छोरा लक्ष्मणजंग सागरमै जन्मेका थिए। सागरमा देवीजंगले सम्पत्ति पनि जोडेका थिए। देवीजंगले डँडेलधुरा, जोगबुढामलासमा समेत भव्य शीतकालीन दरबार बनाएका थिए। रामजंग राजा बनेपछि उनले बझाङ राज्य अदालत, माल अड्डा, झ्यालखानालगायतका सबै कार्यालयहरू पुरानो बझाङकोटमै सारेका थिए। २०१७ सालमा प्रधानमन्त्री बीपी कोइराला नेतृत्वको पहिलो जननिर्वाचित सरकारले बझाङ, दर्ना, दुल्लु गुल्मी, जाजरकोट, फलवाङ, सल्यान, गलकोट, ढुडुवा पहाड राज्य अदालतहरू र गह्रौंकोट कचहरीलाई खारेज गरेको थियो। ती राज्य अदालतको सट्टामा इलाका अदालतहरू गठन गरेको थियो। २०१७ जेठमा इलाका अदालत बझाङ स्थापनाका लागि तामाखानीबझाङकोट पुगेका न्यायाधीश उत्तरकुमार पोखरेललाई रामजंगका छोरा राजकुमार ओमजंगले कागजात नबुझाई विद्रोह गरेका थिए। २०१७ पुस १ गते राजा महेन्द्रले बीपी कोइराला सरकार अपदस्थ गरी सत्ता लिएको चार महिनाभित्र देशभर रहेका राज्य रजौटा खारेज गरे। राज्य रजौटा खारेज हुनुअघि राजा रामजंग योगी नरहरिनाथ संलग्न कर्मवीर महामण्डलको सक्रिय सदस्य थिए। केलटोल, तिलंगा भवनबाट प्रकाशित हुने महामण्डलको मुखपत्र कर्मवीरको रामजंग सम्पादन थिए। तत्कालीन प्रधानमन्त्री बीपी कोइरालाले बझाङ काण्ड र गोरखा काण्डका पछाडि राजा महेन्द्र, योगी नरहरिनाथ र राजा रामजंगबहादुर सिंहको रात रहेको बताउँदै आएका थिए। बीपी कोइराला सरकारले रामजंगको बझाङ राज्य अदालत मात्रै खारेज गरेको थियो। तर, महेन्द्रले रामजंगको राज्य नै खारेज गरिदिए। त्यसपछि रामजंगको राजा महेन्द्रसँग दूरी बढ्यो। त्यसपछि महेन्द्रसँग ईबी साँध्न रामजंग छोरा ओमजंगसहित सुवर्णशमशेरको हातबाट सदस्यता लिएर नेपाली कांग्रेसमा प्रवेश गरेका थिए। परिस्थिति यस्तो आइलाग्यो कि हिजोका रामजंगका मित्र राजा महेन्द्र उनका मित्र रहेनन्। शत्रु बने। हिजो रामजंगका शत्रु रहेका बीपी उनका मित्र। त्यसपछि कांग्रेसले भारतबाट सञ्चालित सशस्त्र विद्रोहमा सहभागी भई रामजंगओमजंगले बझाङ कब्जाको योजना बनाए। २०१९ भदौमा पिथौरागढको पिपलीनजिक महाकाली तरेर ओमजंग दार्चुलाको हुँदै बझाङ कब्जाका लागि अघि बढे। कांग्रेसका गुरिल्लाहरूको नेतृत्व गर्दै अघि बढेका ओमजंगको २०१९ असोज दोस्रो साता शाही सेनाको कारबाहीमा निधन भयो। त्यसपछि राजा महेन्द्रले रामजंगको राजपदवी खोसेर उनका ठूलोकान्छा भाइ ईश्वरीजंगबहादुर सिंहलाई बझाङको राजा घोषणा गरेका थिए। राजा महेन्द्रका छोरी ज्वाइँ दीपकजंगबहादुर सिंह ईश्वरीजंगका छोरा हुन्।"
डोटीमा प्रदेश स्तरीय खप्तडशैलेश्वरी गोल्डकप सुरू,"डोटी : सुदूरपश्चिम प्रदेश स्तरीय खप्तडशैलेश्वरी गोल्डकप २०७९ शनिबारदेखि डोटीमा सुरू भएको छ। असोज १० गतेसम्म सञ्चालन हुने गोल्डकप फुटबल प्रतियोगितामा पहिलो खेल कैलाली र बाजुराको टिम बीच भइरहेको छ। दिपायल सिलगढी नगरपालिका वडा नम्बर ६, भैरवप्रसाद गण सिलगढी र जिल्ला अस्पतालडोटीको संयुक्त आयोजनामा संचालन भइरहेको फुटबल प्रतियोगितामा ७ वटा टिम रहेका छन्। पहिलो चरणका खेलहरू नकआउट सिष्टममा खेलाइने र खेल समय ३५ मिनेटको रहने आयोजकले जानकारी दिएको छ। प्रतियोगितामा कैलाली, डोटी, अछाम, बाजुरा, डडेल्धुरा, उद्योग वाणिज्य संघ, भैरवप्रसाद गणका टिम रहेका छन्। गोल्डकप प्रतियोगितामा प्रथम हुने टिमलाई नगद १ लाख तथा ट्रफी र द्वितीय हुने टिमलाई नगद ५० हजार तथा ट्रफि पुरस्कार रहेको छ। प्रतियोगिताको उद्घाटन प्रमुख अतिथि दिपायल सिलगढी नगरपालिकाका प्रमुख बाजीसीं खड्काले गरेका छन्।"
फरैनाको सेरोफेरो,"जीवन गतिशील छ। जीवनको गतिसँगै दौडिने सिलसिलामा कैयौं उकालीओराली पार गर्नुपर्छ। अनि उचाइ र गहिराइ नाप्दै थुप्रै क्षितिज नियाल्दै आफ्नो गन्तव्यमा पुग्न कति कठिनाइ भोग्नु परेको हुन्छ। यात्राको क्रममा आफ्नै अगाडि गजधुम्म उभिएको एउटा पहाडसँग प्रश्न सोध्न मन लाग्यो। त्यही पहाड हो तलबाट हेर्दा अत्यन्तै उकालो देखिन्छ अनि माथिबाट हेर्दा ओरालो देखिन्छ। अनौठो अनुभूति हुन्छ। जिन्दगी पनि यस्तैयस्तै महसुस हुन्छ। उचाइ के हो ? गहिराइ के हो ? कुन महŒवपूर्ण हो ? जीवन गहिराइमा अर्थपूर्ण छ कि उचाइमा ? यसको आयतन वा फैलावटको मापन कसरी हुन्छ ? हिँड्दै जाँदा जीवनको यात्रामा भेटिएको एउटा सामाजिक प्रश्नको उत्तर लेख्ने क्रममा यो उपन्यासको सिर्जना भएको हो। जसलाई फरैना नामकरण गरेको छु। फरैना शब्दको अर्थ के हो ? फरैना नामकरण किन गरियो ? यो उपन्यास अध्ययन गर्नेहरूका लागि छोडिदिएँ। ठ्याक्कै यसै दिनदेखि भन्न त सक्दिनँ तर जब मेरा आँखाले बिस्तारै रङहरू छुट्ट्याउन सक्ने भएका थिए, त्यतिबेला मैले देखेको एउटा मानस विम्ब मेरो हृदयमा वर्षौंदेखि खेलिरहेको थियो। जसले मन मस्तिष्कमा ठूलै तरंग उत्पन्न गराइरह्यो। त्यहाँबाट बाहिर निस्किनै दिएन। शान्त बगिरहेको नदीको बीचमा भुँमरी परेझैं मलाई पनि भुँमरीमा पारिरह्यो। शान्त तरिकाले निदाउन दिएन। जहिल्यै उद्वेलित बनाइरह्यो। ती घटना र परिदृश्यले मभित्र छाल उत्पन्न गराइरहे जसरी शान्त तलाउमा पनि बेलाबेला पानीको छाल उठिरहेको हुन्छ। म जन्मिएको, हुर्किएको समाजमै हजुरआमाको उमेरकी महिला देखें। उनी अर्धवस्त्रमा थिइन्। पछिसम्म अर्धवस्त्रमै देखिरहें। जाडो, घाम, बर्सात् जुनसुकै समयमा उस्तै देखिरहें। उमेरको बहावले हातखुट्टाका चाउरी परेका छालामा बेस्सरी पोतिएको कालो रङ व्याप्त देखें। लुगाफाटोले ढाकिनु पर्ने त्यो शरीरमा कालो रङ किन पोतिएको होला भन्ने प्रश्न मनमा उब्जियोे। हातखुट्टामा स्थायी रूपमा पोतिएको कालो रङ जसलाई टाटु नामले परिभाषित गरिएको सन्दर्भ मैले वर्षौंपछि बुझैं। जतिबेला मैले देखेकी वृद्ध महिलाको भौतिक अस्तित्व यो संसारमा बाँकी थिएन। तर, उनका छोरी र नातिनी पुस्तामा भने यसरी नै हातखुट्टामा पोतिएको कालो रङ चाहिँ कायमै थियो। मानिस बाध्यताले रंगिनु र रहरले रंगिनु फरक सन्दर्भ हो। विवशताले च्यात्तिएको कपडा लगाउनु र रहरले च्यातेर लगाउनु फरकफरक लाग्यो। अभावले आधापेट खानु र रहरले व्रत बस्नु पनि फरकफरक लाग्यो। यी सबै परिस्थिति आँखाअगाडि चर्खेपिङजस्तै फनफनी घुमिरहेनिरन्तर। हेर्दाहेर्दै अग्ला घरहरूको बीचमा केही भुइँघर पनि थिए। आखिर मानिस सबै मानिसनै हुन्। घरहरू किन अग्लाहोचा हुन्छन् होला ? समान उमेरका बालबालिका स्कुल पढ्न जाँदा भुइँघरका बालबालिका तिनैका झोला र खाजा बोकेर केवल छोड्न र लिन गएको दृश्य देखिरहें। भुइँघरका बालबालिका स्कुल जाने समयमा गोठालो गइरहेका हुन्थे। ती कतिपय भुइँघर हिउँदमा आगोले नष्ट हुन्थे भने वर्षामा झरीले भत्किन्थे। भोक, प्यासको समस्या पनि त्यहाँ उस्तै हुन्थ्यो। संसार विकासको गतिमा धेरै अगाडि पुग्यो। यद्यपि, मैले सानोमा देखेका ती बस्तीहरूले सामाजिक, आर्थिक एवं शैक्षिक रूपमा अझै पनि कुनै उचाइ प्राप्त गर्न सकिरहेका छैनन्। रातको प्रहर ढल्कँदै गएपछि अग्ला घरका सबै सदस्य मस्त निदाउँछन्। गोठका वस्तुभाउ पनि निदाउँछन् तर मनभित्र उत्पीडनको ज्वाला दन्किरहेका थुप्रै फरैनाहरू आधा रातसम्म निदाउन सक्दैनथे। थुप्रै फरैनाहरू वास्तवमा शारीरिक, मानसिक एवं व्यावहारिक तवरले व्याप्त शोषण र अत्याचारको पराकाष्ठा सहेर बाँचिरहेका थिए। कोही मस्त निदाउने कोही छट्पटीमा अनिँदो बाँच्नुपर्ने किन होला ? आखिर निद्रा, भोक, प्यास सबैको उस्तै हो। आफूले सानै छँदादेखि देखेका ती दृश्यहरूले निरन्तर घच्घच्याइरहे। मनमा अनेकौं प्रश्नहरू उब्जिरहे। जीवनको दौडमा मेरो कर्मसंगीत क्षेत्रतर्फ व्यस्त रह्यो। संगीत मेरो जीवनयापनको आधार हो। संगीतको यात्राबाट टाढिएर कुनै अर्को बाटो समाउन र रमाउन सक्ने अवस्था थिएन र छैन। सांगीतिक यात्राको क्रममा यस्तैयस्तै सयौं घटनामाथि लेखिएका शब्दहरूमा संगीत सिर्जना गरेर सामाजिक जागरणको कार्यमा अग्रसर भइरहें। तथापि, सानोमा आफूले प्रत्यक्ष देखेका ती विषय सन्दर्भ भने मनमस्तिष्कमा उकुसमुकुस भइरहे। त्यसैलाई अभिव्यक्त गर्न यो उपन्यासको सहारा लिएँ। संगीत सिर्जनाको क्रममा गीतकारहरूले लेखेका गीतमा वा उहाँहरूसँगको प्रत्यक्ष भेटमा केही यस्तै घटना सुन्दा यिनै घटनाले तीव्र गतिमा पिरोल्न थाल्थ्यो। मनमा रहेका घटनालाई लिपिबद्ध गर्न नसक्नु अत्यन्तै पीडादायी महसुस गर्दथें। सबै कुराका लागि अनुकूल समय मिल्न वा मिलाउन पनि गाह्रै हुँदो रहेछ। हिमालबाट पग्लिने हिउँ एकैपटक महासागरमा पुग्न नसकेकोजस्तै भान भइरहन्थ्यो। उपन्यासमा नामकरण गरेको पात्र फरैनालाई थुप्रै शोषित पीडित नेपाली नारीको एक प्रतिनिधिमूलक पात्र रूपमा उभ्याएको छु। रहरले भरिएको सुन्दर जीवनलाई कुल्चिँदै भोक, प्यास, पीडा र अभावहरू झेल्दै उज्यालो भविष्यका लागि यात्रारत कैयौं फरैनाहरू अझै पनि यो समाजमा गुमनाम नै भएको महसुस गरिरहें। तिनका अठोट र आत्मविश्वासमा सुनौला रङ भरिन बाँकी नै रहेकोे प्रष्ट देखिन्छ। मनमा दृढ संकल्प बोकेर बाधाहरू छिचोल्दै अघि बढ्ने काम कति कष्टकर छ भन्ने कुरा फरैनाको माध्यमबाट आख्यानीकरण गरी देखाउन खोजेको छु। लगनशीलता, धीरता र निरन्तरताले मानिसलाई उन्नतिको शिखरमा पुर्याएरै छाड्छ भन्ने सन्दर्भको उद्घाटन फरैनामार्फत गरेको छु। रातको प्रहर ढल्कँदै गएपछि अग्ला घरका सबै सदस्य मस्त निदाउँछन्। तर, मनभित्र उत्पीडनको ज्वाला दन्किरहेका थुप्रै फरैनाहरू आधा रातसम्म निदाउन सक्दैनथे। जीवनमा आउने कैयौं कठिन संघर्षलाई पार गर्दै अगाडि बढ्दै जाँदा सफलता प्राप्त गर्न सकिन्छ भन्ने सन्देश प्रवाह गर्दै समाजमा निरुत्साहित जीवन बाँचिरहेका शोषित पीडित नारीहरूलाई उत्साहित जीवन बाँच्न प्रेरित गर्न सकियोस् भन्ने लेखकीय अभिलाषा हो। समाजका हरेक मानिस आफैंमा एउटाएउटा उपन्यास हुन् तर ती कथाव्यथा कसले लेख्ने र कहिले लेख्ने ? धेरै घटना लेखकको पर्खाइमा प्रतीक्षारत हुन्छन्। कसैले लेखिन पाउँछन्, कोही चाहिँ लेखिन नपाएरै आफैंसँग बिदा भएर जान्छन्। समाजमा जस्तो समस्या देखियो त्यही कुराको समाधान खोज्ने कुनै उपाय भेटिन्छ कि भन्ने अभिप्रायअनुरूप आफ्नो कलम चलाउने प्रयास गरेको हुँ। गतिशील कलमलाई केवल कल्पनाको बाटोमा दौडाउनुभन्दा पनि जीवित समाजले भोगिरहेका वास्तविक घटना लिपिबद्ध गर्नु लेखकीय धर्म पनि हो जस्तो मलाई लाग्यो। जीवनका सदैव दुई पाटा जोडिएका हुन्छन्। एउटा संघर्ष र अर्को सफलता। संघर्ष नगरी सफलता प्राप्त हुनै सक्दैन। त्यसैले यिनलाई एक अर्काको पर्याय पनि मान्ने गरिएको छ। नआत्तिएर धैर्य कायम राख्दै अगाडि बढ्दा एकदिन अँध्यारो बस्तीमा पनि ज्योति बाल्न सकिन्छ। जसरी आँखाले देख्न गाह्रो हुने धमिरा किराहरूले भयंकर देवल उभ्याउन सफल हुन्छन्। संगीत यात्राको एउटा पाटोलाई केही समय थाती राखेर उपन्यास लेख्नु मेरा लागि त्यति सहज अवस्था थिएन। यसको सम्पूर्ण पाटोलाई सुन्दर ढंगले लिपिबद्ध गर्ने सुनौलो समय मिलाउन सकिरहेको थिइनँ। मेरो सांगीतिक यात्रा पनि त्यति सहज थिएन। अनेकौं कठिन परिस्थितिसँग जुध्दै यहाँसम्म आइपुगेछु। संगीत पनि गहन साधनाको बाटो हो। यसमा पनि अत्यन्तै आरोहअवरोह पार गर्नुपर्ने हुन्छ। भीडैभीडको बीचमा मौलिक परिचय बनाउन सोचेजस्तो सहज छैन। गीत सुन्दा आनन्द आएजस्तो सांगीतिक यात्रा हुँदैन। फरैना लेख्दासम्म एकल संगीतमा ४१ गीति एल्बम संगीतबद्ध गर्न भ्याएँछु। थुप्रै फुटकर गीतमा पनि संगीत र स्वर मिसाउँदै आएँ। फरैनाभित्र समेटिएको गीतमा आफ्नै संगीत र स्वरमा राखेको छु। विश्वका ५० देशका ५० भाषाका गीतमा संगीत गरेर विश्वकीर्तिमान कायम गर्ने अवसर पाएँ। यस्तै थुप्रै काम गर्दै गर्दा समय पटकपटक प्रतिकूल भइरहन्थ्योे। कुनै दिन यस्तो आयो जब समग्र मानव सभ्यताको खिल्ली उडाउन थालेझैं भयोे। अर्थात् विश्वव्यापी कोरोना कहरकै सिलसिलामा पहिलो एकान्तबासमा १० महिना दाङमा बसें। उपन्यासलाई पूर्णता दिएँ। एकान्तबास पनि कुनै समय त प्रिय मौसमजस्तो बनेर आउँदो रहेछ। फरैनाका अनुच्छेदहरूको आविष्कार हुँदै जाँदा यस्तै सुखद अनुभूति भयो। लाग्यो, विराट धर्ती निर्धक्क हिँड्न सक्ने र खुला आकाश स्वतन्त्र पन्छीजस्तै उडान भर्न सक्ने वातावरण बनोस्। लागेको छ, पिँजडाभित्र थुनिएर असाध्यै कष्टकर जीवन बाँच्न बाध्य नपारियोस्। यस्तै भावले हृदयको कुनामा कताकता निवेदन गरिरह्यो। मस्तिष्कमा घुमेको विचार र चेतनाका अक्षरलाई औपन्यासिक शिल्पमा लिपिबद्ध गरिरहें। फलतः फरैनाले पूर्णता प्राप्त गर्यो।"
"काठमाडौं, बन्चरेडाँडा र कवि","आजसम्म काठमाडौं र बन्चरेडाँडा आआफ्नै ठाउँमा छन् आआफ्नै संस्कृति र पहिचान आआफ्नै परम्परा र भूपरिस्थिति। भोलिको कथा कसलाई के थाहा !? इतिहासले लेख्ला ती ठाउँमा केवल रगत, आँसु र कंकाल भेटिए !  हिजो काठमाडौंको सभ्यतासौन्दर्यले मोहित कविले भनेका थिए अमरावती कान्तिपुरी नगरी बन्चरेडाँडा देखेका भए लेख्ने थिए कविले सौन्दर्यलाई रङ भरेर कविता, पक्कै ! आजका सौन्दर्य र सभ्यतावञ्चित कविले भने बाध्यतापूर्वक लेख्नु परेको छ विकृत समयको विडम्बना र विसंगत कविता बन्चरेडाँडा, काठमाडौं र देशको विषम परिस्थितिको सौन्दर्य र रसविहीन कविता अशान्त वा बीभत्स रसले भरेर आँसु र रगतको कविता भग्नावशेष देशको मन्दबुद्धि राजनीतिको माफिया राजले थिच्चिएर भयानक रस र करुण रसले भिजेको कविता जसमा सञ्चार भइरहन्छन् जुगुप्सा (घृणा) र निर्वेद (ग्लानी) का स्थायीभाव ! सभ्यतामाथि गरिएका बलात्कारको रगत उछिट्टिएर पुगेको हो सिसडोल र बन्चरेडाँडामा ! के गर्नु ? यो अधःपतनको समय हो ! निर्लज्ज समय हो ! भोलि जन्मिने कविले लेख्नुपर्ने हुन्छ बलात्कारबाट थिलथिलो देशमाथि कविता।  आऊ नष्ट गरौं कवि हृदयहरू भोलि जन्मिने समयमा उपत्यका र बन्चरेडाँडा हिमाल, पहाड र तराई सबै सबै थिलथिलो भइसकेपछि कविता लेख्न कुनै रस नभेटेर रेगिस्तान नेपालको खण्डहर वाङ्मयमा नलेखियुन् नीरसनीरस कविता !"
"उडिरहेको विमानबाट एक्कासी निस्कियो आगोको मुस्लो, पाइलटको चलाखीले सुरक्षित अवतरण",नयाँ दिल्ली : अमेरिकाबाट ब्राजिल जाँदै गरेको विमानबाट अचानक आगोको मुस्लो निस्कन थाल्यो । सो घटना क्यामेरामा कैद भएको छ । यो घटनाको भिडियो सामाजिक सञ्जालमा बाहिर आएको छ । भिडियोमा विमान उड्दै गर्दा त्यहाँबाट आगो निस्किएको देख्न सकिन्छ। घटना अमेरिकाको नेवार्कबाट ब्राजिलको साओ पाउलोका लागि उडेको युनाइटेड एयरलाइन्सको बोइङ ७७७२०० उडानमा भएको हो । रिपोर्टका अनुसार एन७८७युए नम्बरमा दर्ता भएको विमानमा बुधबार नेवार्क एयरपोर्टबाट उडेको केही समयमै आगो देखिएको हो। रिपोर्टअनुसार आगो निस्किएपछि पाइलटले चलाखीले प्लेन एट्लान्टिक महासागरमा होल्डिङ ढाँचामा उडान भरे। उडेको करिब १ घण्टा ३० मिनेटपछि विमान सुरक्षित रूपमा नेवार्क फर्कियो । भिडियो हेरेपछि मानिसहरु निकै आत्तिएका छन् । यो घटनापछि मानिसहरुले एयरलाइन्सको पुरानो फ्लीटको कमजोर मर्मतसम्भारलाई दोष लगाएका छन् । एरो एक्सप्लोरको रिपोर्ट अनुसार उक्त विमान युनाइटेड एयरलाइन्सको थियो। जुन नेवार्कबाट ब्राजिलको साओ पाउलो जाँदै थियो । एयरो एक्सप्लोररले उक्त विमान बोइङ ७७७२००इआर रहेको बताएको छ । यो उडेको डेढ घण्टापछि नेवार्क फर्कियो। घटनाको वास्तविक कारण खुल्न सकेको छैन । मानिसमा डर कम गर्न युनाइटेड एयरलाइन्सले २०२३ मा उपलब्ध हुने दर्जनौं बोइङ ७३७ म्याक्स विमान किन्न अर्डर गरेको छ । इन्डिया टिभी
भारी वर्षाका कारण घर भत्किएर नाइजरमा १७९ जनाको मृत्यु,"नाइजर : नाइजरमा जुन महिनादेखि परेको अविरल वर्षाका कारण हालसम्म कुल १७९ जनाको मृत्यु भएको यहाँको नागरिक सुरक्षा महानिर्देशनालयले शुक्रबार जनाएको छ । माटोले बनाइएका घरहरू वर्षाका कारण भत्किंदा धेरै नागरिकको मृत्यु भएको हो । यसै बीच मानवीय कार्य तथा विपद् व्यवस्थापन मन्त्रालयले गत साता जिन्डरस्थित अंगौल जुलुका जनतालाई १८५ बोरा चामल, १८५ बोरा कोदो र १६६ बोरा सिमी लगायतका खाद्यान्न सहयोग उपलब्ध गराएको जनाएको छ । सन् २०२१ मा गर्मीको वर्षाले नाइजरमा ७७ जनाको मृत्यु भएको थियो भने २,५०,३३१ जना प्रत्यक्ष प्रभावित भएका थिए। रासस"
महिलाको बाजाक्रान्ति,"गोरखा : पहिले बाहिरिफेरको काम पुरुषले ढपक्कै ढाक्थे। चुलोचौकोको कामले महिलाको बिजनेस पुग्थ्यो। अहिले अधिकांश पुरुषहरू वैदेशिक रोजगारीमा छन्। जनजीविकाका बहुआयाम छोप्न महिलाहरू बाध्य छन्। चाडपर्व नजिकिँदै छ, बाटोघाटो सरसफाइमा महिला, पूजाआजामा महिला, कतै पूर्वाधार निर्माणमा जनश्रम जुटाउनु परेमा महिला। सांस्कृतिक कार्यक्रमहरूमा अग्रसर उनै महिला, हारगुहारमा महिला, मेलापातमा पनि महिला, हुँदाहुँदा लोकबाजा बचाउमा पनि महिला नै अग्रसर भएका छन्। गोरखा नगरपालिका९ लक्ष्मीबजारका महिलाहरू अहिले नौमती बाजाको संरक्षणमा लागेका छन्। शुभारम्भ उद्यमी महिला समूह अहिले नौमती बाजा संरक्षणमा लागेको छ। समूहमा ६७ जना आबद्ध छन्।उनीहरूमध्ये ४० जना महिला नौमती बाजा बजाउन सक्रिय छन्। समूहमा बाजा बजाउने तीन टिम छन्। दुई टिम अल्ली बढी सक्रिय, एउटा सिकारुहरूको टिम छ। बाजा बजाएबापत प्राप्त रकममध्ये २० प्रतिशत समूहमा राख्ने र बाँकी रकम दामासाहीले बाँडेर लिने गरेको उनले बताइन्। अहिले कतै पूजाआजा, विवाह, व्रतबन्ध, गुन्यूचोली, र्याली, मेला, महोत्सव गर्नुपर्यो र बाजा बजाउने मान्छे खोज्नु पर्यो भने एकजना यहाँ मिठेदाइ हुनुहुन्छ भने अर्को एकजना खोज्न कट्टेलडाँडा, अर्कोजना गोरखा दरबार, अर्कोजना नयाँसाँघु गर्दै बटुल्नुपर्छ, समूहकी अध्यक्ष मुना काप्री भन्छिन्, यही अवस्थालाई मध्यनजर गरी हामी महिलाहरू एकगठ भएर बाजा बजाउने टिम बनायौं। दुई टिमचाहिँ परेका बेला जहाँ बोलाए पनि जान सक्छौं। अहिले त पर्यो भने हामी यहीँ घर्याप्पै दुई, तीन टिम बनाउन सक्ने भएका छौं। संस्कृति जोगाउने र आयआर्जन गर्ने दुवै उद्देश्यले नौमती बाजा बजाउन सुरु गरेको उनको भनाइ छ। बाजा बजाएबापत प्राप्त रकममध्ये २० प्रतिशत समूहमा राख्ने र बाँकी रकम दामासाहीले बाँडेर लिने गरेको उनले बताइन्। गाउँका महिलाको आयआर्जनको बाटो पनि बनोस्, संस्कृतिको पनि संरक्षण होओस् भन्ने उद्देश्यले बाजा बजाउन सुरु गरिएको हो, अध्यक्ष काप्री भन्छिन्, अहिले नगरपालिकाभित्र ३० हजार र नगरपालिकाबाहिर जाँदा दिनको ५०, ६० हजार रुपैयाँ दिन्छन्। सो रकम १० जनालाई बाँड्दा सबैको चित्त बुझ्ने ज्याला आउँछ। टोली काठमाडौं, पोखरा, चितवन, तनहुँ, धादिङसम्म बाजा बजाउन जाने गरेको उनले बताइन्। बाजा समूहमा विभिन्न समुदायका महिलाहरू छन्। सनही बजाउनमा एकजना दमाई समुदायका रहेको उनले बताइन्। गाउँघरमा अरू जातका महिलाले बाजा छुन हुन्न भन्ने चलन थियो। तर हामी अन्तरजातीय महिलाहरू मिलेर त्यो विकृति हटाएर बाजा बजाउन थाल्यौं, उनले भनिन्, हाम्रो यस कामले महिलाहरूले केही गर्न सक्दैनन् भन्ने सोचाइ समाप्त भएको छ। महिलाहरूको मनोबल उच्च भएको छ। अहिले महिलाहरू जन्त जान पनि सुरु गरिसकेका छन्। अब मान्छे मर्दा अन्त्येष्टि गर्न पनि महिलाहरू सहभागी हुने हिम्मत गर्न बाँकी रहेको उनीहरूको योजना छ। महिलाले यो गर्न हुन्छ, त्यो गर्न हुँदैन भनेर बिना आधारका कुरामा अन्धविश्वासमा राखिरहेका छन्। त्यस्ता विकृति अन्त्य गर्ने हाम्रो प्रमुख लक्ष्य हो। त्यसैले अब मृत्यु संस्कारमा पनि महिलाहरू जान सुरु गर्ने योजना बनाइरहेका छौं, उनले भनिन्।"
फरैनाको सेरोफेरो,"जीवन गतिशील छ। जीवनको गतिसँगै दौडिने सिलसिलामा कैयौं उकालीओराली पार गर्नुपर्छ। अनि उचाइ र गहिराइ नाप्दै थुप्रै क्षितिज नियाल्दै आफ्नो गन्तव्यमा पुग्न कति कठिनाइ भोग्नु परेको हुन्छ। यात्राको क्रममा आफ्नै अगाडि गजधुम्म उभिएको एउटा पहाडसँग प्रश्न सोध्न मन लाग्यो। त्यही पहाड हो तलबाट हेर्दा अत्यन्तै उकालो देखिन्छ अनि माथिबाट हेर्दा ओरालो देखिन्छ। अनौठो अनुभूति हुन्छ। जिन्दगी पनि यस्तैयस्तै महसुस हुन्छ। उचाइ के हो ? गहिराइ के हो ? कुन महŒवपूर्ण हो ? जीवन गहिराइमा अर्थपूर्ण छ कि उचाइमा ? यसको आयतन वा फैलावटको मापन कसरी हुन्छ ? हिँड्दै जाँदा जीवनको यात्रामा भेटिएको एउटा सामाजिक प्रश्नको उत्तर लेख्ने क्रममा यो उपन्यासको सिर्जना भएको हो। जसलाई फरैना नामकरण गरेको छु। फरैना शब्दको अर्थ के हो ? फरैना नामकरण किन गरियो ? यो उपन्यास अध्ययन गर्नेहरूका लागि छोडिदिएँ। ठ्याक्कै यसै दिनदेखि भन्न त सक्दिनँ तर जब मेरा आँखाले बिस्तारै रङहरू छुट्ट्याउन सक्ने भएका थिए, त्यतिबेला मैले देखेको एउटा मानस विम्ब मेरो हृदयमा वर्षौंदेखि खेलिरहेको थियो। जसले मन मस्तिष्कमा ठूलै तरंग उत्पन्न गराइरह्यो। त्यहाँबाट बाहिर निस्किनै दिएन। शान्त बगिरहेको नदीको बीचमा भुँमरी परेझैं मलाई पनि भुँमरीमा पारिरह्यो। शान्त तरिकाले निदाउन दिएन। जहिल्यै उद्वेलित बनाइरह्यो। ती घटना र परिदृश्यले मभित्र छाल उत्पन्न गराइरहे जसरी शान्त तलाउमा पनि बेलाबेला पानीको छाल उठिरहेको हुन्छ। म जन्मिएको, हुर्किएको समाजमै हजुरआमाको उमेरकी महिला देखें। उनी अर्धवस्त्रमा थिइन्। पछिसम्म अर्धवस्त्रमै देखिरहें। जाडो, घाम, बर्सात् जुनसुकै समयमा उस्तै देखिरहें। उमेरको बहावले हातखुट्टाका चाउरी परेका छालामा बेस्सरी पोतिएको कालो रङ व्याप्त देखें। लुगाफाटोले ढाकिनु पर्ने त्यो शरीरमा कालो रङ किन पोतिएको होला भन्ने प्रश्न मनमा उब्जियोे। हातखुट्टामा स्थायी रूपमा पोतिएको कालो रङ जसलाई टाटु नामले परिभाषित गरिएको सन्दर्भ मैले वर्षौंपछि बुझैं। जतिबेला मैले देखेकी वृद्ध महिलाको भौतिक अस्तित्व यो संसारमा बाँकी थिएन। तर, उनका छोरी र नातिनी पुस्तामा भने यसरी नै हातखुट्टामा पोतिएको कालो रङ चाहिँ कायमै थियो। मानिस बाध्यताले रंगिनु र रहरले रंगिनु फरक सन्दर्भ हो। विवशताले च्यात्तिएको कपडा लगाउनु र रहरले च्यातेर लगाउनु फरकफरक लाग्यो। अभावले आधापेट खानु र रहरले व्रत बस्नु पनि फरकफरक लाग्यो। यी सबै परिस्थिति आँखाअगाडि चर्खेपिङजस्तै फनफनी घुमिरहेनिरन्तर। हेर्दाहेर्दै अग्ला घरहरूको बीचमा केही भुइँघर पनि थिए। आखिर मानिस सबै मानिसनै हुन्। घरहरू किन अग्लाहोचा हुन्छन् होला ? समान उमेरका बालबालिका स्कुल पढ्न जाँदा भुइँघरका बालबालिका तिनैका झोला र खाजा बोकेर केवल छोड्न र लिन गएको दृश्य देखिरहें। भुइँघरका बालबालिका स्कुल जाने समयमा गोठालो गइरहेका हुन्थे। ती कतिपय भुइँघर हिउँदमा आगोले नष्ट हुन्थे भने वर्षामा झरीले भत्किन्थे। भोक, प्यासको समस्या पनि त्यहाँ उस्तै हुन्थ्यो। संसार विकासको गतिमा धेरै अगाडि पुग्यो। यद्यपि, मैले सानोमा देखेका ती बस्तीहरूले सामाजिक, आर्थिक एवं शैक्षिक रूपमा अझै पनि कुनै उचाइ प्राप्त गर्न सकिरहेका छैनन्। रातको प्रहर ढल्कँदै गएपछि अग्ला घरका सबै सदस्य मस्त निदाउँछन्। गोठका वस्तुभाउ पनि निदाउँछन् तर मनभित्र उत्पीडनको ज्वाला दन्किरहेका थुप्रै फरैनाहरू आधा रातसम्म निदाउन सक्दैनथे। थुप्रै फरैनाहरू वास्तवमा शारीरिक, मानसिक एवं व्यावहारिक तवरले व्याप्त शोषण र अत्याचारको पराकाष्ठा सहेर बाँचिरहेका थिए। कोही मस्त निदाउने कोही छट्पटीमा अनिँदो बाँच्नुपर्ने किन होला ? आखिर निद्रा, भोक, प्यास सबैको उस्तै हो। आफूले सानै छँदादेखि देखेका ती दृश्यहरूले निरन्तर घच्घच्याइरहे। मनमा अनेकौं प्रश्नहरू उब्जिरहे। जीवनको दौडमा मेरो कर्मसंगीत क्षेत्रतर्फ व्यस्त रह्यो। संगीत मेरो जीवनयापनको आधार हो। संगीतको यात्राबाट टाढिएर कुनै अर्को बाटो समाउन र रमाउन सक्ने अवस्था थिएन र छैन। सांगीतिक यात्राको क्रममा यस्तैयस्तै सयौं घटनामाथि लेखिएका शब्दहरूमा संगीत सिर्जना गरेर सामाजिक जागरणको कार्यमा अग्रसर भइरहें। तथापि, सानोमा आफूले प्रत्यक्ष देखेका ती विषय सन्दर्भ भने मनमस्तिष्कमा उकुसमुकुस भइरहे। त्यसैलाई अभिव्यक्त गर्न यो उपन्यासको सहारा लिएँ। संगीत सिर्जनाको क्रममा गीतकारहरूले लेखेका गीतमा वा उहाँहरूसँगको प्रत्यक्ष भेटमा केही यस्तै घटना सुन्दा यिनै घटनाले तीव्र गतिमा पिरोल्न थाल्थ्यो। मनमा रहेका घटनालाई लिपिबद्ध गर्न नसक्नु अत्यन्तै पीडादायी महसुस गर्दथें। सबै कुराका लागि अनुकूल समय मिल्न वा मिलाउन पनि गाह्रै हुँदो रहेछ। हिमालबाट पग्लिने हिउँ एकैपटक महासागरमा पुग्न नसकेकोजस्तै भान भइरहन्थ्यो। उपन्यासमा नामकरण गरेको पात्र फरैनालाई थुप्रै शोषित पीडित नेपाली नारीको एक प्रतिनिधिमूलक पात्र रूपमा उभ्याएको छु। रहरले भरिएको सुन्दर जीवनलाई कुल्चिँदै भोक, प्यास, पीडा र अभावहरू झेल्दै उज्यालो भविष्यका लागि यात्रारत कैयौं फरैनाहरू अझै पनि यो समाजमा गुमनाम नै भएको महसुस गरिरहें। तिनका अठोट र आत्मविश्वासमा सुनौला रङ भरिन बाँकी नै रहेकोे प्रष्ट देखिन्छ। मनमा दृढ संकल्प बोकेर बाधाहरू छिचोल्दै अघि बढ्ने काम कति कष्टकर छ भन्ने कुरा फरैनाको माध्यमबाट आख्यानीकरण गरी देखाउन खोजेको छु। लगनशीलता, धीरता र निरन्तरताले मानिसलाई उन्नतिको शिखरमा पुर्याएरै छाड्छ भन्ने सन्दर्भको उद्घाटन फरैनामार्फत गरेको छु। रातको प्रहर ढल्कँदै गएपछि अग्ला घरका सबै सदस्य मस्त निदाउँछन्। तर, मनभित्र उत्पीडनको ज्वाला दन्किरहेका थुप्रै फरैनाहरू आधा रातसम्म निदाउन सक्दैनथे। जीवनमा आउने कैयौं कठिन संघर्षलाई पार गर्दै अगाडि बढ्दै जाँदा सफलता प्राप्त गर्न सकिन्छ भन्ने सन्देश प्रवाह गर्दै समाजमा निरुत्साहित जीवन बाँचिरहेका शोषित पीडित नारीहरूलाई उत्साहित जीवन बाँच्न प्रेरित गर्न सकियोस् भन्ने लेखकीय अभिलाषा हो। समाजका हरेक मानिस आफैंमा एउटाएउटा उपन्यास हुन् तर ती कथाव्यथा कसले लेख्ने र कहिले लेख्ने ? धेरै घटना लेखकको पर्खाइमा प्रतीक्षारत हुन्छन्। कसैले लेखिन पाउँछन्, कोही चाहिँ लेखिन नपाएरै आफैंसँग बिदा भएर जान्छन्। समाजमा जस्तो समस्या देखियो त्यही कुराको समाधान खोज्ने कुनै उपाय भेटिन्छ कि भन्ने अभिप्रायअनुरूप आफ्नो कलम चलाउने प्रयास गरेको हुँ। गतिशील कलमलाई केवल कल्पनाको बाटोमा दौडाउनुभन्दा पनि जीवित समाजले भोगिरहेका वास्तविक घटना लिपिबद्ध गर्नु लेखकीय धर्म पनि हो जस्तो मलाई लाग्यो। जीवनका सदैव दुई पाटा जोडिएका हुन्छन्। एउटा संघर्ष र अर्को सफलता। संघर्ष नगरी सफलता प्राप्त हुनै सक्दैन। त्यसैले यिनलाई एक अर्काको पर्याय पनि मान्ने गरिएको छ। नआत्तिएर धैर्य कायम राख्दै अगाडि बढ्दा एकदिन अँध्यारो बस्तीमा पनि ज्योति बाल्न सकिन्छ। जसरी आँखाले देख्न गाह्रो हुने धमिरा किराहरूले भयंकर देवल उभ्याउन सफल हुन्छन्। संगीत यात्राको एउटा पाटोलाई केही समय थाती राखेर उपन्यास लेख्नु मेरा लागि त्यति सहज अवस्था थिएन। यसको सम्पूर्ण पाटोलाई सुन्दर ढंगले लिपिबद्ध गर्ने सुनौलो समय मिलाउन सकिरहेको थिइनँ। मेरो सांगीतिक यात्रा पनि त्यति सहज थिएन। अनेकौं कठिन परिस्थितिसँग जुध्दै यहाँसम्म आइपुगेछु। संगीत पनि गहन साधनाको बाटो हो। यसमा पनि अत्यन्तै आरोहअवरोह पार गर्नुपर्ने हुन्छ। भीडैभीडको बीचमा मौलिक परिचय बनाउन सोचेजस्तो सहज छैन। गीत सुन्दा आनन्द आएजस्तो सांगीतिक यात्रा हुँदैन। फरैना लेख्दासम्म एकल संगीतमा ४१ गीति एल्बम संगीतबद्ध गर्न भ्याएँछु। थुप्रै फुटकर गीतमा पनि संगीत र स्वर मिसाउँदै आएँ। फरैनाभित्र समेटिएको गीतमा आफ्नै संगीत र स्वरमा राखेको छु। विश्वका ५० देशका ५० भाषाका गीतमा संगीत गरेर विश्वकीर्तिमान कायम गर्ने अवसर पाएँ। यस्तै थुप्रै काम गर्दै गर्दा समय पटकपटक प्रतिकूल भइरहन्थ्योे। कुनै दिन यस्तो आयो जब समग्र मानव सभ्यताको खिल्ली उडाउन थालेझैं भयोे। अर्थात् विश्वव्यापी कोरोना कहरकै सिलसिलामा पहिलो एकान्तबासमा १० महिना दाङमा बसें। उपन्यासलाई पूर्णता दिएँ। एकान्तबास पनि कुनै समय त प्रिय मौसमजस्तो बनेर आउँदो रहेछ। फरैनाका अनुच्छेदहरूको आविष्कार हुँदै जाँदा यस्तै सुखद अनुभूति भयो। लाग्यो, विराट धर्ती निर्धक्क हिँड्न सक्ने र खुला आकाश स्वतन्त्र पन्छीजस्तै उडान भर्न सक्ने वातावरण बनोस्। लागेको छ, पिँजडाभित्र थुनिएर असाध्यै कष्टकर जीवन बाँच्न बाध्य नपारियोस्। यस्तै भावले हृदयको कुनामा कताकता निवेदन गरिरह्यो। मस्तिष्कमा घुमेको विचार र चेतनाका अक्षरलाई औपन्यासिक शिल्पमा लिपिबद्ध गरिरहें। फलतः फरैनाले पूर्णता प्राप्त गर्यो।"
राणाकालीन सालिकहरूको त्यो तामझाम,"हजारौं वर्ष अघिदेखि नै मानिसले सालिक निर्माणमा रुचि देखाउन थालेको हो। प्राचीन इजिप्ट, ग्रीस, रोम एवं भारत वर्षमा सालिकको निर्माण विभिन्न रूप र शैलीमा रहेको कुरा इतिहासका अनेक प्रसंगमा पढ्न र सुन्न पाइन्छ। टर्कीको उर्फाम्यानको पूर्णकदको मूर्ति जुन ९००० ईस्वीपूर्वको मानिएको छ, त्यसलाई प्राप्त सालिकमध्येको जेठो मानिन्छ। सालिकहरूको निर्माण काठ, ढुंगा, धातुपाता एवं ढलोटबाट बन्ने गरेको छ। सालिक विभिन्न रूप र शैलीका पाइन्छन्। चीनमा स्थापित १२८ फिट अग्लो स्प्रिङ टेम्पल बुद्ध केही वर्षअघिसम्म संसारको सबैभन्दा अग्लो एकताको सालिकको रूपमा चर्चित रहेकोमा भर्खरैजसो भारतको गुजरातमा निर्माण भएको १८२ फिट अग्लो बल्लभभाइ पटेलको सालिक अब संसारको सबैभन्दा अग्लो सालिक बन्न पुगेको छ। सालिक यसै बन्दैन, त्यसको निर्माणमा व्यक्तिको योगदान, आदर्श र गुणले समाजलाई प्रभावित तुल्याएको हुनुपर्छ भन्ने विचार रहेको पाइन्छ। त्यसैको आधारमा त्यस्ता व्यक्तिको सालिक बनाएर उनीहरूलाई अझ जीवन्त र ज्वलन्त बनाएर राख्ने चाहनाले आआफ्नो परम्परा र संस्कृतिअनुसारको भेषभूषामा अलगअलग माध्यमबाट सालिक निर्माणमा अग्रसर भएका देखिन्छन्। कुनै बेला समयोचित, उपयोगी काम गरेको सम्झिएर सम्मानसाथ निर्माण भएका सालिकहरू समय गुज्रिँदै गएको पाइन्छ। त्यसपछि त्यही व्यक्तिको योगदानलाई अस्तित्वहीन, महत्त्वहीन मानेर उनैका सालिक तोडफोड गरेका र ढालेका उदाहरण पनि विश्वमा बराबर देखिने गरेको छ। सत्ता परिवर्तनले पनि सडक र चौबाटोमा रहेका सालिकलाई ढाल्ने र भत्काउने होडलाई बढाएको देखिन्छ। संयुक्त राज्य अमेरिकामा दासप्रथा हटाउने प्रयासविरुद्ध संघर्ष गरेका कन्फेडरेटहरूको सालिकको अब कुनै औचित्य र उपादेयता छैन भनेर डोजर लगाएर धमाधम भत्काएर कुनै सुरक्षित स्थानमा राख्ने गरी काम भइरहेको समाचार आएको धेरै भएको छैन। यसो त सालिक ढालेर या भत्काएर विध्वंश गर्नुको कुनै औचित्य छैन। त्यसले इतिहासको कुनै पाटोलाई उजागर गर्न काम लाग्छ भन्ने कुरालाई मानिसले बिर्सिरहेका छन् जस्तो लाग्छ। किनभने इतिहासलाई परिवर्तन गर्न सकिँदैन। फगत त्यसबाट पाठ सिक्ने हो। प्राचीन कालदेखि नै नेपालमा व्यक्तिगत सालिकलाई भन्दा देवदेवीका मूर्तिहरूलाई महत्त्व र प्रोत्साहन दिएको हुनाले प्राचीन कालमा व्यक्ति विशेषका मूर्तिहरू निकै कम मात्र होइन बन्दै बनेनन् भने हुन्छ। मूर्ति त देवदेवीको पो बनाउनुपर्छ भन्ने धारणाकै कारण मानदेव प्रथम (५२२५६२ साल) ले आफ्नो ख्याति र प्रख्यातिबारे चाँगुनारायण मन्दिर प्रांगणमा राखेको नालीबेलीमा समेत आफ्नो सालिक कतै नराखी बरु विष्णुका वाहन गरुडको भव्य मूर्ति स्थापना गरे। त्यसलाई मानौं उनैको प्रतिरूप हो कि भन्ने भान पर्ने गरी बनाउनु उपयुक्त सम्झे। चाँगुनारायण मन्दिरको पश्चिमपट्टि नमस्कार मुद्रामा रहेको मानवाकार रूपको गरुडको मूर्तिले त्यसैलाई इंगीत गर्छ। पशुपति भष्मेश्वरघाट पारिको विष्णुमन्दिरको पूर्णकदको विष्णु मूर्तिले लिच्छविकालका हर्ताकर्ता विष्णुगुप्त (६८१६९० साल) को रूप र स्वरूपलाई सम्झाउन खोजेको त होइन ? गोपालराज वंशावलीले त्यतैतिर संकेत गर्दछ। २०४९ वैशाखको अन्तिम सातातिर मालीगाउँमा घरको जग खन्दा फेला परेको संवत् १०७ (७४० साल) को जय बर्माको मूर्ति नेपालको सन्दर्भमा व्यक्तिविशेषको पहिलो ज्ञात सालिक हो। यो सालिकलाई पहिलोदोस्रो शताब्दीको भनी घचेट्न खोजे पनि सालिकको विशेषता एवं लिपिको शैली तथा नेपालको इतिहासमा बर्माहरूको चहलपहललाई दृष्टिगत गरी विक्रमको आठौं शताब्दीको ठहर्याएको छु (गोविन्द टण्डन, इतिहासका थप पृष्ठहरू, पृ २०३२१०)। शिलापत्र राख्ने सन्दर्भमा दाताले आफ्नो ससाना आकृति त्यसैमा उत्कीर्ण गराएको पाइनुबाहेक अर्धकद या पूर्णकदका सालिकहरू सत्रौं र अठारौं शताब्दीमा मात्र केही पाइएका छन्। मल्लकालिक राजाहरू प्रताप मल्ल (१६९८१७३१ साल), भूपतीन्द्र मल्ल (१७५३१७७९ साल), योगनरेन्द्र मल्ल (१७४११७६२ साल) का सालिकहरूले त्यही देखाउँछ। शाहकालमा पृथ्वीनारायण शाहले कीर्तिपुर विजयपछि त्यहाँ आफ्नो सालिक राखेको उल्लेख पाइन्छ। त्यो सालिकको वार्षिकोत्सवका लागि केही जग्गा गुठी राखिदिएका पनि थिए। तर, त्यो हिजोआज त्यहाँ देखिन्न। नुवाकोट दरबारमा दायाँ र बायाँ दुवैतिर आफ्नी रानीहरूसहितको पृथ्वीनारायण शाहको अञ्जली मुद्रामा आसीन सालिकलाई कसैले कीर्तिपुरकै त होइन भनेर शंका गर्छन् तापनि त्यसको कुनै प्रमाण छैन। नेपाल एकीकरण अभियानको क्रममा कीर्तिपुर विजय भएपछि १८२३ कात्तिक ४ शुक्रबारका दिन उनले आफ्नो सालिक त्यहाँ स्थापना गर्न लगाएका थिए। त्यस उपलक्ष्यमा उनले त्यहाँका देवीदेवताको पूजाआजा र नाचकीर्तन गराई साँझमा दीपमालिका गराएका थिए। त्यसै सालदेखि त्यहाँ प्रतिवर्ष पूजा हवन, दीपमालिका र जात्रा चलाउनाका निमित्त भनी २५ रोपनी जग्गा गुठी राखिदिएका थिए (बाबुराम आचार्य, श्री ५ पृथ्वीनारायण शाहको संक्षिप्त जीवनी, पृष्ठ ३०८,३२४)। सालिकभन्दा पनि लघु मूर्ति भन्न सुहाउने शाहवंशीय राजा र उनका केही परिवारको मूर्तिहरूलाई भोटु पाँडेले १८६३ वैशाख शुक्ल ६ रोज ५ मा पशुपतिनाथ मन्दिर प्रांगणमा स्थापना गरेर राखिदिएका थिए (गोविन्द टण्डन, पशुपति क्षेत्रको सांस्कृतिक अध्ययन, दोस्रो भाग, पृ ९१०)। यी सबै कुरालाई छाडी अब राणाशासन कालमा सालिक ठड्याउँदाको तामझामबारे चर्चा गर्दैछु। हिजोआज सालिक स्थापनामा त्यस्तो विधि कुनै विधिविधान या तामझाम गरेको देखिँदैन। तर, राणाकालमा परिस्थिति बेग्लै थियो। ढलोट निर्मित सालिकहरू बेलायतबाट बनेर आएका राणा प्रधानमन्त्रीहरूको सालिककै अनुकरण गरी नेपालमा त्रिभुवनचन्द्र मिलेटरी अस्पताल १९८३ भाद्र २४ मा उद्घाटन हुँदा त्यस अस्पतालको माथिल्लो तलाको अग्रभागमा रहेको सैनिकको प्रतिनिधित्व गर्ने मूर्तिको निर्माणबाट सुरु भएको हो। देवीदेवताको मूर्ति निर्माणमा नेपालको ख्याति पहिलेदेखि नै भए पनि व्यक्ति विशेषको सालिक निर्माणमा शिल्पकारिता थिएन। जंगबहादुरको बेलायत तथा केही युरोपियन देशको भ्रमणपश्चात् उताको राजा महाराजा एवं व्यक्ति विशेषका जीवन्त देखिने सालिकहरूबाट स्वयं उनी र भ्रमण दलका सदस्य निकै प्रभावित भएका थिए। जंगबहादुरले जीवनकालमै आफ्नो सालिक स्थापना गर्न चाहेनन् भनी उनकै छोरा पद्मजंग राणाले द लाइफ अफ महाराजा सर जंगबहादुर राणा मा उल्लेख गरे। तर पनि १९३१ चैत्रशुदी १३ तिर सुनको मोलम्बायुक्त पाताले बनेको जंगबहादुरको सालिक बनिसकेको थियो। जुन थापाथलीको जंगहिरण्य हेमनारायण मन्दिर प्रांगणमा देख्न पाइन्छ। भनिन्छ, पहिले त्यो सालिक टुँडिखेलको बीचमा एउटा मण्डपमाथि स्थापित थियो। विशाल टुँडिखेलको बीचमा त्यो दुब्लोपातलो रूप र स्वरूपको सालिक सुहाउने कुरै भएन। त्यही देखेर त्यहाँबाट हटाई जंगहिरण्य हेमनारायण प्रांगणमा स्थानान्तरण गरियो। जुन अद्यापि त्यहीँ छ। सुनको मोलम्बायुक्त यो सालिक यहीँका कालिगढले बनाएका हुन्। पूर्णकदको सालिक भए पनि जंगबहादुर राणाको व्यक्तित्व एवं पौरख र पुरुषार्थको प्रतिनिधित्व त्यो सालिकले गरेको देखिँदैन। जंगबहादुर राणाको मृत्युको झन्डै १० वर्षपछि रणोद्दीप सिंहको प्रधानमन्त्रीत्वकालमा बेलायतमा बनाउन पठाएको जंगबहादुर राणा र रणोद्दीप सिंहको सालिक निर्माण भएर आयो। जंगबहादुर राणा दोस्रोपटक बेलायत जान बम्बई (हिजोआज मुम्बई) पुगेका बखत जंगी पोसाक र श्रीपेच लगाएर घोडामा चढेर फोटोहरू खिचाएका थिए। तिनै चित्रहरू बेलायतमा पठाएर आफ्नो पूर्णकदको ढलोटको सालिक बनाउन लगाएका थिए भनिन्छ। बेलायतका प्रख्यात मूर्तिकार र त्यहाँका रोयल एकेडेमीका सदस्य आर ब्रुकले त्यो सालिक ढलान गरी तयार गरे। तर, आफ्नो जीवनकालमा त्यो सालिक जंगबहादुर राणाले देख्न पाएनन्। तस्बिर : अशोक दुलाल रणोद्दीप सिंह श्री ३ महाराज भएपछि उनले पनि आफ्नो सालिक बेलायतमा बनाउन पठाए। यी दुवै सालिक तयार भई सन् १८८३ (१९४० साल) मा काठमाडौं ल्याइए। यी दुवै सालिक काठमाडौंसम्म ल्याइपुर्याउन ७० हजार रुपैयाँँ लागेको थियो (लेकजीएचडी जिमलेट, नेपाल यान्ड द नेप्लिज, पृ १२३)। ती सालिकको अनावरणको विषयमा अलगअलग धारणा पाइन्छ। कुमारीचोकमा रहेको अभिलेखले जंगबहादुरको सालिक १९४१ चैत्रशुदी नवमी बुधबारको दिन र रणोद्दीप सिंहको सालिक त्यसैको भोलिपल्ट स्थापना गरिएको उल्लेख गरेको छ। यस विषयमा पुरुषोत्तमशमशेर जबराले श्री ३ हरूको तथ्य वृत्तान्त, पृ १०९११० मा केही फरक ढंगले लेखेका छन्। त्यहाँ उनले १९४२ आषाढमा स्वश्री ३ महाराज जंगबहादुरको सालिक प्रतिमा हाल सहिद गेटबाट धरहरासुन्धारा र दशरथ रंगशालाबाट महांकाल स्थानतर्फ जाने चौबाटोको बीचमा राखी सोको उद्घाटन श्री ३ रणोद्दीप सिंहले गरे। यस समारोहमा श्री ५ महाराजाधिराज पृथ्वीवीरविक्रम शाहदेव, श्री ५ मुमा युवराज्ञी ललित राज्येश्वरी देवी, श्री ३ महाराज रणोद्दीपका महारानीका साथै स्वश्री ३ महाराज जंगका रानी, महारानीहरूसमेत सो उद्घाटन समारोह हेर्न सवारी भएको थियो। स्व श्री ३ जंगको (प्रतिमा) सालिकको उद्घाटन कार्य सकेपछि रणोद्दीप सिंहकै सालिक (प्रतिमा) पनि हाल रत्नपार्कबाट बागबजार र घण्टाघरबाट भद्रकालीतर्फ जाने चौबाटोको बीचमा राखी आफैंले उद्घाटन गरे। श्री ३ जंगको प्रतिमा (सालिक) १९०७ भाद्र १० गतेका दिन फ्रान्सको सर्टरीको मैदानमा फ्रान्सको तत्कालीन प्रेसिडेन्ट प्रिन्स लुई नेपोलियन तृतीयले देखाएको सेनाको एक लाख जवानको सैनिक परेड मार्च पास्ट हेर्न जाँदाको स्मरण गरी बनाउन लगाएको हो। त्यस्तै श्री ३ रणोद्दीप सिंहको सालिक (प्रतिमा) १९१४ सालमा भारतमा घटेको गदरको सम्मरण गरी बनाउन लगाइएको हो। त्यस प्रतिमामा फुटेका तोप, भाँचिएको तोपको पांग्रा, गोला इत्यादि देखाइएको छ। दुवै सालिकको अनावरण स्वयं रणोद्दीप सिंहले गरेको भनेर उनले लेखे पनि तात्कालिक श्री ५ पृथ्वीवीरविक्रम शाहको उपस्थिति भएकाले सालिकको उद्घाटन श्री ५ बाटै भएको अनुमान गर्न गाह्रो पर्दैन। त्यस दिन टुँडिखेलमा एउटा भव्य समारोहको आयोजना गरिएको थियो। त्यो समारोहमा सारा कर्मचारी, भलादमी, साहुमहाजन, सन्त र महन्तहरूलाई हाजिर हुने उर्दी जारी गरिएको थियो। त्यहाँ पालहरू टाँगियो। कार्यक्रमलगत्तै पछि जुवा फुकाउनेसम्मको तयारी थियो। निश्चित समयमा ६ घोडे बग्गीमा राजा र महारानी सबै टुँडिखेलमा पुगे। महाराज मुख्तियार तथा ब्रिटिस रेजिडेन्ट केहीअघि नै उर्दीको पोसाकमा त्यहाँ उपस्थित भइसकेका थिए। सबै जनाले आसनग्रहण गरिसकेपछि १२ हजार फौजले मार्चपास परेड प्रदर्शन गर्यो। यो परेड सकिएपछि राजाको सन्देश पढेर सुनाइयो। अनि राजाबाट जंगबहादुरको पूर्णकदको घोडा चढेको सालिक टुँडिखेलको दक्षिणपश्चिम छेउमा (हाल गोश्वारा हुलाकको दक्षिणपट्टि) अनावरण गराइयो। यसको केही पछि महाराज रणोद्दीपको यस्तै मूर्ति टुँडिखेलको पूर्वपट्टि (हाल विद्युत् प्राधिकरणको कार्यालय नजिकै) उद्घाटन गरियो। उपस्थित जनसमूहले जयजयकारको नारा लगाई सालिकमा लावा अबिर र फूल चढाएर भक्ति देखाए। त्यति भइसकेपछि जनताको मनोरञ्जनका लागि तीन दिनसम्म टुँडिखेल क्षेत्रमा जुवा फुक्यो (प्रमोदशमशेर, राणाशासनको वृत्तान्त, पृ १२३)। जंगबहादुरका कान्छा भाइ कमान्डर इन् चिफ जनरल धीरशमशेर श्री ३ महाराज हुन नपाई १९४१ कात्तिक ११ गते राति बिते। उनको सालिक १९५० फाल्गुण शुक्ल तृतीया शनिबार (१९५० फागुन १८ शनिबार) का दिन त्यत्तिकै तामझामसाथ अनावरण गरिएको थियो। कुमारी गोश्वरा तहबिल, पोका नं १८७, गोनं१२३३ मा रहेको कागजमा त्यससम्बन्धी केही विवरण पाइन्छ। अनावरणको दिनलाई अघि नेपालमा कैल्हे नभञाको येस्तो भारी उत्सवको काममा आज हामी सबै येसै ठाउँमा जमा हुनु यो ठुलो षुसिको दीन हो भनिएकाले १९४१ सालमा जंगबहादुर र रणोद्दीप सिंहको सालिकको अनावरण यसको तुलनामा त्यति भव्यसँग गरिएन कि भन्न सकिने अनुमान चाहिँ गर्न सकिन्छ। धीरशमशेरको मृत्यु सालिक अनावरणको नौ वर्षअघि १९४१ कात्तिकमा भइसकेको भएता पनि बहालवाला प्रधानमन्त्रीको बुवाका साथै शासनसत्तामा उनकै १७ भाइ छोराको हालिमुहाली भएकाले हुनुपर्छ बहुतै तामझामसाथ सम्पन्न भएको देखिन्छ। सालिक अनावरणको औपचारिक कार्यक्रममा तात्कालिक श्री ५ महाराजाधिराज पृथ्वीवीरविक्रम शाहको साथै ब्रिटिस रेजिडेन्टको समेत उपस्थिति थियो। उसबेला सडक यातायातको आजको जस्तो सुविधा थिएन। गोरेटो, घोडेटो र गल्लीगल्छौडाकै भर थियो। भीमफेदीदेखि काठमाडौंसम्मको करिब ८० किलोमिटरबाटो पनि यस्तै कठिन पहाडी बाटो थियो। साँघुरो बाटो, त्यसमा पनि ठाडो उकालोओरालोले गर्दा कठिन मात्रै होइन, अति कष्टसाध्य पनि थियो। त्यसो भए पनि सालिक स्थापना गरेर उनीहरू आफ्नो इतिहास रच्न र बचाउन चाहन्थे। त्यसैले बाधा अड्चन, कठिन र अप्ठेरोलाई कुनै पर्वाह गरेनन्। आदेश र हुकुमको भरमा भनेको कुरा तामेली हुने र बोलेको सबै पुग्ने हैसियतमा रहेकाले ती सबै कुरालाई वास्ता गर्नुपर्ने अवस्था सत्तामा बस्नेहरूको छँदा पनि थिएन। यामानको अरबी घोडा त्यसमाथि पूर्णकदको व्यक्तिको सालिक भएकाले निकै गह्रौं हुन्थ्यो भन्ने सहजै अनुमान हुन्छ। ढलोटका त्यत्रा त्यत्रा गह्रौं सालिक कसरी भिœयाइए होला ? यो कौतुहलको विषय हुन सक्छ। त्यसबेला भीमफेदीसम्म लरीमा र त्यहाँदेखि थानकोटसम्म बोकी ल्याउन जंगी१, जंगनाथ१ र दोस्रा जंगी१ गरी तीन पल्टनका १४ सय जवान खटाउन आदेश भएकोमा पछि पश्चिमतर्फका कम्यान्डिङ जनरलले ९ सय जना भए पुग्ने भनेकाले अरूलाई फिर्ता पठाइएको उल्लेख पाइन्छ। उनीहरूले बल्लबल्ल जसोतसो गरी हिफाजतसँग थानकोटसम्म सालिक ल्याइपुर्याए। त्यहाँबाट पुनः लरीमा काठमाडौं ल्याउने काम सम्पन्न भयो। त्यत्रो मेहनत र परिश्रमपूर्वक गरेको कामको के इनाम पाए होलान् ? जिज्ञासा हुनु स्वाभाविकै हो। त्यस कार्यमा खटिने जवानलाई प्रतिव्यक्ति दुई रुपैयाँँको दरले इनाम दिइएको थियो। सालिक राख्ने कामका लागि शनिबार १० घडी दिन बाँकी छँदै साइत भएकाले अघिल्लो दिन शुक्रबार १०१२ घडी रातसम्म पल्टनले काम गरी मञ्च सजावटलगायत सालिक राख्ने ठाउँको तयारी गरेको थियो। कार्यक्रमस्थलको नक्सै बनाई कोको कहाँकहाँ बस्ने ? भन्ने पूर्वतयारी गरिएको थियो। सालिक निर्माणमा प्रजाहरूको तीव्र इच्छा भएको देखाउन र सरकारको तर्फबाट यसमा कुनै खर्च नगरी चन्दाबाट नै सम्पन्न गर्ने भएकाले इच्छुक व्यक्तिलाई चन्दा दिन सार्वजनिक आह्वान पनि गरिएको थियो। अनावरणको कार्यक्रममा श्री ५, श्री ३ र अरू कम्यान्डिङ जनरल, रोलवाला जनरलहरू सालिकको अघिल्तिर बनाइएको मञ्चमा बस्ने व्यवस्था गरिएको, त्यसपछिको अघिल्लो कुर्सीमा ५ सय रुपैयाँँसम्म चन्दा दिने चन्दादाताहरू, त्यसको दायाँतर्फको कुर्सीमा ५ सय रुपैयाँँभन्दा मुनि २५० रुपैयाँसम्म चन्दा दिने दाताहरू, बायाँ कुर्सीमा २५० देखि मुनि १५० सम्म चन्दा दिनेहरूलाई राख्ने व्यवस्था गरेको थियो। त्यसपछि १५० देखि मुनि १५ रुपैयाँँसम्म चन्दा दिनेहरूलाई चाहिँ उभिएर बस्ने बन्दोबस्त गरिएको थियो। अव्यवस्था नहोस् भन्नाका लागि सिट नम्बर उल्लेख भएको कुपन बनाएर बाँडियो। कार्यक्रममा श्री ५ भन्दा पहिले श्री ३ को सवारी चलाइएको थियो। त्यसबेला उनलाई १९ तोपको बढाइँ दिइएको थियो भने श्री ५ का लागि ३१ तोपको बढाइँ भयो। पूर्वकम्यान्डर इन् चिफ तथा बहालवाला प्रधानमन्त्रीको बुवाको सालिकको अनावरण भएकाले होला, त्यसपछि लगत्तै १७ तोपको बढाइँ दिइएको थियो। अनावरण कार्यक्रमकै लागि भनी ७८० जवान रेजिमेन्टहरूका साथै आवश्यक अरू कर्मचारी पनि खटिएका थिए। सालिक अनावरणको कार्यक्रममा बहालवाला प्रधानमन्त्री श्री ३ वीरशमशेर जबराको भाषण राखिएको थियो। त्यसबेला उनले धीरशमशेरको सालिक राख्न र उनको योगदानको खुलेर चर्चा गरे। त्यसक्रममा उनले इतिहास कोट्याउँदै चौतरिया शेरबहादुर शाहले श्री ५ रणबहादुर शाहमाथि दंगा गर्न खोज्दा काजी बालनरसिंहले तरबार चलाई ठाउँको ठाउँमै उनलाई सिध्याई राजाको ज्यान बचाएको कुराको चर्चा गर्दै उनैको छोरा धीरशमशेरले कोतमा जेठी तरबार चलाई सलतनत थामेको चर्चा छ। १९११ सालमा भोटसँगको लडाइँ फत्ते गरी आएपछि भोटेहरूले रातको बीचमा छापा हानी दंगा गर्दाश्री ३ जंगले उनैलाई पत्याई पल्टन दिई पठाएको उल्लेख छ। यस्तै, त्यहाँ लुटिएका खरखजाना, हातहतियार मात्र होइन, शत्रु पक्षका केहीलाई गिरफ्तार गरी ल्याएको कुराको उल्लेख छ। ३९ वर्षअघिको इतिहास उजिल्याउने क्रममा पुराना देखिजान्नेमा ककसनकसिंह टण्डन तथा कर्णेल बहादुरगम्भीरसिंह माझी तथा भोटरमधेस गर्ने बुढापाका अझै छन्। त्यो योगदानमा शंका नहोस् भनी विश्वस्त पार्न वीरशमशेरले त्यसबेला खोजेका छन्। धार्केलिङ भन्ने ठाउँमा लडाइँ हुँदा १६ हजार भोटेको फौजलाई हराई लडाइँ जितेको कुरा पनि उनले त्यसबेला गरे। धार्केलिङ टिगरी मैदानमा पर्ने र त्यहाँ अझैसम्म शिलापत्रमा फलानाले सिमाना गरेको यहाँसम्म हो भनी लेखिएको छ भनी उनले भाषणमा उल्लेख गरेका छन्। योगदानको चर्चा गर्ने क्रममा धीरशमशेरले १९१४ सालको लखनौको लडाइँमा चार ब्रिगेड पल्टन लिई गएको तथा त्यहाँ वीरतापूर्वक लडी पुरुषार्थ देखाएको र विपक्षीको फौजलाई पक्रेर अंग्रेज सरकारलाई बुझाएको कुरा पनि उनले उल्लेख गरेका छन्। त्यहाँबाट ल्याइएको तोप र झन्डा अझै रहेको चर्चासमेत गरिएको छ। रणोद्दीप सिंहको हत्या गरी वीरशमशेरले शासनसत्ता हत्याएको सबैलाई थाहा भए पनि उनले त्यहाँ जंगबहादुरलाई जस्तैगरी रणोद्दीप सिंहलाई पनि मानेको र नुनको सोझो गरेको उल्लेख गरिएको छ। १९४१ सालमा ल्हासामा नेपाली महाजनको धनमाल लुटेकोमा त्यसउपर गराई दिने बन्दोबस्त मिलाइदिएकाले रणोद्दीप सिंह खुसी भएको तथा त्यसअघि १९३८ सालमा रणोद्दीप सिंह नेपालमा नभएको बखत बागी उठ्दा ती सबैलाई पक्रेर सजाय दिई ढुंगाको षलल हुन नदिई  देशलाई जोगाउने महान् व्यक्तिको रूपमा धीरशमशेरको चर्चा गर्दै त्यस्ता बहादुरको इष्ट्याचु षुलन्या दीन हुनाले एसबेला हामी सबैलाई षुसि छ भनी सालिक राख्नाको औचित्य सिद्ध गर्नुका साथै उनको बखान गरिएको छ। धीरशमशेरप्रति ककसको प्रीति कति छ ? अर्थात् वीरशमशेरको शासनप्रति ककसको लगाव के कस्तो छ ? त्यो जान्न पनि होला गुरुपुरोहित, भाइभारदार, जंगीनिजामती गैह्रलाई जसको जति इच्छा छ राख्नु भनी उर्दी जारी भएकोमा कम्पनी रुपैयाँँ १४,९८९, मोहरू २५,८९० त्यसैगरी जैपुरी असर्फी थान एक, १६ गण्डी पैसा ५७४ गरी जम्मा ४१,४५५ जति उठेको थियो। सालिक बनेर तयार भएपछि जजसले दिएको हो त्यो फिर्ता गरिने कुरा श्री ३ कै भाषणमा उल्लेख गरिएको छ। तर, १०० (एक सय) सम्म चन्दा दिनेको हकमा दुई रुपैयाँँ नजरानाबापत काटिएको पनि त्यहाँ चर्चा पाइन्छ। मल्लकालमा सालिक अनावरण के कसरी हुन्थ्यो ? थाहा पाइन्न। लिच्छविकालमा कसरी गरिन्थ्यो ? त्यो थाहा पाउने सामग्रीको अभाव छ। २०३३ सालसम्म राणाकालमा स्थापना गरिएका यी जीवन्त र अजंगझैं देखिने सालिकहरू नेपाली कालिगढले बनाएका हुन् कि विदेशमा बनेका हुन्भन्नेसम्म पनि अनुमान गर्न हिच्किचाउने अवस्था थियो। राणाकालमा केही अपवादबाहेक कुनै खुसीयाली भयो कि जुवा फुकाउने चलन थियो। धीरशमशेरको सालिक अनावरणको दिन पनि जुवा फुकाउन तयार थिए। तर, त्यस विवरणमा उल्लेख छ, इष्ट्याच्यू षोल्दाअघि जुवा फुकाउन्या दस्तुर चल्याको भया पनि थोरैले जितन्या धेरैले हान्र्या हुँदा फलानाको इष्ट्याच्यू षुल्याको दीन हार्या भनी दोस दी धेरैजना नाषुस भै बारंबार यस दिन सम्झने हुनाले यो उत्सवमा जुवा फुकन सक्तैन भनी निषेध गरिएको थियो। यसपछि सालिक अनावरण एक प्रकारले फेसनजस्तै भयो। १९६३ चैत्रशुक्ल पूर्णिमा मंगलबारका दिन श्री ३ वीरशमशेरको सालिक अनावरण भयो। त्यसबेला उनी बितेको पाँच वर्ष भइसकेको थियो। पुरुषोत्तम शमशेरले श्री ३ हरूको तथ्य वृत्तान्त पृष्ठ ७७ मा वीरशमशेरको सालिक अनावरण १९६४ चैत्र शुदी १५ रोज १ भनी उल्लेख गरेका छन्। तर, कुमारीचोकमा भएको विवरणसँग त्यो साल मिति मिल्दैन। १९६५ मार्ग २६ गते रोज ५ का दिन श्री ३ चन्द्रशमशेर जंगबहादुर राणा र उनकी स्वर्गीय पत्नी श्री ३ बडामहारानीको सालिक जावलाखेलमा अनावरण भयो। त्यो समारोह पनि त्यत्तिकै तामझामयुक्त थियो। बहालवाला प्रधानमन्त्रीको सालिकको अनावरण तामझाम नहुने कुरै भएन ! निजामती सेवाका नौसिन्दा लेखनदाससम्मका दर्जाले जंगी पोसाक, सिभिल पोसाक हुनेले सोही पोसाक कल्की पगरी लगाई पाटनमा सामेल हुने उर्दी थियो। सामेल भएकाहरूलाई दुई दिन बिदा दिइएको थियो। साथै पाटनमा दुई दिनसम्म खुसीयालीबापत जुवा फुकाइएको विवरण पाइन्छ। १९८६ फागुन १९ गते भोटाहिटी जाने चौबाटोमा श्री ५ पृथ्वीवीरविक्रम शाहको सालिकको उद्घाटन तात्कालिक श्री ५ महाराजाधिराज त्रिभुवनवीरविक्रम शाहदेवबाट भएको थियो। एक सय चारवर्षे राणाकालमा श्री ३ बाहेक श्री ५ को सालिक स्थापना गरेको यो पहिलो घटना हो। त्यसकै केही वर्षपछि श्री ५ त्रिभुवनवीरविक्रम शाहको संगमर्मरबाट निर्मित सालिक त्रिपुरेश्वरचोकमा सम्भवतः १९९७ सालपछि स्थापना गरियो। यो स्थापना गरिनुको पनि अलग्गै कारण छ। १९९७ सालमा तात्कालिक श्री ५ महाराजाधिराज त्रिभुवनवीरविक्रम शाहदेवको इच्छाविपरीत प्रजातान्त्रिक आन्दोलनलाई निर्ममतापूर्वक दबाइएको एवं धर्मभक्त माथेमा, दशरथ चन्द, शुक्रराज शास्त्री र गंगालाल श्रेष्ठजस्ता युवालाई मृत्युदण्डको सजाय दिइएकाले तात्कालिक श्री ३ जुद्धशमशेर राणाप्रति राजाको सम्बन्ध बिगँ्रदै गएको सन्दर्भमा उनलाई खुसी तुल्याइराख्ने भित्री स्वार्थले अनेक फूलझडी भरेर त्रिपुरेश्वरचोक (कुनै बखत राजधानीको प्रमुख चोक)मा पूर्णकदको शाही सानसौकतको श्री ५ त्रिभुवनको सालिक स्थापना गरियो। संगमर्मरको त्यो मूर्ति कहाँ निर्माण गरिएको थियो थाहा हुँदैन। गद्दीनसीन श्री ५ त्रिभुवनलाई आफ्नो हातको कठपुतली कसरी बनाएर राखेका थिए भन्ने कुरा इतिहासमा चर्चित छ। त्यसबेला राम्रो भनी सम्झिएका सबै कार्य आफूले गरेको भनेर ढ्वाङ फुकाउने श्री ३ जुद्धशमशेर राणाले श्री ५ त्रिभुवनसँग सम्बन्ध नचिसियोस् भनेर मक्ख पार्नकै लागि सो सालिकको अग्रभागको पादपीठमा लेखाएका छन्, भरमुलुकमा दासत्वको प्रथा खारेज भएको, १९७१ सालको युरोपको महायुद्धमा मित्र ब्रिटिस सरकारलाई मद्दत गर्न हाम्रो फौज हिन्दूस्थान गएको र मौसुफ सरकारको विजय प्राप्त भएपछि नेपाल फर्केको, यो फौजी मद्दतको कदरका निमित्त ब्रिटिस सरकारबाट जमिनको सट्टा वार्षिक १० लाखको उपहार आएको, सन् १९२३ मा ब्रिटिससँग मित्रताको अहद भएको, फौजी हातहतियार र गोलीगठ्ठा बनाउने कारखाना बनेको, बेलायतमा हाम्रो लिगेसन र नेपालमा ब्रिटिस लिगेसन स्थापित गराई मुलुकको पूर्ण स्वतन्त्रताको परिचय र प्रचार भएको, देशदेशावरका राजा, सम्राट् राष्ट्रपति र नेपाल सरकारको बीचमा तक्माको उपहारसहित परस्पर राजदूतहरू आउने गराउने काम भई मित्रताको सम्बन्ध भएको सैनिक संस्था र सैनिक द्रव्यकोष रहेको, १९९० सालको महाभूकम्पमा लिएको ऋण ३२ लाख माफी भै प्रजा वर्गका उद्धार भएको, मुलुकमा शिक्षा शिल्पकला कारखानाको प्रचार गरी मुलुकको उन्नति बढाउने काम भएको, जंगी निजामती कर्मचारीहरूको निमित्त पेन्सनको बन्दोबस्त भएको, १९९६ सालमा सुरु भएको विश्वव्यापी लडाइँमा मित्र बृटिस सरकारको मद्दतका निमित्त हाम्रो फौज फेरि हिन्दूस्थान पठाउने काम भएको कुराको उल्लेख गरिएको छ। यसको अनावरण कार्यक्रम कसरी गरिएको थियो थाहा पाइएको छैन। राजदरबार सेवाका पूर्वसचिव दयारामभक्त माथेमाले आफ्नो जीवनयात्रासम्बन्धी पुस्तक अनुभव र अनुभूति (पृ १८१९) मा त्रिपुरेश्वरचोकको त्रिभुवनको सालिकको बारेमा चर्चा गरेका छन्। जसमा १९९३ फागुन २५ गते श्री ५ त्रिभुवनको रजत महोत्सवमा अनावरण गरिएको उल्लेख गरिएको भए पनि सालिकको पादपीठमा १९९६ सालसम्मको विवरण दिइएको हुनाले त्यो कुरा सत्य होइनभन्ने छ। मल्लकालमा सालिक अनावरण के कसरी हुन्थ्यो ? थाहा पाइन्न। लिच्छविकालमा कसरी गरिन्थ्यो ? त्यो थाहा पाउने सामग्रीको अभाव छ। २०३३ सालसम्म राणाकालमा स्थापना गरिएका यी जीवन्त र अजंगझैं देखिने सालिकहरू नेपाली कालिगढले बनाएका हुन् कि विदेशमा बनेका हुन् भन्नेसम्म पनि अनुमान गर्न हिच्किचाउने अवस्था थियो (शाहकालीन कला र वास्तुकला, पृष्ठ ३१५)। ढलोट निर्मित सालिकहरू बेलायतबाट बनेर आएका राणा प्रधानमन्त्रीहरूको सालिककै अनुकरण गरी नेपालमा त्रिभुवनचन्द्र मिलेटरी अस्पताल १९८३ भाद्र २४ मा उद्घाटन हुँदा त्यस अस्पतालको माथिल्लो तलाको अग्रभागमा रहेको सैनिकको प्रतिनिधित्व गर्ने मूर्तिको निर्माणबाट सुरु भएको हो (गोविन्द टण्डन, इतिहासका थप पृष्ठहरू,पृ ४७३)। मानवाकृतिको पहिलो ढलोटको त्यो सालिक बनाउने नेपाली कालिगड रत्नबहादुर तुलाधर हुन्। उनको छोरा बालकृष्ण हुँदै अहिले तेस्रो पुस्ता श्याम तुलाधरसम्म त्यो सीपको परख हुँदै आएको छ। दोस्रो विश्वयुद्धमा सहभागी भएका सैनिकको सम्झनामा राणा प्रधानमन्त्री श्री ३ चन्द्रशमशेर राणाले त्रिभुवनचन्द्र मिलेटरी अस्पतालमा त्यो सालिक बनाएका थिए।"
देवीजंगको भोपुर कचहरी,"२०१७ सालमा राज्य अदालत र राज्य रजौटा खारेज हुनुअघि बझाङमा केन्द्र र स्थानीय गरी दुईवटा शासन प्रणालीबाट शासित थियो। केन्द्र मातहत स्थानीय राजालाई बझाङ राज्य सञ्चालनको पूर्ण अधिकार दिइएको थियो। १८४७ सालमा बझाङ राज्य नेपालमा विलय हुँदा राजा समुद्र सिंहले वार्षिक ५०१ रुपैयाँ तिर्ने गरी राज्य थामेका थिए। त्यसैले २०१७ साल अघिसम्म बझाङ राज्यको सर्वोच्च पदमा स्थानीय राजा थिए। राजालाई राजकाजमा राजकुमार, साहेबज्यू, चौतारिया, काजी, देवान, धर्माधिकारी, सरदार, हितहितान, रजबार, विन्त्यारु, नेव, देवान, छापदार, जिम्मुवालमुखियाले सघाउँथे। राजाका परामर्शदातामा चौतरियाको भूमिका हुन्थ्यो। मुख्तियार र चौतरियामा राजाका भाइभैयार्द नियुक्त हुन्थे। बझाङ राज्यका मन्त्रीलाई अमात्य र सल्लाहकारलाई हितान भनिन्थ्यो। दरागर्खाहरूको रखबारी भारदारहरूलाई दिइन्थ्यो। काजी (मन्त्री) सरहको अर्को पद देवान हुन्थ्यो। देवानमा राजपरिवार निकटका व्यक्ति नियुक्त हुन्थे। अधिकारी, कार्की, अडै, खड्गा, बुढा, बुढथापा, थापा (क्षेत्री), राना (क्षेत्री), महतारा, रोकाया, भण्डारी विभिन्न पदमा हुन्थे। राजाको सेरा फाँट हेर्नेलाई अडै भनिन्थ्यो। अधिकारीले दरागर्खाको प्रशासन चलाउँथे। करराजस्व कार्कीले असुल्थे। गाउँस्तरका पदाधिकारी महतारा र रोकाया हुन्थे। खड्का, राना, थापा, बुढा, बुढथापा सैन्यसेवामा हुन्थे। पछि यी पदहरू थरमा परिणत भएका थिए। दरा गर्खामा मालपोत असुली मुखिया र जिम्मुवालले गर्थे। सूचना आदानप्रदानमा ओखेडा (कटुवाल)लाई खटाइन्थ्यो। बिहेव्रतबन्ध, दसैंतिहारजस्ता उत्सवमा नगर्ची, औजी र भेरवालहरूले बढाइँ गर्थे। बझाङ राज्यमा त्यतिबेला छत्तिासीबत्तिासी कर प्रचलनमा थिए। नदीघाट, तुइन, फटके तर्न जगातो तिर्नुपथ्र्यो। नदीमा माछा मार्दा दहत्तारबहत्तार लाग्थ्यो। बझाङ राज्यको आफ्नै मुद्रा भने थिएन। मुग्लानतिरका फर्कवादी, लसकरी, हालीबरेली, दिल्ली महमदशाही, पटनालषनौ नजीमावादी चाँदीका मुद्रा बझाङमा प्रचलित थिए। राज्यको अर्थतन्त्र जनताबाट लिइने कर र दण्डकुण्डबाट असुलिने रैरकममा निर्भर थियो। सोही रकमबाट राज परिवारको भत्ता, खान्गीका साथै राज्यका कर्मचारीको तलब बेहोरिन्थ्यो। बझाङ राज्यमा त्यतिबेला छत्तिसीबत्तिसी कर प्रचलनमा थिए। नदीघाट, तुइन, फटके तर्न जगातो तिर्नुपथ्र्यो। नदीमा माछा मार्दा दहत्तरबहत्तर लाग्थ्यो। गोडधुवाइ, पेटाली (अवैध गर्भ भ्रूण हत्या), हिलसाउली, कुडियाकुरिया, बेठबेगारी, बैकर, सुतो, जारीकर, मुडाली, लेककी इजरी गाडकी बगडी, बाउलो, मल्लकर, दूदपला, वृत्तिक, तिली, पेतोली, चोरीकर, धुआनी आदि थप करहरू थिए। बझाङ राज्यको आफ्नै मुद्रा भने थिएन। मुग्लानतिरका फर्कवादी, लसकरी, हालीबरेली, दिल्ली महमदशाही, पटनालषनौ नजीमावादी चाँदीका मुद्रा बझाङमा प्रचलित थिए। १५०३ सालमा राजा शक्ति सिंह बझाङको राजा भएपछि उनले विभिन्न अड्डा स्थापना गरेका थिए। त्यसरी स्थापित अड्डाहरूमा पोता अड्डा (तहबिल अड्डा), भारदारी अड्डा, धर्माधिकार अड्डा (न्याय अड्डा) जगेडा (भण्डारा अड्डा), कैदखाना (झ्यालखाना), (कारागार अड्डा), दरबार अड्डा (राजाको अड्डा), गुठी अड्डा, महल अड्डा, दौडाहा अड्डा, रजवार अड्डा, अमाल कचहरी (पञ्चसभा) र गाउँ कचहरी थिए। चैनपुरमा महल अड्डा रहेको ठाउँ अहिले पनि महलका नामले चिनिन्छ।राजा देवीजंगबहादुर सिंह र उनको भारदारी सभा। पृष्ठभूमिमा १९९८ सालअघिको भोपुर दरबार, बझाङ। जयपृथ्वीको पालासम्म बझाङ राज्य अदालतमा केन्द्रको हस्तक्षेप थिएन। जयपृथ्वी त चन्द्रशमशेरका पालामा केन्द्रमा भारदारी अड्डा प्रमुख (हाल प्रधानन्यायाधीश) नै बनेका थिए। त्यसैले उनले बझाङ राज्यको न्याय प्रशासनमा समेत उल्लेख्य सुधार गरेका थिए। तर जयपृथ्वीपछि उनका भाइ देवीजंग राजा बनेपछि केन्द्रले बझाङ राज्य अदालतको अधिकार कटौती गरेको थियो। बझाङी राजाहरू हिन्दू धर्मावलम्बी थिए। त्यसैले बझाङ राज्यको न्यायप्रणाली हिन्दू विधिशास्त्रबाट प्रभावित थियो। पुराण, महाभारत, नीतिशास्त्र, मनुस्मृति, विहृस्पतिस्मृति, शुक्रनीति, चाणक्य नीति, याज्ञवल्लक्य नीति आदि कानुनका स्रोत थिए। तिनै धार्मिक ग्रन्थ, स्मृति र नीतिका आधारमा राजाहरूले राज्य सञ्चालन र न्याय निरूपण गर्थे। न्याय निरूपणमा धर्माधिकारी, पुरोहित, जोइशी (जोशी) बाट परामर्श लिन्थे। राज्य रजौटा उन्मूलन र राज्य अदालत खारेजअघि बझाङमा आफ्नै न्यायिकप्रशासनिक इकाइहरू थिए। एकीकरणपछि भने समग्र सुदूरपश्चिम हेर्न सिलगढीमा डोटी गौडा खडा भयो। डोटी गौडाले सम्पूर्ण सुदूरपश्चिमको प्रशासन र न्यायसेवा हेथ्र्यो। बझाङ राज्यलाई समेत डोटी गौडामातहत नै राखिएको थियो। बझाङ राज्यका साबिक अमाल कचहरी र गाउँ कचहरीलाई बझाङ राज्य अदालतमा परिणत गरिएको थियो। बझाङ राज्य अदालतका शाखा साबिक बझाङको कुन्ना र कोल्टी (हाल बाजुरा)मा समेत थिए। एकीकरणलगत्तै बझाङी राजालाई नै राज्यअन्तर्गतको न्यायनिरूपणको अधिकार दिइएको थियो। तर, त्यतिबेला बझाङले पञ्चखत (ज्यान मुद्दा, दामल हुने, जात पतीतमा जनै झिक्नुपर्ने, पुडिनेखोपिर्नेजस्ता गम्भीर प्रकृतिका फौजदारी अपराध) का मुद्दा हेर्ने अधिकार पाएको थिएन। बझाङ राज्य अदालतलाई देवानी मुद्दाहरूको छिनोफानो गर्ने अधिकारमात्रै दिइएको थियो। फौजदारी अपराधको मुद्दा डोटी गौडाले हेथ्र्यो। साथै देवानी मुद्दामा बझाङ राज्य अदालतबाट निर्णय भएका मुद्दामाथिको पुनरावेदन डोटी गौडामै लाग्थ्यो। पछि, बझाङी राजा गजराज सिंहको विवाह राजा गीर्वाणयुद्ध विक्रमकी शाहज्यादी सरस्वतीकुमारीसँग भएपछि बझाङ राज्य अदालतले पञ्चखतका मुद्दा हेर्न अधिकार पाएको थियो। गजराज सिंहका नाति विक्रमबहादुर सिंहको विवाह प्रधानमन्त्री जंगबहादुरका छोरीहरू र विक्रमबहादुरका छोरा जयपृथ्वीको विवाह चन्द्रशमशेरकी छोरीसँग भएपछि बझाङ राज्य अदालतलाई पञ्चखतका मुद्दा हर्ने अधिकारलाई निरन्तरता दिइएको थियो। बझाङ राज्य अदालत विभिन्न समयमा राज्यका विभिन्न स्थानमा सर्दै बसेको थियो। सुरुमा बझाङ राज्यका पोता, अदालत, झ्यालखानालगायतका सबै कार्यालय बझाङकोट नजिकको तामाखानीस्थित पुरानो राजधानीमै थिए। पछि जयपृथ्वीबहादुर सिंहले ती सबै अड्डा अदालतहरू तामाखानीबाट चार किलोमिटर उत्तरपूर्वमा अवस्थित मेल्लेकमा सारे। मेल्लेकमा जयपृथ्वीनगर नामक बस्ती बसाले। जयपृथ्वीपछि राजा बनेका उनका भाइ देवीजंगबहादुर सिंहले भने मेल्लेकमा रहेका राज्यका अड्डा अदालतहरू चैनपुरनजिकको भोपुरमा सारे। अड्डाअदालत सञ्चालानार्थ भोपुरमा भव्य दरबार निर्माण गरे। निजी निवासका लागि चैनपुरमा अर्को दरबार बनाए। देवीजंगले चैनपुर दरबार निर्माणका लागि बझाङका सबै दरागर्खाबाट मास उठाइएका थिए। चैनपुर दरबार निर्माणमा मास, सुर्कीको गारो र तराईको सालको काठ प्रयोग गरिएको थियो। हात्तीसार र भोपुर दरबारको डियायनका लागि बंगाली इन्जिनियर र निर्माणका लागि काठमाडौंबाट कालिगडहरू लगिएको थियो। खप्तडबाट अभ्रख उत्खनन गरी हात्तीसार दरबारको भित्री कोठाहरू सजाइएको थियो। तराईबाट हात्तीको छावा लगेर चैनपुर दरबारमा पालेका कारण उक्त दरबारको नाम हात्तीसार दरबार रहन गएको हो। देवीजंगको भोपुर दरबारमा भव्य थियो। तत्कालीन बझाङ राज्य भारदारी सभा र कचहरीका तस्बिरहरूमा देवीजंगबहादुर सिंह कतिसम्म विलासी जीवनशैलीमा बाँचेका थिए भन्ने अनुमान गर्न सकिन्छ। बझाङजस्तो विकट राज्यमा देवीजंगले त्यतिबेलै आधुनिक सोफासेट, काउच, गलैंचा, कुर्सी टेबुलको बन्दोबस्त गरेका थिए। अड्डा अदालतको काम सकेर देवीजंगका अघिपछि चाँदतोडा पहिरिएका भारदार, कर्मचारी, हतियारधारी निजी सुरक्षाकर्मी, हुक्के, छाते, ढोके, बैठकेको लावालस्करसहित भोपुरबाट चैनपुर फर्कन्थ्यो। उनको शानसौकत र अपनाएको जीवनशैली राजधानीका शाहराणाजीहरूको भन्दा कम थिएन। १९९८ सालमा निधन भएका देवीजंगले त्यसअघि नै बझाङमा अत्याधुनिक क्यामेरा भित्र्याएका थिए। बझाङको राजा बनेपछि स्वतः उनको काँधमा राज्य अदालत प्रमुखको जिम्मेवारी आइलागेको थियो। बझाङ राज्य अदालत उनको लिगेसी (विरासतबपौती) थियो। त्यसैले राज्य अदालतमा पुग्ने मुद्दा मामिलाको छिनोफानो उनकै मातहत हुन्थ्यो। त्यसमा उनलाई डिठ्ठा, बिचारीहरूले सघाउँथे। बझाङ राज्य अदालतमा डिठ्ठा बिचारीको पद सिर्जना हुनुअघि उक्त भूमिकामा धर्माधिकारीहरू हुन्थे। देवीजंगका पालामा बझाङ राज्य अदालतका डिठ्ठा स्थानीय छान्न, नेटाकाटियाका कृष्णदत्त जोशी थिए। राज्य अदालतका विचारी स्थानीय जुजी चौधारीका चक्रप्रसाद सोती थिए। देवीजंगकै पालामा कृष्णदत्त जोशीका छोरा रामप्रसाद खत्रीलाई देवीजंगले बिचारी नियुक्त गरेका थिए। प्रधानमन्त्री जंगबहादुर राणाले १९१० सालमा मुलुकी ऐन जारी गर्नुअघि बझाङ राज्य अदालतबाट वेद, पुराण, महाभारत, नीतिशास्त्र, मनुस्मृति, विहृस्पतिस्मृति, शुक्रनीति, चाणक्यनीति, याज्ञवल्लक्य नीतिजस्ता ग्रन्थहरूका आधारमा न्यायनिरूपण हुन्थ्यो। १९१० सालको मुलुकी ऐनपछि सोही ऐनका आधारमा न्यायनिरूपण हुन्थ्यो। भारतबाट कानुनी शिक्षा हासिल गरेका जयपृथ्वीबहादुर सिंहले ससुरा प्रधानमन्त्री चन्द्रशमशेरलाई मनाएर श्रेस्ता पाठशाला खोल्न लगाएका थिए। जयपृथ्वीले १९६२ सालमा श्रेस्ता दर्पण नामक पुस्तक लेखी कानुनी शिक्षाको विस्तार गरेका थिए। जयपृथ्वीको श्रेस्ता दर्पण पुस्तक नै बझाङजस्ता राज्यका राजा रजौटाहरूको कानुनी शिक्षाको आधार थियो। बझाङ राज्य भारदारी सभा र कचहरीका तस्बिरहरूमा देवीजंगबहादुर सिंह कतिसम्म विलासी जीवनशैलीमा बाँचेका थिए भन्ने अनुमान गर्न सकिन्छ। बझाङजस्तो विकट राज्यमा देवीजंगले त्यतिबेलै आधुनिक सोफासेट, काउच, गलैंचा, कुर्सी टेबुलको बन्दोबस्त गरेका थिए। जयपृथ्वीको पालासम्म बझाङ राज्य अदालतमा केन्द्रको हस्तक्षेप थिएन। जयपृथ्वी त चन्द्रशमशेरका पालामा केन्द्रमा भारदारी अड्डा प्रमुख (हाल प्रधानन्यायाधीश) नै बनेका थिए। त्यसैले उनले बझाङ राज्यको न्याय प्रशासनमा समेत उल्लेख्य सुधार गरेका थिए। तर जयपृथ्वीपछि उनका भाइ देवीजंग राजा बनेपछि केन्द्रले बझाङ राज्य अदालतको अधिकार कटौती गरेको थियो। देवीजंगको विलासी जीवनशैली, दण्डकुण्डमा उनले गरेको अचाक्लीपन र उनको न्यायिक निष्पक्षतामाथि केन्द्रमा उजुरी परेसँगै बझाङ राज्य अदालतको क्षेत्राधिकार साँघुरिएको थियो। तथापि पञ्चखतका मुद्दा हेर्न पाउन बझाङ राज्य अदालतको अधिकार भने कायमै थियो। देवीजंगको पालाअघि बझाङ राज्य अदालतमा केन्द्रको उपस्थिति थिएन। राजाले गर्ने मुद्दामामिलाको फैसलाउपर डिठ्ठा, बिचारीहरूले राय बझाउन पाउँदैनथे। उजुरी परेसँगै बझाङ राज्य अदालतमा केन्द्रले सरकारी डिठ्ठा रहने व्यवस्था गयो। देवीजंगका छोरा रामजंगबहादुर सिंह राजा भएपछि भने बझाङ राज्य अदालतको पञ्चखतका मुद्दा हेर्ने अधिकार कटौती भएकोे थियो। राजा रामजंगले बझाङ राज्य अदालतलाई पञ्चखत मुद्दा हेर्ने अधिकार कायम गरिपाउँ भनी श्री ३ महाराजसमक्ष बिन्तिपत्र हालेपछि २००७ सालमा पुनः उक्त अधिकार पाएका थिए। रामजंगले पञ्चखत मुद्दा हेर्न पाउँ भनी श्री ३ महाराजमा चढाएको बिन्ती पत्रमाथिको जवाफ यस प्रकार थियो : अपिल श्रेस्ता फाँटका हाकिम कारिन्दाले पूर्जिहेरी अघि बुबाका पाला ८७ सालमा भयाका थितिका खड्गनिशाना बमोजिम पञ्चखत समेत हेर्न पाउने गरिपाऊँ भनी बिन्तिपत्र चढाई बझाङ राज्यको सनद लालमोहरले राज्यको मुद्दा पर्न आयामा रैकर अदालतमा जानुपर्ने भयको र सल्यानाराजाले पञ्चखत हेर्न नपाया पनि जाजरकोटे राजाले पञ्चखत मुद्दा हेर्न पाउने भयको हुँदा निगाहबाट पञ्चखत मुद्दा पनि हेर्न पाउँ भनी निजराजा रामजंगबहादुर सिंहले हाम्रा हजुरमा बिन्ति चढायको र बुझ्न लगाइबक्सेमा जाजरकोटे राजा पञ्चखत मुद्दा समेत हेर्न पाउने भयको छ भनी मुलकी अड्डा अै सवाल फाँटले जवाफ पठायाको १९३२सालमा राजा जयपृथ्वीबहादुर सिंह संवत् नमिलेको र १९७३ सालमा राजा विक्रमबहादुर सिंहका नाउँमा भयाका लालमोहरबाट सो राज्यको जग्गाको पञ्चखत बाहेक अैले हेर्न झगडामात्र हेर्न पाउने भयाको व्यहोरा समेत जानकारी भयो। बझाङी राजा जयपृथ्वीबहादुर सिंहका सौतनी आमापट्टिका भाइ थिए, देवीजंगबहादुर सिंह। उनका बुवा र विक्रमबहादुर सिंहका चार रानीबाट चौध छोरा थिए। प्रधानमन्त्री जंगबहादुरका जेठी रानी रुद्रकुमारीबाट जयपृथ्वीबहादुर सिंह, वीरजंगबहादुर सिंह र प्रभुजंगबहादुर सिंह तथा कान्छी छोरी मेघकुमारीबाट ललितजंगबहादुर सिंह र देवीजंगबहादुर सिंह थिए। साहिली त्रैलोक्यकुमारी अमरबहादुर सिंह, बबरबहादुर सिंह, नवराजबहादुर सिंह र धु्रवबहादुर सिंह थिए। कान्छी पार्वतीदेवीबाट मीनबहादुर सिंह, वीरभञ्जन सिंह, महेन्द्रबहादुर सिंह र डम्बरबहादुर सिंह थिए। राणाहरूसँगको खटपटका कारण बुवा विक्रमबहादुर जीवित छँदै छोरा जयपृथ्वी बझाङको राजा बनेका थिए। निःसन्तान जयपृथ्वीले राजकाज त्यागेर भारत गएपछि उनले भाइ देवीजंगलाई राजकाज सुम्पेका थिए। नुवाकोटको तारुकामा बसाइँ सरेका ललितजंग माहिला भए पनि उनको निधन भएका कारण राजकाज साहिला भाइ देवीजंगले पाएका थिए। नेपाली सेनाका कर्णेलसमेत रहेका देवीजंगको विवाह कमान्डर इनचिफ खड्गशमशेरकी छोरी गंगादिव्येश्वरीसँग पाल्पाबाट भएको थियो। देवीजंगले पाल्पाली चौतरिया कोटीजंग शाहकी छोरीसँग दोस्रो र थानकोटकाठमाडौंकी रत्नकुमारीसँग तेस्रो विवाह गरेका थिए। देवीजंगकी जेठी रानी गंगादिव्येश्वरीबाट राजा रामजंग, कृष्णजंग, धर्मजंग, केशरजंग, सर्वेश्वरजंग (पूर्वरथी तोरणजंगबहादुर सिंहका बुवा), ईश्वरीजंगबहादुर सिंह (सर्वोच्च अदालतका अतिरिक्त न्यायाधीश पछि बझाङका राजा), लक्ष्मणजंग (पूर्वी पाकिस्तानका कन्सुलर) सात छोरा थिए। माहिलीबाट चन्द्रजंगबहादुर सिंह (बझाङका पहिलो राष्ट्रिय पञ्चायत सदस्य) कान्छी रत्नकुमारीबाट गगनजंगबहादुर सिंह (पञ्चायतकालीन वन राज्यमन्त्री) थिए। देवीजंगको निधनपछि उनका जेठा छोरा रामजंगबहादुर सिंह बझाङका राजा बनेका थिए। देवीजंग केही वर्ष ससुरा खड्गशमशेरसँगै भारतको मध्यप्रदेशको सागरमा सपरिवार बसेका थिए। उनका छोरा लक्ष्मणजंग सागरमै जन्मेका थिए। सागरमा देवीजंगले सम्पत्ति पनि जोडेका थिए। देवीजंगले डँडेलधुरा, जोगबुढामलासमा समेत भव्य शीतकालीन दरबार बनाएका थिए। रामजंग राजा बनेपछि उनले बझाङ राज्य अदालत, माल अड्डा, झ्यालखानालगायतका सबै कार्यालयहरू पुरानो बझाङकोटमै सारेका थिए। २०१७ सालमा प्रधानमन्त्री बीपी कोइराला नेतृत्वको पहिलो जननिर्वाचित सरकारले बझाङ, दर्ना, दुल्लु गुल्मी, जाजरकोट, फलवाङ, सल्यान, गलकोट, ढुडुवा पहाड राज्य अदालतहरू र गह्रौंकोट कचहरीलाई खारेज गरेको थियो। ती राज्य अदालतको सट्टामा इलाका अदालतहरू गठन गरेको थियो। २०१७ जेठमा इलाका अदालत बझाङ स्थापनाका लागि तामाखानीबझाङकोट पुगेका न्यायाधीश उत्तरकुमार पोखरेललाई रामजंगका छोरा राजकुमार ओमजंगले कागजात नबुझाई विद्रोह गरेका थिए। २०१७ पुस १ गते राजा महेन्द्रले बीपी कोइराला सरकार अपदस्थ गरी सत्ता लिएको चार महिनाभित्र देशभर रहेका राज्य रजौटा खारेज गरे। राज्य रजौटा खारेज हुनुअघि राजा रामजंग योगी नरहरिनाथ संलग्न कर्मवीर महामण्डलको सक्रिय सदस्य थिए। केलटोल, तिलंगा भवनबाट प्रकाशित हुने महामण्डलको मुखपत्र कर्मवीरको रामजंग सम्पादन थिए। तत्कालीन प्रधानमन्त्री बीपी कोइरालाले बझाङ काण्ड र गोरखा काण्डका पछाडि राजा महेन्द्र, योगी नरहरिनाथ र राजा रामजंगबहादुर सिंहको रात रहेको बताउँदै आएका थिए। बीपी कोइराला सरकारले रामजंगको बझाङ राज्य अदालत मात्रै खारेज गरेको थियो। तर, महेन्द्रले रामजंगको राज्य नै खारेज गरिदिए। त्यसपछि रामजंगको राजा महेन्द्रसँग दूरी बढ्यो। त्यसपछि महेन्द्रसँग ईबी साँध्न रामजंग छोरा ओमजंगसहित सुवर्णशमशेरको हातबाट सदस्यता लिएर नेपाली कांग्रेसमा प्रवेश गरेका थिए। परिस्थिति यस्तो आइलाग्यो कि हिजोका रामजंगका मित्र राजा महेन्द्र उनका मित्र रहेनन्। शत्रु बने। हिजो रामजंगका शत्रु रहेका बीपी उनका मित्र। त्यसपछि कांग्रेसले भारतबाट सञ्चालित सशस्त्र विद्रोहमा सहभागी भई रामजंगओमजंगले बझाङ कब्जाको योजना बनाए। २०१९ भदौमा पिथौरागढको पिपलीनजिक महाकाली तरेर ओमजंग दार्चुलाको हुँदै बझाङ कब्जाका लागि अघि बढे। कांग्रेसका गुरिल्लाहरूको नेतृत्व गर्दै अघि बढेका ओमजंगको २०१९ असोज दोस्रो साता शाही सेनाको कारबाहीमा निधन भयो। त्यसपछि राजा महेन्द्रले रामजंगको राजपदवी खोसेर उनका ठूलोकान्छा भाइ ईश्वरीजंगबहादुर सिंहलाई बझाङको राजा घोषणा गरेका थिए। राजा महेन्द्रका छोरी ज्वाइँ दीपकजंगबहादुर सिंह ईश्वरीजंगका छोरा हुन्।"
जहाँ सबै उपचार निःशुल्क हुन्छ,"अछाम : के गम्भीर बिरामी पर्नुभयो ? उपचार गर्न पैसा छैन ? चिन्ता नगर्नुहोस्। तपाईंका लागि अछामको बयालपाटा अस्पताल हाजिर छ। न डाक्टरको चार्ज तिर्नुपर्छ, न त कुनै अपरेसन (शल्यक्रिया) बापतको पैसा नै। यहाँ काठमाडौंका सुविधासम्पन्न अस्पतालमा कार्यरत डाक्टरले नै शल्यक्रियालगायतका सेवा दिन्छन्। उपचारका क्रममा औषधि पनि निःशुल्क पाउनुहुन्छ। घर खेत बेचेर स्वास्थ्यसेवा लिइरहेका सर्वसाधारणका लागि दूरदराजको अछाममा यस्तो सेवा सुविधा छ भन्दा पत्यार नलाग्न पनि सक्छ। तर, यो सत्य हो। विगत १६ वर्षदेखि गरिब विपन्न वर्गहरूले यो सेवा प्राप्त गरिरहेका छन्। गुणस्तरीय सेवा लिन छिमेकी जिल्ला बाजुरा, डोटी, दैलेख, हुम्ला, जुम्ला, मुगुका नागरिक पनि बयालपाटा अस्पतालमा आउने गरेका छन्। हालसम्म यो अस्पतालमा ८ लाख ६२ हजार ३ जना बिरामीले निःशुल्क उपचार सेवा लिएका छन्। ५० हजारभन्दा बढी बिरामीको निःशुल्क शल्यक्रिया भइसकेको छ। गत वर्ष मात्रै यो अस्पतालमा ७ सय ४८ जनाको हाडजोर्नीको जटिल शल्यक्रिया भएको थियो। २०६४ सालमा अमेरिकामा अध्ययनरत नेपाली र अमेरिकन चिकित्सकहरूको सहकार्यमा न्याय हेल्थ नेपालनामक गैरसरकारी संस्थाले, नेपाल सरकार स्वास्थ्य मन्त्रालयसँग साझेदारीमा साँफेबगरमा स्वास्थ्यसेवा सञ्चालन भयो। साँफेबगरबाट प्राथमिक बहिरंग, आकस्मिक उपचार (२४ सै घण्टा), औषधि तथा ल्याब सेवासहित समुदायमा आधारित प्राथमिक स्वास्थ्यसेवाको प्रारम्भ गर्यो। न्याय हेल्थ नेपालको निःशुल्क गुणस्तरीय स्वास्थ्य सेवा प्रभावकारी बन्दै जाँदा साँफेबगरमा भाडाको घर साँघुरो भयो। साँफेबगरबाट अस्पताल बयालपाटामा सार्ने विषयमा छलफल सुरु भयो। २०६५०६६ को जिल्ला परिषद्बाट बयालपाटा सार्ने सहमति भयो। २०६५ साल भदौ ५ गतेका दिन न्याय हेल्थ नेपाल साँफेबगरबाट बयालपाटा सर्यो। त्यसपछि स्वास्थ्यको क्षेत्रमा बयालपाटा अस्पताल नमुनाको रूपमा स्थापित भयो। बयालपाटा अस्पतालले जिल्लामा स्वास्थ्यको क्षेत्रमा कायापलट गर्न सफल भयो। साँफेबगर नगरपालिका३ मा रहेको एउटा सानो भाडाको घरबाट सेवा सुचारु गरेको अस्पताल अहिले गुणस्तरीय सेवादेखि भौतिक संरचनामा बृहत् बनेको छ। बयालपाटा अस्पताल अमेरिकाको गैरसरकारी संस्था न्याय हेल्थ नेपालको सहयोगमा सञ्चालन हँुदै आइरहेको थियो। पछिल्लो समय प्रदेश र स्थानीय सरकारको समेत सहयोग रहँदै आएको छ। यहाँ विशेषज्ञ डाक्टरहरूले सेवा दिन्छन्। एकजना हाडजोर्नी विशेषज्ञ डाक्टर मन्दीप पाठक, ८ जना मेडिकल अधिकृतसहित १ सय ९७ जना स्वास्थ्यकर्मी कार्यरत रहेका छन्। नेपालमा हड्डीको क्यान्सरसम्बन्धी उपचार गर्ने चार डाक्टरमध्ये दोस्रोमा पर्छन् डा पाठक। सुदूरपहाडका अधिकांश जिल्लामा स्वास्थ्यकर्मीको दरबन्दी वर्षौंदेखि रिक्त छन्। विशेषज्ञ डाक्टरहरू त यहाँका लागि सपना जस्तै हुन्। आएकाहरू पनि दुर्गम भन्दै बस्न रुचाउँदैनन्। बयालपाटा अस्पतालका हाडजोर्नी विशेषज्ञ डा पाठक विगत ६ वर्षदेखि यही सुदूरमा बसेर भाँचिएका हाडजोर्नी जोड्नमै व्यस्त छन्। धेरैजसोले दुर्गम बस्न नरुचाएका बेला उनी सुदूरका एक्ला सर्जन हुन्। उनले सन् २०१७ मा मलेसियाबाट अर्थोपेडिक अन्कोलोजीमा फेलोसिप गरेका छन्। न्याय हेल्थ नेपालसँग आबद्ध अर्थोपेडिक सर्जन डापाठकले सन् २००९ मा काठमाडौं विश्वविद्यालयबाट एमबीबीएस सकेर २०१५ मा फिलिपिन्सबाट आफ्नो रेसिडेन्सी सिध्याएका थिए। उनले यो अवधिमा थुप्रै बिरामीको निःशुल्क सफल हाडजोर्नीको शल्यक्रिया गरे। भाँचिएका हड्डी जोड्ने मात्र होइन उनी हड्डीको क्यान्सरसम्बन्धी पनि उपचार गर्छन्। अछाममा रहेको बयालपाटा अस्पताल। कोरोनाको कहरका बेला उनले बाजुराका एकजना महिलाको तिघ्राको हड्डीको क्यान्सरको समेत उपचार गरेर पठाएका छन्। काठमाडौंजस्तो सहरमा बसेका डाक्टर पाठकलाई दुर्गमका व्यावहारिक असुविधाले खासै फरक पारेन तर दुर्गममा बिरामीले सेवा नपाएको हेक्का भने मनमा सधैं भइरहन्छ। बिरामीले अस्पताल पुगेपछि नाम दर्ता गरिन्छ। एक पटक नाम दर्ता गरेपछि जहिले उपचारका लागि आए पनि नाम दर्ता गरिरहन पर्देन। दर्ता पछि कार्डसँगै कोर्ड नम्बर पनि दिइन्छ। पहिलो पटक उपचार गरे फर्केपछि, अर्काे पटक आउँदा कोर्ड नम्बर हेरेपछि बिरामीले कस्तो उपचार गराइएको थियो। समस्या के थियो बिरामीको सम्पूर्ण रोगको विवरण अस्पतालमा रहिरहन्छ। त्यो कोर्ड हेरेपछि फेरि कुन उपचार आवश्यक छ त्यहीअनुसार उपचार गरिने अस्पतालका सूचना अधिकारी पूर्णबहादुर खड्काले बताए। उनले भने, बेलाबेलामा नाम दर्ता गर्ने झन्झट बिरामीले व्यहोर्नु पर्दैन। एकपटक दर्ता गरे पुग्छ, बिरामी निको नहुँदासम्म उपचार भइरहन्छ।पहिले त कुरुवालाई पनि खाना निःशुल्क थियो अस्पतालका भर्ना भएका बिरामी र कुरुवालाई समेत निःशुल्क खानाको व्यवस्था अस्पतालले गरेको छ। अस्पतालले बिरामी र एकजना कुरुवालाई खाना खुवाउँदै आएको छ। अहिले बिरामीको अवस्था हेरेर खानाको व्यवस्था गरेको डापाठकले बताए। उनले भने, अहिले बिरामीलाई मात्र व्यवस्था गरेका छौं, बिरामीको अवस्था हेरेर टाढाबाट आएका बिरामी र कुरुवा दुवै जनालाई खानाको खुवाउने गरेका छौं। दातृसंस्थाले बजेट कटौती गर्दै गएपछि अस्पतालमा आर्थिक संकट देखा पर्न थाल्यो। कोरोना महामारीमा बजेट कटौती हँुदै आएपछि आर्थिक संकटका कारण अस्पताल बिरामी हुने स्थितिमा पुग्यो। अस्पतालले बजेट अभावमा कर्मचारी कटौती गर्न थाल्यो। अस्पतालले ३४ जना कर्मचारीलाई हटायो। कर्मचारी कटौती असर यति नराम्रो पर्यो कि एकजना सरसफाइ कर्मचारी सिद्धार्थ आउजीले अस्पतालमै आत्मदाह गरे। कोरोनाकालमा जागिर गुमाउने पीडा सहन नसकी आत्मदाह नै गर्नुेपर्ने स्थिति आइपर्यो। सिद्धार्थले अस्पताल परिसरमै २०७७ जेठ २६ गते आफ्नै शरीरमा पेट्रोल छर्केर आत्मदाह गरे। यो घटनापछि अस्पताल आफैं बिरामी जस्तै बन्यो। ५ वर्षपहिले ३२ करोडमा सञ्चालन हुने अस्पताल अहिले १५ देखि १८ करोडमा सीमित हुन पुगेको छ। अहिले पनि विभिन्न पालिकाको सहयोग, प्रदेश सरकारको सहयोग र न्याय हेल्थको सहयोगबाट अस्पताल चलिरहेको छ। बजेट अभावका कारण अस्पताल बन्द हुन्छ भन्ने चिन्ता उपचार गर्न अस्पताल पुगेका दुर्गमका बिरामीमा समेत परेको छ। छोरीको उपचारको लागि अस्पताल पुगेका डोटीका शेरबहादुर विष्टले आफूजस्ता गरिबका लागि उपचारका ठूलो सहारा बनेको बताउँछन्। ६ महिना पहिले छोरीको खुट्टा भाँच्चिएपछि उपचारका लागि बयालपाटा पुगेका थिए। दिपायल उपचारका नभएपछि उनी बयालपाटा पुगेका थिए। उनले भने, बेलाबेलामा छोरीको उपचारका लागि बयालपाटा पुग्छु, एक पैसा पनि लाग्दैन, आफूहरू जस्ता एक पैसा नहुनेका लागि बयालपाटा भगवान् बनेको उनी बताउँछन्। आर्थिक अभावका कारण अस्पताल बन्द हुन्छ भन्ने हल्ला सुनेका छौं साहै्रै चिन्ता लागेर आउँछ, उनले भने, सरकारले किन नहेरेको होला हामीजस्ता गरिबलाई सेवा दिने अस्पताललाई। भारतमा सवारी दुर्घटना परी घाइते भएका साँफेबगर नगरपालिका३ सन्तोष आउजी अहिले बयालपाटामा उपचारत छन्। विभिन्न अस्पतालमा भौंतारिएर बयालपाटा पुगेका उनी यस्तै चिन्ता व्यक्त गर्छन्। उनले भने, भारतका मजदुरी गर्छु, गाडी दुर्घटनामा परी खुट्टा भाँच्चियो, त्यहाँ उपचार गरें, धेरै पैसा खर्च, बयालपाटामा निःशुल्क उपचार हुन्छ भनेर भारतबाट यहाँ आएको छु, सञ्चो हुन्छ भन्ने आस मरिसकेको थियो, यहाँ उपचारपछि अहिले ठीक छ। गरिबका लागि एक पैसा पनि नलाग्ने यो अस्पताल बन्द भयो भने दुर्गमका बिरामीले रोगले मर्नुको विकल्प नै नरहेको भन्दै दुःखेसो पोखे। अस्पतालको आर्थिक संकट टार्न अस्पतालले सरोकार समितिसमेत गठन गरेको छ। साँफेबगर नगरपालिकाका मेयर राजेन्द्रबहादुर कुँवरको सयोजकत्वमा अछाम, बाजुराका जनप्रतिनिधि र राजनीतिक दलका प्रतिनिधि सदस्य रहने गरी अस्पताल सरोकार समिति गठन भएको छ। सरोकार समितिले संघ र प्रदेश सरकारसँग बजेट विनियोजनका लागि पटकपटक सहयोग माग्दै आएको छ। बजेटका लागि हारगुहार गर्दासमेत चालू आर्थिक वर्षका लागि संघ सरकारबाट बजेट प्राप्त भएन। प्रदेश सरकारले चार करोड मात्र विनियोजन गर्यो। अस्पताललाई सेवा प्रदान गर्नका लागि चालू आर्थिक वर्षमा २२ करोड आवश्यक पर्ने अस्पताल व्यवस्थापनले जनाएको छ। प्रदेश सरकारसँगको लामो कसरतपछि वार्षिक ९ करोड अस्पताललाई दिने सम्झौता भएको कुँवरले बताए। उनले भने, यो विपन्न नागरिकको अस्पताल हो, आर्थिक अभावमा बन्द हुन्छ कि भन्ने चिन्ता सबैलाई छ, प्रदेश सरकारले अस्पतालको आर्थिक दायित्व लिन मानिरहेको थिएन, निकै लामो रस्साकस्सीपछि यही असोज १ गते सामाजिक विकास मन्त्रालयसँग पाँच वर्षका लागि सम्झौता गर्न सफल भएका छौं। साँफेबगर नगरपालिका चालू आर्थिक वर्षका लागि एक करोड बजेट विनियोजन गरेको छ। अन्य पालिकाले पनि सहयोग गर्ने बताएका छन्। उपचारसँगै अस्पतालका डामन्दीप पाठक आर्थिक जुटाउन सरोकार समितिसँगको दौडधुपमा छन्। अस्पतालका मेडिकल निर्देशक डा मन्दीप पाठकले वार्षिक रूपमा प्रदेश सरकारबाट आउने बजेटको सुनिश्चितता भएसँगै दातृसंस्थासँग थप सहयोगका लागि बजेट माग गर्न सहज भएको बताए। उनले भने, दातृसंस्थाले पनि आफ्ना नागरिकप्रति नेपाल सरकार कत्तिको उत्तरदायी र जिम्मेवार छ भनेर हेर्न र बुझ्न खोज्छ, यहाँको सरकारले बजेट उपलब्ध गराएपछि मात्र उनीहरूले सोहीअनुसारको आर्थिक सहयोग गर्छन्, अस्पतालबाट गुणस्तरीय सेवा प्रदान गर्न सधैं तत्पर छौं, सधैं दातृ संस्थाहरूको भर पर्ने अवस्थाको अन्त्य हुन जरुरी छ, प्रदेश सरकारसँग भएको सम्झौतापछि सहयोग माग्न सहज भएको छ। कञ्चनपुर जिल्ला कृष्णपुर नगरपालिका२ का अशोक चन्दको दुई वर्षपहिले सवारी दुर्घटनामा खुट्टा भाँच्चियो। काठमाडांैमा कृषि व्यवसाय गर्दै आएका उनीले खुट्टाको उपचारका लागि धेरै ठाउँमा भौंतारिए। तर पनि निको हुन सकेन। काठमाडौंमा दुई पटक शल्यक्रिया, भारतको खटिमा र धनगढीमा उपचार गराउँदासमेत समस्या उस्तै रह्यो। चार पटकसम्म शल्यक्रिया गरेर रड राखिए पनि हड्डी जोडिएन। अहिले उनी अछामको नमुना बयालपाटा अस्पतालमा उपचारका लागि भर्ना भएका छन्। करिब ८ महिनादेखि उपचारत रहेका छन्। खुट्टाको उपचारका लागि १२ लाख खर्च भएको उनले बताए। उनले भने, धनगढीदेखि काठमाडौंसम्म उपचार गर्दा करिब १२ लाखभन्दा बढी खर्च भइसक्यो। मेरो आफन्तहरूले बयालपाटा अस्पतालमा हड्डीको राम्रो उपचार हुन्छ आउनु भनेपछि यहाँ आएर उपचार गराउँदै छु। खुट्टा निको हुँदैछ। पहिलेभन्दा अहिले धेरै सुधार आएको छ। यहाँको सबै सेवासुविधा राम्रो छ। उपचार सबै निःशुल्क रहेछ। पहिले नै उपचारको लागि यहाँ आएको भए त्यत्रो पैसा खर्च हुने नै थिएन। अस्पतालका डा पाठकका अनुसार अहिले चन्दको खुट्टाको हड्डी जोडिएको छ। उनले भने, दुई, तीन पटक अप्रेसन भएको रहेछ, धेरै पटक रड राख्दा हड्डी नजोडिने, संक्रमणका कारण घाउ पाक्ने समस्या थियो, अहिले खुट्टाको हड्डी जोडिएको छ र सुधार भएको छ, अब केही दिनमा डिस्चार्ज गर्छौं। उपचार गर्दै बिरामी। अछामको साँफेबगर नगरपालिका१ वैद्यनाथका सरु भुल बाहिरी जिल्लामा उपचार सम्भव नभएपछि बयालपाटा अस्पतालमा उपचार गराइरहेकी छन्। एक वर्षपहिले दुर्घटनामा परेर उनका दुवै हात र खुट्टा भाँच्चियो। ७० वर्षीया भुललाई उनको परिवारले उपचारको लागि धनगढीलगायत अन्य सुविधा सम्पन्न ठाउँमा पुर्यायो। लाखौं खर्च गर्दासमेत निको नभएको उनले बताइन्। उनले भनिन्, अहिले बयालपाटा अस्पतालमा उपचारपछि निको भएको छ। बेला बेलाका जँचाउन जान्छु, अरू ठाउँमा निको भएन पैसा मात्र खर्च भयो। डोटीका जय विकको एक महिनाअघि घरमै लडेर हात भाँच्चियो। जिल्ला अस्पतालमा उपचार गराइरहेको उनले त्यहाँ उपचार सम्भव नभएपछि बयालपाटा अस्पताल पुगे। जिल्ला अस्पतालले नै बयालपाटा अस्पताल रेफर गर्यो। अहिले उनी अस्पतालमा उपचार गराइरहेका छन्। उनले भने, धनगढी काठमाडांै गएर उपचार गर्ने आर्थिक अवस्था छैन, जिल्ला अस्पतालमा हुँदैन भनेपछि निको हुने माया मारिसकेका थियांै। तर अहिले बयालपाटा आएपछि निको भएको छ। डाक्टर साबले अब केही दिनपछि डिस्चार्ज गर्छौं भन्नुभएको छ। हामीजस्ता गरिब, असहायका लागि यो अस्पतालले धेरै राहत दिएको छ। अछामको मेल्लेख गाउँपालिका दाने धामी ३ वर्षीया छोरी मनिषाको उपचारका अस्पतालमा छन्। १० दिन अगाडि आँगनमा खेल्दै गरेकी छोरीको खुट्टा भाँच्चिएपछि उनी उपचारका लागि अस्पताल छन्। छोरीलाई पिँठ्युमा बोकेर पाँच घण्टा पैदल हिँडेर अस्पताल पुगेको उनले बताए। उनले भने, वर्षाका कारण बाटो बिग्रेर गाडी चल्दैन, विकटमा बस्ने हामीलाई अस्पतालमा पनि पुग्नै गाह्रो छ। उपचारका लागि एक पैसा खर्च गर्ने अवस्था छैन, बयालपाटामा छोरीको निःशुल्क उपचार भइरहेको छ, खुुसी छु। बाहिर लगेको भए धेरै पैसा खर्च हुने थियो। पैसा आफूसँग छैन। आयस्रोत केही नभएकाले कसरी पैसा खर्च गर्न सक्छन्। बयालपाटा अस्पतालले गत आर्थिक वर्ष २०७८७९ मा ७ सय ४८ वटा हाडजोर्नीको जटिल शल्यक्रिया गरेको छ। हाडजोर्नी विशेषज्ञ डा पाठकका अनुसार अस्पतालमा हाडजोर्नीका बिरामीहरू धेरै आउने गरेका छन्। अन्य निजी अस्पतालमा धेरै पैसा खर्च गरेर निको नभएका बिरामीहरू बयालपाटा अस्पतालको उपचार पछि निको भएका डापाठकले बताए। उनले भने, हाम्रोजस्तो ग्रामीण भेगमा घाँस दाउरा गर्दा रुख भीरबाट लडेर, गोरु भैसी चराउन जाँदा लडेर, बालबालिकाहरू पनि काम गर्ने क्रममा लडेर, खेल्ने बेला लडेर हाडजोर्नी भाँच्चिएको समस्या लिएर धेरै आउँछन्। आर्थिक अवस्था कमजोर भएकाहरू बढीजस्तो उपचारका लागि आउने गर्छन्। स्वास्थ्यको क्षेत्रमा नमुना बनेको अस्पतालले बाहिरंग सेवा, २४ सै घण्टा अन्तरंग, आकस्मिक, प्रयोगशाला तथा एक्सरे सेवाहरू प्रदान गर्दै आइरहेको छ भने शल्यक्रियामार्फत प्रसूति सेवा, सुरक्षित गर्भपतन सेवा, हाडजोर्नीका सर्जरीहरू निःशुल्क, मानसिक स्वास्थ्य सेवा, समुदाय स्वास्थ्य सेवा प्रदान गर्दै आएको छ।"
महिलाको बाजाक्रान्ति,"गोरखा : पहिले बाहिरिफेरको काम पुरुषले ढपक्कै ढाक्थे। चुलोचौकोको कामले महिलाको बिजनेस पुग्थ्यो। अहिले अधिकांश पुरुषहरू वैदेशिक रोजगारीमा छन्। जनजीविकाका बहुआयाम छोप्न महिलाहरू बाध्य छन्। चाडपर्व नजिकिँदै छ, बाटोघाटो सरसफाइमा महिला, पूजाआजामा महिला, कतै पूर्वाधार निर्माणमा जनश्रम जुटाउनु परेमा महिला। सांस्कृतिक कार्यक्रमहरूमा अग्रसर उनै महिला, हारगुहारमा महिला, मेलापातमा पनि महिला, हुँदाहुँदा लोकबाजा बचाउमा पनि महिला नै अग्रसर भएका छन्। गोरखा नगरपालिका९ लक्ष्मीबजारका महिलाहरू अहिले नौमती बाजाको संरक्षणमा लागेका छन्। शुभारम्भ उद्यमी महिला समूह अहिले नौमती बाजा संरक्षणमा लागेको छ। समूहमा ६७ जना आबद्ध छन्।उनीहरूमध्ये ४० जना महिला नौमती बाजा बजाउन सक्रिय छन्। समूहमा बाजा बजाउने तीन टिम छन्। दुई टिम अल्ली बढी सक्रिय, एउटा सिकारुहरूको टिम छ। बाजा बजाएबापत प्राप्त रकममध्ये २० प्रतिशत समूहमा राख्ने र बाँकी रकम दामासाहीले बाँडेर लिने गरेको उनले बताइन्। अहिले कतै पूजाआजा, विवाह, व्रतबन्ध, गुन्यूचोली, र्याली, मेला, महोत्सव गर्नुपर्यो र बाजा बजाउने मान्छे खोज्नु पर्यो भने एकजना यहाँ मिठेदाइ हुनुहुन्छ भने अर्को एकजना खोज्न कट्टेलडाँडा, अर्कोजना गोरखा दरबार, अर्कोजना नयाँसाँघु गर्दै बटुल्नुपर्छ, समूहकी अध्यक्ष मुना काप्री भन्छिन्, यही अवस्थालाई मध्यनजर गरी हामी महिलाहरू एकगठ भएर बाजा बजाउने टिम बनायौं। दुई टिमचाहिँ परेका बेला जहाँ बोलाए पनि जान सक्छौं। अहिले त पर्यो भने हामी यहीँ घर्याप्पै दुई, तीन टिम बनाउन सक्ने भएका छौं। संस्कृति जोगाउने र आयआर्जन गर्ने दुवै उद्देश्यले नौमती बाजा बजाउन सुरु गरेको उनको भनाइ छ। बाजा बजाएबापत प्राप्त रकममध्ये २० प्रतिशत समूहमा राख्ने र बाँकी रकम दामासाहीले बाँडेर लिने गरेको उनले बताइन्। गाउँका महिलाको आयआर्जनको बाटो पनि बनोस्, संस्कृतिको पनि संरक्षण होओस् भन्ने उद्देश्यले बाजा बजाउन सुरु गरिएको हो, अध्यक्ष काप्री भन्छिन्, अहिले नगरपालिकाभित्र ३० हजार र नगरपालिकाबाहिर जाँदा दिनको ५०, ६० हजार रुपैयाँ दिन्छन्। सो रकम १० जनालाई बाँड्दा सबैको चित्त बुझ्ने ज्याला आउँछ। टोली काठमाडौं, पोखरा, चितवन, तनहुँ, धादिङसम्म बाजा बजाउन जाने गरेको उनले बताइन्। बाजा समूहमा विभिन्न समुदायका महिलाहरू छन्। सनही बजाउनमा एकजना दमाई समुदायका रहेको उनले बताइन्। गाउँघरमा अरू जातका महिलाले बाजा छुन हुन्न भन्ने चलन थियो। तर हामी अन्तरजातीय महिलाहरू मिलेर त्यो विकृति हटाएर बाजा बजाउन थाल्यौं, उनले भनिन्, हाम्रो यस कामले महिलाहरूले केही गर्न सक्दैनन् भन्ने सोचाइ समाप्त भएको छ। महिलाहरूको मनोबल उच्च भएको छ। अहिले महिलाहरू जन्त जान पनि सुरु गरिसकेका छन्। अब मान्छे मर्दा अन्त्येष्टि गर्न पनि महिलाहरू सहभागी हुने हिम्मत गर्न बाँकी रहेको उनीहरूको योजना छ। महिलाले यो गर्न हुन्छ, त्यो गर्न हुँदैन भनेर बिना आधारका कुरामा अन्धविश्वासमा राखिरहेका छन्। त्यस्ता विकृति अन्त्य गर्ने हाम्रो प्रमुख लक्ष्य हो। त्यसैले अब मृत्यु संस्कारमा पनि महिलाहरू जान सुरु गर्ने योजना बनाइरहेका छौं, उनले भनिन्।"
हेटौंडा सिमेन्ट उद्योगको उत्पादन बन्द,"हेटौंडा : विगत केही वर्षदेखि निरन्तर घाटा व्यहोर्दै आएको सरकारी स्वामित्वको हेटौंडा सिमेन्ट उद्योगले उत्पादन बन्द गरेको छ। उद्योग सञ्चालनका लागि पर्याप्त कोइलाको आपूर्ति नहुँदा केही दिनदेखि उद्योग बन्द गर्नुपर्ने बाध्यात्मक परिस्थिति सिर्जना भएको उद्योगका नायब महाप्रबन्धक एवं प्रवक्ता नवीनकुमार कर्णले जानकारी दिए। बोलपत्र आह्वान गरी कोइला आपूर्तिकर्तालाई ६ हजार मेट्रिकटन कोइला उपलब्ध गराउन आग्रह गरिएको भए पनि हाल १ हजार १ सय ५० टनमात्रै कोइला आपूर्ति भएको उनले बताए। उद्योगले पटकपटक गरेर कोइला आपूर्ति गर्दै आएको छ। थोरै मगाएर उद्योग सञ्चालन गर्ने र सकिन लागेपछि पुनः बोलपत्र आह्वान गर्ने चलन छ। यसपटक कोइला आपूर्ति समयमा हुन सकेन। त्यसकारण उद्योग सञ्चालन गरी उत्पादनलाई निरन्तरता दिन कठिनाइ भएको हो, प्रवक्ता कर्णले भने। उद्योगका कर्मचारीहरूका अनुसार एक महिनादेखि उत्पादन बन्द रहेको छ। हाल उद्योगको भण्डारण कक्षमा १ हजार १ सय ५० मेट्रिकटन मात्रै कोइला उपलब्ध छ। महाप्रबन्धक वसन्तकुमार पाण्डेका अनुसार उद्योगले निरन्तर घाटा व्यहोर्दै आएको छ।"
"विदेशी दबाब बढ्यो, राष्ट्रवादी शक्ति एकजुट हुने बेला आयो : कमल थापा","हेटौंडा : राष्ट्रिय प्रजातन्त्र पार्टी (राप्रपा) नेपालका अध्यक्ष कमल थापाले मुलुकमा विदेशी दबाब बढ्दै गइरहेको भन्दै अब राष्ट्रवादी शक्ति एकजुट हुनुपर्ने बेला आएको बताएका छन्। शनिबार हेटौंडा१३ पदमपोखीमा आयोजित एक कार्यक्रमलाई सम्बोधन गर्दै थापाले मुलुकको स्वाधिनता र स्वाभिमानको रक्षा, राष्ट्रियताको संरक्षण, प्रजातन्त्रको सुदृढीकरण, आर्थिक समृद्धि र भ्रष्टाचार न्यूनीकरणका लागि राष्ट्रवादी शक्ति एक ठाउँमा आउनुपर्ने बताए। थापाले मुलुकमा बेथिति र कुशासन ल्याउने शक्ति जनताले चिन्नुपर्ने भन्दै भ्रष्टाचारको जालो तोड्न राप्रपा नेपाललाई रोज्न आग्रह गरे। मकवानपुरमा विकास निर्माणको अपुरो काम सम्पन्न गर्न आफू चुनावी मैदानमा होमिएको थापाले बताए। राप्रपा नेपाललाई घेराबन्दी र षड्यन्त्रमा पारेर असफल कमजोर बनाउन खोज्ने शक्ति असफल हुने उनले टिप्पणी गरे।"
देउवाले आयातीतहरूलाई समानुपातिकमा राखेको शेखर समूहका नेताको आरोप,"काठमाडौं : नेपाली कांग्रेस संस्थापन इतर समूहले आयोजना गरेको खबरदारी सभा राजधानीमा सुरु भएको छ। खबरदारी सभामा नेताहरुले पार्टी सभापति शेरबहादुर देउवाले एकलौटी समानुपातिकमा सिफारीस गरेको बताएका छन्। कांग्रेस नेता मोहन बस्नेतले कांग्रेस केन्द्रीय सदस्य निर्णय विपरीत समानुपातिक टिकट वितरण भएको बताए। उनले भने, कांग्रेसको लागि ज्यान दिने साथीलाई बाहिर राखेर आयातीत, मसलवालाहरुलाई भित्र ल्याउने काम भयो। नेताहरु समानता र न्यायका लागि खबरदारी सभा आयोजना गरिएको नेताहरुको भनाइ छ। लामो समय त्याग तपस्या गरेका नेताहरुलाई पाखा लगाइएको उनीहरु बताउँछन्। नेताहरुले देउवा एउटा गुटको नेतामात्रै बनेको आरोप लगाए। नेताहरुले नेपाली कांग्रेस एक भएर जाने हो भने गठबन्धनको आवश्यकता नरहेको बताए। उनीहरुले जनता र कार्यकर्तालाई केन्द्रबिन्दु नराखिएको बताए। कार्यक्रममा शीर्ष नेताहरुको भने सहभागी छैन।"
लोसपा संसदीय दलका प्रमुख सचेतकलाई एमाले प्रवेश गराउन ओली धनुषामा,जनकपुरधाम : आसन्न प्रतिनिधि र प्रदेशसभाको निर्वाचनमा दल परिवर्तन गर्ने होडबाजी चलिरहँदा लोकतान्त्रिक समाजवादी पार्टी नेपालका संसदीय दलका प्रमुख सचेतक उमाशंकर अरगरिया एमाले प्रवेश गर्ने भएका छन्। उमाशंकर अरगरियालाई एमालेमा प्रवेश गराउन केपी शर्मा ओली धनुषा आएका हुन्। शनिबार धनुषाको बिदेह नगरपालिका तिनकौरियामा नेपाल कम्युनिष्ठ पार्टी एमालेले आयोजना गरेको पार्टी प्रवेश कार्यक्रममा ओलीले सचेतक अरगरियालाई पाटी प्रवेश गराउन लागेका हुन्। ओली कार्यक्रममा जाँदा उनलाई जनकपुरधाममा जनता समाजवादी पार्टीका विद्यार्थी नेताहरुले कालो झण्डा देखाएका थिए। राष्ट्रपति विद्यादेवी भण्डारीले नागरिकता विधेयक प्रमाणिकरण नगरेको भन्दै युवाहरुले नाराबाजी गर्दै ओलीलाई कालो झण्डा देखाएका हुन्। काठमाडौंदेखि प्लेनमा जनकपुरधाम पुगेका ओली रेल चढ्न रेल्वे स्टेशन जाँदै गर्दा बाटोमा उनलाई युवाहरुले कालो झण्डा देखाएका हुन्। यसअघि उपेन्द्र यादव नेतृत्वको समाजवादी पार्टीबाट अरगरिया महन्त ठाकुरको लोसपामा प्रवेश गरेका थिए।
एमाले सरकार बनेपछि मात्र देशमा विकासले गति लियो : ओली,"जनकपुरधाम : नेकपा एमाले अध्यक्ष केपी शर्मा ओलीले आफ्नै नेतृत्वको सरकारले रेल र हुलाकी राजमार्गको काम अगाडि बढाएको बताएका छन्। पार्टी प्रवेश कार्यक्रममा आएका ओलीले जनकपुरधामबाटमहिनाथपुरसम्म रेल यात्रासमेत गरेका थिए। आज हामी ट्रेनमा बसेर आरामदायी यात्रा गर्न सकिरहेका छौं। खुसी नलाग्ने कुरै भएन। यो अत्यन्तै खुसीको कुरा हो। यो हाम्रो रेल हो, त्यसैले धेरै खुसी छु, उनले भने। ओलीले एमाले सरकार बनेपछि मात्र यस्तो विकासका नमूनाहरुले देशमा गति लिएको दाबी गरे। हामीले हुलाकी राजमार्ग बनायौं, कोसी मरिन डाइभर्सन बनायौं, ओलीले भने, अहिले १ लाख ८५ हजार मधेसको जमिन सिचाईंमा सदुपयोग भइरहेको छ। देशले यो सबै उपलब्धि एमालेकै सरकारको पालामा पाएको हो। अध्यक्ष ओलीले सघन सहरी विकास कार्यक्रम, जनकपुर ढल विकास आयोजना लगायतका थुप्रै कार्यक्रमहरु ल्याएर देश विकासको हिसाबले देशमा टेवा पुगेको दाबी गरे। रेलमा यात्रा गर्ने क्रममा अध्यक्ष ओली तथा एमालेका नेता कार्यकर्ताहरूले एसी बगीको ५६ र जेनरल बगीको ८६ वटा गरी कूल १४२ वटा टिकेट काटेका थिए।"
धोबीखोला करिडोर सडकको अवैध संरचना हटाउन मन्त्रीको निर्देशन,काठमाडौं : सहरी विकासमन्त्री मेटमणि चौधरीले धोबीखोला करिडोरमा सडकको मापदण्ड मिचेर बनाइएका संरचना हटाउन आग्रह गरेका छन्। शनिबार धोबीखोला करिडोरको अनुगमन गर्दै मन्त्री चौधरीले मापदण्ड मिचेर बनाइएका संरचना हटाउन आग्रह गरेका हुन्। अनुगमनका क्रममा उनले सडक छेउमा रहेका आवतजावतलाई कठिनाई हुने गरी पार्किङ नगर्न पनि आग्रह गरेका छन्। उनले धोबीखोला करिडोरको फुटपाथमा रहेका विधुत् प्राधिकरणको भूमिगत तारको बक्सहरूका कारण आवातजावतमा कठिनाई भएको भन्ददै यस विषयमा प्राधिकरणसँग छलफल गर्ने बताए। त्यस्तै काठमाडौं उपत्यका विकास प्राधिकरणका विकास आयुक्त जानुका ढकालले केही समयअघि सडकमा रहेका निर्माण सामग्री हटाइएपछि अहिलेको अवस्था बुझ्न अनुगमन गरिएको बताए। ढकालले धोबीखोला करिडोरको स्तरोन्नतिको काम भइरहेको जानकारी दिए। उनले धोबीखोला करिडोरमा नियमित अनुगमन गरि व्यवस्थित गर्ने कामलाई जारी राख्ने बताए।
ओली चढ्ने भएकाले रेल चल्न एक घण्टा ढिलो,"जनकपुरधाम : नेकपा एमालेका अध्यक्ष केपी शर्मा ओलीका कारण जनकपुरधामजयनगर रेल एक घण्टा ढिलो गुडेको छ। पार्टी प्रवेश कार्यक्रममा सहभागी हुन आएका ओली रेलमा चढेर जाने भएपछि निर्धारित समयभन्दा एक घण्टा ढिलो रेल जनकपुरधामबाट जयनगरका लागि खुलेको हो। दैनिक रुपमा ११ बजे जयनगरका लागि जनकपुरबाट रेल छुट्ने भए पनि शनिबार ओलीका कारण १२ बजेमात्र चलेको हो। नेपाल रेल्वे कम्पनीका महाप्रबन्धक निरञ्जन झाले पूर्व प्रधानमन्त्री समेत रहेका ओलीले रेलमा चढ्ने र त्यसका लागि समयमै आइपुग्ने जानकारी पाएको भन्दै भने, तर केही प्राविधिक कारण प्लेट ढिलो भयो। केही ढिलो हुनेभएकाले यात्रुहरुसँग सोधेरै रोकेका थियौँ। रेल्वे सञ्चालन पश्चात पहिलो पटक शनिबार रेल चल्न ढिलो भएको हो। जनकपुरधामबाट जयनगर जाने रेल ढिलो भएपछि जनकपुरधामबाट फर्कने क्रममा ४५ मिनेट ढिलो रेल चल्ने उनले जानकारी दिए। महाप्रबन्धक झाका अनुसार ५६ जना एसी र ८६ जनाका लागि टिकट काटिएको थियो। एमाले अध्यक्ष ओली जनकपुरधामबाट रेल चढेर महिनाथपुर पुगेका हुन्। त्यहाँबाट गाडीमा चढेर विदेह नगरपालिका स्थित तिनकौरिया बजारमा आयोजित पार्टी प्रवेश कार्यक्रममा पुग्ने बताइएको छ। लोसपाका नेता उमाशंकर अरगरियासहितका नेताहरु आज एमालेमा प्रवेश गर्न लागेका हुन्।"
उम्मेदवार हुन प्रतिस्पर्धा छ तर त्याग गर्न पनि आवश्यक छ : गृहमन्त्री खाण,"भैरहवा : गृहमन्त्री बालकुष्ण खाणले बुद्धको शिक्षा आत्मसात् गर्नुपर्ने सबैको दायित्व रहेको बताएका छन्। भैरहवामा रहेको शान्ति बुद्ध गुम्बा छात्रावास भवनको आज उद्घाटन गर्दै गृहमन्त्री खाणले अहिले निर्वाचनमा उम्मेदवार हुन नेताहरूमा प्रतिस्पर्धा भइरहेको र सबैलाई टिकट दिन नसकिने हुँदा बुद्धले झैं त्याग गर्न पनि आवश्यक रहेको चर्चा गरे। 'यो संवेदनशील बेलामा शान्तिपूर्ण निर्वाचन सम्पन्न गर्नुपर्ने, नयाँ जनादेशले नयाँ राजनैतिक उचाइ छुनुपर्ने सङ्कल्पमा आफ्नो भूमिकाको खोजी गर्नु स्वाभाविक हो', उनले भने, 'तथापि कहिलेकाहीँ मुलुकका लागि, विचारका लागि एक कदम पछाडि पनि हट्नुपर्ने हुन्छ।' मन्त्री खाणले सिद्धार्थ गौतमले पनि त्याग नगरेको भए बुद्ध बन्न नसक्ने जिकिर गर्दै अहिलेको त्यागले भविष्यमा अझै राम्रो स्थान दिलाउन सहयोग गर्ने जिकिर गरे। मानव जीवनको सुरुआतमा खराबी भएपनि अन्तिममा शान्तिमार्गमा लाग्नुपर्ने बुद्धको शिक्षा अहिले पनि उत्तिकै अपरिहार्य रहेको बताए। साथै गृहमन्त्री खाणले शताब्दी पुरुष सत्यमोहन जोशीको आजीवन रेखदेख, औषधोपचार सरकारले गर्ने बताए। 'उचित रेखदेखका लागि सरकारले बजेट व्यवस्थापन गरेर उनको जीवन सहज बनाउने निर्णय गरिएको छ', उनले भने। कार्यक्रममा लुम्बिनी प्रदेशका ग्रामीण, सहरी विकास एवम् पर्यटनमन्त्री डिल्लीबहादुर चौधरीले लुम्बिनी प्रदेशका विभिन्न पर्यटकीयस्थलको प्रवर्द्धनमा सरकार लागेको बताए। यसका साथै प्रदेशमा रहेका विभिन्न धार्मिकस्थलको विकास र यसको प्रवद्र्धनमा प्रदेश सरकारले लगानी गरिरहेको उनको भनाइ थियो। लुम्बिनी प्रदेशका ग्रामीण, सहरी विकास एवम् पर्यटन मन्त्रालयको १५ लाख, सिद्धार्थनगर नगरपालिकाको पाँच लाख र अन्य दाताबाट गरी ३० लाखभन्दा बढीको लागतमा भैरहवामा रहेको शान्ति बुद्ध गुम्बामा छात्रावास निर्माण भएको हो। गुम्बामा अहिले ३५ विद्यार्थी, आनी एवम् लामा गुरु आठजना रहेको गुम्बाका अध्यक्ष आसबहादुर गुरुङले जानकारी दिए।"
"सवारीसाधनमा 'टाइम कार्ड' लागू गर्ने सरकारको निर्णय, सिट संख्याभन्दा धेरै यात्रु चढाउन नपाइने","काठमाडौं : सरकारले दसैं, तिहारका बेला हुने दुर्घटना रोकथामका लागि 'टाइम कार्ड' लागू गर्ने निर्णय गरेको छ। गृह मन्त्रालयका सहसचिव फणिन्द्रमणि पोखरेको नेतृत्वमा बसेको बैठकले सहज यातायात व्यवस्थापनका लागि १४ बुँदे निर्णय गरेको छ। तीव्र गतिमा सवारी चलाउने प्रवृत्तिलाई निरुत्साहित गर्न टाइम कार्ड लागू गरिएको गृह मन्त्रालयका प्रवक्ता फणिन्द्रमणि पोखरेलले जानकारी दिए। उनका अनुसार सवारीसाधनको छतमा र झुन्डिएर पनि यात्रु राख्न पाइने छैन। त्यस्तै हरेक सार्वजनिक सवारी साधनमा प्राथमिक उपचार किट, प्रहरी हटलाइन नम्बरलगायतका आवश्यक सूचनाहरु रहेको स्टिकर, दुर्घटना भएमा संकेत गर्ने वस्तु राख्ने र सवारी साधन स्यानिटाइज गर्ने व्यवस्था मिलाउने निर्णय भएको छ। गृह मन्त्रालयमा शनिबार भएको बैठकमा सडक विभागका महानिर्देशक अर्जुन जंग थापा, यातायात व्यवस्था विभाग महानिर्देशक टोकराज पाण्डेय, प्रहरी नायव महानिरीक्षक एवं काठमाडौं उपत्यका ट्राफिक प्रहरी कार्यालयका प्रमुख मीरा चौधरी, प्रहरी नायव महानिरीक्षक बसन्त कुवरलगायत सहभागी थिए। यस्ता छन् निर्णयहरुः १ गन्तव्य स्थलमा छिटो पुग्न तीव्र गतिमा सवारी चलाउने प्रवृत्तिलाई निरुत्साहन गर्न नेपाल प्रहरी, यातायात व्यवस्था विभाग तथा यातायात व्यवसायीहरुको समन्वयमा राजमार्गहरुमा स्थान पहिचान गरी   लागु गर्ने । २ चाडपर्वको समयमा यात्रुहरुको अत्यधिक भीड भएको कारण देखाई सवारी साधनहरुको छतमा बसी यात्रा गर्न र झुण्डिएर यात्रा गर्न नदिने, सो को आवश्यकतानुसार अनुगमन गर्ने । ३ हरेक सार्वजनिक सवारी साधनमा प्राथमिक उपचार किट, प्रहरी हटलाइन नम्बर लगायतका आवश्यक सूचनाहरु रहेको स्टिकर, दुर्घटना भएमा संकेत गर्ने वस्तु राख्ने र सवारी साधन  गर्ने व्यवस्था मिलाउने । चालकले अस्वभाविक किसिमले सवारी चलाएमा  गर्न सम्पर्क फोन नम्बर सार्वजनिक गर्ने र त्यस्तो  सुनी तत्काल परिचालित हुन सबै प्रहरी युनिटलाई निर्देशन गर्ने । ४ यातायात व्यवस्था विभागबाट २०७९०६०९ देखि मध्यम तथा लामो दूरीमा चल्ने सवारी साधनको आधिकारिक बिक्रेता, ट्राफिक प्रहरी र यातायात व्यवसायीहरुको समन्वयमा उपत्यकाका मुख्य मुख्य स्थानहरुमा यान्त्रिक परीक्षण गर्ने व्यवस्था मिलाउने । ५ सवारी साधनहरुको सहज सञ्चालनको लागि यातायात व्यवसायी महासंघको तर्फबाट प्रत्येक प्रदेश र जिल्लामा सम्पर्क व्यक्ति ( ) तोकी सो को टेलिफोन नम्बर समेतको जानकारी नेपाल प्रहरीलाई उपलब्ध गराउने। ६ बीमा नभएका सवारी साधन दुर्घटना भएमा क्षतिपूर्ति दिन कठिनाई हुने तथा मेकानिकल परीक्षण नभएका सवारी साधनहरुको बीच बाटोमा यान्त्रिक समस्या देखिई दुर्घटना हुने तथा यात्रुहरु अलपत्र पर्न सक्ने सम्भावना भएकोले बीमा नभएका र मेकानिकल परीक्षण नभएका सवारी साधनलाई रुट परमिट नदिने व्यवस्था यातायात व्यवस्था विभाग र सम्बन्धित प्रदेश कार्यालयले मिलाउने । ७ मादक पदार्थ र लागू पदार्थ प्रयोग गरी सवारी चलाउदा दुर्घटनाको सम्भावना हुने भएकोले नियमित र आकस्मिक रुपमा नेपाल प्रहरीबाट सो को चेकजाँच गर्ने व्यवस्था मिलाउने । लागू पदार्थ प्रयोग गरेको सम्बन्धमा लागू औषध नियन्त्रण ब्यूरोको मातहतका कार्यालयबाट   प्रयोग गरी जाँच गर्ने व्यवस्था मिलाउने । ८ दुर्घटना न्यूनीकरणमा पूर्व सतर्कता अपनाउन प्रमुख जिल्ला अधिकारीको संयोजकत्वमा जिल्ला सुरक्षा समितिका पदाधिकारीहरु, डिभिजन सडक कार्यालय, प्रदेश पूर्वाधार कार्यालय, यातायात व्यवस्था कार्यालय तथा यातायात व्यवसायी महासंघको प्रतिनिधित्वमा समिति गठन गरी आवश्यक कार्य गर्ने । सडकमा भएका खाल्डा खुल्डी पुर्न र सडकको आवश्यकतानुसार अवस्था सुधार गर्न डिभिजन सडक कार्यालय, प्रदेश र स्थानीय तहसँग समेत समन्वय गर्ने । ९ यातायात व्यवसायी महासंघको समन्वयमा विद्यमान रिफ्रेशमेन्ट सेन्टरहरुलाई चालु हालतमा राख्ने व्यवस्था बुँदा नं ८ मा गठित समितिले मिलाउने । १० दुर्घटना भई हवाई उद्धार गर्नुपर्ने भएमा यातायात व्यवसायी महासंघको समन्वयमा लागत व्यहोर्ने गरी हवाई साधन परिचालन गर्ने । ११ जिल्लास्थित बजार अनुगमन समिति मार्फत राजमार्गहरुमा रहेका होटल, रेष्टुरेण्टहरुको खानाको परीक्षण गर्ने । गुणस्तर परीक्षण कमजोर भएकाले समयमा सुधार नगरे कानून अनुसार कारवाही गर्ने । १२ बिग्रेका तथा तत्काल मर्मत गर्नुपर्ने सडकहरुलाई सुचारु रुपले सञ्चालन गर्नका लागि सडक विभागले अन्तर्गतका निकाय र प्रदेश पूर्वाधार कार्यालयलाई अनुरोध गर्ने। १३ लामो दूरीमा चल्ने सवारी साधनमा दुईवटा चालकको व्यवस्था कार्यान्वयन गर्न नेपाल प्रहरीबाट अनुगमन गर्ने र सो भएको नपाइएमा तत्काल कारबाही गर्ने । १४ बस व्यवसायीहरु समेतको समन्वयमा राजमार्गमा सवारी साधनहरुको अनुगमन गर्न तथा सवारी दुर्घटना भएमा तत्काल उद्धार गर्न मातहतका युनिटहरुलाई निर्देशन गर्न नेपाल प्रहरी र सशस्त्र प्रहरी बल, नेपाललाई निर्देशन गर्ने ।"
विवेकशील साझाको प्रवक्तामा प्रकाशचन्द्र परियार,"काठमाडौं : विवेकशील साझा पार्टीले प्रवक्तामा पार्टीका संस्थापक नेता प्रकाशचन्द्र परियारलाई नियुक्त गरेको छ। नेता परियारलाई विधानको भाग १२ को दफा ७२ (४)६ र ७२ (४) ७ बमोजिम प्रवक्तामा नियुक्त गरिएको अध्यक्ष समिक्षा बास्कोटाले बताइन्। पार्टी स्थापनाकालदेखि विभिन्न नेतृत्वदायी जिम्मेवारी कुशलतापूर्वक सम्हाल्दै आएका परियार हालः पार्टीको सञ्चार तथा सूचना प्रविधि विभाग प्रमुख हुन्। परियार सामाजिक न्याय र मानव अधिकारका क्षेत्रमा समेत क्रियाशील छन्। परियार परोपकार र पत्रकारिताका लागि राष्ट्रिय तथा अन्तर्राष्ट्रिय पुरस्कार विजेता पनि हुन्। सामाजिक रूपान्तरण र समृद्धिका लागि असल मानिसहरू राजनीतिमा नहोमिए सम्म मुलुकको मुहार फेर्न नसकिने मान्यता राख्ने परियारले भ्रष्टाचार विरोधी, इमानदार र मिलनसार युवा नेताको छवि बनाएका छन्।"
समाजवादको लागि नयाँ खालको जनयुद्ध आवश्यक छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले समाजवादका लागि नयाँ खालको जनयुद्ध आवश्यक रहेको बताएका छन् । राजधानीमा आयोजित कार्यक्रमा अध्यक्ष प्रचण्डले अब पुरानो खालको जनयुद्ध सम्भव नभएको र समाजवादको निर्माणका लागि नयाँ खालको जनयुद्ध आवश्यक रहेको बताएका हुन् । प्रचण्डले भने, समाजवादका लागि नयाँ खालको जनयुद्ध आवश्यक छ । पुरानो जनयुद्ध त सम्भव पनि छैन । समाजवादको २१ औं शताब्दीको नयाँ मोडेल हामीले पत्ता लगाउनुपर्नेछ । प्रचण्डले कुन पार्टीले कति सिट ल्याउने त्यो महत्वपूर्ण विषय नभएको बताए । उनले भने, मूख्य कुरा संविधान कार्यान्वयन हो । समृद्धिको नयाँ मोडेल हामीले दिन सक्नुपर्छ । अबको दशक एक ठाउँमा केन्द्रित भएर विकासको नयाँ मोडेल दिएर संसारबाट बिदा हुने सपना हामीले बनाएका छौं । प्रचण्डले आफूले एमालेसँग एकता गरेर नयाँ प्रयोग गरे पनि सफल नभएको बताए ।"
'गठबन्धन सरकारका कारण आर्थिक अवस्था अस्तव्यस्त भयो',काठमाडौं : नेकपा (एमाले) का महासचिव शंकर पोखरेलले गठबन्धन सरकारका कारण मुलुकको आर्थिक अवस्था अस्तव्यस्त भएको बताएका छन्। शनिबार काठमाडौंमा केन्द्रीय अर्थ तथा योजना विभागको बुलेटिन सार्वजनिक गर्दै पोखरेलले गठबन्धनका नेताहरूको ध्यान आर्थिक लाभमात्रै भएकाले मुलुकको आर्थिक अवस्थामा अस्तव्यस्त भएको बताएका हुन्। उनले मुलुकको बिग्रिएको आर्थिक अवस्थालाई सही दिशामा ल्याउने काम एमालेले मात्रै गर्ने उनले बताए। नेतृत्वको प्रश्न सुल्झाउने चुनाव भएकाले हरेक निर्वाचन व्यक्तिको जित हारको मात्रै विषय नभएको उनले बताए। उनले अब मुलुकलाई रूपान्तरण गर्ने प्रश्नमा सहमति हुनेहरू एक ठाउँ उभिन जरुरी रहेको धारणा राखे। उनले नीतिको प्रश्न छाडेर गरिने गठबन्धनले राष्ट्रलाई अघि बढाउन नसक्ने बताए। पोखरेलले एमालेले केपी ओलीको नेतृत्वमा चूनावमा जाने घोषणा गरेपनि गठबन्धनको भने कुनै नेतृत्व नै नभएको टिप्पणी गरे। पोखरेलले मुलुकको उचित विकासको मोडललाई अवलम्वन गर्नुपर्ने जिकिर गरे।
डा केसी र सरकारबीच सहमति भएपछि अनसन तोड्ने तयारी,"काठमाडौं : चिकित्सा शिक्षा अभियन्ता डागोविन्द केसी र सरकारबीच सहमति हुने भएको छ। चिकित्सा शिक्षा सुधारको माग गर्दै १३ दिनदेखि अनसनरत डा केसी र सरकारबीच सहमति हुन लागेको हो। योसँगै डा केसीले आजै अनसन तोड्दैछन्। डा केसी र सरकारबीच सात बुँदे मागमा साझा समझदारी भएपछि सहमति हुने भएको हो। डा केसीले भदौ २७ गतेबाट धनगढीमा अनसन सुरु गरेका थिए। हालः तीन दिनदेखि त्रिवि शिक्षण अस्पतालमा अनसनरत छन्। डा केसीले अहिले बेलुकी साढे ७ बजे पत्रकारसम्मेलनको आयोजना गरेको उनका सहयोगी प्रीतम सुवेदीले अन्नपूर्णलाई जानकारी दिए। तोकिएको दरबन्दीअनुसारको क्षमताभन्दा बढी बेडमा चलिरहेका देशका सबै सरकारी अस्पतालहरुको दरबन्दी तत्काल हालको बेड संख्याअनुसार बढाउनुपर्ने, जनसंख्याको वृद्धि अनुसार सरकारी स्वास्थ्य केन्द्र र अस्पतालहरुको निर्माण, स्तारोन्नति र गुणस्तरको वृद्धि सुनिश्चित गरिनुपर्ने, संविधानले सबैका लागि निःशुल्क आधारभूत स्वास्थ्य सेवा सुनिश्चित गरेकाले सरकारी अस्पतालमा टिकट, ल्याब परीक्षण र एक्सरे लगायत आधारभूत स्वास्थ्य सेवाका लागि शुल्क लिन निषेध गरिनुपर्ने लगायत माग अघि सारेका छन्।"
सत्ता गठबन्धन वा एमाले कसैसँग पनि गठबन्धन गर्नु हुँदैन : लोसपा नेता झा,"काठमाडौं : लोकतान्त्रिक समाजवादी पार्टी (लोसपा) का नेता डा सुरेन्द्रकुमार झाले सत्ता गठबन्धन वा एमाले कसैसँग चुनावी तालमेल र गठबन्धन गर्न नहुने बताएका छन्। अध्यक्ष महन्थ ठाकुरनिकट रहेका झाले मधेशी राष्ट्रियतालाई अस्वीकार गर्नेहरुसँग तालमेल गर्नु नहुने बताएका हुन्। झाले लोसपा नेपाल मधेश केन्द्रित राजनीतिक दलहरुसँग सहकार्य गर्नुपर्ने धारणा राखेका छन्। मधेश प्रदेशको सम्पूर्ण निर्वाचन क्षेत्रमा र मधेशको सम्पूर्ण जिलामा समेत लोसपा नेपालले उमेदवारी दिनुपर्ने उनको भनाई छ। नागरिकता विधेयक विरोधी , संघीयता र समावेशितालाई अस्विकार गर्ने एवं मधेशी राष्ट्रियतालाई अस्वीकार गर्नेहरुसँग कुनै प्रकारको चुनावी सहकार्य, तालमेल र गठबन्धन गर्नु हुँदैन !, उनले फेसबुकमार्फत भनेका छन्, लोसपा नेपाल मधेश केन्द्रित राजनितिक दलहरुसँग सहकार्य गर्न सक्छ ! मधेश प्रदेशको सम्पूर्ण निर्वाचन क्षेत्रमा र मधेशको सम्पूर्ण जिलाहरुमा समेत लोसपा नेपालले उमेदवारी दिनु पर्दछ! ठूला भनिने पार्टीहरु खासमा नेपाली कांग्रेस, एमाले र माओवादीहरुको विपक्षमा संघर्ष गरेरै मधेश केन्द्रित पार्टीहरु स्थापित भएको उनको दाबी छ। उनले भनेका छन्, हाम्रो लागि सत्ताधारी गठबन्धन या एमाले जोसुकै सँग चुनावी सहकार्य, तालमेल र गठबन्धन भएमा मधेशी दलहरुको आधारभूत मूल्यमान्यता सकिने निश्चित छ।"
