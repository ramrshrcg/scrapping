शीर्षक,विवरण
गैरकूटनीतिक अभिव्यक्ति,"पोखरा अन्तर्राष्ट्रिय विमानस्थल उद्घाटन समारोहमा प्रधानमन्त्री पुष्पकमल दाहाल प्रचण्डकै सामु चिनियाँ कार्यवाहक राजदूत वाङ सिनले दिएको अभिव्यक्ति कूटनीतिक दृष्टिले गम्भीरमात्रै होइन, आपत्तिजनक छ। उनले भने, वर्षौंदेखि यस परियोजना (विमानस्थल) मा सक्रिय समर्थन र बलियो सहयोगका लागि म सम्माननीय प्रधानमन्त्री प्रचण्ड र नेपाल सरकारलाई हृदयदेखि धन्यवाद दिन्छु। के पोखरा विमानस्थल चीनको हो ? यो चीनको भूमिमा निर्मित छ ? चिनियाँ ऋणमा चीनकै ठेकेदारले बनाए भन्दैमा चीनले आफ्नो स्वामित्व दर्शाउन मिल्छ ? ब्याजसहित तिर्नुपर्ने ऋण लिएर बनाएको विमानस्थलमा नेपाल सरकारले अर्थात् प्रधानमन्त्री प्रचण्डले चीनलाई कसरी सक्रिय समर्थन र बलियो सहयोग पुर्याए ? नेपालले बनाएको विमानस्थलमा ऋण दिएकामा बरु हामीले चीनलाई धन्यवाद दिनु उचित हुन्छ। तर, यो चीनले नेपाललाई धन्यवाद दिने विषय होइन। कुनै पनि सार्वभौमसम्पन्न राष्ट्र अर्को साहुराष्ट्रको दास बन्न सक्दैन। नेपाल कदापि बन्दैन पनि। चीनले यसलाई गहनतापूर्वक लिनैपर्छ। त्यतिमात्र होइन कार्यवाहक राजदूत वाङले त्यही क्रममा भने, पोखरा अन्तर्राष्ट्रिय विमानस्थल चीनले नेपालसँगै बेल्ट एन्ड रोडलाई संयुक्त निर्माणका लागि उज्ज्वल व्यापार कार्ड बनेको हो। यो अर्को गैरकूटनीतिक पगरी गुथाइ हो। पोखरा विमानस्थल बेल्ड एन्ड रोड इनिसियटिभ (बीआरआई) अन्तर्गत होइन। सन् २०१७ मा मात्रै चीनको बीआरआई समझदारीपत्रमा नेपालले हस्ताक्षर गरेको थियो। पोखरा विमानस्थल त्यो हस्ताक्षरभन्दा अघि निर्माण सम्झौता भएको थियो। बीआरआईअन्तर्गत अहिलेसम्म कुनै पनि परियोजनामा सम्झौता भएको छैन। ऋण लिएर पूर्वाधार बनाएकै भरमा चिनियाँ कूटनीतिज्ञबाट भएको व्यवहारले नेपाल र नेपालीलाई दुखाएको छ। हामी ऋण लिएर पूर्वाधार बनाउन सक्छौं। ऋण तिर्छौं पनि। तर, त्यतिका भरमा राष्ट्रिय स्वाभिमान र अस्मितामाथि ऋणदाताबाट भएको अवमूल्यन खप्न सक्दैनौं। नेपाली अधिकारीहरूले पोखरा विमानस्थल बीआरआईअन्तर्गत निर्माण भएको भन्ने कुनै दस्तावेज नभएको प्रष्ट पारेकै छन्। यस अवस्थामा चिनियाँ कूटनीतिज्ञबाट हठात र आश्चर्यजनक रूपमा प्रकट अभिव्यक्तिले सन्देहसमेत जन्माएको छ। अतः एक सर्वाभौमसम्पन्न, असल र शुभचिन्तक छिमेकीलाई दुख्ने गरी आएको चिनियाँ पक्षको अभिव्यक्ति कूटनीतिक तवरबाट सच्याइनुपर्छ। कूटनीतिक सम्बन्ध हार्दिकतापूर्ण हुनुपर्छ।"
अब बिजुली चुलो,"नेपालको गरिबीको एउटा पाटो घरभित्र हुने प्रदूषणले भइरहेको मृत्युदरले पनि देखाउँछ। अध्ययन भन्छ नेपालमा प्रत्येक एक लाखमा १८२५ जनाको मृत्यु घरभित्रको प्रदूषणका कारण हुन्छ। ग्लोबल बर्डन अफ डिजिज स्टडी नाममा क्यानेडेली प्राध्यापकले संसारका दुुई सय देशमा अध्ययन गर्दा नेपाल घरभित्रको प्रदूषणको उच्च जोखिममा देखियो। त्यसो त नेपालमा ऊर्जाको वा इन्धनको प्रमुख स्रोतमा अझै पनि दाउरा नै प्रमुख हो। प्रस्ट छ, नेपालीहरू दाउराको आगोमा खाना पकाउँछन् र दाउरा बाल्दा हुने धुवाँ सजिलै बाहिरे घरेलु संरचना खासै छैन। दाउरामात्रै किन नेपालका थुप्रै गाउँठाउँमा अझै गुइँठा इन्धन पनि प्रयोग हुन्छ। त्यसले त झन् धुवाँको प्रदूषणमात्रै होइन, अरू रोग पनि निम्त्याउँछ। फोक्सो र श्वासप्रश्वाससम्बन्धी रोगको कारण प्रदूषण हो। सहरमा उद्योगधन्दा र कलकारखानाबाहेक यातायातका साधनले गर्ने वायु प्रदूषण एकातिर छँदैछ। अर्काेतिर धूमपानबाट पनि त्यस्ता रोग लाग्छन्। धूमपान नगर्ने र सहरी वायु प्रदूषणको चपेटाभन्दा बाहिर पनि वायु प्रदूषणको समस्या कतै छ भने त्यो गाउँघरमा छ, जहाँ दाउरा र गुइँठा बालेर खाना पकाइन्छ। यसबाट मुक्ति पाउने एउटै उपाय आधुनिक ऊर्जा र इन्धनको प्रयोग हो। सर्वाेत्तम भनेको बिजुली हो। तर नेपालका सबै गाउँघरमा आज पनि बाल्ने बिजुलीसमेत पुगेको छैन। टुकीको उज्यायोकै भर छ। सहरमै पनि बिजुलीबाट खाना पकाउने ऊर्जाका रूपमा प्रयोग गर्ने प्रवृत्ति मौलाएको छैन, सुरुमात्रै भएको छ। यसै पनि मुलुक बिजुलीमा आत्मनिर्भर हुन थालेको छ। कतिपय अवस्थामा बिजुली खेरै पनि गएको छ। बिजुली खपत नबढाई भएको छैन। एउटा अभियानको खाँचो छ बिजुली खपतको। घरायसी उपभोक्ता वा सर्वसाधारणले बिजुली खपत बढाउन सक्ने भनेकै भान्छामा यसको सक्दो धेरै प्रयोग हो। खाना पकाउन बिजुली चुलो बाँड्ने कार्यक्रम पनि सरकारले ल्याएको सुनिन्छ, तर प्रभावकारी वितरण हुन सकेको छैन। सुधारिएको चुलो, बायोग्यास वा अरू अरू वैकल्पिक माध्यमभन्दा सीधै बिजुली चुलोमा पुग्न सके घरायसी प्रदूषणको चपेटाबाट मुक्ति मिल्छ। अर्काेतिर, समग्र वायु प्रदूषण पनि घट्छ। वन विनाश रोकिन्छ। यसै पनि विश्वले सन् २०५० सम्म शून्य कार्बन उत्सर्जनको लक्ष्य राखेको छ। नेपाल त्यो लक्ष्य भेट्न किन पछि पर्ने ?"
चीनद्वारा बीआरआई परियोजनाको व्यर्थ दाबी,"काठमाडौं : पोखरा अन्तर्राष्ट्रिय विमानस्थल आइतबारदेखि सञ्चालनमा आउने भएपछि चिनियाँ राजदूतावासका प्रवक्ताले शनिबारै ट्विटरमा लेखे, यो नेपालचीन बीआरआई सहयोगको प्रमुख परियोजना हो। नेपाल सरकार र नेपाली जनतालाई हार्दिक बधाई ! चिनियाँ कार्यवाहक राजदूत वाङ सिनले आइतबार उद्घाटन समारोहमा सम्बोधन गर्दै भने, पोखरा अन्तर्राष्ट्रिय विमानस्थल चीनले नेपालसँगै बेल्ट एन्ड रोडलाई संयुक्त निर्माणका लागि उज्ज्वल व्यापार कार्ड बनेको हो। चीनले यसरी हतारहतार यो परियोजनालाई बीआरआईअन्तर्गतको भनेर अनावश्यक दाबी गरिरहेको विज्ञ बताउँछन्। तालुक निकाय संस्कृति, पर्यटन तथा नागरिक उड्डयन मन्त्रालय र नेपाल नागरिक उड्डयन प्राधिकरणका अधिकारी पनि यो बीआरआईअन्तर्गत नभएको स्पष्ट पार्छन्। उनीहरूका अनुसार उक्त विमानस्थल विशुद्ध चिनियाँ ऋण लगानीमा बनेको हो। बीआरआई सम्झौतामा नेपालले हस्ताक्षर गरे पनि कार्यान्वयनमा आउन नसकेको मन्त्रालयका सहसचिव बुद्धिसागर लामिछानेको भनाइ छ। प्राधिकरणको राष्ट्रिय गौरव आयोजना प्रमुख बाबुराम पौड्याल कुनै पनि सरकारी दस्तावेजमा पोखरा विमानस्थल बीआरआईअन्तर्गतको भनेर उल्लेख नभएको बताउँछन्। उनका अनुसार उक्त आयोजना बनाउन २१५९ मिलियन अमेरिकी डलरमा चीनसँग ऋण सम्झौता भएको थियो। पूर्वअर्थमन्त्री डायुवराज खतिवडाका अनुसार पोखरा विमानस्थल बीआरआईको अवधारणामा नेपालले सम्झौता गर्नुभन्दा अगाडि नै सुरु भएको हो। चीनलाई बीआरआईअन्तर्गतका आयोजना लिखित रूपमा दिँदा पनि कार्यान्वयन नभएको उनको भनाइ छ। चीनको एकतर्फी व्याख्यामा मात्र बीआरआईअन्तर्गत भएको उनी बताउँछन्। पोखरा अन्तर्राष्ट्रिय विमानस्थल बनाउन चीनको एक्जिम बैंकबाट एकदमै महँगोमा ऋण लिइएको बताउँछन् पूर्वराजदूत विजयकान्त कर्ण। बीआरआईअन्तर्गत छनोट गरेका नेपालका परियोजना ९ वटा छन्। त्यसमा यो विमानस्थल पर्दैन, कर्ण भन्छन्, चीनले कुन आधारमा बीआरआईको भनेको हो ? यस अवधारणामा बल्ल केरुङकाठमाडौं प्रसारणलाइन र रेल मार्गको सम्भाव्यता अध्ययन सुरु हुन लागेको छ। पूर्वअर्थसचिव कृष्णहरि बास्कोटा चीनको सरकारी बैंक एक्जिम बैंकबाट ऋण लगानी भएको तर बीआरआई भन्ने थाहा नभएको बताउँछन्। अर्का पूर्वअर्थसचिव पुरुषोत्तम ओझा भने सन् २०१७ मा भएको बीआरआईको सम्झौतामा नेपाल र चीनबीचको सहायता बीआरआईअन्तर्गतको हुने भन्ने उल्लेख भएको दाबी गर्छन्। नेपालको तेस्रो ठूलो अन्तर्राष्ट्रिय विमानस्थल आइतबारदेखि सञ्चालनमा आएको हो। ४० वर्षअघि जग्गा अधिग्रहण गरिएको थियो। सन् २०११ आयोजनाको काम सुरु भएको र सन् २०१७ मार्चमा नेपाल र चीन सरकारबीच ४ वर्षमा सम्पन्न गर्ने गरी ऋण सम्झौता भएको थियो। करिब २ प्रतिशत व्यावसायिक ऋण लगानीमा यो आयोजना बनेको हो। नेपाल नागरिक उड्डयन प्राधिकरणले ऋणको ब्याज सन् २०२३ को मार्चदेखि बुझाउनुपर्नेछ। सरकारले यो विमानस्थल बनाउन एक्सपोर्ट इम्पोर्ट बैंक अफ चाइना एक्जिम बैंकबाट २१५९६ मिलियन अमेरिकी डलर सहुलियतपूर्ण ऋण लिएको थियो। कुल ऋणको ७५ प्रतिशतको ब्याज २ प्रतिशत हुने र २५ प्रतिशतको शून्य ब्याजदर हुने व्यवस्था छ। २० वर्ष अवधिका लागि लिएको ऋणको ग्रेस पिरियड (छुट अवधि) सात वर्षको छ। सात वर्षसम्म ब्याज तिर्नुपर्दैन। सरकारले २ प्रतिशतमा लिएको ऋण प्राधिकरणलाई ५ प्रतिशतमा दिएको छ। डलर उतारचढावको जोखिम वहन गर्ने गरी सरकारले ५ प्रतिशतमा प्राधिकरणलाई ऋण दिएको हो। नेपालमा हुने वैदेशिक लगानीमा सबैभन्दा महँगो ब्याजको ऋण चीनकै हो। अन्य सहायतामा ऋण र अनुदान नै हुने भए पनि यो भने पूर्ण ऋण हो। बेल्ट एन्ड रोड इनिसिएटिभ (बीआरआई) चीनले भूमिमा आधारित सिल्क रोड इकोनोमिक बेल्ट (एसआरईबी) र समुद्रमा जाने समुद्री सिल्क रोड (एमएसआर) मार्फत कनेक्टिभिटी र व्यापार सञ्जाल बढाउन युरेसियन (युरोप र एसिया) देशहरूलाई प्रस्ताव गरेको विकास रणनीति हो। चिनियाँ राष्ट्रपति सी चिनफिङले सन् २०१३ मा इन्डोनेसियामा जोइन ह्यान्ड्स इन बिल्डिङ चाइनाआसियान कम्युनिटी अफ सेयर्ड डेस्टिनी विषयमा सम्बोधन गर्दै पहिलो पटक एक्काइसौं शताब्दीको सामुद्रिक सिल्क रोड पहलबारे खुलासा गरेका थिए। यस पहलमा छ वटा भूमि कोरिडोर र एक समुद्री रेशम मार्ग छ। विश्वको ७० प्रतिशत जनसंख्या र चीनको ८ ट्रिलियन अमेरिकी डलर बराबरको लगानी रहेको यस भव्य चिनियाँ परियोजनामा १ सयभन्दा बढी देशले हस्ताक्षर गरिसकेका छन्। नेपालले पनि पुष्पकमल दाहाल प्रचण्ड अघिल्लो पटक प्रधानमन्त्री भएको बेलामा सन् २०१७ मे १२ मा काठमाडौंमा बीआरआई परियोजनामा हस्ताक्षर गरेको थियो। तत्कालीन परराष्ट्रसचिव शंकरदास बैरागी र नेपालका लागि चिनियाँ राजदूत यू हङ्गले उक्त सम्झौताको कार्ययोजनामा हस्ताक्षर गरेका थिए। हस्ताक्षरको बखत तत्कालीन अर्थमन्त्री कृष्णबहादुर महरा र परराष्ट्रमन्त्री प्रकाशशरण महतको पनि उपस्थिति थियो।"
अब तीन महिनाका लागि पनि श्रम स्वीकृति,"काठमाडौं : सरकारले अब तीन महिनाका लागि पनि श्रम स्वीकृति दिने भएको छ। दुई वर्षको मात्रै श्रमस्वीकृति दिइरहेको सरकारले अब तीन महिनादेखि एक वर्षको लागि श्रम स्वीकृति दिने भएको हो। वैदेशिक रोजगारीका गन्तव्य मुलुकमा प्राप्त हुन सक्ने मौसमी प्रकृतिका कामका लागि श्रमिक पठाउन लागिएको हो। छोटो अवधिको वैदेशिक रोजगारलाई सुरक्षित, कम खर्चिलो, मर्यादित र व्यवस्थित बनाउन निर्देशिका जारी गरिएको श्रम, रोजगार तथा सामाजिक सुरक्षा मन्त्रालयले जनाएको छ। मन्त्रालयले वैदेशिक रोजगार नियमावली २०६४ को नियम ५२ क को उपनियम (१) को अधिकार प्रयोग गरी निर्देशिका बनाएको हो। ऐनको दफा ३ र ६ अनुकूल हुने गरी सरकारले द्विपक्षीय श्रम सम्बन्ध स्थापना गर्न सक्ने जनाइएको छ। नेपाली नागरिकले मौसमी रोजगारीको लागि वैदेशिक रोजगार प्राप्त गर्न सक्ने देखिएमा मन्त्रालयले सम्बन्धित मुलुकको सरकारसँग छलफल गर्ने निर्देशिकामा उल्लेख छ। ऐनको दफा ३ बमोजिम श्रम सम्बन्ध स्थापना भएपछि मौसमी रोजगारका अवसर दिनका लागि रोजगारदाता संस्था वा सम्बन्धित मुलुकको प्रचलित कानुनबमोजिम रोजगारदाताले सहजीकरण गर्नेछन्। स्थानीय निकाय वा संस्थाले मागपत्र प्रमाणीकरण गर्न पाउनेछन्। विवरण खुलाई अनलाइन माध्यमबाट सम्बन्धित नेपाली कूटनीतिक नियोगमा पेस गर्नुपर्ने व्यवस्था गरिएको छ। रोजगारदाताको पूर्ण विवरण (कम्पनीको हकमा सम्बन्धित मुलुकको कानुनअनुसार कम्पनी दर्ता भएको प्रमाणपत्र र कर चुक्ताको प्रमाणपत्र), रोजगारीको किसिम र संख्या, आवास, खाना, स्वास्थ्य बिमा र कामदारको सुरक्षा, न्यूनतम सेवा र सुविधाको प्रमाणपत्र पेस गर्नुपर्छ। सम्बन्धित मुलुकको प्रवेशाज्ञा लिँदा लाग्ने शुल्क तथा कामदार पठाउँदा लाग्ने अन्य शुल्क रोजगारदाताले व्यहोर्ने सुनिश्चितता गरिएको छ। सम्बन्धित मुलुकमा कामदारका लागि सुरक्षित कार्यस्थलको सुरक्षण भएको प्रत्याभूतिपत्र नेपालबाट कामदार छनोट गरी सम्बन्धित मुलुकमा नपुग्दासम्म छनोट भएको कामदारले कुनै शुल्क बुझाउनु नपर्ने भएको छ। मौसमी रोजगारको अवधि समाप्त भएपछि रोजगारदाताको खर्चमा स्वदेश फर्काउने प्रत्याभूति हुनुुपर्ने व्यवस्था गरिएको छ। उपदफा (१) बमोजिम प्राप्त रोजगारीको माग प्राप्त भएपछि सम्बन्धित नेपाली कूटनीतिक नियोगले मागपत्रको जाँचबुझ गरी वैदेशिक रोजगार सूचना प्रणाली प्रणालीमा रहेको मौसमी रोजगारसँग सम्बन्धित छुट्टै इकाइमा प्रविष्ट गर्नु पर्नेछ। उपदफा (१) बमोजिम मागपत्र पठाउँदा नेपालको कुनै खास स्थानीय तहमार्फत उम्मेदवार छनोट गर्ने गरी मागपत्र पठाउन सक्नेछन्। उपदफा (२) बमोजिम प्रणालीमा मागपत्र प्रविष्ट भएको सात दिनभित्र विभागले मौसमी रोजगारीका लागि जान चाहने व्यक्तिको छनोट गरी पठाउन स्थानीय तहलाई जानकारी गराउनु पर्नेछ। सोको विवरण विभागको वेबसाइटमा प्रकाशन गर्नुपर्नेछ। रोजगार सम्झौता प्राप्त भएपछि सम्बन्धित स्थानीय तहमा कामदारको हस्ताक्षर गराई सो सम्झौताको एक प्रति सम्बन्धित कामदारलाई दिई एक प्रति विभागमार्फत सम्बन्धित रोजगारदातालाई उपलब्ध गराउनु पर्नेछ। बाँकी एक प्रति अभिलेखका लागि राखी प्रणालीमा प्रविष्ट गर्नु पर्नेछ। स्थानीय तहले मौसमी रोजगारीको लागि वैदेशिक रोजगारमा जान चाहने व्यक्तिसँग आवेदन माग गरी सार्वजनिक सूचना प्रकाशन गर्नुपर्छ। आवेदन दिने व्यक्तिमध्येबाट स्थानीय तहले जातीय, लैंगिक र उमेरगत विविधता कायम हुने उम्मेदवार छनोट गर्नेछ। माग गरिएको संख्यामा मुख्य सूचीको १० प्रतिशत संख्यामा वैकल्पिक सूची तयार गरी विभागमा पठाउनु पर्नेछ। उपदफा (२) बमोजिमको सूची विभागले सार्वजनिक जानकारीका लागि वेबसाइटमार्फत प्रकाशन गर्नु पर्नेछ। उपदफा (३) बमोजिम प्रकाशित सूचीका उम्मेदवारलाई विभागले मौसमी कामदारको रूपमा पठाउने छ। यसरी कामदार पठाउँदा उपदफा (२) बमोजिमको मुख्य सूचीमा रहेका कुनै व्यक्ति कुनै कारणले मौसमी रोजगारीका लागि वैदेशिक रोजगारमा जान नचाहेमा वैकल्पिक योग्यता सूचीमा रहेका व्यक्तिमध्येबाट क्रमशः छनोट गरी पठाउनु पर्ने निर्देशिकामा उल्लेख छ। उम्मेदवारको सूची विभागले मन्त्रालयमार्फत सम्बन्धित मुलुकको नेपालमा अवस्थित वा नेपाल हेर्ने कूटनीतिक नियोगमा पठाउनु पर्नेछ। कामदार छनोटसम्बन्धी अन्य कार्यविधि सम्बन्धित स्थानीय तहले निर्धारण गरेबमोजिम हुनेछ। छनोट भएका कामदारसँग रोजगार सम्झौता गर्नुपर्छ। सम्झौता गर्दा रोजगारदाताले तीन प्रतिमा हस्ताक्षर गरी विभागमार्फत सम्बन्धित कामदारको हस्ताक्षरका लागि पठाउनुपर्छ। यसरी प्राप्त भएको रोजगार सम्झौताको प्रतिमा सम्बन्धित कामदारको हस्ताक्षरको लागि विभागले दफा ५ बमोजिम कामदार छनोट गर्ने सम्बन्धित स्थानीय तहमा पठाउनु पर्नेछ। रोजगार सम्झौता प्राप्त भएपछि सम्बन्धित स्थानीय तहमा कामदारको हस्ताक्षर गराई सो सम्झौताको एक प्रति सम्बन्धित कामदारलाई दिई एक प्रति विभागमार्फत सम्बन्धित रोजगारदातालाई उपलब्ध गराउनु पर्नेछ। बाँकी एक प्रति अभिलेखका लागि राखी प्रणालीमा प्रविष्ट गर्नु पर्नेछ। यस दफाबमोजिमको रोजगार सम्झौता समाप्त भएपछि त्यस्तो कामदारले पुनः रोजगार प्राप्त गर्ने भएमा सम्बन्धित नेपाली कूटनीतिक नियोगमार्फत विभागमा जानकारी गराउनुपर्छ। रोजगार सम्झौता सम्पन्न भएका उम्मेदवारको प्रवेशाज्ञाको लागि विभागले सम्बन्धित मुलुकको नेपालमा अवस्थित वा नेपाल हेर्ने कूटनीतिक नियोग समक्ष सिफारिस गर्नेछ। कामदारले प्रवेशाज्ञाका लागि आवेदन गर्दा सम्बन्धित मुलुकको प्रचलित कानुनबमोजिम समावेश गर्नुपर्ने कागजात कामदारले नै बुझाउनुपर्छ। मौसमी रोजगारीमा काम गर्न जान प्रवेशाज्ञा प्राप्त गरेका कामदारले सम्बन्धित मुलुकमा प्रस्थान गर्नु अघि कम्तीमा दुई दिनको अभिमुखीकरण तालिम लिनुपर्छ। बिमांकमा नघट्ने गरी बिमा गर्नुपर्छ। मौसमी कामदारका रूपमा जानका कामदारले वैदेशिक रोजगार कल्याणकारी कोषमा रकम जम्मा गर्नुपर्छ। स्वास्थ्य परीक्षण गरी प्रमाणपत्र प्रणालीमा प्रविष्ट गर्नु पर्नेछ। निर्देशिकाबमोजिमको सबै प्रक्रिया पूरा गरी मौसमी कामदारको रूपमा जाने कामदारलाई विभागले श्रम स्वीकृति दिनेछ। प्रचलित कानुनबमोजिम एकपटक श्रम स्वीकृति लिएर गएको व्यक्तिले सोही रोजगारदाताकोमा पुनः रोजगारी पाउने भएमा त्यस्तो व्यक्तिलाई विभागले पुनः श्रम स्वीकृति प्रदान गर्न सक्नेछ।"
आन्तरिक उडानबाट अन्तर्राष्ट्रिय विमानस्थल उद्घाटन,"पोखरा : जमिन अधिग्रहण गरेको ४७ वर्षपछि पोखरा अन्तर्राष्ट्रिय विमानस्थल आइतबारदेखि सञ्चालनमा आएको छ। तर, पहिलो दिन आन्तरिक उडान मात्रै भए। अन्तर्राष्ट्रिय उडान भने भएन। यसको टुंगो अझै लागिनसकेको पोखरा अन्तर्राष्ट्रिय विमानस्थलका प्रमुख विक्रम गौतमले बताए। देशकै तेस्रो अन्तर्राष्ट्रिय विमानस्थल आइतबार प्रधानमन्त्री पुष्पकमल दाहाल प्रचण्डले एक भव्य समारोहबीच उद्घाटन गरेका हुन्। आइतबारै पोखराबनारस, बनारसपोखरा उडान भर्ने गरी बुद्ध एयरले अनुमतिका लागि भारतलाई पत्राचार गरेको थियो। तर, कुनै प्रतिक्रिया नआएकाले उक्त रुटमा उडान हुन नसकेको हो। पोखराबाट विभिन्न देशमा सीधा उडान भर्न थाई स्माइल, जजिरालगायतले चासो देखाएर अध्ययन गरिरहे पनि टुंगो भने अझै लागेको छैन। आन्तरिक उडान आइतबारदेखि नै नियमित रूपमा यही विमानस्थलबाट हुन थालेको छ। आन्तरिक विमानस्थलबाट पोखराजोमसोमसहित हेलिकप्टर र अल्ट्रालाइट उडान हुनेछ। अन्तर्राष्ट्रिय विमानस्थलमा बोइङ ७५७ र एअरबस ३२० सम्मका विमान उडान तथा अवतरण गर्न सक्छन्। २४ सै घण्टा चल्न सक्ने व्यवस्थित विमानस्थल बनेको नागरिक उड्डयन प्राधिकरणका महानिर्देशक प्रदीप अधिकारीले बताए। उनका अनुसार वर्षमा १० लाख जना आउजाउ गर्न सक्छन्। प्रतिघण्टा ६ सय १० जना क्षमताको छ। ठूलो मेहनतले यो विमानस्थल बनेको उनले बताए। पोखरामा अन्तर्राष्ट्रिय विमानस्थल उद्घाटनका क्रममा आइतबार शिलालेख अनावरण गर्दै प्रधानमन्त्री पुष्पकमल दाहाल। प्रधानमन्त्री दाहालले यो विमानस्थल सञ्चालनसँगै आफू जन्मिएको कास्की सोझै धेरै देशसँग जोडिने अवस्थामा पुग्दा निकै खुसी लागेको बताए। स्थानीयवासीको वर्षौंदेखिको चाहना पूरा भएको छ, दाहालले भने, विमानस्थल सञ्चालनसँगै देशकै अर्थतन्त्रमा पनि योगदान पुग्नेछ। सामाजिक न्याय, सुशासन र समृद्धिलाई मूलमन्त्र बनाएर अघि बढ्ने, बाँकी जीवन आर्थिक विकास र समृद्धिका लागि बिताउने उनको भनाइ थियो। प्रधानमन्त्रीले निजगढ अन्तर्राष्ट्रिय विमानस्थल निर्माण प्रक्रिया पनि छिट्टै अघि बढाइने बताए। देशलाई कनेक्टिभिटिको क्षेत्रमा नयाँ युगमा प्रवेश गर्ने अठोट पनि उनले गरे। निजगढ विमानस्थल सर्वोच्च अदालतले दिएको आदेशपछि निर्माण अघि बढाउने सम्बन्धमा अन्योल छ। उपप्रधान एवं अर्थमन्त्री विष्णुप्रसाद पौडेलले विमानस्थलको भरपुर सदुपयोग गरेर अघि बढ्नुपर्ने बताए्। सरकारले अन्तर्राष्ट्रिय नागरिक उड्डयन संगठनसँग समन्वय गर्ने उनको भनाइ थियो। मन्त्री पौडेलले अन्तर्राष्ट्रिय विमानस्थललाई पूर्णक्षमतामा सञ्चालन गर्न सरकारले सहयोग गर्ने बताए। अन्तर्राष्ट्रिय उडानसँगै पोखरा बिभिन्न देशसँग सोझै जोडिने र पर्यटक आगमनमा वृद्धि हुने विश्वास उनले दिलाए। गण्डकी प्रदेशका मुख्यमन्त्री कृष्णचन्द्र नेपाली पोखरेलले विमानस्थल बनाउन लिएको ऋणलाई अनुदानमा परिणत गर्न चीन सरकारसमक्ष अनुरोध गरेका थिए। चिनियाँ एक्जिम बैंकले विमानस्थल बनाउन ७५ प्रतिशत ऋण लगानी गरेको छ। २५ प्रतिशत चीन सरकारले अनुदान दिएको छ। मुख्यमन्त्री पोखरेलले बाँकी ७५ प्रतिशत पनि अनुदानमा परिणत गर्न अनुरोध गरेका हुन्। पोखरा महानगरपालिकाका मेयर धनराज आचार्यले पर्यटकीय सहर पोखरालाई पर्यटकीय राजधानीका रूपमा घोषणा गर्न पटकपटक अनुरोध गरिए पनि हुन नसकेको बताए। पोखरालाई पर्यटकीय राजधानी घोषण गरी थप पर्यटकीय आकर्षणका पूर्वाधार तयार गरी पर्यटन विकासमा लाग्नुपर्ने उनको भनाइ थियो। २०३२ सालमा ३१ सय रोपनी जमिन अधिग्रहण गरी काम सुरु गरिएको थियो। त्यसअघि यो ठाउँ घरबस्ती, पहेलै धान झुल्ने खेत, हरियाली तरकारी बारी थियो। पटकपटक गरी अधिग्रहण गरिएको ३८ सय ९९ रोपनी जमिनमा विमानस्थल बनेको हो। यसमा चीनको एक्जिम बैंकको २२ अर्ब सहुलियतपूर्ण ऋण र अनुदान सहयोग छ। अन्तर्राष्ट्रिय उड्डयन संस्था (आइकाओ)को मापदण्डभित्र रहेर फोरडी मोडलमा विमानस्थल बनेको हो। विमानस्थल उद्घाटनमा हजारौं पोखरेलीको उल्लासपूर्ण उपस्थिति देखिएको थियो। कार्यक्रममा हेलिकप्टरबाट पुष्पवृष्टि गरिएको थियो। पहिलो पटक अवतरण गरेका जहाजलाई पानीको फोहोराले स्वागत गरिएको थियो। विमानस्थल निर्माणका परिकल्पनाकार तत्कालीन गण्डकी अञ्चलका अञ्चलाधीश शंकरराज पाठकलाई रथारोहणसहित नागरिक अभिनन्दन गरिएको थियो। उनले जमिन अधिग्रहणका लागि महत्वपूर्ण भूमिका निर्वाह गरेका थिए।"
मधेसमा रोकिएन हत्याको घटना,"पाँच वर्षअघिसम्म मधेसमा भूमिगत आपराधिक समूहरूको बिगबिगी थियो। त्यसबेला यी आपराधिक समूहहरूबाट सर्वसाधारणको हत्या गर्ने क्रम निकै बढी थियो। राष्ट्रिय मानवअधिकार आयोगको तथ्यांकअनुसार २०६६ सम्म नेपालमा ११७ वटा सशस्त्र समूहहरू हिंसात्मक गतिविधिमा संलग्न थिए। जसमध्ये अधिकांश मधेस प्रदेशकै जिल्लाहरूमा केन्द्रित भई आफ्ना आपराधिक गतिविधिहरू सञ्चालन गर्दै आएका थिए। तर, राजनीतिक स्थिरता बढ्दै गएपछि र कानुनी प्रभावका कारण पछिल्ला वर्षहरूमा मधेस अपराधको भूमरीबाट निस्कने प्रयासमा थियो। तर, पछिल्लो समय पुनः बढेका आपराधिक गतिविधिहरूले मधेसलाई आक्रान्त बनाउन थालेको छ। घरायसी झैझगडा, जग्गा विवाद, आपसी लेनदेन, वैदेशिक रोजगारका कारण निम्तिने सामाजिक विकृत्तिहरूले मधेसका जिल्लाहरूमा ठूलै अपराधको रूप लिन थालेको छ। घरायसी विवादमा समेत घरेलु हातहतियारको प्रयोग गर्ने र हत्यासम्मको जघन्य अपराधका घटनाहरू वृद्धि भएको छ। महोत्तरीको सम्सी गाउँपालिका२ पर्सादेवाडका ४९ वर्षीय मोहम्मद खुर्सैद अन्सारीलाई ३५ वर्षीय मोहम्मद अब्दुल सलामले बर्बर यातना दिँदै हत्या मात्र गरेनन् त्यस जघन्य अपराधको भिडियोसमेत बनाए। मृतक अन्सारी अब्दुलको घरमा कामदार थिए। गत बुधबार सलामले अन्सारीलाई कुटपिट गरी गम्भीर घाइते बनाए र पछि मलद्वारमा आगो लगाएर उनलाई अचेत अवस्थामा उनकै घर अगाडि फालेर भागे। अचेत अन्सारीलाई उपचारका लागि जनकपुरस्थित जानकी हेल्थ केयरमा परिवारजनले भर्ना गराए। तर, उपचारकै क्रममा उनको मृत्यु भएपछि घटना बाहिर आएको हो। मजदुरी गरी जीवीकोपार्जन गर्दै आएका खुर्सैदलाई सलामले आफ्नो घरमा काम बोलाएका थिए। १५ हजार मासिक तलबमा काम गर्ने सहमति भएको थियो। तर, घरकै काम गर्ने क्रममा खुर्सैदबाट भएको सामान्य गल्तीका कारण सलामले उनको ज्यानै लिएको पीडित परिवारजन बताउँछन्। त्यस्तै, मंसिर २५ गते धनुुषाको बटेश्वर गाउँपालिका शान्तिपूरका वीरेन्द्र यादवले २७ वर्षीया श्रीमती रीतादेवी यादवलाई बन्चरो हानी हत्या गरे। रातिको समयमा ओछ््यानमा सुतेकै अवस्थामा वीरेन्द्रले रीतामाथि बन्चरो प्रहार गरेका थिए। श्रीमतीको हत्याको आरोपमा पक्राउ परेका वीरेन्द्र अहिले प्रहरी हिरासतमा छन् भने दुई जना अबोध बालबालिकाहरू बिचल्लीमा परेका छन्। लागूऔषधको मुडमा हत्या सोमबार साँझ ५ बजे जिल्ला प्रहरी कार्यालय धनुषामा ग्यास सिलिन्डर पड्किएर एक जनाको मृत्यु भएको खबर आयो। त्यसको केही छिनमै करेन्ट लागेको एक जनाको घटनास्थलमा मृत्यु भएको र घटनामा एक डेढ वर्षीय बालक गम्भीर रूपमा घाइते भएको खबर जिल्ला प्रहरीलाई खबर आयो। घटनाको जानकारीपछि घाइते बालकलाई जनकपुरको एक हस्पिटलमा प्रहरीको टोली सत्यतथ्य बुझ्न पुग्यो। तर, टोलीले करेन्ट लागेको घटना भएको कुनै तथ्य फेला पारेन। बरु कसैले चिर्पट जस्तो भारी सामानले हान्दा बच्चाको गाला, मुख तथा टाउकोमा गम्भीर क्षति पुगेको भेटियो। प्रहरीको टोली वास्तविकता बुझ्न घटनास्थल धनुषाको विदेह नगरपालिका७ बेलापट्टी श्रीराम साहको घर पुग्यो। घटनाको प्रकृति हेर्दा भनिएको भन्दा वास्तविकता फरक थियो। अनुसन्धानमा संलग्न अनुसन्धान अधिकृतले भने, घटनास्थलमा मृतक कवितादेवी साहको अनुहारको भागमा गम्भीर चोट लागेको र अर्धनग्न अवस्थामा रक्ताम्य भेटिएपछि प्रहरीको शंका यथार्थमा परिणत भयो। कुकुरसहितको अनुसन्धान टोलीले मृतकका भतिजा दीलिप साहलाई शंकास्पद अवस्थामा पक्राउ गरी सोधपुछ सुरु गयो। पक्राउपछि प्रहरीको अनुसन्धानमा दीलिपको बुढी औंला तथा घाँटीमा चिथोरिएको भेटियो। प्रहरी अधिकृतले भने, दीलिपको शरीरको खानतलासी गर्दा निजको अन्डरवेयरमा लुकाएर राखेको मृतक कवितादेवी साहको मोबाइल भेटियो। साथै अण्डरवेयरमा रगत लागेको धब्बा भेटियो। टिसर्ट र पाइन्ट रगत लागेको अवस्थामा ब्यागमा लुकाएर राखेको भेटियो। बयानमा दीलिपले घरमा कोही नभएको मौका छोपेर गएको र अनावश्यक विषयमा विवाद भएपछि र ढोकामा लाउने बिलैया (चिर्पट)ले हानेको स्वीकार गरिसकेको जिल्ला प्रहरी कार्यालय धनुषाले जनाएको छ। दीलिपले नातामा आफ्नै काकी पर्ने ३० वर्षीय कवितालाई मारेको र १४ महिने बच्चालाई चिपर्टले हानेर घाइते बनाएको बयान दिएको प्रहरी स्रोतको भनाइ छ। प्रहरीले अनुसन्धानपछि धनुषा जिल्ला अदालतबाट कर्तव्य ज्यान मुद्दा शीर्षकमा म्याद लिई थप अनुसन्धान अगाडि बढाएको जनाएको जिल्ला प्रहरी कार्यालय धनुषाका प्रहरी नायब उपरीक्षक प्रदीपबहादुर क्षेत्रीले बताए। वीरगन्जमा एक शिक्षकले बालकको अपहरणपछि हत्या गरे। झण्डै एक महिनाअघि अपहरणमा परेका वीरगन्ज महानगर२५ सिर्सिया खल्वा टोलका श्रीमान् पासवानका १५ वर्षीय छोरा नीरज पासवानको शव खत्वा टोलमै रहेको पाइयो। उक्त शव गुरुकुल पन्ना बोर्डिङ स्कुलको शौचालयको सेफ्टी ट्यांकीबाट बरामद भयो। नीरज मंसिर ५ गतेदेखि नै सम्पर्कविहीन थिए। उनको अपहरण भएको चार दिनपछि अपरिचित व्यक्तिहरूले बुवा, श्रीमान्सँग मोबाइलमा फोन गरेर ५० लाख रूपैयाँ फिरौती मागेका थिए। प्रहरीले नीरजको खोजतलासका क्रममा अपहरणमा संलग्न रहेको आशंकामा दुई जनालाई नियन्त्रणमा लिएको थियो। ती दुईमध्ये पटेल थरका एक व्यक्ति र गुरुकुल पन्ना बोर्डिङकै एक जना शिक्षक संलग्न रहेको प्रहरी स्रोतले जनाएको छ। उनीहरूले नै फिरौतीका लागि नीरजको अपहरण गरी हत्या गरेको र शव सेफ्टी टयांकमा लुकाएर राखेको बताइएको छ। पछिल्लो समय सामान्य मनमुटाव, दाइजो माग, रकम हिनामिनासहित अवैध सम्बन्धका कारण हुने विवादले हत्याको रूप लिन थालेको छ। यस्ता हत्याका घटनामा परिवारसँग जोडिएका व्यक्ति र त्यसमा पुरुष नै बढी देखा पर्न थालेका छन्। श्रीमतीको हत्या स्वीकारेका सप्तरीको राजविराज नगरपालिका१ का ५२ वर्षीय भैयालाल भनिने हीरालाल रजकलाई सर्वस्वसहित जन्मकैद सजाय भएको छ। अभियुक्तले हत्या स्वीकारेपछि सप्तरीमा पहिलोपटक घटनाको एक महिनामै मुद्दा फैसला भएको छ। श्रीमतीको हत्या गरेको स्वीकार्दै साविती बयान गरेपछि अदालतमा अभियोग पत्र दायर भएलगत्तै जिल्ला न्यायाधीश डा राजेन्द्रकुमार आचार्यको इजलासले रजकलाई सर्वस्वसहित जन्मकैद सजाय सुनाएको हो। राजविराज नगरपालिका१ रामपुर टोल घर भई सोही वडाको पडरिया टोलस्थित दीपेन्द्र यादवको घरमा डेरा गरी बस्ने दम्पतीबीच आपसी विवाद हुँदा ४० वर्षीया श्रीमती गीतालाई उनका पति हीरालालले हत्या गरेको प्रहरीले जनाएको छ। राजविराज नगरपालिका१ स्थित प्राङ्गारिक मल बनाउने निर्माणाधीन खुला भवनको प्यासेजभित्र गीताको टाउको तथा निधारमा धारिलो हतियार प्रहार गरी हत्या गरेको अवस्थामा गत मंसिर १० गते शव फेला परेको थियो। आरोपित सोही दिन पक्राउ परेका थिए। भारतको केरलाबाट कमाएर ल्याएको साढे ४ लाख रुपैयाँ र घरमा भएको गरगहना हिनामिना गरेको विषयमा विवाद हुँदा हत्या भएको अनुसन्धानले देखाएको छ। बोदेबरसाइन नगरपालिका३ का ४२ वर्षीय जयप्रकाश यादवलाई ४० वर्षीया श्रीमती ललितादेवी यादवको हत्या अभियोगमा जिल्ला अदालतले २०७५ जेठ २४ गते सर्वस्वसहित जन्मकैद सजाय गरेको थियो। बोदेबरसाइन३ स्थित जोगेन्द्र गोडाहान यादवको खेतमा २०७५ कात्तिक २८ गते धान काट्न गएकी ललिताको हातबाट हँसिया खोसेर घाँटी रेटी श्रीमतीको हत्या गरेका थिए । सुरुङ्गा नगरपालिका२ घुमाउने चौरीकी ४३ वर्षीया देबुकुमारी सदालाई हत्या गरेको आरोपमा उनका पति ४९ वर्षीय अघना भनिने अगहनु सदा चैत २२ गते थुनामा परेका छन्। अदालतको आदेशअनुसार धरौटी रकम राख्न नसक्दा उनी पुर्पक्षका लागि राजविराज कारागारमा थुनामा परेका हुन्। पतिको कुटपिटबाट घाइते देबुकुमारीको उपचार गराउन नसक्दा चार दिनपछि गत फागुन २९ गते घरमै मृत्यु भएको थियो। त्यस्तै, बोदेबरसाइन नगरपालिका१ धनगढीकी २७ वर्षीया राजकुमारी साहलाई हत्या गरेको आरोपमा गत असार ७ गतेदेखि उनकै देवर २१ वर्षीय परमेश्वर साहपुर्पक्षका लागि राजविराज कारागारमा थुनामा छन्। परमेश्वरले २०७८ माघ २१ गते खाना पकाइरहेकी पीडितको शरीरमा पेट्रोल छर्केर आगो लगाएका थिए। बोदेबरसाइन नगरपालिका५ जाँजरकी २२ वर्षीया रोशन खातुनलाई विष खुवाएर हत्या गरेको आरोपमा प्रहरीले उनका पति २५ वर्षीय लुकमान मियाँलाई २०७८ मंसिर ३ गते पक्राउ गरेको थियो। दाइजोबापत मोटरसाइकल र नगद नदिएको भन्दै परिवारका सदस्यहरूसँग मिलेर २०७६ फागुन २ गते विष खुवाएर खातुनको हत्या गरेको आरोपमा लुकमानलाई पक्राउ गरिएको थियो। सुरुंगा नगरपालिका४ मधुपट्टी कनकपुरकी १८ वर्षीया पुनम यादवको हत्या गरेको आरोपमा २० वर्षीय पति सतिश यादव, ससुरा ४५ वर्षीय रामसिमृत यादव, सासु ४२ वर्षीया रामसखी यादव र जेठानी २० वर्षीया किरण यादवविरूद्ध प्रहरीले २०७६ साउन १३ गते उजुरी दर्ता गरेको थियो। आरोपितहरूले २०७६ असार ३० गते राति दाइजो माग्दै कुटपिट गरेको भन्दै पीडित पुनमले रुँदै फोन गरेपछि असार ३१ गते दिउँसो उनको घरमा पुग्दा आरोपितहरूले थप कुटपिट गर्दै कोठामा थुनेको र पछि बहिनीले विष खाएको भन्दै आरोपितहरूले उपचार गर्नसमेत नलग्दा मृत्यु भएको भाइ पवनले आरोप लगाए। हत्या अनुसन्धानमा खटिएका प्रहरीका अनुसार रकम हिनामिना, दाइजो, अवैध सम्बन्धका कारण उब्जिएको विवादले पतिबाट हत्या हुने गरेको छ। तत्कालको रिस र आवेगलाई मानिसले नियन्त्रण गर्न नसक्दा हत्याका घटना हुने गरेको देखिएको छ। यसैगरी, आत्महत्या दुरुत्साहनका घटना पनि बर्सेनि बढेको जिल्ला सरकारी वकिल कार्यालयका जिल्ला न्यायाधिवक्ता मोहम्मद मुन्नाले बताए। लगातारको आशंका, अविश्वासले सम्बन्ध बिग्रँदै जाँदा हत्या, आत्महत्याका घटना हुने गरेको उनले बताए। मधेस प्रदेश प्रहरी कार्यालयको तथ्यांकअनुसार पछिल्लो ३ वर्षमा यस प्रदेशमा २५८ जनाको हत्या भएका छन्। अधिकांश हत्याका घटनाहरू आफ्नै परिवारजन, आफन्त वा चिनजानकै व्यक्तिहरूबाट भएका छन्। जागिर फाफेन खुर्सैदलाई खसीको हलाली (मासु) बिक्री गरेर स्थानीय बजारबाट मनग्ये आम्दानी नभएपछि गाउँकै साहुकहाँ जागिर बसेका सम्सी गाउँपालिका२ का ३७ वर्षीय खुर्सैद अन्सारीको साहू अब्दुल सलामबाटै हत्या भएको छ। हलालीको आम्दानीले ६ सन्तान, एक श्रीमती, एक हजुरआमा गरी ८ जनाको परिवार पाल्न धौधौ भएपछि बाध्य भएर गाउँकै साहूकहाँ जागिर बसेका अन्सारीको जागिरकै क्रममा हत्या भएको छ। खुर्सैदले प्रायः दिनभरि नै साहुजीको निर्देशनअनुसार किराना पसलमा ड्युटी गर्दै आएका थिए। गत बुधबार बिहानै ड्युटीमा गएका पति घर फर्कन नपाउँदै संसार त्यागेको मृतककी श्रीमती रसिदा खातुनले बताइन्। उनले भनिन्, ड्युटीमा रहेका श्रीमान्लाई साहूजीले बिनाकारण १२ घण्टासम्म अनेकौं शारीरिक रूपमा चरम यातना दिएको थियो। ७२ घण्टासम्म उपचार गर्दासमेत चिकित्सकले श्रीमान्को ज्यान बचाउन सकेनन्। उपचारकै क्रममा उनले ज्यान गुमाए। अरू दिन बिहान १० बजे पसलमा जाने खुर्सैदलाई साहूजीले त्यसदिन बिहान ४ बजे नै बोलाएका थिए। अरू दिन बिहान १० बजे पसलमा जाने खुर्सैदलाई साहूजीले त्यसदिन बिहान ४ बजे नै पसलमा बोलाएका थिए। ज्यान मार्ने उद्देश्यले नै साहूजीले त्यसदिन उनलाई लगिएको मृतककी श्रीमती रसिदाले बताइन्। रसिदाले सञ्चारकर्मी समक्ष भनिन्, पसलमा जरुरी काम छ भन्दै स्थानीय साबीर शेखले मेरो श्रीमान्लाई मोटरसाइकलमा लगेका थिए। कुनै किसिमको रिसिइबी पनि थिएन। साहूले अह्राएको काम गर्दै आएको थियो। जहिले नि श्रीमान् घर फर्किंदा खुसी नै रहन्थ्यो। गत बुधबार दिउँसो अचेत अवस्थामा सडकको छेउमा खुर्सैद फेला परेपछि गाउँलेले इलाका प्रहरी कार्यालय गौशालामा खबर गरेका थिए। समयमै घटनास्थल पुगेका प्रहरीले स्थानीयको सहयोगमा रगतमय अवस्थामा अचेत रहेको खुर्सैदलाई उपचारका लागि जनकपुरस्थित जानकी हेल्थ केयरमा भर्ना गराए। त्यहाँ उपचारका क्रममै आइतबार बिहान १० बजे खुर्सैदको ज्यान गएको मृतकका भाइ जसमेद अन्सारीले बताए। बुधबार बिहान करिब ४ बजे घरबाट हिँडेका अन्सारी अपराह्न ३ बजे गाउँकै नालामा अचेत अवस्थामा फेला परे। उनलाई पसलमा जबरजस्ती लागूऔषध खुवाएर बेहोस बनाएको र कुटपिट गर्दै चरम यातना दिई अमानवीय व्यवहार गरेका थिए। जसको कारण उनको ज्यान गयो। बुधबार नै अन्सारीलाई चरम यातना दिएको भिडियोसमेत सार्वजनिक भएको छ। जुन भिडियो आरोपी अब्दुल सलामले बनाउन लगाएका हुन्। छेउमै मोटरसाइकल ग्यारेज सञ्चालन गर्दै आएका साबीर शेखले सो भिडियो आफ्नो मोबाइलमार्फत खिचे। साबीरले अब्दुलको निर्देशनअनुसार घटनाको पूर्ण विवरण मोबाइलमा कैद गरेका हुन्। त्यस्तै अब्दुललाई सहयोग गर्ने अर्का व्यक्ति हुन्, स्थानीय जिन्वा शेख। जसले अब्दुलले अह्राएको काम सहजै रूपमा गर्दै आएका छन्। भाइरल भएको भिडियोमा मृत्यु भएका अन्सारी र कुटपिटमा संलग्न अव्दुलको पूरा शरीरको दृश्य देखिएको छ। भिडियोमा अन्सारीको अन्डरवेयर खोलेर उनको मलद्वारमा आगो लगाउने प्रयास गरिरहेको छ। त्यस्तै, हात बाँधिएको खुर्सैदलाई निर्ममतापूर्वक कुटपिट गरेको देखाइएको छ। साहू भनिने अव्दुलले उनलाई कुटपिट गर्नुका साथै मलद्वारमा उखुको लौरो हालेको दृश्य देखाइएको छ। भिडियोमा आरोपी अब्दुस सलामले बजारमा काटेको एक खसीको हिसाब नदिएको र बुधबारसमेत खसी किन्न नगएको रिसमा अन्सारीलाई चरम यातना दिएको भिडियोमै संवादको दृश्यमा देखाइएको छ। अन्सारीले आफूले कुनै चोरी नगरेको र खसीको हिसाबसमेत दिने भनिरहँदासमेत उनीमाथि निर्ममतापूर्वक कुटपिट गरिएको छ। अन्सारीले पहिले आफैं खसी काट्ने गरेकोमा उनीसँग पुँजी अभाव भएपछि शेष अब्दुल सलामले आफ्नो किराना पसल र खसी काट्ने काम हेर्ने गरी मासिक १५ हजार तलबमा काममा राखेका थिए। उनले पसल हेर्नेदेखि घरको काम, चिया बनाउने, खाना बनाउने र बजार लागेको दिन खसी काटेर मासु बेच्दै आएका थिए। मृतक अन्सारीका भाइ मोहम्मद जमसद अन्सारीले भने, मेरो दाइको जिउभरी करेन्ट लगाइयो, आगोले जलाइयो र फर्साले अनुहारसमेत काटियो। गाउँको पश्चिमतर्फ ऐलानी ३ धुर फुसको घरमा जसोतसो घर गृहस्थी चलाउँदै आएको खुर्सैदको हत्या भएपछि उनको परिवार बिचल्लीमा परेका छन्। आर्थिक अवस्था अत्यन्त न्यून रहेको खुर्सैदको पुरै परिवार नै अहिले टुहुरो बनेको छ। उनको २० वर्षको जेठो छोरा वैदेशिक रोजगारको शिलाशिलामा भौतारिँदै छन्। कान्छा छोरा भर्खर कक्षा २ मा स्थानीय सरकारी विद्यालयमा अध्ययनरत छन्। उनको एक छोरी नाबालिग छिन्। जुन आमासँगै सकिनसकि गाउँमा मजदुरी गरेर परिवार पाल्न सहयोग गर्दैछिन्। मृतकका परिवारका अनुसार घटनापछि कुनै पनि जनप्रतिनिधि अहिलेसम्म घरमा आफूलाई भेट्न नआएको गुनासो पोखेका छन्। उनीहरूले आरोपीलाई कडाभन्दा कडा सजायको माग प्रशासनसमक्ष गरेका छन्। घटना घटेकै दिन घटनास्थल पुगेका इलाका प्रहरी कार्यालय गौशालाको टोलीले घटनाका मुख्य नायके सलामलाई पक्राउ गरेको छ। प्रहरी नियन्त्रणमा रहेका सलाम उपर ज्यान मार्ने उद्योग र अमानवीय व्यवहार मुद्दा चलाइएको छ। उनलाई सोही मुद्दामा म्याद थप गरी सुक्ष्म रूपमा अनुसन्धान प्रक्रिया अगाडि बढाइएको प्रहरी निरीक्षक रन्जन मिश्रले बताए। अन्य दुई जना उनका सहयोगीहरू फरार रहेको र उनीहरूको खोजी कार्य तीव्र रूपमा भइरहेको प्रहरी निरीक्षक मिश्रले बताए। मनिका झाजनकपुरधाम, मनोहर पोखरेलसप्तरी, क्रान्ति साहवीरगन्ज, गोविन्द महतोजनकपुरधाम, धनवीर महतोमहोत्तरी :"
"दिनमा व्यापार, राति लुटपाट","महेन्द्रनगर : गत ७ पुसमा कञ्चनपुरको बेलौरी नगरपालिका१ फटैयाका ललिता भट्टको घरमा चोरी भयो। उनको घरमा महिला मात्र बस्ने थाहा पाएपछि भारतीय नागरिकको समूहले हसिया, पेस्तोल र चक्कु देखाइ लुटपाट गरे। उनको घरबाट नगद ३ लाख २० हजार रुपैयाँ, सुनको तीलहरी, कानको बाली दुई थान, एक थान मंगलसुत्र र एक थान औंठी, लत्ताकपडा र मोबाइलसमेत गरी करिब ५ लाख बराबरको चोरी भयो। श्रृङ्खलाबद्ध रूपमा एकै प्रकृतिबाट लुटपाट हुन थालेपछि प्रहरीले निगरानी बढाएको थियो। गत शनिबार बैलौरीको भारतसँग सीमा जोडिएको बैशाखमा नाकामा गस्तीमा रहेको प्रहरी टोलीले तीन जना भारतीय नागरिकहरूलाई रोकेर खानतलासी गर्न खोज्दा तीनै जना भागेर नजिकैको उखुबारीमा पसे। प्रहरीले तत्कालै उखुबारीबाट भारतको लखिमपुरका राजु इन्द्रसीलाई नियन्त्रणमा लियो। उनको साथबाट चार राउन्ड ठूलो गोली, दुई राउन्ड सानो गोली र एक थान लोड गरिएको कटुवा पेस्तोल फेला पर्यो। जिल्ला प्रहरी कार्यालय कञ्चनपुरका प्रमुख श्यामसिंह चौधरीले उखुबारीमा लुकेर बसेका अन्य दुई जनालाई स्थानीयको सहयोगमा उखुबारी घेराबन्दी गरी करिब सात घण्टापछि नियन्त्रणमा लिन सफल भएको बताए। श्रृङ्खलाबद्ध चोरीका घटनाहरू बढेपछि प्रहरीले निगरानी बढाएको थियो। स्थानीयको सहयोगमा डाँका समूह नियन्त्रणमा लिन सफल भयौ, जिल्ला प्रहरी प्रमुख चौधरीले भने, हामीले अनुसन्धान गर्दै जाँदा पक्राउ परेकाहरू दिनमा साइकलमा व्यापार गर्न नेपाल आउने र राति लुटपाटमा संलग्न भएको पाइयो। प्रहरीले पक्राउ गरेका राजु इन्द्रसी लखिमपुरमा सिलाइकटाइ गर्ने र मोटरसाइकल, साइकल चोरीमा संलग्न भएको प्रहरी अनुसन्धानबाट खुलेको छ। उनी मोटरसाइकल चोरीको आरोपमा लखनउ जेलबाट आठ महिना कैद मुक्त र २० हजार जरिवाना तिरेर पुस ८ गते मात्रै छुटेका थिए। जेलबाट छुटे लगत्तै उनी फेरि नेपालमा आएर चोरी गर्न थालेको प्रहरी अनुसन्धानबाट खुलेको चौधरीले बताए। त्यसैगरी पक्राउ परेका अर्का भारतको लखिमपुरका युसुफ अलि नेपालमा आएर साइकलमा चुँडी र बट्टन बिक्री गर्ने गरेको प्रहरीले जनाएको छ। यो समूहमा अर्का फरार व्यक्ति गाउँमा भैंसीको व्यापार गर्ने यहाँको स्थिति बुझ्ने र राति समूह बनाएर लु्ट्न आउने रहेछन्, चौधरीले भने, यसरी विभिन्न सामग्रीहरू बेच्ने निहुँमा आएर अवस्थाबारे जानकारी लिने र चोरी गर्ने गरेको खुलेको छ। उनले यसरी व्यापार गर्न आउने भारतीय नागरिकहरूबाट सावधान हुनसमेत सबैलाई अनुरोध गर्ने गरेका छन्। आइतबार पक्राउ परेका भारतीय डाँका समूहमा राजु इन्द्रसी, मुजिवा वञ्जरा र युसुफ अलिलाई प्रहरीले पत्रकार सम्मेलन गरी सार्वजनिक गरेको थियो। चोरीमा संलग्न अन्य दुई जना फरार छन्। उनीहरूको भारतीय प्रहरीको सहयोगमा खोजी कार्य जारी राखेको प्रहरीले जनाएको छ। कञ्चनपुरको बेलौरी, पुनर्वास, बेल्डाडीको सीमा आसपासका बस्तीहरूमा धनमाल र गाईवस्तु चोरीका घटनाहरू बढेका छन्। खुला सीमा भएका कारण समस्या भएको प्रहरीले जनाएको छ।"
"सत्ताको विरोध, सत्तामै आतुर","काठमाडौं : ०७९ को निर्वाचनबाट राष्ट्रिय स्वतन्त्र पार्टी, नागरिक उन्मुक्ति र जनमत पार्टी संसद्का लागि नौला हुन्। तर, सांसद पदको शपथ खाएको केही दिनमै तीनवटै दलले प्रधानमन्त्रीमा माओवादी केन्द्रका अध्यक्ष पुष्पकमल दाहाल प्रचण्डलाई समर्थन जनाए। र, सरकारमा जाने बाटो खोले। २० सिट रहेको राष्ट्रिय स्वतन्त्र पार्टी त उपप्रधान तथा गृह मन्त्रालयको नेतृत्वसहित सरकारमा सहभागी भयो। ६ सांसद रहेको जनमत पार्र्टी र ३ सिट रहेको नागरिक उन्मुक्ति पनि सरकारमा जान खुट्टा उचालिरहेका छन्। अर्को चरणको मन्त्रिपरिषद् विस्तारमा यी दुई दलका सांसदलाई पनि मन्त्री बनाउने गृहकार्य भइरहेको सत्तापक्षका नेताहरू बताउँछन्। पुरानो सत्तागठबन्धन भत्केर नयाँ बने पनि एकीकृत समाजवादीका सांसदहरू सत्तामा जानुपर्ने दबाब पार्टीमा दिइरहेका छन्। यद्यपि, पार्टीमा त्यसबारे निर्णय भने भइसकेको छैन। पुराना पार्टी सत्तामुखी भए, सत्तालिप्सामा रमाए भन्दै चुनाबबाट कुनै न कुनै रूपमा नयाँ पार्टी जन्मिने गरेका छन्। तर, चुनावमा जनतालाई आश्वासन दिए जस्तो व्यवहार भने उनीहरूले नगरेको आरोप लाग्दै आएको छ। संसद्मा पुगेपछि जसको प्राथमिकता पनि सत्तामा जाने नै हुन थालेको छ। किन त ? राजनीतिक विश्लेषक नीलाम्बर आचार्य भन्छन् विचार, दृष्टिकोण, सिद्धान्त केही मिल्दैन र पनि दलहरू अनेक गठबन्धन बनाउँदै हिँड्छन्। त्यसको परिणाम यस्तै आउने हो। राजनीतिक अवस्थाले नै साना दललाई सत्तामा पुर्याउने गरेको आचार्य बताउँछन्। अहिलेको स्थितिले सानासाना दललाई मिलेर जाउँ भन्यो, पहिलो र दोस्रो ठूला दलले आफ्नो नेतृत्वमा सरकार बनाउन सकेनन्, उनले भने। उनले साना दलबाट पनि योग्य व्यक्ति मन्त्री भएर जाने विषयमा आपत्ति नहुने बताए। राजनीतिक विश्लेषक आचार्य पछिल्लो विकृति जड नै चाहिने, नचाहिने बेला बनेको गठबन्धनको परिणाम भएको बताउँछन्। सात राष्ट्रिय पार्टीसहित १२ दल संसद्मापुगेका छन्। नेपाल मजदुर किसान पार्टीबाहेक सबै सत्तामा जान आतुर छन्। सबैभन्दा ठूलो दल नेपाली कांग्रेस बाध्यताले प्रतिपक्षमा पुगेको छ। पहिलो कांग्रेस (८९) र दोस्रो दलले नेकपा एमाले (७८)ले आफ्नो नेतृत्वमा सरकार बनाउन सकेनन्। तेस्रो ठूलो दल नेकपा माओवादी केन्द्रको नेतृत्वमा सरकार बनेको छ। माओवादी केन्द्रका अध्यक्ष पुष्पकमल दाहालको नेतृत्व सात दलीयको गठबन्धनको सरकार नै बनेको छ। जसमा स्वतन्त्र सांसदहरू अमरेशकुमार सिंह, किरणकुमार साह र प्रभु साहको पनि समर्थन छ। यो सरकारलाई प्रतिनिधिसभामा ३ सिट जितेको नागरिक उन्मुक्ति पार्टी, ६ सिट जितेको जनमत पार्र्टी, १२ सिटको जसपा, १४ सिटको राप्रपा, २० सिटको राष्ट्रिय स्वतन्त्र पार्टी, ३२ सिटको नेकपा माओवादी केन्द्र र ७८ सिटको एमाले तथा ३ जना स्वतन्त्र सांसदको समर्थनमा छ। नयाँ गठबन्धनमा नरहेको १० सिट जितेको र समानुपातिकमा थ्रेस होल्ड नकटाएको नेकपा एकीकृत समाजवादी पनि सरकारमा जान खोजिरहेको छ। तर, नयाँ गठबन्धनको नेतृत्वकर्ता एमाले अध्यक्ष केपी शर्मा ओली उसलाई ग्रीन सिग्नल दिएका छैनन्। चुनावी परिणामले राजनीतिक बजार भाउ महँगिएको विश्लेषकहरू बताउँछन्। यो निर्वाचनको परिमाणले कुनै दललाई बहुमत दिएन, पाँच दलीय गठबन्धन गरेर निर्वाचन भएको शक्तिलार्ई पत्याएन। एमालेको नेतृत्वमा भएको तालमेलले बहुमत पाएन। कुनै एउटा मात्रै तेस्रो शक्तिलाई पनि शक्तिशाली निर्णायक बनाएन। देशमा स्थायित्व र स्थिरता दिनेभन्दा पनि निर्माण परिणामले राजनीतिक बजार भाउ महँगियो। सानासाना दलमा पनि सत्ताका खेलाडी भए। संघीय सरकारदेखि प्रदेश सरकारसम्म नै त्यो अवस्था आएको छ। अहिलेसम्म १ सिट जितेको नेपाल मजदुर किसान पार्टी बाहेकका सबै सत्ताको खेलमा लागेका छन्। नेमकिपा भने २०४८ यता नै सत्तामा गएको छैन। नेमकिपाबाहेक कुनै पनि दल सत्तामा पुग्नबाट अछुतो छैनन्। २ सय ७५ सदस्यीय प्रतिनिधिसभामा ३२ सिट जितेको माओवादी केन्द्रले सरकारको नेतृत्व गर्ने अवसर पाएको छ। उपराष्ट्रपतिमा उसको दाबी छ। २० सिट भएको राष्ट्रिय स्वतन्त्र पार्टीले उपप्रधानमन्त्री तथा गृहमन्त्री जस्तो शक्तिशाली मन्त्रालय पाएको छ। उपसभामुखमा रास्वपाको दाबी छ। नजाने भनेर अडान लिएको राप्रपामा सरकारमा जान्नै पर्ने दबाब पर्यो। अध्यक्ष राजेन्द्र लिङ्देन सरकार जान नहुने पक्षमा भए पनि अन्य सांसदहरूले नगई नछोड्ने भएपछि उसले केही सर्त राखेर सरकारमा जाने निर्ण गर्यो। जसले १४ सिट जितेको छ। १२ सिट जितेको जसपाले उपराष्ट्रपति, उपप्रधानमन्त्रीसहित तीन मन्त्रीको दाबी गरेको छ। सबैभन्दा धेरै ८९ सिट जितेको नेपाली कांग्रेस प्रमुख प्रतिपक्षमा बस्न बाध्य छ। सानासाना दलहरू सरकारमा नगई केही गर्न नसकिने बाहना गर्दै सत्तामा जान तम्सिरहेका छन्। न प्रधानमन्त्री पाएको माओवादी केन्द्रलाई नै सत्तामा जाने म्यान्डिडेट दिएका छन्, न अन्य साना शक्तिलाई। तर, कसैको बहुमत नहुँदा सत्ताको चाबी साना दलको हातमा आएको छ। प्रत्यक्षमा १ र समानुपातिकमा ५ गरी ६ सिट जितेको जनमत पार्टी सरकारमा सहभागी भएको छ। उसले मधेस प्रदेशको मुख्यमन्त्री पनि दाबी गरेको छ। त्यस्तै ३ सिट जितेको नागरिक उन्मुक्ति पार्टीले रेशम चौधरीलाई रिहाइको सर्त राखेर सत्ताको बार्गेनिङ गरिरहेको छ। रेशम रिहाइ भएमा नाउपा सत्तामा सहभागी हुने नै छ। पुरानो गठबन्धनमा रहेका लोकतान्त्रिक समाजवादी पार्टी र राष्ट्रिय जनमोर्चाले भने सरकारमा जाने नजाने विषयमा केही टुंगो लगाएका छैनन्। पुरानै पाँच दलीय गठबन्धन कायम रहेको भए उनीहरू पनि सत्तामा जान सक्थे। तर, त्यो गठबन्धन नै भत्किएपछि उनीहरू विलखबन्दमा छन्। यो निर्वाचनमा लोसपाले ४ र जनमोर्चाले १ सिट जितेको छ। अहिलेसम्म १ सिट जितेको नेपाल मजदुर किसान पार्टी बाहेकका सबै सत्ताको खेलमा लागेका छन्। नेमकिपा भने २०४८ यता नै सत्तामा गएको छैन। नेमकिपाबाहेक कुनै पनि दल सत्तामा पुग्नबाट अछुतो छैनन्। जनमोर्चाका अध्यक्ष चित्रबहादुर केसी पनि उपप्रधानमन्त्री भइसकेका छन्। राजनीतिकशास्त्री प्राडा जनार्दन आचार्यले संसद् जित्यो कि मन्त्री नै बन्नुपर्ने प्रवृत्ति हाबी भएको बताए। संसद् जित्यो कि मन्त्री हुनुपर्ने। मन्त्री पनि खानपाउने खालकै हुुनुपर्ने प्रवृत्ति बढेको छ, उनले भने। २०४८ पछि नै सत्ता जनताको सेवाभन्दा पनि राजनीतिक लाभहानीको रूपमा हेरिएकाले यस्ता विकृत हावी भएको प्राडा आचार्य बताउँछन्। उनी भने यसलाई प्रणालीकै कमजोरीका रूपमा टिप्पणी गर्छन्। विवेकशील साझा पार्टीका प्रवक्ता एवं युवा अभियान्ता प्रकाशचन्द्र परियारले पछिल्लो समय राजनीतिकमा फस्ट फुड, फस्ट डेथ को प्रवृत्ति मौलाएको बताए। उनले एक सिट जित्नेले पनि राष्ट्रिय दोहन गर्न सरकारमा जाने भावनाको विकास भएको बताए। १ सिटे दलमा पनि राष्ट्र दोहन गर्न जाने भन्ने भावाना पलाएको छ, मन्त्री पाइहाल्लौं, पैसा कमाइहालांै भन्ने छ, उनले भने, यो राजनीतिकको विकृत रूप हो। यो निर्वाचन प्रणालीमा कुनै पनि दललाई बहमुत आउन गह्रो छ। त्यसको फाइदा साना दललाई भएको छ। जसले गर्दा साना दलको बार्गेनिङ पावर बढेको छ। नेपालको मिश्रित निर्वाचन प्रणाली हो। यस प्रणालीमा प्रत्यक्षतर्फ ६० प्रतिशत र समानुपातिकमा ४० प्रतिशत निर्वाचित हुने प्रावधान छ। राजनीतिक विश्लेषक आचार्यले निर्वाचन प्रणाली त्रुटि भए पनि अहिले परिणाम आउनुमा भागबन्डा प्रणालीको दोष भएको बताए। निर्वाचन प्रणालीमा त्रुटि होला तर अहिले भएको विकृति भनेको भागबन्डा प्रणालीको कारण हो, उनले भने। चुनावअघि नै सरकारको नेतृत्व आधाआधा गर्ने भनेर सहमत भएको थियो भन्ने कुरा आइसकेको बताउँदै उनले भने, प्रणालीमा होइन, पार्टी सञ्चालनमा नै दोष छ। उनले वर्तमान निर्वाचन प्रणालीले भर्खरै जन्मिएका दललाई अगाडि ल्याएर सकारात्मक काम गरेको बताए। प्रदेशको उही हालत सातै प्रदेशमा कुनै दलको बहुमत छैन। त्यहाँ पनि सरकार बनाउन साना दल नै निर्णायक छन्। जसले गर्दा उनीहरूको सत्ताका लागि बार्गेनिङको हात माथि छ। मधेस प्रदेशमा तेस्रो र चौथो दलले सरकारको नेतृत्वको दाबी गरिरहेका छन्। मधेसमा २३ सिटसहित एमाले ठूलो दल छ। २२ सिटसहित कांग्रेस दोस्रोमा छ। तर, तेस्रो १६ सिटको जसपा र चौथो १३ सिटको जनमत पार्टीले सरकारको नेतृत्वको दाबी गरिरहेका छन्। यहाँ माओवादी केन्द्रको ९ सिट जितेको छ। मधेसमा जसपा वा जनमतमध्ये एउटालाई सरकारको नेतृत्व दिन नयाँ गठबन्धन करिब करिब सहमति नै भएको छ। उता सुदूरपश्चिम प्रदेशमा नागरिक उन्मुक्तिले सरकारको नेतृत्वको दाबी गरेको छ। उसले ५३ सिटको प्रदेशसभामा ७ सिट जितेको छ। जबकी यो प्रदेशमा कांग्रेसले १९, माओवादी केन्द्रले ११ र एमालेले १० सिट जितेको छ। सुदूरपश्चिममा माओवादी केन्द्रलाई नेतृत्व दिने तयार भए पनि नाउपाको कारण समस्या पर्ने देखिएको छ। यहाँ नाउपालाई नसमेटेसम्म सरकार बन्ने अवस्था छैन। यसैले सुपमा उसले जे भन्छन् त्यही मान्नु पर्ने अवस्था छ। २०५२ सालयता साना दलहरू सरकार निर्माणमा निर्णयक बन्दै आएका छन्। २०५१ सालको मध्यवधी निर्वाचनमा कुनै पनि दलको बहुमत आएन। एमालेको अल्पमतको सरकार ९ महिनामा ढल्यो। शेरबहादुर देउवाको नेतृत्वमा जम्बो (४८) मन्त्रिमण्डल बन्यो। प्रदेश १ मा एउटा दलको मात्रै बहुमत हुने अवस्था छैन। ९३ सिटको यो प्रदेशमा बहुमतको लागि ४७ सिट आवश्यक पर्छ तर कुनै दलसँग पनि बहुमत छैन्। ठूलो दल एमाले ४० सिट मात्रै छ। बहुमतका लागि साना दलको आवश्यकता पर्छ नै। कर्णाली, गण्डकी, बागमती प्रदेश र सुदूरपश्चिममा कांग्रेस सबैभन्दा ठूलो दल छ। तर, नयाँ गठबन्धनका कारण कांग्रेसको सरकार बन्ने अवस्था छैन। साना दलको सहयोगबिना कुनै पनि प्रदेशमा सरकार बन्दैनन्। बागमतीमा कांग्रेससँग ३७ सिट छ। उ नै ठूलो पार्टी हो। एमालेसँग २७, माओवादी केन्द्रसँग २१ र राप्रपासँग १३ छ। यस्तै बागमतीमा ११० सिट छ। बहुमतको लागि ५६ सिट चाहिन्छ। यहाँ १३ सिट रहेको राप्रपाले मुख्यमन्त्रीमा दाबी गरेको छ। गण्डकीमा ६० सिट छ। यहाँ पनि पहिलो दल कांग्रेस छ। कांग्रेसका २७ सांसद छन् भने एमालेसँग २२, माओवादी केन्द्रसँग ८ सांसद छन्। राप्रपाका २ र एकीकृत समाजवादीका १ सांसद छन्। बहुमतका लागि ३१ सिट चाहिन्छ। लुम्बिनीमा पनि यही अवस्था छ। यहाँ एमाले सबैभन्दा ठूलो दल छ। तर, उसको बहुमत पुग्दैन। सानासाना दललाई नजोडेसम्म त्यहाँ पनि सरकार बन्दैनन्। लुम्बिनी प्रदेशमा एमाले ठूलो दल छ। यहाँ एमाले २९, कांग्रेस २७, माओवादी ९, राप्रपा ४, जसपा ३, लोसपा ३, नागरिक ४, जनमत ३, स्वतन्त्र ३, नेकपा एकीकृत समाजवादी १ र जनमोर्चा १ रहेको छ। कर्णालीमा पनि कांग्रेस नै ठूलो दल छ। तर, उसले नेतृत्वको सरकार बन्ने सम्भावना नै छैन। नयाँ गठबन्धनका कारण एमाले, माओवादी नेतृत्वमा यहाँ सरकार बन्छ। कांग्रेस १४, माओवादी केन्द्र १३, एमाले १०, समाजवादी र राप्रपाले एकएक सिट जितेका छन्। यहाँ एमाले र माओवादी केन्द्र मिल्दा नै बहुमत पुग्छ। २०५२ सालयता साना दलहरू सरकार निर्माणमा निर्णयक बन्दै आएका छन्। २०५१ सालको मध्यवधी निर्वाचनमा कुनै पनि दलको बहुमत आएन। एमालेको अल्पमतको सरकार ९ महिनामा ढल्यो। शेरबहादुर देउवाको नेतृत्वमा जम्बो (४८) मन्त्रिमण्डल बन्यो। पजेरो संस्कृति भित्रियो। त्यो पनि धेरै दिन टिकेन। तेस्रो दलका रूपमा रहेको राप्रपाका नेता सूर्यबहादुर थापा, लोकेन्द्रबहादुर चन्द पालै पालो प्रधानमन्त्री भए। मधेश केन्द्रित सद्भावना पार्टीलगायतका दलका नेता सरकार भित्रिए। सत्ताका लागि जे पनि हुन थाल्यो। २०५१ सालको मध्यवधिपछिको पाँच वर्षमा मनमोहन अधिकारी, शेरबहादुर देउवा, लोकेन्द्रबहादुर चन्द, सूर्यबहादुर थापा र गिरिजाप्रसाद कोइरालाको नेतृत्वमा पाँचवटै सरकार बने। त्यहाँ पनि साना दलले मन्त्रीका लागि जे पनि गरे। २०५६ मा कांग्रेसले बहुमत त ल्यायो। त्यो पनि धेरै टिकेन। २०६१ माघ १९ मा राजा ज्ञानेन्द्रले सत्ता हातमा लिए। २०६२६३ को जनआन्दोलनपछि मुलुकमा गणतन्त्र आयो। त्यसपछि संविधानसभाका निर्वाचन भए। पहिलो संविधानसभाको निर्वाचन २०६४ पछि ठूलो पार्टी बनेर उदाएको माओवादीको सरकार ९ महिना पनि टिकेन। त्यसपछि माधवकुमार नेपाल, झलनाथ खनाल, डा बाबुराम भट्टराई तथा खिलराज रेग्मीको नेतृत्वमा सरकार बने। त्यहाँ पनि साना दलको जगजगी भयो। तत्कालीन मधेसी जनअधिकार फोरमका अध्यक्ष उपेन्द्र यादव, तराई मधेस लोकतान्त्रिक पार्टीका नेताहरू राजेन्द्र महतो, शरदसिंह भण्डारी पटकपटक मन्त्रिभइरहे। एकनाथ ढकालदेखि बद्री न्यौपानेसम्म मन्त्री बने। २०७२ सालमा केपी शर्मा ओलीको नेतृत्वमा जनमोर्चाका अध्यक्ष चित्रबहादुर केसी, मालेका महासचिव सिपी मैनाली पनि उपप्रधानमन्त्री बने। राप्रपा नेपालका अध्यक्ष कमल थापा र तत्कालीन मधेसी जनअधिकार फोरम लोकतान्त्रिक अध्यक्ष विजयकुमार गच्छदार त अझ सत्ताका खेलाडी नै बने। संविधान बनेपछि दुइटा आवधिक निर्वाचन भएका छन्। २०७४ निर्वाचनमा एमाले र माओवादी केन्द्रको गठबन्धनले बहुमत ल्यायो। पार्टी पनि एकीकरण पनि भयो तर त्यो धेरै दिन टिकेन। सर्वोच्च अदालतले नै एमाले र माओवादी केन्द्र बिउँत्याइदियो। २०७७ पुस ५, २०७८ जेठ ७ मा गरी दुई पटक संसद् विघटन भयो। यो बेला माओवादी केन्द्र र एमालेको एउटा घटक सत्ताबाट बाहिरियो। २०७८ असार २८ मा सर्वोच्च अदालतको परमादेशपछि पुनः साना पार्टी हाबी भए। ठूला दल पनि नै फुटे। जनता समाजवादी पार्टी फुटेर लोकतान्त्रिक समाजवादी पार्टी (लोसपा), एमालेले फुटेर एकीकृत समाजवादी पार्टी बन्यो। पाँच दलीय सत्तारुढ गठबन्धन बन्यो। प्रतिगमनका लागि भने पनि यो गठबन्धन सत्ताको लागि फुटेको देखिन्छ। डा राजेश अहिराज, राजनीतिक विश्लेषक चुनाव महँगो छ। निर्वाचन आयोगमा पठाएको खर्च विवरण, वास्तविक खर्चमा तालमेल हँुदैन। खर्चको तालमेल गराउन पनि चुनाव जित्नेबित्तिकै मन्त्री हुनुपर्ने बाध्यता छ। अर्को कुरा हाम्रो समाज पनि दम्भमा विश्वास गर्छ। इज्जत, प्रतिष्ठा, मानका लागि मन्त्री हुनुपर्ने हुन्छ। मन्त्री भएपछि त्यो आडमा जे पनि गर्न पाइन्छ भन्ने छ। यहाँ प्रणालीले काम गरेको छैन। त्यसैले व्यक्तिनै शक्तिशाली हुनु परेको छ। मन्त्री भए धेरै काम पनि गर्न सकिन्छ, किनभने उसको हातमा पैसा हुन्छ। मन्त्री हुँदा कमाएको पैसा होस् वा गरेका काम हुन् त्यसले अर्को निर्वाचनको पूर्वाधार बनाउन सहयोग गर्छ। अहिले साना हुन् वा ठूला दल वा एक सिट जितेकै सांसद किन नहुन उनीहरूलाई मन्त्री नै चाहिएको छ। जित्नु अघि उनीहरू जनप्रतिनिधि हुन्छ भने, जितेपछि निधिपति ठान्छन्। म जे भन्छु त्यही ठीक। जे गर्छु त्यही भन्ने ठान्छन्। प्रत्येकलाई मन्त्री भन्ने लालसा छ। पार्टी संस्थागत हुनै सकेका छैनन्। निर्वाचन अति महँगो भएको छ। अब अरबपति बाहेकले निर्वाचनमा लड्न नसक्ने स्थिति भइसकेको छ। यो अभ्यासले इमान्दार र पार्टी प्रतिनिष्ठावान पैसा नभएकाले चुनाव नै लड्न नपाउने अवस्था भएको छ। अब मुख्य तीन कुरा गर्नुपर्छ। तब मन्त्री हुने मोह नै हुँदैन। पहिलो राष्ट्रपति, उपराष्ट्रपति, प्रदेश प्रमुख, संवैधानिक निकायका प्रमुख गैरदलीय बनाउनुपर्छ। राष्ट्रियसभामा विषय विज्ञ लानुपर्छ। राष्ट्रिय सभालाई विषय विज्ञको गैरराजनीतिक थलो बनाउनुपर्छ। तेस्रो र महत्वपूर्ण कुरा चाहिँ प्रतिनिधिसभाका सांसदलाई बजेट दिनुहुँदैन र मन्त्री पनि बनाउनुहुँदैन। सांसदलाई मन्त्री हुन नपाउने व्यवस्था गर्नुपर्छ। सांसदको काम नै नीति मात्रै बनाउने हो। संसद्मा पुगेका दल१२ (राष्ट्रिय ७) सरकारमा सहभागी एमालेमाओवादी रास्वपाजनमत सरकारमा जान आतुरनाउपाजसपाराप्रपाएस प्रतिपक्षमा कांग्रेस मौनलोसपा जनमोर्चा जहिल्यै सरकारबाहिर नेमकिपा"
कोदो उत्पादनमा नेपाल १३ औं नम्बरमा,"काठमाडौं : कोदोलाई अन्तर्राष्ट्रिय स्तरमै प्रवर्द्धन गर्न लागिएको छ। फलस्वरुप २०२३ लाई अन्तर्राष्ट्रिय कोदोजन्य बालीवर्ष मनाउन सुरु गरिएको छ। नेपालले पनि यसलाई विशेष प्राथमिकता दिँदै देशव्यापी रूपमा कोदोजन्य बाली वर्ष मनाउने भएको छ। यसर्थ खाद्य पोषण, सुरक्षा र वातावरण तथा ग्रामीण रुपान्तरणका लागि कोदोजन्य बाली नाराका साथ २०२३ लाई कोदोजन्य बाली वर्ष मनाउन लागेको हो। स्वास्थ्यवद्र्धक मौलिक अर्थात् रैथाले बालीहरू लोप हुँदै जान थालेकाले प्रवर्द्धन गर्न खोजिएको हो। कृषि विभाग, बाली विकास तथा कृषि जैविक विविधता संरक्षण केन्द्रले अंग्रेजी वर्ष २०२३ को पहिलो दिन आइतबार राजधानीमा कार्यक्रम आयोजना गर्दै कोदो, फापर, लट्टे, जुनेलो (चिनो) जस्ता रैथाने बालीको प्रवर्द्धन गर्नुपर्नेमा जोड दिइएको छ। भारतीय राजदूतावासले पनि यसबारे कार्यक्रम गर्दै नेपाललाई पनि सबै साथ मिलेर अन्तर्राष्ट्रिय कोदोजन्य बाली वर्ष मनाउन अनुरोध गरेको कृषि तथा पशुपक्षी विकास मन्त्रालयका सचिव डा गोविन्दप्रसाद शर्माले बताए। नेपालमा विभिन्न कार्यक्रम गरेर मनाउने कार्यक्रमको ढाँचा र अन्तर्राष्ट्रिय स्तरमा नेपालको सहभागिता हुनेबारे केन्द्रबाट तयारी भइसकेको उनले बताए। खासगरी कार्यक्रम मात्रै होइन किसानदेखि उपभोक्ता र सारोकारवालाहरूबाट यस्ता रैथानेबालीको संरक्षण गर्न जोड दिइएको उनको भनाइ छ। मौलिक बालीका जाति लोप हुँदै जान थालेकाले यसलाई पुनः प्रवर्द्धन गर्नुपर्छ भनेर आएको हो। सरकारले केही वर्षदेखि स्थानीय तहलाई लक्षित गर्दै रैथाने बालीलाई प्रवर्द्धन गर्न खोजेको हो, सचिव डा शर्माले भने। उत्पादन, संरक्षण, बजारीकरण, मूल्य अभिवृद्धि र उपभोक्तासम्म सुरक्षित किसिमले हाम्रा पहिचानका बालीह पुर्याउनु मुख्य उद्देश्य रहेको उनले बताए। यसलाई नीतिमै समावेश कसरी गर्ने, कार्यान्वयन चरणमा के कसरी लैजाने र स्थानीय तहमा समर्थन मूल्यलाई कसरी जोड्न सकिने भन्ने विषयमा केन्द्रित हुन जरुरी भएको उनले महसुस गरेका छन् रैथाने एग्री प्रडक्ट नेपालका अध्यक्ष तिलक ढकाल कोदोजन्य आहार स्वस्थ जीवनको आहार भएको बताउँछन्। पोषिलो, स्वादिलो, गुणस्तर र स्वस्थ रहेकोे पञ्चगुण तत्वले भरिपूर्ण रैथाने बाली लोप हुँदै गएकोले यसलाई प्रवर्द्धन गर्न जरुरी भएको औंल्याउँछन्। ३ वर्षदेखि कोदोमा २६ करोड अनुदान सरकारले १३३ गाउँपालिकामा अनुदान दिएको छ। हालसम्म कुल २६ करोड रुपैयाँ बराबरको रकम पठाइएको बाली विकास तथा कृषि जैविक विविधता संरक्षण केन्द्र प्रमुख डा रामकृष्ण श्रेष्ठले बताए। विगत ३ वर्षदेखि सरकारले अनुदानका रूपमा कोदो जस्ता रैथाने बालीका लागि प्रोत्साहनस्वरूप अनुदान दिँदै आएको छ। कोदोको महत्त्वविशेषता यसरी अनुदान पाएको मकवानपुरको मकवानपुर गढीमाई गाउँपालिकाले कोदो उत्पादनका लागि अनुदान दिएर बाँझो खेतीमा समेत बाली सुरु गरेर उत्पादन वृद्धि गरेको बताएको छ। गाउँपालिकाका प्रतिनिधि चन्द्रकान्त चौधरी सो गाउँपालिकामा मात्रै ३ सय हेक्टरमा कोदो खेती हुँदै आएको बताउँछन्। उनका अनुसार सो क्षेत्रफलबाट ३६० मेट्रिक टन कोदो उत्पादन भएको छ। उनी भन्छन्, सरकारबाट रैथाने बाली प्रवर्द्धनमा गरेको योगदानले बालीको क्षेत्र विस्तार भएको छ। बाँझो जमिनमा खनजोत गरेर खेती गरे प्रतिहेन्टर ९ सय रुपैयाँ दिएर प्रोत्साहन गरेका छौं। मकवानपुरगढी४ कालीखोलाका किसान सुकुमबहादुर घलान भने सरकारले कोदो र मकैमा दिएको अनुदान प्रयोग गरे पनि मल अभावका कारण बाली लगाउन गाह्रो भएको गुनासो गर्छन्। सरकारले सो शीर्षकमा गत वर्ष १५ कट्ठामा सो बाली लगाउँदा ४० हजार रुपैयाँ अनुदान पाएका थिए। यसवर्ष सोही जग्गामा लगाउँदा २० हजार रुपैयाँ मात्रै अनुदान दिए। यसले लगाउन प्रोत्साहन त मिलेको छ तर मलको अभावले बाली लगाउन गाह्रो भयो। हेटौंडा सहकारीबाट प्रति व्यक्ति ५ किलो मात्रै मल पाइन्छ, उनले गुनासो गर्दै भने, २ बोरा मल लाग्छ तर त्यो ५ किलोले कता हाल्ने कता नहाल्ने हुन्छ। मल कम भएपछि अन्नबाली पनि कमै फल्ने गरेको छ। अलिअलि फले पनि मृग र बाँदरले खाइदिने समस्याले हामी किसान मर्कामा छौं। नेपालमा कोदोको उत्पादन नेपालमा कोदो बालीको क्षेत्रफल पहिलेभन्दा क्रमशः घटेको छ। आव २०७४७५ मा देशभर २ लाख ६३ हजार ४९७ हेक्टरमा खेती गरेकोमा ११ हजार ९२ केजि प्रति हेक्टरको दरले ३ ला १३ हजार ९८७ मेट्रिक टन उत्पादन भएको थियो। देशको कुल खाद्यान्नको क्षेत्रफको ७७ प्रतिशत कोदो बालीले ओगट्छ। यसको कुल क्षेत्रफलमध्ये ९५ प्रतिशत पहाडमा हुन्छ। नेपालको तराईदेखि समुद्र सतहबाट ३१ सय मिटरसम्मको उच्च पहाडी क्षेत्रमा कोदो लगाइन्छ। ७७ जिल्लामै कोदो खेती गरेको पाइए पनि धेरैजसो खोटाङ, सिन्धुपाल्चोक, बाग्लुङ, स्याङ्जा, कास्की, ओखलढुंगा, गोरखा र सिन्धुलीमा बढी हुन्छ। तर, मनाङ र मुस्ताङमा कम हुन्छ। यो बाली कम वर्ष हुने क्षेत्रमा, कम उर्वर भूमिमा, सिञ्चित र असिञ्चत दुवै अवस्थामा पनि उब्जिन सक्ने भएकाले यसको महत्त्व छ। विश्वमा कोदो उत्पादन गर्ने देशमा नेपाल १३ स्थानमा छ। खाद्य तथा कृषि संगठनको सन् २०२० को तथ्यांकअनुसार नेपालमा ३ लाख २० हजार ९५३ मेट्रिक टन कोदो उत्पादन भएको छ। विश्वमा कोदो उत्पादनमा भारत अग्र स्थानमा छ।"
सरकारमा सहभागी हुने विषयमा जसपा अनिर्णित,काठमाडौं : जनता समाजवादी पार्टी (जसपा)ले मुलकको उपलब्धिलाई रक्षा गर्नका लागि पार्टी सशक्त भूमिका निर्वाह गर्ने जनाएको छ। सोमबारबाट ललितपुरमा सुरु राजनीतिक समितिको बैठकले राजनीतिक अवस्था र निर्वाचनको समीक्षा गर्दै जसपाले सरकारमा रहेर वा प्रतिपक्षमा रहेर संघीयतालगायतका उपलब्धिलाई रक्षा गर्न सशक्त भूमिका खेल्नुपर्ने निष्कर्ष निकालेको हो। बैठकमा अध्यक्ष उपेन्द्र यादवले जसपा राष्ट्रिय पार्टी बन्नुमा सन्तोषजनक हुनुपर्ने तर यो नै प्रयाप्त नभएको उनको भनाइ छ। यसअघिको कांग्रेस नेतृत्वको गठबन्धनले आफूहरूलाई अन्तिम समयसम्म झुटो आश्वासन दिएर अल्झाएको र पछि सिट बाँडफाँटमा कुरा नमिलेपछि गठबन्धन छाड्ने परिस्थितिमा पुगेको बैठकपछि जसपा नेता डा सुरेन्द्र यादवले जानकारी दिए। सरकारमा सहभागीताका विषयमा मंगलबार छलफल हुने र निष्कर्षमा पुगिने उनले बताए। वर्तमान सरकारलाई समर्थन गरेको जसपाभित्र सरकारमा सहभागी हुने वा नहुने भन्ने विषयमा विवाद छ।
गण्डकी संसदमा २ अध्यादेश पेस,"पोखरा : गण्डकी प्रदेश सभाका नवनिर्वाचित सांसदहरूको पहिलो बैठक सोमबार बसेको छ। प्रदेश प्रमुख पृथ्वीमान गुरुङले सोमबार ३ बजेलाई आह्वान गरेअनुसार नयाँ संसदको अधिवेशन सुरु भएको हो। अधिवेशनको पहिलो बैठकमा २ अधिवेशन पेस भएका छन्। नयाँ सरकार गठन हुनुअघि नै संसदको बैठक बसेको हो। ११ बजे सर्वदलीय बैठक बसी संसद बैठकको कार्यसूची बनाइएको थियो। सभामुखसमेत निर्वाचित नभएको हुँदा बैठकको अध्यक्षता ज्येष्ठ सदस्य मित्रलाल बस्यालले गरे। गण्डकी प्रदेश सभाका नवनिर्वाचित सदस्यहरूले १४ पुसमा सपथ लिएका थिए। सभामुखको हैसियतमा ज्येष्ठ सदस्य बस्यालले सोमबारको बैठकले प्रदेश सभाको काम कारबारहीलाई नियमित गर्न गण्डकी प्रदेश, प्रदेश सभा नियमावली २०७४ लाई स्वीकार गरी बैठक सञ्चालन गर्न प्रस्ताव गरेका थिए। सांसदहरूले त्यसलाई पारित गरेका थिए। बैठकको प्रारम्भमा ज्येष्ठ सदस्य बस्यालले प्रदेश प्रमुखले अधिवेशन आह्वान गरेको पत्र पढेर सुनाएका थिए। गण्डकी प्रदेश सरकारबाट जारी गण्डकी प्रदेशको निजामती सेवा गठन, सञ्चालन र सेवाका सर्त सम्बन्धमा व्यवस्था गर्न बनेको अध्यादेश सभामा कानुन मन्त्री बिन्दुकुमार थापाले पेस गरे। सरकारले असोज ७ गते २ वटा अध्यादेश ल्याएको थियो। अध्यादेश संसद अधिवेशनको पहिलो बैठकमा पेस गर्नुपर्ने कानुनी व्यवस्था छ। स्थानीय सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको अध्यादेश पनि सभामा पेस भयो। उक्त अध्यादेश प्रदेश सभा सदस्यसमेत रहेका कानुन मन्त्री बिन्दुकुमार थापाले पेस गरेका थिए। सरकार गठन नभइसकेको हुँदा सांसदहरू प्रतिपक्ष र सत्तापक्ष नबनी छ्यासमिस बसेका थिए। संसदीय परम्परामा सत्तापक्ष सभामुखको दाया र प्रतिपक्ष बाया बस्ने प्रचलन हुन्छ। गण्डकी प्रदेश सभाको अर्को बैठक २९ पुसमा बस्ने भएको छ।"
मधेस प्रदेशसभाको पहिलो बैठक : कसले के भने?,"जनकपुरधाम : मधेसका मुख्यमन्त्री लालबाबु राउतले पाँच वर्षे कार्यकालमा सरकारको आधार स्तम्भ निर्माण भएको बताएका छन्। सोमबार प्रदेशसभाको पहिलो बैठकमा मुख्यमन्त्री राउतले विभिन्न आरोहअवरोधलाई पार गर्दै सरकारले आधार निर्माण गरेकाले अब बन्ने सरकारलाई काम गर्न सहज हुने बताए। उनले अति आवश्यक कानुनहरू निर्माण भएको, सरकारको संरचना निर्माण भएको, तीन विश्वविद्यालय स्थापना भएको, जनजीविकाका सबालहरू योजनामा परिणत गरेको विषयलाई महत्वपूर्ण उपलब्धि बताए। मुख्यमन्त्री राउतले मधेस सरकारको पाँच वर्षे कार्यकालका अवधिमा प्रतिपक्षमा रहेका दलहरूको पनि महत्वपूर्ण साथ रहेको बताए। राउतले संघीयता कार्यान्वयन गर्न मधेस प्रदेशलाई बढी चुनौती रहेको बताए। नयाँ सरकारलाई प्रदेश प्रहरी भर्ना चुनौती हुने बताउँदै उनले सबै दल एकमत भएर अगाडि बढ्नुपर्नेमा जोड दिए। प्रहरी समायोजनको काम अन्तिम चरणमा पुगेकोले प्रधानमन्त्री पुष्पकमल दाहालसँग समन्वयमा ध्यानु दिनुपर्ने उनको भनाइ थियो। चुनौतीका बीच प्रदेश सभाबाट प्रहरी, निजामति ऐन बनाउँदा सबै दलको सहयोग सरकारका लागि महत्व राख्छ, राउतले भने, ऐन र नीति तथा कार्यक्रम प्रदेशसभाबाट पारित गर्न सकारात्मक सहयोग प्राप्त सबै दल एकबद्ध भएकै कारण प्रदेशका लागि महत्वपूर्ण कामहरू गर्न सहज हुन्छ। मधेस आन्दोलनको जगमा संघीयता आएको भन्दै मुख्यमन्त्री राउतले अब कार्यान्वयनमा सबैको योगदान आवश्यक रहेको बताए। पछिल्लो समय संघीयताविरोधी दलहरू पनि स्थापित भएकाले संघीयताको रक्षाका लागि नयाँ जनप्रतिनिधिहरूको काँधमा थप जिम्मेवारी आएको बताए। नेकपा एमालेका नेता तथा मधेश प्रदेशका सांसद् राजकुमार लेखीले मधेसका दलहरू विकास निर्माणका सवालमा एक ढिक्का बन्नुपर्ने बताए। उनले सुशासन र पारदर्शीताको क्षेत्रमा अब बन्ने प्रदेश सरकारले उदाहरणीय काम गर्ने विश्वास व्यक्त गरे। जनमत पार्टीले मधेस सरकारले गत पाँच वर्षमा गरेको कामको रिपोर्ट कार्ड उपलब्ध गराउन माग गरे। जनमत पार्टीका सांसद बसन्त कुशवाहाले मधेस सरकारले गरेको कामको सम्मान गर्दै पछिल्लो पाँच वर्षको रिपोर्ट कार्ड अर्थात् फ्याक्ट सिट उपलब्ध गराउन अनुरोध गरे। अघिल्लो सरकारले हालसम्म गरेको कामको जानकारी पाएपछि अब बन्ने सरकारलाई काम गर्न सहज हुने उनको बुझाइ छ। सांसद् कुशवाहाले जनताले जनमत पार्टीमाथि गरेको आशा र विश्वास अनुसार काम गर्ने बचन पनि दिए। नेपाली कांग्रेसका संसदीय दलका नेता कृष्णप्रसाद यादवले संघीयतामाथि खतरा बढेको बताउदै संघीय सरकारको गठबन्धनमा केही संघीयताविरोधी दलहरूसमेत रहेकाले संघीय संरचनालाई बनाउन ठूलो चुनौती देखिएको बताए। उनले मधेस प्रदेशमा बन्ने नयाँ सरकारले यहाँका जनताको चाहनाबमोजिम कृषि र किसानलाई पहिलो प्राथमिकता दिनुपर्ने बताए। ५५ वटा कानुन निर्माणपहिलो वर्षमा १६ वटा कानुन निर्माण गरेको प्रदेशसभाले दोस्रो वर्षमा थप ७ वटा कानुन निर्माण गरेको थियो। तेस्रो वर्षमा मधेश प्रदेशको प्रदेशसभाले १५ वटा कानुन निर्माण गरेको थियो। गत वर्षमा प्रदेशसभाले जम्मा ४ वटा र प्रदेशसभाको पाँचौ वर्षमा १३ वटा कानुन निर्माण गरी कूल ५५ वटा कानुन निर्माण गरेको छ। मधेस प्रदेशको प्रदेससभाबाट ५५ विधेयक पारित भएर प्रमाणीकरण समेत भइसकेको छ। आर्थिक र विनियोजन अतिरिक्त अन्य ऐन कानुन कार्यान्वयनको अवस्था भने निराशाजनक छ।"
जनमतले अघि सार्यो मधेस फस्टको आवधारणा,"काठमाडौं : जनमत पार्टीका उपाध्यक्ष बसन्त कुशवाहाले मधेस फस्टको आवधारणामा काम गर्नुपर्ने बताएका छन्। मधेस प्रदेशको प्रदेशसभामा पार्टीको तर्फबाट बोल्दै उनले मधेसको विकास र समृद्धिका लागि सबै पार्टीले नमूना ढंगबाट काम गर्नुपर्नेमा जोड दिए। हामी सबैले समन्वय, सहकार्य, सद्भावका साथ मधेस फस्टको आवधारणामा मधेसको विकास र समृद्धिका लागि अबको पाँच वर्ष काम गर्नु पर्छ, उनले भने, हामी सबैको सोचाई, काम गर्ने तरिका फरकफरक पनि हुनसक्छ। तर मधेसको विकासको सबालमा हामी एकबद्ध भएर मधेसलाई देशकै नमूना प्रदेशको रूपमा विकसित गर्नका लागि काम गर्नुपर्छ। सबै खाले मतभिन्नता, असमन्ता, मनमोटाव पाँच वर्षका लागि थातिराखेर मधेसलाई साझा कर्मथलो बनाउँदै मधेसबासीको पक्षमा काम गर्नुपर्नेमा उनले जोड दिँदै थपे, मधेस प्रदेशका ६१ लख २६ हजार जनताको नजर हामीमाथि छ। हामी सबै मिली यो सदनलाई आशाको केन्द्रको रूपमा विकास गरौं। जनताले पहिलो पटकमै मत दिएर जनमत पार्टीलाई राष्ट्रिय पार्टी बनाएकोमा उपाध्यक्ष कुशवाहाले धन्यवाद दिए। जनताले आफ्नो भविष्य जनमत पार्टीमा देखेर पहिलो पटकमै आम निर्वाचनमार्फत् हाम्रो पार्टीलाई राष्ट्रिय पार्टीको रूपमा स्थापना गराउनुभयो,' उनले भने, जनताको आशा, विश्वास, अपेक्षा र आवाजलाई सधैं पहिलो प्राथमिकतामा राखेर काम गर्छौं।"
जनमतले आफ्ना निर्वाचित जनप्रतिनिधिसँग माग्यो कार्यप्रगति विवरण,"काठमाडौं : जनमत पार्टीले पार्टीका तर्फबाट स्थानीय तहमा जितेर गएका जनप्रतिनिधिहरूलाई ६ महिनाको कार्यप्रगति विवरण सात दिनभित्र पेस गर्न सार्वजनिक रूपमा पत्र काटेको छ। जितेर गएको ६ महिनामा केकस्ता कामहरू नेताहरूले गरे भनेर सार्वजनिकरूपमा पत्रचार गरेको छ। सात दिनभित्र पार्टी कार्यालयमा कार्य प्रगति विवरण पेस गर्न पत्रचार गरिएको पत्रमा उल्लेख गरिएको छ। जनमत पार्टीको अवधारण लागू गर्न केकस्ता कार्यक्रमहरू ल्याउनुभयो। जनसरोकारका विषयहरूलाई सम्बोधन गर्न के कस्ता पहल गर्नुभयो,' पार्टी अध्यक्ष डा सीके राउतद्वारा हस्ताक्षरित भएको पत्रमा भनिएको छ, जनमत पार्टीको स्थानीय समिति र कार्यकर्ताहरूसँग समन्वय कस्तो रह्यो आदिको विवरण प्रतिवेदनमा समावेश गर्नु हुन अनुरोध छ।"
आयोगले राष्ट्रपति र उपराष्ट्रपतिको निर्वाचन प्रक्रिया अगाडि बढाउने,"काठमाडौं : निर्वाचन आयोगले राष्ट्रपति र उपराष्ट्रपतिको निर्वाचन प्रक्रिया अगाडि बढाउने भएको छ। सोमबार सिंहदरबारमा आयोगका पदाधिकारीसँग छलफल गर्दै प्रधानमन्त्री पुष्पकमल दाहाल 'प्रचण्डले संविधान र कानुनमा व्यवस्था भएबमोजिम राष्ट्रपति, उपराष्ट्रपति र राष्ट्रिय सभा सदस्यको रिक्त रहेको एक स्थानमा निर्वाचनका लागि आवश्यक प्रक्रिया थाल्न निर्देशन दिएका हुन्। छलफलमा प्रचण्डले भने, 'निर्वाचनका लागि हामी राजनीतिक दलबीच छलफल गर्छौँ र हामी एउटा निष्कर्षमा पुगौंला।' छलफलका क्रममाा प्रधानमन्त्रीले स्थानीय तहको निर्वाचन, प्रदैश सभा सदस्य निर्वाचन र प्रतिनिधिसभा सदस्य निर्वाचन कुशलतापूर्वक सम्पन्न गरेकोमा धन्यवाद व्यक्त गरेको उपप्रधान एवं गृहमन्त्री रवि लामिछानेले जानकारी दिए। निर्वाचनको मितिका विषयमा भने पछि छलफल गर्ने उनले बताए। बैठकमा आयोगका प्रमुख आयुक्त दिनेशकुमार थपलिया लगायत आयुक्तहरुले निर्वाचन आयोगको कामकारबाही र निर्वाचन प्रक्रियाबारे जानकारी गराएका थिए। राष्ट्रपति, उपराष्ट्रपति निर्वाचन पनि माघभित्रै सक्नुपर्नेछ। राष्ट्रपति भण्डारीको कार्यकाल २०७९ फागुन २९ गते सकिँदै छ। कार्यकाल सकिनुभन्दा एक महिनाअघि नै निर्वाचन हुने गरी मिति तय गर्नुपर्ने व्यवस्था छ। त्यो व्यवस्थाअनुसार माघ २९ गतेभित्र नै राष्ट्रपति र उपराष्ट्रपति छानिसकिने छन्। संवैधानिक व्यवस्थाअनुसार राष्ट्रपति र उपराष्ट्रपति फरकफरक लिङ्ग वा समुदायको हुनुपर्छ। संघीय संसद् (३३४) र प्रदेशसभाका सदस्य (५५०) मतदाता हुनेछन्। मुलुकको विद्यमान जनसंख्याअनुसार यी पदको निर्वाचनका लागि संघीय संसद्का प्रतिसदस्यको मतभार ७९ र प्रदेशसभाका प्रतिसदस्यको मतभार ४८ हुनेछ। बालकोटको बैठकबाट नयाँ सत्ता गठबन्धनको तर्फबाट प्रचण्डलाई प्रधानमन्त्री बनाएकाले एमालेले राष्ट्रपति पाउने सहमति भएको छ।"
सरकारमा सहभागीताबारे धारणा बनाउन एकीकृत समाजवादीको पोलिटब्युरो बैठक जारी,काठमाडौंः नेकपा एकीकृत समाजवादीको पोलिटब्युरो बैठक सुरु भएको छ । सरकारमा सहभागीताबारे धारणा बनाउन एकीकृत समाजवादीको पोलिटब्युरो बैठक सुरु भएको हो । शनिबार र आइतबार बसेको स्थायी कमिटी बैठकले सरकारलाई समर्थनको विषयमा धारणा बनाउन सकेको थिएन । समाजवादीभित्र सरकारमा सहभागीताको विषयमा मत बाँझिएको छ । केही नेताहरुले वर्तमान सरकारलाई समर्थन मात्रै गर्नुपर्ने बताउँदै आएका छन् भने केहिले सरकारमै सहभागी हुनुपर्नेमा जोड दिएका छन् ।
सत्तारुढ दलले औपचारिक पत्र पठाए सरकारमा सहभागीताबारे धारणा बनाउन सकिन्छः झलनाथ खनाल,"काठमाडौंः नेकपा एकीकृत समाजवादीका सम्मानीत नेता झलनाथ खनालले सरकारमा सहभागीता जनाउन आतुर गर्नुपर्ने अवस्था नरहेको बताएका छन् । पार्टीको स्थायी कमिटी बैठकमा बोल्दै सम्मानीत नेता खनालले सत्तामा सहभागी बन्न आतुर हुनुपर्ने कुनै कारण नभएको बताएका हुन् । खनालले भने, हामीले यो सरकारलाई आमरुपमा विश्लेषणात्मक ढंगले हेर्नुपर्छ । त्यसले गर्ने सकारात्मक कामहरुलाई समर्थन गर्नुपर्छ र यसले गर्ने गलत कामहरूको आलोचना गर्नुपर्छ । हामीले सत्तामा सहभागी बन्न आतुर हुनुपर्ने कुनै कारण छैन । खनालले यो सरकारले खिचडीको आकार लिएको बताए । खनालले भने, मुलुकमा कुनै न कुनै रूपको एउटा गठबन्धनको सरकार बन्नै पर्ने थियो अहिले एउटा खिचडी सरकारले आकार लिएको छ वा लिँदैछ । यो पुनरुत्थानवादी, रहस्यपूर्ण, संघीयता विरोधी, जबजवादी र समाजवादीको मिश्रित सरकार हो । यसमा नेपाली समाजलाई अघि लाने र पछि तान्ने दुवै प्रकारका शक्तिहरु छन् । सरकार वा सरकारमा सहभागी दलहरुले समाजवादीलाई सहभागी गराउने इच्छा भएमा ससम्मान औपचारिक पत्र पठाउनुपर्ने बताए । त्यो पत्रको सारतत्वलाई हेरेर आधिकारिक निकायले के गर्ने भन्ने सम्बन्धमा संस्थागत रुपले छलफल गरी निर्णय गर्नुपर्ने खनालको भनाइ छ ।"
"मन्त्रालयका कामबारे प्रधानमन्त्रीलाई सचिवको रिपोर्टिङ, भोलि निर्देशनात्मक सम्बोधन","काठमाडौंः प्रधानमन्त्री पुष्पकमल दाहाल प्रचण्डले सरकारको काम कारबाहीलाई प्रभावकारी बनाउने सम्बन्धमा मंगलबार निर्देशनात्मक सम्बोधन गर्ने भएका छन् । प्रधानमन्त्रीमा नियुक्त भएपछि पहिलोपटक सरकारको काम कारबाही प्रभावकारी बनाउन सरकारका सचिवसँग प्रधानमन्त्री प्रचण्डले आज छलफल गरेका थिए । प्रधानमन्त्री दाहालले सचिवका कार्यविवरण सुनिसकेपछि मंगलबार आवश्यक निर्देशन दिने भएका हुन् । पुस १० गते प्रधानमन्त्रीमा नियुक्त भएका प्रचण्डले सुशासन र नागरिकलाई सरल र सहजरुपमा सेवा प्रदान गर्ने यसअघि नै घोषणा गरेका थिए । पुस ११ मा प्रचण्डले नागरिकलाई सेवा प्रदान गर्ने निकायमा भइरहेको व्यथिति अन्त्य गर्ने घोषणा गरेका थिए । विशेषगरी राहदानी वितरण, सवारी चालक अनुमतिपत्रलगायत सेवाग्राहीको बढी भीडभाड हुने कार्यालयको कामलाई सरल र सहज बनाउने प्रधानमन्त्रीको योजनाअनुसार आज पहिलो चरणमा प्रधानमन्त्रीले सचिवहरुसँग छलफल गरेका थिए । केही सचिव र विभागका प्रमुखले आआफ्नो विभागको कार्यविवरणबारे प्रस्तुति दिन बाँकी छ । सिंहदरबारस्थित प्रधानमन्त्री तथा मन्त्रिपरिषद्को कार्यालयमा भएको छलफलमा सचिवहरुले आआफ्नो मन्त्रालयको वस्तुस्थितिबारे प्रधानमन्त्रीलाई रिपोर्टिङगरेका थिए । सचिवहरुले मन्त्रालयको नीति तथा कार्यक्रम, वार्षिक बजेट र कार्यसम्पादनमा भएका कमी तथा कमजोरीका बारेमा जानकारी गराएका थिए । छलफलमा गृह, अर्थ, शिक्षा, परराष्ट्र, भौतिक पूर्वाधार, संस्कृति तथा पर्यटनलगायत मन्त्रालयका सचिवहरूले आआफ्नो मन्त्रालयको प्रतिवेदन प्रस्तुत गरेका थिए ।"
गण्डकी संसदको पहिलो अधिवेशन आजदेखि,"पोखरा: गण्डकी प्रदेश सभाका नवनिर्वाचित सांसदहरुको पहिलो बैठक सोमबार बस्दैछ। प्रदेश प्रमुख पृथ्वीमान गुरुङले सोमबार ३ बजेलाई संसद अधिवेशन आह्वान गरेका छन्। सरकारले असोज ७ गते २ वटा अध्यादेश ल्याएको थियो । अध्यादेश संसद अधिवेशनको पहिलो बैठकमा पेस गर्नुपर्ने कानुनी व्यवस्था छ । स्थानीय सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको अध्यादेश पनि सभामा पेस हुनेछ । उक्त अध्यादेश प्रदेश सभा सदस्यसमेत रहेका कानुन मन्त्री बिन्दुकुमार थापाले पेस गर्नेछन् ।"
मधेसका जनताले दलहरूलाई मिलेर जान जनादेश दिएको छ : सांसद लेखी,"जनकपुर : नेकपा एमालेका सांसद राजकुमार लेखीले मधेसका जनताले सबै दललाई मिलेर जान जनादेश दिएको बताएका छन्। मधेस प्रदेशसभाको पहिलो बैठकमा सम्बोधन गर्दै उनले प्रदेशको समृद्धि र विकासमा सबै सांसदहरूको भूमिका अपरिहार्य रहेको बताए। 'आज ऐतिहासिक क्षणमा छौं। सामाजिक, राजनीतिक रुपान्तरणका निम्ति विभिन्न चरणको आन्दोलनमा बलिदानबाट प्राप्त गरेको लोकतन्त्र, गणतन्त्र, संघीयता, समावेशीता, धर्मनिरपेक्षता र तीन तहको सरकार सक्षम र सुदृढ बनाउन संसदको पाँच वर्षे कार्यकाल सुखद र सक्षम दायित्व, जवाफदेहिता र संविधानको बारेमा माननीय सदस्यहरूको प्रभावकारी भूमिका रहनेछ,' पार्टीको तर्फबाट सम्बोधन गर्दै उनले भने, 'जनताले हामीलाई यो प्रदेशमा मिलेर जाने जनादेश दिएको छ। मधेस प्रदेशको समृद्धि र विकास, सुशासन र स्वशासन, शिक्षा, स्वास्थ्य र रोजगारी, प्रदेश कानुनहरूको निर्माण, विधिको शासन र लोकतान्त्रिक पद्धतिप्रति गम्भीर हुनेछौं।'"
मधेस सरकारमा जनमतको नजर,"काठमाडौं: कुन प्रदेशको मुख्यमन्त्री कुन पार्टीले पाउने र कुन नेता मुख्यमन्त्री बन्ने प्रदेश स्तरमा चर्चाको विषय छ। अन्य प्रदेशको तुलनामा मुख्यमन्त्रीको होडबाजी र चर्चा मधेसमा धेरै छ। मधेस प्रदेशमा मुख्यमन्त्रीका लागि जनमत पार्टी र जसपाको दावी छ। मधेस प्रदेश संघीयताको जननी हो। केन्द्रमा बनेको माओवादी अध्यक्ष पुष्पकमल दाहाल 'प्रचण्ड' नेतृत्व सरकारलाई जसपा र जनमत पार्टीको पनि समर्थन छ। दलहरुले संघदेखि प्रदेशस्तरसम्म गर्ने पावर सेयरिङ्गले पनि मधेसमा जसपा वा जनमत पार्टीको नेतृत्व भन्ने त देखाउँ छ तर को पल्लाभारी भन्ने अझै निर्क्यौल छैन। यहाँ आलोपालो सरकारको सम्भावना पनि उत्तिकै छ। आलोपालो समझदारी भए सिके राउतले पहिलो पारी सम्हाल्ने संकेत गरेका छन्। औपचारिक रुपमा उनले यो संकेत नगरे पनि अर्को सत्ता दावेदार दल जसपाका अध्यक्ष उपेन्द्र यादवलाई राउतले पारजित गरेका छन्। जसले केन्द्र र प्रदेशको सत्ता समीकरणमा मधेस प्रदेशको नेतृत्व जनमत पार्टीले गर्ने सम्भावना बढेको राजनीतिक विश्लेषक बताउँछन्। यसअघिको सरकारलाई फरक रुपले खबरदारी गरेका कारण पनि मधेसका जनताले एक पटक राउतको शासन हेर्न खोजेका छन्। उनले केन्द्र सरकारमा पनि चलाखीपूर्ण र सुझबुझको राजनीति गरे। अरु दलले नेतृत्वकर्तालाई नै सरकारमा पठाउँदा राउतले आफू बाहिर बसेर दलका अरु सांसदलाई सरकारमा पठाए। उनको यो भूमिकालाई सुझबुझसहितको राजनीति भनेर चित्रण गरिन्छ। राउतले यही सन्देश मधेस प्रदेशमा पनि दिन चाहन्छन्। मधेस प्रदेश सरकारको नेतृत्व दिन प्रधानमन्त्रीबाट राउतलाई सकारात्मक संकेत मिलेको जनमत स्रोतले अन्नपूर्णलाई बतायो। यता जसपाका अध्यक्ष यादव पनि मधेसमा सरकारको नेतृत्व गर्न गृहकार्य गरिरहेका छन्। आफू निर्वाचनमा पराजित भए पनि पार्टीलाई मधेस सरकारको नेतृत्वमा पुर्याएर राजनीतिक यात्रालाई सक्रिय बनाउने तयारीमा यादव छन्। वर्तमान केन्द्रीय सरकारको समर्थक दल भएकाले यादवको पहल पनि सकारात्मक बनेको विश्लेषक बताउँछन्। जनमतबाट मुख्यमन्त्रीको दावेदार को को ? जनमत पार्टीले पहिलो चरणमा सरकारको नेतृत्व पायो भने पार्टी उपाध्यक्ष ईन्जिनियर बसन्त कुशवाहलाई सरकारमा पठाउने तयारी रहेको पार्टी स्रोतको दावी छ। जनमतले एक व्यक्ति एक पद भन्ने नीतिका साथ काम गरिरहेकाले पनि उनको दावीलाई बलियो मानिन्छ। मुख्यमन्त्रीका आकांक्षी महेशप्रसाद यादव संसदीय दलको नेता चयन भएका छन्। अर्का आकांक्षी चन्दनकुमार सिंह प्रमुख सचेतक बनेका छन्। नेता सतिश सिंह पनि मुख्यमन्त्रीका दावेदार हुन्। तर उनलाई मन्त्री बनाउने योजनामा पार्टी रहेको एक नेताले बताए। राजनीतिक विश्लेषक चन्द्रकिशोर भन्छन्, जसपा र जनमतको आधारभूमी मधेस हो। त्यसैले यहाँ सरकारको नेतृत्व लिने दावी गर्नु स्वभाविक हो। मुख्यमन्त्री बन्न संसदीय दलको नेता बन्नुपर्छ ?समान्यतया: मुख्यमन्त्री र प्रधानमन्त्री बन्न पार्टीको संसदीय दलको नेता हुनुपर्ने आम बुझाई छ। त्यसैले प्रदेशस्तरमा दलको नेता बन्ने रसाक्सी छ। तर, अहिले केन्द्रका गठन भएको सरकार संविधानको धारा ७६ को उपधारा (२) अनुसार छ। दुईभन्दा बढी पार्टीको समर्थमा प्रचण्ड प्रधानमन्त्री बनेका छन्। संविधानको यसै उपधारा बमोजिम प्रदेशस्तरमा सरकार गठन हुने भएकोले मुख्यमन्त्री बन्न संसदीय दलको नेता नै बन्नु नपर्ने संविधानविद् भिमार्जुन आचार्यले बताए। मुख्यमन्त्री बन्न प्रदेश सभाको सदस्य भए हुने आचार्यको भनाइ छ। यदी प्रदेश सरकारको नेतृत्व जनमत पार्टीले पयो भने यही आधारलाई टेकेर कुशवाहलाई मुख्यमन्त्री बनाउने पार्टीको रणनीति छ। को हुन् कुशवाह ?जनमत पार्टीका उपाध्यक्ष बसन्त कुशवाहलाई दूरदृष्टि भएका नेताका रुपमा लिइन्छ। इलेक्टिकल इन्जिनियर उनले प्रोजेक्ट म्यानेजमेन्टमा एमबीए गरेका छन्। रौतहटको बौधिमाई नगरपालिका बंकुलका बासिन्दा उनले पुलचोक ईन्जिनियरिङ क्याम्पसबाट इलेक्टिकल इन्जिनियरमा डीप्लोमा र बीई गरेका थिए। उनले युएईबाट स्नातककोत्तर गरेका थिए। विदेशमा दुई दशकको इन्जिनिरिङ अनुभव संगालेका उनले मध्यपूर्व र अफ्रिकाका २४ देश मध्यबाट सन् २०१६ मा इन्जिनियर अफ द ईयर अवार्ड पाएका थिए। उनले दुबईको मरुभूमीमा आग्रेनिक कृषि खेती र सोलार सिस्टमको रिसर्च गरेका छन्। सन् २०१९ मा मध्यपूर्वमै उनी सस्टेनेवल टुरिज्म अवार्डबाट पनि सम्मानित भए। विदेशको राम्रो कमाइ छाडेर नेपालमै केही गर्ने सोचसहित उनी स्वदेश फर्किएका हुन्। राजनीतिबाट देशको सेवा गर्ने सोचसहित उनी जनमत पार्टीको जनकपुर महाधिवेशनबाट पार्टी उपाध्यक्ष बने। नेपाल फर्किनु अघि मध्यपूर्व युएई अन्तर्गत पर्ने ३४ देशका पाँच तारे होटलका टेक्निकल डाइरेक्टर थिए। डा सीके राउतको अध्यक्षतामा सन् २०१० मा गैर आवासीय मधेसी संघ अमेरिका दर्ता गर्दा उनी उपाध्यक्ष थिए। मधेस समृद्ध बनाउने जनमतका चार योजनामुख्यमन्त्री बन्ने दौडमा रहेका जनमत पार्टीका उपाध्यक्ष कुशवाले मधेस प्रदेशलाई तीन वर्षमा समृद्ध बनाउने योजना बनाएका छन्। किसानका समस्या समाधान गर्ने, एक घर एक रोजगारी प्रदान गर्ने, जनताको घरमा सर्वसुलभ स्वास्थ सेवाको पहुँच पुर्याउने र मधेस प्रदेशको साक्षरता दर ९५ प्रतिशत पुर्याउने उनको लक्ष्य छ। पाँच वर्ष जसपा नेतृत्वको सरकारले मधेसमा अर्बौ खर्चेर कुने उपलब्धी हासिल नगरेको कुशवाहको भनाए छ। उनले भने, बजेटको सही सदुपयोग भएको भए अहिलेसम्ममा मधेसमा धेरै उपलब्धि हासिल हुन्थ्यो।' उनले मधेसमा चार योजनालाई सफल बनाउने गरी काम गर्ने बताए। १ जिल्लामा एक हजार शैय्याको अस्पताल जनमत पार्टीले एक जिल्लामा एक हजार शैय्याको सुविधासम्पन्न अस्पताल बनाउने योजना बनाएको छ। हजार बेडको 'मल्टिस्पेस्लिट' अस्पताल आठै जिल्लामा सञ्चालन गर्ने योजना पार्टीको छ। यसका लागि ५ अर्ब रुपैयाँ खर्च लाग्ने पार्टीको अनुमान छ। २शिक्षामा प्रविधिको प्रयोग संविधान प्रदत्त निःशुल्क शिक्षाको अधिकारलाई कार्यान्वनमा जोड दिने जनमत पार्टीले जनाएको छ। विद्यालयलाई प्रविधिको प्रयोग बढाएर डिजिटल बनाउने, शिक्षकलाई उच्च स्तरको तालिम दिने र गुणस्तरीय शिक्षामा जोड दिने नीति जनमतले लिएको छ। मधेस प्रदशेका १४ हजार ७ सय माध्यमिक तहसम्म विद्यालयलाई प्रविधिमैत्री बनाउने र अभिभावकले घरैबाट अनुगमन गर्न सक्ने व्यवस्था मिलाउने उनले बताए। ३कृषिमा अधुनिकीकरणकृषिमा आधुनिकीकरणले मात्रै किसानको जीवनमा सुधार आउने निष्कर्ष निकाल्दै जनमतले कृषिदेखि उत्पादन निर्यातसम्मको योजना बनाएको छ। खेतीका लागि माटो परीक्षण, माटोको उपचार, कृषिको भौतिक संरचान निर्माण, आधुनिक बिउबिजन र मलको व्यवस्थापन, सोलार सिचाईंको प्रबन्ध मिलाउने योजना पार्टीले राखेको छ। कृषिलाई बिचौलिया मुक्त बनाउन जिल्ला तथा नगरस्तरमा कृषि उत्पादन प्रोसेसिङ्गका लागि उद्योग स्थापान गर्ने योजना रहेको कुशवाहले बताए। किसानको उत्पादन सरकारले किन्ने योजना जनमतले बनाएको छ। ४ बढी नियन्त्रणमधेसले भोग्दै आएको बाढीको समस्या समाधान गर्न पार्टीले रणनीतिक योजना बनाएको दावी गरेको छ। प्रदशेका ८ जिल्लामा बग्ने प्रमुख १० नदीलाई व्यवस्थापन गर्न ४० देखि ४५ अर्ब बजेट लाग्ने पूर्वानुमान गरिएको छ। यो काम सम्पन्न भए मधेसमा बाढीको समस्या हल हुनेछ।"
प्रधानमन्त्री प्रचण्डले गरे निर्वाचन आयोगका पदाधिकारीसँग छलफल,"काठमाडौं : प्रधानमन्त्री पुष्पकमल दाहाल प्रचण्डले निर्वाचन आयोगका पदाधिकारीसँग छलफल गरेका छन्। सोमबार बिहान सिंहदरबारमा आयोगका पदाधिकारीसँग छलफल गरेको प्रधानमन्त्रीको सचिवालयले जनाएको छ। छलफलमा प्रधानमन्त्री प्रचण्ड, उपप्रधान एवम् अर्थमन्त्री विष्णु पौडेल, उपप्रधान एवम् गृहमन्त्री रवि लामिछाने, निर्वाचन आयोगका प्रमुख निर्वाचन आयुक्त दिनेश कुमार थपलियालगायत रहेका छन्। प्रचण्डले आफू प्रधानमन्त्री बनेपछि नयाँ सरकारकोतर्फबाट पहिलो पटक निर्वाचन आयोगका पदाधिकारीसँग छलफल भएको हो। निर्वाचन आयोगले राष्ट्रपति र उपराष्ट्रपतिको निर्वाचन गर्ने तयारी थालेको छ। यसबारे पनि छलफल भएको छ। प्रधानमन्त्री प्रचण्डले संविधान र कानुनमा व्यवस्था भएबमोजिम राष्ट्रपति, उपराष्ट्रपति र राष्ट्रिय सभा सदस्यको रिक्त रहेको एक स्थानमा निर्वाचनको प्रक्रिया थाल्न निर्देशन दिएका छन्। राष्ट्रपति, उपराष्ट्रपति निर्वाचन पनि माघभित्रै सक्नुपर्नेछ। राष्ट्रपति भण्डारीको कार्यकाल २०७९ फागुन २९ गते सकिँदैछ। कार्यकाल सकिनुभन्दा एक महिनाअघि नै निर्वाचन हुने गरी मिति तय गर्नुपर्ने व्यवस्था छ। त्यो व्यवस्थाअनुसार माघ २९ गतेभित्र नै राष्ट्रपति र उपराष्ट्रपति छानिसकिने छन्। संवैधानिक व्यवस्थाअनुसार राष्ट्रपति र उपराष्ट्रपति फरकफरक लिङ्ग वा समुदायको हुनुपर्छ। संघीय संसद् (३३४) र प्रदेशसभाका सदस्य (५५०) मतदाता हुनेछन्। मुलुकको विद्यमान जनसंख्याअनुसार यी पदको निर्वाचनका लागि संघीय संसद्का प्रतिसदस्यको मतभार ७९ र प्रदेशसभाका प्रतिसदस्यको मतभार ४८ हुनेछ।"
सरकारमा जाने कुनै तयारी छैन : एकीकृत समाजवादी,"काठमाडौं : नेकपा एकीकृत समाजवादीले तत्काल सरकारमा जाने कुनै तयारी नभएको स्पष्ट पारेको छ। सोमबारबाट काठमाडौंमा सुरु समाजवादीको पोलिटब्युरो बैठकले सरकारमा सहभागी हुन कुनै औपचारिक प्रस्ताव नआएको र सरकारमा जाने कुनै तयारी नरहेको स्पष्ट पारेको हो। बैठकपछि प्रवक्ता जगन्नाथ खतिवडाले अहिले सरकारमा जाने वा नजाने भन्दा पनि सरकारलाई हेर्ने दृष्टिकोणका विषयमा छलफल भएको बताए। सरकारमा सहभागी हुनका लागि कतैबाट पनि औपचारिक प्रस्ताव अनाएको अवस्थामा सरकारमा सहभागीको प्रश्न नै नउठ्ने उनको भनाइ छ। बैठकमा समसामयिक राजनीति, नयाँ सरकार, संगठन निर्माणबारे २० जना सदस्यहरुले धारणा राखेको र मंगलबार पनि बैठक बस्ने प्रवक्ता खतिवडाले जानकारी दिए। खतिवडाले लामो समय सहकार्य गरेको प्रचण्डको नेतृत्वमा सरकार गठन भएको अवस्थामा नीतिगत निर्णय गर्नका लागि बैठक राखेको जिकिर गरे। उनले विकसित राजनीतिक अवस्थामा पार्टीले परिपक्व ढंगले निर्णय गर्ने बताए। त्यसअघि पोलिटब्युरो बैठकको सुरुमै अध्यक्ष माधवकुमार नेपालले देशको हितलाई केन्द्रविन्दुमा राखेर अघि बढ्न चाहेको बताएका थिए। एकीकृत समाजवादीले गत मंसिरमा भएको चुनावमा प्रतिनिधिसभातर्फ १० सिट जितेको थियो तर राष्ट्रिय पार्टी भने बन्न सकेन।"
शून्य अवस्थामा पुगेका विधेयकलाई पुन: ल्याउन पहल गर्छु : गणेश तिमिल्सिना,"काठमाडौं : राष्ट्रियसभाका अध्यक्ष गणेशप्रसाद तिमिल्सिनाले देशको हित गर्ने गरि कानुन निर्माण गर्नुपर्नेमा जोड दिएका छन्। नीति अनुसन्धान प्रतिष्ठानले सोमबार काठमाडौंमा आयोजना गरेको कार्यक्रममा तिमिल्सिनाले मुलुकको विभिन्न क्षेत्रको कानुन निर्माण गर्दा विज्ञ र सरोकारवालासँग छलफल गर्दै देशको हितलाई केन्द्रमा राख्नुपर्ने बताए। उनले यसअघि राष्ट्रियसभाले ल्याएका केहि महत्वपूर्ण विधेयकहरु शून्यको अवस्थामा पुगेको भन्दै त्यसलाई पुन: ल्याउन प्रधानमन्त्री पुष्पकमल दाहाल प्रचण्डसमक्ष आग्रह गर्ने धारणा राखे। नीति अनुसन्धान प्रतिष्ठानले देशको समग्र विकासमा सहयोग पुर्याउने गरी काम गर्नुपर्ने उनले बताए। कार्यक्रममा प्रतिष्ठानका अध्यक्ष डा विष्णुराज उप्रेतीले मुलुकको विभिन्न क्षेत्रमा सरकारले अपनाइएको विभिन्न नीति अध्ययन, विश्लेषण र अनुसन्धान गरी सुधार गर्नुपर्ने विषयमा सिफारिस गर्ने गरेको बताए।"
हाम्रो पार्टी कसैसँग विलय हुने पक्षमा छैन: झलनाथ खनाल,"काठमाडौं: नेकपा एकीकृत समाजवादीका सम्मानित नेता झलनाथ खनालले आफ्नो पार्टी कसैसँग विलय हुने पक्षमा नरहेको बताएका छन्। पार्टीको स्थायी कमिटीको बैठकमा खनालले एकीकृत समाजवादी कुनै पार्टीमा विलय हुने हल्ला निराधार भएको बताए। खनालले बैठकमा भनेका छन्, 'यतिबेला हाम्रो पार्टीका बारेमा कहिले यो पार्टीसँग विलय हुने र कहिले त्यो पार्टीसँग विलय हुने हल्लाहरु चलिरहेका छन्। सार्वजनिक मिडिया र छापा मिडियामा पनि यस्ता हल्ला चलिरहेका छन्। यसबारेमा के कुरा प्रष्ट पार्न जरुरी छ भने हाम्रो पार्टी यतिबेला कसैसँग विलय हुने पक्षमा पनि छैन, कसैसँग पार्टी एकता गरिहाल्ने स्थितिमा पनि छैन । हामीले सबै पार्टीहरूको हैसियत राम्ररी देखिरहेका छौं र अध्ययन गरिरहेका छौं।' खनालले कम्युनिस्ट एकताका लागि सँधै तयार रहेको बताएका छन्। उनले भनेका छन्, 'हामी कहिल्यै कसैसँग पनि एकता गर्दै गर्दैनौँ भन्दैनौँ। कम्युनिष्ट आन्दोलनको एकता, पार्टी सरकारमा सहभागिता बारे पनि खनालले धारणा राखेका छन्। एकीकृत समाजवादीलाई सरकारमा सहभागि गराउने सत्ता साझेदार दलको इच्छा भए ससम्मान औपचारिक पत्र पठाउनुपर्ने खनालको भनाइ छ। औपचारिक पत्र आए त्यसको सारतत्वलाई हेरेर पार्टीले संस्थागत निर्णय लिने बताए। खनालले बैठकमा प्रस्तुत गरेको दृष्टिकोणको पूर्णपाठ पढ्नुहोस्"
कर्णाली प्रदेश सभाको पहिलो बैठक आज बस्दै,"सुरूमा प्रदेश प्रमुखबाट प्राप्त पत्र पढेर सुनाउने, त्यसपछि सहिदको स्मरण गर्ने कार्यसूची छ। संविधान अनुसार प्रदेश सभाको पहिलो बैठक बसेको १५ दिनभित्र सभामुख चयन गरिसक्नुपर्ने व्यवस्था छ। कर्णाली प्रदेश सभाको दोस्रो कार्यकालको पहिलो बैठकको अध्यक्षता भने नेकपा एमालेबाट निर्वाचित ज्येष्ठ सदस्य विनोदकुमार शाहले गर्नेछन्। दैलेख २ (२) बाट निर्वाचित ६६ वर्षीय शाह कर्णाली प्रदेश सभाका ४० सदस्यमध्ये सबैभन्दा जेठो सदस्य हुन्। कर्णाली प्रदेश सभामा नेपाली कांग्रेसका १४, नेकपा माओवादी केन्द्रका १३, नेकपा एमालेका १० जना सांसद छन्। यस्तै राष्ट्रिय प्रजातन्त्र पार्टी र नेकपा (एकीकृत समाजवादी) का एकएक जना सांसद छन्। प्रदेश सभामा एक जना स्वतन्त्र सांसद छन्। ज्येष्ठ सदस्यसहित ४० जना सांसदले पुस ११ गते पद तथा गोपनीयताको सपथ लिएका थिए।"
माघ २५ गते राष्ट्रिय सभा सदस्यको उपनिर्वाचन गर्न आयोगको प्रस्ताव,काठमाडौं: निर्वाचन आयोगले आगामी माघ २५ गते बुधबार राष्ट्रिय सभा सदस्यको उपनिर्वाचन गर्ने गरी मिति तोक्न सरकारलाई आग्रह गरेको छ। आयोगका पदाधिकारीले प्रधानमन्त्री पुष्पकमल दाहाल प्रचण्डलाई भेटेर राष्ट्रिय सभा उपनिर्वाचनको मिति तोक्न आग्रह गरेको हो। राष्ट्रिय सभामा लुम्बिनी प्रदेशबाट निर्वाचित सदस्य खिमलाल भट्टराईको २०७९ असोज २३ मा राजीनामा स्वीकृत भइ पद रिक्त भएपछि त्यहाँ उपनिर्वाचन गर्न लागिएको हो। राष्ट्रपतिको पदावधि सकिनुअघि नै राष्ट्रपति र उपराष्ट्रपतिको पनि निर्वाचन गर्नुपर्ने अवस्था रहेको पनि आयोगले प्रधानमन्त्रीलाई जानकारी गराएको छ।
सीडीओलाई गृहमन्त्रीको निर्देशन : राहदानीका लागि काठमाडौं नआउने वातावरण बनाउनुहोस्,"काठमाडौं : उपप्रधानमन्त्री एवं गृहमन्त्री रवि लामिछानेले राष्ट्रिय परिचयपत्र र राहदानी बनाउन काठमाडौं धाउनुपर्ने बाध्यताको अन्त्य गर्न निर्देशन दिएका छन्। सोमबार बिहान ७७ जिल्लाकै प्रमुख जिल्ला अधिकारी र सुरक्षा प्रमुखसँग भएको भर्चुअल बैठकमा गृहमन्त्री लामिछानेले जिल्लाबाटै राहदानी र राष्ट्रिय परिचयपत्र उपलब्ध गराउने वातावरण बनाउन निर्देशन दिएका हुन्। गृहमन्त्र लामिछानेले भने,' राष्ट्रिय परिचयपत्र एवं राहदानी वितरणमा सहजीकरण गरी काठमाडौं आउनु नपर्ने वातावरण सिर्जना गरौं,त्यसका लागि गृहको पूर्ण साथ रहन्छ। गृहमन्त्रीमा नियुक्त भएलगत्तै लामिछानेले राहदानी विभागमा पुगेर अनुगमन तथा निरीक्षण गरेका थिए। सोही क्रममा राहदानी बनाउन पुगेका सर्वसाधारणले राहदानी वितरणमा ढिलाइ भएको गुनासो गरेका थिए। उनीहरुले टोकन सिस्टम राखेर प्रभावकारी ढंगले सेवा दिनुपर्ने माग गरेका थिए।"
हाम्रो पार्टी सत्तारूढ गठबन्धनमा सामेल हुन सक्दैनः माधवकुमार नेपाल,"काठमाडौंः नेकपा एकीकृत समाजवादीका अध्यक्ष माधवकुमार नेपालले सत्ता गठबन्धनमा सामेल हुन नसकिने बताएका छन्। सोमबार पोलिटब्युरो बैठकमा पार्टी अध्यक्ष नेपालले पुष्पकमल दाहाल 'प्रचण्ड' नेतृत्वको सरकारमा सहभागी हुन नसकिने बताएका हुन्। अध्यक्ष नेपालले भने, वर्तमान राजनीतिक परिस्थितिमा ठिक गरिरहेकै छु। हामी कसैसामु लत्रने पक्षमा छैनौं। हाम्रो पार्टी सत्तारूढ गठबन्धनमा सामेल हुन सक्दैन। हामी देशको हितलाई केन्द्रविन्दुमा राखेर अघि बढ्न चाहान्छौं। समाजवादीको पोलीटब्युरो बैठक जारी छ। शनिबार र आइतबार बसेको स्थायी कमिटी बैठकले सरकारलाई समर्थनका विषयमा धारणा बनाउन सकेको थिएन। समाजवादीभित्र सरकारमा सहभागिताका विषयमा मत बाँझिएको छ। केही नेताहरूले वर्तमान सरकारलाई समर्थन मात्रै गर्नुपर्ने बताउँदै आएका छन् भने केहीले सरकारमै सहभागी हुनुपर्नेमा जोड दिएका छन्।"
अकुपाई टुँडिखेल अभियानले बुझायो महानगरलाई ज्ञापनपत्र,"काठमाडौं : अकुपाई टुँडिखेल अभियानले खुलामञ्चलाई पार्किङस्थल नबनाउन काठमाडौं महानगरलाई ज्ञापनपत्र बुझाएको छ। ऐतिहासिक स्थल तथा विपद्का बेला नागरिकहरुको आश्रयस्थल खुलामञ्च बचाउनुपर्ने माग गर्दै सम्पदाकर्मीहरुले महानगरका प्रमुख बालेन शाह र उपप्रमुख सुनिता डंगोललाई ज्ञापनपत्र बुझाएका हुन्। खुलामञ्चलाई अन्डरग्राउन्ड पार्किङ बनाउने काठमाडौं महानगरको निर्णयविरुद्ध सम्पदाकर्मीहरु आन्दोलित छन्। प्राचीन हिटि प्रणालीसँग जोडिएको खुलामञ्चको प्राकृतिक रिचार्ज सिस्टम र अन्य नकारात्मक वातावरणीय प्रभाव पनि पर्ने भएकाले खुलामञ्चमा अण्डरग्राउण्ड पार्किङ्गको सोच नै ग़लत भएको उनीहरुको बुझाइ छ। ज्ञापनपत्रमा सार्वजनिक स्थल दोहोन गरी ठेक्का नदिन आग्रह गरिएको छ। अकुपाई टुँडिखेल अभियान खबरदारी गर्न महानगरको कार्यालय पुगेको हो। यो अभियानले यसअघि पनि खुलामञ्च मास्नु हुँदैन भनेर महानगरको ध्यानाकर्षण गराएको थियो। तर,पटकपटक खबरदारी गर्दा पनि महानगरले अटेरी गरेको भन्दै अकुपाई टुँडिखेल फेरि दबाब दिन आज महानगर पुगेको हो। कार्त्तिक २९ गते बसेको महानगरको कार्यपालिका बैठकले खुलामञ्चमा ट्रिपल बेसमेन्ट पार्किङ र पानी पुनर्भरण पिटको विस्तृत परियोजना प्रतिवेदन (डीपीआर) तयार गर्ने निर्णय गरेको थियो। अव्यवस्थित पार्किङलाई व्यवस्थापन गर्नका लागि खुलामञ्चमा पार्किङ निर्माण गर्न डीपीआर बनाउने निर्णय गरेको हो।"
मन्त्रालयका सचिवहरुसँग छलफल गर्दै प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले मन्त्रालयका सचिवहरुको बैठक बोलाएका छन् । आज बिहान सिंहदरबारमा विभिन्न मन्त्रालयका सचिवहरुको बैठक बोलाएका हुन् । प्रचण्डको सचिवालयका अनुसार मन्त्रालयहरुको हालको अवस्थाबारे जानकारी लिने र आवश्यक निर्देशन दिने गरी छलफल गर्न लागिएको हो। प्रचण्डले आफू प्रधानमन्त्री बनेपछि सचिवहरुसँग छलफल गर्न लागेका छन्। नयाँ सत्ता गठबन्धनको प्राथमिकता निर्धारण गर्न केहि दिनभित्रै न्यूनतम साझा नीति तथा कार्यक्रम आउँदैछ। सर्वसाधारणले थेग्ने नसक्ने गरी महँगी बढेको भन्दै नयाँ सरकारले हटाउनुपर्ने बताउँदै आएका छन्। एमाले नेतृत्वमा नयाँ सत्ता गठबन्धनमा माओवादी केन्द्र, रास्वपा, राप्रपा, जसपा, नागरिक उन्मुक्ति, जनमत पार्टी रहेका छन्।"
सीडीयोहरुलाई गृहमन्त्री लामिछानेको निर्देशन जनतालाई दुख दिने काम नगर्नू,"काठमाडौं : उपप्रधान एवं गृहमन्त्री रवि लामिछानेले चुस्त दुरुस्त ढंगले सेवा प्रवाह गर्न ७७ जिल्लाकै प्रमुख जिल्ला अधिकारी(सीडीयो)हरुलाई निर्देशन दिएका छन्। गृहमन्त्री लामिछानेले सकेसम्म छिटोछरितो ढंगले जनताका काम गर्न सीडीयो र प्रहरी अधिकारीहरुलाई निर्देशन दिएका हुन्। गृहमन्त्री लामिछानेले मुलुकको पछिल्लो शान्ति सुरक्षाको अवस्था बुझ्न सोमबार बिहान प्रमुख जिल्ला अधिकारी र जिल्लास्थित सुरक्षा प्रमुखहरुसँग भर्चुअल बैठक गरेका थिए। गृह मन्त्रालयका प्रवक्ता फडिन्द्रमणि पोखरेलले गृहमन्त्री लामिछानेले सहज ढंगले जनताको काम गर्न सीडीयो र सुरक्षा अधिकारीलाई निर्देशन दिएको अन्नपूर्णपोस्ट्लाई जानकारी दिए। उनले भने, गृहमन्त्री ज्यूले मुलुकमा शान्ति सुरक्षा कायम गर्न कुनै कसर बाँकी नराख्न समेत निर्देशन दिनुभयो।"
प्रधानमन्त्री प्रचण्डले पुस २६ गते विश्वासको मत लिने,"काठमाडौंः प्रधानमन्त्री पुष्पकमल दाहाल 'प्रचण्ड' ले पुस २६ गते विश्वासको मत लिने भएका छन् । प्रचण्डले पुस २६ गते विश्वासको मत लिने प्रयोजनका लागि व्यवस्था मिलाइन दिन भन्दै संघीय संसद सचिवालयका महासचिव भरतराज गौतमलाई पत्र पठाएका हुन्। संसद बैठकमा विश्वासको मत लिने भएका हुन् । १६९ जना सांसदको समर्थन पुर्याएर प्रचण्डले राष्ट्रपति विद्यादेवी भण्डारीसमक्ष प्रधानमन्त्रीमा दावी पेश गरेका थिए । प्रधानमन्त्री प्रचण्डले पुस ११ गते राष्ट्रपतिसमक्ष शपथ लिएका थिए। प्रधानमन्त्री प्रचण्डले सोमबार संसद् महासचिव भरतराज गौतमले पठाएको पत्रमा भनिएको छ, नेपालको संविधानको धारा ७६ को उपधारा (२) वमोजिम संवत् २०७९ साल पुस १० गते म प्रधानमन्त्रीमा नियुक्त भएको र त्यसरी नियुक्त प्रधानमन्त्रीले सोही धाराको उपधारा (४) बमोजिम तीस दिनभित्र प्रतिनिधि सभाबाट विश्वासको मत प्राप्त गर्नुपर्ने प्रावधान भएअनुरूप उक्त विषय संवत् २०७९ साल पुस २६ गतेको प्रतिनिधिसभाको बैठकको कार्यसूचीमा समावेश गर्ने व्यवस्थाका लागि अनुरोध गर्दछु । सत्ता साझेदार दलहरुमा नेकपा एमाले, नेकपा माओवादी केन्द्र, राष्ट्रिय प्रजातन्त्र पार्टी, राष्ट्रिय स्वतन्त्र पार्टी, नागरिक उन्मुक्त पार्टी, जनता समाजवादी पार्टी, जनमत पार्टीलगायत ३ जना स्वतन्त्र सांसद रहेका छन्। सात राजनीतिक दल र ३ स्वतन्त्र सांसदको समर्थनमा प्रचण्ड प्रधानमन्त्री बनेका हुन्।"
१५ दिनभित्र सेवा प्रवाह सुधार कार्यान्वयन योजना पठाउन गृहमन्त्रीको निर्देशन,"काठमाडौं : उपप्रधानमन्त्री एवं गृहमन्त्री रवि लामिछानेले १५ दिनभित्र सेवा प्रवाह सुधार कार्यान्वयन योजना पठाउन निर्देशन दिएका छन्। सोमबार बिहान ७७ जिल्लाकै प्रमुख जिल्ला अधिकारी र सुरक्षा प्रमुखसँग भएको भर्चुअल बैठकमा गृहमन्त्री लामिछानेले आन्तरिक व्यवस्थापनबाटै गर्न सकिने विषयहरू समावेश गरी १५ दिनभित्र सेवा प्रवाह सुधार कार्यान्वयन योजना पठाउन निर्देशन दिएका हुन्। गृहमन्त्री लामिछानेले भ्रष्टाचारविरुद्ध शून्यसहनशीलता कायम गर्नुपर्नेमा जोड दिए। भ्रष्टाचार नियन्त्रण गर्न प्रभावकारी ढंगले जिम्मेवारी निर्वाह गर्न गृहमन्त्रीले निर्देशन दिएको काभ्रेका सहायक प्रमुख जिल्ला अधिकारी अमरदीप सुनुवारले जानकारी दिए। उनले भने,'भ्रष्टाचार र राजस्व चुहावट नियन्त्रण गर्न निर्ममरुपमा लाग्न निर्देशन दिनु भएको हो।' सेवा प्रवाह सरलीकरण र सुधारका नवीन र नवप्रवर्तनात्मक उपायहरू खोज्न र प्रयोगमा ल्याउनुपर्ने गृहमन्त्री लामिछानेको भनाइ छ। उनले जिम्मेवारी पन्छाउने कामले जनविश्वास कमजोर पार्ने भन्दै आफ्नो जिम्मेवारीमा अडिग हुन आग्रह गरे। गृहमन्त्रीले कार्यालयमा टाइमकार्ड लागू गरी प्रभावकारी ढंगले सेवा दिन पनि अनुरोध गरेका छन्। ' आजैबाट कार्यलयबाट दिन सकिने सेवा प्रवाहमा टाइमकार्ड लागू गर्न अभ्यास गर्नुहोस्,'गृहमन्त्रीले भने। गृहमन्त्रीले जुनसुकै माध्यमबाट दर्ता हुन आएका उजुरीहरूको छानबिनलाई प्राथमिकता राख्नुपर्ने बताए। मिटरब्याजी र नागरिकताविरुद्धका उजुरी छानबिनलाई तीव्रता दिनुपर्ने गृहमन्त्रीको भनाइ छ।"
लुम्बिनी प्रदेशका सांसद जातीय पोसाक र भेषभूषामा,"दाङ : खुट्टामा जुत्ताचप्पलको सट्टा काठका खराउ। सेतो लुंगी। शीरमा सेतो टोपी। कोट पनि सेतै लगाएर लुम्बिनी प्रदेशसभामा आइतबार शपथ ग्रहणमा सहभागी सांसद धर्मबहादुर थारूको भेषभूषा अरुभन्दा फरक र आर्कषक देखिन्थ्यो। बर्दिया क्षेत्र नं २ (२)बाट प्रत्यक्ष निर्वाचित उनी खाँटी थारू पोसाकमा ठाटिएका थिए। उनीसँगै रहेका बर्दिया क्षेत्र नम्बर १ (२)सांसद राजकुमार चौधरीले पनि खराउ लगाएका थिए। धोती, कालोकोट र ढाका टोपीमा सजिएका चौधरी पनि अरूभन्दा भिन्न थिए। थारु भेषभूषा र मौलिकताको संरक्षण र प्रवद्र्धन गर्ने उद्देश्यले खराउ लगाएका यी दुई सांसदले धेरैको ध्यान खिचेका थिए। रामायणमा रामले भाइलाई खराउ दिएको प्रसंग उल्लेख छ। जुत्ता चप्पलको जमाना सुरु नहुँदै आदिवासी जनजाति थारुले काठको खराउ बनाएर लगाउँथे। अहिले त खराउ लोप भइसकेको छ। दाङको राप्ती गाउँपालिका३ मसुरीयास्थित नवनिर्मित लुम्बिनी प्रदेशसभामा सांसद मौलिक पोसाकमा थिए। रुकुम पूर्वका सरुन पुन पनि आफ्नै जातीय भेषभूषामा थिए। उनले ढाका टोपी, लुंगी, गाँदो,स्टकोट सहितको पहिरनमा उपस्थित थिए। बर्दियाकी समानुपातिक सांसद कृष्णा कुस्मा थारू, दाङकी सीता थारू पनि आफ्नै भेषभूषामा थिए। उनीहरू लेहेंगा, चुर्या, पैसक माला, चन्द्रमा, शिरबन्दी, बाला, कडासहितको परिहनमा सजिएर शथप ग्रहणका लागि प्रदेशभवनमा उपस्थित भएका थिए। अरूभन्दा फरक भेषभूषामा उपस्थित हुँदा नौलो अनुभूति रहेको उनीहरूले बताए। बाँके, बर्दिया, कपिलवस्तु, रुपन्देही, रोल्पा र रुकुम पूर्वका सांसदहरू भने आफ्नै जातीय पहिरनमा उपस्थित भएका थिए। प्रदेश प्रमुख अमिक शेरचनले सबै प्रदेशसभा सदस्यहरूलाई शपथ ग्रहण गराएका थिए। दिउँसो २ बजेर १२ मिनेट जाँदै गर्दा सपथका लागि शेरचरणलाई बोलाइएको भए पनि शपथ खुवाउने बेहोरा टेबुलमा आई नपुगेपछि केहीबेर सन्नाटा छाएको थियो। त्यसपछि प्रदेशसभा सचिवालयका सचिव दुर्लभ पुनले बेहोरो छुटेको भन्दै सबै सांसदलाई बस्न आग्रह गरेका थिए। शपथको बेहोरा केहीबेरमा आएपछि फेरि शपथका लागि प्रदेश प्रमुख शेरचनलाई बोलाइएको थियो। त्यसपछि फेरि सबै सांसदहरू शपथका लागि उभिएर सपथ खाएका थिए। प्रदेश प्रमुख शेरचन, मुख्यमन्त्री कुलप्रसाद केसी, संस्थापक मुख्यमन्त्री शंकर पोखरेललगायतले सांसदहरूलाई बधाइ दिएका थिए। पहिलो संसद् बैठकको अध्यक्षता जेष्ठ सदस्य डिल्लीराज भुसालले गर्ने घोषणा सचिवालयका सचिव पुनले गरेका थिए। भुसाल गुल्मी निर्वाचन क्षेत्र नम्बर २ (२) बाट निर्वाचित हुन्। अब प्रदेश सभामुख र उपसभामुखको चयन नहुँदासम्म अध्यक्षता भुसालले नै गर्नेछन्।"
"सरकारमा जानेबारे दोधारमा एकीकृत समाजवादी, आज पोलिटब्युरो बैठक बस्दै","काठमाडौं : गत मंसिर ४ गते भएको निर्वाचनमा राष्ट्रिय पार्टी बन्न नसकेको नेकपा एकीकृत समाजवादीले सरकारमा जाने वा नजाने भन्नेमा दोधार देखिएको छ। स्थायी कमिटी बैठकमा समेत सरकारमा जाने कि नजाने भन्नेबारेमा विवाद भएर निर्णय हुन नसकेपछि एसले आज पोलिटब्युरो बैठक बोलाएको हो। पोलिटब्युरो बैठक सोमबार बिहान ११ बजेदेखि बस्ने पार्टी प्रवक्ता जगन्नाथ खतिवडाले जानकारी दिए। सरकारलाई समर्थन र सरकारमा जाने कुरा फरक रहेकोले पार्टी पर्ख र हेर को नीतिमै रहेको एकीकृत समाजवादी नेताहरुले बताएका छन्। खतिवडा सरकारबारे पोलिटब्युरो बैठकले के सुझाव दिन्छ, त्यसपछि मात्रै थप धारणा बाहिर ल्याउने जानकारी दिए। शनिबार र आइतबार दुई दिन भएको स्थायी कमिटी बैठकमा एसभित्र ३ धार देखिएका छन्। एकीकृत समाजवादीका केही सांसद तथा नेताहरुले सांसदहरू सरकारमा गएर पार्टीलाई बलियो बनाउनुपर्ने मत राख्दै आएका छन्। तर, चुनाव हारेका र सांसद हुन नपाएका नेताहरू भने सरकारमा नगई पार्टी निर्माणमा लाग्नुपर्ने मत राख्दै आएका छन्। एकीकृत सम्मानीत नेता झलनाथ खनाल पक्षका नेताहरु सरकारमा जान नहुने तर्क गरेका छन् भने अध्यक्ष माधवकुमार नेपाल पक्षका नेताहरुले औपचारिक कुनै प्रस्ताव नआएकाले आफैँ खोजेर सरकारमा जान नहुने तर माओवादी केन्द्र र एमालेले प्रस्ताव गरे जानुपर्ने बताउँदै आएका छन्। केही स्थायी कमिटीका सदस्यहरुले भने जसरी पनि एस सरकारमा जानुपर्ने भन्दै दबाब दिएका छन्। स्थायी कमिटी बैठकपछि खनालले अहिलेको नयाँ सत्ता गठबन्धन खिचडीजस्तो भएको टिप्पणी गरेका छन्। उनले नयाँ सत्ता गठबन्धनको नीति, कार्यक्रम, विचार, दृष्टिकोण हेर्ने र त्यसपछिमा एकीकृत समाजवादीले आफ्नो धारणा सार्वजनिक गर्ने बताउँदै आएका छन्। एमाले अध्यक्ष केपी शर्मा ओलीसहितको समर्थनमा माओवादी केन्द्रका अध्यक्ष पुष्पकमल दाहाल 'प्रचण्ड' प्रधानमन्त्री बनेपछि सरकारलाई दिने समर्थन र सहभागिताको विषयलाई टुंगो लगाउन एसले छलफल जारी राखेको हो। एकीकृत समाजवादीभित्र गठबन्धनमा आबद्ध हुन नसके सांसदहरु जोगाउन नसकिने चिन्ता देखिएको पार्टीभित्र नेताहरु बताउन थालेका छन्। नेताहरुले एमालेसँग मिलेर नगए यस अगाडि पाएका धेरै पदपनि गुमाउनुपर्ने भन्दै नेतृत्वसँग चिन्ता व्यक्त गरेका छन्। एमालेबाट फुटेर बनेको एकीकृत समाजवादी राष्ट्रिय पार्टी बन्न नसकेपछि एमाले वा माओवादी केन्द्रसँग मिल्ने कि आफ्नो पार्टीलाई नै बलियो बनाउने भन्ने विषयमा समेत बहस हुन थालेको छ। एमाले नेतृत्वमा नयाँ सत्ता गठबन्धनमा माओवादी केन्द्र, रास्वपा, राप्रपा, जसपा, नागरिक उन्मुक्ति, जनमत पार्टी रहेका छन्।"
"जसपाको राजनीतिक समितिको बैठक आज, सरकारमा सहभागी हुने मन्त्रीबारे निर्णय गर्ने","काठमाडौं : जनता समाजवादी पार्टी (जसपा) नेपालको राजनीतिक समितिको बैठक आज बस्दैछ। जसपाले सरकारमा सहभागी हुने मन्त्रीबारे आजको राजनीतिक समितिले निर्णय गर्ने प्रवक्ता मनिष सुमनले जानकारी दिए। उनका अनुसार जसपाको शनिबार बसेको कार्यकारिणी समितिको बैठकले पार्टीका तर्फबाट सरकारमा सहभागी हुने मन्त्रीहरूको टुंगो लगाउन राजनीतिक समितिलाई जिम्मेवारी दिएको छ। जसपाले आइतबार र सोमबार पार्टीको राजनीतिक समितिको बैठक बोलाएको छ। नेकपा (माओवादी केन्द्र)का अध्यक्ष पुष्पकमल दाहाल प्रचण्ड नेतृत्वको सरकारलाई जसपाले समर्थन गरेको छ। सरकारमा जसपा सहभागिता, पार्टीले निर्वाह गर्ने भूमिका, विधान महाधिवेशन र पछिल्लो राजनीतिक घटनाक्रमबारे छलफल गर्न राजनीतिक समितिको बैठक बोलाइएको जसपाका प्रचार विभाग प्रमुख पूर्ण बस्नेतले जानकारी दिए।"
"सुदूरपश्चिम प्रदेश सरकार गठनमा अन्योल, नागरिक उन्मुक्ति निर्णायक","सुदूरपश्चिम : माग र मुद्दा सम्बोधन नगरिएसम्म सरकार गठनमा कसैलाई सहयोग नगर्ने र सहभागीसमेत नहुने नागरिक उन्मुक्ति पार्टीको अडानपछि तत्काल सुदूरपश्चिम प्रदेशसरकार गठनमा अन्योल देखिएको छ । त्रिपन्न सदस्यीय प्रदेशसभामा सात सदस्य रहेको नागरिक उन्मुक्ति पार्टी संसदीय दलका नेता रामेश्वर चौधरीले टीकापुर घटनाका बन्दी रिहाइ नभएसम्म आफूहरुले कसैलाई सरकार बनाउन सहयोग नगर्ने र सरकारमा समेत सहभागी नहुने बताएका हुन् । कांग्रेस र नागरिक उन्मुक्तिबाहेक प्रदेशसभामा माओवादी, एमाले, राप्रपा मिल्दा २२ सदस्य मात्र पुग्छन् । चार सदस्य रहेको (एकीकृत समाजवादी)ले सरकारमा जाने वा नजाने निर्णय अझै गरिसकेको छैन । समाजवादीले पनि सरकारमा जाने निर्णय गरेमा २६ सदस्य पुग्छन् । सरकार गठनमा अन्योल देखिँदा नागरिक उन्मुक्ति पार्टीका साथै डडेल्धुराबाट स्वतन्त्र उम्मेदवारी दिएर विजयी भएका डा तारा जोशीलाई आआफ्नो पक्षमा पार्ने रणनीतिमा दलहरु देखिन्छन् । नेकपा (एमाले)का प्रदेशसभा सदस्य धर्मराज पाठक केन्द्रमा दलका शीर्ष नेतृत्वबीच कुन प्रदेशमा कसको नेतृत्वमा सरकार बनाउने भन्ने विषयमा छलफल चलिरहेकोले त्यसको टुङ्गो लागेपछि प्रदेश सरकार गठनमा देखिएको अन्योल हट्ने बताउँछन् । 'प्रदेशसभाको अहिले देखिएको अङ्क गणितले सरकार गठनमा केही अन्योल त छ नै', उनले भने, 'केन्द्र सरकार गठनमा नागरिक उन्मुक्तिले बाहिरबाट समर्थन गरेकै छ, प्रदेश तहमा पनि गर्नसक्ने सम्भावना छ ।' प्रदेशसभाका सदस्य एवं कांग्रेसका नेता प्रकाश बमले सरकार गठनको विषयमा कांग्रेसले नागरिक उन्मुक्ति र स्वतन्त्र सदस्यसँग छलफल भइरहेको बताउँछन्। उनले भने, 'आजसम्म प्रदेश प्रमुखले सरकार गठनका लागि आह्वान गर्नुभएको छैन, कसको नेतृत्वमा र कुन कुन दलको सरकार गठन हुन्छ भन्ने कुरा नागरिक उन्मुक्ति र स्वतन्त्र सांसदको हात छ ।' प्रदेशसभा संसदीय दलको नेतामा एमालेका राजेन्द्रसिंह रावल, माओवादीका खगराज भट्ट, नेकपा (एकीकृत समाजवादी) का दीर्घबहादुर सोडारी, र नागरिक उन्मुक्ति पार्टीका रामश्वर चौधरी चयन भएका छन्। कांग्रेसको संसदीय दलको नेता अझै चयन हुन सकेको छैन । कांग्रेसका प्रदेशसभा सदस्य बमले भने, 'संसदीय दलको नेता चयन गर्नमा पार्टीको प्रदेश समिति चासो लिनुपर्ने हो, आजसम्म लिएको देखिँदैन ।' कांग्रेस संसदीय दलको नेताको आकांक्षी प्रकाशबमबहादुरसिंह थापा, देवानसिंह विष्ट, प्रकाशबहादुर देउवा, कमलबहादुर साह, र मेघराज खड्का रहेका छन् । प्रदेशसभाका सबै ३२ निर्वाचन क्षेत्रमा पुरुष उम्मेदवार विजयी भएका छन् । समानुपातिक निर्वाचन प्रणालीतर्फका २१ सिटमध्ये तीन पुरुष र १८ महिला निर्वाचित छन् । प्रदेशसभाका सदस्यको पद तथा गोपनीयतको शपथग्रहण भइसकेको छ । प्रदेश प्रमुख देवराज जोशीले संविधानको धारा १८३ बमोजिम प्रदेशसभाको पहिलो अधिवेशन आह्वान गरेका हुन्। यसैबीच आइतबार बसेको सर्वदलीय बैठकले आउँदो माघ २ गतेभित्रमा प्रदेशसभाका सभामुखको निर्वाचन गरिसक्ने सहमति गरेको छ । प्रदेशसभा सचिवालयका सूचना अधिकारी युवराज जैशीले सभामुखको निर्वाचन माघ २ गतेभित्र गरिसक्ने गरी प्रक्रिया अघि बढाउने सहमति भएको जानकारी दिए।"
"आगलागीबाट उदयपुरमा दुई घर जले, ८२ लाखको क्षति","उदयपुर : उदयपुरको रौतामाई गाउँपालिका७ मुर्कुचीमा सोमबार दिउँसो आगलागीबाट दुई घर जलेको छ। मुर्कुचीका सत्रुधन थापाको गाई गोठमा अचानक आगलागी हुँदा गोठ, तथा गोठमा रहेको काठ, पराल जल्दा करिब सात लाख रुपैयाँ बराबरको क्षति भएको छ। उक्त आगो नजिकै रहेको भरत थापाको इँटाले बनेको, टिनको छानो भएको दुई तले घरमा फैलिएको थियो। थापाको घर आंशिक रूपमा जलेको र घरमा रहेको अन्नपात, भाडाकुडा, लत्ताकपडा, घरमा भण्डार गरी राखेको धसिग्रेको तेल गरी करिब ७५ लाख रुपैयाँको क्षति पुगेको छ। आगलागीबाट मानवीय तथा चौपाय क्षति नभएको प्रहरीले जनाएको छ। प्रहरी, स्थानीय, रौतामाई गाउँपालिका र त्रियुगा नगरपालिकाको दमकलको सहयोगमा आगो नियन्त्रणमा लिइएको थियो।"
"दुध लिन गएकी ६० वर्षीया थापाको हत्या, भारतीय नागरिक पक्राउ","सन्धिखर्क : अर्घाखाँचीको शितगंगा नगरपालिका१० बहखोरकी राधा थापा सधैं जस्तै आइतबार बिहान पनि दूध लिन गइन्। बिहानै उठेर नजिकैको डुम्रीपाटा गाउँमा दूध लिन जाने उनको दैनिकी थियो। बहखोरमा सानो होटल व्यवसाय गर्दै आएकी थापाले होटलमा आएका पाहुना तथा ग्राहकलाई चिया खुवाउन भनेर दूध लिन गएकी थापा बिहान ९ बजेसम्म पसल आइपुगिनन्। दूध लिएर नआएपछि किन ढिला भयो भनेर आफन्तले फोन गरे। दूध लिन जाने स्थानमा नगएको भन्ने थाहा पाएपछि स्थानीय र आफन्तले खोजी गर्न थाले। खोजी गर्दै जादा नजिकैको खोल्सीमा थापा मृत भेटिइन्। स्थानीयले तुरुन्तै प्रहरीलाई खबर गरे। प्रहरी आएर घटना हेर्दा हत्या भएको हुन सक्ने आशंका गरेपछि प्रहरी र स्थानीयले हत्याराको खोजी गर्न थाले। खोजी गर्दै जाँदा थापालाई हत्या गरी भागेका भारतीय नागरिक २३ वर्षीय सुसान्त सिंहलाई प्रहरीले पक्राउ गर्यो। हत्या गरेर थापाले लगाएका गरगहना लुटेर भाग्दै गरेका भारतीय नागरिक सिंहलाई शितगंगा नगरपालिका११ को मुन्द्रीबासको जंगलबाट प्रहरीले पक्राउ गर्न सफल भएको हो। सिंहले थापाको शरीरबाट कानमा लगाउने मडहरी, सिक्री लगायतका सुनका गरगहना लुटेर लगेको स्थानीय माधव पौडेलले बताए। पक्राउ परेका सिंहले खोल्सीमा लुकेर बसी हसिया र ढुंगाले हानेर हत्या गरेको प्रहरी समक्ष स्वीकार गरेका छन्। उनलाई जिल्ला अदालत अर्घाखाँचीबाट सात दिनको म्याद थप गरी अनुसन्धान भइरहेको जिल्ला प्रहरी कार्यालयका प्रमुख प्रहरी नायव उपरीक्षक मुकुन्द प्रसाद रिजालले बताए।"
बोक्सीको आरोपमा दलित महिलामाथि कुटपिट,"वीरगन्ज : पर्साको जगरनाथपुर गाउँपालिका३ खलुचडीमा एक दलित महिलालाई बोक्सीको आरोपमा कुटपिट गरी घाइते बनाएका छन्। खलुचडीकी दलित महिला ६० वर्षीया सुदामा देवी चमईनलाई गाउँकै चार जनाले बोक्सीको आरोप लगाएर आइतबार निर्घात कुटपिट गरी घाइते बनाएको सुदामा देवीका छोरा प्रभु रामले बताए। कुटिपिटबाट गर्दन, टाउको र शरीरका विभिन्न भागमा चोट लागेर घाइते भएकी सुदामा देवीको वीरगन्जस्थित नारायणी अस्पतालमा उपचार भइरहेको छ। छोरा प्रभुका अनुसार आइतबार साँझ घरमै घुर तापेर बसिरहेका बेला सुदामा देवीलाई स्थानीय नबी आलम राउत गदी, रैफुल मास्टर राउत गदी, बासुदेव महरा चमार र सुरेश महरा चमारले बोक्सीको आरोप लगाउँदै कुटपिट गरेका थिए। उनीहरूले सुदामा देवीलाई मानव मलमुत्र खुवाउने प्रयास पनि गरेको तर स्थानीयले रोकेको छोरा प्रभुले बताए। प्रभुले भने, आइतबार म नयाँ साल मनाउन पिकिनक गएको थिए, त्यहि मौका छोपेर छिमेककै चार जनाले मिलेर आमालाई बोक्सीको आरोप लगाउदै बाँसको भाटाले हानेर निर्घात कुटपिट गरेछन्, घर आइपुग्दा आमालाई सिकिस्त देखेपछि प्रहरीलाई खबर गरे, प्रहरीकै सहयोगमा एम्बुलेन्समा राखेर वीरगन्जमा ल्याएर भर्ती गराए। यसअघि पनि गाउँघरमा कोही बिरामी पर्दा आमाले गर्दा नै बिरामी परेको भनेर आक्षेप लगाउने गरिएको प्रभुको भनाइ छ। आइतबार भएको घटनामा संलग्नहरू विरुद्ध गाँउकै प्रहरी चौकीमा उजुरी समेत दर्ता गराएको उनले बताए। पर्साका प्रहरी प्रवक्ता प्रहरी नायब उपरीक्षक दीपक गिरिले भने सुदामा देवीको छिमेककै ४० वर्षीया महिला विन्दा देवीसँग भाँडाकुडाको विषयलाई लिएर झगडा भएर आपसमा कुटपिट भएको जानकारी आफूले पाएको बताए। झगडामा सुदामा देवी र विन्दा देवी दुवै जना सामान्य घाइते भएको उनको भनाइ छ। गिरीले भने, 'बोक्सी आरोप लगाएको भन्ने विषयमा प्रहरीलाई जानकारी छैन, त्यस्तो व्यवहोराको उजुरी पनि परेको छैन, मातहतको प्रहरी कार्यालयले भाँडा वर्तनको विषयलाई लिएर दुई जना महिलाबीच झगडा भएको भनेर सूचना दिएको छ।"
मंगलबार दिउँसो तीनवटा प्रदेशको हिमाली भेगमा हिमपात,"काठमाडौं : मंगलबार दिउँसो देशको तीनवटा प्रदेशको हिमाली भेगमा हिमपात हुने भएको छ। मौसम पूर्वानुमान महाशाखाका अनुसार प्रदेश १, गण्डकी र कर्णाली प्रदेशका हिमाली भूभागका एकदुई स्थानमा हल्का हिमपातको सम्भावना छ। मंगलबार रातको समयमा पनि प्रदेश १, गण्डकी प्रदेश र कर्णाली प्रदेशका हिमाली भूभागका एकदुई स्थानमा हल्का हिमपातको सम्भावना रहेको छ।"
"पेस्तोल किन्न खोज्ने एक जना पक्राउ, कोठाबाट लाखौ रुपैयाँ बरामद","उदयपुर : उदयपुरको त्रियुगा नगरपालिका११ मिनि मार्केटको गिफ्ट पसलमा पेस्तोल किन्न गएका एक जना पक्राउ परेका छन्। पक्राउ पर्नेमा खोटाङको दिक्तेल रुपाकोट मझुवागढी नगरपालिका१० पाथेका २१ वर्षीय सुजन गिरी रहेका छन्। गिफ्ट पसलमा पेस्तोल पाइन्छ भनेर सोधिरहेको भन्ने सूचनाका आधारमा जिल्ला प्रहरी कार्यालयबाट खटि गएको प्रहरी टोलीले पक्राउ गरेको हो। प्रारम्भिक सोधपुछ गर्दा उनी ५६ दिनदेखि उदयपुर त्रियुगा नगरपालिका११ स्थित मेलिना होटलमा बस्दै आएको खुलेको थियो। होटलमा खान तलासी गर्दा प्रहरीले एक लाख ८५ हजार ४१५ नेपाली रुपैयाँ, २ लाख ५९ हजार एक सय भारती रुपैयाँ, २९२ अमेरिकी डलर, ८० युरो फेला परेको थियो। साथै मोबाइल, बुद्धचित्त, रुद्राक्ष माला लगायतका सामग्री पनि फेला परेको प्रहरीले जनाएको छ। थप अनुसन्धान गर्ने क्रममा निजले काठमाडौंस्थित बौद्धबाट बरामद भएका सामानहरू केही दिनअघि चोरी गरेको भन्ने खुल्न आएकाले प्रहरी वृत बौद्ध काठमाडौं पठाइएको छ।"
श्रीमतीको हत्या गरेर श्रीमान् फरार,बागलुङ : जिल्लाको निसीखोला गाउँपालिका६ रोबाङ निवासी धनबहादुर घर्तीले आफनै श्रीमती ३० वर्षीया मिना घर्तीलाई कुटपिट गरेर हत्या गरी फरार भएका छन्। जिल्ला प्रहरी कार्यालय बागलुङका सूचना अधिकारी प्रहरी नायव उपरीक्षक गंगाबहादुर थापाका अनुसार घर्तीले शनिबार राति श्रीमतीलाई कुटपिट गरी हत्या गरेर फरार भएका हुन्। थापाले मिनाको हत्या भएको १३ घण्टापछि मात्रै प्रहरीले खबर पाएको बताए। स्थानीयहरूले घर्तीले शनिबार राति श्रीमतीलाई कुटपिट गरेको जानकारी दिएको प्रहरीले बताएको छ। श्रीमतीको हत्या गरेर फरार श्रीमानको खोजी कार्य भइरहेको प्रनाउ थापाले बताए। घटनाबारे थप जानकारी अनुसन्धानपछि मात्रै खुल्ने प्रनाउ थापाले बताए।
चिसो बढेपछि पर्सामा विद्यालयहरू बन्द,"वीरगन्ज : अत्यधिक चिसो बढ्नुका साथै शीतलहर समेत चल्न थालेपछि पर्सामा पालिकाहरूले विद्यालयमा बिदा दिन थालेका छन्। पोखरिया नगरपालिकाले सोमबारदेखि नै विद्यालय बन्द गरेको छ। पोखरिया नगरपालिकाको कार्यालयले सोमबार एक सार्वजनिक सूचना जारी गरेर पालिकामा रहेका विद्यालयहरूमा सोमबारदेखि शुक्रबारसम्म पाँच दिनका लागि पठनपाठन बन्द गर्ने निर्णय गरिएको शिक्षा शाखा प्रमुख विजय झाले बताए। यस्तै वीरगन्ज महानगरपालिकाले पनि महानगरमा रहेका सामुदायिक र संस्थागत विद्यालयहरू मंगलबारदेखि शुक्रबारसम्म बन्द रहने जनाएको छ। सोमबार महानगरपालिकाले जारी गरेको सूचनामा प्रतिकुल मौसमका कारण बालबालिकालाई पठनपाठनमा असहज भएकाले हिउँदे बिदामा कट्टा हुने गरी पुस १९ देखि पुस २२ गतेसम्मका लागि विद्यालयहरूमा पठनपाठन स्थगित गर्ने निर्णय गरिएको उल्लेख छ। यसैगरि पर्साकै जिराभवानी गाउँपालिकाले पनि चिसो बढेकाले चार दिन बिदा दिने निर्णय गरेको छ।गाउँपालिकाका शिक्षा अधिकृत शिवराज फुयालले पालिकाभित्रका संस्थागत, मदरसा तथा सामुदायिक विद्यालयहरूलाई आगामी शुक्रबारसम्म बिदा दिन अनुरोध गरेका छन्। सोमबार वीरगन्ज र यस आसपासको अधिकतम तापक्रम २२ र न्यूनतम तापक्रम ९ डिग्री सेल्सियस मापन गरिएको छ।"
मापदण्डभन्दा बढी धूँवा फाल्ने २२ सवारी साधनका चालकलाई कारबाही,"काठमाडौं : मापदण्डभन्दा बढी धूँवा फाल्ने २२ वटा सवारी साधनका चालक कारबाहीमा परेका छन्। काठमाडौंको नक्सालमा सोमबार गरिएको विशेष चेकिङका क्रममा मापदण्डभन्दा बढी धूँवा फाल्ने २२ वटा सवारी साधनका चालक कारबाहीमा परेका हुन्। मापदण्डभन्दा बढी धूँवा फाल्ने भाडाका बस, माइक्रो, ट्याक्सी र निजी चारपाङग्रे सवारी साधनका चालक कारबाहीमा परेका काठमाडौं उपत्यका ट्राफिक प्रहरी कार्यालय रामशाहपथका प्रवक्ता एवम् प्रहरी उपरीक्षक राजेन्द्र प्रसाद भट्टले जानकारी दिए। वातावरण विभाग बबरमहल तथा ट्राफिक प्रहरी कार्यालयबाट संयुक्त रूपमा खटिएको टोलीले नक्सालमा ४२ वटा सवारी साधनलाई चेक गर्दा २२ कारबाहीमा परेका प्रवक्ता भट्टले बताए। सवारी साधन मर्मतपश्चात् तोकिएको जरिवाना तिरी ट्राफिक प्रहरीले नियन्त्रणमा लिएका कागजपत्र फिर्ता दिनेछ ।"
जुनसुकै बेला पनि इन्टरनेट सेवा अवरुद्ध हुन सक्ने चेतावनी,काठमाडौं : इन्टरनेट सेवा प्रदायकहरूले नेपाल विद्युत प्राधिकरणका कारण जुनसुकै बेला पनि इन्टरनेट सेवा अवरुद्ध हुन सक्ने चेतावनी दिएका छन्। इन्टरनेट सेवा प्रदायकहरूको संस्था (आइस्पान)ले सोमबार काठमाडौंमा पत्रकार सम्मेलन गर्दै विद्युत् प्राधिकरणले एकतर्फी रूपमा आफूखुसी पोल भाडा बढाएको र आफूहरूको मागका विषयमा पनि कुनै सुनुवाइ नभएकाले जुनसुकै बेला पनि सेवा अवरुद्ध हुन सक्ने चेतावनी दिएको हो। प्राधिकरणको भाडादरको कारण उपभोक्तालाई समेत असर पर्ने भएकाले र डिजिटल नेपालको मर्मविपरीत भएकाले राज्यको उच्चस्तरीय समिति गठन भई प्रतिवेदन दिएको तर प्राधिकरणले उक्त प्रतिवेदन कार्यान्वयन गर्न नमानेको आइस्पानको आरोप छ। पत्रकार सम्मेलनमा आइस्पानका अध्यक्ष सुधिर पराजुलीले प्राधिकरणले पुरानै भाडा तिर्ने र बढेको भाडा पनि तिर्ने सम्झौता गर्न दबाब दिइरहेको र भाडाकै निहुँमा इन्टरनेटको तार काटिरहेको बताए। उनले विद्युत् प्राधिकरणले आफैँ जबर्जस्ती ६ सय देखि ७ सय प्रतिशत पोल भाडा बढाएर मानव अधिकारको समेत उलंघन भएको उल्लेख गरेका छन्।
काठमाडौंका कुकुर र बिरालाको बन्ध्याकरण गरिँदै,"काठमाडौंः काठमाडौं महानगरपालिकाले कुकुर र बिरालोलाई खोप लगाउने तथा बन्ध्याकरण गर्ने तयारी थालेको छ। महानगरले आफ्नो कार्य क्षेत्रभित्रका कुकुरलाई खोप लगाउने र बन्ध्याकरण गर्ने तयारी थालेको हो। यो कामका लागि महानगरपालिकाले इच्छुक संघसंस्थालाई आह्वान गरेको छ। पुस १३ गते सार्वजनिक सूचना जारी गर्दै आर्थिक वर्ष २०७९०८० का लागि काम गर्न इच्छुक संघ संस्थालाई ७ दिनभित्र खाद्य गुणस्तर नियमन तथा पशुपंक्षी महाशाखामा सम्पर्क गर्न भनिएको छ। बन्ध्याकरण र खोप भ्याक्सिनको दर २ हजार ५ सय रुपैयाँ प्रति गोटा र खोप भ्याक्सिनको मात्र २ सय रुपैयाँ प्रति गोटा रहेको सूचनामा उल्लेख छ। इच्छुकले सेल्टर र बन्ध्याकरण गर्ने कक्ष भएको प्रमाण कागज तथा सम्झौता भए त्यसको प्रतिलिपि, साधन तथा उपकरणको विवरण, संघ संस्था दर्ता तथा नवीकरण भएको प्रमाण पत्र, विधानको प्रतिलिपि, काठमाडौं महानगरपालिकाको मौजुदा सूचीमा सूचीकृत भएको पत्र, संस्थाले अहिलेसम्म कुकुर र बिरालोको भाले पोथी दुवैको बन्ध्याकरण गरेको संख्या लगायत विवरण र कार्ययोजनासहितको प्रस्ताव बुझाउनुपर्नेछ। संस्थामा अनुभवी पशु चिकित्सक भएको प्रमाण पत्र, पशु ओसार पसार गर्न प्रयोग हुने सवारी साधनको ब्लुबुक र भाडाको भए सम्झौताको प्रतिलिपि, कुकुर बिरालो समात्ने जनशक्ति तथा बन्ध्याकरण गर्ने जनशक्तिको अनुभव पेश गर्नुपर्ने छ। यस्तै संस्थाले बन्ध्याकरण तथा खोप कार्यका लागि कति योगदान गर्न सक्छ, यस सम्बन्धी प्रतिवद्धता प्रस्तावका साथमा पेश गर्नुपर्ने सूचनामा उल्लेख छ। यसअघि ह्युमन सोसाइटी इन्टरनेशनल र द जेन गुडल इन्ष्टिच्युटको सहकार्यमा 'मनुमित्र' कार्यक्रम सञ्चालन भइरहेको छ। अहिले सामुदायिक कुकुरहरु खाना नपाएर कुपोषित भएको, छालाजन्य रोगले ग्रस्त भएको, दुर्घटनाबाट अंगभंग भएका जस्ता समस्यामा छन्। उनीहरु बेला बेलामा मानिस र सवारी साधनप्रति आक्रामक बन्दा मानिस दुर्घटनाको जोखिममा छन्। कुकुरको टोकाइपछि रेविजविरुद्धको खोप लगाउन जानु पर्ने अवस्थाले अस्पतालहरुमा चाप बढ्ने गरेको छ। काठमाडौंमा मात्रै २२ हजार भुस्याहा (सामुदायिक) र झन्डै ५० हजार घरपालुवा कुकुर छन्। काठमाडौं महानगरपालिकाले २०७८७९ मा बन्ध्याकरण गर्न र खोप लगाउन डेढ करोड बजेट विनियोजन गरेको थियो। नेपालमा कुकुरले टोकेर २०७६७७ मा ५२ हजार ६१० जना रेबिजविरुद्ध खोप लगाउन अस्पताल पुगेका छन्।"
गाँजा खेती नष्ट,मलंगवा : सर्लाहीको उत्तरी क्षेत्र लालबन्दी नगरपालिका१४ मा ८ विगाहामा लगाएको गाँजा खेती प्रहरीले नष्ट गरेको छ। गाँजा खेती लगाइएको सूचनाका आधारमा आइतबार प्रहरीले खेतमै पुगेर गाँजाका बिरुवा फडानी गरेको जिल्ला प्रहरी कार्यालय सर्लाहीले जनाएको छ। जिल्ला प्रहरी कार्यालय र इलाका प्रहरी कार्यालय लालबन्दीको संयुक्त टोली खेतमा पुगी गाँजाका बिरुवाहरू काटेर नष्ट गरेको हो। ६० जनाको संख्यामा खेतमा बिहान ९ बजे पुगेका प्रहरीहरू बेलुका ५ बजे फर्केका थिए। सर्लाहीको उत्तरी क्षेत्र लगायत छिमेकी जिल्लाहरूमा गाँजा खेती हुने गरेको प्रहरीले जनाएको छ।
यातायात कार्यालयहरूबाट बिचौलियासहित १५ जना पक्राउ,"काठमाडौं : उपत्यकामा रहेका यातायात कार्यालयहरूबाट बिचौलियासहित १५ जना पक्राउ परेका छन्। यातायात कार्यालयहरूमा सेवाग्राहीलाई अनुचित प्रभावमा पार्ने १३ जना विचौलिया र नक्कली परिक्षार्थी दुई गरी १५ जना सोमबार पक्राउ परेका हुन्। काठमाडौं उपत्यका प्रहरी कार्यालय र काठमाडौं उपत्यका ट्राफिक प्रहरी कार्यालयबाट संयुक्त रूपमा खटिएको प्रहरी टोलीले नियन्त्रणमा लिएको जनाइएको छ। यातायात व्यवस्था कार्यालय, एकान्तकुना ललितपुर, ठुलोभर्याङ, चाबहिलबाट १३ जनालाई र भक्तपुरस्थित यातायात व्यवस्था कार्यालय (सवारी चालक अनुमति पत्र) राधे राधे, भक्तपुरमा अर्कैको नाममा मेडिकल परीक्षा दिन आएका तथा परीक्षा दिन पठाउने दुई जनालाई प्रहरीले नियन्त्रणमा लिएको हो।"
हुम्लाको रैथाने बालीको बजारीकरण गर्न सम्झौता,"सिमकोट : स्थानीय बालीको संकलन, ढुवानी र बजारीकरणका लागि खाद्य व्यवस्था तथा व्यापार कम्पनी लिमिटेडबीच सम्झौता भएको छ। गाउँपालिका आठवटा वडा र आसपासका गाउँहरूका स्थानीय किसानहरूले उत्पादन गरेका रैथानै बालीहरू, चिनो, कागुनो, फापर, जौ, उवा, सिमीको संकलन, बजारीकरण गर्न जिल्ला प्रशासन कार्यालय हुम्लाको रोहवरमा सम्झौता भएको सिमकोट गाउँपालिकाका अध्यक्ष विजय भण्डारी (प्रतिरोध)ले जानकारी दिए। सरकारले दिएको ढुवानी अनुदानमा हवाईजहाजमार्फत ढुवानी भएको चामलमा भरपर्दा रैथाने बालीहरूको उत्पादन निरन्तर घट्दै गएपछि गाउँपालिकाले जिल्लाका रैथाने बालीलाई जिल्ला बाहिर लैजान यस्तो सम्झौता गरेको हो, पालिका अध्यक्ष भण्डारीले भने, गाउँपालिका र खाद्य व्यवस्था तथा व्यापार कम्पनी लिमिटेडको आधाआधा लगानीमा किसानको घरबाट रैथाने बालीहरूको संकलन, ढुवानी र नेपालगञ्ज काठमाडौंमा बजारीकरण गर्नेमा दुवै पक्षबीच सहमति भएको छ। हुम्लाका प्रमुख जिल्ला अधिकारी सिता परियारको रोहबरमा जिल्ला प्रशासन कार्यालयमा भएको सम्झौताअनुसार गाउँपालिकाले पहिलो चरणमा चिनो, कागुनो, फापर कम्तीमा ५०५० क्विण्टल र सिमीको हकमा ५० क्विण्टलभन्दा माथि संकलन गर्ने र सोहीअनुसार खाद्य व्यवस्था तथा व्यापार कम्पनीले बजारको व्यवस्था गर्ने सहमति भएको हो। उनका अनुसार रैथाने बालीको संकलन, ढुवानी र बजारीकरणका लागि गाउँपालिका र कम्पनीबीच गएको कात्तिक ३ गते सम्झौता भएको थियो। केन्द्रीय स्तरमा भएको सम्झौतालाई कार्यान्वयन गर्न जिल्लामा संकलन र ढुवानी गर्न कम्पनीको जिल्ला शाखासँग सम्झौता भएको खाद्य व्यवस्था तथा व्यापार कम्पनी लिमिटेड हुम्ला शाखाका निमित्त प्रमुख कृष्णप्रसाद अधिकारीले जानकारी दिए।"
एक दशकमा पनि बनेन टेकु पुल,"काठमाडौं: निर्माण सुरु भएको एक दशक पुग्दासमेत टेकुस्थित विष्णुमति पुल अझै सम्पन्न हुन सकेको छैन। झट्ट हेर्दा पुल निर्माण सकिएको देखिए पनि निर्माणका क्रममा समस्या आएपछि वर्षौदेखि पुल अलपत्र छ। निर्माणका क्रममा गुणस्तरिय नभएको भन्दै पुलको ठेक्का तोड्ने सडक विभागले निर्णय गरेको थियो। बिभागको निर्णय विरुद्ध निर्माण कम्पनी कानुनी प्रक्रियामा गएको डिभिजन सडक कार्यालय काठमाडौँले जनाएको छ। कार्यालयले ठेक्का तोड्ने निर्णय गरे पनि यस सम्बन्धमा अदालतको निर्णय पछि प्रक्रिया अघि बढाइने कार्यालयका सूचना अधिकारी सुनित केसीले बताए। उनले भने, 'हामीले प्राविधिक पक्षलाई हेरेर ठेक्का तोडेको हो अदालतको निर्णय के हुन्छ त्यहीअनुसार गर्नुपर्छ।' पुल निर्माण हुँदा त्रुटि भएकाले डिभिजन सडकले निर्माण कम्पनीलाई सचेत गराएको सूचना अधिकारी केसीले बताए। त्यतिबेला अध्ययन गर्दा सुपर स्ट्रक्चर (डेक्स स्लाप) मा समस्या पाइएको थियो। डिभिजन सडक कार्यालयले समस्या भएको ठाउँमा सच्याउन भने पनि त्यसविरुद्ध निर्माण कम्पनी अदालती प्रक्रियामा गएको र पछि कार्यालयबाट ठेक्का तोडेको उनले बताए। उनले भने, 'डिभिजनले ठेक्का तोडेपछि कम्पनीले ठेक्का तोड्न र कालोसूचीमा राखिएको विरुद्ध अर्को मुद्दामा गयो।' पुल प्राविधिक रुपमा त्रुटिपूर्ण भएकाले त्यो तोडेर नयाँ बनाउनुपर्ने भनिएपछि कम्पनीसँग ठेक्का तोडेर कालोसूचीमा राखेपछि कम्पनी सर्वोच्चमा गएको थियो। उनले भने, 'अन्तिम फैसला आएपछि नै कसरी अघि बढ्ने भन्ने निर्णय हुनसक्छ।' पुल निर्माणका लागि आर्थिक वर्ष २०६९७० को ठेक्का सम्झौता भएको थियो। निर्माण कम्पनीले निर्माण सम्पन्न भएको भनेको चारवर्ष वितिसक्दा पनि पुल सञ्चालनमा आउन सकेको छैन। पुल निर्माण कम्पनीले हस्तान्तरण गर्न चाहे पनि डिभिजन सडक कार्यालयले पहिले त्रुटि सच्याउन भनेको थियो। निर्माण कम्पनी पप्पु कन्सट्रक्स प्रालिले तोकिएको डिजाइनभन्दा फरक गरी निर्माण गरेकाले ठेक्का तोडिएको थियो। सङ्घीय राजधानी काठमाडौँमा यो पुलसँगै सोही निर्माण कम्पनीले ठेक्का पाएको तीनकुनेको बागमति पुल पनि लामो समय अवरुद्ध रहेको थियो। त्यो पुलमा पनि निर्माणमा ढिलाइ र भएको काम गुणस्तरिय नहुँदा ठेक्का तोडिएको थियो। अदालती प्रक्रिया टुङ्गिएसँगै अहिले सो पुल नयाँ ठेक्कामार्फत निर्माण अघि बढाइएको छ। रासस"
अज्ञात समूहले मेची पुलमा जडित बिजुलीको तार काट्दै,"झापा : अज्ञात समूहले भद्रपुरस्थित मेची पुलमाथि जडान गरिएको बत्ती(लाइट) को तार काट्न थालेको छ। नेपालभारत सीमा नाकामा चौबिसै घण्टा तैनाथ सुरक्षाकर्मीलाई समेत चुनौति दिँदै ती समूहले बारम्बार मेची पुलमाथि जडित बत्तीको जिआई तार काट्न थालेको हो। आइतबार राति करिब ११ बजे मेची पुलको नेपालतर्फको प्रवेशद्वारको दक्षिणी पट्टीको भागमा अज्ञात समूहले बिजुलीको तार काटेको वडा प्रहरी कार्यालय भद्रपुरका प्रहरी निरीक्षक सन्तोष बुढाथोकीले जानकारी दिए। बिजुलीको तार काटेको स्थानदेखि वडा प्रहरी कार्यालय १०० मिटर दूरीमा छ भने सीमामा तैनाथ सुरक्षाकर्मी ५ सय मिटर पूर्वमा तैनाथ थिए। पुलमाथि बत्ती बाल्न छाडेर अन्ध्यारो भएपनि सीमामा तैनाथ सुरक्षाकर्मीले किन घटना थाहा पाएन भन्ने गम्भीर प्रश्न जनमासमा उठेको छ। बिजुलीको तार काट्नेले नाङ्गो तारलाई पुलमा लगाइएको फलामको रेलिङमा टँसाएर बाधेका थिए। वडाबाट खटिएका गस्ती प्रहरी टोलीले मध्यरातमा पुलमा किन बत्ती बलेन भनेर छाडेको भन्दै खोजतलास गर्दै जाँदा तार काटेर फलामे रेलिङमा लगाएर जोडेर छाडेको अवस्थामा फेला पारेको थियो। त्यसपछि प्रहरीले तत्काल पुलमा बिजुली प्रवाह हुने मेन स्विच बन्द गरिदिए। प्रहरीले राति नै बिजुली बन्द नगर्दा मर्निङ वाकका लागि पुलमा जाने व्यक्तिले फलामको रेलिङ छुन्थ्यो, त्यही बेला मानवीय दुर्घटनाबाट हुन सक्थ्यो। धन्न बेलैमा प्रहरीले पत्ता लगाएर सम्भावित दुर्घटनालाई रोक्न सफल भएको स्थानीयवासी बताउँछन्। बिजुलीको तार काट्नेले कुनै औजार प्रयोग नगरी पुलमा दलेर तार काटेको बताइएको छ। तार काट्ने पनि दुर्घटनामा पर्न सक्थ्यो, वडाका प्रहरी निरीक्षक बुढाथोकीले भने, सीसी क्यामेराबाट कति जना मान्छे तार काट्न गएको भनी खुलिसकेको छ, छिट्टै पक्राउ गरी कानुनी दायरमा ल्याउँछौँ। सीमा नाकाबाट हुने तस्करी गतिविधिमाथि सुरक्षाकर्मीले कडाइ गरेपछि त्यसैको रिसमा चिनजानकै व्यक्तिबाट तार काटेको हुने सक्ने प्रहरीको अनुमान छ। यसअघि पनि अज्ञात समूहले मेची पुलबीच भागमा बत्तीको तार दुई टुक्रा बनाएका थिए। चालु आर्थिक वर्षमा भद्रपुर नगरपालिकाले लाखौँ रकम खर्चिएर मेची पुलमा बिजुली बत्ती जडान गरेको हो।"
आगलागीबाट मादी गाउँपालिका१ सिक्लेसका निवर्तमान वडाध्यक्ष गुरुङको मृत्यु,कास्की : कास्कीको मादी गाउँपालिका१ सिक्लेसका सुरजकुमार गुरुङको आफ्नै घरमा आगलागी हुँदा जलेर मृत्यु भएको छ । आगलागीका कारण निर्वतमान वडाध्यक्ष गुरुङको मृत्यु भएको वडाध्यक्ष देवीजङ्ग गुरुङले जानकारी दिए । उनका अनुसार आइतबार राति १०:३० बजे आगलागी नियन्त्रणमा लिइएपछि गुरुङको शव घरभित्र जलेको अवस्थामा फेला परेको थियो । सुरजकुमार विसं २०७४ को स्थानीय तह निर्वाचनमा वडाध्यक्षमा निर्वाचित भएका थिए। मृतक गुरुङकै घरदेखि आगलागी सुरु भएको हो । कपडा पसल सञ्चालन गर्दै आउएका उनी घरमा एक्लै बस्ने गर्थे । उनका छोराबुहारी गाउँकै अर्को घरमा बसोबास गर्दै आएको बताइन्छ । आगलागीबाटसँगैको तौबहादुर गुरुङको घरसमेत जलेर पूर्ण क्षति भएको वडाध्यक्ष देवीजङ्गले जानकारी दिए । तौबहादुरको घरमा स्थानीय धनबहादुर गुरुङले किराना पसल सञ्चालन गर्दै आएका थिए । के कारणले आगलागी भएको भन्ने यकिन हुन सकेको छैन। रासस
बारामा हतियारसहित एक भारतीय नागरिक पक्राउ,सिमरा : सशस्त्र प्रहरीले आइतबार राती बाराको पचरौताबाट हतियारसहित एक भारतीय नागरिकलाई पक्राउ गरेको छ । पचरौता नगरपालिका ४ स्थित गुलरिया नाकाबाट नेपाल आउँदै गरेको अवस्थामा बिओपी बेल्दारीबाट खटिएको सशस्त्र प्रहरीको टोलीले पूर्वीचम्पारण मोतिहारी १६ घर भएका ४० वर्षीय चन्दनकुमार पक्राउ गरेको हो। सशस्त्र प्रहरीले उनको साथबाट तीन राउण्ड गोली लोड भएको पेस्तोल र त्यसमा लाग्ने थप चार राउण्ड गोली बरामद गरेको छ । पैदल गस्ती गरिरहेका सशस्त्र प्रहरीले चन्दनकुमारको हाउभाउ अस्वभाविक देखेपछि चेकजाँच गरेको र मोडल नम्बर २०२२ आरएफआइ पेस्तोल बरामद गरेको सशस्त्र प्रहरी बल नेपाल नं १२ गण हेडक्वाटरका सूचना अधिकारी एवम् सशस्त्र प्रहरी नायब उपरीक्षक अमरबहादुर खत्रीले जानकारी दिए । पेस्तोलसहित पक्राउ परेका चन्दनकुमारलाई आवश्यक कारवाहीका लागि सिम्रौनगढस्थित इलाका प्रहरी कार्यालयमा बुझाइएको सूचना अधिकारी खत्रीले जानकारी दिए ।
अमेरिकाबाट आएका यात्रु भन्छन् भन्सार तिर्नुपर्ने भन्दै आइफोन जफत गरे,"काठमाडौं : नेपाल दूरसञ्चार प्राधिकरणले मोबाइल डिभाइस म्यानेजमेण्ट सिस्टम (एमडीएमएस) प्रणाली कार्यान्वनमा रोक लगाए पनि विदेशबाट आउने नेपालीहरुले विमानस्थलस्थित भन्सार कार्यालयमा झमेला व्यहोर्नुपरेको छ । जनवरी १ देखि एमडीएमएस प्रणाली लागू गर्ने तयारी भएपनि चौतर्फी विरोधपछि प्रधानमन्त्री पुष्पकमल दाहालप्रचण्डको ठाडो निर्देशनमा तत्काल कार्यान्वयन रोकिएको हो। तर, त्रिभुवन विमानस्थलस्थित भन्सार कार्यालयका कर्मचारीले आफूहरुलाई केही निर्देशन नआएको भन्दै अमेरिकाबाट आएका एक नेपालीले ल्याएको आइफोन जफत गरेका छन् । टर्कीस एयरबाट सोमबार काठमाडौं आएका झापाका दुधलाल (डीएल) नेम्वाङले ल्याएको आइफोनको भन्सार लाग्ने भन्दै कर्मचारीले जफत गरिदिएका हुन्। नेम्वाङले आफूले प्रयोग गरिरहेको बाहेक अमेरिकाबाट एउटा आइफोन ल्याएको बताए । नेम्वाङले अन्नपूर्णसँग भने,भन्सार लाग्छ भनेर फोन कर्मचारीले राखेका छन् । प्रधानमन्त्रीज्यूले तत्काल एमडीएमएस प्रणाली लागू नगर्न निर्देशन दिएपछि आइफोन लिएर आएको हुँ । झमेलामा पो परेँ ।' भन्सार विभागका प्रवक्ता पुण्यविक्रम खड्काले एमडीएमएस प्रणाली लागू नगर्न सबै भन्सार कार्यालयहरुमा पत्राचार गरिएको बताए। उनले थप बुझ्न त्रिवि विमानस्थलस्थित भन्सार कार्यालयमा सम्पर्क गर्न आग्रह गरे। तर, त्रिभुवन विमानस्थलस्थित भन्सार कार्यालमा फोन गर्दा कर्मचारीले कुनै प्रतिक्रिया दिएनन्। त्रिअवि भन्सार कार्यालयका प्रमुख अरुण पोखरेलको सम्पर्क नम्बर माग्दा समेत त्यहाँका कर्मचारीले नम्बर दिन मानेनन्। अन्नपूर्णले ०१७४७०३८२ नम्बरमा फोन गर्दा उठाउने कर्मचारीले पोखरेल सरको फोन नम्बर दिन नमिल्ने बताइन्। दोहोर्याएर तेहर्याएर माग्दा पनि उनले पोखरेलको नम्बर दिन नमिल्ने बताइन्। उनले भन्सार कार्यालयका प्रवक्ता यमराज पाण्डेलाई फोन गर्न आग्रह गरिन्। तर,प्रवक्ता पाण्डेको फोन स्वीच अफ थियो।"
हेर्नुहोस् तपाईको आजको राशिफल,"आज पौष १८ गते सोमबार एकादशी तिथि (पुत्रदा एकादशी ब्रत), भरुणी नक्षत्र सिद्ध योग मेषका चन्द्रमा, सूर्योदय बिहान ६ बजेर ५६ मिनेटमा र सूर्यास्त ५ बजेर १८ मिनेटमा हुनेछ। हेर्नुहोस् आजको राशिफल मेष : प्राकृतिक दृश्यावलोकनको अवसर प्राप्त होला। शुभ समाचारले मन हर्षित बन्नेछ। वृष : व्यापारिक पक्ष सबल बन्नेछ। आफ्नै गल्तीले निन्दित बनिनेछ। व्यवसायिक पक्ष भने शुभ रहला। मिथुन : साथीभाइबीच सहकार्य हुनेछ। धार्मिक कार्यमा व्यस्त बनिएला। परोपकारी भावना बढेर जानेछ। कर्कट : स्वास्थ्य समस्याबाट छुटकारा प्राप्त होला। आर्थिक लाभ प्राप्त होला। घुमफिरमा समय बित्नेछ। सिंह : सामुहिक यात्राको अवसर मिल्नेछ। कृषि कार्यप्रतिको मोह बढ्नेछ । कार्यको सिलसिलामा स्थान परिवर्तन होला । कन्या : पतिपत्नीमा मिलनको योग रहला। सन्तानबाट शुभ खबर मिल्नेछ। जमिनको कारोबार मध्यम रहला। तुला : खेलकुदमा केही विवाद आउला। अध्ययनमा आलस्यता बढेर जानेछ। सञ्चार क्षेत्रको घटनाले चिन्तित बनिनेछ। वृश्चिक : पैतृक सम्पत्ति प्राप्तिको योग छ। खराब संगत त्याग्नु पर्नेछ। नोकरीमा पदोन्नतिको योग छ। धनु : शैक्षिक गतिविधिमा सक्रिय बनिएला। असहज परिस्थितिको आउला। राजनीतिमा सफल भइनेछ । मकर : अरुको प्रलोभनले खराब काममा फसिएला। आर्थिक भारले सताउनेछ। घरमा धार्मिक कार्य सम्पन्न होला। कुम्भ : सन्तानमा पुत्र प्राप्तिको योग छ। खानपानमा मुख बार्नुपर्नेछ। एकल निर्णय शुभ बन्नेछ। मीन : नयाँ व्यवसायमा समस्या निम्तिनेछ। लामो दूरीको यात्रा होला। वैदेशिक नोकरीको अवसर आउला ।"
मेलम्चीको पानीका लागि दोस्रो चरणमा वितरण सञ्जाल निर्माण,"काठमाडौं : मेलम्चीको पानी राजधानीमा वितरण गर्न दोस्रो चरणमा काठमाडौँ उपत्यका खानेपानी लिमिटेड (केयुकेएल) आयोजना कार्यान्वयन निर्देशनालयले सात सय ९६ किमी वितरण सञ्जाल निर्माण गरिरहेको छ । बालुवाटार, स्वयम्भू, मण्डिखाटार र कपन क्षेत्रमा निर्माण भइरहेको सात सय ९६ किमी वितरण सञ्जालमध्ये चार सय २७ किमीको काम सकिएको निर्देशनालयका प्रवक्ता चन्द्रकुमार पाँ श्रेष्ठले जानकारी दिए । बाँकी काम पनि चालु आर्थिक वर्षको अन्त्य अर्थात् असार मसान्तसम्म सकिने उनको भनाइ थियो । वितरण सञ्जालमा चार वटा निर्माण कम्पनीले काम गरिरहेका छन् । स्वयम्भू क्षेत्रमा शर्मारमा जेभी, बालुवाटार क्षेत्रमा धुम्टिम्स्कुमारसिएभीक्याब जेभीले काम गरिरहेको निर्देशनालयले जनाएको छ । यसैगरी मण्डिखाटार क्षेत्रमा टुँडी कन्स्ट्रक्सनले वितरण सञ्जाल निर्माणको काम गरिरहेको छ । कपन क्षेत्रमा भने लिपेलशैलुङ जेभीले काम गरिरहेको छ । रु सात अर्ब ३६ करोड तीन लाख ८४ हजारको लागतमा दोस्रो चरणको सात सय ९६ किमी वितरण सञ्जालको काम भइरहेको हो । निर्देशनालयले पहिलो चरणमा एक हजार १० किमी वितरण सञ्जाल निर्माण गरिसकेको छ । त्यसमध्ये पाँच सय ३२ किमी वितरण सञ्जालमा मेलम्चीको पानी परीक्षण भइसकेको छ । पहिलो चरणमा निर्माण भइसकेको क्षेत्रमा पनि पानी परीक्षणको काम भइरहेको छ । रासस"
इँटाभट्टामा अभिभावकसँगै काम गर्दै बालबालिका,"रौतहट : जिल्लामा सञ्चालित एक सय ६० भन्दा बढी इँटाभट्टामा सयौ बालबालिका श्रमिकका रूपमा कार्यरत रहेको पाइएको छ। नेपालमै सबैभन्दा धेरै इँटा उद्योग रौतहट जिल्लामा छ। हरेक वर्ष कात्तिक महिनादेखि परिवारनै इँटाभट्टामा मजदुरी गर्न आउने गरेका छन्। पछिल्ला दिनमा इँटाभट्टामा बालबालिका, किशोर किशोरीहरूसमेत आफ्ना अभिभावकसँगै काममा व्यस्त भेटिएका छन्। सर्लाहीबाट मजदुरी गर्न आएका सुरेशमाझी गएको कार्तिक महिनादेखि परिवारसहित रौतहटको चन्द्रपुर नगरपालिमा रहेको एक इँटाभट्टामा मजदुरी गरिरहेका छन्। उनका श्रीमती र १० वर्ष उमेरभन्दा कमका ४ छोराछोरी इँटाभट्टमा काम गर्न आएका छन्। उनका १० वर्षका छोरा रक्कीमाझीले आमालाई इँटा बनाउने काम सघाइरहेका छन्। एउटा काँचो इँटा बनाएको उद्योगले बालमजदुरलाई एक रुपैयाँ ज्याला दिन्छ। बालक रक्कीले दैनिक तीनदेखि चार सय रुपैयाँ कमाउने गरेको उनकी आमा रैनामाझी बताउँछिन्। रौतहट इँटा उद्योग संघका सचिव मोहन साहले परिवारनै मजदुरी गर्न आँउने र उनिहरूका छोराछोरीले अभिभावकलाइ काममा सघाउने गरेको बताए। बालबालिकालाई श्रममा लगाउन नपाइने भएपनि मजदुरहरूले छोराछोरीलाई काम लगाउने गरेको भट्टा सञ्चालक साहले बताए। बालबालिकाहरूलाइ इँटा बनाउने, माटो मुछ्ने, इँटा बोक्ने काममा लगाएको पाइएको छ। जिल्लामा सञ्चालित एउटा इँटाभट्टामा ३० देखि ४० जनाको संख्यामा परिवारसहित आएर ६ महिना काम गर्छन्। रौतहटमा बालबालिकाको हक, अधिकार र बाल श्रम न्यूनीकरणको क्षेत्रमा काम गर्दै आएको सेतो गुराँस, आरडिसी र छोरी संस्था सक्रिय छन्। बालबालिकालाइ विद्यालय पठाउने अभियानमा काम गरिरहेको सेतो गुरास रौतहटकी कार्यकारी निर्देशक झल कुमारी कार्कीले जानकारी दिइन्। अभिभावकहरूलाई सचेत गर्ने, जागरुक बनाउने र बालिबालिकाहरूलाई विद्यालय पठाउँदा बालश्रम रोकिने निर्देशक कार्कीको धारणा छ। बालश्रम रोकथाम सम्बन्धी काम गर्दै आएको छोरी संस्था रौतहटकी कार्यक्रम संयोजक कोपिला तिमल्सिनाले रौतहटको चन्द्रपुर नगर क्षेत्रमा रहेका सातवटा इँटा उद्योगमा बालश्रमिक रहेको बताइन। माघ महिनादेखि रौतहटका इँटाभट्टामा मजदुरी गर्ने, इँटाभट्टामा अभिभावकसँग बस्ने बालबालिकालाई विद्यालय पठाउने व्यवस्था गर्ने रौतहट इँटा उद्योग व्यवसायी संघका अध्यक्ष विनोद साहले बताए।"
बलात्कारका आरोपी वडाध्यक्षले गरे आत्मसमर्पण,सिमरा : नाबालिग किशोरीमाथी जबरजस्ती करणी गरेको आरोपपछि फरार रहेका निजगढ नगरपालिका२ का वडाध्यक्ष राजु श्रेष्ठले प्रहरीसमक्ष आत्मसमर्पण गरेका छन्। श्रेष्ठले आइतबार राति निजगढस्थित ईलाका प्रहरी कार्यालय पुगेर आत्मसमर्पण गरेका हुन्। किशोरीको परिवारले असोज २५ गते निजगढस्थित इलाका प्रहरी कार्यालयमा किटानी जाहेरी दिएपछि वडाध्यक्ष श्रेष्ठ फरार रहेका थिए। श्रेष्ठविरुद्ध १५ वर्षीया किशोरीमाथी जबरजस्ती करणी गरेको आरोपमा किटानी जाहेरी परेको छ। वडाध्यक्ष श्रेष्ठले असोज १९ गते दशैंको टिकाको दिन आफ्नै घरमा जबरजस्ती करणी गरेको भन्दै किशोरीको परिवारले प्रहरीमा जाहेरी दिएका थिए। उक्त जाहेरीपछि प्रहरीले वडाध्यक्ष श्रेष्ठको खोजी गरिरहेको थियो। इलाका प्रहरी कार्यालय निजगढका प्रहरी निरीक्षक संजिव ओलीले आँफै सम्पर्कमा आएका वडाध्यक्ष श्रेष्ठलाई नियन्त्रणमा लिएर अनुसन्धान सुरु गरेको बताएका छन्। श्रेष्ठ नेपाली कांग्रेसबाट निर्वाचित वडाध्यक्ष हुन्।
शक्तिको मनोमानी,"एक पटकको कुरा हो, एकजना मानिस र एउटा सिंह सँगसँगै यात्रा गरिरहेका थिए। थकानबाट ध्यान हटाउनका लागि तथा समय बिताउनका लागि दुवैले कुराकानी गर्न सुरु गरे। त्यसपछि उनीहरूले आआफ्नो शक्तिको फुर्ती लगाउन पनि थाले। दुवैले आफूलाई शक्ति तथा साहसमा एकअर्काभन्दा अधिक बताइरहेका थिए। कोभन्दा को कम ? भन्ने अवस्था आइसकेको थियो। हेर्दाहेर्दै तिनीहरू झगडा गर्न थाले। झडपको सम्भावना देखिन थाल्यो। शीघ्र तिनीहरू एक चोकमा पुगे, जहाँ ढुंगाको एक मूर्ति बनेको थियो। त्यस मूर्तिमा एक मानिसले एक सिंहको घाँटी दबाइरहेको थियो। सिंह विवश भएर मृत्युको नजिक पुगेको देखिएको थियो। हेर्नुहोस् यस मूर्तिलाई। के यसबाट मेरो कुरा सिद्ध हुँदैन ?, त्यो मानिसले सिंहलाई भन्यो। कदापि हुँदैन; यो केवल तपाईंको विचार हो। यदि सिंहहरूले पनि मूर्तिहरू बनाउन थाले भने तिनीहरूले पनि मनुष्यलाई सिंहको पञ्जा तल देखाइदिनेछन्, सिंहले उत्तर दियो। सिंहको अकाट्य तर्क सुनेर मनुष्य निरुत्तर भयो। अतः दुवैजना शान्त भएर अगाडि यात्रा गर्न थाले। नैतिक शिक्षा : जो शक्तिमा रहन्छ, उसैले मनोमानी गर्छ।"
विराटनगरमा ३ दिने सडक महोत्सव हुने,"विराटनगर : विभिन्न जातजातिको सांस्कृतिक सभ्यतालाई जीवन्त राख्ने उद्देश्यका साथ विराटनगरमा पुनः एकपटक 'विराट सडक महोत्सव' आयोजना हुने भएको छ। मन्जिना मुभिज क्रिएशनको आयोजनामा आउँदो माघ १२ गतेदेखि तेस्रो संस्करणको तीन दिवसीय सडक महोत्सव आयोजना हुने भएको हो। विराटनगरमा सोमबार पत्रकार सम्मेलन गर्दै आयोजकले महोत्सवबारे सम्पूर्ण जानकारी दिएको छ। यसअघि २०७६ सालमा महोत्सवको आयोजना गरेको थियो। त्यसपछि कोभिड महामारी लगायतका कारणले विगतका दुई वर्ष कार्यक्रम आयोजना हुन सकेन्। तर, यसपटक विगत झैं भव्य तयारीका साथ सडक महोत्सव आयोजना गर्न लागिएको आयोजक संस्थाका निर्देशक जतिन ताम्राकारले बताए। महोत्सवमा राजवंशी, मैथिल, लिम्बु र नेवार लगायतका विभिन्न जातजातिको सांस्कृतिक सभ्यता झल्किने प्रकृतिका कार्यक्रमहरू समेत रहने उनले जानकारी दिए। माघ १२ देखि सुरु हुने सडक महोत्सव माघ १४ गतेसम्म चल्ने आयोजकले जनाएको छ। आयोजकका अनुसार महोत्सवमा स्थानीयदेखि राष्ट्रियस्तरका कलाकारहरूको सांगीतिक प्रस्तुति रहने प्रबन्ध समेत मिलाइएको छ। आयोजक संस्थाका निर्देशक ताम्राकारले भने, महोत्सवमा विभिन्न जातजातिको स्वादिष्ट परिकारका स्टलहरू पनि रहनेछन्। यसपटक कुल ४० स्टलको बुकिङ खुल्ला गरेका छौं। यसपटकको सडक महोत्सव पनि विगत झैं विराटनगरको ट्राफिक चौकदेखि महेन्द्र चौक जोड्ने हिमालय रोडमा आयोजना हुने बताइएको छ। मोरङ, सुनसरी र झापासहित छिमेकी मुलुक भारतको अररिया जिल्लाका गरी करिब एक लाख सर्वसाधारणले महोत्सव अवलोकन गर्ने अपेक्षा गरिएको छ। ३१ लाख खर्च हुने अनुमान गरिएको सडक महोत्सवको उद्घाटन विराटनगर महानगरपालिकाका मेयर नागेश कोईरालाले गर्ने तयारी छ। सडक महोत्सवको मुख्य प्रर्वद्धक पनि महानगरपालिका नै रहेको छ। विराटनगरमा यसअघि १ दशक पहिले प्रथमपटक सडक महोत्सव आयोजना गरिएको थियो। त्यस आधारमा यसपटकको सडक महोत्सव तेस्रो श्रृङख्लाको हो।"
खुलामञ्चलाई अन्डरग्राउन्ड पार्किङ बनाउने महानगर निर्णयको विरोध,"काठमाडौं : खुलामञ्चलाई अन्डरग्राउन्ड पार्किङ बनाउने काठमाडौं महानगरको निर्णयविरुद्ध सम्पदाकर्मीहरु आन्दोलित भएका छन्। ऐतिहासिक स्थल तथा विपद्का बेला नागरिकहरुको आश्रयस्थल खुलामञ्च बचाउनुपर्ने माग गर्दै उनीहरु महानगर पुगेका हुन्। सयौंको संख्यामा पुगेका सम्पदाकर्मीहरुले महानगर प्रमुख बालेन साह र उपप्रमुख सुनिता डंगोललाई ज्ञापनपत्र बुझाउन खोजेका छन्। तर, उनीहरुलाई महानगरको कार्यालय प्रवेश गर्न दिइएको छैन। अकुपाई टुँडिखेल अभियान खबरदारी गर्न महानगरको कार्यालय पुगेर महानगर पुगेको हो। यो अभियानले यसअघि पनि खुलामञ्च मास्न हुँदैन भनेर महानगरको ध्यानाकर्षण गराएको थियो। तर,पटकपटक खबरदारी गर्दा पनि महानगरले अटेरी गरेको भन्दै अकुपाई टुँडिखेल दबाब दिन आज महानगर पुगेको हो। कार्त्तिक २९ गते बसेको महानगरको कार्यपालिका बैठकले खुलामञ्चमा ट्रिपल बेसमेन्ट पार्किङ र पानी पुनर्भरण पिटको विस्तृत परियोजना प्रतिवेदन (डीपीआर) तयार गर्ने निर्णय गरेको थियो। अव्यवस्थित पार्किङलाई व्यवस्थापन गर्नका लागि खुलामञ्चमा पार्किङ निर्माण गर्न डीपीआर बनाउने निर्णय गरेको हो। अकुपाई टुँडिखेल अभियान खबरदारी गर्न महानगरको कार्यालय पुगेको हो। यो अभियानले यसअघि पनि खुलामञ्च मास्न हुँदैन भनेर महानगरको ध्यानाकर्षण गराएको थियो। तर,पटकपटक खबरदारी गर्दा पनि महानगरले अटेरी गरेको भन्दै अकुपाई टुँडिखेल दबाब दिन आज महानगर पुगेको हो।"
कालीगण्डकी गाउँपालिकाले बनाएको स्थानीय लोगो र झण्डा पुस २९ देखि कार्यान्वयनमा ल्याइने,"स्याङ्जा: स्थानीय कला, संस्कृतिको पहिचान झल्कनेगरी कालीगण्डकी गाउँपालिकाले लोगो झण्डा सार्वजनिक गरेको छ। योसंगै जिल्लाका ११ पालिकामध्ये पालिकाको लोगो, झण्डा र स्थानीय गान बनाउने कालीगण्डकी पहिलो पालिका बनेको छ। कार्यपालिकाको बैठकले आफनै लोगो र झण्डा बनाउनेगरी निर्णय भए बमोजिम लोगो र झण्डा बनाएको हो। कार्यपालिकाले कात्तिक २८ मा छाप र झण्डा डिजाइनका लागि खुल्ला प्रतिस्पर्धाको लागि सूचना प्रकाशित गरेको थियो। केही शर्त सहित मंसिर २० गतेसम्मको समयसिमाभित्र लोगो र झण्डा बुझाउन आग्रह गरिएको थियो। पालिकामा प्राप्त हुन आएका डिजाइन मध्ये गाउँपालिकाको मौलिकता झल्कने लोगो र झण्डालाई चयन गरेको गाउँपालिकाका अध्यक्ष खिमबहादुर थापाले जानकारी दिए। उनले भने, लोगो र झण्डा भने यही पुस २९ गतेको गाउँसभाबाट कार्यान्वयनमा ल्याईनेछ। कालीगण्डकी ५ का रितिजा श्रेष्ठले बनाएको लोगोको डिजाइन र वडा नं ७ का मदन भट्टराईले बनाएको झण्डाको डिजाइन उत्कृष्ठ ठहर्याईएको हो। अन्य पालिकाका सहभागी भए पनि दुवैजना कालीगण्डकी गाउँपालिकाभित्रकै प्रतिस्पर्धी छनौटमा परेको प्रमुख प्रशासकीय अधिकृत देवेन्द्र पाण्डेयले बताए। दुवै डिजाइनकर्तालाई जनही ५०५० हजार नगदसहित सम्मानपत्रले सम्मान गरिने अध्यक्ष थापाले बताए। पालिकाको मुख्य पहिचान रहेका आलमदेवी मन्दिर, तीनमुखे पुल, कालीगण्डकी जलबिद्युत उत्पादन केन्द्र, जलाशयमा डुंगा स्टिमर यातायात सेवा, धान र गहुँका बाला, सयपत्री र ड्रागन फ्रुट खेती, शीला शालिग्राम र सूर्योदय सहितको निलो आकाश र पहाडी भूभाग लगायतलाई समेटि लोगो निर्माण गरिएको छ। यसैगरी, ३ वटा रंग (रातो, खैरो, निलो), झण्डामा अंकित २ हातभित्र एकता, सहकार्य र सद्भाव, ७ वटा वडाका प्रतिक, शान्ति, उज्यालो, प्रगती र विरता र पवित्र तिर्थस्थल मुक्ति क्षेत्रलाई समेटिएको छ। एक वर्ष अघिदेखि पालिकाले स्थानीय गानसमेत प्रयोगमा ल्याएको छ। यहाँ हुने हरेक औपचारिक कार्यक्रममा नेपालको राष्ट्रिय गानसँगै गाउँपालिका गान पनि बजाउने गरिएको उपाध्यक्ष सावित्रा कोइरालाले बताईन्।"
पाकिस्तानमा पीठोको संकट,"एजेन्सी : पाकिस्तानमा गहुँ र पीठोको मूल्य बढ्ने देखिएको छ। दिनप्रतिदिन मंहगी बढ्दै गएपछि सर्वसाधारणहरु मर्कामा परेका छन्। तथ्यांक संस्थानका अनुसार मंसिरको अन्तिम सातामा पिठोको मूल्य तीन प्रतिशतसम्म बढेको थियो। यो हप्ता २० केजी पिठोको मूल्य दुई सय रुपैयाँले वृद्धि भएको छ। कृषि प्रधान देश भनिए पनि पछिल्लो दुई वर्षयता पाकिस्तान आफ्नो आवश्यकता पूरा गर्न गहुँ आयात गर्न बाध्य छ। गहुँ पाकिस्तानको आहारको महत्वपूर्ण भाग हो र प्रत्येक पाकिस्तानीले वार्षिक औसत १२४ किलोग्राम गहुँ खपत गर्दछन्। मुसद्धिक अब्बास इस्लामावादको रिहायसी क्षेत्रमा जी १० तन्दुर चलाउँछन्। उनले पिठोसँगै बिजुली,ग्यास र अत्यावश्यक सामानको मूल्य बढेको बीबीसीलाई बताएका छन्। उनले दुई कामदारको तलबबाहेक पसलको १५ हजार भाडा र बिजुली र ग्यासको बिल छुट्टाछुट्टै तिर्ने गरेको बताए। उनले भने,'दिनप्रतिदिन पिठोको मूल्य बढिरहेको छ। यस्तो अवस्थामा २५ रुपैयाँको रोटी बेचेर घरधान्न मुस्किल भइरहेको छ।' गत वर्ष मुलुकमा दुई करोड २८ लाख मेट्रिक टन गहुँ उत्पादन भएको थियो। तर यो उत्पादन आवश्यकभन्दा कम भएपछि पाकिस्तानले अन्य मुलुकबाट २० लाख टन गहुँ आयात गरेको थियो। चालु आर्थिक वर्षमा २ करोड २९ लाख मेट्रिक टन गहुँ उत्पादनको लक्ष्य राखिएकोमा २ करोड २६ लाख मेट्रिक टनसम्म उत्पादन हुने अनुमान गरिएको छ। मुलुकमा तीन करोड मेट्रिक टन खपत हुने गरेको छ।"
बिजुलीको पोलमा स्कुटर ठोकिँदा चालकको मृत्यु,काठमाडौं : काठमाडौंको तार्केश्वर नगरपालिका७ मा गएराति स्कुटर अनियन्त्रित भएर बिजुलीको पोलमा ठोकिँदा चालकको मृत्यु भएको छ। मृत्यु हुनेमा स्कुटर चालक नुवाकोटको शिवपुरी गाउँपालिका७ का ३८ वर्षीय पशुपति ढंगोल रहेका छन्। गएराति पौने ३ बजे चिमल सडक खण्डमा बा ९८ प ९१३ नम्बरको स्कुटर अनियन्त्रित भएर पोलमा ठोकिँएको थियो। दुर्घनामा गम्भीर घाइते भएका उनको उपचारका क्रममा ग्रिनसिटी अस्पतालमा मृत्यु भएको प्रहरी वृत बालाजुले जनाएको छ।
"चिसोले खुम्बुको जनजीवन कष्टकर, तापक्रम माइनसमा","सोलुखुम्बु: चिसोले खुम्बुको जनजीवन कष्टकर बनेको छ। केही दिनयता निरन्तर बढेको चिसोका कारण नाम्चे, खुम्जुङ, थामे, लुक्ला लगायतका क्षेत्रका नागरिकको दैनिकी कष्टकर बनेको छ। शुक्रबारदेखि नाम्चेसहितका क्षेत्रमा हिमपात सुरु भएसँगै चिसो अत्याधिक बढेको स्थानीयले बताएका छन्। चिसोले काम गर्न कठिन भएको लुक्लाका स्थानीय तोयाकुमार श्रेष्ठले बताए। चिसोको मारमा वृद्धवृद्धा र बालबालिका परेका छन्। लुक्लाको न्यूनतम तापक्रम माईनस १६ डिग्री सेल्सियसभन्दा तल झरेको हावापानी मापन केन्द्र लुक्लाले जनाएको छ। लुक्लाभन्दा माथिल्लो क्षेत्रको तापक्रम भने माईनस २ भन्दा कम रहेको बताइएको छ । तापक्रम घटेसँगै पानी जम्न थालेकाले दैनिकी थप कष्टकर बनेको छ।"
