शीर्षक,विवरण
कार्यान्वयन नहुने योजनाहरू,"भन्न त गतिलो योजना बन्नु नै आधा काम हुनु हो भनिन्छ। नेपालका हकमा भने यस्तो भनाइ सत्य सावित नहुन सक्छ। के भनिन्छ भने नेपालमा योजना अगतिलो बनेका होइनन्, कार्यान्वयन चाहिँ समस्या हो। हुन पनि १५ औं पञ्चवर्षीय योजनासम्म आइसक्दा पनि नेपालमा उपलब्धि हासिल हुन सकेको छैन। २०१३ सालदेखि अहिलेसम्मका कुनै पनि योजनाले लक्ष्य भेटेनन्। अहिलेको १५औं योजनाको समय आधा सकिएको छ। योजना कार्यान्वयनको पहिलो आर्थिक वर्ष ८५ प्रतिशतको आर्थिक वृद्धि र पाँच वर्षमा औसत ९६ प्रतिशत हासिल गर्ने लक्ष्य थियो। तीन वर्षको औसत आर्थिक वृद्धिदर भने २२ प्रतिशतमात्र छ। राष्ट्रिय गौरवका आयोजनाहरू यो योजनाका प्राथमिकतामा थिए, ती त राष्ट्रिय लज्जाका योजनामा सीमित छन्। भएको एउटा प्रगति भनेको प्रतिव्यक्ति आम्दानीमा सुधार हो। तर मुख्य लक्ष्य गरिबी निवारणमा खास उपलब्धि हासिल छैन। सरोकारवालासँग रेडिमेड जवाफ हुन्छ कोभिड१९ को विश्वमहामारीको चपेटामा पर्यौं, राजनीतिक अस्थिरता आइपर्यो, आदि आदि। १५औं पञ्चवर्षीय योजना अपवाद होइन, जसका लक्ष्य पूरा नहुने भए। टंकप्रसाद आचार्य प्रधानमन्त्री २०१३ सालमा सुरु भएको पहिलो पञ्चवर्षीय योजनादेखि नै हाम्रो कार्यान्वयन पक्ष फितलो हो। प्रत्येक योजनापिच्छे अघिल्ला कमजोरीको समीक्षा गर्ने र नयाँ तौरतरिका अपनाउने कुरा पनि हुन्छ, तर त्यो बिरालो बँधाइमा सीमित हुन्छ। जड कुरा त योजना बनाउने र त्यसलाई कार्यान्वयन नगर्ने नै हो। मूलतः जनताको आवश्यकता के हो ? पहिला त्यो पहिचान हुनुपर्छ। त्यसपछि न योजना बनाउनुपर्छ। तर कस्ता योजनाको सपनाले राजनीतिको व्यापार फस्टाउँछ भनेर सोचिन्छ। अनि त्यसअनुसारका भीमकाय योजना बन्छन्, जसका लागि मुलुकको बजेट पर्याप्त हुँदैन। योजनाहरूको विफलतालाई यस्तै कसीहरूमा खोज्दा नै निष्कर्षमा पुग्न सकिन्छ। ठूलो जनसंख्या चरम गरिबीमा बाँचिरहेको यथार्थलाई सम्बोधन गर्न कस्ता योजना चाहिने हुन् भन्ने सही पहिचान मूल समस्या हो। सरकार चलाउनेहरूले योजनाबद्ध विकासको सिको गरे तर त्यो देखाउने दाँतमात्रै भएको छ। होइन भने योजना आयोगको सिफारिस र सुझावका भन्दा ज्यादा नेताका खल्तीका योजनामा बजेट छरिँदैनथ्यो। तसर्थ १५औं या भोलिको नयाँ योजनाको लक्ष्य हासिल गर्न पहिलो त राजनीतिक नेतृत्व दृढ संकल्पित भएर लाग्नुपर्छ। योजना कार्यान्वयनमा शासकहरूको दृढ इच्छाशक्तिको खाँचो छ।"
सरकारलाई दिएको विश्वासको मत तत्काल फिर्ता लिनुपर्छ,"काठमाडौं : कांग्रेसको डा शेखर कोइराला पक्षले प्रधानमन्त्री पुष्पकमल दाहाल प्रचण्ड लाई विश्वासको मत दिन पार्टीले लगाएको निर्णय गलत भएको ठहर गरेको छ। संस्थापन इतर डा कोइराला समूहको आइतबार बसेको बैठकले प्रधानमन्त्रीलाई दिएको विश्वासको मत तत्काल फिर्ता लिन पार्टी नेतृत्वलाई आग्रह गरेको छ। बैठकमा डा कोइरालाले बहुमतको आधारमा पार्टीको संस्थापन पक्षले प्रधानमन्त्रीलाई विश्वासको मत दिने निर्णय गर्न लगाएको बताएका थिए। मैले कार्यसम्पादन समितिको बैठकमा पनि विश्वासको मत दिनुहुँदैन भनेको थिएँ, कोइरालाले भने, हामी मुख्य प्रतिपक्षको भूमिकामा बसौं। विश्वासको मत दिइसकेपछि हामी प्रतिपक्ष ठहरिन्नौं भनेकै थियौं। तर, त्यतिबेला बहुमतको निर्णय भयो। पार्टीमा हामी अल्पमतमा छौं त्यस्तो अवस्थामा पार्टीको ह्विप मान्नुको विकल्प थिएन। त्यस्तै, कोइराला समूहकी सांसद मुक्ताकुमारी यादवले प्रधानमन्त्री दाहाललाई दिएको विश्वासको मत तत्काल फिर्ता लिनुपर्ने बताएकी थिइन्। त्यत्रो गठबन्धन र सहकार्य छोडेर जाने प्रचण्ड जस्तो बेइमानी व्यक्तिलाई कांग्रेस जस्तो पार्टीले विश्वासको मत दिन सुहाउँथ्यो ? उनको आक्रोश थियो, हामी सत्तापक्ष हौं कि के हौं ? कि विश्वासको मतलाई पदसँग बार्गेनिङ गरिएको थियो ? नेतृत्वले स्पष्ट पार्नुपर्यो। होइन भने विश्वासको मत तत्काल फिर्ता लिनुपर्छ। कांग्रेसको कार्यसम्पादन समितिको बैठकमा महामन्त्रीद्धय गगन थापा र विश्वप्रकाश शर्मा, नेताहरू प्रकाशमान सिंह, अर्जुननरसिंह केसी र प्रदीप पौडेलले प्रधानमन्त्रीलाई विश्वासको मत दिन नहुने मत राखेका थिए। तर, तत्काल पार्टीले हृवीप लगाएपछि उनीहरू पनि प्रधानमन्त्रीलाई विश्वासको मत दिन बाध्य भएका थिए। संस्थापनइतर समूहको बैठकमा देउवालाई पहिले आफ्नै हातमा भएको सत्ता जोगाउन नसक्ने, अहिले हातबाट फुस्किसकेपछि फेरि प्रतिपक्षको धर्म पनि निभाउन नसक्ने आरोप नेताहरूले लगाएका छन्। कोइराला पक्षीय सांसद सरिता प्रसाइँले भनिन, पार्टीमा सभापतिजीको एकल मनपरि चल्यो। हामी सबै निरिह भएर हेर्नुको विकल्प छैन। अर्का सांसद डा चन्द्र भण्डारीले कांग्रेसले पटकपटक गल्ती दोहोर्याएको आरोप लगाए। भण्डारीले भने, कांग्रेसले अर्को गल्ती फेरि पनि दोहोर्यायो। माओवादीकै कारण गठबन्धन बनेर सरकार गठन भयो। राष्ट्रियसभा, स्थानीय र आमनिर्वाचन भयो। जनताले सिंगो गठबन्धनलाई सरकार बनाउ भनेर जनमत दिए तब प्रचण्डजीले गठबन्धन टुटाउनुभयो। किन यस्तो भयो ? अहिले यो विषयमा इतर समूहमा मात्र हैन समग्र पार्टीभित्रै विश्लेषणको आवश्यकता छ। हामी सत्तापक्ष हौं कि के हौं ? कि विश्वासको मतलाई पदसँग बार्गेनिङ गरिएको थियो ? नेतृत्वले स्पष्ट पार्नुपर्यो। होइन भने विश्वासको मत तत्काल फिर्ता लिनुपर्छ। बैठकमा संसदीय दलको निर्वाचनमा उम्मेदवार बनेका महामन्त्री गगन थापालाई मत दिने र नदिने कोको हुन भन्ने विषयमा पनि छलफल भएको नेता प्रसाइँले बताइन्। संसदीय दलको निर्वाचनमा पार्टी सभापति शेरबहादुर देउवाले ६४ मत ल्याएर संसदीय दलको नेता भए भने महामन्त्री थापाले २५ मत मात्रै पाएका थिए। यद्यपि इतर समूहको स्पष्ट मत नै ३२ थियो। त्यस्तै, अर्का सांसद अर्जुननरसिंह केसीले इतर समूहभित्रैबाट अन्तर्घात भएको बताए । उनले भने, टिममा एकजुट हुनुपर्ने हो। साथीहरू मत हाल्ने बेलामा तितरबितर हुनुभयो। प्रधानमन्त्रीलाई कांग्रेसले दिएको विश्वासको मत, पार्टी नेतृत्वको कार्यशैली, अब माघ १५ गते बस्ने केन्द्रीय समिति बैठकमा घनीभूत छलफल गर्नेछौं। त्यस्तै, बैठकले राष्ट्रपतिमा के गर्छ उम्मेदवार उठाउँछ या सत्ता पक्षले उठाउनेलाई नै समर्थनबारे कांग्रेसले स्वाभाविक रूपमा उम्मेदवार उठाउने बताए। संस्थापनइतर समूहको बैठकमा पार्टीको १५ औं महाधिवेशनमा सभापति पदमा डा कोइरालालाई उम्मेदवार बनाउने विषयमा पनि छलफल भएको थियो। उपसभापति धनराज गुरुङले सभापतिको उम्मेदवारमा डा कोइरालालाई बनाउने प्रस्ताव गरेका थिए। सोही बैठकका क्रममा महामन्त्री थापाले कोइराला सभापतिको उम्मेदवार बन्दा उनको उम्मेदवारीको समर्थक बस्ने बताएका थिए। संसदीय दलको निर्वाचनमा शेखरले आफू पछि हटेर गगनलाई संसदीय दलको नेतामा समर्थन गरेका थिए। त्यहीबखत थापाले पार्टीको १५औं महाधिवेशनमा शेखरलाई सहयोग गर्ने प्रतिवद्धता जनाएका थिए। कोइराला १४औं महाधिवेशनमा पनि कांग्रेसको सभापतिको उम्मेदवार थिए। उनलाई शेरबहादुर देउवाले पहिलो र दोस्रो चरणमै हराएका थिए। इतर समूहमा १५औं महाधिवेशनको विषयले एक्कासि प्राथमिकता भने पाएको होइन। उपसभापति गुरुङले महामन्त्री थापालगायत इतरका सबै शीर्ष नेताहरूसँग सल्लाह गरेरै इतर समूहबाट कोइरालालाई सभापतिको उम्मेदवारको रूपमा प्रस्ताव गरेका हुन्। त्यसो त इतर समूहले १४औं महाधिवेशनमा कोइराला उपविजेता बने लगत्तै १५औं महाधिवेशनमा कोइरालालाई पुनः सभापतिको उम्मेदवारको रूपमा उभ्याइने उक्त समूहले घोषणा गरेको थियो। उपसभापति गुरुङ कोइराला समूहबाटै उपसभापतिमा निर्वाचित भएका हुन्। सो गुन पनि गुरुङ तिर्न चाहान्छन्। थप स्पष्ट पार्दै गुरुङले भने, म उपसभापति भएको नाताले पनि १५औं मा सभापतिमा दाबी गर्छ कि भन्ने पार्टीकै साथीहज्ञलाई लाग्न सक्छ। तर, अबको उम्मेदवार कोइरालाजी नै हो। हाम्रो नेता उहाँ नै हो। गुरुङले महामन्त्री थापालाई इङ्गित गर्दै भने, अहिले हामी एक भएर अघि नबढे भोलि को कता को कता उभिने अवस्था आउन सक्छ। उक्त बैठकमा सहभागी अर्का नेता जगदीश्वर नरसिंह केसीले पार्टीभित्र विभिन्न भातृसंस्थालगायत अन्यमा ४० प्रतिशत भाग नपाए नेतृत्वलाई एकल रूपमा पार्टी सञ्चालन गर्न दिएर आफूहरू महाधिवेशनको तयारीमा जुट्न सुझाव दिएको बताए।"
सभामुख दलीय दबाबबाट मुक्त हुनुपर्छ,"दोस्रो कार्यकालका लागि सभामुख चयन हुनु भएको छ। तपाईंका प्राथमिकताहरू के के छन् ? ऐतिहासिक जनयुद्ध र त्यसपछिको जनआन्दोलनले नेपाललाई संघीय गणतान्त्रिक मुलुक बनाएको छ। पहिलो कार्यकालले संसद्को जग हाल्ने काम गरेको छ। अहिलेको कार्यकाल अब हिजोको जस्तो सुविधा (अथवा छुट) पाउने अवस्था छैन। दोस्रो कार्यकालका लागि चुनिएका हामीहरू परिणाम नदेखाई नहुने अवस्थामा पुगेका छौं। मेरो पहिलो प्राथमिकता भनेको हिजोको संसद्ले गरेका तर अधुरा रहेका कामहरू सम्पन्न गर्ने नै हुनेछ। हामीले संविधानको पानामा मात्रै संघीयता पढ्ने गरेका छौं। तर, त्यसको साच्चिकै उपभोग जनताले अझै पनि गर्न पाएका छैनन्। अर्को प्राथमिकता भनेको जनतालाई संघीयताको स्वाद दिनु नै हुनेछ। अहिले पनि संघीयता कार्यान्वयन मुख्य चुनौती छ। आगामी दिनमा पनि त्यो चुनौती रही रहने मैले देखेको छु। मेरो प्रयास संघीयतालाई कार्यान्वयन गराउने मै हुन्छ। तपाईं हामीले बुझेका छौं कि संघीयताबारे ठूल्ठूला स्वर उठ्न थालेका छन्। त्यसैले जनतामाझ यो व्यवस्था छ र जनताका लागि हो भन्न परिणाममुखी काम गर्नै पर्ने हुन्छ। पहिलो संसद्मा प्रतिपक्ष (नेपाली कांग्रेस र जसपा) लाई त्यति असहज थिएन। यसपालि प्रतिपक्ष शसक्त देखिएको छ। यसपालि ६ वटा दलहरूको प्रतिनिधित्व प्रदेशसभामा छ। यसपटक प्रतिपक्ष शसक्त रूपमा आएको हो ? त्यसबाट के चुनौती देख्नु भएको छ ? होइन, लोकतन्त्र र संसद्को गरिमा भनेकै शसक्त प्रतिपक्ष हो। उहाँहरू पनि जनप्रतिनिधि हो र हामी पनि जनप्रतिनिधि हौं। सुदूरपश्चिमको विकास र समृद्धिका लागि , नीतिगत निर्णय र नियम कानुन बनाउन उहाँहरूको पनि शसक्त भूमिका रहन्छ। जनप्रतिनिधि भएकाले पनि कसरी जनतालाई सर्वसुलभ सेवा दिन सकिन्छ ? भन्ने पनि उहाँहरूको दायित्व हो। त्यसैले संसद्मा शसक्त प्रतिपक्ष हुनु भनेको सत्ता पक्षलाई विचलित हुन नदिनु र शुसासन कायम गर्न सहयोग पुग्नु हो। प्रतिपक्ष बलियो भयो भने सत्ता पक्षलाई झन् ऊर्जा प्राप्त हुन्छ भन्ने मलाई लाग्छ। सत्ता पक्षसँग बहुमत हुन्छ। तर, प्रतिपक्षलाई उपेक्षा गरेर सत्ता पक्षले जान मिल्दैन र जानु पनि हुँदैन भन्ने मेरो मान्यता हो। हामी सकारात्मक सोचका साथ गयौं भने हिजोको संसद्भन्दा बढी क्रियाशील हुन सक्छौं। अझ बढी काम गर्न सक्छौं र अझ बढी व्यवस्थित हुन सक्छौं भन्ने नै हो। तपाईंले तेस्रो पटकको मतदानमा मात्रै सभामुख जित्नु भयो। के थियो त्यसभित्रको राजनीति ? मलाई साथीहरूले लक्की उम्मेदवार भन्छन्। चुनावका बेला पनि मलाई लक ले फेभर गरेको मान्छे त्यो भूमिकामा पुग्यो भन्थे। तर, चुनावका बेलादेखि अहिलेसम्म म धेरै संघर्ष गरेर यहाँसम्म आइपुगेको छु। पहिलो पटकको मतदानमा हामीहरू प्राविधिक रूपमा चुक्यौं। बहुमतका लागि २७ सांसद चाहिने भए पनि सत्ता पक्षसँग २९ जना सांसदको बहुमत थियो। पुस २७ गते मुख्यमन्त्रीका लागि २९ जना सांसदको हस्ताक्षरले नै हाम्रो गठबन्धनबाट एमालेका राजेन्द्रसिंह रावल मुख्यमन्त्रीमा नियुक्त पनि हुनुभयो। तर, पुस २८ गते सभामुखको मतदान थियो। त्यो दिन सत्ता पक्षकै दुई जना माननीयहरू समयभित्र संसद् भवनभित्र पस्न सकेनन्। एक जनाको हस्ताक्षर नै गलत भयो। हामी नयाँ अभ्यासमा थियौं। हामीहरूमा संसदीय ज्ञानको कमी अथवा त्यसलाई प्राविधिक कमजोरी भन्न पनि सकिन्छ। हामी प्राविधिक रूपमा चुक्यौं। २९ जनाको बहमुतमा हामी २७ उपस्थित भयौं जुन बहुमत पनि हो। तर, एक जनाको हस्ताक्षर गलत भयो। ३ मिनेटको सच्च््याउने समयमा पनि हामीले त्यो हस्ताक्षर गलत भयो भनेर थाहा पाएनौं। यो प्राविधिक त्रुटी भयो। त्यसपछि दोस्रो पटकको मतदानका बेला सत्ता घटककै नागरिक उन्मुक्ति पार्टी तटस्थ बस्यो। उनीहरूका केही माग थिए। लिखित प्रतिवद्धता माग्दै थिए, उनीहरू। त्यसमा केही ढिलाइ भएर पनि तटस्थ बसेको देखियो। त्यसपछि अलिक राजनीति पनि घुस्यो। सभामुखका लागि प्रतिपक्षको पनि केही इन्टेस्ट देखियो। एक पटक त अहिलेको गठबन्धनविरुद्ध मोर्चा बन्ने प्रयाससमेत भयो। तर, त्यो विषय एउटा सभामुख अथवा भीम भण्डारीको मात्रै विषय थिएन। सत्ता गठबन्धनको केन्द्रीय सत्ता समीकरणसँग जोडिएका विषयहरू थिए। त्यसो हुँदा केही समय लाग्यो। हामी छलफलमा बस्यौं, केन्द्रीय नेतृत्वसँग पनि कुरा भयो। अनि अन्तमा आएर सहमति भयो र पुरै २९ मत पाएर म सभामुख भए। तपाईंले पहिलो मतदानका बेला सत्ता पक्षकै मत बदर भएको कुरा गर्नुभयो, त्यो नियतबस थियो ? थिएन, थिएन। त्यो गल्तीले भएको थियो। मैले अघि पनि भने हामी नयाँनयाँ जनप्रतिनिधि थियौं। हामीमा संसदीय अभ्यासको कमी थियो। मत विभाजनपूर्व ५ मिनेटको जनाउ घण्टी बजिरहेका बेला संसद् भवनभित्र पसिसक्नुपर्छ भन्ने कुराकै ज्ञान नभएको देखियो। अर्को कुरा, अर्काको नाम लेखेको कोलममा हस्ताक्षर भएपछि सच्चाउन पाइन्छ भन्ने कुराकै जानकारीको अभाव देखियो। यी गम्भीर कुरा भए पनि, नियतबस नभई जानकारी नभएका कारण भएको देखियो। पछि सबैलाई त्यसबारे जानकारी गराइयो र तेस्रो मतदानमा सबैले मत हाले। बाहिर पनि कोही छुटेन र बदर पनि भएन। दोस्रो मतदानमा तटस्थ बसेको नागरिक उन्मुक्ति पार्टीसँग तेस्रोमा मतदानमा मत हाल्ने गरी के सम्झौता भयो ? अथवा के कुरामा भागबण्डा मिल्यो त ? उहाँहरूको एउटै माग छ। जेलमा रहनु भएका पार्टीका संरक्षक रेसमलाल चौधरीको रिहाइ हुनुपर्छ। उहाँहरूले, अहिले केन्द्रीय सरकारलाई समर्थन गरिराख्नु भएको छ। प्रदेशहरूमा पनि समर्थन गरिरहनु भएको छ। तर, सरकारमा जान मानिरहनु भएको छैन। उहाँहरूले पक्षमा मतदान गर्नु भएको छ। तर, प्रतिपक्षमा बसिरहनु भएको छ। हामीले सुदूरपश्चिममा पनि उन्मुक्तिका लागि उपसभामुख पद छोडेका थियौं। तर, उहाँहरूले उम्मेदवारी दिनुभएन। फलस्वरूप एमालेकी कोइलीदेवी चौधरी उपसभामुख हुनुभयो। त्यसो हुँदा उहाँहरू सरकारमा सहभागी भइरहनु भएको छैन। उहाँहरूले आफ्नो माग र एजेन्डा सम्बोधन नहुँदासम्म सरकारमा नजाने बताउँदै आउनुभएको छ। त्यसपछि नेतृत्व तहमा छलफल भयो। नागरिक उन्मुक्ति पार्टीकी अध्यक्ष रञ्जीता चौधरी श्रेष्ठ नै धनगढी आउनुभयो। अध्यक्षले संसदीय दललाई मतदान गर्न निर्देशन दिनुभयो। तेस्रो पटकको मतदानमा हामीले २९ मा २९ मत पायौं। यसअघिका सभामुख पनि बझाङबाट जित्नु भएको थियो। तपाईं पनि बझाङबाटै। के यो संयोग हो ? (हाँस्दै) तपाईंले भनेको कुरा ठीक हो। यसअघिका अथवा पहिलो संसद्को नेतृत्व बझाङबाट अर्जुनबहादुर थापा हुुनुहुन्थ्यो। यसपालि म पनि बझाङकै परेको छु। यसमा मलाइ मात्रै होइन, सबै बझाङवासीलाई गर्व छ कि मानव विकास सूचकांकमा पछाडि परेको जिल्ला बझाङले लगातार दुईपटक प्रदेश संसद्को नेतृत्व दिने जिम्मेवारी पाएको छ। यो बझाङको सौभाग्य हो। अर्को अर्थमा भन्नुपर्दा बझाङलाई सबै माननीयहरूले विश्वास गरेको मैले महसुस गरेको छु। पहिलो संसद्लाई सिक्नमै धेरै समय गयो। नयाँनयाँ व्यवस्था भएकाले पनि सोचेअनुसारको गर्न सकिएन भनेर जनताले पत्याए होलान्। तर, संसद्ले गर्नुपर्ने अझै थुप्रै कामहरू छन्। धेरै कानुनहरू बन्न बाँकी छन्। अब तत्काल के गर्ने सोच बनाउनु भएको छ ? तपाईंले भनेजस्तै केही कुराहरूको जग त बनेको छ। संयीय व्यवस्था नयाँ थियो। पूर्वाधारहरू थिएनन्। प्रदेश सरकारका मातहतका अड्डा, कानुनहरू थिएनन्। तर अहिले पाँच दर्जनभन्दा बढी कानुनहरू बनिसकेका छन्। निश्चय पनि संयीयताको जग भने बसिसकेको छ। अर्को अर्थमा भन्ने हो भने पहिलो संसद्ले ५०६० प्रतिशत काम गरिसकेको छ। अब रहेको आधा र त्योभन्दा पनि कम काम बाँकी छ। अहिलेको सरकार सक्रिय छ। त्यसमा क्रियाशीलताका लागि म प्रयास गर्ने नै छु। अहिले जेन्युन खालको नेतृत्व सरकारमा आएको छ। सत्ता गठबन्धनका प्रदेश हाँकिरहेका नेताहरू अहिले सरकारमा छन्। त्यसैले, सरकारले पनि बिजनेस ल्याउँला, सरकार चलाउने सन्दर्भमा। जनताका समस्या समाधान गर्ने सन्दर्भमा। मैले अघि पनि भनेँ अब हामी भाग्न वा बहाना बनाउन सक्ने अवस्थामा छैनौं। अब जनतालाई परिणाम दिनेतिर हामी लाग्नुपर्छ। सरकार बन्ने क्रममै छ। दुई मन्त्री र एक मुख्यमन्त्री मात्र नियुक्त भएका छन्। केही दिनमा सरकारले पूर्णता पाउँछ र हामी परिणाममुखी कामका लागि अगाडि बढ्छौं। तपाईंलाई राम्ररी थाहा छ कि तपाईं जन्मेकै जिल्ला बझाङ, अझ बाजुरा र दार्चुला मानव विकास सूचकांकमा पछाडि परेका जिल्ला हुन्। संसद् प्रदेशको विकासको मेरुदण्ड हो। तपाईंको भूमिका के हुन्छ ? संघीयताको उठान भएको वा माग भएको ती दूरदराजका गाउँबस्ती र जिल्लाबाट नै हो। संघीयताले ती दूरदराजको समानुपातिक विकास होला भनेर नै यो प्रणाली ल्याइएको हो। हिजोका दिनमा राज्यले पछाडि पारिएका क्षेत्रहरूको विकास गर्नकै लागि यो व्यवस्था आएको पनि हो। तर, अहिले पनि केन्द्रकै भरमा छौं कि जस्तो भान हुन थालेको छ। हिजो काठमाडौं केन्द्र थियो भने अहिले धनगढी केन्द्र भइरहेको छ। त्यसैले, केन्द्रकै वरिपरि घुम्ने जुन परिपाटी विकसित भएको छ। त्यसमा परिवर्तन हुनु जरुरी छ। हरेक जिल्ला सदरमुकाममा कार्लालयहरू राजधानी केन्द्रित भएका छन्। बझाङमा सडकको कार्यालय छैन। बझाङको सडक बनाउने कार्यालय बैतडीमा छ। बझाङको खानेपानी हेर्ने कार्यालय डडेल्धुरामा छ। सिँचाइको कार्यालय दार्चुलामा छ। अझ अर्को समस्या छ, ती दूरदराजका जिल्लामा भएका कार्यालयमा पनि कर्मचारी पर्याप्त छैनन्। कर्मचारी भएका कार्यालयहरूमा पनि दरबन्दीअनुसार छैनन्। त्यसैले बजेटको कार्यान्वयन हुन सकेको छैन। हामीसँग त्यो बजेट कार्यान्वयन गर्ने चुनौती छ। यस संसद्ले त्यसमा बढी ध्यान दिनेछ। म जब सभामुख भएँ, मैले आधिकारिक रूपमै दलको सदस्यता त्यागिसकेको छु। म निष्पक्ष नबन्ने त कुरै आउँदैन। मेरो हरेक प्रयास संसद्भित्रका सबै दलहरूलाई एकै ठाउँमा उभ्याएर, सहमतिमा ल्याएर नै प्रदेशका जनताको पक्षमा लाग्न हुनेछ। म त्यसमा चुक्ने छैन भन्ने विश्वास दिलाउन चाहन्छु। अझ म त के पनि भन्छु भने सभामुख मात्रै होइन, हरेक प्रदेशसभा सदस्यमा दलीय दबाब वा हस्तक्षेप हुनुहुन्न। जित्नुभन्दा अघि मात्रै त्यो दलको नेता वा कार्यकर्ता हो। जितेपछि ऊ त्यो क्षेत्रभरिका जनताको जनप्रतिनिधि हो। हरेक प्रदेशसभा सदस्यमा यो भावना आउनुपर्छ भन्ने मेरो मान्यता हो।"
बर्फानी बाबा र सन्तानेश्वर अब धार्मिक पर्यटकीय हब,"सन्तानेश्वर : बाँकेमा चुरेको टकुरामा रहेका बर्फानी बाबा आश्रम र सन्तानेश्वर महादेवको मन्दिरलाई धार्मिक पर्यटकीय हबको रूपमा विकास गर्न लागिएको छ। भारतीय धार्मिक पर्यटकको आकर्षणको केन्द्र बनेका यी ठाउँमा आवश्यक भौतिक पूर्वाधार विकासको सम्भावनाबारे लुम्बिनी प्रदेश सरकारले चासो दिएको छ। प्रदेशका मन्त्री कृष्णा केसी नमुनाले शनिबार बर्फानी बाबा आश्रम र आइतबार सन्तानेश्वर महादेव मन्दिर क्षेत्रको स्थलगत अवलोकन गरेर सो क्षेत्रमा आवश्यक पर्ने भौतिक पूर्वाधार विकासमा प्रदेश सरकारको प्रतिबद्धता जनाइन्। यही माघको दोस्रो साता नेपालगन्जमा आयोजना हुन लागेको वेस्टर्न ट्राभल मार्टमा भारतीय पर्यटन व्यवसायीलाई बर्फानी बाबा र सन्तानेश्वर मन्दिरमा हेलिकोप्टरबाट यात्रा दर्शन गराउन मन्त्री नमुनाले हेलिप्याड बनाउन स्थानीय सरकारसँग सहकार्य गरेकी छन्। आइतबारबाट बर्फानी बाबामा हेलिप्याड निर्माण सुरु भइसकेको छ। राप्तीसोनारी गाउँपालिकाको वडा नं ४ मा रहेको बर्फानी बाबा आश्रममा मन्त्री पुग्दा बर्फानी बाबाले आश्रममा खानेपानी, धर्मशाला शौचालय र बिजुली बत्तीको अभाव रहेको जानकारी दिएका थिए। बर्फानी बाबाको आश्रमभन्दा माथि टाकुरोमा शिवको मन्दिर छ। शिवरात्रिमा नेपाली र भारतीयको घुइँचो लाग्छ। रातभर सुत्ने ठाउँ नै हुँदैन। सबैलाई पानी पनि खुवाउन धौ धौ हुन्छ, बाबाले भनेका थिए, सरकारले यति काम मात्र गरेपछि यो क्षेत्र पर्यटकका लागि स्वर्ग बन्नेछ। काभ्रेको पाँचखालबाट बालखैमा घर छाडेर ब्रह्मचारी भएका झन्डै ७२ वर्षका उमेर भए पनि तपका कारण धपक्कै बलेजस्तै हँसिलो मुहार भएका श्री १००८ केशव गिरीजी महाराज (बर्फानी बाबा) २७ वर्षदेखि चुरेको टाकुरोमा आश्रम बनाएर बसेका छन्। बाँके जिल्ला सदरमुकाम नेपालगन्जबाट पूर्वमा झन्डै ४० किलोमिटर दूरीमा राष्ट्रिय जंगलको बीचमा आश्रम छ। त्यहाँ पुग्न कहीँ अग्लो र कर्ही भिरालो कच्ची बाटो छ। खोला खोल्सा तर्दै जानुपर्छ। बाँके समुद्री सतहदेखि कम्तीमा १ सय २७ देखि बढीमा ६ सय १० मिटर उचाइमा छ। यद्यपि चुरे क्षेत्र भने ६ सय १० मिटरदेखि १ हजार २ सय ३६ मिटर उचाइमा पनि छ। बाबाको आश्रम समुद्र सतहदेखि ४ सय १० मिटर उचाइमा छ। यो क्षेत्र नरैनापुर र राप्तीसोनारी गाउँपालिकाकोे सबैभन्दा अग्लो ठाउँ हो। आश्रमको स्थलगत अवलोकन गरेर फर्केकी मन्त्री नमुनाले राप्तीसोनारी र नरैनापुर क्षेत्रबाट बर्फानी बाबा आश्रमलाई धार्मिक पर्यटकीय गन्तव्यका रूपमा विकास गर्न तत्कालीन र दीर्घकालीन योजनाको खाँचो रहेको बताइन्। उनले भनिन्, म पहिलो कार्यकालको सांसद हँुदा प्रदेश सरकारबाट सडक मर्मतका लागि आठ लाख र धर्मशाला निर्माण गर्न ३० लाख विनियोजन भइसकेको छ। अब खानेपानी, शौचालय, सोलार बत्ती लगाएका पूर्वाधार विकासका लागि पनि पहल गर्छु। आइतबार भने मन्त्री नमुनाले नरैनापुर गाउँपालिकाको वडा नं ५ मा रहेको सन्तानेश्वर महादेवको मन्दिर क्षेत्रको पनि स्थलगत अवलोकन गरेकी थिइन्। नेपालगन्जबाट ३५ किलोमिटर पूर्व दक्षिणमा रहेको नरैनापुरको कोहलादेखि ८ किलोमिटर उत्तर पूर्व पहाडमा मन्दिर छ। मन्त्री नमुनालाई सन्तानेश्वर मन्दिरका महन्त योगानन्द गिरीले जानकारी गराएका थिए। महन्त गिरीले पनि आश्रममा मुख्य समस्याको रूपमा खानेपानी रहेको बताएका थिए। उनले मन्दिरको प्रशस्तै जग्गा भएकाले १६ कोठे धर्मशाला बनाउन सकेमा भत्तजन बस्नका लागि राहत मिल्ने बताए। उनले भने, शिवरात्रिमा पाँच दस हजार भक्त आउँछन्। ठूलो भण्डारा हुन्छ। रात्रि सबै जंगल भीरपाखामा सुत्छन्। को कहाँ सुतेका छन् हेर्न पनि फुर्सद हुँदैन, उनले मन्त्री नमुनासँग भने, जग्गा यही छ। आठआठ कोठे दुई तले धर्मशाला बनाउन सकेमा धेरैभन्दा धेरै भक्तजनलाई सजिलो हुन्थ्यो। नरैनापुर र राप्तीसोनारीका जनप्रतिनिधि लिएर स्थलगत अवलोकनमा गएकी मन्त्री नमुनाले तत्कालका लागि आवश्यक पर्ने कुरा स्थानीय सरकारले र दीर्घकालीन समस्या समाधानका लागि प्रदेश सरकारले काम गर्ने बताएकी थिइन्। यहाँ धेरै पर्यटकीय सम्भावना छ। प्रदेश सरकारले धार्मिक पर्यटकीय क्षेत्रको रूपमा विकास गर्र्न काम गर्नेछ।"
कार्यान्वयन नहुने योजनाहरू,"भन्न त गतिलो योजना बन्नु नै आधा काम हुनु हो भनिन्छ। नेपालका हकमा भने यस्तो भनाइ सत्य सावित नहुन सक्छ। के भनिन्छ भने नेपालमा योजना अगतिलो बनेका होइनन्, कार्यान्वयन चाहिँ समस्या हो। हुन पनि १५ औं पञ्चवर्षीय योजनासम्म आइसक्दा पनि नेपालमा उपलब्धि हासिल हुन सकेको छैन। २०१३ सालदेखि अहिलेसम्मका कुनै पनि योजनाले लक्ष्य भेटेनन्। अहिलेको १५औं योजनाको समय आधा सकिएको छ। योजना कार्यान्वयनको पहिलो आर्थिक वर्ष ८५ प्रतिशतको आर्थिक वृद्धि र पाँच वर्षमा औसत ९६ प्रतिशत हासिल गर्ने लक्ष्य थियो। तीन वर्षको औसत आर्थिक वृद्धिदर भने २२ प्रतिशतमात्र छ। राष्ट्रिय गौरवका आयोजनाहरू यो योजनाका प्राथमिकतामा थिए, ती त राष्ट्रिय लज्जाका योजनामा सीमित छन्। भएको एउटा प्रगति भनेको प्रतिव्यक्ति आम्दानीमा सुधार हो। तर मुख्य लक्ष्य गरिबी निवारणमा खास उपलब्धि हासिल छैन। सरोकारवालासँग रेडिमेड जवाफ हुन्छ कोभिड१९ को विश्वमहामारीको चपेटामा पर्यौं, राजनीतिक अस्थिरता आइपर्यो, आदि आदि। १५औं पञ्चवर्षीय योजना अपवाद होइन, जसका लक्ष्य पूरा नहुने भए। टंकप्रसाद आचार्य प्रधानमन्त्री २०१३ सालमा सुरु भएको पहिलो पञ्चवर्षीय योजनादेखि नै हाम्रो कार्यान्वयन पक्ष फितलो हो। प्रत्येक योजनापिच्छे अघिल्ला कमजोरीको समीक्षा गर्ने र नयाँ तौरतरिका अपनाउने कुरा पनि हुन्छ, तर त्यो बिरालो बँधाइमा सीमित हुन्छ। जड कुरा त योजना बनाउने र त्यसलाई कार्यान्वयन नगर्ने नै हो। मूलतः जनताको आवश्यकता के हो ? पहिला त्यो पहिचान हुनुपर्छ। त्यसपछि न योजना बनाउनुपर्छ। तर कस्ता योजनाको सपनाले राजनीतिको व्यापार फस्टाउँछ भनेर सोचिन्छ। अनि त्यसअनुसारका भीमकाय योजना बन्छन्, जसका लागि मुलुकको बजेट पर्याप्त हुँदैन। योजनाहरूको विफलतालाई यस्तै कसीहरूमा खोज्दा नै निष्कर्षमा पुग्न सकिन्छ। ठूलो जनसंख्या चरम गरिबीमा बाँचिरहेको यथार्थलाई सम्बोधन गर्न कस्ता योजना चाहिने हुन् भन्ने सही पहिचान मूल समस्या हो। सरकार चलाउनेहरूले योजनाबद्ध विकासको सिको गरे तर त्यो देखाउने दाँतमात्रै भएको छ। होइन भने योजना आयोगको सिफारिस र सुझावका भन्दा ज्यादा नेताका खल्तीका योजनामा बजेट छरिँदैनथ्यो। तसर्थ १५औं या भोलिको नयाँ योजनाको लक्ष्य हासिल गर्न पहिलो त राजनीतिक नेतृत्व दृढ संकल्पित भएर लाग्नुपर्छ। योजना कार्यान्वयनमा शासकहरूको दृढ इच्छाशक्तिको खाँचो छ।"
किन उन्मूलन भइरहेको छैन सरुवा रोग ?,"काठमाडौं : ज्यानमारा सरुवा रोगको रूपमा त्रास फैलाएको बिफरले धेरैलाई कुरूप बनायो। वाद्यशिरोमणि उस्ताद गणेशलाल दृष्टिविहीन हुन पुगे। साहित्यकार भवानी भिक्षुको ज्यानै गयो। बिफर उन्मूलनमा अर्जुनदृष्टि दिएको सरकारले घोषणा गर्यो, बिफरको बिरामी पत्ता लगाउनेलाई १० हजार इनाम दिइनेछ। स्वास्थ्य सेवा विभाग, इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनीका अनुसार, त्योबेला १० हजार रुपैयाँले गज्जबको घडेरी किन्न सकिन्थ्यो। बिफर उन्मूलन गर्नमा सरकारले कुनै कसर बाँकी राखेन। २०२४ सालमा बिफर उन्मूलनका लागि पाँच जिल्लाबाट काम सुरु भयो। २०३० सालसम्म आइपुग्दा बिफरविरुद्धको अभियानलाई व्यापक पारियो। ५० जिल्लामा कार्यालय नै खोलियो। २४ चैत २०३१ मा मुलुकबाट बिफर पूर्णतः उन्मूलन भएको घोषणा भयो। उन्मूलन घोषणापछि पनि बिफरको बिरामी पत्ता लगाउन सरकारले इनाम घोषणा गरेको डामरासिनी स्मरण गर्छन्। बिफरमाथिको सफलतालाई स्वास्थ्य क्षेत्रमा भएको क्रान्तिका रूपमा लिइन्छ। बिफरमा जस्तो सफलता पोलियो उन्मूलनमा पनि सरकारले पायो। नेपालमा सन् २०१० देखि पोलियोका नयाँ बिरामी भेटिएका छैनन्। विश्व स्वास्थ्य संगठन (डब्लूएचओ)ले सन् २०१४ मा नेपाललाई पोलियोमुक्त मुलुक घोषणा गरेको थियो। तराईतिर बर्सेनि पिरोल्ने जापानिज इन्सेफ्लाइटिसविरुद्ध पनि खोप अभियानबाट नै सफलता पायो। जापानिज इन्सेफ्लाइटिस भएकामध्ये झन्डै ३० प्रतिशतको ज्यान जान्थ्यो। बिफर रोगले धेरैेको ज्यान लियो। बाँच्नेको शरीरमा डोब छाडेर गयो। पोलियोले पनि सतायो। यी दुई रोग उन्मूलनमा सरकारले सफलता पनि पायो। अहिले दादुरालगायत कतिपय सरुवा रोग उन्मूलनको अन्तिम अवस्थामा छन्। तर, बाँकेलगायत जिल्लामा दादुरा संक्रमित भेटिएका छन्। एक जनाको निधन भइसकेको छ। स्वास्थ्य विज्ञ भन्छन्, समयमै नियन्त्रणमा नलिए महामारीको रूप लिन सक्छ। जनस्वास्थ्य विज्ञका अनुसार, अन्तर्राष्ट्रिय सहयोग र प्रभावकारी सरकारी संयन्त्रकै कारण बिफर, पोलियो र जापानिज इन्सेफ्लाइटिस उन्मूलनमा सफलता हासिल भएको हो। अहिले सरकारले दादुरालगायतका सरुवा रोग उन्मूलनको लक्ष्य तोकेको छ। तर, नियन्त्रणका लागि सकस भइरहेको छ। स्वास्थ्य तथा जनसंख्या मन्त्रालयले विगतमा स्वास्थ्य सेवा विभाग, बाल स्वास्थ्य महाशाखा, क्षेत्रीय स्वास्थ्य निर्देशनालय, जिल्ला स्वास्थ्य कार्यालय, हेल्थ पोस्ट हुँदै गाउँघर क्लिनिकसम्मको संयन्त्र सक्रिय थियो। पर्यवेक्षण (सुपरभिजन)को चेन अफ कमान्ड थियो। मुलुक संघीय व्यवस्थामा प्रवेश गरेसँगै चेन अफ कमान्ड टुट्यो, डा प्याकुरेल भन्छन्, अनुगमन तथा मूल्यांकन पनि प्रभावकारी हुन सकेन। अहिले दादुरालगायतका सरुवा रोगले सताउन थालेको छ। एक वर्षअघि बाँके जिल्लालाई पूर्ण खोप जिल्ला घोषणा गरिएको थियो। बाँके जिल्लामा १ जनाको दादुराबाट ज्यान गइसकेको छ। २०७९ पुस १२ गते नेपालगन्ज उपमहानगरपालिका ७ मा ६ जना बालबालिकामा दादुरा पुष्टि भएको थियो। अहिले लुम्बिनी प्रदेशको बाँकेका साथै कैलाली र कर्णाली प्रदेशको सुर्खेतमा समेत दादुराका बिरामी फेला परेको सम्बन्धित प्रदेश सरकारले जनाएका छन्। जनस्वास्थ्यविज्ञ डा बाबुराम मरासिनी पूर्ण खोप जिल्ला घोषणा गर्नु गलत भएको बताउँछन्। अहिले बाँके जिल्ला दादुराको इपिसेन्टरका रूपमा देखिएको छ। बाँकेबाट अन्य जिल्लामा पनि विस्तारै दादुरा फैलन सक्छ डा मरासिनीले भने, ९० प्रतिशतभन्दा कम भएका जिल्लामा दादुरा फैलन्छ। स्वास्थ्य मन्त्रालयका पूर्वप्रमुख विशेषज्ञ डा प्याकुरेल खोप लगाएर रोकथाम गर्न सकिने दादुराबाट ज्यान जानु दुर्भाग्य भएको बताउँछन्। ८० देखि ९० प्रतिशत प्रतिशत खोप लगाएका हुन्छन्। त्यसलाई शतप्रतिशत मान्दै पूर्ण खोप जिल्ला भइसकेको प्रचारमुखी घोषणा गर्न थालियो। खोप अभियानमा सफल भएको प्रचार गरियो, डा प्याकुरेल भन्छन, दादुराविरुद्धको खोप लगाएका एक सय जनामध्ये ३० जनालाई दादुरा हुन सक्छ।बाँके जिल्लामा ८१ प्रतिशत बालबालिका खोपको दायरामा आएको स्वास्थ्यकर्मीको दाबी थियो। १९ प्रतिशत बालबालिका खोपको दायरामा नै आएका थिएनन्। नेपालगन्ज उपमहानगरको वडा नम्बर ५ मा एकै परिवारका ४ बालबालिकामा संक्रमण भएको फेला परेको छ। जनचेतनाको कमी छ। कतिपयलाई खोपप्रति अविश्वास वा डर हुन सक्छ। नलगाए पनि लगाइसकेको झुटो जवाफ दिन सक्छन्, डाप्याकुरेलले भने, स्वास्थ्यकर्मीले खोप कार्ड हेर्नु पर्छ। अहिले बाँकेमा दादुराविरुद्धको खोप अभियान चलिरहेको छ। खोप लगाउन आएका बालबालिकाहरू यसअघि खोप नलगाएको पाइएको छ। स्वास्थ्य तथा जनसंख्या मन्त्रालयको नेपाल जनसांख्यिक तथा स्वास्थ्य सर्वेक्षण२०२२ अनुसार, गत वर्ष १२ देखि २३ महिना उमेर समूहका ४ प्रतिशत बालबालिकाले खोप पाएका थिएनन्। पूर्व स्वास्थ्य सचिव डा सुधा शर्माका अनुसार खोप कार्यक्रम प्रभावकारी नहुँदा दादुरा उन्मूलनमा चुनौती थपिएको छ। खोप अभियानबाट दादुरालाई रोक्न सकिन्थ्यो। खोप अभियान प्रभावकारी हुन सकेन। जनचेतना पनि भएन, डा शर्मा भन्छिन, खोप केन्द्र प्रभावकारी रूपमा सञ्चालन हुन नसकेको पनि हुन सक्छ। कोभिड संक्रमणपछि खोप केन्द्र सञ्चालनमा समस्या आएको हो। कोरोेना भाइरसको संक्रमण होस् वा दादुराविरुद्धको खोप अभियान सञ्चालनमा कमी, कमजोरी भइरहेको डा प्याकुरेल बताउँछन्। भन्छन्, खोपको कोल्ड चेन मेन्टेन गरिएको छछैन। खोप लगाउने बेलामा पनि ध्यान दिनुपर्छ। माइकिङ गर्ने रकमसमेत नहुँदा पर्याप्त जनचेतना फैलाउन नसकिएको स्वास्थ्यकर्मीले बताएका छन्। डा प्याकुरेल खोप अभियानको बारेमा पनि अनुगमन तथा मूल्यांकन प्रभावकारी हुन नसकेको बताउँछन्। बाँके र सुर्खेतमा मा दादुराविरुद्धको खोप लगाए नगलाएकोमा खोप कार्ड हेर्न चुकेको डा प्याकुरेल बताउँछन्। पूर्व स्वास्थ्यसचिव डा शर्माका अनुसार, विगतमा खोप लगाउन छुटेका बालबालिकाको फलो अप हुन्थ्यो। अहिले गहिरिएर फलो अप नगरिएको पनि हुन सक्छ। मुख्य रूपमा खोप कार्यक्रमको प्रभावकारिता नै नभएको हो, उनले भनिन्। अहिले जिल्लाको संरचना प्रदेश र स्थानीय सरकारको मातहतमा रहेका छन्। केन्द्रीय अस्पताल संघीय सरकारको मातहतमा परे। सिकारी (स्थानीय सरकार) पिँधमा भए। खोप लगाउने जिम्मेवारी पाए। गोली जति प्रदेश सरकारमा रह्यो संघीय सरकारसँग बन्दुक रह्यो, डा प्याकुरेल भन्छन, तीनवटै सरकार ( सिकारी, गोली र बन्दुक) बीच समन्वय र सहकार्य हुन सकेन। क्षेत्रीय स्वास्थ्य निर्देशक तथा जिल्ला जनस्वास्थ्य प्रमुखहरू पटकपटक अनुगमन गर्थे। स्वास्थ्य कार्यकर्ताहरू अनुगमन हुने भएकोले सजग र सतर्क थिए। अहिले स्वास्थ्य इन्जार्जले त स्थानीय तहको जनप्रतिनिधिलाई खुसी पार्न सके भइहाल्यो। संघ र प्रदेश सरकारले आफ्नो मातहतमा नरहेको भने भइहाल्यो। अहिले अनुगमन गर्ने संयन्त्र नै छैन, डा प्याकुरेलले भने, त्यो बेला स्वास्थ्यकर्मीले यस्तो अप्ठेरो हुन सक्ने आकलन गर्दै संघअन्तर्गत राख्न माग गरेका थिए। उल्टै ठगीखानको लागिका संघअन्तर्गत स्वास्थ्यकर्मी बस्न चाहेको आरोप लगाइयो। स्थानीय र प्रदेश सरकार मातहतमा रहेका स्वास्थ्यका संघसंस्थालाई संघीय सरकारअन्तर्गत ल्याउनुपर्नेे डा प्याकुरेलको सुझाव छ। कोरोना भाइरस, डेंगुको संक्रमणबाट सिक्नु पर्छ। डा प्याकुरेलले भने, स्वास्थ्यकर्मी चेन अफ कमान्डमा नबस्दासम्म समस्या दोहोरिरहनेछ। पूर्वस्वास्थ्य सचिव डा शर्माका अनुसार, सरकारले भौतिक संरचनामा लगानी गरे पनि अपेक्षाकृत रूपमा रोग उन्मूलनमा प्रभावकारिता हासिल भएको छैन। सन् १९५४ मा औलो ज्वरो उन्मूलन कार्यक्रम सुरु गरियो। सन् १९५८ मा औलो उन्मूलन कार्यक्रम सञ्चालन गरियो। सरकारले सन् २०२२ सम्ममा औलोलाई शून्यमा झार्ने लक्ष्य लिएको थियो। लक्ष्यअनुसार कार्यान्वयन हुन सकेन। अहिले नयाँ गुरुयोजना अनुसार, सन् २०२५ सम्ममा औलो उन्मूलन गर्ने लक्ष्य राखेको छ। औलोमुक्त राष्ट्र बनाउन सकस भइरहेको स्वास्थ्य मन्त्रालयका पदाधिकारीहरू स्वीकार्छन्। अहिले मुलुकमा एक हजारभन्दा बढी औलोका बिरामी रहेको स्वास्थ्य सेवा विभागले जनाएको छ। औलो संक्रमित पोथी एनोफिलिज लामखुट्टेको टोकाइबाट यो रोग मानिसमा सर्ने गर्छ। हात्तीपाइले (फाइलेरिया) रोग धेरै पुरानो रोग हो। यो रोगले कुष्ठरोगले जस्तै मानिसलाइं शारीरिक रूपमा अशक्त तथा अपांग बनाउँछ। हात्तीपाइलेलाई जनस्वास्थ्य समस्याको रूपमा रहन नदिन रोगबाट प्रभावित सबै जिल्लामा सन् २०१४ सम्म आमऔषधि वितरण गरेको थियो। हात्तीपाइले प्रभावित जिल्लामा ६ वर्षसम्म औषधि सेवन गराइयो। सन् २०२० सम्ममा रोगीको संख्या कुल जनसंख्याको दर एक प्रतिशतभन्दा तल झार्ने लक्ष्य लिएको थियो। हात्तीपाइलेको समस्या भित्रभित्रै रहेछ। सरकारी कार्यक्रम कमजोर भयो, इपिडिमियोलोजी तथा रोग नियन्त्रण महाशाखाका पूर्वनिर्देशक डा मरासिनीले भने। स्वास्थ्य सेवा विभागले केही वर्षअघि गरेको सर्भेक्षण प्रतिवेदनअनुसार हात्तीपाइले रोगको औषधि सेवन नगर्नुका कारणहरूमा ३३ प्रतिशतले साइड इफेक्टको डर भएको, १८ प्रतिशतले बिरामी परेको, १७ प्रतिशतले घरमा नभएको र प्रतिशतले कार्यक्रमबारे जानकारी नभएको कारण जनाएका छन्। हात्तीपाइले रोग एक प्रकारको धागोे आकारको मसिनो जुकाजस्तो (परजीवीबाट संक्रमणबाट लाग्छ। क्युलेक्स जातको संक्रमित लामखुट्टे स्वस्थ मानिसलाइं टोकेर परजीवी सारेमा यो रोग लाग्दछ। बाँच्न पाउने हकको हनन् सर्वोच्च अदालतका पूर्वन्यायाधीश बलराम केसीका अनुसार, डाक्टरको अभाव, औषधिको वा समयमा उपचार नपाएको कारणबाट ज्यान जानु भनेको बाँच्न पाउने हकको हनन् हो। दादुराको संक्रमण फैलिरहँदा सरकार गैरजिम्मेदारी र गैरजवाफदेहिता बनेको पूर्वन्यायाधीश केसी बताउँछन्। पूर्वन्यायाधीश केसी भन्छन, बिरामी हुँदा त्यस्तो उपभोक्ता औषधि र सेवा नपाई मर्छ भने त्यसको जिम्मा सरकारले लिनुपर्छ। सरकारी ढुकुटीबाट नेतालाई उपचारमा विदेश पठाइन्छ। गरिब नागरिक उपचार नपाएर मर्नु सरकारको गैरजिम्मेवारी हो। कतिपय सरुवा रोगहरू उन्मूलनको अन्तिम अवस्थामा पुगेका छन्। तर, बेला बेखत फाट्टफुट्ट देखा पर्दा चुनौती थपिएको महसुस भइरहेको छ। बसाइसराइ गरेर आएका व्यक्तिहरूमा निगरानी गर्नुपर्ने आवश्यकता छ। खोपबाट कोही पनि बञ्चित हुनु भएन। खोज पड्तालमा ध्यान दिनु पर्ने जरुरी छ।  डा रोशन पोखरेल, सचिव, स्वास्थ्य तथा जनसंख्या मन्त्रालय सरुवा रोगले व्यक्तिलाई शारीरिक अशक्त एवं असक्षम बनाउँछ। यसले गर्दा मुलुकलाई पनि आर्थिक तथा सामाजिक रूपमा प्रभाव पारिरहेको हुन्छ। पछिल्ला केही वर्षयता सरुवा रोगहरू केही वर्षको अन्तरालमा देखा परिरहेका छन्। चारपाँच वर्षको अन्तरालमा रोगहरू देखा पर्दा लक्ष्यमा पुग्न सकस भइरहेको छ। पूर्ण रूपमा खोप नलगाएको अवस्थामा एकीकृत हुँदै जाँदा रोगहरू पुनः देखा परेका छन्। पछिल्लो समय दादुरा घनाबस्तीहरूमा देखा परेको छ। रोकथाम गर्न सकिने रोगहरूले चुनौती दिइरहेको छ। दादुरा, औलो, हात्तीपाइले रोग सीमापारि भारतमा देखा परेको छ। यसले गर्दा सीमावर्ती क्षेत्रमा बढी ध्यान दिनुपर्ने जरुरी छ। त्यसैले विश्व स्वास्थ्य संगठन (डब्लूएचओ)को समन्वय सहयोगमा अन्तरसीमा सहकार्य (इन्ट्रा बोर्डर कोलाबोरेसन) पनि गर्दैछौं। खुला सीमा र निर्वाध आवातजावतले गर्दा रोग सर्ने जोखिम छ। त्यसैले अन्तरसीमा सहकार्य गर्न लागिएको हो। भारत र नेपाल दुई मुलुकबीचको सहकार्य र समन्वयन गर्नेतर्फ ध्यान दिएका छौं। दादुराबाँकेमा दादुरा फैलिएको छ। स्थलगतरूपमा अध्ययनसमेत गरियो। निश्चित समुदायमा बालबालिकाले दादुराविरुद्धको खोप नलगाएको पाइयो। संक्रमण देखिनेबित्तिकै बाँकेको चारवटा गाउँपालिकामा ४४ घरमा दादुराविरुद्धको खोप लगाइसकिएको छ। जिल्लाव्यापी रूपमा पनि ६ महिनादेखि १५ वर्षसम्मका बालबालिकालाई खोप लगाउँदै छौं। औलो (मलेरिया )बाहिर मुलुकबाट स्वदेश आएका व्यक्तिहरूमा पनि औलो रोग देखिएको छ। छिमेकी मुलुक भारतबाट नेपाल भित्रिएकामा पनि औलो पुष्टि भएको छ।नेपालभित्र औलो रोग उन्मूलनमा सतर्क र सजग हुने र बाहिरबाट भित्रिन नदिन पनि चनाखो हुनु पर्ने जरुरी छ। हात्तीपाइले (फाइलेरिया )हात्तीपाइले रोग धेरै पुरानो रोग हो। सन् २०२० सम्ममा हात्तीपाइले रोग निवारण गर्ने लक्ष्य राखिएको थियो। तर, लक्ष्य हासिल हुन सकेन। हात्तीपाइले रोगविरुद्ध रोकथाम र जनचेतना अभिवृद्धि गर्नुपर्ने आवश्यकता छ। दादुरा अति छिटो सर्ने संक्रामक रोग हो। बाल मृत्युको प्रमुख कारणमध्ये दादुरा पनि एक हो। भाइरसको कारणबाट यो रोग लाग्छ। हुन्छ। यो रोग सामान्यतया पाँच वर्षमुनिका बालबालिकामा धेरै लाग्छ। प्रमुख लक्षण ज्वरो आउने शरीरमा राता बिमिरा देखा पर्ने नाकबाट पानी बग्ने खोकी लाग्ने आँखा रातो हुने आँखा पाक्ने आदि संक्रमितको सम्पर्कमा आएको १०१२ दिन पछि मात्र दादुराको लक्षण (ज्वरो) देखा पर्दछ। के के जटिलता हुन सक्छ ? पखाला लाग्ने कानको संक्रमण निमोनिया आँखाको अन्धोपना मस्तिष्कमा कडा खालको संक्रमण जटिलताको कारण मृत्युसमेत हुन सक्छ"
आधारदर बढ्दा महँगियो कर्जाको ब्याजदर,"काठमाडौं : बैंकहरूले माघ लागेसँगै निक्षेपको ब्याजदर घटाए पनि कर्जाको ब्याजदरमा भने अझै दबाब कायम छ। बैंकहरूको आधार दर (बेस रेट) पुससम्म अर्थात् दोस्रो त्रैमासमा विगतको तुलनामा बढिरहेको छ। आधार दरमा नियन्त्रण नआउँदा नयाँ ऋणीहरूलाई कर्जाको ब्याजदर महँगै पर्नेछ। यद्यपि, बैंकरहरूको भद्र सहमतिअनुसार माघमा निक्षेपको ब्याजदर १२१३ बाट करिब ११३ प्रतिशत बिन्दुले घटेर ११ प्रतिशतमा सीमित गरिएको छ। यो घटेको निक्षेपको ब्याजदर गणना आगामी त्रैमासको आधार दरमा गणना हुने भएकाले आगामी वैशाखदेखि मात्रै घट्ने बैंकरहरू बताउँछन्। २० ओटा वाणिज्य बैंकहरूले सार्वजनिक गरेको दोस्रो त्रैमासको अपरिस्कृत प्रतिवेदनअनुसार आधार दर औसत १०८२ प्रतिशत पुगेको छ। गत आवको दोस्रो त्रैमासको तुलनामा आधार दर २५४ प्रतिशत बिन्दुले बढी हो। गत आवको सो अवधिमा आधार दर औसत ८२९ प्रतिशत थियो। अझ चालू आवकै पहिलो त्रैमासको तुलनामा आधार दर औसत ०६३ प्रतिशत बिन्दुले बढेको छ। पहिलो त्रैमासमा उक्त बैंकको औसत १०१९ प्रतिशतको हाराहारीमा थियो। वाणिज्य बैंकमध्ये सबैभन्दा बढी अर्थात् दोहोरो अंकमा १६ ओटा बैंकको देखिएको छ। जसअन्तर्गत क्रमशः सिभिल बैंकको ११७३ प्रतिशत, सनराइज बैंकको ११६२ प्रतिशत, प्रभु बैंकको ११४४ प्रतिशत, सिटिजन्सको ११३९ प्रतिशत रहेको छ। सिभिल बैंकका प्रमुख कार्यकारी अधिकृत (सीईओ) सुनील पोखरेल बैंकहरूको यसअघिकै निक्षेपको ब्याजदर आधार दरमा गणना भएकाले समग्रमा कर्जाको ब्याजदर वृद्धिमा दबाब पुगेको बताउँछन्। उनका अनुसार माघमा बैंकहरूले निक्षेपको ब्याजदर घटाएको प्रभाव आगामी वैशाखमा देखिने र वैशाखमा आधारदर नियन्त्रणमा आउने र कर्जा ब्याजदर पनि घट्छ। बैंकहरूले हरेक त्रैमासमा आधार दरमा रहेर कर्जाको ब्याजदर घटबढ गर्ने नीतिगत व्यवस्था भएको उनले औंल्याए। अहिले घटाएको निक्षेपको ब्याजदरको प्रभाव वैशाख आधारदर घटेर पर्छ। पुससम्मको पुरानै दर हो। अब ऋणको ब्याजदर बढ्यो। अब तेस्रो त्रैमास अर्थात् माघ, फागुन, चैत्रको मासिक आधार दरको औसत आधार दरले प्रिमियममा जोडेर कर्जाको ब्याजदर निर्धारण गरिन्छ। यसको असर वैशाखमा देखिन्छ, उनले भने। तर अहिले सबैं बैंकको आधार दर बढेकाले पुराना तथा नयाँ ऋणीलाई ब्याजदर महँगो पर्न गएको उनले बताए । यस्तो ब्याज पुराना र नयाँ ऋणी दुवैलाई लागू हुन्छ। हरेक त्रैमासिक आधार दरमा रहेर बैंकले पुराना ऋणीको ब्याजदरसमेत घटबढ गर्न पाउने नीतिगत व्यवस्था छ, उनले थपे। यता व्यवसायीहरू भने चर्को ब्याजदरका कारण व्यवसाय तथा उत्पादनको लागत बढी पर्न गएको गुनासो गर्छन्। अहिले सार्वजनिक तथ्यांकमध्ये सबैभन्दा कम आधार दर स्ट्यान्डर्ड चार्टर्ड बैंकको पनि ९६७ प्रतिशत छ। यो गत वर्षको पुसको तुलनामा २८४ प्रतिशत बिन्दुले बढी हो। गत आवको पुसमा ८७४ प्रतिशत थियो। दोस्रो कम आधार दरमा सरकारी स्वामित्वको राष्ट्रिय वाणिज्य बैंकको छ। यसको ९७३ प्रतिशत छ। यो गत वर्षको पुसको तुलनामा ३१३ प्रतिशत बिन्दुले बढी हो। गत आवको पुसमा ६६० प्रतिशत थियो। यसपछि एभरेस्ट बैंकको आधार दर ९९७ प्रतिशत र नेपाल बैंकको ९९० प्रतिशत छ। यसबाहेकका सबै बैंकको आधार दर १० प्रतिशतभन्दा माथि छ।"
"बाँकेमा दादुराका २६५ बिरामी, एकको मृत्यु","नेपालगन्ज : बाँकेमा दादुरा महामारीकै रूपमा फैलिएको छ। जिल्लाका आठ स्थानीय तहमध्ये पाँच स्थानीय तहमा दादुराका २ सय ६५ जना बिरामी फेला परेका छन्। नेपालगन्ज उपमहानगरपालिकामा एक जना दादुरा बिरामी बालकको मृत्यु भएको छ। संघीय सरकारका स्वास्थ्य तथा जनसंख्या मन्त्री पदम गिरीले आइतबार नेपालगन्जको दादुरा प्रभावित क्षेत्रको स्थलगत अवलोकन गरेर बिरामीका परिवारसँग पनि भेट गरेका छन्। मन्त्रीज्यूले दादुराबाट मृत्यु भएका परिवारका सदस्यलाई भेट्नुभयो। नेपालगन्जमा दादुरा नियन्त्रणका लागि विशेष पहल गर्ने बताउनुभयो, नेपालगन्ज उपमहानगरपालिकाको स्वास्थ्य शाखा प्रमुख रामबहादुर चन्दले भने, नेपालगन्जमा लक्षित वर्गभन्दा धेरै जनाले दादुरा रुबेलाविरुद्धको खोप लगाइएकाले अझ संक्रमण फैलिने सम्भावना निकै कम छ। जिल्ला स्वास्थ्य कार्यालय बाँकेका खोप फोकल पर्सन नरेशबाबु श्रेष्ठका अनुसार १२ पुसमा पहिलो पटक नेपालगन्जको वडा नं ७ मा ६ जना बालबालिकामा दादुरा फेला परेको थियो। २० पुसमा नेपालगन्ज ५ का २ वर्षका बच्चाको दादुराबाट मृत्यु भएको थियो। त्यतिबेलासम्म नेपालगन्जमा संक्रमण ३६ जनामा फैलिएको थियो। २२ पुसदेखि नै नेपालगन्जमा दादुराविरुद्धको खोप लगाउन सुरु गरिएको थियो। २४ पुसमा खजुरा गाउँपालिकामा दादुराका बिरामी फेला परेका थिए। ३ माघदेखि खजुरामा पनि दादुराको खोप लगाउन सुरु गरिएको छ। ४ माघमा नरैनापुर गाउँपालिकामा दादुराका बिरामी फेला परेका थिए। ५ माघदेखि नरैनापुरमा दादुराविरुद्धको खोप लगाउन थालिएको थियो। जिल्ला स्वास्थ्य कार्यालयका अनुसार जिल्लाका पाँच स्थानीय तहमा गरी २ सय ६५ जना दादुराका बिरामी फेला परेका छन्। कुल बिरामीको ७७ प्रतिशत अर्थात् २ सय ५ जना नेपालगन्जमा छन्। नेपालगन्जको १७ वडामा संक्रमण फैलिएको भए पनि ५ वटा वडामा २२ जनाभन्दा बढी दादुरा बिरामी भेटिएका छन्। वडा नं ८ मा ३२, ७ मा ३०, १६ मा २७, ११ मा २५ र ५ मा २२ जना छन्। नगरमा अहिले पनि २६ जना दादुरा बिरामीको घरमै आइसोलेसनमा राखेर उपचार भइरहेको छ। १ सय ७८ जना निको भइसकेका छन् भने नेपालगन्ज उपमहानगरपालिका ५ मा २ वर्षका बालकको दादुराको उपचारको क्रममा मृत्यु भइसकेको छ। जिल्लाको दोस्रो धेरै दादुरा बिरामी नरैनापुर गाउँपालिकामा २६ जना छन्। त्यसैगरी खजुरा गाउँपालिकामा १८, डुडुवा गाउँपालिकामा १० र कोहलपुर नगरपालिकामा ६ जना दादुरा बिरामी फेला परेको जिल्ला स्वास्थ्य कार्यालयले जनाएको छ। जिल्लामा नेपालगन्जमा २६, नरैनापुरमा २१, डुडुवामा ८, खजुरामा ४, कोहलपुरमा ४ जना गरी ६३ जनाको होम आइसोलेसनमा उपचार भइरहेको छ। नेपालगन्जको लक्षित समूहमा ४२ हजार ९ सय ८० जना रहेकोमा ४४ हजार ६ सय ४७ जना अर्थात करिब १०४ प्रतिशतले खोप पाएका छन्। खजुरामा १८ हजार ४ सय ५९ जनालाई खोप लगाउने लक्ष्य रहेकोमा १७ हजार ६ सय ६७ जना अर्थात् ९६ प्रतिशतले खोप लगाएका छन्। नरैनापुरमा १४ हजार २२ जनालाई खोप लगाउने लक्ष्य रहेकोमा ९ हजार ९ सय १३ जना अर्थात् ७१ प्रतिशतलाई खोप लगाइएको जिल्ला स्वास्थ्य कार्यालयले जनाएको छ। जिल्लाका अन्य स्थानमा खोप लगाउने क्रम जारी रहेको स्वास्थ्य कार्यालय बाँकेका खोप फोकल पर्सन श्रेष्ठले बताए । नेपालगन्ज उपमहानगरपालिका५ कसाइ टोलका सलामत हुसैन शेख र जोया बानोका सन्तान ३१ महिनाका बलागत हुसैन शेखको दादुराबाट मृत्यु भयो। एक हप्तादेखि बिरामी थियो। कहिले हल्का ज्वरो आउँथ्यो। एकलैनीको मेडिकलबाट औषधि ल्याएर खुवाउँदा निको हुन्थ्यो, बलागतका जेठो बुबा सराफत हुसैन शेखले अन्नपूर्ण पोस्ट्सँग भने, राति एक्कासि दादुरा आयो। बिहान अस्पताल लैजाँदै गर्दा बाटोमै मृत्यु भयो। सराफत नेपालगन्ज५ का वडाध्यक्ष पनि हुन्। उनले अरू कसैको सन्तानको दादुराबाट मृत्यु नहोस् भनेर सावधानी अपनाएको बताए। १४०० बालबालिकालाई दादुरा रुबेलाविरुद्धको खोप लगाउने लक्ष्य थियो। हामीले १६०० जनालाई खोप लगाइसकेका छौं। अब त कोही पनि खोप लगाउन बाँकी छैनन् होला, उनले भने, मेरो भतिजाको जस्तो अवस्था अरू कसैले भोग्न नपरोस् भनेर हामी सतर्क छौं। बिरामी भेटिने बित्तिकै सहयोग गरेका छौं।"
रूपान्तरण कला,"मानिससँग अथाह क्षमता हुन्छ। तर हामीले कति याद गर्न सक्छौं ? कति दिमागमा स्टोरेज गर्न सक्छौं ? कति काम गर्न सक्छौं भन्ने विषयमा अहिलेसम्म यकिन भइसकेको छैन। मानिससँग खर्बाैंको ब्रेन सेल हुन्छन्। एउटा ब्रेन सेलको क्षमता सयौं जिबीको हुन्छ। धेरै काम गर्न सक्ने कुरा बे्रन रिसर्च सेन्टरबाट पत्ता लागेको कुरा हो। त्यसैले हरेक मान्छे महान्भन्दा महान् काम गर्नका लागि जन्मिएका हुन्। सन् १९८१ मा डाक्टर रोजरी स्पेन्सले दिमागका दुईवटा भागको व्याख्या गरेका थिए। दायाँ मस्तिष्क र बायाँ मस्तिष्क। दायाँ मस्तिष्कको क्षमता भिजोलाइजेसन गर्ने हो। सपनालाई नियन्त्रणदेखि कल्पना शक्ति अन्तरबोधले धेरै ठूलाठूला आविष्कार गर्ने क्षमता राख्छ। जसको ९० प्रतिशत क्षमता हुन्छ। बायाँ मस्तिष्कको क्षमता १० प्रतिशत मात्र हुन्छ। यसले तर्क, गणित, विचार गर्छ। संसारमा जति पनि क्रान्ति सफल भए। कलाकारिता, खेल क्षेत्रलगायत हरेक क्षेत्रमा धेरै व्यक्तिले महान् सफलता प्राप्त गरे। हालै कतारमा सम्पन्न विश्वकपकै कुरा गर्दा विजेता खेलाडीले अर्बाैं कमाए। मेसी, रोनाल्डो, नेइमारले वार्षिक सम्झौता गर्दा नै दुईतीन अर्बमा गर्छन्। हामी कल्पना गर्न सक्छौं कि खेलाडीले एउटै क्लबमा सम्झौता गर्दा दुईतीन अर्ब कमाउँछन्। यी उत्कृष्ट खेलाडी मेसी, रोनाल्डो, नेइमारको विगतमा केही थिएन। एउटा बल किन्न नसक्ने मान्छेले अहिले कति प्रगति गरे। बल किन्ने हैसियत नभएर झुम्रो बनाएर खेलेका थिए। गरिबको छोरा थिए, अहिले कति धनी भएका छन्, सफलता प्राप्त गरेका छन्। भारतका कलाकार अमिताभ वचन कुनै दिन टाट पल्टेका थिए। तर, उनले प्रतिभालाई अगाडि बढाउँदै निरन्तर रूपमा लागी पर्दैै गएपछि अर्बौं सम्पत्ति जोड्न सफल भए। यी त अहिले देखेका कुरा भए। शास्त्रले पनि त्यही भन्छ। तिमीभित्र प्रवेश गर, आफ्ना मनका कुरा, शक्तिलाई नियन्त्रण गर, तिमीसँग संसारमा सबै कुरा प्राप्त हुन्छन् भनिएको छ। भगवान् कृष्णले त विश्वमै देखाए। मानिसभित्र ऊर्जा हुन्छ। कति प्रयोग गर्न सक्ने व्यक्तिमा भर पर्छ। मान्छे कति गतिशील छ भन्ने कुराले पनि प्रभाव पार्छ। हाम्रो विचार पनि गति हो। त्यसैले दृढ संकल्प लिएर अघि बढेमा सफलता प्राप्त गर्न सकिन्छ। जे सोच्यो त्यही पूरा हुन्छ। के गर्ने भन्ने अठोटले मान्छेलाई महान् बनाउँछ। सोचबाटै धन प्राप्त हुनुका साथै सफलता प्राप्त हुन्छ। महान् बन्छु, यो देशको सर्वेसर्वा बन्छु, अरबपति बन्छु, राष्ट्रपति बन्छु, धनी बन्छु, महान् गुरु बन्छु, बुद्ध बन्छु भनेर राख्ने विचारले एकदिन सार्थकता पाउँछ। त्यसको ठीक विपरीत म केही होइन, म गरिब हो, म केही गर्न सक्दिनँ भन्ने सोच राखेमा झन्झन् कमजोर हुँदै गइन्छ। संसारभरका ९५ प्र्रतिशत मान्छेले आफूलाई गरिब देखाउने गरेकाले कमजोर छन्। पाँच प्रतिशत विश्व हाँक्ने व्यक्ति छन्। औंलामा गन्न सक्ने व्यक्ति छन्। आठ अर्ब मान्छेमध्ये लाख मान्छे मात्रै संसार हल्लाउने, संसारलाई लिड गर्नेको समूहमा पर्छन्। मस्तिष्कको विज्ञानबाट यसरी संसारभरिका उत्कृष्ट मान्छे जन्मिएका हुन्। जसले मेरो क्षमता के हो भनेर चिने, ती मानिस सफल भए। जो गरिबीको रेखामुनि छन्, कमजोर छन् उनीहरू पनि बदलिन सक्छन्। आफूलाई जानेर, बुझेर क्षमताको विकास गरेपछि सफलताको शिखरमा पुग्न सकिन्छ। धार लगाएर काम गर्दा केही समयमै सबै काम गर्न सकिन्छ भनेजस्तै मान्छेले पनि आफूलाई क्षमताशील बनाउनुपर्छ। सिक्न सधैं उत्सुक हुनुपर्छ। निश्चित समयमा आवश्यक जीवन बदल्न सकिन्छ। नेपालमा मात्र होइन, विश्वकै युवामा निराशा छाएको देखिन्छ। गुनासो गरेर बस्ने, अरूको कुरा काट्ने युवाले कहिल्यै प्रगति गर्न सक्दैनन्। धेरैजसो युवावर्ग सामाजिक सञ्जालमा रमाइरहेको छ। सञ्जालमा कमेन्ट, लाइक गरेर सिर्जनशील समय खेर फालिरहेको छ। पहिलो कुरा त आफूलाई जान्नु, चिन्नु पर्छ। आफ्नो रुचिअनुसार विषय छान्नुपर्छ। निरन्तर मेहनत गर्नुपर्छ। आफ्नो प्रतिभा ठम्याउनुपर्छ। प्रतिभा ठम्याउनका लागि आफ्नो क्षमता र रुचि चिन्नुपर्छ। जे काम गर्न, अध्ययन गर्दा खुसी लाग्छ। भोक, तिर्खा, निद्रालाई जित्न सकिन्छ। त्यसमै दत्तचित्त भएर लाग्नुपर्छ। कर्म गर्नुपर्छ। जे गर्दा पनि पैसा सुरुमै आउँदैन्। सोच्न, विचार गर्न, दिमाग चलाउन र कर्म गर्न हात चलाउन डटेर लाग्नुपर्छ। आज पैसा नहोला, पढ्न दुःख होस्, मान नहोस्, सम्मान नपाइयोस् केही छैन। भोलिको भविष्य सुन्दर छ। जसले मस्तिष्क चलाउन सक्छ, सफल अवश्य हुन्छ। भारतका प्रधानमन्त्री नरेन्द्र मोदी पनि त्यसैगरी उदाएका हुन्। सात पुस्ता चिया पसल गर्दै आएका मोदी परिवारमा नरेन्द्र भारतको प्रधानमन्त्री भए। मोदी संगत र अध्ययनले पार्टीमा जोडिए। आफूलाई चिने। उनी ज्ञानी, अशल, सशक्त वक्ता बने। मान्छे गरिबको रेखामुनि बस्ने होइन, मान्छेले चाहेमा परिवर्तन हुन्छ। मान्छेको डीएनए परिवर्तन गर्न सकिन्छ। कमजोर, गरिब र केही नजान्ने व्यक्ति पनि उत्तम शक्तिशाली, वीर, बहादुर, प्रतिभाशाली बनेर डीएनए परिवर्तन गर्न सकिन्छ। पानीको थोपाले पत्थर फुटाइदिन सक्छ। चट्टान फुटाइदिन सक्छ। पानीको शक्ति के हो ?, तप तप तप सयौं वर्ष चुहिएको थोपाले नै चट्टान फुटाउने हो। अर्थात्, निरन्तरतामा शक्ति छ। शक्ति त बगिरहनुमा हुन्छ। अब युवा शक्तिले समय खेर फाल्न हुँदैन। आफूलाई चिन्न ढिला गर्न हुन्न। रुचि केमा हो ? चिनेर त्यसैमा डटेर लाग्नुपर्छ। संगत, अध्ययन र कर्ममा विशेष जोड दिनुपर्छ। परिस्थितिको पछि लाग्ने हैन। आफ्नो मनस्थिति र कर्मको पछि लाग्नुपर्छ। अवश्य परिवर्तन हुन्छ सफलता प्राप्त हुन्छ। तर, कर्म नगरी नतिजा प्राप्त हुँदैन। निरन्तर अध्ययन र कर्म गर्न सके कहिल्यै पछि परिँदैन। हरेक दिन अपडेट गराई राख्नुपर्छ। निखारता ल्याइराख्नुपर्छ। उदाहरणका रूपमा एक जना मान्छेले आठ घण्टा लगाएर चारवटा रूख काट्नु नसक्नु र एउटा मान्छेले आधा घण्टामा १० वटा रूख काट्न सक्छ। जबसम्म बन्चरोमा धार लगाउन सकिँदैन, दिनभरि काम गर्दा पनि व्यर्थ समय खेर जान्छ। धार लगाएर काम गर्दा केही समयमै सबै काम गर्न सकिन्छ भनेजस्तै मान्छेले पनि आफूलाई क्षमताशील बनाउनुपर्छ। सिक्न सधैं उत्सुक हुनुपर्छ। निश्चित समयमा आवश्यक जीवन बदल्न सकिन्छ।"
कानुनको कसीमा नागरिकता,"अमेरिकामा क्रियाशील पत्रकार किशोर पन्थीले अमेरिकी अध्यागमनलगायतका टिप्स भनेर किताब निकालेका छन्, जिरो माइल। यो कृतिबारे मेरो पाठकीय धारणा अन्नपूर्ण पोस्ट्को फुर्सदमा अमेरिका सपनाको सोपान शीर्षकमा केही समयअघि छापिएको थियो। त्यही बेला पठनका क्रममा नागरिकताबारे अमेरिकी प्रावधानले मलाई निकै छोएको थियो। खासगरी कुनै पनि आफ्ना नागरिकलाई राज्यविहीन हुन नदिन उसले राखेका कानुनी प्रावधान रोचक लागेको थियो। यो आलेख त्यससम्बन्धी हुटहुटीको परिणाम हो। मैले यहाँ अमेरिकी प्रावधानलाई नेपालको कानुनसँग दाँजेर हेर्ने प्रयत्न गरेको छु। अमेरिकाले आफ्ना कोही पनि नागरिक राज्यविहीन नहोऊन् भनेर उनीहरूको नागरिकता सहज रूपमा खारेज नगर्ने रहेछ। सामान्यतः कुनै व्यक्तिले अमेरिकी नागरिकता त्याग्न चाहन्छ भने सबैभन्दा पहिले उसले अर्को देशको नागरिकता र पासपोर्ट लिनुपर्छ, पत्रकार पन्थीले पृष्ठ १६६ को सुरुमै लेखेका छन्, दोहोरो नागरिकताका लागि अनुमति दिने देशको नागरिकता लिएपछि मात्र अमेरिकी नागरिकता त्याग्न सहज छ। अमेरिका सरकारको डिपार्टमेन्ट अफ स्टेटले अर्को देशको पासपोर्ट नभएको व्यक्तिको अमेरिकी नागरिकता सहजै खारेज गर्न अस्वीकार गर्ने किताबमा उल्लेख छ। त्यहाँको कानुनअनुसार नागरिकता फिर्ता गर्ने अपोइन्टमेन्टमा फिर्ता गर्न चाहने व्यक्तिले अर्को देशको पासपोर्ट ल्याउन सुझाव दिइन्छ। कोही नेपाली अमेरिकी नागरिक बन्न पुगेको छ भने त उसले त्यहाँको नागरिकता त्याग्न यो व्यवस्थाले झनै सहज देखिँदैन। किनकि, हाम्रो कानुनले दोहोरो नागरिकतालाई मान्यता दिँदैन। पुनः नेपाली नागरिकता प्राप्त गर्न पहिला त अमेरिकाकै नागरिकता त्याग्नुपर्ने हुन्छ। नेपाल नागरिकता ऐन, २०६३ को दफा ११ ले भनेको छ, कुनै नेपाली नागरिकले विदेशी मुलुकको नागरिकता प्राप्त गरेपछि पुनः नेपालमा आई बसोबास गरेको र विदेशी मुलुकको नागरिकता त्यागेको निस्सा तोकिएको अधिकारीलाई दिएमा त्यस्तो निस्सा दर्ता भएको मितिदेखि निजको नेपाली नागरिकता पुनः कायम हुनेछ। यस हिसाबले अमेरिकी नागरिकता नत्यागेको अवस्थामा कोही पनि पुनः नेपालको नागरिक कायम हुन सक्दैन। यदि कसैले अमेरिकी पासपोर्ट हुँदाहुँदै नेपाली पासपोर्ट बोक्छ भने त्यो अहिलेको कानुनअनुसार गैरकानुनी हो, पन्थीले पृष्ठ १६७ मा लेखेका छन्। राहदानी ऐन, २०७६ को दफा १५ ले राहदानी रद्द गर्न सकिने व्यवस्था गरेको छ। राहदानीवाहक नेपाली नागरिक कायम नरहे, गैरनेपाली नागरिकले राहदानी प्राप्त गरेको प्रमाणित भए, झुट्टा विवरण पेस गरी राहदानी प्राप्त गरे रद्द गर्न सकिने उल्लेख छ। झुट्टा विवरण दिई राहदानी वा यात्रा अनुमतिपत्र लिए वा लिन प्रयत्न गरे २ लाखदेखि ५ लाख रुपैयाँसम्म जरिवाना वा एकदेखि तीन वर्षसम्म कैद वा दुवै सजाय हुने कानुनी व्यवस्था छ। तर, अमेरिकी प्रावधानले जुन देशमा जाने हो त्यहाँको नागरिकता र पासपोर्ट पहिला लिन मात्रै भन्दैन कि माग नै गर्छ। यद्यपि, त्यहाँको कन्सुलेटले अनुमति दिएको खण्डमा भने नेपालको नागरिकता पुनः प्राप्त नगर्दै उताको त्याग्न सक्ने प्रावधान भने रहेको जनाइएको छ। पन्थीले अमेरिकी नागरिकता त्याग्न कन्सुलेट अफिसमा अपोइन्टमेन्ट लिन सकिने उल्लेख गरेका छन्। जसअनुसार अपोइन्टमेन्टका बेला दुवै देशको पासपोर्ट लैजान अनिवार्य हुन्छ। जन्मदर्ता प्रमाणपत्र र पछिल्लो नागरिकता लिएको देशको नागरिकता पनि ल्याउनुपर्ने हुन्छ, उनले लेखेका छन्, अमेरिकी नागरिकता त्याग्ने व्यक्तिले अमेरिकाको नागरिक रहँदासम्मको ट्याक्स फाइल गर्न पनि जरुरी हुन्छ। उनले अमेरिका सरकारको डिपार्टमेन्ट अफ होमल्यान्ड सेक्युरिटीलाई उद्धृत गर्दै अमेरिकी नागरिकता लिने नेपालीको संख्या झन्डै ५५ हजार पुगेको तथ्यांक पेस गरेका छन्। त्यहाँको ग्रिनकार्ड पाउने करिब डेढ लाख नेपालीमध्ये यति जनाले नागरिकता पाएका हुन्। हाम्रो नागरिकता ऐनको दफा १० मा नेपाली नागरिकता कायम नरहने व्यवस्था छ। नेपालको कुनै नागरिकले आफूखुसी कुनै विदेशी मुलुकको नागरिकता प्राप्त गरेपछि निजको नेपाली नागरिकता कायम रहने छैन, दफा १० (१) मा लेखिएको छ। उपदफा २ मा नागरिकता त्याग्न सूचना गरेपछि तोकिएको अधिकारीले त्यो दर्ता गरेको मितिदेखि नेपाली नागरिकता कायम नरहने भनिएको छ। यससम्बन्धी नियमावलीको नियम ९ मा नागरिकता त्याग गर्ने कार्यविधि छ। जसअनुसार नेपालमा भए प्रमुख जिल्ला अधिकारी, विदेशमा भए नेपाली राजदूत वा नेपाली नियोग प्रमुख वा महावाणिज्यूत वा वाणिज्यदूतसमक्ष नागरिकताको सक्कल प्रति संलग्न गरी सूचना दिनुपर्ने हुन्छ। विदेशमा सूचना दिएको भए सम्बन्धित निकायले परराष्ट्र मन्त्रालयमार्फत गृह मन्त्रालयमा लेखी पठाउनुपर्छ। त्यस्तो सूचना मन्त्रालयले सम्बन्धित प्रमुख जिल्ला अधिकारीसमक्ष पठाउनुपर्छ। प्रमुख जिल्ला अधिकारीले त्यस्तो सूचना दर्ता किताबमा दर्ता गरेको मितिदेखि नागरिकता समाप्त हुने नियम छ। त्यसपछि पुनः प्राप्त गर्न विदेशको त्यागेको प्रमाण बुझाउनुपर्ने कानुनी व्यवस्था छ। नियमावलीको नियम ११ मा पुनः नेपाली नागरिकता कायम गर्ने कार्यविधि तोकिएको छ। विदेशको नागरिकता त्यागेको निस्सासहित पहिले नागरिकता प्रदान गर्ने मन्त्रालय वा सम्बन्धित जिल्ला प्रशासन कार्यालयसमक्ष निवेदन दिनुपर्ने हुन्छ। त्यसपछि साविककै विवरणसहितको नागरिकता प्रमाणपत्र जारी गर्ने नियम छ। यस्तै नागरिकता विवादलाई लिएर उपप्रधान तथा गृहमन्त्री रवि लामिछानेविरुद्ध संसद् सदस्यको अयोग्यतासम्बन्धी मुद्दा सर्वोच्च अदालतमा विचाराधीन छ। संवैधानिक इजलासले यो मुद्दामा अन्तरिम आदेश नदिए पनि अग्राधिकार दिएर माघ ११ गतेलाई पूर्ण सुनुवाइको मिति तोकेको छ। यसको सुनुवाइ कुनै पनि पक्षको अनुरोधमा स्थगित नहुने आदेशमा उल्लेख छ। त्यस दिनसम्ममा इजलासले रिट निवेदक र प्रत्यर्थी दुवै पक्षलाई बहस नोट माग गरेको छ। लामिछानेको उम्मेदवारीबारे निर्वाचन आयोगले मंसिर १३ गते गरेको सक्कल निर्णय, लामिछानेले २०७५ असार ६ गते अध्यागमन विभागमा पेस गरेको कागजातलगायत पनि अदालतले मगाएको छ। नागरिकताको विवादमा अल्झिरहँदा धेरै नेपाली नागरिक अनागरिक नै छन्। संविधानको धारा १० (१) मा कुनै पनि नेपाली नागरिकलाई नागरिकता प्राप्त गर्ने हकबाट वञ्चित गरिने छैन भनेर लेखे पनि धेरै जना वञ्चित छन्। रिट निवेदकले नागरिकता ऐनका दफा १० र ११ अनि यससम्बन्धी नियमावलीको नियम ११ समेतका कानुनको व्याख्या र प्रयोगसम्बन्धी महत्वपूर्ण प्रश्न उठाएको आदेशमा उल्लेख छ। दफा १० मा नेपाली नागरिकता कायम नरहने र ११ मा पुनः नेपाली नागरिकता कायम हुने व्यवस्था छन्। नियमावलीको नियम ११ मा पुनः नेपाली नागरिकता कायम गर्ने कार्यविधि तोकिएको छ। लामिछाने सञ्चार कर्ममै रहँदा उनको नागरिकता विवाद उठेको थियो। उनी राजनीतिमा आएपछि त्यो विषय अदालतमै पुगेको छ। नागरिकता विवाद छँदाछँदै उनी उपप्रधान तथा गृहमन्त्री बनेका हुन्। उनले आफू अमेरिकी नागरिक बन्दा प्रक्रिया पूरा गरी नेपालको नागरिकता त्यागे कि त्यागेनन् ? अमेरिकी नागरिकता खारेजी प्रक्रिया पूरा गरे कि गरेनन् ? नेपालको नागरिकता पुनः प्राप्त गर्दा प्रक्रिया पूरा गरे कि गरेनन् ? प्रक्रिया पूरा गरेका हुन् भने सही हो। विवाद उठेको छ। प्रक्रिया मिचेका छन् भने त्यसको सजायको भागीदार बन्नै पर्छ। कान्तिपुर दैनिकले बुधबार लामिछानेले अमेरिकी नागरिक रहँदै नेपाली पासपोर्ट लिएको स्वीकार भन्ने समाचार छापेको छ। यसो हो भने राहदानी ऐन आकर्षित हुन्छ नै। कानुन मिच्ने छुट कसैलाई छैन। न कि कानुनको अनभिज्ञता नै क्षम्य हुन्छ। यसको निरुपण अदालतले गर्ने नै छ। यसरी हामी नागरिकताको विवादमा अल्झिरहँदा धेरै नेपाली नागरिक अनागरिक नै छन्। संविधानको धारा १० (१) मा कुनै पनि नेपाली नागरिकलाई नागरिकता प्राप्त गर्ने हकबाट वञ्चित गरिने छैन भनेर लेखे पनि धेरै जना वञ्चित छन्। नागरिकताको विषय राजनीतिक मात्रै होइन, विभिन्न स्वार्थसँग जोडेको देखिन्छ। यस्तो संवेदनशील विषयलाई स्वार्थसँग जोड्नु हाम्रो दुर्भाग्य हो। अघिल्लो प्रतिनिधिसभामा नागरिकता ऐन संशोधन विधेयक दुईपटक लगे पनि त्यो त्यत्तिकै खेर गयो। केपी शर्मा ओली नेतृत्वको सरकारले २०७५ साउन २२ गते अघि बढाएको विधेयक शेरबहादुर देउवा नेतृत्वको सरकारले फिर्ता लिई गत असार २४ गते नयाँ दर्ता गरेको थियो। पछिल्लो विधेयक संसदबाट पारित गरी प्रमाणीकरणका लागि साउन १५ गते राष्ट्रपतिसमक्ष पठाइएको थियो। राष्ट्रपति विद्यादेवी भण्डारीले साउन २९ मा १५ बुँदे सन्देशसहित पुनर्विचारका लागि संसदमै फिर्ता पठाइन्। संसद्ले हुबहु पारित गरेर फेरि भदौ २० गते राष्ट्रपतिसमक्ष पठायो। राष्ट्रपतिले संवैधानिक समयसीमा असोज ४ गतेभित्र प्रमाणीकरण गर्न अस्वीकार गरिन्। पुष्पकमल दाहाल नेतृत्वको सरकारले संसद्को पहिलो अधिवेशनबाट तर्जुमा या परिमार्जन गर्ने दर्जन कानुनमा नागरिकता विधेयकलाई पनि राखेको छ। सरकारले पूर्णता पाएको ६ महिनाभित्र नेपाली नागरिकका सन्तानले नागरिकता नपाउने अवस्थाको अन्त्य गर्ने सरकारको नीतिगत प्राथमिकता र न्यूनतम कार्यक्रममा उल्लेख छ। संसद्को अधिवेशनबाट यथाशीघ्र नागरिकतासम्बन्धी अन्य समस्या समाधान गर्ने पनि भनिएको छ। नागरिकतासम्बन्धी सबै समस्या समाधान हुनुपर्छ। संविधानमै उल्लिखित हकको प्रभावकारी कार्यान्वयन होस्। कोही नागरिक अनागरिक बन्नु नपरोस्।"
प्रहरीले रोक्यो दुबई प्रपर्टी सो,"काठमाडौं : दुबईमा घरजग्गा र प्रपर्टीमा लगानी गराउने उद्देश्यले सञ्चालित दुबई प्रपर्टी सो प्रहरीले रोकेको छ। पाँच जना विदेशी नागरिकलाई पनि नियन्त्रणमा लिइएको छ। राजधानीको सोल्टी होटलमा दुई दिनदेखि दुबई प्रपर्टी सो सञ्चालन भइरहेको थियो। दुबईको दमाक कम्पनीले सो सञ्चालन गरिरहेको थियो। महानगरीय प्रहरी वृत्त कालीमाटीको टोलीले गैरकानुनी काम भइरहेको सूचनाको आधारमा छापा मारेको हो। जिल्ला प्रहरी परिसर काठमाडौंका प्रवक्ता दिनेशराज मैनालीका अनुसार अनुमति बिना दुबईमा घरजग्गा र प्रपर्टीमा लगानी गर्नका लागि काउन्सिल गरिरहेको सूचना प्रहरीको पाएकाले उक्त सो रोकिएको जानकारी दिए। मुलुकको कानुनले विदेशमा घरजग्गा र प्रपर्टीमा लगानी गर्न वञ्चित गरेको छ। नेपाल राष्ट्र बैंकको विदेशी विनिमय (नियमित गर्ने) ऐन २०१९ ले नेपालमा बसोबास गर्ने कुनै पनि व्यक्तिले विदेशमा घरजग्गा खरिद, धितोपत्र खरिद, सम्पत्ति खरिद, विदेशी बैंक तथा वित्तीय संस्थामा निक्षेप जम्मा गर्नेलगायतका पुँजीगत प्रकृतिका कारोबार गर्न बर्जित गरेको छ। तर आयोजक संस्थाले सरकारी संयन्त्रमा जानकारी पनि नदिई दुबईमा लगानी गराउने उद्देश्यले उक्त सो आयोजना गरेको प्रहरीको भनाइ छ। होटलको हल भाडामा लिएर दुबईमा लगानी गर्न राम्रो छ, नाफा हुन्छ भन्दै नेपालीलाई काउन्सिल गर्ने काम भइरहेको थियो। विदेशी नागरिकले नेपालमा आएर कार्यक्रम गर्दा नेपाल सरकारलाई जानकारी गराउनु पर्छ। उनीहरूले नेपाल राष्ट्र बैंक, जिल्ला प्रशाशन कार्यालय वा स्थानीय निकायको स्वीकृति लिनैपर्ने व्यवस्था छ। उनीहरूले कुनै पनि जानकारी बिना गैरकानुनी रूपमा प्रपटी सो सञ्चालन गरिरहेका थिए। दुबईको चर्चित रियल स्टेट कम्पनी दमाकले प्रपर्टी सो आयोजना गरेको थियो। शोमा साढे तीन करोड रुपैयाँ सुरुवाती मूल्य रहेको विलासी अपार्टमेन्ट, टाउन हाउस र भिल्ला प्रदर्शनीमा राखिएको थियो। अन्नपूर्णलाई प्राप्त सूचनाका अनुसार ती भिल्ला किन्न ३५ देखि ४० जना नेपालीले रुचि देखाएका थिए। सोमा ५ प्रतिशत डाउन पेमेन्ट गरेर भिल्ला बुकिङ गर्न सकिन्थ्यो। दुबईमा भिल्ला किन्नेलाई १० वर्षको गोल्डेन भिसा अफर गरिएको थियो। जसअनुसार यस्ता व्यक्तिले दुईमा गर्ने आम्दानी ट्याक्स फ्रि (कर नलाग्ने) हुनेछ। बुकिङ पक्का गर्नेलाई दुबईमा पाँचतारे होटलमा बाससहित ३ रात ४ दिनको भ्रमण कम्पनीले गराउने स्किम पनि दिएको थियो। प्रवक्ता मैनालीका अनुसार सम्पत्ति किनबेचका लागि केही नेपालीले रुचि देखाए पनि सम्झौता भने कसैले गरिसकेका छैनन्। कार्यक्रममा सहभागी हुने धेरै नेपालीले दुबईमा रहेको फ्याट, घर जग्गा महल तथा रियलस्टेट बिजनेसमा रुचि देखाएका थिए। स्वदेशमा बस्ने नेपाली नागरिकले विदेशमा लगानी गर्न प्रतिबन्ध लगाइएको छ। तर, देशबाहिर बस्दाबखत कमाएको रकम सोहीबेला लगानी गर्न रोक लगाइएको छैन। विदेशी विनिमय (नियमित गर्ने) ऐन, २०१९ ले नेपालमा बसोबास गर्ने कुनै पनि व्यक्तिले कुनै पनि किसिमले विदेशमा लगानी हुने गरी विदेशमा घरजग्गा खरिद, धितोपत्र खरिद, सम्पत्ति खरिद, विदेशी बैंक तथा वित्तीय संस्थामा निक्षेप जम्मा गर्नेलगायतका पुँजीगत प्रकृतिका कारोबार गर्न बर्जित गरेको छ। यस्ता कारोबार मात्रै होइन यससँग सम्बन्धित विषयमा प्रचारप्रसारसमेत नगर्न राष्ट्र बैंकले ताकेता गरेको थियो। कानुनले पहिल्यैदेखि नेपालमा बस्नेले विदेशमा लगानी गर्न रोक लगाएको छ। तर कसैले औपचारिक वा अनौपचारिक गरेको हुन सक्छ भनेर यसो नगर्न सूचित गरेको हो, नेपाल राष्ट्र बैंक विदेशी विनिमय व्यवस्थापन विभागका कार्यकारी निर्देशक रामु पौडेलले भनेका थिए, साथै यसबारे कारबाही गर्ने निकायलाई पनि सहज होस् भनेर कानुनको इनफोर्समेन्ट गरेका हौं। केन्द्रीय बैंकले तोकेको व्यवस्थाबमोजिम बाहेक विदेशमा भुक्तानी हुनेसम्बन्धी कार्य गरे वा गराए प्रचलित कानुनबमोजिम कारबाही हुनेछ। ऐनअनुसार नेपाल बाहिर बसोबास गर्ने कुनै व्यक्तिलाई कुनै तरिकाले कुनै किसिमको भुक्तानी दिन, नेपाल बाहिर बसोबास गर्ने कुनै व्यक्तिको पक्षमा भुक्तानी पाउने अधिकार सिर्जना हुने वा हस्तान्तरण हुने गरी कुनै विनिमयपत्र वा प्रतिज्ञापत्र खिच्न, स्वीकार गर्न वा नेगोसियट गर्न वा कुनै ऋण स्वीकार गर्न, नेपाल बाहिर बसोबास गर्ने कुनै व्यक्तिको आदेशले वा निजको तर्फबाट कुनै व्यक्तिलाई कुनै किसिमको भुक्तानी दिन पाइँदैन। यस्तो काम गरेको पाइए विदेशी मुद्रा अपचलन गरेको सजाय भोग्नु पर्नेछ।"
बागमती सरकार विस्तारमा सकस,"हेटौंडा : बागमती प्रदेशमा मुख्यमन्त्री नियुक्त भएको दुई साता बित्दा पनि मन्त्रिपरिषद् विस्तार हुन सकेको छैन। मन्त्रालयको संख्या घटाउने तयारी र सत्ता गठबन्धन दलभित्र मन्त्रालयको संख्या भागबण्डामा कुरा नमिल्दा मन्त्रिपरिषद् विस्तार हुन सकस परेको हो। मुख्यमन्त्री शालिकराम जम्कट्टेलले माघ १० गतेपछि मात्र मन्त्रिपरिषद् विस्तार गर्ने तयारी गरेका छन्। मन्त्रालय भागबण्डा नमिल्दा मुख्यमन्त्री जम्कट्टेलसँगै मन्त्री पदको शपथ लिएका राप्रपाका उद्धव थापाले हालसम्म मन्त्रालय पाउन सकेका छैनन्। उनी मुख्यमन्त्री कार्यालयमै बिनाविभागीय मन्त्रीको बोर्ड राखेर बसिरहेका छन्। मन्त्रालयको संख्या ११ भन्दा कम हुन्छ। राज्यमन्त्री हुँदैन, मुख्यमन्त्री जम्कट्टेलले भने, हामी त्यसको लागि छलफलमा छौं। गत पुस २५ गते प्रदेशका पाँच दलहरूको समर्थनमा जम्कट्टेल मुख्यमन्त्री भएका थिए। उनले पुस २६ गते पद तथा गोपनीयताको शपथ ग्रहणसँगै कार्यभार सम्हाले। मुख्यमन्त्री जम्कट्टेलले माघ ३ गते विश्वासको मत लिएपछि मन्त्रिपरिषद् विस्तारको तयारीमा आन्तरिक गृहकार्य गरिरहेका छन्। सत्ता गठबन्धनभित्र भागबण्डा नमिल्दा मन्त्रिपरिषद्ले पूर्णता पाउन ढिलाइ भएको हो। कसले कति मन्त्रालय लिने र कुन मन्त्रालय पाउने भन्नेमा छलफल भइरहेको नेकपा माओवादी केन्द्र बागमती प्रदेशका अध्यक्ष तथा प्रदेशसभा सदस्य सरल सहयात्रीले बताए। एमालेले ५, माओवादी केन्द्रले ४, राप्रपाले ३, एकीकृत समाजवादीले २ र हाम्रो नेपाली पार्टीले एउटा मन्त्रालयमा दाबी गरेको छ। त्यसमा पनि भौतिक पूर्वाधार तथा योजना मन्त्रालयमा माओवादी र राप्रपा दुवैको दाबी छ। आर्थिक मामिला तथा योजना मन्त्रालयमा एमालेबाट जगन्नाथ थपलिया मन्त्री भइसकेका छन्। हाम्रो कुराकानी भइरहेको छ। माघ ११ गतेपछि सबै कुरा टुंगो लाग्छ, राप्रपा बागमती प्रदेश संसदीय दलका नेता तथा बागमती प्रदेश सरकारका मन्त्री उद्धव थापाले भने, मन्त्रालयको संख्या र मन्त्रालय कुन कुन लिने भन्नेबारे छलफल जारी छ। एमालेले भने समाजवादीलाई बाहिरै राखेर सरकार बनाउन प्रयास गरिरहेको छ। सत्ता साझेदारी मिलाउन मुख्यमन्त्री हाल काठमाण्डौंमा छन्। यसको लागि उनले पार्टीका शीर्ष नेतृत्व र गठबन्धन दलका नेताहरूसँग छलफल गरिरहेको उनको सचिवालयले जनाएको छ। मुख्यमन्त्री जम्कट्टेलले पदभार ग्रहण गरेकै दिन हाल कायम रहेको मन्त्रायको संख्या घटाउने पहिलो निर्णय गरेका थिए। त्यसको लागि प्रदेशका मुख्य सचिवको नेतृत्वमा बनाइएको पाँच सदस्यीय कार्यदलको मिति माघ ९ गते (आज) सकिँदैछ। कार्यदलको सिफारिस आएपछि मन्त्रिपरिषद् विस्तार गर्ने मुख्यमन्त्रीको तयारी छ। कार्यदलले ९ वा ११ वटा मन्त्रालय कायम गर्ने गरी २ वटा विकल्पसहितको सिफारिस तयार पारेको कार्यदलका एक सदस्यले बताए। कार्यदलको प्रतिवेदनको आधारमा मन्त्रिपरिषद्ले मन्त्रालयको संख्याबारे निर्णय गर्नेछ। हाल मन्त्रालयको संख्या १४ छ।"
पार्टी कार्यालय बनाउन पालिकाको एक्साभेटर,"गोरखा : नगरपालिकाको विकास परियोजना तथा विपतमा परिचालन गर्ने उद्देश्यले गोरखा नगरपालिका कार्यालयले खरिद गरेको एक्साभेटर पार्टी कार्यालयको जग्गा सम्याउन र जग खन्न प्रयोग गरिएको छ। मेयर कृष्ण रानाले आफूसम्बद्ध नेकपा माओवादी केन्द्रको पार्टी कार्यालय निर्माणस्थल सम्याउन र जग खन्ने कार्यमा नगरपालिकाको स्वामित्व रहेको एक्साभेटर प्रयोग गरेका हुन्। गोरखा नगरपालिका६ मा पार्टी कार्यालय प्रयोजनका लागि निर्माण हुन लागेको सहिद स्मृति भवन को जग सम्याउन विगत चार दिनदेखि नगरपालिकाको एक्साभेटर प्रयोग भएको नगरपालिकाका एक कर्मचारीले जानकारी दिए। सहिद स्मृति भवन निर्माणका लागि नगरपालिकाको स्वामित्वमा रहेको एक्साभेटर निःशुल्क रूपमा उपलब्ध गराइएको नगरप्रमुख कृष्णबहादुर राना मगरले जानकारी दिएका छन्। तर, मापदण्डको कार्यान्वयन नगरी पार्टी कार्यालय निर्माणस्थल सम्याउन र जग खन्न नगरपालिकाको एक्साभेटर प्रयोग गरिएको हो। सो स्थानमा एक्साभेटर प्रयोग गरिएको बारे प्रमुख प्रशासकीय अधिकृत ज्ञाननाथ ढकाल र उपमेयर सपना पुनसमेतले अनभिज्ञता प्रकट गरेका छन्। पार्टीको कार्यालय भवन निर्माणका लागि प्रदेश सरकार र विभिन्न पालिकाहरूबाट पनि बजेट बिनियोजन भएको छ।"
कांग्रेसले पायो प्रमुख विपक्षी दलको मान्यता,"काठमाडौं : नेपाली कांग्रेसले प्रमुख विपक्षी दलको मान्यता पाएको छ। संघीय संसद् सचिवालयले सोमबार कांग्रेसलाई प्रमुख विपक्षी दलको मान्यता दिएको हो। कांग्रेसले विपक्षी दलको सुविधा उपलब्ध गराउन संघीय संसद् सचिवालयमा निवेदन दिएको थियो। कांग्रेसले गत पुस २६ गते प्रधानमन्त्रीमा पुष्पकमल दाहाल प्रचण्डलाई विश्वासको मत दिएपछि विपक्षी दल को हुने भन्नेबारे प्रश्न उठेको थियो। नेपाल मजदुर किसान पार्टीले पनि प्रमुख विपक्षी दलको मान्यता दिन सचिवालयलाई निवेदन दिएको थियो। प्रस्तुत विषयमा दलको कार्यालयको पत्र संख्या २०७९।०८० चलानी नम्बर ४५ मिति २०७९ पुस २९ को पत्रवाट प्रतिनिधि सभामा विपक्षी दलको नेता माननीय शेरबहादुर देउवाज्यूले प्रमुख विपक्षी दलको नेताको हैसियतले प्राप्त गर्ने सुविधा माग भई आएको सन्दर्भमा सो सुविधा संघीय संसदका पदाधिकारी तथा सदस्यहरुको पारिश्रमिक र सुविधा सम्बन्धी ऐन, २०७३ को सम्बन्धित दफाहरू अनुसूची१ तथा अनुसूची२ बमोजिम हुने व्यहोरा निर्देशानुसार अनुरोध छ, सचिवालयद्वारा जारी विज्ञप्तिमा भनिएको छ। संसदमा कांग्रेसका ८९ सांसद् छन्।"
गण्डकीमा माओवादीले जुग्जालीलाई मन्त्री बनाउने,"म्याग्दी : नेकपा माओवादी केन्द्रले गण्डकी प्रदेश सरकारमा पार्टीको तर्फबाट सहभागी हुने मन्त्रीको टुंगो लगाएको छ। पोखरामा सोमबार बसेको संसदीय दलको बैठकले म्याग्दी प्रदेशसभा क्षेत्र (ख)बाट निर्वाचित रेशमबहादुर जुग्जाली (सुविन) लाई सरकारमा पठाउने निर्णय गरेको हो। ३९ वर्षीय जुग्जाली नेकपा माओवादी केन्द्र म्याग्दीको जिल्ला संयोजक हुन्। माओवादीका तर्फबाट यसअघि तनहुँ २(ख)बाट निर्वाचित हरिबहादुर चुमान विना विभागीय मन्त्री भइसकेका छन्। प्रदेश सरकारले सोमबार बिहान मन्त्रालयको संख्या १२ बाट घटाएर ७ वटा बनाउने निर्णय गरेको थियो। पुष २५ गते नियुक्त भएका मुख्यमन्त्री खगराज अधिकारीले सोही दिन माओवादीका चुमान, एमालेकी सिताकुमारी सुन्दास र राप्रपाका पञ्चराम गुरुङलाई मन्त्री नियुक्त गरेका थिए। सरकारमा सहभागी दलहरूबीच एमालेले ४, माओवादीले २ र राप्रपाले एक मन्त्री लिने समझदारी बनेको छ। पार्टीको सिफारिसमा संसदीय दलको बैठकले जुग्जालीलाई सरकारमा पठाउने निर्णय गरेको छ, माआवादी केन्द्रका एक सांसदले भने कसले कुन मन्त्रालय लिने भन्ने निर्णय हुन बाँकी छ। हाम्रो तर्फबाट सरकारमा सुविनजीलाई पठाउने निर्णय भयो। माओवादीबाट जुग्जालीका अलावा गोरखाकी सुशीला सिम्खडा र माओवादीको चिह्नबाट चुनाव जितेका नेपाल समाजवादी पार्टी गोरखाका फडिन्द्र देवकोटा मन्त्रीको आकांक्षी थिए। गत चुनावमा अपेक्षाकृत नतिजा हाँसिल गर्न नसकेको माओवादीले म्याग्दीमा भने गठबन्धनबाट दुईवटै निर्वाचन क्षेत्र जितेको थियो। समानुपातिकतर्फ पनि २०७४ को तुलनामा म्याग्दीमा माओवादीको मत बढेको थियो। सोही आधारमा म्याग्दीले सरकारमा सहभागिता पाउनुपर्ने दावी गरिएको थियो। मुख्यमन्त्री अधिकारी सरकार विस्तार र मन्त्रालय बाडफाँडलाई थाँती राखेर सोमबार काठमाडौं गएका छन्। मंगलबारसम्म मन्त्रिपरिषद् विस्तारलाई पूर्णता दिने अधिकारीको तयारी छ।"
उपसभामुख रानाले लिइन् पद तथा गोपनीयताको शपथ,"काठमाडौं : नवनिर्वाचित उपसभामुख इन्दिरा रानाले सोमबार पदको पद तथा गोपनीयताको शपथ लिएकी छन्। राष्ट्रपति श्रीमती विद्यादेवी भण्डारीको उपस्थितिमा प्रतिनिधि सभाका सभामुख देवराज घिमिरे समक्ष पद तथा गोपनीयताको शपथ लिएकी हुन्। प्रतिनिधि सभा नियमावली, २०७५ को नियम ९ को अनुसूची २ बमोजिम शपथ लिएकी राष्ट्रपति कार्यालयले जनाएको छ। पद तथा गोपनीयताको शपथ लिएपछि उनले सिंहदरबार आएर पदबहाली गरेकी छन्। उनलाई संसद् सचिवलयका महासचिव डा भरतराज गौतम, सचिवहरू र सचिवालयका कर्मचारीले स्वागत अभिवादन गरेका थिए। उनी यही माघ ७ गते प्रतिनिधिसभाको बैठकमा भएको निर्वाचनबाट उपसभामुखमा चयन भएकी हुन्।"
कर्णाली प्रदेशमा सात मन्त्रालय कायम,"कर्णाली : कर्णाली प्रदेश सरकारले सात मन्त्रालय कायम गरेको छ। यसअघि जलस्रोत तथा ऊर्जा विकास मन्त्रालय थपेर आठ मन्त्रालय बनाइएकोमा मुख्यमन्त्री राजकुमार शर्मा नेतृत्वको सरकारले सोमबार जलस्रोत तथा ऊर्जा विकास मन्त्रालयलाई भौतिक पूर्वाधार तथा सहरी विकास मन्त्रालयमा समायोजन गरेको छ। आज मुख्यमन्त्री तथा मन्त्रिपरिषद्को कार्यालय कर्णाली प्रदेशले आन्तरिक मामिला तथा कानुन मन्त्रालयमार्फत कर्णाली प्रदेश राजपत्रमा मन्त्रालय समायोजन गरिएको सूचना प्रकाशन गरेको छ। कर्णाली प्रदेश सरकारले प्रदेश सरकार (कार्य विभाजन) नियमावली, २०७४ को नियम ७ ले दिएको अधिकार प्रयोग गरी सो नियमावलीको अनुसूची १ र २ अनुसार मन्त्रालय हेरफेर गरेको कानुन मन्त्रालयका प्रवक्ता निधिराज न्यौपानेले जानकारी दिए। प्रवक्ता निधिका अनुसार प्रदेश राजपत्र, भाग २ को अनुसूची १ को नियम ३ सँग सम्बन्धित मुख्यमन्त्री तथा मन्त्रिपरिषद्को कार्यालय, आन्तरिक मामिला तथा कानुन मन्त्रालय, आर्थिक मामिला तथा योजना मन्त्रालय, उद्योग, पर्यटन, वन तथा वातावरण मन्त्रालय, भूमि व्यवस्था, कृषि तथा सहकारी मन्त्रालय, भौतिक पूर्वाधार, ऊर्जा तथा जलस्रोत मन्त्रालय र सामाजिक विकास मन्त्रालय हुनेछन्।"
त्रिभुवन विमानस्थल आन्तरिक टर्मिनलका शाखा प्रमुख अख्तियारको नियन्त्रणमा,काठमाडौं : अख्तियार दुरुपयोग अनुसन्धान आयोगले त्रिभुवन अन्तर्राष्ट्रिय विमानस्थल आन्तरिक टर्मिनल प्रमुख पूर्णप्रसाद चुँडाललाईलाई नियन्त्रणमा लिएको छ। गोप्य सूचनाका आधारमा अख्तियारको टोलीले चुँडाललाई नियन्त्रणमा लिएको हो। स्रोतका अनुसार घुस लेनदेनमा संलग्न रहेको भन्दै उनीमाथि अख्तियारको टोलीले सुक्ष्म निगरानी गर्दै आएको थियो। चुँडाल नागरिक उड्डयन प्राधिकरणका महानिर्देशक प्रदीप अधिकारी निकट रहेको स्रोतको दाबी छ। चुँडालले गैरकानुनी माध्यमबाट आर्थिक चलखेल गर्ने गरेको आरोपसहित आर्थिक कारोबार गर्न लागेको गोप्य सूचना पाएपछि अख्तियारको टोली नागरिक उड्डयन प्राधिकरणको कार्यालय पुगेको थियो।
सीमामा खटिने सुरक्षाकर्मीलाई सरकारले आवश्यक तालिमको प्रबन्ध मिलाउँछ : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले सीमा सुरक्षार्थ खटिएका सुरक्षाकर्मीका लागि आवश्यक साधनस्रोत, सीप तालिम र प्रोत्साहनको व्यवस्था गर्न सरकार प्रतिवद्ध रहेको बताएका छन्। २२औं सशस्त्र प्रहरी दिवसका अवसरमा सोमबार काठमाडौंमा आयोजित कार्यक्रममा प्रधानमन्त्री प्रचण्डले नेपालको सीमा सुरक्षार्थ उत्तरदक्षिण, पूर्वपश्चिम सबैतिर परिचालन गर्न, त्यसका लागि आवश्यक साधनस्रोत, सीप तालिम र प्रोत्साहनको व्यवस्था गर्न सरकार प्रतिवद्ध रहेको बताए। सशस्त्र प्रहरीले राजस्व संकलनमा पुराएको सहयोगदेखि आन्तरिक सुरक्षा, कानुन कार्यान्वयन, देशमा शान्ति, सुरक्षा, अमनचयन, कायम गर्ने तथा जनताको जीउधनको सुरक्षा गर्ने कामको प्रधानमन्त्री प्रचण्डले प्रसंसा गरे। उनले सशस्त्र प्रहरीलाई हातहतियार, गोलीगठ्ठा, आवासलगायतका सामाग्री र जनशक्तिको लागि सरकारको तर्फबाट यथासम्भव पहल हुने जानकारी दिए। उनले अनुशासित, व्यवसायिक एवं कर्तव्यनिष्ठ हुँदै सबै निकायहरूसँग सहकार्य र समन्वय गरी कार्यक्षेत्रमा परिचालित हुन निर्देशन दिए। प्रधानमन्त्री प्रचण्डले सरकारको सुशासन र समृद्धिको दीर्घकालीन लक्ष्यलाई सफल बनाउन आफ्नो क्षेत्रबाट इमान्दार र प्रभावकारी भूमिका निर्वाह गर्ने विश्वास पनि व्यक्त गरे। कार्यक्रममा आफ्नो कार्यक्षेत्रमा विशिष्ठ योगदान पुराएको भन्दै ज्ञानेन्द्रराज राइलाई लाइफ टाइम एचिभमेन्टबाट सम्मानित गरिएको थियो। कार्यक्रममा सशस्त्र प्रहरीले विभिन्न कलाकौशल प्रस्तुत गरेको थियो। त्यस्तै उपप्रधान एवं गृहमन्त्री रवि लामिछनेले सशस्त्र प्रहरी बलले नेपालको आन्तरिक शान्ति सुरक्षा, सीमा सुरक्षा एवं व्यवस्थापन, विपद व्यवस्थापन, महत्वपूर्ण प्रतिष्ठान तथा व्यक्तिहरुको सुरक्षा, औधोगिक एवं राजस्व संकलनमा उल्लेखनिय भूमिका निर्वह गर्दै आएको बताए। ऐनको कार्यादेशअनुसार पृथकतावादी एवं आतंकवादी गतिविधि नियन्त्रण गर्नु रहेकाले संगठनलाई सोको लागि तयारी गर्नुपर्ने जरुरी भएको हुँदा राष्ट्रिय र अन्तर्राष्ट्रिय परिस्थितिको मूल्यांकन र अध्ययन गरी जनशक्ति तयार गर्नु आवश्यक रहेको उनको भनाइ थियो।"
"रेशम चौधरीको रिहाइमा अडेको सुदूरपश्चिम सरकार, शक्ति केन्द्र धाउँदै मुख्यमन्त्री","काठमाडौं : सुदूरपश्चिम प्रदेशका मुख्यमन्त्रीसहित सत्ता सझेदार दलहरू यतिबेका शक्ति केन्द्र धाइरहेका छन्। दलबलसहित केन्द्रीय राजधानी आइपुगेका मुख्यमन्त्री राजेन्द्र सिंह रावलसहित सत्ता साझेदार दलका नेताहरू सुदूरपश्चिम प्रदेशको सरकार टिकाउन बालकोटदेखि बालुवाटारसम्म पुगेका छन्। दुई दिनअघि नेकपा एमाले अध्यक्ष केपी शर्मा ओलीलाई भेट्न बालकोट पुगेका मुख्यमन्त्री रावलको टोलीले सोमबार प्रधानमन्त्री पुष्पकमल दाहाल 'प्रचण्ड' र प्रतिनिधिसभाका सभामुख देवराज घिमिरेसँग भेटवार्ता गरेका थिए। रेशम चौधरीको रिहाइ प्रमुख मुद्दा बनाएको नागरिक उन्मुक्ति पार्टी निर्णायक बनेपछि सुदूरपश्चिम सरकार सञ्चालमा समस्या आएको भन्दै उनीहरू काठमाडौं आएका हुन्। मुख्यमन्त्री रावल आफैंले प्रधानमन्त्री प्रचण्डलाई रेशम चौधरीको रिहाइका लागि आग्रह गरेका थिए। सोमबार दलबलसहित बालुवाटारमा पुगेका मुख्यमन्त्री रावलले टीकापुर घटनामा रेशम चौधरीको कुनै संलग्नता नरहेको भन्दै रिहाइ गर्न आग्रह गरेका थिए। नागरिक उन्मुक्ति पार्टीका प्रवक्ता दामोदर पण्डितले मुख्यमन्त्रीको आग्रहअनुसार आफूहरू काठमाडौं आएको बताए। उनले आफूहरूको माग मुद्दाका विषयमा मुख्यमन्त्री रावलले नै नेतृत्व लिएको बताए। 'हामी सुदूरपश्चिममा सत्ता साझेदार दल हौं। तर हाम्रा माग पूरा नभएसम्म हामीले विश्वासको मत नदिने भनिसकेका छौं। सोही कारण मुख्यमन्त्रीजीको नेतृत्वमा हामी काठमाडौं आएका हौं। भेटघाटमा उहाँ(मुख्यमन्त्री)ले नै हाम्रा माग मुद्दाका विषयमा उठान गरिदिरहनुभएको छ,' उनले अन्नपूर्णसँग भने। प्रधानमन्त्री प्रचण्डले रेशम चौधरीको रिहाइका लागि सरकार सकारात्मक रहेको बताए। उनले त्यसका लागि कानुनविद्हरूसँग छलफल भइरहेको बताए। 'रेशम चौधरीको रिहाइका लागि हामी सकारात्मक छौं। छिटोभन्दा छिटो कसरी रिहाइ गर्न सकिन्छ भनेर कानुनविद्हरूसँग छलफल गरिरहेका छौं,' प्रधानमन्त्रीको भनाइ उद्धृत गर्दै प्रवक्ता पाण्डेले भने। नागरिक उन्मुक्ति पार्टीका सांसदहरूले पार्टीको अडान विपरित आफूहरू जान नसक्ने दोहोर्याएका थिए। 'हामी त्यही (रेशमको रिहाइ) एजेण्डा लिएर जनतासामु गएका थियौं। रिहाइ नभएसम्म सुदूरपश्चिममा हामी केही गर्न सक्दैनौं,' नागरिक उन्मुक्तिका सांसदहरूले भनेका थिए। मुख्यमन्त्री रावलले भने प्रधानमन्त्रीलाई बधाइ दिन बालुवाटार पुगेको बताए। सुदूरपश्चिम प्रदेशको विकास र समृद्धिका विषयमा छलफल भएको उनको भनाइ छ। 'प्रधानमन्त्रीजीलाई बधाइ दिन गएका हौं। समग्ररूपमा भन्ने हो भने सुदूरपश्चिम प्रदेशको विकास र प्रदेशलाई कसरी समृद्धिको दिशातिर लैजाने भन्ने विषयमा हाम्रो कुराकानी भएको हो,' उनले अन्नपूर्णसँग भने। उनले रेशम चौधरीको विषयमा बोल्न नचाहे पनि सबै दलहरूलाई मिलाएर लैजाने आफ्नो दायित्व रहेको बताए। 'जनताको म्यान्डेड भनेको समाजमा हार्मोनी र प्रदेशको विकास नै हो। त्यसका लागि सबै दलहरूलाई एकीकृत गर्ने दायित्व मेरो हो। म त्यही अभियानमा छु,' उनले थपे। २७ पुसमा मुख्यमन्त्रीमा नियुक्त भएका रावलले २६ माघभित्र विश्वासको मत लिइसक्नुपर्ने प्रावधान छ। उनले आफूसँग अझै पर्याप्त समय रहेको भन्दै त्यस विषयमा अहिल्यै तयारी नगरेको बताए। 'विश्वासको मत लिने समय अझै छ। समयभित्र पक्कै विश्वासको मत लिन्छु,' उनले भने। त्यस्तै एमाले अध्यक्ष ओलीले रेशम चौधरीको रिहाइबारे विश्वस्त हुन आग्रह गरेका छन्। बालकोटा पुगेका नागरिक उन्मुक्तिका सांसदहरूलाई उनले कानुनी प्रक्रियाअनुसार छिट्टै रिहाइ हुने बताएका थिए। 'तपाईँहरू ढुक्क भएर जानुस्। विश्वस्त भएर जानुस्। रेशम चौधरी १५ दिनभित्र पनि रिहाइ हुनसक्छ। एक महिना वा तीन महिना पनि लाग्न सक्छ,' ओलीको भनाइ उद्धृत गर्दै प्रवक्ता पाण्डेले भने। यसअघि ओलीले रेशम चौधरीलाई माघभित्रै रिहाइ गरेर थारूलाई उपहार दिने वाचा गरेका थिए। २७ पुसमा टेलिफोन वार्ता गरेका ओलीले रेशमलाई माघभित्रै रिहाइ गर्ने आश्वासन दिएका थिए।"
सरकारमा जाँदैमा हिन्दू राष्ट्रको मुद्दा कमजोर हुँदैन : उपप्रधानमन्त्री लिङ्देन,"झापा : उपप्रधान एवं ऊर्जा, जलस्रोत तथा सिँचाइमन्त्री राजेन्द्र लिङ्देनले आफू सरकारमा जाँदैमा हिन्दू राष्ट्रको मुद्दा कमजोर नहुने बताएका छन्। राष्ट्रपति शैक्षिक सुधार कार्यक्रमअन्तर्गत अर्जुनधारा नगरपालिका१ साधुटारस्थित शंकारचार्यपीठ वेद वेदांग संस्कृति पाठशालाको नवनिर्मित भवनको उनले उद्घाटन गर्दै उनले नेपालमा हिन्दू राष्ट्र हुनुपर्छ भनेर विनास्वार्थ उभिएको बताएका हुन्। 'सरकारमा गएर हिन्दूत्वको मुद्दा कमजोर हुँदैन झन बलियो हुन्छ', उनले भने, 'हिजो चर्को कुरा गरेर हिन्दूत्वको मुद्दा उठाउँदै आएँ, अब व्यवहारमा लागू गराउँदै लैजान्छु।' आफूले भ्रष्टाचार नगर्ने र मुलुकमा सुशासन कायम गर्ने कुरामा आफू प्रतिबद्ध भएको बताए।"
"निर्माण गति सुस्त छ, सुधार्नुस् : संसदीय टोली","काठमाडौं : राष्ट्रियसभा, प्रत्यायोजित व्यवस्थापन तथा सरकारी आश्वासन समितिको टोलीले सिंहदरबारस्थित निर्माणाधीन संघीय संसद् भवनको सोमबार अवलोकन गरेको छ। प्रतिनिधिसभा र राष्ट्रियसभा दुवै सदनका मुख्य सभा हलसहित १२ वटा भवन निर्माणको हालसम्मको भौतिक प्रगति ६१ प्रतिशत र वित्तीय प्रगति ५९ प्रतिशत रहेको छ। विसं २०७६ असोजमा तीन वर्षभित्र पूरा गर्ने लक्ष्यका साथ सुरु गरिएको उक्त निर्माण कार्य समयमा पूरा हुन नसक्नुलाई कोरोना प्रभावलाई मुख्य दोष देखाइएको छ। कुँदेका झ्याल र ढोका, झिँगटीको छानो रहने ती भवनमा सभाहल, पुस्तकालय, संसदीय समिति, राजनीतिक दलका संसदीय दलका कार्यालय रहनेछ। करिब पाँच अर्ब ६७ लाख रुपैयाँको लागतमा निर्माणाधीन भवनमा विशिष्ट व्यक्ति, सांसद र अन्यका लागि बेग्लाबेग्लै तीनवटा प्रवेशद्वार हुनेछ। करिब एक सय २४ रोपनी क्षेत्रफल ओगटेको संसद् भवनको दायाँतर्फ राष्ट्रियसभा र बायाँतर्फ प्रतिनिधिसभा सञ्चालन हुनेछ। भवन निर्माणका लागि तोकिएको पहिलो समयसीमा सकिएपछि छ महिनाका लागि म्याद थपिएको छ। हालसम्मको प्रगति विश्लेषणले अझै कम्तीमा एक वर्ष अवधि लाग्ने निश्चित जस्तै देखिएको छ। भ्रमणका क्रमममा संसदीय टोलीले अर्को हिउँदे अधिवेशन नयाँ भवनमा सञ्चालन हुने गरी निर्माणलाई तीव्रता प्रदान गर्न सहरी विकास मन्त्रालय र संलग्न ठेकेदार कम्पनीका पदाधिकारीलाई निर्देशन दियो। भवन निर्माणमा हाल दैनिक दुई सय १४ श्रमिक खटिँदै आएकामा त्यसलाई कम्तीमा पाँच गुणा वृद्धि गर्न ध्यानाकर्षण गराएको छ। नेपालको पूर्वाधार निर्माण समयमै सकिन्न, लागत दोब्बर हुन्छ, गुणस्तर हुन्न भन्ने आमजनताको बुझाइ गलत साबित गर्ने ढंगबाट बाँकी काम यथाशीघ्र सम्पन्न गर्न सो अवसरमा संसदीय टोलीले निर्देशन दिएको छ। भवन अवलोकनपछि सभापति मायाप्रसाद शर्माले कामको हिसाबले गति धिमा देखिएको प्रतिक्रिया दिए।"
'काठमाडौंमा कुमारी प्रथाको देवत्वकरण भएजस्तै सुदूरका परम्परालाई पनि उजागर गरौं',"काठमाडौं : सुदूरपश्चिम प्रदेशका मुख्यमन्त्री राजेन्द्रसिंह रावलले सुदूरको पीडा राष्ट्रियस्तरमा जोडिन नसकेको गुनासो गरेका छन्। राजधानीमा आयोजित एक कार्यक्रममा मुख्यमन्त्री रावलले केन्द्र सरकारले प्राथमिकताको आधारमा सुदूरपश्चिमलाई विशेष महत्व दिनुपर्ने पनि बताएका हुन्। उनले आफ्नो राजनीति पद र प्रतिष्ठा प्राप्तिको लागि नभएको बताउँदै अबको पाँच वर्षको कार्यकालमा अतीतलाई सम्मान गर्दै वर्तामानलाई क्रियाशील बनाउने प्रतिबद्धता व्यक्त पनि व्यक्त गरे। सुदूरपश्चिमलाई छाउपडी र देउकी प्रथा भएको ठाउँको रूपमा मात्रै चिनिएको भन्दै उनले काठमाडौंमा कुमारी प्रथाको देवत्वकरण भएजसरी सुदूरका सामाजिक सांस्कृतिक परम्परालाई उजागर गर्नुपर्ने बताए। सुदूरको समृद्धिका लागि पढाइ,कमाइ र दवाइको अभियान,सुदूरको पानी,खानी र जवानीलाई बाहिर ल्याउन जरुरी रहेको उनको भनाइ छ। उनले सुदूरपश्चिका विभिन्न प्राकृतिक एवं सांस्कृतिक सम्पदा संरक्षण,सम्वर्द्धधन र प्रचार प्रसारको पर्खाइमा रहेको बताउँदै आगामी दिनमा प्रदेश सरकारले यसमा विशेष ध्यान दिन जोड दिए।"
प्रधानमन्त्री प्रचण्ड र सभामुख घिमिरेबीच भेटवार्ता,"काठमाडौं : प्रधानमन्त्री पुष्पकमल दाहाल 'प्रचण्ड' र सभामुख देवराज घिमिरेबीच भेटवार्ता भएको छ। सभामुख घिमिरे प्रधानमन्त्री प्रचण्डसँग छलफल गर्न सोमबार बिहान प्रधानमन्त्री निवास बालुवाटार पुगेका हुन्। प्रधानमन्त्री र सभामुखबीच समसामयिक विषयवस्तुमा छलफल भइरहेको बालुवाटार स्रोतले जनाएको छ।उनीहरुबीच संसद्लाई प्रभावकारी बनाउने, समग्र संसदीय गतिविधिका बारेमा छलफल भएको प्रधानमन्त्री सचिवालयले जनाएको छ। प्रतिनिधिसभाको सभामुखमा माओवादी केन्द्रसहित सत्ता साझेदार दलको तर्फबाट नेकपा एमालेका उम्मेदवार घिमिरे निर्वाचित भएका हुन्। बैठकमा सहभागी २६८ सांसदमध्ये १६७ मतसहित घिमिरे निर्वाचित भएका हुन्। प्रतिस्पर्धी कांग्रेस उम्मेदवार ईश्वरी न्यौपानेले १०० मत ल्याएकी थिइन्। घिमिरे झापा२ बाट निर्वाचित सांसद् हुन्। सभामुखमा निर्वाचित भएपछि घिमिरेले एमाले पार्टीबाट राजीनामा दिएका छन्।"
"प्रदेश मन्त्रालय घट्छ,खर्चभार कटौती गर्दैछौं : प्रधानमन्त्री","काठमाडौं: प्रधानमन्त्री पुष्पकमल दाहाल प्रचण्डले प्रदेशका मन्त्रालयको संख्या घटाउन र खर्चभार कतौती गर्न आफूले प्रस्ताव गरिसकेको र सोहीअनुसार केही प्रदेशहरूमा मन्त्रालयको संख्या घटाइएको बताएका छन्। सोमबार बिहान सुदूरपश्चिम प्रदेशका मुख्यमन्त्री राजेन्द्रसिंह रावलको नेतृत्वमा प्रदेशका मन्त्री,सांसद र नेताहरूको टोलीसँग कुरा गर्दै प्रधानमन्त्रीले उक्त कुरा बताएका हुन्। बालुवाटारमा भएको छलफलमा प्रधानमन्त्रीले भने,'प्रदेशहरू आफैमा स्वायत्त तह हुन्। उनीहरूले कसरी काम गर्ने भन्ने कुरा संविधानमा नै प्रष्ट छ। त्यसमा केन्द्रले अनावश्यक हस्तक्षेप गर्नु हुँदैन, हामीले गर्दैनौँ पनि। तर, प्रदेशका संरचना भद्दा हुँदा प्रशासनिक खर्च बढेको, वित्तीय सुशासन कायम हुन नसकेको जनगुनासोबारे हामी सचेत छौँ। तर,यसलाई पारदर्शी र मितव्ययी बनाउन जरूरी छ। प्रधानमन्त्रीले थप्नुभयो,मैले सत्ता साझेदार दलको बैठक प्रदेशलाई चुस्त बनाउने र वित्तीय सुशासन कायम गर्ने प्रस्ताव गरेको छु। त्यसमा एमाले अध्यक्ष केपी शर्मा ओलीजीलगायत सबै नेताहरू सहमत हुनुभएको छ। हामीले प्रदेशमा सांसद संख्याको १० प्रतिशत मात्र मन्त्री बनाउने निर्णय गरेका छौं सोहीअनुसार केही प्रदेशहरूले मन्त्रालयको संख्या घटाइ पनि सकेका छन्। यसले वित्तीय अनुशासन र सुशासन कायम गर्नेछ,प्रदेशप्रति जनमानसमा देखिएका गुनासोहरू सम्बोधन हुनेछन्। प्रधानमन्त्रीले प्रदेशहरूले नीतिगत र स्थानीय साधनस्रोतको अधिकतम परिचालनमा प्रतिस्पर्धा गर्नुपर्ने बताए। उनले भने, हामीकहाँ अथाह साधनस्रोत र सम्भावना छ। तर,प्रदेशहरू केन्द्रप्रति निर्भर हुनेजस्तो अवस्था अन्त्य गर्नुपर्छ। त्यसका लागि प्रदेशहरू नीतिगत प्रबन्ध,सशासन, चुस्त व्यवस्थापन र स्थानीय साधनस्रोतको अधिकतम उपयोग र परिचालन गर्न प्रतिस्पर्धा गर्नुपर्छ। प्रदेशहरूमा राम्रो गरेपछि केन्द्रीय तहमा नेतृत्व गर्ने संस्कृतिका लागि हामी गम्भीर हुनुपर्छ। प्रधानमन्त्रीले आफू छिटै राष्ट्रिय गौरवका आयोजना र अन्य ठूला योजनाहरूको स्थलगत निरीक्षणमा निस्किने बताए। उनले भने, म छिटै राष्ट्रिय गौरवका आयोजना र ठूला आयोजनाको निरीक्षणमा निस्किँदैछु। यसरी मात्र सामाजिक न्याय, सुशासन र समृद्धिको प्राथमिकता हासिल गर्न सकिन्छ। त्यसका लागि आवश्यक तयारी गर्नुहोला।"
सरकारलाई दिएको विश्वासको मत तत्काल फिर्ता लिनुपर्छ,"काठमाडौं : कांग्रेसको डा शेखर कोइराला पक्षले प्रधानमन्त्री पुष्पकमल दाहाल प्रचण्ड लाई विश्वासको मत दिन पार्टीले लगाएको निर्णय गलत भएको ठहर गरेको छ। संस्थापन इतर डा कोइराला समूहको आइतबार बसेको बैठकले प्रधानमन्त्रीलाई दिएको विश्वासको मत तत्काल फिर्ता लिन पार्टी नेतृत्वलाई आग्रह गरेको छ। बैठकमा डा कोइरालाले बहुमतको आधारमा पार्टीको संस्थापन पक्षले प्रधानमन्त्रीलाई विश्वासको मत दिने निर्णय गर्न लगाएको बताएका थिए। मैले कार्यसम्पादन समितिको बैठकमा पनि विश्वासको मत दिनुहुँदैन भनेको थिएँ, कोइरालाले भने, हामी मुख्य प्रतिपक्षको भूमिकामा बसौं। विश्वासको मत दिइसकेपछि हामी प्रतिपक्ष ठहरिन्नौं भनेकै थियौं। तर, त्यतिबेला बहुमतको निर्णय भयो। पार्टीमा हामी अल्पमतमा छौं त्यस्तो अवस्थामा पार्टीको ह्विप मान्नुको विकल्प थिएन। त्यस्तै, कोइराला समूहकी सांसद मुक्ताकुमारी यादवले प्रधानमन्त्री दाहाललाई दिएको विश्वासको मत तत्काल फिर्ता लिनुपर्ने बताएकी थिइन्। त्यत्रो गठबन्धन र सहकार्य छोडेर जाने प्रचण्ड जस्तो बेइमानी व्यक्तिलाई कांग्रेस जस्तो पार्टीले विश्वासको मत दिन सुहाउँथ्यो ? उनको आक्रोश थियो, हामी सत्तापक्ष हौं कि के हौं ? कि विश्वासको मतलाई पदसँग बार्गेनिङ गरिएको थियो ? नेतृत्वले स्पष्ट पार्नुपर्यो। होइन भने विश्वासको मत तत्काल फिर्ता लिनुपर्छ। कांग्रेसको कार्यसम्पादन समितिको बैठकमा महामन्त्रीद्धय गगन थापा र विश्वप्रकाश शर्मा, नेताहरू प्रकाशमान सिंह, अर्जुननरसिंह केसी र प्रदीप पौडेलले प्रधानमन्त्रीलाई विश्वासको मत दिन नहुने मत राखेका थिए। तर, तत्काल पार्टीले हृवीप लगाएपछि उनीहरू पनि प्रधानमन्त्रीलाई विश्वासको मत दिन बाध्य भएका थिए। संस्थापनइतर समूहको बैठकमा देउवालाई पहिले आफ्नै हातमा भएको सत्ता जोगाउन नसक्ने, अहिले हातबाट फुस्किसकेपछि फेरि प्रतिपक्षको धर्म पनि निभाउन नसक्ने आरोप नेताहरूले लगाएका छन्। कोइराला पक्षीय सांसद सरिता प्रसाइँले भनिन, पार्टीमा सभापतिजीको एकल मनपरि चल्यो। हामी सबै निरिह भएर हेर्नुको विकल्प छैन। अर्का सांसद डा चन्द्र भण्डारीले कांग्रेसले पटकपटक गल्ती दोहोर्याएको आरोप लगाए। भण्डारीले भने, कांग्रेसले अर्को गल्ती फेरि पनि दोहोर्यायो। माओवादीकै कारण गठबन्धन बनेर सरकार गठन भयो। राष्ट्रियसभा, स्थानीय र आमनिर्वाचन भयो। जनताले सिंगो गठबन्धनलाई सरकार बनाउ भनेर जनमत दिए तब प्रचण्डजीले गठबन्धन टुटाउनुभयो। किन यस्तो भयो ? अहिले यो विषयमा इतर समूहमा मात्र हैन समग्र पार्टीभित्रै विश्लेषणको आवश्यकता छ। हामी सत्तापक्ष हौं कि के हौं ? कि विश्वासको मतलाई पदसँग बार्गेनिङ गरिएको थियो ? नेतृत्वले स्पष्ट पार्नुपर्यो। होइन भने विश्वासको मत तत्काल फिर्ता लिनुपर्छ। बैठकमा संसदीय दलको निर्वाचनमा उम्मेदवार बनेका महामन्त्री गगन थापालाई मत दिने र नदिने कोको हुन भन्ने विषयमा पनि छलफल भएको नेता प्रसाइँले बताइन्। संसदीय दलको निर्वाचनमा पार्टी सभापति शेरबहादुर देउवाले ६४ मत ल्याएर संसदीय दलको नेता भए भने महामन्त्री थापाले २५ मत मात्रै पाएका थिए। यद्यपि इतर समूहको स्पष्ट मत नै ३२ थियो। त्यस्तै, अर्का सांसद अर्जुननरसिंह केसीले इतर समूहभित्रैबाट अन्तर्घात भएको बताए । उनले भने, टिममा एकजुट हुनुपर्ने हो। साथीहरू मत हाल्ने बेलामा तितरबितर हुनुभयो। प्रधानमन्त्रीलाई कांग्रेसले दिएको विश्वासको मत, पार्टी नेतृत्वको कार्यशैली, अब माघ १५ गते बस्ने केन्द्रीय समिति बैठकमा घनीभूत छलफल गर्नेछौं। त्यस्तै, बैठकले राष्ट्रपतिमा के गर्छ उम्मेदवार उठाउँछ या सत्ता पक्षले उठाउनेलाई नै समर्थनबारे कांग्रेसले स्वाभाविक रूपमा उम्मेदवार उठाउने बताए। संस्थापनइतर समूहको बैठकमा पार्टीको १५ औं महाधिवेशनमा सभापति पदमा डा कोइरालालाई उम्मेदवार बनाउने विषयमा पनि छलफल भएको थियो। उपसभापति धनराज गुरुङले सभापतिको उम्मेदवारमा डा कोइरालालाई बनाउने प्रस्ताव गरेका थिए। सोही बैठकका क्रममा महामन्त्री थापाले कोइराला सभापतिको उम्मेदवार बन्दा उनको उम्मेदवारीको समर्थक बस्ने बताएका थिए। संसदीय दलको निर्वाचनमा शेखरले आफू पछि हटेर गगनलाई संसदीय दलको नेतामा समर्थन गरेका थिए। त्यहीबखत थापाले पार्टीको १५औं महाधिवेशनमा शेखरलाई सहयोग गर्ने प्रतिवद्धता जनाएका थिए। कोइराला १४औं महाधिवेशनमा पनि कांग्रेसको सभापतिको उम्मेदवार थिए। उनलाई शेरबहादुर देउवाले पहिलो र दोस्रो चरणमै हराएका थिए। इतर समूहमा १५औं महाधिवेशनको विषयले एक्कासि प्राथमिकता भने पाएको होइन। उपसभापति गुरुङले महामन्त्री थापालगायत इतरका सबै शीर्ष नेताहरूसँग सल्लाह गरेरै इतर समूहबाट कोइरालालाई सभापतिको उम्मेदवारको रूपमा प्रस्ताव गरेका हुन्। त्यसो त इतर समूहले १४औं महाधिवेशनमा कोइराला उपविजेता बने लगत्तै १५औं महाधिवेशनमा कोइरालालाई पुनः सभापतिको उम्मेदवारको रूपमा उभ्याइने उक्त समूहले घोषणा गरेको थियो। उपसभापति गुरुङ कोइराला समूहबाटै उपसभापतिमा निर्वाचित भएका हुन्। सो गुन पनि गुरुङ तिर्न चाहान्छन्। थप स्पष्ट पार्दै गुरुङले भने, म उपसभापति भएको नाताले पनि १५औं मा सभापतिमा दाबी गर्छ कि भन्ने पार्टीकै साथीहज्ञलाई लाग्न सक्छ। तर, अबको उम्मेदवार कोइरालाजी नै हो। हाम्रो नेता उहाँ नै हो। गुरुङले महामन्त्री थापालाई इङ्गित गर्दै भने, अहिले हामी एक भएर अघि नबढे भोलि को कता को कता उभिने अवस्था आउन सक्छ। उक्त बैठकमा सहभागी अर्का नेता जगदीश्वर नरसिंह केसीले पार्टीभित्र विभिन्न भातृसंस्थालगायत अन्यमा ४० प्रतिशत भाग नपाए नेतृत्वलाई एकल रूपमा पार्टी सञ्चालन गर्न दिएर आफूहरू महाधिवेशनको तयारीमा जुट्न सुझाव दिएको बताए।"
ब्याजदर नियन्त्रणको पहल भइरहेको छ: अर्थमन्त्री पौडेल,"काठमाडौं: उपप्रधान तथा अर्थमन्त्री विष्णुप्रसाद पौडेलले मुद्रास्फीतिलाई वाञ्छित सीमाभित्र राखी ब्याजदर नियन्त्रणको पहल भइरहेको बताएका छन्। नेपाल उद्योग वाणिज्य महासंघले सोमबार ललितपुरमा आयोजना गरेको साना तथा मझौला उद्यम सम्मेलनमा अर्थमन्त्री पौडेलले ब्याजदर कुनै न कुनै रुपमा मुद्रास्फीतिसँग जोडिएको बताउँदै कर्जाको ब्याजदर बढ्न नदिन पनि सरकारले पहल गर्ने बताए। राष्ट्र बैंक स्वायत्त निकाय भएकाले अर्थ मन्त्रालयले हस्तक्षेप नगर्ने तर अहिले देखिएका समस्या समाधान गर्न आवश्यक छलफल गरेर अघि बढ्ने मन्त्री पौडेलको भनाइ छ। करका विषयमा समस्या देखिएको गुनासो आएको भन्दै मन्त्री पौडेलले सरकारी सेवा प्रवाहमा कतै समस्या देखिए निजी क्षेत्रले त्यसको जानकारी सरकारलाई गराउन आग्रह पनि गरेका छन्। अर्थमन्त्री पौडेलले स्टार्टअप कार्यविधि र परियोजना कर्जासम्बन्धी व्यवस्था छिट्टै कार्यान्वयनमा आउने र यसका लागि कार्यविधि तयार पार्न पहल गर्ने बताए। लघु, घरेलु, साना तथा मझौला उद्योगका समस्या पहिचान गरी समाधान गर्न सरकारले पहल गरिरहेको उनको भनाइ छ। कार्यक्रममा नेपाल उद्योग वाणिज्य महासंघका वरिष्ठ उपाध्यक्ष चन्द्रप्रसाद ढकालले साना, घरेलु तथा मझौला उद्योगलाई विकास गर्न आवश्यक रहेको भन्दै सरकारले आवश्यक सहजीकरण गर्ने विश्वास व्यक्त गरेका छन्। सबैभन्दा बढी रोजगारी सिर्जना गर्ने क्षेत्रको बिकासका लागि बैंकहरुसँग सहकार्य गरिरहेको उनको भनाइ छ। त्यस्तै महासंघका अध्यक्ष शेखर गोल्छाले ब्याजदरमा स्थायित्व, सरल र सहज कर प्रणाली बनाउन राज्यले महत्वपूर्ण भूमिका खेल्नुपर्ने बताए।"
उपसभामुख रानाले आज शपथ ग्रहण गर्दै,काठमाडौं : उपसभामुख इन्दिरा रानाले आज पद तथा गोपनीयताको शपथ ग्रहण गर्दै छिन्। राष्ट्रपतिको उपस्थितिमा सभामुख देवराज घिमिरेले उनलाई शपथ गराउँदैछन्। सत्ता साझेदार दलको तर्फबाट राना प्रतिनिधि सभाको उपसभामुख बनेकी हुन्। गत मङ्सिर ४ गते भएको प्रतिनिधिसभा सदस्य निर्वाचनमा राना राष्ट्रिय स्वतन्त्र पार्टी (रास्वपा)बाट निर्वाचित भएकी थिइन्।
राष्ट्रपतिमा उम्मेदवारी दिने कांग्रेस पदाधिकारी बैठकको निर्णय,"काठमाडौं : नेपाली कांग्रेसले राष्ट्रपतिमा उम्मेदवारी दिने भएको छ । सोमबार बिहान कांग्रेस सभापति शेरबहादुर देउवाको निवास धुम्बाराहीमा बसेको पदाधिकारी तथा पूर्वपदाधिकरीहरुको बैठकले सबै दलको सहयोग लिएर राष्ट्रपतिमा उम्मेदवारी दिन निर्णय गरेको हो । कांग्रेस प्रवक्ता प्रकाशशरण महतले कांग्रेसले राष्ट्रपतिमा उम्मेदवारी दिने बताए । उनले भने,'संसदमा रहेका अरु दलहरुको सहयोग लिएर प्रस्तुत हुन्छौं। फागुन २९ गते राष्ट्रपतिको निर्वाचन नगर्न चलखेल भइरहेको । यो मान्य हुँदैन।' यस्तै बैठकले नेपाली कांग्रेसले कानुनी अड्चन हटाएर समयमा नै राष्ट्रपतिको निर्वाचन गर्न माग गरेको छ । बैठकले राष्ट्रपतिको निर्वाचन सार्ने षडयन्त्र भइरहेको भन्दै कानुनी अड्चन हटाएर समयमै निर्वाचन गर्न माग गरेको हो । राष्ट्रपतिको निर्वाचनका लागि कानुनी अड्चन देखिएकाले यसलाई समाधान गर्दै समयमा नै निर्वाचन गर्न सरकार र निर्वाचन आयोगको ध्यानाकर्षण गराउने निर्णय भएको कांग्रेस प्रवक्त महतले जानकारी दिए। अहिलेको व्यवस्था अनुसार माघ २९ भित्रै राष्ट्रपतिको निर्वाचन गर्नुपर्ने कांग्रेसको जोड छ।"
म्याच फिक्सिङको आरोपमा क्रिकेटरद्वय आदिल अन्सारी र महबुब आलम पक्राउ,विराटनगर : म्याच फिक्सिङको आरोपमा दुई जना क्रिकेट खेलाडी पक्राउ परेका छन्। नेपाली राष्ट्रिय क्रिकेट टोलीका पूर्वसदस्यसमेत रहेका महबुब आलम र राष्ट्रिय टिममा रहेका आदिल अनुसारी पक्राउ परेका हुन्। केन्द्रीय अनुसन्धान व्युरोले उनीहरूलाई पक्राउ गरेको हो। आलामलाई बिराटनगरबाट नियन्त्रणमा लिइएको हो भने अन्तर कलेज क्रिकेट प्रतियोगिता खेलिरहेका आदिललाई राजविराजबाट नियन्त्रणमा लिइएको हो। नेपाल टी२० लिगमा स्पट फिक्सिङमा उनीहरूको संलग्नता देखिएको प्रहरी स्रोतले जनाएको छ। पक्राउ परेका आलमलाई अनुसन्धानका लागि काठमाडौं पठाउने तयारी भइरहेको जिल्ला प्रहरी कार्यालय मोरङका प्रवक्ता डीएसपी दीपक श्रेष्ठले बताए। आदिलले गत जेठमा मात्रै अमेरिकाविरुद्धको खेलबाट राष्ट्रिय टिममा डेब्यु गरेका थिए। उनले जनकपुर रोयल्सबाट नेपाल टी२० लिग खेलेका थिए। उनीहरूमाथि पहिले नै निर्धारण गरिएको गतिविधिका आधारमा खेलको नतिजा हेरफेर गर्नेगरी निश्चित खेलाडीसँग आर्थिक लेनदेन (स्पट फिक्सिङ) गरेको आरोप छ। नेपाल क्रिकेट संघको रणनीतिक साझेदार सेभेन थ्री स्पोर्टसका मालिक जतिन अहुवालियाको योजनामा स्पट फिक्सिङ गरेको आरोपमा दुवै खेलाडीलाई नियन्त्रणमा लिइएको केन्द्रीय अनुसन्धान व्युरोका प्रवक्ता कमल थापाले बताए। उनले आलममार्फत् नै अहुवालियाले अन्य खेलाडीहरूसँग सम्पर्क गरेको देखिएको जानकारी दिए। नेपाल टी२० लिग भने त्रिभुवन विश्वविद्यालयको क्रिकेट मैदानमा गत पुस ९ देखि २७ गतेसम्म भएको थियो।
हरिबोल गजुरेल प्रधानमन्त्रीको राजनीतिक सल्लाहकार नियुक्त,काठमाडौंः प्रधानमन्त्री पुष्पकमल दाहाल प्रचण्डको प्रमुख राजनीतिक सल्लाहकारमा नेकपा माओवादी केन्द्रका नेता हरिबोल गजुरेल नियुक्त भएका छन्। मन्त्रिपरिषदको निर्णय अनुसार गजुरेल प्रधानमन्त्रीको प्रमुख राजनीतिक सल्लाहकार नियुक्त भएको प्रधानमन्त्रीको सचिवालयले जनाएको छ। गजुरेल नेकपा माओवादी केन्द्रका उपमहासचिव हुन्।
गण्डकी प्रदेशमा अब ७ वटा मात्रै मन्त्रालय,"पोखरा :गण्डकी प्रदेशमा ७ वटा मात्रै मन्त्रालय बनाउन सत्ता गठबन्धनका दलहरु सहमत भएका छन् । अहिले प्रदेशमा १२ मन्त्रालय छन् । आर्थिक भार कटौती गर्ने गरी मन्त्रालय घटाउन सत्ता साझेदार दलहरु एमाले,माओवादी र राप्रपा सहमत भएका हुन् ।"
पार्टी कार्यालय बनाउन पालिकाको एक्साभेटर,"गोरखा : नगरपालिकाको विकास परियोजना तथा विपतमा परिचालन गर्ने उद्देश्यले गोरखा नगरपालिका कार्यालयले खरिद गरेको एक्साभेटर पार्टी कार्यालयको जग्गा सम्याउन र जग खन्न प्रयोग गरिएको छ। मेयर कृष्ण रानाले आफूसम्बद्ध नेकपा माओवादी केन्द्रको पार्टी कार्यालय निर्माणस्थल सम्याउन र जग खन्ने कार्यमा नगरपालिकाको स्वामित्व रहेको एक्साभेटर प्रयोग गरेका हुन्। गोरखा नगरपालिका६ मा पार्टी कार्यालय प्रयोजनका लागि निर्माण हुन लागेको सहिद स्मृति भवन को जग सम्याउन विगत चार दिनदेखि नगरपालिकाको एक्साभेटर प्रयोग भएको नगरपालिकाका एक कर्मचारीले जानकारी दिए। सहिद स्मृति भवन निर्माणका लागि नगरपालिकाको स्वामित्वमा रहेको एक्साभेटर निःशुल्क रूपमा उपलब्ध गराइएको नगरप्रमुख कृष्णबहादुर राना मगरले जानकारी दिएका छन्। तर, मापदण्डको कार्यान्वयन नगरी पार्टी कार्यालय निर्माणस्थल सम्याउन र जग खन्न नगरपालिकाको एक्साभेटर प्रयोग गरिएको हो। सो स्थानमा एक्साभेटर प्रयोग गरिएको बारे प्रमुख प्रशासकीय अधिकृत ज्ञाननाथ ढकाल र उपमेयर सपना पुनसमेतले अनभिज्ञता प्रकट गरेका छन्। पार्टीको कार्यालय भवन निर्माणका लागि प्रदेश सरकार र विभिन्न पालिकाहरूबाट पनि बजेट बिनियोजन भएको छ।"
"वायुसेवा निगमलाई पर्यटनमन्त्रीको निर्देशन: जहाजको दैनिक रिपोर्ट बुझाउनुहोस्, हेरेरमात्र घर जान्छु","काठमाडौं: संस्कृति, पर्यटन तथा नागरिक उड्डयन मन्त्री सुदन किरातीले नेपाल वायुसेवा निगमका अध्यक्ष युवराज अधिकारीलाई जहाज समयमै उडाउन निर्देशन दिएका छन्। आज वायुसेवा निगमको कार्यालय निरीक्षण गर्दै मन्त्री किरातीले निगमका कार्यकारी अध्यक्ष युवराज अधिकारीलाई एक सेकेन्डको पनि महत्व हुने भन्दै समयमै जहाज उडाउन र नेपाली समयको बदनाम नगर्न निर्देशन दिएका हुन्। निगमका जहाजहरूको दैनिक रिपोर्ट पनि पेस गर्न मन्त्री किरातीले निर्देशन दिएका थिए। उनले भने, 'कुन जहाज कतिबेला उडे ? कहाँ रोकिए ? के कारणले रोकिए भन्ने विषयमा विषयमा दैनिक रिपोर्ट चाहियो, म रिपोर्ट नहेरी घर जान्न।' मन्त्री किरातीले निगम सुधारका लागि छिट्टै आर्थिक योजना पेस गर्न र एक महिनाभित्र अनलाइनमार्फत् टिकट काट्ने व्यवस्था गर्न पनि अध्यक्ष अधिकारीलाई निर्देशन दिएका छन्। उनले भने, 'जहाज अब उप्रान्त समयमै उड्नु पर्छ, हिजो के भयो त्यो म हेर्दिन, जहाज स्टार्ट भइसक्यो अब रोकिनु हुँदैन। नकारात्मक काम गर्दिन, सकारात्मक काममा सधै साथ दिन्छु ।'"
राष्ट्रिय योजना आयोगको उपाध्यक्षमा डामीनबहादुर श्रेष्ठ नियुक्त,काठमाडौंः राष्ट्रिय योजना आयोगको उपाध्यक्षमा डामीनबहादुर श्रेष्ठ नियुक्त भएका छन् । मन्त्रिपरिषद् बैठकले श्रेष्ठलाई योजना आयोगको उपाध्यक्षमा नियुक्त गरेको हो । श्रेष्ठलाई प्रधानमन्त्री एवं आयोगका अध्यक्ष पुष्षकमल दाहाल प्रचण्डले प्रधानमन्त्री तथा मन्त्रिपरिषदको कार्यालय सिंहदरबारमा पद तथा गोपनीयताको शपथ ग्रहण गराएका हुन् । यसअघि २०७३ सालमा प्रचण्ड प्रधानमन्त्री हुँदा पनि श्रेष्ठले आयोगको उपाध्यक्ष भएर जिम्मेवारी सम्हालेका थिए ।
बागमती सरकार विस्तारमा सकस,"हेटौंडा : बागमती प्रदेशमा मुख्यमन्त्री नियुक्त भएको दुई साता बित्दा पनि मन्त्रिपरिषद् विस्तार हुन सकेको छैन। मन्त्रालयको संख्या घटाउने तयारी र सत्ता गठबन्धन दलभित्र मन्त्रालयको संख्या भागबण्डामा कुरा नमिल्दा मन्त्रिपरिषद् विस्तार हुन सकस परेको हो। मुख्यमन्त्री शालिकराम जम्कट्टेलले माघ १० गतेपछि मात्र मन्त्रिपरिषद् विस्तार गर्ने तयारी गरेका छन्। मन्त्रालय भागबण्डा नमिल्दा मुख्यमन्त्री जम्कट्टेलसँगै मन्त्री पदको शपथ लिएका राप्रपाका उद्धव थापाले हालसम्म मन्त्रालय पाउन सकेका छैनन्। उनी मुख्यमन्त्री कार्यालयमै बिनाविभागीय मन्त्रीको बोर्ड राखेर बसिरहेका छन्। मन्त्रालयको संख्या ११ भन्दा कम हुन्छ। राज्यमन्त्री हुँदैन, मुख्यमन्त्री जम्कट्टेलले भने, हामी त्यसको लागि छलफलमा छौं। गत पुस २५ गते प्रदेशका पाँच दलहरूको समर्थनमा जम्कट्टेल मुख्यमन्त्री भएका थिए। उनले पुस २६ गते पद तथा गोपनीयताको शपथ ग्रहणसँगै कार्यभार सम्हाले। मुख्यमन्त्री जम्कट्टेलले माघ ३ गते विश्वासको मत लिएपछि मन्त्रिपरिषद् विस्तारको तयारीमा आन्तरिक गृहकार्य गरिरहेका छन्। सत्ता गठबन्धनभित्र भागबण्डा नमिल्दा मन्त्रिपरिषद्ले पूर्णता पाउन ढिलाइ भएको हो। कसले कति मन्त्रालय लिने र कुन मन्त्रालय पाउने भन्नेमा छलफल भइरहेको नेकपा माओवादी केन्द्र बागमती प्रदेशका अध्यक्ष तथा प्रदेशसभा सदस्य सरल सहयात्रीले बताए। एमालेले ५, माओवादी केन्द्रले ४, राप्रपाले ३, एकीकृत समाजवादीले २ र हाम्रो नेपाली पार्टीले एउटा मन्त्रालयमा दाबी गरेको छ। त्यसमा पनि भौतिक पूर्वाधार तथा योजना मन्त्रालयमा माओवादी र राप्रपा दुवैको दाबी छ। आर्थिक मामिला तथा योजना मन्त्रालयमा एमालेबाट जगन्नाथ थपलिया मन्त्री भइसकेका छन्। हाम्रो कुराकानी भइरहेको छ। माघ ११ गतेपछि सबै कुरा टुंगो लाग्छ, राप्रपा बागमती प्रदेश संसदीय दलका नेता तथा बागमती प्रदेश सरकारका मन्त्री उद्धव थापाले भने, मन्त्रालयको संख्या र मन्त्रालय कुन कुन लिने भन्नेबारे छलफल जारी छ। एमालेले भने समाजवादीलाई बाहिरै राखेर सरकार बनाउन प्रयास गरिरहेको छ। सत्ता साझेदारी मिलाउन मुख्यमन्त्री हाल काठमाण्डौंमा छन्। यसको लागि उनले पार्टीका शीर्ष नेतृत्व र गठबन्धन दलका नेताहरूसँग छलफल गरिरहेको उनको सचिवालयले जनाएको छ। मुख्यमन्त्री जम्कट्टेलले पदभार ग्रहण गरेकै दिन हाल कायम रहेको मन्त्रायको संख्या घटाउने पहिलो निर्णय गरेका थिए। त्यसको लागि प्रदेशका मुख्य सचिवको नेतृत्वमा बनाइएको पाँच सदस्यीय कार्यदलको मिति माघ ९ गते (आज) सकिँदैछ। कार्यदलको सिफारिस आएपछि मन्त्रिपरिषद् विस्तार गर्ने मुख्यमन्त्रीको तयारी छ। कार्यदलले ९ वा ११ वटा मन्त्रालय कायम गर्ने गरी २ वटा विकल्पसहितको सिफारिस तयार पारेको कार्यदलका एक सदस्यले बताए। कार्यदलको प्रतिवेदनको आधारमा मन्त्रिपरिषद्ले मन्त्रालयको संख्याबारे निर्णय गर्नेछ। हाल मन्त्रालयको संख्या १४ छ।"
"'मधेसमा कृषि, शिक्षा र स्वास्थ्यलाई प्राथमिकतामा राखेर काम गर्छु'","मधेस प्रदेशमा मन्त्रिमण्डल विस्ताको बहस जारी छ। केन्द्रमा राजनीतिक भागबण्डा मिलाउँदा मधेस प्रदेशमा जसपा र जनमत पार्टीबीच मुख्यमन्त्रीमा आलोपालो गर्ने समझदारी अनुसार जसपाका सरोजकुमार यादव मुख्यमन्त्री बनेका छन्। मधेसको प्रदेश सभामा युवा नेताको उपस्थिति बढेको छ। मधेसलाई समृद्ध बनाउने भन्दै नेकपा माओवादी केन्द्रका युवा नेता रहबर अन्सारी प्रदेश सभामा सक्रिय भएर लागेका छन्। पर्सा क्षेत्र नं १ को (क)बाट निर्वाचित उनले जनअपेक्षा पूरा हुने गरी कृषि, शिक्षा र स्वास्थ्यलाई प्राथमिकतामा राखेर काम गर्ने दावी गर्छन्। प्रदेश सभा सांसद अन्सारीसँग अन्नपूर्णकर्मी गोविन्द महतोले गरेको कुराकानीको सम्पादित अंश: संविधान सभा, स्थानीय तह निर्वाचनमा पराजित तपाइँलाई प्रदेश सभामा जनताले जिताए। यो जितलाई कसरी लिनुभएको छ? जितहार ठूलो कुरा होईन्। हारपछिको जित सुखानुभुत हुनेरहेछ। ०७४ को निर्वाचनमा पाएको माया सद्भाव र सहानुभुतिलाई सँगाल्दै म जनतासँगै बसेँ। जनजीविकाका समस्या हल गर्ने सारथी बने। जनतासँगको सहकार्य र जनजीविका सहज बनाउन गरेको प्रयासले यो पटक मैले जितेको हो। ०७४ को स्थातीय तह निर्वाचन मेरो लागि नयाँ थियो। अहिलेको प्रदेश र प्रतिनिधि सभा निर्वाचनमा लड्दा धेरै कुरा बुझ्न पाए। जनताका कुरा सुने, उहाँहरूका आवश्यकता र माग सकेसम्म पूरा गर्ने कोशिस गरेँ। पछिल्लो पाँच वर्ष निरन्तर जनताको घर आँगनमा जानुको परिणाम नै मेरो जित हो। मेरो काम र व्यवहारलाई चिनेर जनताले मत दिएका हुन्। मलाई जिताउन जनताले भूमिका खेल्नुभयो। अब म उहाँहरूका समस्या हल गर्न लाग्छु। भोट माग्दाका जन अपेक्षा के थिए ? तपाइँका प्रतिवद्धता कसरी पूरा गर्नुहुन्छ? मेरो क्षेत्रको जनताको मुख्य अपेक्षा जनप्रतिनिधिसँग नठगियोस् भन्ने नै छ। मेरो जितले उहाँहररूको यो अपेक्षा पूरा हुन्छ। म जनतालाई ठगिन दिन्न। भोट पाएको नेताले आफूहरूलाई नहेरेको गुनासो उहाँहरूको थियो। म हिजो, आज र भोलि जनताकै घर दैलोमा हुन्छु। जनतालाई कुनै अन्याय हुन दिने छैन। निर्वाचनमा होमिदा पनि म प्रतिवद्धताको कञ्जुस उम्मेदवारको रुपमा चिनिए। मैले जे प्रतिवद्धता गरेको छु, त्यो पूरा गर्छु। मैले साधारण तर असाधारण परिवर्तनका प्रतिवद्धता जनतासामू गरेको छु। ती पूरा गर्छु। मेरो क्षेत्रका ८० प्रतिशत किसानका समस्या हल गर्न म लाग्छु। कृषिमा लगानी बढाउने र उत्पादनलाई बजारसम्म पुर्याउने संयन्त्रको विकास गर्ने, कृषिलाई आधुनिकीकरण गर्न मेरो भूमिका रहन्छ। शिक्षाको सुधारलाई प्राथमिकतामा राखेको छु। बालबालिकाको विकास नभएसम्म शिक्षाको सुधार हुदैन्। तराइँमा साना बच्चा भूइँमा बसेर पढ्न बाध्यछन्। प्लेग्रुप बालबालिकालाई मन्टेश्वरी आधारमा सिकाउने र क्रमश: उनीहरूको शैक्षिक विकास गर्ने योजनाबद्ध आधार मसँग छ। म गणितीय हिसाबले होइन शिक्षाको गुणस्तरीय विकासको योजना अघि बढाउनेछु। गुणस्तरीय शिक्षाका लागि भौतिक पूर्वाधारको विकासँगै विद्यालयलाई स्मार्ट बनाउने सोचमा छु। जनतालाई स्वास्थ्यको पहुँचमा पुर्याउने, स्वास्थ्य संस्थामा पर्याप्त जनशक्ति र उपकरणको व्यवस्था गर्ने योजना मेरा छन्। हरे पालिकामा एक विशेषज्ञ सेवा हुनुपर्ने अवधारणासहित अघि बढेको छु। सकेको धेरै गर्छु। यी काम मेरो प्राथमिकताका काम हुन्। जनताका अपेक्षा धेरै हुन्छन्। स्वभाविक पनि हो। कमिसन, चुहावटलगायतले आर्थिक विचलन हुन्छ। त्यसलाई म रोक्छु। आर्थिक अनियमितता रोक्ने काम अघि बढाउँछु। मधेसमा अब सत्ता समीकरण कस्तो बन्छ? तपाइँलाई मन्त्रीका रुपमा देख्न पाइन्छ? संघीय सरकारको समीकरणकै क्रम मधेस प्रदेशमा पनि हुन्छ। केन्द्रीय समझदारी अनुसार जसपा र जनमत गरी दुई मधेसका पार्टी सरकारमा आउँछन्। मुख्यमन्त्रीको विषयमा आलोपालो कसरी चलाउने भन्ने विषयमा पनि एउटा सहमति हुन्छ। अहिलेकै सत्ता गठबन्धन सरकार हुन्छ त्यसमा कुनै द्विविधा छैन। अर्को म मन्त्री बन्ने भन्ने कुरा पार्टीको निर्णयले निर्धारण गर्छ। मेरो दावी नै भन्ने त छैन। तर राम्रो गरेर देखाउँछु भन्ने आँट चाहिँ छ। मधेस प्रदेशमा माओवादी केन्द्रप्रति जनताको विश्वास त खस्कँदो देखियो नि ? चुनावको परिणामलाई गणितीय विश्लेषण गर्दा तपाइँको कुरा सही हो। माओवादीको संघर्षबाट मधेसका जनतालाई प्राप्त उपलब्धीको प्रचार गर्न नसक्नु अर्को पार्टो हो। मधेसमात्र नभइ अन्य ठाउँमा पनि जनताले ज्यानको आहूती दिएर ल्याएको उपलब्धीलाई जस लिने गरी माओवादीले काम गर्न सकेको छैन। अहिले पनि मधेसका जनतालाई सम्बोधन गर्ने पार्टी नै माओवादी बाहेक अर्को छैन। उम्मेदवार छनौटका क्रममा भएका केही त्रुटीले पनि हिसाबमा माओवादी कमजोर भएको जस्तो देखिएको हो। कति ठाउँमा पार्टीको योगदान हुँदा हुँदै पनि उम्मेदवार रिजेक्ट भएका घटना पनि छन्। अब यसलाई क्रमश: सुधार गर्दै लानुपर्छ। पार्टी भित्रको आन्तरिक कलहले पनि केही ठाउँमा जनताले फरक विश्लेषण गर्छन्। पार्टीभित्रको व्यक्तिगत लडाइँले नै पार्टी आज यो स्थितिमा आएको हो। यसलाई पार्टीले मूल्यांकन गर्नुपर्छ। ससाना कुराले धेरै कमजोर जस्तो देखाएको छ। हामीले पाँच वर्षमा यी कुराको सम्बोधन गर्यौँ भने पार्टीले फेरि नयाँ रुप लिन्छ। संघीयताको विषय पनि बहसमा छ। तपाइँ कसरी लिनुहुन्छ ? संघीयता नेपालको नयाँ अभ्यास हो। संघीयताको जुन मर्म छ त्यो अहिले पाँच वर्षमा पनि पुरा भएको देखिदैन्। हिजोको एकात्मक शासन प्रणालीलाई ब्रेक गर्दै आफ्नो निर्णय आफैँ गर्न सक्छौ भन्ने उद्देश्यले संघीयता आएको हो। यो अपरिहार्य छ। अब संघीय प्रणालीलाई व्यवस्थित बनाउन पर्छ। सही अभ्यास भए नेपालको विकासमा उपयोगी हुन्छ।"
कांग्रेसको पदाधिकारी बैठक बस्दै,"काठमाडौं : नेपाली कांग्रेसले पदाधिकारी बैठक बोलाइएको छ। सभापति शेरबहादुर देउवानिवास धुम्बाराहीमा सोमबारबिहान साढे ९ बजेपछि पदाधिकारी बैठक बस्न लागेको सहमहामन्त्री जीवन परियारले जानकारी दिए। कांग्रेसले केन्द्रीय समिति बैठक १५ गते बोलाइएको छ। आजको पदाधिकारी बैठकमा केन्द्रीय समिति बैठकका एजेण्डा र समसामयिक राजनीतिक घटनाक्रमबारे छलफल हुनेछ। प्रधानमन्त्री पुष्पकमल दाहाल प्रचण्डलाई विश्वासको मत दिएको विषयले कांग्रेसमा असन्तुष्टि बढाएको छ। आइतबार मात्रै कांग्रेसको डा शेखर कोइराला पक्षको बैठकले प्रधानमन्त्री प्रचण्डलाई विश्वासको मत दिन पार्टीले लगाएको निर्णय गलत भएको ठहर गरेको छ। बैठकले प्रधानमन्त्रीलाई दिएको विश्वासको मत तत्काल फिर्ता लिन पार्टी नेतृत्वलाई आग्रह गरेको छ। बैठकमा डा कोइरालाले बहुमतको आधारमा पार्टीको संस्थापन पक्षले प्रधानमन्त्रीलाई विश्वासको मत दिने निर्णय गर्न लगाएको बताएका थिए। मैले कार्यसम्पादन समितिको बैठकमा पनि विश्वासको मत दिनुहुँदैन भनेको थिएँ, कोइरालाले भने, हामी मुख्य प्रतिपक्षको भूमिकामा बसौं। विश्वासको मत दिइसकेपछि हामी प्रतिपक्ष ठहरिन्नौं भनेकै थियौं। तर, त्यतिबेला बहुमतको निर्णय भयो। पार्टीमा हामी अल्पमतमा छौं त्यस्तो अवस्थामा पार्टीको ह्विप मान्नुको विकल्प थिएन। त्यस्तै, कोइराला समूहकी सांसद मुक्ताकुमारी यादवले प्रधानमन्त्री दाहाललाई दिएको विश्वासको मत तत्काल फिर्ता लिनुपर्ने बताएकी थिइन्। त्यत्रो गठबन्धन र सहकार्य छोडेर जाने प्रचण्ड जस्तो बेइमानी व्यक्तिलाई कांग्रेस जस्तो पार्टीले विश्वासको मत दिन सुहाउँथ्यो ? उनको आक्रोश थियो, हामी सत्तापक्ष हौं कि के हौं ? कि विश्वासको मतलाई पदसँग बार्गेनिङ गरिएको थियो ? नेतृत्वले स्पष्ट पार्नुपर्यो। होइन भने विश्वासको मत तत्काल फिर्ता लिनुपर्छ। कांग्रेसको कार्यसम्पादन समितिको बैठकमा महामन्त्रीद्धय गगन थापा र विश्वप्रकाश शर्मा, नेताहरू प्रकाशमान सिंह, अर्जुननरसिंह केसी र प्रदीप पौडेलले प्रधानमन्त्रीलाई विश्वासको मत दिन नहुने मत राखेका थिए। तर, तत्काल पार्टीले हृवीप लगाएपछि उनीहरू पनि प्रधानमन्त्रीलाई विश्वासको मत दिन बाध्य भएका थिए। संस्थापनइतर समूहको बैठकमा देउवालाई पहिले आफ्नै हातमा भएको सत्ता जोगाउन नसक्ने, अहिले हातबाट फुस्किसकेपछि फेरि प्रतिपक्षको धर्म पनि निभाउन नसक्ने आरोप नेताहरूले लगाएका छन्।"
विराटनगरबाट भन्सार छली ल्याइएको २६ बोरा कागती बरामद,विराटनगर : मोरङ प्रहरीले ठूलो परिमाणमा भन्सार छली ल्याएको कागती बरामद गरेको छ। विराटनगर११ स्थित नयाँ गुद्रीबाट प्रहरीले अवैध रूपमा ल्याइएको २६ बोरा कागती बरामद गरेको हो। गोदाममा भण्डारण गरी राखिएको अवस्थामा कागती बरामद गरिएको मोरङका प्रहरी प्रवक्ता डीएसपी दीपक श्रेष्ठले बताए। स्थानीय व्यापारी कृष्ण शाहको गोदामबाट कागती बरामद गरिएको उनले जानकारी दिए। प्राप्त सूचनाका आधारमा प्रहरीले कागती बरामद गरेपनि व्यापारी शाह भने फरार छन्। प्रहरीले उनको खोजतलाश गरिरहेको छ। बरामद गरिएको कागती आवश्यक कारबाहीका लागि विराटनगर भन्सार कार्यालयलाई बुझाइएको छ। कागती करिब ६५ हजार मुल्य बराबरको रहेको बताइएको छ। प्रारम्भिक अनुसन्धानमा कागती भने भारतबाट तस्करी गरी ल्याइएको देखिएको छ। प्रहरीले यसबारे थप अनुसन्धान गरिरहेको जनाएको छ।
तीन दिनकी छोरीलाई जंगलमा फाल्ने बाबु पक्राउ,धरान : तीन दिनकी नवाजात शिशु ( छोरी) फाल्ने बाबु विरुद्ध सुनसरी प्रहरीले मुद्दा दर्ता गरी कारबाही अगाडि बढाएको छ। नवजात शिशुलाई सुनसरीको दुहबी नगरपालिका१० का ३३ वर्षीय अमितलाल चौधरीले बराहक्षेत्र नगरपालिका२ को चारकोसे जंगलमा फालेका थिए। अमितलाइ पक्राउ गरी ज्यान मार्ने कसुरको मुद्दा दर्ता गरी कारबाही प्रक्रिया अगाडि बढाइएको जिल्ला प्रहरी कार्यालय सुनसरीका प्रवक्ता डीएसपी राजकुमार राईले बताए। उनले सोमबार जिल्ला अदालत सुनसरीबाट म्याद थप गरी अमितलाइ हिरासतमा राखेर घटनाको अनुसन्धान थालिएको बताए। अमितसँगै पक्राउ परेकी उनकी श्रीमती बिन्दु चौधरीलाई भने प्रहरीले रिहा गरिदिएको छ। उनले नवजात शिशु जंगलमा फालेको घटनामा बिन्दुको संलग्नता नदेखिएकाले उनलाई रिहा गरिएको बताए। माघ ४ गते जन्मिएकी शिशुलाइ चौधरीले ६ गते बराहक्षेत्र नगरपालिका२ को चारकोसे जंगलमा लगेर फालेका थिए। जंगलमा वस्तु चराउन गएका गोठालाले नवजात शिशुलाइ देखेपछि जनप्रतिनिधि र प्रहरीलाई खबर गरेका थिए। बराहक्षेत्र नगरपालिकाका जनप्रतिनिधि र इलाका प्रहरी कार्यालय चतराको टोलीले तत्काल नवजात शिशुको उद्धार गरी उपचारका लागि बीपी कोइराला स्वास्थ्य विज्ञान प्रतिष्ठान भर्ना गरेका थिए। शिशु माघ ४ गते बीपी प्रतिष्ठान मै जन्मिएको चिकित्सकले बताए पश्चात प्रहरीले शनिबार अमित र बिन्दालाइ पक्राउ गरेको थियो। बिन्दालाइ रिहा गरेसँगै शिशुलाई आमाको जिम्मा लगाइएको इलाका प्रहरी कार्यालय धरानका डीएसपी बुद्ध श्रेष्ठले बताए। बराहक्षेत्र नगरपालिकाका मेयर रमेश कार्कीले नवजात शिशु लाई हत्या गर्ने उदेश्यले जंगलमा फाल्ने बाबुलाई पक्राउ गरी कारबाही प्रक्रिया अगाडि बढाउने सुनसरी प्रहरीलाई धन्यवाद दिए। उनले जनप्रतिनिधि र प्रहरीले बेलैमा शिशुको उद्दार गरी ज्यान बचाउन सफल भएको बताए। इलाका प्रहरी कार्यालय धरानका तीनजन महिला प्रहरीलाइ कुरुवा राखेर शिशुको उपचार गरिएको थियो।
चोरी निकासी नियन्त्रण गर्न डीआइजी ज्ञवालीको निर्देशन,"झापा : प्रदेश १ का प्रहरी नायव महानिरीक्षक (डीआइजी) श्यामलाल ज्ञवालील पूर्वी नाका काँकडभिट्टाको निरीक्षण गरेका छन्। भर्खरै १ नम्बर प्रदेश प्रहरी कार्यालय विराटनगरमा सरुवा भएर आएका डीआइजी ज्ञवाली सोमबार झापा जिल्लाको भ्रमण गर्दै पूर्वी नाका काँकडभिट्टाको निरीक्षण गरेका हुन्। सीमा भ्रमणका क्रममा डीआइजी ज्ञवालीले सीमा क्षेत्रबाट हुने चोरी निकासी र पैठारी नियन्त्रण एमव सीमा सुरक्षा व्यवस्था चुस्तदुरुस्त बनाउन मातहतका प्रहरी प्रमुखहरूलाई निर्देशन दिएका छन्। डीआइजी ज्ञवाली भारतीय एसएसबीका कमान्डरसँग पनि भेटघाट गरेर सीमा सुरक्षाको अवस्थाका बारेमा बुझेका थिए। डीआइजी ज्ञवालीसँगै प्रहरी कार्यालय झापाका एसपी दुर्गाराज रेग्मी, इलाका प्रहरी कार्यालय काँकडभिट्टाका ज्ञानकुमार महतोको उपस्थिति थियो। डीआइजी ज्ञवालीले आजै प्रहरी कार्यालय झापाको निरीक्षण भ्रमण गरेका छन्। प्रहरी कार्यालयको भ्रमण पश्चात् उनले प्रहरी प्रमुख तथा कर्मचारीहरूलाई दैनिक काम कारबाहीलाई चुस्त, दुरुस्त बनाई अभिलेखीकरण गर्दै लैजाने र आआफ्नो जिम्मेवार क्षेत्रहरूमा प्रहरी परिचालन गरी शान्ति सुरक्षा, अपराध नियन्त्रण कार्यमा खट्न निर्देशनसमेत दिएका छन्। उनले प्रहरी ऐन तथा नियमावलीमा भएका व्यवस्थालाई अक्षरशः पालना गरी प्रहरी आचरण र व्यवहारमा सुधार ल्याई सामाजिक सञ्जालको सही सदुपयोग गरी प्रयोग गर्न अनुरोध गरेका छन्। लागु औषधको प्रयोग र ओसारपसार नियन्त्रणमा कडाइका साथ चेकजाँचको व्यवस्था मिलाउने र आम सेवाग्राहीसँग समान व्यवहार गरी प्रहरी संगठन र कार्यालयको गरिमा बढाउन निर्देशन उनले निर्देशन दिए।"
प्रदेश लोकसेवा आयोगद्वारा ६१ वटा पाठ्यक्रम निर्माण,विराटनगर : प्रदेश लोकसेवा आयोगले तीन वर्षमा प्रदेश निजामती सेवा तथा स्थानीय सरकारी सेवाका लागि ६१ वटा पाठ्यक्रम निर्माण गरेको छ। यी पाठ्यक्रम प्रयोगमा समेत आइसकेको छ। आयोगका उपसचिव तीर्थकुमार धितालका अनुसार प्रदेश निजामती तर्फको २९ वटा पाठ्यक्रम निमार्ण गरी स्वीकृत हुने प्रक्रियामा छ। सो अवधिमा लोकसेवा आयोगबाट स्थानीय तहमा कर्मचारी पदपूर्ति गर्न १३९ वटा विज्ञापन खुलाइएको बताए। उनले विज्ञापनमार्फत् विभिन्न पदका १ हजार ९२२ जना कर्मचारी माग गरिएकोमा छनौट भएकामध्ये ३७० जनालाई नियुक्तिका लागि सिफारिस समेत गरिसकिएको जानकारी दिए। प्रदेश लोकसेवा आयोगमा हाल ३२ जना अस्थायी कर्मचारीहरू कार्यरत रहेको प्रस्तुत कार्यप्रगति विवरणले देखाएको छ। विवरण अनुसार आर्थिक वर्ष २०७८०७९ को अवधिमा आयोगले करिब ६ करोड ३३ लाख खर्च गरी ८०५५ प्रतिशत वित्तीय प्रगति हासिल गरेको थियो। सोही अवधिमा आयोगले ५ करोड ३५ लाखभन्दा बढी राजश्व समेत संकलन गरेको थियो। प्रदेश लोकसेवा आयोगमा हालसम्म एक रुपैयाँ पनि बेरुजु नदेखिएको बताइएको छ। २०७६ माघ ९ गते प्रदेश १ को राजधानी विराटनगरमा प्रदेश लोकसेवा आयोग स्थापना भएको थियो। संविधानको धारा ४४ को व्यवस्था बमोजिम स्थापना भएको लोकसेवा आयोगले सोमबार वार्षिकोत्सवको अवसरमा आफ्नो स्मारिका प्रकाशन गरेको छ।
"म्याग्दीमा जीप दुर्घटना हुँदा एक जनाको मृत्यु, सात घाइते","म्याग्दी : म्याग्दीको मंगला गाउँपालिका२ काफलगौरमा सोमबार दिउँसो भएको जीप दुर्घटनामा एक जनाको मृत्यु भएको छ। प्रहरी निरीक्षक राजन ढकालले मंगला१ की ६० वर्षीया फौमाया गर्बुजाको उपचारको क्रममा बेनी अस्पतालमा मृत्यु भएको जानकारी दिए। थाइवाङबाट बेनीतर्फ आउँदै गरेको ग १ ज ६९३८ नं को बोलेरो जीप दुर्घटना हुँदा सात जना घाइते भएको जिल्ला प्रहरी कार्यालय म्याग्दीले जनाएको छ। उनका अनुसार घाइते मंगला२ की ३४ वर्षीया सन्तु केसी, १० वर्षीया सिवानी कसी र पाँच वर्षीया रिवान केसीलाई थप उपचारका लागि पोखरा पठाइएको छ। मंगला१ की १५ वर्षीया बबिना परियार उपचारपछि घर पठाइएको छ भने मंगला२ की २२ वर्षीया विपना कार्की, मंगला१ का ३८ वर्षीय तेजबहादुर गर्बुजा, मंगला२ का ५० वर्षीय भूमिकला नेपालीको बेनी अस्पतालमा उपचार भइरहेको छ। ओरालो सडकमा जीप पल्टिएर दुर्घटना भएको थियो। जीप चालकलाई नियन्त्रणमा लिएर छानबिन सुरु गरिएको प्रहरी निरीक्षक ढकालले बताए।"
प्यूठानमा महिलालाई बेहोस बनाएर तीन लाख नगद र सुन चोरी,"प्यूठान : झिमरुक गाउँपालिका५ ओखरकोट ढाड बजारमा सोमबार साँझ पौने सात बजे स्थानीय पदम खड्काको घरमा चोरी भएको छ। घरमा पदमकी बुहारी संगीता खड्का मात्र थिइन्। उनको मुखमा नशालु पदार्थ (स्पे) छरी बेहोस बनाएर ८ तोला सुन, तीन लाख रुपैयाँ नगद, एक थान टिभी, ल्यापटप र मोबाइल चोरी भएको छ। टिभी र ल्यापटप घर नजिकैको नेशनल बोर्डिङ स्कुल नजिकै फेला परेको पीडित खड्काले जानकारी गराए। अपरिचित व्यक्तिको समूह बुहारी मात्र भएको मौका हेरेर घरभित्रै पसेका थिए। पदमसहित उनकी श्रीमती र छोरा दाजुभाईका घरमा गएका थिए। संगिता घरमा चिच्याएपछि स्थानीयले चोर पसेको जानकारी पाएका थिए। उनलाई उपचारका लागि जिल्ला अस्पताल विजुवारमा लगिएको छ।"
प्रधानाध्यापकको कुटाइबाट विद्यार्थी गम्भीर घाइते,"तनहुँ : तनहुँको घिरिङ गाउँपालिका३, सुन्धारामा प्रधानाध्यापकको कुटपिटबाट विद्यार्थी घाइते भएका छन्। चन्द्रज्योति माध्यमिक विद्यालयका प्रधानाध्यापक प्रेमबहादुर थापाले एसईईको तयारीमा रहेका कक्षा १० का विद्यार्थीलाई काठको लठ्ठीले प्रहार गर्दा १५ वर्षीया लिला आले घाइते भएकी छिन्। प्रधानाध्यापक आलेको कुटाइबाट घाइते भएकी आलेको जीपी कोइराला राष्ट्रिय श्वासप्रश्वास उपचार केन्द्र बेलचौतरा झरौटामा उपचार भइरहेको छ। उनको पिठ्युमा लठ्ठीको डाम बसेको छ। लठ्ठी प्रहारबाट देब्रे खुट्टा टेक्न नहुने भएको तथा बस्न समेत नसक्ने भएकी आलेलाई एम्बुलेन्समा राखेर सोमबार बिहान अस्पताल ल्याइएको थियो। घटना आइतबार भएको हो। बिहानै अभिभावक विद्यालय पुगेपछि प्रधानाध्यापक थापाले नै समन्वय गरी एम्बुलेन्समा हालेर लिलालाई उपचारका लागि अस्पताल पठाएका थिए। उक्त विद्यालयको कक्षा १० मा अध्ययनरत ४२ जना विद्यार्थीमध्ये ६७ जनाबाहेक सबैले कुटाइ खाएको पीडित विद्यार्थीहरूले बताएका छन्। घाइते लिलाका अनुसार कक्षागत मूल्यांकनमा आफूले भनेजति प्राप्तांक नल्याएको भन्दै प्रधानाध्यापक थापाले १३१४ पटकसम्म लठ्ठीले हानेका थिए। उनले भनिन्हामीलाई टेष्ट दिनुभथ्यो। आफूले भनेजति प्राप्त अंक नल्याएर लठ्ठी लठ्ठीले ६ चोटी पिट्नु भको। देब्रे खुट्टा दुख्छ। टेक्न हुँदैन। उनका अनुसार अर्की एक जना साथी पनि उनी जस्तै घाइते छिन्। तर उनी हिँड्न सक्ने भएकाले घरमै आराम गरिरहेको छिन्। लिलाले आइतबार राति सुत्ने बेलामा आमालाई फोन गरेर सरले कुटेको जानकारी गराउँदै आफूलाई लिन बोलाएकी थिइन्। आमा बेलिमाया भन्छिन् पिसाब गर्न समेत जान नसकेर साथीहरूले बोकेर लगेको रहेछ। देब्रे खुट्टा दुखेर रातभरि खुट्टा मिच्दै बसेछन्। हामीले हाम्रो बच्चालाई स्कुलमा कुटाउन पठाएको हो? प्रिन्सिपल सर भएर त्यस कुट्न त हुन्न नि। सम्झाउने बुझाउने हो। यस्तो सरलाई कारबाही हुनुपर्छ। यस विद्यालयमा विद्यार्थी कुट्ने घटना बेलाबेला भइरहेको जेठो बुवा देवबहादुर आले बताउँछन्। उनले भने कुट्ने शिक्षकलाई हदैसम्मको कारबाही हुनुपर्छ। यसअघि पनि ३४ पटक यस्तै घटना हुदाँ पनि कारबाही नगरेर होला यहाँ बेला बेला लफडा भइरहन्छ। उनले गाउँपालिकामा आआफ्नै मान्छे भएकाले पनि त्यहि मिलाउने गरेको बताए। हामी अब मिल्न चाहानौँ, दोषीलाई कारबाही हुनुपर्छ उनले भने। उनले घटनाबारे इलाका प्रहरी कार्यालय भिमादमा निवेदन दिएका छन्। प्रहरीमा निवेदन दिएपछि थापाका अनुसार प्रधानाध्यापक थापाले फोन गरेर स्कुलमै मिल्न दबाब दिएका छन्। यता, प्रधानाध्यापक थापाले विद्यार्थीहरूलाई आफूले लठ्ठीले कुटेको स्वीकार गरेका छन्। तर उनले नियतवशभन्दा पनि विद्यार्थीहरूलाई आफूले भनेजति नम्बर नल्याए एउटा प्रश्न बराबर एक लठ्ठी हिर्काउने भनेर सहमति गराएको बताउँछन्। उनले भने कुट्नलाई मैले कुटेको हो। एक जनालाई होइन सामुहिक रुपमै कुटेको हो। कसैलाई २३ लठ्ठी हाने, कसैलाई ३४ लठ्ठी हाने। कक्षा १० मा मैले म्याथ (गणित) पढाउँछु। पौषमा भएको पालिकास्तरीय परीक्षामा आएको गणित विषयको प्रश्नपत्रको टेष्टमा पास भएनौ भने हिर्काउँछु नि तिमीहरूलाई भनेर पहिल्यै भनेको हो। एक नम्बर पुगेन भने एउटा लठ्ठी है भनेर भनेको हो। सबैलाई कन्मिन्स गराएर नै कुटेको हो। होस्टेलमा कुटेको हो मैले। आफूले कुटेको कारण विद्यार्थी अस्पताल भर्ना नभएर पुरानो बिमार (कोखा दुख्ने) समस्याले गर्दा भर्ना हुनुपरेको प्रधानाध्यापक थापाको भनाइ छ। उनले आफूले गल्ती महसुस गरेको र अब विद्यार्थी नकुट्ने बताए। घिरिङ गाउँपालिकाका अध्यक्ष होमबहादुर थापा मगरले अहिलेको समयमा विद्यार्थी कुटेर पढाउने शैली गलत भएको बताएका छन्। उनले घटनाका विषयमा छलफल भइरहेको र दोषीलाई आवश्यक कारबाही हुने बताए। अहिले विद्यालयमै विद्यार्थी, अभिभावक, जनप्रतिनिधि र प्रहरीको सहभागितामा छलफल भइरहेको इलाका प्रहरी कार्यालय बेलचौतराका प्रहरी निरीक्षक यामनारायण अर्यालले जानकारी दिए। उनले भने हामी अहिले छलफलमै छौँ। छलफलको निष्कर्ष के आउँछ। सोही अनुसार प्रहरीले कारबाही अगाडि बढाउँछ।"
विद्यालय तथा विद्यार्थीका लागि सामग्री वितरण,"दोलखा : दोलखाको भीमेश्वर नगरपालिका२ मा रहेको तिखातल प्राथमिक विद्यालयमा पूर्व विद्यार्थी समाजले कम्प्यूटर, न्यानो कपडा र शैक्षिक सामग्री वितरण गरेको छ। विद्यालयका लागि कम्प्युटर तथा ७२ जना विद्यार्थीलाई न्यानो कपडा स्वीटर, ,मोजा, कापी,कलमलगायतका सामग्री वितरण गरिएको हो। विद्यार्थीलाई शिक्षण सिकाइमा थप हौसला दिनका लागि सामग्री प्रदान गरिएको पूर्व विद्यार्थी सेवा समाजका संयोजक प्रकास फुयालले बताए। आफूले पढेको विद्यालयलाई केही राहत होस् भनेर आफ्नो फहलमा साथीहरूसँग रकम संकलन गरी १ लाख १६ हजार ५७५ बराबर रकमको २ थान कम्प्यूटर र विद्यार्थीहरूलाइ न्यानो कपडा तथा शैक्षिक सामग्री वितरण गरिएको उनले बताए। अभिभावकले विद्यालयप्रति गरेको विश्वासलाई आत्मसाथ गर्दै समयअनुसार गुणस्तरीय शिक्षा प्रदान गर्न कुनै कसर बाँकी नराख्ने प्रधानाध्यापक तीर्थबहादुर जोशीले बताए। प्रधानाध्यापक जोशीले सामग्री प्रदान गरेकोमा खुसी व्यक्त गर्दै धन्यवाद दिएका छन्। भीमेश्वर नगरपालिका२ घर भई हाल अमेरिकामा बस्ने विमलकुमार श्रेष्ठले विद्यालय व्यवस्थापन समितिमार्फत खानेपानीका लागि ५० हजार सहयोग गरेको र कम्प्यूटर खरिदका लागि दुई लाख सहयोग गर्ने प्रतिवद्धता गरेकको अध्यक्ष सनमकुमार श्रेष्ठले बताए।"
बारामा अदालतबाट सजाय तोकिएका ३३२ जना एकैदिन पक्राउ,"सिमरा : जिल्ला अदालतबाट विभिन्न मुद्दामा कैद तथा जरिवाना तोकिएपछि फरार भएका तीन सय ३२ जनालाई बारा प्रहरीले सोमबार एकैदिन पक्राउ गरेको छ। जिल्ला प्रहरी कार्यालय बाराले फरार सूचीमा रहेका उनीहरूलाई जिल्लाको विभिन्न स्थानबाट पक्राउ गरेको हो। पक्राउ पर्नेमा सामान्य जरिवानादेखि हातहतियार, बैंकिङ कसुरलगायतको मुद्दामा कैद सजाय सुनाइएका प्रतिवादी समेत छन्। बाराका प्रहरी प्रवक्ता राजेश थापाले अधिकतम साढे ६ वर्षको कैद सजाय सुनाइएका फरार व्यक्तिदेखि सामान्य जरिवाना तोकिएका व्यक्तिलाई पक्राउ गरी अदालतमा पेश गरिएको जानकारी दिए। थापाका अनुसार पक्राउ पर्नेमा ६ वर्ष पाँच महिना १० दिन कैद सजाय तोकिएका कलैया उपमहानगरपालिका१ का विजय दास, बैंकिङ कसुर मुद्दामा सात लाख जरिवाना तोकिएका पचरौता २ का एजाजुल हक अंसारी, हातहतियार मुद्दामा कैद सजाय पाएका निजगढ१ का बासु चौधरीलगायत छन्। पक्राउ परेकामध्ये ३६ जनालाई वीरगन्जस्थित कारागार चलान गरिएको र अन्यले तोकिएको जरिवाना तिरेर मुक्त भएको थापाले बताए। अदालतको फैसला कार्यान्यवन गराउन र सजाय पाएका व्यक्तिलाई कानुनी दायरामा ल्याउन अभियान थालिएको बताएका छन्।"
निर्मला कुर्मीको न्याय माग्दै प्रदर्शनमा उत्रिएका रुबी खानसहित अधिकारकर्मीहरू पक्राउ,काठमाडौं : निर्मला कुर्मीको न्याय माग गर्दै प्रदर्शनमा उत्रिएका अधिकारकर्मीहरू पक्राउ परेका छन्। माइतीघरदेखि नयाँ बानेश्वरसम्म प्रदर्शन गर्ने क्रममा रुबी खानसहित अधिकारकर्मीहरू पक्राउ परेका हुन्। प्रदर्शनअघि माइती घर मण्डलामा नाटक प्रस्तुत गरिएको थियो। कुर्मीका दोषीहरूलाई पक्राउ गरी कानुनी कारबाहीको माग गर्दै अधिकारहरूले प्रदर्शन गर्दै आएका छन्। तस्बिर : अभिषेक महर्जन
"पास मिलाएबापत चुँडालले लिन्थे घुस, कार्यकक्षबाट स्रोत नखुलेको आठ लाख र ९ बोतल ब्रान्डेड मदिरा बरामद","काठमाडौं : त्रिभुवन अन्तर्राष्ट्रिय विमानस्थलको आन्तरिक टर्मिनलमा आवातजावतको पास मिलाइदिएबापत घुस लिने नागरिक उड्डयन प्राधिकरणका एक कर्मचारीलाई अख्तियारले नियन्त्रणमा लिएको छ। आन्तरिक टर्मिनलको व्यवस्थापन शाखा प्रमुखसमेत रहेका पूर्णप्रसाद चुँडाललाई अख्तियारले १ लाख ५० हजार रुपैयाँ घुससहित सोमबार पक्राउ गरेको हो। स्रोत नखुलेको ८ लाख रुपैयाँसमेत उनको दराजबाट भेटिएको आयोगले जनाएको छ। उनीसँग विभिन्न ब्राण्डका ९ बोतल मदिरा, चार थान मोबाइल र निजले प्रयोग गर्ने डायरीसमेत बरामद भएको छ। 'निवेदकले नागरिक उड्डयन कार्यालय गौचर काठमाडौं (आन्तरिक टर्मिनल)सम्म आवतजावत गर्न पाउने पास लिई एयरपोर्ट (आन्तरिक टर्मिनल)सम्म आवातजावत गरी आफूले हवाई टिकट काटिदिएका हवाई यात्रुहरूलाई सेवा प्रदान गर्दै आएकोमा त्रिभुवन अन्तराष्ट्रिय विमानस्थल नागरिक उड्डयन कार्यालय, आन्तरिक टर्मिनल ब्यवस्थापन शाखा गौचर काठमाडौंका प्रमुख प्रबन्धक पूर्ण प्रसाद चुँडालले एयरपोर्ट (आन्तरिक टर्मिनल)सम्म आवातजावत गर्न पास उपलब्ध गराई सहजीकरण गरिदिएको भनि प्रति महिना रु १० हजारका दरले २०७८ कात्तिकदेखि हाल १५ महिनाको एकमुष्ट रकम रु१५०,०००।  (एक लाख पचास हजार ) घुसरिसवत माग गरी लिइसकेको अवस्थामा निजकै कार्यकक्षबाट नियन्त्रणमा लिइएको। साथै निजको कार्यकक्षभित्र रहेको स्टिलको दराज भित्रवाट स्रोतत नखुलेको नगद रु८,००,०००। ( आठ लाख) र विभिन्न ब्राण्डका ९ बोतल मदिरा, मोबाइल फोन बरामद गरिएको छ,' विज्ञप्तिमा भनिएको छ।"
मिर्गौला प्रत्यारोपणमा सहयोग गरिदिन चित्रादेवी परिवारको आग्रह,"काठमाडौं : चित्रादेवी पाध्याको दुवै मिर्गौलाले काम गर्न छाडेपछि उनी शिक्षण अस्पताल काठमाडौंमा भर्ना भएकी छन्। उपचारमा खर्च अभाव भएपछि बिरामीको परिवारले सहयोगको लागि याचना गरेका छन्। बागलुङको जैमिनी नगरपालिका१० पाही (हाल कुश्मीशेरा टार) की स्थायी बासिन्दा ४५ वर्षीया चित्रादेवीको जीवनरक्षा गर्न उनका दुवै मिर्गौला प्रत्यारोपण गर्नुपर्ने चिकित्सकले बताएका छन्। तर उनको परिवारको नाजुक आर्थिक अवस्था भएका कारण उनीहरुले सबैसँग सहयोगको आग्रह गरेका हुन्। मिर्गौला प्रत्यारोपण गर्नु पूर्वको तयारी स्वरुप उनको दैनिक डायलासिस, अन्य उपचार, औषधि तथा शय्या खर्चमै करिब ७ लाख रुपैयाँ सकिएको उनका पति नारायण दत्त (नवराज) पाध्याले बताए। पत्नीलाई उनी आफैं मिर्गौला दिएर बचाउन चाहन्छन्। तर सामान्य खेती किसान गर्दै आएका उनका लागि यति ठूलो खर्च असम्भव भएकाले उनले सहयोगीसामू यो आग्रह गरेका हुन्। मिर्गौला प्रत्यारोपण गरेपछि पनि यसलाई सफल पार्न लामो समय महँगो औषधि खानुपर्ने भएकाले परिवार चिन्तामा छ। मिर्गौला प्रत्यारोपणमा आर्थिक सहयोग गर्न बिरामीको बसोबास रहेको जैमिनी नगरपालिका र उपचाररत टिचिङ अस्पतालले समेत सिफारिस गरेको छ। चित्रादेवी तीन छोरी र एक छोराकी आमा हुन्। उनलाई आर्थिक सहयोग गरी जीवनरक्षा गर्न चाहानेलाई ग्लोबल आइएमई बैंकमा नारायण दत्त पाध्याको नाममा रहेको ०४५०७०१०००६७९५ खाता नम्बरमा सहयोग रकम जम्मा गरिदिन चित्रादेवीको परिवारले आग्रह गरेको छ।"
बढी धूँवा फाल्ने २० वटा सवारी साधनका चालकलाई कारबाही,"काठमाडौं : काठमाडौंको सुकेधारामा सोमबार गरिएको प्रदूषण चेकिङका क्रममा मापदण्डभन्दा बढी धूँवा फाल्ने २० वटा सवारी साधन कारबाहीमा परेका छन्। मापदण्डभन्दा बढी धूँवा फाल्ने ६ वटा पिकअप भ्यान, पाँचवटा भाडाका बस, चार माइक्रोबस , तीन हात्ती गाडी, एक टाटासुमो र एउटा पर्यटक गाडी गरी २० वटा सवारीका चालकलाई कारबाही गरिएको प्रवक्ता एवं प्रहरी वरिष्ठ उपरीक्षक राजेन्द्र प्रसाद भट्टले जानकारी दिए। वातावरण विभाग र काठमाडौं उपत्यका ट्राफिक प्रहरी कार्यालयबाट संयुक्त रूपमा खटिएको टोलीले आज सुकेधारामा ४६ वटा सवारी साधनलाई चेकजाँच गरेको थियो।"
विद्यालयमा समयमै पाठ्यपुस्तक पुर्याउन निर्देशन,"काठमाडौं : राष्ट्रियसभा दीगो विकास तथा सुशासन समितिले शिक्षा, विज्ञान तथा प्रविधि मन्त्रालयलाई आगामी शैक्षिक सत्रमा समयमै सबै विद्यालय र विद्यार्थीलाई पाठ्यपुस्तक पुर्याउने सुनिश्चितता गर्न निर्देशन दिएको छ। समितिको आजको बैठकमा शिक्षामन्त्री र मन्त्रालयका पदाधिकारीसँगको छलफलपछि सभापति प्रकाश पन्थले आगामी शैक्षिक सत्रमा समयमै सबै विद्यालय र विद्यार्थीका हातमा पुस्तक पुर्याउन शिक्षा मन्त्रालयको गम्भीर ध्यानाकर्षण गराए। यसअघि बैठकमा मन्त्रालयका पदाधिकारीले पाठ्यपुस्तक छपाइसम्बन्धी कार्ययोजना प्रस्तुत गर्दै आगामी शैक्षिक सत्रमा पाठ्यपुस्तकको अभाव हुन नदिने प्रतिबद्धता जनाए। बैठकमा शिक्षा, विज्ञान तथा प्रविधिमन्त्री शिशिर खनालले निर्णय कार्यान्वयन नभइ विद्यार्थी अन्यायमा पर्ने अवस्था हुन नदिनेमा मन्त्रालय सहज र सचेत रहने विश्वास व्यक्त गरे। उनले भने, 'संसद् र संसदीय समितिका सुझाव, ध्यानाकर्षण र निर्देशनका आधारमा सहकार्य गर्दै समयमै पाठ्यक्रम पुर्याउने विषयमा खरो रूपमा उत्रने छौं', सचिव रामकृष्ण सुवेदीले भने। उनले पाठ्यपुस्तक छपाइका लागि आवश्यक जनशक्ति र उपकरण सहज भए पनि सार्वजनिक खरिद प्रक्रिया लगायतका कारण कागज खरिदमा समस्या उत्पन्न हुँदै आएको बताए। आगामी शैक्षिक सत्रका लागि देशभर रहेका कक्षा १ देखि कक्षा ३ सम्म रंगिन ठूलो आकार, कक्षा चारदेखि कक्षा १० सम्म चार रंगमा पाठ्यक्रम छपाइ भइरहेको जानकारी दिइयो। कक्षा नौ र १० का ऐच्छिक विषय तथा कक्षा ११ र १२ का पाठ्यपुस्तक श्वामश्वेत छपाइ गरी वितरण गर्ने योजना रहेको समितिलाई जानकारी गराइयो। आगामी शैक्षिक सत्र २०८० का लागि करिब दुई करोड ४० लाख थान पुस्तकमध्ये करिब ५० लाख छपाइ मौज्दात छ। बाँकी एक करोड ६७ लाख पुस्तकका लागि दैनिक दुई लाख ५० हजारका दरले छपाइ गर्न दैनिक २० घण्टामा मेसिन सञ्चालन गर्ने कार्ययोजना प्रस्तुत गरिएको छ। बैठकमा सदस्यहरुले विगतका सोच र सार्वजनिक खरिद ऐनमा मात्र नभइ समयमै विद्यार्थीका हातमा पुस्तक पुर्याउन जनशक्ति, बजेट र नीतिमा के सुधार गर्नुपर्ने हो त्यसका लागि राज्य समयमै तयार हुनुपर्नेमा जोड दिएका थिए।"
नगरप्रमुखसहित ६ जनाविरुद्ध ४ करोड बढीको भ्रष्टाचार मुद्दा,"काठमाडौं :अख्तियार दुरुपयोग अनुसन्धान आयोगले तत्कालीन नगर प्रमुखसहित ६ जनाविरुद्ध भ्रष्टाचार मुद्दा दायर गरेको छ। स्याङ्जा गल्याङ नगरपालिकाका तत्कालिन नगर प्रमुख भुपराज अधिकारी,प्रमुख प्रशासकीय अधिकृत ईश्वरी प्रसाद पाण्डे,लेखापाल राजेन्द्र रेग्मी,आपूर्तिकर्ता स्पुक ट्रेडर्स प्रालि तीनकुने काठमाडौंका प्रतिनिधि शिवप्रसाद न्यौपानेलगायत ६ जनाविरुद्ध सोमबार विशेष अदालत काठमाडौंमा भ्रष्टाचार मुद्दा दायर गरेको अख्तियारका प्रवक्ता श्यामप्रसाद भण्डारीले जानकारी दिए। अदुवाको बीउ खरिदमा अनियमितता गरी भ्रष्टार गरेको भन्ने उजुरीका आधारमा अनुसन्धान गर्दा तत्कालीन नगर प्रमुख अधिकारीले १३ लाख रुपैयाँ नगरपालिकालाई हानी पुर्याएको देखिएको अख्तियारको ठहर छ। अधिकारीसँग १३ लाख रुपैयाँ बिगो माग गरिएको छ। यसैगरी, तत्कालीन नगर प्रमुख अधिकारी,प्रमुख प्रशासनिक अधिकृत पाण्डे,तत्कालीन बाली विकास अधिकृत अरविन्द मणि त्रिपाठी,लेखापाल रेग्मी र तत्कालीन खरिदार सन्तोष कोइरालाले स्पेशिफिकेसनमा उल्लिखित कागजातहरुको परीक्षण नै नगरी गुणस्तरहीन अदुवाको बीउ गानो खरिद गरी भुक्तानीका लागि टिप्पणी आदेश पेश गरेको र पेश भएको टिप्पणी आदेश स्वीकृत गरी १ करोड ९७ लाख ७० हजार ४९९ रकम हिनामिना गरेको पाइएको अख्तियारले जनाएको छ। यिनीहरुविरुद्ध सोही रकम बराबरको बिगो दावी गरिएको छ। अख्तियारका अनुसार अदुवाको बीउ आपूर्तिकर्ता स्पुक ट्रेडर्स प्रालि तीनकुने काठमाडौं र उक्त प्रालिका अख्तियार प्राप्त अधिकारी शिव प्रसाद न्यौपानेले गुणस्तरहीन अदुवाको बीउ आपूर्ति गरी भुक्तानी लिइ २ करोड १० लाख ७० हजार ४९९ रुपैयाँ हिनामिना गरेको पाइएको छ। प्रवक्ता भण्डारीका अनुसार आपूर्तिकर्ता स्पुक प्रालि र अख्तियार प्राप्त न्यौपानेलाई ऐनको दफा ८को उपदफा (४) बमोजिम सजाय माग गरी २ करोड १० लाख ७० हजार ४९९ रुपैयाँ बिगोसमेत जफत गर्न माग दावीसहित भ्रष्टाचार मुद्दा दायर भएको हो।"
अस्पतालले शुल्क लगाएपछि नागरिक अभियन्ताको विरोध,"दोलखा : दोलखाको चरिकोटमा सञ्चालनमा रहेको पशुपति चौलागाईं स्मृति प्रदेश अस्पतालले चर्को शुल्क लगाएको भन्दै विभिन्न संघ संस्थाले विरोध जनाएका छन्। अस्पतालले माघ १ गतेबाट टिकट, विभिन्न रोगको परिक्षण, ल्याब, एक्सरे, बिरामी भर्ना लगायतमा निजी अस्पतालको भन्दा बढी शुल्क लगाएको विरोधमा दोलखामा क्रियाशील संघ संस्था, उद्योगी, व्यवसायी, सञ्चारकर्मी लगायतले संयुक्त अपिल जारी गर्दै उक्त निर्णय तत्काल खारेज गर्न माग गरेका छन्। विगतमा यस अस्पतालले निःशुल्क उपचार सेवा दिँदै आएको थियो। नेपाल पत्रकार महासंघका केन्द्रीय सदस्य रमेश खतिवडा, नेपाल उद्योग वाणिज्य महासंघका केन्द्रीय सदस्य रामेश्वर मानन्धर, नेपाल पत्रकार महासंघ दोलखा शाखाका अध्यक्ष दीपशङ्कर चौलागाई, सचिव दिलबहादुर केसी, पूर्व अध्यक्ष जीवन लामा, नेपाल बार एशोसियसन दोलखाका अध्यक्ष कृष्णबहादुर बस्नेत, दोलखा उद्योग वाणिज्य संघका अध्यक्ष इन्द्रबहादुर श्रेष्ठ, दोलखा चेम्बर अफ कर्मशका अध्यक्ष विष्णु श्रेष्ठ, प्रेस सेन्टर नेपालका केन्द्रीय उपाध्यक्ष लक्ष्मण खड्का, नेपाल पत्रकार महासंघ बागमती प्रदेश समितिका सदस्य श्याम खतिवडा, प्रेस चौतारी दोलखाका अध्यक्ष प्रभु जिरेल, पत्रकारहरू शम्भु गौतम, गोकर्ण भण्डारी, श्रृजन घिमिरे, नवराज शिवाकोटी, सुजन काफ्ले लगायतले अपिल जारी गरेका हुन्। अपिलमा गरीब तथा विपन्न वर्गका मानिसले उपचार सेवा लिँदै आएको सदरमुकाम चरिकोटमा सञ्चालनमा रहेको प्रदेश अस्पतालले जनप्रतिनिधि, नागरिक अभियन्ता, उद्योगी व्यवसायी, सरोकारवाला निकाय कसैसँग सल्लाह नगरी एकलौटी ढंगले निजी अस्पतालको भन्दा बढी शुल्क निर्धारण गरेको प्रति खेद व्यक्त गर्दै उक्त निर्णय तत्काल खारेज गरी विगतमा जसरी नै निःशुल्क सेवा दिन आग्रह गरिएको छ। अस्पतालका मेडिकल सुपरिटेण्डेन (मेसु) डा ज्ञानेश्वर श्रेष्ठले दोलखाका नागरिक अभियन्ताहरूले उठाएका सवाल जायज भएपनि यथा अवस्थामा अस्पतालले निःशुल्क सेवा दिन सम्भव नभएको बताए। व्यक्तिगत रूपमा आफूले कुनै निर्णय गर्न नसक्ने भएकाले नागरिक अभियन्ताहरूको अपिल आफूले व्यवस्थापन समितिमा छलफलको लागि राख्ने उनले बताए। अस्पतालमा रहेका ७२ जना स्वास्थ्यकर्मी तथा कर्मचारीहरूमध्ये २९ जना समितिअन्तर्गत करारमा रहेकाले उनीहरूलाई तलब दिनका लागि पनि शुल्क लगाउनु पर्ने बाध्यता रहेको डा श्रेष्ठको भनाइ छ। समितिको करारका कर्मचारीहरूका लागि मात्र मासिक १० लाख खर्च हुने अस्पतालले जनाएको छ।"
पात्रो र भित्तेपात्रो प्रकाशन गर्दा अनिवार्य रुपमा सरकारको स्वीकृति लिनुपर्ने,"काठमाडौं : नेपाल पञ्चांग निर्णायक विकास समितिले पात्रो र भित्तेपात्रो प्रकाशन गर्दा अनिवार्य रूपमा स्वीकृति लिन आग्रह गरेको छ। समितिको गठन आदेश, २०७७ र यसअन्तर्गत बनेका नियमका आधारमा समितिले स्वीकृति लिन आग्रह गरेको हो। समितिका कार्यकारी निर्देशक सूर्यप्रसाद ढुंगेलले आज विज्ञप्ति प्रकाशित गरी सबै प्रकारका पात्रो र भित्तेपात्रो प्रकाशन गर्नुपूर्व स्वीकृतिका लागि निवेदन दिन अनुरोध गरेका हुन्। राजधानी बाहिर रहेकाले स्वीकृतिका लागि अनलाइनबाट नै स्वीकृतिको निवेदन दिन सकिने समितिले जनाएको छ। यस्ता पात्रो र भित्तेपात्रोलाई अनलाइनबाट नै स्वीकृति दिने व्यवस्था समितिले मिलाएको छ। आगामी वर्षका लागि प्रकाशित गरिने पात्रो र भित्तेपात्रोको सिरानमा समितिबाट स्वीकृत प्राप्त र समितिको चलानी नं समेत उल्लेख गर्न पनि समितिले सरोकार भएका सबैको ध्यानाकर्षण गराएको छ। स्वीकृति नलिई प्रकाशन भएका पात्रो र भित्तेपात्रोलाई कानूनबमोजिम कारबाही गरिने भएको छ। यसका लागि संस्कृति, पर्यटन तथा नागरिक उड्ययन मन्त्रालय, संस्कृति महाशाखा प्रमुखको संयोजकत्वमा गृह मन्त्रालयका प्रतिनिधिसहित सरोकार भएका निकायका अधिकारी सदस्य रहेको अनुगमन समिति गठन गरिएको छ। यसका लागि मन्त्रालयले अनुगमन निर्देशिका नै तयार पारेको छ। समितिले आवश्यकता अनुसार उपसमिति गठन गरी प्रदेश, जिल्ला एवं ठूला शहरमा अनुगमन गरिने जनाइएको छ। अनुगमनका लागि प्रदेश र स्थानीय तहका प्रतिनिधिलाई पनि सहभागी गराइने समितिले जनाएको छ।"
मधेस प्रदेशमा कुष्ठ रोग जोखिम : रौतहटमा एकसय ४० जना बिरामी,"रौतहट : चन्द्रपुरमा २२ जना कुष्ठरोगी रहेको पाइएको छ । जिल्ला भर १ सय ४० जना रोगी छन् । गौरमा आइतबार कुष्ठ रोग निवारणसम्बन्धी अभिमुखी कार्यक्रममा सो कुरा जनकारी गराइएको हो । कुष्ठ रोग निवारण सम्बन्धी सञ्चारकर्मीसँगको अन्तरक्रिया कार्यक्रममा कुष्ठ रोग निवारणबारे जानकारी गराउँदै जिल्ला स्वास्थ्य कार्यालय रौतहटका प्रमुख सुरेश यादवले कुष्ठरोग अब निको हुने रोग भएको बताएका छन्। कुष्ठ रोग सरुवा रोग भएपनि जुन व्यक्तिमा रोगसँग लडने क्षमता कम हुन्छ उसैलाई सर्ने प्रमुख यादवको भनाइ छ । सँगै बस्दा,खादा कुष्ठ रोग अरुलाई नसर्ने उनले बताए। २०६६ माघ ५ गते नेपाल कुष्ठ रोग निवारण घोषणा भएपनि मधेस प्रदेशका जिल्लामा कुष्ठ रोगको जोखिम बताइएको छ । रौतहट जिल्लाभरी एक सय ४० जना कुष्ठ रोगबाट प्रभावित रहेका छन् । जिल्लामा सबैभन्दा बढी कुष्ठ रोगबाट प्रभावित चन्द्रपुर नगरपालिका रहेका छन भन्ने सबैभन्दा कम यमुनामाई गाउँपालिका रहेको तथ्यांकले देखिएको छ । रौतहटको १८ वटै स्थानीय तहको तथ्यांक अनुसार चन्द्रपुर नपामा २२ र सबभन्दा कम यमुनामाईमा २ गरी जम्मा एक सय ४० जना कुष्ठ रोगी फेला परेका र उनीहरुले नियमित औषधि गरिरहेको जिल्ला स्वास्थ्य कार्यालय रौतहटले जनाएको छ । स्वास्थ्य कार्यालय प्रमुख यादवले जिल्लामा कुष्ठ रोग निवारण अभियान प्रभावकारी रुपमा सञ्चालन गर्न आवश्यक रहेको बताए ।"
अनुचित प्रार्थना,"एक दिनको घटना हो। एउटा चमेरो भुइँमा झरेको थियो। बारीको भित्तामा आहारा खोजिरहेको एउटा न्याउरी मुसोले उसलाई देख्यो। उसले त्यसलाई च्याप्पै समात्यो। न्याउरी मुसो उसलाई मार्ने योजनामा पुग्यो। यो सबै अनुमान गरिसकेको चमेरो पनि ज्यान बचाउने बुद्धि अपनाउन थाल्यो। उसले विनय गन्यो, मेरो ज्यान नलिनुहोस् हजुर ! किन ? म तँलाई छोड्न सक्दिनँ। किनकि न्याउरी मुसो तथा पक्षी परस्पर शत्रु हुन्। यो यथार्थ कुरो त तँलाई थाहा हुनुपर्ने हो, न्याउरी मुसोले तर्क दियो। तर म त पक्षी होइन, हजुर। के म मुसोजस्तो देखिन्न ? चमेराले प्रश्न गयो। हो, अवश्य देखिन्छस्। अतः म तँलाई छोडिरहेको छु। यति भनेर न्याउरी मुसोले चमेरालाई छोडिदियो। केहीदिन पश्चात् त्यो चमेरालाई एक अर्कै न्याउरी मुसोले समात्यो। अतः चमेराले पुनः प्रार्थना गर्यो, मलाई छोडिदिनुहोस्, हजुर। किन ? मैले त कहिले पनि कुनै मुसोलाई छोडेको छैन, न्याउरी मुसोले तर्क दियो। तर म त मुसो होइन। म त एक पक्षी हुँ, चमेरोले भन्यो। ए हो, तँ त पक्षी होस्। हुन्छ म तँलाई छोडिदिन्छु। यति भनेर यो न्याउरी मुसोले पनि चमेरोलाई छोडिदियो। नैतिक शिक्षा : अनुचित प्रार्थना कहिले पनि स्वीकार नगर्नुहोस्।"
सगरमाथा राष्ट्रिय निकुञ्जबाट पासोसहित दुईजना पक्राउ,"सोलुखु्म्बु :सगरमाथा राष्ट्रिय निकुञ्जबाट दुईजना सिकारीलाई पक्राउ गरिएको छ । निकुन्ज क्षेत्रको शेर्पा मध्यवर्ती सामुदायिक वनबाट पासो र गुलेलीसहित थुलुङ दुधकोशी गाउँपालिका ९ लोखिमका ३९ वर्षीय गोरे तामाङ र सन्तोष तामाङलाई चौरीखर्क रेन्जपोष्टको टोलीले पक्राउ गरेको हो । उनीहरुको साथबाट दुई थान गुलेली,वन्यजन्तु मार्नका लागि बाँसबाट बनाइएको पासो ५ थान, खुकरी दुई थान, पासोको लागि बनाएको लठ्ठी ५ थान जफत गरिएको छ । बुंगा खोला पावर हाउस नजिकबाट उनीहरुलाई पक्राउ गरिएको सगरमाथा राष्ट्रिय निकुञ्जका सूचना अधिकारी मनोज पाण्डेले जानकारी दिए । उनीहरुलाई नाम्चे ल्याएर थप अनुसन्धान भइरहेको सगरामाथा राष्ट्रिय निकुञ्जको कार्यालयले जनाएको छ ।"
वसन्तपुरका ३८ सम्पदाको पुनःनिर्माण सकियो,"काठमाडौं: भूकम्पले क्षतिग्रस्त बनाएका विश्व सम्पदामा सूचीकृत हनुमानढोका दरबार क्षेत्रका ३८ वटा सम्पदाको पुनःनिर्माण सम्पन्न भएको छ। विसं २०७२ वैशाख १२ गते गएको भूकम्पले क्षतिग्रस्त ७५ सम्पदामध्ये ३८ वटाको पुनःनिर्माण सम्पन्न भएको छ भने १४ वटाको पुनःनिर्माण जारी रहेको हनुमानढोका दरबार हेरचाह अड्डाले जनाएको छ। सङ्ख्यात्मक रुपमा पुनः निर्माण सम्पन्न भएका सम्पदा सङ्ख्या कम भन्दै केही निर्माणको काम सकेर हस्तान्तरण हुन बाँकी रहेको अड्डाका प्रमुख सन्दीप खनालले जानकारी दिए। हाल पुनः निर्माणको काम भइरहेका सम्पदाहरु आगामी डेढ वर्षमा पूरा गर्ने लक्ष्यका साथ काम भइरहेको उनको भनाइ छ। दरबार क्षेत्रमा रहेका ९५ सम्पदामध्ये भूकम्पमा ७५ वटा सम्पदामा क्षति पुगेको थियो। हनुमान ढोकाको दक्षिणतर्फ रहेको ऐतिहासिक नौ तले दरबार र उक्त दरबारसँगै रहेका वसन्तपुर टावर, ललितपुर टावर, कीर्तिपुर टावर र भक्तपुर टावर चीन सरकारले पुनःनिर्माण गरिसकेको छ भने हस्तान्तरण हुन बाँकी छ। साथै काष्ठमण्डप, नाटेश्वर, पञ्चमुखी हनुमान, तारिणीदेवी मन्दिर, महादेव मन्दिर पहिलो र दोस्रो, लक्ष्मीनारायण मन्दिर, कागेश्वरी मन्दिर नागरा वंशगोपाल, श्वेत भैरव, सिल्यान सत्तल, गद्धी बैठक, ढुकुटी चोक, तलेजु मन्दिर नजिकैको सानो मन्दिर, तलाजु टेराकोटा तोरण, प्रताप मल्लको सालिक, कणेल चोकको पुनः निर्माण पनि सकिएको छ। ऐतिहासिक गद्दी बैठक अमेरिकी सरकारको सहयोगमा पुनःनिर्माण सम्पन्न भइ सर्वसाधारणका लागि खुला गरिएको छ। हाल पुनःनिर्माण भइरहेका सम्पदाको काम पूरा नभइ अन्य काम सुरू गर्न नमिल्ने र केहीको हकमा स्थानीयले रोकेकाले पुनःनिर्माणको काम अघि बढाउन नसकिएको प्रमुख खनालले जानकारी दिए। काम सुरु हुन नसेका २३ सम्पदामा मोहनचोक, सुन्दरीचोकसहित यस चोकचित्र रहेका अन्य केही सम्पदा छन्। उनले भने, 'माजुदेगअघि कामदेव मन्दिर छ, माजुदेगको पुनःनिर्माण सकिएपछि कामदेव मन्दिरको पुनःनिर्माण सुरु हुन्छ।' त्यसैगरी आगम्छे घरको पुनःनिर्माण काम सुरु हुन सकेको छैन भने उक्त सम्पदाको काम नसकी मोहन चोक र सुन्दरी चोकको काम अघि बढाउन नसकिने उनको भनाइ छ। उक्त क्षेत्रमा रहेका कालिका मन्दिर र लक्ष्मीनारायण सत्तलको काम स्थानीयको अवरोधका कारण रोकिएको हो। यस क्षेत्रको सम्पदा पुनःनिर्माण पुरातत्व विभाग, चीन सरकार, जापानी सहयोग नियोग (जाइका), बागमती प्रदेश पूर्वाधार विकास कार्यक्रम, काठमाडौँ महानगरपालिका, केही स्थानीय गुठीमार्फत् काम भइरहेको छ। प्रताप मल्लले विसं १७२९ मा दरबारको मुख्य प्रवेशद्वार नजिकै हनुमानको मूर्ति स्थापना गराएपछि हनुमानढोका दरबार नाम रहन गएको हो। हनुमानढोका दरबारको सबैभन्दा पुरानो भाग विसं १६२० तिर तत्कालीन राजा महेन्द्र मल्लले बनाएको मूलचोकलाई मानिन्छ। सुन्दरीचोक, नासलचोक, भण्डारखाल बगैँचा, हनुमानको मूर्ति, तलेजु मन्दिर, जगन्नाथ मन्दिर, काल भौरव, काष्ठमण्डपलगायत वरपरका अन्य सम्पदालाई पनि यहाँको महत्वपूर्ण सम्पदा मानिन्छ। यस स्थानमा विभिन्न ११ वटा महत्वपूर्ण चोक छन्। महत्वपूर्ण सम्पदाका रूपमा रहेको प्रसिद्ध कुमारी घर विसं १८१३ मा कान्तिपुरका अन्तिम मल्ल राजा जयप्रकाश मल्लले निर्माण गरेका हुन्। कुल ४४ रोपनी क्षेत्रफलमा फैलिएको वसन्तपुर दरबार क्षेत्र सन् १९७९ मा विश्व सम्पदा सूचीमा समावेश गरिएको थियो। रासस"
"वायुसेवा निगमलाई पर्यटनमन्त्रीको निर्देशन: जहाजको दैनिक रिपोर्ट बुझाउनुहोस्, हेरेरमात्र घर जान्छु","काठमाडौं: संस्कृति, पर्यटन तथा नागरिक उड्डयन मन्त्री सुदन किरातीले नेपाल वायुसेवा निगमका अध्यक्ष युवराज अधिकारीलाई जहाज समयमै उडाउन निर्देशन दिएका छन्। आज वायुसेवा निगमको कार्यालय निरीक्षण गर्दै मन्त्री किरातीले निगमका कार्यकारी अध्यक्ष युवराज अधिकारीलाई एक सेकेन्डको पनि महत्व हुने भन्दै समयमै जहाज उडाउन र नेपाली समयको बदनाम नगर्न निर्देशन दिएका हुन्। निगमका जहाजहरूको दैनिक रिपोर्ट पनि पेस गर्न मन्त्री किरातीले निर्देशन दिएका थिए। उनले भने, 'कुन जहाज कतिबेला उडे ? कहाँ रोकिए ? के कारणले रोकिए भन्ने विषयमा विषयमा दैनिक रिपोर्ट चाहियो, म रिपोर्ट नहेरी घर जान्न।' 'विश्वमा युद्ध लड्दा एक सेकेन्डको पनि ठूलो महत्व हुन्छ, तोकिएको समयमै जहाज उडाउनुहोस्, नेपाली समयलाई बदनाम नगराउनुहोस्', निर्देशन दिँदै मन्त्री किरातीले भने। मन्त्री किरातीले निगम सुधारका लागि छिट्टै आर्थिक योजना पेस गर्न र एक महिनाभित्र अनलाइनमार्फत् टिकट काट्ने व्यवस्था गर्न पनि अध्यक्ष अधिकारीलाई निर्देशन दिएका छन्। उनले भने, 'जहाज अब उप्रान्त समयमै उड्नु पर्छ, हिजो के भयो त्यो म हेर्दिन, जहाज स्टार्ट भइसक्यो अब रोकिनु हुँदैन। नकारात्मक काम गर्दिन, सकारात्मक काममा सधै साथ दिन्छु ।'"
पर्यटन मन्त्रालयको सहयोग पेटिकामा तीन लाख जम्मा,"काठमाडौं: संस्कृति, पर्यटन तथा नागरिक उड्डयन मन्त्रालयमा राखिएको सहयोग पेटिकामा करिब तीन लाख रुपैयाँ जम्मा भएको छ। मन्त्री सुदन किरातीले मन्त्रीको पदभार ग्रहण गरेकै दिनदेखि खादा, माला र बुकेको प्रयोग नगर्ने घोषणा गर्दै त्यसको सट्टा सहयोग रकम सङ्कलन गरी दुर्गम क्षेत्रको शिक्षालाई सहयोग गर्ने घोषणासहित सहयोग पेटिका राखिएको थियो। मन्त्रालयमा राखिएको उक्त सहयोग पेटिकामा हालसम्म अनुमानित तीन लाख रुपैयाँ जम्मा भइसकेको मन्त्री किरातीका प्रेस संयोजक राजन राईले जानकारी दिए। सो रकम दुर्गम क्षेत्रको शिक्षा क्षेत्रमा सहयोग गरिने मन्त्री किरातीले बताएका छन्। यसैगरी सुझाव र जनगुनासो सङ्कलनका लागि ईहुलाक सेवा नामक फेसबुक पेज सञ्चालनमा ल्याइएको मन्त्री किरातीले बताए। देशको सापेक्षताअनुसार मन्त्रालयलाई सञ्चालन गर्न मन्त्री किरातीले सुझाव मागेका छन्।"
क्रसर उद्योग बन्द भएपछि निर्माणका काम प्रभावित,"बेंसीसहर : गृह मन्त्रालयको निर्देशनमा जिल्लामा सञ्चालित क्रसर उद्योगहरू बन्द भएपछि निर्माण व्यवसायी मारमा परेका छन्। सबै क्रसर उद्योगहरू बन्द भएपछि सामग्री अभावमा निर्माण कार्य प्रभावित भएको व्यवसायीहरूले बताएका छन्। उत्पादित पुरानो सामग्री पनि उठाउन नपाउने र नयाँ उत्पादन पनि रोकिएपछि निर्माणका कामहरू अघि बढ्न नसकेको निर्माण व्यवसायी संघ लमजुङका अध्यक्ष सतिश पराजुलीले बताए। सोमबार सदरमुकाम बेंसीसहरमा पत्रकार भेटघाट कार्यक्रममा निर्माण व्यवसायीहरूले तत्काल क्रसर उद्योगहरू सञ्चालन गर्न दिनुपर्ने माग राखे। हाल रहेको मापदण्डले जिल्लामा कुनैपनि क्रसर उद्योगहरू सञ्चालन हुन नसक्ने र नयाँ दर्ता गर्न पनि सम्भव नहुने भन्दै ऐन परिमार्जन गर्नुपर्ने उनीहरूको तर्क थियो। अहिलेको मापदण्डले कुनै क्रसर उद्योगपनि सञ्चालन हुन सक्दैनन। जंगल, खोला र सडकले नछोएको ठाउँ पाउनै सकिदैन, निर्माण व्यवसायी संघ लमजुङका पूर्व अध्यक्ष पूर्णचन्द्र पोख्रेलले भने, वर्तमान ऐन संसोधन गर्नुपर्छ, पहाड र तराईमा एउटै नियमले काम गर्न सकिदैन। गत पुस २० गते मन्त्रालयले निर्देशन दिएसँगै २५ गते जिल्ला प्रशासन कार्यालय लमजुङले सार्वजनिक सूचना जारी गरी जिल्लामा रहेका सबै क्रसर उद्योग बन्द गर्न निर्देशन दिएको थियो। सोहीअनुरूप जिल्लाका सबै क्रसर उद्योग बन्द भएका छन्। लमजुङमा दर्ता भई नवीकरण नभएका ५ वटा र दर्ता नै नभई सञ्चालन भएका दुईवटा गरी सातवटा क्रसर उद्योग सञ्चालनमा थिए। अहिले सबै उद्योग बन्द भए पनि वैध र अवैध उद्योग प्रमाणितपछि वैधानिक उद्योगलाई सञ्चालन गर्न अनुमति दिइने भएको छ। उद्योगहरूको अनुगमनका लागि समिति पनि गठन गरिएको छ। प्रमुख जिल्ला अधिकारी शुसिल बैद्यको संयोजकत्वमा छानविन तथा अनुगमन समितिसमेत गठन गरिएको हो।"
दुई लाख भारतीय रुपैयाँसहित इटालीका नागरिक पक्राउ,काठमाडौं: त्रिभुवन अन्तर्राष्ट्रिय विमानस्थलबाट स्रोत नखुलेको दुई लाख भारतीय रुपैयाँसहित एक इटाली नागरिक पक्राउ परेका छन्। पक्राउ पर्नेमा रोवर्ट मिगानी रहेको प्रहरी स्रोतले जनाएको छ। उनी नेपालबाट भारतको नयाँ दिल्ली जाने क्रममा विमानस्थल पुगेका थिए। विमानस्थलमा प्रहरीको सुरक्षा जाँचका क्रममा मिगानीको साथमा स्रोत नखुलेको दुई लाख रुपैयाँ भारतीय नोट फेला परेको हो। अहिले प्रहरीले नेपालमा रहेका मिगानी र उनले बोकेको रकमका विषयमा अनुसन्धान गरिरहेको छ।
बर्फानी बाबा र सन्तानेश्वर अब धार्मिक पर्यटकीय हब,"सन्तानेश्वर : बाँकेमा चुरेको टकुरामा रहेका बर्फानी बाबा आश्रम र सन्तानेश्वर महादेवको मन्दिरलाई धार्मिक पर्यटकीय हबको रूपमा विकास गर्न लागिएको छ। भारतीय धार्मिक पर्यटकको आकर्षणको केन्द्र बनेका यी ठाउँमा आवश्यक भौतिक पूर्वाधार विकासको सम्भावनाबारे लुम्बिनी प्रदेश सरकारले चासो दिएको छ। प्रदेशका मन्त्री कृष्णा केसी नमुनाले शनिबार बर्फानी बाबा आश्रम र आइतबार सन्तानेश्वर महादेव मन्दिर क्षेत्रको स्थलगत अवलोकन गरेर सो क्षेत्रमा आवश्यक पर्ने भौतिक पूर्वाधार विकासमा प्रदेश सरकारको प्रतिबद्धता जनाइन्। यही माघको दोस्रो साता नेपालगन्जमा आयोजना हुन लागेको वेस्टर्न ट्राभल मार्टमा भारतीय पर्यटन व्यवसायीलाई बर्फानी बाबा र सन्तानेश्वर मन्दिरमा हेलिकोप्टरबाट यात्रा दर्शन गराउन मन्त्री नमुनाले हेलिप्याड बनाउन स्थानीय सरकारसँग सहकार्य गरेकी छन्। आइतबारबाट बर्फानी बाबामा हेलिप्याड निर्माण सुरु भइसकेको छ। राप्तीसोनारी गाउँपालिकाको वडा नं ४ मा रहेको बर्फानी बाबा आश्रममा मन्त्री पुग्दा बर्फानी बाबाले आश्रममा खानेपानी, धर्मशाला शौचालय र बिजुली बत्तीको अभाव रहेको जानकारी दिएका थिए। बर्फानी बाबाको आश्रमभन्दा माथि टाकुरोमा शिवको मन्दिर छ। शिवरात्रिमा नेपाली र भारतीयको घुइँचो लाग्छ। रातभर सुत्ने ठाउँ नै हुँदैन। सबैलाई पानी पनि खुवाउन धौ धौ हुन्छ, बाबाले भनेका थिए, सरकारले यति काम मात्र गरेपछि यो क्षेत्र पर्यटकका लागि स्वर्ग बन्नेछ। काभ्रेको पाँचखालबाट बालखैमा घर छाडेर ब्रह्मचारी भएका झन्डै ७२ वर्षका उमेर भए पनि तपका कारण धपक्कै बलेजस्तै हँसिलो मुहार भएका श्री १००८ केशव गिरीजी महाराज (बर्फानी बाबा) २७ वर्षदेखि चुरेको टाकुरोमा आश्रम बनाएर बसेका छन्। बाँके जिल्ला सदरमुकाम नेपालगन्जबाट पूर्वमा झन्डै ४० किलोमिटर दूरीमा राष्ट्रिय जंगलको बीचमा आश्रम छ। त्यहाँ पुग्न कहीँ अग्लो र कर्ही भिरालो कच्ची बाटो छ। खोला खोल्सा तर्दै जानुपर्छ। बाँके समुद्री सतहदेखि कम्तीमा १ सय २७ देखि बढीमा ६ सय १० मिटर उचाइमा छ। यद्यपि चुरे क्षेत्र भने ६ सय १० मिटरदेखि १ हजार २ सय ३६ मिटर उचाइमा पनि छ। बाबाको आश्रम समुद्र सतहदेखि ४ सय १० मिटर उचाइमा छ। यो क्षेत्र नरैनापुर र राप्तीसोनारी गाउँपालिकाकोे सबैभन्दा अग्लो ठाउँ हो। आश्रमको स्थलगत अवलोकन गरेर फर्केकी मन्त्री नमुनाले राप्तीसोनारी र नरैनापुर क्षेत्रबाट बर्फानी बाबा आश्रमलाई धार्मिक पर्यटकीय गन्तव्यका रूपमा विकास गर्न तत्कालीन र दीर्घकालीन योजनाको खाँचो रहेको बताइन्। उनले भनिन्, म पहिलो कार्यकालको सांसद हँुदा प्रदेश सरकारबाट सडक मर्मतका लागि आठ लाख र धर्मशाला निर्माण गर्न ३० लाख विनियोजन भइसकेको छ। अब खानेपानी, शौचालय, सोलार बत्ती लगाएका पूर्वाधार विकासका लागि पनि पहल गर्छु। आइतबार भने मन्त्री नमुनाले नरैनापुर गाउँपालिकाको वडा नं ५ मा रहेको सन्तानेश्वर महादेवको मन्दिर क्षेत्रको पनि स्थलगत अवलोकन गरेकी थिइन्। नेपालगन्जबाट ३५ किलोमिटर पूर्व दक्षिणमा रहेको नरैनापुरको कोहलादेखि ८ किलोमिटर उत्तर पूर्व पहाडमा मन्दिर छ। मन्त्री नमुनालाई सन्तानेश्वर मन्दिरका महन्त योगानन्द गिरीले जानकारी गराएका थिए। महन्त गिरीले पनि आश्रममा मुख्य समस्याको रूपमा खानेपानी रहेको बताएका थिए। उनले मन्दिरको प्रशस्तै जग्गा भएकाले १६ कोठे धर्मशाला बनाउन सकेमा भत्तजन बस्नका लागि राहत मिल्ने बताए। उनले भने, शिवरात्रिमा पाँच दस हजार भक्त आउँछन्। ठूलो भण्डारा हुन्छ। रात्रि सबै जंगल भीरपाखामा सुत्छन्। को कहाँ सुतेका छन् हेर्न पनि फुर्सद हुँदैन, उनले मन्त्री नमुनासँग भने, जग्गा यही छ। आठआठ कोठे दुई तले धर्मशाला बनाउन सकेमा धेरैभन्दा धेरै भक्तजनलाई सजिलो हुन्थ्यो। नरैनापुर र राप्तीसोनारीका जनप्रतिनिधि लिएर स्थलगत अवलोकनमा गएकी मन्त्री नमुनाले तत्कालका लागि आवश्यक पर्ने कुरा स्थानीय सरकारले र दीर्घकालीन समस्या समाधानका लागि प्रदेश सरकारले काम गर्ने बताएकी थिइन्। यहाँ धेरै पर्यटकीय सम्भावना छ। प्रदेश सरकारले धार्मिक पर्यटकीय क्षेत्रको रूपमा विकास गर्र्न काम गर्नेछ।"
एम्बुलेन्सको ठक्करबाट मोटरसाइकल चालकको मृत्यु,दाङ : दाङको घोराही उपमहानगरपालिका१३ दारेबोट चोकमा गएराति एम्बुलेन्सको ठक्करबाट मोटरसाइकल चालकको मृत्यु भएको छ। मृत्यु हुनेमा घोराही उपमहानगरपालिका१० नारायणपुरका ४५ वर्षीय पूर्ण पुन मगर रहेका छन्। एम्बुलेन्सको ठक्करबाट गम्भीर घाइते भएका पुनलाई राप्ती स्वास्थ्य विज्ञान प्रतिष्ठानबाट थप उपचारका लागि भैरहवा पुर्याएपछि डाक्टरले मृत घोषणा गरेका थिए। रोल्पाबाट घोराही आउँदै गरेको रा १ झ १९७ नम्बरको एम्बुलेन्सले विपरीत दिशाबाट जाँदै गरेको मोटरसाइकललाई गएराति ९ बजे ठक्कर दिएको थियो। एम्बुलेन्ससहित चालकलाई दाङ प्रहरीले नियन्त्रणमा लिएको छ।
