शीर्षक,विवरण
म्याग्दीको दानामा स्काभेटर खस्दा चालकको मृत्यु,जोमसोम : म्याग्दीको अन्नपूर्ण गाउँपालिका३ स्थित निलगिरी हाईड्रो पावर नजिक निलगिरी खोलामा स्काभेटर खस्दा मंगलबार अपरेटरको घटना स्थलमै मृत्यु भएको छ। म्याग्दीस्थित इलाका प्रहरी कार्यालय दानाका अनुसार निलगिरी हाइड्रो माथिबाट साँझपख तल फर्किदै गर्दा बा३क ३३४० नम्बरको स्काभेटर खोलामा खसेको हो। निलगिरी हाइड्रो नजिक खोलामा स्काभेटर दुर्घटना भएको खबर म्याग्दीको इलाका प्रहरी कार्यालय दानाले बुधबार सूचना पाएको थियो। स्काभेटर दुर्घटना भएको सूचना पाएपछि प्रहरी टोली घटना स्थलमा पुगेको थियो। स्काभेटर दुर्घटना हुँदा स्काभेटरका अपरेटर स्थायी घर सल्यान भई तुल्सीपुर महानगरपालिका११ बस्ने सुरज केशीको मृत्यु भएको दाना प्रहरी चौकीका इञ्चार्ज यमबहादुर थापाले जानकारी दिए। दुर्घटनाको कारणबारे अनुसन्धान भइरहेको उनले जानकारी दिए।
राप्रपा केन्द्रीय निर्देशन समितिको अध्यक्षमा लोहनी,"काठमाडौं : राष्ट्रिय प्रजातन्त्र पार्टी (राप्रपा)ले पूर्वअध्यक्ष डा प्रकाशचन्द्र लोहनीको नेतृत्वमा केन्द्रीय निर्देशन समिति गठन गरेको छ। पार्टी अध्यक्ष राजेन्द्र लिङ्देनले विधानको दफा ४१ बमोजिम गठन गरेको उक्त समितिले गर्ने कुनै पनि राजनीतिक निर्णयलाई पार्टीले अवलम्बन गर्ने नेता सुन्दर पाण्डेले जानकारी दिए। पार्टीलाई आवश्यक समन्वय, निर्देशनका साथै सुझाव तथा सरसल्लाह उपलब्ध गराउने समितिले संगठन विस्तार एवं सुदृढीकरणका लागि नीति निर्माण गर्ने सो समितिले पार्टीलाई सरकारमा पठाउने वा नपठाउने, राजनीतिक नियुक्तिको सिफारिस गर्नेलगायतका अधिकार राख्ने जिम्मेवारी प्राप्त गरेको छ। उक्त समितिका सदस्यमा पार्टीका केन्द्रीय अध्यक्ष, पूर्वकेन्द्रीय अध्यक्षहरु, केन्द्रीय पदाधिकारी, वरिष्ठ नेता, पूर्वकेन्द्रीय पदाधिकारीमध्येबाट ११ जना छनोट गरिने छ। राष्ट्रिय तथा अन्तर्राष्ट्रिय अर्थतन्त्रको अध्ययन गरेका राजनीतिज्ञ लोहनी पञ्चायती व्यवस्थादेखि बौद्धिक नेताका रूपमा परिचित छन्। उनले विभिन्न राजनीतिक कालखण्डमा विभिन्न मन्त्रालयको जिम्मेवारी सम्हालिसकेका छन्।"
खम्ये जात्रा व्यवस्थापन गर्न स्वयंसेवक परिचालन गरिने,"भक्तपुर : भक्तपुरको दसैंको सबैभन्दा आकर्षक खम्ये जात्रा (राँगो दौडाउने जात्रा)लाई व्यवस्थित गर्न स्वयंसेवक परिचालन गर्ने भएको छ। भक्तपुर नगरपालिका९ को कार्यालयमा सरोकारवाला पक्षसँगको भेलाले जात्रालाई थप व्यवस्थित बनाउन स्वयमसेवक परिचालन गर्ने निर्णय गरेको हो। भेलामा भक्तपुर नगरपालिका वडा नं ९ का वडाध्यक्ष रविन्द्र ज्याख्वले धार्मिक र सांस्कृतिकरूपमा मनाइरहेको विभिन्न जात्राहरूमा भक्तपुर नगरपालिका र वडा कार्यालयले समन्वय गरेको बताउँदै खम्ये जात्रालाई सभ्य, भव्य तथा सहज रूपमा अवलोकन गर्ने वातावरण बनाउन स्वयमसेवक परिचालन गर्ने निर्णय भएको जनाए। यो कार्यमा नवदूर्गा जात्रा व्यवस्थापन समिति, खम्ये जात्रा व्यवस्थापन, प्रहरी प्रशासनलगायत सरोकारवालाको सहयोग हुने आशा उनले व्यक्त गरे। प्रत्येक वर्ष दसैंको महानवमी (यो वर्ष भोलि मंगलबार) जात्रा हुने गर्छ। जात्राको क्रममा भक्तपुर नगरपालिका वडा नं ९ स्थित नवदूर्गा द्योछें (देवता घर)मा पालेर राखेको वडेमानको ठूलो खम्येलाई दौडाउने गरिन्छ। दौडाउनुअघि रक्सी खुवाएर मातन लगाइन्छ। जात्रामा सयौं युवाहरु प्रत्यक्ष सहभागी भई खम्ये दौडाउने गरिन्छ। यो क्रममा उनीहरुले खम्येको दायाँबायाँ रहेर समात्दै खम्येसँगै सयौं युवा दौडिने गरिन्छ। यसो हुने भएकाले यसलाई व्यवस्थित गर्न स्वयंसेवक परिचालन गर्न लागिएको जनाइएको छ। जात्राको क्रममा खम्येलाई नगरको विभिन्न ठाउँमा दौडाएर लाने गरिन्छ। यो क्रममा केही उशृङ्खल व्यक्तिहरुले खम्येलाई सियोलगायतले घोचेर उफ्राउने दुश्प्रयास गरिने बताइन्छ। सयौंको भीडका बीच जात्रालाई व्यवस्थापन गर्नु चुनौतीपूर्ण हुन्छ। भेलामा नवदूर्गा जात्रा व्यवस्थापन समितिका अध्यक्ष बालगोपाल बनमालालगायतले खम्येलाई सहज रूपमा ब्रम्हायणी पीठमा लैजान र बलीको दृश्य सहजरूपमा अवलोकन गर्न गराउन स्वयंसेवकहरूको सहयोगको आवश्यकता औंल्याएका थिए। दौडाइएको खम्येलाई भक्तपुर नगरको पूर्वमा अवस्थित ब्रम्हायणीमा पुर्याइन्छ। त्यही रात खम्येलाई बली दिइन्छ। त्यसको भोलिपल्ट विजया दसमीमा ब्रम्हायणीमा ठूलो मेला लाग्ने गर्छ। भेलामा खम्ये जात्रा व्यवस्थापन समितिका प्रतिनिधिले जात्रामा मद्यपान गर्नेको उपस्थितिले हुने असहज परिस्थितिलाई प्रहरी प्रशासनभन्दा स्थानीय स्वयंसेवकले सफलरूपमा जिम्मेवारी लिनुपर्ने बताए। भेलामा उक्त वडाका पूर्व वडाध्यक्ष विष्णुबहादुर मानन्धर, नवदूर्गा गणका सदस्य नारायणमान बनमाला, दयाराम बनमालालगायत सरोकारवालाले जात्रा तथा खम्ये बलीको सहज अवलोकन गर्न गराउन स्वयंसेवक र प्रहरी प्रशासनको परिचालन गर्ने निर्णय उपयुक्त भएको बताए।"
"बालुवाटारमा गठबन्धनको बैठक, सिट बाँडफाँट टुंगिएला?","काठमाडौं : प्रतिनिधिसभा र प्रदेशसभा निर्वाचनका लागि पाँच दलीय सत्ता गठबन्धनका तर्फबाट सिट बाँडफाँट गर्ने सम्बन्धमा छलफल गर्न शीर्ष नेताको बैठक बालुवाटारमा सुरु भएको छ। बैठकले पाँच दलीय कार्यदलले गृहकार्य गरी पठाएको प्रतिवेदनमा छलफल गरी अन्तिम रुप दिने विश्वास गरिएको छ। प्रतिनिधिसभातर्फको सिट बाँडफाँट अन्तिम चरणमा पुगेको प्रतिवेदन कार्यदलले दिएको र त्यसकै आधारमा प्रदेशसभातर्फको पनि अन्तिम रुप पाउने कार्यदलका सदस्य एवं राष्ट्रिय जनमोर्चाका सचिव हिमलाल पुरीले जानकारी दिए। सिट बाँडफाँटका बारेमा प्रतिनिधिसभातर्फको थोरै मात्र सहमति गर्न बाँकी रहेको उनले बताए। आजको शीर्ष नेतृत्वले प्रतिनिधिसभा र प्रदेशसभातर्फको सिट बाँडफाँट सक्ने गरी कार्यदलले काम सकेर बुझाएको जनाइएको छ। यस सम्बन्धमा छलफल गर्न सोमबार पनि रातिसम्म पाँच दलीय सत्ता गठबन्धनका शीर्ष नेतृत्वको बैठक बसेको थियो। बैठकलाई निष्कर्षमा पुर्याउन आज बिहान दलहरुका आन्तरिक र द्विपक्षीय वार्ता पनि भएको जनाइएको छ। प्रतिनिधिसभा र प्रदेशसभा निर्वाचनका लागि असोज २३ गते आइतबार कोजाग्रत पूर्णिमाका दिन उम्मेद्वारी दर्ताको कार्यतालिका निर्वाचन आयोगले सार्वजनिक गरेको छ। त्यसअघि नै गठबन्धनका दलबीच सिट बाँडफाँट गरी दलले आआफ्नो दलका तर्फबाट उम्मेद्वारको अन्तिम सूची बनाउनुपर्ने हुन्छ। बैठकमा प्रधानमन्त्री एवं नेपाली कांग्रेसका सभापति शेरबहादुर देउवा, नेकपा (माओवादी केन्द्र) का अध्यक्ष पुष्पकमल दाहाल प्रचण्ड, नेकपा एकीकृत समाजवादीका अध्यक्ष माधवकुमार नेपाल, जनता समाजवादी पार्टीका अध्यक्ष उपेन्द्र यादव र जनमोर्चाका उपाध्यक्ष दुर्गा पौडेललगायत शीर्ष नेतृत्वको सहभागिता रहेको जनाइएको छ।"
लोपोन्मुख चर्खे पिङमा आकर्षण (फोटो फिचर),गुल्मी : हराउँदै जान थालेको काठको चर्खे पिङ खेल्नका लागि स्थानीयको भिड लागेको छ। मालिका गाउँपालिका६ घमिर गुल्मीको खड्क छत्र मन्दिरमा लागेको महानवमी मेलामा राखिएको चर्खे पिङमा स्थानीयको आकर्षण देखिएको हो। पछिल्लो समय काठले बनेका पिङहरु लोपहुँदै जान थालेका छन्। काठै काठले बनेका पिङ आकर्षकसमेत देखिन्छन्। मेला महोत्सव र चाडपर्वमा प्रायः फलामका पिङहरु हुन्छन्। ६ वर्षदेखि निरन्तर यस ठाउँमा काठको चर्खे पिङ राख्ने गरिएको घमीरका स्थानीय युवा टीका खत्रीले सुनाए। पिङ चढ्दा प्रतिव्यक्ति पचास रुपैयाँ लिने गरिएको खत्रीले बताए।
प्रतिस्पर्धा स्वस्थ भएन भने त्यो लोकतान्त्रिक राजनीति हुँदैन : ओली,"झापा : नेकपा एमालेका अध्यक्ष एवं पूर्वप्रधानमन्त्री केपी शर्मा ओलीले स्वस्थ चुनावी प्रतिस्पर्धामा उत्रिन राजनीतिक दलहरूलाई आग्रह गरेका छन्। बडादसैँ, नेपाल संवत्, तिहार, छठलगायत चाडपर्वका अवसरमा आज गृहजिल्ला झापाको बिर्तामोडमा आयोजित शुभकामना आदानप्रदान कार्यक्रममा उनले अस्वस्थ प्रतिस्पर्धा लोकतान्त्रिक अभ्यास नहुने बताए। 'हामीले लडेर ल्याएको व्यवस्था नै बहुदलीय प्रतिस्पर्धा हो। प्रतिस्पर्धा स्वस्थ भएन भने त्यो लोकतान्त्रिक राजनीति हुँदैन,' उनले भने। उनले दलहरुबीच राष्ट्रिय एकता र बहुदलीय प्रतिस्पर्धाको गरिमा कायम राख्ने विषयमा एकता हुनुपर्ने धारणा व्यक्त गरे। एमाले अध्यक्ष ओलीले शुभकामना मन्तव्यका क्रममा दसैँको सांस्कृतिक, सामाजिक र पौराणिक महत्वका विषयमा चर्चा गर्दै मान्यजनबाट आशीर्वाद ग्रहण गर्ने, नारी शक्तिको उपासना गर्ने र असत्यलाई पराजित गर्ने सन्देश दिने चाड अरू मुलुकमा नभएको बताए। उनले २०५१ सालदेखि गृहजिल्लामा दसैँको महानवमीका अवसर पारेर शुभकामना आदानप्रदान कार्यक्रमको आयोजना गर्दै आएका छन्। सो अवसरमा राष्ट्रिय प्रजातन्त्र पार्टीका अध्यक्ष राजेन्द्र लिङ्देन, नेपाली कांग्रेस झापाका सचिव कृष्ण हुमागाईँ, नेकपा माओवादीका युवा नेता रञ्जीत तामाङ, जनता समाजवादी पार्टी झापा अध्यक्ष दीपेनबाला राईलगायत विभिन्न राजनीतिक पार्टीका नेता, नेकपा एमालेका नेता, उद्योगी, व्यवसायी र पेसाकर्मीहरुको उपस्थिति थियो।"
चितवन मेडिकल कलेज तोडफोडमा संलग्न १० जना पक्राउ,"चितवन : बिरामीको मृत्यु भएको भन्दै चितवन मेडिकल कलेज (सिएमसी)मा तोडफोड भएको छ । आक्रोशित आफन्तहरूको समूहले अस्पतालको सघन उपचार कक्ष (आइसीयू) भित्रै प्रवेश गरेर तोडफोड गरेका हुन् । तोडफोडबाट लाखौँको क्षति पुगेको अस्पताल प्रशासनले जनाएको छ । तोडफोडबाट मेडिकल आइसियु कक्षको झ्यालको सिसा, ढोका, उपचार उपकरणलगायतमा क्षति पुगेको छ । आक्रोशित भीडले आइसियु कक्षमा रहेका चिकित्सक र नर्सलाई समेत हातपात गरेको अस्पतालका प्रमुख कार्यकारी अधिकृत प्रताप देवकोटाले जानकारी दिए । धेरै बिरामी उपचार भइरहेको बेलामै संवेदनशील कक्षमा तोडफोड हुनु निन्दनीय छ, तोडफोडबाट लाखौँको क्षति भएको छ, चिकित्सक तथा नर्सहरूमाथि समेत हातपात भएको छ, देवकोटाले भने, संवेदनशील क्षेत्रमा यस्तो हर्कत हुनुमा सरकार गम्भीर हुनुपर्छ । उनले अस्पतालले भर्खरको युवालाई बचाउन भनेर हरतवरले प्रयास गरेको बताए । अहिले अस्पतालमा बाक्लो मात्रामा सशस्त्र प्रहरी र नेपाल प्रहरी खटाइएको छ । भरतपुर१३ का ३६ वर्षीय रमेश कुँवरको उपचारका क्रममा अस्पतालमा मृत्यु भएको हो । उनलाई प्याङ्क्रियाटाइटिस र उच्च रक्तचापको समस्या भएर अस्पताल लगिएको थियो । अस्पतालले उपचार गर्न सेन्ट्रल भेन खोलेर औषधि दिएको बताएको छ । त्यसलाई आफन्तहरूले घाँटीको शल्यक्रिया भन्दै तोडफोडमा उत्रिएको बताइएको छ । घटनाबारे अस्पताल प्रशासनबीच छलफल चलिरहेको बेला केही समूहले अस्पतालमा तोडफोड गरेका हुन् । तोडफोडमा संलग्न रहेको भन्दै प्रहरीले १० जनालाई नियन्त्रणमा लिएको छ । जिल्ला प्रहरी कार्यालय चितवनले बिरामीको मृत्युको सम्बन्धमा अस्पताल प्रशासनसँग वार्ता भइरहेको बेला अराजक समूहले तोडफोड गरेको जनाएको छ । तोडफोडमा संलग्नहरू गाडी रिजर्भ गरेर आएको प्रहरीले जनाएको छ । सो क्रममा प्रहरीसँग समेत उनीहरूको घम्साघम्सी चलेको थियो । सो क्रममा प्रहरी उपस्थित नभएको भए झनै ठूलो क्षति हुन सक्ने अवस्था थियो, समयमै प्रहरी पुगेर ठूलो क्षति हुनबाट रोकेको थियो, प्रवक्ता विजयराज पण्डितले भने ।"
अफगानिस्तानमा आत्मघाति बम आक्रमणमा ५३ जनाको मृत्यु,काबुल : अफगानिस्तानको राजधानी काबुलबाट पश्चिमतर्फको एक सहरमा गत शुक्रबार भएको आत्मघाति आक्रमणमा ज्यान जानेको सङ्ख्या कम्तीमा पनि ५३ पुगेको अधिकारीहरुले जनाएका छन्। अफगानिस्तानमा रहेको संयुक्त राष्ट्रसङ्घीय मिसनले सो कुराको जानकारी दिएको हो। उक्त मिसनका अनुसार अफगानिस्तानको हाजरा सहरमा शुक्रबार भएको सो आत्मघाति आक्रमणमा परेर ५३ जनाको ज्यान गएको छ। त्यसैगरी सो आक्रमणमा परेर कम्तीमा पनि ४६ जना अरु व्यक्ति घाइते भएका पनि समाचारमा जनाइएको छ। अफगानिस्तानको पश्चिमी सो सहरको एक शैक्षिक केन्द्रमा सो हमला भएको थियो। सो शैक्षिक केन्द्रमा ठूलो सङ्ख्याका विद्यार्थी जम्मा भएका थिए। उनीहरुले परीक्षाको तयारी गरिरहेका बेला सो आत्मघाति बम आक्रमण भएको उक्त शिक्षण संस्थाले जानकारी दिएको छ। यति धेरै संख्यामा नागरिकको ज्यान जानेगरी भएको सो आक्रमणको जिम्मेवारी अहिलेसम्म पनि कुनै समूह या व्यक्तिले लिएको छैन। अफगानिस्तानमा गएको वर्ष दिनभन्दा लामो समयदेखि तालिवानीहरुको शासन रहेको छ। त्यहाँ अहिले पनि यसरी हत्या हिंसा गरी नागरिकको ज्यान लिने क्रम रोकिएको छैन।
ट्राफिक नियम उल्लंघन गर्ने ७४८ जना चालकलाई कारबाही,"काठमाडौं : ट्राफिक नियम उल्लंघन गर्ने ७४८ जना चालक कारबाहीमा परेका छन्। सोमबार काठमाडौं उपत्यकाका विभिन्न स्थानबाट ती चालकलाई ट्राफिक प्रहरीले कारवाही गरेको हो। जसमा मदिरा पिएर सवारी साधन चलाउने १६२, तीव्र गतिमा सवारी साधन चलाउने ६७, एकतर्फी सडकमा सो विपरीत चलाउने ४४, फुटपाथमा पार्किङ गर्ने ४३ जना रहेका छन्। यसैगरी अवस्था ठीक नभएका सवारी साधन चलाउने २३, हर्नको अनावश्यक प्रयोग गर्ने १७, जथाभावी यात्रु चढाउने र ओराल्ने २२, रातो बत्तीको उल्लंघन गर्ने १८ र क्षमताभन्दा बढी यात्रु राख्ने ११ जना चालक कारबाहीमा परेका हुन्।"
भद्रकाली मन्दिरमा सवारीसाधनको पूजा गर्नेको भीड,काठमाडौं : बडादशैंको महानवमीका दिन आआफ्ना सवारीसाधनको पूजा गरिएको छ । यसदिन सवारीसाधन धोईपखाली सफा गरेर पूजा गरिन्छ । काठमाडौंको भद्रकाली मन्दिरमा सवारीसाधन पूजा गर्नेको भीड लागेको थियो । विधिवत् रुपमा गरिने यो पूजालाई विशेष महत्त्वका रुपमा लिइन्छ । नवरात्रको महाअष्टमीनवमीमा औजारहरूको पूजा गरेमा औजारहरू वा साधनहरू धेरै समय टिक्ने विश्वास छ ।
दसैंमा मदिरा,"काठमाडौं : दसैं भनेकै राम्रो लगाउने र मीठो मसिनो खाने चाडको रूपमा लिन थालिएको छ । देश विदेशमा रहेका आफन्तहरू एकै ठाउँ जम्मा भई मीठो मसिनो खाने, जमरा लगाउने, आशीर्वाद लिनेदिने दसैंका विशेषता नै हुन् । केही वर्ष यता खानाका परिकारसँगै रमाइलो गर्न मदिराको प्रयोग पनि बढ्दै गएको छ । विदेशी ब्रान्ड महँगो पर्ने र जहाँ पनि नपाउने हुँदा स्वदेशी ब्रान्डका रक्सी, वाइन, बियरजस्ता मदिरा उपभोग बढ्दै गइरहेको मदिरा उत्पादन संघको भनाइ छ । रक्सीमा ह्विस्की, रम, जिन, भोड्का, ब्रान्डीलगायतका ब्रान्ड बढी लोकप्रिय छन् । बियरमा नेपाली ब्रान्ड ब्राहसिंहे छ भने विदेशी र नेपाली सहकार्यमा आइरहेको काल्र्सबर्ग, टुबोर्गजस्ता बियरको उपभोग पनि बढ्दो छ । हाल ९० वटा कम्पनीहरूले विभिन्न नेपाली ब्रान्डका मदिराको उत्पादन गर्दै आइरहेका छन् । एक सय कम्पनीहरू अनुमतिको पर्खाइमा पनि छन् । दसैंमा विशेषत अरू समयको भन्दा मदिराको प्रयोग बढी हुने गरेको संघका अध्यक्ष बैजुप्रसाद बब्राको भनाइ छ । केन्द्रीय बैंकले मदिरा आयातमा रोक लगाएका कारण पनि यो पटकको दसैंमा आन्तरिक उत्पादनको खपत बढ्ने उनको भनाइ छ । विदेशी मुद्रा सञ्चितिलाई बढाउनका लागि भन्दै विदेशी मदिरासहित विलासिताका वस्तुको आयातमा केन्द्रीय बैंकले रोक लगाएको छ । मुलुकमा ७०यूभी (अन्ट्रा प्रुफ)देखि २५ यूभीसम्मका रक्सीका प्रकार पाइने गरिन्छ । ३ सय एमएलको ७०यूभीको रक्सीलाई ३५ देखि ५० रुपैयाँसम्म पर्ने मदिरा व्यवसायी अच्युत रिजाल बताउँछन् । बढीमा चार हजारसम्मका नेपाली रक्सी बजारमा पाइने गरेका छन् । फरक स्वाद र गुणस्तरीय उत्पादनका कारण सबै वर्गले नेपाली रक्सी पिउने गरेको उनको भनाइ छ । दसैंको धार्मिक तथा सांस्कृतिक महत्ववका कारण साथीभाइ भेटघाट तथा पारिवारिक जमघट हुने गरेको छ । यसरी भेटघाट हुँदा मदिराको मातमा रमाइलो गर्नुको मज्जा छुट्टै भएको रक्सी पारखीहरू भन्छन् । नेपालीमाझ पेय संस्कृतिको रूपमा भित्रिएको मदिरा स्वास्थ्य र धार्मिक कारण भने सबैले पिउँदैनन् । तर पनि दसैंमा हुने जमघटमा मदिराको सेवनको प्रयोग बढ्दै गइरहेको छ । सामान्य समयमा भन्दा दसैंमा मदिराको प्रयोग १५ देखि २० प्रतिशतले बढ्ने गरेको संघको तथ्यांक छ । नेपालमा नै उत्पादन हुने भए पनि कच्चापदार्थ भने भारतलगायतका मुलुकबाट आयात हुने गरेको छ । दसैंलाई लक्षित गर्दै विभिन्न कम्पनीहरूले नयाँनयाँ उत्पादन पनि सार्वजनिक गरिरहेका छन् । विशेषगरी भोड्का ब्रान्डका नयाँ उत्पादन बजारमा देख्न सकिन्छ । आकर्षक बोटल, लेबल, प्याकेजिङ र भिन्न स्वादका कारण नेपाली रक्सी मन परेको एक मदिरा पारखी बताउँछन् । साथीभाइसँग रमाइलो गर्न पनि रक्सी चाहिने उनी बताउँछन्् । विदेशी ब्रान्ड महँगो पर्ने हुँदा नेपाली रक्सी नै पिउने गरेको उनको भनाइ छ । यता, पछिल्लो समयमा वाइन पिउने चलन पनि बढेको छ । प्रायः महिला दिदीबहिनीहरूले रमाइलो गर्नका लागि वाइन पिउने गरेका छन् । अधिकांश वाइन फलफूलबाट बन्ने गरेका कारण फलफूलको नाम लिँदै वाइन पिउने पारखीहरूको संख्या बढेको छ । दसैंमा कोदो, भातबाट बनाउने स्थानीय रक्सीको प्रयोग पनि स्थानीयस्तरमा बढ्ने गरेको छ । कुनै लेबल वा प्याकेजिङबिना नै यस्तै लोकल रक्सीहरू बिक्री हुने गरेका छन् । कुनै पनि मापदण्डबिना स्थानीय सीप र संस्कृतिको रूपमा यी रक्सीहरूलाई लिने गरिन्छ भने भिन्नभिन्न जातीय सम्प्रदायमा यसको ठूलो महत्व रहने गरेको छ । मदिरा सेवन स्वास्थ्यका दृष्टिकोणले हानिकारक हुने गरेको भए पनि पछिल्लो समयमा यसको प्रयोग पनि बढ्दो छ भने कोसेलीको रूपमा पनि मदिरा प्रयोग हुन थालेको पाइन्छ ।"
दसैंमा घुमघाम,"काठमाडौं : दसैं नेपालीहरूको मुख्य र महत्वपूर्ण चाड हो । मुलुक आधुनिकतातर्फ अघि बढ्दै गर्दा दसैं मनाउने शैली पनि क्रमशः परिवर्तन हुँदै गएको छ । पछिल्लो समय दसैं भन्नेबित्तिकै नेपालीहरूले तालिकामा समेट्ने गरेका छन्। त्यो हो, दसैं घुमघाम । त्यसो त नेपालमा परम्परागत ढंगले आफन्तजनसँग भेटघाट, टीकाटालो गरेर दसैं मनाउनुपर्छ भन्ने सोच राख्नेहरूको पनि बाहुल्य छ । त्योसँगै ठाउँ, परिवेश र पारिवारिक पृष्ठभूमिअनुसार दसैं मनाउने चलन फरकफरक देख्न पाइन्छ । पछिल्लो समय दसैंको समयमा अधिकांश नेपालीहरू पारिवारिक घुमघाममा देशभित्र र विदेशसमेत जान थालेका छन्। विजयादशमीका दिन भगवतीले दानवी शक्तिमाथि र रामले रावणमाथि विजय हासिल गरेको खुसीयालीमा नवदुर्गा भवानीको प्रसादस्वरूप रातो टीका र जमरा लगाउने चलन छ । आफ्ना नाता कुटुम्ब र मान्यजनबाट टीका तथा जमरा लगाउने र आशीर्वाद प्राप्त गर्ने, नयाँनयाँ कपडाहरू लगाउने, आफ्नो क्षमताअनुसार मीठो खाना खानेखुवाउने, घरआँगन, बाटोघाटो, गाउँबस्ती सफासुग्गर राख्नेजस्ता कामसँगै घुमघाम पनि विशेष उत्साहका साथ गर्नेे गरिन्छ । टाढा रहेका परिवार र आफन्तजनहरूलाई सजिलो होस् भन्ने उद्देश्यले यो पर्व प्रायः पूणिमासम्म मनाइन्छ । पुख्र्यौली घर आमाबुवासँग दसैं मनाउने भएकाहरूलाई त यो समय बितेको पत्तो नै हुँदैन । वर्ष दिनपछि भेट भएका उनीहरूलाई गाउँका साथी आफन्तजनसँगै भेट्दै, कुराकानी साटासाटमै दिन बित्छ । दसैं नभएका र अन्य समुदायका व्यक्तिलाई करिब १५ दिनको यो समय कटाउन गाह्रो हुन्छ । त्यो समय घुमघाम गरेर बिताउनेको बाहुल्य बढ्दं गएको छ । सधैं व्यवसाय र काममा व्यस्त हुनेलाई यो समयमा दिन बिताउन पनि सकस हुन्छ । बजारमा पनि चहलपहल कम हुने भएकाले मनोरञ्जनका साथसाथै घुमफिर गर्नेहरूको संख्या बढ्दो छ । विगत केही वर्षदेखि नेपालीहरू दसैं बिदाको सदुपयोग गर्न आन्तरिक तथा विदेश भ्रमणमा निस्किन थालेका छन्। दसैं, तिहार र छठलगायतको लामो बिदामा परिवारसँग घुम्न जान थालेपछि धेरै गन्तव्यस्थलहरूमा भीडभाड हुने गरेको छ । राम्रो आम्दानी हुनेहरू विदेश भ्रमणमा घुम्न जान्छन् भने कम आम्दानी गर्नेहरू नेपाल तथा भारतका विभिन्न ठाउँहरूमा घुम्छन् । यसरी नेपाल घुम्न आउने पर्यटकबाटै नेपालीहरूमा पनि विस्तारै घुम्ने संस्कृति विकास भएको छ । दसैं भनेको टीका लगाउने र पूजाआजा मात्र नभएकाले वर्षभरिको थकान मेट््ने पर्वको रूपमा पनि लिने गरिएको छ । वर्ष दिनमा एक पटक भए पनि घुम्नुपर्छ भन्ने सोच पछिल्लो समय नेपालीहरूमा बढ्दै गएको छ । काठमाडौं कलंकीका रमेश शर्मा भन्छन्, अहिलेसम्म हामी दसैंको बिदामा पोखरा, मर्दी हिमाल, जोमसोम, मुस्ताङलगायतका पर्यटकीय गनतव्यमा पुगिसकेका छौं । यस वर्ष हामी पाँच जना साथी शेफोक्सुण्डो जाँदै छौं । त्यस्तै बुटबलका रोशनी भट्टराईलगायतको टोली पनि दसैं बिदामा साथी र परिवारहरूसँग मुस्ताङ जाने तयारीमा छन्। उनी चार वर्षदेखि हरेक दसैंमा घुम्न जाने गर्छिन् । विगतका दसैंमा पनि बिदाको सदुपयोग गर्दै उनी अहिलेसम्म थाइल्यान्ड, भारतको मुम्बई, गोवा घुमिसकेकी छन् । यस वर्ष परिवार र साथीसहितको आठ जनाको समूहमा मुस्ताङ जाने तयारीमा उनी छिन् । सुदूरपश्चिम धनगढीकी पवि भट्ट यतिबेला पूर्वको पाथीभरा जाने तयारीमा छिन् । उनी पेसाले इन्जिनियर हुन् । दसैंको मौका छोपेर बिदा सदुपयोग गर्दै साथीहरूसँग उनी पूर्व लागेकी हुन्। एक हप्ता बिदामा पूर्वका पर्यटकीय र धार्मिकस्थलको भ्रमण गर्न पाएकोमा निकै खुसी महसुस गरेको उनले बताइन् । पर्यटन क्षेत्रमा पछिल्लो समय सरकार पनि सक्रिय देखिन्छ । प्रदेशले आआफ्नो क्षेत्रमा पर्यटनलाई आधार मानेर विविध भ्रमण वर्षका कार्यक्रम गरिरहेको छ । स्थानीय तहले पनि सोहीअनुसारको घोषणा गरिरहेका छन् । यो दसैंमा अघि र पछि शनिबार परेकाले करिब एक साता सार्वजनिक बिदा छ । यो बिदाको सदुपयोग गर्न चाहनेको संख्या पनि उत्तिकै छ । यतिबेला ट्रेकिङ कम्पनीहरूमा पनि सेवा दिनै भ्याइँनभ्याइ छ । नेपाल अल्टरनेटिभ ट्रेकले दसैं बिदामा नेपालमा आन्तरिक पर्यटकको माग निकै बढेको बताएको छ । सगरमाथा बेसक्याम्प, अपर मुस्ताङ, मर्दी, लाङटाङलगायतका स्थानमा ट्रेकिङ गर्ने आन्तरिक पर्यटकको संख्या ७० प्रतिशतभन्दा माथि रहेको कम्पनीका सञ्चालक तेजबहादुर गुरुङले बताए । कोभिडपछि आन्तरिक पर्यटनमा राम्रो समय यतिबेला नै देखिएको हो । मुलुकको आन्तरिक पर्यटन पनि आन्तरिक पर्यटकले नै धानेका छन् । पहिले तीन रात चार दिनको भ्रमणमा जाने नेपालीले यतिखेर साहसिक पर्यटनमा जोड दिन थालेको अर्का पर्यटन व्यवसायी दिनेश खनाल बताउँछन् । दसैंमा अधिकांश ट्रेकिङमा जानेहरूको संख्या धेरै छ । त्यो पनि अन्नपूर्ण बेसक्याम्प, से फोक्सुण्डो, सगरमाथा बेसक्याम्पसम्म पुग्नेहरूको भीड छ । हामीले सेवा दिनै सकेका छैनौं, खनाल भन्छन्, कोभिड अघिसम्म पोखरा, लुम्बिनी, काठमाडौं आसपासका क्षेत्रमा जाने धेरै हुन्थे । अहिले, काठमाडौं, पोखरालगायतका ठाउँबाट कर्णाली जानेको संख्या बढी छ । पछिल्लो समय दसैंको समयमा अधिकांश नेपालीहरू पारिवारिक घुमघाममा देशभित्र र विदेशसमेत जान थालेका छन्।"
५० प्रतिशते घट्यो पशुबलि,"नुवाकोट : नुवाकोटका विभिन्न शक्तिपीठहरूमा सोमबार महाअष्टमी पर्वका अवसरमा विशेष मेला लागेको छ। कतिपय शक्तिपीठहरूमा कालरात्री भएका छन्। सर्वसाधारणमा पशु अधिकारका सम्बन्धमा सचेतना, सामाजिक जागरणका कारण यसवर्ष बडादसैंको क्रममा नुवाकोटका विभिन्न शक्तिपीठहरूमा पशुबलि ५० प्रतिशत घटेको छ। नुवाकोटको प्रसिद्ध जालपादेवी, भैरवी, निरञ्जना, पञ्चकन्या लगायतका मन्दिरहरूमा गत वर्षको तुलनामा पशुबलि निकै घटेको हो। धर्मका नाममा पशुबलि दिनु उचित नहुने आवाज उठिरहेको बेला नुवाकोटका प्रमुख शक्तिपीठ लगायतका मुख्य शक्तिपीठहरूमा महाअष्टमीका अवसरमा दिने पशुबलिको सङ्ख्यामा १० वर्षको तुलनामा निकै कम भएको मन्दिरका पुजारीहरू बताउँछन्। सर्वसाधारणले पशु अधिकारका पक्षमा सचेत हुँदै पशुको सट्टा नरिवल लगायतका अन्य वस्तु विकल्पमा चढाउन थालेका कारण पशु बलि घटेको प्रसिद्ध भैरवी मन्दिरका द्वारे महेन्द्रकुमार शाहीले बताए। उनका अनुसार सर्वसाधारणले पशुबलिको सट्टामा नरिवललगायतका सामग्री चढाउन थालेका र पशु अधिकारको विषय उठिरहेको कारण पशुबलि घटेको हो। मन्दिरमा पूजापाठ र दर्शन गर्नेहरू बढेपनि मन्दिरमा पशु बलि निकै घटेको शाहीले बताए। विभिन्न मन्दिरमा वर्षौंदेखि संलग्न पुजारीहरूका अनुसार पछिल्ला १० वर्षयता पशुबलिको सङ्ख्यामा कमी आएको छ। नुवाकोटको मुख्य भैरवी मन्दिरमा विगत ७१ वर्षदेखि पुजारी भई काम गरिरहेका वृद्ध हरिमानसिह डंगोलका अनुसार हाल अधिकांश दर्शनार्थीले पशुबलिको सट्टा नरिवल चढाउने गरेका छन्। १२१३ वर्ष अगाडिसम्म पनि बडादसैंको अवधिमा ५० वटाभन्दा बढी बोकाको बलि हुने गरेको थियो, सातआठ वर्षदेखि पाँच दशवटामा सीमित भएको डंगोलले बताए। पुराना दिन सम्झँदै जालपादेवी मन्दिरमा पूजापाठ गर्दै चोकदेका रामप्रसाद उपाध्यायले भने 'अहिले फाट्टफुट्ट मात्र बलि दिनेहरू मन्दिर गइरहेका हुन्छन्।' पशुबलिको विषय संस्कृतिसँग जोड्न नहुने उनको तर्क छ। समयसँगै धर्मकर्ममा बलिप्रथा पनि परिवर्तन हुँदै आएको हुनसक्ने जालपादेवी मन्दिरमा परिवारसहित पूजापाठ गर्न पुगेका त्रिशूली ढुंगेका नवराज उप्रेतीको भनाइ छ। धार्मिक संरचनामा यसरी फरकपन आउन थालेकामा संस्कृतिप्रेमी भने चिन्तित बनेका छन्।"
मुक्तिनाथ मन्दिरमा दसैं टीका हुने,"जोमसोम : हिन्दू तथा बौद्ध धर्मालम्बीहरुको साझा तीर्थस्थल मुस्ताङको मुक्तिनाथ मन्दिरमा दसैं टीका लगाइने भएको छ। दसैं टीका लगाउने उद्देश्य बोकेर मुक्तिनाथ आएका तीर्थयात्री र सर्वसाधारण दर्शनार्थीलाई बुधबार मन्दिरका पूजारी कृष्णप्रसाद सुवेदीले दसैं टीका र जमरा लगाइदिएर आर्शिवाद दिने बताएका छन्। मुक्तिनाथ मन्दिरमा बर्सेनि विजया दसर्मीको दिन सर्वसाधारण भक्तजनलाई मन्दिरका पूजारी सुवेदीले टीका र जमरा लगाइदिएर आर्शिवाद दिँदै आएका छन्। यसपटक पनि उनले मन्दिरमा आउने भक्तजनलाई दसैं टीका लगाइदिने जानकारी दिए। मुक्तिनाथ मन्दिरमा विजया दसमीको शुभ साइतको दिन अक्षता रुपी टीका र जमराको प्रयोग हुने पूजारी सुवेदीले बताए। विजया दसमीका दिन मन्दिरमा आउनेलाई टीका लगाइदिने व्यवस्था मिलाएका छौं। नवरात्रका पहिलो दिन घटस्थापनामा हामीले जमरामा पनि रोपण गरेका थियौं,' पूजारी सुवेदीले भने, यहाँ आउँदा दसैं टीका लगाउन वञ्चित र मुक्तिनाथमै टीका लगाउन आउने भक्तजनलाई दसैंको टीका लगाउन पाउनेछन्। आफन्त, मान्यजन र परिवारबाट बिछोडिएका र दसैं टीका लगाइदिने कोही अभिभावकहरु नभएकालाई मुक्तिनाथ मन्दिरमा दसैं टीका लगाइदिने व्यवस्था गरिएको हो। कतिपय भक्तजन मुक्तिक्षेत्रमा आएर दसैं टीका लगाउने गरेको पूजारी सुवेदीको भनाइ छ। मुक्तिनाथमा विजया दसमीबाहेक अन्य समयमा अक्षता टीका र जमराको प्रयोग हुँदैन। विजया दसमीको दिन भोलि बिहान ५ बजेदेखि मुक्तिनाथमा भगवानको नृत्य आरधना सुरु हुने र सो सकिएलगत्तै दसैं टीका लगाउने कार्यक्रम रहेको मन्दिरका पूजारी सुवेदीले बताए। भगवानको नृत्य कर्म २ घण्टा हुन्छ। त्यसपछि बिहान ७ बजेबाट दसैं टीका सुरु हुन्छ,' उनले भने।"
"वर्षाले सर्वसाधारणको बिजोग, भोलि पनि देशभरि वर्षा हुने","काठमाडौं : दसैँको महानवमीका दिन आज देशभर हल्का तथा मध्यम खालको वर्षा भइरहेको छ। आजको वर्षाले गर्दा दसैंका क्रममा मानिसहरुलाई आवातजावतमा पनि कठिनाइ भइरहेको छ। मौसम पूर्वानुमान महाशाखाका अनुसार हालः मनसुनको न्यून चापीय रेखा सरदर स्थानभन्दा उत्तरतिर अवस्थित रहेको र आज प्रदेश नं १, मधेस प्रदेश तथा बागमती प्रदेशमा सामान्य बदली रही बाँकी प्रदेशमा पहाडी भूभागमा आंशिकदेखि सामान्य बदलीरहेको जनाएको छ। अहिले गण्डकी प्रदेश, लुम्बिनी प्रदेशका केही भूभाग तथा बाँकी प्रदेशहरुका थोरै स्थानमा मेघ गर्जन र चटयाङसहित हल्कादेखि मध्यम वर्षा भइरहेको छ। मौसमविद् सजिना शाक्यका अनुसार आज मध्य तथा पूर्वी भागमा हल्का तथा मध्यम खालको वर्षा भइरहेको छ। त्यस्तै विजया दशमीको दिन भोलि देशको पश्चिम भागमा भारी वर्षाको सम्भावना रहेको छ भने अन्य स्थानमा हल्का वर्षा हुनेछ। महाशाखाका अनुसार आज राति पनि बागमती प्रदेश, गण्डकी प्रदेश तथा लुम्बिनी प्रदेशमा थोरै र प्रदेश नं १, मधेश प्रदेशका एकदुई स्थानमा भारी वर्षाको सम्भावना रहेको छ। विजया दशमीको दिन भोलि पनि देशभर सामान्यदेखि पूर्ण बदली रहने मौसम पूर्वानुमान गरिएको छ।"
राँगोको मार हान्न तीन लाख १५ हजारको बोलकबोल,"बेनी : म्याग्दीको रघुगङ्गा गाउँपालिका२ को भगवती कोत मन्दिरमा आज नवमीका दिन बलि चढाइने सरकारी राँगोको मार हान्न (काट्न) तीन लाखको बोलकबोल भएको छ । सोमबार भएको कालरात्रिमा खुला बडीबढाऊमार्फत सरकारी राँगोको मार हान्ने छिनोफानो गरिएको हो । बडीबढाऊमा सहभागी सचिन केसीले सबैले भन्दा धेरै तीन लाख १५ हजार रकम तिर्ने कबोल गरेर सरकारी बलिको मार हान्ने भएका हुन्। उनले सोमबार नै कबोल रकम पूजा व्यवस्थापन समितिलाई उपलब्ध गराइसकेका थिए। यसअघि २०७८ सालको दशैँको नवमीमा भगवतीमा रु तीन लाखमा सरकारी मारको बढीबढाऊ भएको थियो । नवमीको दिन बलि दिइने राँगो मार हान्ने व्यक्तिको मनोकाङ्क्षा पूरा हुने जनविश्वासका कारण आकाङ्क्षी धेरै हुने भएकाले खुला बडीबढाऊमार्फत छनोट गरिएको भगवती कोत मन्दिर पूजा व्यवस्थापन समितिका सचिव कृष्णबहादुर शाहीले जानकारी दिए। भगवती कोत मन्दिरमा कालरात्रिको राति कोत मन्दिरमा सर्वसाधारणको बीचमा खुला बोलकबोल गर्ने परम्परागत चलन रहेको छ । यो क्षेत्रकै ऐतिहासिक कोत मन्दिर रहेको र यहाँको सरकारी राँगो काटेपछि मनले आँटेको पुग्छ भन्ने जनविश्वास रहेको छ । हरेक वर्ष सरकारी मार हान्न आकाङ्क्षा राख्नेको सङ्ख्या र बोलकबोल रकमसमेत बढ्दै गएको पूजा व्यवस्थापन समितिका अध्यक्ष देवेन्द्रबहादुर मल्लले बताए। 'यहाँ सरकारी मार हानेका व्यक्ति सबैको उन्नति प्रगति भएको छ, त्यसैले पनि भगवती कोतमा दुर्गाभगवतीलाई बलि चढाइने राँगो मार हान्न ठूलो हानथाप नै हुँदै आएको हो,'उनले भने। तत्कालीन बाइसेचौबिसे राज्यकालदेखि यहाँको कोत मन्दिरमा बडीबढाऊ गरी राँगो हान्ने (काट्ने) चलन छ । नवमीका दिन कोत मन्दिरमा सरकारी मार हानेपछि पूजा व्यवस्थापन समिति, आफन्तजन र गाउँलेले सरकारी मार हान्ने व्यक्तिको टाउकोमा फेटा गुथाएर बाजागाजासहित सम्मान गर्ने चलन रहेको छ । यहाँ सरकारी मार हान्न हुने बोलकबोल नेपालकै सबैभन्दा धेरै रहेको मानिएको छ । म्याग्दीको प्रमुख शक्तिपीठमध्येमा पर्ने भगवती कोत मन्दिरलाई पुरातत्व विभागले दुई वर्षअघि रु ६९ लाख खर्चेर पुनःनिर्माण गरेको छ । रासस"
राष्ट्रपतिद्वारा नव कन्याको पूजा,"काठमाडौं : राष्ट्रपति विद्यादेवी भण्डारीले नवदुर्गाको अवतारस्वरुप आज महानवमीको दिन नव कन्याको पूजा गरेकी छन्। शीतलनिवासस्थित राष्ट्रपति कार्यालयमा आयोजना गरेको विशेष समारोहमा राष्ट्रपति भण्डारीले नव कन्यालाई नवदुर्गाको स्वरुप मानेर पूजा गरेकी हुन्। सो अवसरमा राष्ट्रपति भण्डारीले नौ कन्याको गोडा धोएर, टीका लगाई, उपहार प्रदान गरिन्। ती कन्यालाई बालमन्दिरबाट लगिएको हो। दसैं पर्वका अवसरमा महानवमीको दिनमा राष्ट्रपतिले नवकन्याको पूजा प्रत्येक वर्ष गर्दै आएकी छन्। उक्त समारोहमा नव कन्याले अन्तिममा नृत्यसमेत गरेका थिए। सो नृत्यको राष्ट्रपति भण्डारीले अवलोकन गरेकी थिइन्।"
ललितपुरमा खड्क जात्रा,काठमाडौं : ललितपुरको पाटन दरबार क्षेत्रमा सञ्चालन हुने पायः खड्ग जात्राअन्तर्गत मंगलबार महालक्ष्मी स्थानबाट खड्कसहित जात्रा गरिएको छ। झाँकीसहित मनमानेश्वरी देवीलाई यथास्थानमा विराजमान गराई विधिपूर्वक सबैभन्दा पुरानो जात्रा पायोँ अर्थात् खड्ग जात्राअन्तर्गत खड्कसहित जात्रा गरी मूलचोकमा भित्राइएको हो। जात्रअन्तर्गत बुधबार मूलचोकबाट मंगलबजार चारदोबाटोमा श्री भवानी र नव दूर्गा भवानीबीच मिलन तथा जात्रा गरिने मानमानेश्वरी पायो जात्रा व्यवस्थापन समितिले जनाएको छ। घटस्थापनादेखि विधिवत रुपमा सुरु भएपनि यो जात्राको मुख्य विधि फूलपातीका दिन गरिन्छ। उक्त दिन मुछे आगनघरबाट मुलचोकमा श्री भवानीलाई बिराजमान गरिएको थियो।
दसैंमा सुनसान काठमाडौंका सडक,काठमाडौं : दसैंका लागि गाउँ घर जानेको संख्या बढेपछि काठमाडौं उपत्यका सुनसान भएको छ । यसअघि केहि चहलपहल देखिएको काठमाडौंको सडक महानवमी अझै सुनसान भएको हो । धेरैजना दसैं मनाउन घर गएपछि काठमाडौंका सडक खाली जस्तै देखिएका छन् । सडकमा फाट्टफुट्ट मात्रै गाडी चलेका छन् । गाडीको चाप घटेपछि काठमाडौंसँग जोडिएका नाका पनि सामान्य छन् । यसवर्ष २० लाखभन्दा बढिले उपत्यका छाडेको अनुमान छ ।
दसैंमा बज्ने कालजयी दस गीत,"काठमाडौं : दसैं आउनु केही दिन अगाडिदेखि नं रेडियोटिभीमा मङ्गल धुन बज्न थाल्दछ। त्यसरी बज्ने दशैं गीतले झनै दशैंमा रौनकता थपिदिन्छ नेपाली गीत संगीतको इतिहासमा दशैंसम्बन्धी गीतले ठूलो महत्व राखेको छ। संगीत क्षेत्रमा लागेका अधिकांशले चाडवाडसम्बन्धी गीत गाउने गरेका छन्, धेरै दशैं गीत बज्ने गरे पनि दशैंभरि धेरै बज्ने मुख्य दश गीतले नेपालीको मन छुने गरेको छ। विछोडको पिडा नसकी खप्न दशैंको बेलामा दशैंसम्बन्धी गीत भन्ने वित्तिकै हामी यो गीतलाई सम्झिन्छौँ। कालजयी र नेपालीको दशैं झल्काउने आलाप बजेपछि दशैं आइसकेको अनुभूति हुन्छ। यो गीत दशैंसम्बन्धी पुरानो चर्चित गीत हो। सन् १९७० को दशकमा नारायण गोपालले दार्जिलिङमा गएर दिलमाया खातीलाई भेटेरै यो गीत गाउन आग्रह गरेका थिए। त्यसपछि कलकत्तामा नारायण गोपाल र दिलमाया खातीको स्वरमा रेकर्ड गरिएको युगल गीतकै ऐतिहासिक गीत पनि हो यो गीत। रेडियो नेपालमा दशैंको गीतमध्ये धेरै बजेको यो गीत अहिले सबै रेडियोले दशैंमा बजाउने गरेका छन्। नमुछे आमा दहीमा टीका दशैं आउनेवित्तिकै रेडियोटिभीमा बज्ने यो गीतले पनि नेपाली मन दुख्ने गरेको छ। नारायण रायमाझीले एकसरो लोकभाकामा गाएको यो गीत २०५७ सालमा कृष्णभक्त राईले विभिन्न बाजा राखेर गाएपछि दशैं गीतको चर्चित गीत बन्यो। भारतीय सेनामा रहेका रायमाझीका दाइ लक्ष्मण रायमाझीले भारतपाकिस्तानको कार्गिलको लडाइँ सन् १९९९ ताका यो गीत लेखेका थिए। नेपाली जनजीवनलाई बोकेको यो गीत यथार्थमा पनि मन छुने बनेको छ। दशैं नै हो कि यो मेरो दशा फर्किआएको यो गीत पनि दशैंको गीतमध्येको चर्चित गीत हो। योगेश्वर अमात्यको स्वरमा रहेको यो गीतमा दशैं गीतकै फरक स्वाद पाइन्छ। बढ्दो महँगीले नेपाली समाजलाई पारेको असर यो गीतमा प्रस्तुत छ। न्यु बज्राचार्यको संगीतमा रहेको यो गीतको शब्द गुमनाम जस्तै रहेका सर्जक प्रेम बस्नेतले लेखेका थिए। विसं २०५० ताका संवाद समेत हालेर बनेको यो गीत दशैंको परिचय जस्तै बनेको छ। यसपाली दशैंमा ठूलो दाजु आउने रे कुल पोखरेलको स्वरमा रहेको यो गीत दशैंसम्बन्धी गीतको अर्को चर्चित गीत हो। कूल पोखरेलको सम्झनामा अन्य गायकले पनि यो गीतको कभर गाएर युट्युबमा राखेका छन्। कुल पोखरेललाई दशैंमा मज्जाले सम्झाउने गीत हो यो। नेपाली गीत संगीतमा फरक नामले परिचय बनाएका पोखरेलको यो गीत बालबालिकाले समेत खुब मन पराउने गरेका छन्। यो दशैंमा म घर आइन नेपाली लोकदोहोरी गीतमा दशैं गीत भन्ने वित्तिकै यो गीतको सम्झना आइहाल्छ। एसएसएस म्युजिकले बजारमा ल्याएको यो गीतमा रेशम थापा र उद्धव कार्कीलाई सीता थापा र गीता कोइरालाले स्वरमा साथ दिएका छन्। लोकदोहोरी मन नपराउनेले पनि यो गीत दशैं गीतको दोहोरीमा ऐतिहासिक गीतको रुपमा लिएका छन्। परदेशबाट घर फर्किन नसकेका नेपालीको पीडा यो गीतमा समेटिएको छ। रातो टीका दशैंको जमरा नेपाली चलचित्रमा पनि दशैं तिहारको गीतले अत्यधिक चर्चा पाउने गरेको छ। मनमन्दिर चलचित्रमा रहेको यो गीतले पनि दशैंको झल्को ल्याउँछ। नायक राजेश हमाल र नायिका झरना थापाको नृत्य रहेको यो गीत अहिले पनि दशैंमा उत्तिकै बज्ने गर्दछ। दशैं आयो नेपाली चलचित्र मुग्लानमा रहेको दशैं आयो गीत पनि दशैंमा अत्यधिक बज्ने गीतमा पर्दछ। पछिल्लो पुस्ताको युवामा यो गीत झनै चर्चित गीत हो। सुन्न मात्र होइन दशैंका कार्यक्रममा रमाइलोसँग यो गीतमा युवा पुस्ता नाचिरहेका हुन्छन्। वर्ष र दिनमा लै लै सुगम पोखरेलको स्वरमा रहेको यो गीत पनि युवा पुस्ताले औधी रुचाएको दशैं गीत हो। रवि श्रेष्ठको शब्दमा तयार भएको यो गीतमा पनि स्रोताले दशैं गीतको फरक स्वाद लिने गरेका छन्। दशैंमा मात्रै नभएर अन्य समयमा पनि यो गीत पोखरेलले विभिन्न कार्यक्रममा गाउने गरेका छन्। नेपाली परिवेशमा यो गीतमा पनि परदेशीको व्यथालाई पनि समेटिएको छ। थालैभरि रातो रातो अक्षता र पाती सुनिल गिरीको स्वर, संगीत र शब्दमा आएको यो गीत पनि केही वर्षदेखि नियमित चर्चामा छ। रिकेस गुरुङ्गले एरेन्ज गरेको यो गीत युट्युबमा धेरैले मन पराएका छन्। दशैंमा लाहुरे फर्किएको र गाउँको रमाइलो क्षणहरु समेटिएको गिरीको यो गीत पनि दशैं गीतमा रुचाइएको गीत हो। पर्देशबाट फरिया ल्याइदिउँला शिव थापा मगरको स्वर, शब्द, संगीतमा रहेको यो गीत पनि चर्चा कमाएको दशैं गीत हो। उदयराज पौडेलको संगीत संयोजनसहित भाइब्स क्रियसनले बजारमा ल्याएको लोकपप शैलीको यो गीत पनि दशैंमा धेरैले सुन्न थालेका छन्।"
घाँटीमा मासु अड्किएर चितवनमा एक जनाको मृत्यु,चितवन : मासु खाँदा घाँटीमा अड्किएर चितवनका एकजनाको मृत्यु भएको छ । मृत्यु हुनेमा कालिका नगरपालिका८ गैरिबारीका ५० वर्षीय धनबहादुर दानी क्षेत्री रहेका छन् । सोमबार साँझ मासु खाने क्रममा घाँटीमा अड्किए पछि उनलाई उपचारका लागि भरतपुरको पुरानो मेडिकल कलेज ल्याइएको थियो । उनको पुरानो मेडिकल कलेज पुर्याउनासाथ मृत्यु भएको जिल्ला प्रहरी कार्यालयले जनाएको छ । क्षेत्रीको शव परीक्षणका लागि भरतपुर अस्पतालमा राखिएको छ। रासस
"नुहाउन गएका बाबुछोरा बेपत्ता, जिप र कपडा खोला किनारमा भेटियो","किमाथाङ्का : सङ्खुवासभाको खाँदबारी नगरपालिका९ तुम्लिङटारस्थित सभाखोलामा नुहाउन गएका बाबुछोरा बेपत्ता भएका छन्। बेपत्ता हुनेमा खाँदबारी७ का ४० वर्षीय तारानाथ काफ्ले र उनका छोरा १५ वर्षीय सनम रहेका छन्। जिल्ला प्रहरी कार्यालयका प्रहरी नायव उपरीक्षक वीरेन्द्र गोदारका अनुसार दुवैजना सोमबार दिउँसो आफ्नै गाडी लिएर सभाखोला गएका थिए। उनीहरू घर नफर्किएपछि आज आफन्तले प्रहरीलाई खबर गरेका थिए। बेपत्ता बाबुछोराको खोजी भइरहेको गोदारले बताए। प्रदेश १०२००२ च ५९२० नम्बरको जिप, कपडा, जुत्ता, मोबाइल, साबुनलगायत सामग्री सभाखोला किनारमा भेटिएको प्रहरीले जनाएको छ। बेपत्ताको खोजी गर्न दुई प्रहरी निरीक्षकको नेतृत्वमा विभिन्न स्थानमा प्रहरी टोली परिचालन गरिएको गोदारले बताए। बेपत्ता तारानाथ अरुण तेस्रो आयोजनामा सवारी चालकको रुपमा कार्यरत थिए।"
"युरोप, अमेरिका पुग्छ सिगानाको अकबरे खुर्सानी","गलकोट : पछिल्लो सयम रुचाइएको खुर्सानीको प्रजातीमध्यको एक अकबरे खुर्सानीको सिगानाका किसानहरुले व्यावसायीक उत्पादन थालेका छन् । खानाका लागि पिरोसँगै स्वास्थ्यबद्र्धक मानिएको अकबरे खुर्सानीको बागलुङ नगरपालिका८ का केही किसानले उत्पादन गरेका छन् । सिगानाका अगुवा सुन्तला किसान रामबहादुर खडकाले तीन वर्षदेखि अकबरे खुर्सानी खेती गर्दै आएका छन् । खड्काले पहिलो वर्ष लगाएको अकबरे खुर्सानीको माग राम्रो आएपछि यो खेतीतर्फ आकर्षित भएको बताए । उनले लगातार दुई वर्षदेखि दुई रोपनी जग्गामा व्यवसायीक रुपमा अकबरे खुर्सानी उत्पादन गर्नुहुन्छ र यसको अचार बनाएर ब्राण्डीङ समेत गर्दै आएका । मेरो मुख्य पेसा त सुन्तला खेती हो तर सुन्तला खेतीमा सिजनको कामबाहेक अघिपछि फुर्सद हुन्छ, कृषि भ्रमण तथा अवलोकनको समयमा व्यवसायिक रुपमा अकबरे खुर्सानी खेती गरेको देखेर तीन वर्षअघि पर्वत जिल्लाको पातीचौरबाट एक सय बिरुवा लिएर लगाएको थिएँ, कृषक खड्काले भने, अहिले अकबरे खुर्सानीको हरियो दाना केजीको रु चार सय ५० र अचार बनाएर प्याकेजीङ गरेको आधा केजीको रु चार सय ५० मा विक्री गर्दै आएको छु, यहाँको अचार कोसेली बनेर युरोप, अमेरिका र अष्ट्रेलिया पुगिसकेको छ । खड्काले खुल्ला स्थानमा भन्दा प्लाष्टिक टनेलमा राम्रो गुणस्तरको खुर्सानी फल्ने गरेको अनुभव सुनाए। उनले पाकेको अकबरे खुर्सानी सुकाएर बनाएको अचार सहकारीको लोगो राखेर प्याकेजिङ गरेर विक्री वितरण गर्दा दुईदेखि तीन वर्षसम्म स्वस्थ नै हुने बताए । उनका प्लाष्टिक टनेलमा अहिले करिब आठ सय अकबरे खुर्सानीका विरुवा छन् । उत्पादन भएका खुर्सानी स्थानीय श्रीगणेश कृषि व्यवसायिक सहकारी संस्थाको ब्राण्डमा विक्री गर्ने गरिएको छ । उनले सहकारीमार्फत् संस्थाका शेयर सदस्यलाई अकबरे खुर्सानीका बिरुवा वितरण गरिएको सहकारीले जनाएको छ । ख्डकाले यो वर्षमा रु एक लाखको अकबरे खुर्सानी विक्री गर्ने लक्ष्य राखेका छन् । अकबरे खुर्सानीको स्वदेश र विदशेमा माग बढ्दै गएपछि स्थानीय किसान सुरेन्द्र खड्का र शिव खड्कसमेतले अकबरे खुर्सानी उत्पादन गर्न थालेका छन् । तीन जना कृषकलेनै उत्पादन गरेको खुर्सानी सहकारीको ब्राण्डमा अहिले अचार बनाएर बजार पठाउने गरेका छन्। सहकारीले एक हजार आठ सय खुर्सानीका विरुवा आगामी वर्ष वितरण गर्ने र सहकारीमार्फत् ब्राण्ड बनाएर विक्री गर्ने योजनामा सहकारीको रहेको सो सहकारीका अध्यक्ष रामबहादुर खड्काले जानकारी दिए । यस वर्ष रु ५० हजारको अकबरे खुर्सानीको अचार विक्री गर्ने लक्ष्य रहेको शिव खड्काले बताए । भान्सामा स्वाद र पिरोका लागि रुचाइएको अकबरे खुर्सानीको पछिल्लो समयमा स्वदेशी र बिदेशी बजारमा पनि माग बढ्दै गएको उनीहरुको भनाइ छ । अकबरे खुर्सानी बढी पिरो हुने भएपनि स्वास्थ्यमा असर नगरेर फाइदा गर्ने भएकाले उपभोक्ताको रोजाइमा उक्त खुर्सानी पर्दै आएको यसका किसानहरुको अनुभव छ ।"
धुलिखेलको दीगो विकास प्रतिवेदन संयुक्त राष्ट्र सङ्घमा पेस,"बनेपा : धुलिखेल नगरपालिकाले शहस्राब्दी दीगो विकास लक्ष्यका पूरा भएका चार लक्ष्यको प्रतिवेदन संयुक्त राष्ट्र सङ्घमा पेस गरेको छ । नगरले दीगो विकासका १७ मध्ये शिक्षा, स्वास्थ्य, गरिबी निवारण र सुरक्षित खानेपानी गरी चार लक्ष्य पूरा गरेको प्रतिवेदन गत अप्रिलमा सार्वजनिक गरेको थियो। नगरप्रमुख अशोक ब्याञ्जूले सङ्घको दीगो सहरी विकास विभागका प्रमुख कर्ट गारीगानलाई दीगो विकास लक्ष्य अन्तर्गत सन् २०२२ को प्रतिवेदन सोमबार थाइल्याण्डस्थित कार्यालयमा हस्तान्तरण गरेका हुन्। 'दीगो विकास लक्ष्यअन्तर्गत सन् २०२२ को प्रतिवेदन सङ्घलाई बुझाए, यसलाई गौरवको विषय मान्नुपर्छ,' उनले भने। उनले जुलाई पहिलो साता सङ्घको न्यूयोर्कस्थित कार्यालयमा १६३ देशका प्रतिनिधि सहभागी दीगो विकासमा उच्चस्तरीय राजनीतिक मञ्चको बैठकमा सम्बोधन गर्दै धुलिखेलले दीगो विकास लक्ष्यमध्ये हासिल गरेका चार लक्ष्यका बारेमा जानकारी गराएका थिए। सार्वजनिक गरिएको प्रतिवेदनमा दीगो विकास लक्ष्यका चार सूचक पूरा गरेको जनाउँदै स्वेच्छिक समीक्षा प्रतिवेदन सार्वजनिक गर्नेमा दक्षिण एशियामै धुलिखेल पहिलो नगर भएको दाबी गरिएको छ। निर्वाचित जनप्रतिनिधि आएपछि नगरको गरिबीको अवस्था १४ बाट चार प्रतिशतमा झरेको, नगरले ८४ प्रतिशत स्थानीयवासीको घरमा खानेपानी (एक घरएक धारा) पुर्याएको, गुणस्तरीय शिक्षाका लागि नगरले स्नातक तहसम्म अध्ययन गर्ने स्थानीयवासीका लागि निःशुल्क शिक्षाको व्यवस्था गर्नुका साथै काभ्रेपलाञ्चोकको अन्य स्थानीय तह तथा अन्य जिल्लाबाट आउने विद्यार्थीका लागि ५० प्रतिशत निःशुल्क गरेको र नेपालमै पहिलो पटक स्वस्थ सहर कार्यक्रम गरेको प्रतिवेदन सार्वजनिक गरिएको थियो। नगरले युनिसेफको सहयोगमा गरिबी निवारण, स्वस्थ सहर, गुणस्तरीय शिक्षा र गुणस्तरीय खानेपानीका लागि भएका प्रयासको स्वेच्छिक स्थानीय समीक्षापश्चात प्रतिवेदन सार्वजनिक गरिएको थियो। ब्याञ्जूले भने, 'अबको केही महिनामा ९९ प्रतिशत जनताको घरमा स्वच्छ खानेपानी पुग्नेछ भने केही वर्षभित्र औसत गरिबीको सङ्ख्या शून्यमा पुयाउने लक्ष्य नगरले लिएको छ।' शिक्षामा गुणस्तरीयता कायम गर्न नगरले सामुदायिक विद्यालयमा एमजीएमल विधि, अङ्ग्रेजी माध्यम तथा शिक्षकलाई प्रविधियुक्त तालिम, भौतिक पूर्वाधारको निर्माणलगायत कार्य गरेको छ। दीगो विकास लक्ष्य एउटा साहसिक र विश्वव्यापी सम्झौता हो जसले सन् २०३० सम्ममा सबै प्रकारका गरिवीको उन्मूलन गरी मानव, पृथ्वी र समृद्धिका लागि एक समान, न्यायपूर्ण र सुरक्षित विश्व निर्माण गर्ने परिकल्पना गर्छ। दीगो विकासका १७ लक्ष्य तथा एक सय ६९ सहायक लक्ष्य दीगो विकासका लागि एजेण्डा २०३० को एउटा भाग हो, जुन संयुक्त राष्ट्रसङ्घका १९३ सदस्य राष्ट्र सम्मिलित सेप्टेम्बेर २०१५ को ऐतिहासिक राष्ट्रसङ्घीय साधारण सभाको शिखर सम्मेलनले पारित गरेर सन् २०१६ देखि लागू गरेको थियो। विश्वभरका राष्ट्रिय सरकार तथा लाखौँ नागरिकलाई एउटै थलोमा ल्याई यी महत्वाकांक्षी कार्यसूचीमा व्यापक छलफल र परामर्श गरी यी दीगो विकास लक्ष्य तय गरिएका हुन्। यसैबीच, नगरक्षेत्रभित्र कोइला प्रयोग गर्न प्रतिबन्ध लगाएको विषयले पाँच महिनाअघि बेलायतको संयुक्त राष्ट्रसङ्घीय सम्मेलन (कोप२६)मा समेत चर्चा पाएको पर्यटकीय उक्त नगरले स्वस्थ सहरका लागि सङ्घीय स्वास्थ्य सेवा विभाग, प्रदेश मन्त्रालय र स्थानीय जनप्रतिनिधिबीच सात प्रतिबद्धतासमेत जनाएको छ। सबै स्थानीय दलका प्रतिनिधिबीच अपनत्व बढाउने, स्वस्थ बातावरण, नसर्ने रोग पोषण तथा स्वास्थ्य प्रवद्र्धनका कार्यक्रममा जोड दिने, नगरका सम्पूर्ण शिक्षकलाई विशेष स्वास्थ्य तालिम तथा जनचेतनाका कार्यक्रम अभिवृद्धि गर्ने, समुदायका सूचना एकीकृत गरी स्वास्थ्य सूचना केन्द्र सक्रिय बनाउने, स्वास्थ्यसम्बन्धी अनुसन्धानका लागि काठमाडौँ विश्वविद्यालयसँग समन्वय गर्ने र स्वास्थ्यकर्मी क्षमता अभिवृद्धिका लागि विशेष तालिम प्रदान गर्ने उल्लेख छ। खनिजतत्व उत्खनन नगर्ने, वातावरणमैत्री विकास गर्ने र आगामी पाँच वर्षमा स्थानीय सबैका घरमा प्रयोग फोहर पानी प्रशोधन गरी पुनः प्रयोग गर्ने योजना बनाएर काम भइरहेको नगरले जनाएको छ। 'धुलिखेलको एउटा काम विश्वमा चर्चा हुनु गौरवको विषय बनेको छ,' उनले भने। उनका अनुसार अब स्वस्थ सहर अभियानका सर्वदलीय अपनत्व बढाइने छ। नगरद्वारा भविष्यमासमेत जिवाश्म इन्धन अप्रसारसन्धी अभियान कार्यान्वयनको पहिलो प्राथमिकतामा राखिने जनाइएको छ। साथै, स्वच्छ र स्वस्थ सहरको अवधारणा पूरा गर्न नगरले वातावरण प्रदूषण एवं स्वास्थ्य समस्यालाई वैज्ञानिक तवरबाट समाधान गर्न खाद्य हरियाली सहर कार्यक्रमको योजना बनाएको छ। नगरलाई हालै शून्य कार्बन उत्सर्जन गर्दै वातावरणमैत्री विकास गर्ने विश्वका १५ सहरमध्ये पाँचौँ नम्बर र एशियाको पहिलो सहर बनेको घोषणा गरिएको थियो। धुलिखेलले यसअघि दक्षिण एशियामै पहिलो पटक जिवाश्म इन्धन अप्रसारसन्धी अभियानलाई कार्यान्वयनमा ल्याएको थियो। सन्धिअन्तर्गत रहेर धुलिखेलले आफ्नो नगर क्षेत्रलाई पर्यटकीय सहरको रुपमा विकास गर्ने उद्देश्यले दीगो विकास र स्वस्थ तथा सफा वातावरणीय कार्यलाई पहिलो प्राथमिकता दिँदै आएको छ। रासस"
वडा सदस्य बेपत्ता भएको ३८ दिनपछि शव भेटियो,उदयपुर : गत भदौ ९ गतेदेखि बेपत्ता उदयपुरको त्रियुगा नगरपालिका२ खैजनपुरकी वडा सदस्य छत्रकुमारी थापा (राउत) को शव आइतबार भेटिएको छ। उनको शव ३८ दिनपछि फेला परेको हो। जिल्ला प्रहरी कार्यलयका प्रहरी नायव उपरीक्षक ज्ञानेन्द्र फुयालका अनुसार ३८ वर्षीया राउत गत भदौ ९ गतेदेखि बेपत्ता छन्। उनको कङ्काल बेलका नगरपालिका८ सेतीखोलास्थित माछापुछ्रे सामुदायिक बनमा रुखमा झुण्डिएको अवस्थामा स्थानीयवासीले फेला पारेका थिए। डीएनए परीक्षणपछि राउतको शव पहिचान भएको र शव आफन्तको जिम्मा लगाइएको प्रहरीले जनाएको छ। राउत गत वैशाखमा सम्पन्न स्थानीय तहको निर्वाचनमा त्रियुगा२ को वडा सदस्यमा निर्वाचित भएका थिए।
तलेजु भवानी मन्दिरमा दर्शनार्थीको घुइँचो,काठमाडौं : हनुमानढोका दरबार क्षेत्रमा रहेको तलेजु भवानीको मन्दिरमा दर्शनार्थीको भीड लागेको छ। वर्षमा एकपटक महानवमीका दिन खुल्ने भवानी मन्दिरमा बिहानैदेखि दर्शनार्थीको भीड लागेको हो। तलेजुी मन्दिरमा अरु दिनमा दैनिक नृत्य पूजा हुनेगरे पनि यसदिन सर्वसाधारणको पूजाका लागि खुला गरिन्छ। प्यागोडा शैलीको प्राचीन मन्दिर वर्षमा एक पटक खुल्ने हुँदा विशेष महत्वका साथ भक्तजनले दर्शन गर्ने गर्छन्।
"मन थामेर काममा व्यस्त छन्, कलिला बालबालिका","महोत्तरी : गौशालास्थित एक होटेलमा कार्यरत ११ वर्षीय बालकले साहुजीको नजरबाट छलेर आफ्नो नाम नबताउने शर्तमा भने, 'बुबा गत वर्ष बित्नुभयो, घरमा आमा, एक भाइ र एक बहिनी छन्। आर्थिक अवस्था अत्यन्तै नाजुक छ। भैपरि आउँदा नातागोताले कहिल्यै केही सहयोग गर्दैनन्। भोकै बाँच्नुभन्दा सकि नसकि काम गरिरहेछु। यहाँ काम गर्दा होटलमा खान पाएको छु अनि केही पैसा पनि पाइन्छ। मेलामा घुमफिर गरौँ, मीठो मीठो खाऔ अनि आमाको काखमा बसौँ यो इच्छा कहिल्यै पुरा हुन सकेन्।' गौशाला बजारमा दशमीको अवसरमा माता दुर्गा भवानीको भव्य मेला लागेको छ। जहाँ दर्शनार्थी र मेला हेर्नका लागि टाढाटाढाबाट आगन्तु्कहरू आउने गर्दछन्। यहाँको होटलमा ग्राहकहरू रमाउँदै खाजा खानमा व्यस्त छन् भने ती कलिला बालबालिकाहरू बाटोको छेउमा जुठो थाल धुनमा व्यस्त छन्। उनीहरूलाई मेलाको कुनै असर छाएको छैन। सबैले दसैं हर्षोल्लासपूर्वक मनाइरहेको समयमा गौशाला नगरपालिका५ स्थित बजारकै अर्को होटलमा काम गर्ने १० वर्षीय बालक रितिक साहले बिहानदेखि बेलुकासम्म खटिरहेका छन्। हँसिलो, गोरिलो र काममा फूर्तिलो स्वभावका रितिकले यसपालिको दसैंमा घर गएर रमाइलो गर्ने निधो गरे तर पनि होटलमा कामको चापले घर जान पाएनन्। आमासँग सुख दुःखको कुरा गर्ने सोच बनाएका रितिकको सपना गरिबी र विपन्नताका कारण पूरा हुन पाएन। त्यस्तै मन्दिर प्राङ्गणमा हातमा केही थान बेलून बेच्दै गरेको ११ वर्षीय बालक रविन्द्र सदा (नाम परिवर्तन) खेलकुद गर्ने उमेर अन्य बालबालिकालाई फकाउने सामग्री बेच्नमा व्यस्त छन्। उनले भने, 'बेलून बेचेर साँझसम्ममा गरी पाँच सय रुपैयाँ जम्मा हुन्छ। यहि पैसाले घरको आवश्यक व्यवस्थापन गर्नेछु। सिजनको व्यवसायबाट मगन्य आम्दानी भइरहेको छ।' त्यस्तै एक रेडिमेड पसलमा काम गर्ने १३ वर्षीय बालक सतिश सिंह नियमित रूपमा पर्व नमानेर काममा व्यस्त छन्। पसलमा आउने ग्राहकको मनपर्ने कपडा देखाउने, कपडा पट्याएर राख्नेजस्ता काममा उनी व्यस्त हुन्छन्। उनलाई दसैं लागेकै छैन। उनी भन्छन्, 'पर्व तिहार भनेको गोजीमा पैसा हुनेका लागि मात्र रहेछ, हामीजस्ता गरिब परिवारका बालबालकलाई त दिनरात एकैसरह छन्।' रितिक, रवीन्द्र र सतिश जस्ता बालबालिकाहरू मेलामा काम गर्ने एक उदाहरण पात्र मात्र हुन्। यहाँका कयौं बालबालिका दिनहुँ ईंटभट्टा, होटल, घरेलु कामदार (नोकर) जस्ता कार्यमा केही पैसाका लागि काम गरिरहेका दृश्य जहाँतहीँ हेर्न पाइन्छ। कलिलो उमेरमै जोखिमपूर्ण काम गराइले बालबालिकामा शारीरिक, मानसिक, सामाजिक तथा मनौवैज्ञानिक रूपमा नकारात्मक असर परेर उनीहरूको जीवन धरापमा परिरहेको छ। तर, राज्य र सरोकार भएका निकाय भने मुखदर्शक बनेका छन्। पढ्ने उमेरमा उनीहरू दिनभरि नै ईंट्टाभट्टामा जोखिमपूर्ण श्रम गर्न बाध्य छन्। जिल्लाका प्रमुख व्यापारिक केन्द्र बर्दिबास, औरही, गौशाला, रामगोपालपुर, सम्सी, सदरमुकाम जलेश्वर, मटिहानी, पिपरा लगायतका दजनौँ हाटबजारमा बालबालिका कडा परिश्रम र श्रम गरेर कष्टपूर्ण जीवन बिताउन बाध्य छन्। जिल्लामा बालश्रमिक बढ्दै गएको भन्ने विषयमा कुरा उठेपछि महिला तथा बालबालिका कार्यालय अन्तर्गतको बाल संरक्षण शाखाले अनुगमन थालेको छ। तर, अनुगमन प्रभावकारी भएको छैन। अनुगमन कागजमै सीमित रहेको स्थानीयको गुनासो छ। स्थानीय होटलमा काम गर्ने बाल श्रमिकले ग्राहकलाई चिया, नास्ता दिने र जुठोभाँडा सफा गर्नेदेखि लिएर पसलको सरसफाइ र ग्राहकका लागि तयार पारिने नास्ता, खाना र चियासमेत बनाउन साहुले उनीहरूलाई लगाइरहेको मानवअधिकार सञ्जाल महोत्तरीका प्रतिनिधि अजय साहले बताए। उनले भने, 'चौध वर्ष उमेर पूरा नगरेका बालबालिकालाई श्रममा लगाउन कानूनले बन्देज लगाएको छ। त्यस्तो पाइएमा तीन महिना कैद वा १० हजार रुपैयाँ जरिवाना वा दुवै सजाय हुने व्यवस्था छ। त्यस्तै १४ वर्षदेखि १६ वर्षका बालबालिकालाई जोखिमपूर्ण काममा लगाएमा एक वर्षसम्म कैद वा ५० हजार रुपैयाँ जरिवानासम्मको व्यवस्था छ।' यता, सरोकारबाला निकायले भने बालअधिकारको सुरक्षाका विषयमा मौन देखिएका छन्। बालअधिकार संरक्षण गर्नुपर्छ भन्दै बालअधिकार दिवसमा चर्को नारा घन्काउने सरकारी निकाय भने काम नगरे खान नपुग्ने बालबालिकाका हकमा सरोकारवाला स्तरबाट प्रभावकारी कदम चाल्न सकेको छैन।"
स्थानीय तहमा उम्मेदवार बनेका व्यक्तिलाई कांग्रेसले टिकट नदिने,"काठमाडौं : स्थानीय तहमा उम्मेदवार बनेका व्यक्तिलाई कांग्रसले आउँदो मंसिर ४ गते हुने निर्वाचनको टिकट नदिने भएको छ। नेपाली कांग्रेस केन्द्रीय कार्यसम्पादन समितिको बैठकले प्रतिनिधिसभा र प्रदेशसभाको प्रत्यक्षतर्फको उम्मेदवार चयनका विषयमा उक्त निर्णय गरेको हो। बैठकपछि जारी विज्ञप्तिमा भनिएको छ, 'हालै सम्पन्न स्थानीय तहको निर्वाचनमा कुनै पनि पदमा उम्मेदवार भएको व्यक्तिलाई प्रतिनिधि सभा र प्रदेश सभाको पहिलो हुने निर्वाचित हुने प्रणाली तर्फको उम्मेदवार नबनाउने।' पार्टी सभापति एवं प्रधानमन्त्री शेरबहादुर देउवाको सभापतित्वमा सोमबार समितिको बैठक बसेको हो। प्रतिनिधि सभा र प्रदेश सभा निर्वाचन २०७९ को पहिलो हुने निर्वाचित हुने प्रणाली तर्फका उम्मेदवारको चयनका लागि विभिन्न आधार तथा मापदण्ड तय गरिएको छ। निर्णय अनुसार उम्मेदवार चयन गर्दा पार्टीको विभिन्न तहबाट विधान बमोजिम उम्मेदवारका लागि भएको सिफारिस, व्यक्तिगत योग्यता, नैतिकता, कार्य क्षमता, लोकतान्त्रिक आन्दोलनमा पुर्याएको योगदान, सामाजिक भूमिका, पार्टीको विभिन्न तह र क्षेत्रमा गरेको योगदान, लोकप्रियता एवं आगामी दिनको सम्भावना समेतलाई आधार बनाएको पार्टीले जनाएको छ। यसअघि कारबाहीमा परेकालाई आगामी निर्वाचनमा खेल्ने भूमिकाका आधारमा थप निर्णय गर्ने विज्ञप्तिमा उल्लेख छ।"
फाइनलमा इनारपाटीले जित्यो खसी,"नुवाकोट : नुवाकोटको पिपलटारमा सञ्चालित दोस्रो बडादसैं कप जिल्लास्तरीय फुटबल प्रतियोगिता सम्पन्न भएको छ। खेलाडीहरूको पहिचान तथा खेलको प्रवर्द्धन गर्नका लागि लामिबगैंचा सामाजिक युवा क्लबको आयोजनामा सम्पन्न सो प्रतियोगितामा इनार पाटी युवा क्लव विजेता भएको छ। यस प्रतियोगितामा नुवाकोटका विभिन्न १० टीमको सहभागिता रहेको थियो। प्रतियोगितामा उपाधि विजेता इनारपाटी युवा क्लबले ४० किलोग्रामको एउटा खसी जितेको छ। उपविजेता कोलोनी युथ सर्कलले २५ किलोग्रामको खसी पाएको छ। प्रतियोगिताका विजेता र उपविजेताले खसीका साथमा मेडल र प्रमाणपत्र पाएका छन्। प्रतियोगिताको विजेता तथा उपविजेताहरूलाई पूर्व सांसद तथा नेपाली कांग्रेसका नेता बहादुरसिंह लामा तामाङले सम्मान गरेका थिए। उनले खेलले मानव जीवनलाई सत्मार्गका साथै अनुशासित बनाउने भएका कारण यसको विकास तथा संवर्द्धनको जरुरी रहेको बताए। विदुर नपाका मेयर राजन श्रेष्ठले मानव जीवनमा खेलले परिवर्तन सिकाउने र खेल जगतको विकास र विस्तारका लागि आवश्यक कदम चाल्ने बताए। प्रतियोगितामा उत्साहजन रूपमा खेलाडी तथा क्लबहरूको सहभागिता रहेको आयोजक पिपलटार सामाजिक युवा क्लबले जनाएको छ। नेपाल सितोरियो कराते संघका अध्यक्ष तथा कांग्रेस नुवाकोटका उपसभापति राजु थापाले खेलबाट मानवलाई अनुशासित, सभ्य तथा स्वास्थ रहन सिकाउने भएकाले विद्यार्थी जीवनदेखि नै यसको विस्तार गरिनुपर्ने बताए। आयोजक क्लबका अध्यक्ष सुजन गजुरेलका अनुसार क्लबले विभिन्न समयमा खेल प्रतियोगिता, सामाजिक कार्यका साथै रक्तदान समेत गर्दै आएको छ। प्रतियोगिता अवधिभर जय महांकाल युवा समूहले खेलमैदान सरसफाई गरेको थियो।"
हिन्दू धर्म संस्कारसम्बन्धी एक हप्ते अनुशिक्षण,"स्याङ्जा : हिन्दू स्यवंसेवक संघ नेपाल स्याङ्जाले एक हप्ते हिन्दू धर्म संस्कार एवं प्राथमिक शिक्षासम्बन्धी अनुशिक्षण पूरा गरेको छ। पुतलीबजारमा आयोजित सात दिने आवासीय कार्यक्रममा हिन्दू धर्म संस्कार तथा दैनिक जीवनयापनका बारेमा १५ जना विभिन्न विषय विज्ञहरूले छुट्टाछुट्टै प्रशिक्षण दिएका थिए। कास्की र स्याङ्जाका गरी १७ विद्यालयका ८६ जना किशोर सहभागी थिए। १२ देखि २५ वर्ष उमेर समूहका किशोर सहभागी रहेको अनुशिक्षणमा कपिलदेव भट्ट, रेशम पौडेल, अच्यूत पोखरेल, ऋषिराम पोखरेल, ओमप्रकाश शर्मा, नेपाली सेना, प्रहरी लगायतले संस्कृत, नैतिक शिक्षाका साथै व्यायम, योगासम्बन्धी प्रशिक्षण दिइएको थियो। संघ स्याङ्जाका अध्यक्ष यदुनन्दन अर्याल, सचिव ऋषिराम शर्मा, नगर सञ्चालक मुक्तिप्रसाद रेग्मी लगायतले हिन्दू धर्मका बारेमा जानकारी गराए। संघिय सांसद नारायणप्रसाद मरासीनीले सबैको हितका पक्षमा काम गर्नु नै धर्म भएको बताए। उनले परापूर्वकालदेखि मनाउँदै आएको हाम्रो धर्म संस्कृतिको रक्षा गर्नु कर्तव्य र धर्म दुवै भएकामा जोड दिए।"
मुस्ताङको 'ध्ये' बगरमा लोभलाग्दा स्याउ,"जोमसोम : जलवायु परिवर्तनले विस्थापित बनेको मुस्ताङको 'ध्ये' गाउँका किसानले अहिले कालिगण्डकी नदीको तटीय क्षेत्र ध्ये खोलाको किनारामा स्याउ खेती गरिरहेका छन्। उनीहरूले त्यहाँ २०६४ सालदेखि स्याउ खेती गर्न थालेका हुन्। समुन्द्री सतहदेखि झन्डै चार मिटर अग्लो उचाइमा अवस्थित लोघेकर दामोदरकुण्ड गाउँपालिका ध्ये गाउँमा जलवायु परिवर्तन असर पर्दा त्यहाँ स्थानीय किसानको दैनिक जीविकोपार्जन समस्या परेको थियो। करिब १५ वर्षअघि जलवायु परिवर्तनको असरले त्यहाँको खेतीयोग्य जमिनमा पानीको अभाव र चरम खानेपानीको समस्या हुँदा त्यहाँका कृषि र पशुपालन व्यवसाय संकटमा परेको थियो। मुस्ताङको ध्ये गाउँमा कुल तीन दर्जन घरधुरीको बसोबास थियो। जलवायुको असरले जमिनको तापमान वृद्धिसँगै खानेपानी र सिँचाइ श्रोत सुक्दै गएपछि त्यहाँका किसानले पुरानो गाउँ छोड्न बाध्य भएका हुन्। त्यहाँका कतिपय बस्तीहरू जीविकोपार्जनका लागि तल झरेका छन् भने कतिपय अझै ध्ये खोलाको नजिक बस्ती स्थान्तरण गरी बसेका छन्। ध्ये गाउँबाट बस्ती भई अहिले तल झरेका करिब २६ घरधुरी छन्। ध्ये गाउँको शिरबाट ध्ये गाउँको बेसी झरेकाहरूले झन्डै डेढ दशकदेखि कालिगण्डकी बगरमा स्याउ खेती गरिरहेका छन्। लेंकको खेतीयोग्य जमिन सिँचाइ अभावमा बाँझो हुँदै गएपछि वैकल्पिक खेती गर्न उनीहरू करिब चार हजार मिटर माथिबाट करिब ३ हजार मिटरको फेंदमा झरेर स्याउ खेती गरेका हुन्। जलवायु परिवर्तनको प्रभाव मुस्ताङको ध्ये गाउँमा प्रत्यक्ष देखिएको हो। ध्ये गाउँबाट बस्ती विस्थापित भएको पुरानो स्थान पुग्न करिब १६ किमी उकालो हिँड्नु पर्दछ। ध्ये गाउँबाट विस्थापित भई कालिगण्डकी किनाराको छेउमा झरेका ध्ये गाउँबासीले गाउँको पञ्चिमतर्फ कालिगण्डकी किनाराको खेर गएको बगरलाई स्याउ खेती गर्ने माध्यम बनाएका हुन्। कालिगण्डकी बगरमा करिब १२ सय रोपनी प्रतिजग्गामा उनीहरूले खेतीयोग्य जमिनका लागि उपभोग गर्दै आइरहेका छन्। ध्ये बगरे खोला नजिक स्थानीयले जग्गा सम्याएर ग्रेड मिलाएका थिए। उनीहरूले खेतीका लागि माटो अन्यत्रबाट माटो ढुवानी गरी स्याउ फल्न योग्य बनाएका थिए। 'पानीका मुहान सुक्दै गएपछि कालिगण्डकी तिरमा बस्ती सर्न बाध्य भयौं , जीवन गुजारा गर्न खेती गर्नैपर्ने थियो, वडाध्यक्ष एवं ध्ये थाङसुङ कृषि सहकारी संस्थाका अध्यक्ष पासाङ गुरुङले भने, 'बगरलाई खेत बनाउन धेरै श्रम र पैसा खर्च गर्यौं, अहिले क्रमिक रूपमा स्याउ फल्न थालेकाले केही आसा पलाएको छ।' ध्येबासीले करिब १२ सय रोपनी जग्गामध्ये आठ सय रोपनी जग्गामा १२ सय बोट परम्परागत जातका स्याउ बिरुवा लगाएका थिए। अहिले ती बोटले विस्तारै फल दिन सुरु गरेको वडाध्यक्ष गुरुङले बताए। बर्सेनि ध्ये गाउँका किसानले स्याउ टिप्ने बेला प्रकृति पूजा गर्छन। स्थानीय बौद्ध परम्परा अनुसार स्याउ खेतमा लामा राखेर पूजाआजा गर्ने गरेको वडाध्यक्ष गुरुङले बताए। यसरी प्रकृति पूजा गर्दा स्याउ खेती राम्रो हुने विश्वास ध्ये बासीको छ। खेर गएको कालिगण्डकी नदीको बगरे जग्गामा स्याउ खेती फस्टाउँदै गएपछि ध्येबासीमा आशाको सञ्चार पलाएको छ। तर, उनीहरूलाई स्थान्तरित बस्तीबाट चरनक्षेत्र टाढा हुँदा पशुपालन व्यवसायमा केही समस्या रहेको वडाध्यक्ष गुरुङको भनाइ छ। ध्ये गाउँका किसानले ध्ये बगरमा यसपटक करिब १० ट्रक स्याउ फलाएका छन्। तर ,सदरमुकाम देखि सो स्थानसम्म पुग्न धेरै टाढा पर्ने भएकाले स्याउ ढुवानी महङ्गो पर्ने हुँदा स्याउ खरिद गर्न व्यापार आउन नसकेको वडाध्यक्ष गुरुङले बताए। ध्ये गाउँबासीले विषादीरहित अर्गानिक स्याउ उत्पादन गरेका छन्। उनीहरूले स्याउ बगैंचामा पशुचौपायाको मल प्रयोग गर्ने गरेका छन्। विशुद्ध अर्गानिक स्याउ उत्पादन गरेकाले ध्ये गाउँको स्याउमा बेग्लै आर्कषण र स्वादिलो हुने गर्छ। उनीहरूले यसपटक बगरमा फलाएको स्याउ खुद्रा बिक्री गरेका छन्। ढुवानी महङ्गो पर्ने र अपायक भएकाले ध्ये गाउँको स्याउ बजारीकरणमा समस्या पर्ने गरेको वडाध्यक्ष गुरुङले उल्लेख गरे। उनले कालिगण्डकीको बगरमा स्याउ खेती गरेर वातावरण संरक्षणमा योगदान र जीविकोपार्जनका लागि मार्ग प्रशस्त गरेको जनाए। 'हामी जलवायु पीडित किसान हौं, राज्यले हामीलाई व्यवस्थापनमा सहयोग गर्नुपर्छ, वडाध्यक्ष गुरुङले भने , यो खेर गएको जग्गा किसानको नाममा लालपुर्जा बन्नसके कृषि लोन लिन सहयोग पुग्थ्यो, समा सरोकारवाला निकायबाट पहल होस्।'"
विपन्न परिवारलाई गाउँपालिका अध्यक्षको सहयोग,"हेटौंडा : मकवानपुरको मनहरी गाउँपालिकाका अध्यक्ष रन्जन कालाखेतीले गरिब तथा अति विपन्न परिवारलाई चाडपर्व मनाउन खाद्यान्न सहयोग उपलब्ध गराएका छन्। उनले अध्यक्ष पदमा निर्वाचित भएपश्चात हालसम्म तलब भत्ताबापत् प्राप्त गरेको रकम र त्यसमा आफुले केही रकम थप गरी कूल तीन लाख रुपैयाँ बराबरको खाद्यान्न सहयोग गरेका हुन्। उनले वडा नम्बर २, ३, ५, ६ र ८ का विपन्न परिवारलाई फूलपाती र अष्टमीको दिन घरमै पुगेर सहयोग उपलब्ध गराएका हुन्। 'चाडपर्व सबैको हो। गाउँका अति विपन्न परिवारलाई दसैं मनाउनै समस्या छ भन्ने सूचना पाएँ। त्यसकारण प्रत्येक परिवारलाई ३० किलो चामल, १ लिटर तेल र दालसहितको प्याकेट वितरण गरियो, केही परिवारलाई भने अवस्था हेरेर नगद पनि दिएको छु,' उनले भने। मुख्य लक्ष्य गाउँबासीलाई रोजगार र आत्मनिर्भर बनाउनु रहेको उनले बताए। तर, सहजै बेरोजगारी समस्या समाधान गर्न सकिने अवस्था छैन। त्यसका लागि केही वर्ष लाग्छ। त्यतिन्जेलका लागि उनीहरुको गाँस, बास र कपासको जोहो गर्ने जिम्मेवारीबाट म पन्छिने छैन', उनले भने। उनले आफ्नो पाँच वर्षे कार्यकालमा तलव भत्ताबापत् पाएको रकम विपन्न परिवारकै सहयोगका लागि खर्चिने प्रतिवद्धतासमेत व्यक्त गरे। मनहरीमा जनजाति, क्षेत्री ब्राम्हण, सीमान्तकृत चेपाङ, बोटेलगायत समुदायको बसोबास छ।"
आज महानवमी : नवरात्रिको अन्तिम दिन विशेष पूजाअर्चना,"काठमाडौं : आज देशभर हिन्दूको विशेष पर्व दसैंको महानवमी हो। यसलाई देश तथा विदेशमा विशेष गरी मनाइँदै छ। आश्विन शुक्ल प्रतिपदाका दिन वैदिक विधिपूर्वक माता नवदुर्गा भवानीको आह्वान गरी घटस्थापना गरिएको जलपूर्ण कलशमा नवमी अर्थात् नवरात्रिको अन्तिम दिन विशेष श्रद्धाभक्तिपूर्वक पूजाअर्चना गरिन्छ। प्रतिपदादेखि महानवमीसम्म नवदुर्गा, कुमारी, महाकाली, महालक्ष्मी र महासरस्वतीको पूजा तथा सप्तशती पाठ गरी विजयादशमीका दिन विसर्जन गर्ने चलन छ। सो कलशको जल अभिषेक गरी टीका प्रसाद लगाउनाले वर्षभरि नै सुख, शान्ति र आरोग्य मिल्ने जनविश्वास रहेको छ। हनुमानढोका दरबार क्षेत्रमा रहेको तलेजु भवानीको मन्दिर आज एक दिनमात्र सर्वसाधारणका लागि खुला गरिँदै छ। तलेजु मन्दिर वर्षमा एक पटक प्रत्येक वर्ष आश्विन शुक्ल नवमीका दिन मात्र सर्वसाधारणका लागि खुला गरिन्छ। बिहीबार बिहानैदेखि हनुमानढोका दरबारका साथै नेपाली सेनाका ब्यारेक तथा गुल्महरूमा श्रद्धाभक्तिपूर्वक बाजागाजासहित बलि दिएर जङ्गी निसानपूजा तथा कोतपूजा भइरहेको छ। आजै सवारी साधनहरूलाई पनि बलि दिएर पूजाआजा गर्ने चलन छ।"
महाअष्टमी मेलामा ६ सय बढीको पशुबलि,"बैतडी : बैतडीमा महाअष्टमीका दिन विभिन्न शक्तिपीठहरूमा बलि सहितको जात्रा लागेको छ। जिल्लाको दशरथचन्द नगरपालिका२, देहिमाण्डौमा रहेको निङ्गलाशैनी भगवती मन्दिर, पुर्चौडी नगरपालिका९ मा रहेको दुर्गा भवानी मन्दिर, मेलौली नगरपालिकामा रहेको मेलौली भगवती मन्दिर, सुर्नया गाउँपालिका५ मा रहेको फाल्ङासैन मन्दिर लगायतका शक्तिपीठहरूमा बलि सहितको जात्रा लागेको हो। अष्टमीका दिन राँगा तथा बोका गरी ६ सयभन्दा बढीको बलि दिइएको छ। सप्तमीका दिन बाधिएका राँगा तथा बोकाहरूको महाअष्टमीको दिन विशेष पूजाआजासहित बलि दिइएको निंगलाशैनी धार्मिक सेवा समितिका अध्यक्ष मान बहादुर बोहराले जानकारी दिए। निंगलाशैनीमा ३९६ राँगा र २ सयभन्दा बढी बोकाहरूको बलि दिएको दशरथचन्द नगरपालिका२ का वडा अध्यक्ष सूर्यबहादुर बोहराले जानकारी दिए। यसैगरी मेलौली नगरपालिकामा रहेको मेलौली भगवती मन्दिरमा पनि घटस्थापनाका दिनदेखि नै विशेष पूजाआजासहित पशुबलि दिइने गरिएको छ। नवरात्रि सुरु भएको दिनदेखि अष्टमीको दिनसम्म ८१ राँगा र १३५ बोकाहरूको बलि दिइएको मेलौली भगवती मन्दिर व्यवस्थापन समितिले जनाएको छ। यसैगरी पुर्चौडी नगरपालिका९ मा रहेको तल्लादेहि दुर्गा भवानी मन्दिरमा पनि बलि सहितको जात्रा सम्पन्न भएको छ। तल्लादेहि दुर्गा भवानी भगवती मन्दिरमा ११ राँगा र ४० भन्दा बढी बोकाको बलि दिइएको मेला व्यवस्थापन समितिले जनाएको छ। यसैगरी सुर्नया गाउँपालिका५ मा रहेको फाल्ङासैन मन्दिरमा पनि राँगा तथा बोकाको बलि दिइएको छ। मंगलबार नवमीको दिन पनि जिल्लाको शिवनाथ गाउँपालिकामा५ मा रहेको उदयदेव मन्दिरमा बलि सहितको पूजाआजा हुने छ। अष्टमीको दिन रांगा तथा बोकाहरू बाँधिने छन् भने नवमीको दिन बलि सहितको जात्रा हुने छ। यसैगरी पाटन नगरपालिका६ मा रहेको उदयदेव मन्दिरमा पनि बलि सहितको जात्रा हुने गरेकामा यस वर्ष प्रभावित बनेको छ। मुख्य पुजारी मटेने जोशी परिवारमा सुतक परेको हुनाले जात्रा नहुने भनिएको थियो। तर, बलिका लागि दुई राँगा पुर्याइएको छ। मेला व्यवस्थापन समितिले राँगा काटिने वा नकाटिनेबारे केही जानकारी गराएको छैन।"
आज राँगो दौडाउने जात्रा हुँदै,"भक्तपुर : भक्तपुरको दसैंको सबैभन्दा आकर्षक खम्ये जात्रा (राँगो दौडाउने जात्रा) लाई व्यवस्थित गर्न स्वयमसेवक परिचालन गर्ने भएको छ। भक्तपुर नगरपालिका९ को कार्यालयमा सरोकारवालासँगको भेलाले जात्रालाई थप व्यवस्थित बनाउन स्वयमसेवक परिचालन गर्ने निर्णय गरेको हो। भेलामा भक्तपुर नगरपालिका९ का वडाध्यक्ष रवीन्द्र ज्याख्वले धार्मिक र सांस्कृतिक रूपमा मनाइरहेको विभिन्न जात्राहरूमा भक्तपुर नगरपालिका र वडा कार्यालयले समन्वय गरेको बताउँदै खम्ये जात्रालाई सभ्य, भव्य तथा सहज रूपमा अवलोकन गर्ने वातावरण बनाउन स्वयमसेवक परिचालन गर्ने निर्णय भएको बताए। यो कार्यमा नवदुर्गा जात्रा व्यवस्थापन समिति, खम्ये जात्रा व्यवस्थापन, प्रहरी प्रशासनलगायत सरोकारवालाको सहयोग हुने आसा उनले व्यक्त गरे। दसैंको महानवमी जात्रा हुने गर्दछ। जात्राको क्रममा भक्तपुर नगरपालिका९ स्थित नवदुर्गा द्योछें (देवता घर) मा पालेर राखेको वडेमानको ठूलो खम्येलाई दौडाउने गरिन्छ। दौडाउनुअघि रक्सी खुवाएर मात लगाइन्छ। जात्रामा सयौं युवाहरू प्रत्यक्ष सहभागी भई खम्ये दौडाउने गरिन्छ। यो क्रममा उनीहरूले खम्येको दायाँ बायाँ रहेर समात्दै खम्येसँगै सयौं युवा दौडिने गरिन्छ। यसो हुने भएकाले यसलाई व्यवस्थित गर्न स्वयमसेवक परिचालन गर्न लागिएको जनाइएको छ। जात्राको क्रममा खम्येलाई नगरको विभिन्न ठाउँमा दौडाएर लाने गरिन्छ। यो क्रममा केही उत्सृखल व्यक्तिहरूले खम्येलाई सियोलगायतले घोचेर उफ्राउने दुश्प्रयास गरिने बताइन्छ। सयौंको भीडका बीच जात्रालाई व्यवस्थापन गर्नु चुनौतीपूर्ण हुन्छ। भेलामा नवदुर्गा जात्रा व्यवस्थापन समितिका अध्यक्ष बालगोपाल बनमालालगायतले खम्येलाई सहज रूपमा ब्रम्हायणी पीठमा लैजान र बलिको दृश्य सहज रूपमा अवलोकन गर्न गराउन स्वयंसेवकहरूको सहयोगको आवश्यकता औल्याएका थिए। दौडाइएको खम्येलाई भक्तपुर नगरको पूर्वमा अवस्थित ब्रम्हायणीमा पुयाइन्छ। त्यही रात खम्येलाई बली दिइन्छ। त्यसको भोलिपल्ट विजया दशमीमा ब्रम्हायणीमा ठूलो मेला लाग्ने गर्दछ। भेलामा खम्ये जात्रा व्यवस्थापन समितिका प्रतिनिधिले जात्रामा मद्यपान गर्नेको उपस्थितिले हुने असहज परिस्थितिलाई प्रहरी प्रशासनभन्दा स्थानीय स्वयंसेवकले जिम्मेवारी लिनुपर्ने बताए। भेलामा उक्त वडाका पूर्व वडाध्यक्ष विष्णुबहादुर मानन्धर, नवदुर्गा गणका सदस्य नारायणमान बनमाला, दयाराम बनमाला लगायतले सरोकारवालाले जात्रा तथा खम्ये बलिको सहज अवलोकन गर्न गराउन स्वयंसेवक र प्रहरी प्रशासनको परिचालन गर्ने निर्णय उपयुक्त भएको बताए।"
यी प्रदेशहरूमा आज वर्षाको सम्भावना,"काठमाडौं : अहिले प्रदेश १, मधेश र बागमती प्रदेशका थोरै स्थानहरूमा मेघगर्जनचट्याङ्गसहित हल्कादेखि मध्यम वर्षा भइरहेको छ। मौसम पूर्वानुमान महाशाखाका यी स्थानमा अहिले पानी परिरहेको हो। शाखाले दिएको जानकारी अनुसार हाल प्रदेश १, मधेश तथा बागमती प्रदेशमा सामान्य बदली रही बाँकी प्रदेशका पहाडी भूभागमा आंशिकदेखि सामान्य बदली रहेको छ। आज दिउँसो प्रदेश १, मधेश र बागमती प्रदेशमा सामान्य बदली रही बाँकी प्रदेशहरूमा आंशिकदेखि सामान्य बदली रहने शाखाको अनुमान छ। प्रदेश १, मधेश, बागमती, गण्डकी र लुम्बिनी प्रदेशका केही तथा बाँकी प्रदेशहरूका थोरै स्थानहरूमा मेघ गर्जनचट्याङ्गसहित हल्कादेखि मध्यम वर्षाको सम्भावना रहेको छ। राति पनि देशभर सामान्य बदली रहनेछ। प्रदेश १, मधेश, बागमती, गण्डकी र लुम्बिनी प्रदेशका केही तथा बाँकी प्रदेशहरूका थोरै स्थानहरूमा मेघगर्जन चट्याङ्गसहित हल्कादेखि मध्यम वर्षाको सम्भावना रहेको महाशाखाले जनाएको छ। साथै बागमती, गण्डकी र लुम्बिनी प्रदेशका थोरै र प्रदेश १, मधेश प्रदेशका एकदुई स्थानमा भारी वर्षाको सम्भावना रहेको छ।"
एसियाकै ठूलो भगवतीको मूर्तिमा सेल्फी,"अर्घाखाँची : अर्घाखाँचीको ऐतिहासिक तथा धार्मिक पर्यटकीयस्थल अर्घा भगवती मन्दिरमा भक्तजनको भीड बढेको छ। दसैंका अवसरमा विशेष पूजाआजा हुने आस्थाको धरोहरका रूपमा रहेको यस अर्घा दरबार र अर्घा भगवतीको मन्दिरमा देवी भगवतीको पूजाआजा गर्नेको भीड बढेको हो। अहिले दैनिक पाँच हजारको हाराहारीमा मन्दिरमा आउने गरेको मन्दिर व्यवस्थापन समितिका अध्यक्ष सरोज भुसालले बताए। चौबिसे राज्यअन्तर्गत पर्ने अर्घा राज्य र खाँची राज्य मिलेर अर्घाखाँची जिल्ला बनेको छ। नेपाल एकीकरणको समयमा दुवै राज्य पाल्पासँगै नेपाल राज्यमा मिलेको इतिहास रहेको छ। बाइसे चौबिसे राज्यका समयमा राजकाज चलाउने स्थानका रूपमा रहेको यहाँ हाल महाकाली मन्दिर र दरबार रहेका छन्। पन्ध्रौं शताब्दीदेखि अस्तित्वमा रहेको यो मन्दिरमा विजयादशमीको पूर्णिमाका दिन विशेष मेला लाग्छ। अर्घा मन्दिरमा एसियाकै सबैभन्दा ठूलो भगवती देवीको मूर्ति प्रतिस्थापन गरिएपछि मन्दिरमा आकर्षण बढेको छ। अहिले मन्दिरमा दर्शन गर्ने र मूर्तिसँगै फोटो तथा सेल्फी खिच्नेहरूको संख्या पनि बढेको छ। लुम्बिनीमा आएका पर्यटकहरू तथा अर्घाखाँचीकै धार्मिक पर्यटकीय स्थल सुपा देउरालीमा आएका पर्यटकहरूलाई सदरमुकाम सन्धिखर्क हुँदै अर्घामा लैजान एसियाकै सबैभन्दा ठूलो भगवती देवीको मूर्ति स्थापना गरिएको सन्धिखर्क नगरपालिकाका नगर प्रमुख कृष्ण प्रसाद श्रेष्ठले जानकारी दिए। सन्धिखर्क नगरपालिकाका पुर्व नगर प्रमुख कमल प्रसाद भुसालले उक्त मूर्ति स्थापना गर्न प्रमुख पहल गरेका थिए। गौतमबुद्धको जन्मस्थल लुम्बिनीसँगै, सुपा देउराली, गुल्मीको रेसुंगा र प्युठानको स्वर्गद्वारीमा आएका पर्यटकहरूलाई अर्घा दरबारमा लैजाने उद्देश्यले मूर्ति स्थापना गरिएको सन्धिखर्क नगरपालिकाका पूर्व नगर प्रमुख कमल प्रसाद भुसालको भनाइ छ।"
४ लाख नगदसहित जुवाडे प्रक्राउ,"दार्चुला : जिल्लाको महाकाली नगरपालीका४ तिङ्करखेडाबाट ११ जना जुवाडे पक्राउ गरिएको जिल्ला प्रहरी कार्यालय दार्चुलाले जनाएको छ। उनीहरूको साथबाट चार लाख दुई हजार ३६० रुपैयाँ समातेको हो। प्रेम सिंह बुढाथोकीको आफ्नौ घरमा जुवा खेलाइरहेको अवस्थामा प्रहरीले छापा मार्दा ११ जना जुवाडे पक्राउ परेका हुन्। प्रहरी निरीक्षक राजेश शाही नेतृत्वको टोलीले छापा मार्दा दिउँसो साढे तीन बजे जुवाखालबाट पक्राउ गरेको प्रहरी निरीक्षक शाहीले बताए। पक्राउ पर्नेमा जनप्रतिनिधि, व्यापारी र विभिन्न पेशाकर्मी रहेका छन्। प्रहरी स्रोतका अनुसार घरधनी प्रेम सिंह बुढाथोकीसहित ११ जनालाई पक्राउ गरी थप अनुसन्धान भइरहेको छ। चाडपर्वको समयमा जुवातास खेल्ने तथा खेलाउने गरिएको छ। दार्चुला सदरमुकाम खलंगामा यो वर्ष मात्र नभई विगतमा पनि प्रहरीले छापा मार्दा जुवाडेहरू पकाउ पर्ने गरेका थिए।"
जनकपुरधामको राजदेवी मन्दिरमा १४ हजार बोकाको बलि,"जनकपुरधाम : जनकपुरधामको प्रसिद्ध शक्तिपीठ राजदेवी मन्दिरमा झन्डै १५ हजार बोकाको बलि दिइएको छ। यसवर्ष राजदेवी मन्दिरमा १४ हजार ९ सय ४१ बोकाको बलि दिइएको हो। निशा पूजा सम्पन्न भएलगत्तै सोमबार राति ८ बजेर ४१ मिनेटदेखि बलि दिन थालिएकामा मंगलबार बिहान ३ बजेर ५३ मिनेटसम्म चलेको थियो। बलि दिनका लागि हजारौंको संख्यामा श्रद्धालु भक्तजन सोमबार दिउँसैदेखि लाइन लागेका थिए। बलि दिने कार्यक्रम बिहान ३:५३ बजेसम्म चलेको स्थानीय महावीर युवा कमिटीका अध्यक्ष बलराम साहले जानकारी दिए। बोका बलिका लागि यसपाली चारवटा अस्थायी ठेहा राखिएको थियो। प्रत्येक ठेहाका लागि १० जनाको समूहमा स्वयंसेवक परिचालिन गरिएको थियो। एक मिनेटमा एउटा ठेहामा छवटा गरी प्रतिमिनेट २४ वटा बोकाको बलिप्रदान भएको थियो। बलिप्रदान कार्यक्रमलाई व्यवस्थित बनाउन पाँच सयको संख्यामा स्वयंसेवक परिचालन गरिएको थियो। बोकाको लाइनसहित डोरी र व्यवस्थापनका लागि समेत प्रतिठेहा १० जना जनशक्ति खटाइएको थियो। राजदेवी मन्दिरमा यसअघि २०७८ सालमा १४ हजार ३ सय ६६ बोकाको बलि चढाइएको थियो। २०७७ मा ८ हजार ९६८, २०७६ मा १४ हजार ९९७, २०७५ मा १४ हजार ९९७, २०७४ मा १२ हजार ३०७, २०७३ मा १४ हजार ६१७, २०७२ मा १३ हजार ८०१, २०७१ सालमा १४ हजार ७२२, २०७० मा १४ हजार ८६१, २०६९ मा १४ हजार ८६१, २०६८ मा १२ हजार ६५१, २०६७ मा १३ हजार ५५२ र २०६६ मा ११ हजार ७९३ बोकाको बलिप्रदान गरिएको कमिटीले जनाएको छ।"
