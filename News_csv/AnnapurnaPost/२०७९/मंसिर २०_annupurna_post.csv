शीर्षक,विवरण
प्रधानमन्त्री देउवाले बुझाए चुनावी खर्च,"काठमाडौं : यही मङ्सिर ४ गते भएको प्रतिनिधिसभा तथा प्रदेशसभा सदस्य निर्वाचनमा भाग लिएका राजनीतिक दल र उमेदवार निर्वाचन खर्चको विवरण बुझाउन थालेका छन्। निर्वाचन खर्च बुझाउने क्रममा प्रधानमन्त्री एवं नेपाली कांग्रेसका सभापति शेरबहादुर देउवाले प्रतिनिधिमार्फत चुनावी खर्च बुझाएका छन्। प्रधानमन्त्री देउवाले आफ्ना प्रतिनिधि पार्टीका सहसचिव प्रेमबहादुर महरमार्फत खर्च विवरण पेश गरेका हुन्। उनले निर्वाचनमा २६ लाख १२ हजार खर्च गरेको विवरण निर्वाचन कार्यालयमा पेस गरेका सहसचिव महरले जानकारी दिए। प्रचार सामग्री छपाई, यातायात, खाना, सम्पर्क कार्यालय स्थापना र सञ्चालनलगायत सात शीर्षकमा उक्त खर्च भएको भन्दै विवरण निर्वाचन कार्यालयमा बुझाइएको उनले बताए। यस्तै नेपाली कांग्रेस (वीपी) का उम्मेदवार कर्णबहादुर मल्लले १३ लाख आठ हजार, स्वतन्त्र उम्मेदवार कर्णबहादुर रावलले एक लाख १६ हजार, विक्रमबहादुर शाहीले दुई लाख दुई हजार एक सय ९० र राप्रपा उम्मेदवार गोविन्द खडायतले चार लाख ४० हजार खर्च भएको भन्दै विवरण बुझाएका छन्। जिल्ला निर्वाचन कार्यालयका प्रमुख करुणाकर अवस्थीका अनुसार डडेलधुरामा प्रतिनिधिसभातर्फ रु ३१ लाख, प्रदेशसभा (१)का लागि २१ लाख र प्रदेशसभा (२) का लागि १९ लाख खर्चको सीमा तोकिएको थियो। एउटामात्र प्रतिनिधिसभा निर्वाचन क्षेत्र रहेको जिल्लामा प्रतिनिधिसभामा आठ र दुई वटा प्रदेशसभामा १२ गरी २० उम्मेदवार रहेका थिए।"
"सुर्खेतको पञ्चपुरीमा श्रीमतीको हत्या, टाउको बोकेर प्रहरीकहाँ",सुर्खेत : जिल्लाको पञ्चपुरी३ तोक्माका अमरबहादुर आले मगरले श्रीमतीको हत्या गरेर टाउको बोकेर प्रहरी कार्यालय पुगेका छन्। उनी मंगलबार श्रीमती मिना आले मगरको हत्या गरी टाउको लिएर प्रहरी कार्यालय जाँदै गर्दा पक्राउ परे। प्लास्टिकमा श्रीमतीको टाउको बोकेर इलाका प्रहरी कार्यालय बाबियाचौर जाँदै गर्दा स्थानीयले देखेपछि प्रहरीलाई खबर गरेका थिए। उनलाई प्रहरी कार्यालय जाँदै गर्दा पञ्चपुरी २ पलैंटेबाट पक्राउ गरेको इलाका प्रहरी कार्यालय इन्चार्ज प्रहरी निरीक्षक टेकबहादुर देउवाले जानकारी दिए। अमरबहादुर एक वर्ष पहिले वैदेशिक रोजगारीबाट फर्किएका हुन्। आफूले विदेशमा कमाएको पैसा श्रीमतीले हिनामिना गरेका कारण हत्या गरेको उनले प्रहरीलाई बताएका छन्। उनले घरमै श्रीमतीको घाँटीमा धारिलो हतियार प्रहार गरी छिनाएका थिए। प्रहरीले टाउको बाहेकको शव घरमै फेला पारेको जनाएको छ।
"मेलम्चीको पानी तेस्रोपटक सुन्दरीजल आइपुग्यो, अर्को हप्ता वितरण गरिने",काठमाडौं : सिन्धुपाल्चोकको हेलम्बु गाउँपालिका१ स्थित मेलम्चीको खोलाको मुहान अम्बाथानस्थित सुरुङ मार्गबाट एक हप्ताअघि हालेको पानी राजधानी आइपुगेको छ। गोकर्णेश्वर नगरपालिका१ स्थित सुरुङको अन्तिम बिन्दुमा आइपुगेको पानी वाग्मतीमा बगाइएको छ। गत जेठ अन्तिम साता बन्द गरिएको सुरुङमा जम्मा भएको फोहर सफा गर्न सुरुको पानी वाग्मतीमा बगाइएको मेलम्ची खानेपानी आयोजनाका इञ्जिनियर रामचन्द्र पौडेलले जानकारी दिए। सुरुको पानी वाग्मतीमा पठाएपछि आजदेखि सुरुङको गेट बन्द गरिएको छ। केही दिन सुरुङ भर्नलाई पानी बन्द गरिने उनले बताए। वर्षाले भत्काएको प्रवेशमार्गको सुधारपछि गत हप्ता मेलम्ची खानेपानी विकास समितिले सिन्धुपाल्चोकको हेलम्बु गाउँपालिकास्थित अम्बाथानमा रहेको मुहानबाट सुरुङमा पानी पठाएको थियो। असारदेखि सुरुङ बन्द रहेकाले सुरुमा थोरै पानी परीक्षणका रुपमा पठाइएको छ। यो पानी काठमाडौँस्थित सुरुङको अन्तिम बिन्दु सुन्दरीजल एक हप्तामा आइपुगेको हो। अर्को हप्तापछि भने दैनिक १७ करोड ५० लाख लिटर पानी नै सुरुङमा हालिने पनि आयोजनाका प्रवक्ता राजेन्द्र पन्तले सुनाए। मङ्सिर ११ गते आइतबार साँझदेखि हालेको पानीले सुरुमा सुरुङ सफा गरेको छ। सुरुङ सफा गरिसकेर जम्मा भएको पानी अर्को हप्ता भने राजधानीका ग्राहकलाई वितरण गरिने छ। पानी वितरणका लागि काठमाडौँ उपत्यका खानेपानी लिमिटेड आयोजना कार्यान्वयन निर्देशनालयले वितरण सञ्जाल निर्माण गरिरहेको छ। यो सञ्जालमार्फत अर्को हप्तादेखि राजधानीवासीले फेरि मेलम्चीको पानी पाउने भएका छन्। वर्षामा बाढी आएर सुरुङमार्गमा क्षति गर्ने भएपछि गत असारदेखि मेलम्चीको पानी बन्द गरिएको थियो। विसं २०७७ चैतमा मेलम्चीको पानी अस्थायी रुपमा राजधानी आइपुगेको थियो। विसं २०७८ असार १ गते मेलम्ची खोलामा आएको बाढीले मेलम्चीका संरचना एवं प्रवेशमार्गमा क्षति पुगेपछि २०७८ चैतमा दोस्रोपटक मेलम्चीको पानी राजधानी आइपुगेको थियो। मेलम्चीको मुहानस्थलमा हेडवर्क्स निर्माणको काम नसकिएकाले हाल हिउँदका समयमा मात्र मेलम्चीको पानी राजधानी आउने गरेको छ। खानेपानी मन्त्री उमाकान्त चौधरीले मङ्सिर २७ गतेदेखि वितरण गरिने सार्वजनिक घोषणा गरिसकेका छन्। राजधानीमा खानेपानीको अभाव भएपछि नेपाली कांग्रेसका नेता एवं काठमाडौँ क्षेत्र नं १ बाट नवनिर्वाचित सांसद प्रकाशमान सिंह नेतृत्वको टोलीले पनि गत हप्ता मेलम्चीको मुहान पुगेर स्थलगत अध्ययन गरेको थियो।
"स्विट्जरल्यान्डलाई ६१ ले हराउँदै पोर्चुगल क्वार्टरफाइनलमा, रामोसको ह्याट्रिक",दोहा: गोन्कालो रामोसको ह्याट्रिकप्रेरित पोर्चुगलले अन्तिम १६ मा स्विट्जरल्यान्डलाई ६१ को नतिजामा पराजित गर्दै कतारमा जारी फिफा विश्वकपको क्वार्टरफाइनलमा स्थान बनाउको छ। लुसेल रंगशालामा भएको खेलमा सहज जित निकाल्दै पोर्चुगल १६ वर्षपछि क्वार्टरफाइनलमा पुगेको हो। सन् २००६ मा जर्मनीमा भएको विश्वकपको सेमिफाइनलसम्म पुगेको पोर्चुगलले जारी संस्करणको अन्तिम चारमा पुग्न अफ्रिकी मुलुक मोरक्कोसँग खेल्ने छ। मोरक्को मंगलबार राति नै भएको खेलमा स्पेनलाई पेनाल्टी सुटआउटमा पराजित गर्दै अन्तिम आठमा पुगेको हो। रामोसले १७औं मिनेटमा गोल गर्दै पोर्चुगललाई अग्रता दिलाएका थिए। क्रिस्टियानो रोनाल्डो पहिलो रोजाईमा नपरेपछि कप्तानी सम्हालेका पेपेले ३३औं मिनेटमा गरेको गोलसँगै पोर्चुगलले पहिलो हाफमा २० को अग्रता लिएको थियो। दोस्रो हाफमा थप आक्रामक बनेको पोर्चुगलले चार गोल थप्दा एक गोल खान पुग्यो। रामोसले ५१औं मिनेटमा व्यक्तिगता दोस्रो गोल गर्दै पोर्चुगलको अग्रता ३० मा लम्ब्याएका थिए। त्यसको चार मिनेट नबित्दै राफाएल गुरेरो पोर्चुगलको अग्रता ४० मा पुर्याएका थिए। स्विट्जरल्यान्डका लागि म्यानुएल अकान्जीले ५८औं मिनेटमा एक गोल फर्काएका थिए। रामोसले ६७औं मिनेटमा ह्याट्रिक गरेका थिए। स्विट्जरल्यान्डमाथि हाबी बनेको पोर्चुगलका लागि राफाएल लियोले इन्जुरी समयमा छैटौं गोल गरेका थिए।
"पेनाल्टी सुटआउटमा पराजित हुँदै स्पेन बाहिरियो, मोरक्को क्वार्टरफाइनलमा",दोहा: पेनाल्टी सुटआउटमा स्पेनलाई पराजित गर्दै मोरक्को पहिलो पटक विश्वकपको क्वार्टरफाइनलमा पुगेको छ। एजुकेसन सिटी रंगशालामा भएको खेलको निर्धारित समयमा कुनै गोल हुन नसकेपछि खेल अतिरिक्त समयमा पुगेको थियो। त्यहाँ पनि डेडलक नतोडिएपछि खेल पेनाल्टी सुटआउटमा पुगेको थियो। स्पेन चार वर्षअघि आयोजक रुससँग पेनाल्टी सुटआउटमा पराजित हुँदै बाहिरिएको थियो। सन् २०१० मा विश्वकप विजेता बनेको स्पेन त्यसयता अन्तिम १६ भन्दामाथि पुग्न सकेको छैन।
भक्तपुरमा आयुर्वेद अस्पताल निर्माण गरिने,भक्तपुर : भक्तपुरमा आयुर्वेद अस्पताल निर्माण गरिने भएको छ। त्यसका लागि जिल्लाका दुईवटा नगरपालिकामा जग्गा खोजी सुरु भएको छ। जिल्ला आयुर्वेद स्वास्थ्य केन्द्रले यसका लागि योजना बनाएको हो। जिल्लावासीलाई आयुर्वेद उपचार पद्धतिबाट उपचार गरी स्वास्थ्य जीवनशैलिमा सहयोग गर्न योजना बनाइएको केन्द्रका प्रमुख आयर्वेद चिकित्सक डा नरेन्द्रप्रसाद गिरीले बताए। केन्द्रले वार्षिक १४ हजार बिरामीलाई सेवा दिँदै आएको छ।
भरतपुरका ३५ हजार घरधुरी खानेपानीको पहुँचमा,"भरतपुर : भरतपुर महानगरपालिकाभित्र रहेका ३५ हजार घरधुरी महानगरबाट प्रदान गरिएको खानेपानीको पहुँचमा पुगेका छन्। यी घरमा बस्ने दुई लाख ३५ हजार जनता प्रत्यक्ष प्रभावित भएको भरतपुर खानेपानी व्यवस्थापन बोर्डले जनाएको छ। पछिल्लो चार वर्षमा भरतपुर खानेपानी बोर्डमा १५ हजार घरधुरी थप भएका छन्। अहिले दैनिक तीन लाख लिटर खानेपानी वितरण हुँदै आएको छ। भरतपुर महानगरपालिकामा विसं २०७४ मसान्तयता केन्द्र, प्रदेश र स्थानीय तह गरी विभिन्न २३ खानेपानी आयोजनाको निर्माण एवं मर्मत सम्भार भएका छन्। सो अवधिमा करिब तीन अर्ब ७७ करोड खानेपानीको क्षेत्रमा विनियोजन भएको छ। महानगरपालिकाले दीगो विकासको अवधारणाअनुसार शिक्षा, स्वास्थ्य, खानेपानी, सडक सञ्जाललाई उच्च प्राथामिकतामा राखेको छ। महानगरपालिकाले सात हजार लिटरसम्म खानेपानी खपत गर्ने ग्राहकलाई निःशुल्क व्यवस्था गरेको छ। भरतपुर महानगरपालिका प्रमुख रेनु दाहालले दोस्रो पटक महानगर प्रमुखमा निर्वाचित भएसँगै गरिब तथा विपन्न नागरिकलाई सहुलियत दिने उद्देश्यले निःशुल्क खानेपानी उपलब्ध गर्ने निर्णय गरेकी थिइन्। नेपालको मध्य भागमा अवस्थित भरतपुर महानगरपालिका अहिले खानेपानीको पहँचलाई तीव्र रुपमा अगाडि बढाइएको भरतपुर महानगरपालिका प्रमुख दाहालले बताइन्। भरतपुरमा केही वर्षअघि घण्टौँ हिँडेर पानी ल्याउनुपर्ने समस्या टरेर गएको उनले बताइन्। अबको केही समयमै शतप्रतिशत भरतपुरवासी शुद्ध खानेपानीको पहुँचमा पुग्ने गरी आयोजना निर्माणधीन रहेको उनको भनाइ छ। भरतपुरका २९ वडामा खानेपानीको ठूलाठूला आयोजना निर्माण सम्पन्न भएका छन् भने निर्माणाधीन, विस्तृत अध्ययन प्रतिवेदन हुँदै गरेका र सञ्चालनमा आउन बाँकी काम अगाडि बढाइएको छ। भरतपुर खानेपानी व्यवस्थापन बोर्डका अनुसार विसं २०७४ पछि बोर्ड र महानगरपालिको सहकार्यमा वडा नं ९, ११ र १२ मा सेवा क्षेत्र रहने गरी २२ करोडको धनगढा सहलगानी खानेपानी आयोजना सञ्चालनमा आएको छ। खानेपानी तथा सरसफाइ डिभिजन कार्यालय, चितवन र भरतपुर खानेपानी व्यवस्थापन बोर्डको सहकार्यमा भरतपुर महानगरपालिका२२, १३ र १४ सेवा क्षेत्र रहने गरी तीन करोडको पटिहानी खानेपानी आयोजना सञ्चालनमा आएको छ।"
मझगाउँ विमानस्थल निर्माण प्रभावित,"दोधारा चाँदनी : कञ्चनपुरको मझगाउँ विमानस्थललाई जग्गाको स्वामित्व प्राप्त हुन नसक्दा विमानस्थल निर्माण प्रभावित भएको छ। विमानस्थलको दक्षिणतर्फ रत्न बाटिका र शुक्लाफाँटा राष्ट्रिय निकुञ्ज सुरक्षार्थ नेपाली सेना मातहत रहेको जग्गा विमानस्थलले नपाउँदा निर्माण कार्य स्थगन भएको हो। अहिले विमानस्थलको लम्बाइ करिब एक हजार मिटर छ। उक्त क्षेत्रमा धावनमार्ग निर्माण अधुरै छ। रत्न बाटिका र सेनाले भोगचलन गरिरहेको जग्गासहित जोड्दा विमानस्थलको लम्बाइ दुई हजार पाँच सय मिटर पुग्छ तर उक्त जमिनको भोगाधिकार विमानस्थलको नाममा नहुँदा धावनमार्ग निर्माणको काम रोकिएको विमानस्थल आयोजना प्रमुख मीनराज ओझाले बताए। ओझाका अनुसार अहिले पनि जग्गाको स्वामित्वका लागि प्रक्रियामै रहेको र मन्त्रिपरिषद्को निर्णय हुन बाँकी छ। सेनाका मातहतमा रहेको जग्गा विमानस्थललाई दिने सहमति यसअघि भएको थियो। उनका अनुसार राजपत्रमा उक्त जग्गा विमानस्थलका लागि छोडिएको उल्लेख भए पनि सेनाका नाममा लालपुर्जा छ। कञ्चनपुर क्षेत्र नम्बर ३ बाट निर्वाचित प्रतिनिधिसभा सदस्य रमेश लेखकले विमानस्थल निर्माणको काम अघि बढाउन पहल भइरहेको बताए। विमानस्थल पुनः निर्माण सङ्घर्ष समितिका व्यवस्थापन संयोजक करन पालले विमानस्थललाई छिटोभन्दा छिटो सञ्चालनमा ल्याउनुपर्ने बताए। उनले निर्वाचनको बेला पनि दलहरूले विमानस्थल सञ्चालनको एजेण्डा बनाएकाले छिट्टै विमानस्थलको काम सञ्चालन हुने आशावादी रहेको बताए। भीमदत्त नगरपालिकाको १५, दोधारा चाँदनी नगरपालिकाको १०, सुदूरपश्चिम प्रदेश सरकारको २५ र नागरिक उड्डयन प्राधिकरणको ५० प्रतिशत गरी तीनै तहको साझेदारीमा विमानस्थल निर्माण भइरहेको हो। तीन वर्षभित्र निर्माण सक्ने गरी कान्छारामकेएसउमा एण्ड कम्पनीसँग ४५ करोड ६६ लाखमा सम्झौता भएको छ। पहिलो चरणमा धावनमार्गसँगै ट्याक्सी वे र एप्रोनलगायत काम हुनेछ। दोस्रो चरणमा टर्मिनल भवनदेखि पहुँचमार्ग निर्माण गरिने आयोजनाले जनाएको छ। विसं २०३४ देखि २०५७ सम्म सञ्चालनमा रहेको उक्त विमानस्थल सङ्कटकालका बेला सुरक्षाको कारण देखाउँदै बन्द गरिएको थियो । रासस"
प्रविधिको माध्यमबाट परम्परागत चिनियाँ औषधिको प्रवर्द्धन,बेइजिङ : चीनले सूचना तथा प्रविधिको माध्यमबाट परम्परागत चिनियाँ औषधिको प्रवर्द्धन गरिने सेवा सञ्चालन गरेको छ। चीनको १४ औं पञ्चवर्षीय योजना (२०२१२०२५) मा यो योजना समावेश छ। सन् २०२५ मा टीसीएम सूचना प्रणालीले चीनको मेडिकल तथा स्वास्थ्य हेरचाह संयन्त्र स्थापना हुने छ। यस योजनाले परम्परागत चिनियाँ औषधि अस्पतालहरूले अनलाइन फार्मेसी तथा चिकित्सा सेवाहरूको प्रवर्द्धन गर्ने छन्।
"फोनबाट तुरुन्त हटाउनुस् यी तीन एप्स, जसले अकाउन्ट रित्याउँदै छन्","काठमाडौं : गुगल प्ले स्टोरमा हामीलाई चाहिने धेरै खालका एप्स छन्। केही एप्स यस्ता पनि हुन्छन् तिनीहरू हाम्रा लागि खतरा हुनसक्छन्। सिनोपसिज साइबर सेक्युरिटी रिसर्च सेन्टरका अनुसार प्ले स्टोरमा तीनवटा एप्सका बारेमा जानकारी दिएको छ। प्रतिवेदन अनसार  ,  तथा   ले प्रयोगकर्ताको व्यक्तिगत जानकारी चोरी गर्ने गरेको पाइएको छ। व्यक्तिगत विवरण चोरी गरेर प्रयोगकर्ताको बैंक एकाउन्टबाट रकमसमेत खाली गर्ने गरेको देखिएको प्रतिवेदनमा उल्लेख छ। यी तीनै एप्स चर्चित छन्।"
बेइजिङमा सार्वजनिकस्थलमा प्रवेश गर्न कोभिड परीक्षण आवश्यक नपर्ने,"काठमाडौं : चीनको राजधानी बेइजिङमा सार्वजनिकस्थलमा प्रवेश गर्न कोभिड परीक्षण आवश्यक नपर्ने भएको छ। स्थानीय सरकारले मंगलबार दिएको जानकारी अनुसार सुपरमार्केट, सपिङ मल तथा कार्यालयमा जान परीक्षण हुनैपर्ने व्यवस्था हटाइएको हो। ती स्थानमा जान अब कोभिड परीक्षण आवश्यक पर्ने छैन। सार्वजनिक यातायातमा पनि कोरोनाको नेगेटिभ रिपोर्ट नदेखाउँदा अस्वीकार गर्न नहुने जनाइएको छ। तर, इन्टरनेट क्याफे, बार, नर्सिङ होम, विद्यालय लगायतका स्थानमा जान भने कोभिड परीक्षण अनिवार्य छ।"
वार्षिक १२ अर्बको हस्तकलाका सामग्री निर्यात,"काठमाडौं : वार्षिक रूपमा १२ अर्ब रुपैयाँ बराबरको हस्तकलाका सामग्री विश्व बजारमा निर्यात हुँदै आएको छ। नेपालमा उत्पादित ती सामग्रीहरू विभिन्न मुलुकमा निर्यात हुँदै आएको नेपाल हस्तकला महासंघले जनाएको छ। महासंघका अनुसार विश्वका ६० भन्दा बढी मुलुकमा वार्षिक १२ अर्ब मूल्य बराबरको हस्तकला निर्यात हुने गरेको छ। आजआयोजित पत्रकार सम्मेलनमा महासंघका अध्यक्ष प्रचण्ड शाक्यले देशको व्यापार घाटा कम गर्दै राष्ट्रिय अर्थतन्त्रलाई बलियो बनाउन हस्तकला क्षेत्रले महत्वपूर्ण योगदान गरेको दावी गरे। उनका अनुसार नेपालमा उत्पादित हस्तकलाका सामग्रीलाई स्वदेश तथा विदेशी बजारमा प्रवद्र्धन, प्रचारप्रसार तथा वस्तुको उजागर गरी निर्यात व्यापार प्रवद्र्धन गर्ने उद्देश्यले आगामी मङ्सिर २३ देखि २७ गतेसम्म होटल ह्यातमा १९औँ हस्तकला व्यापार मेला तथा १७ औँ हस्तकला प्रतियोगिता हुनेछ। नेपाली उद्यमी व्यवसायी र विदेशी हस्तकला आयातकर्ता बीचमा व्यावसायिक सम्बन्ध, विकास, विदेशी हस्तकला आयातकर्ता र उपभोक्तलाई एकै स्थानमा भेला गराइ हस्तकला वस्तुको बजारीकरणमा सहयोग पुर्याउने उद्देश्य रहेको छ। मेलामा एक सय ३० व्यापारिक कक्ष राखिने मेलाका संयोजक दिल्लीरत्न तुलाधरले जानकारी दिए। उनका अनुसार मेलामा एउटै छातामुनी हस्तकला वस्तुको प्रदर्शनी, उत्कृष्ट व्यापारिक कक्ष प्रतियोगिता, परम्परागत र नवोदित हस्तकलाको जीवन्त सीप प्रदर्शनी, अमूर्त सांस्कृतिक सम्पदाको उजागर, जेष्ठ तथा वरिष्ठ कलाकारलाई सम्मान, अग्रणी निर्यातकर्तालाई सम्मान गरिनेछ। व्यापार तथा निकासी प्रवर्द्धन केन्द्रका कार्यकारी निर्देशक शरदविक्रम राणाले नेपालको निर्यात क्षेत्रमा हस्तकला क्षेत्रको ६ प्रतिशत योगदान रहेको बताउँदै आगामी दिनमा यसलाई बढाउन आवश्यक रहेको बताए।"
समानुपातिकतर्फको सिट बाँडफाँट हुँदै,"काठमाडौं : समानुपातिक प्रणालीतर्फ सबै मतगणना सकिएपछि निर्वाचन आयोगले प्राप्त मत र भारका आधारमा प्राप्त गर्ने स्थान (सिट) सङ्ख्या निर्धारणको तयारी गरेको छ। यही मङ्सिर ४ गते सम्पन्न प्रतिनिधिसभा तथा प्रदेशसभा सदस्य निर्वाचनअन्तर्गत समानुपातिक तर्फको मतपरिणाम आइसकेको छ। आयोगमा रहेको समानुपातिक निर्वाचन प्रणालीको मुख्य निर्वाचन अधिकृतको कार्यालयले प्रतिनिधिसभा र प्रदेशसभाका लागि उक्त प्रणालीअन्तर्गत राजनीतिक दलहरूले प्राप्त गरेको मतसङ्ख्या, प्रतिशत र सिट सङ्ख्या निर्धारण गरी सोबारे निर्णयको प्रस्ताव तयार गरेको छ। मुख्य निर्वाचन अधिकृत आयोगका सचिव गोकर्णमणि दुवाडी, सम्बन्धित उच्च अधिकारी र तथ्याङ्कसम्बन्धी विज्ञ सो कार्यमा संलग्न छन्। सो कार्यालयले आयोगको सूचना प्रणालीमा प्रविष्ट भएको आँकडा र निर्वाचन अधिकृतिको कार्यालयबाट लिखतरूपमा प्राप्त विवरणलाई भिडाएर अलगअलग परिणाम प्रतिवेदन (प्रस्ताव) को तयारी गरिरहेको छ। प्रमुख निर्वाचन आयुक्त दिनेशकुमार थपलियाले आजै सबै परिणामको विवरण टुङ्गो लगाउन निर्देशन दिएका छन्। आयोगबाट निर्णयलगत्तै बुधबार सम्बन्धित दललाई पत्र पठाइनेछ। प्रतिनिधिसभातर्फ कूल सदर मतको तीन र प्रदेशसभातर्फ कूल सदर मतको एक दशमलव पाँच प्रतिशत मत ल्याउने दलले थ्रेस होल्ड कटाएको मानी स्थान निर्धारण गरिनेछ। उक्त थ्रेसहोल्डको प्रतिशत कटाए पनि प्रति सांसदका लागि आवश्यक पर्ने मतभार बराबरको मत सङ्ख्या प्राप्त नगरेमा ती दलले समानुपातिकमा सदस्य सिफारिस गर्न पाउने छैनन्। आयोगमा दलहरूले बुझाएको समानुपातिकका उम्मेदवारको बन्दसूचीका आधारमा दलहरूले पाउने सिट सङ्ख्यासहित नाम समावेशी समूह मिलाएर सिफारिसका लागि दलहरूलाई पत्राचार गर्नेछ। सोका लागि दलहरूले प्रतिनिधिसभातर्फ सात दिन र प्रदेशसभातर्फ तीन दिन समय पाउनेछन्। दलहरूबाट नामावली सिफारिस भइसकेपछि आयोगले यही मङ्सिर २६ गतेभित्रमा निर्वाचन परिणामको प्रतिवेदनसहित राष्ट्रपतिसमक्ष प्रतिवेदन बुझाउने तयारी छ।"
मध्यसोलु जलविद्युतको उपकरण परीक्षण सफल,सोलुखुम्बु : सोलुखोलामा निर्माण भएको मध्य (मीड) सोलुखोला जलविद्युत आयोजनाको उपरकण परीक्षण तथा चार्जिङ कार्य सफल भएको छ। सोमबार र मंगलबार गरिएको विद्युतीय उपकरण परीक्षण तथा चार्जिङको काम सफल भएको आयोजनाले जनाएको छ। २०७७ असोजमा निर्माण सुरु भएको ९५ मेगावाट क्षमताको आयोजनाले पावर हाउसदेखि खोरिया हुँदै सोलु करिडोरको सबस्टेशन तिङलासम्मको १३२ केभी प्रसारण लाइन परीक्षण तथा चार्जिङको काम गरेको मिड सोलु हाइड्रोपावरका निर्देशक माधव मैनालीले जानकारी दिए। परीक्षणको काम सफल भएकाले आगामी बिहीबार नेपाल विद्युत प्राधिकरणबाट आउने प्राविधिकहरुले निरीक्षण गरेपश्चात् विद्युत् उत्पादन सुरु गर्ने आयोजनाका इलेक्ट्रिकल इन्जिनियर अनिश खड्काले जानकारी दिए। आयोजनाबाट उत्पादित विद्युत् १३२ केभी क्षमताको आठ किलोमिटर लामो प्रसारण लाइनमार्फत नेपाल विद्युत् प्राधिकरणको तिङ्ला सबस्टेशनमा जोडिएको छ। आयोजनाको विद्युत गृह सोलुदूधकुण्ड नगरपालिका६ दोर्पुमा रहेको छ। परियोजनाको निर्माण लागत करिब २ अर्ब रहेको छ।
काठमाडौंका जीर्ण पुलहरूको पुनःनिर्माण गरिँदै (फोटो फिचर),काठमाडौं : काठमाडौंका जीर्ण पुलहरूको पुनःनिर्माण सुरु गरिएको छ। काठमाडौं महानगरपालिकाको पहलमा जीर्ण रहेको झोलुङ्गे पुलहरूसमेत मर्मत सम्भार गर्न लागिएको हो। हेर्नुस् केही तस्बिरहरू तस्बिर : अभिषेक महर्जन
एकैदिन करिब ३ सय चालकलाई कारबाही,"काठमाडौं : ट्राफिक प्रहरीले काठमाडौं उपत्यकामा मंगलबार करिब तीन सय सवारी चालकलाई कारबाही गरेको छ। उपत्यकामा आज गरिएको विशेष चेकिङमा २८६ वटा सवारी साधनका चालकलाई ट्राफिक प्रहरीले कारबाही गरेको हो। काठमाडौं उपत्यका ट्राफिक प्रहरी कार्यालयका सहप्रवक्ता अवदेश विष्ट क्षेत्रीका अनुसार चेकिङका क्रममा बम्पर गार्ड नहटाएका १२ वटा, धुँवा बढी फाल्ने ३ वटा, नम्बर स्पष्ट नभएका ९ वटा, नम्वर प्लेट आकाश तिर फर्केका २ वटा, मदिरा पिएर सवारी साधन चलाउने १ जना र अन्य कसुरमा २६० वटा गरी २८६ वटा सवारी साधनका चालकलाई कारवाही गरिएको हो। उनका अनुसार काठमाडौंको नयाँ बसपार्क, सोह्रखुट्टे र स्वयम्भु चोकमा विशेष चेकजाँच गरिएको थियो। यस्तै, सडकमा पानी चुहाउँदै गाडी चलाउने १० वटा पानी ट्याङकरका चालकलाई पनि ट्राफिक प्रहरीले कारबाही गरेको छ। काठमाडौं उपत्यकाको विभिन्न स्थानमा गरिएको विशेष चेकिङका क्रममा ट्राफिक प्रहरीले पानी ट्याङकरका चालकलाई काराही गरेको हो।"
समानुपातिकतर्फ प्रतिनिधिसभा र छ वटा प्रदेशमा एमाले बन्यो पहिलो दल,"काठमाडौं : मंसिर ४ गते सम्मपन्न प्रतिनिधिसभा र प्रदेशसभा निर्वाचनको समानुपातिकतर्फको अन्तिम परिणाम आएको छ। निर्वाचन आयोगले समानुपातिकतर्फ १ करोड ५ लाख ६० हजार ६७ मत सदर भएको जानकारी दिएको छ। आयोगका प्रवक्ता शालिकग्राम शर्मा पौडेलले समानुपातिकतर्फको मतगणना सकिएको जानकारी दिए। उनले वेवसाइटमा उल्लेखित अंक नै अन्तिम भएको बताए। आयोगको वेवसाइटमा उल्लेखित अंकअनुसार सबैभन्दा लोकप्रिय पार्टी नेकपा एमाले बनेको छ। उसले २८ लाख ४५ हजार ६४१ मत प्राप्त गरेको छ। त्यस्तै दोस्रोमा नेपाली कांग्रेसले २७ लाख १५ हजार २२५, तेस्रोमा माओवादीले ११ लाख ७५ हजार ६८४, चौथोमा राष्ट्रिय स्वतन्त्र पार्टीले ११ लाख ३० हजार ३४४, पाँचौंमा राष्ट्रिय प्रजातान्त्र पार्टीले ५ लाख ८८ हजार ८४९, छैटौंमा जनता समाजवादी पार्टीले ४ लाख २१ हजार ३१३ र सातौंमा जनमत पार्टीले ३ लाख ९४ हजार ६५५ मत ल्याएको छ। प्रवक्ता पौडेलले ३ प्रतिशत थ्रेसहोल्ड कटाएर सात वटाल राष्ट्रिय पार्टी बनेको बताए। माधव कुमार नेपाल नेतृत्वको नेकपा एकीकृत समाजवादी पार्टी भने राष्ट्रिय दल बन्न सकेन। उसले २ लाख ९८ हजार ३९१ मतमात्र प्राप्त गर्यो। त्यस्तै प्रदेशसभातर्फ मधेसबाहेक सबै प्रदेशमा एमाले नै लोकप्रिय मत पाएको छ। मधेसमा भने नेपाली कांग्रेस अग्रस्थानमा रहन सफल भएको छ।"
"बिहेभोज खाएका डेढ सय बिरामी, १५ जना अस्पताल भर्ना","तानसेन : जिल्लाको बगनासकाली गाउँपालिका१, चिर्तुङधारा घोरबन्दामा बिहेभोज खाएका डेढ सय जना बिरामी परेका छन्। जसमध्ये १५ जना मिशन अस्पताल तानसेनमा भर्ना भएका छन्। भोज खाएपछि झाडा बान्ता हुने टाउको दुख्ने समस्या देखिएको थियो। भोजमा सहभागी भएका १ सय १ जनाको घरघरमा पुगेर प्राथमिक उपचार, स्लाइन पानी चढाउने, जीवन जलका साथै आवश्यक औषधि वितरण गरिएको बगनासकाली गाउँपालिकाका स्वास्थ्य शाखा प्रमुख मणिराम अधिकारीले बताए। डा राजीव रावल, मधुसुधन भट्टराई, मणिराम अधिकारी, नोद प्रसाद बस्याल, सरोज काफ्ले, राम प्रसाद न्यौपाने रेश्मीराज न्यौपाने, जीवलाल बस्याल, मोहनलाल घिमिरे, चम्पा ढुंगाना, लक्ष्मी बस्याल र उमा भट्टराईले घरमै पुगेर उपचार गरेका हुन्। भोजमा बटुक, पाडा (राँगो) को मासु, पुलाउ, आलु गोभीको तरकारी, मेवाको अचार, आलु र मुलाको अचारलगायतका परिकार थियो ।"
"राष्ट्रिय पार्टी बन्न सकेन नेकपा एकीकृत समाजवादी, सात दलले मात्र कटाए 'थ्रेस होल्ड'",काठमाडौं: मंसिर ४ गते भएको प्रतिनिधि र प्रदेशसभा निर्वाचनको मतगणना सम्पन्न भएको छ । मत परिणाम अनुसार सात राजनीतिक दल राष्ट्रिय पार्टी बनेका छन् । आयोगले समानुपातिक मत परिणाम अनुसार तीन प्रतिशत मत कटाउने दललाई राष्ट्रिय मान्यता दिँदा सात दलले मात्र आयोगले निर्धारण गरेको थ्रेस होल्ड कटाएका हुन् । आयोगका अनुसार थ्रेस होल्ड काट्न ३ लाख १६ हजार ८०२ मत चाहिन्छ । जस अन्तर्गत नेकपा एमालेले २८ लाख ४५ हजार ६४१ मत ल्याएर समानुपातिकमा पहिलो पार्टी बनेको छ। दोस्रो नेपाली कांग्रेसले २७ लाख १५ हजार २२५ मत ल्याएको छ । त्यस्तै नेकपा माओवादी केन्द्रले ११ लाख ७५ हजार ६८४ मत पाएको छ । राष्ट्रिय स्वतन्त्र पार्टीले ११ लाख ३० हजार ३४४ मत पाएको छ भने राष्ट्रिय प्रजातन्त्र पार्टीले ५ लाख ८८ हजार ८४९ मत पाएको छ । जनता समाजवादी पार्टी नेपालले ४ लाख २१ हजार ३१३ मत पाएको छ । जनमत पार्टीले ३ लाख ९४ हजार ६५५ मतसहित थ्रेस होल्ड कटाएको छ। नेकपा एकीकृत समाजवादी भने राष्ट्रिय दल बन्नबाट बञ्चित भएको छ । एकीकृत समाजवादीले निर्वाचन आयोगले तोकेको थ्रेस होल्ड कटाउन १८ हजार ४११ मत पुर्याउन सकेन । थ्रेसहोल्ड कटाउन आवश्यक ३ लाख १६ हजार ८०२ मत चाहिनेमा नेकपा एकीकृत समाजवादीले २ लाख ९८ हजार ३९१ मत प्राप्त गरेको छ । प्रत्यक्षतर्फ भने नेकपा एकीकृत समाजवादीले १० सिट जितेको छ।
'काठमाडौंको बस्तीबीच पुष्पा कसरी जलिरहन सक्छिन् ?',"काठमाडौं : पुष्पा न्यौपाने मृत्यु प्रकरणमा परिवारले हत्या भएको आशंका गरेको छ। इन्गेजमेन्ट तोडिएपछि सामान फिर्ता लि केटाको घर पुगेका पुष्पाले त्यहीँ आत्मदाह गरेको बताइएको छ। दरबारमार्गस्थित केल्मी ब्राण्डका शोरुम सञ्चालक पुष्पा गत आइतबार साँझ ५ बजे धुम्बाराहीमा ८० प्रतिशत जलेको अवस्थामा भेटिएकी थिइन्। जिल्ला प्रहरी परिसर काठमाडौंका प्रवक्ता दिनेशराज मैनालीले आत्महत्या गर्न दुरुत्साहन दिने २९ वर्षीय सुधन संग्रौला प्रक्राउ परेको बताए। प्रहरी बृत महाराजगञ्जबाट खटिएको टोलीले संग्रैलालाई प्रक्राउ गरेको हो। उनीविरुद्ध मुलुकी अपराध संहिंता २०७४ को परिच्छेद १२ को आत्महत्या गर्न दुरुत्साहन दिन नहुने कसुरमा जिल्ला अदालत काठमाडौंबाट ५ दिनको म्याद थप गरी अनुसन्धान भइरहेको छ। काठमाडौं१० बानेश्वर बुद्धनगर बस्ने २७ वर्षीय पुष्पाको काठमाडौं४ धुम्बाराहीका सुधनसँग गत भदौ १८ गते इन्गेजमेन्ट भएको थियो। उनीहरुबीच गत माघदेखि प्रेम सम्वन्ध रहेको बताइएको छ। प्रेमलाई विवाहमा परिणत गर्ने योजनामा रहेकी पुष्पा गत आइतबार धुम्बाराहीस्थित मधु संग्रौलाको घर अगाडि आगो लाग्दै गरेको अवस्थामा भेटिइन्। उपचारको क्रममा न्यौपानेको सोमबार बिहान कीर्तिपुर बर्न अस्पतालमा मृत्यु भयो। घटनामा संग्लन भएको आरोपमा पीडित परिवारले ४ जनाविरुद्ध प्रहरीमा जाहेरी दिएको छ। प्रहरी बृत महाराजगञ्जमा दिइएको जाहेरीमा सुधनको परिवार नै घटनामा दोषी भएको भन्दै कारबाहीको माग गरिएको छ। सुधनका बुबाआमा दिनेश र बिन्दु संग्रौला, दाजु मधु संग्रौला र सुधन संगौलाविरुद्ध ज्यानसम्बन्धी कसुरको आत्महत्या दुरुत्साहन मुद्दामा जाहेरी दर्ता भएको प्रहरीले पुष्टि गरे। 'अघिल्लो दिनसम्म माया लाग्यो भनेर रुँदै गएका सुधनका परिवारले अर्को दिन उही व्यक्ति जलिरहँदा हेरिरहन कसरी सक्यो? प्रहरीलाई खबर पनि गरेको छैन। बचाउन जाने छिमेकीलाई पनि छुन हुन्न भन्दै रोकेको छ। उनीहरू आफैँले बोलाएर प्रेटोल छर्किएको हुनसक्छ। आगो लगाएर हामीलाई खबर गरेको हुनसक्छ। बस्तीबीच कोही युवती सहयोग नै नपाएर जलिरहनु सम्भव देखिन्न।' पुष्पाका दाजु उत्तम न्यौपानेले घटना शंकास्पद भएको भन्दै अनुसन्धानका लागि प्रहरीमा जाहेरी दिएको बताए। 'गत भदौमा भएको इन्गेजमेन्ट तोड्नका लागि उनीहरुको परिवार नै शनिबार हामो घरमा आएका थिए। सुपारी र गरगहनासमेत फिर्ता गरेका थिए। सुधनका बुबाआमाले छोराले गल्ती गर्यो भन्दै रुँदै माफीसमेत मागेका थिए। एक्कासी इन्गेजमेन्ट किन तोड्नुभएको भनेर पटकपटक सोधेका हौं। उनीहरूले कारण केही भनेनन्। कुरा मिलेन भनेरमात्रै भने। कुरा र विचार नै नमिलेको भए किन इन्गेजमेन्ट गर्नु?,' दाजु उत्तमले भने। परिवारका अनुसार शनिबार इन्गेजमेन्ट टुटेपनि पुष्पा खासै दुःखी नभएको बताएको छ। 'अर्को दिन हुने भनिएको आफन्तको विहेका लागि लुगा बनाउन पुष्पा दिउँसो ३ बजे घरबाट निस्किएकी थिइन्। साँझ साढे ६ बजेसम्म उनको फोन अन नै छ। घरमा त्यस्तो नराम्रो केही भनेकी थिइनन्। शनिबार राति सुधनको बुबाले फोन गरेको भन्दै सुनाएकी थिइन्। लुगा सिलाउन घरबाहिर गएकी उनी बुद्धनगरबाट कसरी धुम्बाराही पुगिन्? प्रेट्रोल कहाँबाट आयो?,' उनले प्रश्न गरे। उत्तमको अनुसार साँझ ६ बजेतिर सुधनको बुबाले पुष्पाको बुबालाई फोन गरी घरको गेट बाहिर पुष्पाजस्तै कोही केटी जलिरहेको छ भन्दै बताएका थिए। 'पुष्पाजस्तै लागेको भए जलेको देख्दादेख्दै किन नबचाएको? प्रहरीका अनुसार मानिस पूरै जल्न २० देखि आधा घण्टा लाग्छ। यत्रो समयसम्म जलिरहँदा उनीहरूले हेरेर किन बसे? यहाँ शंका गर्नुपर्ने प्रशस्तै आधार छन्। अघिल्लो दिनसम्म माया लाग्यो भनेर रुँदै गएका सुधनका परिवारले अर्को दिन उही व्यक्ति जलिरहँदा हेरिरहन कसरी सक्यो? प्रहरीलाई खबर पनि गरेको छैन। बचाउन जाने छिमेकीलाई पनि छुन हुन्न भन्दै रोकेको छ। उनीहरू आफैँले बोलाएर प्रेटोल छर्किएको हुनसक्छ। आगो लगाएर हामीलाई खबर गरेको हुनसक्छ। बस्तीबीच कोही युवती सहयोग नै नपाएर जलिरहनु सम्भव देखिन्न। परिवार नै मिलेर हत्या गरेको हुनसक्छ,' उनले भने। प्रहरीका अनुसार शरीरमा पेट्रोल खन्याएर आगो लगाएको अवस्थामा उनलाई उद्धार गरेर कीर्तिपुरस्थित बर्न सेन्टरमा पुर्याइएको थियो। प्रहरीमा दिएको जाहेरीमा सुधन शोरुममा आउने क्रममा पुष्पासँग गत २०७८ को माघदेखि चिनजान भएको थियो। एकअर्काबीच फोन र सामाजिक सञ्जालमा कुराकानी हुने क्रममा उनीहरू प्रेम सम्बन्धमा थिए। घरमा आउजाउ गर्ने र घुम्नसमेत जाने गरेका थिए। परिवारले प्रहरीसँग सुधन र पुष्पाबीच फेसबुक म्यासेन्जर, भाइबर र ह्वाट्स एपसहित कल डीटेल विवरण बुझेर प्रमाणको रूपमा अनुसन्धान सुरु गर्न जाहेरीमा भनिएको छ। घटनास्थलबाट ५ लिटरको खाली ग्यालेन पनि प्रहरीले बरामद गरेको छ।"
विजयी भएको सात महिनापछि वडाध्यक्षलाई सफाइ,नुवाकोट : विजयी भएको सात महिनापछि नुवाकोटका वडाध्यक्षले सफाइ पाएका छन्। गत वैशाख ३० गते भएको स्थानीय तहमा निर्वाचित विदुर नगरपालिका९ का वडाध्यक्ष हरिराम भण्डारीले सफाइ पाएका हुन्। उनीविरुद्ध विशेष अदालतमा आर्थिक अनियमितता सम्बन्धी मुद्दा चलेको थियो। सफाइ पाएसँगै वडाध्यक्षले तामझामसहित वडा कार्यालय पुगेर पदभार ग्रहण गरेका छन्। विशेष अदालतबाट आफूमाथिको मुद्दामा सफाइ पाएपछि पुनः वडाध्यक्षको कार्यभार समालेका उनलाई वडामा गरिएको स्वागत कार्यक्रममा आफूले न्याय पाएको बताए। उनले जनताको काममा आफू क्रियाशाील भएर लाग्ने प्रतिवद्धता व्यक्त गरे। रकम हिनामिनाको आरोपमा विशेष अदालतबाट सफाइ पाएका भण्डारी गत वैशाखमा सम्पन्न निर्वाचनमा नेकपा माओवादीको तर्फबाट वडाध्यक्षमा विजयी भएका थिए। अख्तियार दुरुपयोग अनुसन्धान आयोगले अदालतमा उनको मुद्दा विचाराधीन रहेको कारण भण्डारीको पद निलम्बनमा रहेको बताएपछि उनी वडाध्यक्षको पदबाट निलम्बनमा परेका थिए। उनी निलम्बनमा परेपछि सात महिनासम्म महिला सदस्य धनमाया मिजारले कार्यवाहक वडाध्यक्षका रूपमा काम गर्दै आएकी थिइन्।
रोकियो स्रोतमै फोहोरको वर्गीकरण कार्य,"काठमाडौं: करिव पाँच महिनाअघि काठमाडौं महानगरपालिकाले सुरु गरेको स्रोतमै फोहर वर्गीकरण गर्ने कार्य तत्कालका लागि स्थगन भएको छ। फोहर व्यवस्थापनलाई थप प्रभावकारी बनाउने भन्दै गत साउन १ गतेदेखि कामपाले ३२ वटै वडाबाट स्रोतमै फोहर वर्गीकरण गरेर मात्रै अन्तिम व्यवस्थापनमा लैजान सुरु गरेको थियो। सुरुको एक दुई हप्ता कामपाको योजनाअनुरुप काम भए पनि यसले निरन्तरता भने पाउन सकेन। कामपाको प्रमुख बालेन्द्र शाहको सचिवालय सदस्य सुनिल लम्साल स्थान अभावले यो कामले निरन्तरता पाउन नसकेको बताउँछन् । कामपासँग खुला स्थानको अभाव भएकाले केन्द्र सरकारसँग एकै स्थानमा कम्तीमा दुई सय रोपनी जग्गा उपलब्ध गराउन माग गरिएको छ। 'सरकारले जग्गा उपलब्ध गराउने आश्वासन दिएको छ। जग्गा प्राप्त भएसँगै कुहिने र नकुहिने फोहरको स्रोतमा नै वर्गीकरणको काम पुनः सुरु हुन्छ, आशा छ नयाँ सरकार गठन भएसँगै उक्त कार्यले पुर्णता पाउने छ', लम्सालले भने, 'कामपालाई कानुनीरुपमा आफ्नो क्षेत्रभन्दा बाहिर जग्गा अतिग्रहण गर्ने अधिकार छैन। त्यसैले केन्द्र सरकारलाई आग्रह गरिएको हो।' स्थान पहिचान भएसँगै कामपाले कुहिने फोहरको प्रयोग गरी मल बनाउने तयारी गरेको छ। हरेक दिन उपत्यकाबाट एक हजार दुई सय मेट्रिक टन फोहर बञ्चरेडाँडामा अन्तिम विसर्जन हुँदै आएको छ। त्यसमध्ये सबैभन्दा बढी कामपाको पाँच सय मेट्रिक टन फोहर जान्छ। निजी क्षेत्रबाट दुई सय गाडीले फोहर ओसार्छन्। काठमाडौँ उपत्यकाको १८ पालिकाको फोहर दैनिकरूपमा बञ्चरेडाँडा व्यवस्थापन हुँदै आएको छ। सुरुमा गोकर्ण, सिसडोल हुँदै अहिले बञ्चरेडाँडामा फोहर व्यवस्थापन गर्न थालिएको हो। सबै किसिमका फोहर बञ्चरेडाँडा पुर्याउन कहिले स्थानीयको अवरोध त कहिले सडकका कारण समस्या सिर्जना हुँदै आएको थियो। आगामी दिनमा प्रभावकारीरुपमा फोहरको दीर्घकालिन समाधान गर्न स्थान पहिचान गरी कुहीने फोहरलाई उपत्यकामा नै व्यवस्थापन गर्ने भने पनि यो कार्यले पूर्णताः पाउन सकेको छैन।"
कोलम्बियामा पहिरो जाँदा ३३ जनाको मृत्यु,"काठमाडौं : कोलाम्बियामा पहिरोमा पुरिएर ३३ जनाको मृत्यु भएको छ। नौ जनालाई जीवितै उद्धार गरिएको छ। उद्धार गरिएकामध्ये चार जनाको अवस्था गम्भीर छ। यो साताको प्रारम्भमा राजमार्गमा पहिरो खस्दा बस, मोटरसाइकललगायत सवारी साधन पुरिएका तथा तिनमा यात्रारत तीन जना बालबालिकासहित ३३ जनाको ज्यान गएको आन्तरिक मामिलामन्त्री अल्फोन्सो प्राडाले बताएका छन्। पहिराले राजमार्गमा सवारीसाधन पुरेको सूचना पाउनेवित्तिकै देशको जोखिम व्यवस्थापन इकाइ र यातायात मन्त्रालयका कर्मचारीका साथै प्रहरी र सेनालाई उद्धारमा खटाइएको थियो। राजमार्गका केही भागमा पहिरो पन्छाउनुपर्ने भएकाले उद्धार तथा मृतकको खोजी जटिल भएको छ।"
प्रतिबन्धित विलासी बस्तुको आयात फुकुवा गर्ने सरकारको निर्णय,"काठमाडौं : सरकारले प्रतिबन्ध लगाएको गाडी, मोबाइल, मदिरा र मोटरसाइकलको आयात फुकुवा गर्ने निर्णय गरेको छ। मंगलबार बसेको मन्त्रिपरिषद् बैठकले सो निर्णय गरेको एक मन्त्रीले बताए। उनका अनुसार विलासी वस्तुतर्फ लगाइएको प्रतिबन्ध सरकारले फुकुवा गरेको हो। विदेशी मुद्रा सञ्चिति घटेपछि सरकारले गत वैशाख १३ गतेदेखि विभिन्न १० वस्तुको आयातमा प्रतिबन्ध लगाएको थियो। उद्योग, वाणिज्य तथा आपूर्ति मन्त्रालयले राजपत्रमा सूचना प्रकाशन गर्दै कुरकुरे, कुरमुरे, लेज र यस्तै उत्पादन, सबै प्रकारका मदिरा (औद्योगिक कच्चा पदार्थबाहेक), चुरोट तथा सुर्तीजन्य वस्तु (औद्योगिक कच्चा पदार्थबाहेक), हीरा (औद्योगिक कच्चा पदार्थबाहेक), ३०० अमेरिकी डलरमाथिका स्मार्ट फोनहरू, रंगीन टेलिभिजन, जीप, कार र भ्यान, मोटरसाइकल, सबै प्रकारका खेलौना र खेल्ने तासको आयातलाई प्रतिबन्ध लगाएको थियो।"
साइबर ब्यूरोको नक्कली फेसबुक पेज बनाएको आरोपमा पक्राउ,"काठमाडौं : नेपाल प्रहरी प्रधान कार्यालय साइबर ब्यूरोको नक्कली फेसबुक पेज बनाएको अभियोगमा चितवन रत्ननगर नगरपालिका५ झुवानीटोल बस्ने १८ वर्षीय किशोरलाई सोमबार प्रहरीले पक्राउ गरेको छ। सर्वसाधारणलाई झुक्यानमा पारी ठगी गर्ने अभिप्रायले उक्त ब्यूरोको नक्कली फेसवुक पेज बनाउने कार्यमा संलग्न उनलाई जिल्ला प्रहरी कार्यालय चितवनको सहयोगमा नेपाल प्रहरी प्रधान कार्यालय साइबर ब्यूरोबाट खटिएको प्रहरीले पक्राउ गरेको हो। उनी उपर विद्युतीय कारोबार ऐन, २०६३ अन्तर्गतको कसूरमा जिल्ला अदालत काठमाडौंबाट पाँच दिन म्याद थप अनुमति लिई यस सम्बन्धमा प्रहरीले आवश्यक अनुसन्धान गरिरहेको छ।"
"मलाई कसैले मन्त्री बनाउन पर्दैन, म आफैँ बन्न सक्छु : राजीव गुरुङ","काठमाडौं : मनाङबाट प्रदेशसभा सदस्यमा विजयी भएका राजीव गुरुङ उर्फ दीपक मनाङेले मन्त्री बन्नका लागि एकीकृत समाजवादी पार्टीमा नआएको स्पष्ट पारेका छन्। उनले मन्त्री आफैँ बन्नसक्ने बताए। 'मन्त्री भनेको ठूलो कुरा होइन। यही पार्टीमा आएर मन्त्री बन्नुपर्छ भन्ने पनि छैन। म यतिकै मन्त्री बन्नसक्छु,' मंगलबार आयोजित पत्रकार सम्मेलनमा उनले भने। उनले आफूलाई मन्त्रीको ठूल्ठूला अफरहरु आएकोसमेत बताए। स्वतन्त्र विजयी भएका गुरुङले जिल्लाका साथीहरूसँग सल्लाह गरेरै पार्टीमा आएको बताए। उनले गण्डकी प्रदेशमा गठबन्धनकै सरकार बन्ने दाबीसमेत गरे। उनले मन्त्री कसैले दिएर पाउने चिज नभए बताए। 'अबको मन्त्रीमा मैले दाबी गर्ने होइन। मेरो सभापतिले दाबी गर्ने हो,' उनले भने। उनले मुख्यमन्त्री दिए पनि नचाहिने बताए। 'मलाई मुख्यमन्त्री दिए पनि काम छैन। मलाई चाहिँदैन। त्यति एक्सपेरियन्स छैन,' उनले थपे।"
महाकाली नदीमा अवैध संरचना बनाइएकोबारे भारत सरकारलाई 'कूटनीतिक नोट',"काठमाडौं : महाकाली नदीको बहाब नेपालतर्फ धकेलिएको विषयमा नेपाल सरकारले भारत सरकारलाई 'कूटनीतिक नोट' पठाएको छ। महाकाली नदीलाई नेपालतर्फ धकेलेर पक्की संरचना बनाएको भन्दै कूटनीतिक नोट पठाएको परराष्ट्र मन्त्रालयका एक अधिकारीले पुष्टि गरेका छन्। उनका अनुसार काठमाडौंस्थित भारतीय दूतावासमार्फत् कूटनीतिक नोट पठाइएको हो। 'महाकाली नदीको विवाद सम्बन्धमा भारत सरकारलाई कूटनीतिक नोट पठाइएको छ। भारतीय दूतावासमार्फत् उक्त नोट दिल्ली पठाइएको हो,' मन्त्रालयका ती अधिकारीले भने।"
मोटरसाइकल र ट्रक ठोकिँदा एक जनाको मृत्यु,काठमाडौं : महोत्तरीको बर्दिबास नगरपालिका२ मसानघट्टामा गएराति मोटरसाइकल र ट्रक आपसमा ठोकिँदा एक जनाको मृत्यु भएको छ। एक जना घाइते भएका छन्। मृत्यु हुनेमा मोटरसाइकल चालक सिरहाको सुखिपुर नगरपालिका७ का २८ वर्षीय रूपेशकुमार सिंह रहेका छन्। बर्दिबासस्थित जनसेवा अस्पतालमा उपचारका क्रममा राति १२ बजे सिंहको मृत्यु भएको हो। घाइते भएका मोटरसाइकलमा पछाडि सवार सिरहाकै मिर्चैया नगरपालिका१० का २० वर्षीय अजयकुमार साहलाई थप उपचारका लागि ललितपुरको मेडिसिटी अस्पताल ल्याइएको छ। प्रदेश २०२००४ प ६४३४ नम्बरको मोटरसाइकल र ना ६ ख ७७ ११ नम्बरको ट्रक आपसमा ठोकिँएका थिए। दुर्घटना पश्चात फरार रहेका चालकको खोजी भइरहेको इलाका प्रहरी कार्यालय बर्दिबासले जनाएको छ।
इस्वी संवत् लागू गर्ने प्रतिवेदन बुझाएकामा आपत्ति,काठमाडौं : नेपाल संवतको व्यावहारिक अध्ययन गर्न केही वर्षअघि सरकारले गठन गरेको कार्यदलले नेपालमा इस्वी संवत् लागू गर्नुपर्ने प्रतिवेदन सरकारलाई बुझाएकामा आपत्ति जनाएको छ। नेपाल प्रज्ञा प्रतिष्ठान संस्कृति विभागद्वारा नेपाल संवत् न्हूँद राष्ट्रिय समारोह समितिसँगको सहकार्यमा आयोजित नेपाल संवत् न्हूँद विषयक विद्वत् गोष्ठीका वक्ताले नेपालका मौलिक संवतलाई छोडेर विदेशी संवत् चलाउन प्रतिवेदन बुझाएर झारा टारेकाप्रति आपत्ति जनाएका हुन्। प्रतिष्ठानका निमित्त कुलपति डा जगमान गुरुङले जनताले देशका नाममा प्रवर्द्धन गरेको नेपाल संवत् राष्ट्रिय गौरवको विषय भएको बताए। नेपाल संवत् र नेपाल पञ्चाङ्ग निर्णायक विकास समितिले प्रकाशन गर्ने पात्रो (पञ्चाङ्ग) को गणित नमिलेकाले त्यसलाई मिलाउनुपर्नेमा उनले जोड दिए। सांस्कृतिक गतिविधिमा अघि रहेको नेवार समुदायका अगुवालाई नेवारी संस्कृतिका विषयमा गोष्ठी गरौँ भन्दा सुनुवाई नभएको गुनासो निमित्त कुलपति गुरुङको थियो। राजधानी उपत्यकाका तीन सहरको सांस्कृतिक महत्व रहेको उल्लेख गर्दै उनले त्यसको संरक्षणमा यहीँको समुदाय लाग्नुपर्नेमा जोड दिए। लुम्बिनी बौद्ध विश्वविद्यालयका पूर्वउपकुलपति प्रा डा त्रिरत्न मानन्धरले कार्तिक शुक्ल प्रतिपदामा नेपाल संवत् मनाएर वर्षभर चुप लागेर बस्ने परम्परालाई तोड्दै यस विषयमा बहस चल्ने गरी कार्यक्रम आयोजना गरिएकामा उनले खुसी व्यक्त गरे।
एकल महिलाको हत्यामा संलग्न चार जना पक्राउ,"धरान : धरान उपमहानगरपालिका१३ की ४२ वर्षीय एकल महिला उषा राईको हत्यामा संलग्न चार जना अभियुक्त पक्राउ परेका छन्। पक्राउ परेका अभियुक्तलाई इलाका प्रहरी कार्यालय धरानले मंगलबार पत्रकार सम्मेलन गरी सार्वजनिक गरेको छ। उषाको हत्यामा संलग्न मुख्य अभियुक्त धरान१३ की ५५ वर्षीया उर्मिला राई, २६ वर्षीया सुमित्रा राई, धरान१७ की २९ वर्षीय सुसेली राई र ४० वर्षीय रत्न लिम्बु सुब्बालाई पक्राउ गरिएको इलाका प्रहरी कार्यालय धरानका डीएसपी बुद्ध श्रेष्ठले बताएका छन्। पक्राउ परेका चारै जनालाई पत्रकार सम्मेलन गरि प्रहरीले सार्वजनिक गरेको छ। मुख्य अभियुक्त उर्मिलाले आफ्ना श्रीमान् गोविन्द्र राईसँग उषाको सम्बन्ध रहेको भन्दै स्थानीय जनजागृती आमा समुहका सदस्यहरूलाई बोलाएर कुटपिट गरी गंभिर घाइते बनाएका थिए। घाइते उषाको उपचारका क्रममा मंसिर १३ गते उपचारका क्रममा मृत्यु भएको थियो। उषाको हत्या पश्चात महिलाहरूले अभियुक्तलाई तत्काल पक्राउ गर्न दावाव दिएका थिए। उषाको परिवारले हत्यामा संलग्न स्थानीय सिर्जना राई, निरकुमारी गुरुङ, मिना राई लगायतका नाममा किटानी जाहेरी दिएको छ। तर, अन्य अभियुक्तहरूलाई प्रहरीले पक्राउ गर्न सकेको छैन। डीएसपी श्रेष्ठले अन्य अभियुक्तहरूको पहिचान भइसकेकाले पक्राउ गर्न प्रहरी परिचालन गरिएको बताएका छन्। उनले उषालाई कुटपिट भएको भिडियो क्लिप फेला परेकाले हत्यामा संलग्न सबैको पहिचान गरी पक्राउ गरी कानुनी दाहेरामा ल्याएर प्रहरीले कार्वाहि प्रकृया अगाडी बढाउने प्रतिबद्धता जनाएका छन्। उषाको हत्यामा संलग्न चार जनालाई पक्राउ गरेपछि आफन्तले उषाको शवको शल्यपरीक्षण गरी दाहसंस्कार गरेका छन्। उषाकी छोरी स्मृति राईले आमाको हत्यामा संलग्न सबैलाई पक्राउ गरी कडा कारबाही गर्न माग गरेकी छिन्। उनले कुटपिटमा संलग्न भएका सबैको भिडियो क्लिप भएकाले सबैलाई पक्राउ गरी कारबाही गर्न धरान प्रहरी समक्ष माग गरेकी छिन्। उषाको हत्यापश्चात केही दिन अशान्त बनेको धरान अभियुक्त पक्राउ परेसँगै शान्त बनेको छ। कांग्रेस केन्द्रीय सदस्य लक्ष्मी गौतमले निद्रोष एकल महिलाको कुटपिट गर्ने सबैलाई पक्राउ गरि कडा कारबाही गर्न माग गरेकी छिन्। उनले महिलाहरूबाटै अर्की एक महिलाको हत्या भएको घटनाले धरानका समग्र महिलाहरूको शिर झुकेको बताएकी छिन्।"
दक्षिण कोरियाबाट फर्केर बंगुरपालन,"काठमाडौँ: गत जेठमा बंगुरमा लाग्ने अफ्रिकन स्वाइन फ्लुको प्रकोप देखियो। मुलुकका विभिन्न क्षेत्र हुँदै यसको सङ्क्रमण काभ्रेपलाञ्चोकका बंगुर फार्मसम्म पुग्यो। यसले त्यस क्षेत्रका बंगुरहरु फार्मभित्रै मर्न थाले। दक्षिण कोरियाबाट फर्केर सुनिल र अनिता स्याङ्तान दम्पतीले एक वर्षअघि सुरु गरेको उन्नती हाम्रो बंगुर फार्म पनि अफ्रिकन स्वाइन फ्लुको सङ्क्रमणबाट अछुतो रहेन। अफ्रिकन स्वाइन फ्लुले स्याङ्तानको फार्ममा ३८ वटा माउ बंगुर मार्यो। माउ बंगुर नै नरहेपछि तीन सय ८० भन्दाबढी बच्चा दूध खान नपाएर मरे। यसले स्याङ्तान दम्पतीलाई व्यवसायको पहिलो वर्षमै ठूलो धक्का लाग्यो। 'जेठमा अफ्रिकन स्वाइन फ्लु नआएको हुँदो हो त बंगुर फार्ममा गरेको डेढ करोड लगानी उठिसकेको हुन्थ्यो', सुनिलले भने, 'अफ्रिकन स्वाइन फ्लु सङ्क्रमणको जोखिम अझै पनि छ।' बंगुरपालनको पहिलो वर्षमा प्रतिफल लिने समयमा स्वाइन फ्लुका कारण व्यवसायमा नराम्रो धक्का लागे पनि स्याङ्तान दम्पतीले भने हरेस खाएको छैन। मलेसियामा छ वर्ष नौ महिना सेक्युरिटी गार्डको काम गरेपछि सुनिल २०७१ सालमा नेपाल फर्किए। त्यो बेलामा दक्षिण कोरिया जान भाषा परीक्षाको तयारी चलिरहेको थियो। उनले पनि बागबजारको इन्स्टिच्युटमा भाषा परीक्षा पढ्न थाले। काभ्रेपलाञ्चोक खानिखोला६ का स्याङ्तानले दुई महिनाको तयारीमा भाषा परीक्षा उत्तीर्ण गरे। अर्को छ महिनामा इपीएसमार्फत् दक्षिण कोरियामा कृषि क्षेत्रमा कामका लागि छनोट भए। उनलाई दक्षिण कोरियामा बंगुर फार्ममा काम मिल्यो। पैसा राम्रो भए पनि दुःख असाध्यै थियो। स्याङ्तानले त्यसलाई दुःखका रुपमा नलिई सिक्ने अवसरका रुपमा लिए। कोरियामा काम गर्दा बंगुरलाई कृत्रिम गर्भाधारण गर्नेदेखि हुर्काउने र बजार पठाउनेसम्मको कामको जिम्मेवारी उनकै काँधमा आइपर्यो। त्यसो त कोरिया जानुअघि सुनिल र अनिता लामाको विहे भएको थिएन। कोरिया जाँदा पहिलो वर्ष सुनिल बंगुर फार्ममा र अनिता स्ट्रबेरी फार्ममा काम गर्थे। त्यसको दुई वर्षपछि २०७४ मा नेपाल फर्किएर विवाह गरे। 'विहेपछि दुवै कोरिया फर्कियौँ र एउटै बंगुर फार्ममा काम गर्न थाल्यौँ', उनले भने, 'दुवै जनासँगै भएकाले काम गर्न सजिलो पनि भयो भने बंगुरपालनबारे धेरै सिक्ने मौका पनि पायौँ।' कोरियामा श्रमिकका रुपमा पाँच वर्ष बिताएपछि सम्झौताबमोजिम नेपाल फर्कने समय आयो। उनीहरूले नेपाल फर्केर के गर्ने भन्ने योजना बनाउँदै गर्दा कोरियामा सिकेको सीप, दक्षता र रकम खर्चेर स्वदेशमै बंगुरपालन गर्ने निर्णय लिए। 'हामीले कोरियामै नेपाल फर्केपछि बंगुरपालन नै गर्ने सोच बनाइसकेका थियौँ', उनले भने, 'दुवैको सोच मिलेपछि नेपाल फर्कन सहज भयो।' उनीहरू २०७६ फागुनमा नेपाल फर्किए । चैतदेखि नै कोरोना महामारीले छोयो, राज्यले बन्दाबन्दीको घोषणा गरेकाले बंगुरपालनको योजना केही समय पर धकेलियो। कोरोना महामारीको जोखिम केही कम भएपछि २०७७ असोजमा घरेलु कार्यालयमा फार्म दर्ता गरी कात्तिकदेखि खोर निर्माणको काम सुरु भयो। फार्म निर्माण र कोरियाबाट प्राविधिक सामग्री मगाएर जडान गर्दा २०७८ जेठदेखि मात्रै बंगुरपालन व्यवसाय सुरु भयो। स्याङ्तान दम्पतीले पनौतीमा पाँच रोपनी क्षेत्रफल जमिन वार्षिक ७५ हजार तिर्ने गरी भाडामा लिएर बंगुर फार्म सुरु गरेका छन्। यसमा दक्षिण कोरियामा यो दम्पतीले कमाएको डेढ करोड रुपैयाँ लगानी भएको छ। फार्म निर्माणमा मात्रै ७५ लाख रुपैयाँ खर्च भएको छ। 'सुरुमा पाँचखालमा फार्म सुरु गर्ने योजना थियो तर ठाउँ खोज्दै जाँदा पनौतीमा फेला पर्यो', उनले भने, 'फार्मबाट वार्षिक नौ सयभन्दा बढी बंगुर उत्पादन र बिक्री गर्ने योजना बनाएका छौँ।' स्याङ्तानले बंगुरपालन सुरु गर्दा दोलखाको जिरीबाट २६ वटा ल्यान्डरस जातिको बंगुरको बच्चा ल्याए। केही समयपछि त्यो सङ्ख्यालाई ५० पुर्याए। ल्याण्डरस जातिको बंगुरलाई कम दाना खुवाउँदा पनि मासु बढ्ने र माउको दूध पनि धेरै आउने उनको भनाइ छ। फार्ममा बंगुरलाई कृत्रिम गर्भाधारणदेखि हुर्काउनेसम्मका चरणका लागि छुट्टाछुट्टै संरचना बनाइएको छ। फार्ममै बंगुरलाई कृत्रिम गर्भाधारण गराइन्छ। माउ र बच्चालाई राख्ने छुट्टै कक्ष छ। बच्चा जन्मिएपछि करिब ३० देखि ३२ दिनसम्म बच्चालाई माउसँग राखेपछि अगल्लै राखिन्छ। बंगुरको बच्चालाई विभिन्न चरणमा गरी छ महिना हुर्काएपछि मासु बिक्रीका लागि योग्य हुन्छ। यस फार्मबाट माउ, बच्चा, हुर्कँदै गरेको बंगुरदेखि वयस्क बंगुर मात्र होइन, बंगुरको बिर्य पनि बिक्री हुन्छ। बंगुर पालनमा धेरै माउका लागि धेरै भाले बंगुर पाल्न सम्भव हुँदैन। एउटै भालेको बिर्यबाट धेरैलाई गर्भधारण गराउनका लागि सिमन एक्सटेन्डर प्रयोग गर्ने उनको भनाइ छ। 'सामान्यतयाः एउटा भाले बंगुरबाट निकालेको बढीमा एक सय एमएल बिर्यमा सिमन एक्सटेन्डर मिसाएर एक लिटरसम्म बनाउँछौँ,' उनले भने, 'यसो गर्दा एउटा भालेको बिर्यले १८ वटासम्म पोथी बंगुरलाई पुग्छ भने २० घण्टासम्म राख्न सकिने अवधिलाई बढाएर १२ दिनसम्म काम लाग्ने बनाउँछौँ।' यस्तो बिर्यलाई १७ डिग्री तापक्रममा राख्नुपर्छ। यसका लागि पनि फार्ममा विशेष व्यवस्था गरिएको उनले बताए । पछिल्लो समय स्याङ्तानले काभ्रेका अन्य बंगुर फार्ममा पनि कृतिम गर्भधारणका लागि सेवा दिँदै आएको छ। कृत्रिम गर्भधारणको सेवा सहज हुँदा अन्य फार्मलाई भाले बंगुर पाल्नुपर्ने झन्झट पनि हटेको छ। फार्ममा करिब ५० वटा माउ राख्न सक्ने क्षमता छ। बंगुरहरुले गर्ने दिसापिसाबलाई सिधै सेप्टिक ट्याङ्कीमा जाने व्यवस्था मिलाइएको छ। फार्ममा बच्चा राख्न २६ डिग्रीको तापक्रम भएको कक्षको व्यवस्था छ। फार्म पूर्णरुपमा सञ्चालन आएपछि मासिक एक सय वटा बंगुरका बच्चा जन्मनेछन् भने प्रत्येक छ महिनापछि ती सबै बिक्रीका लागि योग्य हुनेछन्। उनले औसतमा वार्षिक नौ सयभन्दा बढी बंगुर बिक्री गर्ने योजना बनाएका छन्। फार्ममा अहिले ३० वटा माउ र २० वटा साना बंगुर छन्। यी बंगुरलाई उनको कम्पनीले चितवन, हेटौँडा र पाटन औद्योगिक क्षेत्रबाट दाना आपूर्ति गर्दै आएको छ। बंगुरपालनमा सामान्यतयाः ४० प्रतिशत खुद नाफा हुनसक्ने उनको भनाइ छ। बजारीकरण गर्न उनले काठमाडौंमा डिलरमार्फत् बिक्री गर्नुका साथै मासु खपत गर्न आफ्नै सेकुवा कर्नर खोल्ने योजना बनाएका छन् । उनले दुई मासु पसल पनि चलाएका छन् । रासस"
बसको ठक्करबाट मोटरसाइकल चालकको मृत्यु,काठमाडौं : काठमाडौंको तिनकुने मुनिभैरवस्थित सडकखण्डमा मंगलबार बिहानै बसको ठक्करबाट मोटरसाइकल चालकको मृत्यु भएको छ भने एक जना घाइते भएका छन्। मृत्यु हुनेमा झापा घर भई हाल भक्तपुरको चारदोबाटो बस्ने २५ वर्षीय रोमित रिजाल रहेका छन्। उनलाई उपचारका लागि सिभिल अस्पताल पठाइएकोमा चिकित्सकले मृत घोषणा गरेका हुन्। घाइते भएका मोटरसाइकलमा पछाडि सवार सप्तरीको अग्निसायर गाउँपालिका घर भई हाल भक्तपुरको दुवाकोट बस्ने २२ वर्षीय उदित चौधरीको सोही अस्पतालमै उपचार भइरहेको छ। कोटेश्वरबाट सिनामगंलतर्फ आउँदै गरेको बाग्मती प्रदेश ०१००६ ख ४८ ४० नम्बरको बसले बानेश्वरबाट कोटेश्वरतर्फ जादै गरेको बा ८१ प २७ ९९ नम्बरको मोटरसाइकललाई आज बिहान साढे ४ बजे ठक्कर दिएको थियो। दुवै सवारी साधनसहित बस चालक नियन्त्रणमा रहेको प्रहरी वृत्त बानेश्वरले जनाएको छ।
अलपत्र पुलको निर्माण सम्पन्न गर्न महानगरको ताकेता,"काठमाडौं: अलपत्र पुलको निर्माण कार्य अघि बढाउन काठमाडौं महानगरपालिकाले पहल थालेको छ । महानगरकी उपमेयर सुनिता डंगोलले विभिन्न कारणले निर्माण अलपत्र छाडिएका पुलको अवस्था बझ्दै समयमै निर्माण प्रकृया अघि बढाउन सरोकारवाला निकायलाई निर्देशन दिएकी छन् । उपमेयर डंगोलले पुल निर्माणका सरोकारवालालाई काम किन नभएको सोको जानकारी गराउन र प्रकृया मिलाएर काम अघि बढाउन निर्देशन दिएकी छन् । निर्माण थालिएको पुल समयमै नबन्दा निर्माण सामग्री अलपत्र परेका छन् । महानगरले २०७६ सालमा पैदलयात्रुको अत्यधिक चाप भएका आठ स्थानमा नयाँ आकाशे पुल निर्माण गर्ने निर्णय गरेको थियो । तर हालसम्म चार वटा मात्र निर्माण भएको छ । महानगरले टेकु भन्सार, त्रिपुरेश्वर, बबरमहल, पुतलीसडकमा आकाशे पुल निर्माण गर्ने भने पनि लामो समय बितिसक्दा काम अघि बढ्न सकेको छैन । हाल कामपाभित्र सुन्धारा, वीर अस्पताल, रत्नपार्कभोटाहिटी, जमल, रत्नपार्कबागबजार, भद्रकालीमा पुराना आकाशे पुल सञ्चालनमा छन् भने रत्नपार्कमा एउटा सववे सञ्चालनमा छ । त्यसैगरी स्थानान्तरण गर्न सकिने गरी कामपाले चावहिल चोक, कोटेश्वर, रामशाह पथ र नेपाल विद्युत् प्राधिकरण केन्द्रीय भवन अगाडिका स्थानमा पुल सञ्चालनमा ल्याएको छ । तस्बिर: अभिषेक महर्जन"
बाल मृत्युदर घट्यो,"काठमाडौं : नेपालमा पाँच वर्षको अविधिमा बाल मृत्युदरमा घटेको पाइएको छ। हालै सार्वजनिक गरिएको नेपाल जनसाङ्ख्यिक तथा स्वास्थ्य सर्वेक्षण, २०२२ ले नेपालमा पाँच वर्षमा बाल मृत्युदर घटेको पाइएको हो। सर्वेक्षणअनुसार नेपालमा प्रतिएक हजारमा ३३ जना बाल मृत्युदर भएको उल्लेख गरिएको छ। यसअघि सन् २०१६ गरिएको सर्वेक्षणमा प्रतिएक हजारमा ३९ जना बाल मृत्युदर रहेको थियो। नेपालमा सन् २०११ मा प्रतिएक हजारमा ५४ जना, सन् २००६ मा ६१ जना, सन् २००१ मा ९१ जना र सन् १९९६ मा ११८ जना बाल मृत्युदर रहेको थियो। यस्तै सर्वेक्षण प्रतिवेदनले नेपालमा हाल ५६ प्रतिशत आमाले मात्रै शिशु जन्मिएको पाँच महिनासम्म पूर्ण स्तनपान गराउने उल्लेख गरेको छ। सन् २०१६ को सर्वेक्षण प्रतिवेदनमा नेपालमा पूर्ण स्तनपान गराउने आमाको प्रतिशत ६६ प्रतिशत रहेको उल्लेख थियो। सन् २०११ को सर्वेक्षणमा ७० प्रतिशत, सन् २००६ को सर्वेक्षणमा ५३ प्रतिशत, सन् २००१ को सर्वेक्षणमा ६८ प्रतिशत र सन् १९९६ को सर्वेक्षणमा ७५ प्रतिशतले पूर्ण स्तनपान गराउने गरेका थिए तर अहिलेको सर्वेक्षणमा विगतभन्दा १० प्रतिशतले महिलाले कम स्तनपान गराएको पाइएको छ। रासस"
"'प्रचण्डलाई सरकारमा नजान दवाव दिन्छौँ, कांग्रेसएमाले सरकार बने स्थायित्व आउँछ' (भिडियो वार्ता)","काठमाडौं: आगामी सरकार गठनको विषयमा छलफल र बहस जारी छ। सत्ता साझेदार दल नेकपा माओवादीभित्र आफ्नै नेतृत्वमा सरकार बनाउनुपर्छ भन्ने तर्क नेताहरूको छ। नेकपा माओवादीकै नेतृत्वमा सरकार बनेमात्र आफूहरू सरकारमा जानुपर्ने मत राख्छन् पोलिटव्यूरो सदस्य हिमाल शर्मा । अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै शर्माले भने, 'नेतृत्व आफ्नै हुने भए ठीकै छ अन्यथा कांग्रेसएमालेको सरकार बनोस्, शान्ति प्रकियाका बाँकी काम पनि पूरा होस् ।' यसबारे निर्णय गर्न तत्काल नेतृत्वले बैठक बोलाउनु पर्ने उनले बताए । सँधै पार्टी सरकारमा जाँदा कमजोर भएकाले माओवादीमा अहिलेको चिन्ता सरकारको नभइ पार्टीको भएको उनको भनाइ छ । शर्मासँग गरिएको कुराकानी हेर्नुहोस् ।"
दर्जनौं विधेयक अब फेरि शून्य अवस्थाबाट सुरु हुने,"काठमाडौं : प्रतिनिधिसभाको अघिल्लो कार्यकाल समाप्त भएसँगै निष्क्रिय भएका दर्जनौं विधेयक अब फेरि शून्य अवस्थाबाट मात्र सुरु हुने भएको छ। लामो समय, ठूलो खर्च र झन्झटिलो प्रक्रिया पूरा गर्दै निश्चित विन्दुमा पुगिसकेका त्यस्ता विधेयकले आउँदो प्रतिनिधिसभामा फेरि सुरुदेखिका सबै प्रक्रिया पूरा गर्नुपर्नेछ। अघिल्लो प्रतिनिधिसभाको कार्यकाल समाप्त भएसँगै २७ वटा विधेयक निष्क्रिय भएका र १२ वटा विधेयक सरकार आफैंले फिर्ता लिएको संसद् सचिवालयका सहप्रवक्ता दशरथ धमलाले बताए। राष्ट्रियसभाबाट सात र प्रतिनिधिसभाबाट पाँच गरी १२ वटा विधेयक सरकारले फिर्ता लगेको हो। राजनीतिक दलबीच सहमति र समझदारी हुन नसक्दा यसअघिको कार्यकालमा ती विधेयक निष्क्रिय बन्न पुगेका हुन्। संसदको एउटा कार्यकाल समाप्त भएसँगै प्रतिनिधिसभाबाट उत्पत्ति भएका र निष्कर्षमा नपुगेका सबै विधेयक निष्क्रिय बन्न पुगेका थिए। संघीय संसदको पहिलो कार्यकाल सुरु भएयता एक सय ५३ विधेयक दर्ता भएका थिए। तीमध्ये एक सय एक विधेयक भने राष्ट्रपतिबाट प्रमाणीकरण भई कानून कार्यान्वयनको चरणमा छन्। संसदबाट पारित भई प्रमाणीकरणका लागि राष्ट्रपतिसमक्ष पठाइएको नेपालको नागरिकतासम्बन्धी संशोधन विधेयकमा भने प्रगति हुन सकेन। राष्ट्रियसभामा उत्पत्ति भएका १२ विधेयक पनि अहिले त्यहाँ विचाराधीन अवस्थामा रहेको सूचना अधिकृत धमलाले बताए। निष्क्रिय भएका २७ मध्ये प्रतिनिधिसभामा उत्पत्ति भई त्यहाँ विभिन्न चरणमा रहेका २१ वटा विधेयक थिए। त्यस्तै राष्ट्रियसभामा उत्पत्ति भई प्रतिनिधिसभामा पठाइएका पाँचवटा विधेयक फिर्ता नहुँदै प्रतिनिधिसभाको कार्यकाल सम्माप्त भएकाले ती विधेयक पनि निष्क्रिय हुन पुगे। त्यस्तै, प्रतिनिधिसभामा उत्पत्ति भई राष्ट्रियसभामा प्रक्रियागत चरणमा रहेको एउटा विधेयक पनि सोही सभाको कार्यकाल समाप्त भएसँगै निष्क्रिय बन्न पुग्यो। संसदमा सरकारी र गैरसरकारी विधेयकले प्रवेश पाउँदै आएको छ। सरकारी विधेयक मन्त्री तथा गैरसरकारी विधेयक सांसदले पेश गर्ने कानूनी व्यवस्था छ। सुरक्षा निकाय र आर्थिकसँग सम्बन्धित विधेयक भने सरकारका मन्त्री आफैंले दर्ता गराउनु पर्ने संवैधानिक व्यवस्था छ। रासस"
पौडेल बने क्यान महासंघ मुस्ताङको अध्यक्ष,"जोमसोम: कम्प्यूटर एशोसिएसन नेपाल(क्यान)को मुस्ताङ शाखा अध्यक्षमा नारायणप्रसाद पौडेल सर्वसम्मत चयन भएका छन् । सोमबार आयोजित क्यानको दोस्रो साधारण सभा तथा जिल्ला अधिवेशनले पौडललाई अध्यक्ष चयन गरेको हो । नवगठित समितिको उपाध्यक्षमा सुजिता थकाली, सचिव राजु सेन्चुरी, कोषाध्यक्ष, अमर घताने र सहसचिवमा कर्णबहादुर थकाली चयन भएका छन् । त्यस्तै लक्ष्मण ढकाल सदस्य चयन भएका छन् । क्यानका नवनिर्वाचित अध्यक्ष पौडेलले भौगोलिक विकटताका बापजुत मुस्ताङमा सूचना र प्रविधिको पहुँच बढाउन भूमिका खेल्ने बताए ।"
साइबर व्यूरोको नक्कली फेसबुक पेज बनाउने पक्राउ,"काठमाडौं: नेपाल प्रहरीको साइबर व्यूरोले सामाजिक सञ्जाल दुरुपयोग गर्ने एक जनालाई पक्राउ गरेको छ । सामाजिक सञ्जालको दुरुपयोग गरी प्रहरी प्रधान कार्यालय, साइबर ब्यूरोको नक्कली फेसबुक पेज बनाएको आरोपमा चितवन रत्ननगर नगरपालिका५ झुवानीटोल बस्ने १८ वर्षीय युवक करण महतो पक्राउ परेका हुन् । महतोले साइबर ब्यूरोको नक्ककली फेसबुक पेज बनाएर सर्वसाधारणलाई झुक्याएर ठगी गर्ने नक्कली पेज प्रयोग गरेको पाइएको ब्यूरोको आरोप छ । पक्राउ परेका उनीमाथि काठमाडौं जिल्ला अदालतले ५ दिन म्याद थप गरी अनुसन्धान भइरहेको ब्यूरोले जनाएको छ ।"
क्यामरुनका पूर्वस्टार इटोले समर्थकलाई किक हानेको भिडियो बाहिरियो,"दोहाः क्यामरुन फुटबल संघका अध्यक्ष तथा पूर्वस्टार सामुएल इटोले विश्वकप भइरहेको एउटा रंगशालाबाहिर एक समर्थकलाई लात हानेको भिडियो बाहिरिएको छ। इटो ९७४ रंगशाला बाहिरि समर्थकसँग फोटो खिचाइरहेका थिए। ब्राजिल र कोरियाबीचको खेलपछि रंगशाला बाहिर फोटो खिचिरहँदा क्यामेरा बोकेका एक समर्थकसँग इटो झोँक्किएका थिए। उनीसँगै भएका सहयोगीहरूले छुट्याउने कोसिस गरेका थिए। तर, केही बेरपछि फेरि उनी रिसाएर समर्थकलाई लात हानेका थिए। उनले लातले ती युवक भुईमा पछारिएका थिए। यो विषयमा फिफाले केही धारणा सार्वजनिक गरेको छैन। क्यामरुन फुटबल संघका प्रवक्ताले पनि फोन वा म्यासेजको कुनै जवाफ नदिएको अन्तर्राष्ट्रिय सञ्चारमाध्यमले बताएका छन्। भिडियो हेर्न यहाँ क्लिक गर्नुहोस् ।"
मलको विवादले सिम्रौनगढमा झडप,सिमरा : रासायनिक मलका विषयमा उत्पन्न विवाद चर्कँदै गएपछि बाराको सिम्रौनगढ नगरपालिका४ को कार्यालय रहेको क्षेत्र दिनभर तनावग्रस्त बनेको छ। मल वितरणको विषयलाई लिएर वडा कार्यालयमा लगाइएको तालाबन्दी खोल्ने क्रममा दुई पक्षबीच झडप भएको हो। झडपका क्रममा दुवै पक्षका केही घाइते भएका छन्। घाइतेको नाम प्रहरीले जानकारी गराएको छैन। किसानलाई वितरण गर्ने मलको विषयलाई लिएर वडाध्यक्ष अवधेस सहनी र निवर्तमान वडाध्यक्ष राजेश यादव पक्षबीच झडप भएको हो। स्थानीय बीचको झडप नियन्त्रणमा लिन नेपाल प्रहरी र सशस्त्र प्रहरीलाई हम्मेहम्मे परेको थियो। वडा नम्बर ४ को कार्यालयले मंसिर १५ गतेदेखि १८ गतेभित्रमा नागरिकता उपलब्ध गराउन सूचना जारी गरेको थियो। सोही सूचनाअनुरूप १८ गते अपरान्ह नागरिकता उलपब्ध गराउन केही स्थानीय वडा कार्यालय पुगेका थिए। तर कार्यालय समयभित्रै स्थानीयहरू वडा कार्यालय पुग्दा सो दिन कार्यालय बन्द भएको भइसकेको थियो। तोकिएको समयमै कार्यालय पुगेपनि वडा कार्यालय बन्द देखेपछि किसानले आक्रोशित हुँदै मुल गेटमा तालाबन्दी गरेका थिए। किसानले आक्रोशित हुँदै लगाएको तालाबन्दी खोल्न हालका वडाध्यक्ष पक्षका स्थानीयले मंगलबार वडा कार्यालय पुगेपछि स्थिति तनावग्रस्त बन्न पुगेको हो। ताला खोल्ने र बन्द गर्ने पक्षबीच दिनभर झडप भएको थियो। दुवै पक्षका स्थानीय हातमा बाँस र भाटा लिएर उत्रिएका थिए। बाराका प्रहरी नायब उपरीक्षक राजेश थापाले दिनभर तनावग्रस्त बनेको क्षेत्र साँझ साम्य भएको बताए। साँझ परेसँगै दुवै पक्षबीच पुनः झडप हुन नदिन उक्त क्षेत्रमा सुरक्षा व्यवस्था कडा पारिएको छ।
छुटेको सामान फेला पारी पीडितलाई बुझाइयो,"भक्तपुर : बसमा छुटेको सामान फेला पारी प्रहरीले सम्बन्धित व्यक्तिलाई बुझाएको छ। सोमबार बिहान पौने ११ बजे भाडाको बसमा भक्तपुरको कौशलटारबाट काठमाडौंको तीनकुने जाने क्रममा छुटेको काठमाडौं महानगरपालिका३२ बस्ने जयप्रसाद पराजुलीको छुटेको सामान भेटाई प्रहरीले उपलब्ध गराएको हो। जिल्ला प्रहरी परिसर भक्तपुरका अनुसार पराजुलीले सामान छुटेपछि प्रहरीलाई खबर गरेका थिए। त्यसपछि प्रहरीले गाडी पहिचान गरी सामान भेटाएर पराजुलीलाई दिएको परिसरका सूचना अधिकृत राजु पाण्डेले जनाए। छुटेको झोलाभित्र राहदानी, ल्यापटप, खामभित्र एक सय दरको ४६ वटा अमेरिकी डलर, कालो पर्स र पर्सभित्र विभिन्न बैंकका एटिएम, डेविड कार्ड र क्रेडिट कार्ड रहेको थियो।"
"सेयर बजारमा सामान्य करेक्सन, कारोबार रकम अर्बबाट करोडमा झर्यो","काठमाडौं : सेयर बजारमा सामान्य करेक्सन आउँदा कारोबार रकममा गिरावट आएको छ। बजार मापन गर्ने सूचक ४८७ अंकले घटेर १९३३८८ विन्दुमा अडिएको छ। सेन्सेटिभ इन्डेक्स ०४१ प्रतिशतले ओरालो लागेको छ। यसदिन २३८ कम्पनीको २५ लाख ८१ हजार ४२५ कित्ता सेयर ९६ करोड ५२ लाख १० हजार ८९९ रुपैयाँमा खरिदबिक्री भयो। आज १९ हजार १२१ पटक सेयर कारोबार भयो। अघिल्लो कारोबार दिन १ अर्ब बढिको सेयर कारोबार भएको थियो। ४८७ अंकले ओरालो लागेको सेयर बजारमा कुनै पनि कम्पनीको सेयर मूल्यमा सकारात्मक सर्किट ब्रेक लाग्यो। धवलागिरी लघुवित्त वित्तीयको सेयर मूल्य ८१७ प्रतिशतले बढ्दा सिटीजन्स म्युचुअल फन्डको ६१२ प्रतिशतले मूल्य बढ्यो कारोबार रकमका आधारमा शिवम् सिमेन्ट शीर्षस्थानमा रह्यो। सो कम्पनीको ८ करोड १२ लाख ३४ हजार ७९९ रुपैयाँ बराबरको सेयर कारोबार भयो। हिमालयन डिस्टिलरी र रिद्धी पावरको क्रमश: ५ करोड ५० लाख र ५ करोड २ लाख मूल्य बराबरको सेयर कारोबार भयो। कारोबारमा आएका १३ समूहमध्ये ९ समूहको सूचक घट्यो भने ३ को बढ्यो। ९ समूहको सूचक ओरालो लाग्दा लाइफ इन्स्योरेन्स, माइक्रो फाइनान्स र अर्दश समूहको सूचक सामान्य बढेको हो।"
घुम्न जाने होइन त 'गुर्धम' ?,"स्याङ्जा : स्याङ्जाको गुर्धम पर्यटकको रोजाईंमा परेको छ। फेदिखोला गाउँपालिका १ स्थित गुर्धम अत्यन्त मनमोहक र सुन्दर ठाउँ हो। यहाँबाट अन्नपूर्ण, धौलागिरी हिमालका हिमश्रृंखलाको प्रत्यक्ष दृश्यावलोकन गर्न सकिन्छ। जुनसुकै समयमा पनि हिमालका विभिन्न रुपसँगै रमाउन पाइन्छ। नजिकै रहेको पोखराका विभिन्न सहर अनि हिमाल हेर्दै आनन्द लिंदै रमाउनेहरु पनि उत्तिकै भेटिन्छन् यहाँ। युवायुवती, बालबालिकादेखि प्रौढसम्मका मानिसहरु यहाँ आउने गर्छन्। यो क्षेत्रमा भेटघाट, वनभोज, सांस्कृतिकलगायत विभिन्न सामाजिक एवं विविध कार्यक्रम गरिन्छ। नजिकै रहेको मन्दिर र छेउमा रहेको प्रतिक्षालयले झनै यहाँको सौन्दर्यता बढाएको छ। राजमार्गदेखि नजिकै भएकाले होला यहाँ आउनेको भीड लाग्ने गर्छ। अहिले त झनै हिउँदको समय। फुर्सदिलो र पारिलो खोज्ने बेला यतिबेला दिनभर घाममा रमाउन र वनभोजका निम्ति आउनेहरुको घुइँचो लाग्ने गर्छ। एकैपटक ३ वटा समूहले वनभोज खान र रमाउन मिल्ने वडा न १ का अध्यक्ष अमृत क्षेत्रीले बताए। वनभोज खान र रमाउनेका लागि आवश्यकता अनुरुपका खुला चौर र पानीको व्यवस्था मिलाइएको छ। उनले भने, 'सुविधा भएर होला, हिजोआज त दिनकै १२ वटा समूह वनभोजका लागि दिनुहँ आउने गर्छन्।' स्याङ्जालगायत कास्की, तनहुँदेखि अन्त स्थानबाट पनि मानिस आउने गर्छन्। पोखरादेखि वनभोजका लागि आएकी सुनिता बरालले भनिन्, पोखरा रमाइलो भनेको त, यहाँबाट त सप्पै पोखरा देखिदो रहेछ। दिनभर हिमाल आफ्नै आँखा अगाडि आएझैं भयो। अत्यन्त सुन्दर र सफा ठाउँ लाग्यो। उनका अनुसार, यहाँ आउने जो कोही पनि गोर्खा स्मारक र पर्यटकी गाउँ रामकोट पुग्न सक्छ। यी दुबै अत्यन्तै रमणीय स्थल हुन्। सिद्धार्थ राजमार्गबाट करिब २ किलोमीटरको दुरीमा गुध्र्रुम गाउँ पर्दछ। कुभिण्डेदेखि पूर्वतर्फ गएपछि गुधु्र्रम पुगिन्छ। गाउँले परिवेश। रमाइलो र सफा चिटिक्क पारिएका बस्ती। कोलाहल छैन। यहाँसम्म जान पक्की सडक छ। पर्यटकीय स्थलसहित वनभोज पार्कका संरक्षणको जिम्मा टोल सुधार समितिले लिएको छ। स्थल निर्माणका लागि फेदिखोला गाउँपालिकाको सहयोग रहेको छ।"
ताप्लेजुङमा रेडपाण्डा जोगाउन कुकुरको बन्ध्याकरण!,"ताप्लेजुङ: दुर्लभ वन्यजन्तु रेडपाण्डा (हाब्रे)को संरक्षणमा सामुदायिक कुकुरको बन्ध्याकरण प्रभावकारी देखिएको छ । घरपालुवा तथा सामुदायिक कुकुरको आक्रमणबाट रेडपाण्डालाई खतरा भएपछि पाँच वर्षअघिदेखि यो उपाय अपनाईएको हो । समुदायिक कुकुरको संख्यालाई नियन्त्रण गर्न बन्ध्याकरणको उपाय अपनाईएको रेडपाण्डा सरंक्षणमा काम गरिरहेको संस्था हिमाली संरक्षण मञ्चका कार्यक्रम संयोजक रमेश राईले बताए । संस्थाले रेडपाण्डा नेटवर्कसँगको सहकार्यमा प्रत्येक वर्ष कुकुर बन्ध्याकरणसँगै रेबिजविरुद्धको खोप र भिटामिन प्रदान गरिरहेको छ । रेडपाण्डा पाइने क्षेत्र वा बासस्थान नजिकैका गाउँघरमा रहेका घरपालुवा तथा सामुदायिक कुकुरबाट रेडपाण्डामाथि आक्रमण हुने गरेको छ । कुकुरको आक्रमणले दुर्लभ रेडपाण्डाको अस्तित्व थप सङ्कटमा पर्दै गएपछि रेडपाण्डा संरक्षण गर्ने उद्देश्यले कुकुर नियन्त्रण गर्न बन्ध्याकरण अभियान थालिएको हो । संयोजक राईका अनुसार ताप्लेजुङको पाथीभरा क्षेत्रमा नै पछिल्लो चारवर्षको अवधिमा कुकुरको आक्रमणबाट तीनवटा रेडपाण्डाको मृत्यू भएको छ । पछिल्लो चार वर्षको अवधिमा नै पाथिभरा क्षेत्रमा तीनवटा रेडपाण्डालाई मारेर कुकुरले बोकेको पाईयो । त्यसैले सामुदायिक कुकुरलाई चुनौतीका रुपमा लिएर बन्ध्याकरणको कार्यक्रम लागू गरेका हौँ, कार्यक्रम संयोजक राईले भने, बन्ध्याकरण गरेका कुकुरबाट रेडपाण्डाको आक्रमणमा कमी आएको छ। रेडपाण्डा नेटवर्कको आर्थिक सहयोगमा सुरु गरिएको अभियान अन्तर्गत फुङ्लिङ नगरपालिकाको फुरुम्बु र फावाखोला, पाथीभरा याङवरक गाउँपालिकाको तिरिङ्गे र थेचम्बु, सिरिजंघा गाउँपालिकाको खेवाङ र याम्फुदिन तथा मिक्वाखोला गाउँपालिकाको साँवा र पापुङमा यो कार्यक्रम सञ्चालन गरिँदै आएको छ । बन्ध्याकरणसँगै कुकुरलाई रेबिजविरुद्ध खोप र भिटामिन पनि खुवाउन थालिएको छ । कुकुरलाई दिइने खोप र भिटामिनले पनि रेडपाण्डा संरक्षणमा सघाउ पुग्ने मञ्चले जनाएको छ । कार्यक्रम संयोजक राईका अनुसार कुकुरको शरीर स्वस्थ भई मोटाउने र भद्दा हुने भएपछि शिकार गर्न नरुचाउने हुँदा रेडपाण्डा संरक्षणमा सहयोग पुग्नेछ । रेडपाण्डाको वासस्थान रहेको क्षेत्र नजिकका गाउँका कुकुर र बिरालोलाई समेत रेबिजविरुद्धको खोप लगाउनुका साथै भिटामिन खुवाउन थालिएको राईले बताए । रेबिज रोगविरुद्ध खोप लगाएको र भिटामिन खुवाएका अधिकांश कुकुर घरपालुवा छन् भने केही सामुदायिक छन् । समुन्द्र सतहबाट झण्डै ३ हजार ६ सय मिटर उचाईमा रेड पाण्डा बढी पाइन्छ । रेडपाण्डा नेटवर्कका अनुसार मुलुकका २३ हिमाली तथा पहाडी जिल्ला ताप्लेजुङ, पाँचथर, इलाम, संखुवासभा, भोजपुर, खोटाङ, सोलुखुम्बु, रामेछाप, दोलखा, सिन्धुपाल्चोक, रसुवा, नुवाकोट, धादिङ, लमजुङ, बागलुङ, म्याग्दी, रुकुम, रोल्पा, डोल्पा, जुम्ला, मुगु, कालीकोट र जाजरकोटमा रेडपाण्डा पाईदै आएको छ ।"
भक्तपुरको गणेश मन्दिरबाट पाँचवटा घण्टी चोरी,"भक्तपुर : भक्तपुरको पुरानो जगातीस्थित गणेश मन्दिरबाट पाँचवटा घण्टी चोरी भएको छ। भक्तपुर नगरपालिका८, पुरानो जगातीस्थित मन्दिरबाट पाँच वटा घण्टीहरु चोरी भएको हो। मन्दिरमा मूर्ति अगाडि राखिएका घण्टीहरू सोमबार राति चोरी भएका हुन्। स्थानीयका अनुसार अर्को घण्टी चोर्ने असफल प्रयास गरिएको देखिएको छ। तर त्यो निकाल्न नसकेर त्यतिकै छोडिएको छ। स्थानीय लक्ष्मीप्रसाद झांगका अनुसार मन्दिरको मूर्ति अगाडि रहेको ठूलो तीनवटा र सानो दुईवटा घण्टी चोरी भएको छ। मन्दिरमा तीनवटा मूर्ति रहेका छन्। यो भक्तपुरकै एउटा पुरानो मन्दिर हो।"
कति सुरक्षित मोबाइल बैंकिङ ?,"काठमाडौं : नवीना मल्ल (नाम परिवर्तन) काठमाडौंमा नर्सिङ पढ्छिन्। केही समयअघि उनलाई अमेरिका बस्ने भन्दै एक युवकको फ्रेन्ड रिक्वेस्ट आयो। दिनदिनै कुराकानी गर्दा उनीहरूबीच निकटता बढ्यो। युवकले अमेरिकाबाट गिफ्ट पठाइदिन्छु भन्दै विभिन्न ग्याजेटको फोटो तथा भिडियो पठाए। ती किशोरीले युवकलाई पूरै विश्वास गरिन्। सामानको भन्सार तिर्न नेपाली बैंक अकाउन्ट आवश्यक परेकाले खोल्न आग्रह गरे। किशोरीले युवकका लागि आफ्नो नामको बैंक अकाउन्ट खोलेर, अनलाइन एपको समेत एक्सेस गरिदिइन्। सामान आउँछ भन्दै झुलाउँदै ती युवकले युवतीको बैक अकाउन्ट प्रयोग गरेर अनलाइन ठगी गर्न थाले। ठगिएका व्यक्तिहरूले युवतीविरुद्ध उजुरी दिए। निकै तनावमा ती युवती साइबर ब्युरो पुगिन्। अहिले युवतीको डिटेल्स प्रयोग गरेर ठगी गर्ने युवकको खोजी भइरहेको छ। कीर्तिपुरका हरि कायस्थको (नाम परिवर्तन) रातारात आफ्नो मोबाइलमा भएको बैंकिङ एपबाट ४ लाख गायब भयो। पैसा फिर्ताका लागि उनी बैंकमा गए। उनको आफ्नै अकाउन्ट नम्बरबाट सही पासवर्ड र सेक्युरिटी कोड प्रयोग गरेर प्रक्रियागत रूपमै पैसा ट्रान्सफर गरिएको भन्दै बैंकले केही गर्न नसक्ने बतायो। बैंकले उनलाई साइबर ब्युरोमा गएर उजुरी दिन सुझाव दियो। उनको अकाउन्टबाट कसरी पैसा गायब भयो त ? घटना केही दिन अघिको हो। उनलाई एक युवतीको नामबाट ह्वाट्स एपमा म्यासेज आयो। राम्री युवतीको फोटो राखेर कुरा सुरु गरेको ह्याकरले महर्जनलाई रोमान्टिक म्यासेज र भिडियो पठाउँथे। फोटोहरू आदानप्रदान हुन्थ्यो। कुराकानी भएको १५ दिन भएको थियो ती युवतीले एक भिडियो लिंक महर्जनलाई पठाइन्। उनले भिडियो लिंक क्लिक गरे। उनको मोबाइलमा भएको सबै डाटा रिड गर्नसक्ने गरी बनाइएको लिंक थियो। ह्याकरले बनाएको उक्त भिडियो सफ्टवेयरले महर्जनको मोबाइलमा भएको सबै डाटा र डकुमेन्टमा एक्सेस बनायो। उनले दुईवटा बैंकको अनलाइन एप चलाउँथे। मोबाइलमै अटो सेभ गरिएको पासवर्ड र कोड प्रयोग गरेर राति नै उनको मोबाइलबाट ४ लाख रुपैयाँ अनलाइन ट्रान्सफर गरिएको थियो। साइबर ब्युरोमा उजुरी दिएपछि मात्रै उनले आफ्नो मोबाइल बैंकिङ एप ह्याक भएको थाहा पाए। ब्युरोका प्रवक्ता पशुपति रायका अनुसार उनको अकाउन्टबाट ३ वटा अकाउन्टमा पैसा ट्रान्सफर भएको छ। एक जनाको पहिचान भइसकेको छ। केही दिनअघि एक चर्चित पत्रकारको फेसबुक आईडी पनि ह्याक भएको थियो। उनको नामबाट चिनेजानेका सबैलाई धमाधम पैसा माग्दै म्यासेज जान थाल्यो। कतिपय व्यक्तिले त ह्याकरले भनेकै अकाउन्टमा पैसासमेत पठाइदिए। केही साथीलाई शंका लागेर फोन गरेपछि मात्रै उनले फेसबुक आईडी ह्याक भएको पत्ता लगाए। यो घटनालाई पनि साइबर ब्युरोले हेरिरहेको छ। यस्तै, संखुवासभाकी एक महिलाले पनि सामाजिक सञ्जालमा भेटिएका गलत व्यक्तिलाई विश्वास गर्दा ८ लाख गुमाइन्। रेगुलर कुराकानी हुने व्यक्तिले पठाएको लिंक खोल्दा ती महिलाको मोबाइलमा भएको सबै डाटा र बैंकको रकमसमेत ह्याकरको हातमा पुग्यो। यी त केही उदाहरण मात्रै हुन्। पछिल्लो समय इन्टरनेटको माध्यमबाट हुने डिजिटल ठगी बढ्दै गएको छ। नेपाल प्रहरीको साइबर ब्युरोका अनुसार इन्टरनेटका माध्यमबाट रकम ठगिए भन्दै दैनिक ६ देखि १० वटा उजुरी साइबर ब्युरोमा आउँछ। बानेश्वरका श्याम देवकोटालाई मिल्ने साथी उर्मिला रानाको जरुरी म्यासेज आयो। दुवै (नाम परिवर्तन)। उर्मिलाको फेसबुक म्यासेन्जरबाट आएको म्यासेजमा उनको मनिब्यागसहित, एटीएम, लाइसेन्स मोबाइल सबै हराएकाले अतिआवश्यक परेकाले ५० हजार पठाइदिन आग्रह गरिएको थियो। म्यासेन्जरमै अकाउन्ट नम्बर छाडिएको थियो। श्यामले भनेकै नम्बरमा पैसा पठाइदिए। मोबाइलमा फोन गरे। उर्मिलाले आफूले पैसा नमागेको बताइन्। श्याम जस्तै अन्य साथीले पनि पैसा पठाइदिएको भन्दै उर्मिलालाई फोन गरे। उजुरी बोकेर उनी प्रहरीकहाँ पुगिन्। अनुसन्धानका क्रममा उर्मिलाको फेसबुक अन्य व्यक्तिको हातमा पुगिसकेको रहेछ। फेसबुक र जिमेल आईडी प्रयोग गरेर उनको नाममा भएको मोबाइल बैंकिङ एप दुरुपयोग गर्दै रकम मागिएको रहेछ। साइबर ब्युरोको तथ्यांकअनुसार आव २०७७७८ मा ३ हजार ९०६ उजुरी छन्। आव २०७८७९ मा ४ हजार ६४६ उजुरी प्राप्त भए। आव २०७९८० मा साइबर क्राइमका २ हजार ३४८ उजुरी प्राप्त भएका छन्। जसमा फेसबुक म्यासेन्जरबाट ठगी गर्ने १ हजार ८१६ वटा उजुरी प्राप्त भए। यस्तै भाइबर, इमो र युट्युबबाट ३२ वटा, ह्वाट्सएप र ट्विटरबाट ठगी गरेको भन्दै ७८ वटा उजुरी, इन्स्टाग्रामबाट १७९, वेबसाइट ह्याकिङ १४ वटा, टिकटकबाट ठगी गर्ने १४७ वटा, इमेलबाट १५ वटा, इसेवाबाट ठगी ३९ र बैंकिङ एपको दुरुपयोग भएको विषयमा ३३ वटा निवेदन प्राप्त भएको थियो। आव २०७९८० को सुरुआतदेखि हालसम्म प्रविधिको दुरुपयोग गरी रकम ठगी गरेको भन्दै ४१० उजुरी परेका छन्। ब्युरोका प्रवक्ता राय भन्छन्, साइबर क्राइमको निवेदन लिएर आउने पीडितहरू धेरै हुनुहुन्छ। आर्थिक अपराध गर्नेलाई सामाजिक सञ्जाल सहज ठाउँ बनेको छ। लटरी पर्यो भन्दै ठगी गर्ने समूह सक्रिय छ। इन्टरनेटको एक्सेसमा बसेर स्मार्ट फोन चलाउने जो कोहीले सजिलै आर्थिक अपराधको धन्दा चलाउन सक्छ। साइबर ब्युरोका प्रवक्ता रायका अनुसार इन्टरनेटको माध्यमबाटै अपराध गर्नेलाई विद्युतीय कारोबार ऐन २०६३ अनुसार कारबाही हुन्छ। त्यस्तै, मोबाइल बैंकिङ एप असुरक्षित भयो भन्ने प्रश्नमा नेपाल राष्ट्र बैकका भुक्तानी प्रणाली विभाग प्रमुख गुरुप्रसाद पौडेलले एप चलाउने व्यक्तिको लापरबाहीले नै यस्ता एप असुरक्षित बनेको बताए। उनी भन्छन्, एक दुईवटा घटनालाई हेरेर समग्र प्रणाली असुरक्षित छ भन्न मिल्दैन। दोहोरो सुरक्षाको सेक्युरिटी सिस्टमअनुसार नै मोबाइल एप बनेका हुन्छन्। आफ्नो अकाउन्ट नम्बर अरूलाई दिने, पासवर्ड, ओटीपी कोड सेयर गर्ने, जसले जे भन्यो आफ्नो त्यही डाटा पठाइदिने गर्यो भने त के नै सुरक्षित हुन्छ र ? मोबाइल एप सुरक्षित बनाउन व्यक्ति आफैंले ध्यान दिन आवश्यक छ।"
माटोको गुणस्तर घट्दा भएन उब्जनी,"परासी: माटोको गुणस्तरले नवलपरासीमा उब्जनी घटेको छ । खेतियोग्य जमिनमध्ये करिब ८० प्रतिशत खेतको माटोको गुणस्तर बिग्रदो अवस्थाको रहेको कृषि ज्ञान केन्द्रले जनाएको छ । केन्द्रले जिल्लाका विभिन्न ठाउँमा माटो परीक्षण शिविर सञ्चालन गरेर माटोको अवस्थाबारे जानकारी लिएको छ । माटोको अवस्था नलिइँ जथाभावि रासायनिक मलको प्रयोगले यस्तो अवस्था आएको कृषि ज्ञान केन्द्रका निमित्त प्रमुख सन्तोषकुमार चौधरीले बताए । बालीको हेरविचार र मलको प्रयोगमा ध्यान नदिँदा उपब्जनीमा कमी आउने उनले बताए । परीक्षण गरिएको माटोमा सबैभन्दा बढी अम्लीय र क्षारीयपन देखिएको छ । क्षारीयपनले माटोलाई बिगार्छ । जिल्लामा प्रमुख रुपमा धान, गहुँ, तोरी, उखु र केराको खेती हुने गरेको छ।"
बीबीसीको १०० प्रेरणादायी र प्रभावशाली महिलाको सूचीमा परिन् प्रियंका चोपडा,"वासिङटन डिसी : बीबीसीले सन् २०२२ का लागि विश्वभरिबाट १०० जना प्रेरणादायी र प्रभावशाली महिलाको सूची सार्वजनिक गरेको छ। जसमा विश्व सङ्गीतकी चर्चित व्यक्तित्व बिली आयलिस, युक्रेनकी प्रथम महिला ओलेना जेलेन्स्का, अभिनेत्री प्रियङ्का चोपडा र सेल्मा ब्लेअर, रुसी पप गायिका अला पुगाचेभा, इरानी आरोही इल्नाज रेकाबी, कीर्तिमानी ट्रीपल जम्प खेलाडी युलिमार रोहास र घानाकी लेखिका नाना डार्कोका सेकिआमाह आदि छन्। बीबीसीले हरेक वर्ष विश्वभरका तल्लो तहका मुद्दाहरूमा काम गर्ने महिला स्वयंसेवकहरूबाट विश्वका महिला नेताहरूको कथा र उपलब्धी संसारसामु ल्याउँछ। सन् २०१२ मा दिल्ली सामूहिक बलात्कारपछि महिलासँग सम्बन्धित समाचार सञ्चारमाध्यममा प्रचारप्रसार गर्न १०० महिला कार्यक्रम सुरु गरेको थियो । यो कार्यक्रम अहिले दशौं वर्षमा पुगेको छ । यस वर्षको कार्यक्रमको नारा प्रगति रहेको छ । यो सिजनले पछिल्लो दशकमा आएका परिवर्तनहरूलाई हेर्नेछ। यस वर्ष १०० महिला अन्तर्गत बीबीसीको टिभी, रेडियो, आइप्लेयर र वेबसाइटलगायत अन्य माध्यमबाट विशेष कार्यक्रम प्रसारण गरिने भएको छ । यस पटक अमेरिकी गायक बिली इलिशसँगै भारतीय अभिनेत्री प्रियंका चोपडा, अपाङ्गता अधिकार अधिवक्ता सेल्मा ब्लेयर र हलिउड आइकन रिटा मोरेनाको अन्तर्वार्ता पनि प्रसारण हुनेछ। यी अन्तर्वार्ताहरू बीबीसी आइप्लेयर, बीबीसी वर्लड न्युज र बीबीसीसिओयुकेमा प्रशारण गरिन्छ। यस सिजनमा महिलाको प्रजनन अधिकार उल्लङ्घनसँग सम्बन्धित वृत्तचित्र पनि प्रशारण हुनेछन् । बीबीसीका महानिर्देशक टिम डेभीले भने 'यो वर्ष बीबीसीको १०० महिलाको सूचीमा परेका महिला उत्कृष्ट छन् । उनीहरुले आफ्नो कामबाट समुदाय र समाजमा योगदान पुर्याएका छन् । मलाई गर्व छ कि बीबीसीले यी महिलाहरूलाई अगाडि ल्याउन र हाम्रो प्रथम श्रेणीको पत्रकारिता र कथा कथन प्रयोग गरेर उनीहरूका कथाहरू विश्वभर फैलाउन महत्त्वपूर्ण काम गरिरहेको छ।' बलिवुडकी सर्वाधिक चर्चितमध्येकी एक अभिनेत्री प्रियङ्का चोपडाले ६० भन्दा बढी चलचित्रमा अभिनय गरिसकेकी छन्। सन् २००२ मा चलचित्र क्षेत्रमा प्रवेश गरेकी उनी पूर्वमिस वर्ल्ड समेत हुन्। सन् २०१५ मा प्रदर्शनमा आएको अमेरिकन नेटवर्क ड्रामा सिरिज 'क्वान्टिको'मार्फत् उनले हलिवुडमा प्रमुख भूमिका निर्वाह गर्ने पहिलो दक्षिण एशियाली अभिनेत्रीकी रूपमा इतिहास रचिन्। उनले हलिवुडकै इजन्ट इट रोमान्टिक र द म्याट्रिक्स रिसरेक्सनस्मा पनि अभिनय गरेकी छन्। उनी स्वयंले पनि चलचित्र निर्माण कम्पनी स्थापना गरी भारतमा चलचित्र निर्माण गर्दै आएकी छन्। चोपडा युनिसेफकी सद्भावनादूत हुन् जसमार्फत् उनले बालबालिकाको अधिकारका साथै बालिकाहरूको शिक्षाको निम्ति अभियानहरू सञ्चालन गर्छिन्। बीबीसी"
चुनावमा रविन्द्र मिश्रले कति खर्च गरे ?,"काठमाडौं : काठमाडौं क्षेत्र नं १ बाट प्रतिनिधिसभा सदस्य उम्मेदवार रविन्द्र मिश्रले चुनावको खर्च सार्वजनिक गरेका छन्। राष्ट्रिय प्रजातान्त्रिक पार्टीका वरिष्ठ उपाध्यक्ष मिश्रले मंगलबार निर्वाचन आयोगलाई चुनावको खर्च विवरण बुझाएका हुन्। मिश्रका अनुसार निर्वाचनका क्रममा २४ लाख ४९ हजार ६०७ रूपैयाँ खर्च भएको छ। निर्वाचन लड्न आर्थिक सहयोगको लागि अपिल गरेको र सोबाट २५ लाख रुपैयाँ सहयोग मिलेको उनको भनाइ छ। उनले भने,'पहिलेजस्तै यस पटक पनि निर्वाचन लड्न मैले आर्थिक सहयोगका लागि सार्वजनिक अपील गरेको थिएँ। निर्वाचन आयोगले तोकेको खर्च सीमा २५ लाखको हाराहारीमा शुभेच्छुकहरूबाट सहयोग प्राप्त भएपछि मैले भिडियो सन्देश मार्फत अब थप आर्थिक सहयोग नगर्न आग्रह गरेको थिएँ। त्यति हुँदाहुँदै पनि थप केही सहयोग मेरो खातामा प्राप्त भयो, जसबाट प्राप्त कूल सहयोग लगभग ३३ लाख हुन गएको छ।' उनले यसपटक निर्वाचन खर्चबाट बचेको लगभग ८ लाख ५० हजार रुपैयाँ काठमाडौं क्षेत्र नं १ सरोकार कोषमा जम्मा गरिने बताएका छन्। उनले २०७४ सालको निर्वाचनमा २१ लाख ५० हजार खर्च गरेका थिए । त्यतिबेला पनि बचेको रकम पार्टीलाई बुझाएका थिए। काठमाडौं निर्वाचन क्षेत्र न १ मा नेपाली कांग्रेसका नेता प्रकाशमान सिंहसँग मिश्र पराजित भएका थिए।"
नगरबासीको सुविधा कटौती नगर्न माग,"रौतहट: कटहरिया नगरपालिकाका वडाध्यक्षले नगरबासीले पाउने सेवासुविधा कटौती नगर्न नगरपालिकाको ध्यानाकर्षण गराएका छन्। पूर्वमेयर सियाराम कुश्वाहाको कार्यकालमा नगरबासीलाई दिइएको सेवा हटाएको भन्दै ४ जना वडाका अध्यक्षले कटहरिया नगरपालिकामा ज्ञापनपत्र बुझाएका हुन्। वडा नम्बर ४ का चन्दन कुशवाहा, २ का हरिन्द्र साह कलवार, ३ का श्यामाकान्त प्रसाद यादव र ६ का वडा अध्यक्ष जयराम चौधरीले संयुक्त रुपमा कटहरिया नगरपालिका उपप्रमूख रीतादेवी यादव र निमित्त प्रमुख प्रशासकीय अधिकृत रामप्रकाश साहलाई ज्ञापनपत्र बुझाएका हुन् । घरेलु प्रयोजनमा खर्च भएको विद्युत महशुल,कृषिकार्यमा खर्च हुने विद्युत महशुल, नि:शुल्क खानेपानी सेवा, मालपोत नि:शुल्क, नि:शुल्क शौचालय सरसफाई सेवा मा लाग्ने करमा छुट दिदै आएकोमा नगरपालिकाले पुनः शुल्क लिन थालेपछि वडाअध्यक्षहरू नगरपालिकाको ध्यानाकर्षण गराएका हुन् । नगरक्षेत्रमा छोरीको विवाह गराउने अभिभावकलाई २० हजार र दिउँसो छोराको विवाह गराउने अभिभावकलाई नगरपालिकाले १० हजार रुपैयाँ दिनुपर्ने लगायत ६ बुँदे माग वडाअध्यक्षको छ । गत आर्थिक वर्षमा कोरोना पीडितको लागि १० हजारका दरले आएको रकम र बाढी पीडित किसानका लागि आएको रकम किसानको खातामा अहिलेसम्म नगएको भन्दै वडाअध्यक्षहरूले तत्काल उपलब्ध गराउन माग गरिएको छ । कटहरिया प्राथमिक स्वास्थ केन्द्र लगायत स्वास्थ्य संस्थाहरूमा औषधीको अभाव भएको गुनासो वडाअध्यक्षहरूको छ । कटहरिया नगरपालिकाका निमित्त प्रमुख प्रशासकीय अधिकृत रामप्रकाश साहले वडाध्यक्षको माग अगामी बैठकमा पेस गरिने बताए । नगरबासीले पाउने सुविधा नयाँ जनप्रतिनिधिले हटाएको आरोप वडा नम्बर ४ का वडाअध्यक्ष चन्दन कुश्वाहाले बताए।"
नियमित स्वास्थ्य जाँच गराउन माधव नेपाल नर्भिकमा,काठमाडौं : नेकपा एकीकृत समाजवादीका अध्यक्ष माधव कुमार नेपाल अस्पताल पुगेका छन्। नेपाल काठमाडौंको थापाथलीस्थित नर्भिक अस्पताल पुगेका छन्। नेपालको सचिवालयका मोहन गौतमका अनुसार नेपाल मंगलबार बिहान नियमित स्वास्थ्य जाँच गराउन अस्पताल गएका हुन्।
११ औं नेफ्टा अवार्ड अमेरिकामा हुने,"काठमाडौं: नेफ्टा फिल्म अवार्डको ११ औं संस्करण अमेरिकामा हुने भएको छ । नेफ्टा फिल्म अवार्डको आयोजक चलचित्र प्राविधिक संघले विज्ञप्ति जारी गर्दै नेफ्टा अवार्ड आगामी जेठ १३ गते (२७ मे, २०२३)मा अमेरिकाको टेक्सासमा हुने जनाएको छ । नेपालसहित विदेशी भूमिमा सञ्चालन गरिने यो अवार्ड यसअघि मलेसिया, हङकङ, कतार र युएईको दुबइमा भएको छ । टेक्सासमा हुने अवार्ड विदेशी भूमिमा भएको मध्ये पाँचौ हुनेछ । नेपाली चलचित्रको बजारलाई अन्तर्राष्ट्रिय बजारमा विस्तार गर्ने लक्ष्यसहित नेफ्टा अवार्ड अमेरिकामा गर्न लागिएको चलचित्र प्राविधिक संघका अध्यक्ष पुष्कर लामाले बताए । नेफ्टा अवार्डलाई अमेरिकामा सञ्चालन गर्न नेफ्टाले यूएस खबर, फेम नेपाल र आर्यन फिल्म्ससँग सहकार्य गर्ने भएको छ । नेपाली कलाकारलाई सम्मान गर्ने कार्यक्रम अमेरिकामा हुनु सुखद रहेको अमेरिकामा अध्ययनरत सञ्चारकर्मी प्रशन्न ढुंगानाले बताए । नेफ्टा अवार्डबारे छलफल गर्न आगामी ७ डिसेम्बरमा फिल्मकर्मी, आयोजक, संचारकर्मीसहितको सर्वपक्षीय जुम बैठक सञ्चालन गर्ने भएको छ ।"
"जंगली हात्तीको आक्रमणबाट पतिको मृत्यु, पत्नी भागेर बाँचिन्",विराटनगर : मोरङको सुन्दरहरैँचा नगरपालिका१० स्थित मुनालझोडा सामुदायिक वनमा घाँस काट्न गएका एक वृद्ध दम्पतीलाई मंगलबार जंगली हात्तीले आक्रमण गरेको छ। हात्तीको आक्रमणबाट पति (श्रीमान)को मृत्यु भएको छ। पत्नी (श्रीमती) भागेर बाँचेकी छन्। मोरङ प्रहरीका प्रवक्ता डीएसपी दीपक श्रेष्ठले जंगली हात्तीको आक्रमणबाट सुन्दरहरैँचा१० का ७३ वर्षीय जयप्रसाद बास्तोलाको मृत्यु भएको जानकारी दिए। उनका अनुसार श्रीमती जानुका बास्तोलासँगै घाँस काट्न जंगलमा गएका बेला जयप्रसादलाई बिहान ८ बजेतिर हात्तीले आक्रमण गरेको थियो। घाँस काट्ने क्रममा अचानक जंगली हात्ती देखा परेपछि वृद्ध दम्पतीले भाग्ने प्रयास गरेका थिए। तर जयसप्रसाद भाग्न नसकि त्यहीँ लडे। श्रीमती जानुकाले भने भागेर ज्यान बचाएको प्रहरीले जनाएको छ। जंगलबाट आत्तिदै भागेर गाउँ पुगेपछि हारगुहार गरी उनले गाउँलेलाई घटनाको जानकारी दिएकी थिइन्। त्यसलगत्तै स्थानीय बासिन्दा जयप्रसादको खोजीका लागि जंगलतर्फ गएका थिए। स्थानीयले खोजी गर्ने क्रममा दिउँसो १ बजेतिर मुनालझोडा सामुदायिक वनभित्रै शव भेटिएको डीएसपी श्रेष्ठले बताए। शव फेला पारेपछि जंगलमा पुगेकाहरुले प्रहरीलाई घटनाको जानकारी दिएका हुन्। श्रेष्ठका अनुसार जयप्रसादलाई मारेपछि हात्ती त्यहाँबाट अन्यत्र गएको हुनसक्ने अनुमान गरिएको छ। स्थानीय र प्रहरी पुग्दा घटनास्थल वरपर हात्ती फेला नपरेको उनले बताए। उनका अनुसार मृत फेला पारिएका जयप्रसादको शरीरका विभिन्न भागमा हात्तीले आक्रमण गरेको चोटपटक छ। घटनाको अनुसन्धान सुरु गरिएको जानकारी डीएसपी श्रेष्ठले दिए।
नक्कली सुकुमबासीलाई हटाउन माग गर्दै काठमाडौं महानगरमा धर्ना,"काठमाडौं: सार्वजनिक स्थलबाट नक्कली सुकुमबासीलाई हटाउनुपर्ने माग गर्दै काठमाडौं महानगरपालिका अगाडी धर्ना दिइएको छ । सुकुमबासीका नाममा सार्वजनिक जग्गा अतिक्रमण भइरहेकाले नक्कली सुकुमबासीलाई हटाउनुपर्ने भन्दै उपत्यकाबासी व्यवस्थापन तथा सहयोग संघर्ष समितिले मंगलबार महानगर अगाडी धर्ना दिएको हो । समितिले सही सुकुमबासी पहिचान गरी उचित व्यवस्थापन गर्नुपर्ने र नक्कली सुकुमबासीलाई हटाउनुपर्ने माग राखेका छन् । समितिले सुकुमबासीका नाममा भइरहेको राजनीतिलाई अन्त्य गर्नुपर्ने माग गरिएको छ । धर्नामा सहभागीले सुकुमबासीको नाममा राजनीति गर्न पाईदैन, भूमि भएका कसरी सुकुमबासी भन्ने प्रश्नसहितका प्लाकार्ड प्रदर्शन गरेका थिए । समितिले सरकारी जग्गा अतिक्रमण रोक्नुपर्ने र सही सुकुमबासीलाई विकल्पसहितको व्यवस्थापन गर्नुपर्ने माग गरिएको छ।"
प्रधानमन्त्रीलाई प्रकाशमानको ध्यानाकर्षण पत्र : 'मेलम्ची आयोजनालाई दिर्घकालीनरुपमा अगाडि बढाइयोस्',"काठमाडौं : नेपाली कांग्रेस नेता तथा काठमाडौं क्षेत्र नम्बर १ का सांसद प्रकाशमान सिंहले मेलम्ची आयोजनालाई दिर्घकालीनरुपमा अगाडि बढाउन प्रधानमन्त्री शेरबहादुर देउवालाई ध्यानाकर्षण पत्र बुझाएका छन्। मंगलबार बिहान प्रधानमन्त्रीलाई भेटेर नेता सिंहले ध्यानाकर्षण पत्र बुझाएका हुन्। ' २०७८ असार १ गते मेलम्चीमा गएको विनाशकारी बाढीपहिरोका कारण मेलम्चीको भविष्य अहिले अन्योलमा पर्ने होकी भन्ने काठमाडौंबासीमा चिन्ता छाएको छ । बाढीपहिरोपछि हिउँदको समयमा अस्थायी रुपमा भएपनि काठमाडौं ल्याउने काम भएको छ । काठमाडौंको खानेपानी समस्या समाधानका लागि मेलम्ची आयोजनालाई पानी दिर्घकालीन रुपमा अगाडि बढाउनुपर्ने स्थलगत निरीक्षणपछि आवश्यकता महसुस भएको छ । त्यस कार्यमा सरकारको भूमिका प्रभावकारी रहनुपर्ने देखिन्छ । तसर्थ तपसिलका विक्ष्यमा सरकारले तत्कल कदम चाल्नुपर्ने आवश्यकताबारे जानकारी गराउदछौँ,' ध्यानाकर्षणपत्रमा भनिएको छ। सांसदमा निर्वाचित भएलगत्तै सिंह स्थलगत निरीक्षण गर्न मेलम्ची खानेपानी आयोजना स्थल पुगेका थिए। नेता सिंहले केही महिनादेखि सेवा सुविधा नपाएको भनी कर्मचारी पानी पठाउन रोकेर आन्दोलन गर्ने तयारीमा रहेको भन्दै तत्काल उनीहरुको माग सम्बोधन गर्न आग्रह समेत गरेका छन्। उनले भनेका छन्,' केही महिनादेखि सेवा सुविधा नपाएको भनी कर्मचारीले अन्तिममा पानी पठाउन रोकेर आन्दोलन गर्ने तयारी रहेको खबरले महानगरबासी लगायत सम्पूर्ण नागरिक चिन्तित छौं । तत्काल कर्मचारीको माग सम्बोधन गरी पानी काठमाडौं ल्याउने र स्थायी रुपमै पानी ल्याउनका लागि आवश्यक गृहकार्य गम्भीरताका साथ अघि बढाउन ध्यानाकर्षण गराउँदछौँ।' यस्तै नेता सिंहले काठमाडौंबासीलाई नियमित पानी वितरण गर्न तत्काल र दिर्घकालीन रुपमा गर्नुपर्ने ९ वटा बुँदा समेत ध्यानाकर्षण पत्रमा उल्लेख गरेका छन्। तत्काल गर्नुपर्ने काम १ आर्थिक वर्ष २०७९८० को बजेट वक्तव्यमा मेलम्ची खानेपानी विकास समिति खारेज गरेको उल्लेख भएकोले आयोजनाको काम कारवाहीमा अन्योलता देखिएकोले तत्काल मेलम्ची खानेपानी विकास समिति ब्यूँताउनुपर्ने वा अन्य आवश्यक निर्णय लिनुपर्ने । २मुहान क्षेत्रका स्थानीय तहको माग सम्बन्धमा सम्बन्धित पालिकासँग छलफल गरी टुगोंमा पुग्नुपर्ने । ३सिएमसीले राखेका माग कानूनको परिधिभित्र रही सम्बोधन गर्न आवश्यक कार्य गर्नुपर्ने । ४वर्षैभरी पानी पथान्तरणका लागि फास्टट्रयाकमा कार्यान्वयन गर्नु गराउन आवश्यक निर्णय लिनुपर्ने । ५ कर्मचारीको तलबसुविधा लगायतका विषय तत्काल सम्बोधन गर्न आवश्यक छ । दिर्घकालीन रूपमा गर्नुपर्ने १बाढीपहिरोपछि सोको कारणबारे एसियाली विकास बैंक लगायतका अन्तर्राष्ट्रिय संघसंस्थाले अध्ययन गरि पेश गरेको प्रतिवेदनको निष्कर्ष अनुसार आयोजना अगाडी बढाउनुपर्ने । २ अहिले खानेपानीको ईन्टेक रहेको स्थान असुरक्षित भए नभएको प्राविधिकबाट अध्ययन गरी गराई असुरक्षित भए उपयुक्त स्थानमा ईन्टेक बनाउनुपर्ने । ३मेलम्ची बाढिपहिरोले हेलम्बु गाउँपालिका र मेलम्ची नगरपालिकामा भएको क्षतिलाई सम्बोधन गर्न पुननिर्माण लगायतका उचित व्यवस्था गर्नुपर्ने । ४ मुहान क्षेत्रमा सरकारले ध्यान नदिएका स्थानीयको गुनासो सम्बोधन गर्न मुहान क्षेत्रसम्म पक्की सडक बनाउनुपर्ने, शिक्षा र स्वास्थ्यमा सरकारले विशेष पहल गर्नुपर्ने ।"
इन्डोनेसियामा विवाहअघिको यौन सम्बन्ध बन्देज,"एजेन्सी : इन्डोनेसियाको संसदले विवाहअघि यौनसम्पर्क र विवाहेत्तर सम्बन्धलाई अपराध मान्ने गरी विधेयक पारित गरेको हो। मंगलबार बसेको संसद बैठकले नयाँ विधेयक पारित गरेको हो। दोषी प्रमाणित भए जेल सजायको व्यवस्था पनि गरिएको छ। विवाहेत्तर सम्बन्धलाई अपराधको श्रेणीमा राखिएको छ। बीबीसीका अनुसार यो कानुन इन्डोनेसिया नागरिक र त्यहाँ रहने विदेशीहरुलाई लागू हुनेछ। इन्डोनेसियाका कानुन मन्त्रीले नयाँ फौजदारी संहिता तीन वर्षपछि मात्रै लागू हुने बताएका छन्। समाचार एजेन्सी एएफसीका अनुसार इन्डोनेसियाका सामाजिक कार्यकर्ताहरुले कानुनको विरोध गरिरहेका छन्। यसले मुस्लिम बाहुल्य देशमा नागरिकहरुको स्वतन्त्रता खोस्न सक्ने उनीहरुको भनाइ छ। इन्डोनेसियाका कानुन तथा मानवअधिकार मन्त्री यासोना लियोलीले भनिन्,' हामीले सबै महत्वपूर्ण मुद्दा र फरक विचारलाई मिलाउन सक्दो प्रयास गरेका छौं। औपनिवेशिक युगमा भएका कानुन संशोधन गर्ने बेला आएको छ।' नयाँ कानुन लागू भएपछि इण्डोनेसियामा रहने एलजीबीटीक्यू समुदाय बढि प्रभावित हुने देखिन्छ। किनभने यहाँ समलिंगी विवाहलाई मान्यता छैन। कानु मन्त्रालयका प्रवक्ता अल्बर्ट एरिसले नयाँ कानुनले विवाहजस्ता संस्थाहरुलाई बचाउन सहयोग गर्ने विश्वास व्यक्त गरे।"
रेडियो उपकरण जडानमा अर्बौको आर्थिक चलखेल,"काठमाडौं : बिलिङ प्रणाली अपग्रेडलाई अख्तियारले रोकेपछि टेलिकम प्रशासनले मल्टिब्यान्ड रेडियो उपकरण जडान गर्ने नाममा अर्को आर्थिक चलखेल थालेको छ। अख्तियारले बिलिङ प्रणालीमा हुन लागेको भ्रष्टाचारमा ब्रेक त लगायो तर बीटीएसमा हाल जडान भएको रेडियो उपकरणलाई हटाएर एउटै उपकरण जडान गर्ने भन्दै टेलिकम अर्को बाटो लागेको छ। त्यो हो मल्टिब्यान्ड रिमोट रेडियो युनिट (आरआरयू)। हाल टेलिकमले बीटीएसमा टूजी, थ्रीजी र फोरजीका लागि फरकफरक रेडियो उपकरण जडान गरेको छ। अब एउटै उपकरण जडान गर्ने भनेर मल्टिब्यान्ड रेडियो रिमोट रेडियो युनिटको अबधारणा ल्याइएको हो। यो उपकरण जडान गर्दा बढीमा २० प्रतिशत ऊर्जा खपतमा बचत हुने टेलिकमको दाबी छ। तर, यसले गुणस्तर अभिवृद्धि र कमभरेज मा भने कुनै सुधार नआउने स्वयम् टेलिकमका कर्मचारीहरू बताउँछन्। ऊर्जा खपत बचत हुँदा जति नाफा हुन्छ, यसको जडान त्यसभन्दा धेरै बोझिलो हुन्छ। भइरहेको र राम्ररी काम दिइरहेको प्रणाली फालेर ठूलो खर्च गर्नु औचित्यपूर्ण छैन। विद्युत् नेपालमै अचेल करिब पुग्दो छ। तर, यो उपकरण खरिद भने विदेशबाट गर्नुपर्छ। जसले ठूलो नेपाली रकम बिदेसिन्छ, टेलिकमका अधिकारीहरू भनछन्, विद्युत् प्राविधिकरणलाई जाने रकम मात्रै घट्छ। मुद्रा सञ्चितिमा थप चुनौती आएको बेला विदेशी मुद्रा बचतमा असर पार्छ। टेलिकमको बजेटमै मल्टिब्यान्ड रेडियो उपकरणको परीक्षण स्वरूपमा राख्न काठमाडौंका २ सय वटा बीटीएसमा करिब ७० करोड विनियोजन गरिएको छ। त्यसपछि काठमाडौं उपत्यकाभर नै यो प्रविधि सुरुवात गर्ने टेलिकम प्रशासनको योजना छ। काठमाडौं उपत्यकामा ६ सय मल्टिब्यान्ड रेडियो उपकरण आवश्यक हुन्छ। जसका लागि साढे २ अर्ब रुपैयाँ आवश्यक पर्छ। यो उपकरण चाइनिज कम्पनी हुवाईबाट खरिद गर्ने तयारी भएको स्रोतले बतायो। यो प्रविधि सफल भएमा देशभरका बीटीएसमा यो उपकरण जडान गर्ने तयारी टेलिकम छ। देशभरका लागि ३ हजारभन्दा बढी उपकरण आवश्यक पर्छ। यो खरिद गर्न ७८ अर्ब रुपैयाँ लाग्ने कार्ययोजना पनि टेलिकम प्रशासनले बनाइसकेको छ। यो सबै काम टेलिकमले चोर बाटोबाट गर्न खोजिरहेको छ। टेन्डर गर्दा कम कमिसन आउने भएपछि टेलिकमले प्रोपराइटरी अन्तर्गत खरिद गर्ने भएको छ। स्रोत भन्छ, यसबाट ठूलो कमिसन आउँछ। जसले गर्दा पनि टेलिकमको नेतृत्व जसरी पनि यो प्रविधि लागू गर्न चाहन्छ। साँठगाँठमा १० प्रतिशत बिलिङ गुमाउँदै टेलिकम प्रोपराइटीअन्तर्गत खरिद गर्नुको मुख्य उद्देश्य भनेको नै भ्रष्टाचार र कमिसन भएको टेलिकमकै कर्मचारी बताउँछन्। उनीहरू यो प्रविधि आवश्यक नै नरहेको बताउँछन्। आवश्यक नै नरहेको उपकरण खरिद गर्नुको मुख्य कारण नै कमिसन र भ्रष्टाचार गर्नका लागि भएको उनीहरूको दाबी छ। आवश्यक नै भए पनि प्रोपराइटरीअन्तर्गत खरिद गर्न पाइँदैन, टेन्डर प्रक्रियामा जानुपर्छ। प्रोपराइटी अन्तर्गत खरिद गर्न अद्यावधिक अपग्रेड गर्न लागि मात्रै पाइन्छ। यो किसिमको सामान पहिला खरिद गरिएको छ, त्यसको आधारमा रेफरेन्स मूल्य तोकिएको हुन्छ, पहिलाको भन्दा मूल्य बढेको छैन घटेको छ भने मात्रै खरिद गरिन्छ। टेलिकम स्रोतका अनुसार मल्टिब्यान्ड रेडियो उपकरणको रेफरेन्स मूल्य नै छैन। यो मल्टिब्यान्ड उपकरण खरिद गरेर चलाउँदा टेलिकम थप व्यवभार पनि हुन्छ। यो उपकरण राखेपछि पुराना बीटीएसमा जडान भएको एन्टिनाले काम गर्दैन। मल्टिब्यान्ड ऐन्टिना पनि खरिद गर्र्नुपर्ने हुन्छ। जसका लागि काठमाडौं उपत्यकामा मात्र ३० करोडको व्ययभार थपिन्छ। गुणस्तरमा सुधारभन्दा पनि यी कामले टेलिकमलाई व्ययभार मात्रै बढाउने टेलिकमका कर्मचारीहरू बताउँछन्। यी दुवै विषयमा जिज्ञासा राख्दा टेलिकमका सूचना अधिकारी बृजेश शर्माले प्रवक्ता शोभन अधिकारीलाई सोध्न भने। उनले दिएको नम्बरमा टेलिफोन गर्दा प्रवक्ता अधिकारीले फोन उठाएनन्।"
रोनाल्डो भन्या रोनाल्डै हो,"म सानैदेखि क्रिस्टियानो रोनाल्डोको फ्यान हुँ। म फुटबलर बन्नुमा पनि रोनाल्डोको प्रभाव छ। विश्वकपमा रोनाल्डोको टिम भएपछि अरूको समर्थन गर्ने कुरै भएन। यसपाली पोर्चुगल अन्तिम १६ सम्म पुगेको छ। आफ्नो टिमलाई समर्थन गर्न पाएको छु। रमाइलो भइरहेको छ। मेरो आइडल नै रोनाल्डो हुन्। उनले विश्वकप जितेको हेर्ने ठूलो इच्छा छ। विश्वकपको माहोल त नेपालमै रमाइलो हुनेरहेछ। यहाँ धेरै व्यस्तता हुन्छ। सबैको एकै पटक छुट्टी मिलाउनै गाह्रो हुन्छ। तर, केही साथीहरू भेला भएर हेरिरहेका छौं। रमाइलो गरिरहेका छौं। यसपाली अस्ट्रेलियाले पनि राम्रो खेल्यो। नकआउट चरणसम्म पुग्यो। त्यहाँ पनि जितेको भए सरकारले बिदा दिनेथियो। तर, हार्यो नि ! जितेको भए हुन्थ्यो। आफू अस्ट्रेलियामै भएर होला, अस्ट्रेलियाको पनि समर्थन गरिरहेको छु। पोर्चुगलबाहेक एसियाली मुलुकको पनि समर्थन गरिरहेको छु। त्यसैले पोर्चुगल कोरियासँग हार्दा पनि खासै नराम्रो लागेन। पोर्चुगल अन्तिम खेल अगाडि नै नकआउट चरणमा पुगेको थियो। एसियाली मुुलुकले जित्यो राम्रो नै भयो भनौं अब। रोनाल्डोको लगनशीलता र मेहनतले पनि मलाई एकदमै उत्प्रेरित गर्छ। खेलाडीको प्रदर्शन कहिले माथि कहिले तल हुन्छ। तर, रोनाल्डो यो उमेरमा पनि प्रभावशाली छन्। पोर्चुगलको टिममा खेलाडी नभएर रोनाल्डो टिममा परेका होइनन्। उनी हुनु र नहुनुले फरक धेरै पर्छ। त्यसैले प्रशिक्षकले उनलाई पहिलो रोजाइमा राखेका हुन्। जे भए पनि रोनाल्डो भन्या रोनाल्डै हुन्। म खुलेआम उनको ठूलो समर्थक भएकाले मलाई पनि रोनाल्डो भनेर बोलाउँछन्। मलाई पनि खुसी लाग्छ, आइडलको नामले बोलाउँदा। मैले सात नम्बर जर्सी लगाउनुको कारण पनि रोनाल्डो नै हुन्। पोर्चुगल नकआउट चरणसम्म पुगेको छ। अब जित्नै पर्छ। हार्यो भने साथीहरूले जिस्काउँछन्। मलाई पोर्चुगल र अर्जेन्टिनाले फाइनल खेलेको हेर्न मन छ। विश्व फुटबलका दुई महान खेलाडी हुन्, रोनाल्डो र लियोनल मेसी। त्यसैले फुटबलको सबैभन्दा ठूलो मञ्चमा उनीहरू दुई जना आमनेसामने हुन् भन्ने लागेको हो। मलाई मात्रै होइन, सबै फुटबल समर्थकको मनमा यही नै छ। रोनाल्डो र मेसीले लामो समय विश्व फुटबलमा राज गरेका छन्। उनीहरूबीच प्रतिस्पर्धीभन्दा पनि साथीको सम्बन्ध छ। त्यसैले दुवै खेलाडीको विश्वकप सुखद् होस्। फाइनलमा अर्जेन्टिना पनि पुगोस् तर विश्वकप चाहिँ पोर्चुगलले जितोस्। यसपाली म पोर्चुगल समर्थक भए पनि ब्राजिल बलियो देखेको छु। ब्राजिलियन टिमको सबै पोजिसनमा उत्कृष्ट खेलाडी छन्। उत्कृष्ट खेलाडी भएकाले नै चोटका कारण एउटा खेलाडी नहुँदा पनि ठूलो प्रभाव परेको देखिँदैन। साविक विजेता फ्रान्स त बलियो छ नै, यसपाली ब्राजिल पनि राम्रो छ। म घरमै बसेर विश्वकप हेरिरहेको छु। अस्ति अस्ट्रेलियाको खेल चाहिँ पवमा हेरेको थिएँ। साँच्चै मज्जा हुँदो रहेछ। एकदमै कट्ट समर्थक हुने। नेपालभन्दा पनि माहोल गज्जब हुँदो रहेछ, अस्ट्रेलियाको खेल हुँदा त। हुन त अस्ट्रेलियामा फुटबल धेरै प्राथमिकतामा पर्दैन। तर, विश्वकपमा चाहिँ माहोल फरक हुँदो रहेछ। फेरि अहिले यहाँ गर्मी छ, त्यसैले जर्सी लगाएर हिँड्ने मान्छे पनि प्रसस्तै देखिन्छन्। समग्रमा विश्वकप रमाइलो नै भइरहेको छ। फुटबलर अभिषेक रिजालले अन्नपूर्णकर्मी उमेश दाहालसँग साटेको विश्वकप अनुभव।"
"समानुपातिकमा माओवादी केन्द्र र राष्ट्रिय स्वतन्त्र पार्टीको मतान्तर ४३,१४९ मात्र","काठमाडौं : प्रतिनिधिसभाको समानुपातिकतर्फ माओवादी केन्द्र तेस्रो दल बनेको छ। निर्वाचन आयोगको पछिल्लो तथ्यांक अनुसार मंगलबार १ करोड ५ लाख २३ हजार ७१३ मत गणना हुँदा राष्ट्रिय स्वतन्त्र पार्टीभन्दा माओवादी केन्द्र ४३ हजार १४९ मतले मात्र अगाडि रहेको छ। नेपाल कम्युनिष्ट पार्टी (माओवादी केन्द्र)ले ११ लाख ७० हजार २६२ मत ल्याउँदा राष्ट्रिय स्वतन्त्र पार्टीले ११ लाख २७ हजार ११३ मत ल्याएर चौंथो स्थान कायम गरेको हो। एमालेले २८ लाख ३१ हजार २७६ मत ल्याएर पहिलो बनेको छ। नेपाली कांग्रेस २७ लाख ४ हजार ४२७ मत ल्याएर दोस्रो स्थानमा रहेको छ। सत्ता गठबन्धनमा आवद्ध रहेको नेपाल कम्युनिष्ट पार्टी (एकीकृत समाजवादी) ले थ्रेस होल्ड नकटाउँदा राष्ट्रिय दल बन्न सकेको छैन। एसले हालसम्म २ लाख ९७ हजार ८४३ मत प्राप्त गरेको छ। राष्ट्रिय दल बन्न समानुपातिकतर्फ सदर मतको ३ प्रतिशत मत कटाउनुपर्ने प्रावधान छ। यसैगरी राष्ट्रिय प्रजातन्त्र पार्टीले ५ लाख ८७ हजार ८५५, जनता समाजवादी पार्टीले ४ लाख २१ हजार ५५, जनमत पार्टीले ३ लाख ९४ हजार ५९९ मत पाएका छन्। नागरिक उन्मुक्ति पार्टीले २ लाख ७१ हजार ७०६, लोकतान्त्रिक समाजवादी पार्टी, नेपालले १ लाख ६७ हजार ३४० मत ल्याएका छन्। मतगणनाको परिणाम आइसकेपछि आयोगमा दलहरूले बुझाएको समानुपातिकका उम्मेदवारको बन्दसूचीका आधारमा दलहरूले पाउने सिट सङ्ख्यासहित नाम सिफारिसका लागि आयोगले दलहरूलाई पत्राचार गर्नेछ। सोका लागि दलहरूले प्रतिनिधिसभातर्फ सात दिन र प्रदेशसभातर्फ तीन दिन समय पाउनेछन्।"
ठूलो आँगनमा पृथ्वीनारायण शाहको सालिक बनाउन स्थानीयबासी सहमत,"गोरखा : गोरखा नगरपालिका ६ ठूलोआँगनमा पृथ्वीनारायण शाहको सालिक निर्माण गर्न स्थानीयबासी सहमत भएका छन्। सो ठाउँमा सालिक निर्माण गर्दा पुरानो बजार क्षेत्रको पर्यटन विकासमा टेवा पुग्ने भन्दै स्थानीयबासी सहमत भएका वडाअध्यक्ष राजेन्द्रकुमार जोशीले बताए। ठूलो आँगन क्षेत्रका बासिन्दा आँगनको बीचमा सालिक निर्माण गर्न सहमत भएका छन्, उनले भने, जोजो फरक मत राख्नेहरु हुनुहुन्थ्यो, मैले घरदैलो गरेर सबैलाई भेटेँ, कुरा गरेँ। सबैजना कन्भिन्स हुनुहुन्छ। अहिले कतैबाट विरोध आएको छैन। ठूलोआँगनको क्षेत्रमा साना गाडीहरु चल्न मिल्ने गरी संरचना निर्माण हुने र यसअघि भएका गतिविधिमा कुनै अबरोध नहुने भएकाले स्थानीयबासीले सहमति जनाएका उनले बताए। सो ठाउँमा गोरखा नगरपालिका र नेपाली सेनाले पृथ्वीनारायण शाहको सालिक र नेपालको नक्सा निर्माण गर्ने र त्यहाँ दिनहूँ बिहान र साँझमा सलामी दिने कार्यक्रम तय भएको थियो। सो ठाउँमा पूर्वाधार निर्माण गर्न नगरपालिकाले करिब २२ लाख रुपैयाँ विनियोजन गरेको थियो। केही स्थानीयबासीको फरक मत आएपछि मंगलबार बिहानभर गृहकार्य गरेर कार्यक्रम अघि बढाउने वातावरण बनाएको वडाअध्यक्ष जोशीले बताए। त्यो ठाउँमा ढुंगा बिछ्याएकाले ट्रिपर, ट्रक, बसजस्ता ठूला गाडीहरु चल्न नदिने र ती हेभी गाडीहरु चल्न वैकल्पिक बाटो बनाइएको छ, उनले भने, साना गाडीहरु त्यही बाटोबाट चल्न दिने निर्णय भएको छ। यसमा स्थानीयबासी सहमत हुनुहुन्छ। ठूलो आँगनको बीचमा पृथ्वीनारायण शाहको सालिक राख्नेबारे स्थानीय असन्तुष्ट"
कुकुर व्यवस्थापन गर्न ४० लाख खर्च,"विराटनगर: विराटनगर महानगरपालिकाले कुकुर व्यवस्थापनमा ४० लाख रुपैयाँ खर्चिने भएको छ । महानगरले साहारा एनिमल केयरसँगको सहकार्यमा कुकुर व्यवस्थापनको काम थालेको छ । कुकुरको संख्या बढ्न नदिन महानगरले बन्ध्याकरण गर्ने काम गरिरहेको छ । त्यस्तै कुकुरलाई रेविजमुक्त बनाउन रेविजविरुद्धको खोप लगाउन थालिएको महानगरको पशुपंक्षी विकास शाखा प्रमुख शुभनारायण यादवले बताए । यादवअनुसार एउटा कुकुरको बन्ध्याकरण र खोपमा २ हजार ५ सय रूपैयाँ खर्च हुन्छ । महानगरले ६ महिनामा १ हजार ६ सय कुकुर व्यवस्थापन गर्ने योजना बनाएको छ । महानगरभित्रका कुकुरको व्यवस्थापन गर्न ४० लाख रूपैयाँ खर्च लाग्ने र त्यो सबै महानगरले व्यहोर्ने यादवले बताए । महानगरका मेयर नागेश कोइरालाले कुकुर व्यवस्था कार्यक्रमको सोमबार विराटनगर१९ को वडा कार्यालयबाट उद्घाटन गरेका छन् । यो अभियानको पहिलो दिन विराटनगरका विभिन्न स्थानका ३४ कुकुरलाई नियन्त्रणमा लिएर बन्ध्याकरण गरिएको छ । विराटनगर१९ मा रहेको पशुसेवा सम्पर्क कार्यालयमार्फत बन्ध्याकरण गर्न थालिएको यादवले बताए । विराटनगरका सबै वडाभित्र रहेका सामुदायिक कुकुर नियन्त्रणमा लिएर बन्ध्याकरण र खोपका लागि केन्द्रमा पुर्याइनेछ । केन्द्रमा पशु विशेषज्ञबाट मेल र फिमेल कुकुरको बन्ध्याकरण गरिने उनले बताए । बन्ध्याकरण गर्दै रेविजको खोप लगाएपछि कुकुरलाई नियन्त्रणमा लिएकै स्थानमा लगेर छाडिनेछ । बन्ध्याकरण गरिएका कुकुरलाई मासु, अण्डालगायतका खानेकुरासमेत खुवाइने शाखा प्रमुख यादवले बताए । महानगरका प्रमुख प्रशासकीय अधिकृत विष्णुप्रसाद कोइरालाका अनुसार पहिलो चरणमा ४ सय कुकुरको बन्ध्याकरण गर्नुका साथै रेविजविरुद्धको खोप लगाइनेछ । त्यसको सबै खर्च महानगरले बेहोर्ने र प्राविधिक सहयोग सहाराले गर्ने सम्झौता छ । त्यसपछि महानगर र सहाराले ६६ सय कुकुरको बन्ध्याकरण गर्ने र रेविजविरुद्धको खोप लगाउने सम्झौता भएको अधिकृत कोइरालाले बताए । मेयर कोइरालाले विराटनगरमा सामुदायिक कुकुरको समस्या रहेकाले व्यवस्थापनका लागि अभियान सञ्चालन गरिएको जानकारी दिए । हिँडडुल गर्दा कुकुरले झम्टिने, टोक्ने तथा जथाभावी सडक पार गर्दा दुर्घटनाको जोखिम बढ्न थालेपछि कुकुर नियन्त्रण अभियान थालिएको हो । कोइरालाका अनुसार बन्ध्याकरण गरिएका र खोप लगाएका कुकुरलाई रिफ्लेक्टिभ बेल्टसमेत बाँधिने छ । बेल्ट बाँध्दा बन्ध्याकरण र खोप लगाएको सहजै थाहा हुने उनको भनाइ छ ।"
करेन्ट लागेर मृत्यु,उदयपुर : करेन्ट लागेर घाइते भएका उदयपुरको कटारी नगरपालिका२ का युवाको उपचारको क्रममा ज्यान गएको छ। सोमबार साँझ आफ्नै घरको तला थप्ने क्रममा फलामको रडले बिजुलीको तारमा छुँदा घाइते भएका ३० वर्षीय दिलकुमार थापा मगरको उपचारको क्रममा कटारी अस्पतालमा मृत्यु भएको हो। घटना सम्बन्धमा इलाका प्रहरी कार्यालय कटारीबाट थप अनुसन्धान भइरहेको जिल्ला प्रहरी कार्यालयका डीएसपी राकेश पोदारले जानकारी दिए।
स्वास्थ्य संस्थामा सुत्केरी हुनेको संख्या बढ्यो,"मुगु : जिल्लाका चारै स्थानीय तहमा स्वास्थ्य संस्थामा नियमित चेकजाँच गरी सुत्केरी हुनेको संख्यामा वृद्धि भएको छ। जिल्ला स्वास्थ्य सेवा कार्यालयका अनुसार आर्थिक वर्ष ०७८०८९ मा गर्भवतीहरूले नियमिति चेकजाँच गरी आफनो पाएक पर्ने स्वास्थ्य संस्थामा सुत्केरी हुनेका संख्यामा वृद्धि भएको पाइएको हो। तथ्यांकअनुसार १ हजार २ सय १६ जना स्वास्थ्य संस्थामा सुत्केरी भएका छन्। तथ्यांकअनुसार सात जना महिला घरमै सुत्केरी भएका र छ जना गर्भवतीलाई राष्ट्रपति महिला उद्धार कार्यक्रमअन्त्रर्गत हेलिकोप्टरमार्फत सुर्खेतमा रिफर गरिएको स्वास्थ्य सेवा कार्यालयका सूचना अधिकार पशुराम नेपालीले बताए। जिल्लामा एक अस्पताल, एक प्रथामिक स्वास्थ्य केन्द्र र ३२ प्रसूति केन्द्र छन। यी सबै स्वास्थ्य संस्थामा तालिम प्राप्त जनशक्ति छन्। नियमित चेक जाँच गर्ने र स्वास्थ्य संस्थामा सुत्केरी गराउन आउने गर्भवतीलाई यातायात खर्च बापत ३ हजार ८ सय रकम उपलब्ध हुँदै आएको छ। अहिले जिल्लामा मातृ मृत्युदर पनि शून्य भएको जिल्ला स्वास्थ्य कार्यालयका प्रमुख उमेश गौतमले जानकारी दिए। जिल्ला अस्पातल मुगुमा सुत्केरी गराउन पुगेकी सदरमुकाम गमगढीमा बस्दै आएकी जुम्ला सिंजाकी सरिता बुढा। तस्बिर : जीवन सेजुवाल मुगु"
"२८ लाख ३१ हजार मतसहित समानुपातिकमा एमाले पहिलो पार्टी, एस राष्ट्रिय दल बन्न सकेन","काठमाडौं : प्रतिनिधिसभाको समानुपातिकतर्फ एमालेले २८ लाख ३१ हजार मत कटाएर पहिलो पार्टी बनेको छ। निर्वाचन आयोगको पछिल्लो तथ्यांक अनुसार मंगलबार १ करोड ५ लाख २३ हजार ७१३ मत गणना हुँदा एमालेले २८ लाख ३१ हजार २७६ मत ल्याएर पहिलो स्थान कायम गरेको हो। नेपाली कांग्रेसले २७ लाख ४ हजार ४२७ मत ल्याएर दोस्रो स्थानमा रहेको छ। यसैगरी नेपाल कम्युनिष्ट पार्टी (माओवादी केन्द्र)ले ११ लाख ७० हजार २६२ मत ल्याएर तेस्रो र राष्ट्रिय स्वतन्त्र पार्टीले ११ लाख २७ हजार ११३ मत ल्याएर चौंथो स्थान कायम गरेको हो।राष्ट्रिय प्रजातन्त्र पार्टीले ५ लाख ८७ हजार ८५५, जनता समाजवादी पार्टीले ४ लाख २१ हजार ५५, जनमत पार्टीले ३ लाख ९४ हजार ५९९ मत पाएका छन्। यसैगरी, नेपाल कम्युनिष्ट पार्टी (एकीकृत समाजवादी)ले २ लाख ९७ हजार ८४३, नागरिक उन्मुक्ति पार्टीले २ लाख ७१ हजार ७०६, लोकतान्त्रिक समाजवादी पार्टी, नेपालले १ लाख ६७ हजार ३४० मत ल्याएका छन्। हालसम्मको सार्वजनिक मतगणनामा थ्रेस होल्ड नकटाउँदा एकीकृत समाजवादी र लोसपा समेत राष्ट्रिय पार्टी बन्न सकेका छैनन्। राष्ट्रिय दल बन्न समानुपातिकतर्फ सदर मतको ३ प्रतिशत मत कटाउनुपर्ने प्रावधान छ। मतगणनाको परिणाम आइसकेपछि आयोगमा दलहरूले बुझाएको समानुपातिकका उम्मेदवारको बन्दसूचीका आधारमा दलहरूले पाउने सिट सङ्ख्यासहित नाम सिफारिसका लागि आयोगले दलहरूलाई पत्राचार गर्नेछ। सोका लागि दलहरूले प्रतिनिधिसभातर्फ सात दिन र प्रदेशसभातर्फ तीन दिन समय पाउनेछन्।"
को हुन् बीबीसीको १०० प्रभावशाली र प्रेरणादायी महिलामा परेकी स्नेहा?,"वासिङटन डिसी : स्नेहा जवाले भारतकी सामाजिक अभियानकर्मी हुन्। उनको विवाह सन् २००० को डिसेम्बरमा भएको थियो। उनका अभिभावकले विवाहपछि थप दाइजोको माग पूरा गर्न सकेनन् । त्यसपछि स्नेहा जवालेका श्रीमान्ले उनीमाथि मट्टितेल छर्किएर आगो लगाइदिए। त्यसपछि पनि स्नेहाको परिवारले प्रहरीमा उजुरी दिएनन्। उनका पति आफैंले उनको छोरा लिएर स्नेहाला छाडेर गए। त्यसपछि उनले आफ्नो जीवन पुन: खडा गर्ने दृढ सङ्कल्प गरिन्। मानिसहरूलाई आफ्नो अनुहार देखाउन नपर्ने गरी उनी ट्यारोट कार्ड पढ्ने र पटकथा लेख्ने काम सुरु गरिन्। जवाले अहिले सामाजिक अभियानकर्मी हुन्। उनलाई सन् २०१२ मा दिल्लीमा भएको सामूहिक बलात्कारको घटना र हिंसा भोगेकाहरूको अनुभवमा आधारित नाटक निर्भयामा अभिनय गर्ने अवसर जुर्यो। विश्वभरिका दर्शक सामु प्रस्तुति दिएपछि उनले आफूभित्रको डर जित्दै गइन्। उनी भन्छिन्, 'पछिल्लो दश वर्षमा आगोले जलाइएका र एसिड आक्रमणका पीडितहरूलाई हेर्ने सामाजिक दृष्टिकोण केही परिवर्तन भएको छ। म आफूलाई कुनै मिस वर्ल्ड वा मिस युनिभर्सभन्दा कम आक्दिनँ। म सुन्दर छु र यो कुरा गर्वका साथ भन्न सक्छु।' 'बीबीसी १०० महिला'ले हरेक वर्ष संसारभरिका १०० जना प्रभावशाली र प्रेरणादायी महिलाहरूको नाम प्रस्तुत गर्ने गर्दछ। यसमा ती १०० जनाको जीवनकाबारेमा डक्युमेन्ट्रीहरू, फिचरहरू र अन्तर्वार्ताहरू प्रस्तुत गरिन्छ। बीबीसीले सन् २०२२ का लागि विश्वभरिबाट १०० जना प्रेरणादायी र प्रभावशाली महिलाको सूची सार्वजनिक गरेको छ। जसमा विश्व सङ्गीतकी चर्चित व्यक्तित्व बिली आयलिस, युक्रेनकी प्रथम महिला ओलेना जेलेन्स्का, भारतकी स्नेहा जवाले, अभिनेत्री प्रियङ्का चोपडा र सेल्मा ब्लेअर, रुसी पप गायिका अला पुगाचेभा, इरानी आरोही इल्नाज रेकाबी, कीर्तिमानी ट्रीपल जम्प खेलाडी युलिमार रोहास र घानाकी लेखिका नाना डार्कोका सेकिआमाह आदि छन्। बीबीसीले हरेक वर्ष विश्वभरका तल्लो तहका मुद्दाहरूमा काम गर्ने महिला स्वयंसेवकहरूबाट विश्वका महिला नेताहरूको कथा र उपलब्धी संसारसामु ल्याउँछ। सन् २०१२ मा दिल्ली सामूहिक बलात्कारपछि महिलासँग सम्बन्धित समाचार सञ्चारमाध्यममा प्रचारप्रसार गर्न १०० महिला कार्यक्रम सुरु गरेको थियो । यो कार्यक्रम अहिले दशौं वर्षमा पुगेको छ । यस वर्षको कार्यक्रमको नारा प्रगति रहेको छ ।"
जसले रवीन्द्रको विरासत जोगाइन्,"उपनिर्वाचनमा बाध्यात्मक परिस्थितिबाट निर्वाचनमा उठ्नुपर्ने अवस्था तपाईंलाई आएको थियो। यसपटक चुनावमा उम्मेदवार हुन आफैं इच्छुक नहुँदानहुँदै पनि टिकट पाउनुभयो। देशभर हजारौं आकांक्षीले नपाएको अवस्थामा तपाईंलाई पार्टीले किन टिकट दियो जस्तो लाग्छ ? उपनिर्वाचनमा म उम्मेदवार भएँ र विजय हासिल पनि गरेँ। त्यति बेला म प्राध्यापन पेसामा फरक खालको पहिचानका साथ थिएँ। त्यो हिसाबले म नजाँदा राम्रो हुन्छ भन्ने लाग्दालाग्दै पनि पार्टीले आवश्यकता महसुस गर्यो। कम्युनिस्टमा पार्टीले आवश्यकता ठानेपछि व्यक्तिका चाहनालाई कहिलेकाहीं अधिनस्थ राख्ने गर्छ। यो परिपाटी अहिलेसम्म पनि बाँकी छ। यसपटक पनि म उठदनँ नै भन्नेमा थिएँ। यसमा मेरो दुईवटा कुरा थियो। एउटा, निरन्तर राजनीतिमा लागेपछि राज्यको भूमिकामा एक पटक पुग्नुपर्छ। दोस्रो, म एउटा घटनाले आइपुगेँ। हिजो, म राजनीतिकर्मी थिएँ। बीचमा प्राज्ञिक क्षेत्रमा थिएँ। त्यो भूमिका गर्दागर्दै फेरि म सांसदको भूमिकामा आइपुगेँ। यो आवधिक कुरा हो। महिलाको उम्मेदवारी निकै कम भएको अवस्था थियो। ससंद्मा ३३ प्रतिशत मात्र होइन ५० प्रतिशत महिला हुनुपर्छ भनेर मैले नै बोलेको थिएँ। उम्मेदवारी नै नदिँदा कसरी पुग्छ त भन्ने प्रश्न पनि आयो। अर्को कुरा पहिलो कार्यकाल एउटा अवस्थाबाट पुगेको। अब राजनीति सुरु भयो। संसदीय अभ्यासको पनि अनुभव छ भन्ने भएपछि त्यो हिसाबले दोहोर्याउँदा के हुन्छ र भन्ने भयो। सबैको सदासयताले म उठेँ। पहिलो निर्वाचन विरासतसँग जोडिएर पनि निर्वाचित हुनुभयो भन्ने सुनिन्छ। यसपालि तपाईं आफैं स्थापित हुन सक्नुभयो हैन ? विरासत नै भनेर व्याख्या गरियो। त्यसलाई मैले इन्कार पनि गरिनँ। तर, विद्या यहाँसम्म आइपुग्न हिजो कुनै पनि राजनीतिक भूमिका नभएको होइन। श्रीमान्को उत्ताराधिकारी भएर गइस् तैंले के गर्न सक्छेस् भन्ने खालका टिप्पणी गरेको सुन्छु। त्यसमा मेरो गुनासो रहँदैन। बुझाइ सबैको आआफ्नो रहन्छ। मेरा काम, उपस्थिति र मैले खेल्ने भूमिकाहरूले उत्तर दिन्छ जस्तो लाग्छ। अघिल्लोपटक त्यो भाष्य बेस्सरी थियो। संसद्मा गएपछि पनि मलाई परिचय दिँदा त्यसरी नै दिइन्थ्यो। अहिले विद्या अगाडि बढ्नुपर्छ र महिला नेतृत्वमा आउनुपर्छ भन्ने मत हो भन्ने मेरो बुझाइ छ। रवीन्द्रलाई गरेका सम्मानको मत पनि हो। राजनीतिमा विद्या सधैं छ। म पेशागत मर्यादालाई कायम राख्दै राजनीतिमै थिएँ। प्रत्यक्षमा महिलालाई उम्मेदवार बनाउन सबै पार्टीबाट निकै कन्जुस्याइँ गरेको देखिएको छ। एमालेले देशभर ११ जना उम्मेदवार बनाएको थियो। अरु पार्टीबाट झन् कम उम्मेदवार थिए। प्रत्यक्षमा महिलालाई नउठाउनुको कारण के हो भन्ने लाग्छ ? प्रत्यक्षमा महिलालाई नउठाउनुको एउटा कारण समानुपातिकमा ३३ प्रतिशत लिनु पनि हो। हामी दुई प्रणालीमा छौं। एउटा प्रणालीबाट महिला जाने अवस्था बन्यो। अर्को प्रणालीमा महिलाभन्दा पुरुषलाई स्थान दिनुपर्छ। महिला सामानुपातिकबाट पुग्नुहुन्छ भन्ने पार्टीहरूको अवधारणा छ। विस्तारै प्रत्यक्ष निर्वाचनलाई प्रतिस्पर्धी बनाउने त्यहाँभित्र हाम्रो सामाजिक पक्षलाई कसरी जोड्ने भन्ने कुरामा बहस सुरु भएको छ। युवाले सोचिरहेको राजनीतिक स्थिरता र विकास हो। एउटा सिस्टमबाट देश चलोस् भन्ने नै हो। दोस्रो, मानिसले गुणस्तरीय शिक्षा पाइरहेको छैन। कुनै पनि क्षेत्रमा पुस्तान्तरण हुन सकेको छैन। अर्को निर्वाचनसम्म निष्कर्ष निक्लन्छ भन्ने लाग्छ। दोस्रो कुरा, महिला उम्मेदवार हुँदा महिला मतदाता निकै उत्साहित हुनुहुन्छ। उनीहरूले आफ्नो जनप्रतिधिसँग आफ्ना कुरा स्पस्ट राख्न पाउने हुन्छ। एकल महिलाले धेरै सहज रूपमा आफ्नो कुरा राख्ने गर्नुहुन्छ। शारीरिक समस्या, प्रजननलगायत समस्याका विषयमा हामीलाई सहज रूपमा भन्न सक्नुहुन्छ। उहाँहरू आफैं उम्मेदवार भएको जस्तो महसुस गर्नु भएको पाएको छु। महिला उम्मेदवार हुँदा विकृति अन्त गर्न सहज हुन्छ। विकृतिसँग महिला लड्न सक्छन्। महिला पनि राज्य निर्माणको एउटा पक्ष हो भन्ने स्थापित हुन्छ। अब राजनीतिमा तपाईंले आफ्नो भविष्य कस्तो देख्नु भएको छ ? संसदीय राजनीति आवधिक नै हुन्छ। एउटै व्यक्ति सधैं लडिरहने कुरा राम्रो होइन। बढीमा दुईपटक हो। त्योभन्दा बढी जाने कुराले राजनीतिभित्र अवसरहरू थोरै मान्छेले मात्र उपभोग गर्छन्। राजनीतिलाई फराकिलो बनाउने हो। राजनीति र समाजको सम्बन्धलाई जोड्ने हो भने व्यक्तिहरू परिवर्तन हुनुपर्छ। व्यक्ति बदल्ने कुरा लोकतन्त्रको एउटा पर्याय हो। म पार्टीमा अन्य भूमिकामा जान सक्छु। राजनीतिमा रहँदा आफू आर्थिक रूपमा आत्मनिर्भर भएर जानुपर्छ। पार्टीबाटै सुविधाभन्दा पनि आफू बाँच्न सक्ने भएर राजनीतिमा लाग्नुपर्छ। तपाईंकै क्षेत्रमा नयाँ राजनीतिक दलले राम्रो मत परिणाम ल्यायो। यसरी ठूला दलको नयाँ विकल्प खोज्नुको कारण के रहेछ ? हाम्रो परनिर्भरताको सोच लामो छ। त्यो विकासले ल्याएको सोच हो। १९५० को परिवर्तनसँगै आएको सोच हो। जब नेपालले अमेरिका, चीन र भारतसँग एड लिएर काम गर्न थाल्यौ। यसपछि हाम्रो परनिर्भर सोचको विकास भयो। त्यो परनिर्भर सोच हरेक मानिसभित्र छ। यसले सिर्जना गरेको परिस्थिति हो, जस्तो लाग्छ। मैले मतदातासँग ३ खालको वाचा गरेकी छु। ५ वर्षमा त्यो पूरा गर्ने मेरो प्रयत्न हुनेछ । प्रतिनिधिहरू सरकारमा जाँदा जनताले उनीहरूबाट त्यसअनुसार काम नपाउँदा निराश हुन्छन्। अहिले देशभित्रै राजनीतिक पार्टीहरूले राम्रो वातावरण सिर्जना गर्नुपर्ने हो। तर, त्यो बनाउन सकेनन्। २०७४ निर्वाचनपछि नेकपाको सरकार बन्यो। यसपछि युवाहरूसँग रिसर्च भएको रहेछ। जति बेला केपी ओली नेतृत्वको झन्डै दुई तिहाइको सरकार थियो। त्यतिबेलाको रिसर्चले ९० प्रतिशत युवाले देशमै केही गर्ने बताएका रहेछन्। तर, जब देशमा राजनीतिक घटनाक्रमले नेकपा फुट्यो। राजनीतिक द्वन्द्व बढ्यो। कांग्रेस नेतृत्वमा सरकार गठन भयो। यसपछि पुन रिसर्च भएछ। जुन रिसर्चमा ठीक उल्टो भएछ। पहिला ९० प्रतिशत युवा देश छोड्दैनौं भनेकोमा पछि ९० प्रतिशतले देश छोडेर विदेश जाने, १० प्रतिशत मात्र नेपालमै बस्छौं भन्ने तथ्यांक आएछ। यसले के भन्छ भने सबै कुराको समाधान राजनीतिक स्थिरता नै रैछ। देशमा स्थिर सरकार र स्थिर खालको राजनीति दिन नसक्दा यस्तो परिस्थिति सिर्जना भएको हो। अहिले युवा जति विदेशिएका छन्। युवालाई ठूलापुराना दलले कसरी सम्बोधन गर्नुपर्छ ? पहिलो कुरा, युवाले सोचिरहेको राजनीतिक स्थिरता र विकास हो। एउटा सिस्टमबाट देश चलोस् भन्ने नै हो। दोस्रो, मानिसले गुणस्तरीय शिक्षा पाइरहेको छैन। कुनै पनि क्षेत्रमा पुस्तान्तरण हुन सकेको छैन। राजनीतिक, लोकसेवामा राज्यको कुनै पनि क्षेत्रमा पुस्तान्तरण हुन सकेको छैन। अहिले पनि ५० वर्ष कटेकाहरू विद्यालयमा पढाइरहेका छन्। अब त २५ वर्ष भएका मान्छे त्यहाँ गएर पढाउनुपर्यो नि। त्यो युवाले शिक्षा दिने अवस्था बनाउनुपर्यो। शिक्षा क्षेत्रलाई राम्रो बनाउन यहाँ कस्तो खालको जनशक्ति ल्याउने भन्ने कुरा नै महत्वपूर्ण हो। तर, हाम्रो छलफल बहस र नीतिगत हिसाबले पनि कमजोरी छन्। आजसम्म पनि शिक्षा ऐन बनाउन सकेका छैनांंै। कस्तो शिक्षा भन्ने कुरामा हामी अलमलिइरहेका छौं। व्यावहारिक भएन भनेका छौं तर, कस्तो हुँदा व्यावहारिक हुन्छ ? कस्तो हुँदा वैज्ञानिक, प्राविधिक हुन्छ ? भन्ने कुरामा अहिलेसम्म एउटै अवधारणा हुन सकेको छैन। अहिले अवधारणाबीच फरक भएर नै परिणाम फरक आएको हो। यी सबै कुरा हेर्दा अहिले हामी राजनीतिक हिसाबले अपरिपक्व छौं। तर, परिपक्वताका मुखमा पुगिसक्यौं भनेर व्याख्या गरिरहेका छौं। जसले गर्दा मानिसमा फ्रसट्रेसन आएको हो। हामीले राज्य र नागरिकबीच एकदमै नजिकको सम्बन्ध बनाउ जरुरी छ। यदि नयाँ पुग्दा पनि त्यहीँ पुरानो संरचना भएमा काम गर्न सक्दैनन्। यस कारण यो निर्वाचनबाट केही नयाँ अवधारणा ल्याउनुपर्छ। युवाहरूलाई साँच्चिकै स्वदेशमै बस्ने वाताव बनाउने हो भने विशेष गरी ३ वटा कुरामा एकदमै ध्यान दिनुपर्छ। पहिलो, हरेक क्षेत्रमा पुस्तान्तरण गर्नुपर्छ। दोस्रो, युवालाई श्रम र सीपसँग जोड्नुपर्छ र तेस्रो, जो युवा पार्टीसँग आवद्ध छन्, तिनीहरूसँग सीप छैन। अब कार्यकर्ता निर्माण भन्दा पनि मास लेभलका योजनाहरू ल्याउनुपर्छ। तपाईंको निर्वाचन क्षेत्रमा पनि नयाँ पार्टी सुरुको मतगणनामा तपाईंभन्दा अघिअघि थियो। निर्वाचन परिणाम आउँदा दोस्रो नै भयो। यसलाई कसरी हेर्नु भएको छ ? यसपटकको निर्वाचन चुनौतीपूर्ण थियो। एकातिर नयाँ शक्तिको रूपमा पार्टीहरू आइरहेको अवस्था थियो भने अर्कोतिर हाम्रो पार्टी विभाजित भएको अवस्थामा थियो। विभाजित भएको अवस्थामा कुराहरू नकारात्मक तरिकाले जान्छ। म उठेपछि मैमाथि धेरै प्रहार भयो। मलाई काठमाडांै बढी बस्नुहुन्छ, आफ्नो क्षेत्रमा आउन सक्नुभएन भन्ने भयो। मैले मतदातासँग भेटें र आफ्ना कुराहरू राखें। श्रीमान् रवीन्द्र अधिकारीको निधनपछि संसदीय निर्वाचनमा होमिँदै मूलधारको राजनीतिमा प्रवेश महानगरीय मोडलको विकास र सडक पूर्वाधार निर्माणमा जोड भन्छिन्, हामीले राज्य र नागरिकबीच नजिकको सम्बन्ध बनाउन जरुरी छ अर्को कुरा म एउटा अवस्थाले निर्वाचित भएँ। एउटा लोकप्रिय नेतालाई गुमाउँदापछिको निर्वाचमा म निर्वाचित भएको हो। सबैको अपेक्षा रवीन्द्रजस्तै विद्या हुनुपर्छ भन्ने रहने नै भयो र त्यसरी नै हेरियो। म पहिलोपटक संसद्मा गएको थिएँ। रवीन्द्रजी लगातार १०१२ वर्ष निर्वाचित भएको अवस्था थियो। विकास समितिका सभापति, मन्त्री भएको अवस्थामा दुःखद घटना बेहोर्नुपर्यो। त्यो पोजिसनले निर्माण गर्ने सम्बन्ध उहाँसँग भएजस्तो ममा थिएन। जुन ठाउँमा रहे पनि त्यही खालको प्राप्त हुन्छ भन्ने बुझाइ थियो। म निर्वाचित भएको केही समय पछि कोभिड सुरु भयो। हाम्रो सरकारले जसरी विकासको काम रफ्तारकासाथ गरेको थियो। त्यो पार्टीभित्रको विभाजनका कारण विकासको रझ्तार घटेको थियो। हिजो सुरु भएका आयोजना कति अलपत्र पनि भए । त्यो मसँग जोडियो। विद्या रवीन्द्रजस्तो विकास गर्ने होइन रहेछ भन्ने मानक तयार गरियो। यस्तो अवस्थामा मैले आफ्ना कुरा राखेर अघि बढेँ। जसरी यो चुनावमा नयाँ दलहरूको उदय भयो। यो पुराना दलहरूलाई चुनौती, उनीहरूसँगको निराशामात्रै हो कि अरू पनि केही। यसलाई कसरी विश्लेषण गर्नुभएको छ ? चुनौती नै हो भन्ने लाग्छ। ६४ सालअघि एउटा मुभमेन्ट भयो। त्यो मुभमेन्टले एउटा दललाई व्यापक रूपमा मत दियो। सवालहरू नयाँ ढंगले इमर्ज हुँदै जान्छ अनि त्यसले नयाँ दल निम्त्याउँछ। एकदम परिपक्व अवस्थामा पुगेको छैन हाम्रो राजनीति। त्यसले गर्दा हामी परिपूर्ण लोकतन्त्रमा पुग्न अभ्यासरत छौं। पार्टीहरूले जुन अपेक्षा राखेका हुन्छन्। प्रतिनिधिहरू सरकारमा जाँदा जनताले त्यसअनुसार नपाउँदा निराश हुन्छन्। अहिले मैले देखेको त्यही हो। राजनीति र समाजको सम्बन्धलाई जोड्ने हो भने व्यक्तिहरू परिवर्तन हुनुपर्छ। व्यक्ति बदल्ने कुरा लोकतन्त्रको एउटा पर्याय हो। कसैको पनि बहुमत नआएको हुँदा देश फेरि अस्थिरतातिर जाने हो कि भन्ने पनि देखिन्छ। तपाईं कस्तो ठान्नुहुन्छ ? नेतृत्व गर्ने पार्टीहरूले जबसम्म आफूहरूलाई परिपक्व बनाउँदैनन् तबसम्म यसले निराशातिर लैजान्छ। नयाँ शक्तिहरू आफू कति परिपक्व भएर आउँछन् ? हिजोकै प्रवृत्तिलाई नयाँले पनि अपनाउने, पुरानाले पनि प्रयोग गर्ने हिसाबले सांसदहरूलाई प्रयोग गर्ने हो अनि आफ्नो सत्ता र सरकार बनाउने भत्काउने हो भने त्यही २०५२५३ को अवस्था हुन्छ। राजनीतिक दल परिपक्व भए निराशा आउँदैन। अबको सरकार बनाउन तपाईंहरूको पार्टी एमाले र माओवादी फेरि एकता गर्नुपर्छ भन्ने आवाज पनि उठेको छ। त्यो सम्भावना छ ? अहिले वैचारिक एकता कमजोर भएको छ। अहिलेको एकता सरकारमा पुग्नलाई मात्र देखियो। वैचारिक एकताबिनाको एकता सम्भव हुँदैन। त्यो चाहिँ सत्ता स्वार्थको खेल मात्रै बन्छ। त्यो एकताको कुरा धेरै गर्नुभन्दा मलाई लागेको एमालेले आफूले अहिले पाएको जुन जनमत छ। त्यसलाई बढाउन लाग्नुपर्छ। हामी राम्रो राजनीतिक संस्कृतिसहित कसरी अघि बढ्ने भनेर कमिकमजोरी सच्च्याउँदै, समीक्षा गर्दै गयो भने एमाले फेरि पनि स्थापित हुन्छ। संसद्मा गएर कानुन निर्माण गर्नेलगायत काम छँदैछ। अनि चुनावमा व्यक्त गरेका वाचा कसरी पूरा गर्नुहुन्छ ? मैले ३ खालको वाचा गरेकी छु। पहिलो, हामीले अब महानगरीय मोडलको विकास अगाडि सार्नुपर्छ। दोस्रो, ५ वर्षभित्र सडकका केही पूर्वाधार निर्मााण गर्नुछ । तेस्रो, हामी महिला भएको हुँदा सीमान्तकृतहरूका मुद्दा पनि जोडिन्छन्। प्रस्तुति : कृष्णमणि बरालकेशवशरण लामिछाने"
नयाँ दिल्लीमा वायु प्रदुषणको मात्रा गम्भीर तहमा : सतर्कता अपनाउन आग्रह,"नयाँ दिल्ली : नयाँ दिल्लीमा वायु प्रदुषणको मात्रा पछिल्ला केही दिनमा बढ्दै गएको देखिएको छ । यहाँ आइतबार गरिएको मापनमा वायु प्रदुषणको मात्रा गम्भीर तहमा पुगेको बताइएको हो । यहाँको प्रदुषण गम्भीर तहमा पुगेको पाइएपछि कतिपय निर्माणका कार्य, जलाउने या ध्वंस गर्ने कार्य तथा सडकमा भ्याकुम क्लिनरले सफा गर्ने काममा प्रतिबन्ध लगाइएको बताइएको छ । यहाँको वायु गुणस्तर व्यवस्थापन आयोग, सिएक्युएमले आइतबार प्रकाशन गरेको एक प्रेस विज्ञप्तिमा सो कुराको जानकारी दिइएको हो । उक्त विज्ञप्तिमा वायु प्रदुषणको मात्रा पछिल्ला दिनमा बढ्दै गएको र आइतबार यो मात्रा गम्भीर तहमा पुगेकाले सतर्कता अपनाउन आग्रह पनि गरिएको छ । सो प्रतिवेदनमा नयाँ दिल्लीमा वायु प्रदुषणको मात्रा गम्भीर तहमा पुगेकाले यसलाई कम गर्नका लागि आवश्यक सबै प्रकारका उपायहरु अपनाउन सरकारसँग आग्रह पनि गरिएको छ । सो आयोगको आइतबार अपराह्न ४ बजेको रिपोर्टमा वायु प्रदुषणको मात्रा (एक्युआई) गम्भीर तह अर्थात् चार सय सातमा पुगेको देखाइएको छ । यो एक्युआई तह दुई सय एक देखि तीन सयसम्म कमजोर अर्थात् खराब, तीन सय एकदेखि चार सयसम्म झन् खराब र चार सय एकदेखि माथि पाँच सयसम्मलाई गम्भीर तह अर्थात घातक मानिएको छ । नयाँ दिल्लीमा प्रायः जाडो समय (नोभेम्बरदेखि फेब्रुअरी) सम्म वायु प्रदुषणको मात्रा बढ्ने गरेको पाइन्छ । यसवर्ष अहिले नै यहाँको प्रदुषणको मात्रा गम्भीर तहमा पुगेकाले यस मौसममा वायु प्रदुषणको मात्रा निकै नै बढ्ने संकेत देखिएको हो ।"
"रुसमा विस्फोट : ३ जनाको मृत्यु, ६ घाइते",मस्को : पश्चिमी रुसको रियाजान शहर नजिकै रहेको एउटा एयरफिल्डमा सोमबार भएको विस्फोटमा तीन जनाको भएको छ। विस्फोटमा अन्य छ जना घाइते भएका रुसी समाचार एजेन्सी रिया नोवोस्तीले जनाएको छ । एउटा इन्धन ट्याङ्करमा आगलागी हुँदा र एयरफिल्डमा रहेको विमान पार्किङ स्थलमा विस्फोट भएको र विमानमा क्षति पुगेको प्रतिवेदनमा उल्लेख छ। घटनाको अवस्थाबारे अनुसन्धान भइरहेको जनाइएको छ ।
सुनको मूल्य ६ सय घट्यो,काठमाडौं : सुनचाँदी बजारमा मंगलबार छापावाल सुनको मूल्य प्रतितोला छ सयले घटेको छ। सोमबार प्रतितोला ९९ हजार नौ सयमा कारोबार भएको सुनको मूल्य आज प्रतितोला ९९ हजार तीन सय तोकिएको छ। नेपाल सुनचाँदी व्यवसायी महासङ्घले सार्वजनिक गरेको विवरणअनुसार आज तेजाबी सुनको मूल्य प्रतितोला ९८ हजार आठ सय छ। यसको मूल्य अघिल्लो दिन प्रतितोला ९९ हजार चार सय थियो। त्यस्तै आज चाँदीको मूल्य अघिल्लो कारोबार मूल्यका तुलनामा प्रतितोला २५ ले घटेर एक हजार तीन सय ५० तोकिएको महासङ्घले जनाएको छ। महासङ्घले अन्तर्राष्ट्रिय बजारको सुन तथा चाँदीका कारोबार मूल्यका आधारमा यहाँ दैनिक मूल्य तोक्दै आएको छ। रासस
नारायणगढमुग्लिन सडकखण्डमा पुलबाट ट्रक खस्यो,चितवन : नारायणगढमुग्लिन सडकखण्डको तीन नम्बर पुलबाट मंगलबार बिहान ट्रक खस्दा चालकको मृत्यु भएको छ । मुग्लिनबाट नारायणगढतर्फ आइरहेको बा२ख ७४६२ नम्बरको खाली ट्रक भित्तापट्टिबाट पुलमुनि खसेको हो । दुर्घटनामा ट्रक चालक धादिङ घर भइ मौवा खोला बस्ने सन्तबहादुर राईको घटनास्थलमा मृत्यु भएको इलाका प्रहरी कार्यालय मुग्लिनका प्रहरी निरीक्षक सुनदीप तामाङले जानकारी दिए। उनले मृतकको आफन्त आइसकेपछि शवको परीक्षण गर्न भरतपुर अस्पताल पठाइने बताए। रासस
सत्ता दाउपेचको भाष्य,"जेजति सामाजिकराजनीतिक चिन्तनका कुरा गरे पनि जनतालाई आफ्नै पेवा सम्झने ठुला दलका धेरैजसो दलपतिहरू पुनः जनताबाट अनुमोदित भए। यद्यपि हालसम्मको चुनावी अंकगणितले अब सच्चिने कि सक्किने भन्ने धमाकेदार शिक्षा चाहिँ दिएको छ। विगतको तुलनामा लोकतन्त्रको सौन्दर्य र प्रजातन्त्रको गरिमालाई वर्तमान चुनावी परिवेशले बढी व्यावहारिकता प्रदान गरिदियो। राष्ट्रिय स्वतन्त्र पार्टी (रास्वपा)को उदयबाहेक एक हिसाबमा हालको नतिजालाई पूर्वानुमान गरिएकै हो भन्नुपर्छ। तर, राजनैतिक शक्तिको बुइँ चढेर नाचिरहने गोलघरभित्रको जनवितृष्णामा पुनः टालाटुली बटुली सरकार बनाउने रस्साकस्सीमा चुनौतीको चाङ छ। मतपत्रको मसी नसुक्दै सरकारको नेतृत्व गर्नेसँग भारतीय राजदूतको चियाचर्चो हुनुले हाम्रो देशको पराधीन मानसिकतालाई संकेत गरिसकेको छ। एकातिर सिद्धान्तच्युत भई विकसित दुई फरकफरक गठबन्धनबाट जन्मिएको निषेधको राजनीति र अर्कातिर स्थापित शक्ति खिइएर उदाएका नयाँ शक्तिहरूको सिद्धान्तविहीन राष्ट्रवादबीचको भाष्यमा स्थिर सरकारको गुञ्जाइस नै देखिँदैन। कुनै पनि पार्टीले बहुमत नपुर्याउँदा वैचारिक एकताविहीन त्रिशंकु र सत्तालोलुपवादी अस्थिर सरकार बन्ने सम्भाव्यता बढेको छ। सकेसम्म यी ठूला दल मिल्लान् नै तर यदि देश मध्यावधि निर्वाचनमा धकेलिएमा मोटो रकम खर्चिनु पर्नेछ। परिणामतः पुराना पार्टीको विरासत दुब्लाएर नयाँ नेतृत्वलाई जनअनुमोदन प्राप्त हुन सक्छ। लोकतन्त्रको धज्जी उडाएर जनमतको अवमूल्यन गर्ने पुराना दलभित्र पनि धेरै हदमा निष्कलंकित युवा जोसले जनमत पाएको देखिन्छ। जग्मगाएको राजनैतिक चेत, सकारात्मक अनि रचनात्मक सोचको अपेक्षामा अनुभव र हिम्मतको मिश्रण भए मात्रै यो नवीनताको आलोकले जस पाउनेछ। उमेरगत सोचको दरारमा हिजोका भुक्तभोगी र नवप्रवेशीबीचको अन्तर्घुलनको जटिलताले चिमोट्न सक्छ। नितान्तविपरीत सिद्धान्तमा राप्रपादेखि ठुला भनिएर पनि खिइएका कांग्रेस, एमाले, माओवादीलगायतका दलबीचको बहुसिद्धान्तसँग ऐक्यबद्धतामा सकस हुन सक्छ। तीन तहको सरकार निर्माणका नीति र अभ्यासमा अभ्यस्त भइसकेपछि अब आएर प्रदेश खारेजीको नारा बोक्नेबीचको बेमेलले अर्को खिचडी पाक्न सक्छ। तथापि नयाँ जोसलाई जनताले साथ दिएर पनि खबरदारी गरिरहलान् तर जिम्मेवारहरूले देवत्वकृत भएछु भन्ठानेर हिजो स्थापित सामाजिक, सांस्कृतिक, आर्थिक लाभांशमा र्याल काढेमा दानवत्वकृत पनि बन्नै पर्नेछ। किनकि, यतिखेर दलको अभावका कारण नयाँ शक्तिको उदय भएको होइन। घुम्ने मेचमा भाग पुर्याउँदै दोहोरिरहेका सोपानक्रमलाई युवा मनको मतले धक्का दिएको मात्रै हो। नवप्रवेशीलाई विगतको पाठ यत्तिका ठूला क्रान्ति गर्यौं भन्नेहरूलाई चुनावकै मुखमा पार्टी दर्ता गरेर ठूलै पार्टीसँग मुकाबिला गर्न सक्ने सम्भावना बनाइसकेको रास्वपाले नेपाली राजनैतिक इतिहासमा शान्तिपूर्ण क्रान्तिको नयाँ आयाम स्थापित गरेको छ। विरासतको रित्तो भाँडोभित्र पनि शान्तिपूर्ण जनलहरको दैलो खोलिँदो रहेछ। यसो भनिरहँदा डा बाबुराम भट्टराईले पनि नयाँ शक्ति नामको पार्टी खोले तर सफल हुन सकेनन्। वैकल्पिक शक्तिको गुञ्जाइस बोकेर रवीन्द्र मिश्रद्वारा खोलिएको साझा पार्टीको हिजोको क्रेज आज एक्कासि घट्न पुग्यो। उनी स्वयं राप्रपामा गएर पराजयलाई स्वीकार्न विवश छन्। यी दृष्टान्तका हस्तीहरूमा राजनैतिक अनुभव नभएको होइन, राजनैतिक सिद्धान्तको कित्ता नखुलेको पनि होइन। त्यस्तै, २०६४ मा जनताले नवीन अवसर दिएको माओवादी टुक्रिएर धुजाधुजा भई आज अस्तित्व रक्षाको दोसाँधमा पुग्नुलाई निर्वाचित नवप्रवेशीले बोध गर्नुपर्छ। नागरिकका असन्तुष्टिलाई मौजुदा दलले सम्बोधन गर्न नसकेको फाइदा उठाएर उदाएकाले पनि अब सकारात्मक विचारको ध्रुवीकरण गर्नु उचित देखिन्छ। परिवर्तन नै राजनीतिको विशेषता हो। गठबन्धनधारी भित्र प्रधानमन्त्रीका आकांक्षीको भीडसँगै गठबन्धनकै पूर्वसर्तको सरकार बन्ला कि कांग्रेस र एमालेको संयुक्त सरकार बन्ला। अर्थात् वाम गठबन्धनको सरकार पो बनाउने कि भन्ने अन्योलमा माओवादी र रास्वपाको भूमिकाले बढी प्रभाव पार्ने देखिन्छ। फलतः सांसद किनबेचको घोडेजात्रा भित्र जनादेशको धज्जी नउड्ला भन्न सकिन्न। विविधतागत विचारको बहुरङमा प्रदेशलाई आफ्ना मान्छेलाई काखी च्याप्ने थलो बनाइएको हिजोको दृश्य ताजै छ। व्यक्ति र गुटवादी स्वार्थको लडाइँमा झुलेरै देश निर्माणको महायज्ञमा समर्पित गर्नुपर्ने समय खेर गइरहने भय अद्यापि छ। यसर्थ नवप्रवेशीहरूमा पुरानाहरूको चालसँग जोगिएर राजनीतिक स्थायित्वसँगै रचनात्मक नतिजा प्रदान गर्नैपर्ने बाध्यता छ। समाज मनोविज्ञान र राजनैतिक सिद्धान्तका बीचमा व्यावहारिक मनोविज्ञानले उकेरा दिन सक्नुपर्छ। वास्तवमा मार्गविच्छेद गर्दै आत्मदुत्कार गरिरहेमा वा पार्टीहरू विचारहीन हुँदै गएमा आगामी चुनावमा फेरि अर्को दूषित गठबन्धनको जालो बुनिनेछ। जनता चाहिँ स्वार्थको जाँतोमा पिसिइरहनेछौं। वामपन्थी धारको भग्न चेतलाई जनताले यो चुनावमा अझ बढी सजाय दिएको देखिन्छ। केवल पाँच वर्षको अन्तरालमा वाम गठबन्धनले अनेकन रूप बदल्यो। ५० वर्षसम्म एकछत्र अघि बढ्ने वाचा गरिरहेकाहरू नै कांग्रेससँग टाँस्सिए। यतिखेर त्रयोमुखी वामनायकहरूले प्राप्त नतिजामा असन्तुष्टिको रोष पोखिरहनु जनअभिमत माथिको दमनकारी मानसिकता होइन र ! अतः परीक्षित पुराना दलाधीशहरूको दम्भ, कुण्ठा र हिलो छ्यापाछ्यापको लाभांशमा उदाएका परीक्षण गर्न बाँकी नवप्रवेशीद्वारा अभिव्यक्त विनिर्माणबाट बज्ने विवेकको वंशीसँग समृद्धिको अभिलाषा उनिएको छ। आवेश कि विवेक बोक्ने ! वास्तवमा दूरगामी चिन्तनको दूरदर्शी र पारदर्शी गुणस्तरसहितको विकास बोक्नेले नै आगामी चुनावी मार्गलाई फराकिलो बनाउनेछ। सिद्धान्तकै लहडी आवेशले मात्रै पनि होइन, धैर्य र विवेकले काम सुल्झाउँदा सिद्धान्त आफैं स्थापित हुन सक्छ। अनुसन्धानपरक, पूर्वसमीक्षात्मक योजनामा कार्यान्वयनका आधार प्रस्टिनु आवश्यक छ। योजनासँगै समयसीमा र नीतिमा बाँधिनु जरुरी छ। अझ बढी त बहुआयामिक विकासका बाटामा धैर्य चाहिन्छ। यसर्थ विजय जुलुसको उन्मादले विकासको भव्यतालाई प्रदर्शन गर्न सक्दैन। सरकारको नेतृत्व गर्नेहरूले बदलिँदो जनमतको कदर गर्ने कुरा पदभार ग्रहण गर्नु जस्तो सहज पनि हुँदैन। तथापि, राजनीतिलाई सेवा ठान्ने कि पेसा ? वस्तुतः नागरिकले महसुस गर्ने विकास र समृद्धिको पारदर्शी योजना र त्यसको कार्यान्वयन नै अबको क्रियाशील राजनीतिकर्मीको दायित्व हो। जनताको आवाज र कार्यकर्ताको आवाजमा किन भिन्नता भइरहन्छ ? सरकारी निकायबाट काम लिनका लागि किन आफ्नो मान्छेको खोजी गरिरहनुपर्छ ? अनि, प्रश्न उठ्छ कतै यो व्यवस्था नै धूर्तहरूको मुख्र्याईँ साट्ने लुकामारी खेल त होइन ! यसर्थ यहाँ पुँजीवाद र समाजवादको रटानभित्र स्वार्थ साँध्ने दन्तबझानका विकल्पमा युवा मतको क्रमभंगताले अपेक्षाको छुट्टै महल खडा गरिदियो। केही जत्था चाहिँ आपूले जितेकोमा भन्दा अर्को उही समूह हारेकोमा खुसी मनाइरहेको देखिन्छ। पुराना अनुहारकै हिलो छ्यापाछ्यापको सिको गरेर नयाँमा पनि संकीर्ण राजनीतिक संस्कारको खिचडी पाकिरहेकै छ। यसर्थ विचारको राजनीति सधैं फलदायी हुन्छ भन्ने पनि होइन। अब त विकासको राजनीतिभित्र जोडिने रोजगार र स्वदेशप्रेममा जनताले पुरानाको शैलीका विरुद्ध जन्मिएको उद्वेलनमा भिज्न जान्नुपर्छ। ठूला भनिएका दलको साम्यवादको चमक धमिलिनुमा जनता र नेताबीचको सोचगत दूरी बढ्नु पनि हो। यही चुनावबाट काठमाडौं, चितवन, पोखरा, धरान, विराटनगरजस्ता देशका केही बसाइँसराइँ भएका स्थानमा जनता केवल दुई छाक मासु भात र केही हजारमा बिक्दैनन् भन्ने सन्देश प्रवाह हुन पुग्यो। आसेपासेलाई फकाउने र स्वार्थ साँध्ने शकुनि चाललाई जनताले मूल्यांकन गरेको पनि देख्न पाइयो। विशेषतः बसाइँसराइँ गरेर बसेको बस्तीका बासिन्दामा सचेतना बढेको देखियो। यसर्थ दलगत दबदबामा झ्याङ्गिएको परिवारवाद, खेमावाद र सनकका भरमा चल्ने हुकुमीतन्त्रको विरासतमा धमिरा लाग्न थालेको कुरालाई चाहिँ सम्मान गर्नैपर्छ। तथापि फरक कर्मक्षेत्र, फरक सोच र फरक उमेरसमूहका अपरिचित पृष्ठभूमिका आफ्नै निर्वाचित जनप्रतिनिधिलाई आवेशले होइन, विवेकले काम गर्ने परिवेश तयार पार्न रास्वपाका सभापति रवि लामिछानेलाई आफ्नै चुनौती देखिन्छ। यहाँ देश र जनता होइन बरु नेता र तिनको स्वार्थ नै देश भयो। नेतासँग जनताले माग गर्ने सुविधा र अवसरवादको माथापच्चीमा व्यक्तिपूजा हाबी बन्यो। चाकडी, चाप्लुसी बढ्यो। यसर्थ अहिलेका नेतामा नेताको आदर्श भाव नै घायल छ। ग्रामीण परिवेशमा चेतना बढे पनि राष्ट्रिय स्वार्थगत समर्पण अभै बढेको छैन। कसैको उछितो काढ्न र गिराएर भन्नुलाई नै अब्बल सम्झने खोक्रो अभिमानमा देशप्रेम किमार्थ देखिन्न। देशमा क्रमभंग भएको नवीन राजनैतिक रङले केवल त्याग र आदर्शको पाठ मात्रै सिकाए पनि ठूलो कुरा हुनेछ। वास्तवमा पश्चिमा लघुताभासमा रचनात्मक सुवास छर्ने हो भने पूर्वीय माटोको मर्मबोध चाहिन्छ। अनुभवले दिने निखार र संवेगले दिने जाँगरका बीचमा तालमेल हुने सम्भाव्यतामा अबको राजनैतिक परिणामलाई अनुमान मात्रै गर्न सकिन्छ। बिट मार्दै गर्दा ! चुनावमा हारजित हुनु स्वाभाविक हो। हार्ने जति खराब र जित्नेहरू असल पात्र हुन् भनिरहन पनि सकिन्न। यथार्थमा स्वनिर्भरता र सामाजिक न्यायको मियो बलियो नभई माटोको सुगन्ध आउँदैन। पाश्चात्य इतिहासलाई नियाल्दा समाजवाद र साम्यवादको खोल ओढेर एकाधिकारमुखी पुँजीवादी नवसामन्तीहरूको भीडमा जन्मेको अमेरिका, युरोप र जापानतिरको सामूहिक साम्राज्यले विकासशील देशको अर्थतन्त्रमा नवउदारवादको मन्द विष छरिदिए। विश्वको प्राकृतिक स्रोत र हातहतियारमा होडबाजी मच्चाए। अर्थतन्त्रलाई आफ्नो अधीनमा पार्ने र प्रविधिमा एकाधिकार जमाउन चाहे। फलतः नवउदारवादको मखुण्डो ओढेर अमूर्त पुँजीवाद हाबी बन्दै गयो। हाम्रा जस्ता देशले अर्काले दिएकोमा गर्व गर्न सिक्यांै। हामी युवाको श्रम बेचेर पैसा लिन्छौँ। उनीहरू पैसाले श्रम किनेर थप पैसा बटुल्छन्। हामी उनीहरूको मुलुकमा गएर श्रम बेच्छौं। उनीहरूले श्रम किनेर हामीले कमाएको पैसा पनि उतै राखिदिन्छन्। अझ उनीहरूको देशमा जानुअघि हामी लाखौंका बिटा बुझाएर जान्छौं र लाखौं तिरेर मात्रै फर्किन पाउँछौं। हामीले बौद्धिकता पलायनमा गौरव गर्ने मूर्खतालाई बदल्न सक्नुपर्छ। मुलुकमा पुँजीबाट विकास हुने कृषि र उद्योग बन्द छन्। उत्पादन बढाउनभन्दा कर बढाउनमा होडबाजी मच्चिएको छ। के साँच्चै देशव्यापी रूपमा रेल्वे सेवा विकास र विस्तार गर्न सकिँदैन र ? सरकारले किन यस्ता योजनाका लागि सेयर बजारको उपयोग गर्न खोज्दैन ? सत्तामा पुग्ने र सत्तामै टिकिरहनेहरूको जमातका बीचमा भ्रमित चाकडीबाजले सुविधाको उपभोग गरिरहँदा देशमा लोकतन्त्र आएको झन्डै दुई दशकमा पनि व्यावसायिक राजनीतिकर्मीको बिर्ता स्थापित छ। पार्टीमा होमिएर सत्तामा पुगेका युवा भनिनेमा पनि विकास र समाज विनिर्माणको गुञ्जाइस छैन। विकसित मुलुक प्राविधिक विकास र आधुनिक निर्माणको बिगुल घन्काएर दगुरेका छन्। यद्यपि विश्व परिवेश र हाम्रो दुर्दशाका बीचमा हामीले साम्यवादको भोटो भिरेर नवसामन्तवादकै कोट ओढिरहेको यथार्थमा आमूल वैचारिक विमर्शको चिन्तन आवश्यक छ। आर्थिक र सामाजिक रूपान्तरणको बाटोमा रचनात्मक बुद्धिविलासकै खाँचो देखिन्छ।"
ठूलो आँगनको बीचमा पृथ्वीनारायण शाहको सालिक राख्नेबारे स्थानीय असन्तुष्ट,"गोरखा : गोरखा नगरपालिकाले सदरमुकामको ठूलोआँगनको बीच भागमा पृथ्वीनारायण शाहको सालिक र नेपालको नक्शा राख्ने भएपछि आँगनको शान र सौन्दर्य मेटिने भन्दै स्थानीयबासीले विरोध गरेका छन्। पृथ्वीनारायण शाहको पालाभन्दा अघिदेखि कायम रहेको ठूलोआँगनको पुरातात्विक अस्तित्व मेटाएर बीच भागमा संरचना बन्दा आँगन अतिक्रमण हुने र त्यहाँको मौलिकता नष्ट हुने स्थानीयको चिन्ता छ। यो आँगन पृथ्वीनारायण शाहको पालाभन्दा अघिदेखिको हो। पृथ्वीनारायण शाहले यहाँ हतियार प्रदर्शन गर्थे भन्ने किंवतन्ती छ, स्थानीय सनातन जोशी भन्छन्, यस्तो महत्वपूर्ण आँगनको संरचना लहडको भरमा नष्ट गर्ने अधिकार कसैलाई छैन। ऐतिहासिक, पुरातात्विक सम्पदाको संरक्षण गर्ने भन्ने विषय संवेदनशील विषय हो। प्राविधिक ज्ञान नभएका मान्छेले चाहेर हुल्लडबाजीको भरमा फेरबदल गर्न मिल्दैन। आँगनको सौन्दर्य ह्रास हुने भयो भनेर स्थानीयबासी सबै भित्रभित्र मुर्मुरिएका छन्, चुर्चुरिएका छन्। आँगनको मौलिकतामा खलल पुर्याउन नहुने उनको भनाइ छ। गोरखा नगरपालिकाले करिब २२ लाख रुपैयाँको लागतमा ठूलोआँगनको बीच भागमा पृथ्वीनारायण शाहको सालिक र नेपालको नक्सा ठड्याउने प्रक्रिया सुरु गरेको छ। प्रक्रिया सुरु भए लगत्तै स्थानीयबासीले आँगनको संरचना बिग्रिने भन्दै चिन्ता व्यक्त गरेका हुन्। प्रक्रिया सुरु गर्नुअघि ठूलोआँगनमा सर्वदलीय, सर्वपक्षीय भेला पनि सम्पन्न भएको छ। भेलाले आँगनको बीचमा सालिक तथा नक्साको संरचना बनाउने निर्णयमा सहमति गरेका छन्। वडा कार्यालयले स्थानीयबासी, टोलबासीको मात्रै भेला राखेर यस बिषयमा हाम्रो अभिमत बुझ्ने प्रयास गर्नुपथ्र्यो। त्यतिबेला हामी खुलेर मनको सबै कुरा राख्थ्यौँ, जोशीले भने, एक्कैचोटी ठूला मान्छेहरुको बीचमा बोल्नु पर्दा हामी सर्वसाधारण उनीहरुको प्रस्तावमा नतमस्तक भइयो। त्यसैलाई फाइदा उठाएर निर्णय भएको हो, भित्रैदेखि कोही पनि खुशी छैनन्। सर्वपक्षीय भेलामा आँगनको संरचना बिगार्न पाइँदैन भनेर फरक मत राख्ने मान्छेलाई नबोलाई, नयाँ संरचना बनाउनु पर्छ भन्ने पक्षमा बोल्नेलाई मात्र छानीछानी बोलाएको स्थानीय आत्माराम श्रेष्ठको आरोप छ। म ठूलोआँगनकै बासिन्दा हुँ। यो आँगनको संरचना यथावत राख्नुपर्छ, बिगार्न पाइँदैन भन्ने पक्षमा आवाज उठाउँदै आएको छु, उनले भने, पृथ्वीनारायण शाहको सालिकको बिरोध गरेको होइन। नगरपालिका र सेनाको कार्यक्रमको बिरोध पनि गरेको होइन, तर ठाउँ छनौट गरेको मिलेन भन्ने मेरो भनाइ हो। तर हामी फरक मत राख्नेलाई बोलाएनन्, समर्थन गर्नेहरुलाई मात्र बोलाएर निर्णय गरे। त्यो कदम उचित छैन। ठूलो आँगनको ऐतिहासिकता मर्न दिन नहुने स्थानीय नारायणभक्त अर्यालको सुझाव छ। यो ठूलोआँगन भनेको ऐतिहासिक आँगन हो। त्यहाँ दरबार छ, यहाँ आँगन छ। यतापट्टि चौतारो थियो, यता पाटी थियो। उतापट्टि पनि पाटी थियो। यसको ऐतिहासिक महत्व ठूलो छ, उनले भने, यहाँ बजारका मान्छेहरुले गाईजात्रा झिक्ने ठाउँ पनि हो, लाखे नचाउने ठाउँ पनि हो। जूनमा मकै सुकाउने पुर्नेेमा ठूलोआँगनमा मकै चढाउने परम्परा छ। यी सबै दृष्टिले महत्वपूर्ण रहेको ऐतिहासिक, पुरातात्विक ठाउँको शोभा बिग्रिने गरी बीचमा ल्याएर सालिक राख्नु मलाईचाहिँ वुद्धिमानी लाग्दैन। यो आवश्यकै होइन। पार्कभित्र रहेको सालिकलाई राम्रो बनाउनु पर्ने, त्यहाँसम्म पैसा नतिरीकन जाने फोटो खिच्न पाउने व्यवस्था गर्नुपर्ने उनको सुझाव छ। पृथ्वीनारायण शाहको सालिक, नेपालको नक्सा राख्ने कुरा मात्रै भएको, तर कहाँ राख्ने भन्ने बारेमा स्थानीयबासीको सुझाव माग नभएको अर्का स्थानीय सवन परियारको भनाइ छ। यहाँ राख्न उचित कि अनुचित भन्ने बारेमा सुझावै मागिएन। यहाँ बीचमा सालिक राख्दा के हुन्छ, कस्तो असर पर्छ भन्ने बारेमा त छलफलै भएन, उनले भने, राख्ने कि नराख्ने भन्ने प्रस्ताब आयो। राख्ने भन्नेचाहिँ सबैले भने तर कहाँ राख्ने, कता फर्काएर राख्ने भन्ने बिषयमा छलफलै नभई माइनुटमा सही गराइयो। एकदुई जनाको हुंकारको भरमा निर्णय भएको भन्दै उनले बिरोध गरे। भेलामा स्थानीयबासी सबैलाई खबर पनि नभएको र वडाअध्यक्षले राख्ने भनेपछि सबैले सही गरेको अर्का स्थानीय कुमार श्रेष्ठको भनाइ छ। सेनाले यहाँ बीचमा सालिक राख्ने भनेकै होइन। उ त्यहाँ भित्तामा राख्ने भनेको हो, उनले भने, वडाअध्यक्षले यहाँ राख्ने भनेपछि सबैले सही गरेको हो। हामीले नबनाउँ भनेको होइन। हामी पनि विकासप्रेमी नै हो। पृथ्वीनारायण शाहको सालिक राख्नु हुन्न भनेको होइन, अर्का स्थानीय सुमन थापाले भने, हामीलाई राजाको सालिक चाहिएको छ, तर आँगनको बीचमा सालिक राख्नुहुदैन। अर्कै ठाउँमा राख्नुपर्छ। यो सार्वजनिक ठाउँ हो। यसको हामी सबैलाई बराबर अधिकार छ। दुईचार जना मान्छेले जे जे भन्यो त्यहीत्यही गर्न दिँदैनौँ। हामी यसको बिरोध गर्छौँ। आवश्यक पर्यो भने मान्छे उठाएर ल्याउँछौँ, कहाँकहाँ निवेदन दिनुपर्छ, दिन्छौँ। सो भेलामा आफूले राखेको फरक मतलाई सम्बोधन नगरिएको अर्का स्थानीय रामकुमार श्रेष्ठको भनाइ छ। ठूलो आँगन यसै पनि अतिक्रमण भएर सानो आँगन भएको छ, उनले भने, त्यसमाथि पनि बीचमा सालिक राख्दा झन सानो आँगन बन्छ। यसको प्राचीन महत्व मेटिन्छ। त्यसैले मैले भेलामा प्रष्टसित आफ्नो सुझाव राखेको थिएँ। तर हामी साना मान्छेको बोली हावामा उड्यो। कसैले सुनेनन्। छेउकुनामा राख्नुभन्दा ठूलोआँगनको बीचमा पृथ्वीनारायण शाहको सालिक राख्नु उचित हुने मोहनलाल श्रेष्ठको भनाइ छ। आर्मीले त संग्रहालय प्रवेश गर्ने गेटको छेउमा राख्ने भनेको थियो, तर छेउकुनामा सालिक राखेर त्यसको के औचित्य ? आँगनको बीचमा सालिक राख्नुपर्छ भन्ने पहिलो पटक प्रस्ताब गर्ने मोहनलाल श्रेष्ठले भने, बीचमा सालिक राख्ने, झलमल्ल विजुली बत्ती बाल्ने, सूर्योदय र सूर्यस्तका बेला माथिल्लो दरबारबाट बिगुल बजाउने, यहाँ सेनाले सलामी दिने, परेड खेल्ने गर्दा कस्तो रमाइलो हुन्छ ? भित्तामा राखेर के रौनक हुन्छ ? ठूलोआँगन क्षेत्रलाई वसन्तुपर दरबार क्षेत्र जस्तो विकास गर्न चाहेको उनको भनाइ छ। आँगनको बीचमा सालिक राख्ने भनेर भेलाले एक स्वरले निर्णय गरेको गोरखा नगरपालिका ६ का वडाअध्यक्ष राजेन्द्रकुमार जोशी बताउँछन्। भित्र एउटा कुरा, बाहिर अर्कोकुरा गर्नु उचित नहुने उनको भनाइ छ। ठूलोआँगनको बीच भागमा सालिक राख्नुपर्छ भन्ने पक्षमा गोरखा नगरपालिका पनि नभएको नगरप्रमुख कृष्ण राना मगरको भनाइ छ। ठूलोआँगनको बीचमा पृथ्वीनारायण शाहको सालिक राख्नुपर्छ भन्ने पक्षमा न नगरपालिका छ, न नेपाली सेना, उनले भने, तर स्थानीयबासीसित राय माग्दा त्यहीँ राख्नुपर्छ भन्ने सबैबाट आयो। तर बीचमा सालिक राख्दा पनि आँगनको सौन्दर्य घट्दैन, झन बढ्छ। यसले सो क्षेत्रको पर्यटन विकास हुने उनको भनाइ छ।"
दुर्घटनामा परेका पुरुषको भोलिपल्ट सुतेकै ठाउँमा मृत्यु,"विराटनगर : मोरङको रंगेलीमा मोटरसाइकल दुर्घटनामा परेका एक पुरुषको सुतेकै ठाउँमा मृत्यु भएको छ । दुर्घटनामा कुनैपनि चोटपटक नलागेका रंगेली नगरपालिका३ का ५३ वर्षीय जितेन्द्र पौडेलको मृत्यु भएको प्रहरीले जनाएको छ । पौडेलले चलाएको प्रदेश १०२०४४ प ४४०९ नम्बरको मोटरसाइकल गत सोमबार राति ८:३० बजेतिर रंगेली३ निशान थानस्थित बिजुलीको पोलमा ठोक्किएर दुर्घटनामा परेको थियो । प्रहरीका अनुसार दक्षिणबाट उत्तरतर्फ जाँदै गरेको मोटरसाइकल आफै अनियन्त्रित भएर दुर्घटनामा परेपनि चालक पौडेल सामान्य थिए । बाहिरी चोटसमेत नदेखिएका उनी राति ९ बजेतिर आफै घरमा पुगेर सुतेका थिए । सुतेकै ओछ्यानमा भोलिपल्ट बिहान ७ बजेतिर मृत फेला परेका हुन् । तर, प्रहरीले भने मंगलबार साँझ ५: ३० बजेतिर मात्रै घटनाको जानकारी पाएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । शवको रंगेली अस्पतालमा पोस्टमार्टम गरिएको छ । डीएसपी श्रेष्ठले घटनाको अनुसन्धान सुरु गरिएको जानकारी दिए ।"
विद्यार्थीलाई अनुशासनमा राख्न विद्यालयलाई गाउँपालिकाको पत्राचार,"गुलरिया : बर्दियाको बढैयाताल गाउँपालिकामा रहेका सामुदायिक तथा संस्थागत विद्यालयमा अध्ययनरत विद्यार्थीलाई अनुशासनमा राख्न विद्यालयमा पत्राचार गरिएको छ । गाउँपालिकाअन्तगत शिक्षा शाखाले गरेको अनुगमनका क्रममा विभिन्न विद्यालयका विद्यार्थीले अनुशासन तथा मर्यादा विपरित व्यवहार गरिएको पाइएपछि उनीहरुलाई अनुशासित राख्न उर्दी जारी गरिएको हो। विद्यालयको स्थलगत अनुगमनका क्रममा विद्यार्थी आचारसंहिता अनुशासन तथा मर्यादा बाहिरका क्रियाकलापहरु गरेको पाएपछि ७ दिनभित्र विद्यार्थीमा देखिएका अनुशासन विपरितका गतिविधिहरु रोक्न विद्यालयमा सूचना जारी गरेको बढैयाताल गाउँपालिका शिक्षा शाखा प्रमुख विष्णुप्रसाद ढकालले बताए । विद्यालयमा मुन्द्रा र बाला, भद्दा अनावश्यक कपाल पाल्ने, मोबाइल फोन विद्यालय ल्याउने, विद्यालयको पोशाक नलगाउनेलगायत गाँजा, चरेस, चुरोट गुट्खा तथा मादक पदार्थ सेवन आदि नगर्न सचेत पारिएको छ । विद्यार्थीहरुले व्यवहार परिवर्तन नगरे विद्यालयले नै कारवाहीको प्रकृया अघि बढाउन पत्रमार्फत निर्देशन दिइएको छ। पुनः अनुगमनका क्रममा उल्लेखित व्यवहार दोहोरिए गाउँपालिकाअन्तरगत रहेको शिक्षा शाखाले नै नियमानुसार कारवाहीको प्रकृया अघि बढाउने सन्दर्भमा विद्यालयमा पत्राचार समेत गरिएको छ शिक्षा शाखा प्रमुख ढकालले जानकारी दिए ।"
चिनियाँ नागरिकबीच चक्कु प्रहार प्रकरण : घटनाको मुख्य कारण आर्थिक लेनदेन,"काठमाडौं : काठमाडौं महानगरपालिका२५, इन्द्रचोकमा भएको तीन चिनियाँ नागरिकबीचको विवादमा एक चिनियाँको मृत्यु भएको छ। इन्द्रचोक असनमा चक्कु प्रहार गर्दै गरेको अवस्थामा ३ जना चिनियाँ नागरिक फेला परेका थिए । चक्कु प्रहारबाट घाइते भएका ३२ वर्षीय ली छवन आइतबार साँझ साढे ६ बजे उपचारकै क्रममा वीर अस्पतालमा मृत्यु भएको थियो । ३७ वर्षीय फङ चङयुनले ३२ वर्षीय ली छ्वान र २९ वर्षीय कान साउसिङलाई धारिलो हतियार चक्कु प्रहार गरेका थिए । सो घटनाबारे प्रहरीले अनुसन्धान सुरु गरेको छ । जिल्ला प्रहरी परिसर काठमाडौंका प्रवक्ता दिनेशराज मैनालीका अनुसार दुई वर्षअघि अफ्रिकामा सँगै काम गरेका चिनियाँ नागरिकबीच अफ्रिका हुँदादेखि नै आर्थिक विवाद भएको खुलेको छ । चक्कु प्रहार गर्ने फङ चङयुनलाई पछ्याउँदै अन्य दुई नेपालसम्म आएको प्रहरी अनुसन्धानबाट खुल्न आएको छ। प्रहरीका अनुसार चक्कु प्रहार गर्ने फङ ५ दिनअघि मात्रै अफ्रिकाको जान्भियाबाट थाइल्याण्ड हुँदै नेपाल आएका थिए। उनलाई पछ्याउँदै ली छ्वान र कान साउसिङ पनि ४ दिनअघि नेपाल आएको अनुसन्धानबाट खुल्न आएको छ। उनीहरु ३ जना नै भिजिट भीषामा नेपाल आएका हुन् । नेपाल घुम्न आएका उनीहरु ठमेलस्थित भिक्टोरिया होटलमा बसेका थिए । तीनजना अफ्रिकाको जान्भियामा सँगै काम गर्थे । पक्राउ परेका फङ चङयुनले प्रहरीसमक्ष लिएको बयानमा आफूहरुबीच आर्थिक कारोवारका विषयमा विवाद भएको खुलाएका छन् । घटनाको अनुसन्धान गर्ने प्रहरी भन्छ,' प्रारम्भिक अनुसन्धानमा यो व्यक्तिगत विवाद देखिन्छ । ली र कामले फङको रकम हिनामिना गरेकाले योजनावद्धरुपमा नै आफूले चक्कु प्रहार गरेको बयान फङले दिएका छन् । अफ्रिकामा उनीहरुले अनलाइन व्यापार गर्ने गरेको खुलेको छ । पक्राउ परेका फङविरुद्ध कर्तव्य ज्यानसम्बन्धी कसुरमा अनुसन्धान अघि बढेको छ । चक्कु प्रहारबाट गम्भीर घाइते भएका लीको पेटमा चोट लागेको थियो । उपचारकै क्रममा आइतबार साँझ लिको वीर अस्पतालमा मृत्यु भएको थियो । चक्कु प्रहार गर्ने फङमाथि अनुसन्धान भइरहेको छ। इन्द्रचोकमा चिनियाँ नागरिकबीच विवाद, चक्कु प्रहारबाट दुई घाइते इन्द्रचोकमा चक्कु प्रहारबाट घाइते भएका एक चिनियाँ नागरिकको मृत्यु"
ल्यान्डफिल नहटाउँदा जोखिममा पोखरा अन्तर्राष्ट्रिय विमानस्थल,"पोखरा : ल्यान्डफिल साइटबाट हुने सम्भावित जोखिमकै बीच पोखरा अन्तर्राष्ट्रिय विमानस्थल सञ्चालनको तयारी गरिएको छ। अंग्रेजी नयाँ वर्ष २०२३ को पहिलो दिनदेखि विमानस्थल सञ्चालनमा ल्याउने गरी तयारी भइरहेको नागरिक उड्डयन प्राधिकरणले जनाएको छ। तर, तीन किलोमिटरभित्र रहेको ल्यान्डफिल साइट अझै पनि सञ्चालनकै अवस्थामा रहेकाले यहाँ आउने विभिन्न प्रजातिका चराले रनवे क्षेत्रमा जोखिम बढाउने विज्ञ बताउँछन्। पोखरा १४ सेती किनार बाच्छेबुडुवामा रहेको ल्यान्डफिल साइटको वरपर मांसाहारी चरा चिल र विभिन्न प्रजातिका गिद्धका गतिविधि अहिले पनि देख्न सकिन्छ। विमानस्थलनजिकै रहेको ल्यान्डफिल साइटका कारण विमानस्थलको रनवेमा समेत सेतो गिद्ध, चिल बस्ने र उड्ने गरिरहेका छन्। चरालाई अन्यत्र जान बानी पार्न पनि कम्तीमा ६ महिना लाग्ने भएकाले विमानस्थल सञ्चालनमा आउनुभन्दा कम्तीमा ६ महिनाअघि नै ल्यान्डफिल साइटमा फोहोर फ्याँक्न छाडेर सफा गर्नुपर्ने चराविद्ले सुझाव दिँदै आएका छन्। क्यालिब्रेसन फ्लाइट अघि नै ल्यान्डफिल साइटमा फोहोर फाल्न छाड्ने र पुरिने महानगरपालिकाका मेयर धनराज आचार्यले बताउँदै आए पनि त्यो हुन सकेको छैन। अझै पनि वैकल्पिक ल्यान्डफिल साइट एकिन भएर काम अघि बढ्न नसक्दा यो अवस्था आएको हो। ल्यान्डफिल साइटका लागि उपयुक्त जमिन पहिचान भए पनि स्थानीयको विरोधका कारण एकिन गर्न कठिन हुँदै आएको छ। यसैकारण यसअघिका मेयर मानबहादुर जिसीले पनि टुंगो लगाउन सकेका थिएनन्। त्यही समस्या अहिलेका मेयर आचार्यलाई पनि परेको छ। यसै समस्याका कारण पुरानै ल्यान्डफिल साइट प्रयोगमा छ। साइट पारी भरतपोखरी र निर्मल पोखरीमा विश्वकै दुर्लभ सानो खैरो गिद्ध, डंगर गिद्धले बर्सेनि गुड लगाएर बचेरा हुँकाउँदै आएका छन्। विश्वकै दुर्लभ गिद्धका बासस्थान संरक्षणमा पनि ध्यान दिनुपर्ने संरक्षणकर्मी हेमन्त ढकाल बताउँछन्। ल्यान्डफिल साइटको खोजी भइरहेको र छिट्टै नै टुंगो लाग्ने महानगरपालिकाका प्रवक्ता मोतीलाल तिम्सिनाले बताए। विमानस्थल सञ्चालन अघि नै ल्यान्डफिल साइट अन्यत्र सारेर अहिले चालू ल्यान्डफिल साइट पुरिने तिम्सिनाले सुनाए। चराको गतिविधि नियन्त्रण गर्न बेलैमा साइट अन्यत्र सार्नुपर्ने चरामा विद्यावारिधी गरेको डा हेमसागर बराल बताउँछन्। क्यालिब्रेसन उडान अघि नै चराका गतिविधि हुन नदिन मंसिर ५ देखि ल्यान्डफिल साइटमा फोहोर फाल्ने काम रोक्न महानगरपालिकालाई अनुरोध गरे पनि त्यसो हुन नसकेको आयोजना प्रमुख विनेश मुनकर्मीले बताए। आयोजनाले विमानस्थलमा जडित उपकरणको परीक्षण (क्यालिब्रेसन फ्लाइट) पनि गरिसकेको छ र परीक्षणको प्रतिवेदन आउने क्रममा छ। एरो थाई कम्पनीले मंसिर ५ गतेदेखि १२ गतेसम्म क्यालिब्रेसन फ्लाइट गरेको थियो। अन्तर्राष्ट्रिय विमानस्थल चालू विमानस्थलभन्दा बढी चराको गतिविधि हुने क्षेत्रमा पर्छ। विमानस्थलनजिकै विजयपुर खोला, खुला सेती नहर र ल्यान्डफिल साइटसमेत छ। चराबाट हुन सक्ने जोखिम नियन्त्रणका लागि अन्तर्राष्ट्रिय विमानस्थलको पूर्वतर्फ रनवेनजिकै रहेको विजयपुर खोलाले बगाएर ल्याउने मरेका गाई, कुकुरलगायतको सिनो उचित समयमा व्यवस्थापन गर्नुपर्ने अर्को चुनौतीका रूपमा रहेको छ। सिनो खान ठूलो शरीर भएका गिद्ध विजयपुर खोलामा अवतरण र उडान गर्दा विमानसँग ठोकिने अवस्था रहन सक्ने भएकाले यस विषयमा विशेष ध्यान दिनुपर्ने छ।"
जग्गा विवादमा दाइको हत्या गरेको आरोपमा २० वर्षीय युवक पक्राउ,"नयाँ दिल्ली : भारतको झारखण्डको खुन्ती जिल्लामा २० वर्षीय युवकले २४ वर्षीय दाइको हत्या गरेको घटना सार्वजनिक भएको छ । हत्यापछि अभियुक्तले टाउको काटेर सेल्फी लिएको प्रहरीले जनाएको छ । मृतकका बुबा दसाई मुण्डाले डिसेम्बर २ मा यस सम्बन्धमा एफआईआर दर्ता गरेका थिए। त्यसपछि प्रहरीले गत आइतबार मुख्य अभियुक्त र उनकी श्रीमतीसहित ६ जनालाई पक्राउ गरेको छ। एफआइआरमा ५५ वर्षीय दसाई मुण्डाले भनेका छन्, 'उनको छोरा कानु मुण्डा डिसेम्बर १ मा घरमा एक्लै थिए । अरू सबै काम गर्न धान खेतमा गएका थिए। साँझ घर फर्किएपछि उनका भतिजा सागर मुण्डा र साथीले छोरा कानु मुण्डालाई अपहरण गरेको गाउँलेले बताए ।' छोरा कतै नभेटेपछि बुबाले भोलिपल्ट एफआइआर दर्ता गराएका थिए । आरोपितलाई पक्राउ गरेपछि कुमाङ गोप्ला जङ्गलमा मृतकको शरीर र त्यसबाट १५ किलोमिटर टाढा दुल्वा तुङ्दी क्षेत्रमा टाउको फेला परेको मुर्हु प्रहरी चौकीका इन्चार्ज चुडामणि टुडुले बताए । हालसम्म पाँच थान मोबाइल, दुई रगतले लतपतिएको धारिलो हतियार, एउटा बञ्चरो र एउटा एसयूभी बरामद गरिएको प्रहरी अधिकृत टुडुले बताए । हत्याको मुख्य कारण मृतकका परिवार र अभियुक्तबीच लामो समयदेखि चलिरहेको जग्गा विवाद रहेको टुडुले बताए । बीबीसी"
लुम्बिनी प्रदेश : बुटवलबाट मुख्यमन्त्रीको कार्यालय दाङ सारियो,"दाङ : लुम्बिनी प्रदेशको स्थायी राजधानी दाङमा मुख्यमन्त्रीको कार्यालय सारिएको छ। मुकामको रुपमा बुटवलमा रहेको कार्यालय गय राति दाङ सारिएको हो। निर्वाचन लगतै तयारी गरिएपनि केही ढिला गरि राजधानी सरिएको हो। स्थायी पुर्वाधार बनाएर मन्त्रालयहरु दाङ सार्न रुपन्देहीका एमाले र काङ्ग्रेसका नेताहरुले विरोध गरिरहेका थिए। बुटवलमा रहेको मुख्यमन्त्री तथा मन्त्रिपरिषदको कार्यालयका फर्निचरलगायत सामानहरु दाङ सारिएपछि अब दाङबाट नै काम हुने मुख्यमन्त्री कार्यालयले जनाएको छ। ०७७ साल असोज २० गते प्रदेशको नाम लुम्बिनी र स्थायी राजधानी राप्ती उपत्यका देउखुरीमा प्रदेशसभाको दुई तिहाई बहुमतले घोषणा गरिएको थियो। त्यसपछि देउखुरीमा संरचनाको अभाव देखाउँदै घोषणा भएको दुई वर्षसम्म पनि राजधानी स्थानान्तरण हुन सकेको थिएन। तर मुख्यमन्त्री र मन्त्रीहरूले आफ्नो कार्यकालमै राजधानी स्थानान्तरण गर्ने प्रतिबद्धता जनाएका थिए। सोही अनुसार अहिले मन्त्रालयहरू राप्ती उपत्यका स्थानान्तरण गर्ने कामले तीब्रता पाएको छ। देउखुरीस्थित राप्ती गाउँपालिकाको राप्ती प्राविधिक शिक्षालयमा प्रदेशसभाको भवन निर्माण गरिएको छ। मन्त्रालयहरू बसाल्नका लागि राप्ती प्राविधिक शिक्षालयलाई गढवामा स्थानान्तरण गरिएको छ। नवनिर्वाचित सांसदहरूलाई दाङको प्रदेशसभा भवनमा सथप ग्रहण समेत गराउने गरी प्रदेश सरकारले तयारी थालेको छ। करिब १८ विघा क्षेत्रफलमा रहेको राप्ती प्राविधिक शिक्षालयको परिसरमा ४० बढी सानाठूला भवनहरू छन्। यही परिसरभित्र प्रदेश सरकारले राजधानीको प्रशासनिक केन्द्र निर्माण गरेको छ। प्रदेश प्रशासनिक परिसरभित्र प्रदेशसभा भवन, प्रदेशसभा सचिवालय र प्रदेश सरकारका मन्त्रालयहरू रहनेछन्। मुख्यमन्त्री र मन्त्रीपरिषद्का कार्यालयसहित ८ वटा मन्त्रालय राखिनेछ। अन्य भने मन्त्रालय भने परिसर बाहिर राखिने छ। त्यस्तै संसदीय दलको कार्यालय पनि राखिने छ। यसअघि दाङमा पर्यटन ग्रामीण तथा सहरी विकास र स्वास्थ्य मन्त्रालय सुरुदेखि नै स्थायी राजधानीमा छन्। प्रदेश ५ को नाम र राजधानी प्रस्ताव : चार जिल्लाका नेकपा सांसद भालुवाङको विपक्षमा प्रदेश ५ को स्थायी राजधानी देउखुरी राख्ने प्रस्ताव दुई तिहाइले पारित : विपक्षमा १३ मत लुम्बिनी प्रदेश : भालुवाङमा धमाधम संरचना तयार हुँदै प्रदेशको राजधानी सार्ने काम रोक्न माग गर्दै कांग्रेस र एमालेले निकाले विज्ञप्ति"
विश्वकप फुटबल : रेष्टुरेन्टदेखि विद्यालयसम्म क्रेज,"सिमरा : कतारमा जारी विश्वकप फुटबलको क्रेज बारामा पनि बढ्दो छ। मंसिर ४ गते सम्पन्न प्रतिनिधि तथा प्रदेशसभा निर्वाचनको मतपरिणामभन्दा विश्वकप फुटबलको नजिताप्रति फुटबलप्रेमीलाई आकर्षित गरिरहेको छ। निर्वाचनको मतपरिणाम अन्तिम चरणमा पुगेसँगै सरकार कसको नेतृत्वमा बनाउने भन्ने राजनीतिक चर्चा चुलिरहँदा फुटबल प्रेमीमाझ भने विश्वकपको उपाधि कसले उचाल्छ भन्ने बहस चल्न थालेको छ। विश्व फुटबलको महाकुम्भका रुपमा रहेको विश्वकप फुटबलको क्रेज जिल्लाको शहरी क्षेत्रमा मात्र नभई ग्रामीण भेगमा बढ्दो छ। चिसोको प्रवाह नगरी फुटबलप्रेमी यतिबेला सामूहिक रुपमा प्रोजेक्टरमार्फत खेलको मज्जा लिइरहेका छन्। सिमरा, निजगढलगायत जिल्लाका विभिन्न स्थानमा खेल हेर्नका लागि प्रोजेक्टर राखिएको छ। यसका लागि खेल क्षेत्र मात्र नभई सामुदायिक क्लब र युवाहरू सक्रिय रुपमा लागेका छन्। जितपुरसिमरा गोल्डकपको आयोजना गर्दै आएको नव जनजागृति युवा क्लबले सिमरास्थित गुप्ता मार्केटमा प्रोजेक्टरबाट खेल हेर्ने व्यवस्था मिलाएको छ। जनजागृति युवा क्लबले विश्वकपको सुरुवातदेखि नै प्रोजेक्टरमार्फत फुटबल देखाउन थालेको हो। क्लबका महासचिव शम्भुसिंह ठकुरीले फुटबलकै महाकुम्भका रुपमा रहेको विश्वकपलाई स्मरणीय र रोमाञ्चक बनाउन प्रोजेक्टर राखिएको बताए। सार्वजनिक स्थानसँगै विभिन्न रेस्टुरेन्ट र होटलमा समेत खेल हेर्न युवापुस्ताको भीड लाग्ने गरेको छ। सिमरामा हालै सञ्चालमा आएको माइल्स क्याफे एन्ड पबले फुटबल हेर्न प्रोेजेक्टर राखेको छ। क्याफेमा फुटबलप्रेमीको भीड लाग्ने गरेको छ। यसगैरी सिमराका विभिन्न होटल तथा रेस्टुरेन्ट विश्वकपमा सहभागी राष्ट्रका झण्डा र खेलाडीका तस्बिरले सजाइएको छ। फुटबलको क्रेज यतिमा मात्र सीमित छैन, सिमराका विद्यालयले समेत विश्वकप विशेष कार्यक्रम सञ्चालन गरिरहेका छन्। सिमराको न्यु एकता इङ्लिस बोर्डिङ स्कुलले केही दिन अघि विश्वकपका विषयमा विद्यार्थीलाई जानकारी गराउने उद्देश्यले विश्वकप विशेष कार्यक्रम सञ्चालन गरेको थियो। विद्यालयका शिक्षक दिवस न्यौपानेले विश्वकप फुटबलको बढ्दो क्रेज र विद्यार्थीलाई विश्वकपका विषयमा जानकारी गराउन विशेष कार्यक्रम आयोजना गरिएको जानकारी दिए।"
प्रदेश १ मा सरकार बनाउन जसपा निर्णायक,"विराटनगर : प्रत्यक्षतर्फ एउटा पनि सिट नजितेको जनता समाजवादी पार्टी (जसपा) समानुपातिक मतका आधारमा प्रदेश १ मा सरकार बनाउन निर्णायक हुने देखिएको छ । समानुपातिकतर्फ ल्याएको ६१ हजार ७२३ मतका आधारमा जसपाले पाउने एउटा सिट सरकार निर्माणमा निर्णायक बन्ने भएको हो । यद्यपि समानुपातिकबाट सांसद चयन हुने प्रक्रिया बाँकी नै छ । नेकपा (एमाले) सँग तालमेल गरेर मंसिर ४ गतेको निर्वाचनमा भाग लिएको जसपा प्रत्यक्षतर्फ जित निकाल्न नसके पनि समानुपातिकबाटै निर्णायक बनेको हो । पार्टी अध्यक्ष उपेन्द्र यादवले पनि चुनावसम्मका लागि मात्रै एमालेसँग तालमेल गरिएको बताइसकेका छन् । उनले एमालेसँगको सहकार्य सकिएको बताएपनि जसपाले सरकार बनाउन कसलाई सघाउँछ भन्ने निर्णय गरिसकेको छैन । यदि जसपा अध्यक्ष यादवले गठबन्धन फेर्ने उदेश्यले उक्त अभिव्यक्ति दिएका हुन् भने प्रदेश १ मा सरकार बनाएर नेतृत्व लिन एमालेले गरिरहेको प्रयास असफल हुने देखिन्छ । हुन त चुनावमा एमालेसँगै तालमेल गरेको राष्ट्रिय प्रजातन्त्र पार्टी (राप्रपा)ले पनि सरकार निर्माणमा कसलाई साथ दिने भन्ने आधिकारिक निर्णय गरिसकेको छैन । तर अपेक्षा एमालेले गरेको छ । उता नेपाली कांग्रेस नेतृत्वको सत्तारुढ गठबन्धनले पनि निर्वाचनमा एमालेसँग गरेको तालमेलका कारण सरकार बनाउन राप्रपाले आफूलाई सहयोग नगर्ने ठानेको छ । प्रत्यक्षतर्फ २ सिट जितेको राप्रपाले समानुपातिकबाट ४ सिट पाउने सम्भावना छ । समानुपातिकतर्फ राप्रपाले १ लाख ९८ हजार ५११ मत पाएको थियो । राप्रपाले साथ दिँदा पनि एमालेलाई बहुमतको सरकार निर्माणमा १ सिटको आवश्यक पर्छ । त्यो सिट जसपासँग हुने छ । प्रत्यक्ष र समानुपातिकबाटै प्रदेश १ मा एमाले ठूलो दल बनेको छ । ५६ निर्वाचन क्षेत्रमध्ये प्रत्यक्षतर्फ २५ सिट जितेको एमालेले समानुपातिकातर्फ सबैभन्दा धेरै ६ लाख ६५ हजार ४६० मत प्राप्त गरेको थियो । मतका आधारमा एमालेले १५ जना समानुपातिक सांसद पाउने सम्भावना छ । त्यसो हुँदा एमालेको सिट संख्या ४० पुग्छ । बहुमतको प्रदेश सरकार निर्माणका लागि ९३ सदस्यीय प्रदेशसभामा ४७ सांसद आवश्यक पर्छ । एमाले र राप्रपाका गरेर ४६ सांसद हुने छन् । जसपा मिसिँदा मात्रै ४७ पुग्छ । प्रत्यक्षतर्फ १७ सिट जितेको कांग्रेसले समानुपातिकबाट ५ लाख ६२ हजार ९५६ मत पाएको थियो । मतका आधारमा कांग्रेसले १२ जना समानुपातिक सांसद पाउने देखिन्छ । त्यसो हुँदा कांग्रेससँग २९ जना सांसद हुने छन् । प्रत्यक्षबाट ९ सिट जितेको नेकपा (माओवादी केन्द्र)ले समानुपातिकतर्फ १ लाख ८१ हजार २४५ मत पाएको थियो । माओवादीले ४ जना समानुपातिक सांसद पाउने सम्भावना छ । प्रत्यक्षतर्फ ३ सिट जितेर आएको नेकपा (एकीकृत समाजवादी)ले समानुपातिकतर्फ ५५ हजार ९९७ मत पाएको थियो । समाजवादीले १ जना समानुपातिक सांसद पाउने देखिन्छ । प्रदेशमा जम्मा माओवादीसँग १३ र समाजवादीसँग ४ जना सांसद हुने छन् । कांग्रेसको २९, माओवादीको १३ र समाजवादीको ४ गरेर सत्तारुढ गठबन्धनको पनि सिट संख्या ४६ मात्रै पुग्छ । सत्तारुढलाई पनि सरकार निर्माणका लागि जसपाले पाउने एउटा सिटकै आवश्यक पर्ने देखिन्छ । जसपा मोरङका अध्यक्ष एवं प्रदेश १ का उपाध्यक्ष राजकुमार यादव सरकारमा कसलाई समर्थन गर्ने भन्ने टुंगो लाग्न बाँकी रहेको बताउँछन् । सरकार निर्माणमा साथ दिने विषयमा पार्टीमा छलफल हुन्छ । यो कुरा केन्द्रले टुंगो लगाउँछ, उनले भने, चुनावमा एमालेसँग तालमेल गर्दा जनताले पत्याएनन् । एमालेबाट पनि अलिअलि धोका भएकै हो । तर सरकारमा कसलाई समर्थन गर्ने भन्ने यकिन भइनसकेको यादव बताउँछन् । राप्रपा प्रदेश १ का सचिव भरत पोखरेलले सत्ता समीकरणका विषयमा केही पनि कुरा नभएको बताए । अरु दलसँग बसेर छलफल नगरिकन निस्कर्ष निस्कँदैन । यस विषयमा केन्द्रकै निर्णयको पर्खाइमा छौँ, उनले भने, पार्टीका केन्द्रीय अध्यक्ष राजेन्द्र लिङदेनको परामर्शबिना हामी केही गर्न सक्दैनौँ । जसपा पछि हट्यो भने हामीले मात्रै साथ दिएर पनि एमालेले सरकार बनाउन सक्दैन । उपेन्द्र यादव नेतृत्वको जसपासँग सहकार्य भयो भने मात्रै राप्रपाले पनि एमालेलाई साथ दिने सम्भावना रहने पोखरेलले बताए । भने, जसपा सामेल नहुँदा हामीले मात्रै साथ दिएर एमालेले सरकार बनाउन सक्दैन । कांग्रेस प्रदेश १ का सभापति उद्धव थापा प्रदेश सरकार कसको नेतृत्वमा बन्छ भन्ने कुरा यकिन हुन बाँकी रहेको बताउँछन् । सरकारको नेतृत्व कसले गर्ने भन्ने विषयमा गठबन्धनभित्रै छलफल र संवाद भइरहेको छ । गठबन्धनभित्रै कुरा टुंगिएको छैन, उनले भने, ठूलो दलको हैसियतले कांग्रेसले सरकारको नेतृत्व गर्नुपर्छ भनेर हामी लागेका छौँ । जसपाले एमालेसँगको गठबन्धन तोड्यो भने केही सहज हुने देखिन्छ । थापाले जसपाको साथ पाउनेले सरकार बनाउने, तर त्यस बारेमा केन्द्रले निर्णय लिने बताए । कांग्रेस वा सत्तारुढ कुनै दलको नेतृत्वमा सरकार बन्नका लागि एमालेसँगको गठबन्धन तोड्ने निर्णय जसपाले लिनुपर्ने उनको भनाइ छ । सरकार बनाउन हामीलाई थोरै आश जसपाको हो । चुनावी तालमेलका कारण जितेर आएकाले राप्रपाले एमालेसँगको गठबन्धन तोड्ने अवस्था देखिँदैन, उनले भने । एमाले प्रदेश १ का अध्यक्ष तुलसीप्रसाद न्यौपाने चुनावी तालमेलका कारण सरकार निर्माणमा राप्रपा र जसपाबाट सहयोगको अपेक्षा गरिएको बताउँछन् । जसपाले सहयोग नगरेमा एमाले नेतृत्वमा सरकार बनाउन गाह्रो हुन्छ, उनले भने, यस कुरालाई पार्टीहरु बीचमा छलफल गरेर टुंगोमा पुर्याउनुपर्ने देखिन्छ । प्रदेशमा पहिलो दल भएकाले एमालेको नेतृत्वमा सरकार बनाउने तयारी भने गरिएको न्यौपानेले बताए । चुनावमा हाम्रो साथ पाएर जितेका शक्तिले सहयोग गर्छन् भन्ने अपेक्षा छ, उनले भने, वार्ता र छलफलबाट यो कुरा टुंगो लगाइने छ । न्यौपानेले एमालेकै नेतृत्वमा सरकार बन्ने हुँदा कसलाई मुख्यमन्त्री बनाउने भन्ने निर्णय पनि पार्टीले गर्न बाँकी रहेको जानकारी दिए । तर, एमालेबाट मुख्यमन्त्रीको दाबेदारका रूपमा झापा क्षेत्र नम्बर ५ को खबाट निर्वाचित भएका हिक्मत कार्की देखिएका छन् । एमाले नेता कार्की प्रदेशका पूर्वआन्तरिक मामिला तथा कानुनमन्त्री हुन् । कांग्रेसबाट अमृत अर्याल, भीम पराजुलीलगायत मुख्यमन्त्रीका दाबेदार छन् । माओवादीले प्रदेशका आर्थिक मामिला तथा योजनामन्त्री इन्द्र आङ्बोलाई मुख्यमन्त्रीका रूपमा अघि सार्ने देखिन्छ । समाजवादीको भागमा परेमा भने हालकै मुख्यमन्त्री राजेन्द्रकुमार राईलाई पुनः दोहोर्याउने सम्भावना छ ।"
चिसो भुँइमा बसेर पढ्न बाध्य बालबालिका,रौतहट : फतुवा बिजयपुर नगरपालिका २ मा रहेको श्री माध्यमिक विद्यालयका विद्यार्थी बेन्च नहुँदा भुइँमा बसेर पढ्न बाध्य छन् । २०१७ सालमा स्थापना भएको सो विधालयको भौतिक संरचना निर्माण तर्फ सरोकारवाला पक्षको ध्यान नपुगेको अभिभावकको गुनासो छ । सो विधालयमा करिब ८ सय विद्यार्थी रहेका छन् । विद्यालयमा कक्षा १ देखि ६ सम्मका विधार्थी चिसो भुइँमा पढ्न बाध्य छन् । उनीहरुका लागि डेक्सबेन्च छैन । केहि वर्षअघि आठ कोठे नयाँ भवन निर्माण भएपनि बेन्च नहुँदा विधार्थी बस्ने डेक्सबेन्च छैन् । सो विद्यालयका प्रधानाध्यापक बुनिलाल यादवले बेन्च नहुँदा समस्या भएको दुखेसो पोखे । विद्यालयको अवस्थाका विषयमा नगरपालिकाको शिक्षा शाखासहित कार्यवाहक नगरप्रमुख अम्बेया खातुन र प्रमुख प्रशासकीय अधिकृत शम्भु कुमार यादवलाई जानकारी दिएको तर कसैले गम्भीररुपमा नलिएको विधालयका प्रअ यादवको गुनासो छ । वडाअध्यक्ष अनिरूद्ध प्रसाद यादवले नगरपालिकाले उपलब्ध नगराए आगामी आर्थिक वर्षको वडाको बजेटबाट विधालयको लागि बेन्च व्यवस्था गरिने बताएका छन् ।
५ करोडका सुन्तला बेच्दै पाणिनिका किसान,"सन्धिखर्क : अर्घाखाँचीको पाणिनि गाउँपालिका१ सिम्ले गाउँमा मात्रै पाँच करोडको सुन्तला फलेको छ। पाणिनि गाउँपालिका१ सिम्ले गाउँका किसानले ३ लाखदेखि २८ लाख रुपैयाँसम्म आम्दानी गरेका छन्। यहाँका ४९ घरका किसान व्यावसायिक सुन्तला उत्पादनमा लागेका छन्। उनीहरू सबैले सुन्तला बेचेर जीवनस्तर सुधार गरेका हुन्। किसान रेवतीराज पौडेलले आफ्नो बारीमा ५ सय ५५ बोट सुन्तलाबाट २ सय ५० क्विन्टलभन्दा बढी फलेको बताए। यस वर्ष सुन्तला बिक्रीबाट २५ देखि २८ लाख आम्दानी हुने उनले बताए। यहाँका किसानले सुन्ताल बेचेर कम्तीमा ३ लाखदेखि २० लाख रुपैयाँसम्म आम्दानी गर्छन्। किसान दधिराम गौतमले बारीमा ५ सय ६५ बोट सुन्तलाबाट गत वर्ष ९ लाख रुपैयाँ आम्दानी गरेको बताए। यस वर्ष सुन्तला बढी फलेकाले १४ लाख रुपैयाँ आम्दानी हुने अपेक्षा गरेको बताए। विगतका वर्षमा यहाँ उत्पादन भएका सुन्तला प्रतिकेजी ६० रुपैयाँदेखि ६५ रुपैयाँमा बुटबल, तानसेन र भैरहवाको बजारमा बिक्री गर्ने गरेको उनले बताए। यस बर्ष पाणिनिको पोखराथोकमा शीत भण्डार बनाएपछि किसानले शीत भण्डारमा भण्डार गरेका छन्। अहिले मौसमी रूपमा सस्तो मूल्यमा बेच्नुभन्दा शीत भण्डारमा अर्थात् कोल्ड स्टोरमा राखेर बैमौसमी समयमा महँगो दरमा सुन्तला बिक्री हुने भएपछि यहाँका किसान खुसी भएको अगुवा किसान चिरञ्जीवी पौडेल बताउँछन्।"
"राष्ट्रपति भण्डारी र सञ्चारमन्त्री कार्कीबीच भेटवार्ता, सम्भावित सत्ता समीकरणबारे चासो",काठमाडौं: सूचना तथा सञ्चारमन्त्री ज्ञानेन्द्रबहादुर कार्कीले राष्ट्रपति विद्यादेवी भण्डारीलाई भेटेका छन् । सत्ता समीकरणका विभिन्न प्रयास भइरहेका बेला सञ्चारमन्त्री कार्की मंगलबार बिहान राष्ट्रपतिलाई भेट्न शीतल निवास पुगेका थिए । भेटमा सम्भावित सत्ता समीकरण र समसामयिक विषयमा छलफल भएको राष्ट्रपति कार्यालय स्रोतले जनाएको छ । उनीहरूबीच झण्डै ४५ मिनेट कुराकानी भएको थियो । भेटमा निर्वाचनको नतिजा र सम्भावित सत्ता समीकरणबारे राष्ट्रपतिले चासो राखेको स्रोतले जनाएको छ । कार्कीले वर्तमान सत्ता गठबन्धनको सोमबारको बैठकमा यही गठबन्धनलाई निरन्तरता दिने निर्णय गरेको बताएका थिए । साथै निर्वाचन शान्तिपूर्ण रुपमा सम्पन्न भएको बताएका थिए । प्रतिनिधि सभा सदस्य निर्वाचित भएपछि कार्कीले राष्ट्रपति भेट्नुलाई राजनीतिक भेटका रुपमा लिइएको छ । सरकारका प्रवक्तासमेत रहेका कार्की प्रधानमन्त्री शेरबहादुर देउवाको दूतका रुपमा राष्ट्रपतिलाई भेट्न पुगेको हुन सक्ने विश्लेषण गरिएको छ । सोमबार बसेको सत्ता गठबन्धको बैठकले वर्तमान गठबन्धनलाई नै निरन्तरता दिने निर्णय गरेपछि भएको यो भेट अर्थपूर्ण रुपमा लिइएको छ।
खस्कियो माटोको उर्वराशक्ति,"काठमाडौं : नेपालका खेतीयोग्य जमिनको उर्वराशक्ति खस्केको छ। माटोको गुणस्तर खस्केका कारण उत्पादनमा ह्रास आएको छ। नेपालको डिजिटल सोइल म्यापका अनुसार ४० देखि ४५ प्रतिशत माटोमा प्राङ्गारिक पदार्थको मात्रा न्यून पाइएको हो। ४१ प्रतिशतमा मध्यम र १५ प्रतिशतमा अधिक छ। यस्तै, नेपालको खेतीयोग्य जमिनको ५० देखि ५५ प्रतिशत माटो अम्लीय प्रकृतिको, ४५ प्रतिशत क्षरिय र ४०४५ प्रतिशत माटो मात्र तटस्थ प्रकृतिको पाइएको छ। धेरैजसो बाली उत्पादनका लागि तटस्थ माटो उपयुक्त हुने भए पनि यस्तो खालको माटोको गुणस्तर कम देखिएको कृषि विभाग महानिर्देशक डारेवतीरमण पौडेल बताउँछन्। उनका अनुसार प्राङ्गारिक पदार्थलाई माटोको आधारको रूपमा पनि लिईन्छ। उत्पादनशील माटोमा प्राङ्गारिक पदार्थको मात्रा ३५ प्रतिशत हुनु आवश्यक हुन्छ। कृषि विकास रणनीतिले नेपालको माटोको प्राङ्गारिक पदार्थको मात्रा १९६ प्रतिशतबाट ४ प्रतिशतमा पुयाउने लक्ष्य लिएको छ। परीक्षणबाट नेपालमा खेती गरिने जमिनको ५६ प्रतिशतमा नाइट्रोजनको मात्रा न्यून, ३० प्रतिशतमा मध्यम र १४ प्रतिशतमा अधिक रहेको देखाएको छ। यसअनुसार फस्फोरस तत्त्व तुलनात्मक रूपमा राम्रो पाइएको छ। जसमा ४२ प्रतिशतमा न्यून, २८ प्रतिशतमा मध्यम र ३१ प्रतिशतमा अधिक रहेको छ। पोटास तत्त्वको मात्रा तीव्र गतिमा घटिरहेको छ, जसमा ५० प्रतिशतमा न्यून, २६ प्रतिशतमा मध्यम र २४ प्रतिशतमा अधिक पाइएको छ, उनी भन्छन्,बाली बिरुवाका लागि आवश्यक हुने जिंक, मोलिब्डेनम, र बोरनजस्ता सूक्ष्म खाद्यतत्त्वको मात्रा पनि न्यून देखिएको छ। अहिले माटोको पोषक तत्त्व न्यून हुँदै जानु विश्वव्यापी रूपमा चिन्ताको विषय बनेको छ। माटोको उर्वरापन ह्रास हुँदै जाने क्रम निरन्तर जारी रहेमा यसले उत्पादनमा कमी आई समग्र खाद्य सुरक्षा नै जोखिममा पर्ने सम्भावित खतराप्रति सबै सरोकारवाला सचेत हुनु जरुरी भएको औंल्याइएको छ। स्वस्थ माटोको साथ, खाद्य उत्पादनको सुरुवात आत्मसात् गर्दै सोमबार आयोजित नवौं विश्व माटो दिवसको अवसरमा यस्तो औंल्याइएको हो। यसै विषयलाई मनन् गरी यस वर्षको विश्व माटो दिवसको नारा स्वस्थ माटोको साथ खाद्य उत्पादनको सुरुवात कायम गरिएको छ। नेपालको माटोको स्वस्थ्यता बिग्रनुका कारणमध्ये गोबर वा कम्पोस्ट मल, हरियो मललगायतको प्रयोग न्यून भएको पौडेलले बताए। साथै, रासायनिक मलको असन्तुलित प्रयोग हुनुका साथै विषादीको प्रयोग बढ्दै गएकाले पनि माटोको गुणस्तर कम भएको उनको भनाइ छ। उनी भन्छन्, बालीचक्रको आधारमा खेती नगरिनु र बालीचक्रमा कोसेबालीको प्रयोग घट्दै जानु, अवैज्ञानिक तरिकाबाट सघन खेती गरिनु, बाली काटिसकेपछि बाँकी रहेका अवशेष जमिनबाट पूर्ण रूपमा हटाइनु वा जलाइनु, भूक्षय निरन्तर भइरहनु, औद्योगिक प्रदूषणको मात्रा बढनु, कृषि औजारयन्त्रको अधिकतम् प्रयोगले माटो कडा बन्दै गएकाले माटोको गुणस्तर घटेको हो। समयसमयमा आफ्नो खेत, बारीको माटोको परीक्षण गराउने, प्रयोगशालाले परीक्षणको आधारमा सिफारिस गरेको मात्रामा कृषि चुन (माटो धेरै अम्लीय भएमा), प्राङ्गारिक पदार्थ र अन्य पदार्थको प्रयोग गरी उपयुक्त प्रविधिअनुसार माटो व्यवस्थापन गर्न सुझाव दिइएको छ। प्रशस्त मात्रामा प्राङ्गारिक पदार्थको उपयोग जस्तै राम्ररी पाकेको गोबर मल, कम्पोस्ट मल, हरियो मललगायतको प्रयोग गर्नुपर्ने जनाइएको छ। रासायनिक मलको सन्तुलित प्रयोग, बाली र माटोको अवस्थाअनुसारको सिफारिस मात्रामा प्रयोग गर्नुपर्ने, बालीचक्रको आधारमा खेती गरिनुपर्ने र बालीचक्रमा कोसेबालीको प्रयोग गर्नुपर्ने, माटोअनुसार उपयुक्त बाली छनोट गरी वैज्ञानिक तरिकाबाट व्यवस्थित सघन खेती गरिनुपर्ने, बाली काटिसकेपछि बाँकी रहेका अवशेष जमिनमा मिसाउनेलगायतका उपाय अपनाउन कृषि विभागले सुझाव दिएको छ। माटो व्यवस्थापनका चुनौतीको सम्बोधन गरी खाद्य उत्पादन बढाउन र माटोको महŒवबारे चेतना जगाई माटोको गुणस्तर सुधार गर्न आम कृषक, समाजका सबै वर्ग, तह र तप्कालाई उत्प्रेरित र प्रोत्साहित गर्न जरुरी भएको सरोकारवालाहरूले जोड दिए।"
सोलुबाट आइजिपि सिंह फर्किन लागेको जहाजमा प्राविधिक समस्या,सोलुखुम्बु : काठमाडौंबाट सोलुखुम्बुको फाप्लु विमानस्थलमा अवतरण भएको नेपाल एयरलाइन्सको जहाजमा खराबी आएको छ। मंगलबार बिहान फाप्लुमा अवतरण भएको अल्फा ब्राबो युनिफम () कल साइन भएको जहाजमा अवतरणको क्रममा प्राविधिक समस्या देखिएको विमानस्थल श्रोतले जनाएको छ। अवतरण गर्ने क्रममा एक्कासी अगाडिको चक्का जाम (विल लक) भएपछि यात्रुहरुमा खैलाबैला मच्चिएको थियो। प्राविधिक समस्या देखिएको उक्त जहाजमा समस्या समाधान गरी निर्धारित समयभन्दा करिब ३५ मिनेट ढिला गरी फर्किएको नेपाल एयरलाइन्सले जनाएको छ। चालक दलका ३ सदस्यसहित १७ जना यात्रु लिएर काठमाडौं फर्किन लागेको जहाजमा खराबी आएपछि करिब २५ मिनेट होल्ड गरिएको थियो। जिल्ला प्रहरी कार्यालय निरीक्षणका लागि ओखलढुंगा हुँदै सोलुखुम्बु आइपुगेका नेपाल प्रहरी प्रमुख प्रहरी महानिरीक्षक धिरज प्रताप सिंह पनि सोही जहाज मार्फत काठमाडौं फर्किन लागेका थिए। तर जहाज अवतरण हुन नपाइ समस्या देखिएपछि आइजिपि सिंह सिमृक एयरको हेलिकप्टर मार्फत लुक्ला प्रस्थान गरेका छन्। लुक्लाबाट जहाज मार्फत काठमाडौं फर्किने तय भएको जिल्ला प्रहरी कार्यालय सोलुखुम्बुले जनाएको छ। आइजीपी सिंहसहित ३ जना हेलिकप्टरबाट गएपछि चलाक दलसहित १४ जना यात्रु लिएर उक्त जहाज काठमाडौं फर्किएको छ।
कति भन्ने ? मल चाहियो,"कृषिको आधुनिकीकरण गर्ने, कृषिमा व्यवसायीकरण गर्ने र यान्त्रिकीकरण गर्ने भाषण गरेर नेताहरू थाक्दैनन्। तर जुन सरकार आए पनि सरकारले कृषिमा खासै केही गर्न सकेको छैन। अरू त अरू किसानले रातोदिन कराइरहेको मलको आपूर्ति सहज बनाउन पनि सरकार सधैं असफल रहन्छ। कृषिका अधिकारीहरूको सजिलो जवाफ हुन्छ प्रक्रियाले गर्दा केही ढिलो भएको हो। कहिले ठेकेदारको बेइमानीले मल आएन त कहिले डलरको भाउ बढेर किन्न सकिएन, आदि आदि। कुराले चिउरा भिज्दैन भनेजस्तो यस्ता जवाफले किसानको खेत खलियानमा मल पुग्दैन। अहिले हिउँदे यामका बाली लगाउने बेला हो। देशैभरिका किसानलाई गहुँ र तोरीमा हाल्ने मल चाहिएको छ। तर, किसानले मलको मुख देख्न पाएका छैनन्। वर्षमा दुई पटक हो किसानलाई धेरै मल चाहिने। बर्खा र हिउँद याममा। अरू बेला पनि बोटबिरुवालगायतका लागि आवश्यक हुन्छ नै। तर, बर्खे र हिउँदे प्रमुख बाली नै मुलुककै प्रमुख खाद्यबाली हुन्। तिनकै आवश्यकता धेरै हुन्छ र उत्पादन पनि। प्रमुख बालीका लागिका लागि नै मल नपाउँदा किसानले गतिलो फसल दिन पाउँदैनन्। व्यक्तिगत रूपमा उनीहरूको उत्पादन कम हुनुमात्रै होइन, देशको अर्थतन्त्रमै नोक्सानि पुग्नु हो। नेपाली अर्थतन्त्रको मुख्य आधार कृषि हो। त्यसमाथि पनि बर्खेबाली धान र हिउँदे बाली गहुँ मुख्य हुन्। नेपाललाई वार्षिक चाहिने मल १२ लाख टन हो। हिउँद याममा १ लाख ७७ हजार टन रासायनिक मल चाहिन्छ। कात्तिकदेखि पुसमा गहुँ, उखु, तरकारीलगायत बालीलाई किसान मल हाल्न चाहन्छन्। तर त्यति थोरै मात्राको मल पनि सरकारले उपलब्ध गराउन सकेको छैन। कृषि कार्यालयहरूमा किसानका लाइन छन्। तर तिनका झोला रित्तै घर फर्किन्छन्। सरकारले मल किन्न भनेरै १६ अर्ब रुपैयाँ सुनिश्चित पनि गरेको छ। आर्थिक स्रोतको अभावमा मात्रै मल अभाव नभएको बुझ्न सकिन्छ। तर कर्मचारीतन्त्रको मुखमा झुन्डिने प्रक्रिया किन सधैं झन्झटिलो हुन्छ। यो कुरा राजनीतिक नेतृत्वले किन बुझ्दैन कि बेलामा निर्णय गरे प्रक्रिया लामो हुँदैन, बेलामा मल आइपुग्छ। अनि निजी क्षेत्रले मल ल्याउन सकेन र टेन्डर प्रक्रिया काम लाग्दो भएन भने किन सरकारसरकार (जीटूजी) सम्झौता गरी किन मल नल्याउने ? एकपटक होइन, एक वर्ष होइन सधैं सधैंको यो हाहाकार किन अन्त्य गर्ने थिति नबसाल्ने ? मल आपूर्ति सहज बनाउन सरकारले आयात गर्न नसकेपछि कारखानै खोल्ने पनि भन्न छोड्दैन। तर अहिलेसम्म खोलेको भने छैन। कारखाना स्थापनाको अध्ययन भारतीयबाट गराउँदा उनीहरूले त्यसको सम्भाव्यता नहुने पनि भन्दिए। भारतको मलको बजार पनि नेपाल हो। त्यसैले त्यताबाट गरिएका अध्ययन शंकास्पद छन्। अर्काे कुरा आफ्नै बिजुलीबाट कारखाना चलाउन सक्ने हो भने असम्भव भन्ने हुँदैन भनेर स्वदेशी व्यवसायीहरूले भनेकै छन्। फेरि सरकार आफैले कारखाना खोल्न कठिन हो भने पनि निजी क्षेत्र तयारै छ। निजी क्षेत्रलाई हौस्याएर भए पनि कारखाना खोल्न सम्भव देखिन्छ। सरकार संवेदनशील र किसानका आवश्यकतामा गम्भीर हुने हो भने मलको दीर्घकालीन समाधान खोज्नुपर्छ। त्यसको उपाय भनेको स्वदेशमै मल कारखाना खोल्ने नै हो। भारतले पनि आयात गरेरै नेपालले बेच्ने गरेको हो। नेपालमा मल कारखाना खोलेर धेरै भएको उत्पादन बेच्न भारतीय बजारमा पनि काम लाग्दो हुन सक्छ। मल पनि उपलब्ध गराउन सरकार निरीह र असफल हुने हो भने कृषिमा उन्नति, प्रगतिमात्रै होइन क्रान्ति धेरै परेको कुरा हुन्छ। ती फगत नेताका गफमात्रै सावित हुन्छन्। अझै आएन डीएपी मल मल अभावले किसानलाई सास्ती मल, मल, मल कति भन्नु मल ! भारतबाट भित्रिएको युरिया गुणस्तरहीन मल छ भनिन्छ, तर छैन"
रोनाल्डोदेखि सजग स्विट्जरल्यान्ड,"दोहा : स्विट्जरल्यान्डलाई थाहा छ कि मंगलबार राति अन्तिम १६ को खेलमा पोर्चुगलविरुद्ध मैदान उत्रिँदा आफ्नो पल्ला भारी हुनेछैन। तर, उसलाई यो पनि राम्रोसँग थाहा छ, कतार विश्वकपमा ट्यागको महत्वले खासै अर्थ राख्दैन। किनभने कतारमा ठूला भनिएका टोलीले एकपछि अर्को झड्का बेहोरिरहेका छन्। यही सिलसिलामा पोर्चुगल पनि एसियाली राष्ट्र दक्षिण कोरियासँग २१ गोलले स्तब्ध बनेको थियो। स्विट्जरल्यान्डले पनि पोर्चुगलविरुद्ध जित आत्मसाथ गरेको धेरै भएको छैन। यही वर्ष पोर्चुगल र स्विट्जरल्यान्डबीच तेस्रो पटक आमनेसामने हुन लागेको हो। नेसनल लिगको पछिल्लो भेटमा ह्यारिस सेफरोविचको गोलमा स्विट्जरल्यान्डले पोर्चुगललाई १० गोलले स्तब्ध पारेको थियो। यसैगरी सन् २००८ को युरोकपमा पनि स्विट्जरल्यान्डले पोर्चुगललाई २० गोलले पराजित गरेको थियो। त्यसैले स्विट्जरल्यान्डका सेरदान सकारी पोर्चुगललाई कसरी हराउनु पर्छ भनेर आफूहरूलाई राम्रोसँग थाहा भएको बताउँछन्। पोर्चुगललाई कसरी हराउनु पर्छ भनेर हामीलाई राम्रोसँग थाहा छ, सोमबार रातिको खेल कतार विश्वकपको अन्तिम १६ को एउटा खेल मात्रै हुने छैन। यो एकदमै भिन्न खेल पनि हुनेछ, सकारी भन्छन्, यो खेलमा दुवै पक्षलाई उत्तिकै दबाब हुनेछ। जो हार्छ ऊ घर फर्किने छ। त्यही कारण खेल निकै रोचक र रोमाञ्चक हुनेछ। उनले आफ्नो राष्ट्रको तुलनामा पोर्चुगल फेबरेट टोली भए पनि त्यसले मैदानमा खासै फरक नपार्ने दाबी गरे। हाम्रो तुलनामा पोर्चुगल धेरैको रोजाईको टिम हो। हामीले अर्जेन्टिना र अस्ट्रेलियाविरुद्धको खेल पनि हेरेका छौं। अस्ट्रेलियाविरुद्धको खेल अर्जेन्टिनाका लागि सहज हुने अनुमान धेरैले गरेका थिए। तर, अन्तिम आठमा स्थान बनाउन अर्जेन्टिनालाई धेरै नै गाह्रो भयो। थुप्रै अप्ठयाराहरूको सामना गर्नुपर्यो, सकारी भन्छन्, जसरी अस्ट्रेलियाले अर्जेन्टिनाका लागि समस्या खडा गर्यो, त्यसैगरी हामी पनि पोर्चुगललाई त्यस्तै समस्यामा पार्ने छौं। किनभने हाम्रो खेल्ने शैली आफैमा विशेष छ। हामी जस्तोसुकै प्रतिद्वन्द्वीलाई पनि आच्छुआच्छु पार्न सक्छौं। स्विट्जरल्यान्डले कुनै पनि विश्वकपमा तीन खेल जितेको छैन। समूह चरणका खेलमा ब्राजिलसँग १० गोलले पराजित भएको स्विट्जरल्यान्डले सर्बियालाई ३२ र क्यामरुनलाई १० गोलले पराजित गर्दै अन्तिम १६ मा स्थान बनाएको थियो। समूह चरणका खेलबाट ब्राजिलसँगै ६ अंक जोडे पनि स्विट्जरल्यान्ड गोल भिन्नतामा पछि पर्दा उपविजेताका रुपमा नकआउट चरणमा स्थान बनाएको हो। सन् १९६४ को आयोजक राष्ट्र स्विट्जरल्यान्डले अहिलेसम्म क्वार्टरफाइनलमा स्थान बनाउन सकेको छैन। पोर्चुगल पनि दुई पटक मात्रै अन्तिम १६ बाट अगाडि बढ्न सकेको छ। सन् १९६६ मा पहिलो पटक विश्वकपमा सहभागिता जनाउँदा पोर्चुगलले सेमिफाइनलसम्मको यात्रा तय गरेको थियो। त्यतिबेला पोर्चुगलले तेस्रो स्थान हात पारेको थियो। यस्तै सन् २००६ को विश्वकपमा सेमिफाइनल पुगेको पोर्चुगल चौथो भएको थियो। अहिलेसम्म आठौं पटक विश्वकपमा सहभागिता जनाएको पोर्चुगल ६ पटक अन्तिम १६ बाट अगाडि बढ्न सकेको छैन। यी दुई राष्ट्रबीचको विगतको इतिहास हेर्ने हो भने पनि स्विट्जरल्यान्ड अगाडि छ। अहिलेसम्म भएका २५ भेटमा स्विट्जरल्यान्डले ११ खेलमा जित निकालेको छ। यस्तै पोर्चुगलले नौ खेल जित्दा पाँच खेल बराबरीमा सकिएको छ। प्रभाव पार्न सक्ने खेलाडी क्रिस्टियानो रोनाल्डो (पोर्चुगल) क्रिस्टियानो रोनाल्डो पोर्चुगलका मात्रै खेलाडी होइनन्, हामी पनि उनलाई आफ्नो नजरबाट हटाउन सक्तैनौं, रोनाल्डोको तारिफ गर्दै स्विट्जरल्यान्डका सेरदान सकारी भन्छन्। उनै रोनाल्डो र सकारी मंगलबार राति दोहाको लुसेल रंगशालामा अन्तिम १६ को खेलमा आमने सामने हुँदैछन्। त्यसैले स्विट्जरल्यान्डको मुख्य ध्यान क्रिस्टियानो रोनाल्डोमा केन्द्रित हुनेछ। कतारमा जारी फिफा विश्वकपमा ३७ वर्षीय रोनाल्डोले प्रभावशाली प्रदर्शन गर्न सकेका छैनन्। समूह चरणका तीन खेलमा उनले जम्मा एक गोल गरेका छन्। त्यो पनि घानाविरुद्धको खेलमा पेनाल्टीमा। विश्वकपका समूह चरणमा ठूलो प्रभाव देखाउन नसके पनि उनीजस्ता सुपरस्टार खेलाडी भएकै कारण पोर्चुगलमाथि धेरैले विश्वास गरिरहेका छन्। रोनाल्डो सम्भवतः आफ्नो अन्तिम विश्वकप खेल्दैछन्। त्यसैले जति गर्न सक्छन्, उनले यही विश्वकपमा गर्ने छन्। यो कुरा रोनाल्डोले पनि राम्रैसँग बुझेका छन्। सेरदान सकारी (स्विट्जरल्यान्ड) समूह चरणका खेलमा ब्रेल एम्बोलोसहित स्विट्जरल्यान्डका दुई स्ट्राइकर सर्वाधिक गोलकर्ताको सूचीमा छन्। तर, पोर्चुगलको नजर भने सेरदान सकारीमा रहने छ। सर्बियाविरुद्धको खेलमा गोल गरेपछि सकारी विश्वकपका तीन फरक संस्करणमा गोल गर्ने स्विट्जरल्यान्डका पहिलो खेलाडी बनेका छन्। यसैगरी स्विट्जरल्यान्डका लागि सर्वाधिक गोलकर्ता जोसेफ हुगीको कीर्तिमानभन्दा उनी मात्रै एक गोलले पछि छन्। सकारीले विश्वकपमा पाँच गोल गरेका छन् भने हुगीको ६ गोल छ।"
नयाँ सांसद पनि भाडाकै भवनमा,"काठमाडौं : निर्धारित समयमा संसद् भवनको निर्माण नसकिने भएपछि अबको संसद् बैठक पनि भाडाकै घरमा बस्ने भएको छ। संसद् भवन सिंहदरबार परिसरभित्र बन्दै छ। आफ्नै भवन नहुँदा सचिवालयले बानेश्वरको भाडामा रहेको अन्तर्राष्ट्रिय सम्मेलन केन्द्रमा बैठक राख्दै आएको छ। संसद् सचिवालयका सहायक प्रवक्ता दशरथ धमला निर्धारित समयमा भवन नसकिएकाले निर्वाचित संसद्को बैठक पनि पहिलेकै स्थानमा राख्नुपर्ने अवस्था आएको बताउँछन्। नयाँ निर्वाचित भएर आउनेले पनि नयाँ भवन पाएनन्। अर्कोतिर सिंहदरबार र संसद् भवन एकै ठाउँमा नभई फरक दूरीमा रहँदा चुनौती छ, उनले भने। पञ्चायतकालमा बनेको संरचनामा टालटुल गरेर पनि ठाउँमा अपुग हुने भएपछि संसद् बैठक बानेश्वरस्थित अन्तर्राष्ट्रिय सम्मेलन केन्द्रमा भाडाको घरमा विगतदेखि नै चल्दै अएको छ। आफ्नै सुविधासम्पन्न भवन बनाउने उद्देश्यका साथ बनाउन थालिएको भए पनि कोभिडका कारण निर्धारित समयमा निर्माण सकिएको छैन। सिंहदरबारको पुतली बगैंचामा निर्माण हुन गइरहेको भवनको तत्कालीन प्रधानमन्त्री केपी शर्मा ओलीले २०७६ असोज १ गते शिलान्यास गरेका थिए। ५ अर्ब ६७ करोड भ्याटसहित रकमको ठेक्का तुँदी सेस कन्सट्रक्सनले लिएको हो। भवन बनाउने जिम्मा लिएको सहरी विकास मन्त्रालयले साढे दुई वर्षसम्ममा निर्माण सक्ने जनाएको थियो। तर, शिलान्यास गरेको तीन वर्षमा ६० प्रतिशतमात्र काम सकिएको छ। २०७९ असोजमा सकेर हस्तान्तरण गर्ने भनिएको भवनको ६० प्रतिशत मात्र काम सकिएको भवन निर्माण आयोजनाका प्रमुख दीपक श्रेष्ठले बताए। कोभिडका कारण ६ महिना थप गरी आउँदो चैतसम्म म्याद थपिएको हो, उनले भने। भवन बन्ने रकम भाडामा भाडामा मात्रै राज्यकोषबाट अर्बाैं रकम खर्च भइरहेको छ। हालसम्म कति रकम तिरेको भन्ने सचिवालयसँग कुनै रेकर्ड छैन। तर, भवन बन्ने रकम भाडामा गएको अनुमान गर्न सकिन्छ। संसद् भवन बानेश्वरको भाडा १५ करोड रहेको संघीय संसद् सचिवालयका प्रमुख लेखानियन्त्रक बसन्तराज सिग्देलले बताए। अहिले १६ करोड ५० लाख पुगेको उनी बताउँछन्। बन्दैछ अत्याधुनिक भवन नेपालको इतिहासमा भवन निर्माणमा यो सबैभन्दा ठूलो प्रोजेक्ट मानिएको छ। अत्याधुनिक सुविधासम्पन्न बनाउन लागिएको भवनमा भीभीआईपी कक्ष, संयुक्त कक्षलगायत सबै सुविधा हुने प्रवक्ता धमलाले जानकारी दिए। उनका अनुसार अन्य देशमा भएका संरचना र आवश्यकताको कुरालाई ध्यानमा राख्दै नयाँ संसद् भवन निर्माण गर्न लागिएको छ। भवन निर्माणमा सूचना प्रविधिको भरपुर प्रयोग गर्न सुझाव दिइएको छ। नयाँ प्रविधि प्रयोग गरी संसद् भवन निर्माण हुनेछ। भवनमा मिडिया सेन्टर र मिडिया कन्फरेन्स हल हुने बताइएको छ। यस्तै विभिन्न प्राविधिक कोठाहरू, संयुक्त सदन, केही बहुउद्देश्य हल, सुरक्षालाई ध्यानमा राखेर बंकर व्यवस्था, भीभीआईईपी कक्ष, संसदिय दलको कार्यलय पनि यो भवनमा रहनेछ।"
साँठगाँठमा १० प्रतिशत बिलिङ गुमाउँदै टेलिकम,"काठमाडौं : नेपाल टेलिकमको कलसँगै सिस्टमले अटोमेटिक बिल बनाउँछ। तर, धेरैलाई थाहा नहुन सक्छ यो कन्भर्जेन्ट रियल टाइम बिलिङ (सीआरटीबी) मा १० प्रतिशतसम्म बिलिङ लस हुन्छ। अर्थात्, टेलिकमको कलबाट हुने दैनिक सरदर ९ करोडको कारोबारमा १० प्रतिशत (९० लाख रुपैयाँ)बिल बनाउन छुटाएर खेर जान्छ। घाटा लाग्छ। के सबै दूरसञ्चार प्रदायकको यही बाध्यता हो ? होइन, टेलिकमका एक उच्च अधिकारी भन्छन्, साँठगाँठमा अत्यन्त कमसल बिलिङ सिस्टम जडान गरिएकाले टेलिकमले ठूलो नोक्सानी बेहोरी रहनुपरेको हो। तर, यो रिपोर्टिङ त्यो निरन्तर घाटाभन्दा नियतपूर्वकको ठूलो नोक्सानीमा केन्द्रित छ। किनभने, यसअघि जोडिएको उक्त सीआरटीबीको आयु सकिइसकेको छ। यही अवसरमा शतप्रतिशत बिलिङ गर्न सक्ने प्रणाली जोड्नुपर्नेमा टेलिकम व्यवस्थापन भने पुरानैलाई अप्रगेड गर्न दिलोज्यानले लागि परेको छ। त्यो पनि नयाँ फेर्न पुग्नेबराबर खर्च गरेर। नयाँको भाउमा अपग्रेड हाल प्रयोगमा रहेको बिलिङ सिस्टममा एसियन इन्फो कम्पनीको हार्डवेयर छ। सफ्टवेयर भने ओर्याकल कम्पनीको छ। एसियन इन्फो चाइनिज कम्पनी हो। यसको नेपाली एजेन्ट अरनिको हो। ओर्याकलको नेपाली एजेन्ट वल्र्ड डिस्ट्रिब्युसन नेपाल (डब्ल्यूडीएन) प्रालि हो। यसका सञ्चालक अरुण श्रेष्ठ हुन्। टेलिकम उच्च स्रोतका अनुुसार राजनीतिक नेतृत्व समेतको मिलोमतोमा प्रबन्ध निर्देशक सुनील पौडेलले विद्यमान बिलिङ प्रणालीमा अद्यावधिक गर्न चलखेल गरेका हुन्। यसलाई अपग्रेड गर्दा हार्डवेयर थप्दै जानुपर्छ। तर, त्यसले एसियन इन्फोबाहेक अरू कम्पनीको हार्डवेयर सपोर्ट गर्दैैन। फलतः जति मूल्य भन्यो, त्यसमै लिन बाध्य हुनुपर्छ। त्यसरी सेटिङमा अपग्रेड गर्न टेलिकमले करिब ३ अर्ब खर्च गर्ने तयारी गरेको स्रोतले बतायो। जब कि करिब साढे ३ अर्बमा नयाँ सिस्टम खरिद गर्न सकिन्छ। विश्वका उत्कृष्ट कम्पनीमध्येबाट नयाँ किन्दा साढे ३ अर्ब लाग्ने इस्टिमेटेड मूल्य निकालिएको छ। त्यसमा बिलिङ लस १ प्रतिशत हाराहारी मात्र हुन्छ, टेलिकमका एक उच्च अधिकारीले भने, विद्यमान सिस्टम विश्वका उत्कृष्ट कम्पनीको र्याङकिङमा पनि पर्दैन। लस पनि ठूलो मात्रामा गराउँछ। त्यसैमा मरिहत्ते किन हो ? उत्कृष्ट कम्पनीबाट खरिद गर्दा हार्डवेयरमा एउटै कम्पनीसँगको निर्भरतासमेत अन्त्य हुनेछ। यसले टेलिकमलाई ठूलो आर्थिक राहत हुने स्थिति पनि छ। निर्णय भयो, उल्टियो नयाँ बिलिङ प्रणाली खरिद गर्न टेलिकम सञ्चालक समितिले २०७८ साउन ४ मा नै बोलपत्र आह्वान गर्ने निर्णय गरेको थियो। तर, त्यसको अवज्ञा गर्दै टेलिकम नेतृत्व अद्यावधिक (अपग्रेडट) गर्नतिर लागेको हो। स्रोत भन्छ, उच्च राजनीतिक दबाब र साँठगाँठमा टेलिकमका प्रबन्ध निर्देशक पौडेल बोलपत्र आह्वान गर्नतिर लागेनन्। नयाँ प्रणालीमा नगए विद्यमान बिलिङ प्रणाली कुनै समय ध्वस्त (कोल्याप्स) हुन सक्ने जोखिमरहेको टेलिकमका कर्मचारीहरू नै बताउँछन्। त्यस्तो भएमा टेलिकमलाई अर्बौं घाटा हुनेछ। हार्डवेयर र सफ्टवेयर निश्चित कम्पनीसँग किन्नुपर्दा ठूलो मात्रामा कमिसन आउँछ, स्रोत भन्छ, टेलिकमलाई भने अर्बौंको घाटा हुन्छ। आफ्नो स्वार्थका लागि टेलिकममा ठूलो नोक्सानी हुन्छ। स्रोतका अनुसार अपग्रेडले २४ वर्ष मात्र धान्छ। त्यसका लागि यति ठूलो खर्च गर्ने तयारीमा टेलिकम देखिन्छ। वार्षिक साढे ३ अर्ब घाटा टेलिकमले वार्षिक ३२ अर्ब रुपैयाँभन्दा बढीको बिलिङ गर्छ। हालकै प्रणालीलाई निरन्तरता दिँदा टेलिकमलाई ३ अर्ब २० करोडभन्दा बढी घाटा हुने सोझै स्पष्ट छ। बर्सेनि बिलिङ बढ्दै जाँदा घाटा पनि बढ्दै जान्छ। बिलिङ प्रणालीको सकिने लागेको समयावधिमा नै प्रतिस्पर्धा(टेन्डर) मा जाने हो भने नयाँ बिलिङ प्रणाली आउँदा यो (३२ अर्ब) लस पनि कम हुन सक्छ। ओर्याकलको एकाधिकार पनि समाप्त हुन्छ र संसारभरका प्रतिष्ठित कम्पनी प्रतिस्पर्धामा आउन सक्छन्। जस्तो कि एएमडोक इजराइल, सीएसजी अष्ट्रेलिया, आईबीएम यूएसए, नेटक्रायकर यूएसए, इरिक्सन फिनल्यान्डलगायत। संसारभरका प्रतिष्ठित कम्पनी आउँदा अहिलेभन्दा कम मूल्यमा नयाँ बिलिङ प्रणाली ल्याउन सकिन्छ। तर, योतर्फ न सरकारको नेतृत्व गरेकाहरूको चासो छ न कि टेलिकमको नेतृत्व। उनीहरू टेलिकमलाई डुबाएर आफ्नो स्वार्थ पूरा गर्न चाहन्छन्, टेलिकमका एक उच्च अधिकारीले भने। अनि, आयो अर्को चलखेल बिलिङ प्रणाली अपग्रेडलाई अख्तियारले रोकेपछि टेलिकम प्रशासनले मल्टिब्यान्ड रेडियो उपकरण जडान गर्ने नाममा अर्को आर्थिक चलखेल थालेको छ। अख्तियारले बिलिङ प्रणालीमा हुन लागेको भ्रष्टाचारमा ब्रेक त लगायो तर बीटीएसमा हाल जडान भएको रेडियो उपकरणलाई हटाएर एउटै उपकरण जडान गर्ने भन्दै टेलिकम अर्को बाटो लागेको छ। त्यो हो मल्टिब्यान्ड रिमोट रेडियो युनिट (आरआरयू)। हाल टेलिकमले बीटीएसमा टूजी, थ्रीजी र फोरजीका लागि फरकफरक रेडियो उपकरण जडान गरेको छ। अब एउटै उपकरण जडान गर्ने भनेर मल्टिब्यान्ड रेडियो रिमोट रेडियो युनिटको अबधारणा ल्याइएको हो। यो उपकरण जडान गर्दा बढीमा २० प्रतिशत ऊर्जा खपतमा बचत हुने टेलिकमको दाबी छ। तर, यसले गुणस्तर अभिवृद्धि र कमभरेज मा भने कुनै सुधार नआउने स्वयम् टेलिकमका कर्मचारीहरू बताउँछन्। ऊर्जा खपत बचत हुँदा जति नाफा हुन्छ, यसको जडान त्यसभन्दा धेरै बोझिलो हुन्छ। भइरहेको र राम्ररी काम दिइरहेको प्रणाली फालेर ठूलो खर्च गर्नु औचित्यपूर्ण छैन। विद्युत् नेपालमै अचेल करिब पुग्दो छ। तर, यो उपकरण खरिद भने विदेशबाट गर्नुपर्छ। जसले ठूलो नेपाली रकम बिदेसिन्छ, टेलिकमका अधिकारीहरू भनछन्, विद्युत् प्राविधिकरणलाई जाने रकम मात्रै घट्छ। मुद्रा सञ्चितिमा थप चुनौती आएको बेला विदेशी मुद्रा बचतमा असर पार्छ। टेलिकमको बजेटमै मल्टिब्यान्ड रेडियो उपकरणको परीक्षण स्वरूपमा राख्न काठमाडौंका २ सय वटा बीटीएसमा करिब ७० करोड विनियोजन गरिएको छ। त्यसपछि काठमाडौं उपत्यकाभर नै यो प्रविधि सुरुवात गर्ने टेलिकम प्रशासनको योजना छ। काठमाडौं उपत्यकामा ६ सय मल्टिब्यान्ड रेडियो उपकरण आवश्यक हुन्छ। जसका लागि साढे २ अर्ब रुपैयाँ आवश्यक पर्छ। यो उपकरण चाइनिज कम्पनी हुवाईबाट खरिद गर्ने तयारी भएको स्रोतले बतायो। यो प्रविधि सफल भएमा देशभरका बीटीएसमा यो उपकरण जडान गर्ने तयारी टेलिकम छ। देशभरका लागि ३ हजारभन्दा बढी उपकरण आवश्यक पर्छ। यो खरिद गर्न ७८ अर्ब रुपैयाँ लाग्ने कार्ययोजना पनि टेलिकम प्रशासनले बनाइसकेको छ। यो सबै काम टेलिकमले चोर बाटोबाट गर्न खोजिरहेको छ। टेन्डर गर्दा कम कमिसन आउने भएपछि टेलिकमले प्रोपराइटरी अन्तर्गत खरिद गर्ने भएको छ। स्रोत भन्छ, यसबाट ठूलो कमिसन आउँछ। जसले गर्दा पनि टेलिकमको नेतृत्व जसरी पनि यो प्रविधि लागू गर्न चाहन्छ। प्रोपराइटीअन्तर्गत खरिद गर्नुको मुख्य उद्देश्य भनेको नै भ्रष्टाचार र कमिसन भएको टेलिकमकै कर्मचारी बताउँछन्। उनीहरू यो प्रविधि आवश्यक नै नरहेको बताउँछन्। आवश्यक नै नरहेको उपकरण खरिद गर्नुको मुख्य कारण नै कमिसन र भ्रष्टाचार गर्नका लागि भएको उनीहरूको दाबी छ। आवश्यक नै भए पनि प्रोपराइटरीअन्तर्गत खरिद गर्न पाइँदैन, टेन्डर प्रक्रियामा जानुपर्छ। प्रोपराइटी अन्तर्गत खरिद गर्न अद्यावधिक अपग्रेड गर्न लागि मात्रै पाइन्छ। यो किसिमको सामान पहिला खरिद गरिएको छ, त्यसको आधारमा रेफरेन्स मूल्य तोकिएको हुन्छ, पहिलाको भन्दा मूल्य बढेको छैन घटेको छ भने मात्रै खरिद गरिन्छ। टेलिकम स्रोतका अनुसार मल्टिब्यान्ड रेडियो उपकरणको रेफरेन्स मूल्य नै छैन। यो मल्टिब्यान्ड उपकरण खरिद गरेर चलाउँदा टेलिकम थप व्यवभार पनि हुन्छ। यो उपकरण राखेपछि पुराना बीटीएसमा जडान भएको एन्टिनाले काम गर्दैन। मल्टिब्यान्ड ऐन्टिना पनि खरिद गर्र्नुपर्ने हुन्छ। जसका लागि काठमाडौं उपत्यकामा मात्र ३० करोडको व्ययभार थपिन्छ। गुणस्तरमा सुधारभन्दा पनि यी कामले टेलिकमलाई व्ययभार मात्रै बढाउने टेलिकमका कर्मचारीहरू बताउँछन्। यी दुवै विषयमा जिज्ञासा राख्दा टेलिकमका सूचना अधिकारी बृजेश शर्माले प्रवक्ता शोभन अधिकारीलाई सोध्न भने। उनले दिएको नम्बरमा टेलिफोन गर्दा प्रवक्ता अधिकारीले फोन उठाएनन्। राजनीतिक नेतृत्व समेतको मिलोमतोमा प्रबन्ध निर्देशकले गरे चलखेल नयाँ प्रणालीमा नगए विद्यमान बिलिङ प्रणाली कुनै समय ध्वस्त हुन सक्छ यहीँ प्रणालीलाई निरन्तरता दिँदा टेलिकमलाई ३ अर्ब २० करोडभन्दा बढी घाटा हुने अनि रोक्यो अख्तियारले व्यवस्थापनको उक्त चलखेलमा तत्कालका लागि अख्तियारले ब्रेक लगाएको छ। बिलिङ प्रणाली अपग्रेड गर्ने टेलिकम तयारीमा ठूला आर्थिक चलखेल भएको भन्ने उजुरी परेपछि अख्तियार दुरुपयोग अनुसन्धान आयोगले तत्काल त्यो प्रक्रिया अघि नबढाउन निर्देशन गरिसकेको छ। अख्तियारले निर्देशनात्मकपत्र काटेपछि टेलिकमले यो प्रक्रियालाई थाती राखेको छ। २०७९ भदौ २३ मा बिलिङ प्रणाली परिवर्तन गरिसक्नुपर्नेमा त्यो नगरी अपग्रेडका नाममा ठूलो आर्थिक चलखेल भएको भन्दै अख्तियारमा उजुरी परेको थियो। यो उजुरीका सम्बन्धमा अख्तियारले प्रारम्भिक छानबिन गरेको छ। अख्तियारले यो विषयमा २०७९ कात्तिक ७ मा नै टेलिकमलाई सुझावसहित विभिन्न चारवटा निर्देशन दिएको छ। अन्नपूर्ण पोस्ट्ले टेलिकम उच्च अधिकारीबाट प्राप्त गरेको अख्तियारको उक्त निर्देशनमा टेन्डर गरेर नयाँ प्रणाली खरिद गर्न भनिएको छ। टेलिकममा भइरहेको बिलिङ प्रणालीको सम्झौताको समयावधी सकिनुअघि नै नयाँ प्रणाली खरिद गर्ने वा साविकलाई नै निरन्तरता दिने भन्ने विषयमा यथोचित प्रक्रिया अघि बढाउन नसकेको देखिएको अख्तियारको सुझावमा छ। हाल सञ्चालित बिलिङ प्रणालीको अध्यावधिक (अपग्रेडेसन) तथा वार्षिक मर्मत सम्भार(एनुअल मेन्टेनेन्स कन्स्ट्रक्ट, एएमसी), नितान्त मर्मत सम्भार गर्ने विषयमा मात्रै सीमित नभएको अख्तियारको ठहर छ। बिलिङ प्रणाली अद्यावधिक गर्न थप नयाँ सफ्टवेयर वा हार्डवेयर खरिद हुनेसमेत देखिएको हुँदा वार्षिक मर्मत सम्भारको आवरणमा नयाँ खरिद गर्ने कार्य होइन भन्न सक्ने आधार देखिँदैन, अख्तियारको निर्देशनमा भनिएको छ, अर्कातर्फ हाल प्रवाह भइसकेको सेवा सुचारु राख्न जरुरीसमेत देखिन्छ। नयाँ खरिद कार्यका लागि प्रारम्भिक अध्ययन गर्दा र लागत अनुमान तयार गर्दा उपयुक्त तथ्य तथा भविष्यपरक दृष्टिकोण राख्न नसकेको अख्तियारको ठम्याइ छ। प्रणाली खरिद प्रक्रिया यथाशीघ्र अघि बढाउने र हाल प्रवाह भइरहेको वेवासमेत अवरुद्ध नहुने व्यवस्थाका लागि जेजसो गर्नुपर्ने हो सोको व्यवस्था मिलाउन पनि अख्तियारले निर्देशन गरेको छ। नयाँ प्रणाली खरिद प्रक्रिया सम्पन्न भई जडान, स्थानान्तरण एवं प्रणाली गत एकीकरण हुने यथोचित समयसम्मका लागि मात्र हालको सेवालाई निरन्तरता हुने गरी व्यवस्था मिलाउने, अख्तियारको निर्देशनमा छ। सेवालाई निरन्तरता दिन आवश्यक रहेका सफ्टवेयर तथा हार्डवेयर मात्र अद्यावधिक गर्ने गरी लागत प्रभावी हुने गरी न्यूनतम मूल्यमा हालको प्रणालीलाई निरन्तरता दिन पनि उसको निर्देशनमा छ। हालको प्रणालीको निरन्तरता दिन सम्झौता गर्दा नयाँ प्रणालीमा स्थानान्तरण तथा प्रणालीगत एकीकरण गर्न स्पष्ट प्राविधिक खाकासहितको प्रावधान व्यवस्था गर्न उसले टेलिकमलाई भनेको छ। नयाँ प्रणली खरिद कार्यको बोलपत्रमा समेत भविष्यमा सो प्रणालीबाट अर्को प्रणालीमा स्थानान्तरण तथा प्रणालीगत एकीकरण गर्नुपर्ने अवस्था आएमा सहज स्थानान्तरण सुनिश्चित हुने सर्तहरू राख्न पनि उसको निर्देशनमा छ। आगामी दिनमा कम्पनीबाट प्रवाह हुने वस्तु वा सेवा लिने वा दिने गरी समयसीमा सहितको सम्झौतामा तोकिएको समयावधि समाप्त हुनुभन्दा अगावै पुरानैलाई निरन्तरता दिने वा नयाँ खरिद गर्ने सम्बन्धमा उपयुक्त रणनीति बनाउन अख्तियारले निर्देश गरेको छ। रणनीति बनाउँदा कार्यको जटिलता र प्रकृतिअनुसार कम्तीमा पनि बोलपत्रमार्फत नयाँ खरिद गर्न लाग्ने समय अबधि जति हुन्छ, त्यति समय अगाडि नै सो रणनीति बनाइ त्यहीबमोजिम समयावधि थप वा बोलपत्र तथा सूचनाको प्रक्रिया सुरु गरी सम्झौताको म्याद समाप्त भएको भोलिपल्टबाट नयाँ सम्झौता लागू हुने आवश्यक प्रबन्ध मिलाउने, अख्तियारको निर्देशनमा भनिएको छ। काबु बाहिरको परिस्थितिमा बाहेक समयमै सम्झौता प्रक्रिया प्रारम्भ नगरी लापरबाही हुन गएमा त्यसबाट पर्न जाने हानिनोक्सानीका सम्बन्धमा भ्रष्टाचार निवारण ऐन २०५९ आकर्षित हुने र सो सम्बन्धमा सम्बन्धित कार्यालय वा प्रमुख नै जिम्मेवार हुने छ, निर्देशनमा भनिएको छ। अख्तियारका प्रवक्ता एवं सहसचिव श्यामप्रसाद भण्डारीले आयोगले निर्णय गरेर नै टेलिकमलाई बिलिङ प्रणालीका लागि पुनः बोलपत्र गर्न निर्देशन दिएको बताए। उनले भने, यो विषयमा आयोगले निर्णय गरिसकेको छ, टेलिकमलाई पुनः बोलपत्र गर्न भनिएको छ।"
"जहाज आयो, इन्धन भरेन","दाङ : दाङको टरिगाउँ विमानस्थलको इन्धन डिपो बनेको १५ दिनपछि सोमबार जहाज आयो तर जहाजले डिपोको इन्धन नभरेरै फर्किएको छ। नेपाल आयल निगमका एभिएसन विभागका सहायक प्रबन्धक उपेन्द्रकुमार सुवेदीले टरिगाउँ विमानस्थलमा स्थापना भएको इन्धन डिपोले सूर्याेदयदेखि सूर्यास्तसम्म सेवा दिने तयारी गरेको भए पनि नेपाल एरलाइन्सको जहाजले इन्धन रिफ्युल नगरेको बताए। पहिलो सेवा दिन केही दिनदेखि तयारीमा थियौं, सुवेदीले भने, १५ दिन कुरेर जहाज आयो तर रिफ्युल गरेन। यो उहाँहरूकै प्राविधिक कारण होला ? नेपाल वायु सेवा निगमको इन्जिनियरिङ विभागले अनुमति नदिएको भन्दै जहाजले तेल भर्न नमानेको बताइएको छ। डिपो सञ्चालनका लागि नेपाल वायुसेवा निगमले दसैंअघि नै ताकेता गरेको थियो। डिपो तयार भएपछि सोमबार जहाजले डिपोबाट इन्धन रिफ्युल नगरेर जहाज उडेको नेपाल आयल निगम तुलसीपुरका डिपो प्रमुख विपिन श्रेष्ठ बताउँछन्। उनले भने, हाम्रो तर्फबाट सबै तयारी थियो बाउजर समेत धावन मार्गमा पुगिसकेको थियो, जहाजले इन्धन राखेन। निगमले इन्धन डिपो पूर्णरूपमा तयारी भएको र टरिगाउँबाट नै दिन सकिने भनेर जानकारी गराएको भएपछि १५ दिनपछि आएको जहाजले इन्धन डिपोबाट तेल राख्न मानेन। निगमको टोली फ्युल रिफिल गर्न एक सातासम्म दाङमै बसेपछि उडान भरेको एरलाइनसले इन्धन प्रयोगमा इन्कार गरेको निगमको भनाइ छ। स्थानीय स्तरमा यसले थप अन्योल सिर्जना गरेको सरोकारवालाहरूको भनाइ छ। निगमले टरिगाउँ इन्धन डिपोबाट निजी हवाई कम्पनीहरूलाई समेत दिने व्यवस्था भए पनि टरिगाउँ एरपोर्टमा निजी विमान सेवा कम्पनीले हवाई इन्धन दिने उनले बताए। नेपाल एरलायन्सलाई मात्रै सेवा दिन हामी स्थापना भएका छैनौ, सुवेदीले भने, यसबाट निजी कम्पनीका जहाजहरू, हेलिकप्टरहरू सबैले सेवा पाउने छन्। कम्युनिकेसनमा केही समस्या हँुदा रिफ्युलको समस्या आएको हुनसक्छ, नेपाल वायुसेवा निगम दाङका प्रमुख महेन्द्र शर्मा बताउँछन्। केन्द्रिय कार्यालयमा थप कुरा गर्छु तर तेल नहालेको भन्दा पनि साथमा प्राविधिक जनशक्ति नआएको हुँदा केही असहज भएको हुन सक्छ। इन्धन डिपोमा ४१ हजार लिटर हवाई इन्धन स्टक छ। ३० हजार लिटर डिपोमा ११ हजार लिटर बाउजरमा राखिएको छ।"
गठबन्धनको बैठकमा सरकार कसरी र कस्को नेतृत्वमा बन्ने छलफल भएन : देव गुरुङ,"काठमाडौं : मुलुकको वर्तमान आवश्यकतालाई ध्यानमा राखेर सत्तारुढ पाँच दलीय गठबन्धनको सहकार्यलाई निरन्तरता दिने विषयमा पाँचै दल सहमत भएका छन्। निर्वाचनपछि पहिलोपटक बसेको सत्तारुढ गठबन्धनको बैठकले प्रतिनिधिसभा र प्रदेशसभा निर्वाचनले संविधान सुरक्षित भएको र मुलुकमा राजनीतिक स्थायित्व भएको निष्कर्ष निकालेको छ। उक्त बैठकपछि गठबन्धन जारी राख्ने अझै गठबन्धनमा अरु दल पनि आउने हुँदा उनीहरूलाई पनि समेटेर अघि बढ्न सकिने भन्दै विज्ञप्ति पनि निकालेको छ। विज्ञप्तिमा भनिएको छ, मुलुकको विशिष्ट परिस्थितिमा संविधान र लोकतन्त्रको रक्षाका लागि स्थापित गठबन्धनको सरकारले स्थानीय, प्रदेश र प्रतिनिधिसभा तीनै तहको निर्वाचन सफलतापूर्वक सम्पन्न गरेको छ। तीनै तहको निर्वाचन सफलतापूर्वक सम्पन्न भएसँगै लोकतन्त्र थप सुदृढ हुदै संविधान अझ सुरक्षित भई मुलुक राजनीतिक स्थायित्व र समृद्धिको दिशातर्फ उन्मुख भएको छ। अगाडि भनिएको छ, प्रतिनिधिसभा र प्रदेशसभा निर्वाचनको नतिजाले वर्तमान गठबन्धनको आवश्यकता र सान्दर्भिकतालाई पुनः पुष्टि गरेको छ। मुलुकका सामु विद्यमान चुनौतीहरूको सामना गर्नुपर्ने अवश्यकताले पनि यो गठबन्धनलाई निरन्तरता दिनु जरुरी छ। निर्वाचनको नतिजाले राजनीतिक स्थायित्व र आर्थिक समृद्धिको बाटोमा आपसी सहमति र सहकार्यका साथ मिलेर अघि बढ्नुपर्ने स्पष्ट सन्देश दिएको छ। निर्वाचनले संविधानको रक्षा र मुलुकमा राजनीतिक स्थायित्व भएको निष्कर्ष सरकार गठबन्धनकै सहमतिमा उसकै नेतृत्वमा बन्छ गठबन्धनको सहकार्यलाई निरन्तरता दिने विषयमा पाँचै दल सहमत गठबन्धन दलहरूको बैठकमा भएका छलफलका विषयमा जानकारी दिँदै सूचना तथा सञ्चारमन्त्री ज्ञानेन्द्रबहादुर कार्कीले निर्वाचनका क्रममा गठबन्धनभित्र असहयोग भएका विषयमा पनि मतदाताको भरोसा र भावनालाई कदर गर्दै जनताले दिएको जनादेशलाई सम्मान गर्दै अघि बढ्ने प्रतिवद्धता गरिएको बताए। उनले भने, आगामी दिनमा गठबन्धन थप बलियो हुनेछ। बैठकबाट निकालिएको विज्ञप्तिमा प्रधानमन्त्री तथा कांग्रेसका सभापति शेरबहादुर देउवालगायत पाँचै दलका शीर्ष नेताहरूले हस्ताक्षर गरेर सहमति जनाएका छन्। बैठकमा निर्वाचनकै समीक्षा भएको कांग्रेसका शीर्ष नेता रामचन्द्र पौडेलले बताए। पौडेलले भने, पहिला पूर्ण नतिजा आओस्। २४ दिन पर्खिनुहोस्। त्यसपछि कसको नेतृत्वमा सरकार बन्छ एउटा छनक आउँछ। सरकार गठबन्धनकै सहमतिमा उसकै नेतृत्वमा बन्छ। बैठकमा सरकार कसरी बन्ने, कस्को नेतृत्वमा बन्ने र कहिलेसम्म बन्ने भन्ने विषयमा भने बैठकमा कुनै छलफल नभएको माओवादी केन्द्रका महासचिव देव गुरुङले बताए। उनले भने, आज अरू कुराभन्दा पनि निर्वाचनकै विषयमा चर्चा भयो र पश्चिम नेपालको महाकाली नदीको बहावलाई नेपालतर्फ ठेलेर जबरजस्ती संरचना बनाउँदै गरिएको विषयमा सरकारको ध्यानाकर्षण गराएका छौं। यसमा प्रधानमन्त्रीजीले उक्त क्षेत्रको बारेमा कुरा बुझ्न टोली खटाइसकेको पनि जानकारी गराउनुभयो। उहाँले थप भारतसँग यसबारेमा कुरा गर्छु भन्नुभयो। कांग्रेस नेतृत्वको गठबन्धनलाई निरन्तरता दिने सहमति, संयुक्त विज्ञप्ति आउँदै बालुवाटार बैठकको निर्णय : गठबन्धनलाई निरन्तरता दिनु जरुरी छ (विज्ञप्तिसहित)"
कांग्रेस सरकार बनाउन एमालेले साथ दिने,"काठमाडौं : सत्तारुढ गठबन्धन दर्बिलो गरी अघि बढ्ने निर्णय लिइरहेको छ। अर्कातिर, कांग्रेस र एमालेका केही उच्च नेता भने दुई दल मिल्नुपर्ने पहलमा लागेका छन्। धेरै साना दललाई समटेर जानुभन्दा दुई ठूला दल मिलेर पाँच वर्षलाई स्थिरता दिनुपर्ने उनीहरूको धारणा छ। एमालेका नेताहरूले कांग्रेसलाई एकल सरकार बनाउनसमेत आफूहरूको सहयोग हुने प्रस्ताव राखेका छन्। एमालेका एक उच्च नेता भन्छन्, कांग्रेसले पाँचै वर्षका लागि सरकार बनाओस्। हाम्रो पूर्ण समर्थन रहन्छ। हामी सरकारमा जानुभन्दा पार्टी सुदृढीकरणमा जुट्ने छौं। तर, राजनीतिक स्थिरताका लागि कांग्रेसकै सरकार उचित हुन्छ। सत्तारुढ गठबन्धनको बहुमत नभएको र माओवादीले बार्गेनिङ गरिरहेको कारण कांग्रेस पनि एमालेको समर्थनमा सरकार बनाउन लचक छ । देउवा र ओली निकटका नेता यो गृहकार्यमा व्यापक रूपमा लागेका छन्। एमाले अध्यक्ष केपी शर्मा ओलीसँग कांग्रेस नेता प्रकाशमानसिंह भेटघाट पनि भइसकेको छ। एमाले नेतृत्वले कांग्रेसलाई ५ वर्षकै लागि एकल सरकार बनाउन लिखित सहमति नै दिने प्रतिबद्धता पनि जनाएको छ। हालसम्म प्रत्यक्षतर्फ १६५ सिटको निर्वाचनको परिमाण आइसकेको छ । निर्वाचनको अन्तिम परिणामअनुसार प्रत्यक्षमा ५७ सिट जितेर कांग्रेस पहिलो दल भएको छ भने एमाले दोस्रो हुँदै ४४ सिट जितेको छ। यता समानुपातिकमा सबैभन्दा धेरै मत एमालेले ल्याएको छ। उसले ३४ सिट पाउने सम्भावना छ भने कांग्रेस समानुपातिकमा दोस्रो भएको छ। उसले ३२ सिट पाउन सक्छ। कांग्रेसको ८९ र एमालेको ७८ सिट हुने देखिएको छ। कांग्रेस र एमाले मिल्दा १६७ हुन्छ। एमाले र कांग्रेस मिलेमा दुई दलकै स्पष्ट बहुमतसहितको सरकार बन्छ। एमाले भने सरकार नजाने तर कांग्रेसलाई बाहिर बसेर समर्थन गर्न तयार भएको छ। एमाले महासचिव शंकर पोखरलले दुई पार्टी सिस्टमको वकालत गर्दै आएका छन्। साना दलले सधै बार्गेनिङ मात्रै गर्ने भएकाले कांग्रेस र एमाले मिल्नुपर्ने उनको मत छ। कांग्रेस र एमाले मिल्नुपर्छ भन्ने लाइनका नेताहरू यो गृहकार्य लागिरहेका छन्। गठबन्धन बैठकमा कांग्रेस इतरका दलले यो निर्वाचनमा कांग्रेसलाई फाइदा भएको र आफूलाई घाटा भएको गुनासो गरेका थिए। चुनावको परिणामप्रति असन्टुष्टि जनाउँदै कांग्रेसइतरका गठबन्धनका दल मोर्चा बनाए दबाब दिन लागेका छन्। यसको नेतृत्व माअोवादी अध्यक्ष पुष्पकमल दाहालले गरिरहेका छन्। माओवादी केन्द्रले बैठक बसेर विकल्पमा जान सक्ने बताएपछि कांग्रेसले पनि भित्रीरूपमा एमालेसँग सरकार बनाउने गृहकार्य अगाडि बढाएको छ। एमाले उपाध्यक्ष युवराज ज्ञवालीले कांग्रेस र एमालेबीच छलफल भइरहेको बताए। उनले सत्तारुढ गठबन्धन नमिले कांग्रेस र एमालेबीच पनि सरकार बन्ने झिनो सम्भावना नकार्न नसकिने बताए। सत्तारुढ गठबन्धनको बैठक बसिरहेका छन्। उता के हुन्छ, यसपछि नै अरू कुरा अघि बढ्छ, उनले भने। कांग्रेस नेता मीनबहादुर विश्वकर्माले पहिलो प्राथमिकता गठबन्धनकै निरन्तरता भएको बताए। माओवादी हतारोमा बोलेपछि आफू पनि विकल्प जान सकिने कुरा आगडि ल्याएको बताउँदै नेता विश्वकर्माले माओवादीले होइन भनेर खण्डन गरिसकेपछि गठबन्धनको बैठक बसेर सरकार बनाउन प्रत्यन्त गर्ने निर्णय भएको बताए।"
२० वर्ष पुगेर विवाह गर्ने किशोरीलाई १० हजार पुरस्कार,"कालिकोट : कालिकोटको खाँडाचक्र नगरपालिका१ ले २० वर्ष पुगेर विवाह गर्ने दलित किशोरीलाई रु १० हजार प्रदान गर्ने भएको छ । वडाले बालविवाह न्यूनीकरण गर्न यस्तो निर्णय गरेको जनाइएको छ । बालविवाहविरुद्धको साझा अभियान कालीकोटका संयोजक खडानन्द अधिकारीको वडालाई बालविवाह न्यूनीकरणका लागि वडाले गरेको निर्णयले केही हदसम्म कम गर्ने बताए। 'बालविवाह गर्ने चलन निकै रहेको ठाउँमा वडाले पुरुस्कार दिँदा न्यूनीकरण हुन्छ भन्ने उद्देश्य राखेको छ', उनले भने, 'उमेर नपुगी विवाह गर्ने चलन अन्त्य गर्नका लागि यो अभियानलाई जिल्लाभर लैजान जरुरी रहेको छ ।' दलित समुदायका उमेर पुगेर विवाह गर्ने महिलालाई रु १० हजार नगद दिने निर्णय वडाले गरेको वडाध्यक्ष धर्मराज ताम्राकारले जानकारी दिए। 'हामीले उमेर पुगेर विवाह गर्ने किशोरीलाई पुरस्कार दिने निर्णय गरेका छौँ', उनले भने, 'यसले बालविवाह न्यूनीकरणमा महत्वपूर्ण भूमिका खेल्नेछ भन्ने विश्वास लिएका छौँ ।' विशेषगरी विद्यालयस्तरमा र बालविवाहबारे चेतना जगाउने खालका कार्यक्रमलाई विशेषरूपमा नगरपालिकाले अगाडि बढाएको नगरपालिका उपप्रमुख गणेशबहादुर शाहीले बताए। 'अहिले उमेर पुगेपछि विवाह गर्ने किशोरीलाई एउटा वडामा मात्रै पुरस्कार दिने निर्णय गरेका छौँ ', उनले भने, 'आगामी दिनमा नगरपालिका सबै वडामा यो कार्यक्रम लागू गर्ने योजना रहेको छ ।' रासस"
कति भन्ने ? मल चाहियो,"कृषिको आधुनिकीकरण गर्ने, कृषिमा व्यवसायीकरण गर्ने र यान्त्रिकीकरण गर्ने भाषण गरेर नेताहरू थाक्दैनन्। तर जुन सरकार आए पनि सरकारले कृषिमा खासै केही गर्न सकेको छैन। अरू त अरू किसानले रातोदिन कराइरहेको मलको आपूर्ति सहज बनाउन पनि सरकार सधैं असफल रहन्छ। कृषिका अधिकारीहरूको सजिलो जवाफ हुन्छ प्रक्रियाले गर्दा केही ढिलो भएको हो। कहिले ठेकेदारको बेइमानीले मल आएन त कहिले डलरको भाउ बढेर किन्न सकिएन, आदि आदि। कुराले चिउरा भिज्दैन भनेजस्तो यस्ता जवाफले किसानको खेत खलियानमा मल पुग्दैन। अहिले हिउँदे यामका बाली लगाउने बेला हो। देशैभरिका किसानलाई गहुँ र तोरीमा हाल्ने मल चाहिएको छ। तर, किसानले मलको मुख देख्न पाएका छैनन्। वर्षमा दुई पटक हो किसानलाई धेरै मल चाहिने। बर्खा र हिउँद याममा। अरू बेला पनि बोटबिरुवालगायतका लागि आवश्यक हुन्छ नै। तर, बर्खे र हिउँदे प्रमुख बाली नै मुलुककै प्रमुख खाद्यबाली हुन्। तिनकै आवश्यकता धेरै हुन्छ र उत्पादन पनि। प्रमुख बालीका लागिका लागि नै मल नपाउँदा किसानले गतिलो फसल दिन पाउँदैनन्। व्यक्तिगत रूपमा उनीहरूको उत्पादन कम हुनुमात्रै होइन, देशको अर्थतन्त्रमै नोक्सानि पुग्नु हो। नेपाली अर्थतन्त्रको मुख्य आधार कृषि हो। त्यसमाथि पनि बर्खेबाली धान र हिउँदे बाली गहुँ मुख्य हुन्। नेपाललाई वार्षिक चाहिने मल १२ लाख टन हो। हिउँद याममा १ लाख ७७ हजार टन रासायनिक मल चाहिन्छ। कात्तिकदेखि पुसमा गहुँ, उखु, तरकारीलगायत बालीलाई किसान मल हाल्न चाहन्छन्। तर त्यति थोरै मात्राको मल पनि सरकारले उपलब्ध गराउन सकेको छैन। कृषि कार्यालयहरूमा किसानका लाइन छन्। तर तिनका झोला रित्तै घर फर्किन्छन्। सरकारले मल किन्न भनेरै १६ अर्ब रुपैयाँ सुनिश्चित पनि गरेको छ। आर्थिक स्रोतको अभावमा मात्रै मल अभाव नभएको बुझ्न सकिन्छ। तर कर्मचारीतन्त्रको मुखमा झुन्डिने प्रक्रिया किन सधैं झन्झटिलो हुन्छ। यो कुरा राजनीतिक नेतृत्वले किन बुझ्दैन कि बेलामा निर्णय गरे प्रक्रिया लामो हुँदैन, बेलामा मल आइपुग्छ। अनि निजी क्षेत्रले मल ल्याउन सकेन र टेन्डर प्रक्रिया काम लाग्दो भएन भने किन सरकारसरकार (जीटूजी) सम्झौता गरी किन मल नल्याउने ? एकपटक होइन, एक वर्ष होइन सधैं सधैंको यो हाहाकार किन अन्त्य गर्ने थिति नबसाल्ने ? मल आपूर्ति सहज बनाउन सरकारले आयात गर्न नसकेपछि कारखानै खोल्ने पनि भन्न छोड्दैन। तर अहिलेसम्म खोलेको भने छैन। कारखाना स्थापनाको अध्ययन भारतीयबाट गराउँदा उनीहरूले त्यसको सम्भाव्यता नहुने पनि भन्दिए। भारतको मलको बजार पनि नेपाल हो। त्यसैले त्यताबाट गरिएका अध्ययन शंकास्पद छन्। अर्काे कुरा आफ्नै बिजुलीबाट कारखाना चलाउन सक्ने हो भने असम्भव भन्ने हुँदैन भनेर स्वदेशी व्यवसायीहरूले भनेकै छन्। फेरि सरकार आफैले कारखाना खोल्न कठिन हो भने पनि निजी क्षेत्र तयारै छ। निजी क्षेत्रलाई हौस्याएर भए पनि कारखाना खोल्न सम्भव देखिन्छ। सरकार संवेदनशील र किसानका आवश्यकतामा गम्भीर हुने हो भने मलको दीर्घकालीन समाधान खोज्नुपर्छ। त्यसको उपाय भनेको स्वदेशमै मल कारखाना खोल्ने नै हो। भारतले पनि आयात गरेरै नेपालले बेच्ने गरेको हो। नेपालमा मल कारखाना खोलेर धेरै भएको उत्पादन बेच्न भारतीय बजारमा पनि काम लाग्दो हुन सक्छ। मल पनि उपलब्ध गराउन सरकार निरीह र असफल हुने हो भने कृषिमा उन्नति, प्रगतिमात्रै होइन क्रान्ति धेरै परेको कुरा हुन्छ। ती फगत नेताका गफमात्रै सावित हुन्छन्।"
कांग्रेस सरकार बनाउन एमालेले साथ दिने,"काठमाडौं : सत्तारुढ गठबन्धन दर्बिलो गरी अघि बढ्ने निर्णय लिइरहेको छ। अर्कातिर, कांग्रेस र एमालेका केही उच्च नेता भने दुई दल मिल्नुपर्ने पहलमा लागेका छन्। धेरै साना दललाई समटेर जानुभन्दा दुई ठूला दल मिलेर पाँच वर्षलाई स्थिरता दिनुपर्ने उनीहरूको धारणा छ। एमालेका नेताहरूले कांग्रेसलाई एकल सरकार बनाउनसमेत आफूहरूको सहयोग हुने प्रस्ताव राखेका छन्। एमालेका एक उच्च नेता भन्छन्, कांग्रेसले पाँचै वर्षका लागि सरकार बनाओस्। हाम्रो पूर्ण समर्थन रहन्छ। हामी सरकारमा जानुभन्दा पार्टी सुदृढीकरणमा जुट्ने छौं। तर, राजनीतिक स्थिरताका लागि कांग्रेसकै सरकार उचित हुन्छ। सत्तारुढ गठबन्धनको बहुमत नभएको र माओवादीले बार्गेनिङ गरिरहेको कारण कांग्रेस पनि एमालेको समर्थनमा सरकार बनाउन लचक छ । देउवा र ओली निकटका नेता यो गृहकार्यमा व्यापक रूपमा लागेका छन्। एमाले अध्यक्ष केपी शर्मा ओलीसँग कांग्रेस नेता प्रकाशमानसिंह भेटघाट पनि भइसकेको छ। एमाले नेतृत्वले कांग्रेसलाई ५ वर्षकै लागि एकल सरकार बनाउन लिखित सहमति नै दिने प्रतिबद्धता पनि जनाएको छ। हालसम्म प्रत्यक्षतर्फ १६५ सिटको निर्वाचनको परिमाण आइसकेको छ । निर्वाचनको अन्तिम परिणामअनुसार प्रत्यक्षमा ५७ सिट जितेर कांग्रेस पहिलो दल भएको छ भने एमाले दोस्रो हुँदै ४४ सिट जितेको छ। यता समानुपातिकमा सबैभन्दा धेरै मत एमालेले ल्याएको छ। उसले ३४ सिट पाउने सम्भावना छ भने कांग्रेस समानुपातिकमा दोस्रो भएको छ। उसले ३२ सिट पाउन सक्छ। कांग्रेसको ८९ र एमालेको ७८ सिट हुने देखिएको छ। कांग्रेस र एमाले मिल्दा १६७ हुन्छ। एमाले र कांग्रेस मिलेमा दुई दलकै स्पष्ट बहुमतसहितको सरकार बन्छ। एमाले भने सरकार नजाने तर कांग्रेसलाई बाहिर बसेर समर्थन गर्न तयार भएको छ। एमाले महासचिव शंकर पोखरलले दुई पार्टी सिस्टमको वकालत गर्दै आएका छन्। साना दलले सधै बार्गेनिङ मात्रै गर्ने भएकाले कांग्रेस र एमाले मिल्नुपर्ने उनको मत छ। कांग्रेस र एमाले मिल्नुपर्छ भन्ने लाइनका नेताहरू यो गृहकार्य लागिरहेका छन्। गठबन्धन बैठकमा कांग्रेस इतरका दलले यो निर्वाचनमा कांग्रेसलाई फाइदा भएको र आफूलाई घाटा भएको गुनासो गरेका थिए। चुनावको परिणामप्रति असन्टुष्टि जनाउँदै कांग्रेसइतरका गठबन्धनका दल मोर्चा बनाए दबाब दिन लागेका छन्। यसको नेतृत्व माअोवादी अध्यक्ष पुष्पकमल दाहालले गरिरहेका छन्। माओवादी केन्द्रले बैठक बसेर विकल्पमा जान सक्ने बताएपछि कांग्रेसले पनि भित्रीरूपमा एमालेसँग सरकार बनाउने गृहकार्य अगाडि बढाएको छ। एमाले उपाध्यक्ष युवराज ज्ञवालीले कांग्रेस र एमालेबीच छलफल भइरहेको बताए। उनले सत्तारुढ गठबन्धन नमिले कांग्रेस र एमालेबीच पनि सरकार बन्ने झिनो सम्भावना नकार्न नसकिने बताए। सत्तारुढ गठबन्धनको बैठक बसिरहेका छन्। उता के हुन्छ, यसपछि नै अरू कुरा अघि बढ्छ, उनले भने। कांग्रेस नेता मीनबहादुर विश्वकर्माले पहिलो प्राथमिकता गठबन्धनकै निरन्तरता भएको बताए। माओवादी हतारोमा बोलेपछि आफू पनि विकल्प जान सकिने कुरा आगडि ल्याएको बताउँदै नेता विश्वकर्माले माओवादीले होइन भनेर खण्डन गरिसकेपछि गठबन्धनको बैठक बसेर सरकार बनाउन प्रत्यन्त गर्ने निर्णय भएको बताए।"
नयाँ सांसद पनि भाडाकै भवनमा,"काठमाडौं : निर्धारित समयमा संसद् भवनको निर्माण नसकिने भएपछि अबको संसद् बैठक पनि भाडाकै घरमा बस्ने भएको छ। संसद् भवन सिंहदरबार परिसरभित्र बन्दै छ। आफ्नै भवन नहुँदा सचिवालयले बानेश्वरको भाडामा रहेको अन्तर्राष्ट्रिय सम्मेलन केन्द्रमा बैठक राख्दै आएको छ। संसद् सचिवालयका सहायक प्रवक्ता दशरथ धमला निर्धारित समयमा भवन नसकिएकाले निर्वाचित संसद्को बैठक पनि पहिलेकै स्थानमा राख्नुपर्ने अवस्था आएको बताउँछन्। नयाँ निर्वाचित भएर आउनेले पनि नयाँ भवन पाएनन्। अर्कोतिर सिंहदरबार र संसद् भवन एकै ठाउँमा नभई फरक दूरीमा रहँदा चुनौती छ, उनले भने। पञ्चायतकालमा बनेको संरचनामा टालटुल गरेर पनि ठाउँमा अपुग हुने भएपछि संसद् बैठक बानेश्वरस्थित अन्तर्राष्ट्रिय सम्मेलन केन्द्रमा भाडाको घरमा विगतदेखि नै चल्दै अएको छ। आफ्नै सुविधासम्पन्न भवन बनाउने उद्देश्यका साथ बनाउन थालिएको भए पनि कोभिडका कारण निर्धारित समयमा निर्माण सकिएको छैन। सिंहदरबारको पुतली बगैंचामा निर्माण हुन गइरहेको भवनको तत्कालीन प्रधानमन्त्री केपी शर्मा ओलीले २०७६ असोज १ गते शिलान्यास गरेका थिए। ५ अर्ब ६७ करोड भ्याटसहित रकमको ठेक्का तुँदी सेस कन्सट्रक्सनले लिएको हो। भवन बनाउने जिम्मा लिएको सहरी विकास मन्त्रालयले साढे दुई वर्षसम्ममा निर्माण सक्ने जनाएको थियो। तर, शिलान्यास गरेको तीन वर्षमा ६० प्रतिशतमात्र काम सकिएको छ। २०७९ असोजमा सकेर हस्तान्तरण गर्ने भनिएको भवनको ६० प्रतिशत मात्र काम सकिएको भवन निर्माण आयोजनाका प्रमुख दीपक श्रेष्ठले बताए। कोभिडका कारण ६ महिना थप गरी आउँदो चैतसम्म म्याद थपिएको हो, उनले भने। भाडामा मात्रै राज्यकोषबाट अर्बाैं रकम खर्च भइरहेको छ। हालसम्म कति रकम तिरेको भन्ने सचिवालयसँग कुनै रेकर्ड छैन। तर, भवन बन्ने रकम भाडामा गएको अनुमान गर्न सकिन्छ। संसद् भवन बानेश्वरको भाडा १५ करोड रहेको संघीय संसद् सचिवालयका प्रमुख लेखानियन्त्रक बसन्तराज सिग्देलले बताए। अहिले १६ करोड ५० लाख पुगेको उनी बताउँछन्। बन्दैछ अत्याधुनिक भवन नेपालको इतिहासमा भवन निर्माणमा यो सबैभन्दा ठूलो प्रोजेक्ट मानिएको छ। अत्याधुनिक सुविधासम्पन्न बनाउन लागिएको भवनमा भीभीआईपी कक्ष, संयुक्त कक्षलगायत सबै सुविधा हुने प्रवक्ता धमलाले जानकारी दिए। उनका अनुसार अन्य देशमा भएका संरचना र आवश्यकताको कुरालाई ध्यानमा राख्दै नयाँ संसद् भवन निर्माण गर्न लागिएको छ। भवन निर्माणमा सूचना प्रविधिको भरपुर प्रयोग गर्न सुझाव दिइएको छ। नयाँ प्रविधि प्रयोग गरी संसद् भवन निर्माण हुनेछ। भवनमा मिडिया सेन्टर र मिडिया कन्फरेन्स हल हुने बताइएको छ। यस्तै विभिन्न प्राविधिक कोठाहरू, संयुक्त सदन, केही बहुउद्देश्य हल, सुरक्षालाई ध्यानमा राखेर बंकर व्यवस्था, भीभीआईईपी कक्ष, संसदिय दलको कार्यलय पनि यो भवनमा रहनेछ।"
कति सुरक्षित मोबाइल बैंकिङ ?,"काठमाडौं : नवीना मल्ल (नाम परिवर्तन) काठमाडौंमा नर्सिङ पढ्छिन्। केही समयअघि उनलाई अमेरिका बस्ने भन्दै एक युवकको फ्रेन्ड रिक्वेस्ट आयो। दिनदिनै कुराकानी गर्दा उनीहरूबीच निकटता बढ्यो। युवकले अमेरिकाबाट गिफ्ट पठाइदिन्छु भन्दै विभिन्न ग्याजेटको फोटो तथा भिडियो पठाए। ती किशोरीले युवकलाई पूरै विश्वास गरिन्। सामानको भन्सार तिर्न नेपाली बैंक अकाउन्ट आवश्यक परेकाले खोल्न आग्रह गरे। किशोरीले युवकका लागि आफ्नो नामको बैंक अकाउन्ट खोलेर, अनलाइन एपको समेत एक्सेस गरिदिइन्। सामान आउँछ भन्दै झुलाउँदै ती युवकले युवतीको बैक अकाउन्ट प्रयोग गरेर अनलाइन ठगी गर्न थाले। ठगिएका व्यक्तिहरूले युवतीविरुद्ध उजुरी दिए। निकै तनावमा ती युवती साइबर ब्युरो पुगिन्। अहिले युवतीको डिटेल्स प्रयोग गरेर ठगी गर्ने युवकको खोजी भइरहेको छ। कीर्तिपुरका हरि कायस्थको (नाम परिवर्तन) रातारात आफ्नो मोबाइलमा भएको बैंकिङ एपबाट ४ लाख गायब भयो। पैसा फिर्ताका लागि उनी बैंकमा गए। उनको आफ्नै अकाउन्ट नम्बरबाट सही पासवर्ड र सेक्युरिटी कोड प्रयोग गरेर प्रक्रियागत रूपमै पैसा ट्रान्सफर गरिएको भन्दै बैंकले केही गर्न नसक्ने बतायो। बैंकले उनलाई साइबर ब्युरोमा गएर उजुरी दिन सुझाव दियो। उनको अकाउन्टबाट कसरी पैसा गायब भयो त ? घटना केही दिन अघिको हो। उनलाई एक युवतीको नामबाट ह्वाट्स एपमा म्यासेज आयो। राम्री युवतीको फोटो राखेर कुरा सुरु गरेको ह्याकरले महर्जनलाई रोमान्टिक म्यासेज र भिडियो पठाउँथे। फोटोहरू आदानप्रदान हुन्थ्यो। कुराकानी भएको १५ दिन भएको थियो ती युवतीले एक भिडियो लिंक महर्जनलाई पठाइन्। उनले भिडियो लिंक क्लिक गरे। उनको मोबाइलमा भएको सबै डाटा रिड गर्नसक्ने गरी बनाइएको लिंक थियो। ह्याकरले बनाएको उक्त भिडियो सफ्टवेयरले महर्जनको मोबाइलमा भएको सबै डाटा र डकुमेन्टमा एक्सेस बनायो। उनले दुईवटा बैंकको अनलाइन एप चलाउँथे। मोबाइलमै अटो सेभ गरिएको पासवर्ड र कोड प्रयोग गरेर राति नै उनको मोबाइलबाट ४ लाख रुपैयाँ अनलाइन ट्रान्सफर गरिएको थियो। साइबर ब्युरोमा उजुरी दिएपछि मात्रै उनले आफ्नो मोबाइल बैंकिङ एप ह्याक भएको थाहा पाए। ब्युरोका प्रवक्ता पशुपति रायका अनुसार उनको अकाउन्टबाट ३ वटा अकाउन्टमा पैसा ट्रान्सफर भएको छ। एक जनाको पहिचान भइसकेको छ। केही दिनअघि एक चर्चित पत्रकारको फेसबुक आईडी पनि ह्याक भएको थियो। उनको नामबाट चिनेजानेका सबैलाई धमाधम पैसा माग्दै म्यासेज जान थाल्यो। कतिपय व्यक्तिले त ह्याकरले भनेकै अकाउन्टमा पैसासमेत पठाइदिए। केही साथीलाई शंका लागेर फोन गरेपछि मात्रै उनले फेसबुक आईडी ह्याक भएको पत्ता लगाए। यो घटनालाई पनि साइबर ब्युरोले हेरिरहेको छ। यस्तै, संखुवासभाकी एक महिलाले पनि सामाजिक सञ्जालमा भेटिएका गलत व्यक्तिलाई विश्वास गर्दा ८ लाख गुमाइन्। रेगुलर कुराकानी हुने व्यक्तिले पठाएको लिंक खोल्दा ती महिलाको मोबाइलमा भएको सबै डाटा र बैंकको रकमसमेत ह्याकरको हातमा पुग्यो। यी त केही उदाहरण मात्रै हुन्। पछिल्लो समय इन्टरनेटको माध्यमबाट हुने डिजिटल ठगी बढ्दै गएको छ। नेपाल प्रहरीको साइबर ब्युरोका अनुसार इन्टरनेटका माध्यमबाट रकम ठगिए भन्दै दैनिक ६ देखि १० वटा उजुरी साइबर ब्युरोमा आउँछ। बानेश्वरका श्याम देवकोटालाई मिल्ने साथी उर्मिला रानाको जरुरी म्यासेज आयो। दुवै (नाम परिवर्तन)। उर्मिलाको फेसबुक म्यासेन्जरबाट आएको म्यासेजमा उनको मनिब्यागसहित, एटीएम, लाइसेन्स मोबाइल सबै हराएकाले अतिआवश्यक परेकाले ५० हजार पठाइदिन आग्रह गरिएको थियो। म्यासेन्जरमै अकाउन्ट नम्बर छाडिएको थियो। श्यामले भनेकै नम्बरमा पैसा पठाइदिए। मोबाइलमा फोन गरे। उर्मिलाले आफूले पैसा नमागेको बताइन्। श्याम जस्तै अन्य साथीले पनि पैसा पठाइदिएको भन्दै उर्मिलालाई फोन गरे। उजुरी बोकेर उनी प्रहरीकहाँ पुगिन्। अनुसन्धानका क्रममा उर्मिलाको फेसबुक अन्य व्यक्तिको हातमा पुगिसकेको रहेछ। फेसबुक र जिमेल आईडी प्रयोग गरेर उनको नाममा भएको मोबाइल बैंकिङ एप दुरुपयोग गर्दै रकम मागिएको रहेछ। साइबर ब्युरोको तथ्यांकअनुसार आव २०७७७८ मा ३ हजार ९०६ उजुरी छन्। आव २०७८७९ मा ४ हजार ६४६ उजुरी प्राप्त भए। आव २०७९८० मा साइबर क्राइमका २ हजार ३४८ उजुरी प्राप्त भएका छन्। जसमा फेसबुक म्यासेन्जरबाट ठगी गर्ने १ हजार ८१६ वटा उजुरी प्राप्त भए। यस्तै भाइबर, इमो र युट्युबबाट ३२ वटा, ह्वाट्सएप र ट्विटरबाट ठगी गरेको भन्दै ७८ वटा उजुरी, इन्स्टाग्रामबाट १७९, वेबसाइट ह्याकिङ १४ वटा, टिकटकबाट ठगी गर्ने १४७ वटा, इमेलबाट १५ वटा, इसेवाबाट ठगी ३९ र बैंकिङ एपको दुरुपयोग भएको विषयमा ३३ वटा निवेदन प्राप्त भएको थियो। आव २०७९८० को सुरुआतदेखि हालसम्म प्रविधिको दुरुपयोग गरी रकम ठगी गरेको भन्दै ४१० उजुरी परेका छन्। ब्युरोका प्रवक्ता राय भन्छन्, साइबर क्राइमको निवेदन लिएर आउने पीडितहरू धेरै हुनुहुन्छ। आर्थिक अपराध गर्नेलाई सामाजिक सञ्जाल सहज ठाउँ बनेको छ। लटरी पर्यो भन्दै ठगी गर्ने समूह सक्रिय छ। इन्टरनेटको एक्सेसमा बसेर स्मार्ट फोन चलाउने जो कोहीले सजिलै आर्थिक अपराधको धन्दा चलाउन सक्छ। साइबर ब्युरोका प्रवक्ता रायका अनुसार इन्टरनेटको माध्यमबाटै अपराध गर्नेलाई विद्युतीय कारोबार ऐन २०६३ अनुसार कारबाही हुन्छ। त्यस्तै, मोबाइल बैंकिङ एप असुरक्षित भयो भन्ने प्रश्नमा नेपाल राष्ट्र बैकका भुक्तानी प्रणाली विभाग प्रमुख गुरुप्रसाद पौडेलले एप चलाउने व्यक्तिको लापरबाहीले नै यस्ता एप असुरक्षित बनेको बताए। उनी भन्छन्, एक दुईवटा घटनालाई हेरेर समग्र प्रणाली असुरक्षित छ भन्न मिल्दैन। दोहोरो सुरक्षाको सेक्युरिटी सिस्टमअनुसार नै मोबाइल एप बनेका हुन्छन्। आफ्नो अकाउन्ट नम्बर अरूलाई दिने, पासवर्ड, ओटीपी कोड सेयर गर्ने, जसले जे भन्यो आफ्नो त्यही डाटा पठाइदिने गर्यो भने त के नै सुरक्षित हुन्छ र ? मोबाइल एप सुरक्षित बनाउन व्यक्ति आफैंले ध्यान दिन आवश्यक छ।"
खस्कियो माटोको उर्वराशक्ति,"काठमाडौं : नेपालका खेतीयोग्य जमिनको उर्वराशक्ति खस्केको छ। माटोको गुणस्तर खस्केका कारण उत्पादनमा ह्रास आएको छ। नेपालको डिजिटल सोइल म्यापका अनुसार ४० देखि ४५ प्रतिशत माटोमा प्राङ्गारिक पदार्थको मात्रा न्यून पाइएको हो। ४१ प्रतिशतमा मध्यम र १५ प्रतिशतमा अधिक छ। यस्तै, नेपालको खेतीयोग्य जमिनको ५० देखि ५५ प्रतिशत माटो अम्लीय प्रकृतिको, ४५ प्रतिशत क्षरिय र ४०४५ प्रतिशत माटो मात्र तटस्थ प्रकृतिको पाइएको छ। धेरैजसो बाली उत्पादनका लागि तटस्थ माटो उपयुक्त हुने भए पनि यस्तो खालको माटोको गुणस्तर कम देखिएको कृषि विभाग महानिर्देशक डारेवतीरमण पौडेल बताउँछन्। उनका अनुसार प्राङ्गारिक पदार्थलाई माटोको आधारको रूपमा पनि लिईन्छ। उत्पादनशील माटोमा प्राङ्गारिक पदार्थको मात्रा ३५ प्रतिशत हुनु आवश्यक हुन्छ। कृषि विकास रणनीतिले नेपालको माटोको प्राङ्गारिक पदार्थको मात्रा १९६ प्रतिशतबाट ४ प्रतिशतमा पुयाउने लक्ष्य लिएको छ। परीक्षणबाट नेपालमा खेती गरिने जमिनको ५६ प्रतिशतमा नाइट्रोजनको मात्रा न्यून, ३० प्रतिशतमा मध्यम र १४ प्रतिशतमा अधिक रहेको देखाएको छ। यसअनुसार फस्फोरस तत्त्व तुलनात्मक रूपमा राम्रो पाइएको छ। जसमा ४२ प्रतिशतमा न्यून, २८ प्रतिशतमा मध्यम र ३१ प्रतिशतमा अधिक रहेको छ। पोटास तत्त्वको मात्रा तीव्र गतिमा घटिरहेको छ, जसमा ५० प्रतिशतमा न्यून, २६ प्रतिशतमा मध्यम र २४ प्रतिशतमा अधिक पाइएको छ, उनी भन्छन्,बाली बिरुवाका लागि आवश्यक हुने जिंक, मोलिब्डेनम, र बोरनजस्ता सूक्ष्म खाद्यतत्त्वको मात्रा पनि न्यून देखिएको छ। अहिले माटोको पोषक तत्त्व न्यून हुँदै जानु विश्वव्यापी रूपमा चिन्ताको विषय बनेको छ। माटोको उर्वरापन ह्रास हुँदै जाने क्रम निरन्तर जारी रहेमा यसले उत्पादनमा कमी आई समग्र खाद्य सुरक्षा नै जोखिममा पर्ने सम्भावित खतराप्रति सबै सरोकारवाला सचेत हुनु जरुरी भएको औंल्याइएको छ। स्वस्थ माटोको साथ, खाद्य उत्पादनको सुरुवात आत्मसात् गर्दै सोमबार आयोजित नवौं विश्व माटो दिवसको अवसरमा यस्तो औंल्याइएको हो। यसै विषयलाई मनन् गरी यस वर्षको विश्व माटो दिवसको नारा स्वस्थ माटोको साथ खाद्य उत्पादनको सुरुवात कायम गरिएको छ। नेपालको माटोको स्वस्थ्यता बिग्रनुका कारणमध्ये गोबर वा कम्पोस्ट मल, हरियो मललगायतको प्रयोग न्यून भएको पौडेलले बताए। साथै, रासायनिक मलको असन्तुलित प्रयोग हुनुका साथै विषादीको प्रयोग बढ्दै गएकाले पनि माटोको गुणस्तर कम भएको उनको भनाइ छ। उनी भन्छन्, बालीचक्रको आधारमा खेती नगरिनु र बालीचक्रमा कोसेबालीको प्रयोग घट्दै जानु, अवैज्ञानिक तरिकाबाट सघन खेती गरिनु, बाली काटिसकेपछि बाँकी रहेका अवशेष जमिनबाट पूर्ण रूपमा हटाइनु वा जलाइनु, भूक्षय निरन्तर भइरहनु, औद्योगिक प्रदूषणको मात्रा बढनु, कृषि औजारयन्त्रको अधिकतम् प्रयोगले माटो कडा बन्दै गएकाले माटोको गुणस्तर घटेको हो। समयसमयमा आफ्नो खेत, बारीको माटोको परीक्षण गराउने, प्रयोगशालाले परीक्षणको आधारमा सिफारिस गरेको मात्रामा कृषि चुन (माटो धेरै अम्लीय भएमा), प्राङ्गारिक पदार्थ र अन्य पदार्थको प्रयोग गरी उपयुक्त प्रविधिअनुसार माटो व्यवस्थापन गर्न सुझाव दिइएको छ। प्रशस्त मात्रामा प्राङ्गारिक पदार्थको उपयोग जस्तै राम्ररी पाकेको गोबर मल, कम्पोस्ट मल, हरियो मललगायतको प्रयोग गर्नुपर्ने जनाइएको छ। रासायनिक मलको सन्तुलित प्रयोग, बाली र माटोको अवस्थाअनुसारको सिफारिस मात्रामा प्रयोग गर्नुपर्ने, बालीचक्रको आधारमा खेती गरिनुपर्ने र बालीचक्रमा कोसेबालीको प्रयोग गर्नुपर्ने, माटोअनुसार उपयुक्त बाली छनोट गरी वैज्ञानिक तरिकाबाट व्यवस्थित सघन खेती गरिनुपर्ने, बाली काटिसकेपछि बाँकी रहेका अवशेष जमिनमा मिसाउनेलगायतका उपाय अपनाउन कृषि विभागले सुझाव दिएको छ। माटो व्यवस्थापनका चुनौतीको सम्बोधन गरी खाद्य उत्पादन बढाउन र माटोको महŒवबारे चेतना जगाई माटोको गुणस्तर सुधार गर्न आम कृषक, समाजका सबै वर्ग, तह र तप्कालाई उत्प्रेरित र प्रोत्साहित गर्न जरुरी भएको सरोकारवालाहरूले जोड दिए।"
कति भन्ने ? मल चाहियो,"कृषिको आधुनिकीकरण गर्ने, कृषिमा व्यवसायीकरण गर्ने र यान्त्रिकीकरण गर्ने भाषण गरेर नेताहरू थाक्दैनन्। तर जुन सरकार आए पनि सरकारले कृषिमा खासै केही गर्न सकेको छैन। अरू त अरू किसानले रातोदिन कराइरहेको मलको आपूर्ति सहज बनाउन पनि सरकार सधैं असफल रहन्छ। कृषिका अधिकारीहरूको सजिलो जवाफ हुन्छ प्रक्रियाले गर्दा केही ढिलो भएको हो। कहिले ठेकेदारको बेइमानीले मल आएन त कहिले डलरको भाउ बढेर किन्न सकिएन, आदि आदि। कुराले चिउरा भिज्दैन भनेजस्तो यस्ता जवाफले किसानको खेत खलियानमा मल पुग्दैन। अहिले हिउँदे यामका बाली लगाउने बेला हो। देशैभरिका किसानलाई गहुँ र तोरीमा हाल्ने मल चाहिएको छ। तर, किसानले मलको मुख देख्न पाएका छैनन्। वर्षमा दुई पटक हो किसानलाई धेरै मल चाहिने। बर्खा र हिउँद याममा। अरू बेला पनि बोटबिरुवालगायतका लागि आवश्यक हुन्छ नै। तर, बर्खे र हिउँदे प्रमुख बाली नै मुलुककै प्रमुख खाद्यबाली हुन्। तिनकै आवश्यकता धेरै हुन्छ र उत्पादन पनि। प्रमुख बालीका लागिका लागि नै मल नपाउँदा किसानले गतिलो फसल दिन पाउँदैनन्। व्यक्तिगत रूपमा उनीहरूको उत्पादन कम हुनुमात्रै होइन, देशको अर्थतन्त्रमै नोक्सानि पुग्नु हो। नेपाली अर्थतन्त्रको मुख्य आधार कृषि हो। त्यसमाथि पनि बर्खेबाली धान र हिउँदे बाली गहुँ मुख्य हुन्। नेपाललाई वार्षिक चाहिने मल १२ लाख टन हो। हिउँद याममा १ लाख ७७ हजार टन रासायनिक मल चाहिन्छ। कात्तिकदेखि पुसमा गहुँ, उखु, तरकारीलगायत बालीलाई किसान मल हाल्न चाहन्छन्। तर त्यति थोरै मात्राको मल पनि सरकारले उपलब्ध गराउन सकेको छैन। कृषि कार्यालयहरूमा किसानका लाइन छन्। तर तिनका झोला रित्तै घर फर्किन्छन्। सरकारले मल किन्न भनेरै १६ अर्ब रुपैयाँ सुनिश्चित पनि गरेको छ। आर्थिक स्रोतको अभावमा मात्रै मल अभाव नभएको बुझ्न सकिन्छ। तर कर्मचारीतन्त्रको मुखमा झुन्डिने प्रक्रिया किन सधैं झन्झटिलो हुन्छ। यो कुरा राजनीतिक नेतृत्वले किन बुझ्दैन कि बेलामा निर्णय गरे प्रक्रिया लामो हुँदैन, बेलामा मल आइपुग्छ। अनि निजी क्षेत्रले मल ल्याउन सकेन र टेन्डर प्रक्रिया काम लाग्दो भएन भने किन सरकारसरकार (जीटूजी) सम्झौता गरी किन मल नल्याउने ? एकपटक होइन, एक वर्ष होइन सधैं सधैंको यो हाहाकार किन अन्त्य गर्ने थिति नबसाल्ने ? मल आपूर्ति सहज बनाउन सरकारले आयात गर्न नसकेपछि कारखानै खोल्ने पनि भन्न छोड्दैन। तर अहिलेसम्म खोलेको भने छैन। कारखाना स्थापनाको अध्ययन भारतीयबाट गराउँदा उनीहरूले त्यसको सम्भाव्यता नहुने पनि भन्दिए। भारतको मलको बजार पनि नेपाल हो। त्यसैले त्यताबाट गरिएका अध्ययन शंकास्पद छन्। अर्काे कुरा आफ्नै बिजुलीबाट कारखाना चलाउन सक्ने हो भने असम्भव भन्ने हुँदैन भनेर स्वदेशी व्यवसायीहरूले भनेकै छन्। फेरि सरकार आफैले कारखाना खोल्न कठिन हो भने पनि निजी क्षेत्र तयारै छ। निजी क्षेत्रलाई हौस्याएर भए पनि कारखाना खोल्न सम्भव देखिन्छ। सरकार संवेदनशील र किसानका आवश्यकतामा गम्भीर हुने हो भने मलको दीर्घकालीन समाधान खोज्नुपर्छ। त्यसको उपाय भनेको स्वदेशमै मल कारखाना खोल्ने नै हो। भारतले पनि आयात गरेरै नेपालले बेच्ने गरेको हो। नेपालमा मल कारखाना खोलेर धेरै भएको उत्पादन बेच्न भारतीय बजारमा पनि काम लाग्दो हुन सक्छ। मल पनि उपलब्ध गराउन सरकार निरीह र असफल हुने हो भने कृषिमा उन्नति, प्रगतिमात्रै होइन क्रान्ति धेरै परेको कुरा हुन्छ। ती फगत नेताका गफमात्रै सावित हुन्छन्।"
ल्यान्डफिल नहटाउँदा जोखिममा पोखरा अन्तर्राष्ट्रिय विमानस्थल,"पोखरा : ल्यान्डफिल साइटबाट हुने सम्भावित जोखिमकै बीच पोखरा अन्तर्राष्ट्रिय विमानस्थल सञ्चालनको तयारी गरिएको छ। अंग्रेजी नयाँ वर्ष २०२३ को पहिलो दिनदेखि विमानस्थल सञ्चालनमा ल्याउने गरी तयारी भइरहेको नागरिक उड्डयन प्राधिकरणले जनाएको छ। तर, तीन किलोमिटरभित्र रहेको ल्यान्डफिल साइट अझै पनि सञ्चालनकै अवस्थामा रहेकाले यहाँ आउने विभिन्न प्रजातिका चराले रनवे क्षेत्रमा जोखिम बढाउने विज्ञ बताउँछन्। पोखरा १४ सेती किनार बाच्छेबुडुवामा रहेको ल्यान्डफिल साइटको वरपर मांसाहारी चरा चिल र विभिन्न प्रजातिका गिद्धका गतिविधि अहिले पनि देख्न सकिन्छ। विमानस्थलनजिकै रहेको ल्यान्डफिल साइटका कारण विमानस्थलको रनवेमा समेत सेतो गिद्ध, चिल बस्ने र उड्ने गरिरहेका छन्। चरालाई अन्यत्र जान बानी पार्न पनि कम्तीमा ६ महिना लाग्ने भएकाले विमानस्थल सञ्चालनमा आउनुभन्दा कम्तीमा ६ महिनाअघि नै ल्यान्डफिल साइटमा फोहोर फ्याँक्न छाडेर सफा गर्नुपर्ने चराविद्ले सुझाव दिँदै आएका छन्। क्यालिब्रेसन फ्लाइट अघि नै ल्यान्डफिल साइटमा फोहोर फाल्न छाड्ने र पुरिने महानगरपालिकाका मेयर धनराज आचार्यले बताउँदै आए पनि त्यो हुन सकेको छैन। अझै पनि वैकल्पिक ल्यान्डफिल साइट एकिन भएर काम अघि बढ्न नसक्दा यो अवस्था आएको हो। ल्यान्डफिल साइटका लागि उपयुक्त जमिन पहिचान भए पनि स्थानीयको विरोधका कारण एकिन गर्न कठिन हुँदै आएको छ। यसैकारण यसअघिका मेयर मानबहादुर जिसीले पनि टुंगो लगाउन सकेका थिएनन्। त्यही समस्या अहिलेका मेयर आचार्यलाई पनि परेको छ। यसै समस्याका कारण पुरानै ल्यान्डफिल साइट प्रयोगमा छ। साइट पारी भरतपोखरी र निर्मल पोखरीमा विश्वकै दुर्लभ सानो खैरो गिद्ध, डंगर गिद्धले बर्सेनि गुड लगाएर बचेरा हुँकाउँदै आएका छन्। विश्वकै दुर्लभ गिद्धका बासस्थान संरक्षणमा पनि ध्यान दिनुपर्ने संरक्षणकर्मी हेमन्त ढकाल बताउँछन्। ल्यान्डफिल साइटको खोजी भइरहेको र छिट्टै नै टुंगो लाग्ने महानगरपालिकाका प्रवक्ता मोतीलाल तिम्सिनाले बताए। विमानस्थल सञ्चालन अघि नै ल्यान्डफिल साइट अन्यत्र सारेर अहिले चालू ल्यान्डफिल साइट पुरिने तिम्सिनाले सुनाए। चराको गतिविधि नियन्त्रण गर्न बेलैमा साइट अन्यत्र सार्नुपर्ने चरामा विद्यावारिधी गरेको डा हेमसागर बराल बताउँछन्। क्यालिब्रेसन उडान अघि नै चराका गतिविधि हुन नदिन मंसिर ५ देखि ल्यान्डफिल साइटमा फोहोर फाल्ने काम रोक्न महानगरपालिकालाई अनुरोध गरे पनि त्यसो हुन नसकेको आयोजना प्रमुख विनेश मुनकर्मीले बताए। आयोजनाले विमानस्थलमा जडित उपकरणको परीक्षण (क्यालिब्रेसन फ्लाइट) पनि गरिसकेको छ र परीक्षणको प्रतिवेदन आउने क्रममा छ। एरो थाई कम्पनीले मंसिर ५ गतेदेखि १२ गतेसम्म क्यालिब्रेसन फ्लाइट गरेको थियो। अन्तर्राष्ट्रिय विमानस्थल चालू विमानस्थलभन्दा बढी चराको गतिविधि हुने क्षेत्रमा पर्छ। विमानस्थलनजिकै विजयपुर खोला, खुला सेती नहर र ल्यान्डफिल साइटसमेत छ। चराबाट हुन सक्ने जोखिम नियन्त्रणका लागि अन्तर्राष्ट्रिय विमानस्थलको पूर्वतर्फ रनवेनजिकै रहेको विजयपुर खोलाले बगाएर ल्याउने मरेका गाई, कुकुरलगायतको सिनो उचित समयमा व्यवस्थापन गर्नुपर्ने अर्को चुनौतीका रूपमा रहेको छ। सिनो खान ठूलो शरीर भएका गिद्ध विजयपुर खोलामा अवतरण र उडान गर्दा विमानसँग ठोकिने अवस्था रहन सक्ने भएकाले यस विषयमा विशेष ध्यान दिनुपर्ने छ।"
रोनाल्डोदेखि सजग स्विट्जरल्यान्ड,"दोहा : स्विट्जरल्यान्डलाई थाहा छ कि मंगलबार राति अन्तिम १६ को खेलमा पोर्चुगलविरुद्ध मैदान उत्रिँदा आफ्नो पल्ला भारी हुनेछैन। तर, उसलाई यो पनि राम्रोसँग थाहा छ, कतार विश्वकपमा ट्यागको महत्वले खासै अर्थ राख्दैन। किनभने कतारमा ठूला भनिएका टोलीले एकपछि अर्को झड्का बेहोरिरहेका छन्। यही सिलसिलामा पोर्चुगल पनि एसियाली राष्ट्र दक्षिण कोरियासँग २१ गोलले स्तब्ध बनेको थियो। स्विट्जरल्यान्डले पनि पोर्चुगलविरुद्ध जित आत्मसाथ गरेको धेरै भएको छैन। यही वर्ष पोर्चुगल र स्विट्जरल्यान्डबीच तेस्रो पटक आमनेसामने हुन लागेको हो। नेसनल लिगको पछिल्लो भेटमा ह्यारिस सेफरोविचको गोलमा स्विट्जरल्यान्डले पोर्चुगललाई १० गोलले स्तब्ध पारेको थियो। यसैगरी सन् २००८ को युरोकपमा पनि स्विट्जरल्यान्डले पोर्चुगललाई २० गोलले पराजित गरेको थियो। त्यसैले स्विट्जरल्यान्डका सेरदान सकारी पोर्चुगललाई कसरी हराउनु पर्छ भनेर आफूहरूलाई राम्रोसँग थाहा भएको बताउँछन्। पोर्चुगललाई कसरी हराउनु पर्छ भनेर हामीलाई राम्रोसँग थाहा छ, सोमबार रातिको खेल कतार विश्वकपको अन्तिम १६ को एउटा खेल मात्रै हुने छैन। यो एकदमै भिन्न खेल पनि हुनेछ, सकारी भन्छन्, यो खेलमा दुवै पक्षलाई उत्तिकै दबाब हुनेछ। जो हार्छ ऊ घर फर्किने छ। त्यही कारण खेल निकै रोचक र रोमाञ्चक हुनेछ। उनले आफ्नो राष्ट्रको तुलनामा पोर्चुगल फेबरेट टोली भए पनि त्यसले मैदानमा खासै फरक नपार्ने दाबी गरे। हाम्रो तुलनामा पोर्चुगल धेरैको रोजाईको टिम हो। हामीले अर्जेन्टिना र अस्ट्रेलियाविरुद्धको खेल पनि हेरेका छौं। अस्ट्रेलियाविरुद्धको खेल अर्जेन्टिनाका लागि सहज हुने अनुमान धेरैले गरेका थिए। तर, अन्तिम आठमा स्थान बनाउन अर्जेन्टिनालाई धेरै नै गाह्रो भयो। थुप्रै अप्ठयाराहरूको सामना गर्नुपर्यो, सकारी भन्छन्, जसरी अस्ट्रेलियाले अर्जेन्टिनाका लागि समस्या खडा गर्यो, त्यसैगरी हामी पनि पोर्चुगललाई त्यस्तै समस्यामा पार्ने छौं। किनभने हाम्रो खेल्ने शैली आफैमा विशेष छ। हामी जस्तोसुकै प्रतिद्वन्द्वीलाई पनि आच्छुआच्छु पार्न सक्छौं। स्विट्जरल्यान्डले कुनै पनि विश्वकपमा तीन खेल जितेको छैन। समूह चरणका खेलमा ब्राजिलसँग १० गोलले पराजित भएको स्विट्जरल्यान्डले सर्बियालाई ३२ र क्यामरुनलाई १० गोलले पराजित गर्दै अन्तिम १६ मा स्थान बनाएको थियो। समूह चरणका खेलबाट ब्राजिलसँगै ६ अंक जोडे पनि स्विट्जरल्यान्ड गोल भिन्नतामा पछि पर्दा उपविजेताका रुपमा नकआउट चरणमा स्थान बनाएको हो। सन् १९६४ को आयोजक राष्ट्र स्विट्जरल्यान्डले अहिलेसम्म क्वार्टरफाइनलमा स्थान बनाउन सकेको छैन। पोर्चुगल पनि दुई पटक मात्रै अन्तिम १६ बाट अगाडि बढ्न सकेको छ। सन् १९६६ मा पहिलो पटक विश्वकपमा सहभागिता जनाउँदा पोर्चुगलले सेमिफाइनलसम्मको यात्रा तय गरेको थियो। त्यतिबेला पोर्चुगलले तेस्रो स्थान हात पारेको थियो। यस्तै सन् २००६ को विश्वकपमा सेमिफाइनल पुगेको पोर्चुगल चौथो भएको थियो। अहिलेसम्म आठौं पटक विश्वकपमा सहभागिता जनाएको पोर्चुगल ६ पटक अन्तिम १६ बाट अगाडि बढ्न सकेको छैन। यी दुई राष्ट्रबीचको विगतको इतिहास हेर्ने हो भने पनि स्विट्जरल्यान्ड अगाडि छ। अहिलेसम्म भएका २५ भेटमा स्विट्जरल्यान्डले ११ खेलमा जित निकालेको छ। यस्तै पोर्चुगलले नौ खेल जित्दा पाँच खेल बराबरीमा सकिएको छ। प्रभाव पार्न सक्ने खेलाडी क्रिस्टियानो रोनाल्डो (पोर्चुगल)क्रिस्टियानो रोनाल्डो पोर्चुगलका मात्रै खेलाडी होइनन्, हामी पनि उनलाई आफ्नो नजरबाट हटाउन सक्तैनौं, रोनाल्डोको तारिफ गर्दै स्विट्जरल्यान्डका सेरदान सकारी भन्छन्। उनै रोनाल्डो र सकारी मंगलबार राति दोहाको लुसेल रंगशालामा अन्तिम १६ को खेलमा आमने सामने हुँदैछन्। त्यसैले स्विट्जरल्यान्डको मुख्य ध्यान क्रिस्टियानो रोनाल्डोमा केन्द्रित हुनेछ। कतारमा जारी फिफा विश्वकपमा ३७ वर्षीय रोनाल्डोले प्रभावशाली प्रदर्शन गर्न सकेका छैनन्। समूह चरणका तीन खेलमा उनले जम्मा एक गोल गरेका छन्। त्यो पनि घानाविरुद्धको खेलमा पेनाल्टीमा। विश्वकपका समूह चरणमा ठूलो प्रभाव देखाउन नसके पनि उनीजस्ता सुपरस्टार खेलाडी भएकै कारण पोर्चुगलमाथि धेरैले विश्वास गरिरहेका छन्। रोनाल्डो सम्भवतः आफ्नो अन्तिम विश्वकप खेल्दैछन्। त्यसैले जति गर्न सक्छन्, उनले यही विश्वकपमा गर्ने छन्। यो कुरा रोनाल्डोले पनि राम्रैसँग बुझेका छन्। सेरदान सकारी (स्विट्जरल्यान्ड)समूह चरणका खेलमा ब्रेल एम्बोलोसहित स्विट्जरल्यान्डका दुई स्ट्राइकर सर्वाधिक गोलकर्ताको सूचीमा छन्। तर, पोर्चुगलको नजर भने सेरदान सकारीमा रहने छ। सर्बियाविरुद्धको खेलमा गोल गरेपछि सकारी विश्वकपका तीन फरक संस्करणमा गोल गर्ने स्विट्जरल्यान्डका पहिलो खेलाडी बनेका छन्। यसैगरी स्विट्जरल्यान्डका लागि सर्वाधिक गोलकर्ता जोसेफ हुगीको कीर्तिमानभन्दा उनी मात्रै एक गोलले पछि छन्। सकारीले विश्वकपमा पाँच गोल गरेका छन् भने हुगीको ६ गोल छ।"
साँठगाँठमा १० प्रतिशत बिलिङ गुमाउँदै टेलिकम,"काठमाडौं : नेपाल टेलिकमको कलसँगै सिस्टमले अटोमेटिक बिल बनाउँछ। तर, धेरैलाई थाहा नहुन सक्छ यो कन्भर्जेन्ट रियल टाइम बिलिङ (सीआरटीबी) मा १० प्रतिशतसम्म बिलिङ लस हुन्छ। अर्थात्, टेलिकमको कलबाट हुने दैनिक सरदर ९ करोडको कारोबारमा १० प्रतिशत (९० लाख रुपैयाँ)बिल बनाउन छुटाएर खेर जान्छ। घाटा लाग्छ। के सबै दूरसञ्चार प्रदायकको यही बाध्यता हो ? होइन, टेलिकमका एक उच्च अधिकारी भन्छन्, साँठगाँठमा अत्यन्त कमसल बिलिङ सिस्टम जडान गरिएकाले टेलिकमले ठूलो नोक्सानी बेहोरी रहनुपरेको हो। तर, यो रिपोर्टिङ त्यो निरन्तर घाटाभन्दा नियतपूर्वकको ठूलो नोक्सानीमा केन्द्रित छ। किनभने, यसअघि जोडिएको उक्त सीआरटीबीको आयु सकिइसकेको छ। यही अवसरमा शतप्रतिशत बिलिङ गर्न सक्ने प्रणाली जोड्नुपर्नेमा टेलिकम व्यवस्थापन भने पुरानैलाई अप्रगेड गर्न दिलोज्यानले लागि परेको छ। त्यो पनि नयाँ फेर्न पुग्नेबराबर खर्च गरेर। हाल प्रयोगमा रहेको बिलिङ सिस्टममा एसियन इन्फो कम्पनीको हार्डवेयर छ। सफ्टवेयर भने ओर्याकल कम्पनीको छ। एसियन इन्फो चाइनिज कम्पनी हो। यसको नेपाली एजेन्ट अरनिको हो। ओर्याकलको नेपाली एजेन्ट वल्र्ड डिस्ट्रिब्युसन नेपाल (डब्ल्यूडीएन) प्रालि हो। यसका सञ्चालक अरुण श्रेष्ठ हुन्। टेलिकम उच्च स्रोतका अनुुसार राजनीतिक नेतृत्व समेतको मिलोमतोमा प्रबन्ध निर्देशक सुनील पौडेलले विद्यमान बिलिङ प्रणालीमा अद्यावधिक गर्न चलखेल गरेका हुन्। यसलाई अपग्रेड गर्दा हार्डवेयर थप्दै जानुपर्छ। तर, त्यसले एसियन इन्फोबाहेक अरू कम्पनीको हार्डवेयर सपोर्ट गर्दैैन। फलतः जति मूल्य भन्यो, त्यसमै लिन बाध्य हुनुपर्छ। त्यसरी सेटिङमा अपग्रेड गर्न टेलिकमले करिब ३ अर्ब खर्च गर्ने तयारी गरेको स्रोतले बतायो। जब कि करिब साढे ३ अर्बमा नयाँ सिस्टम खरिद गर्न सकिन्छ। विश्वका उत्कृष्ट कम्पनीमध्येबाट नयाँ किन्दा साढे ३ अर्ब लाग्ने इस्टिमेटेड मूल्य निकालिएको छ। त्यसमा बिलिङ लस १ प्रतिशत हाराहारी मात्र हुन्छ, टेलिकमका एक उच्च अधिकारीले भने, विद्यमान सिस्टम विश्वका उत्कृष्ट कम्पनीको र्याङकिङमा पनि पर्दैन। लस पनि ठूलो मात्रामा गराउँछ। त्यसैमा मरिहत्ते किन हो ? उत्कृष्ट कम्पनीबाट खरिद गर्दा हार्डवेयरमा एउटै कम्पनीसँगको निर्भरतासमेत अन्त्य हुनेछ। यसले टेलिकमलाई ठूलो आर्थिक राहत हुने स्थिति पनि छ। नयाँ बिलिङ प्रणाली खरिद गर्न टेलिकम सञ्चालक समितिले २०७८ साउन ४ मा नै बोलपत्र आह्वान गर्ने निर्णय गरेको थियो। तर, त्यसको अवज्ञा गर्दै टेलिकम नेतृत्व अद्यावधिक (अपग्रेडट) गर्नतिर लागेको हो। स्रोत भन्छ, उच्च राजनीतिक दबाब र साँठगाँठमा टेलिकमका प्रबन्ध निर्देशक पौडेल बोलपत्र आह्वान गर्नतिर लागेनन्। नयाँ प्रणालीमा नगए विद्यमान बिलिङ प्रणाली कुनै समय ध्वस्त (कोल्याप्स) हुन सक्ने जोखिमरहेको टेलिकमका कर्मचारीहरू नै बताउँछन्। त्यस्तो भएमा टेलिकमलाई अर्बौं घाटा हुनेछ। हार्डवेयर र सफ्टवेयर निश्चित कम्पनीसँग किन्नुपर्दा ठूलो मात्रामा कमिसन आउँछ, स्रोत भन्छ, टेलिकमलाई भने अर्बौंको घाटा हुन्छ। आफ्नो स्वार्थका लागि टेलिकममा ठूलो नोक्सानी हुन्छ। स्रोतका अनुसार अपग्रेडले २४ वर्ष मात्र धान्छ। त्यसका लागि यति ठूलो खर्च गर्ने तयारीमा टेलिकम देखिन्छ। टेलिकमले वार्षिक ३२ अर्ब रुपैयाँभन्दा बढीको बिलिङ गर्छ। हालकै प्रणालीलाई निरन्तरता दिँदा टेलिकमलाई ३ अर्ब २० करोडभन्दा बढी घाटा हुने सोझै स्पष्ट छ। बर्सेनि बिलिङ बढ्दै जाँदा घाटा पनि बढ्दै जान्छ। बिलिङ प्रणालीको सकिने लागेको समयावधिमा नै प्रतिस्पर्धा(टेन्डर) मा जाने हो भने नयाँ बिलिङ प्रणाली आउँदा यो (३२ अर्ब) लस पनि कम हुन सक्छ। ओर्याकलको एकाधिकार पनि समाप्त हुन्छ र संसारभरका प्रतिष्ठित कम्पनी प्रतिस्पर्धामा आउन सक्छन्। जस्तो कि एएमडोक इजराइल, सीएसजी अष्ट्रेलिया, आईबीएम यूएसए, नेटक्रायकर यूएसए, इरिक्सन फिनल्यान्डलगायत। संसारभरका प्रतिष्ठित कम्पनी आउँदा अहिलेभन्दा कम मूल्यमा नयाँ बिलिङ प्रणाली ल्याउन सकिन्छ। तर, योतर्फ न सरकारको नेतृत्व गरेकाहरूको चासो छ न कि टेलिकमको नेतृत्व। उनीहरू टेलिकमलाई डुबाएर आफ्नो स्वार्थ पूरा गर्न चाहन्छन्, टेलिकमका एक उच्च अधिकारीले भने। अनि, आयो अर्को चलखेल बिलिङ प्रणाली अपग्रेडलाई अख्तियारले रोकेपछि टेलिकम प्रशासनले मल्टिब्यान्ड रेडियो उपकरण जडान गर्ने नाममा अर्को आर्थिक चलखेल थालेको छ। अख्तियारले बिलिङ प्रणालीमा हुन लागेको भ्रष्टाचारमा ब्रेक त लगायो तर बीटीएसमा हाल जडान भएको रेडियो उपकरणलाई हटाएर एउटै उपकरण जडान गर्ने भन्दै टेलिकम अर्को बाटो लागेको छ। त्यो हो मल्टिब्यान्ड रिमोट रेडियो युनिट (आरआरयू)। हाल टेलिकमले बीटीएसमा टूजी, थ्रीजी र फोरजीका लागि फरकफरक रेडियो उपकरण जडान गरेको छ। अब एउटै उपकरण जडान गर्ने भनेर मल्टिब्यान्ड रेडियो रिमोट रेडियो युनिटको अबधारणा ल्याइएको हो। यो उपकरण जडान गर्दा बढीमा २० प्रतिशत ऊर्जा खपतमा बचत हुने टेलिकमको दाबी छ। तर, यसले गुणस्तर अभिवृद्धि र कमभरेज मा भने कुनै सुधार नआउने स्वयम् टेलिकमका कर्मचारीहरू बताउँछन्। ऊर्जा खपत बचत हुँदा जति नाफा हुन्छ, यसको जडान त्यसभन्दा धेरै बोझिलो हुन्छ। भइरहेको र राम्ररी काम दिइरहेको प्रणाली फालेर ठूलो खर्च गर्नु औचित्यपूर्ण छैन। विद्युत् नेपालमै अचेल करिब पुग्दो छ। तर, यो उपकरण खरिद भने विदेशबाट गर्नुपर्छ। जसले ठूलो नेपाली रकम बिदेसिन्छ, टेलिकमका अधिकारीहरू भनछन्, विद्युत् प्राविधिकरणलाई जाने रकम मात्रै घट्छ। मुद्रा सञ्चितिमा थप चुनौती आएको बेला विदेशी मुद्रा बचतमा असर पार्छ। टेलिकमको बजेटमै मल्टिब्यान्ड रेडियो उपकरणको परीक्षण स्वरूपमा राख्न काठमाडौंका २ सय वटा बीटीएसमा करिब ७० करोड विनियोजन गरिएको छ। त्यसपछि काठमाडौं उपत्यकाभर नै यो प्रविधि सुरुवात गर्ने टेलिकम प्रशासनको योजना छ। काठमाडौं उपत्यकामा ६ सय मल्टिब्यान्ड रेडियो उपकरण आवश्यक हुन्छ। जसका लागि साढे २ अर्ब रुपैयाँ आवश्यक पर्छ। यो उपकरण चाइनिज कम्पनी हुवाईबाट खरिद गर्ने तयारी भएको स्रोतले बतायो। यो प्रविधि सफल भएमा देशभरका बीटीएसमा यो उपकरण जडान गर्ने तयारी टेलिकम छ। देशभरका लागि ३ हजारभन्दा बढी उपकरण आवश्यक पर्छ। यो खरिद गर्न ७८ अर्ब रुपैयाँ लाग्ने कार्ययोजना पनि टेलिकम प्रशासनले बनाइसकेको छ। यो सबै काम टेलिकमले चोर बाटोबाट गर्न खोजिरहेको छ। टेन्डर गर्दा कम कमिसन आउने भएपछि टेलिकमले प्रोपराइटरी अन्तर्गत खरिद गर्ने भएको छ। स्रोत भन्छ, यसबाट ठूलो कमिसन आउँछ। जसले गर्दा पनि टेलिकमको नेतृत्व जसरी पनि यो प्रविधि लागू गर्न चाहन्छ। प्रोपराइटीअन्तर्गत खरिद गर्नुको मुख्य उद्देश्य भनेको नै भ्रष्टाचार र कमिसन भएको टेलिकमकै कर्मचारी बताउँछन्। उनीहरू यो प्रविधि आवश्यक नै नरहेको बताउँछन्। आवश्यक नै नरहेको उपकरण खरिद गर्नुको मुख्य कारण नै कमिसन र भ्रष्टाचार गर्नका लागि भएको उनीहरूको दाबी छ। आवश्यक नै भए पनि प्रोपराइटरीअन्तर्गत खरिद गर्न पाइँदैन, टेन्डर प्रक्रियामा जानुपर्छ। प्रोपराइटी अन्तर्गत खरिद गर्न अद्यावधिक अपग्रेड गर्न लागि मात्रै पाइन्छ। यो किसिमको सामान पहिला खरिद गरिएको छ, त्यसको आधारमा रेफरेन्स मूल्य तोकिएको हुन्छ, पहिलाको भन्दा मूल्य बढेको छैन घटेको छ भने मात्रै खरिद गरिन्छ। टेलिकम स्रोतका अनुसार मल्टिब्यान्ड रेडियो उपकरणको रेफरेन्स मूल्य नै छैन। यो मल्टिब्यान्ड उपकरण खरिद गरेर चलाउँदा टेलिकम थप व्यवभार पनि हुन्छ। यो उपकरण राखेपछि पुराना बीटीएसमा जडान भएको एन्टिनाले काम गर्दैन। मल्टिब्यान्ड ऐन्टिना पनि खरिद गर्र्नुपर्ने हुन्छ। जसका लागि काठमाडौं उपत्यकामा मात्र ३० करोडको व्ययभार थपिन्छ। गुणस्तरमा सुधारभन्दा पनि यी कामले टेलिकमलाई व्ययभार मात्रै बढाउने टेलिकमका कर्मचारीहरू बताउँछन्।यी दुवै विषयमा जिज्ञासा राख्दा टेलिकमका सूचना अधिकारी बृजेश शर्माले प्रवक्ता शोभन अधिकारीलाई सोध्न भने। उनले दिएको नम्बरमा टेलिफोन गर्दा प्रवक्ता अधिकारीले फोन उठाएनन्। व्यवस्थापनको उक्त चलखेलमा तत्कालका लागि अख्तियारले ब्रेक लगाएको छ। बिलिङ प्रणाली अपग्रेड गर्ने टेलिकम तयारीमा ठूला आर्थिक चलखेल भएको भन्ने उजुरी परेपछि अख्तियार दुरुपयोग अनुसन्धान आयोगले तत्काल त्यो प्रक्रिया अघि नबढाउन निर्देशन गरिसकेको छ। अख्तियारले निर्देशनात्मकपत्र काटेपछि टेलिकमले यो प्रक्रियालाई थाती राखेको छ। २०७९ भदौ २३ मा बिलिङ प्रणाली परिवर्तन गरिसक्नुपर्नेमा त्यो नगरी अपग्रेडका नाममा ठूलो आर्थिक चलखेल भएको भन्दै अख्तियारमा उजुरी परेको थियो। यो उजुरीका सम्बन्धमा अख्तियारले प्रारम्भिक छानबिन गरेको छ। अख्तियारले यो विषयमा २०७९ कात्तिक ७ मा नै टेलिकमलाई सुझावसहित विभिन्न चारवटा निर्देशन दिएको छ। अन्नपूर्ण पोस्ट्ले टेलिकम उच्च अधिकारीबाट प्राप्त गरेको अख्तियारको उक्त निर्देशनमा टेन्डर गरेर नयाँ प्रणाली खरिद गर्न भनिएको छ। टेलिकममा भइरहेको बिलिङ प्रणालीको सम्झौताको समयावधी सकिनुअघि नै नयाँ प्रणाली खरिद गर्ने वा साविकलाई नै निरन्तरता दिने भन्ने विषयमा यथोचित प्रक्रिया अघि बढाउन नसकेको देखिएको अख्तियारको सुझावमा छ। हाल सञ्चालित बिलिङ प्रणालीको अध्यावधिक (अपग्रेडेसन) तथा वार्षिक मर्मत सम्भार(एनुअल मेन्टेनेन्स कन्स्ट्रक्ट, एएमसी), नितान्त मर्मत सम्भार गर्ने विषयमा मात्रै सीमित नभएको अख्तियारको ठहर छ। बिलिङ प्रणाली अद्यावधिक गर्न थप नयाँ सफ्टवेयर वा हार्डवेयर खरिद हुनेसमेत देखिएको हुँदा वार्षिक मर्मत सम्भारको आवरणमा नयाँ खरिद गर्ने कार्य होइन भन्न सक्ने आधार देखिँदैन, अख्तियारको निर्देशनमा भनिएको छ, अर्कातर्फ हाल प्रवाह भइसकेको सेवा सुचारु राख्न जरुरीसमेत देखिन्छ। नयाँ खरिद कार्यका लागि प्रारम्भिक अध्ययन गर्दा र लागत अनुमान तयार गर्दा उपयुक्त तथ्य तथा भविष्यपरक दृष्टिकोण राख्न नसकेको अख्तियारको ठम्याइ छ। प्रणाली खरिद प्रक्रिया यथाशीघ्र अघि बढाउने र हाल प्रवाह भइरहेको वेवासमेत अवरुद्ध नहुने व्यवस्थाका लागि जेजसो गर्नुपर्ने हो सोको व्यवस्था मिलाउन पनि अख्तियारले निर्देशन गरेको छ। नयाँ प्रणाली खरिद प्रक्रिया सम्पन्न भई जडान, स्थानान्तरण एवं प्रणाली गत एकीकरण हुने यथोचित समयसम्मका लागि मात्र हालको सेवालाई निरन्तरता हुने गरी व्यवस्था मिलाउने, अख्तियारको निर्देशनमा छ। सेवालाई निरन्तरता दिन आवश्यक रहेका सफ्टवेयर तथा हार्डवेयर मात्र अद्यावधिक गर्ने गरी लागत प्रभावी हुने गरी न्यूनतम मूल्यमा हालको प्रणालीलाई निरन्तरता दिन पनि उसको निर्देशनमा छ। हालको प्रणालीको निरन्तरता दिन सम्झौता गर्दा नयाँ प्रणालीमा स्थानान्तरण तथा प्रणालीगत एकीकरण गर्न स्पष्ट प्राविधिक खाकासहितको प्रावधान व्यवस्था गर्न उसले टेलिकमलाई भनेको छ। नयाँ प्रणली खरिद कार्यको बोलपत्रमा समेत भविष्यमा सो प्रणालीबाट अर्को प्रणालीमा स्थानान्तरण तथा प्रणालीगत एकीकरण गर्नुपर्ने अवस्था आएमा सहज स्थानान्तरण सुनिश्चित हुने सर्तहरू राख्न पनि उसको निर्देशनमा छ। आगामी दिनमा कम्पनीबाट प्रवाह हुने वस्तु वा सेवा लिने वा दिने गरी समयसीमा सहितको सम्झौतामा तोकिएको समयावधि समाप्त हुनुभन्दा अगावै पुरानैलाई निरन्तरता दिने वा नयाँ खरिद गर्ने सम्बन्धमा उपयुक्त रणनीति बनाउन अख्तियारले निर्देश गरेको छ। रणनीति बनाउँदा कार्यको जटिलता र प्रकृतिअनुसार कम्तीमा पनि बोलपत्रमार्फत नयाँ खरिद गर्न लाग्ने समय अबधि जति हुन्छ, त्यति समय अगाडि नै सो रणनीति बनाइ त्यहीबमोजिम समयावधि थप वा बोलपत्र तथा सूचनाको प्रक्रिया सुरु गरी सम्झौताको म्याद समाप्त भएको भोलिपल्टबाट नयाँ सम्झौता लागू हुने आवश्यक प्रबन्ध मिलाउने, अख्तियारको निर्देशनमा भनिएको छ। काबु बाहिरको परिस्थितिमा बाहेक समयमै सम्झौता प्रक्रिया प्रारम्भ नगरी लापरबाही हुन गएमा त्यसबाट पर्न जाने हानिनोक्सानीका सम्बन्धमा भ्रष्टाचार निवारण ऐन २०५९ आकर्षित हुने र सो सम्बन्धमा सम्बन्धित कार्यालय वा प्रमुख नै जिम्मेवार हुने छ, निर्देशनमा भनिएको छ। अख्तियारका प्रवक्ता एवं सहसचिव श्यामप्रसाद भण्डारीले आयोगले निर्णय गरेर नै टेलिकमलाई बिलिङ प्रणालीका लागि पुनः बोलपत्र गर्न निर्देशन दिएको बताए। उनले भने, यो विषयमा आयोगले निर्णय गरिसकेको छ, टेलिकमलाई पुनः बोलपत्र गर्न भनिएको छ।"
जसले रवीन्द्रको विरासत जोगाइन्,"उपनिर्वाचनमा बाध्यात्मक परिस्थितिबाट निर्वाचनमा उठ्नुपर्ने अवस्था तपाईंलाई आएको थियो। यसपटक चुनावमा उम्मेदवार हुन आफैं इच्छुक नहुँदानहुँदै पनि टिकट पाउनुभयो। देशभर हजारौं आकांक्षीले नपाएको अवस्थामा तपाईंलाई पार्टीले किन टिकट दियो जस्तो लाग्छ ? उपनिर्वाचनमा म उम्मेदवार भएँ र विजय हासिल पनि गरेँ। त्यति बेला म प्राध्यापन पेसामा फरक खालको पहिचानका साथ थिएँ। त्यो हिसाबले म नजाँदा राम्रो हुन्छ भन्ने लाग्दालाग्दै पनि पार्टीले आवश्यकता महसुस गर्यो। कम्युनिस्टमा पार्टीले आवश्यकता ठानेपछि व्यक्तिका चाहनालाई कहिलेकाहीं अधिनस्थ राख्ने गर्छ। यो परिपाटी अहिलेसम्म पनि बाँकी छ। यसपटक पनि म उठदनँ नै भन्नेमा थिएँ। यसमा मेरो दुईवटा कुरा थियो। एउटा, निरन्तर राजनीतिमा लागेपछि राज्यको भूमिकामा एक पटक पुग्नुपर्छ। दोस्रो, म एउटा घटनाले आइपुगेँ। हिजो, म राजनीतिकर्मी थिएँ। बीचमा प्राज्ञिक क्षेत्रमा थिएँ। त्यो भूमिका गर्दागर्दै फेरि म सांसदको भूमिकामा आइपुगेँ। यो आवधिक कुरा हो। महिलाको उम्मेदवारी निकै कम भएको अवस्था थियो। ससंद्मा ३३ प्रतिशत मात्र होइन ५० प्रतिशत महिला हुनुपर्छ भनेर मैले नै बोलेको थिएँ। उम्मेदवारी नै नदिँदा कसरी पुग्छ त भन्ने प्रश्न पनि आयो। अर्को कुरा पहिलो कार्यकाल एउटा अवस्थाबाट पुगेको। अब राजनीति सुरु भयो। संसदीय अभ्यासको पनि अनुभव छ भन्ने भएपछि त्यो हिसाबले दोहोर्याउँदा के हुन्छ र भन्ने भयो। सबैको सदासयताले म उठेँ। पहिलो निर्वाचन विरासत नै भनेर व्याख्या गरियो। त्यसलाई मैले इन्कार पनि गरिनँ। तर, विद्या यहाँसम्म आइपुग्न हिजो कुनै पनि राजनीतिक भूमिका नभएको होइन। श्रीमान्को उत्ताराधिकारी भएर गइस् तैंले के गर्न सक्छेस् भन्ने खालका टिप्पणी गरेको सुन्छु। त्यसमा मेरो गुनासो रहँदैन। बुझाइ सबैको आआफ्नो रहन्छ। मेरा काम, उपस्थिति र मैले खेल्ने भूमिकाहरूले उत्तर दिन्छ जस्तो लाग्छ। अघिल्लोपटक त्यो भाष्य बेस्सरी थियो। संसद्मा गएपछि पनि मलाई परिचय दिँदा त्यसरी नै दिइन्थ्यो। अहिले विद्या अगाडि बढ्नुपर्छ र महिला नेतृत्वमा आउनुपर्छ भन्ने मत हो भन्ने मेरो बुझाइ छ। रवीन्द्रलाई गरेका सम्मानको मत पनि हो। राजनीतिमा विद्या सधैं छ। म पेशागत मर्यादालाई कायम राख्दै राजनीतिमै थिएँ। प्रत्यक्षमा महिलालाई उम्मेदवार बनाउन सबै पार्टीबाट निकै कन्जुस्याइँ गरेको देखिएको छ। एमालेले देशभर ११ जना उम्मेदवार बनाएको थियो। अरु पार्टीबाट झन् कम उम्मेदवार थिए। प्रत्यक्षमा महिलालाई नउठाउनुको कारण के हो भन्ने लाग्छ ? प्रत्यक्षमा महिलालाई नउठाउनुको एउटा कारण समानुपातिकमा ३३ प्रतिशत लिनु पनि हो। हामी दुई प्रणालीमा छौं। एउटा प्रणालीबाट महिला जाने अवस्था बन्यो। अर्को प्रणालीमा महिलाभन्दा पुरुषलाई स्थान दिनुपर्छ। महिला सामानुपातिकबाट पुग्नुहुन्छ भन्ने पार्टीहरूको अवधारणा छ। विस्तारै प्रत्यक्ष निर्वाचनलाई प्रतिस्पर्धी बनाउने त्यहाँभित्र हाम्रो सामाजिक पक्षलाई कसरी जोड्ने भन्ने कुरामा बहस सुरु भएको छ। युवाले सोचिरहेको राजनीतिक स्थिरता र विकास हो। एउटा सिस्टमबाट देश चलोस् भन्ने नै हो। दोस्रो, मानिसले गुणस्तरीय शिक्षा पाइरहेको छैन। कुनै पनि क्षेत्रमा पुस्तान्तरण हुन सकेको छैन। अर्को निर्वाचनसम्म निष्कर्ष निक्लन्छ भन्ने लाग्छ। दोस्रो कुरा, महिला उम्मेदवार हुँदा महिला मतदाता निकै उत्साहित हुनुहुन्छ। उनीहरूले आफ्नो जनप्रतिधिसँग आफ्ना कुरा स्पस्ट राख्न पाउने हुन्छ। एकल महिलाले धेरै सहज रूपमा आफ्नो कुरा राख्ने गर्नुहुन्छ। शारीरिक समस्या, प्रजननलगायत समस्याका विषयमा हामीलाई सहज रूपमा भन्न सक्नुहुन्छ। उहाँहरू आफैं उम्मेदवार भएको जस्तो महसुस गर्नु भएको पाएको छु। महिला उम्मेदवार हुँदा विकृति अन्त गर्न सहज हुन्छ। विकृतिसँग महिला लड्न सक्छन्। महिला पनि राज्य निर्माणको एउटा पक्ष हो भन्ने स्थापित हुन्छ। अब राजनीतिमा तपाईंले आफ्नो भविष्य कस्तो देख्नु भएको छ ? संसदीय राजनीति आवधिक नै हुन्छ। एउटै व्यक्ति सधैं लडिरहने कुरा राम्रो होइन। बढीमा दुईपटक हो। त्योभन्दा बढी जाने कुराले राजनीतिभित्र अवसरहरू थोरै मान्छेले मात्र उपभोग गर्छन्। राजनीतिलाई फराकिलो बनाउने हो। राजनीति र समाजको सम्बन्धलाई जोड्ने हो भने व्यक्तिहरू परिवर्तन हुनुपर्छ। व्यक्ति बदल्ने कुरा लोकतन्त्रको एउटा पर्याय हो। म पार्टीमा अन्य भूमिकामा जान सक्छु। राजनीतिमा रहँदा आफू आर्थिक रूपमा आत्मनिर्भर भएर जानुपर्छ। पार्टीबाटै सुविधाभन्दा पनि आफू बाँच्न सक्ने भएर राजनीतिमा लाग्नुपर्छ। तपाईंकै क्षेत्रमा नयाँ राजनीतिक दलले राम्रो मत परिणाम ल्यायो। यसरी ठूला दलको नयाँ विकल्प खोज्नुको कारण के रहेछ ? हाम्रो परनिर्भरताको सोच लामो छ। त्यो विकासले ल्याएको सोच हो। १९५० को परिवर्तनसँगै आएको सोच हो। जब नेपालले अमेरिका, चीन र भारतसँग एड लिएर काम गर्न थाल्यौ। यसपछि हाम्रो परनिर्भर सोचको विकास भयो। त्यो परनिर्भर सोच हरेक मानिसभित्र छ। यसले सिर्जना गरेको परिस्थिति हो, जस्तो लाग्छ। अहिले देशभित्रै राजनीतिक पार्टीहरूले राम्रो वातावरण सिर्जना गर्नुपर्ने हो। तर, त्यो बनाउन सकेनन्। २०७४ निर्वाचनपछि नेकपाको सरकार बन्यो। यसपछि युवाहरूसँग रिसर्च भएको रहेछ। जति बेला केपी ओली नेतृत्वको झन्डै दुई तिहाइको सरकार थियो। त्यतिबेलाको रिसर्चले ९० प्रतिशत युवाले देशमै केही गर्ने बताएका रहेछन्। तर, जब देशमा राजनीतिक घटनाक्रमले नेकपा फुट्यो। राजनीतिक द्वन्द्व बढ्यो। कांग्रेस नेतृत्वमा सरकार गठन भयो। यसपछि पुन रिसर्च भएछ। जुन रिसर्चमा ठीक उल्टो भएछ। पहिला ९० प्रतिशत युवा देश छोड्दैनौं भनेकोमा पछि ९० प्रतिशतले देश छोडेर विदेश जाने, १० प्रतिशत मात्र नेपालमै बस्छौं भन्ने तथ्यांक आएछ। यसले के भन्छ भने सबै कुराको समाधान राजनीतिक स्थिरता नै रैछ। देशमा स्थिर सरकार र स्थिर खालको राजनीति दिन नसक्दा यस्तो परिस्थिति सिर्जना भएको हो। अहिले युवा जति विदेशिएका छन्। युवालाई ठूलापुराना दलले कसरी सम्बोधन गर्नुपर्छ ? पहिलो कुरा, युवाले सोचिरहेको राजनीतिक स्थिरता र विकास हो। एउटा सिस्टमबाट देश चलोस् भन्ने नै हो। दोस्रो, मानिसले गुणस्तरीय शिक्षा पाइरहेको छैन। कुनै पनि क्षेत्रमा पुस्तान्तरण हुन सकेको छैन। राजनीतिक, लोकसेवामा राज्यको कुनै पनि क्षेत्रमा पुस्तान्तरण हुन सकेको छैन। अहिले पनि ५० वर्ष कटेकाहरू विद्यालयमा पढाइरहेका छन्। अब त २५ वर्ष भएका मान्छे त्यहाँ गएर पढाउनुपर्यो नि। त्यो युवाले शिक्षा दिने अवस्था बनाउनुपर्यो। शिक्षा क्षेत्रलाई राम्रो बनाउन यहाँ कस्तो खालको जनशक्ति ल्याउने भन्ने कुरा नै महत्वपूर्ण हो। तर, हाम्रो छलफल बहस र नीतिगत हिसाबले पनि कमजोरी छन्। आजसम्म पनि शिक्षा ऐन बनाउन सकेका छैनांंै। कस्तो शिक्षा भन्ने कुरामा हामी अलमलिइरहेका छौं। व्यावहारिक भएन भनेका छौं तर, कस्तो हुँदा व्यावहारिक हुन्छ ? कस्तो हुँदा वैज्ञानिक, प्राविधिक हुन्छ ? भन्ने कुरामा अहिलेसम्म एउटै अवधारणा हुन सकेको छैन। अहिले अवधारणाबीच फरक भएर नै परिणाम फरक आएको हो। यी सबै कुरा हेर्दा अहिले हामी राजनीतिक हिसाबले अपरिपक्व छौं। तर, परिपक्वताका मुखमा पुगिसक्यौं भनेर व्याख्या गरिरहेका छौं। जसले गर्दा मानिसमा फ्रसट्रेसन आएको हो। हामीले राज्य र नागरिकबीच एकदमै नजिकको सम्बन्ध बनाउ जरुरी छ। यदि नयाँ पुग्दा पनि त्यहीँ पुरानो संरचना भएमा काम गर्न सक्दैनन्। यस कारण यो निर्वाचनबाट केही नयाँ अवधारणा ल्याउनुपर्छ। युवाहरूलाई साँच्चिकै स्वदेशमै बस्ने वाताव बनाउने हो भने विशेष गरी ३ वटा कुरामा एकदमै ध्यान दिनुपर्छ। पहिलो, हरेक क्षेत्रमा पुस्तान्तरण गर्नुपर्छ। दोस्रो, युवालाई श्रम र सीपसँग जोड्नुपर्छ र तेस्रो, जो युवा पार्टीसँग आवद्ध छन्, तिनीहरूसँग सीप छैन। अब कार्यकर्ता निर्माण भन्दा पनि मास लेभलका योजनाहरू ल्याउनुपर्छ। तपाईंको निर्वाचन क्षेत्रमा पनि नयाँ पार्टी सुरुको मतगणनामा तपाईंभन्दा अघिअघि थियो। निर्वाचन परिणाम आउँदा दोस्रो नै भयो। यसलाई कसरी हेर्नु भएको छ ? यसपटकको निर्वाचन चुनौतीपूर्ण थियो। एकातिर नयाँ शक्तिको रूपमा पार्टीहरू आइरहेको अवस्था थियो भने अर्कोतिर हाम्रो पार्टी विभाजित भएको अवस्थामा थियो। विभाजित भएको अवस्थामा कुराहरू नकारात्मक तरिकाले जान्छ। म उठेपछि मैमाथि धेरै प्रहार भयो। मलाई काठमाडांै बढी बस्नुहुन्छ, आफ्नो क्षेत्रमा आउन सक्नुभएन भन्ने भयो। मैले मतदातासँग भेटें र आफ्ना कुराहरू राखें। अर्को कुरा म एउटा अवस्थाले निर्वाचित भएँ। एउटा लोकप्रिय नेतालाई गुमाउँदापछिको निर्वाचमा म निर्वाचित भएको हो। सबैको अपेक्षा रवीन्द्रजस्तै विद्या हुनुपर्छ भन्ने रहने नै भयो र त्यसरी नै हेरियो। म पहिलोपटक संसद्मा गएको थिएँ। रवीन्द्रजी लगातार १०१२ वर्ष निर्वाचित भएको अवस्था थियो। विकास समितिका सभापति, मन्त्री भएको अवस्थामा दुःखद घटना बेहोर्नुपर्यो। त्यो पोजिसनले निर्माण गर्ने सम्बन्ध उहाँसँग भएजस्तो ममा थिएन। जुन ठाउँमा रहे पनि त्यही खालको प्राप्त हुन्छ भन्ने बुझाइ थियो। म निर्वाचित भएको केही समय पछि कोभिड सुरु भयो। हाम्रो सरकारले जसरी विकासको काम रफ्तारकासाथ गरेको थियो। त्यो पार्टीभित्रको विभाजनका कारण विकासको रझ्तार घटेको थियो। हिजो सुरु भएका आयोजना कति अलपत्र पनि भए । त्यो मसँग जोडियो। विद्या रवीन्द्रजस्तो विकास गर्ने होइन रहेछ भन्ने मानक तयार गरियो। यस्तो अवस्थामा मैले आफ्ना कुरा राखेर अघि बढेँ। जसरी यो चुनावमा नयाँ दलहरूको उदय भयो। यो पुराना दलहरूलाई चुनौती, उनीहरूसँगको निराशामात्रै हो कि अरू पनि केही। यसलाई कसरी विश्लेषण गर्नुभएको छ ? चुनौती नै हो भन्ने लाग्छ। ६४ सालअघि एउटा मुभमेन्ट भयो। त्यो मुभमेन्टले एउटा दललाई व्यापक रूपमा मत दियो। सवालहरू नयाँ ढंगले इमर्ज हुँदै जान्छ अनि त्यसले नयाँ दल निम्त्याउँछ। एकदम परिपक्व अवस्थामा पुगेको छैन हाम्रो राजनीति। त्यसले गर्दा हामी परिपूर्ण लोकतन्त्रमा पुग्न अभ्यासरत छौं। पार्टीहरूले जुन अपेक्षा राखेका हुन्छन्। प्रतिनिधिहरू सरकारमा जाँदा जनताले त्यसअनुसार नपाउँदा निराश हुन्छन्। अहिले मैले देखेको त्यही हो। राजनीति र समाजको सम्बन्धलाई जोड्ने हो भने व्यक्तिहरू परिवर्तन हुनुपर्छ। व्यक्ति बदल्ने कुरा लोकतन्त्रको एउटा पर्याय हो। कसैको पनि बहुमत नआएको हुँदा देश फेरि अस्थिरतातिर जाने हो कि भन्ने पनि देखिन्छ। तपाईं कस्तो ठान्नुहुन्छ ? नेतृत्व गर्ने पार्टीहरूले जबसम्म आफूहरूलाई परिपक्व बनाउँदैनन् तबसम्म यसले निराशातिर लैजान्छ। नयाँ शक्तिहरू आफू कति परिपक्व भएर आउँछन् ? हिजोकै प्रवृत्तिलाई नयाँले पनि अपनाउने, पुरानाले पनि प्रयोग गर्ने हिसाबले सांसदहरूलाई प्रयोग गर्ने हो अनि आफ्नो सत्ता र सरकार बनाउने भत्काउने हो भने त्यही २०५२५३ को अवस्था हुन्छ। राजनीतिक दल परिपक्व भए निराशा आउँदैन। अबको सरकार बनाउन तपाईंहरूको पार्टी एमाले र माओवादी फेरि एकता गर्नुपर्छ भन्ने आवाज पनि उठेको छ। त्यो सम्भावना छ ? अहिले वैचारिक एकता कमजोर भएको छ। अहिलेको एकता सरकारमा पुग्नलाई मात्र देखियो। वैचारिक एकताबिनाको एकता सम्भव हुँदैन। त्यो चाहिँ सत्ता स्वार्थको खेल मात्रै बन्छ। त्यो एकताको कुरा धेरै गर्नुभन्दा मलाई लागेको एमालेले आफूले अहिले पाएको जुन जनमत छ। त्यसलाई बढाउन लाग्नुपर्छ। हामी राम्रो राजनीतिक संस्कृतिसहित कसरी अघि बढ्ने भनेर कमिकमजोरी सच्च्याउँदै, समीक्षा गर्दै गयो भने एमाले फेरि पनि स्थापित हुन्छ। संसद्मा गएर कानुन निर्माण गर्नेलगायत काम छँदैछ। अनि चुनावमा व्यक्त गरेका वाचा कसरी पूरा गर्नुहुन्छ ? मैले ३ खालको वाचा गरेकी छु। पहिलो, हामीले अब महानगरीय मोडलको विकास अगाडि सार्नुपर्छ। दोस्रो, ५ वर्षभित्र सडकका केही पूर्वाधार निर्मााण गर्नुछ । तेस्रो, हामी महिला भएको हुँदा सीमान्तकृतहरूका मुद्दा पनि जोडिन्छन्। प्रस्तुति : कृष्णमणि बरालकेशवशरण लामिछाने"
५ करोडका सुन्तला बेच्दै पाणिनिका किसान,"सन्धिखर्क : अर्घाखाँचीको पाणिनि गाउँपालिका१ सिम्ले गाउँमा मात्रै पाँच करोडको सुन्तला फलेको छ। पाणिनि गाउँपालिका१ सिम्ले गाउँका किसानले ३ लाखदेखि २८ लाख रुपैयाँसम्म आम्दानी गरेका छन्। यहाँका ४९ घरका किसान व्यावसायिक सुन्तला उत्पादनमा लागेका छन्। उनीहरू सबैले सुन्तला बेचेर जीवनस्तर सुधार गरेका हुन्। किसान रेवतीराज पौडेलले आफ्नो बारीमा ५ सय ५५ बोट सुन्तलाबाट २ सय ५० क्विन्टलभन्दा बढी फलेको बताए। यस वर्ष सुन्तला बिक्रीबाट २५ देखि २८ लाख आम्दानी हुने उनले बताए। यहाँका किसानले सुन्ताल बेचेर कम्तीमा ३ लाखदेखि २० लाख रुपैयाँसम्म आम्दानी गर्छन्। किसान दधिराम गौतमले बारीमा ५ सय ६५ बोट सुन्तलाबाट गत वर्ष ९ लाख रुपैयाँ आम्दानी गरेको बताए। यस वर्ष सुन्तला बढी फलेकाले १४ लाख रुपैयाँ आम्दानी हुने अपेक्षा गरेको बताए। विगतका वर्षमा यहाँ उत्पादन भएका सुन्तला प्रतिकेजी ६० रुपैयाँदेखि ६५ रुपैयाँमा बुटबल, तानसेन र भैरहवाको बजारमा बिक्री गर्ने गरेको उनले बताए। यस बर्ष पाणिनिको पोखराथोकमा शीत भण्डार बनाएपछि किसानले शीत भण्डारमा भण्डार गरेका छन्। अहिले मौसमी रूपमा सस्तो मूल्यमा बेच्नुभन्दा शीत भण्डारमा अर्थात् कोल्ड स्टोरमा राखेर बैमौसमी समयमा महँगो दरमा सुन्तला बिक्री हुने भएपछि यहाँका किसान खुसी भएको अगुवा किसान चिरञ्जीवी पौडेल बताउँछन्।"
विजयी भएको सात महिनापछि वडाध्यक्षलाई सफाइ,नुवाकोट : विजयी भएको सात महिनापछि नुवाकोटका वडाध्यक्षले सफाइ पाएका छन्। गत वैशाख ३० गते भएको स्थानीय तहमा निर्वाचित विदुर नगरपालिका९ का वडाध्यक्ष हरिराम भण्डारीले सफाइ पाएका हुन्। उनीविरुद्ध विशेष अदालतमा आर्थिक अनियमितता सम्बन्धी मुद्दा चलेको थियो। सफाइ पाएसँगै वडाध्यक्षले तामझामसहित वडा कार्यालय पुगेर पदभार ग्रहण गरेका छन्। विशेष अदालतबाट आफूमाथिको मुद्दामा सफाइ पाएपछि पुनः वडाध्यक्षको कार्यभार समालेका उनलाई वडामा गरिएको स्वागत कार्यक्रममा आफूले न्याय पाएको बताए। उनले जनताको काममा आफू क्रियाशाील भएर लाग्ने प्रतिवद्धता व्यक्त गरे। रकम हिनामिनाको आरोपमा विशेष अदालतबाट सफाइ पाएका भण्डारी गत वैशाखमा सम्पन्न निर्वाचनमा नेकपा माओवादीको तर्फबाट वडाध्यक्षमा विजयी भएका थिए। अख्तियार दुरुपयोग अनुसन्धान आयोगले अदालतमा उनको मुद्दा विचाराधीन रहेको कारण भण्डारीको पद निलम्बनमा रहेको बताएपछि उनी वडाध्यक्षको पदबाट निलम्बनमा परेका थिए। उनी निलम्बनमा परेपछि सात महिनासम्म महिला सदस्य धनमाया मिजारले कार्यवाहक वडाध्यक्षका रूपमा काम गर्दै आएकी थिइन्।
नियमित स्वास्थ्य जाँच गराउन माधव नेपाल नर्भिकमा,काठमाडौं : नेकपा एकीकृत समाजवादीका अध्यक्ष माधव कुमार नेपाल अस्पताल पुगेका छन्। नेपाल काठमाडौंको थापाथलीस्थित नर्भिक अस्पताल पुगेका छन्। नेपालको सचिवालयका मोहन गौतमका अनुसार नेपाल मंगलबार बिहान नियमित स्वास्थ्य जाँच गराउन अस्पताल गएका हुन्।
प्रधानमन्त्री देउवाले बुझाए चुनावी खर्च,"काठमाडौं : यही मङ्सिर ४ गते भएको प्रतिनिधिसभा तथा प्रदेशसभा सदस्य निर्वाचनमा भाग लिएका राजनीतिक दल र उमेदवार निर्वाचन खर्चको विवरण बुझाउन थालेका छन्। निर्वाचन खर्च बुझाउने क्रममा प्रधानमन्त्री एवं नेपाली कांग्रेसका सभापति शेरबहादुर देउवाले प्रतिनिधिमार्फत चुनावी खर्च बुझाएका छन्। प्रचार सामग्री छपाई, यातायात, खाना, सम्पर्क कार्यालय स्थापना र सञ्चालनलगायत सात शीर्षकमा उक्त खर्च भएको भन्दै विवरण निर्वाचन कार्यालयमा बुझाइएको उनले बताए। यस्तै नेपाली कांग्रेस (वीपी) का उम्मेदवार कर्णबहादुर मल्लले १३ लाख आठ हजार, स्वतन्त्र उम्मेदवार कर्णबहादुर रावलले एक लाख १६ हजार, विक्रमबहादुर शाहीले दुई लाख दुई हजार एक सय ९० र राप्रपा उम्मेदवार गोविन्द खडायतले चार लाख ४० हजार खर्च भएको भन्दै विवरण बुझाएका छन्। जिल्ला निर्वाचन कार्यालयका प्रमुख करुणाकर अवस्थीका अनुसार डडेलधुरामा प्रतिनिधिसभातर्फ रु ३१ लाख, प्रदेशसभा (१)का लागि २१ लाख र प्रदेशसभा (२) का लागि १९ लाख खर्चको सीमा तोकिएको थियो। एउटामात्र प्रतिनिधिसभा निर्वाचन क्षेत्र रहेको जिल्लामा प्रतिनिधिसभामा आठ र दुई वटा प्रदेशसभामा १२ गरी २० उम्मेदवार रहेका थिए।"
समानुपातिकतर्फ प्रतिनिधिसभा र छ वटा प्रदेशमा एमाले बन्यो पहिलो दल,"काठमाडौं : मंसिर ४ गते सम्मपन्न प्रतिनिधिसभा र प्रदेशसभा निर्वाचनको समानुपातिकतर्फको अन्तिम परिणाम आएको छ। निर्वाचन आयोगले समानुपातिकतर्फ १ करोड ५ लाख ६० हजार ६७ मत सदर भएको जानकारी दिएको छ। आयोगका प्रवक्ता शालिकग्राम शर्मा पौडेलले समानुपातिकतर्फको मतगणना सकिएको जानकारी दिए। उनले वेवसाइटमा उल्लेखित अंक नै अन्तिम भएको बताए। आयोगको वेवसाइटमा उल्लेखित अंकअनुसार सबैभन्दा लोकप्रिय पार्टी नेकपा एमाले बनेको छ। उसले २८ लाख ४५ हजार ६४१ मत प्राप्त गरेको छ। त्यस्तै दोस्रोमा नेपाली कांग्रेसले २७ लाख १५ हजार २२५, तेस्रोमा माओवादीले ११ लाख ७५ हजार ६८४, चौथोमा राष्ट्रिय स्वतन्त्र पार्टीले ११ लाख ३० हजार ३४४, पाँचौंमा राष्ट्रिय प्रजातान्त्र पार्टीले ५ लाख ८८ हजार ८४९, छैटौंमा जनता समाजवादी पार्टीले ४ लाख २१ हजार ३१३ र सातौंमा जनमत पार्टीले ३ लाख ९४ हजार ६५५ मत ल्याएको छ। प्रवक्ता पौडेलले ३ प्रतिशत थ्रेसहोल्ड कटाएर सात वटाल राष्ट्रिय पार्टी बनेको बताए। माधव कुमार नेपाल नेतृत्वको नेकपा एकीकृत समाजवादी पार्टी भने राष्ट्रिय दल बन्न सकेन। उसले २ लाख ९८ हजार ३९१ मतमात्र प्राप्त गर्यो। त्यस्तै प्रदेशसभातर्फ मधेसबाहेक सबै प्रदेशमा एमाले नै लोकप्रिय मत पाएको छ। मधेसमा भने नेपाली कांग्रेस अग्रस्थानमा रहन सफल भएको छ।"
"राष्ट्रिय पार्टी बन्न सकेन नेकपा एकीकृत समाजवादी, सात दलले मात्र कटाए 'थ्रेस होल्ड'",काठमाडौं: मंसिर ४ गते भएको प्रतिनिधि र प्रदेशसभा निर्वाचनको मतगणना सम्पन्न भएको छ । मत परिणाम अनुसार सात राजनीतिक दल राष्ट्रिय पार्टी बनेका छन् । आयोगले समानुपातिक मत परिणाम अनुसार तीन प्रतिशत मत कटाउने दललाई राष्ट्रिय मान्यता दिँदा सात दलले मात्र आयोगले निर्धारण गरेको थ्रेस होल्ड कटाएका हुन् । आयोगका अनुसार थ्रेस होल्ड काट्न ३ लाख १६ हजार ८०२ मत चाहिन्छ । जस अन्तर्गत नेकपा एमालेले २८ लाख ४५ हजार ६४१ मत ल्याएर समानुपातिकमा पहिलो पार्टी बनेको छ। दोस्रो नेपाली कांग्रेसले २७ लाख १५ हजार २२५ मत ल्याएको छ । त्यस्तै नेकपा माओवादी केन्द्रले ११ लाख ७५ हजार ६८४ मत पाएको छ । राष्ट्रिय स्वतन्त्र पार्टीले ११ लाख ३० हजार ३४४ मत पाएको छ भने राष्ट्रिय प्रजातन्त्र पार्टीले ५ लाख ८८ हजार ८४९ मत पाएको छ । जनता समाजवादी पार्टी नेपालले ४ लाख २१ हजार ३१३ मत पाएको छ । जनमत पार्टीले ३ लाख ९४ हजार ६५५ मतसहित थ्रेस होल्ड कटाएको छ। नेकपा एकीकृत समाजवादी भने राष्ट्रिय दल बन्नबाट बञ्चित भएको छ । एकीकृत समाजवादीले निर्वाचन आयोगले तोकेको थ्रेस होल्ड कटाउन १८ हजार ४११ मत पुर्याउन सकेन । थ्रेसहोल्ड कटाउन आवश्यक ३ लाख १६ हजार ८०२ मत चाहिनेमा नेकपा एकीकृत समाजवादीले २ लाख ९८ हजार ३९१ मत प्राप्त गरेको छ । प्रत्यक्षतर्फ भने नेकपा एकीकृत समाजवादीले १० सिट जितेको छ।
"'प्रचण्डलाई सरकारमा नजान दवाव दिन्छौँ, कांग्रेसएमाले सरकार बने स्थायित्व आउँछ' (भिडियो वार्ता)","काठमाडौं: आगामी सरकार गठनको विषयमा छलफल र बहस जारी छ। सत्ता साझेदार दल नेकपा माओवादीभित्र आफ्नै नेतृत्वमा सरकार बनाउनुपर्छ भन्ने तर्क नेताहरूको छ। नेकपा माओवादीकै नेतृत्वमा सरकार बनेमात्र आफूहरू सरकारमा जानुपर्ने मत राख्छन् पोलिटव्यूरो सदस्य हिमाल शर्मा । अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै शर्माले भने, 'नेतृत्व आफ्नै हुने भए ठीकै छ अन्यथा कांग्रेसएमालेको सरकार बनोस्, शान्ति प्रकियाका बाँकी काम पनि पूरा होस् ।' यसबारे निर्णय गर्न तत्काल नेतृत्वले बैठक बोलाउनु पर्ने उनले बताए । सँधै पार्टी सरकारमा जाँदा कमजोर भएकाले माओवादीमा अहिलेको चिन्ता सरकारको नभइ पार्टीको भएको उनको भनाइ छ । शर्मासँग गरिएको कुराकानी हेर्नुहोस् ।"
समानुपातिकतर्फको सिट बाँडफाँट हुँदै,"काठमाडौं : समानुपातिक प्रणालीतर्फ सबै मतगणना सकिएपछि निर्वाचन आयोगले प्राप्त मत र भारका आधारमा प्राप्त गर्ने स्थान (सिट) सङ्ख्या निर्धारणको तयारी गरेको छ। यही मङ्सिर ४ गते सम्पन्न प्रतिनिधिसभा तथा प्रदेशसभा सदस्य निर्वाचनअन्तर्गत समानुपातिक तर्फको मतपरिणाम आइसकेको छ। आयोगमा रहेको समानुपातिक निर्वाचन प्रणालीको मुख्य निर्वाचन अधिकृतको कार्यालयले प्रतिनिधिसभा र प्रदेशसभाका लागि उक्त प्रणालीअन्तर्गत राजनीतिक दलहरूले प्राप्त गरेको मतसङ्ख्या, प्रतिशत र सिट सङ्ख्या निर्धारण गरी सोबारे निर्णयको प्रस्ताव तयार गरेको छ। मुख्य निर्वाचन अधिकृत आयोगका सचिव गोकर्णमणि दुवाडी, सम्बन्धित उच्च अधिकारी र तथ्याङ्कसम्बन्धी विज्ञ सो कार्यमा संलग्न छन्। सो कार्यालयले आयोगको सूचना प्रणालीमा प्रविष्ट भएको आँकडा र निर्वाचन अधिकृतिको कार्यालयबाट लिखतरूपमा प्राप्त विवरणलाई भिडाएर अलगअलग परिणाम प्रतिवेदन (प्रस्ताव) को तयारी गरिरहेको छ। प्रमुख निर्वाचन आयुक्त दिनेशकुमार थपलियाले आजै सबै परिणामको विवरण टुङ्गो लगाउन निर्देशन दिएका छन्। आयोगबाट निर्णयलगत्तै बुधबार सम्बन्धित दललाई पत्र पठाइनेछ। प्रतिनिधिसभातर्फ कूल सदर मतको तीन र प्रदेशसभातर्फ कूल सदर मतको एक दशमलव पाँच प्रतिशत मत ल्याउने दलले थ्रेस होल्ड कटाएको मानी स्थान निर्धारण गरिनेछ। उक्त थ्रेसहोल्डको प्रतिशत कटाए पनि प्रति सांसदका लागि आवश्यक पर्ने मतभार बराबरको मत सङ्ख्या प्राप्त नगरेमा ती दलले समानुपातिकमा सदस्य सिफारिस गर्न पाउने छैनन्। आयोगमा दलहरूले बुझाएको समानुपातिकका उम्मेदवारको बन्दसूचीका आधारमा दलहरूले पाउने सिट सङ्ख्यासहित नाम समावेशी समूह मिलाएर सिफारिसका लागि दलहरूलाई पत्राचार गर्नेछ। सोका लागि दलहरूले प्रतिनिधिसभातर्फ सात दिन र प्रदेशसभातर्फ तीन दिन समय पाउनेछन्। दलहरूबाट नामावली सिफारिस भइसकेपछि आयोगले यही मङ्सिर २६ गतेभित्रमा निर्वाचन परिणामको प्रतिवेदनसहित राष्ट्रपतिसमक्ष प्रतिवेदन बुझाउने तयारी छ।"
"मलाई कसैले मन्त्री बनाउन पर्दैन, म आफैँ बन्न सक्छु : राजीव गुरुङ","काठमाडौं : मनाङबाट प्रदेशसभा सदस्यमा विजयी भएका राजीव गुरुङ उर्फ दीपक मनाङेले मन्त्री बन्नका लागि एकीकृत समाजवादी पार्टीमा नआएको स्पष्ट पारेका छन्। उनले मन्त्री आफैँ बन्नसक्ने बताए। 'मन्त्री भनेको ठूलो कुरा होइन। यही पार्टीमा आएर मन्त्री बन्नुपर्छ भन्ने पनि छैन। म यतिकै मन्त्री बन्नसक्छु,' मंगलबार आयोजित पत्रकार सम्मेलनमा उनले भने। उनले आफूलाई मन्त्रीको ठूल्ठूला अफरहरु आएकोसमेत बताए। स्वतन्त्र विजयी भएका गुरुङले जिल्लाका साथीहरूसँग सल्लाह गरेरै पार्टीमा आएको बताए। उनले गण्डकी प्रदेशमा गठबन्धनकै सरकार बन्ने दाबीसमेत गरे। उनले मन्त्री कसैले दिएर पाउने चिज नभए बताए। 'अबको मन्त्रीमा मैले दाबी गर्ने होइन। मेरो सभापतिले दाबी गर्ने हो,' उनले भने। उनले मुख्यमन्त्री दिए पनि नचाहिने बताए। 'मलाई मुख्यमन्त्री दिए पनि काम छैन। मलाई चाहिँदैन। त्यति एक्सपेरियन्स छैन,' उनले थपे।"
प्रतिबन्धित विलासी बस्तुको आयात फुकुवा गर्ने सरकारको निर्णय,"काठमाडौं : सरकारले प्रतिबन्ध लगाएको गाडी, मोबाइल, मदिरा र मोटरसाइकलको आयात फुकुवा गर्ने निर्णय गरेको छ। मंगलबार बसेको मन्त्रिपरिषद् बैठकले सो निर्णय गरेको एक मन्त्रीले बताए। उनका अनुसार विलासी वस्तुतर्फ लगाइएको प्रतिबन्ध सरकारले फुकुवा गरेको हो। विदेशी मुद्रा सञ्चिति घटेपछि सरकारले गत वैशाख १३ गतेदेखि विभिन्न १० वस्तुको आयातमा प्रतिबन्ध लगाएको थियो। उद्योग, वाणिज्य तथा आपूर्ति मन्त्रालयले राजपत्रमा सूचना प्रकाशन गर्दै कुरकुरे, कुरमुरे, लेज र यस्तै उत्पादन, सबै प्रकारका मदिरा (औद्योगिक कच्चा पदार्थबाहेक), चुरोट तथा सुर्तीजन्य वस्तु (औद्योगिक कच्चा पदार्थबाहेक), हीरा (औद्योगिक कच्चा पदार्थबाहेक), ३०० अमेरिकी डलरमाथिका स्मार्ट फोनहरू, रंगीन टेलिभिजन, जीप, कार र भ्यान, मोटरसाइकल, सबै प्रकारका खेलौना र खेल्ने तासको आयातलाई प्रतिबन्ध लगाएको थियो।"
दर्जनौं विधेयक अब फेरि शून्य अवस्थाबाट सुरु हुने,"काठमाडौं : प्रतिनिधिसभाको अघिल्लो कार्यकाल समाप्त भएसँगै निष्क्रिय भएका दर्जनौं विधेयक अब फेरि शून्य अवस्थाबाट मात्र सुरु हुने भएको छ। लामो समय, ठूलो खर्च र झन्झटिलो प्रक्रिया पूरा गर्दै निश्चित विन्दुमा पुगिसकेका त्यस्ता विधेयकले आउँदो प्रतिनिधिसभामा फेरि सुरुदेखिका सबै प्रक्रिया पूरा गर्नुपर्नेछ। अघिल्लो प्रतिनिधिसभाको कार्यकाल समाप्त भएसँगै २७ वटा विधेयक निष्क्रिय भएका र १२ वटा विधेयक सरकार आफैंले फिर्ता लिएको संसद् सचिवालयका सहप्रवक्ता दशरथ धमलाले बताए। राष्ट्रियसभाबाट सात र प्रतिनिधिसभाबाट पाँच गरी १२ वटा विधेयक सरकारले फिर्ता लगेको हो। राजनीतिक दलबीच सहमति र समझदारी हुन नसक्दा यसअघिको कार्यकालमा ती विधेयक निष्क्रिय बन्न पुगेका हुन्। संसदको एउटा कार्यकाल समाप्त भएसँगै प्रतिनिधिसभाबाट उत्पत्ति भएका र निष्कर्षमा नपुगेका सबै विधेयक निष्क्रिय बन्न पुगेका थिए। संघीय संसदको पहिलो कार्यकाल सुरु भएयता एक सय ५३ विधेयक दर्ता भएका थिए। तीमध्ये एक सय एक विधेयक भने राष्ट्रपतिबाट प्रमाणीकरण भई कानून कार्यान्वयनको चरणमा छन्। संसदबाट पारित भई प्रमाणीकरणका लागि राष्ट्रपतिसमक्ष पठाइएको नेपालको नागरिकतासम्बन्धी संशोधन विधेयकमा भने प्रगति हुन सकेन। राष्ट्रियसभामा उत्पत्ति भएका १२ विधेयक पनि अहिले त्यहाँ विचाराधीन अवस्थामा रहेको सूचना अधिकृत धमलाले बताए। निष्क्रिय भएका २७ मध्ये प्रतिनिधिसभामा उत्पत्ति भई त्यहाँ विभिन्न चरणमा रहेका २१ वटा विधेयक थिए। त्यस्तै राष्ट्रियसभामा उत्पत्ति भई प्रतिनिधिसभामा पठाइएका पाँचवटा विधेयक फिर्ता नहुँदै प्रतिनिधिसभाको कार्यकाल सम्माप्त भएकाले ती विधेयक पनि निष्क्रिय हुन पुगे। त्यस्तै, प्रतिनिधिसभामा उत्पत्ति भई राष्ट्रियसभामा प्रक्रियागत चरणमा रहेको एउटा विधेयक पनि सोही सभाको कार्यकाल समाप्त भएसँगै निष्क्रिय बन्न पुग्यो। संसदमा सरकारी र गैरसरकारी विधेयकले प्रवेश पाउँदै आएको छ। सरकारी विधेयक मन्त्री तथा गैरसरकारी विधेयक सांसदले पेश गर्ने कानूनी व्यवस्था छ। सुरक्षा निकाय र आर्थिकसँग सम्बन्धित विधेयक भने सरकारका मन्त्री आफैंले दर्ता गराउनु पर्ने संवैधानिक व्यवस्था छ। रासस"
महाकाली नदीमा अवैध संरचना बनाइएकोबारे भारत सरकारलाई 'कूटनीतिक नोट',"काठमाडौं : महाकाली नदीको बहाब नेपालतर्फ धकेलिएको विषयमा नेपाल सरकारले भारत सरकारलाई 'कूटनीतिक नोट' पठाएको छ। महाकाली नदीलाई नेपालतर्फ धकेलेर पक्की संरचना बनाएको भन्दै कूटनीतिक नोट पठाएको परराष्ट्र मन्त्रालयका एक अधिकारीले पुष्टि गरेका छन्। उनका अनुसार काठमाडौंस्थित भारतीय दूतावासमार्फत् कूटनीतिक नोट पठाइएको हो। 'महाकाली नदीको विवाद सम्बन्धमा भारत सरकारलाई कूटनीतिक नोट पठाइएको छ। भारतीय दूतावासमार्फत् उक्त नोट दिल्ली पठाइएको हो,' मन्त्रालयका ती अधिकारीले भने।"
प्रदेश १ मा सरकार बनाउन जसपा निर्णायक,"विराटनगर : प्रत्यक्षतर्फ एउटा पनि सिट नजितेको जनता समाजवादी पार्टी (जसपा) समानुपातिक मतका आधारमा प्रदेश १ मा सरकार बनाउन निर्णायक हुने देखिएको छ । समानुपातिकतर्फ ल्याएको ६१ हजार ७२३ मतका आधारमा जसपाले पाउने एउटा सिट सरकार निर्माणमा निर्णायक बन्ने भएको हो । यद्यपि समानुपातिकबाट सांसद चयन हुने प्रक्रिया बाँकी नै छ । नेकपा (एमाले) सँग तालमेल गरेर मंसिर ४ गतेको निर्वाचनमा भाग लिएको जसपा प्रत्यक्षतर्फ जित निकाल्न नसके पनि समानुपातिकबाटै निर्णायक बनेको हो । पार्टी अध्यक्ष उपेन्द्र यादवले पनि चुनावसम्मका लागि मात्रै एमालेसँग तालमेल गरिएको बताइसकेका छन् । उनले एमालेसँगको सहकार्य सकिएको बताएपनि जसपाले सरकार बनाउन कसलाई सघाउँछ भन्ने निर्णय गरिसकेको छैन । यदि जसपा अध्यक्ष यादवले गठबन्धन फेर्ने उदेश्यले उक्त अभिव्यक्ति दिएका हुन् भने प्रदेश १ मा सरकार बनाएर नेतृत्व लिन एमालेले गरिरहेको प्रयास असफल हुने देखिन्छ । हुन त चुनावमा एमालेसँगै तालमेल गरेको राष्ट्रिय प्रजातन्त्र पार्टी (राप्रपा)ले पनि सरकार निर्माणमा कसलाई साथ दिने भन्ने आधिकारिक निर्णय गरिसकेको छैन । तर अपेक्षा एमालेले गरेको छ । उता नेपाली कांग्रेस नेतृत्वको सत्तारुढ गठबन्धनले पनि निर्वाचनमा एमालेसँग गरेको तालमेलका कारण सरकार बनाउन राप्रपाले आफूलाई सहयोग नगर्ने ठानेको छ । प्रत्यक्षतर्फ २ सिट जितेको राप्रपाले समानुपातिकबाट ४ सिट पाउने सम्भावना छ । समानुपातिकतर्फ राप्रपाले १ लाख ९८ हजार ५११ मत पाएको थियो । राप्रपाले साथ दिँदा पनि एमालेलाई बहुमतको सरकार निर्माणमा १ सिटको आवश्यक पर्छ । त्यो सिट जसपासँग हुने छ । प्रत्यक्ष र समानुपातिकबाटै प्रदेश १ मा एमाले ठूलो दल बनेको छ । ५६ निर्वाचन क्षेत्रमध्ये प्रत्यक्षतर्फ २५ सिट जितेको एमालेले समानुपातिकातर्फ सबैभन्दा धेरै ६ लाख ६५ हजार ४६० मत प्राप्त गरेको थियो । मतका आधारमा एमालेले १५ जना समानुपातिक सांसद पाउने सम्भावना छ । त्यसो हुँदा एमालेको सिट संख्या ४० पुग्छ । बहुमतको प्रदेश सरकार निर्माणका लागि ९३ सदस्यीय प्रदेशसभामा ४७ सांसद आवश्यक पर्छ । एमाले र राप्रपाका गरेर ४६ सांसद हुने छन् । जसपा मिसिँदा मात्रै ४७ पुग्छ । प्रत्यक्षतर्फ १७ सिट जितेको कांग्रेसले समानुपातिकबाट ५ लाख ६२ हजार ९५६ मत पाएको थियो । मतका आधारमा कांग्रेसले १२ जना समानुपातिक सांसद पाउने देखिन्छ । त्यसो हुँदा कांग्रेससँग २९ जना सांसद हुने छन् । प्रत्यक्षबाट ९ सिट जितेको नेकपा (माओवादी केन्द्र)ले समानुपातिकतर्फ १ लाख ८१ हजार २४५ मत पाएको थियो । माओवादीले ४ जना समानुपातिक सांसद पाउने सम्भावना छ । प्रत्यक्षतर्फ ३ सिट जितेर आएको नेकपा (एकीकृत समाजवादी)ले समानुपातिकतर्फ ५५ हजार ९९७ मत पाएको थियो । समाजवादीले १ जना समानुपातिक सांसद पाउने देखिन्छ । प्रदेशमा जम्मा माओवादीसँग १३ र समाजवादीसँग ४ जना सांसद हुने छन् । कांग्रेसको २९, माओवादीको १३ र समाजवादीको ४ गरेर सत्तारुढ गठबन्धनको पनि सिट संख्या ४६ मात्रै पुग्छ । सत्तारुढलाई पनि सरकार निर्माणका लागि जसपाले पाउने एउटा सिटकै आवश्यक पर्ने देखिन्छ । जसपा मोरङका अध्यक्ष एवं प्रदेश १ का उपाध्यक्ष राजकुमार यादव सरकारमा कसलाई समर्थन गर्ने भन्ने टुंगो लाग्न बाँकी रहेको बताउँछन् । सरकार निर्माणमा साथ दिने विषयमा पार्टीमा छलफल हुन्छ । यो कुरा केन्द्रले टुंगो लगाउँछ, उनले भने, चुनावमा एमालेसँग तालमेल गर्दा जनताले पत्याएनन् । एमालेबाट पनि अलिअलि धोका भएकै हो । तर सरकारमा कसलाई समर्थन गर्ने भन्ने यकिन भइनसकेको यादव बताउँछन् । राप्रपा प्रदेश १ का सचिव भरत पोखरेलले सत्ता समीकरणका विषयमा केही पनि कुरा नभएको बताए । अरु दलसँग बसेर छलफल नगरिकन निस्कर्ष निस्कँदैन । यस विषयमा केन्द्रकै निर्णयको पर्खाइमा छौँ, उनले भने, पार्टीका केन्द्रीय अध्यक्ष राजेन्द्र लिङदेनको परामर्शबिना हामी केही गर्न सक्दैनौँ । जसपा पछि हट्यो भने हामीले मात्रै साथ दिएर पनि एमालेले सरकार बनाउन सक्दैन । उपेन्द्र यादव नेतृत्वको जसपासँग सहकार्य भयो भने मात्रै राप्रपाले पनि एमालेलाई साथ दिने सम्भावना रहने पोखरेलले बताए । भने, जसपा सामेल नहुँदा हामीले मात्रै साथ दिएर एमालेले सरकार बनाउन सक्दैन । कांग्रेस प्रदेश १ का सभापति उद्धव थापा प्रदेश सरकार कसको नेतृत्वमा बन्छ भन्ने कुरा यकिन हुन बाँकी रहेको बताउँछन् । सरकारको नेतृत्व कसले गर्ने भन्ने विषयमा गठबन्धनभित्रै छलफल र संवाद भइरहेको छ । गठबन्धनभित्रै कुरा टुंगिएको छैन, उनले भने, ठूलो दलको हैसियतले कांग्रेसले सरकारको नेतृत्व गर्नुपर्छ भनेर हामी लागेका छौँ । जसपाले एमालेसँगको गठबन्धन तोड्यो भने केही सहज हुने देखिन्छ । थापाले जसपाको साथ पाउनेले सरकार बनाउने, तर त्यस बारेमा केन्द्रले निर्णय लिने बताए । कांग्रेस वा सत्तारुढ कुनै दलको नेतृत्वमा सरकार बन्नका लागि एमालेसँगको गठबन्धन तोड्ने निर्णय जसपाले लिनुपर्ने उनको भनाइ छ । सरकार बनाउन हामीलाई थोरै आश जसपाको हो । चुनावी तालमेलका कारण जितेर आएकाले राप्रपाले एमालेसँगको गठबन्धन तोड्ने अवस्था देखिँदैन, उनले भने । एमाले प्रदेश १ का अध्यक्ष तुलसीप्रसाद न्यौपाने चुनावी तालमेलका कारण सरकार निर्माणमा राप्रपा र जसपाबाट सहयोगको अपेक्षा गरिएको बताउँछन् । जसपाले सहयोग नगरेमा एमाले नेतृत्वमा सरकार बनाउन गाह्रो हुन्छ, उनले भने, यस कुरालाई पार्टीहरु बीचमा छलफल गरेर टुंगोमा पुर्याउनुपर्ने देखिन्छ । प्रदेशमा पहिलो दल भएकाले एमालेको नेतृत्वमा सरकार बनाउने तयारी भने गरिएको न्यौपानेले बताए । चुनावमा हाम्रो साथ पाएर जितेका शक्तिले सहयोग गर्छन् भन्ने अपेक्षा छ, उनले भने, वार्ता र छलफलबाट यो कुरा टुंगो लगाइने छ । न्यौपानेले एमालेकै नेतृत्वमा सरकार बन्ने हुँदा कसलाई मुख्यमन्त्री बनाउने भन्ने निर्णय पनि पार्टीले गर्न बाँकी रहेको जानकारी दिए । तर, एमालेबाट मुख्यमन्त्रीको दाबेदारका रूपमा झापा क्षेत्र नम्बर ५ को खबाट निर्वाचित भएका हिक्मत कार्की देखिएका छन् । एमाले नेता कार्की प्रदेशका पूर्वआन्तरिक मामिला तथा कानुनमन्त्री हुन् । कांग्रेसबाट अमृत अर्याल, भीम पराजुलीलगायत मुख्यमन्त्रीका दाबेदार छन् । माओवादीले प्रदेशका आर्थिक मामिला तथा योजनामन्त्री इन्द्र आङ्बोलाई मुख्यमन्त्रीका रूपमा अघि सार्ने देखिन्छ । समाजवादीको भागमा परेमा भने हालकै मुख्यमन्त्री राजेन्द्रकुमार राईलाई पुनः दोहोर्याउने सम्भावना छ ।"
चुनावमा रविन्द्र मिश्रले कति खर्च गरे ?,"काठमाडौं : काठमाडौं क्षेत्र नं १ बाट प्रतिनिधिसभा सदस्य उम्मेदवार रविन्द्र मिश्रले चुनावको खर्च सार्वजनिक गरेका छन्। राष्ट्रिय प्रजातान्त्रिक पार्टीका वरिष्ठ उपाध्यक्ष मिश्रले मंगलबार निर्वाचन आयोगलाई चुनावको खर्च विवरण बुझाएका हुन्। मिश्रका अनुसार निर्वाचनका क्रममा २४ लाख ४९ हजार ६०७ रूपैयाँ खर्च भएको छ। निर्वाचन लड्न आर्थिक सहयोगको लागि अपिल गरेको र सोबाट २५ लाख रुपैयाँ सहयोग मिलेको उनको भनाइ छ। उनले भने,'पहिलेजस्तै यस पटक पनि निर्वाचन लड्न मैले आर्थिक सहयोगका लागि सार्वजनिक अपील गरेको थिएँ। निर्वाचन आयोगले तोकेको खर्च सीमा २५ लाखको हाराहारीमा शुभेच्छुकहरूबाट सहयोग प्राप्त भएपछि मैले भिडियो सन्देश मार्फत अब थप आर्थिक सहयोग नगर्न आग्रह गरेको थिएँ। त्यति हुँदाहुँदै पनि थप केही सहयोग मेरो खातामा प्राप्त भयो, जसबाट प्राप्त कूल सहयोग लगभग ३३ लाख हुन गएको छ।' उनले यसपटक निर्वाचन खर्चबाट बचेको लगभग ८ लाख ५० हजार रुपैयाँ काठमाडौं क्षेत्र नं १ सरोकार कोषमा जम्मा गरिने बताएका छन्। उनले २०७४ सालको निर्वाचनमा २१ लाख ५० हजार खर्च गरेका थिए । त्यतिबेला पनि बचेको रकम पार्टीलाई बुझाएका थिए। काठमाडौं निर्वाचन क्षेत्र न १ मा नेपाली कांग्रेसका नेता प्रकाशमान सिंहसँग मिश्र पराजित भएका थिए।"
"२८ लाख ३१ हजार मतसहित समानुपातिकमा एमाले पहिलो पार्टी, एस राष्ट्रिय दल बन्न सकेन","काठमाडौं : प्रतिनिधिसभाको समानुपातिकतर्फ एमालेले २८ लाख ३१ हजार मत कटाएर पहिलो पार्टी बनेको छ। निर्वाचन आयोगको पछिल्लो तथ्यांक अनुसार मंगलबार १ करोड ५ लाख २३ हजार ७१३ मत गणना हुँदा एमालेले २८ लाख ३१ हजार २७६ मत ल्याएर पहिलो स्थान कायम गरेको हो। नेपाली कांग्रेसले २७ लाख ४ हजार ४२७ मत ल्याएर दोस्रो स्थानमा रहेको छ। यसैगरी नेपाल कम्युनिष्ट पार्टी (माओवादी केन्द्र)ले ११ लाख ७० हजार २६२ मत ल्याएर तेस्रो र राष्ट्रिय स्वतन्त्र पार्टीले ११ लाख २७ हजार ११३ मत ल्याएर चौंथो स्थान कायम गरेको हो।राष्ट्रिय प्रजातन्त्र पार्टीले ५ लाख ८७ हजार ८५५, जनता समाजवादी पार्टीले ४ लाख २१ हजार ५५, जनमत पार्टीले ३ लाख ९४ हजार ५९९ मत पाएका छन्। यसैगरी, नेपाल कम्युनिष्ट पार्टी (एकीकृत समाजवादी)ले २ लाख ९७ हजार ८४३, नागरिक उन्मुक्ति पार्टीले २ लाख ७१ हजार ७०६, लोकतान्त्रिक समाजवादी पार्टी, नेपालले १ लाख ६७ हजार ३४० मत ल्याएका छन्। मतगणनाको परिणाम आइसकेपछि आयोगमा दलहरूले बुझाएको समानुपातिकका उम्मेदवारको बन्दसूचीका आधारमा दलहरूले पाउने सिट सङ्ख्यासहित नाम सिफारिसका लागि आयोगले दलहरूलाई पत्राचार गर्नेछ। सोका लागि दलहरूले प्रतिनिधिसभातर्फ सात दिन र प्रदेशसभातर्फ तीन दिन समय पाउनेछन्।"
कांग्रेस सरकार बनाउन एमालेले साथ दिने,"काठमाडौं : सत्तारुढ गठबन्धन दर्बिलो गरी अघि बढ्ने निर्णय लिइरहेको छ। अर्कातिर, कांग्रेस र एमालेका केही उच्च नेता भने दुई दल मिल्नुपर्ने पहलमा लागेका छन्। धेरै साना दललाई समटेर जानुभन्दा दुई ठूला दल मिलेर पाँच वर्षलाई स्थिरता दिनुपर्ने उनीहरूको धारणा छ। एमालेका नेताहरूले कांग्रेसलाई एकल सरकार बनाउनसमेत आफूहरूको सहयोग हुने प्रस्ताव राखेका छन्। एमालेका एक उच्च नेता भन्छन्, कांग्रेसले पाँचै वर्षका लागि सरकार बनाओस्। हाम्रो पूर्ण समर्थन रहन्छ। हामी सरकारमा जानुभन्दा पार्टी सुदृढीकरणमा जुट्ने छौं। तर, राजनीतिक स्थिरताका लागि कांग्रेसकै सरकार उचित हुन्छ। सत्तारुढ गठबन्धनको बहुमत नभएको र माओवादीले बार्गेनिङ गरिरहेको कारण कांग्रेस पनि एमालेको समर्थनमा सरकार बनाउन लचक छ । देउवा र ओली निकटका नेता यो गृहकार्यमा व्यापक रूपमा लागेका छन्। एमाले अध्यक्ष केपी शर्मा ओलीसँग कांग्रेस नेता प्रकाशमानसिंह भेटघाट पनि भइसकेको छ। एमाले नेतृत्वले कांग्रेसलाई ५ वर्षकै लागि एकल सरकार बनाउन लिखित सहमति नै दिने प्रतिबद्धता पनि जनाएको छ। हालसम्म प्रत्यक्षतर्फ १६५ सिटको निर्वाचनको परिमाण आइसकेको छ । निर्वाचनको अन्तिम परिणामअनुसार प्रत्यक्षमा ५७ सिट जितेर कांग्रेस पहिलो दल भएको छ भने एमाले दोस्रो हुँदै ४४ सिट जितेको छ। यता समानुपातिकमा सबैभन्दा धेरै मत एमालेले ल्याएको छ। उसले ३४ सिट पाउने सम्भावना छ भने कांग्रेस समानुपातिकमा दोस्रो भएको छ। उसले ३२ सिट पाउन सक्छ। कांग्रेसको ८९ र एमालेको ७८ सिट हुने देखिएको छ। कांग्रेस र एमाले मिल्दा १६७ हुन्छ। एमाले र कांग्रेस मिलेमा दुई दलकै स्पष्ट बहुमतसहितको सरकार बन्छ। एमाले भने सरकार नजाने तर कांग्रेसलाई बाहिर बसेर समर्थन गर्न तयार भएको छ। एमाले महासचिव शंकर पोखरलले दुई पार्टी सिस्टमको वकालत गर्दै आएका छन्। साना दलले सधै बार्गेनिङ मात्रै गर्ने भएकाले कांग्रेस र एमाले मिल्नुपर्ने उनको मत छ। कांग्रेस र एमाले मिल्नुपर्छ भन्ने लाइनका नेताहरू यो गृहकार्य लागिरहेका छन्। गठबन्धन बैठकमा कांग्रेस इतरका दलले यो निर्वाचनमा कांग्रेसलाई फाइदा भएको र आफूलाई घाटा भएको गुनासो गरेका थिए। चुनावको परिणामप्रति असन्टुष्टि जनाउँदै कांग्रेसइतरका गठबन्धनका दल मोर्चा बनाए दबाब दिन लागेका छन्। यसको नेतृत्व माअोवादी अध्यक्ष पुष्पकमल दाहालले गरिरहेका छन्। माओवादी केन्द्रले बैठक बसेर विकल्पमा जान सक्ने बताएपछि कांग्रेसले पनि भित्रीरूपमा एमालेसँग सरकार बनाउने गृहकार्य अगाडि बढाएको छ। एमाले उपाध्यक्ष युवराज ज्ञवालीले कांग्रेस र एमालेबीच छलफल भइरहेको बताए। उनले सत्तारुढ गठबन्धन नमिले कांग्रेस र एमालेबीच पनि सरकार बन्ने झिनो सम्भावना नकार्न नसकिने बताए। सत्तारुढ गठबन्धनको बैठक बसिरहेका छन्। उता के हुन्छ, यसपछि नै अरू कुरा अघि बढ्छ, उनले भने। कांग्रेस नेता मीनबहादुर विश्वकर्माले पहिलो प्राथमिकता गठबन्धनकै निरन्तरता भएको बताए। माओवादी हतारोमा बोलेपछि आफू पनि विकल्प जान सकिने कुरा आगडि ल्याएको बताउँदै नेता विश्वकर्माले माओवादीले होइन भनेर खण्डन गरिसकेपछि गठबन्धनको बैठक बसेर सरकार बनाउन प्रत्यन्त गर्ने निर्णय भएको बताए।"
"राष्ट्रपति भण्डारी र सञ्चारमन्त्री कार्कीबीच भेटवार्ता, सम्भावित सत्ता समीकरणबारे चासो",काठमाडौं: सूचना तथा सञ्चारमन्त्री ज्ञानेन्द्रबहादुर कार्कीले राष्ट्रपति विद्यादेवी भण्डारीलाई भेटेका छन् । सत्ता समीकरणका विभिन्न प्रयास भइरहेका बेला सञ्चारमन्त्री कार्की मंगलबार बिहान राष्ट्रपतिलाई भेट्न शीतल निवास पुगेका थिए । भेटमा सम्भावित सत्ता समीकरण र समसामयिक विषयमा छलफल भएको राष्ट्रपति कार्यालय स्रोतले जनाएको छ । उनीहरूबीच झण्डै ४५ मिनेट कुराकानी भएको थियो । भेटमा निर्वाचनको नतिजा र सम्भावित सत्ता समीकरणबारे राष्ट्रपतिले चासो राखेको स्रोतले जनाएको छ । कार्कीले वर्तमान सत्ता गठबन्धनको सोमबारको बैठकमा यही गठबन्धनलाई निरन्तरता दिने निर्णय गरेको बताएका थिए । साथै निर्वाचन शान्तिपूर्ण रुपमा सम्पन्न भएको बताएका थिए । प्रतिनिधि सभा सदस्य निर्वाचित भएपछि कार्कीले राष्ट्रपति भेट्नुलाई राजनीतिक भेटका रुपमा लिइएको छ । सरकारका प्रवक्तासमेत रहेका कार्की प्रधानमन्त्री शेरबहादुर देउवाको दूतका रुपमा राष्ट्रपतिलाई भेट्न पुगेको हुन सक्ने विश्लेषण गरिएको छ । सोमबार बसेको सत्ता गठबन्धको बैठकले वर्तमान गठबन्धनलाई नै निरन्तरता दिने निर्णय गरेपछि भएको यो भेट अर्थपूर्ण रुपमा लिइएको छ।
जसले रवीन्द्रको विरासत जोगाइन्,"उपनिर्वाचनमा बाध्यात्मक परिस्थितिबाट निर्वाचनमा उठ्नुपर्ने अवस्था तपाईंलाई आएको थियो। यसपटक चुनावमा उम्मेदवार हुन आफैं इच्छुक नहुँदानहुँदै पनि टिकट पाउनुभयो। देशभर हजारौं आकांक्षीले नपाएको अवस्थामा तपाईंलाई पार्टीले किन टिकट दियो जस्तो लाग्छ ? उपनिर्वाचनमा म उम्मेदवार भएँ र विजय हासिल पनि गरेँ। त्यति बेला म प्राध्यापन पेसामा फरक खालको पहिचानका साथ थिएँ। त्यो हिसाबले म नजाँदा राम्रो हुन्छ भन्ने लाग्दालाग्दै पनि पार्टीले आवश्यकता महसुस गर्यो। कम्युनिस्टमा पार्टीले आवश्यकता ठानेपछि व्यक्तिका चाहनालाई कहिलेकाहीं अधिनस्थ राख्ने गर्छ। यो परिपाटी अहिलेसम्म पनि बाँकी छ। यसपटक पनि म उठदनँ नै भन्नेमा थिएँ। यसमा मेरो दुईवटा कुरा थियो। एउटा, निरन्तर राजनीतिमा लागेपछि राज्यको भूमिकामा एक पटक पुग्नुपर्छ। दोस्रो, म एउटा घटनाले आइपुगेँ। हिजो, म राजनीतिकर्मी थिएँ। बीचमा प्राज्ञिक क्षेत्रमा थिएँ। त्यो भूमिका गर्दागर्दै फेरि म सांसदको भूमिकामा आइपुगेँ। यो आवधिक कुरा हो। महिलाको उम्मेदवारी निकै कम भएको अवस्था थियो। ससंद्मा ३३ प्रतिशत मात्र होइन ५० प्रतिशत महिला हुनुपर्छ भनेर मैले नै बोलेको थिएँ। उम्मेदवारी नै नदिँदा कसरी पुग्छ त भन्ने प्रश्न पनि आयो। अर्को कुरा पहिलो कार्यकाल एउटा अवस्थाबाट पुगेको। अब राजनीति सुरु भयो। संसदीय अभ्यासको पनि अनुभव छ भन्ने भएपछि त्यो हिसाबले दोहोर्याउँदा के हुन्छ र भन्ने भयो। सबैको सदासयताले म उठेँ। पहिलो निर्वाचन विरासत नै भनेर व्याख्या गरियो। त्यसलाई मैले इन्कार पनि गरिनँ। तर, विद्या यहाँसम्म आइपुग्न हिजो कुनै पनि राजनीतिक भूमिका नभएको होइन। श्रीमान्को उत्ताराधिकारी भएर गइस् तैंले के गर्न सक्छेस् भन्ने खालका टिप्पणी गरेको सुन्छु। त्यसमा मेरो गुनासो रहँदैन। बुझाइ सबैको आआफ्नो रहन्छ। मेरा काम, उपस्थिति र मैले खेल्ने भूमिकाहरूले उत्तर दिन्छ जस्तो लाग्छ। अघिल्लोपटक त्यो भाष्य बेस्सरी थियो। संसद्मा गएपछि पनि मलाई परिचय दिँदा त्यसरी नै दिइन्थ्यो। अहिले विद्या अगाडि बढ्नुपर्छ र महिला नेतृत्वमा आउनुपर्छ भन्ने मत हो भन्ने मेरो बुझाइ छ। रवीन्द्रलाई गरेका सम्मानको मत पनि हो। राजनीतिमा विद्या सधैं छ। म पेशागत मर्यादालाई कायम राख्दै राजनीतिमै थिएँ। प्रत्यक्षमा महिलालाई उम्मेदवार बनाउन सबै पार्टीबाट निकै कन्जुस्याइँ गरेको देखिएको छ। एमालेले देशभर ११ जना उम्मेदवार बनाएको थियो। अरु पार्टीबाट झन् कम उम्मेदवार थिए। प्रत्यक्षमा महिलालाई नउठाउनुको कारण के हो भन्ने लाग्छ ? प्रत्यक्षमा महिलालाई नउठाउनुको एउटा कारण समानुपातिकमा ३३ प्रतिशत लिनु पनि हो। हामी दुई प्रणालीमा छौं। एउटा प्रणालीबाट महिला जाने अवस्था बन्यो। अर्को प्रणालीमा महिलाभन्दा पुरुषलाई स्थान दिनुपर्छ। महिला सामानुपातिकबाट पुग्नुहुन्छ भन्ने पार्टीहरूको अवधारणा छ। विस्तारै प्रत्यक्ष निर्वाचनलाई प्रतिस्पर्धी बनाउने त्यहाँभित्र हाम्रो सामाजिक पक्षलाई कसरी जोड्ने भन्ने कुरामा बहस सुरु भएको छ। युवाले सोचिरहेको राजनीतिक स्थिरता र विकास हो। एउटा सिस्टमबाट देश चलोस् भन्ने नै हो। दोस्रो, मानिसले गुणस्तरीय शिक्षा पाइरहेको छैन। कुनै पनि क्षेत्रमा पुस्तान्तरण हुन सकेको छैन। अर्को निर्वाचनसम्म निष्कर्ष निक्लन्छ भन्ने लाग्छ। दोस्रो कुरा, महिला उम्मेदवार हुँदा महिला मतदाता निकै उत्साहित हुनुहुन्छ। उनीहरूले आफ्नो जनप्रतिधिसँग आफ्ना कुरा स्पस्ट राख्न पाउने हुन्छ। एकल महिलाले धेरै सहज रूपमा आफ्नो कुरा राख्ने गर्नुहुन्छ। शारीरिक समस्या, प्रजननलगायत समस्याका विषयमा हामीलाई सहज रूपमा भन्न सक्नुहुन्छ। उहाँहरू आफैं उम्मेदवार भएको जस्तो महसुस गर्नु भएको पाएको छु। महिला उम्मेदवार हुँदा विकृति अन्त गर्न सहज हुन्छ। विकृतिसँग महिला लड्न सक्छन्। महिला पनि राज्य निर्माणको एउटा पक्ष हो भन्ने स्थापित हुन्छ। अब राजनीतिमा तपाईंले आफ्नो भविष्य कस्तो देख्नु भएको छ ? संसदीय राजनीति आवधिक नै हुन्छ। एउटै व्यक्ति सधैं लडिरहने कुरा राम्रो होइन। बढीमा दुईपटक हो। त्योभन्दा बढी जाने कुराले राजनीतिभित्र अवसरहरू थोरै मान्छेले मात्र उपभोग गर्छन्। राजनीतिलाई फराकिलो बनाउने हो। राजनीति र समाजको सम्बन्धलाई जोड्ने हो भने व्यक्तिहरू परिवर्तन हुनुपर्छ। व्यक्ति बदल्ने कुरा लोकतन्त्रको एउटा पर्याय हो। म पार्टीमा अन्य भूमिकामा जान सक्छु। राजनीतिमा रहँदा आफू आर्थिक रूपमा आत्मनिर्भर भएर जानुपर्छ। पार्टीबाटै सुविधाभन्दा पनि आफू बाँच्न सक्ने भएर राजनीतिमा लाग्नुपर्छ। तपाईंकै क्षेत्रमा नयाँ राजनीतिक दलले राम्रो मत परिणाम ल्यायो। यसरी ठूला दलको नयाँ विकल्प खोज्नुको कारण के रहेछ ? हाम्रो परनिर्भरताको सोच लामो छ। त्यो विकासले ल्याएको सोच हो। १९५० को परिवर्तनसँगै आएको सोच हो। जब नेपालले अमेरिका, चीन र भारतसँग एड लिएर काम गर्न थाल्यौ। यसपछि हाम्रो परनिर्भर सोचको विकास भयो। त्यो परनिर्भर सोच हरेक मानिसभित्र छ। यसले सिर्जना गरेको परिस्थिति हो, जस्तो लाग्छ। अहिले देशभित्रै राजनीतिक पार्टीहरूले राम्रो वातावरण सिर्जना गर्नुपर्ने हो। तर, त्यो बनाउन सकेनन्। २०७४ निर्वाचनपछि नेकपाको सरकार बन्यो। यसपछि युवाहरूसँग रिसर्च भएको रहेछ। जति बेला केपी ओली नेतृत्वको झन्डै दुई तिहाइको सरकार थियो। त्यतिबेलाको रिसर्चले ९० प्रतिशत युवाले देशमै केही गर्ने बताएका रहेछन्। तर, जब देशमा राजनीतिक घटनाक्रमले नेकपा फुट्यो। राजनीतिक द्वन्द्व बढ्यो। कांग्रेस नेतृत्वमा सरकार गठन भयो। यसपछि पुन रिसर्च भएछ। जुन रिसर्चमा ठीक उल्टो भएछ। पहिला ९० प्रतिशत युवा देश छोड्दैनौं भनेकोमा पछि ९० प्रतिशतले देश छोडेर विदेश जाने, १० प्रतिशत मात्र नेपालमै बस्छौं भन्ने तथ्यांक आएछ। यसले के भन्छ भने सबै कुराको समाधान राजनीतिक स्थिरता नै रैछ। देशमा स्थिर सरकार र स्थिर खालको राजनीति दिन नसक्दा यस्तो परिस्थिति सिर्जना भएको हो। अहिले युवा जति विदेशिएका छन्। युवालाई ठूलापुराना दलले कसरी सम्बोधन गर्नुपर्छ ? पहिलो कुरा, युवाले सोचिरहेको राजनीतिक स्थिरता र विकास हो। एउटा सिस्टमबाट देश चलोस् भन्ने नै हो। दोस्रो, मानिसले गुणस्तरीय शिक्षा पाइरहेको छैन। कुनै पनि क्षेत्रमा पुस्तान्तरण हुन सकेको छैन। राजनीतिक, लोकसेवामा राज्यको कुनै पनि क्षेत्रमा पुस्तान्तरण हुन सकेको छैन। अहिले पनि ५० वर्ष कटेकाहरू विद्यालयमा पढाइरहेका छन्। अब त २५ वर्ष भएका मान्छे त्यहाँ गएर पढाउनुपर्यो नि। त्यो युवाले शिक्षा दिने अवस्था बनाउनुपर्यो। शिक्षा क्षेत्रलाई राम्रो बनाउन यहाँ कस्तो खालको जनशक्ति ल्याउने भन्ने कुरा नै महत्वपूर्ण हो। तर, हाम्रो छलफल बहस र नीतिगत हिसाबले पनि कमजोरी छन्। आजसम्म पनि शिक्षा ऐन बनाउन सकेका छैनांंै। कस्तो शिक्षा भन्ने कुरामा हामी अलमलिइरहेका छौं। व्यावहारिक भएन भनेका छौं तर, कस्तो हुँदा व्यावहारिक हुन्छ ? कस्तो हुँदा वैज्ञानिक, प्राविधिक हुन्छ ? भन्ने कुरामा अहिलेसम्म एउटै अवधारणा हुन सकेको छैन। अहिले अवधारणाबीच फरक भएर नै परिणाम फरक आएको हो। यी सबै कुरा हेर्दा अहिले हामी राजनीतिक हिसाबले अपरिपक्व छौं। तर, परिपक्वताका मुखमा पुगिसक्यौं भनेर व्याख्या गरिरहेका छौं। जसले गर्दा मानिसमा फ्रसट्रेसन आएको हो। हामीले राज्य र नागरिकबीच एकदमै नजिकको सम्बन्ध बनाउ जरुरी छ। यदि नयाँ पुग्दा पनि त्यहीँ पुरानो संरचना भएमा काम गर्न सक्दैनन्। यस कारण यो निर्वाचनबाट केही नयाँ अवधारणा ल्याउनुपर्छ। युवाहरूलाई साँच्चिकै स्वदेशमै बस्ने वाताव बनाउने हो भने विशेष गरी ३ वटा कुरामा एकदमै ध्यान दिनुपर्छ। पहिलो, हरेक क्षेत्रमा पुस्तान्तरण गर्नुपर्छ। दोस्रो, युवालाई श्रम र सीपसँग जोड्नुपर्छ र तेस्रो, जो युवा पार्टीसँग आवद्ध छन्, तिनीहरूसँग सीप छैन। अब कार्यकर्ता निर्माण भन्दा पनि मास लेभलका योजनाहरू ल्याउनुपर्छ। तपाईंको निर्वाचन क्षेत्रमा पनि नयाँ पार्टी सुरुको मतगणनामा तपाईंभन्दा अघिअघि थियो। निर्वाचन परिणाम आउँदा दोस्रो नै भयो। यसलाई कसरी हेर्नु भएको छ ? यसपटकको निर्वाचन चुनौतीपूर्ण थियो। एकातिर नयाँ शक्तिको रूपमा पार्टीहरू आइरहेको अवस्था थियो भने अर्कोतिर हाम्रो पार्टी विभाजित भएको अवस्थामा थियो। विभाजित भएको अवस्थामा कुराहरू नकारात्मक तरिकाले जान्छ। म उठेपछि मैमाथि धेरै प्रहार भयो। मलाई काठमाडांै बढी बस्नुहुन्छ, आफ्नो क्षेत्रमा आउन सक्नुभएन भन्ने भयो। मैले मतदातासँग भेटें र आफ्ना कुराहरू राखें। अर्को कुरा म एउटा अवस्थाले निर्वाचित भएँ। एउटा लोकप्रिय नेतालाई गुमाउँदापछिको निर्वाचमा म निर्वाचित भएको हो। सबैको अपेक्षा रवीन्द्रजस्तै विद्या हुनुपर्छ भन्ने रहने नै भयो र त्यसरी नै हेरियो। म पहिलोपटक संसद्मा गएको थिएँ। रवीन्द्रजी लगातार १०१२ वर्ष निर्वाचित भएको अवस्था थियो। विकास समितिका सभापति, मन्त्री भएको अवस्थामा दुःखद घटना बेहोर्नुपर्यो। त्यो पोजिसनले निर्माण गर्ने सम्बन्ध उहाँसँग भएजस्तो ममा थिएन। जुन ठाउँमा रहे पनि त्यही खालको प्राप्त हुन्छ भन्ने बुझाइ थियो। म निर्वाचित भएको केही समय पछि कोभिड सुरु भयो। हाम्रो सरकारले जसरी विकासको काम रफ्तारकासाथ गरेको थियो। त्यो पार्टीभित्रको विभाजनका कारण विकासको रझ्तार घटेको थियो। हिजो सुरु भएका आयोजना कति अलपत्र पनि भए । त्यो मसँग जोडियो। विद्या रवीन्द्रजस्तो विकास गर्ने होइन रहेछ भन्ने मानक तयार गरियो। यस्तो अवस्थामा मैले आफ्ना कुरा राखेर अघि बढेँ। जसरी यो चुनावमा नयाँ दलहरूको उदय भयो। यो पुराना दलहरूलाई चुनौती, उनीहरूसँगको निराशामात्रै हो कि अरू पनि केही। यसलाई कसरी विश्लेषण गर्नुभएको छ ? चुनौती नै हो भन्ने लाग्छ। ६४ सालअघि एउटा मुभमेन्ट भयो। त्यो मुभमेन्टले एउटा दललाई व्यापक रूपमा मत दियो। सवालहरू नयाँ ढंगले इमर्ज हुँदै जान्छ अनि त्यसले नयाँ दल निम्त्याउँछ। एकदम परिपक्व अवस्थामा पुगेको छैन हाम्रो राजनीति। त्यसले गर्दा हामी परिपूर्ण लोकतन्त्रमा पुग्न अभ्यासरत छौं। पार्टीहरूले जुन अपेक्षा राखेका हुन्छन्। प्रतिनिधिहरू सरकारमा जाँदा जनताले त्यसअनुसार नपाउँदा निराश हुन्छन्। अहिले मैले देखेको त्यही हो। राजनीति र समाजको सम्बन्धलाई जोड्ने हो भने व्यक्तिहरू परिवर्तन हुनुपर्छ। व्यक्ति बदल्ने कुरा लोकतन्त्रको एउटा पर्याय हो। कसैको पनि बहुमत नआएको हुँदा देश फेरि अस्थिरतातिर जाने हो कि भन्ने पनि देखिन्छ। तपाईं कस्तो ठान्नुहुन्छ ? नेतृत्व गर्ने पार्टीहरूले जबसम्म आफूहरूलाई परिपक्व बनाउँदैनन् तबसम्म यसले निराशातिर लैजान्छ। नयाँ शक्तिहरू आफू कति परिपक्व भएर आउँछन् ? हिजोकै प्रवृत्तिलाई नयाँले पनि अपनाउने, पुरानाले पनि प्रयोग गर्ने हिसाबले सांसदहरूलाई प्रयोग गर्ने हो अनि आफ्नो सत्ता र सरकार बनाउने भत्काउने हो भने त्यही २०५२५३ को अवस्था हुन्छ। राजनीतिक दल परिपक्व भए निराशा आउँदैन। अबको सरकार बनाउन तपाईंहरूको पार्टी एमाले र माओवादी फेरि एकता गर्नुपर्छ भन्ने आवाज पनि उठेको छ। त्यो सम्भावना छ ? अहिले वैचारिक एकता कमजोर भएको छ। अहिलेको एकता सरकारमा पुग्नलाई मात्र देखियो। वैचारिक एकताबिनाको एकता सम्भव हुँदैन। त्यो चाहिँ सत्ता स्वार्थको खेल मात्रै बन्छ। त्यो एकताको कुरा धेरै गर्नुभन्दा मलाई लागेको एमालेले आफूले अहिले पाएको जुन जनमत छ। त्यसलाई बढाउन लाग्नुपर्छ। हामी राम्रो राजनीतिक संस्कृतिसहित कसरी अघि बढ्ने भनेर कमिकमजोरी सच्च्याउँदै, समीक्षा गर्दै गयो भने एमाले फेरि पनि स्थापित हुन्छ। संसद्मा गएर कानुन निर्माण गर्नेलगायत काम छँदैछ। अनि चुनावमा व्यक्त गरेका वाचा कसरी पूरा गर्नुहुन्छ ? मैले ३ खालको वाचा गरेकी छु। पहिलो, हामीले अब महानगरीय मोडलको विकास अगाडि सार्नुपर्छ। दोस्रो, ५ वर्षभित्र सडकका केही पूर्वाधार निर्मााण गर्नुछ । तेस्रो, हामी महिला भएको हुँदा सीमान्तकृतहरूका मुद्दा पनि जोडिन्छन्। प्रस्तुति : कृष्णमणि बरालकेशवशरण लामिछाने"
लुम्बिनी प्रदेश : बुटवलबाट मुख्यमन्त्रीको कार्यालय दाङ सारियो,"दाङ : लुम्बिनी प्रदेशको स्थायी राजधानी दाङमा मुख्यमन्त्रीको कार्यालय सारिएको छ। मुकामको रुपमा बुटवलमा रहेको कार्यालय गय राति दाङ सारिएको हो। निर्वाचन लगतै तयारी गरिएपनि केही ढिला गरि राजधानी सरिएको हो। स्थायी पुर्वाधार बनाएर मन्त्रालयहरु दाङ सार्न रुपन्देहीका एमाले र काङ्ग्रेसका नेताहरुले विरोध गरिरहेका थिए। ०७७ साल असोज २० गते प्रदेशको नाम लुम्बिनी र स्थायी राजधानी राप्ती उपत्यका देउखुरीमा प्रदेशसभाको दुई तिहाई बहुमतले घोषणा गरिएको थियो। त्यसपछि देउखुरीमा संरचनाको अभाव देखाउँदै घोषणा भएको दुई वर्षसम्म पनि राजधानी स्थानान्तरण हुन सकेको थिएन। तर मुख्यमन्त्री र मन्त्रीहरूले आफ्नो कार्यकालमै राजधानी स्थानान्तरण गर्ने प्रतिबद्धता जनाएका थिए। सोही अनुसार अहिले मन्त्रालयहरू राप्ती उपत्यका स्थानान्तरण गर्ने कामले तीब्रता पाएको छ। देउखुरीस्थित राप्ती गाउँपालिकाको राप्ती प्राविधिक शिक्षालयमा प्रदेशसभाको भवन निर्माण गरिएको छ। मन्त्रालयहरू बसाल्नका लागि राप्ती प्राविधिक शिक्षालयलाई गढवामा स्थानान्तरण गरिएको छ। नवनिर्वाचित सांसदहरूलाई दाङको प्रदेशसभा भवनमा सथप ग्रहण समेत गराउने गरी प्रदेश सरकारले तयारी थालेको छ। करिब १८ विघा क्षेत्रफलमा रहेको राप्ती प्राविधिक शिक्षालयको परिसरमा ४० बढी सानाठूला भवनहरू छन्। यही परिसरभित्र प्रदेश सरकारले राजधानीको प्रशासनिक केन्द्र निर्माण गरेको छ। प्रदेश प्रशासनिक परिसरभित्र प्रदेशसभा भवन, प्रदेशसभा सचिवालय र प्रदेश सरकारका मन्त्रालयहरू रहनेछन्। मुख्यमन्त्री र मन्त्रीपरिषद्का कार्यालयसहित ८ वटा मन्त्रालय राखिनेछ। अन्य भने मन्त्रालय भने परिसर बाहिर राखिने छ। त्यस्तै संसदीय दलको कार्यालय पनि राखिने छ। यसअघि दाङमा पर्यटन ग्रामीण तथा सहरी विकास र स्वास्थ्य मन्त्रालय सुरुदेखि नै स्थायी राजधानीमा छन्।"
प्रधानमन्त्रीलाई प्रकाशमानको ध्यानाकर्षण पत्र : 'मेलम्ची आयोजनालाई दिर्घकालीनरुपमा अगाडि बढाइयोस्',"काठमाडौं : नेपाली कांग्रेस नेता तथा काठमाडौं क्षेत्र नम्बर १ का सांसद प्रकाशमान सिंहले मेलम्ची आयोजनालाई दिर्घकालीनरुपमा अगाडि बढाउन प्रधानमन्त्री शेरबहादुर देउवालाई ध्यानाकर्षण पत्र बुझाएका छन्। मंगलबार बिहान प्रधानमन्त्रीलाई भेटेर नेता सिंहले ध्यानाकर्षण पत्र बुझाएका हुन्। ' २०७८ असार १ गते मेलम्चीमा गएको विनाशकारी बाढीपहिरोका कारण मेलम्चीको भविष्य अहिले अन्योलमा पर्ने होकी भन्ने काठमाडौंबासीमा चिन्ता छाएको छ । बाढीपहिरोपछि हिउँदको समयमा अस्थायी रुपमा भएपनि काठमाडौं ल्याउने काम भएको छ । काठमाडौंको खानेपानी समस्या समाधानका लागि मेलम्ची आयोजनालाई पानी दिर्घकालीन रुपमा अगाडि बढाउनुपर्ने स्थलगत निरीक्षणपछि आवश्यकता महसुस भएको छ । त्यस कार्यमा सरकारको भूमिका प्रभावकारी रहनुपर्ने देखिन्छ । तसर्थ तपसिलका विक्ष्यमा सरकारले तत्कल कदम चाल्नुपर्ने आवश्यकताबारे जानकारी गराउदछौँ,' ध्यानाकर्षणपत्रमा भनिएको छ। सांसदमा निर्वाचित भएलगत्तै सिंह स्थलगत निरीक्षण गर्न मेलम्ची खानेपानी आयोजना स्थल पुगेका थिए। नेता सिंहले केही महिनादेखि सेवा सुविधा नपाएको भनी कर्मचारी पानी पठाउन रोकेर आन्दोलन गर्ने तयारीमा रहेको भन्दै तत्काल उनीहरुको माग सम्बोधन गर्न आग्रह समेत गरेका छन्। उनले भनेका छन्,' केही महिनादेखि सेवा सुविधा नपाएको भनी कर्मचारीले अन्तिममा पानी पठाउन रोकेर आन्दोलन गर्ने तयारी रहेको खबरले महानगरबासी लगायत सम्पूर्ण नागरिक चिन्तित छौं । तत्काल कर्मचारीको माग सम्बोधन गरी पानी काठमाडौं ल्याउने र स्थायी रुपमै पानी ल्याउनका लागि आवश्यक गृहकार्य गम्भीरताका साथ अघि बढाउन ध्यानाकर्षण गराउँदछौँ।' यस्तै नेता सिंहले काठमाडौंबासीलाई नियमित पानी वितरण गर्न तत्काल र दिर्घकालीन रुपमा गर्नुपर्ने ९ वटा बुँदा समेत ध्यानाकर्षण पत्रमा उल्लेख गरेका छन्। तत्काल गर्नुपर्ने काम १ आर्थिक वर्ष २०७९८० को बजेट वक्तव्यमा मेलम्ची खानेपानी विकास समिति खारेज गरेको उल्लेख भएकोले आयोजनाको काम कारवाहीमा अन्योलता देखिएकोले तत्काल मेलम्ची खानेपानी विकास समिति ब्यूँताउनुपर्ने वा अन्य आवश्यक निर्णय लिनुपर्ने । २मुहान क्षेत्रका स्थानीय तहको माग सम्बन्धमा सम्बन्धित पालिकासँग छलफल गरी टुगोंमा पुग्नुपर्ने । ३सिएमसीले राखेका माग कानूनको परिधिभित्र रही सम्बोधन गर्न आवश्यक कार्य गर्नुपर्ने । ४वर्षैभरी पानी पथान्तरणका लागि फास्टट्रयाकमा कार्यान्वयन गर्नु गराउन आवश्यक निर्णय लिनुपर्ने । ५ कर्मचारीको तलबसुविधा लगायतका विषय तत्काल सम्बोधन गर्न आवश्यक छ । दिर्घकालीन रूपमा गर्नुपर्ने १बाढीपहिरोपछि सोको कारणबारे एसियाली विकास बैंक लगायतका अन्तर्राष्ट्रिय संघसंस्थाले अध्ययन गरि पेश गरेको प्रतिवेदनको निष्कर्ष अनुसार आयोजना अगाडी बढाउनुपर्ने । २ अहिले खानेपानीको ईन्टेक रहेको स्थान असुरक्षित भए नभएको प्राविधिकबाट अध्ययन गरी गराई असुरक्षित भए उपयुक्त स्थानमा ईन्टेक बनाउनुपर्ने । ३मेलम्ची बाढिपहिरोले हेलम्बु गाउँपालिका र मेलम्ची नगरपालिकामा भएको क्षतिलाई सम्बोधन गर्न पुननिर्माण लगायतका उचित व्यवस्था गर्नुपर्ने । ४ मुहान क्षेत्रमा सरकारले ध्यान नदिएका स्थानीयको गुनासो सम्बोधन गर्न मुहान क्षेत्रसम्म पक्की सडक बनाउनुपर्ने, शिक्षा र स्वास्थ्यमा सरकारले विशेष पहल गर्नुपर्ने ।"
गठबन्धनको बैठकमा सरकार कसरी र कस्को नेतृत्वमा बन्ने छलफल भएन : देव गुरुङ,"काठमाडौं : मुलुकको वर्तमान आवश्यकतालाई ध्यानमा राखेर सत्तारुढ पाँच दलीय गठबन्धनको सहकार्यलाई निरन्तरता दिने विषयमा पाँचै दल सहमत भएका छन्। निर्वाचनपछि पहिलोपटक बसेको सत्तारुढ गठबन्धनको बैठकले प्रतिनिधिसभा र प्रदेशसभा निर्वाचनले संविधान सुरक्षित भएको र मुलुकमा राजनीतिक स्थायित्व भएको निष्कर्ष निकालेको छ। उक्त बैठकपछि गठबन्धन जारी राख्ने अझै गठबन्धनमा अरु दल पनि आउने हुँदा उनीहरूलाई पनि समेटेर अघि बढ्न सकिने भन्दै विज्ञप्ति पनि निकालेको छ। विज्ञप्तिमा भनिएको छ, मुलुकको विशिष्ट परिस्थितिमा संविधान र लोकतन्त्रको रक्षाका लागि स्थापित गठबन्धनको सरकारले स्थानीय, प्रदेश र प्रतिनिधिसभा तीनै तहको निर्वाचन सफलतापूर्वक सम्पन्न गरेको छ। तीनै तहको निर्वाचन सफलतापूर्वक सम्पन्न भएसँगै लोकतन्त्र थप सुदृढ हुदै संविधान अझ सुरक्षित भई मुलुक राजनीतिक स्थायित्व र समृद्धिको दिशातर्फ उन्मुख भएको छ। अगाडि भनिएको छ, प्रतिनिधिसभा र प्रदेशसभा निर्वाचनको नतिजाले वर्तमान गठबन्धनको आवश्यकता र सान्दर्भिकतालाई पुनः पुष्टि गरेको छ। मुलुकका सामु विद्यमान चुनौतीहरूको सामना गर्नुपर्ने अवश्यकताले पनि यो गठबन्धनलाई निरन्तरता दिनु जरुरी छ। निर्वाचनको नतिजाले राजनीतिक स्थायित्व र आर्थिक समृद्धिको बाटोमा आपसी सहमति र सहकार्यका साथ मिलेर अघि बढ्नुपर्ने स्पष्ट सन्देश दिएको छ। गठबन्धन दलहरूको बैठकमा भएका छलफलका विषयमा जानकारी दिँदै सूचना तथा सञ्चारमन्त्री ज्ञानेन्द्रबहादुर कार्कीले निर्वाचनका क्रममा गठबन्धनभित्र असहयोग भएका विषयमा पनि मतदाताको भरोसा र भावनालाई कदर गर्दै जनताले दिएको जनादेशलाई सम्मान गर्दै अघि बढ्ने प्रतिवद्धता गरिएको बताए। उनले भने, आगामी दिनमा गठबन्धन थप बलियो हुनेछ। बैठकबाट निकालिएको विज्ञप्तिमा प्रधानमन्त्री तथा कांग्रेसका सभापति शेरबहादुर देउवालगायत पाँचै दलका शीर्ष नेताहरूले हस्ताक्षर गरेर सहमति जनाएका छन्। बैठकमा निर्वाचनकै समीक्षा भएको कांग्रेसका शीर्ष नेता रामचन्द्र पौडेलले बताए। पौडेलले भने, पहिला पूर्ण नतिजा आओस्। २४ दिन पर्खिनुहोस्। त्यसपछि कसको नेतृत्वमा सरकार बन्छ एउटा छनक आउँछ। सरकार गठबन्धनकै सहमतिमा उसकै नेतृत्वमा बन्छ। बैठकमा सरकार कसरी बन्ने, कस्को नेतृत्वमा बन्ने र कहिलेसम्म बन्ने भन्ने विषयमा भने बैठकमा कुनै छलफल नभएको माओवादी केन्द्रका महासचिव देव गुरुङले बताए। उनले भने, आज अरू कुराभन्दा पनि निर्वाचनकै विषयमा चर्चा भयो र पश्चिम नेपालको महाकाली नदीको बहावलाई नेपालतर्फ ठेलेर जबरजस्ती संरचना बनाउँदै गरिएको विषयमा सरकारको ध्यानाकर्षण गराएका छौं। यसमा प्रधानमन्त्रीजीले उक्त क्षेत्रको बारेमा कुरा बुझ्न टोली खटाइसकेको पनि जानकारी गराउनुभयो। उहाँले थप भारतसँग यसबारेमा कुरा गर्छु भन्नुभयो।"
"समानुपातिकमा माओवादी केन्द्र र राष्ट्रिय स्वतन्त्र पार्टीको मतान्तर ४३,१४९ मात्र","काठमाडौं : प्रतिनिधिसभाको समानुपातिकतर्फ माओवादी केन्द्र तेस्रो दल बनेको छ। निर्वाचन आयोगको पछिल्लो तथ्यांक अनुसार मंगलबार १ करोड ५ लाख २३ हजार ७१३ मत गणना हुँदा राष्ट्रिय स्वतन्त्र पार्टीभन्दा माओवादी केन्द्र ४३ हजार १४९ मतले मात्र अगाडि रहेको छ। नेपाल कम्युनिष्ट पार्टी (माओवादी केन्द्र)ले ११ लाख ७० हजार २६२ मत ल्याउँदा राष्ट्रिय स्वतन्त्र पार्टीले ११ लाख २७ हजार ११३ मत ल्याएर चौंथो स्थान कायम गरेको हो। एमालेले २८ लाख ३१ हजार २७६ मत ल्याएर पहिलो बनेको छ। नेपाली कांग्रेस २७ लाख ४ हजार ४२७ मत ल्याएर दोस्रो स्थानमा रहेको छ। सत्ता गठबन्धनमा आवद्ध रहेको नेपाल कम्युनिष्ट पार्टी (एकीकृत समाजवादी) ले थ्रेस होल्ड नकटाउँदा राष्ट्रिय दल बन्न सकेको छैन। एसले हालसम्म २ लाख ९७ हजार ८४३ मत प्राप्त गरेको छ। राष्ट्रिय दल बन्न समानुपातिकतर्फ सदर मतको ३ प्रतिशत मत कटाउनुपर्ने प्रावधान छ। यसैगरी राष्ट्रिय प्रजातन्त्र पार्टीले ५ लाख ८७ हजार ८५५, जनता समाजवादी पार्टीले ४ लाख २१ हजार ५५, जनमत पार्टीले ३ लाख ९४ हजार ५९९ मत पाएका छन्। नागरिक उन्मुक्ति पार्टीले २ लाख ७१ हजार ७०६, लोकतान्त्रिक समाजवादी पार्टी, नेपालले १ लाख ६७ हजार ३४० मत ल्याएका छन्। मतगणनाको परिणाम आइसकेपछि आयोगमा दलहरूले बुझाएको समानुपातिकका उम्मेदवारको बन्दसूचीका आधारमा दलहरूले पाउने सिट सङ्ख्यासहित नाम सिफारिसका लागि आयोगले दलहरूलाई पत्राचार गर्नेछ। सोका लागि दलहरूले प्रतिनिधिसभातर्फ सात दिन र प्रदेशसभातर्फ तीन दिन समय पाउनेछन्।"
नयाँ सांसद पनि भाडाकै भवनमा,"काठमाडौं : निर्धारित समयमा संसद् भवनको निर्माण नसकिने भएपछि अबको संसद् बैठक पनि भाडाकै घरमा बस्ने भएको छ। संसद् भवन सिंहदरबार परिसरभित्र बन्दै छ। आफ्नै भवन नहुँदा सचिवालयले बानेश्वरको भाडामा रहेको अन्तर्राष्ट्रिय सम्मेलन केन्द्रमा बैठक राख्दै आएको छ। संसद् सचिवालयका सहायक प्रवक्ता दशरथ धमला निर्धारित समयमा भवन नसकिएकाले निर्वाचित संसद्को बैठक पनि पहिलेकै स्थानमा राख्नुपर्ने अवस्था आएको बताउँछन्। नयाँ निर्वाचित भएर आउनेले पनि नयाँ भवन पाएनन्। अर्कोतिर सिंहदरबार र संसद् भवन एकै ठाउँमा नभई फरक दूरीमा रहँदा चुनौती छ, उनले भने। पञ्चायतकालमा बनेको संरचनामा टालटुल गरेर पनि ठाउँमा अपुग हुने भएपछि संसद् बैठक बानेश्वरस्थित अन्तर्राष्ट्रिय सम्मेलन केन्द्रमा भाडाको घरमा विगतदेखि नै चल्दै अएको छ। आफ्नै सुविधासम्पन्न भवन बनाउने उद्देश्यका साथ बनाउन थालिएको भए पनि कोभिडका कारण निर्धारित समयमा निर्माण सकिएको छैन। सिंहदरबारको पुतली बगैंचामा निर्माण हुन गइरहेको भवनको तत्कालीन प्रधानमन्त्री केपी शर्मा ओलीले २०७६ असोज १ गते शिलान्यास गरेका थिए। ५ अर्ब ६७ करोड भ्याटसहित रकमको ठेक्का तुँदी सेस कन्सट्रक्सनले लिएको हो। भवन बनाउने जिम्मा लिएको सहरी विकास मन्त्रालयले साढे दुई वर्षसम्ममा निर्माण सक्ने जनाएको थियो। तर, शिलान्यास गरेको तीन वर्षमा ६० प्रतिशतमात्र काम सकिएको छ। २०७९ असोजमा सकेर हस्तान्तरण गर्ने भनिएको भवनको ६० प्रतिशत मात्र काम सकिएको भवन निर्माण आयोजनाका प्रमुख दीपक श्रेष्ठले बताए। कोभिडका कारण ६ महिना थप गरी आउँदो चैतसम्म म्याद थपिएको हो, उनले भने। भाडामा मात्रै राज्यकोषबाट अर्बाैं रकम खर्च भइरहेको छ। हालसम्म कति रकम तिरेको भन्ने सचिवालयसँग कुनै रेकर्ड छैन। तर, भवन बन्ने रकम भाडामा गएको अनुमान गर्न सकिन्छ। संसद् भवन बानेश्वरको भाडा १५ करोड रहेको संघीय संसद् सचिवालयका प्रमुख लेखानियन्त्रक बसन्तराज सिग्देलले बताए। अहिले १६ करोड ५० लाख पुगेको उनी बताउँछन्। बन्दैछ अत्याधुनिक भवन नेपालको इतिहासमा भवन निर्माणमा यो सबैभन्दा ठूलो प्रोजेक्ट मानिएको छ। अत्याधुनिक सुविधासम्पन्न बनाउन लागिएको भवनमा भीभीआईपी कक्ष, संयुक्त कक्षलगायत सबै सुविधा हुने प्रवक्ता धमलाले जानकारी दिए। उनका अनुसार अन्य देशमा भएका संरचना र आवश्यकताको कुरालाई ध्यानमा राख्दै नयाँ संसद् भवन निर्माण गर्न लागिएको छ। भवन निर्माणमा सूचना प्रविधिको भरपुर प्रयोग गर्न सुझाव दिइएको छ। नयाँ प्रविधि प्रयोग गरी संसद् भवन निर्माण हुनेछ। भवनमा मिडिया सेन्टर र मिडिया कन्फरेन्स हल हुने बताइएको छ। यस्तै विभिन्न प्राविधिक कोठाहरू, संयुक्त सदन, केही बहुउद्देश्य हल, सुरक्षालाई ध्यानमा राखेर बंकर व्यवस्था, भीभीआईईपी कक्ष, संसदिय दलको कार्यलय पनि यो भवनमा रहनेछ।"
नगरबासीको सुविधा कटौती नगर्न माग,"रौतहट: कटहरिया नगरपालिकाका वडाध्यक्षले नगरबासीले पाउने सेवासुविधा कटौती नगर्न नगरपालिकाको ध्यानाकर्षण गराएका छन्। पूर्वमेयर सियाराम कुश्वाहाको कार्यकालमा नगरबासीलाई दिइएको सेवा हटाएको भन्दै ४ जना वडाका अध्यक्षले कटहरिया नगरपालिकामा ज्ञापनपत्र बुझाएका हुन्। वडा नम्बर ४ का चन्दन कुशवाहा, २ का हरिन्द्र साह कलवार, ३ का श्यामाकान्त प्रसाद यादव र ६ का वडा अध्यक्ष जयराम चौधरीले संयुक्त रुपमा कटहरिया नगरपालिका उपप्रमूख रीतादेवी यादव र निमित्त प्रमुख प्रशासकीय अधिकृत रामप्रकाश साहलाई ज्ञापनपत्र बुझाएका हुन् । घरेलु प्रयोजनमा खर्च भएको विद्युत महशुल,कृषिकार्यमा खर्च हुने विद्युत महशुल, नि:शुल्क खानेपानी सेवा, मालपोत नि:शुल्क, नि:शुल्क शौचालय सरसफाई सेवा मा लाग्ने करमा छुट दिदै आएकोमा नगरपालिकाले पुनः शुल्क लिन थालेपछि वडाअध्यक्षहरू नगरपालिकाको ध्यानाकर्षण गराएका हुन् । नगरक्षेत्रमा छोरीको विवाह गराउने अभिभावकलाई २० हजार र दिउँसो छोराको विवाह गराउने अभिभावकलाई नगरपालिकाले १० हजार रुपैयाँ दिनुपर्ने लगायत ६ बुँदे माग वडाअध्यक्षको छ । गत आर्थिक वर्षमा कोरोना पीडितको लागि १० हजारका दरले आएको रकम र बाढी पीडित किसानका लागि आएको रकम किसानको खातामा अहिलेसम्म नगएको भन्दै वडाअध्यक्षहरूले तत्काल उपलब्ध गराउन माग गरिएको छ । कटहरिया प्राथमिक स्वास्थ केन्द्र लगायत स्वास्थ्य संस्थाहरूमा औषधीको अभाव भएको गुनासो वडाअध्यक्षहरूको छ । कटहरिया नगरपालिकाका निमित्त प्रमुख प्रशासकीय अधिकृत रामप्रकाश साहले वडाध्यक्षको माग अगामी बैठकमा पेस गरिने बताए । नगरबासीले पाउने सुविधा नयाँ जनप्रतिनिधिले हटाएको आरोप वडा नम्बर ४ का वडाअध्यक्ष चन्दन कुश्वाहाले बताए।"
एकैदिन करिब ३ सय चालकलाई कारबाही,"काठमाडौं : ट्राफिक प्रहरीले काठमाडौं उपत्यकामा मंगलबार करिब तीन सय सवारी चालकलाई कारबाही गरेको छ। उपत्यकामा आज गरिएको विशेष चेकिङमा २८६ वटा सवारी साधनका चालकलाई ट्राफिक प्रहरीले कारबाही गरेको हो। काठमाडौं उपत्यका ट्राफिक प्रहरी कार्यालयका सहप्रवक्ता अवदेश विष्ट क्षेत्रीका अनुसार चेकिङका क्रममा बम्पर गार्ड नहटाएका १२ वटा, धुँवा बढी फाल्ने ३ वटा, नम्बर स्पष्ट नभएका ९ वटा, नम्वर प्लेट आकाश तिर फर्केका २ वटा, मदिरा पिएर सवारी साधन चलाउने १ जना र अन्य कसुरमा २६० वटा गरी २८६ वटा सवारी साधनका चालकलाई कारवाही गरिएको हो। उनका अनुसार काठमाडौंको नयाँ बसपार्क, सोह्रखुट्टे र स्वयम्भु चोकमा विशेष चेकजाँच गरिएको थियो। यस्तै, सडकमा पानी चुहाउँदै गाडी चलाउने १० वटा पानी ट्याङकरका चालकलाई पनि ट्राफिक प्रहरीले कारबाही गरेको छ। काठमाडौं उपत्यकाको विभिन्न स्थानमा गरिएको विशेष चेकिङका क्रममा ट्राफिक प्रहरीले पानी ट्याङकरका चालकलाई काराही गरेको हो।"
काठमाडौंका जीर्ण पुलहरूको पुनःनिर्माण गरिँदै (फोटो फिचर),काठमाडौं : काठमाडौंका जीर्ण पुलहरूको पुनःनिर्माण सुरु गरिएको छ। काठमाडौं महानगरपालिकाको पहलमा जीर्ण रहेको झोलुङ्गे पुलहरूसमेत मर्मत सम्भार गर्न लागिएको हो। हेर्नुस् केही तस्बिरहरू तस्बिर : अभिषेक महर्जन
"मेलम्चीको पानी तेस्रोपटक सुन्दरीजल आइपुग्यो, अर्को हप्ता वितरण गरिने",काठमाडौं : सिन्धुपाल्चोकको हेलम्बु गाउँपालिका१ स्थित मेलम्चीको खोलाको मुहान अम्बाथानस्थित सुरुङ मार्गबाट एक हप्ताअघि हालेको पानी राजधानी आइपुगेको छ। गोकर्णेश्वर नगरपालिका१ स्थित सुरुङको अन्तिम बिन्दुमा आइपुगेको पानी वाग्मतीमा बगाइएको छ। गत जेठ अन्तिम साता बन्द गरिएको सुरुङमा जम्मा भएको फोहर सफा गर्न सुरुको पानी वाग्मतीमा बगाइएको मेलम्ची खानेपानी आयोजनाका इञ्जिनियर रामचन्द्र पौडेलले जानकारी दिए। सुरुको पानी वाग्मतीमा पठाएपछि आजदेखि सुरुङको गेट बन्द गरिएको छ। केही दिन सुरुङ भर्नलाई पानी बन्द गरिने उनले बताए। वर्षाले भत्काएको प्रवेशमार्गको सुधारपछि गत हप्ता मेलम्ची खानेपानी विकास समितिले सिन्धुपाल्चोकको हेलम्बु गाउँपालिकास्थित अम्बाथानमा रहेको मुहानबाट सुरुङमा पानी पठाएको थियो। असारदेखि सुरुङ बन्द रहेकाले सुरुमा थोरै पानी परीक्षणका रुपमा पठाइएको छ। यो पानी काठमाडौँस्थित सुरुङको अन्तिम बिन्दु सुन्दरीजल एक हप्तामा आइपुगेको हो। अर्को हप्तापछि भने दैनिक १७ करोड ५० लाख लिटर पानी नै सुरुङमा हालिने पनि आयोजनाका प्रवक्ता राजेन्द्र पन्तले सुनाए। मङ्सिर ११ गते आइतबार साँझदेखि हालेको पानीले सुरुमा सुरुङ सफा गरेको छ। सुरुङ सफा गरिसकेर जम्मा भएको पानी अर्को हप्ता भने राजधानीका ग्राहकलाई वितरण गरिने छ। पानी वितरणका लागि काठमाडौँ उपत्यका खानेपानी लिमिटेड आयोजना कार्यान्वयन निर्देशनालयले वितरण सञ्जाल निर्माण गरिरहेको छ। यो सञ्जालमार्फत अर्को हप्तादेखि राजधानीवासीले फेरि मेलम्चीको पानी पाउने भएका छन्। वर्षामा बाढी आएर सुरुङमार्गमा क्षति गर्ने भएपछि गत असारदेखि मेलम्चीको पानी बन्द गरिएको थियो। विसं २०७७ चैतमा मेलम्चीको पानी अस्थायी रुपमा राजधानी आइपुगेको थियो। विसं २०७८ असार १ गते मेलम्ची खोलामा आएको बाढीले मेलम्चीका संरचना एवं प्रवेशमार्गमा क्षति पुगेपछि २०७८ चैतमा दोस्रोपटक मेलम्चीको पानी राजधानी आइपुगेको थियो। मेलम्चीको मुहानस्थलमा हेडवर्क्स निर्माणको काम नसकिएकाले हाल हिउँदका समयमा मात्र मेलम्चीको पानी राजधानी आउने गरेको छ। खानेपानी मन्त्री उमाकान्त चौधरीले मङ्सिर २७ गतेदेखि वितरण गरिने सार्वजनिक घोषणा गरिसकेका छन्। राजधानीमा खानेपानीको अभाव भएपछि नेपाली कांग्रेसका नेता एवं काठमाडौँ क्षेत्र नं १ बाट नवनिर्वाचित सांसद प्रकाशमान सिंह नेतृत्वको टोलीले पनि गत हप्ता मेलम्चीको मुहान पुगेर स्थलगत अध्ययन गरेको थियो।
"सुर्खेतको पञ्चपुरीमा श्रीमतीको हत्या, टाउको बोकेर प्रहरीकहाँ",सुर्खेत : जिल्लाको पञ्चपुरी३ तोक्माका अमरबहादुर आले मगरले श्रीमतीको हत्या गरेर टाउको बोकेर प्रहरी कार्यालय पुगेका छन्। उनी मंगलबार श्रीमती मिना आले मगरको हत्या गरी टाउको लिएर प्रहरी कार्यालय जाँदै गर्दा पक्राउ परे। प्लास्टिकमा श्रीमतीको टाउको बोकेर इलाका प्रहरी कार्यालय बाबियाचौर जाँदै गर्दा स्थानीयले देखेपछि प्रहरीलाई खबर गरेका थिए। उनलाई प्रहरी कार्यालय जाँदै गर्दा पञ्चपुरी २ पलैंटेबाट पक्राउ गरेको इलाका प्रहरी कार्यालय इन्चार्ज प्रहरी निरीक्षक टेकबहादुर देउवाले जानकारी दिए। अमरबहादुर एक वर्ष पहिले वैदेशिक रोजगारीबाट फर्किएका हुन्। आफूले विदेशमा कमाएको पैसा श्रीमतीले हिनामिना गरेका कारण हत्या गरेको उनले प्रहरीलाई बताएका छन्। उनले घरमै श्रीमतीको घाँटीमा धारिलो हतियार प्रहार गरी छिनाएका थिए। प्रहरीले टाउको बाहेकको शव घरमै फेला पारेको जनाएको छ।
साइबर ब्यूरोको नक्कली फेसबुक पेज बनाएको आरोपमा पक्राउ,"काठमाडौं : नेपाल प्रहरी प्रधान कार्यालय साइबर ब्यूरोको नक्कली फेसबुक पेज बनाएको अभियोगमा चितवन रत्ननगर नगरपालिका५ झुवानीटोल बस्ने १८ वर्षीय किशोरलाई सोमबार प्रहरीले पक्राउ गरेको छ। सर्वसाधारणलाई झुक्यानमा पारी ठगी गर्ने अभिप्रायले उक्त ब्यूरोको नक्कली फेसवुक पेज बनाउने कार्यमा संलग्न उनलाई जिल्ला प्रहरी कार्यालय चितवनको सहयोगमा नेपाल प्रहरी प्रधान कार्यालय साइबर ब्यूरोबाट खटिएको प्रहरीले पक्राउ गरेको हो। उनी उपर विद्युतीय कारोबार ऐन, २०६३ अन्तर्गतको कसूरमा जिल्ला अदालत काठमाडौंबाट पाँच दिन म्याद थप अनुमति लिई यस सम्बन्धमा प्रहरीले आवश्यक अनुसन्धान गरिरहेको छ।"
"बिहेभोज खाएका डेढ सय बिरामी, १५ जना अस्पताल भर्ना","तानसेन : जिल्लाको बगनासकाली गाउँपालिका१, चिर्तुङधारा घोरबन्दामा बिहेभोज खाएका डेढ सय जना बिरामी परेका छन्। जसमध्ये १५ जना मिशन अस्पताल तानसेनमा भर्ना भएका छन्। भोज खाएपछि झाडा बान्ता हुने टाउको दुख्ने समस्या देखिएको थियो। भोजमा सहभागी भएका १ सय १ जनाको घरघरमा पुगेर प्राथमिक उपचार, स्लाइन पानी चढाउने, जीवन जलका साथै आवश्यक औषधि वितरण गरिएको बगनासकाली गाउँपालिकाका स्वास्थ्य शाखा प्रमुख मणिराम अधिकारीले बताए। डा राजीव रावल, मधुसुधन भट्टराई, मणिराम अधिकारी, नोद प्रसाद बस्याल, सरोज काफ्ले, राम प्रसाद न्यौपाने रेश्मीराज न्यौपाने, जीवलाल बस्याल, मोहनलाल घिमिरे, चम्पा ढुंगाना, लक्ष्मी बस्याल र उमा भट्टराईले घरमै पुगेर उपचार गरेका हुन्। भोजमा बटुक, पाडा (राँगो) को मासु, पुलाउ, आलु गोभीको तरकारी, मेवाको अचार, आलु र मुलाको अचारलगायतका परिकार थियो ।"
भरतपुरका ३५ हजार घरधुरी खानेपानीको पहुँचमा,"भरतपुर : भरतपुर महानगरपालिकाभित्र रहेका ३५ हजार घरधुरी महानगरबाट प्रदान गरिएको खानेपानीको पहुँचमा पुगेका छन्। यी घरमा बस्ने दुई लाख ३५ हजार जनता प्रत्यक्ष प्रभावित भएको भरतपुर खानेपानी व्यवस्थापन बोर्डले जनाएको छ। पछिल्लो चार वर्षमा भरतपुर खानेपानी बोर्डमा १५ हजार घरधुरी थप भएका छन्। अहिले दैनिक तीन लाख लिटर खानेपानी वितरण हुँदै आएको छ। भरतपुर महानगरपालिकामा विसं २०७४ मसान्तयता केन्द्र, प्रदेश र स्थानीय तह गरी विभिन्न २३ खानेपानी आयोजनाको निर्माण एवं मर्मत सम्भार भएका छन्। सो अवधिमा करिब तीन अर्ब ७७ करोड खानेपानीको क्षेत्रमा विनियोजन भएको छ। महानगरपालिकाले दीगो विकासको अवधारणाअनुसार शिक्षा, स्वास्थ्य, खानेपानी, सडक सञ्जाललाई उच्च प्राथामिकतामा राखेको छ। महानगरपालिकाले सात हजार लिटरसम्म खानेपानी खपत गर्ने ग्राहकलाई निःशुल्क व्यवस्था गरेको छ। भरतपुर महानगरपालिका प्रमुख रेनु दाहालले दोस्रो पटक महानगर प्रमुखमा निर्वाचित भएसँगै गरिब तथा विपन्न नागरिकलाई सहुलियत दिने उद्देश्यले निःशुल्क खानेपानी उपलब्ध गर्ने निर्णय गरेकी थिइन्। नेपालको मध्य भागमा अवस्थित भरतपुर महानगरपालिका अहिले खानेपानीको पहँचलाई तीव्र रुपमा अगाडि बढाइएको भरतपुर महानगरपालिका प्रमुख दाहालले बताइन्। भरतपुरमा केही वर्षअघि घण्टौँ हिँडेर पानी ल्याउनुपर्ने समस्या टरेर गएको उनले बताइन्। अबको केही समयमै शतप्रतिशत भरतपुरवासी शुद्ध खानेपानीको पहुँचमा पुग्ने गरी आयोजना निर्माणधीन रहेको उनको भनाइ छ। भरतपुरका २९ वडामा खानेपानीको ठूलाठूला आयोजना निर्माण सम्पन्न भएका छन् भने निर्माणाधीन, विस्तृत अध्ययन प्रतिवेदन हुँदै गरेका र सञ्चालनमा आउन बाँकी काम अगाडि बढाइएको छ। भरतपुर खानेपानी व्यवस्थापन बोर्डका अनुसार विसं २०७४ पछि बोर्ड र महानगरपालिको सहकार्यमा वडा नं ९, ११ र १२ मा सेवा क्षेत्र रहने गरी २२ करोडको धनगढा सहलगानी खानेपानी आयोजना सञ्चालनमा आएको छ। खानेपानी तथा सरसफाइ डिभिजन कार्यालय, चितवन र भरतपुर खानेपानी व्यवस्थापन बोर्डको सहकार्यमा भरतपुर महानगरपालिका२२, १३ र १४ सेवा क्षेत्र रहने गरी तीन करोडको पटिहानी खानेपानी आयोजना सञ्चालनमा आएको छ।"
मझगाउँ विमानस्थल निर्माण प्रभावित,"दोधारा चाँदनी : कञ्चनपुरको मझगाउँ विमानस्थललाई जग्गाको स्वामित्व प्राप्त हुन नसक्दा विमानस्थल निर्माण प्रभावित भएको छ। विमानस्थलको दक्षिणतर्फ रत्न बाटिका र शुक्लाफाँटा राष्ट्रिय निकुञ्ज सुरक्षार्थ नेपाली सेना मातहत रहेको जग्गा विमानस्थलले नपाउँदा निर्माण कार्य स्थगन भएको हो। अहिले विमानस्थलको लम्बाइ करिब एक हजार मिटर छ। उक्त क्षेत्रमा धावनमार्ग निर्माण अधुरै छ। रत्न बाटिका र सेनाले भोगचलन गरिरहेको जग्गासहित जोड्दा विमानस्थलको लम्बाइ दुई हजार पाँच सय मिटर पुग्छ तर उक्त जमिनको भोगाधिकार विमानस्थलको नाममा नहुँदा धावनमार्ग निर्माणको काम रोकिएको विमानस्थल आयोजना प्रमुख मीनराज ओझाले बताए। ओझाका अनुसार अहिले पनि जग्गाको स्वामित्वका लागि प्रक्रियामै रहेको र मन्त्रिपरिषद्को निर्णय हुन बाँकी छ। सेनाका मातहतमा रहेको जग्गा विमानस्थललाई दिने सहमति यसअघि भएको थियो। उनका अनुसार राजपत्रमा उक्त जग्गा विमानस्थलका लागि छोडिएको उल्लेख भए पनि सेनाका नाममा लालपुर्जा छ। कञ्चनपुर क्षेत्र नम्बर ३ बाट निर्वाचित प्रतिनिधिसभा सदस्य रमेश लेखकले विमानस्थल निर्माणको काम अघि बढाउन पहल भइरहेको बताए। विमानस्थल पुनः निर्माण सङ्घर्ष समितिका व्यवस्थापन संयोजक करन पालले विमानस्थललाई छिटोभन्दा छिटो सञ्चालनमा ल्याउनुपर्ने बताए। उनले निर्वाचनको बेला पनि दलहरूले विमानस्थल सञ्चालनको एजेण्डा बनाएकाले छिट्टै विमानस्थलको काम सञ्चालन हुने आशावादी रहेको बताए। भीमदत्त नगरपालिकाको १५, दोधारा चाँदनी नगरपालिकाको १०, सुदूरपश्चिम प्रदेश सरकारको २५ र नागरिक उड्डयन प्राधिकरणको ५० प्रतिशत गरी तीनै तहको साझेदारीमा विमानस्थल निर्माण भइरहेको हो। तीन वर्षभित्र निर्माण सक्ने गरी कान्छारामकेएसउमा एण्ड कम्पनीसँग ४५ करोड ६६ लाखमा सम्झौता भएको छ। पहिलो चरणमा धावनमार्गसँगै ट्याक्सी वे र एप्रोनलगायत काम हुनेछ। दोस्रो चरणमा टर्मिनल भवनदेखि पहुँचमार्ग निर्माण गरिने आयोजनाले जनाएको छ। विसं २०३४ देखि २०५७ सम्म सञ्चालनमा रहेको उक्त विमानस्थल सङ्कटकालका बेला सुरक्षाको कारण देखाउँदै बन्द गरिएको थियो । रासस"
'काठमाडौंको बस्तीबीच पुष्पा कसरी जलिरहन सक्छिन् ?',"काठमाडौं : पुष्पा न्यौपाने मृत्यु प्रकरणमा परिवारले हत्या भएको आशंका गरेको छ। इन्गेजमेन्ट तोडिएपछि सामान फिर्ता लि केटाको घर पुगेका पुष्पाले त्यहीँ आत्मदाह गरेको बताइएको छ। दरबारमार्गस्थित केल्मी ब्राण्डका शोरुम सञ्चालक पुष्पा गत आइतबार साँझ ५ बजे धुम्बाराहीमा ८० प्रतिशत जलेको अवस्थामा भेटिएकी थिइन्। जिल्ला प्रहरी परिसर काठमाडौंका प्रवक्ता दिनेशराज मैनालीले आत्महत्या गर्न दुरुत्साहन दिने २९ वर्षीय सुधन संग्रौला प्रक्राउ परेको बताए। प्रहरी बृत महाराजगञ्जबाट खटिएको टोलीले संग्रैलालाई प्रक्राउ गरेको हो। उनीविरुद्ध मुलुकी अपराध संहिंता २०७४ को परिच्छेद १२ को आत्महत्या गर्न दुरुत्साहन दिन नहुने कसुरमा जिल्ला अदालत काठमाडौंबाट ५ दिनको म्याद थप गरी अनुसन्धान भइरहेको छ। काठमाडौं१० बानेश्वर बुद्धनगर बस्ने २७ वर्षीय पुष्पाको काठमाडौं४ धुम्बाराहीका सुधनसँग गत भदौ १८ गते इन्गेजमेन्ट भएको थियो। उनीहरुबीच गत माघदेखि प्रेम सम्वन्ध रहेको बताइएको छ। प्रेमलाई विवाहमा परिणत गर्ने योजनामा रहेकी पुष्पा गत आइतबार धुम्बाराहीस्थित मधु संग्रौलाको घर अगाडि आगो लाग्दै गरेको अवस्थामा भेटिइन्। उपचारको क्रममा न्यौपानेको सोमबार बिहान कीर्तिपुर बर्न अस्पतालमा मृत्यु भयो। घटनामा संग्लन भएको आरोपमा पीडित परिवारले ४ जनाविरुद्ध प्रहरीमा जाहेरी दिएको छ। प्रहरी बृत महाराजगञ्जमा दिइएको जाहेरीमा सुधनको परिवार नै घटनामा दोषी भएको भन्दै कारबाहीको माग गरिएको छ। सुधनका बुबाआमा दिनेश र बिन्दु संग्रौला, दाजु मधु संग्रौला र सुधन संगौलाविरुद्ध ज्यानसम्बन्धी कसुरको आत्महत्या दुरुत्साहन मुद्दामा जाहेरी दर्ता भएको प्रहरीले पुष्टि गरे। 'अघिल्लो दिनसम्म माया लाग्यो भनेर रुँदै गएका सुधनका परिवारले अर्को दिन उही व्यक्ति जलिरहँदा हेरिरहन कसरी सक्यो? प्रहरीलाई खबर पनि गरेको छैन। बचाउन जाने छिमेकीलाई पनि छुन हुन्न भन्दै रोकेको छ। उनीहरू आफैँले बोलाएर प्रेटोल छर्किएको हुनसक्छ। आगो लगाएर हामीलाई खबर गरेको हुनसक्छ। बस्तीबीच कोही युवती सहयोग नै नपाएर जलिरहनु सम्भव देखिन्न।' पुष्पाका दाजु उत्तम न्यौपानेले घटना शंकास्पद भएको भन्दै अनुसन्धानका लागि प्रहरीमा जाहेरी दिएको बताए। 'गत भदौमा भएको इन्गेजमेन्ट तोड्नका लागि उनीहरुको परिवार नै शनिबार हामो घरमा आएका थिए। सुपारी र गरगहनासमेत फिर्ता गरेका थिए। सुधनका बुबाआमाले छोराले गल्ती गर्यो भन्दै रुँदै माफीसमेत मागेका थिए। एक्कासी इन्गेजमेन्ट किन तोड्नुभएको भनेर पटकपटक सोधेका हौं। उनीहरूले कारण केही भनेनन्। कुरा मिलेन भनेरमात्रै भने। कुरा र विचार नै नमिलेको भए किन इन्गेजमेन्ट गर्नु?,' दाजु उत्तमले भने। परिवारका अनुसार शनिबार इन्गेजमेन्ट टुटेपनि पुष्पा खासै दुःखी नभएको बताएको छ। 'अर्को दिन हुने भनिएको आफन्तको विहेका लागि लुगा बनाउन पुष्पा दिउँसो ३ बजे घरबाट निस्किएकी थिइन्। साँझ साढे ६ बजेसम्म उनको फोन अन नै छ। घरमा त्यस्तो नराम्रो केही भनेकी थिइनन्। शनिबार राति सुधनको बुबाले फोन गरेको भन्दै सुनाएकी थिइन्। लुगा सिलाउन घरबाहिर गएकी उनी बुद्धनगरबाट कसरी धुम्बाराही पुगिन्? प्रेट्रोल कहाँबाट आयो?,' उनले प्रश्न गरे। उत्तमको अनुसार साँझ ६ बजेतिर सुधनको बुबाले पुष्पाको बुबालाई फोन गरी घरको गेट बाहिर पुष्पाजस्तै कोही केटी जलिरहेको छ भन्दै बताएका थिए। 'पुष्पाजस्तै लागेको भए जलेको देख्दादेख्दै किन नबचाएको? प्रहरीका अनुसार मानिस पूरै जल्न २० देखि आधा घण्टा लाग्छ। यत्रो समयसम्म जलिरहँदा उनीहरूले हेरेर किन बसे? यहाँ शंका गर्नुपर्ने प्रशस्तै आधार छन्। अघिल्लो दिनसम्म माया लाग्यो भनेर रुँदै गएका सुधनका परिवारले अर्को दिन उही व्यक्ति जलिरहँदा हेरिरहन कसरी सक्यो? प्रहरीलाई खबर पनि गरेको छैन। बचाउन जाने छिमेकीलाई पनि छुन हुन्न भन्दै रोकेको छ। उनीहरू आफैँले बोलाएर प्रेटोल छर्किएको हुनसक्छ। आगो लगाएर हामीलाई खबर गरेको हुनसक्छ। बस्तीबीच कोही युवती सहयोग नै नपाएर जलिरहनु सम्भव देखिन्न। परिवार नै मिलेर हत्या गरेको हुनसक्छ,' उनले भने। प्रहरीका अनुसार शरीरमा पेट्रोल खन्याएर आगो लगाएको अवस्थामा उनलाई उद्धार गरेर कीर्तिपुरस्थित बर्न सेन्टरमा पुर्याइएको थियो। प्रहरीमा दिएको जाहेरीमा सुधन शोरुममा आउने क्रममा पुष्पासँग गत २०७८ को माघदेखि चिनजान भएको थियो। एकअर्काबीच फोन र सामाजिक सञ्जालमा कुराकानी हुने क्रममा उनीहरू प्रेम सम्बन्धमा थिए। घरमा आउजाउ गर्ने र घुम्नसमेत जाने गरेका थिए। परिवारले प्रहरीसँग सुधन र पुष्पाबीच फेसबुक म्यासेन्जर, भाइबर र ह्वाट्स एपसहित कल डीटेल विवरण बुझेर प्रमाणको रूपमा अनुसन्धान सुरु गर्न जाहेरीमा भनिएको छ। घटनास्थलबाट ५ लिटरको खाली ग्यालेन पनि प्रहरीले बरामद गरेको छ।"
मलको विवादले सिम्रौनगढमा झडप,सिमरा : रासायनिक मलका विषयमा उत्पन्न विवाद चर्कँदै गएपछि बाराको सिम्रौनगढ नगरपालिका४ को कार्यालय रहेको क्षेत्र दिनभर तनावग्रस्त बनेको छ। मल वितरणको विषयलाई लिएर वडा कार्यालयमा लगाइएको तालाबन्दी खोल्ने क्रममा दुई पक्षबीच झडप भएको हो। झडपका क्रममा दुवै पक्षका केही घाइते भएका छन्। घाइतेको नाम प्रहरीले जानकारी गराएको छैन। किसानलाई वितरण गर्ने मलको विषयलाई लिएर वडाध्यक्ष अवधेस सहनी र निवर्तमान वडाध्यक्ष राजेश यादव पक्षबीच झडप भएको हो। स्थानीय बीचको झडप नियन्त्रणमा लिन नेपाल प्रहरी र सशस्त्र प्रहरीलाई हम्मेहम्मे परेको थियो। वडा नम्बर ४ को कार्यालयले मंसिर १५ गतेदेखि १८ गतेभित्रमा नागरिकता उपलब्ध गराउन सूचना जारी गरेको थियो। सोही सूचनाअनुरूप १८ गते अपरान्ह नागरिकता उलपब्ध गराउन केही स्थानीय वडा कार्यालय पुगेका थिए। तर कार्यालय समयभित्रै स्थानीयहरू वडा कार्यालय पुग्दा सो दिन कार्यालय बन्द भएको भइसकेको थियो। तोकिएको समयमै कार्यालय पुगेपनि वडा कार्यालय बन्द देखेपछि किसानले आक्रोशित हुँदै मुल गेटमा तालाबन्दी गरेका थिए। किसानले आक्रोशित हुँदै लगाएको तालाबन्दी खोल्न हालका वडाध्यक्ष पक्षका स्थानीयले मंगलबार वडा कार्यालय पुगेपछि स्थिति तनावग्रस्त बन्न पुगेको हो। ताला खोल्ने र बन्द गर्ने पक्षबीच दिनभर झडप भएको थियो। दुवै पक्षका स्थानीय हातमा बाँस र भाटा लिएर उत्रिएका थिए। बाराका प्रहरी नायब उपरीक्षक राजेश थापाले दिनभर तनावग्रस्त बनेको क्षेत्र साँझ साम्य भएको बताए। साँझ परेसँगै दुवै पक्षबीच पुनः झडप हुन नदिन उक्त क्षेत्रमा सुरक्षा व्यवस्था कडा पारिएको छ।
एकल महिलाको हत्यामा संलग्न चार जना पक्राउ,"धरान : धरान उपमहानगरपालिका१३ की ४२ वर्षीय एकल महिला उषा राईको हत्यामा संलग्न चार जना अभियुक्त पक्राउ परेका छन्। पक्राउ परेका अभियुक्तलाई इलाका प्रहरी कार्यालय धरानले मंगलबार पत्रकार सम्मेलन गरी सार्वजनिक गरेको छ। उषाको हत्यामा संलग्न मुख्य अभियुक्त धरान१३ की ५५ वर्षीया उर्मिला राई, २६ वर्षीया सुमित्रा राई, धरान१७ की २९ वर्षीय सुसेली राई र ४० वर्षीय रत्न लिम्बु सुब्बालाई पक्राउ गरिएको इलाका प्रहरी कार्यालय धरानका डीएसपी बुद्ध श्रेष्ठले बताएका छन्। पक्राउ परेका चारै जनालाई पत्रकार सम्मेलन गरि प्रहरीले सार्वजनिक गरेको छ। मुख्य अभियुक्त उर्मिलाले आफ्ना श्रीमान् गोविन्द्र राईसँग उषाको सम्बन्ध रहेको भन्दै स्थानीय जनजागृती आमा समुहका सदस्यहरूलाई बोलाएर कुटपिट गरी गंभिर घाइते बनाएका थिए। घाइते उषाको उपचारका क्रममा मंसिर १३ गते उपचारका क्रममा मृत्यु भएको थियो। उषाको हत्या पश्चात महिलाहरूले अभियुक्तलाई तत्काल पक्राउ गर्न दावाव दिएका थिए। उषाको परिवारले हत्यामा संलग्न स्थानीय सिर्जना राई, निरकुमारी गुरुङ, मिना राई लगायतका नाममा किटानी जाहेरी दिएको छ। तर, अन्य अभियुक्तहरूलाई प्रहरीले पक्राउ गर्न सकेको छैन। डीएसपी श्रेष्ठले अन्य अभियुक्तहरूको पहिचान भइसकेकाले पक्राउ गर्न प्रहरी परिचालन गरिएको बताएका छन्। उनले उषालाई कुटपिट भएको भिडियो क्लिप फेला परेकाले हत्यामा संलग्न सबैको पहिचान गरी पक्राउ गरी कानुनी दाहेरामा ल्याएर प्रहरीले कार्वाहि प्रकृया अगाडी बढाउने प्रतिबद्धता जनाएका छन्। उषाको हत्यामा संलग्न चार जनालाई पक्राउ गरेपछि आफन्तले उषाको शवको शल्यपरीक्षण गरी दाहसंस्कार गरेका छन्। उषाकी छोरी स्मृति राईले आमाको हत्यामा संलग्न सबैलाई पक्राउ गरी कडा कारबाही गर्न माग गरेकी छिन्। उनले कुटपिटमा संलग्न भएका सबैको भिडियो क्लिप भएकाले सबैलाई पक्राउ गरी कारबाही गर्न धरान प्रहरी समक्ष माग गरेकी छिन्। उषाको हत्यापश्चात केही दिन अशान्त बनेको धरान अभियुक्त पक्राउ परेसँगै शान्त बनेको छ। कांग्रेस केन्द्रीय सदस्य लक्ष्मी गौतमले निद्रोष एकल महिलाको कुटपिट गर्ने सबैलाई पक्राउ गरि कडा कारबाही गर्न माग गरेकी छिन्। उनले महिलाहरूबाटै अर्की एक महिलाको हत्या भएको घटनाले धरानका समग्र महिलाहरूको शिर झुकेको बताएकी छिन्।"
नगरबासीको सुविधा कटौती नगर्न माग,"रौतहट: कटहरिया नगरपालिकाका वडाध्यक्षले नगरबासीले पाउने सेवासुविधा कटौती नगर्न नगरपालिकाको ध्यानाकर्षण गराएका छन्। पूर्वमेयर सियाराम कुश्वाहाको कार्यकालमा नगरबासीलाई दिइएको सेवा हटाएको भन्दै ४ जना वडाका अध्यक्षले कटहरिया नगरपालिकामा ज्ञापनपत्र बुझाएका हुन्। वडा नम्बर ४ का चन्दन कुशवाहा, २ का हरिन्द्र साह कलवार, ३ का श्यामाकान्त प्रसाद यादव र ६ का वडा अध्यक्ष जयराम चौधरीले संयुक्त रुपमा कटहरिया नगरपालिका उपप्रमूख रीतादेवी यादव र निमित्त प्रमुख प्रशासकीय अधिकृत रामप्रकाश साहलाई ज्ञापनपत्र बुझाएका हुन् । घरेलु प्रयोजनमा खर्च भएको विद्युत महशुल,कृषिकार्यमा खर्च हुने विद्युत महशुल, नि:शुल्क खानेपानी सेवा, मालपोत नि:शुल्क, नि:शुल्क शौचालय सरसफाई सेवा मा लाग्ने करमा छुट दिदै आएकोमा नगरपालिकाले पुनः शुल्क लिन थालेपछि वडाअध्यक्षहरू नगरपालिकाको ध्यानाकर्षण गराएका हुन् । नगरक्षेत्रमा छोरीको विवाह गराउने अभिभावकलाई २० हजार र दिउँसो छोराको विवाह गराउने अभिभावकलाई नगरपालिकाले १० हजार रुपैयाँ दिनुपर्ने लगायत ६ बुँदे माग वडाअध्यक्षको छ । गत आर्थिक वर्षमा कोरोना पीडितको लागि १० हजारका दरले आएको रकम र बाढी पीडित किसानका लागि आएको रकम किसानको खातामा अहिलेसम्म नगएको भन्दै वडाअध्यक्षहरूले तत्काल उपलब्ध गराउन माग गरिएको छ । कटहरिया प्राथमिक स्वास्थ केन्द्र लगायत स्वास्थ्य संस्थाहरूमा औषधीको अभाव भएको गुनासो वडाअध्यक्षहरूको छ । कटहरिया नगरपालिकाका निमित्त प्रमुख प्रशासकीय अधिकृत रामप्रकाश साहले वडाध्यक्षको माग अगामी बैठकमा पेस गरिने बताए । नगरबासीले पाउने सुविधा नयाँ जनप्रतिनिधिले हटाएको आरोप वडा नम्बर ४ का वडाअध्यक्ष चन्दन कुश्वाहाले बताए।"
रोकियो स्रोतमै फोहोरको वर्गीकरण कार्य,"काठमाडौं: करिव पाँच महिनाअघि काठमाडौं महानगरपालिकाले सुरु गरेको स्रोतमै फोहर वर्गीकरण गर्ने कार्य तत्कालका लागि स्थगन भएको छ। फोहर व्यवस्थापनलाई थप प्रभावकारी बनाउने भन्दै गत साउन १ गतेदेखि कामपाले ३२ वटै वडाबाट स्रोतमै फोहर वर्गीकरण गरेर मात्रै अन्तिम व्यवस्थापनमा लैजान सुरु गरेको थियो। सुरुको एक दुई हप्ता कामपाको योजनाअनुरुप काम भए पनि यसले निरन्तरता भने पाउन सकेन। कामपाको प्रमुख बालेन्द्र शाहको सचिवालय सदस्य सुनिल लम्साल स्थान अभावले यो कामले निरन्तरता पाउन नसकेको बताउँछन् । कामपासँग खुला स्थानको अभाव भएकाले केन्द्र सरकारसँग एकै स्थानमा कम्तीमा दुई सय रोपनी जग्गा उपलब्ध गराउन माग गरिएको छ। 'सरकारले जग्गा उपलब्ध गराउने आश्वासन दिएको छ। जग्गा प्राप्त भएसँगै कुहिने र नकुहिने फोहरको स्रोतमा नै वर्गीकरणको काम पुनः सुरु हुन्छ, आशा छ नयाँ सरकार गठन भएसँगै उक्त कार्यले पुर्णता पाउने छ', लम्सालले भने, 'कामपालाई कानुनीरुपमा आफ्नो क्षेत्रभन्दा बाहिर जग्गा अतिग्रहण गर्ने अधिकार छैन। त्यसैले केन्द्र सरकारलाई आग्रह गरिएको हो।' स्थान पहिचान भएसँगै कामपाले कुहिने फोहरको प्रयोग गरी मल बनाउने तयारी गरेको छ। हरेक दिन उपत्यकाबाट एक हजार दुई सय मेट्रिक टन फोहर बञ्चरेडाँडामा अन्तिम विसर्जन हुँदै आएको छ। त्यसमध्ये सबैभन्दा बढी कामपाको पाँच सय मेट्रिक टन फोहर जान्छ। निजी क्षेत्रबाट दुई सय गाडीले फोहर ओसार्छन्। काठमाडौँ उपत्यकाको १८ पालिकाको फोहर दैनिकरूपमा बञ्चरेडाँडा व्यवस्थापन हुँदै आएको छ। सुरुमा गोकर्ण, सिसडोल हुँदै अहिले बञ्चरेडाँडामा फोहर व्यवस्थापन गर्न थालिएको हो। सबै किसिमका फोहर बञ्चरेडाँडा पुर्याउन कहिले स्थानीयको अवरोध त कहिले सडकका कारण समस्या सिर्जना हुँदै आएको थियो। आगामी दिनमा प्रभावकारीरुपमा फोहरको दीर्घकालिन समाधान गर्न स्थान पहिचान गरी कुहीने फोहरलाई उपत्यकामा नै व्यवस्थापन गर्ने भने पनि यो कार्यले पूर्णताः पाउन सकेको छैन।"
छुटेको सामान फेला पारी पीडितलाई बुझाइयो,"भक्तपुर : बसमा छुटेको सामान फेला पारी प्रहरीले सम्बन्धित व्यक्तिलाई बुझाएको छ। सोमबार बिहान पौने ११ बजे भाडाको बसमा भक्तपुरको कौशलटारबाट काठमाडौंको तीनकुने जाने क्रममा छुटेको काठमाडौं महानगरपालिका३२ बस्ने जयप्रसाद पराजुलीको छुटेको सामान भेटाई प्रहरीले उपलब्ध गराएको हो। जिल्ला प्रहरी परिसर भक्तपुरका अनुसार पराजुलीले सामान छुटेपछि प्रहरीलाई खबर गरेका थिए। त्यसपछि प्रहरीले गाडी पहिचान गरी सामान भेटाएर पराजुलीलाई दिएको परिसरका सूचना अधिकृत राजु पाण्डेले जनाए। छुटेको झोलाभित्र राहदानी, ल्यापटप, खामभित्र एक सय दरको ४६ वटा अमेरिकी डलर, कालो पर्स र पर्सभित्र विभिन्न बैंकका एटिएम, डेविड कार्ड र क्रेडिट कार्ड रहेको थियो।"
साइबर व्यूरोको नक्कली फेसबुक पेज बनाउने पक्राउ,"काठमाडौं: नेपाल प्रहरीको साइबर व्यूरोले सामाजिक सञ्जाल दुरुपयोग गर्ने एक जनालाई पक्राउ गरेको छ । सामाजिक सञ्जालको दुरुपयोग गरी प्रहरी प्रधान कार्यालय, साइबर ब्यूरोको नक्कली फेसबुक पेज बनाएको आरोपमा चितवन रत्ननगर नगरपालिका५ झुवानीटोल बस्ने १८ वर्षीय युवक करण महतो पक्राउ परेका हुन् । महतोले साइबर ब्यूरोको नक्ककली फेसबुक पेज बनाएर सर्वसाधारणलाई झुक्याएर ठगी गर्ने नक्कली पेज प्रयोग गरेको पाइएको ब्यूरोको आरोप छ । पक्राउ परेका उनीमाथि काठमाडौं जिल्ला अदालतले ५ दिन म्याद थप गरी अनुसन्धान भइरहेको ब्यूरोले जनाएको छ ।"
करेन्ट लागेर मृत्यु,उदयपुर : करेन्ट लागेर घाइते भएका उदयपुरको कटारी नगरपालिका२ का युवाको उपचारको क्रममा ज्यान गएको छ। सोमबार साँझ आफ्नै घरको तला थप्ने क्रममा फलामको रडले बिजुलीको तारमा छुँदा घाइते भएका ३० वर्षीय दिलकुमार थापा मगरको उपचारको क्रममा कटारी अस्पतालमा मृत्यु भएको हो। घटना सम्बन्धमा इलाका प्रहरी कार्यालय कटारीबाट थप अनुसन्धान भइरहेको जिल्ला प्रहरी कार्यालयका डीएसपी राकेश पोदारले जानकारी दिए।
बसको ठक्करबाट मोटरसाइकल चालकको मृत्यु,काठमाडौं : काठमाडौंको तिनकुने मुनिभैरवस्थित सडकखण्डमा मंगलबार बिहानै बसको ठक्करबाट मोटरसाइकल चालकको मृत्यु भएको छ भने एक जना घाइते भएका छन्। मृत्यु हुनेमा झापा घर भई हाल भक्तपुरको चारदोबाटो बस्ने २५ वर्षीय रोमित रिजाल रहेका छन्। उनलाई उपचारका लागि सिभिल अस्पताल पठाइएकोमा चिकित्सकले मृत घोषणा गरेका हुन्। घाइते भएका मोटरसाइकलमा पछाडि सवार सप्तरीको अग्निसायर गाउँपालिका घर भई हाल भक्तपुरको दुवाकोट बस्ने २२ वर्षीय उदित चौधरीको सोही अस्पतालमै उपचार भइरहेको छ। कोटेश्वरबाट सिनामगंलतर्फ आउँदै गरेको बाग्मती प्रदेश ०१००६ ख ४८ ४० नम्बरको बसले बानेश्वरबाट कोटेश्वरतर्फ जादै गरेको बा ८१ प २७ ९९ नम्बरको मोटरसाइकललाई आज बिहान साढे ४ बजे ठक्कर दिएको थियो। दुवै सवारी साधनसहित बस चालक नियन्त्रणमा रहेको प्रहरी वृत्त बानेश्वरले जनाएको छ।
इस्वी संवत् लागू गर्ने प्रतिवेदन बुझाएकामा आपत्ति,काठमाडौं : नेपाल संवतको व्यावहारिक अध्ययन गर्न केही वर्षअघि सरकारले गठन गरेको कार्यदलले नेपालमा इस्वी संवत् लागू गर्नुपर्ने प्रतिवेदन सरकारलाई बुझाएकामा आपत्ति जनाएको छ। नेपाल प्रज्ञा प्रतिष्ठान संस्कृति विभागद्वारा नेपाल संवत् न्हूँद राष्ट्रिय समारोह समितिसँगको सहकार्यमा आयोजित नेपाल संवत् न्हूँद विषयक विद्वत् गोष्ठीका वक्ताले नेपालका मौलिक संवतलाई छोडेर विदेशी संवत् चलाउन प्रतिवेदन बुझाएर झारा टारेकाप्रति आपत्ति जनाएका हुन्। प्रतिष्ठानका निमित्त कुलपति डा जगमान गुरुङले जनताले देशका नाममा प्रवर्द्धन गरेको नेपाल संवत् राष्ट्रिय गौरवको विषय भएको बताए। नेपाल संवत् र नेपाल पञ्चाङ्ग निर्णायक विकास समितिले प्रकाशन गर्ने पात्रो (पञ्चाङ्ग) को गणित नमिलेकाले त्यसलाई मिलाउनुपर्नेमा उनले जोड दिए। सांस्कृतिक गतिविधिमा अघि रहेको नेवार समुदायका अगुवालाई नेवारी संस्कृतिका विषयमा गोष्ठी गरौँ भन्दा सुनुवाई नभएको गुनासो निमित्त कुलपति गुरुङको थियो। राजधानी उपत्यकाका तीन सहरको सांस्कृतिक महत्व रहेको उल्लेख गर्दै उनले त्यसको संरक्षणमा यहीँको समुदाय लाग्नुपर्नेमा जोड दिए। लुम्बिनी बौद्ध विश्वविद्यालयका पूर्वउपकुलपति प्रा डा त्रिरत्न मानन्धरले कार्तिक शुक्ल प्रतिपदामा नेपाल संवत् मनाएर वर्षभर चुप लागेर बस्ने परम्परालाई तोड्दै यस विषयमा बहस चल्ने गरी कार्यक्रम आयोजना गरिएकामा उनले खुसी व्यक्त गरे।
घुम्न जाने होइन त 'गुर्धम' ?,"स्याङ्जा : स्याङ्जाको गुर्धम पर्यटकको रोजाईंमा परेको छ। फेदिखोला गाउँपालिका १ स्थित गुर्धम अत्यन्त मनमोहक र सुन्दर ठाउँ हो। यहाँबाट अन्नपूर्ण, धौलागिरी हिमालका हिमश्रृंखलाको प्रत्यक्ष दृश्यावलोकन गर्न सकिन्छ। जुनसुकै समयमा पनि हिमालका विभिन्न रुपसँगै रमाउन पाइन्छ। नजिकै रहेको पोखराका विभिन्न सहर अनि हिमाल हेर्दै आनन्द लिंदै रमाउनेहरु पनि उत्तिकै भेटिन्छन् यहाँ। युवायुवती, बालबालिकादेखि प्रौढसम्मका मानिसहरु यहाँ आउने गर्छन्। यो क्षेत्रमा भेटघाट, वनभोज, सांस्कृतिकलगायत विभिन्न सामाजिक एवं विविध कार्यक्रम गरिन्छ। नजिकै रहेको मन्दिर र छेउमा रहेको प्रतिक्षालयले झनै यहाँको सौन्दर्यता बढाएको छ। राजमार्गदेखि नजिकै भएकाले होला यहाँ आउनेको भीड लाग्ने गर्छ। अहिले त झनै हिउँदको समय। फुर्सदिलो र पारिलो खोज्ने बेला यतिबेला दिनभर घाममा रमाउन र वनभोजका निम्ति आउनेहरुको घुइँचो लाग्ने गर्छ। एकैपटक ३ वटा समूहले वनभोज खान र रमाउन मिल्ने वडा न १ का अध्यक्ष अमृत क्षेत्रीले बताए। वनभोज खान र रमाउनेका लागि आवश्यकता अनुरुपका खुला चौर र पानीको व्यवस्था मिलाइएको छ। उनले भने, 'सुविधा भएर होला, हिजोआज त दिनकै १२ वटा समूह वनभोजका लागि दिनुहँ आउने गर्छन्।' स्याङ्जालगायत कास्की, तनहुँदेखि अन्त स्थानबाट पनि मानिस आउने गर्छन्। पोखरादेखि वनभोजका लागि आएकी सुनिता बरालले भनिन्, पोखरा रमाइलो भनेको त, यहाँबाट त सप्पै पोखरा देखिदो रहेछ। दिनभर हिमाल आफ्नै आँखा अगाडि आएझैं भयो। अत्यन्त सुन्दर र सफा ठाउँ लाग्यो। उनका अनुसार, यहाँ आउने जो कोही पनि गोर्खा स्मारक र पर्यटकी गाउँ रामकोट पुग्न सक्छ। यी दुबै अत्यन्तै रमणीय स्थल हुन्। सिद्धार्थ राजमार्गबाट करिब २ किलोमीटरको दुरीमा गुध्र्रुम गाउँ पर्दछ। कुभिण्डेदेखि पूर्वतर्फ गएपछि गुधु्र्रम पुगिन्छ। गाउँले परिवेश। रमाइलो र सफा चिटिक्क पारिएका बस्ती। कोलाहल छैन। यहाँसम्म जान पक्की सडक छ। पर्यटकीय स्थलसहित वनभोज पार्कका संरक्षणको जिम्मा टोल सुधार समितिले लिएको छ। स्थल निर्माणका लागि फेदिखोला गाउँपालिकाको सहयोग रहेको छ।"
अलपत्र पुलको निर्माण सम्पन्न गर्न महानगरको ताकेता,"काठमाडौं: अलपत्र पुलको निर्माण कार्य अघि बढाउन काठमाडौं महानगरपालिकाले पहल थालेको छ । महानगरकी उपमेयर सुनिता डंगोलले विभिन्न कारणले निर्माण अलपत्र छाडिएका पुलको अवस्था बझ्दै समयमै निर्माण प्रकृया अघि बढाउन सरोकारवाला निकायलाई निर्देशन दिएकी छन् । उपमेयर डंगोलले पुल निर्माणका सरोकारवालालाई काम किन नभएको सोको जानकारी गराउन र प्रकृया मिलाएर काम अघि बढाउन निर्देशन दिएकी छन् । निर्माण थालिएको पुल समयमै नबन्दा निर्माण सामग्री अलपत्र परेका छन् । महानगरले २०७६ सालमा पैदलयात्रुको अत्यधिक चाप भएका आठ स्थानमा नयाँ आकाशे पुल निर्माण गर्ने निर्णय गरेको थियो । तर हालसम्म चार वटा मात्र निर्माण भएको छ । महानगरले टेकु भन्सार, त्रिपुरेश्वर, बबरमहल, पुतलीसडकमा आकाशे पुल निर्माण गर्ने भने पनि लामो समय बितिसक्दा काम अघि बढ्न सकेको छैन । हाल कामपाभित्र सुन्धारा, वीर अस्पताल, रत्नपार्कभोटाहिटी, जमल, रत्नपार्कबागबजार, भद्रकालीमा पुराना आकाशे पुल सञ्चालनमा छन् भने रत्नपार्कमा एउटा सववे सञ्चालनमा छ । त्यसैगरी स्थानान्तरण गर्न सकिने गरी कामपाले चावहिल चोक, कोटेश्वर, रामशाह पथ र नेपाल विद्युत् प्राधिकरण केन्द्रीय भवन अगाडिका स्थानमा पुल सञ्चालनमा ल्याएको छ । तस्बिर: अभिषेक महर्जन"
पौडेल बने क्यान महासंघ मुस्ताङको अध्यक्ष,"जोमसोम: कम्प्यूटर एशोसिएसन नेपाल(क्यान)को मुस्ताङ शाखा अध्यक्षमा नारायणप्रसाद पौडेल सर्वसम्मत चयन भएका छन् । सोमबार आयोजित क्यानको दोस्रो साधारण सभा तथा जिल्ला अधिवेशनले पौडललाई अध्यक्ष चयन गरेको हो । नवगठित समितिको उपाध्यक्षमा सुजिता थकाली, सचिव राजु सेन्चुरी, कोषाध्यक्ष, अमर घताने र सहसचिवमा कर्णबहादुर थकाली चयन भएका छन् । त्यस्तै लक्ष्मण ढकाल सदस्य चयन भएका छन् । क्यानका नवनिर्वाचित अध्यक्ष पौडेलले भौगोलिक विकटताका बापजुत मुस्ताङमा सूचना र प्रविधिको पहुँच बढाउन भूमिका खेल्ने बताए ।"
साइबर ब्यूरोको नक्कली फेसबुक पेज बनाएको आरोपमा पक्राउ,"काठमाडौं : नेपाल प्रहरी प्रधान कार्यालय साइबर ब्यूरोको नक्कली फेसबुक पेज बनाएको अभियोगमा चितवन रत्ननगर नगरपालिका५ झुवानीटोल बस्ने १८ वर्षीय किशोरलाई सोमबार प्रहरीले पक्राउ गरेको छ। सर्वसाधारणलाई झुक्यानमा पारी ठगी गर्ने अभिप्रायले उक्त ब्यूरोको नक्कली फेसवुक पेज बनाउने कार्यमा संलग्न उनलाई जिल्ला प्रहरी कार्यालय चितवनको सहयोगमा नेपाल प्रहरी प्रधान कार्यालय साइबर ब्यूरोबाट खटिएको प्रहरीले पक्राउ गरेको हो। उनी उपर विद्युतीय कारोबार ऐन, २०६३ अन्तर्गतको कसूरमा जिल्ला अदालत काठमाडौंबाट पाँच दिन म्याद थप अनुमति लिई यस सम्बन्धमा प्रहरीले आवश्यक अनुसन्धान गरिरहेको छ।"
दक्षिण कोरियाबाट फर्केर बंगुरपालन,"काठमाडौँ: गत जेठमा बंगुरमा लाग्ने अफ्रिकन स्वाइन फ्लुको प्रकोप देखियो। मुलुकका विभिन्न क्षेत्र हुँदै यसको सङ्क्रमण काभ्रेपलाञ्चोकका बंगुर फार्मसम्म पुग्यो। यसले त्यस क्षेत्रका बंगुरहरु फार्मभित्रै मर्न थाले। दक्षिण कोरियाबाट फर्केर सुनिल र अनिता स्याङ्तान दम्पतीले एक वर्षअघि सुरु गरेको उन्नती हाम्रो बंगुर फार्म पनि अफ्रिकन स्वाइन फ्लुको सङ्क्रमणबाट अछुतो रहेन। अफ्रिकन स्वाइन फ्लुले स्याङ्तानको फार्ममा ३८ वटा माउ बंगुर मार्यो। माउ बंगुर नै नरहेपछि तीन सय ८० भन्दाबढी बच्चा दूध खान नपाएर मरे। यसले स्याङ्तान दम्पतीलाई व्यवसायको पहिलो वर्षमै ठूलो धक्का लाग्यो। 'जेठमा अफ्रिकन स्वाइन फ्लु नआएको हुँदो हो त बंगुर फार्ममा गरेको डेढ करोड लगानी उठिसकेको हुन्थ्यो', सुनिलले भने, 'अफ्रिकन स्वाइन फ्लु सङ्क्रमणको जोखिम अझै पनि छ।' बंगुरपालनको पहिलो वर्षमा प्रतिफल लिने समयमा स्वाइन फ्लुका कारण व्यवसायमा नराम्रो धक्का लागे पनि स्याङ्तान दम्पतीले भने हरेस खाएको छैन। मलेसियामा छ वर्ष नौ महिना सेक्युरिटी गार्डको काम गरेपछि सुनिल २०७१ सालमा नेपाल फर्किए। त्यो बेलामा दक्षिण कोरिया जान भाषा परीक्षाको तयारी चलिरहेको थियो। उनले पनि बागबजारको इन्स्टिच्युटमा भाषा परीक्षा पढ्न थाले। काभ्रेपलाञ्चोक खानिखोला६ का स्याङ्तानले दुई महिनाको तयारीमा भाषा परीक्षा उत्तीर्ण गरे। अर्को छ महिनामा इपीएसमार्फत् दक्षिण कोरियामा कृषि क्षेत्रमा कामका लागि छनोट भए। उनलाई दक्षिण कोरियामा बंगुर फार्ममा काम मिल्यो। पैसा राम्रो भए पनि दुःख असाध्यै थियो। स्याङ्तानले त्यसलाई दुःखका रुपमा नलिई सिक्ने अवसरका रुपमा लिए। कोरियामा काम गर्दा बंगुरलाई कृत्रिम गर्भाधारण गर्नेदेखि हुर्काउने र बजार पठाउनेसम्मको कामको जिम्मेवारी उनकै काँधमा आइपर्यो। त्यसो त कोरिया जानुअघि सुनिल र अनिता लामाको विहे भएको थिएन। कोरिया जाँदा पहिलो वर्ष सुनिल बंगुर फार्ममा र अनिता स्ट्रबेरी फार्ममा काम गर्थे। त्यसको दुई वर्षपछि २०७४ मा नेपाल फर्किएर विवाह गरे। 'विहेपछि दुवै कोरिया फर्कियौँ र एउटै बंगुर फार्ममा काम गर्न थाल्यौँ', उनले भने, 'दुवै जनासँगै भएकाले काम गर्न सजिलो पनि भयो भने बंगुरपालनबारे धेरै सिक्ने मौका पनि पायौँ।' कोरियामा श्रमिकका रुपमा पाँच वर्ष बिताएपछि सम्झौताबमोजिम नेपाल फर्कने समय आयो। उनीहरूले नेपाल फर्केर के गर्ने भन्ने योजना बनाउँदै गर्दा कोरियामा सिकेको सीप, दक्षता र रकम खर्चेर स्वदेशमै बंगुरपालन गर्ने निर्णय लिए। 'हामीले कोरियामै नेपाल फर्केपछि बंगुरपालन नै गर्ने सोच बनाइसकेका थियौँ', उनले भने, 'दुवैको सोच मिलेपछि नेपाल फर्कन सहज भयो।' उनीहरू २०७६ फागुनमा नेपाल फर्किए । चैतदेखि नै कोरोना महामारीले छोयो, राज्यले बन्दाबन्दीको घोषणा गरेकाले बंगुरपालनको योजना केही समय पर धकेलियो। कोरोना महामारीको जोखिम केही कम भएपछि २०७७ असोजमा घरेलु कार्यालयमा फार्म दर्ता गरी कात्तिकदेखि खोर निर्माणको काम सुरु भयो। फार्म निर्माण र कोरियाबाट प्राविधिक सामग्री मगाएर जडान गर्दा २०७८ जेठदेखि मात्रै बंगुरपालन व्यवसाय सुरु भयो। स्याङ्तान दम्पतीले पनौतीमा पाँच रोपनी क्षेत्रफल जमिन वार्षिक ७५ हजार तिर्ने गरी भाडामा लिएर बंगुर फार्म सुरु गरेका छन्। यसमा दक्षिण कोरियामा यो दम्पतीले कमाएको डेढ करोड रुपैयाँ लगानी भएको छ। फार्म निर्माणमा मात्रै ७५ लाख रुपैयाँ खर्च भएको छ। 'सुरुमा पाँचखालमा फार्म सुरु गर्ने योजना थियो तर ठाउँ खोज्दै जाँदा पनौतीमा फेला पर्यो', उनले भने, 'फार्मबाट वार्षिक नौ सयभन्दा बढी बंगुर उत्पादन र बिक्री गर्ने योजना बनाएका छौँ।' स्याङ्तानले बंगुरपालन सुरु गर्दा दोलखाको जिरीबाट २६ वटा ल्यान्डरस जातिको बंगुरको बच्चा ल्याए। केही समयपछि त्यो सङ्ख्यालाई ५० पुर्याए। ल्याण्डरस जातिको बंगुरलाई कम दाना खुवाउँदा पनि मासु बढ्ने र माउको दूध पनि धेरै आउने उनको भनाइ छ। फार्ममा बंगुरलाई कृत्रिम गर्भाधारणदेखि हुर्काउनेसम्मका चरणका लागि छुट्टाछुट्टै संरचना बनाइएको छ। फार्ममै बंगुरलाई कृत्रिम गर्भाधारण गराइन्छ। माउ र बच्चालाई राख्ने छुट्टै कक्ष छ। बच्चा जन्मिएपछि करिब ३० देखि ३२ दिनसम्म बच्चालाई माउसँग राखेपछि अगल्लै राखिन्छ। बंगुरको बच्चालाई विभिन्न चरणमा गरी छ महिना हुर्काएपछि मासु बिक्रीका लागि योग्य हुन्छ। यस फार्मबाट माउ, बच्चा, हुर्कँदै गरेको बंगुरदेखि वयस्क बंगुर मात्र होइन, बंगुरको बिर्य पनि बिक्री हुन्छ। बंगुर पालनमा धेरै माउका लागि धेरै भाले बंगुर पाल्न सम्भव हुँदैन। एउटै भालेको बिर्यबाट धेरैलाई गर्भधारण गराउनका लागि सिमन एक्सटेन्डर प्रयोग गर्ने उनको भनाइ छ। 'सामान्यतयाः एउटा भाले बंगुरबाट निकालेको बढीमा एक सय एमएल बिर्यमा सिमन एक्सटेन्डर मिसाएर एक लिटरसम्म बनाउँछौँ,' उनले भने, 'यसो गर्दा एउटा भालेको बिर्यले १८ वटासम्म पोथी बंगुरलाई पुग्छ भने २० घण्टासम्म राख्न सकिने अवधिलाई बढाएर १२ दिनसम्म काम लाग्ने बनाउँछौँ।' यस्तो बिर्यलाई १७ डिग्री तापक्रममा राख्नुपर्छ। यसका लागि पनि फार्ममा विशेष व्यवस्था गरिएको उनले बताए । पछिल्लो समय स्याङ्तानले काभ्रेका अन्य बंगुर फार्ममा पनि कृतिम गर्भधारणका लागि सेवा दिँदै आएको छ। कृत्रिम गर्भधारणको सेवा सहज हुँदा अन्य फार्मलाई भाले बंगुर पाल्नुपर्ने झन्झट पनि हटेको छ। फार्ममा करिब ५० वटा माउ राख्न सक्ने क्षमता छ। बंगुरहरुले गर्ने दिसापिसाबलाई सिधै सेप्टिक ट्याङ्कीमा जाने व्यवस्था मिलाइएको छ। फार्ममा बच्चा राख्न २६ डिग्रीको तापक्रम भएको कक्षको व्यवस्था छ। फार्म पूर्णरुपमा सञ्चालन आएपछि मासिक एक सय वटा बंगुरका बच्चा जन्मनेछन् भने प्रत्येक छ महिनापछि ती सबै बिक्रीका लागि योग्य हुनेछन्। उनले औसतमा वार्षिक नौ सयभन्दा बढी बंगुर बिक्री गर्ने योजना बनाएका छन्। फार्ममा अहिले ३० वटा माउ र २० वटा साना बंगुर छन्। यी बंगुरलाई उनको कम्पनीले चितवन, हेटौँडा र पाटन औद्योगिक क्षेत्रबाट दाना आपूर्ति गर्दै आएको छ। बंगुरपालनमा सामान्यतयाः ४० प्रतिशत खुद नाफा हुनसक्ने उनको भनाइ छ। बजारीकरण गर्न उनले काठमाडौंमा डिलरमार्फत् बिक्री गर्नुका साथै मासु खपत गर्न आफ्नै सेकुवा कर्नर खोल्ने योजना बनाएका छन् । उनले दुई मासु पसल पनि चलाएका छन् । रासस"
नक्कली सुकुमबासीलाई हटाउन माग गर्दै काठमाडौं महानगरमा धर्ना,"काठमाडौं: सार्वजनिक स्थलबाट नक्कली सुकुमबासीलाई हटाउनुपर्ने माग गर्दै काठमाडौं महानगरपालिका अगाडी धर्ना दिइएको छ । सुकुमबासीका नाममा सार्वजनिक जग्गा अतिक्रमण भइरहेकाले नक्कली सुकुमबासीलाई हटाउनुपर्ने भन्दै उपत्यकाबासी व्यवस्थापन तथा सहयोग संघर्ष समितिले मंगलबार महानगर अगाडी धर्ना दिएको हो । समितिले सही सुकुमबासी पहिचान गरी उचित व्यवस्थापन गर्नुपर्ने र नक्कली सुकुमबासीलाई हटाउनुपर्ने माग राखेका छन् । समितिले सुकुमबासीका नाममा भइरहेको राजनीतिलाई अन्त्य गर्नुपर्ने माग गरिएको छ । धर्नामा सहभागीले सुकुमबासीको नाममा राजनीति गर्न पाईदैन, भूमि भएका कसरी सुकुमबासी भन्ने प्रश्नसहितका प्लाकार्ड प्रदर्शन गरेका थिए । समितिले सरकारी जग्गा अतिक्रमण रोक्नुपर्ने र सही सुकुमबासीलाई विकल्पसहितको व्यवस्थापन गर्नुपर्ने माग गरिएको छ।"
मोटरसाइकल र ट्रक ठोकिँदा एक जनाको मृत्यु,काठमाडौं : महोत्तरीको बर्दिबास नगरपालिका२ मसानघट्टामा गएराति मोटरसाइकल र ट्रक आपसमा ठोकिँदा एक जनाको मृत्यु भएको छ। एक जना घाइते भएका छन्। मृत्यु हुनेमा मोटरसाइकल चालक सिरहाको सुखिपुर नगरपालिका७ का २८ वर्षीय रूपेशकुमार सिंह रहेका छन्। बर्दिबासस्थित जनसेवा अस्पतालमा उपचारका क्रममा राति १२ बजे सिंहको मृत्यु भएको हो। घाइते भएका मोटरसाइकलमा पछाडि सवार सिरहाकै मिर्चैया नगरपालिका१० का २० वर्षीय अजयकुमार साहलाई थप उपचारका लागि ललितपुरको मेडिसिटी अस्पताल ल्याइएको छ। प्रदेश २०२००४ प ६४३४ नम्बरको मोटरसाइकल र ना ६ ख ७७ ११ नम्बरको ट्रक आपसमा ठोकिँएका थिए। दुर्घटना पश्चात फरार रहेका चालकको खोजी भइरहेको इलाका प्रहरी कार्यालय बर्दिबासले जनाएको छ।
ताप्लेजुङमा रेडपाण्डा जोगाउन कुकुरको बन्ध्याकरण!,"ताप्लेजुङ: दुर्लभ वन्यजन्तु रेडपाण्डा (हाब्रे)को संरक्षणमा सामुदायिक कुकुरको बन्ध्याकरण प्रभावकारी देखिएको छ । घरपालुवा तथा सामुदायिक कुकुरको आक्रमणबाट रेडपाण्डालाई खतरा भएपछि पाँच वर्षअघिदेखि यो उपाय अपनाईएको हो । समुदायिक कुकुरको संख्यालाई नियन्त्रण गर्न बन्ध्याकरणको उपाय अपनाईएको रेडपाण्डा सरंक्षणमा काम गरिरहेको संस्था हिमाली संरक्षण मञ्चका कार्यक्रम संयोजक रमेश राईले बताए । संस्थाले रेडपाण्डा नेटवर्कसँगको सहकार्यमा प्रत्येक वर्ष कुकुर बन्ध्याकरणसँगै रेबिजविरुद्धको खोप र भिटामिन प्रदान गरिरहेको छ । रेडपाण्डा पाइने क्षेत्र वा बासस्थान नजिकैका गाउँघरमा रहेका घरपालुवा तथा सामुदायिक कुकुरबाट रेडपाण्डामाथि आक्रमण हुने गरेको छ । कुकुरको आक्रमणले दुर्लभ रेडपाण्डाको अस्तित्व थप सङ्कटमा पर्दै गएपछि रेडपाण्डा संरक्षण गर्ने उद्देश्यले कुकुर नियन्त्रण गर्न बन्ध्याकरण अभियान थालिएको हो । संयोजक राईका अनुसार ताप्लेजुङको पाथीभरा क्षेत्रमा नै पछिल्लो चारवर्षको अवधिमा कुकुरको आक्रमणबाट तीनवटा रेडपाण्डाको मृत्यू भएको छ । पछिल्लो चार वर्षको अवधिमा नै पाथिभरा क्षेत्रमा तीनवटा रेडपाण्डालाई मारेर कुकुरले बोकेको पाईयो । त्यसैले सामुदायिक कुकुरलाई चुनौतीका रुपमा लिएर बन्ध्याकरणको कार्यक्रम लागू गरेका हौँ, कार्यक्रम संयोजक राईले भने, बन्ध्याकरण गरेका कुकुरबाट रेडपाण्डाको आक्रमणमा कमी आएको छ। रेडपाण्डा नेटवर्कको आर्थिक सहयोगमा सुरु गरिएको अभियान अन्तर्गत फुङ्लिङ नगरपालिकाको फुरुम्बु र फावाखोला, पाथीभरा याङवरक गाउँपालिकाको तिरिङ्गे र थेचम्बु, सिरिजंघा गाउँपालिकाको खेवाङ र याम्फुदिन तथा मिक्वाखोला गाउँपालिकाको साँवा र पापुङमा यो कार्यक्रम सञ्चालन गरिँदै आएको छ । बन्ध्याकरणसँगै कुकुरलाई रेबिजविरुद्ध खोप र भिटामिन पनि खुवाउन थालिएको छ । कुकुरलाई दिइने खोप र भिटामिनले पनि रेडपाण्डा संरक्षणमा सघाउ पुग्ने मञ्चले जनाएको छ । कार्यक्रम संयोजक राईका अनुसार कुकुरको शरीर स्वस्थ भई मोटाउने र भद्दा हुने भएपछि शिकार गर्न नरुचाउने हुँदा रेडपाण्डा संरक्षणमा सहयोग पुग्नेछ । रेडपाण्डाको वासस्थान रहेको क्षेत्र नजिकका गाउँका कुकुर र बिरालोलाई समेत रेबिजविरुद्धको खोप लगाउनुका साथै भिटामिन खुवाउन थालिएको राईले बताए । रेबिज रोगविरुद्ध खोप लगाएको र भिटामिन खुवाएका अधिकांश कुकुर घरपालुवा छन् भने केही सामुदायिक छन् । समुन्द्र सतहबाट झण्डै ३ हजार ६ सय मिटर उचाईमा रेड पाण्डा बढी पाइन्छ । रेडपाण्डा नेटवर्कका अनुसार मुलुकका २३ हिमाली तथा पहाडी जिल्ला ताप्लेजुङ, पाँचथर, इलाम, संखुवासभा, भोजपुर, खोटाङ, सोलुखुम्बु, रामेछाप, दोलखा, सिन्धुपाल्चोक, रसुवा, नुवाकोट, धादिङ, लमजुङ, बागलुङ, म्याग्दी, रुकुम, रोल्पा, डोल्पा, जुम्ला, मुगु, कालीकोट र जाजरकोटमा रेडपाण्डा पाईदै आएको छ ।"
"जंगली हात्तीको आक्रमणबाट पतिको मृत्यु, पत्नी भागेर बाँचिन्",विराटनगर : मोरङको सुन्दरहरैँचा नगरपालिका१० स्थित मुनालझोडा सामुदायिक वनमा घाँस काट्न गएका एक वृद्ध दम्पतीलाई मंगलबार जंगली हात्तीले आक्रमण गरेको छ। हात्तीको आक्रमणबाट पति (श्रीमान)को मृत्यु भएको छ। पत्नी (श्रीमती) भागेर बाँचेकी छन्। मोरङ प्रहरीका प्रवक्ता डीएसपी दीपक श्रेष्ठले जंगली हात्तीको आक्रमणबाट सुन्दरहरैँचा१० का ७३ वर्षीय जयप्रसाद बास्तोलाको मृत्यु भएको जानकारी दिए। उनका अनुसार श्रीमती जानुका बास्तोलासँगै घाँस काट्न जंगलमा गएका बेला जयप्रसादलाई बिहान ८ बजेतिर हात्तीले आक्रमण गरेको थियो। घाँस काट्ने क्रममा अचानक जंगली हात्ती देखा परेपछि वृद्ध दम्पतीले भाग्ने प्रयास गरेका थिए। तर जयसप्रसाद भाग्न नसकि त्यहीँ लडे। श्रीमती जानुकाले भने भागेर ज्यान बचाएको प्रहरीले जनाएको छ। जंगलबाट आत्तिदै भागेर गाउँ पुगेपछि हारगुहार गरी उनले गाउँलेलाई घटनाको जानकारी दिएकी थिइन्। त्यसलगत्तै स्थानीय बासिन्दा जयप्रसादको खोजीका लागि जंगलतर्फ गएका थिए। स्थानीयले खोजी गर्ने क्रममा दिउँसो १ बजेतिर मुनालझोडा सामुदायिक वनभित्रै शव भेटिएको डीएसपी श्रेष्ठले बताए। शव फेला पारेपछि जंगलमा पुगेकाहरुले प्रहरीलाई घटनाको जानकारी दिएका हुन्। श्रेष्ठका अनुसार जयप्रसादलाई मारेपछि हात्ती त्यहाँबाट अन्यत्र गएको हुनसक्ने अनुमान गरिएको छ। स्थानीय र प्रहरी पुग्दा घटनास्थल वरपर हात्ती फेला नपरेको उनले बताए। उनका अनुसार मृत फेला पारिएका जयप्रसादको शरीरका विभिन्न भागमा हात्तीले आक्रमण गरेको चोटपटक छ। घटनाको अनुसन्धान सुरु गरिएको जानकारी डीएसपी श्रेष्ठले दिए।
भक्तपुरको गणेश मन्दिरबाट पाँचवटा घण्टी चोरी,"भक्तपुर : भक्तपुरको पुरानो जगातीस्थित गणेश मन्दिरबाट पाँचवटा घण्टी चोरी भएको छ। भक्तपुर नगरपालिका८, पुरानो जगातीस्थित मन्दिरबाट पाँच वटा घण्टीहरु चोरी भएको हो। मन्दिरमा मूर्ति अगाडि राखिएका घण्टीहरू सोमबार राति चोरी भएका हुन्। स्थानीयका अनुसार अर्को घण्टी चोर्ने असफल प्रयास गरिएको देखिएको छ। तर त्यो निकाल्न नसकेर त्यतिकै छोडिएको छ। स्थानीय लक्ष्मीप्रसाद झांगका अनुसार मन्दिरको मूर्ति अगाडि रहेको ठूलो तीनवटा र सानो दुईवटा घण्टी चोरी भएको छ। मन्दिरमा तीनवटा मूर्ति रहेका छन्। यो भक्तपुरकै एउटा पुरानो मन्दिर हो।"
विद्यार्थीलाई अनुशासनमा राख्न विद्यालयलाई गाउँपालिकाको पत्राचार,"गुलरिया : बर्दियाको बढैयाताल गाउँपालिकामा रहेका सामुदायिक तथा संस्थागत विद्यालयमा अध्ययनरत विद्यार्थीलाई अनुशासनमा राख्न विद्यालयमा पत्राचार गरिएको छ । गाउँपालिकाअन्तगत शिक्षा शाखाले गरेको अनुगमनका क्रममा विभिन्न विद्यालयका विद्यार्थीले अनुशासन तथा मर्यादा विपरित व्यवहार गरिएको पाइएपछि उनीहरुलाई अनुशासित राख्न उर्दी जारी गरिएको हो। विद्यालयको स्थलगत अनुगमनका क्रममा विद्यार्थी आचारसंहिता अनुशासन तथा मर्यादा बाहिरका क्रियाकलापहरु गरेको पाएपछि ७ दिनभित्र विद्यार्थीमा देखिएका अनुशासन विपरितका गतिविधिहरु रोक्न विद्यालयमा सूचना जारी गरेको बढैयाताल गाउँपालिका शिक्षा शाखा प्रमुख विष्णुप्रसाद ढकालले बताए । विद्यालयमा मुन्द्रा र बाला, भद्दा अनावश्यक कपाल पाल्ने, मोबाइल फोन विद्यालय ल्याउने, विद्यालयको पोशाक नलगाउनेलगायत गाँजा, चरेस, चुरोट गुट्खा तथा मादक पदार्थ सेवन आदि नगर्न सचेत पारिएको छ । विद्यार्थीहरुले व्यवहार परिवर्तन नगरे विद्यालयले नै कारवाहीको प्रकृया अघि बढाउन पत्रमार्फत निर्देशन दिइएको छ। पुनः अनुगमनका क्रममा उल्लेखित व्यवहार दोहोरिए गाउँपालिकाअन्तरगत रहेको शिक्षा शाखाले नै नियमानुसार कारवाहीको प्रकृया अघि बढाउने सन्दर्भमा विद्यालयमा पत्राचार समेत गरिएको छ शिक्षा शाखा प्रमुख ढकालले जानकारी दिए ।"
कुकुर व्यवस्थापन गर्न ४० लाख खर्च,"विराटनगर: विराटनगर महानगरपालिकाले कुकुर व्यवस्थापनमा ४० लाख रुपैयाँ खर्चिने भएको छ । महानगरले साहारा एनिमल केयरसँगको सहकार्यमा कुकुर व्यवस्थापनको काम थालेको छ । कुकुरको संख्या बढ्न नदिन महानगरले बन्ध्याकरण गर्ने काम गरिरहेको छ । त्यस्तै कुकुरलाई रेविजमुक्त बनाउन रेविजविरुद्धको खोप लगाउन थालिएको महानगरको पशुपंक्षी विकास शाखा प्रमुख शुभनारायण यादवले बताए । यादवअनुसार एउटा कुकुरको बन्ध्याकरण र खोपमा २ हजार ५ सय रूपैयाँ खर्च हुन्छ । महानगरले ६ महिनामा १ हजार ६ सय कुकुर व्यवस्थापन गर्ने योजना बनाएको छ । महानगरभित्रका कुकुरको व्यवस्थापन गर्न ४० लाख रूपैयाँ खर्च लाग्ने र त्यो सबै महानगरले व्यहोर्ने यादवले बताए । महानगरका मेयर नागेश कोइरालाले कुकुर व्यवस्था कार्यक्रमको सोमबार विराटनगर१९ को वडा कार्यालयबाट उद्घाटन गरेका छन् । यो अभियानको पहिलो दिन विराटनगरका विभिन्न स्थानका ३४ कुकुरलाई नियन्त्रणमा लिएर बन्ध्याकरण गरिएको छ । विराटनगर१९ मा रहेको पशुसेवा सम्पर्क कार्यालयमार्फत बन्ध्याकरण गर्न थालिएको यादवले बताए । विराटनगरका सबै वडाभित्र रहेका सामुदायिक कुकुर नियन्त्रणमा लिएर बन्ध्याकरण र खोपका लागि केन्द्रमा पुर्याइनेछ । केन्द्रमा पशु विशेषज्ञबाट मेल र फिमेल कुकुरको बन्ध्याकरण गरिने उनले बताए । बन्ध्याकरण गर्दै रेविजको खोप लगाएपछि कुकुरलाई नियन्त्रणमा लिएकै स्थानमा लगेर छाडिनेछ । बन्ध्याकरण गरिएका कुकुरलाई मासु, अण्डालगायतका खानेकुरासमेत खुवाइने शाखा प्रमुख यादवले बताए । महानगरका प्रमुख प्रशासकीय अधिकृत विष्णुप्रसाद कोइरालाका अनुसार पहिलो चरणमा ४ सय कुकुरको बन्ध्याकरण गर्नुका साथै रेविजविरुद्धको खोप लगाइनेछ । त्यसको सबै खर्च महानगरले बेहोर्ने र प्राविधिक सहयोग सहाराले गर्ने सम्झौता छ । त्यसपछि महानगर र सहाराले ६६ सय कुकुरको बन्ध्याकरण गर्ने र रेविजविरुद्धको खोप लगाउने सम्झौता भएको अधिकृत कोइरालाले बताए । मेयर कोइरालाले विराटनगरमा सामुदायिक कुकुरको समस्या रहेकाले व्यवस्थापनका लागि अभियान सञ्चालन गरिएको जानकारी दिए । हिँडडुल गर्दा कुकुरले झम्टिने, टोक्ने तथा जथाभावी सडक पार गर्दा दुर्घटनाको जोखिम बढ्न थालेपछि कुकुर नियन्त्रण अभियान थालिएको हो । कोइरालाका अनुसार बन्ध्याकरण गरिएका र खोप लगाएका कुकुरलाई रिफ्लेक्टिभ बेल्टसमेत बाँधिने छ । बेल्ट बाँध्दा बन्ध्याकरण र खोप लगाएको सहजै थाहा हुने उनको भनाइ छ ।"
चिनियाँ नागरिकबीच चक्कु प्रहार प्रकरण : घटनाको मुख्य कारण आर्थिक लेनदेन,"काठमाडौं : काठमाडौं महानगरपालिका२५, इन्द्रचोकमा भएको तीन चिनियाँ नागरिकबीचको विवादमा एक चिनियाँको मृत्यु भएको छ। इन्द्रचोक असनमा चक्कु प्रहार गर्दै गरेको अवस्थामा ३ जना चिनियाँ नागरिक फेला परेका थिए । चक्कु प्रहारबाट घाइते भएका ३२ वर्षीय ली छवन आइतबार साँझ साढे ६ बजे उपचारकै क्रममा वीर अस्पतालमा मृत्यु भएको थियो । ३७ वर्षीय फङ चङयुनले ३२ वर्षीय ली छ्वान र २९ वर्षीय कान साउसिङलाई धारिलो हतियार चक्कु प्रहार गरेका थिए । सो घटनाबारे प्रहरीले अनुसन्धान सुरु गरेको छ । जिल्ला प्रहरी परिसर काठमाडौंका प्रवक्ता दिनेशराज मैनालीका अनुसार दुई वर्षअघि अफ्रिकामा सँगै काम गरेका चिनियाँ नागरिकबीच अफ्रिका हुँदादेखि नै आर्थिक विवाद भएको खुलेको छ । चक्कु प्रहार गर्ने फङ चङयुनलाई पछ्याउँदै अन्य दुई नेपालसम्म आएको प्रहरी अनुसन्धानबाट खुल्न आएको छ। प्रहरीका अनुसार चक्कु प्रहार गर्ने फङ ५ दिनअघि मात्रै अफ्रिकाको जान्भियाबाट थाइल्याण्ड हुँदै नेपाल आएका थिए। उनलाई पछ्याउँदै ली छ्वान र कान साउसिङ पनि ४ दिनअघि नेपाल आएको अनुसन्धानबाट खुल्न आएको छ। उनीहरु ३ जना नै भिजिट भीषामा नेपाल आएका हुन् । नेपाल घुम्न आएका उनीहरु ठमेलस्थित भिक्टोरिया होटलमा बसेका थिए । तीनजना अफ्रिकाको जान्भियामा सँगै काम गर्थे । पक्राउ परेका फङ चङयुनले प्रहरीसमक्ष लिएको बयानमा आफूहरुबीच आर्थिक कारोवारका विषयमा विवाद भएको खुलाएका छन् । घटनाको अनुसन्धान गर्ने प्रहरी भन्छ,' प्रारम्भिक अनुसन्धानमा यो व्यक्तिगत विवाद देखिन्छ । ली र कामले फङको रकम हिनामिना गरेकाले योजनावद्धरुपमा नै आफूले चक्कु प्रहार गरेको बयान फङले दिएका छन् । अफ्रिकामा उनीहरुले अनलाइन व्यापार गर्ने गरेको खुलेको छ । पक्राउ परेका फङविरुद्ध कर्तव्य ज्यानसम्बन्धी कसुरमा अनुसन्धान अघि बढेको छ । चक्कु प्रहारबाट गम्भीर घाइते भएका लीको पेटमा चोट लागेको थियो । उपचारकै क्रममा आइतबार साँझ लिको वीर अस्पतालमा मृत्यु भएको थियो । चक्कु प्रहार गर्ने फङमाथि अनुसन्धान भइरहेको छ। इन्द्रचोकमा चिनियाँ नागरिकबीच विवाद, चक्कु प्रहारबाट दुई घाइते इन्द्रचोकमा चक्कु प्रहारबाट घाइते भएका एक चिनियाँ नागरिकको मृत्यु"
खस्कियो माटोको उर्वराशक्ति,"काठमाडौं : नेपालका खेतीयोग्य जमिनको उर्वराशक्ति खस्केको छ। माटोको गुणस्तर खस्केका कारण उत्पादनमा ह्रास आएको छ। नेपालको डिजिटल सोइल म्यापका अनुसार ४० देखि ४५ प्रतिशत माटोमा प्राङ्गारिक पदार्थको मात्रा न्यून पाइएको हो। ४१ प्रतिशतमा मध्यम र १५ प्रतिशतमा अधिक छ। यस्तै, नेपालको खेतीयोग्य जमिनको ५० देखि ५५ प्रतिशत माटो अम्लीय प्रकृतिको, ४५ प्रतिशत क्षरिय र ४०४५ प्रतिशत माटो मात्र तटस्थ प्रकृतिको पाइएको छ। धेरैजसो बाली उत्पादनका लागि तटस्थ माटो उपयुक्त हुने भए पनि यस्तो खालको माटोको गुणस्तर कम देखिएको कृषि विभाग महानिर्देशक डारेवतीरमण पौडेल बताउँछन्। उनका अनुसार प्राङ्गारिक पदार्थलाई माटोको आधारको रूपमा पनि लिईन्छ। उत्पादनशील माटोमा प्राङ्गारिक पदार्थको मात्रा ३५ प्रतिशत हुनु आवश्यक हुन्छ। कृषि विकास रणनीतिले नेपालको माटोको प्राङ्गारिक पदार्थको मात्रा १९६ प्रतिशतबाट ४ प्रतिशतमा पुयाउने लक्ष्य लिएको छ। परीक्षणबाट नेपालमा खेती गरिने जमिनको ५६ प्रतिशतमा नाइट्रोजनको मात्रा न्यून, ३० प्रतिशतमा मध्यम र १४ प्रतिशतमा अधिक रहेको देखाएको छ। यसअनुसार फस्फोरस तत्त्व तुलनात्मक रूपमा राम्रो पाइएको छ। जसमा ४२ प्रतिशतमा न्यून, २८ प्रतिशतमा मध्यम र ३१ प्रतिशतमा अधिक रहेको छ। पोटास तत्त्वको मात्रा तीव्र गतिमा घटिरहेको छ, जसमा ५० प्रतिशतमा न्यून, २६ प्रतिशतमा मध्यम र २४ प्रतिशतमा अधिक पाइएको छ, उनी भन्छन्,बाली बिरुवाका लागि आवश्यक हुने जिंक, मोलिब्डेनम, र बोरनजस्ता सूक्ष्म खाद्यतत्त्वको मात्रा पनि न्यून देखिएको छ। अहिले माटोको पोषक तत्त्व न्यून हुँदै जानु विश्वव्यापी रूपमा चिन्ताको विषय बनेको छ। माटोको उर्वरापन ह्रास हुँदै जाने क्रम निरन्तर जारी रहेमा यसले उत्पादनमा कमी आई समग्र खाद्य सुरक्षा नै जोखिममा पर्ने सम्भावित खतराप्रति सबै सरोकारवाला सचेत हुनु जरुरी भएको औंल्याइएको छ। स्वस्थ माटोको साथ, खाद्य उत्पादनको सुरुवात आत्मसात् गर्दै सोमबार आयोजित नवौं विश्व माटो दिवसको अवसरमा यस्तो औंल्याइएको हो। यसै विषयलाई मनन् गरी यस वर्षको विश्व माटो दिवसको नारा स्वस्थ माटोको साथ खाद्य उत्पादनको सुरुवात कायम गरिएको छ। नेपालको माटोको स्वस्थ्यता बिग्रनुका कारणमध्ये गोबर वा कम्पोस्ट मल, हरियो मललगायतको प्रयोग न्यून भएको पौडेलले बताए। साथै, रासायनिक मलको असन्तुलित प्रयोग हुनुका साथै विषादीको प्रयोग बढ्दै गएकाले पनि माटोको गुणस्तर कम भएको उनको भनाइ छ। उनी भन्छन्, बालीचक्रको आधारमा खेती नगरिनु र बालीचक्रमा कोसेबालीको प्रयोग घट्दै जानु, अवैज्ञानिक तरिकाबाट सघन खेती गरिनु, बाली काटिसकेपछि बाँकी रहेका अवशेष जमिनबाट पूर्ण रूपमा हटाइनु वा जलाइनु, भूक्षय निरन्तर भइरहनु, औद्योगिक प्रदूषणको मात्रा बढनु, कृषि औजारयन्त्रको अधिकतम् प्रयोगले माटो कडा बन्दै गएकाले माटोको गुणस्तर घटेको हो। समयसमयमा आफ्नो खेत, बारीको माटोको परीक्षण गराउने, प्रयोगशालाले परीक्षणको आधारमा सिफारिस गरेको मात्रामा कृषि चुन (माटो धेरै अम्लीय भएमा), प्राङ्गारिक पदार्थ र अन्य पदार्थको प्रयोग गरी उपयुक्त प्रविधिअनुसार माटो व्यवस्थापन गर्न सुझाव दिइएको छ। प्रशस्त मात्रामा प्राङ्गारिक पदार्थको उपयोग जस्तै राम्ररी पाकेको गोबर मल, कम्पोस्ट मल, हरियो मललगायतको प्रयोग गर्नुपर्ने जनाइएको छ। रासायनिक मलको सन्तुलित प्रयोग, बाली र माटोको अवस्थाअनुसारको सिफारिस मात्रामा प्रयोग गर्नुपर्ने, बालीचक्रको आधारमा खेती गरिनुपर्ने र बालीचक्रमा कोसेबालीको प्रयोग गर्नुपर्ने, माटोअनुसार उपयुक्त बाली छनोट गरी वैज्ञानिक तरिकाबाट व्यवस्थित सघन खेती गरिनुपर्ने, बाली काटिसकेपछि बाँकी रहेका अवशेष जमिनमा मिसाउनेलगायतका उपाय अपनाउन कृषि विभागले सुझाव दिएको छ। माटो व्यवस्थापनका चुनौतीको सम्बोधन गरी खाद्य उत्पादन बढाउन र माटोको महŒवबारे चेतना जगाई माटोको गुणस्तर सुधार गर्न आम कृषक, समाजका सबै वर्ग, तह र तप्कालाई उत्प्रेरित र प्रोत्साहित गर्न जरुरी भएको सरोकारवालाहरूले जोड दिए।"
दुर्घटनामा परेका पुरुषको भोलिपल्ट सुतेकै ठाउँमा मृत्यु,"विराटनगर : मोरङको रंगेलीमा मोटरसाइकल दुर्घटनामा परेका एक पुरुषको सुतेकै ठाउँमा मृत्यु भएको छ । दुर्घटनामा कुनैपनि चोटपटक नलागेका रंगेली नगरपालिका३ का ५३ वर्षीय जितेन्द्र पौडेलको मृत्यु भएको प्रहरीले जनाएको छ । पौडेलले चलाएको प्रदेश १०२०४४ प ४४०९ नम्बरको मोटरसाइकल गत सोमबार राति ८:३० बजेतिर रंगेली३ निशान थानस्थित बिजुलीको पोलमा ठोक्किएर दुर्घटनामा परेको थियो । प्रहरीका अनुसार दक्षिणबाट उत्तरतर्फ जाँदै गरेको मोटरसाइकल आफै अनियन्त्रित भएर दुर्घटनामा परेपनि चालक पौडेल सामान्य थिए । बाहिरी चोटसमेत नदेखिएका उनी राति ९ बजेतिर आफै घरमा पुगेर सुतेका थिए । सुतेकै ओछ्यानमा भोलिपल्ट बिहान ७ बजेतिर मृत फेला परेका हुन् । तर, प्रहरीले भने मंगलबार साँझ ५: ३० बजेतिर मात्रै घटनाको जानकारी पाएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । शवको रंगेली अस्पतालमा पोस्टमार्टम गरिएको छ । डीएसपी श्रेष्ठले घटनाको अनुसन्धान सुरु गरिएको जानकारी दिए ।"
नयाँ दिल्लीमा वायु प्रदुषणको मात्रा गम्भीर तहमा : सतर्कता अपनाउन आग्रह,"नयाँ दिल्ली : नयाँ दिल्लीमा वायु प्रदुषणको मात्रा पछिल्ला केही दिनमा बढ्दै गएको देखिएको छ । यहाँ आइतबार गरिएको मापनमा वायु प्रदुषणको मात्रा गम्भीर तहमा पुगेको बताइएको हो । यहाँको प्रदुषण गम्भीर तहमा पुगेको पाइएपछि कतिपय निर्माणका कार्य, जलाउने या ध्वंस गर्ने कार्य तथा सडकमा भ्याकुम क्लिनरले सफा गर्ने काममा प्रतिबन्ध लगाइएको बताइएको छ । यहाँको वायु गुणस्तर व्यवस्थापन आयोग, सिएक्युएमले आइतबार प्रकाशन गरेको एक प्रेस विज्ञप्तिमा सो कुराको जानकारी दिइएको हो । उक्त विज्ञप्तिमा वायु प्रदुषणको मात्रा पछिल्ला दिनमा बढ्दै गएको र आइतबार यो मात्रा गम्भीर तहमा पुगेकाले सतर्कता अपनाउन आग्रह पनि गरिएको छ । सो प्रतिवेदनमा नयाँ दिल्लीमा वायु प्रदुषणको मात्रा गम्भीर तहमा पुगेकाले यसलाई कम गर्नका लागि आवश्यक सबै प्रकारका उपायहरु अपनाउन सरकारसँग आग्रह पनि गरिएको छ । सो आयोगको आइतबार अपराह्न ४ बजेको रिपोर्टमा वायु प्रदुषणको मात्रा (एक्युआई) गम्भीर तह अर्थात् चार सय सातमा पुगेको देखाइएको छ । यो एक्युआई तह दुई सय एक देखि तीन सयसम्म कमजोर अर्थात् खराब, तीन सय एकदेखि चार सयसम्म झन् खराब र चार सय एकदेखि माथि पाँच सयसम्मलाई गम्भीर तह अर्थात घातक मानिएको छ । नयाँ दिल्लीमा प्रायः जाडो समय (नोभेम्बरदेखि फेब्रुअरी) सम्म वायु प्रदुषणको मात्रा बढ्ने गरेको पाइन्छ । यसवर्ष अहिले नै यहाँको प्रदुषणको मात्रा गम्भीर तहमा पुगेकाले यस मौसममा वायु प्रदुषणको मात्रा निकै नै बढ्ने संकेत देखिएको हो ।"
ठूलो आँगनमा पृथ्वीनारायण शाहको सालिक बनाउन स्थानीयबासी सहमत,"गोरखा : गोरखा नगरपालिका ६ ठूलोआँगनमा पृथ्वीनारायण शाहको सालिक निर्माण गर्न स्थानीयबासी सहमत भएका छन्। सो ठाउँमा सालिक निर्माण गर्दा पुरानो बजार क्षेत्रको पर्यटन विकासमा टेवा पुग्ने भन्दै स्थानीयबासी सहमत भएका वडाअध्यक्ष राजेन्द्रकुमार जोशीले बताए। ठूलो आँगन क्षेत्रका बासिन्दा आँगनको बीचमा सालिक निर्माण गर्न सहमत भएका छन्, उनले भने, जोजो फरक मत राख्नेहरु हुनुहुन्थ्यो, मैले घरदैलो गरेर सबैलाई भेटेँ, कुरा गरेँ। सबैजना कन्भिन्स हुनुहुन्छ। अहिले कतैबाट विरोध आएको छैन। ठूलोआँगनको क्षेत्रमा साना गाडीहरु चल्न मिल्ने गरी संरचना निर्माण हुने र यसअघि भएका गतिविधिमा कुनै अबरोध नहुने भएकाले स्थानीयबासीले सहमति जनाएका उनले बताए। सो ठाउँमा गोरखा नगरपालिका र नेपाली सेनाले पृथ्वीनारायण शाहको सालिक र नेपालको नक्सा निर्माण गर्ने र त्यहाँ दिनहूँ बिहान र साँझमा सलामी दिने कार्यक्रम तय भएको थियो। सो ठाउँमा पूर्वाधार निर्माण गर्न नगरपालिकाले करिब २२ लाख रुपैयाँ विनियोजन गरेको थियो। केही स्थानीयबासीको फरक मत आएपछि मंगलबार बिहानभर गृहकार्य गरेर कार्यक्रम अघि बढाउने वातावरण बनाएको वडाअध्यक्ष जोशीले बताए। त्यो ठाउँमा ढुंगा बिछ्याएकाले ट्रिपर, ट्रक, बसजस्ता ठूला गाडीहरु चल्न नदिने र ती हेभी गाडीहरु चल्न वैकल्पिक बाटो बनाइएको छ, उनले भने, साना गाडीहरु त्यही बाटोबाट चल्न दिने निर्णय भएको छ। यसमा स्थानीयबासी सहमत हुनुहुन्छ। ठूलो आँगनको बीचमा पृथ्वीनारायण शाहको सालिक राख्नेबारे स्थानीय असन्तुष्ट"
२० वर्ष पुगेर विवाह गर्ने किशोरीलाई १० हजार पुरस्कार,"कालिकोट : कालिकोटको खाँडाचक्र नगरपालिका१ ले २० वर्ष पुगेर विवाह गर्ने दलित किशोरीलाई रु १० हजार प्रदान गर्ने भएको छ । वडाले बालविवाह न्यूनीकरण गर्न यस्तो निर्णय गरेको जनाइएको छ । बालविवाहविरुद्धको साझा अभियान कालीकोटका संयोजक खडानन्द अधिकारीको वडालाई बालविवाह न्यूनीकरणका लागि वडाले गरेको निर्णयले केही हदसम्म कम गर्ने बताए। 'बालविवाह गर्ने चलन निकै रहेको ठाउँमा वडाले पुरुस्कार दिँदा न्यूनीकरण हुन्छ भन्ने उद्देश्य राखेको छ', उनले भने, 'उमेर नपुगी विवाह गर्ने चलन अन्त्य गर्नका लागि यो अभियानलाई जिल्लाभर लैजान जरुरी रहेको छ ।' दलित समुदायका उमेर पुगेर विवाह गर्ने महिलालाई रु १० हजार नगद दिने निर्णय वडाले गरेको वडाध्यक्ष धर्मराज ताम्राकारले जानकारी दिए। 'हामीले उमेर पुगेर विवाह गर्ने किशोरीलाई पुरस्कार दिने निर्णय गरेका छौँ', उनले भने, 'यसले बालविवाह न्यूनीकरणमा महत्वपूर्ण भूमिका खेल्नेछ भन्ने विश्वास लिएका छौँ ।' विशेषगरी विद्यालयस्तरमा र बालविवाहबारे चेतना जगाउने खालका कार्यक्रमलाई विशेषरूपमा नगरपालिकाले अगाडि बढाएको नगरपालिका उपप्रमुख गणेशबहादुर शाहीले बताए। 'अहिले उमेर पुगेपछि विवाह गर्ने किशोरीलाई एउटा वडामा मात्रै पुरस्कार दिने निर्णय गरेका छौँ ', उनले भने, 'आगामी दिनमा नगरपालिका सबै वडामा यो कार्यक्रम लागू गर्ने योजना रहेको छ ।' रासस"
ठूलो आँगनको बीचमा पृथ्वीनारायण शाहको सालिक राख्नेबारे स्थानीय असन्तुष्ट,"गोरखा : गोरखा नगरपालिकाले सदरमुकामको ठूलोआँगनको बीच भागमा पृथ्वीनारायण शाहको सालिक र नेपालको नक्शा राख्ने भएपछि आँगनको शान र सौन्दर्य मेटिने भन्दै स्थानीयबासीले विरोध गरेका छन्। पृथ्वीनारायण शाहको पालाभन्दा अघिदेखि कायम रहेको ठूलोआँगनको पुरातात्विक अस्तित्व मेटाएर बीच भागमा संरचना बन्दा आँगन अतिक्रमण हुने र त्यहाँको मौलिकता नष्ट हुने स्थानीयको चिन्ता छ। यो आँगन पृथ्वीनारायण शाहको पालाभन्दा अघिदेखिको हो। पृथ्वीनारायण शाहले यहाँ हतियार प्रदर्शन गर्थे भन्ने किंवतन्ती छ, स्थानीय सनातन जोशी भन्छन्, यस्तो महत्वपूर्ण आँगनको संरचना लहडको भरमा नष्ट गर्ने अधिकार कसैलाई छैन। ऐतिहासिक, पुरातात्विक सम्पदाको संरक्षण गर्ने भन्ने विषय संवेदनशील विषय हो। प्राविधिक ज्ञान नभएका मान्छेले चाहेर हुल्लडबाजीको भरमा फेरबदल गर्न मिल्दैन। आँगनको सौन्दर्य ह्रास हुने भयो भनेर स्थानीयबासी सबै भित्रभित्र मुर्मुरिएका छन्, चुर्चुरिएका छन्। आँगनको मौलिकतामा खलल पुर्याउन नहुने उनको भनाइ छ। गोरखा नगरपालिकाले करिब २२ लाख रुपैयाँको लागतमा ठूलोआँगनको बीच भागमा पृथ्वीनारायण शाहको सालिक र नेपालको नक्सा ठड्याउने प्रक्रिया सुरु गरेको छ। प्रक्रिया सुरु भए लगत्तै स्थानीयबासीले आँगनको संरचना बिग्रिने भन्दै चिन्ता व्यक्त गरेका हुन्। प्रक्रिया सुरु गर्नुअघि ठूलोआँगनमा सर्वदलीय, सर्वपक्षीय भेला पनि सम्पन्न भएको छ। भेलाले आँगनको बीचमा सालिक तथा नक्साको संरचना बनाउने निर्णयमा सहमति गरेका छन्। वडा कार्यालयले स्थानीयबासी, टोलबासीको मात्रै भेला राखेर यस बिषयमा हाम्रो अभिमत बुझ्ने प्रयास गर्नुपथ्र्यो। त्यतिबेला हामी खुलेर मनको सबै कुरा राख्थ्यौँ, जोशीले भने, एक्कैचोटी ठूला मान्छेहरुको बीचमा बोल्नु पर्दा हामी सर्वसाधारण उनीहरुको प्रस्तावमा नतमस्तक भइयो। त्यसैलाई फाइदा उठाएर निर्णय भएको हो, भित्रैदेखि कोही पनि खुशी छैनन्। सर्वपक्षीय भेलामा आँगनको संरचना बिगार्न पाइँदैन भनेर फरक मत राख्ने मान्छेलाई नबोलाई, नयाँ संरचना बनाउनु पर्छ भन्ने पक्षमा बोल्नेलाई मात्र छानीछानी बोलाएको स्थानीय आत्माराम श्रेष्ठको आरोप छ। म ठूलोआँगनकै बासिन्दा हुँ। यो आँगनको संरचना यथावत राख्नुपर्छ, बिगार्न पाइँदैन भन्ने पक्षमा आवाज उठाउँदै आएको छु, उनले भने, पृथ्वीनारायण शाहको सालिकको बिरोध गरेको होइन। नगरपालिका र सेनाको कार्यक्रमको बिरोध पनि गरेको होइन, तर ठाउँ छनौट गरेको मिलेन भन्ने मेरो भनाइ हो। तर हामी फरक मत राख्नेलाई बोलाएनन्, समर्थन गर्नेहरुलाई मात्र बोलाएर निर्णय गरे। त्यो कदम उचित छैन। ठूलो आँगनको ऐतिहासिकता मर्न दिन नहुने स्थानीय नारायणभक्त अर्यालको सुझाव छ। यो ठूलोआँगन भनेको ऐतिहासिक आँगन हो। त्यहाँ दरबार छ, यहाँ आँगन छ। यतापट्टि चौतारो थियो, यता पाटी थियो। उतापट्टि पनि पाटी थियो। यसको ऐतिहासिक महत्व ठूलो छ, उनले भने, यहाँ बजारका मान्छेहरुले गाईजात्रा झिक्ने ठाउँ पनि हो, लाखे नचाउने ठाउँ पनि हो। जूनमा मकै सुकाउने पुर्नेेमा ठूलोआँगनमा मकै चढाउने परम्परा छ। यी सबै दृष्टिले महत्वपूर्ण रहेको ऐतिहासिक, पुरातात्विक ठाउँको शोभा बिग्रिने गरी बीचमा ल्याएर सालिक राख्नु मलाईचाहिँ वुद्धिमानी लाग्दैन। यो आवश्यकै होइन। पार्कभित्र रहेको सालिकलाई राम्रो बनाउनु पर्ने, त्यहाँसम्म पैसा नतिरीकन जाने फोटो खिच्न पाउने व्यवस्था गर्नुपर्ने उनको सुझाव छ। पृथ्वीनारायण शाहको सालिक, नेपालको नक्सा राख्ने कुरा मात्रै भएको, तर कहाँ राख्ने भन्ने बारेमा स्थानीयबासीको सुझाव माग नभएको अर्का स्थानीय सवन परियारको भनाइ छ। यहाँ राख्न उचित कि अनुचित भन्ने बारेमा सुझावै मागिएन। यहाँ बीचमा सालिक राख्दा के हुन्छ, कस्तो असर पर्छ भन्ने बारेमा त छलफलै भएन, उनले भने, राख्ने कि नराख्ने भन्ने प्रस्ताब आयो। राख्ने भन्नेचाहिँ सबैले भने तर कहाँ राख्ने, कता फर्काएर राख्ने भन्ने बिषयमा छलफलै नभई माइनुटमा सही गराइयो। एकदुई जनाको हुंकारको भरमा निर्णय भएको भन्दै उनले बिरोध गरे। भेलामा स्थानीयबासी सबैलाई खबर पनि नभएको र वडाअध्यक्षले राख्ने भनेपछि सबैले सही गरेको अर्का स्थानीय कुमार श्रेष्ठको भनाइ छ। सेनाले यहाँ बीचमा सालिक राख्ने भनेकै होइन। उ त्यहाँ भित्तामा राख्ने भनेको हो, उनले भने, वडाअध्यक्षले यहाँ राख्ने भनेपछि सबैले सही गरेको हो। हामीले नबनाउँ भनेको होइन। हामी पनि विकासप्रेमी नै हो। पृथ्वीनारायण शाहको सालिक राख्नु हुन्न भनेको होइन, अर्का स्थानीय सुमन थापाले भने, हामीलाई राजाको सालिक चाहिएको छ, तर आँगनको बीचमा सालिक राख्नुहुदैन। अर्कै ठाउँमा राख्नुपर्छ। यो सार्वजनिक ठाउँ हो। यसको हामी सबैलाई बराबर अधिकार छ। दुईचार जना मान्छेले जे जे भन्यो त्यहीत्यही गर्न दिँदैनौँ। हामी यसको बिरोध गर्छौँ। आवश्यक पर्यो भने मान्छे उठाएर ल्याउँछौँ, कहाँकहाँ निवेदन दिनुपर्छ, दिन्छौँ। सो भेलामा आफूले राखेको फरक मतलाई सम्बोधन नगरिएको अर्का स्थानीय रामकुमार श्रेष्ठको भनाइ छ। ठूलो आँगन यसै पनि अतिक्रमण भएर सानो आँगन भएको छ, उनले भने, त्यसमाथि पनि बीचमा सालिक राख्दा झन सानो आँगन बन्छ। यसको प्राचीन महत्व मेटिन्छ। त्यसैले मैले भेलामा प्रष्टसित आफ्नो सुझाव राखेको थिएँ। तर हामी साना मान्छेको बोली हावामा उड्यो। कसैले सुनेनन्। छेउकुनामा राख्नुभन्दा ठूलोआँगनको बीचमा पृथ्वीनारायण शाहको सालिक राख्नु उचित हुने मोहनलाल श्रेष्ठको भनाइ छ। आर्मीले त संग्रहालय प्रवेश गर्ने गेटको छेउमा राख्ने भनेको थियो, तर छेउकुनामा सालिक राखेर त्यसको के औचित्य ? आँगनको बीचमा सालिक राख्नुपर्छ भन्ने पहिलो पटक प्रस्ताब गर्ने मोहनलाल श्रेष्ठले भने, बीचमा सालिक राख्ने, झलमल्ल विजुली बत्ती बाल्ने, सूर्योदय र सूर्यस्तका बेला माथिल्लो दरबारबाट बिगुल बजाउने, यहाँ सेनाले सलामी दिने, परेड खेल्ने गर्दा कस्तो रमाइलो हुन्छ ? भित्तामा राखेर के रौनक हुन्छ ? ठूलोआँगन क्षेत्रलाई वसन्तुपर दरबार क्षेत्र जस्तो विकास गर्न चाहेको उनको भनाइ छ। आँगनको बीचमा सालिक राख्ने भनेर भेलाले एक स्वरले निर्णय गरेको गोरखा नगरपालिका ६ का वडाअध्यक्ष राजेन्द्रकुमार जोशी बताउँछन्। भित्र एउटा कुरा, बाहिर अर्कोकुरा गर्नु उचित नहुने उनको भनाइ छ। ठूलोआँगनको बीच भागमा सालिक राख्नुपर्छ भन्ने पक्षमा गोरखा नगरपालिका पनि नभएको नगरप्रमुख कृष्ण राना मगरको भनाइ छ। ठूलोआँगनको बीचमा पृथ्वीनारायण शाहको सालिक राख्नुपर्छ भन्ने पक्षमा न नगरपालिका छ, न नेपाली सेना, उनले भने, तर स्थानीयबासीसित राय माग्दा त्यहीँ राख्नुपर्छ भन्ने सबैबाट आयो। तर बीचमा सालिक राख्दा पनि आँगनको सौन्दर्य घट्दैन, झन बढ्छ। यसले सो क्षेत्रको पर्यटन विकास हुने उनको भनाइ छ।"
नारायणगढमुग्लिन सडकखण्डमा पुलबाट ट्रक खस्यो,चितवन : नारायणगढमुग्लिन सडकखण्डको तीन नम्बर पुलबाट मंगलबार बिहान ट्रक खस्दा चालकको मृत्यु भएको छ । मुग्लिनबाट नारायणगढतर्फ आइरहेको बा२ख ७४६२ नम्बरको खाली ट्रक भित्तापट्टिबाट पुलमुनि खसेको हो । दुर्घटनामा ट्रक चालक धादिङ घर भइ मौवा खोला बस्ने सन्तबहादुर राईको घटनास्थलमा मृत्यु भएको इलाका प्रहरी कार्यालय मुग्लिनका प्रहरी निरीक्षक सुनदीप तामाङले जानकारी दिए। उनले मृतकको आफन्त आइसकेपछि शवको परीक्षण गर्न भरतपुर अस्पताल पठाइने बताए। रासस
माटोको गुणस्तर घट्दा भएन उब्जनी,"परासी: माटोको गुणस्तरले नवलपरासीमा उब्जनी घटेको छ । खेतियोग्य जमिनमध्ये करिब ८० प्रतिशत खेतको माटोको गुणस्तर बिग्रदो अवस्थाको रहेको कृषि ज्ञान केन्द्रले जनाएको छ । केन्द्रले जिल्लाका विभिन्न ठाउँमा माटो परीक्षण शिविर सञ्चालन गरेर माटोको अवस्थाबारे जानकारी लिएको छ । माटोको अवस्था नलिइँ जथाभावि रासायनिक मलको प्रयोगले यस्तो अवस्था आएको कृषि ज्ञान केन्द्रका निमित्त प्रमुख सन्तोषकुमार चौधरीले बताए । बालीको हेरविचार र मलको प्रयोगमा ध्यान नदिँदा उपब्जनीमा कमी आउने उनले बताए । परीक्षण गरिएको माटोमा सबैभन्दा बढी अम्लीय र क्षारीयपन देखिएको छ । क्षारीयपनले माटोलाई बिगार्छ । जिल्लामा प्रमुख रुपमा धान, गहुँ, तोरी, उखु र केराको खेती हुने गरेको छ।"
चिसो भुँइमा बसेर पढ्न बाध्य बालबालिका,रौतहट : फतुवा बिजयपुर नगरपालिका २ मा रहेको श्री माध्यमिक विद्यालयका विद्यार्थी बेन्च नहुँदा भुइँमा बसेर पढ्न बाध्य छन् । २०१७ सालमा स्थापना भएको सो विधालयको भौतिक संरचना निर्माण तर्फ सरोकारवाला पक्षको ध्यान नपुगेको अभिभावकको गुनासो छ । सो विधालयमा करिब ८ सय विद्यार्थी रहेका छन् । विद्यालयमा कक्षा १ देखि ६ सम्मका विधार्थी चिसो भुइँमा पढ्न बाध्य छन् । उनीहरुका लागि डेक्सबेन्च छैन । केहि वर्षअघि आठ कोठे नयाँ भवन निर्माण भएपनि बेन्च नहुँदा विधार्थी बस्ने डेक्सबेन्च छैन् । सो विद्यालयका प्रधानाध्यापक बुनिलाल यादवले बेन्च नहुँदा समस्या भएको दुखेसो पोखे । विद्यालयको अवस्थाका विषयमा नगरपालिकाको शिक्षा शाखासहित कार्यवाहक नगरप्रमुख अम्बेया खातुन र प्रमुख प्रशासकीय अधिकृत शम्भु कुमार यादवलाई जानकारी दिएको तर कसैले गम्भीररुपमा नलिएको विधालयका प्रअ यादवको गुनासो छ । वडाअध्यक्ष अनिरूद्ध प्रसाद यादवले नगरपालिकाले उपलब्ध नगराए आगामी आर्थिक वर्षको वडाको बजेटबाट विधालयको लागि बेन्च व्यवस्था गरिने बताएका छन् ।
सोलुबाट आइजिपि सिंह फर्किन लागेको जहाजमा प्राविधिक समस्या,सोलुखुम्बु : काठमाडौंबाट सोलुखुम्बुको फाप्लु विमानस्थलमा अवतरण भएको नेपाल एयरलाइन्सको जहाजमा खराबी आएको छ। मंगलबार बिहान फाप्लुमा अवतरण भएको अल्फा ब्राबो युनिफम () कल साइन भएको जहाजमा अवतरणको क्रममा प्राविधिक समस्या देखिएको विमानस्थल श्रोतले जनाएको छ। अवतरण गर्ने क्रममा एक्कासी अगाडिको चक्का जाम (विल लक) भएपछि यात्रुहरुमा खैलाबैला मच्चिएको थियो। प्राविधिक समस्या देखिएको उक्त जहाजमा समस्या समाधान गरी निर्धारित समयभन्दा करिब ३५ मिनेट ढिला गरी फर्किएको नेपाल एयरलाइन्सले जनाएको छ। चालक दलका ३ सदस्यसहित १७ जना यात्रु लिएर काठमाडौं फर्किन लागेको जहाजमा खराबी आएपछि करिब २५ मिनेट होल्ड गरिएको थियो। जिल्ला प्रहरी कार्यालय निरीक्षणका लागि ओखलढुंगा हुँदै सोलुखुम्बु आइपुगेका नेपाल प्रहरी प्रमुख प्रहरी महानिरीक्षक धिरज प्रताप सिंह पनि सोही जहाज मार्फत काठमाडौं फर्किन लागेका थिए। तर जहाज अवतरण हुन नपाइ समस्या देखिएपछि आइजिपि सिंह सिमृक एयरको हेलिकप्टर मार्फत लुक्ला प्रस्थान गरेका छन्। लुक्लाबाट जहाज मार्फत काठमाडौं फर्किने तय भएको जिल्ला प्रहरी कार्यालय सोलुखुम्बुले जनाएको छ। आइजीपी सिंहसहित ३ जना हेलिकप्टरबाट गएपछि चलाक दलसहित १४ जना यात्रु लिएर उक्त जहाज काठमाडौं फर्किएको छ।
