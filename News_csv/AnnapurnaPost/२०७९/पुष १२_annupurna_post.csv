शीर्षक,विवरण
"आकांक्षी धेरै भएपछि दलहरूलाई मन्त्री छान्नै सकस, कोको छन् आकांक्षी?","काठमाडौं : सत्ता गठबन्धनमा आबद्ध दलका शीर्ष नेताहरूलाई मन्त्री छान्न निकै सकस भएको छ। मन्त्री बन्ने आकांक्षीहरू धेरै भएपछि प्रमुख दल नेकपा एमाले, माओवादी र राष्ट्रिय स्वतन्त्र पार्टीभित्र तीव्र विवाद देखिएको छ। औपचारिकरूपमा भागबण्डा नहुँदै मन्त्री बन्ने आकांक्षीहरूको लाम लागेको दलका नेताहरू बताउँछन्। प्रमुख सत्ता घटक नेकपा एमालेभित्र मन्त्री बन्नका लागि सांसदहरू हानथाप गरिरहेका छन्। पहिलो लटमा एमालेले उपप्रधान तथा अर्थमन्त्रीमा विष्णु पौडेलसहित ज्वाला शाह, दामोदर भण्डारी र राजेन्द्र कुमार राई मन्त्री बनेका छन्। तर भागबण्डा नमिलेका कारण पौडेलबाहेक तीन जनाको मन्त्रालय विभाजन गरिएको छैन। त्यसबाहेक एमालेमा कृष्णगोपाल महर्जन, भगवती चौधरी, रघुवीर महासेठ, वसन्त नेम्वाङ, महेश बस्नेत, प्रेम महर्जनलगायत मन्त्री बन्ने दौडमा छन्। काठमाडौंबाट एकमात्र विजयी सांसद भएको भन्दै कृष्णगोपालले दाबी गरेका छन् भने विजय कुमार गच्छदारलाई पराजित गरेको भन्दै भगवतीले मन्त्री बन्नुपर्ने तर्क पेस गरेका छन्। यता मधेस प्रदेश पुरुषबाट रघुवीरले दाबी गर्दैगर्दा झलनाथ खनाललाई पराजित गरेका महेश बस्नेत र पाँचथरबाट विजयी भएका वसन्त नेम्वाङले मन्त्री बनाउन शीर्ष नेतालाई दबाब दिएका छन्। मन्त्रीका आकांक्षीहरू धेरै भएकाले निर्णय लिन सकस भएको एमालेका एक नेताले बताए। 'गठबन्धनभित्र अहिल्यै बाँडफाँडको विषय मिलिसकेको छैन। कति मन्त्रालय कसले राख्ने विषयमा सहमति भएपछि बल्ल ककसलाई पठाउने भन्ने तय हुन्छ। यद्यपि अहिले मन्त्रीका आकांक्षीहरू धेरै देखिनुभएको छ,' एमालेका एक नेताले भने। यता माओवादी केन्द्रमा पनि मन्त्री बनाउने कुराले प्रचण्डलाई सकस भएको छ। सोमबार प्रधानमन्त्रीसहित उपप्रधानमन्त्रीमा नारायणकाजी श्रेष्ठलाई सपथ खुवाएका प्रचण्डमाथि अमनला मोदी, सुदन किराँती, रेखा शर्मा र शक्ति बस्नेतलाई मन्त्री बनाउन दबाब छ। मोदीले तेस्रोपटक संसद प्रवेश गर्दासमेत आफूलाई अवसर नदिएको भन्दै यसपटक मन्त्री बनाउन दबाब दिएका छन्। संविधानसभामा समानुपातिकबाट आएका मोदीले २०७४ र यसपटक प्रत्यक्षमा निर्वाचित भएका थिए। त्यस्तै सुदन र रेखा शर्माले बलियो प्रतिस्पर्धी पराजित गरेको भन्दै आफूहरूलाई मन्त्रीमा दाबी पेस गरेका छन्। सुदनले प्रदेश १ का पूर्व मुख्यमन्त्री शेरधन राईलाई पराजित गरेका थिए भने रेखाले एमाले महासचिव शंकर पोखरेललाई पराजित गरेका थिए। यता शक्ति बस्नेतले अनुभवका आधारमा आफू फेरि मन्त्री बन्नुपर्ने दबाब दिँदै आएको माओवादीका एक नेताले बताए। त्यस्तै रवि लामिछाने नेतृत्वको राष्ट्रिय स्वतन्त्र पार्टीमा पनि मन्त्री बन्ने आकांक्षीहरू धेरै छन्। उपत्यकामा प्रमुख राजनीतिक दलका शीर्ष नेताहरूलाई पराजित गरेका सोविता गौतम, तोसिमा कार्की, विराजभक्त महर्जन मन्त्री बन्न दबाब दिइरहेका छन्। लामिछाने सोमबार उपप्रधान तथा गृहमन्त्रीमा सपथ लिएका थिए। त्यस्तै राष्ट्रिय प्रजातन्त्र पार्टी र नागरिक उन्मुक्ति पार्टी सरकारमा सहभगी नहुने निर्णय गरिसकेका छन्। तर संसदीय दलको नेतासमेत छान्न नसकेको जनता समाजवादी पार्टीका सांसदहरू पनि मन्त्री बन्न अध्यक्ष उपेन्द्र यादवलाई दबाब दिएका छन्। जसपाबाट अशोक राई, प्रदीप यादव, राजकिशोर यादवलगायत मन्त्री बन्न अध्यक्ष यादवलाई दबाब दिएका छन्। जसपाले भोलि (बुधबार) संसदीय दलको नेता छान्दैछ। त्यस्तै सरकारलाई समर्थन गरेको स्वतन्त्रका तीन सांसदहरूले पनि मन्त्रीका लागि लबिङ गरिरहेका छन्। सर्लाही४ बाट विजयी स्वतन्त्र सांसद अमरेश कुमार सिंह, रौतहट२ बाट निर्वाचित स्वतन्त्र सांसद किरण साह र रौतहट३ बाट निर्वाचित स्वतन्त्र सांसद प्रभु साह मन्त्रीका लागि लबिङ गरिरहेका छन्। उनीहरूले सरकार नबन्दै प्रचण्ड नेतृत्वको गठबन्धनसँगै जाने सहमति गरेका थिए।"
मनाङबाट निर्वाचित गुरुङको सांसद पद निलम्बन,"काठमाडौं : संघीय संसद् सचिवालयले मनाङबाट निर्वाचित सांसद टेकबहादुर गुरुङलाई निलम्बन गरेको छ। सचिवालयले मंगलबार सूचना जारी गर्दै गुरुङको सांसद पद निलम्बनमा परेको जनाएको हो। गुरुङलाई निलम्बन गर्न अख्तियार दुरुपयोग अनुसन्धान आयोगबाट पत्र आएको र सोही आधारमा यस्तो निर्णय लिइएको संसद् सचिवालयले जनाएको छ। 'प्रतिनिधिसभा सदस्य टेकबहादुर गुरुङउपरको मुद्दा विशेष अदालतमा विचाराधीन रहेको अवस्थामा उक्त मुद्दा अन्तिम किनारा नभएसम्म स्वतः निलम्बनमा रहने कानूनी व्यवस्था कार्यान्वयन गर्न गराउन सम्बन्धित निकायमा लेखी पठाउने' व्यहोराको अख्तियारको पत्र पुस ८ गते संसद् सचिवालयमा आइपुगेको थियो। गुरुङविरुद्ध अख्तियारले २०७५ माघ २१ गते भ्रष्टाचार मुद्दा दायर गरेकोमा अहिले त्यो विशेष अदालतमा विचाराधीन छ। भ्रष्टाचार निवारण ऐन, २०५९ को दफा ३६ मा भएको व्यवस्थाबमोजिम भ्रष्टाचार कसुरको आरोप लागेको व्यक्ति सार्वजनिक पद धारण गर्न नमिल्ने भन्दै गुरुङलाई निलम्बन गरिएको हो।"
रूखबाट लडेर मृत्यु,स्याङजा : स्याङजाको फेदीखोला गाउँपालिका२ गाडाबासमा रूखबाट लडेर एक जनाको मृत्यु भएको छ। घाँस काट्ने क्रममा लडेर ६९ वर्षीया देवकुमारी थापाको मंगलबार बिहान मृत्यु भएको हो। लडेर गम्भीर घाइते भएका उनको गण्डकी मेडिकल कलेज पोखरामामा उपचारका क्रममा मृत्यु भएको हो। यस सम्बन्धमा प्रहरीले आवश्यक अनुसन्धान गरिरहेको छ ।
"यो प्रोचाइना सरकार होइन, पहिलो विदेश भ्रमण भारत हुने सम्भावना देख्छु : प्रचण्ड","काठमाडौं : प्रधानमन्त्री पुष्पकमल दाहाल 'प्रचण्ड'ले विदेशी शक्तिको आडमा सरकार नबनेको स्पष्ट पारेका छन्। भारतीय टेलिभिजन एबीपीसँग कुराकानी गर्दै उनले विदेशी सञ्चारमाध्यममा आएका कुरा गलत भएको बताए। 'विदेशी सञ्चार माध्याममा आएको जस्तो यो प्रोचाइना सरकार होइन। यहाँ कोही प्रोइन्डियन, प्रोचाइना, प्रोअमेरिका छैन। सबैका साथ मिलेर काम गछौं,' उनले भने। उनले छिमेकी देशहरूसँग नेपालको युनिक सम्बन्ध रहेको प्रस्ट्याए। 'संघीय लोकतान्त्रिक गणतन्त्र भएपछि भारतसँग जुन हाम्रो युनिक सम्बन्ध छ। विश्वमा कहीँ पनि यस्तो सम्बन्ध देखिँदैन,' उनले भने, 'हाम्रो सीमा, हाम्रो भाषा, हाम्रो इतिहास, अर्थतन्त्र र जनताजनता बीचको सम्बन्ध छ।' उनले भारतसँग सम्बन्ध विशिष्ट रहेको भन्दै दुई देश मिलेर इतिहास, भूगोल, संस्कृतिलगायत विषयमा मजबुत बनाउनुपर्ने बताए। उनले औपचारिक विदेश भ्रमण पनि भारतबाटै हुने संकेत गरे। प्रधानमन्त्री भएपछि पहिलो बधाई नेपालस्थित भारतीय राजदूतबाट आएको भन्दै उनले भने, 'मलाई पहिलो पटक जहाँबाट भ्रमणको निम्तो आउँछ, म त्यहीँ जान्छु। हिजो मेरो भारतको विदेश सचिवसँग पनि थोरै कुराकानी भएको थियो। सायद मेरो पहिलो भ्रमण भारत नै हुने सम्भावना देख्छु।'"
बुधबार दिउँसो एउटा प्रदेशको हिमाली क्षेत्रमा हिमपात,काठमाडौं : बुधबार दिउँसो एउटा प्रदेशको हिमाली क्षेत्रमा हिमपात हुने भएको छ। मौसम पूर्वानुमान महाशाखाका अनुसार प्रदेश १ को हिमाली भूभागका एक वा दुई स्थानमा हल्का हिमपातको सम्भावना रहेको छ। प्रदेश १ को पहाडी भूभागमा आंशिकदेखि सामान्य बदली रही बाँकी भूभागमा मौसम सामान्यतया सफा रहने छ। बुधबार रातको समयमा पनि प्रदेश १ कै हिमाली भूभागका एक वा दुई स्थानमा हल्का हिमपातको सम्भावना रहेको छ।
मुस्ताङका चार स्थानीय तहको शिक्षा शाखा प्रमुखविहीन,"जोमसोम : मुस्ताङको पाँच स्थानीय तहमध्ये चारवटा स्थानीय तहमा शिक्षा शाखा प्रमुखविहीन भएको छ। सरकारले सबैमा प्रमुख पठाएपनि घरपझोङ गाउँपालिकाबाहेक सबै पालिकामा शिक्षा शाखामा प्रमुखविहीन रहेको हो। यहाँ लामो समयदेखि कर्मचारी व्यवस्थापन तथा पदपूर्ति हुन नसकेको हो। जिल्लाको लोमान्थाङ, लोघेकर दामोदरकुण्ड, वारागुङ मुक्तिक्षेत्र र थासाङमा विगत २३ वर्षदेखि शिक्षा शाखामा प्रमुख छैनन्। लामो समयदेखि स्थानीय तहमा शिक्षा शाखा प्रमुख नहुँदा शिक्षाका काम गर्न असहज भइरहेको लोमान्थाङ गाउँपालिकाका अध्यक्ष टसीनर्बु गुरुङले बताए। शिक्षा शाखा हेर्ने एकजना शाखा अधिकृत र एकजना प्राविधिक सहायकको दरबन्दी छ। तर यहाँ दरबन्दी अनुसार अझै शिक्षा शाखा हेर्ने प्रमुखको दरबन्दी पदपूर्ति हुन नसकेको लोघेकर दामोदरकुण्ड गाउँपालिकाका अध्यक्ष लोप्साङ छोम्फेल बिष्टले जानकारी दिए। संविधानले आधारभूत र माध्यमिक तहको शिक्षाको अधिकारी स्थानीय तहलाई दिइएको छ। तर, स्थानीय तहको शिक्षामा रिक्त रहेको शिक्षा शाखा प्रमुखको दरबन्दी पदपूर्ति शैक्षिक व्यवस्थापनमा समस्या उत्पन्न भएको शिक्षा विकास तथा समन्वय ईकाईका सूचना अधिकारी चन्द्रसिंह विकले बताए।"
जसपाले राजनीतिक समितिको बैठकपछि सरकारमा सहभागी हुने विषयमा निर्णय गर्ने,"काठमाडौं : जनता समाजवादी पार्टी (जसपा) नेपालले सरकारमा सहभागी हुने वा नहुने भन्ने विषयमा राजनीतिक समितिको बैठकपछि मात्रै निर्णय गर्ने जनाएको छ। जसपाले प्रधानमन्त्री पुष्पकमल दाहाल प्रचण्ड नेतृत्वको सरकारलाई समर्थन गरे पनि सरकारमा सहभागी हुने या नहुने निर्णय गरिसकेको छैन। यही पुस १८ र १९ गते बस्ने राजनीतिक समितिको बैठकमा यसबारेमा छलफल हुने जसपाको प्रचार विभागका प्रमुख पूर्ण बस्नेतले जानकारी दिए। उनका अनुसार जसपाले अहिले पर्ख र हेर को रणनीति लिएको छ। यसैगरी उक्त पार्टीले अहिलेसम्म पार्टीको संसदीय दलको नेतासमेत चयन गरेको छैन। प्रतिनिधिसभामा सो दलको १२ सिट रहेको छ। प्रधानमन्त्रीमा नियुक्त माओवादी केन्द्रका अध्यक्ष दाहाललाई जसपासहित सात दल र तीन स्वतन्त्र सांसदको समर्थन रहेको छ। नयाँ गठबन्धनमा रहेका दलमध्ये एमालेको ७८, माओवादी केन्द्रको ३२, राष्ट्रिय स्वतन्त्र पार्टीको २०, राप्रपाको १४, जसपाको १२, जनमत पार्टीको छ र नागरिक उन्मुक्ति पार्टीको चार सिट रहेको छ।"
शिक्षाका विकृतिलाई कार्टुनमार्फत् झटारो,"काठमाडौं : शैक्षिक क्षेत्रमा देखिएका विकृतिविसंगतिलाई कार्टुनमार्फत् प्रदर्शन गरेर जवाफदेहीतामाथि प्रश्न उठाइएको छ। राजधानीमा आयोजित २ दिने शैक्षिक कार्टुन प्रदर्शनीमा ६५ वटा कार्टुन अर्थात् व्यङ्ग्य चित्रमार्फत् सरोकारवालाबाट जवाफदेहीता खोजिएको हो। शिक्षाका लागि राष्ट्रिय अभियान (एनसिई) नेपालको आयोजना र कार्टुनिस्ट क्लब अफ नेपालको सहयोगमा कार्टुन प्रदर्शन गरिएको हो। रुपान्तरणसहितको सार्वजनिक शिक्षामा आधारित सार्वजनिक शिक्षा सम्मेलन२०७९ को अवसरमा नेपाल आर्ट काउन्सिलमा सोमबार र मंगलबार कार्टुन प्रदर्शनमा राखिएको थियो। शैक्षिक मुद्दालाई अझ बढी मुखरित बनाउन नविन शैली र सशक्त सन्देश दिने माध्यम कार्टुनलाई अपनाएको एनसिई नेपालका अध्यक्ष राजेन्द्र पहाडी बताउँछन्। उनका अनुसार कार्टुनिष्ट क्लब अफ नेपालसँगको सहकार्यमा ब्ल्याकबोर्ड शीर्षकमा कार्टुन प्रदर्शनीमा जुटेको उनको भनाइ छ। उनका अनुसार मूलत कोभिडकालमा शिक्षाका लागि भोग्नुपरेको कठिनाइलाई देखाउँदै समसामयिक घटना र विषयवस्तुमाथि व्यंग्यात्मक प्रश्न उठाएका छन्। प्रदर्शनीमा रहेका कार्टुनका सनदेशले शिक्षाका नीति निर्माता, तिनै तहका सरकार, शिक्षक, विद्यार्थी, अभिभावक, अभियन्तालगायत सबै सरोकारवालालाई घच्घच्याउने अपेक्षा गरेका छौं, उनले भने। त्यसैगरी प्रदर्शनीमा करिब ६ वटा कार्टुन सिर्जना गरेका एनसिई नेपालका महासचिव समेत रहेका सुदर्शन सिग्देल शिक्षामा भएका विकृतिलाई कार्टुनमार्फत् झटारो हान्न खोजेको तर्क गर्छन्। कार्टुनिस्ट क्लब अफ नेपालका अध्यक्ष वासु क्षितिज बहुसंख्यक जनताका छोराछोरी नेपालको सार्वजनिक शिक्षामा भएको तर शिक्षा नसुध्रिएकाले कार्टुनमार्फत् जवाफदेहीता खोजिएको बताउँछन्। उनी भन्छन्, शिक्षक, विद्यार्थी, अभिभावक, सरकार र सम्बन्धित पक्षलाई रोचकघोचक तरिकाले कार्टुन विधामार्फत् बुझाउन खोजेका हौं। अध्यक्ष क्षितिजका अनुसार प्रदर्शनमा राखिएका कार्टुनले नेपालको शिक्षामा भोगिएका दुई अवधिलाई झल्काउँछ। त्यो हो कोभिड१९ को संकटपूर्ण अवधि र वर्तमान शिक्षाको दूरावस्था। कोभिड महामारीमा भोग्नुपरेको कठिनलाई, शिक्षामा अहिलेको बेथिति, संविधानमा व्यवस्था भए पनि बालबालिकाले सार्वजनिक विदालयमा निःशुल्क शिक्षा पाउन बञ्चित हुनुपरिरहेको अवस्थालगायत दर्जनौं मुद्दालाई कार्टुनमा दर्शाउन खोजिएको छ, उनले भने, कार्टुनले नीति बनाउने तर कार्यान्वयन नगर्नेलाई घोच्नेछ। जवाफदेही बनाउनेछ। यसको शस्नदेश सिंहदरबारदेखि विद्यालयका कक्षाकोठा र अभिभावकका कानसम्मै पुग्नेछ भन्ने विश्वास छ। सार्वजनिक शिक्षा सम्मेलनमा पूर्व उपकूलपती केदारभक्त माथेमा सार्वजनिक विद्यालयका शिक्षकलाई तालिम दिँदा पनि व्यवस्थापन गतिलो नहुँदा शैक्षिक गुणस्तरमाथि उठ्न नसकेको औंल्याए। निजी विद्यालयका शिक्षक यस्ता अवसरबाट वञ्चित, कम तलब तथा सुविधा भए पनि शैक्षिक गुणस्तर तुलनात्मक रूपमा राम्रो हुनुको कारण वयवस्थापन पक्ष बलियो भएकाले उनको तर्क छ। सार्वजनिक विद्यालयले कमजोर विद्यार्थीलाई बढी सिकाईमा जोड दिनुपर्छ। सबै विद्यार्थीको वनरसिप लिन सक्नुपर्यो, उनले भने, 'हरेक स्कुल ट्रस्टीबाट चलाए प्रभावकारी हुन्छ। अब यतातिर पनि सोच्न जरुरी छ।"
थप दुई आयोजनाको बिजुली भारत निर्यातका लागि अनुमति,काठमाडौं : भारतले थप दुई जलविद्युत् आयोजनाको विद्युत् खरिद गर्ने भएको छ। भारतको केन्द्रीय विद्युत् प्राधिकरणको सहमतिअनुसार अब निजी क्षेत्रमा थप दुई आयोजनाको बिजुली भारत निकासी हुने भएको हो। प्राधिकरणका कार्यकारी निर्देशक कुलमान घिसिङका अनुसार आज मात्रै ती आयोजनाको बिजुली निकासीका लागि अनुमति प्राप्त भएको हो। ती आयोजनाको बिजुली समेत इन्डियन इनर्जी एक्सचेन्ज लिमिटेड (आइएक्स)को डेअहेड बजारमा प्रतिस्पर्धामार्फत बिक्री हुनेछ। पछिल्लो विवरण अनुसार काबेली बी एक र तल्लो मोदी जलविद्युत् आयोजनाको बिजुली अब निकासी हुनेछ। तत्काल भने मुलुकभित्रै नै ती आयोजनाको बिजुली खपत हुने छ। आगामी जेठदेखि मात्रै ती आयोजनाको बिजुली भारत निर्यात हुनेछ। उहाँका अनुसार काबेली बी एक २४ दशमलव २५ मेगावाट र तल्लो मोदी १९ दशमलव चार मेगावाट क्षमताको हो। यी आयोजनाको समेत अब कूल चार सय ५२ दशमलव छ मेगावाट बराबरको बिजुली भारत निकासी हुनेछ। प्राधिकरणले यही पुस ३ गतेसम्म रु ११ अर्ब १६ करोड ३० लाखको विद्युत् भारततर्फ निर्यात भएको छ। देशभित्र खपत गरी अतिरिक्त भएको एक अर्ब ३५ करोड ७७ लाख ५७ हजार युनिट विद्युत् नेपाल प्राधिकरणले निर्यात गरेको थियो। प्राधिकरणले देशभित्र खपत गरी अतिरिक्त भएको वर्षायामको विद्युत् गत जेठ १९ बाट इन्डियन इनर्जी एक्सचेन्ज लिमिटेड (आइएक्स)को डेअहेड बजारमा प्रतिस्पर्धामार्फत बिक्री सुरु गरेको थियो। भारतसँगको विद्युत् व्यापार भारतीय रुपैयाँ (भारु) मा हुने भएकाले यस अवधिमा विद्युत् बिक्रीबाट छ अर्ब ९७ करोड ६९ लाख भारु नेपाल भित्रिएको छ। सुरुमा दुईवटा जलविद्युत् केन्द्रबाट उत्पादित ३९ मेगावाट विद्युत्लाई स्रोत मानी दैनिकरुपमा आइएक्समा बिक्री सुरु गरिएको थियो। त्यसपछि गत जेठ २७ देखि छ वटा जलविद्युत केन्द्रबाट उत्पादित विद्युतलाई स्रोत मानी दैनिक रुपमा तीन सय ६४ मेगावाट भारतीय बजारमा प्रतिस्पर्धी दरमा बिक्री गरिएको थियो। प्राधिकरणले गत कात्तिक १८ र ३० गतेदेखि थप दुई जलविद्युत् केन्द्रबाट उत्पादित विद्युत् निर्यात गर्न स्वीकृति पाएको थियो। योसँगै आठ जलविद्युत् केन्द्रबाट उत्पादित विद्युत्लाई स्रोतमानी भारततर्फ निर्यात हुने विद्युत्को स्वीकृति क्षमता चार सय आठ मेगावाट बराबर पुगेको थियो। आज प्राप्त भएको अनुमति थप हो। प्राधिकरणले गत आर्थिक वर्ष २०७८७९को जेठ तथा असारमा २९ करोड ९१ लाख युनिट विद्युत् निर्यात गरी दुई अर्ब ८३ करोड ८८ लाख रुपैयाँ आम्दानी गरेको छ। चालु आव २०७९८० को तीन पुससम्ममा एक अर्ब पाँच करोड ८६ लाख ३४ हजार युनिट विद्युत् निर्यात गरी आठ अर्ब ३२ करोड ४२ लाख ४० हजार रुपैयाँ बराबरको रकम आर्जन गरिएको छ। आइएक्समा विद्युत् खरिदबिक्रीका लागि २४ घण्टालाई १५१५ मिनेटको ९६ ब्लकमा विभाजन गरी बजारले तय गरेको प्रतिस्पर्धी दरमा विद्युत्को कारोबार हुन्छ। त्यसैले हरेक ब्लकको मूल्य फरकफरक हुने गरेको छ। प्राधिकरणले तीन पुससम्म निर्यात गरेको विद्युत्को औसत दर प्रतियुनिट आठ रुपैयाँ २२ पैसा छ।
बैंकिङ कसूर मुद्दाका फरार प्रतिवादीहरू पक्राउ,काठमाडौं : बैंकिङ कसूर मुद्दाका फरार दुई जना प्रतिवादी पक्राउ परेका छन्। धादिङ धुनिवेशी नगरपालिका५ घर भई चितवन भरतपुर बस्न ५१ वर्षीय पंचम अकौलिया र खोटाङ ऐसेलुखर्क गाउँपालिका८ घर भई काठमाडौं बुढानिलकण्ठ नगरपालिका१० बस्ने ४८ वर्षीय जयकृष्ण राईलाई प्रहरीले पक्राउ गरेको छ। उनीहरूमध्ये पंचमलाई उच्च अदालत पाटनको २०७९ जेठ २४ गतेको फैसलाले ५ दिन कैद र १३ लाख ५० हजार रुपैयाँ जरिवाना र जयकृष्णलाई सोही अदालतको २०७९ कात्तिक २९ गतेको फैसलाले २ दिन कैद र ५ लाख जरिवान ठहर भई फरार रहेका उनीहरूलाई केन्द्रीय अनुसन्धान व्यूरो महाराजगंजबाट खटिएको प्रहरीले पक्राउ गरेको हो। पंचमलाई मंगलबार चितवन भरतपुरबाट र जयकृष्णलाई सोमबार काठमाडौं चुनिखेल काठमाडौंबाट पक्राउ गरेको हो। उनीहरूलाई फैसला कार्यान्वयनका लागि सम्बन्धित अदालतमा पेश गरिएको छ।
१० लाख फिरौती माग्ने युवक पक्राउ,धनुषा : मधेस प्रदेश प्रहरीले १० लाख फिरौती माग्ने एक युवकलाई धनुषाबाट पक्राउ गरेको छ। मधेस प्रदेश प्रहरीको अनुसन्धान टोलीले रोशन कन्सट्रक्सनमा काम गर्ने राजकुमार साहसँग १० लाख रुपैयाँ फिरौती रकम माग गर्दै आएका एक युवक पक्राउ परेका हुन्। पक्राउ पर्नेमा धनुषा जनकनन्दनी गाउँपालिका चन्हा खजुरीका अन्दाजी २५ वर्षीय कमल मण्डल रहेको अनुसन्धान अधिकृत उमाशङ्कर साहले बताए। निरीक्षक साहका अनुसार कन्सट्रक्सनमा काम गर्ने साहसँग १० लाख मागेको नदिए ज्यान मार्ने धम्की दिँदै आएको थियो। मण्डललाई विशेष सूचनाका आधारमा घरबाटै हिरासतमा लिइएको र थप अनुसन्धानका लागि मण्डललाई जिल्ला प्रहरी कार्यालय धनुषामा बुझाइएको हो।
केरुङकाठमाडौं रेलको सम्भाव्यता अध्ययन रेलवे फर्स्ट सर्भे एन्ड डिजाइनले गर्ने,"काठमाडौं : चीनको 'रेलवे फर्स्ट सर्भे एन्ड डीजाइन इन्स्टिच्युट ग्रुप कोअपरेट लिमिटेड'ले केरुङकाठमाडौं रेलमार्गको विस्तृत सम्भाव्यता अध्ययन गर्ने भएको छ। केरुङकाठमाडौं रेलमार्गका लागि सो कम्पनीले ६ जना इन्जिनियहरूलाई मंगलबार नेपाल पठाएको छ। सन् २०१८ मै केरुङकाठमाडौं रेलमार्गको पूर्वसम्भाव्यता अध्यययन सम्पन्न भएको थियो। नेपालस्थित चिनियाँ दूतावासले भौतिक योजना तथा पूर्वाधार मन्त्रालयलाई सोमबार पत्र लेख्दै केरुङकाठमाडौंको रेलमार्ग अध्ययनका लागि आएको चिनियाँ टोलीलाई सहयोग गर्न आग्रह गरेको छ। पत्रमा 'रेलवे फर्स्ट सर्भे एन्ड डीजाइन इन्स्टिच्युट ग्रुप कोअपरेट लिमिटेड'ले रेलमार्गको सम्भाव्यता अध्ययन गर्ने उल्लेख छ। सो सम्भाव्यता अध्ययन चीन सरकारको अनुदानमा हुने मन्त्रालय स्रोतले बताएको छ। गत चैतमा चिनियाँ विदेशमन्त्री वाङ यीको भ्रमणका क्रममा दुई देशका अधिकारीहरूबीच सम्भाव्यता अध्ययन गर्ने सम्झौता पत्रमा हस्ताक्षर भएको थियो। त्यसअघि सन् २०१९ मा चिनियाँ राष्ट्रपति सी जिनपिङको नेपाल भ्रमणका बेला सम्भाव्यता अध्ययनसम्बन्धी सम्झौतापत्रमा हस्ताक्षर भएको थियो। तर, त्यसको तीन वर्षपछि चीनले प्राविधिक सहयोग गर्नेबारे हस्ताक्षर गरेको हो। सम्झौता पत्रअनुसार चीनले सीमापार रेलको सम्भाव्यता अध्ययनका लागि नेपाललाई प्राविधिक सहयोग गर्ने उल्लेख छ। केरुङकाठमाडौंको ७२ किलोमिटर दूरी रहेको रेलमार्गको सम्भाव्यता अध्ययन गर्न कोरोना महामारीका कारण ढिलाइ हुँदै आएको थियो। नेपालले भन्यो, ऋणमा बीआरआई चाहिन्न महँगो ऋणमा बीआरआई ल्याउँदैनौं : कांग्रेस प्रवक्ता महत"
भरुवा बन्दुकसहित युवक पक्राउ,नुवाकोट : नुवाकोटको किम्ताङमा भरुवा बन्दुकसहित युवक पक्राउ परेका छन्। म्यागङ गाउँपालिका४ किम्ताङमा एक थान भरुवा बन्दुकसहित स्थानीय ३० वर्षीय इमान तामाङ पक्राउ परेका जिल्ला प्रहरी कार्यालय नुवाकोटले जनाएको छ। विशेष सूचनाका आधारमा उनी सार्वजनिक स्थलबाट पक्राउ परेका हुन्। प्रहरी नायव उपरिक्षक रुपक खड्काले जानकारी दिए। उनका अनुसार युवक इमानलाई कारबाहीका लागि हातहतियार तथा खरखजाना ऐनअन्तर्गत मुद्दा दायर गरिएको छ।
नुब्री संस्कृति: हिंसा नगर्न पशु चौपायालाई छेत्तर! (फोटो फिचर),"गोरखा: अहिंसाका पक्षधर गोरखाको नुब्री(मनास्लु) क्षेत्रका बासिन्दाले यो वर्ष करिब १५० याक, चौँरी, झोपालाई छेत्तर गरे(जन्तर लगाए)। चुमनुब्री गाउँपालिका १ सामागाउँमा खेम्पो पासाङ तेञ्जिन र खेम्पो कर्मा ओर्केनले धार्मिक विधिबाट १५० भन्दा धेरै याक, चौरी, भोपाको वर्षेनी कानमा जन्तर बाँधेर छेत्तर गर्ने चलन छ। एक वर्ष यता खेम्पो पासाङ तेञ्जिङले ६० र खेम्पो कर्मा ओर्केनले ७८ याक, चौँरी, झोपाको छेत्तर गरेका हुन् । छेत्तर गरेपछि ती पशुलाई हिंसा नगर्ने, भारी पनि नबोकाउने र नबेची जंगलमा छाड्ने गरिएको स्थानीय वीरबहादुर लामाले बताए। नुब्री क्षेत्रमा सतप्रतिशत बौद्ध धर्मावलम्बीको बसोबास छ। अहिंसा प्रवर्द्धन गर्न बुद्ध धर्म गुरुले वर्षेनी छेत्तर गर्ने चलन चलाएको लामाको भनाइ छ । याक, चौरी, झोपालाई छेत्तर गर्ने हाम्रो नुब्रीको प्राचीन कालदेखिको परम्परा हो । छेत्तर गरेपछि याकचौँरीको पनि आयु बढ्ने, आफ्नो पनि आयु बढ्ने जनविश्वास छ, स्थानीय वीरबहादुर लामा भन्छन्, छेत्तर गरेपछि ती याक, चौँरी, झोपालाई काटमार गर्न पनि हुदैन, बेच्न पनि हुदैन, भारी बोकाउन पनि हुदैन । छेत्तर गरेपछि ग्रहदशा काटिन्छ भन्ने जनविश्वास छ। छेत्तर गर्ने पशुचौपायालाई लामा गुरुहरुले पशुधनीलाई न्यूनत्तम पैसा तिर्छन् । एउटा याकलाई एक लाखसम्म पर्छ। तर छेत्तर गर्नका लागि लामा गुरुले नौ, १० हजार तिरेर लान्छन्, अर्का स्थानीय मिङ्मार लामाले भने, यो वर्षचाहिँ लामा गुरुले एउटाको ५० हजार रुपैयाँका दरले तिरेर ६० याक, चौरीको छेत्तर गरे। अर्को खेपमा ७८ वटाको छेत्तर गरे। याकचौँरीलाई छेत्तर गरेपछि ग्रह, दशा काटिन्छ भन्ने जनविश्वास रहेको उनको भनाइ छ। छेत्तर हिमालपारीको नुब्री उपत्यकाको मौलिक संस्कृति हो। दुर्घटनामा नपरे एउटा याक करिब २० वर्ष बाँच्छ । याक र झोपा २५, ३० वर्षसम्म बाँच्छ । ६७ वर्ष पुगेर छिप्पेको याक, चौरी, झोपालाई लामाले दिन, बार मिलाएर छेत्तर गर्छन्। मन्त्र पढेर शुद्ध पारिएका पाँच रङका कपडाका टुक्रा(सुङ रे)लाई लामाले ती पशु चौपायाका कानमा झुण्ड्याइदिने चलन छ। कानमा त्यस्ता जन्तर झुण्ड्याएका पशुचौपायालाई काटमार गर्न नपाइने, बेच्न, भारी बोकाउन, दूध दुहुनसमेत नपाइने परम्परा रहेको वडा अध्यक्ष कर्मा छेवाङ लामा बताउँछन् । उनका अनुसार त्यस्ता पशुचौपाया मरेपछि गिद्धलाई खुवाइन्छ।"
आहा ! रारा पोखरा गोल्डकप पुष १४ गतेदेखि,"पोखरा : मोफसलको चर्चित आहा ! रारा गोल्डकप फुटबल प्रतियोगिता पुस १४ गतेदेखि २३ गतेसम्म पोखरा रंगशालामा हुने भएको छ। २२ औं संस्करणको गोल्डकपमा एक विदेशी टिमसहित १० टिमको सहभागिता रहने आयोजक सहारा क्लबका महासचिव रामजी प्रसाद अधिकारीले जानकारी दिए। प्रतियोगितामा ए डिभिजनका क्लबहरू, मोफसलका टिमहरू, आयोजक सहारा क्लब र विदेशी टिमको सहभागिता रहने छ। प्रतियोगितामा नेपाल एपिएफ क्लब, मनाङ मस्याङ्दी क्लब, नेपाल प्रहरी फुटबल क्लब, त्रिभुवन आर्मी फुटबल क्लब, मछिन्द्र फुटबल क्लब, संकटा क्लब, चर्च ब्वाइज युनाइटेड फुटबल क्लब, भुट्निज युथ स्पोट्स क्लब मिनोसोटा अमेरिका, धरान फुटबल क्लब र आयोजक सहारा क्लब पोखराले प्रतिस्पर्धा गर्ने आयोजकले जनाएका छन्। प्रतियोगिताको पुरस्कार राशि पनि वृद्धि भएको छ। प्रथम पुरस्कार २ लाख वृद्धि गरेर १२ लाख पुर्याइएको छ। यस्तै द्वितीय पुरस्कार १ लाख थप गरी ६ लाख कायम गरिएको आयोजक सहारा क्लबका अध्यक्ष सुरज गुरुङले जानकारी दिए। बेस्ट अफ फाइभ नगद पुरस्कार २५ हजार रहेको छ। सर्वाधिक गोलकर्ता नगद पुरस्कार २५ हजार र प्रत्येक खेलमा म्यान अफ दि म्याच नगद पुरस्कार ८ हजार दिइनेछ। प्रतियोगिताको कुल आम्दानी १ करोड ५९ लाख ५० हजार रुपैयाँ हुने आयोजकको विश्वास छ। कुल खर्च १ करोड १३ लाख ५६ हजार रुपैयाँ अनुमान गरिएको छ। गत वर्षको विजेता एपीएफ क्लब र उपविजेता मनाङ मर्स्याङ्दी क्लब रहेको थियो। २०५५ सालमा पोखराको पुराना बसपार्कमा स्थापित सहारा क्लब पोखराले आयोजना गर्ने प्रतियोगिता देशकै महत्वपूर्ण प्रतियोगिता अन्तर्गत पर्दछ। यस प्रतियोगिताको पहिलो संस्करणदेखि नै मुख्य प्रायोजकका रूपमा देशकै पहिलो चाउचाउ कम्पनी हिमश्री फुड्स प्रालि रहेको छ। यस प्रालिले रारा तथा आहा लगायतका चाउचा उत्पादन गर्दै आएको छ। युक्रेनमा भएको आक्रमणपछि विश्वमै गहुँ मैदा महंगो भएर उत्पादनमा असर परेको जटिल अवस्थामा पनि खेलकुद क्षेत्रको विकासका लागि केही गर्नुपर्छ भनेर हिमश्री फुड्स प्रालिले गोल्डकप निरन्तर सञ्चालनका लागि मुख्य प्रायोजकका रूपमा थप दश वर्ष सहकार्य गर्ने निर्णय गरिएको निर्देशक किरण केसीले जानकारी गराए। प्रतियोगिताबाट सञ्चालनबाट बचेको रकम क्लबाट सञ्चालित सूर्यबहादुर केसी स्मृति सहारा फुटबल एकेडेमीमा खर्च गरिने अध्यक्ष गुरुङले बताए। हाल तेस्रो ब्याचको एकेडेमीमा १० जिल्लाका १३ जना बालकहरू रहेका छन्।"
"काठमाडौंको दोस्रो जित, ५३ रनले हार्यो जनकपुर","काठमाडौंः एलेक्स ब्लेकको आक्रमक अर्धशतकप्रेरित काठमाडौं नाइट्सले नेपाल टी २० लिगमा मंगलबार जनकपुर रोयल्सलाई ५३ रनले पराजित गरेको छ। त्रिवि क्रिकेट मैदानमा टस जितेर ब्याटिङ रोजेको काठमाडौंका लागि वान् डाउनमा क्रिजमा उत्रिएका क्लेकले ४३ बलमा चार चौका र सात छक्कासहित ८३ रनको आक्रामक इनिङ खेलेका थिए। उनको शानदार इनिङ र अज्मतुल्लाह ओमारजाईको उत्कृष्ट फिनिसिङमा काठमाडौंले नेपाल टी २० लिगकै ठूलो लक्ष्य दिएको थियो। जवाफी ब्याटिङमा उत्रिएको जनकपुरले २० ओभरमा सबै विकेट गुमाएर एक सय ५५ रन मात्रै बनाउन सक्यो। जनकपुरका लागि शमिउल्लाह शिनवारीले सर्वाधिक २९ तथा सन्दीप जोराले २६ र पवन सर्राफले २४ रन जोडे। काठमाडौंका लागि ओमारजाईले सर्वाधिक तीन तथा बासिर अहमदले दुई विकेट लिए। अन्य चार बलरले एकएक विकेट लिएका थिए। त्यसअघि पहिलो इनिङमा ओपनर विरनदीप सिंह ३४ बलमा सात चौका र एक छक्कासहित ४९ रनमा आउट हुँदा अर्धशतक बनाउन एक रनले चुकेका थिए। अर्का ओपनर लोकेश बम १५ रन जोडेर पेभेलियन फर्केका थिए। यस्तै, ओमारजाईले १५ बलमा एक चौका र चार छक्कासहित ४३ रनको विस्फोटक इनिङ खेलेका थिए। जनकपुरका लागि पवन सर्राफले दुई तथा सोमपाल कामी, जितेन्द्र मुखिया, शारफुद्दिन असरफ र आदिल आलमले एकएक विकेट लिए।"
प्रचण्ड प्रधानमन्त्री भएको कुरा पत्रपत्रिकाबाट थाहा पाएँ : माधव नेपाल,"काठमाडौं : नेकपा एकीकृत समाजवादीका अध्यक्ष माधव कुमार नेपालले नेकपा माओवादी केन्द्रका अध्यक्ष पुष्पकमल दाहाल 'प्रचण्ड' प्रधानमन्त्री बनेको पत्रपत्रिकाबाट थाहा भएको बताए। प्रचण्डले जानकारी नै नदिइ प्रधानमन्त्री बनेको नेपालको गुनासो छ। पार्टी कार्यालयमा आयोजित कार्यक्रममा उनले भने, 'हाम्रो पार्टीलाई जानकारी नै नदिइ प्रचण्ड अरुको समर्थनमा प्रधानमन्त्री भए। पत्रिकामा फोटो देखेर थाहा भयो। उनले प्रचण्डको व्यवहारबाट आफू दुःखी भएको बताए। 'प्रचण्डजीको व्यवहारबाट म दुःखी भएको छु। कांग्रेस र माओवादी दुबैबाट पीडित भइयो,' उनले भने।"
रसुवागढी नाकाबाट नेपाली सामग्री निर्यात सुरु,"काठमाडौं : रसुवागढी नाकाबाट चीनतर्फ नेपाली सामग्री निर्यात सुरु भएको छ। रसुवा भन्सार कार्यालयका अनुसार मंगलबारदेखि चीनतर्फ सामग्रीको निर्यात सुरु भएको हो। कोभिड१९ का कारण नाकाबाट सामग्री निर्यात हुन सकेको थिएन। मंगलबार तीनवटा टेलर (नेपाली ६ वटा गाडी)मार्फत सामग्री निर्यात गरिएको हो। ह्यान्डीक्राफ्ट, बाँसको मुडा तथा बाँसका अन्य सामग्री निर्यात भएको भन्सारका सूचना अधिकारी भरतराज अधिकारीले बताए। उनका अनुसार अब सामग्री नियमित जाने सम्भावना छ। 'हामीलाई चीनबाट नियमित सामग्री लैजानेबारे आधिकारिक जानकारी आएको छैन', उनले भने, नेपाली व्यापारीले अब नियमित जाने कुरा गरेका छन्।' नाका पूर्ण रूपमा सञ्चालनमा नआएका कारण नेपाली सवारी साधन चीनतर्फ जान पाएका छैनन्। 'नाका पूर्ण रूपमा सञ्चालनमा आएपछि मात्र नेपाली सामग्री यहाँकै सवारी साधनले लैजान पाउँछन्', उनले भने यसपटक त्यही भएर नाकाबाट चिनियाँ टेलरले लगेका हुन्।' २०७६ साउनदेखि नाकाबाट सामग्री निर्यात भएको थिएन। सुरुमा भाषाको समस्या देखाएर चिनियाँ पक्षले निर्यातमा रोक लगाएको थियो। भाषाको समस्या समाधान हुने क्रममा रहेको समयमा चीनको उहानमा देखिएको कोभिड१९ का कारण चिनियाँ पक्षले निर्यातको लागि अनुमति दिएको थिएन्। आयातको तुलनामा निर्यात निकै कम हुने भएपनि चिनियाँ बजारमा नेपाली सामग्रीको माग बढ्दै गएको थियो। चीनको स्वशासित क्षेत्र तिब्बतमा रहेका गुम्बाहरूमा नेपाली दाल र घ्यू तथा अन्य स्थानमा बाँसको मुडा, काठको टेबल, अम्रिसोको कुचो लगायत सामग्रीको माग उच्च छ। लामो समयदेखि सामग्री निर्यात रोकिएका कारण भारतको विभिन्न स्थानबाट सामग्री जाने क्रम बढेको व्यापारी बताउँछन्। २०७६ साउनअघिसम्म दाल, घ्यू, चाउचाउ, बिष्कुट, चिउरालगायत सामग्री निर्यात भइरहेको थियो। प्रतिमहिना करिब २५ वटा गाडीले खाद्य सामग्री निर्यात गर्दै आएका थिए। तिब्बतको सिगात्से र ल्हासामा नेपाली सामग्री जाने गरेको व्यवसायी पुरुषोत्तम पौडेलले बताए। नेपाली खाद्य सामग्री लैजाँदा भन्सार तिर्न नपर्दा व्यापारीलाई सहज छ। आठ हजार आरएमबीसम्मका सामग्री लैजाँदा भन्सार तिर्न पर्दैन। रसुवागढी नाका औपचारिक रूपमा सञ्चालनमा आउनुपूर्व नै खाद्य सामग्री जाने गरेको थियो। सडक निर्माण नभएको समयमा पनि मैदा, चिउरा, चिनीलगायत सामग्री निर्यात भइरहेको थियो। नेपाली सामग्री लैजान कडाइ गरिएसँगै व्यापारी घटेका व्यवसायी पौडेलले बताए। चीनबाट रेडिमेट, इलेक्ट्रोनिक, जलविद्युत् आयोजनाका सामग्री, टेलिकमका सामग्री र फलफुल आयात हुँदै आएको छ। यस नाकाबाट बाँसको मुडा, काठको टेबल, अम्रिसोको कुचोलगायत सामग्री चीनतर्फ निर्यात हुने गरेको छ। २०७१ देखि औपचारिक रूपमा सञ्चालनमा आएको नाकामा दैनिक दुई सय ५० भन्दा बढी सवारीसाधन आवतजावत गर्ने गरेका थिए। चीनले अन्तर्राष्ट्रिय नाकाको रूपमा घोषणा गरेपछि सीमामा व्यापारी, व्यवसायी र सवारीको चाप बढ्दै गएको थियो। रसुवागढी नाकाबाट चीनको केरुङ पुग्नका लागि २४ किलोमिटर दूरी पार गर्नुपर्छ।"
लागूऔषधको मुडमा काकीको हत्या,"जनकपुरधाम : सोमबार साँझ ५ बजे जिल्ला प्रहरी कार्यालय धनुषामा पहिलो ग्यास सिलिण्डर पड्किएर एक जनाको मृत्यु भएको खबर आयो। त्यसको केही छिनमै करेन्ट लागेको एक जनाको घटना स्थलमा मृत्यु भएको भन्ने खबर आयो। साथै घटनामा एक डेढ वर्षीय बालक गम्भीर घाइते भएको खबर जिल्ला प्रहरीको मोबाइल सेटमा जानकारी प्राप्त भयो। घटनाको जानकारी पछि घाइते बालकलाई उपचाररत जनकपुरका एक हस्पिटलमा प्रहरीको टोली सत्यतथ्य बुझ्न लागे। तर प्रहरीको टोलीले करेन्ट लागेका घटना भएको कुनै तथ्य फेला पार्न सकेन्। बरु कसैले चिर्पट जस्तो भारी सामानले हान्दा बच्चाको गाला, मुख तथा टाउकोमा गम्भीर क्षति पुगेको भेटियो। प्रहरीको टोली वास्तविक बुझ्न घटना स्थल धनुषाको विदेह नगरपालिका७ बेलापट्टी श्रीराम साहको घर पुग्यो। घटनाको प्रकृति हेर्दा भनिएको भन्दा वास्तविकता फरक थियो। अनुसन्धानमा संलग्न अनुसन्धान अधिकृतले भने, घटना स्थलमा मृतक कविता देवी साहको अनुहारको भागमा गम्भीर चोट लागेको र अर्धनग्न अवस्थामा रक्ताम्य भेटिएपछि प्रहरीको शंका यर्थाथमा परिणत भयो। कुकुर सहितको अनुसन्धान टोलीले मृतकका भतिजा दिलिप साहलाई शंकास्पद अवस्थामा फेला पक्राउ गरी सोधपुछ सुरु गर्यो। पक्राउ पछि प्रहरीको अनुसन्धानमा दिलिपको बुढीऔला तथा घाँटीमा चिथोरिएको भेटियो। प्रहरी अधिकृतले भने, दिलिपको शरीरको खानतलासी गर्दा निजको अन्डरवेयरमा लुकाएर राखेको मृतक कविता देवी साहको मोबाइल भेटियो। साथै अण्डरवेयरमा रगत लागेको धब्बा भेटियो। थप खोज्दै जादा भेष्ट र पाइन्ट समेत रगत लागेको अवस्थामा ब्यागमा लुकाएर राखेको भेटयो। बयानमा दिलिपले घरमा कोही नभएको मौका छोपेर घरमा गएको र अनावश्यक विषयमा विवाद भएपछि र ढोकमा लाउने विलैया (चिर्पट)ले हानेको स्विकार गरिसकेको जिल्ला प्रहरी कार्यालय धनुषाले जनाएको छ। दिलिपले नातामा आफ्नै काकी पर्ने ३० वर्षीय कविता साहलाई मारेको र १४ महिने बच्चालाई चिपर्टले हानेर गम्भीर घाइते बनाए स्वीकार गरेर बयान दिएको प्रहरी श्रोतको भनाइ छ। प्रहरीले अनुसन्धान पश्चात मंगलवार धनुषा जिल्ला अदालतवाट कर्तव्य ज्यान मुद्दा शिर्षकमा म्याद लिई थप अनुसन्धान अगाडि बढाएको जनाएको जिल्ला प्रहरी कार्यालय धनुषाका प्रहरी नायव उपरीक्षक प्रदीपबहादुर क्षेत्रीले जानकारी दिए।"
माओवादी प्रदेश १ संसदीय दलको नेतामा इन्द्र आङ्बो चयन,"विराटनगर : नेकपा (माओवादी केन्द्र) प्रदेश १ ले संसदीय दलको नेता मंगलबार सर्वसम्मत रूपमा चयन गरेको छ। प्रदेश संसदीय दलको बैठकबाट दलको नेतामा इन्द्रबहादुर आङ्बो निर्विरोध निर्वाचित भएका हुन्। दलको नेता चयन भएसँगै अब प्रदेशमा माओवादीको नेतृत्वमा नयाँ सरकार गठन भएमा पार्टीबाट आङ्बो मुख्यमन्त्री बन्न पाउने छन्। तर, प्रदेशको सबैभन्दा ठूलो दल नेकपा (एमाले)ले पनि सरकारको नेतृत्व आफूले गर्न पाउनुपर्ने अडान राखिरहेको छ। माओवादीबाट दलको नेता चयन भएका आङ्बो प्रदेशका आर्थिक मामिला तथा योजनामन्त्री हुन्। प्रदेशमा सबैभन्दा लामो समय मन्त्री बनेको अनुभव उनीसँग छ। पूर्वमुख्यमन्त्री शेरधन राई र हालका मुख्यमन्त्री राजेन्द्रकुमार राई नेतृत्वको सरकारमा उनले एउटै मन्त्रालयको जिम्मेवारी पाएका थिए। दलको नेतामा सांसद (प्रदेशसभा सदस्य) दुर्गाप्रसाद चापागाईं पनि दाबेदार थिए। माओवादीका नेता एवं प्रदेश सांसद राजेन्द्र कार्की नवीनले आङ्बोलाई सर्वसम्मत रूपमा दलको नेता चयन गरिएको जानकारी दिए। आङ्बो यसअघि पनि माओवादीको संसदीय दलका नेता थिए। मंसिर ४ गतेको निर्वाचनबाट उनी पाँचथरको खबाट दोस्रोपटक निर्वाचित भएका हुन्। नेता कार्कीका अनुसार अब प्रदेशमा माओवादीको नेतृत्वमा सरकार गठनका लागि पहल गर्ने निर्णय पनि संसदीय दलको बैठकमा भएको छ। प्रदेशको प्रथम अधिवेशन यही पुस १७ गतेका लागि बोलाइएको छ। यो बीचमा आफ्नै नेतृत्वमा सरकार गठन गर्नेतर्फ माओवादी केन्द्रित हुने जानकारी कार्कीले दिए। उनले यसअघि एमालेको नेतृत्वमा प्रदेश सरकार बनिसकेका कारण यसपटक भने माओवादीले सरकारको नेतृत्व गर्न पाउनुपर्ने बताए। माओवादीको प्रदेश समितिले नवनिर्वाचित सांसदलाई बधाई तथा सफलताको शुभकामना पनि दिएको छ। प्रदेश १ को प्रदेशसभामा माओवादीका १३ जना सांसद (प्रदेशसभा सदस्य) रहेका छन्। प्रदेशको पहिलो दल एमालेका ४० जना सांसद छन्। प्रदेश १ को प्रदेशसभा ९३ सदस्यीय छ।"
कांग्रेस प्रदेश १ संसदीय दलको नेता सर्वसम्मत चयन गर्ने प्रयास असफल,"विराटनगर : नेपाली कांग्रेसको प्रदेश १ संसदीय दलको नेता सर्वसम्मत रूपमा चयन गर्ने प्रयास असफल भएको छ। आकांक्षीले दाबी नछाडेपछि दलको नेता निर्विरोध चयन गर्ने प्रयास सफल नभएको हो। अब कांग्रेसले निर्वाचनमार्फत दलको नेता छान्ने भएको छ। त्यसका लागि आगामी शुक्रबारलाई निर्वाचन तोकिएको छ। संसदीय दलको नेतामा पार्टीका केन्द्रीय सदस्य अमृत अर्याल, भीम पराजुली, प्रदेश सभापति उद्धव थापा र प्रदेशका आन्तरिक मामिला तथा कानुनमन्त्री केदार कार्कीले दाबी गर्दै आएका छन्। आआफ्नो अडानबाट उनीहरू पछि नहटेसँगै बिना निर्वाचन नेता चयन हुने अवस्था बन्न सकेन। नेता चयनका लागि कांग्रेसले सोमबार संसदीय दलको बैठक बोलाएको थियो। तर, आकांक्षीले दाबी नछाडेपछि दलको नेता छनोट गर्न निर्वाचनको सहारा लिनुपर्ने अवस्था आएको हो। निर्वाचनका लागि राष्ट्रियसभामा कांग्रेस संसदीय दलका नेता एवं प्रदेश उपसभापति रमेशजंग रायमाझीको संयोजकत्वमा समिति बनाइएको छ। समितिले निर्वाचन कार्यतालिका सार्वजनिक गर्दै बिहीबार मनोनयन दर्ताका लागि समय तोकेको छ। उम्मेदवारको अन्तिम नामावली बिहीबार नै प्रकाशन गरिने संयोजक रायमाझीले बताए। उनका अनुसार संसदीय दलको नेता बन्नका लागि मनोनयन दर्ता गराउनेले २५ हजार रूपैयाँ शुल्क बुझाउनुपर्ने हुन्छ। पुस १५ गते शुक्रबार बिहान ९ देखि १० बजेसम्म १ घण्टा मतदानको समय तोकिएको जानकारी रायमाझीले दिए। प्रदेशसभामा कांग्रेसका २९ सांसद (प्रदेशसभा सदस्य) छन्। दलको नेताका आकांक्षीमध्ये संविधानसभा सदस्यसमेत रहेका अर्याल प्रमुख दाबेदार हुन्। पक्षधरताका हिसाबमा उनी मजवुत पनि देखिएका छन्। संस्थापन अर्थात पार्टी सभापति शेरबहादुर देउवा पक्षधर अर्याल २ कार्यकाल कांग्रेसको केन्द्रीय सदस्य भइसकेका छन्। स्रोतका अनुसार देउवाले मुख्यमन्त्री बनाउने आश्वासन दिएपछि गत मंसिर ४ गतेको निर्वाचनमा उनी प्रदेशसभा सदस्यको उम्मेदवार बन्ने राजी भएका थिए। निर्वाचित पनि भए। तर, कांग्रेस नेतृत्वको गठबन्धन टुटेपछि प्रदेशमा कांग्रेस प्रतिपक्षको भूमिकामा हुने छ। प्रदेशमा ११ जना सांसद संस्थापन पक्षका छन्। दलको नेताको दाबी गरिरहेका थापा र पराजुली पार्टीभित्र कृष्णप्रसाद सिटौला पक्षधर हुन्। सिटौला समूहमा ९ जना सांसद छन्। थापा २ कार्यकाल पार्टीको झापा सभापति भइसकेका नेता हुन्। १४ औँ महाधिवेशनबाट प्रदेशको सभापतिमा निर्वाचित भएका उनी समानुपातिक सांसद हुन्। केन्द्रीय सदस्य पराजुली विराटनगर महानगरपालिकाको पूर्वमेयर हुन्। त्यसअघि उनी पार्टीको विराटनगर नगर सभापति थिए। पराजुली १४ औँ महाधिवेशनबाट केन्द्रीय सदस्यमा निर्वाचित भएका हुन्। दलको नेतामा दाबी गरिरहेका कार्की प्रदेशको बहालवाला आन्तरिक मामिला तथा कानुनमन्त्री हुन्। दोस्रोपटक प्रदेशसभा सदस्यमा निर्वाचित भएका उनी पार्टीभित्र संस्थापनइतर अर्थात डा शेखर कोइराला पक्षधर हुन्। प्रदेशसभामा कोइराला पक्षका ९ जना सांसद छन्। दलको नेतामा दाबी गरिरहेका ४ जनामध्ये ३ जना मोरङका छन्। अर्याल, पराजुली र कार्की मोरङका विभिन्न निर्वाचन क्षेत्रबाट प्रदेशसभा सदस्यमा निर्वाचित भएका थिए। थापा झापाका बासिन्दा हुन्।"
निजी क्षेत्रको मनोबल उकास्ने नीति बनाउन उद्योग परिसंघको आग्रह,"काठमाडौं: नेपाल उद्योग परिसंघका पदाधिकारीले नवनियुक्त उपप्रधानमन्त्री तथा अर्थमन्त्री विष्णुप्रसाद पौडेललाई भेटेर निजी क्षेत्रको मनोबल उकास्ने नीति बनाउन आग्रह गरेका छन्। परिसंघका अध्यक्ष विष्णुकुमार अग्रवाल नेतृत्वको टोलीले मन्त्री पौडेललाई अर्थ मन्त्रालयमा भेटेर बधाई दिँदै निजी क्षेत्रमा समस्या सम्बोधन हुने नीति बनाउन आग्रह गरेको हो। मागमा आएको उच्च संकुचन, उच्च ब्याजदर, लगानी योग्य पूँजीको अभाव जस्ता कारणले उद्योगी व्यवसायीको मनोबल निकै खस्किएको अध्यक्ष अग्रवालले बताए। उद्योगी व्यवसायीको घटेको मनोबल उकास्न तत्काल २ प्रतिशतसम्म प्रति महिना ब्याजदर घटाउने र चालु पूँजी कर्जा निर्देशिका पुराना ग्राहकहरुका लागि २ वर्षसम्म स्थगित गर्न सके तत्काल सकारात्मक सन्देश संचार गराउने र उद्योगी व्यवसायीलाई उत्साहि बनाउने उनले बताए। आयात प्रतिस्थापन गर्ने उद्योगलाई प्रोत्साहन गर्न, कार्यान्वयनमा नआएका ६ वटा औद्योगिक क्षेत्र भारतको रुद्रपुर औद्योगिक क्षेत्रको मोडलमा सार्वजनिक निजी साझेदारीमा सक्दो छिटो कार्यान्वयनमा लैजान पनि परिसंघले आग्रह गरेको छ। परिसंघको बधाई तथा अर्थतन्त्र सुधारका सुझाव ग्रहण गर्दै मन्त्री पौडेलले परिसंघका माग सम्बोधन गर्न पहल गर्ने बताए।"
सुशान्त सिंह राजपूतको हत्या भएको दाबी,"मुम्बई : बलिउड अभिनेता सुशान्त सिंह राजपूतको हत्या भएको दाबी गरिएको छ। शव पोस्टमार्टममा सहभागी अस्पतालका एक कर्मचारीले अभिनेता राजपूतको हत्या भएको दाबी गरेका हुन्। मुम्बईको कपुर अस्पतालका रूपकुमार शाहले एएनआईसँग कुरा गर्दै यस्तो दाबी गरे। अभिनेता राजपूतको शरीरमा चोटका डामहरू देखिएको शाहले दाबी गरे। उनले घाँटीमो रहेको डाम पनि झुन्डिएको नभएको बताए। 'त्यस दिन अस्पतालमा पाँच शव पोस्टमार्टमका लागि ल्याइएका थिए। जसमा एक भिआइपी थिए। पोस्टमार्टम गर्ने बेला थाहा भयो, बलिउडका हिरो सुशान्त सिंह राजपुतको शव रहेछ। उनको शरीरमा धेरै डामहरू थिए। घाँटीमा पनि झुन्डिएको भन्दा फरक डाम देखिन्थयो। यसबारे मैले सिनियर डाक्टरलाई भनेको पनि थिएँ,' उनले भनेका छन्। त्यतिबेला अस्पतालले पोस्टमार्टम रिपोर्टमा शरीर कुनै चोट नदेखिएको बताएको थियो। राजपुतले १४ जुन २०२० मा मुम्बईस्थित आफ्नै फ्लाटमा मृत भेटिएका थिए।"
पहिरोले ८० भन्दा बढी घर जोखिममा,"दोलखा: दोलखाको गौरीशङ्कर गाँउपालिका वडा नम्बर ७ मार्वुको मानेडाँडाछम्माडाँडाका ८० भन्दा बढी घर पहिरोको जोखिममा परेका छन्। साविकको मार्वु गाविस वडा नम्बर ४ र ५ क्षेत्रमा गएको पहिरोले जोखिम बढाएको स्थानीयको भनाइ छ। दुई वर्ष अघिदेखि खसिरहेको पहिरो नियन्त्रण गर्न उचित पहल नहुँदा सिंगो गाउँ नै जोखिममा पेको स्थानीय निमा तेम्बा शेर्पाले बताए। उनले भने, 'अहिले पनि पहिरो खसिरहेकै छ। पहिरो नजिकै ठाडो च्याङमार्के खोला रहेकोले वर्षायाममा थप जोखिम हुन्छ। अहिलेको पहिरो १० मिटर जतिमात्र बढ्यो भने पनि ८० भन्दा बढी घर धुरीका मानिसलाई स्थानान्तरणको विकल्प नहरेको शेर्पाको भनाइ छ। पहिरोका कारण नजिकैको झोलुङ्गे पुल जोखिममा छ। जसले साविक मार्वुको वडा नम्बर ३ र ४ का मानिसलाई आवतजावतमा समस्या छ। धेरै मार विद्यार्थीलाई छ। पहिरो नियन्त्रको प्रयास भइरहेको बताउँदै गौरीशङ्कर गाँउपालिका वडा नम्बर ७ का वडा अध्यक्ष सोनाम शेर्पाले वडाको मात्र पहलले सम्भव नहुने भएकाले संघीय सरकारको सहयोग चाहिने बताए। ०७७ सालमा गएको पहिरो नियन्त्रणमा विगतको स्थानीय सरकारले खासै पहल नगरेको उल्लेख गर्दै वडा अध्यक्ष सोनाम शेर्पाले भने, 'हामी निर्वाचित भएर आएपछि भूसंरक्षण लगायतका निकायसँग पहल गरिरहेका छौँ।'"
अत्यधिक धूँवा फाल्ने १३ सवारी साधनका चालकलाई कारबाही,"काठमाडौं : अत्यधिक धूँवा फाल्ने १३ सवारी साधनका चालकलाई ट्राफिक प्रहरीले कारबाही गरेको छ। काठमाडौंको कलंकीमा मंगलबार गरिएको विशेष चेकिङका क्रममा अत्यधिक धूँवा फाल्ने सवारी साधनका चालकलाई कारबाही गरिएको हो। १० वटा पिकअप भ्यान, भाडाको बस, माइक्रो र ट्रक एकएक गरी १३ वटा सवारी साधन कारबाहीमा परेको काठमाडौं उपत्यका ट्राफिक प्रहरी कार्यालयले जनाएको छ। टोलीले मंगलबार कलंकीमा ४० वटा सवारी साधनलाई चेक गर्दा १३ ओटा कारबाहीमा परेका हुन्। सवारी साधन मर्मत पश्चात तोकिएको जरिवाना तिरी ट्राफिक प्रहरीले नियन्त्रणमा लिएका कागजपत्र फिर्ता दिइने छ ।"
नेपाल र जापानबीचको सम्बन्ध थप उचाईमा पुर्याउँछु: राजदूत डासुबेदी,"टोकियो: जापानका लागि नेपालका राजदूत डादुर्गाबहादुर सुवेदीले नेपाल र जापान बीचको सम्बन्धलाई उचाईमा पुर्याउने प्रतिबद्धता जनाएका छन्। अंग्रेजी नयाँ वर्ष २०२३को पूर्वअवसरमा एनआरएनए जापानले टोकियोमा आयोजना गरेको शुभकामना आदनप्रदान कार्यक्रममा राजदूत डासुवेदीले दुई देश बीचको सम्बन्ध उचाईमा पुर्याने प्रतिबद्धता जनाए। जापान सरकार र जापानका नागरिकबाट नेपालको आर्थिक, सामाजिक, शैक्षिक, प्राविधिक विकासमा सहयोग र साहायता जुटाउनु साथै अभिवृद्धि गर्न भूमिका निर्वाह गर्ने उनले बताए । राजदूत डासुवेदीले नेपाल र जापानबीचको जनस्तरको सम्बन्धलाई अझ घनिष्ट र प्रगाढ बनाउन आफू निरन्तर लागिपर्ने बताए। उनले जापानमा रहेका १ लाख बढी नेपाली नागरिकको हकहितको सुरक्षा र कल्याण गर्न राजदूतावास पछिल्लो समय थप सक्रिय रहेको बताए। जापानस्थित नेपाली राजदूतावासले प्रदान गर्ने राहादानी, भिसा लगायतका सेवाप्रवाहलाई चुस्त, दुरुस्त तथा सरल बनाउने लक्ष्यका साथ आफूले काम अघि बढाएको उनको भनाइ छ। राजदूत डा सुवेदीले दुई मुलुकबीचको मित्रता र सहकार्यमार्फत् नेपालको पर्यटन, व्यापार, रोजगारी र जापानले नेपालमा गर्ने लगानी वृद्धिमा थप सहयोग पुग्ने जनाएका छन्। कार्यक्रमको अवसरमा गत साउनमा जापानका लागि नेपाली राजदूत नियुक्ति भएर जापान आएका डासुवेदीलाई एनआरएनए जापानले स्वागत गरेको थियो । एनआरएनए जापानका अध्यक्ष शिवप्रसाद पौडेलको अध्यक्षतामा भएको कार्यक्रममा जापानस्थित नेपाली व्यवसायी साथै विभिन्न संघसंस्थाका प्रतिनिधिको सहभागिता थियो।"
नायव सुब्बाविरुद्ध भ्रष्टाचार मुद्दा,"काठमाडौं : कालीकोटको खाँडाचक्र नगरपालिकाका नायव सुब्बाविरुद्ध भ्रष्टाचार मुद्दा दायर भएको छ। अख्तियार दुरुपयोग अनुसन्धान आयोगले नायव सुब्बा दिपकराज देवकोटाविरुद्ध गैरकानुनी लाभ तथा हानी पुर्याइ भ्रष्टाचार गरेको आरोपमा मंगलबार विशेष अदालत काठमाडौंमा मु्द्दा दायर गरेको हो। नगरपालिकाले पोल्ट्री बंगुर फार्मसँग ४२० कुखुरा उपलब्ध गराउने गरी सम्झौता गरेको थियो। तर, नायब सुब्बा देवकोटाले उक्त फार्मको नाममा भुक्तानी लिइ चेक लुकाएर फार्मसँग घुस माग गरेको उजुरी निवेदनका आधारमा अनुसन्धान गर्दा भ्रष्टाचार गरेको पाइएकाले मुद्दा दायर गरेको अख्तियारका प्रवक्ता श्यामप्रसाद भण्डारीले जानकारी दिए। उनले सोही क्रममा एक लाख सन्तानब्बे हजार आठ सय रुपैयाँ हिनामिना गरेको पाइएको अख्तियारको ठहर छ। अख्तियारका अनुसार देवकोटाले पोल्ट्री बंगुर फार्मलाई १ लाख ८० हजार १८० रुपैयाँ सम्झौताअनुसार कुखुरा चल्लाको भुक्तानी दिनुपर्नेमा उक्त रकमबाट ३० हजार १८० रुपैयाँ घुस लिएको पाइएको छ। भ्रष्टाचार निवारण ऐन, २०५९ को दफा ३ को उपदफा ९१० र ऐऐ दफा ३ को उपदफा ९१० को खण्ड (ख) बमोजिम कसुर गरेकोले ३०,१८० रुपैयाँ विगो कायम गरी भ्रष्टाचार मुद्दा दायर गरिएको अख्तियारले जनाएको छ।"
सूर्य नेपाल इस्टर्न ओपनमा गल्फर निरजको अग्रता,"धरान: सूर्य नेपाल गल्फ टुर २०२२२३ अन्तर्गत सिजनको दोस्रो प्रतियोगिता सूर्य नेपाल इस्टर्न ओपनको पहिलो दिन घरेलु गल्फर निरज तामाङले एक स्ट्रोकको अग्रता बनाएका छन्। पार७० को धरान गल्फ क्लबको कोर्समा उनले ५अन्डर ६५ को कार्ड तयार पारे। नेपाल नम्बर एक शुक्रबहादुर राई र सञ्जय लामा ४अन्डर ६६ को स्कोरकासाथ संयुक्तरुपमा दोस्रो स्थानमा रहेका छन्। ३अन्डर ६७ मा पहिलो १८ होलको खेल सकाएका भुवन नगरकोटी चौथो स्थानमा रहदा इभनपार ७० सहित जयराम श्रेष्ठ पाँचौ स्थानमा छन्। एमेच्योर गल्फर राजकुमार राई १ओभर ७१ सहित छैटौ स्थानमा छन्। यसैगरी २ओभर ७२ को स्कोरमा सात व्यवसायिक खेलाडीहरु रबि खड्का, रमेश अधिकारी, रामे मगर, टंक बहादुर कार्की, सूर्य प्रसाद शर्मा, दिनेश प्रजापति र बलभद्र राईले सातौ स्थान बाडेका छन्। लिडर निरजले सानदार सुरुवात गर्दै फ्रन्ट नाइन ६अन्डर ३० मा सकाउने क्रममा दोस्रो, तेस्रो, पाँचौ, छैटौ र सातौ होलमा बर्डीको सफलता प्राप्त गरे। यसपछि आठौ होलमा बोगि खेपेका उनले चार पारको नवौ होलमा इगल प्रहार गरे। ब्याक नाइनको सुरूवाती तीन होलमा बर्डी प्रहार गर्दै उत्कृष्ट स्कोरतर्फ अग्रसर भएपनि १३औं, १४औं, १७औं र १८औं होलमा बोगीको सामना गरे। ब्याक नाइन उनले १ओभर ३५ मा पुरा गरे। नेपाल नम्बर एक शुक्रले १अन्डर ३५ मा फ्रन्ट नाइनको खेल सकाउदा ब्याक नाइनमा ३अन्डर ३१ को उत्कृष्ट प्रदर्शन गरे। सुरूवाती दुई होलमा बोगी खेपेका उनले पाँचौ, छैटौ र नवौ होलमा बर्डी प्रहार गरे। यसपछि १०औं, १३औं,१५औं र १८औं होलमा एकएक सट बचाए भने १४ औं होलमा बोगी खेपे। यसैगरी सञ्जय लामाले फ्रन्ट नाइट ३अन्डर ३३ मा पुरा गर्ने क्रममा दोस्रो, पाँचौ र छैटौ होलमा बर्डी प्रहार गरे। यसपछि १०औं,१६औं र १८औं होलमा एकएक सट बचाए। तर १३औं र १४औं होलमा लगातार दुई बोगी प्रहार गर्दै ब्याक नाइन १अन्डर ३३ मा सकाए। प्रतियोगिताको एमेच्योरतर्फ राजकुमार राईले दुई स्ट्रोकको अग्रता बनाएका छन्। दोस्रो स्थानमा रहेका रूपेन्द्र गुरूङ र युवराज भुजेलले ३ओभर ७३ को कार्ड बनाए। उनीहरू प्रोफेसनल गल्फर धन बहादुर थापासँग संयुक्तरुपमा १४औं स्थानमा छन्। प्रो दल बहादुर लामा, थाम बहादुर राई, दीपक आचार्य र भुवन कुमार रोक्कासँगै एमेच्योर खेलाडीहरू शुक्र राज राई र सुन्दर राई संयुक्तरुपमा १७औं स्थानमा छन्। नेपाल प्रोफेसनल गल्फर्स एसोसिएसनको आयोजना र सूर्य नेपाल प्राईभेट लिमिटेडको प्रायोजनमा जारी ५४ होलको प्रतियोगितामा २९ प्रोफेसनल र ११ एमेच्योर खेलाडीले सहभागिता जनाएका छन्। दोस्रो दिनको समाप्तिमा उत्कृष्ट २१ व्यवसायीक र कम्तीमा ६ एमेच्योर खेलाडीले अन्तिम १८ होलको खेलका लागि कट बनाउने छन्। कुल आठ लाख पुरस्कार राशी रहेको प्रतियोगिताको विजेताले १ लाख ४० हजार प्राप्त गर्नेछन्। उपविजेताले ९० हजार तथा तेश्रो हुनेले ६७ हजार प्राप्त गर्नेछन्। उत्कृष्ट २१ भित्र पर्न सफल प्रोफेसनल खेलाडीले नगद पुरस्कार प्राप्त गर्नेछन्।"
अस्पतालको शौचालयमा बच्चा जन्माएर आमा फरार,मलंगवा: प्रदेशिक अस्पताल मलंगवा सर्लाहीमा बच्चा जन्माएर आमा फरार भएकी छन्। सुत्केरी गराउन पुगेक उनले छोरालाई जन्मदिएर फरार भएको जिल्ला प्रहरी कार्यालय सर्लाहीले जनाएको छ। भारत बिहारको सीतामढी सोनवर्षाकी करिब २२ वर्षीया सैयम कुमारीले बच्चालाई जन्म दिएर फरार भएको जिल्ला प्रहरी कार्यालय मलंगवाका प्रहरी नायब उपरीक्षक विजय यादवले जानकारी दिए। सुत्केरी गराउन अस्पताल पुगेकी उनी शौचालन जान निस्किएकी थिइन्। बच्चालाई शौचालयमा नै जन्माएर उनी फरार भएको यादवले बताए। शौचालयमा बच्चा रोएको सुनेपछि घटना बाहिरिएको हो। शिशुको अवस्था अहिले समान्य छ। शिशुलाई एकद्वार संकट व्यवस्थापन केन्द्र (ओसिएमसी)को जिम्मा लगाई अस्पतालमा नै राखिएको छ। फरार सैयमको खोजी जारी रहेको प्रहरीले जनाएको छ।
आमन्त्रण महिला क्रिकेट श्रृंखलामा हङकङको जित,"काठमाडौं: बागमती प्रदेश आमन्त्रण महिला क्रिकेट श्रृङखलाअन्तर्गत पहिलो टी २० मा हङकङ क्रिकेट क्लबले मंगलबार आयोजकलाई ५७ रनले हराएको छ। मूलपानी क्रिकेट मैदानमा टस हारेपछि पहिले ब्याटिङ गरेको भ्रमणकारी टोली हङकङले निर्धारित २० ओभरमा ६ विकेटको क्षतिमा १६८ रनको योगफल तयार गरेको थियो। बागमती प्रदेशले जवाफमा निर्धारित २० ओभरमा आठ विकेटको क्षतिमा १११ रन मात्र बनाउन सक्यो । बागमतीका लागि विन्दा कट्वाल र खुशी डङगोलले १८१८ रन बनाए । यसैगरी मेलिसा गुरुङले १७, सलिना सिलवालले १५ र अस्मिता खरेलले १५ रनको योगदान गरे। हङकङकी इमान चाइले दुई तथा कारेन पुमले एक विकेट लिए। घरेलु टिमका पाँच ब्याटर रनआउट भएका थिए। यसअघि, हङकङको इनिङमा लेमन छुङ्गेले ३१ बलमा ६ चौकासहित सर्वाधिक ४० रन बनाएर आउट भइन्। लेमन नै सर्वश्रेष्ठ खेलाडी घोषित भइन्। यसैगरी बेटी चानले २७ बलमा चार चौकासहित ३३ रनको इनिङ खेलिन्। प्रारम्भिक ब्याटरद्वय इमा चाइले १५ र केरी चानले २६ रनको योगदान गरे। बागमतीकी सोनी पाख्रिन र मेलिसाले दुईदुई तथा अस्मिना कर्माचार्य र खुशीले एकएक विकेट हात पारे। यस नतिजासँगै प्रदेश खेलकुद विकास परिषद्, बागमती प्रदेश, पल्सर क्रिकेट एक्सिलेन्स सेन्टर र बागमती प्रदेश क्रिकेट संघको संयुक्त आयोजनामा भएको दुई खेलको टी २० शृंखलामा हङकङले अग्रता बनाएको छ। दोस्रो खेल बिहिबार हुनेछ । यसअघि बागमतीले ४० ओभरको दुई खेलको २० ले जितेको थियो।"
ट्याक्टर दुर्घटना हुँदा चालकको मृत्यु,विराटनगर: पूर्वपश्चिम लोकमार्गअन्तर्गत मोरङको सुन्दरहरैँचा नगरपालिका८ मा सोमबार राति ट्याक्टर दुर्घटना हुँदा चालकको मृत्यु भएको छ। पूर्वबाट पश्चिमतर्फ जाँदै गरेको को १ त ५७८३ नम्बरको ट्याक्टर सीटी सफारीलाई जोगाउने क्रममा राति ८:३० बजेतिर दुर्घटनामा परेको प्रहरीले जनाएको छ। मोरङ ट्राफिक प्रमुख प्रहरी निरीक्षक राजकुमार कार्कीका अनुसार दुर्घटनामा परेर ट्याक्टर चालक बेलबारी नगरपालिका७ का अन्दाजी ४० वर्षीय एकराज श्रेष्ठको मृत्यु भएको हो। गम्भीर घाइते भएका श्रेष्ठको उपचारका क्रममा विराटनगरको नोबेल शिक्षण अस्पतालमा राति १०:१५ बजेतिर मृत्यु भएको कार्कीले बताए। प्रहरीले घटनाको अनुसन्धान सुरु गरिएको जनाएको छ।
जसपाले भोलि संसदीय दलको नेता छान्ने,"काठमाडौं : जनता समाजवादी पार्टीले संसदीय दलको निर्वाचनको कार्यतालिका सार्वजनिक गरेको छ। संघीय संसदमा छैठौं दल रहेको जसपाले बुधबार हुने निर्वाचनको तालिका आज सार्वजनिक गरेको हो। पार्टीको प्रचार विभाग प्रमुख पूर्ण बस्नेतले भोलि बिहानदेखि चुनावी प्रक्रिया सुरु हुने बताए। तालिका अनुसार भोलि बिहान ११ देखि १२ बजेसम्म मनोनयनपत्र दर्ताको समय तोकिएको छ। मध्यान्ह १२ बजेदेखि १२३०सम्म उम्मेदवारको नामावली प्रकाशन गर्ने,दिउँसो १२:३० देखि १:३० बजेसम्म नाम फिर्ता लिने, १३० देखि २ बजेसम्म दावी विरोध र २ बजेदेखि २;३०सम्म अन्तिम नामावली प्रकाशन गर्ने कार्यतालिका छ। यस्तै दिउँसो २:३० देखि ३ : ३० बजेसम्म मतदानको समय रहेको छ। दिउँसो ३:३० बजेपछि मतदानको परिणाम सार्वजनिक गरिने जसपाले जनाएको छ। प्रतिनिधिसभामा जसपाका १२ सांसद छन्। जसपा अध्यक्ष उपेन्द्र यादव पराजित भएका छन्। संघीय परिषद्का अध्यक्ष अशोक राई,राजकिशोर यादव र रामसाहयप्रसाद यादव दलको नेतामा प्रमुख दाबेदार हुन्।"
सिन्धुलीमा एक वर्षमा १९ बालिका बालात्कृत,सिन्धुली: पछिल्लो एक वर्षमा सिन्धुलीमा १९ बालिका कलात्कृत भएका छन्। सन् २०२२ मा जिल्लामा यौन दुर्व्यवहारका ४२ घटना भएका छन्। ती मध्ये १९ जना बालिका बलात्कृत भएको अनौपचारीक क्षेत्र सेवा केन्द्र (इन्सेक)ले जनाएको छ। जिल्लामा एक वर्षमा १९ बालिका तथा १२ महिला बलात्कृत भएका छन्। दुई बाल यौन दुर्व्यवहारका घटना भएका छन् भने ९ बलात्कारको प्रयास भएको पाइएको छ। यो तथ्यांकले जिल्लामा बलत्कारका घटना बढाएको देखिन्छ। सन् २०२१ मा यौन दुर्व्यवहारका ४८ घटना भएका थिए। महिला हिंसाका घटना नियन्त्रण गर्न तथा यौन दुर्व्यवहारका घटना न्यूनीकरण गर्न कानून नै संशोधनको जरुरी रहेको जिल्ला समन्वय समितिकी उपप्रमुख शान्ता कार्कीले बताइन्।
भक्तपुरमा निःशुल्क लोकसेवाको कक्षा सञ्चालन हुने,"भक्तपुर : भक्तपुरको सूर्यविनायक नगरपालिकाले लोक सेवा आयोगको तयारी कक्षा सञ्चालन गर्ने भएको छ। नगरपालिकाले युवाहरूका लागि सो कक्षा निःशुल्क सञ्चालन गर्ने भएको हो। सूर्यविनायक नगरपालिकाका प्रमुख प्रशासकीय अधिकृत राजेन्द्र प्रसाद कँडेलले आजबाट फारम भर्न सुरु भएको जानकारी गराए। उनले मंसिर १७ गतेसम्म फारम भर्न पाउने जनाएका छ। सूचनामा वार्षिक बजेट तथा कार्यक्रमअनुसार नगरपालिकामा स्थायी बसोबास गर्ने लोकसेवा तयारी कक्षा लिन इच्छुक युवा युवतीलाई सहयोग गर्ने उद्देश्यले निः शुल्क लोकसेवा तयारी कक्षाको संचालन गर्न लागेको उनले भनाइ छ। साथै उनले नगरपालिको १० वटै वडामा नै कक्षा सञ्चालन गर्ने बताए। त्यसका लागि १८ वर्ष उमेर पूरा भएको, कक्षा १२ उत्तीर्ण गरेको तथा सम्बन्धित वडा कार्यालयको सिफारिस जरुरी रहेको नगरपालिकाले जनाएको छ।"
"राष्ट्रपति भण्डारीद्वारा संसद बैठक आह्वान, पुस २५ गते पहिलो बैठक बस्ने",काठमाडौं : राष्ट्रपति विद्यादेवी भण्डारीले संसद बैठक आह्वान गरेकी छन्। सोमबार साँझ बसेको मन्त्रिपरिषद्को बैठकले सिफारिस गरेपछि राष्ट्रपति भण्डारीले पुस २५ गते दिउँसो १ बजेका लागि बैठक आह्वान गरेकी हुन्। प्रधानमन्त्री पुष्पकमल दाहाल प्रचण्डले छिट्टै संसद बैठक आह्वान हुने बताएका थिए। गत पुस ७ गते संसदका ज्यष्ठ नागरिक पशुपति शम्शेर राणाले नवनिर्वाचित सांसदहरूलाई शपथ खुवाएका थिए।
अर्थमन्त्रीले वार्ताका लागि बोलाएपछि मोरङका उद्योगीको आन्दोलन स्थगित,"विराटनगर : चर्को ब्याजदर र प्रतिकूल मौद्रिक नीतिविरुद्ध आन्दोलित बनेका मोरङका उद्योगीव्यवसायीले आन्दोलन स्थगित गरेका छन्। नवनियुक्त अर्थमन्त्री विष्णु पौडेलले वार्ताका लागि बोलाएपछि उद्योगीहरूले तत्कालका लागि आन्दोलनका सम्पूर्ण कार्यक्रम फिर्ता लिएका हुन्। सोमबार अर्थमन्त्री नियुक्त भएका पौडेलले सोमबार नै उद्योगी व्यावसायीलाई वार्ताका लागि काठमाडौं बोलाएका थिए। अर्थमन्त्रीले वार्तामा बस्न बोलाएपछि आन्दोलन तत्कालका लागि स्थगित गरिएको मोरङ व्यापार संघका अध्यक्ष नवीन रिजालले बताए। वार्तामा माग सम्बोधन नभए आन्दोलनका कार्यक्रमहरू पुनः अघि सारिने उनले चेतावनी समेत दिए। अर्थमन्त्रीसँगको वार्ताका निम्ति मोरङका उद्योगीव्यावसायीहरूको ६ सदस्यीय टोली मङ्गलबार नै काठमाडौंका लागि प्रस्थान गरेको छ। वार्ता टोलीमा भैरहवा, बुटवल, नेपालगञ्ज र काठमाडौं उद्योग वाणिज्य संघका प्रतिनिधिहरू लगायतको सहभागिता रहेको जनाईएको छ। चर्को ब्याजदर र प्रतिकूल मौद्रिक नीतिविरुद्ध आन्दोलित बनेका मोरङका उद्योगीव्यवसायी बिहीबार बिहानदेखि विराटनगरस्थित नेपाल राष्ट्र बैंकको प्रादेशिक कार्यालय अगाडि धर्ना दिँदै आइरहेका थिए। बैंकको मुलद्वारमा धर्ना दिँदै आएका उनीहरूले आफ्ना ५ बुँदे माग अघि सारेका थिए। १६ प्रतिशतमा पुगिसकेको ब्याजदर एकल अङ्कमा झार्नुपर्ने, स्प्रेड दरलाई ४४ बाट घटाएर २ प्रतिशत कायम गर्नुपर्ने, संस्थागत निक्षेपको ब्याज २ प्रतिशत बनाउनुपर्ने, चालु पुँजी कर्जा निर्देशिका खारेज गर्नुपर्ने तथा बैंकर र व्यवसायी अलग गर्नुपर्ने उनीहरूका प्रमुख माग हुन्। आन्दोलनका क्रममा सोमबार उनीहरूले बैंकका कर्मचारीहरूलाई समेत बैंकमा प्रवेश दिएका थिएनन्।"
यो सरकार ३० दिन बाँच्यो भने २ वर्ष टिक्छ: मिन विश्वकर्मा,"काठमाडौं: नेपाली कांग्रेसका केन्द्रीय सदस्य मिनबहादुर विश्वकर्माले वर्तमान सरकारले विश्वासको मत लिन सक्नेमा आशंका गरेका छन्। उनले नवनियुक्त प्रधानमन्त्री पुष्पकमल दाहालले ३० दिनभित्र विश्वासको मत लिन सके २ वर्ष टिक्ने टिप्पणी गरे। काठमाडौंमा आयोजित साक्षात्कारमा उनले भने,अहिले ७ दलको समर्थनमा प्रचण्ड प्रधानमन्त्री हुनुभएको छ। अब ती दल सबैलाई मिलाएर लैजाने जिम्मेवारी प्रचण्डजीको काँधमा छ। उहाँले कांग्रेसलाई त मिलाउन सक्नुभएन, यी ७ दल कसरी मिलाउनुहुन्छ ? ३० दिनभित्र विश्वासको मत लिनुभयो भने चाहिँ २ वर्ष सरकार टिक्छ । आफ्नो स्वास्थ्य र ज्योतिषीसँगको कुरा सुनाउँदै उनले भने, 'म अस्पतालमा सिकिस्त बिरामी थिएँ । मेरी श्रीमतीले ज्योतिषीलाई देखाईछिन्। ती ज्योतिषले २६ गतेसम्म बाँच्यो भने केही हुँदैन् भनेछन्। अब यो सरकार ३० दिन बाँच्यो भने २ वर्ष केहीले पनि छुँदैन् । आफ्नो दलको नेतृत्वमा रहेको गठबन्धन टुट्न घण्टा भन्दापनि मिनेटपनि नलागेको टिप्पणी गर्दै उनले भने,यो गठबन्धन यति चाँडै, मिनेटमा गठबन्धन टुट्ला भन्ने सायद नेपाली कांग्रेसका कुनैपनि नेताहरुलाई लागेको थिएन। परिणाम बदलियो, परिस्थिति बदलियो। जुन शक्ति र दलसँग अत्यन्तै खप्नै नसकिने, हुनै नसक्ने, नभन्देको भए हुन्थ्यो भन्ने आरोप र प्रत्यारोप थियो, उहाँहरुबीच विद्रोह र तिक्तता बिर्सिएर फेरि गठबन्धन बन्ला भनेर लागेको थिएन । १२ बजेर ४५ मिनेटबाट बालुवाटारबाट निस्किएका प्रचण्ड १ बजे बालकोट पुग्नुभयो। त्यहाँ सहमति बन्यो । यो राजनीतिक आश्चर्यजनक घट्ना घट्यो। अब हामी फेरि घुमिफिरी उही भूमरीमा पर्यौं भन्ने लागेको छ। राजनीतिक परिधिभित्र यो दुर्भाग्यपूर्ण घट्ना घट्यो।"
प्रदेश १ को प्रथम अधिवेशन आह्वान,"विराटनगर : प्रदेश १ प्रदेशसभाको प्रथम अधिवेशन आह्वान गरिएको छ। प्रदेश प्रमुख पर्शुराम खापुङले पुस १७ गते दिउँसो १ बजेका लागि अधिवेशन आह्वान गरेका हुन्। नवनिर्वाचित प्रदेशसभा सदस्य (प्रदेश सांसद)ले सोमबार शपथग्रहण गरिसकेका छन्। नयाँ सांसदले शपथग्रहण गरेलगत्तै प्रदेश सरकारले सोमबार नै प्रदेशसभाको अधिवेशन आह्वानका लागि प्रदेश प्रमुखलाई सिफारिस गरेको थियो। त्यही सिफारिसका आधारमा प्रदेश प्रमुख खापुङले पहिलो संसद अधिवेशन आह्वान गरेका हुन्। संविधानको धारा १८३ को उपधारा १ बमोजिम नयाँ संसदको पहिलो अधिवेशन आह्वान गरिएको छ। प्रदेश सांसदलाई ज्येष्ठ सदस्य गयानन्द मण्डलले शपथ गराएका थिए। त्यसअघि उनले प्रदेश प्रमुखबाट शपथ खाए। अब नयाँ सभामुख चयन नभएसम्म प्रदेशसभाको बैठक मण्डलकै अध्यक्षतामा बस्ने छ। ९३ सदस्यीय प्रदेशसभामा एमालेका ४०, नेपाली कांग्रेसका २९, माओवादीका १३, राष्ट्रिय प्रजातन्त्र पार्टी (राप्रपा)का ६, नेकपा (एकीकृत समाजवादी)का ४ र जनता समाजवादी पार्टी (जसपा)का १ जना सांसद छन्।"
कर्णाली समृद्धिका लागि मिलेर काम गर्ने अठोट,"सुर्खेत : कर्णाली प्रदेशसभामा नवनिर्वाचित सांसदहरूले प्रदेशलाई समृद्ध बनाउन मिलेर काम गर्ने बताएका छन्। संघीयता कार्यान्वयनपछि दोस्रो कार्यकालका लागि निर्वाचित सांसदहरूले कर्णालीको समग्र विकास र प्रदेशलाई बलियो बनाउन उचित ऐन, कानून र नीति निर्माणमा एकमत हुने अठोट गरेका हुन्। प्रदेश राजधानी वीरेन्द्रनगरस्थित कर्णाली प्रदेशसभा भनमा आयोजित शपथ ग्रहण समारोहपछि नवनिर्वाचित सांसदहरूले यस्तो बताएका हुन्। दैलेख२, प्रदेशसभा १ बाट निर्वाचित सांसद घनश्याम भण्डारीले प्रदेशलाई बलियो बनाउने नीति, ऐन र कानून निर्माणमा जोड दिने बताए। पाँच वर्ष स्थानीय तहको नेतृत्व गरेका भण्डारीले स्थानीय तहलाई सहज हुने कानून निर्माण गरिने बताए। उनी यसअघि दैलेखको दुल्लु नगरको मेयर थिए। राजनीतिक रूपमा संघीयता सफल भएको छ, प्रशासन तथा वित्तीय संघीयता सफल हुन सकेको छैन, अब कर्णाली प्रदेश सभाका सबै सांसदहरू मिलेर प्रशासन र वित्तीय संघीयतालाई बलियो गरी कार्यान्वयन गर्ने नीति निर्माणमा ध्यान दिन्छौं, अन्नपूर्णसँग कुरा गर्दै उनले भने। सांसद विजया बुढाले कर्णालीको समृद्धिका लागि सबै सांसदहरूको एउटै आवाज हुने बताइन्। म हुम्ला जस्तो विकट जिल्लाबाट प्रतिनिधित्व गर्छु, जहाँ अझैँ राष्ट्रिय सडक सञ्जाल जोडिएको छैन, उनले भनिन् हुम्लामा राष्ट्रिय सडक सञ्जाल पुर्याउन मेरो दायित्व हो, पहिलो प्राथमिकता पनि हुनेछ। उनले कर्णालीका महिला, दलित र विपन्न नागरिकको जीवनस्तर उकास्नका लागि उचित नीति तथा कानून निर्माणमा ध्यान दिने बताइन्। पहिलो पटक संसदीय यात्रा तय गरेकी सांसद गमता बिकले कर्णालीका दुरदराजका नागरिकको आवश्यकता र अपेक्षाअनुसार प्रदेश सभामा भूमिका निर्वाह गर्ने बताइन्। कर्णालीका अधिकाँश घरपरिवारको पहुँचमा अझैँ विद्युत पुग्न सकेको छैन, कर्णालीका सबै नागरिकको पहुँचमा विद्युत् पुर्याउनुपर्नेछ, त्यसबाहेक सबै नागरिकको पहुँचमा शिक्षा, स्वास्थ्य, खानेपानी पुर्याउनुपर्नेछ, उनले भनिन्। पहिलो पटक सांसदको भूमिकामा आएको बताउँदै बिकले सबैको सल्लाहमा जनताको पक्षमा काम गर्ने प्रतिक्रिया दिइन्। नेकपा एमालेको तर्फबाट जुम्ला प्रदेशसभा २ बाट निर्वाचित सांसद टेकराज पछाईले कर्णालीका जनताको जीवनस्तर बदल्नका लागि सहि कानून र नीति निर्माणमा प्रतिबद्ध रहेको बताए। उनले कर्णालीको समृद्धिका लागि सबै सांसदहरू एकमत हुने अपेक्षा राखेको बताउँदै प्रदेशको भूमिकालाई सशक्त र बलियो बनाउने नीतिहरू निर्माणमा जोड दिने बताए। हुम्लाको प्रदेश सभा १ बाट निर्वाचित सांसद रन सिंह परियारले जनतासँग गरेको वाचाअनुसार काम गर्ने बताए। कर्णालीका जनताको आवश्यकता र चाहानाअनुसार प्रदेश सभामा नीति निर्माणसँगै शिक्षा, स्वास्थ्य, खानेपानी, विद्युत् र कर्णालीको पर्यटक विकासका लागि काम गर्ने परियारको भनाइ छ। हामीले चुनावका बेला जनतासँग घोषणापत्रमार्फत, घरदैलोमा पुगेर थुप्रै आश्वासन दिएका छौँ, सोहीअनुसार कर्णालीका सबै प्रदेश सभाका सदस्यहरू मिलेर काम गर्छौं, उनले भने। सोमबार कर्णालीमा नवनिर्वाचित प्रदेशसभा सदस्यहरूले पद तथा गोपनीयताको शपथ लिएका छन्। सांसदहरूलाई ज्येष्ठ सदस्य नेकपा एमालेका विनोदकुमार शाहले सांसदहरूलाई शपथ गराएका हुन्। नवनिर्वाचित सांसदहरूलाई शपथ ग्रहण गराउनुअघि ज्येष्ठ सदस्य शाहलाई प्रदेश प्रमुख तिलक परियारले शपथ खुवाएका थिए। ४० सदस्यीय कर्णाली प्रदेश सभामा शाहले ३९ जना सांसदलाई शपथग्रहण गराएका हुन्। ४० सदस्यीय कर्णाली प्रदेश सभामा नेपाली कांग्रेसका १४, नेकपा माओवादी केन्द्रका १३, नेकपा एमालेका १०, नेकपा (एकीकृत समाजवादी) र राप्रपाका एकएक र एक जना स्वतन्त्र गरी ४० जना सांसद रहेका छन्। जसमध्ये २४ जना प्रत्यक्षतर्फ र १६ जना समानुपातिक प्रणालीबाट सांसद बनेका हुन्।"
पोखरामा आज नेपथ्य लाइभ कन्सर्ट,"पोखरा : पोखरामा आज नेपथ्य लाइभ कन्सर्ट हुँदै छ। पोखराको हेमजामा निर्माणधीन मानवसेवा आश्रमको भवन निर्माण सहयोगार्थ आज कन्सर्ट हुन लागेको हो। पोखराको नयाँबजारस्थित प्रदर्शनी केन्द्रमा अपराह्न ४ बजेदेखि ८ बजेसम्म लाइभ कन्सर्ट हुने छ। नेपालको चर्चित सांगीतिक समूह नेपथ्यका अमृत गुरुङ यतिबेला आप्नै घर आँगन पोखरामा मानवताका लागि कन्सर्टको तयारीमा छन्। कन्सर्टको पूर्व सन्ध्यामा गायक गुरुङले मानव सेवाका लागि बन्दै गरेको मानव मन्दिर निर्माण गर्न सक्नेले धन र नसक्नेले श्रम दिन अनुरोध गरे। संसारमा सबैभन्दा ठूलो धर्म सेवा भएको पनि गायक गुरुङले उपस्थित माझ भावुक हुँदै भने। आफ्नो बाल्यकाल सम्झदै गायक गुरुङले बिहानै हिमाल खुलेको, चरा उडेर गएको दृश्यबाट सुरु गरेर पोखराका पुराना चैर सम्झिए। त्यती बेलाका ठूला ठूला सिमलका रुख सम्झिए। उडेका सिमलका फूलका भूवा पछ्याउँदै दौडेको विगत सम्झिए। अहिले ती रुखहरू छैनन्, त्योबेला अहिले छैन, ती रुख जस्तै एक दिन हामी पनि हराएर जानेछौं भन्दै सेवा नै सबैभन्दा ठूलो धर्म भएको बताए। मानव सेवा आश्रमका प्रमुख संरक्षक गोविन्द टण्डनले पोखरामा ८४ रोपनी क्षेत्रमा मानव सेवा आश्रम बन्न लागेको बताए। 'जस्को घर छैन, कोही छैन, सडक पेटिमा बस्नुपर्ने अवस्था छ उहाँहरुका लागि आश्रम बन्न लागेको हो' उनले सुनाए। छाना, नाना र खाना मात्र होइन आश्रमले यस्तो अस्था अन्य परिवारमा नदोहोरियोस् भनेर तालिम पनि दिइने बताए। मानव सेवा आश्रम पोखरामा सबैले एक पटक आएर अध्ययन गर्ने घुम्न आउने स्थानका रूपमा विकास गर्न १ अर्बको गुरुयोजना रहेको पनि उनले बताए। आश्रममा यतिबेला १०५ जना रहेका छन्।"
सम्झौताअनुसार सेवा सुविधा नपाएको भन्दै महानगरका कर्मचारी आन्दोलित,"काठमाडौं: सम्झौता पत्रअनुसार सेवा सुविधा नदिएको भन्दै काठमाडौं महानगरका कर्मचारी आन्दोलित भएका छन्। महानगरले युनिक सेक्युरिटी सर्भिस बल्खुबाट 'हायर' गरी ल्याएका सरसफाइ, सुरक्षागार्डलगायतका कर्मचारीहरु आन्दोलित भएका हुन्। कम्पनीसँग सहमति भएअनुसार सेवा सुविधा नपाएको भन्दै उनीहरु दबाब दिन आज युनिक सेक्युरिटी सर्भिस गएका थिए। सम्झौता पत्रमा मासिक तलब २० हजार पाउने भनिएपनि आफूहरुले १५ हजार मात्रै पाउने गरेको उनीहरुको गुनासो छ। उनीहरुले सम्झौता पत्रअनुसारको सुविधा पाउनुपर्ने अडान सेक्युरिटी सर्भिसका कर्मचारीसँग राखेका छन्। महानगरले आफूहरुलाई सुकुमबासी बस्ती हटाउन खटाएको र बस्ती हटाउने क्रममा घाइते हुँदा उपचार खर्च नदिएको उनीहरुको दुखेसो छ। अनधिकृतरुपमा राखिएका विज्ञापन बोर्ड, होडिङ बोर्ड हटाउन महानगरले आफूलाई खटाउने र सोही क्रममा चोटपटक लाग्दा उपचार खर्च नदिएको उनीहरुको भनाइ छ। काठमाडौं महानगरपालिकाले भदौमा टेन्डर आह्वान गरेर युनिक सेक्युरिटीमार्फत करारमा एक वर्षका लागि नगर प्रहरी राखेको थियो। निजी सेक्युरिटी कम्पनीमार्फत पूर्वसेना, प्रहरीलाई छनौट गर्ने गरी टेण्डर समेत आह्वान भएको थियो। महानगरले नयाँ थपेको नगर प्रहरीलाई मासिक २० हजार ५ सय ३२ दिनेगरी युनिक सेक्युरिटी कम्पनीसँग ४ करोड ३२ लाख ४० हजारमा सम्झौता गरेको हो। नगर प्रहरीलाई आवश्यक पर्ने पोशाक, चुस्ता, सिटी कड, रेनकोट, गमबुट, टर्च लाइट, ज्याकेट सबै महानगरले उपलब्ध गराउने सम्झौता रहेको छ। तर काठमाडौं महानगरका नगर प्रहरी समयमा तलब नपाएको भन्दै आन्दोलित बनेका छन्। महानगरले निजी सेक्युरिटी कम्पनीमार्फत करारमा राखेका नगर प्रहरीले २३ महिनादेखि तलब नपाएको गुनासो समेत गरेका छन्। काठमाडौं महानगरले सेक्युरिटी कम्पनीलाई हाजिरी विवरण पठाएको जानकारी गराएपनि कम्पनीले आइनपुगेको भन्दै कम्पनीले तलब नदिएको नगरप्रहरीको गुनासो छ।"
स्थानीय तहले तोकेको मूल्यमा पाउँदैनन् कृषकले मल,"ओखलढुंगा : ओखलढुंगाका स्थानीय तहले मलको मूल्य मनपरि तोकेका छन्। त्यसरी तोकिएको मूल्यमा पनि किसानले मल पाएका छैनन्। यसरी कुनै मापदण्डविनै मूल्य तोक्ने स्थानीय तहमा मानेभञ्ज्याङ गाउँपालिका अगाडि छ। मल खरिद गरेका पालिकामध्येकै महंगो मूल्य राखेर आपूर्तिकता छनौट गरेको छ। ढुवानीका हिसाबले मानेभञ्ज्याङ जिल्लाकै सबैभन्दा सुगम पालिका हो। यसले युरिया मलको प्रतिबोरा मूल्य १ हजार ३१० रुपैयाँ तोकेको छ। यो पालिकाबाट २६ किलोमिटर टाढा रहेको सदरमुकाम रहेको सिद्धिचरण नगरपालिकाले १ हजार २०० तोकेको छ भने मानेभञ्ज्याङदेखि ५२ किलोमिटर टाढा ढुवानी गरेर लानुपर्ने प्राप्चासम्मका लागि मोलुङ गाउँपालिकाले १ हजार २०२ रुपैयाँ तोकेको छ। टाढा ढुवानी गर्ने पालिकाको दर र नजिक रहेको पालिकाको दरमा फरक मात्रै होइन किसानलाई सहज रूपमा मल उपलब्ध पनि भएको छैन। भएको मल पनि वडाध्यक्षको कोटा र किसानका नाममा बिचौलियाले लिएर मनलाग्दी मूल्य असुलिरहेका छन्। यसबारे स्थानीय सरकार मौन छन्। मोलुङले तोकेको मूल्यभन्दा बढी नलिन लिएको भएमा फिर्ता गर्न निर्देशन दिएको गाउँपालिकाले जनाएको छ। त्यहाँ पनि तोकिएभन्दा बढी मूल्यमा बेचेको गुनासो थियो। सिद्धिचरण नगरपालिकाले १ हजार २०० प्रतिबोरा युरियाको मूल्य तोकेपनि विगुटारका किसानले वडाबाट १ हजार ४ सय रुपैयाँ तिरेर मल लगेका छन्। २ सय बढी वडाले असुलेको छ। विगुटारका किसान डिल्ली दाहालले १ हजार ४ सयमा वडाबाट मल ल्याएको बताए। उनले भने 'वडा अध्यक्षले पहल गरेर गाउँमै मल दिनुभएको छ, अझै थप उहाँको कोटाबाट पनि दिने भन्नुभएको छ।' युरियाबाहेक डिएपी र पोटासको मूल्य पनि तीन तहमा तिनै किसिमको मात्रै छैन प्रतिबोरा २ सय देखि ५ सयसम्म बढी मूल्य तिरेर किसानले मल किनेका छन्। उनीहरूले बढी मूल्य तिरेपनि भनेको समयमा मल नपाएको गुनासो छ। जिल्लाकै महंगो मूल्य तोकेको मानेभञ्ज्याङ गाउँपालिकाले वषौंदेखि एउटै सहकारीलाई आपूर्तिकर्ता बनाएको छ। सहकारी र जनप्रतिनिधिको मिलेमतोमा यस्तो भएको गाउँपालिकाकै कर्मचारी बताउँछन्। उनले नाम उल्लेख नगर्ने शर्तमा भने 'माथिल्लो तहका कर्मचारी र पालिका प्रमुखहरूबीच अहिले पालिकामा चाहिने सामान कस्ले खरिद गर्ने र कमिसन लिने भन्ने प्रतिस्पर्धा जस्तो छ, त्यहाँ पनि त्यही भएको होला।' मलको मूल्यका बारेमा गाउँपालिकाका प्रमुख प्रशासकीय अधिकृत छविलाल राईले मलको मूल्य र आपूर्तिकर्ताबीच आफूलाई जानकारी नभएको बताए। उनले पालिकाका अध्यक्ष र जनप्रतिनिधिहरूसँग सोध्नु भन्दै पन्छिए। आपूर्तिकताका रूपमा चयन भएको नवयुग प्रगतिशील सहकारीका युवराज राईले भने पालिकाले तोकेको दरमा मल ल्याएको र सोही दरमा बेचेको बताए। 'किसानहरूले किनेर बिचैमा बेचेर बढी मूल्य लिएको हुनसक्छ तर हामीले तोकेभन्दा एक रुपैयाँ बढी मूल्य लिएको छैन' उनले भने। पालिका अध्यक्ष ज्ञानेन्द्र रुम्दालीले मलका विषयमा उठेको सवालबारे आफू निर्वाचित भएपछि मलको आपूर्तिकर्ता छनौट र मूल्य निर्धारण नभएको जानकारी दिए। अघिल्लो कार्यकालमा भएको निर्णय कार्यन्वय भएको हुनसक्ने उनको भनाइ छ। अध्यक्ष रुम्दालीले तत्काल यसबारे छलफल गरेर किसानको गुनासो सम्बोधन गर्ने बताए।"
यी हुन २०२२ मा बन्द भएका ब्ल्याकबेरी र चार एप्स,काठमाडौं : सन् २०२२ मा प्रविधिको दुनियामा धेरै कुरा लञ्च भए। तर केही भने सधैंका लागि बन्द भए। जुन अब हामीले दोस्रो पटक पाउने छैनौं। सन् २०२२ मा बन्द भएका केही प्रविधिका बारेमा जानौं। ब्ल्याकबेरी डिभाइस : यो वर्ष ब्ल्याकबेरीको उत्पादन बन्द भयो। यसका सिइओ जोन छनले सन् २०१६ मा नै यसको बन्द गर्ने घोषणा गरेका थिए। यो फेब्रुअरी ४ मा पूर्ण रूपमा बन्द भयो। गुगल डपलेक्स : यस वर्ष गुगल डपलेक्स पनि बन्द भयो। २०१९ मा सुरु भएको डपलेक्स यस वर्ष बन्द भएको हो। गुगल ह्याङआउट : सन् २०१३ मा लञ्च भएको गुगल ह्याङआउट यस वर्ष बन्द भयो। गुगल स्ट्रीट भ्यू : २०१५ मा सुरु भएको यो उत्पादन पनि सधैंका लागि बन्द भएको छ। यो एप्स गुगल प्ले स्टोर र एप्पल एप स्टोरले हटाइसकेका छन्। युट्युब गो : यस वर्ष युट्युब गो यस वर्ष बन्द भयो। २०१६ मा गुगलले सुरु गरेको यो एप्स २०२२ अगस्टमा नै बन्द भएको हो।
खसीको हिसाब नबुझाएपछि हत्या!,"महोत्तरी: घटना गत बुधबारको हो, महोत्तरीको सम्सी गाँउपालिका २ का ३७ बर्षीय खुर्सैद अन्सारी अर्धचेत अवस्थामा भेटिए। उनको उपचारका क्रममा जनकपुरको जानकी हेल्थ केयरमा उपचारका क्रममा आइतबार निधन भयो। काम गर्न बिहानै हिँडेका उनी एकाएक बोहोस अवस्थामा चोटपटकसहित फेला पर्नु र उनमा देखिएको चोटको प्रकृतिले घटना रहस्यमयी थियो। परिवारले अन्सारीको हत्या भएको भन्दै प्रहरीमा उजुरी दियो। प्रहरीको अनुसन्धानबाट खुल्यो एक सानो निहुँमा अन्सारीको हत्या भएको रहेछ। अर्थात उनले काम गर्ने साहुले एक खसीको मासु बिक्रीवितरणको हिसाब नबुझाउँदा निर्मम कुटपिट गरेका रहेछन्। कुटपिटबाट गम्भीर बनेका अन्सारीको उपचारका क्रममा मृत्यु भयो। अन्सारी शेष अब्दुस सलामको पसलमा काम गर्थे। मासिक १५ हजारमा काम गर्दै आएका अन्सारी खुसी थिए। तर बुधबारको अप्रत्यासित घटनाले उनलाई मृत्युको मुखमा पुर्यायो। त्यो दिन सलामले बिहानै बोलाएका थिए। बोलाएर जवर्जस्ती लागूऔषध खुवाएर कुटपिट गरेका थिए। यो दुखद घटनाको रोचक पक्ष के छ भने उनले आफ्ना एक सहयोगी साविर शेखलाई सम्पूर्ण घटनाको भिडियो खिच्न लगाएका थिए। अन्सारीलाई कुट्न सलामले जीन्वा शेखको पनि सहयोग लिएका थिए। अन्सारीको परिवार शेखले खिचेको भिडियोमा अन्सारीलाई गरिएको दुर्व्यवहार देखिन्छ। जहाँ कपडा खोलेर मलद्वारमा आगो लगाइदिने, मलद्वारमा उखुको लौरो घुसाउनेसहितका कारूणीय दृश्य देखिन्छ। अन्सारीमाथि निर्मम कुटपिटसहित पसलमा काटेर ब्रिक्री गरिएको खसीको हिसाब सलामले मागेका छन्। उनले पसलको सामान चोरी गरेको आरोप पनि लगाएका छन्। अन्सारीले भने आफूले पसलको कुनै सामान चोरी नगरेको र खसीको मासु बिक्रीको सम्पूर्ण हिसाब बुझाउँछु भनेका छन्। आफैँ मासु काटेर बेच्दै आएका अन्सारीले लगानी गर्ने रकम अभाव र आम्दानी कम हुन थालेपछि सलामको पसलमा किराना पसलमा काम गर्ने, खसी काट्ने काम गर्ने सम्झौतासहित मासिक १५ हजार बुझ्दै आएका थिए। उनले साहुको घरमा चिया खाना बनाउनेसम्मको काम पनि गर्दै आएका थिए। के भन्छन् आफन्त ? मृतकका भाइ मोहम्मद जमसद अन्सारीले दाजुलाई चरम यातना दिएर हत्या गरेको बताएका छन्। उनले भने, 'मेरो दाजुको मलद्वारमा खुर्सानी, फर्निचरको धुलो र टमाटरसमेत कोचेछन्। करेन्ट लगाएछन्, जलाएछन्, अनुहारमा पनि चोटैचोट थियो।' श्रीमती रसिदा खातुनका अनुसार १२ घण्टासम्म श्रीमानलाई चरम यातना दिइएको छ। सँधै काममा पनि शारीरिक मानसिक यातना दिने गरेको उनले बताइन्। कुनै रिसइवी नभए पनि बुहार बिहान चार बजे नै साहुजीले बोाएको उनले बताइन्। अन्सारीलाई स्थानीय साविर शेखले मोटरसाइकलमा राखेर लगेका थिए। उनले भनिन्,'सबै ठिकै थियो। एक्सासी उहाँ अचेत भएको खबर आयो। मैले त केही सोच्नै सकिन। तीन दिनसम्म उपचार भयो। डाक्टरले बचाउन सकेनन्। अब हामी कसरी बाँच्नु?' मृतक अन्सारीको परिवारमा हजुरआमा, श्रीमती र ६ सन्तान छन्। परिवार चलाउने अन्सारीको निधन भएपछि सबै पीडामा छन्। न्यून आर्थिक अवस्था भएको परिवारमा उनका जेठा छोरा २० वर्षीय छन्। उनलाई वैदेशिक रोजगारीमा पठाउने अन्सारीको योजना थियो। परिवारका अरु सदस्यले मेलापात गर्दै आएका थिए। घरको मूली नै नरहेपछि परिवार कसरी चलाउने भन्ने चिन्ताले उनीहरूलाई पिरोलेको छ। पीडित परिवारले दोषीलाई कडा कारबाहीको माग गरेका छन्। दोषीलाई कारबाही हुन्छ: प्रहरी घटना लगत्तै घटनास्थल पुगेका ईलाका प्रहरी कार्यालय गौशालाको टोलीले अभियुक्त अब्दुस सलामलाई पक्राउ गरेको छ। उनीमाथि ज्यान मार्ने उद्योग र अमानवीय व्यवहार मुद्दा चलाईएको प्रहरी निरीक्षक रञ्जन मिश्रले जानकारी दिए। अन्य दुई सहयोगीको खोजी जारी रहेको मिश्रले बताए। उनले भने, पीडित परिवारले न्याय पाउँछ। यो घटनामा संलग्न सबैलाई कारबाही हुन्छ।' अन्सारीमाथि ०६९ सालदेखि नै विभिन्न मुद्धा रहेको ईलाका प्रहरी कार्यालय गौशालाले जनाएको छ।"
राष्ट्रपति र उपराष्ट्रपति निर्वाचनको मिति तोक्ने तयारी,"काठमाडौं : निर्वाचन आयोगले राष्ट्रपति र उपराष्ट्रपति निर्वाचनको तयारी सुरू गरेको छ । राष्ट्रपति तथा उपराष्ट्रपतिको निर्वाचनसम्बन्धी ऐन, २०७४ बमोजिम राष्ट्रपतिको पदावधि सकिनुभन्दा कम्तीमा एक महिनाअघि निर्वाचन हुनेगरी निर्वाचनको मिति तोक्नुपर्ने भएकाले आन्तरिक छलफल सुरु भएको आयोगका सहायक प्रवक्ता सूर्यप्रसाद अर्यालले जानकारी दिए। निर्वाचनको मिति तोकी नेपाल सरकारलाई दिनुपर्ने व्यवस्था छ । वर्तमान राष्ट्रपतिको कार्यकाल आगामी फागुन २९ मा सकिने भएकाले आयोगले माघ २८ गतेभित्र निर्वाचन गराउने तयारी गरेको हो । नेपालको संविधानको धारा ६३ मा राष्ट्रपति र उपराष्ट्रपतिको कार्यकाल निर्वाचित भएको मितिले पाँच वर्ष तोकिएको छ । संविधानको धारा ७० बमोजिम राष्ट्रपति र उपराष्ट्रपतिमा फरक लिङ्ग वा समुदायबाट प्रतिनिधित्व हुनुपर्ने भएकाले दुवै पदको एकै पटक नभइ फरकफरक मितिमा निर्वाचन हुनेछ । यस निर्वाचनमा सङ्घीय संसद् ९३३४० र प्रदेशसभाका सदस्य ९५५०० मतदाता हुनेछन् । मुलुकको विद्यमान जनसङ्ख्या अनुसार यी पदको निर्वाचनका लागि सङ्घीय संसद्काप्रति सदस्यको मतभार ७९ र प्रदेशसभाका प्रतिसदस्यको मतभार ४८ हुनेछ । आयोगले गत मङ्सिर ४ मा सम्पन्न प्रतिनिधिसभा तथा प्रदेशसभा सदस्य निर्वाचनको परिणामसहितको प्रतिवेदन गत मङ्सिर २९ गते प्रतिवेदन बुझाएको थियो । राष्ट्रपतिको आह्वान बमोजिम दुईभन्दा बढी दलको समर्थनमा यही पुस १० गते नयाँ सरकार गठन भइसकेको छ । राष्ट्रपति तथा उपराष्ट्रपतिको निर्वाचनमा सम्पादन गर्नुपर्ने कामका लागि आयोगले न्याय परिषद्को परामर्शमा उच्च अदालतको न्यायाधीशलाई निर्वाचन अधिकृत नियुक्त गर्नेछ । निर्वाचनमा उम्मेदवार हुन सङ्घीय संसद्को सदस्यका लागि हुनुपर्ने योग्यताका साथै कम्तीमा ४५ वर्ष उमेर पूरा भएको हुनुपर्ने तथा कुनै कानुनले अयोग्य नभएको व्यक्ति हुनुपर्नेछ । निर्वाचनमा मनोनयनका लागि मतदाता नामावलीमा नाम समावेश भएका पाँच जना प्रस्तावक र पाँच जना समर्थक आवश्यक पर्ने कानुनी व्यवस्था छ । रासस"
सरकारबाट बाहिरिनु परेको परिस्थिति समीक्षा गर्न कांग्रेसले बोलायो केन्द्रीय समिति बैठक,काठमाडौं: नेपाली कांग्रेसले केन्द्रीय समिति बैठकमा पछिल्लो राजनीतिक घटनाक्रमको समीक्षा गर्ने भएको छ। मंसिर ४ मा सम्पन्न प्रतिनिधि सभा र प्रदेश सभा निर्वाचनको समीक्षासँगै जनमतबाट पहिलो दल बनेको कांग्रेस प्रतिपक्षमा बस्नुपर्ने अवस्था आएपछि कांग्रेसले केन्द्रीय समिति बैठक बोलाएको हो। बैठक आगामी पुस २२ गते शुक्रबार दिउँसो एक बजे पार्टी केन्द्रीय कार्यालय सानेपामा बोलाइएको कांग्रेस मुख्य सचिव कृष्ण पौडेलले जानकारी दिए। बैठकमा पहिलो दल बनेर पनि सरकारबाट बाहिरिनुपर्ने परिस्थिति सिर्जना हुनुको कारणबारे समीक्षा हुनेछ। गठबन्धन बनाएर निर्वाचनमा होमिएको कांग्रेसले गठबन्धनको निरन्तरता रहने र आफ्नै नेतृत्वमा सरकार बनाउने दावी गर्दै आएको थियो। तर गठबन्धनका साझेदार नेकपा माओवादी केन्द्रका अध्यक्ष पुष्पकमल दाहाल प्रचण्डले नेकपा एमालेसहितका दलसँग नयाँ गठबन्धनसहित सरकारको नेतृत्व गर्न पुगेपछि अहिले कांग्रेसमा नेतृत्वको आलोचना भइरहेको छ। नेपाली कांग्रेसका नेता कार्यकर्ताले सभापति तथा संसदीय दलको नेताबाट शेरबहादुर देउवाले नैतिकताका आधारमा राजीनामा दिनुपर्ने माग गर्दै आएका छन्। कांग्रेसमा अब संगठन सुदृढीकरणको विषयलाई प्राथमिकतामा राख्नुपर्ने आवाज उठ्न थालेको छ।
एएसबीसी यू २२ को सेमिफाइनलमा ईन्द्र र सुलभ विजयी,ललितपुर : अर्को महिना थाइल्याण्डको राजधानी बैङककमा हुने यू २२ पुरुष तथा महिला बक्सिङ च्याम्पियनसिप छनोटमा शुलभ माली र ईन्द्र सुनार फाइनलमा पुगेका छन्। नेपाल बक्सिङ संघको आयोजनामा गत सोमबारदेखि सुरु भएको देशब्यापी खुला छनोटको दोस्रो दिन ५७ केजी तौल समूहको सेमिफाइनलमा बोसीगाउँका शुलभ मालीले बक्समाण्डुका सिङ्गविर लिम्बुलाई अंकको आधारमा जिते। अर्को खेलमा आर्मीका ईन्द्र बहादुर सुनारले केवाईबिसिका निर्मल सुवेदीलाई आरएसीमा पराजित गरे। छनोट चरणका बाँकी खेल भोलि बिहान ८ बजेदेखि सञ्चालन हुनेछन्।
काठमाडौंले जनकपुरलाई दियो नेपाल टी २० लिगकै ठूलो लक्ष्य,"काठमाडौं : एलेक्स ब्लेकको आक्रमक अर्धशतकप्रेरित काठमाडौं नाइट्सले नेपाल टी २० लिगमा मंगलबार जनकपुर रोयल्सलाई २०९ रनको लक्ष्य दिएको छ। त्रिवि क्रिकेट मैदानमा टस जितेर ब्याटिङ रोजेको काठमाडौंका लागि वान् डाउनमा क्रिजमा उत्रिएका क्लेकले ४३ बलमा चार चौका र सात छक्कासहित ८३ रनको आक्रामक इनिङ खेले। त्यसअघि ओपनर विरनदीप सिंह ३४ बलमा सात चौका र एक छक्कासहित ४९ रनमा आउट हुँदा अर्धशतक बनाउन एक रनले चुकेका थिए। अर्का ओपनर लोकेश बम १५ रन जोडेर पेभेलियन फर्केका थिए। यस्तै, अज्मतुल्लाह ओमारजाईले १५ बलमा एक चौका र चार छक्कासहित ४३ रनको विस्फोटक इनिङ खेले। जनकपुरका लागि पवन सर्राफले दुई तथा सोमपाल कामी, जितेन्द्र मुखिया, शारफुद्दिन असरफ र आदिल आलमले एकएक विकेट लिए।"
नियम विपरीत राखिएका निजी सुरक्षाकर्मी ४८ घन्टाभित्र फिर्ता गर्न गृहको निर्देशन,काठमाडौं : गृहमन्त्रालयले बहालवाला तथा पूर्वकर्मचारी र सुरक्षाकर्मीले नियम विपरीत व्यक्तिगत सुरक्षाकर्मी र सहयोगी राखेको भए ४८ घन्टा भित्र फिर्ता गर्न मातहतका सुरक्षा निकायलाई निर्देशन दिएको छ। रवि लामिछाने गृहमन्त्री बनेकै भोलिपल्ट मन्त्रालयले यस्तो निर्देशन दिएको हो। कार्यविधि विपरीत व्यक्तिगत सुरक्षामा खटिएकालाई गृहले फिर्ता बोलाएको हो। मन्त्रालयले मंगलबार विज्ञप्ति जारी गर्दै विशिष्ट व्यक्तिहरुको सुरक्षा व्यवस्थापन कार्यविधि २०७७ को व्यवस्थाभन्दा विपरित सेवा सुविधा लिएको र व्यक्तिगत सुरक्षकर्मी तथा सहयोगी राखेको भए ४८ घन्टाभित्र फिर्ता गर्न निर्देशन दिएको हो। मन्त्रालय प्रवक्ता फणिन्द्रमणि पोखरेलले जारी गरिएको विज्ञप्तिमा बहालवाला तथा पूर्वकर्मचारीहरुले कार्यविधिमा व्यवस्था भएअनुसार सुरक्षाकर्मी राख्न भनिएको छ।
"सेयर बजारमा उछाल: ५९८७ अंकले बढ्यो नेप्से, तीन अर्बमाथिको कारोबार","काठमाडौं : नयाँ सरकारले पूँजी बजार सुधारलाई पहिलो प्राथमिकता राखेपछि सेयर बजारमा त्यसको सकारात्मक प्रभाव देखिन थालेको छ। आज नेप्से परिसूचक ५९८७ अंकले बढेर १९८३९५ विन्दुमा पुगेको छ। अघिल्लो कारोबार दिन सोमबार नेप्से ५६८६ अंकले बढेर १९२४ विन्दुमा बन्द भएको थियो। सो दिन दुई अर्ब ९ करोड ७० लाख ४९ हजार बराबरको सेयर कारोबार भएको थियो। प्रधानमन्त्री पुष्पकमल दाहाल 'प्रचण्ड'ले सरकारको मुख्य प्राथमिकता अर्थतन्त्र सुधार्नमै रहने बताएका थिए। नव नियुक्त अर्थमन्त्री विष्णु पौडेलले कार्यभार सम्हाले लगत्तै खस्कँदो पूँजी बजारबारे संघन पहिचान गरी समाधानको बाटो खोज्ने उद्घोष गरेका थिए। उनले समस्या समाधानका लागि अर्थ जगतका सबै क्षेत्र र विषय विज्ञसँग आवश्यक छलफल गर्ने बताएका थिए। प्रधानमन्त्री र अर्थमन्त्रीबाट सकारात्मक कुरा सुनेपछि लगानीकर्ताहरु सेयर बजारले अब उचाइ लिनेमा विश्वस्त छन्। आगामी दिनमा बजार सुधार हुने संकेत देखिन थालेको बजार विश्लेषकहरु बताउँछन्। यसदिन नेप्से बढेसँगै कारोबार रकम पनि बढेको छ। २६१ कम्पनीको १ करोड २० लाख २९ हजार ६०३ कित्ता सेयर ३ अर्ब ८८करोड ४३ लाख ९६ हजार ९९७ रुपैयाँको सेयर कारोबार भयो। सेन्सेटिभ इण्डेक्स १०५९ अंकले बढेर ३८६०४ विन्दुमा अडिएको छ। कारोबारमा आएका १३ वटै समूहको सूचकमा हरियाली छाएको छ। इन्भेस्टमेन्टको सूचक सर्वाधिक ६४३ प्रतिशतले बढ्यो। फाइनान्स, होटल्स एन्ड टुरिजम, हाइड्रो पावरको सूचक ४ प्रतिशत बढिले उकालो लाग्यो। यस्तै लाइफ इन्स्योरेन्स र नन लाइफ इन्स्योरेन्सको सूचक ३ प्रतिशतले वृद्धि हुँदा बैंकिङ, डेभलपमेन्ट,अदर्श र ट्रेडिङ समूहको सूचक २ प्रतिशत बढिले बढ्यो। यसदिन ९ कम्पनीको सेयर सकारात्मक सर्किट लेभलमा कारोबार भयो। २० करोड मूल्य बढिको सेयर कारोबार गरी लक्ष्मी बैंक शीर्षस्थानमा रह्यो। यस्तै नेपाल दूरसंचार कम्पनी १४ करोड मूल्य बढिको कारोबार गरी दोस्रो स्थानमा रह्यो। दोहोरो अंकले उकालो लागेको सेयर बजारमा १९ कम्पनीको मूल्य भने घट्यो।"
अलपत्र बथनाहाकटहरी रेलमार्ग नेपाललाई हस्तान्तरणको तयारी,"विराटनगर : मुआब्जा विवादका कारण अलपत्र अवस्थामा रहेको बथनाहाकटहरी रेलमार्ग भारतले नेपाललाई हस्तान्तरण गर्ने तयारी गरेको छ। भारतीय भन्सार बिन्दुबाट विराटनगरको बुधनगरस्थित एकीकृत भन्सार जाँच चौकीसम्मको ८ किलोमिटरमा निर्माण सम्पन्न योजना भारतले नेपाललाई हस्तान्तरण गर्न लागेको हो। कुल १८६ किलोमिटरमध्ये मुआब्जा विवादका कारण कटहरीतर्फको ५६ किलोमिटरमा काम सम्पन्न हुन नसकेपनि निर्माण सम्पन्न भएको बाँकी योजना नेपाल सरकारलाई हस्तान्तरण गर्न लागिएको रेल विभागले जनाएको छ। विभागका अनुसार भारतको बथनाहादेखि मोरङको कटहरीसम्मको १८६ किलोमिटर रेलमार्गमध्ये ५ किलोमिटर भूभाग भारतमै पर्छ। रेलमार्गले नेपालतर्फ भने भारतीय भन्सार बिन्दुबाट कटहरीसम्म १३६ किलोमिटर भूभाग ओगटछ। जसमा अहिले विराटनगर१८ भेडियारीस्थित भारतीय भन्सार बिन्दुबाट उत्तर बुधनगर कस्टम यार्डसम्मको ८ किलोमिटरमा स्टेशनसहित रेलमार्ग निर्माण कार्य सम्पन्न भइसकेको छ। विराटनगररङ्गेली सडकसँग जोडिएको कटहरी गाउँपालिकासम्म रेल ल्याउने योजना भएपनि मुआब्जा विवादका कारण यो क्षेत्रमा काम अघि बढ्न सकेको छैन्। २०६८ सालदेखि सुरु भएको बथनाहा कटहरी रेलमार्गको निर्माण कार्य २०७३ सालमा सम्पन्न भइसक्नुपर्ने थियो। त्यसका लागि ४ वर्षअघि मात्रै भारतको बथनाहादेखि बुधनगर स्टेशनसम्म रेलको लिक समेत परीक्षण गरिएको थियो। तर, कटहरी खण्डको मुआब्जा विवादका कारण भारतीय पक्षलाई जग्गा हस्तान्तरण गर्न ढिलाइ भएपछि बुधनगरसम्म मात्रै भएपनि सरकारले मालवाहक रेल सञ्चालनको तयारीसहित योजना हस्तान्तरणको प्रक्रिया थालेको रेल विभागका प्रवक्ता अमन चित्रकारले बताए। उनले भने, मुआब्जा विवाद सर्वोच्चमा विचाराधीन छ। त्यसैले प्रारम्भिक चरणमा ८ किमिमै भएपनि रेल सञ्चालनको तयारी सहित हस्तान्तरण प्रक्रिया अघि बढाइएको हो। मोरङको कटहरीस्थित रेल स्टेशन क्षेत्रको ११९ बिगाहा जग्गा अधिग्रहणमा विवाद भएपछि सो क्षेत्रमा निर्माण कार्य अझैपनि अलपत्र छ। मुआब्जा निर्धारण समितिको प्रतिकठ्ठा २ लाखको दरले मुआब्जा दिने निर्णयप्रति जग्गाधनीहरूको असहमति छ। अदालतले ८ लाखका दरले मुआब्जा दिनुपर्ने फैसला गरिदिएपनि सरकारले मुआब्जा वितरणमा ढिलाइ गरेपछि स्थानीय ५६५ जग्गा धनीहरूमध्ये २२ जनाले सर्वोच्च अदालतमा मुद्दा नै दर्ता गरेका छन्। मुआब्जा विवाद सर्वोच्च प्रवेश गरेपछि अदालतको फैसला कुर्नुको अन्य कुनै विकल्प नरहेको मोरङका प्रमुख जिल्ला अधिकारी काशीराज दाहालले बताए। जग्गाधनीहरूले अदालतको फैसला बमोजिम मुआब्जा वितरण गर्नुपर्ने मागसहित रेलवे जग्गा अधिग्रहण पीडित संघर्ष समिति गठन गरेर निरन्तर संघर्ष गर्दै आइरहेका छन्। संघर्ष समितिका सचिव विश्वनाथ माझी भन्छन, अदालतको फैसला समेत नमानेपछि मुद्दा प्रक्रियामा जान बाध्य भएका हौं। माग सम्बोधन नभएसम्म संघर्ष जारी रहन्छ। सन् २०१० मा राष्ट्रपति रामवरण यादव भारत भ्रमणमा जाँदा नेपाल र भारतको सीमा जोड्ने गरी ५ स्थानमा रेलमार्ग निर्माण गर्ने सहमति भएको थियो। त्यसको १ वर्षपछि भारत सरकारको सहयोगमा सन् २०११ बाट भारतको बथनाहादेखि मोरङको कटहरीसम्म रेलमार्ग निर्माणको काम सुरु भएको थियो। ८ वर्षभित्र अर्थात् सन २०१९ डिसेम्बर १२ सम्म रेलमार्ग निर्माणको कार्य सम्पन्न गर्ने लक्ष्य थियो। तर, कटहरी क्षेत्रमा पर्ने करिब ५६ किलोमिटरमा स्थानीय जग्गाधनीले सरकारी मूल्याङ्कनका आधारमा मुआब्जा नलिने अडान लिएपछि सो क्षेत्रमा रेलमार्ग विस्तार हुन सकेको छैन। मुआब्जा विवादका कारण मोरङको कटहरीमा निर्माण गरिने भनिएको रेल स्टेशनको काम पनि अघि बढ्न नसकेको मोरङका प्रमुख जिल्ला अधिकारी काशीराज दाहाल बताउँछन्। भारतीय निर्माण कम्पनी इरकोण इन्टरनेशनलका अनुसार नेपालतर्फको रेल लिक बिछ्याउने कार्यमा २ अर्ब १३ करोड खर्च भइसकेको छ। भारतको बथनाहाबाट विराटनगरको भेडियारीसम्मको रेलमार्ग निर्माणका लागि कुल ४ अर्ब ४८ करोड खर्च भएको जनाइएको छ।"
९४ जनाको मोतीबिन्दुको निःशुल्क शल्यक्रिया,"जाजरकोट : जाजरकोटको नलगाड नगरपालिकाले मोतीबिन्दुको निःशुल्क शल्यक्रिया शिविर सञ्चालन गरेको छ। नेपाल नेत्रज्योति संघ, एकीकृत आँखा तथा कान स्वास्थ्य कार्यक्रमको आर्थिक, नेपाल रेडक्रस सोसाइटी सुर्खेत आँखा अस्पतालको प्राविधिक सहयोग, नेपाल रेडक्रस सोसाइटी जाजरकोटको सहजीकरण र नलगाड नगरपालिकाको आयोजनामा दल्लीमा भएको दुई दिने मोतीबिन्दु शल्यक्रिया शिविरबाट ५० महिला र ४४ पुरुष गरी ९४ जनाको मोतीबिन्दुको शल्यक्रिया गरिएको एकीकृत आँखा तथा कान स्वास्थ्य कार्यक्रमको सामुदायिक संयोजक निर्मला सुनारले जानकारी दिइन्। शुक्रबारदेखि सुरु भएर आइतबार बिहानसम्म शिविरमा ५ सय ५५ जनाको आँखा परीक्षण गरिएको थियो। शिविरमा औषधि र चश्मा पनि वितरण गरिएको थियो। नलगाड नगरपालिकाले प्रत्येक वर्ष विभिन्न दातृ निकायहरूसंगको समन्वयमा आँखा, कान, घाँटी, नाक, महिलाहरूको पाठेघर खस्ने समस्या सम्बन्धीको विभिन्न विशेषज्ञ स्वास्थ्य शिविर सञ्चालन गर्दै आएको नलगाड नगरपालिकाका प्रमुख डम्बरबहादुर रावतले बताए। हाल सम्पन्न गरिएको मोतीबिन्दु शल्यक्रिया शिविरबाट धेरै विपन्न र जेष्ठ नागरिकले सेवा पाएको नगर प्रमुख रावतको भनाइ रहेको छ। मोतीबिन्दुको शल्यक्रिया गरेका ज्येष्ठ नागरिकहरूले आफूहरूले पुनर्जीवन भएको बताएका छन्।"
सौर्य मण्डलका अधिकांश ग्रहलाई खाली आँखाले देख्न सकिने,"काठमाडौं: सौर्य मण्डलका अधिकांश ग्रहलाई यो पुस महिनामा खाली आँखाले देख्न सकिने भएको छ। शिक्षा मन्त्रालय अन्तर्गतको बीपी कोइराला मेमोरियल प्लानेटेरियम तथा अब्जरभेटरी र विज्ञान संग्रहालय विकास समितिका अनुसार पुस महिनामा बाइनाकुलर र टेलिस्कोपको सहायता बिनै सौर्य मण्डलका मुख्य ग्रहलाई देखिनेछ। आकाश सफा रहेको अवस्थामा साँझ पख सूर्यास्त सँगै बुध र शुक्र ग्रह दक्षिण पश्चिम दिशामा केही समय अवलोकन गर्न सकिने समितिका निमित्त कार्यकारी निर्देशक डा सनतकुमार शर्माले जानकारी दिए। यी दुई ग्रह ६:३० बजे सम्ममा क्षितिजमूनी पुगिसक्ने भएकोले सीमित समयको लागि देख्न सकिनेछ। शनि ग्रहलाई सोहि दिशामा साँझ ८:३० बजे सम्म देख्न सकिनेछ। वृहस्पति ग्रहलाई भने स्पष्ट र चम्किलो रुपमा पूर्वदक्षिणबाट मध्यरातसम्म देख्न सकिनेछ। मङ्गल ग्रह भने पूर्वउत्तरदेखि पश्चिममा साँझदेखि बिहानसम्म देख्न सकिने शर्माले बताए। त्यस्तै औंसीपछि चन्द्रमा पनि अर्ध चन्द्रकार स्वरुपबाट पूर्णचन्द्रमा सम्मको दृश्यमा ग्रहको अघि पछि पछ्याईरहेको मनोरम दृश्य देख्न सकिनेछ। यी ग्रहहरू पङ्तिवद्ध रहेपनि यिनीहरूको चित्र एकैसाथ लिन अति कठिन रहने समितिले एक विज्ञप्तिमार्फत जानकारी गराएको छ। बुध, शुक्र, शनि वृहस्पति र मङ्गल ग्रहलाई खाली आँखाले सजिलै देख्न सकिनेछ भने शनि र वृहस्पतिग्रहको बीचमा बरुण ग्रह तथा वृहस्पति र मङ्गल ग्रहको बीचमा अरुण ग्रहलाई बाइनाकुलर र टेलिस्कोपको सहायताले देख्न सकिनेछ। काठमाडौंबाट अवलोकन गर्दा प्रकाश प्रर्दुषण न्यून भएको स्थानबाट सूर्यास्त पश्चात् एजिम्यूथकोण ७० डिग्री देखि २४० डिग्री र उचाईकोण १० डिग्री देखि ६० डिग्रीमा यी ग्रहहरूलाई खाली आँखाले देख्न सकिन्छ।"
करोड खर्चेर बनाइएको फाप्लु विमाानस्थलको प्रवेशद्वार वर्षौदेखि उपयोगबिहीन,"सोलुखुम्बु : सोलुखुम्बुको फाप्लु विमानस्थलमा निर्माण गरिएको मुख्य प्रवेशद्वार वर्षौदेखि उपयोगबिहीन बनेको छ । नेपाल नागरिक उड्डयन प्राधिकरणको ८ करोड ७८ लाखको लागत भित्र २०७७ सालमा निर्माण गरिएको विमानस्थल प्रवेश गर्ने मुख्य गेट तथा मार्ग वर्षौंदेखि प्रयोगमा आउन नसकेको हो । नयाँ निर्माण गरिएको विमानस्थल प्रवेश मार्ग प्रयोगमा आउन नसक्दा यात्रुहरु समस्या मोलेर साँघुरो मार्ग प्रयोग गर्न बाध्य छन् । विमानस्थल भित्रिने र बाहिरिने फरक फरक राखेर बनाइएको मार्ग सञ्चालन नहुँदा टावरका कर्मचारी तथा सुरक्षाकर्मीहरु कार्यालय प्रवेश गर्ने साँघुरो मार्ग प्रयोग गर्न यात्रुहरु बाध्य बनेका हुन् । बैकल्पिकमार्ग अत्यन्त साँघुरो हुँदा बिरामीहरु धावनमार्गसम्म लैजानुपर्ने भएमा स्टेचर प्रवेश गराउन समेत कठिन रहेको प्रत्यक्षदर्शी बताउँछन् । साथै विमानस्थलमा ठूला सरसामान लैजानुपर्ने वा निकाल्नुपर्ने भएमा समेत कठिन रहेको स्थानीय बताउँछन् । राज्यको करोडौं लगानीमा निर्माण गरिएको उक्त संरचना वर्षौंदेखि उपयोगबिहीन हुँदा समेत सम्बन्धित पक्ष मुक दर्शक बनेका छन् । यता नेपाल नागरिक उड्ययन प्राधिकरण फाप्लुका प्रमुख भानुभक्त आचार्यले उक्त गेटको प्रवेशद्वारभन्दा भित्र भागको वालको करिब ५ मिटर भागमा ग्याभिङ जाली नभएकाले सञ्चालन नगरिएको बताए । साथै धावनमार्ग माथिल्लो भागको स्टेपमा समेत प्राविधिक समस्या रहेकाले मर्मतपछि मात्रै सञ्चालन गर्न सकिने आचार्यको भनाइ छ । जसका लागि आफूले प्राधिकरणको केन्द्रीय कार्यालयमा पत्राचार गरिसकेको उनले बताए । तर, न त मर्मतमा कसैले चासो नै दिएको छ न त निर्माण सम्पन्न भएको संरचना सुचारु गराउनमै कसैको ध्यान गएको छ । प्राधिकरणका आयोजना प्रमुख इन्जिनियर रत्न बहादुर श्रेष्ठले भने उक्त गेट सञ्चालन गर्नमा समस्या नरहेको दाबी गरे । नयाँ गेट वर्षौदेखि उपयोगबिहीन हुँदा यात्रुलाई समस्या हुनका साथै सुरक्षामा समेत चुनौती आउन सक्ने भन्दै सञ्चालनका लागि पहल गर्ने प्रतिकृया दिए । सो संरचना इन्जिनियर श्रेष्ठ आफैले पेटी ठेक्काको रुपमा लिएर निर्माण गरेको स्रोतको भनाइ छ । जसका कारण प्राविधिक समस्या भएपनि मर्मत नगरी अलपत्र छोडिएको स्रोतको दाबी छ । २०७७ सालमा निर्माण गरिएको प्रवेशद्वार केहि महिनामै भत्किएपछि पुनः मर्मत गरिएको थियो ।"
स्मरनोफ ब्रान्डको भोड्का नेपालमै उत्पादन,"काठमाडौं: स्मरनोफ ब्रान्डको भोड्का नेपालमै उत्पादन सुरु भएको छ। विश्वको नम्बर १ ब्रान्ड मानिएको स्मिरनोफ भोड्का नेपालको मदिरा उत्पादक नेपाल लिकर प्रालिले बजारमा ल्याएको हो। यो भोड्का विराटनगरमा रहेको कारखानाबाट उत्पादन भइरहेको कम्पनीले जनाएको छ। कम्पनीका कार्यकारी अध्यक्ष राजेशवीरसिंह तुलाधरका अनुसार तीनपटक डिस्टिल गरी १० पटक फिल्टर गरिएको भोड्का बजारमा ल्याइएको कम्पनीले जनाएको छ। स्मरनोफ भोड्का ७५०, ३७५ र १८० एमएल गरी तीनवटा भेरियन्टमा उपलब्ध रहेको र मूल्य क्रमशः २२००, ११०० र ५५० रुपैयाँ रहेको कम्पनीले जनाएको छ। कम्पनीले नेपाली बजारमा एन्टिक्विटी ब्लु ह्विस्की, सिग्नेचर प्रिमियररेयर ह्विस्की, मिस्टर डोबेलको नम्बर १ लक्जरी ह्विस्की, ब्लुरिब्यान्ड जिनलगायतका विभिन्न ब्रान्डका मदिराहरू उपलब्ध गराउँदै आएको जनाएको छ।"
"लुम्बिनीको तेस्रो जित, पोखरा अझै जितविहीन","काठमाडौं: शाड्ली भान स्कालक्यकको अलराउन्ड प्रदर्शनप्रेरित लुम्बिनी अल स्टार्सले नेपाली टी २० लिगमा मंगलबार पोखरा एभेन्जर्सलाई तीन विकेटले पराजित गरेको छ। त्रिवि क्रिकेट मैदानमा टस हारेर ब्याटिङको निम्तो पाएको पोखराले २० ओभरमा एक सय ३३ रनको योगफल तयार गर्न ९ विकेट खर्चिएको थियो। जवाफी ब्याटिङमा उत्रिएको लुम्बिनीले इनिङको अन्तिम बलमा शाड्लीको छक्कासहित लक्ष्य पूरा गर्यो। लुम्बिनीलाई अन्तिम बलमा जितका लागि पाँच रन आवश्यक थियो। सोही बलमा शाड्लीले विशाल छक्का प्रहार गर्दै लुम्बिनीको तेस्रो जित सुनिश्चित गरे। लुम्बिनीका लागि ११ बलको सामना गरेका शाड्लीले चार छक्कासहित अविजित ३१ रनको इनिङ खेल्दा म्यान अफ दी म्याच बने। लुम्बिनीका लागि कुशल भुर्तेलले २८ बलमा चार चौका र दुई छक्कासहित ३९ रनको इनिङ खेलेका थिए। यस्तै, उन्मुक्त चान्दले २२ र अनिल साहले १९ बाहेक अन्य ब्याटरले उल्लेख्य प्रदर्शन गर्न सकेनन्। बलिङतर्फ पोखराका लागि कुशल मल्ल र विपिन खत्रीले दुई दुई तथा प्रतिश जिसी, अभिमन्यु मिथुन र जहिर खानले एकएक विकेट लिए। पहिलो इनिङमा पोखराका लागि कुशल मल्लले ३१ बलमा पाँच चौका र पाँच छक्कासहित ६१ रनको शानदार इनिङ खेले। त्यसअघि, विकेटकिपरब्याटर उपुल थरङ्गाले ५१ बलमा ४२ रन जोडेका थिए। त्यसबाहेक अन्य ब्याटरले दोहोरो अंकमा रन बनाउन सकेनन्। लुम्बिनीका लागि शाड्लीले सर्वाधिक तीन विकेट लिए। किशोर महतो र गुल्शन झाले दुईदुई तथा हर्मित सिंह र सागर ढकालले पनि एकएक विकेट चट्काए। पहिलो खेलमा फार वेस्टर्न युनाइटेडलाई ६७ रनले पराजित गरेको लुम्बिनीले दोस्रो खेलमा विराटनगर सुपर किङ्ग्समाथि ३ रनको जित निकालेको थियो। पहिलो खेलमा काठमाडौं नाइट्ससँग २६ रनले हारेको पोखरा दोस्रो खेलमा जनकपुर रोयल्ससँग ५ विकेट स्तब्ध भएको थियो।"
गाउँमै थन्कियो जिम्बु,"मुगु : मुगुको डोल्पु गाउँमा सयौं क्वीन्टल जिम्बु थन्किएको छ। मुगुम कार्मारोङ गाँउपालिका१ डोल्पु क्षेत्रको नाम्लाङ्ग खोलामा पाइने जिम्बुलाई ब्यापार ब्यवसायमा कर तोकेपछि स्थानीयले संकलन गरेको जिम्बु गाउँमै थन्किएको हो। मसला प्रजातिमा राखिएको जिम्बुलाई चालू आर्थिक वर्षबाट वनस्पतिजन्य वनपैदावारमा राखेपछि जिम्बु ब्यापार ब्यवसाय गर्ने ब्यापारी तथा संकलन कर्ताहरूबाट प्रति केजी १० रुपैयाँका दरले कर तोकेपछि स्थानीयले संकलन गरेको सयौं क्विन्टल जिम्मु डोल्पु गाउँमै थन्किएको हो। भान्सामा दाल र तरकारी झान्नका लागि प्रयोग हुने जिम्बु नेपालका उच्च हिमाली क्षेत्रका केही भागमा मात्र पाइन्छ। ४ हजार मिटर उचाइमा पाइने जिम्बु साउनदेखि कार्तिकको अन्तिम सातासम्म दुई तीन दिन हिँडेर खोला तथा गुफामै बास बसेर स्थानीयले संकलन गर्छन्। संकलित जिम्बु ढुङ्गामा काठको मुग्राले चुट्छन्। चुटी सकेपछि एक हप्ता पाटनमै सुकाउन राख्न्। सुकेपछि मात्र जिम्बु प्रयोग गर्न मिल्छ। अघिल्ला वर्षहरूमा मसला प्रजाति भनेर कुनै पनि निकायलाई राजस्व बुझाउनु पर्दैनथ्यो। खुला रूपमा व्यापार ब्यवासय गरेका थियौ। यो वर्षबाट वन डिभिजन कार्यालयले जिम्बुको ब्यापार ब्यवसायमा प्रति किलो १० रुपैयाँ करले तोकेपछि स्थानीयले संकलन गरेको सयौं क्वीन्टल जिम्बु गाउँमै थन्किएको मुगुम कार्मारोङ गाँउपालिका१ का सोनाम लामाले बताए। डोल्पु गाँउका स्थानीयको मुख्य आयश्रोत भनेकै जिम्बु हो। यहाँका स्थानीयले संकलन गरेर ल्याएको जिम्बु मुगु जिल्लामा मात्र नभइ जुम्ला, बाजुरा, नेपालगन्ज, सुर्खेत, काठमाडौं र पोखरा लगायत देशका ठूला सहरमा निर्यात हुने गरेको छ। स्थानीयहरूले गाउँमै ९५० रुपैयाँ प्रति किलोको दरले बिक्री गर्छन्। जिम्बु बिक्रिबाट आएको आम्दानीले डोल्पुबासीले वर्षभरिको घरखर्च चलाउने गरेका छन्। अघिल्ला वर्षहरूमा मसला प्रजाति भनेर राजस्व कुनै निकायलाई नतिरेको स्थानीयले बताएका छन्। यो वर्ष राजश्व तिरेर मात्र बिक्री गर्ने सरकारी नीति भएको भन्ने जानकारी आएपछि स्थानीयहरूले संकलन गरेको जिम्बु गाउँमै थन्किएको हो। यति बेलासम्म संकलन गरेको जिम्बु ठाउँठाउँमा निर्यात भइसकेको हुन्थ्यो। राजस्व नतिरी जिम्बुको ब्यापार गरे नियमअनुसार कारबाही हुने डरले पनि स्थानीयले गाउँबाट बाहिर जिम्बु निर्यात नगरेको हुन सक्ने सोही वडाका पूर्व अध्यक्ष सोनामा वाग्री तामाङले बताए। जिम्बुलाई योभन्दा अगाडि मसलाको रुपमा लिएको थियो। वन नियमवली संशोधन २०६९ को अनुसूचीमा व्यवस्था भएअनुसार यसलाई वनस्पतिजन्य पैदवारमा सूचीकरण भएकाले १० रुपैयाँका दरले राजस्व तिरेर मात्र बिक्री तथा निर्यात गर्न पाइने व्यवस्था गरिएको छ। राजस्व तिरेर बिक्री गर्दा व्यापारी तथा स्थानीयहरूलाई कुनै झन्झटसमेत हँुदैन। चालू आर्थिक वर्षबाट जिम्बुमा राजस्व लागू भएको हो। अहिले १५ जना जतिले राजस्व तिरेर बिक्रीका लागि इजाजत लगिसकेको जिल्ला डिभिजन वन कार्यालयका प्रमुख सुमन खनालले बताए।"
जोगाउँदै मगर संस्कृति,"तानसेन : पाल्पाका स्थानीय तह हराउँदै मौलिक संस्कृति संरक्षणमा जुटेका छन्। जिल्लामा करिब ५५ प्रतिशत मगरको बसोवास छ। मगरको भाषा र संस्कृति नयाँ पुस्तामा कम रूपान्तरण भएको छ। रैनादेवीछहरा गाउँपालिकाले मगर संस्कृतिको जगेर्नाका लागि काम थालेको छ। मगरको परम्परागत कला संस्कृति दिनहुँ हराउँदै गएपछि जर्गेनाको अभियान थालेको गाउँपालिकाले जनाएको छ। मगर समुदायमा एउटै व्यक्तिबाट गाउने, बजाउने र नाँच्ने अभ्यास परम्परादेखि नै चल्दै आएका थिए। गाउँघरका कुरा, माया पिरतीलाई आधार बनाएर गाउने, नाँच्ने, कला संस्कृतिलाई जोगाउन पाका पुस्ता अगाडि सरेका छन्। रैनादेवी छहरा गाउँपालिकाले गाउँस्तरमा हुने मेला महोत्सवमा मगरी कला संस्कृतिको जर्गेनाको अभियान चलाएको छ। विद्यालयका वार्षिकोत्सव, विभिन्न किसिमका कार्यक्रम, विवाह ब्रतवन्ध, भोजभतेरमा स्थानीय स्तरका पञ्चेवाजा मारुनी, ठूलो नाच, सोरठी नाच गरेर स्थानीय कला संस्कृति जर्गेना अभियान चालिएको हो। गाउँपालिकाभरिका मगरी कला संस्कृति जगाउन न्वागी पर्वको अवसरमा रैनादेवी मन्दिर क्षेत्रमा प्रतियोगिता अभियान सञ्चालन गरिएको गाउँपालिकाका अध्यक्ष रुकमागत भट्टराईले बताए। गाउँपालिकाको प्रत्येक वडामा मगरी कला संस्कृतिको प्रभावलाई व्यवस्थित गर्ने, जोगाउने, काममा पालिकाले नीति र कार्यक्रम बनाएर वडा वडामा बजेट विनियोजन गरेको अध्यक्ष भट्टराईले बताए। बाउबाजेको पाला पनि सर्वश्रेष्ठ ठहरिएका परम्परागत मारुनी, ठूलो नाच, भैली नाच, सोरठी जस्ता नाँचहरू आज पनि युवापुस्तादेखि विदेशीको मन मस्तिष्कमा छाप छोड्न सफल छन्। ठूलो नाच, भैली नाच, सोरठी सालैजो जस्ता गीत गाउँदै मादल ठोक्दै गुन्यु र चोलो र टोपीको पहिरन फूल माला लगाएर गरिएको नृत्यको दृश्य हेर्दा जो कोहीलाई नाचुनाचु जस्तो उत्साह बनाउँछ। रैनादेवी भुवनपोखरी क्षेत्रमा मगरी कला संस्कृतिले धनी रहेकाले, उनीहरूको पहिचानलाई स्थापित गर्न, परम्परागत कला संस्कृतिबाटै आयआर्जन बढाउने गरी वडा कार्यालयले पहिलो प्राथमिकता साथ जर्गेना अभियान थालेको रैनादेवी छहरा गाउँपालिका३ का वडा अध्यक्ष प्रदीप पौडेलले बताए। विद्यालयमा हुने बार्षिकोत्सव, वडामा हुने मेला महोत्सवमा लोप हुन लागेका स्थानीय कला संस्कृतिलाई अनिवार्य सहभागिता गराउने गरी अभियान सुरु गरेको वडा अध्यक्ष पौडेलले बताए। पाल्पा मगरी कला संस्कृतिमा धनी रहेता पनि पछिल्लो समय युवाहरू गाउँ छोड्ने रोजगारीका लागि सहर बजार, विदेशिने कारण पाका पुस्ताबाट युवा पुस्तामा मौलिक कला संस्कृति पूर्णरूपमा हस्तान्तरण हुन सकेको छैन। मगरी कला संस्कृति जर्गेना गर्न पछिल्लो समय स्थानीयवासीको आवाजलाई पालिकास्तरबाट सम्बोधन हुन थालेको छ। वडा तथा पालिकाबाटै बजेट विनियोजन गरी परम्परागत कला संस्कृति जर्गेनाको प्रयासले स्थानीयवासीहरू उत्साहित भएको, मगरी कला संस्कृति जर्गेनामा टेवा पुगेको स्थानीय संस्कृतिकर्मी विशाल दर्लामीले बताए। गाउँपालिको वडा नंं १ सिद्धेश्वर, सोमादी, भुवनपोखरी, जुठापौवा, बल्ढेङगढी र सत्यवतीमा मगरहरूको बाहुल्यता भएको क्षेत्र भएकोले मगरी कला संस्कृति जोगाउन यस क्षेत्रलाई पालिकाबाट सहयोग भएको पाका पुस्ताबाट युवा पुस्तामा कला संस्कृति हस्तान्तरणको अभियान चलेको दर्लामी बताउँछन्।"
विश्वकपका चम्किएका गाक्पो कीर्तिमानी मुल्यमा बेचिए,"आम्सटरड्याम : कतारमा यही महिना सम्पन्न फिफा विश्वकपमा चम्किएका डच विङ्गर कोडी गाक्पोलाई पीएसभी आइन्डोभनले कीर्तिमानी मुल्यमा लिभरपुललाई बेचेको छ। विश्वकपमा नेदरल्यान्ड्सले क्वार्टरफाइनलसम्मको यात्रा तय गर्दा गाक्पोले तीन गोल गरेका थिए। डच लिच एरडिभिजीमा जार सिजन नै ९ गोल र १२ असिस्ट गरेका गाक्पोलाई इङ्लिस क्लब लिभरपुलले करिब ५० मिलियन पाउन्डमा भित्र्याएको छ। उत्कृष्ट लयमा रहेका २३ वर्षीय अट्याकरलाई कीर्तिमानी मुल्यमा बिक्री गरेको आइन्डोभनले पुष्टि गरेको छ। उनी आवश्यक प्रक्रिया पूरा गर्न तत्कालै इङ्ल्यान्ड प्रस्थान गर्ने आइन्डोभनद्वारा जारी वक्तव्यमा उल्लेख छ। दुवै क्लबले आधिकारिक बिक्री मुल्य सार्वजनिक गरेका छैनन्। तर, यो पीएसभीका लागि कीर्तिमानी मुल्य हो, आइन्डोभनका महाप्रबन्धक मार्सेल ब्रान्ड्सले भनेका छन्। गाक्पोलाई भित्र्याउन यसअघि म्यानचेस्टर युनाइेडले पनि चासो देखाएको थियो। तर, लिभरपुलले बाजी मारेको छ।"
दक्षिण कोरियाका पूर्वराष्ट्रपति लीको जेल सजाय मिनाह,दक्षिण कोरियाका पूर्वराष्ट्रपति ली म्युङबाकका साथै केही अन्य राजनीतिज्ञ र पूर्व सरकारी अधिकारीको जेल सजाय मिनाह गरिएको छ । दक्षिण कोरियाका राष्ट्रपति युन सुक योलले आफ्नो संबैधानिक अधिकार प्रयोग गर्दै मङ्गलबार पूर्वराष्ट्रपति ली म्युङबाकसहितका ती अधिकारीको जेल सजायँलाई विशेष परिस्थिति मिनाह गरिदिएका हुन्। सन् २०१३ को फेबु्रअरीसम्म पाँच वर्ष राष्ट्रपतिको जिम्मेवारी सम्हालेका लीलाई सन् २०२० को अक्टोबरमा घूस खोरी र अनियमिततागरेको अभियोगमा १७ वर्षको जेल सजाय सुनाइएको थियो । बुधबारदेखि लागू हुने गरी जेल जीवनलाई विशेष मिनाह गरी बाँकी १५ वर्षको जेल सजायबाट छुट दिइनेछ । गत मे महिनामा पदभार ग्रहण गरेयता युनले राष्ट्रपतिका रूपमा दोस्रो पटक पूर्व सरकारी अधिकारीहरूलाई क्षमादान दिनुएका हुन्।
"महोत्तरीमा एक वर्षमा १० जनाको हत्या, ४० जनामा यौनदुर्व्यवहार","महोत्तरी : महोत्तरीमा पछिल्लो वर्ष अपराधजन्य क्रियाकलापमा वृद्धि भएको पाइएको छ। एक तथ्यांकअनुसार २०७८ मा बलात्कार,बलात्कार प्रयास र यौनदुर्व्यहारका ४० र १० जनाको हत्या भएको तथ्यांक सार्वनजिक भएको छ। महोत्तरीको जलेश्वरमा सोमबार अनौपचारिक क्षेत्र सेवा केन्द्र (इन्सेक) महोत्तरीको आयोजनामा नेपाल मानव अधिकार वर्ष पुस्तक२०२३ प्रकाशन पूर्व वार्षिक समीक्षा कार्यक्रमकाबीच सो तथ्यांक सार्वजानिक गरिएको हो । इन्सेक महोत्तरीका जिल्ला प्रतिनिधि अजयकुमार साहले जिल्लाभरिमा सन् २०२२ को जनवरीदेखि डिसेम्बरसम्मको अभिलेख गरेका घटनाहरूको प्रस्तुत गरेका थिए । सार्वजनिक गरिएको तथ्यांकअनुसार परिवारजन र व्यक्तिबाट १० जनाको हत्या , बलात्कार, बलात्कार प्रयास र यौन दुर्व्यवहारका ४०, मानव बेचबिखन तथा ओसार पोसारका १, बहु विवाह १३, बाल विवाह एक, प्रहरीको गोली प्रहारबाट दुईजना घाइतेलगायत ६४ घटना घटेका छन्। महिला अधिकारकर्मी तथा वोरेक महोत्तरीका कार्यक्रम अधिकृत लिला दियालीले हिंसा परेका पीडितलाई अन्तिम न्यायको विन्दुसम्म पुर्याउन सहयोग निरन्तर जारी राख्नु पर्ने बताइन् । महिला मानव अधिकार रक्षक महोत्तरीका अध्यक्ष काजल नागवंशीले मानव अधिकार उल्लंघनका घटनाहरू सत्यतथ्यको आधारमा हरेक वर्ष इन्सेकले वर्ष पुस्तकमा अभिलेखिकरण गर्दा राज्य पक्ष र गैरराज्य पक्षबाट हुने घटनालाई खबरदारी गर्दै आउनु आम नागरिहरूका लागि दस्तावेज रुपमा अनुभूति भइरहेको बताइन् । कार्यक्रममा मानव अधिकार रक्षक संजालका सल्लाहकार तथा पत्रकार रंजन भण्डारीले इन्सेकले समय समयमा गर्ने यस प्रकारको कार्यक्रममार्फत जिल्लाको मानव अधिकार अवस्थाबारे छलफलको वातावरण बनेको बताउँदै उनले पछिल्लो समय जिल्लामा आत्महत्या चुनौती बन्दै गइरहेकोले आत्महत्या न्यूनीकरणको पहल हुनु पर्नेमा जोड दिएका छन् । पत्रकार भण्डारीले महोत्तरीमा भई रहेको विभिन्न खाले महिला तथा घरेलु हिंसा रोकथामको लागि ग्रामिण भेगहरु सम्म संजाल विस्तार गर्न आवश्यक रहेको सुझाव दिए। महिला अधिकारकर्मी साधना बर्माले जिल्लामा अधिकारकर्मी र यस क्षेत्रमा काम गर्ने बीच एकिकृत भएर आवाज र कदम चाल्नु पर्ने आवश्यक्ता रहेको बताइन्। उनले अधिकारकर्मीहरुलाई पनि बेला बेलामा नयाँ नीतिनियम र कानुनको आवश्यक जानकारीका लागि अभिमुखिकरण कार्यक्रमको खाँचो रहेको बताइन् । कार्यक्रममा विभिन्न संघसंस्था, संचारकर्मी, अधिकारकर्मीलगायतका उपस्थिति रहेको थियो ।"
प्री ओपन सेसन : नेप्से परिसूचक ४७२ अंकले बढ्यो,काठमाडौं : सेयर कारोबारको तेस्रो दिन आज प्री ओपन सेसनमा नेप्से परिसूचक ४७२ अंकले बढेर १९२८८१ विन्दुमा पुगेको छ। यो समयमा ८१ पटक सेयर कारोबार भएको छ। अघिल्लो कारोबार दिन सोमबार नेप्से परिसूचक ५६८६ अंकले बढेर १९२४ विन्दुमा पुगेको थियो। सो दिन २ अर्ब ९ करोड ७० लाख ४९ हजार रुपैयाँ बराबरको सेयर खरिदबिक्री भएको थियो। आज प्री ओपन सेसनमा ४१ कम्पनीको ९ हजार ८७२ कित्ता सेयर ३५ लाख २८ हजार ३९९ रुपैयाँमा खरिदबिक्री भएको छ। कारोबारमा आएका कम्पनीमध्ये ३३ को मूल्य बढ्यो भने १ को घटेको छ। बाँकी ७ कम्पनीको मूल्य स्थिर रहेको छ।
३५ तोला सुनसहित पक्राउ परेका डीएसपी ठगबहादुर केसीलाई निलम्बन गर्न सिफारिस,"काठमाडौं : इलाका प्रहरी कार्यालय बुटवलका डीएसपी ठगबहादुर केसीलाई निलम्बन गर्न सिफारिस गरिएको छ। प्रहरी प्रधान कार्यालय नक्सालले केसीलाई निलम्बन गर्न गृह मन्त्रालयमा सिफारिस गरेको प्रहरी प्रवक्ता डीआइजी टेकबहादुर राईले अन्नपूर्णलाई जानकारी दिए। उनले भने,' निलम्बनका लागि गृहमन्त्रालयसमक्ष सिफारिस पठाएका छौं। त्यसका लागि थप अनुसन्धान अघि बढ्छ।' बुटवलका एक व्यापारीसँग सुन नियन्त्रणमा लिएर आफै राखेको आरोप लागेपछि डीएसपी ठगबहादुर केसी पक्राउ परेका हुन्। प्रहरीको केन्द्रीय अनुसन्धान ब्युरो काठमाडौंको टोलीले उनलाई निवासबाटै नियन्त्रणमा लिएको हो । सरुवा भई पोखरा जाने तयारी गरिरहेका बेला अनुसन्धान टोलीले उनलाई सुन र नगदसहित आइतबार साँझ नियन्त्रणमा लिएको हो। उनको साथबाट २५ लाख नगद र ३५ तोला सुन बरामद भएको प्रहरीले जनाएको छ ।"
अर्थतन्त्र पुनरूत्थान सरकारको पहिलो प्राथमिकता : प्रधानमन्त्री दाहाल,"काठमाडौं : नवनियुक्त प्रधानमन्त्री पुष्पकमल दाहाल प्रचण्डले अर्थतन्त्रको पुनरूत्थान सरकारको पहिलो प्राथमिकता भएको बताए। उनले मन्त्रिपरिषद्को पहिलो बैठकबाट यस सम्बन्धमा विशेष निर्णय भइसकेको बताएका छन्। मंगलबार बिहान भएको नेपाल उद्योग वाणिज्य महासङ्घको पदाधिकारी प्रतिनिधिमण्डलसँगको भेटमा प्रधानमन्त्री प्रचण्डले अर्थतन्त्रको संवेदनशील अवस्थाका सम्बन्धमा निजी क्षेत्रको चासो र चिन्तालाई आफूले सम्मान गर्ने पनि उनले बताए। 'महासङ्घ अर्थतन्त्र जोगाऔं भन्ने अभियानमा लागेको छ, यति बिहानै भेटघाटका लागि आउनुभयो, त्यही विषयमा तपाईंहरु चिन्तित हुनुहुन्छ र समस्या समाधानका लागि भनिरहनुभएको छ, सरकारले यसलाई गम्भीर रुपमा लिन्छ', प्रधानमन्त्रीको भनाइ उधृत गर्दै महासङ्घले जारी गरेको विज्ञप्तिमा उल्लेख छ । प्रधानमन्त्रीको निजी निवास खुमलटारमा भएको भेटमा मुलुकको अर्थतन्त्रको पुनरुत्थानबारे विचार विमर्श भएको महासङ्घको भनाइ छ । महासङघ अध्यक्ष शेखर गोल्छाले नवनियुक्त प्रधानमन्त्रीलाई सिङ्गो निजी क्षेत्रकातर्फबाट बधाई एवं शुभकामना दिंदै अर्थतन्त्रको वर्तमान अवस्थाबारे अवगत गराएका थिए। प्रधानमन्त्री प्रचण्डले महासङ्घकातर्फबाट यसअघि दिइएको सुझाव अध्ययन गरिरहेको र यस विषयमा अर्थमन्त्रालय, राष्ट्र बैंक र निजी क्षेत्रलाई पनि राखेर छिट्टै समस्या समाधानमा पहल गर्ने विश्वास व्यक्त गरे। रासस"
गृहमन्त्रीलाई नैतिक संकट : मन्त्रिपरिषद्भित्र प्रतिपक्षी हुँदैन !,"काठमाडौं : नवनियुक्त उपप्रधान एवं गृहमन्त्री रवि लामिछानेले पदभार ग्रहण गरेकै अवस्थामा सार्वजनिक अभिव्यक्तिले विवादमा तानिएका छन्। गृहमन्त्री लामिछानेले पदबहाल गरे लगत्तै मन्त्रिपरिषद्भित्रै प्रतिपक्षको भूमिका निर्वाह गर्ने अभिव्यक्ति दिएका थिए। राजनीतिक एवं संसदीय पूर्वाभ्यास नभएका कारण संसदीय व्यवस्थाको विपरित हुने गरी गृहमन्त्री लामिछानेले अभिव्यक्ति सार्वजनिक गरेको जानकारहरु बताउँछन्। संवैधानिक कानुनकाज्ञाता डा विपिन अधिकारीका अनुसार, संसदीय व्यवस्थामा मन्त्रिपरिषदभित्र प्रतिपक्षी हुँदैन। मन्त्रिपरिषद्को सामुहिक निर्णय प्रक्रिया वा पदीय कर्तव्य निर्वाह गर्दाका मापदण्ड छ। त्यसको बारेमा जहिले पनि सजग हुने छु भन्ने अभिव्यक्ति दिएको भए विवादमा आउनुपर्ने अवस्था थिएन, डा अधिकारीले अन्नपूर्ण पोष्ट्सँग भने,पदीय कर्तव्य निर्वाह गर्दा जहिले पनि सतर्क हुनेछु। मुलुकको दीर्घकालिन हित, मूल्यमान्यता कार्यान्वयन गराउने सन्दर्भमा सजग हुने छु भनेको भए भइहाल्थ्यो। नेपालले बेलायतमा प्रचलित वेस्ट मिनिस्टर मोडलको क्याबिनेट सिस्टमलाई अवलम्बन गर्दै आएको छ। पूर्व सभामुख तारानाथ रानाभाट संसदभित्र मात्र प्रतिपक्षी बेञ्च रहने र प्रतिपक्षले आफूलाई लागेको विचार अभिव्यक्त गर्न पाउने बताउँछन्। संसदमा पो प्रतिपक्षी बेन्छ हुन्छ। प्रतिपक्षले विचार राख्न पाउँछ। बैठक बहिष्कार गर्न पाउँछ। पूर्व सभामुख रानाभाटले भने,मन्त्रिपरिषद्भित्र प्रतिपक्षी भूमिका हुँदैन। उपप्रधान एवं गृहमन्त्रीले यस्तो जानकारी भएनभन्दा पनि अलि बढी पो जान्नु भयो की ? संविधानविद् डा अधिकारीका अनुसार संसदीय व्यवस्थामा मन्त्रिपरिषद्भित्र रहेर प्रधानमन्त्रीलाई रचनात्मक सहयोग गर्न सकिन्छ। तर, मन्त्रिपरिषदमा सहभागि भएपछि प्रतिपक्षमा रहन र सार्वजनिकरुपमा प्रतिपक्षीले झैं अभिव्यक्ति दिन मिल्दैन। उचित, तार्किक र विवेकसम्मत निर्णयको लागि प्रधानमन्त्रीसँग सहकार्य वा प्रयास गर्न सकिंदैन भन्ने होइन। तर, प्रतिपक्षको बेञ्च मन्त्रिपरिषद् भित्र हुँदैन, डा अधिकारीले अन्नपूर्ण पोष्ट्सँग भने , मन्त्रिपरिषद्का निर्णय बहुमत वा अल्पमतका आधारमा हुँदैन। प्रधानमन्त्रीले जे भन्छन्, त्यहि हुने हो। प्रतिपक्षीको रुपमा मन्त्री भएर बसिराख्न मिल्दैन। नेपालको संविधानको धारा ७६ (९) अनुसार प्रधानमन्त्रीको सिफारिसमा बढीमा २५ जनाको मन्त्रिपरिषद् गठन हुने संवैधानिक व्यवस्था छ। सर्वोच्च अदालतका पूर्व न्यायाधीश बलराम केसीका अनुसार, प्रधानमन्त्रीले २५ जना मन्त्रीको कुरै नसुनेर निर्णयसमेत गर्न सक्छन्। प्रधानमन्त्रीले मन्त्रिपरिषद् सदस्यका कुरै नसुनि निर्णय गर्न सक्छन्। त्यसविरुद्ध अदालतमा रिट लाग्दैन। पूर्व न्यायाधीश केसीले भने,संसदीय व्यवस्थाको मान्यता नै प्रधानमन्त्रीले आफ्नो निर्णय गर्न सक्ने हो। प्रधानमन्त्रीले सौहाद्रपूर्ण वातावरणको लागि मन्त्रिपरिषद्का सदस्यसँग राय परामर्श लिन सक्छन्। त्यो स्वेच्छिक विषय हो। मन्त्रीको कुरा सुन्नैपर्छ भन्ने बाध्यता छैन। प्रधानमन्त्रीले जे निर्णय गर्छन् त्यहिं मन्त्रिपरिषद्को निर्णय हुन्छ। यहिं संसदीय व्यवस्थाको विशेषता हो। संसदीय व्यवस्थामा मन्त्रिपरिषद्को निर्णयमा अल्पमत वा बहुमत भन्ने हुँदैन। सञ्चारकर्मबाट उदाएका लामिछानेको अभिव्यक्तिलाई संविधानका जानकारहरु संसदीय अभ्यासको अनुभवहीनताको संज्ञा दिन्छन्। पूर्व न्यायाधीश केसी आलोचनात्क चेत भएका व्यक्ति सरकारमा रहनु उपयुक्त नहुने बताउँछन्। प्रधानमन्त्री पुष्पकमल दाहाल 'प्रचण्ड'ले मन्त्रिपरिषद्को पहिलो बैठकमै सरकारको प्रवक्ता बन्न गरेको आग्रहलाई अस्वीकार गरेका गृहमन्त्री लामिछानेलाई आगामी समय चुनौतिपूर्ण देखिन्छ। राष्ट्रिय स्वतन्त्र पार्टीका सभापतिसमेत रहेका लामिछानेलाई प्रधानमन्त्री प्रचण्डलाई कन्भिन्स गर्ने चुनौति छ। पार्टी स्थापनाको ७ महिना नपुग्दै लामिछाने महत्वपूर्ण मन्त्रालय सम्हाल्न पुगेका छन्। प्रधानमन्त्री स्वयम् नै मन्त्रिपरिषद्को प्रमुख हुने र मन्त्रि परिषद्लाई नेतृत्व प्रदान गर्ने प्रचलित मन्त्रिपरिषद् प्रणाली हो। मन्त्रिपरिषद् कसरी सञ्चालन हुन्छ भन्ने बारेमा राम्रो आईडिया भइ नसकेको होला। उहाँ ( रवि लामिछाने) नयाँ पनि हो, पूर्व गृहमन्त्रीले भने,संसदीय व्यवस्था र मन्त्रिपरिषद् सञ्चालनबारे जानकारी राख्नुपर्ने आवश्यकता देखियो। १४ वर्ष अमेरिका बसेर आएका लामिछानेले नौ महिना अघि राष्ट्रिय स्वतन्त्र पार्टी गठन गरेका थिए। गृह प्रशासन र सुरक्षा संगठनभित्रका बेथितिको अन्त्य गर्दै प्रधानमन्त्री प्रचण्डलाई कन्भिन्स गर्ने चुनौति गृहमन्त्री लामिछानेलाई छ।"
महान्यायाधिवक्तामा डा दिनमणि पोखरेल,काठमाडौं : सरकारले कानुनी सल्लाहकार मानिने महान्याधिवक्तामा अधिवक्ता डा दिनमणि पोखरेललाई सिफारिस गरेको छ। प्रधानमन्त्री पुष्पकमल दाहाल 'प्रचण्ड' ले महान्यायाधिवक्तामा अधिवक्ता डा पोखरेललाई सिफारिस गरेका हुन्। प्रधानमन्त्रीको सिफारिसमा राष्ट्रपतिले महान्यायाधिवक्ता नियुक्त गर्ने संवैधानिक प्रावधान रहेको छ। पोखरेल तत्कालीन सभामुख ओनसरी घर्तीमगरका कानुनी सल्लाहकार थिए। उनले कानुनमा विद्यावारिधी गरेका छन्। प्रधानमन्त्री प्रचण्डको नेतृत्वमा नयाँ सरकार गठन भएपछि महान्यायाधिवक्ता खम्मबहादुर खातिले सोमबार राजीनामा बुझाएका थिए। सरकार फेरिएसँगै सरकारको कानुनी सल्लाहकार फेरिने प्रचलन छ।
अवैध जडीबुटी ओसार्ने पक्राउ,"जाजरकोट : अवैध रूपमा जडीबुटी ओसारपसार गर्ने दुई जनालाई जाजरकोट प्रहरीले पक्राउ गरेको छ। डोल्पाबाट नेपालगन्जतर्फ जाँदै गरेको भे१ ख३५१९ नम्बरको ट्रक चेकजाँच गर्दा इजाजत विनै जडीबुटी ओसारपसार गर्ने दुई जनालाई जाजरकोट प्रहरीले केही दिनअघि पक्राउ गरेको हो। पक्राउ पर्नेमा जाजरकोटको छेडागाड नगरपालिका७ का सुरेन्द्र शाही र ट्रक चालक बाँकेको कोहलपुर नगरपालिका१२ का खगेन्द्र खत्री रहेको जिल्ला प्रहरी कार्यालय जाजरकोटले जनाएको छ। ट्रकमा बिना इजाजत ८९ बोरा अर्थात २ हजार १ सय ९२ किलोग्राम जटामसी र १७ बोरा अर्थात् चार सय ७६ किलोग्राम पदमचाल फेला परेको थियो। बरामद गरिएको जडीबुटी आवश्यक कारबाहीका लागि डिभिजन वन कार्यालय जाजरकोटमा पठाइएको जिल्ला प्रहरी प्रमुख डीएसपी सन्तोष निरौलाले बताए। हामीले डिभिजन वन कार्यालयमा विगोसहित बुझाएका हौं। त्यसपछिको प्रक्रिया हामीलाई थाहा छैन, डीएसपी निरौलाले भने। डिभिजन वनले १० दिनको म्याद दिएर उनीहरूलाई प्रहरी हिरासतमै राखेर अनुसन्धान गरिरहेकोे जनाएको छ। डिभिजन बन कार्यालयले रेञ्जर पूर्णबहादुर चन्दको नेतृत्वमा अनुसन्धान टोली गठन गरेर छानबिन गरिरहेको छ। अहिलेसम्म जडीबुटी पैठारी तथा छुट पुर्जी पेस नगरेको तर आफूहरूसँग पैठारी निकासी पुर्जी रहेको ठेकेदारले दाबी गरिरहेको चन्दले बताए। पक्राउ परेको जडीबुटी ठेकेदारले हामीसँग विभागको अनुमति पनि छ। वन कार्यालय डोल्पाको छुटपुर्जी पनि छ भनेर बयान दिएका छन्। हामीले सबै कागजात तत्काल पेश गर्न भनेका छौं। छानबिन तथा अनुसन्धान भइरहेको छ उनले प्रष्ट पारे। जडिबुटी निकासी पैठारीका लागि वन तथा भूसंरक्षण विभाग अनुमति लिनुपर्ने प्रावधान रहेको डिभिजन प्रमुख राधाकृष्ण दासले बताए। पक्राउ परेको जडीबुटी डोल्पा जिल्लाबाट ल्याइएको पाइएको उनले बताए। अनुसन्धान भइरहेको छ। हामी कानुनअनुसार मुद्दा चलाउने तयारीमा छौं, डिभिजन प्रमुख दासले भने, अब म्याद थप गर्दैनौं। कानुनअनुसार प्रक्रिया अघि बढाउँछौं। डिभिजन वन कार्यालयले अनुसन्धान भइरहेको जनाए पनि जडीबुटी ठेकेदारलाई उन्मुक्ति दिन चलखेल भइरहेको आशंका गर्न थालिएको छ।"
"सुनको मूल्य प्रतितोला १ लाख ७ सय पुग्यो, चाँदी स्थिर",काठमाडौं : नेपाली बजारमा सुनको मूल्य महंगिएको छ। आज दुई सय रुपैयाँले बढेर प्रतितोला सुनको मूल्य एक लाख सात सय पुगेको हो। नेपाल सुनचाँदी व्यवसायी महासंघका अनुसार मंगलबार दुई सय रुपैयाँले बढेर प्रतितोला सुन एक लाख सात सय रुपैयाँमा कारोबार भइरहेको छ। आज तेजावी सुनको मूल्य एक लाख दुई सय रुपैयाँ कायम गरिएको महासंघले जनाएको छ। आज चाँदीको मूल्य भने स्थिर छ। चाँदीको मूल्य प्रतितोला १३९० रुपैयाँ पुगेको छ। अघिल्लो कारोबार दिन सोमबार प्रतितोला चाँदी सोही मूल्यमा कारोबार भएको थियो।
"अब ४ दिन पहिले सेन्सर सिफारिस लिए हुने, राति ११ बजेपछि फिल्म हेर्न पाइने","काठमाडौं : चलचित्र विकास बोर्डले फिल्म सेन्सरसम्बन्धी नियमलाई परिवर्तन गरेको छ। सोमबार बसेको बोर्ड बैठकले एक हप्ता अघिदेखि नै फिल्म सेन्सरलाई सिफारिस गर्नुपर्ने नियम परिवर्तन गरी अब चारदिन अगावै दरखास्त पेश गर्दा हुने नयाँ निर्णय गरेको हो। पहिला स्वेदशी तथा विदेशी फिल्मको सेन्सर सिफारिस लिनका लागि एक हप्ता अगाडि दरखास्त पेश गर्नुपर्ने नियम थियो। यस्तै, बोर्डले बेलुकी ११ बजेपछि फिल्म प्रदर्शन गर्नुपर्दा आवश्यक शान्ति सुरक्षाको व्यवस्था गरी प्रदर्शन गर्न सक्ने निर्णय गरेको छ। तर, उक्त समयमा फिल्म प्रदर्शन गर्नुपरे बोर्डलाई जानकारी गराउनुपर्नेछ। यसअघि बेलुका ११ बजेसम्म सकिने गरी चलचित्र प्रदर्शन गर्नुपर्ने नियम थियो। ११ बजेपछि प्रदर्शन गर्नुपरेमा सम्बन्धित जिल्ला प्रशासन कार्यालयको स्वीकृति लिइ चलचित्र विकास बोर्डलाई समेत जानकारी गराउनुपर्ने प्रावधान थियो। साथै नेपाल चलचित्र क्षेत्रका समस्याहरुको समाधान र यस क्षेत्रको हितका लागि विभिन्न संघसंस्थाहरुसँग वार्ता,छलफल तथा अन्तरक्रियाको लागि चलचित्र विकास बोर्ड सदैव तयार रहेको अध्यक्ष भुवन केसीले बताएका छन्। चलचित्र संघले एक हप्ताअघि सेन्सर सिफारिस लिनुपर्ने, ११ बजेपछि फिल्म प्रदर्शन गर्न नपाउने बोर्डको निर्णयविरुद्ध आन्दोलन घोषणा गरेको थियो।"
सरकारको मुख्य प्राथमिकता अर्थतन्त्र सुधार्नमै केन्द्रित छ : प्रचण्ड,"काठमाडौं : प्रधानमन्त्री पुष्पकमल दाहाल (प्रचण्ड)ले सरकारको मुख्य प्राथमिकता अर्थतन्त्र सुधार्नमै रहेको बताएका छन्। मंगलबार बिहान नेपाल उद्योग परिसंघका पदाधिकारीसँगको भेटमा प्रचण्डले निजी क्षेत्रसँग सहकार्य गर्दै अगाडि बढ्ने आश्वसन दिएका हुन्। उद्योग परिसंघका अध्यक्ष विष्णुकुमार अग्रवाल नेतृत्वको टोलीको सुझाव ग्रहण गर्दै उनले प्रधानमन्त्री प्रचण्डले सरकारको मुख्य ध्यान अर्थतन्त्र सुधार्नमै रहेको बताए। मैले निजी क्षेत्रबाट यस्तै अपेक्षा गरेको थिए । परिसंघले स्पष्ट रुपमा सुधारका योजना दिएको छ, यसका लागि परिसंघलाई धन्यवाद। उनले भने, मन्त्रिपरिषद्को पहिलो बैठकबाटै हामीले अर्थतन्त्रलाई नै प्राथमिकतामा राखेका छौं। निजी क्षेत्रसँग सहकार्य गर्दै अगाडि बढ्नेछौं उनले भने । परिसंघ प्रतिनिधिमण्डलले आज बिहान प्रधानमन्त्रीको निजी निवास खुमलटारमा भेटवार्ता गरेको हो । भेटमा अध्यक्ष अग्रवालले निजी क्षेत्रको तर्फबाट बधाई एवं शुभकामना दिँदै चुनौतीपूर्ण अवस्थामा रहेको मुलुकको अर्थतन्त्रको सुधार नयाँ सरकारको पहिलो प्राथमिकता हुनुपर्ने सुझाव दिए। उनीहरुले लिखित सुझावसमेत प्रधानमन्त्रीलाई बुझाएका छन्। उनले परिसंघले संकटपूर्ण अवस्थामा रहेको मुलुकको अर्थतन्त्रलाई पुनः गति प्रदान गर्न तत्काल चाल्न आग्रह गरेको छ।"
सिन्धुली भालुमाराका घरघरमा खानेपानीका धारा,"भालुमारा (सिन्धुली) : सिन्धुलीको मरिण गाउँपालिका ३ भालुमाराकी रणकुमारी तामाङ घरको आँगनमै स्वच्छ पिउने पानीको धारा झरेपछि दंग छिन् । आँगनमा घरका सबै भाँडा पानीले भरेर राखेकी छन् । वर्षौंदेखि घरमै पानीको धारा जोड्ने सपना पुरा भएपछि तामाङमा खुसीयाली छाएको हो । तामाङको यो सपना विभिन्न दातृनिकायको सहयोग तथा भालुमारा नमुना कृषि सहकारी संस्थाको संयोजनमा पुरा भएको हो । ग्रामिण प्रविधि केन्द्रको समन्वयमा डेनिस इन्टरनेश्नल ह्युमेन सेटलमेन्ट सर्भिसमार्फत् सिभिल सोसाइटी इन डेभलपमेन्टको आर्थिक सहयोगमा सिंगो भालुमारा बजारका ९७ घरधुरीमै स्वच्छ खानेपानीको पहुँच पुगेपछि यस्तो खुसीयाली छाएको हो । यहाँ आदिवासी जनजाती तथा दलित समुदायको बसोबास छ । सोलार लिफ्ट सिस्टमबाट बजारका घरघरमा स्वच्छ खानेपानी वितरण गरिएको हो । यसअघि त्यस क्षेत्रका नागरिकहरु कुवा, खोल्सी तथा मरिण खोलाको दुषित खानेपानि खान बाध्य थिए । तर, अहिले घरघरमै धारा आउँदा स्वच्छ खानेपानी उपभोग गर्नुका साथै खेर जाने पानीलाई करेसाबारीमा लगाएर तरकारी तथा फलफूल उत्पादनमा समेत टेवा पुग्ने अवसर आएको तामाङको भनाइ छ । खानेपानी आभाव हुँदा एक घण्टासम्मको दुरीबाट पानी बोकेर घरमा ल्याउनु पथ्र्यो । खान, गाई वस्तुलाई दिन, लत्ताकपडा धुन तथा बालबच्चाको सरसफाइ गर्न निक्कै कठिन थियो । तर, अहिले घरमै धारा आउँदा सुविधासँगै समयको बचत समेत हुने भएको छ,'उनले भनिन् । लामो समयको प्रतिक्षापछि घरघरमा पानिको धारा आउँदा धेरै जसो महिलालाई सुविधा पुगेको सोही ठाउँकी सर्मिला वाइवाको बुझाइ छ । घरधन्दा, वस्तुभाउ, बालबच्चाको सरसफाइ जस्ता कामहरु घरका महिलाले नै गर्नुपर्छ । यस्तो गर्न महिलाले नै पानीको जोहो गर्नुपथ्र्यो । अहिले भने निक्कै सजिलो भएको छ,वाइवाले थपिन् । घरै तल मरिण खोला भएपनि घरमा पानीको समस्या हुँदा त्यहाँ खुल्ला दिशामुक्त क्षेत्र घोषणा प्रभावकारी हुन सकेको थिएन । बोकेको पानिले शौच गर्न समेत कठिन थियो । हिउँदमा त इनार तथा कुवाहरुसमेत सुक्ने गथ्र्यो । तर, अहिले घर तथा शौचालयमा प्रशस्त पानीको सुविधा भएको छ । यसले भालुमारा बजारकै मुहारमा खुसी छाएको छ,भालुमारा स्वच्छ पिउने पानि उपभोक्ता समितिका अध्यक्ष दिनेश घिसिङले भने । आयोजनाले ९७ वटा घरमा धारा, तीनवटा सार्वजनिक धारा र दुई रिजर्भ ट्यांकी निर्माण गरिएको घिसिङको भनाइ छ । वैकल्पिक उर्जा प्रबद्र्धन केन्द्रको सत प्रतिशत नवीकरण उर्जा कार्यक्रम अन्तर्गत उक्त आयोजना लागि विभिन्न दातृनिकायको ३० लाख बढीको सहयोग तथा स्थानीयको ९ लाख बराबरको श्रमदान गरी जम्मा ३९ लाख ५ हजार ६ सय ५९ रुपैयाँ लागतमा सम्पन्न भएको हो । उक्त खानेपानी आयोजना स्थानीयलाई हस्तान्तरण समेत गरिएको छ । निर्माण सम्पन्न आयोजनाले भालुमारा क्षेत्रमा खानेपानीको समस्या हलभएको मरिण गाउँपालिकाका अध्यक्ष विमर्श मोक्तानको भनाइ छ । गाउँपालिकाले एक घर, एक धाराको अवधारणा ल्याएको भन्दै अध्यक्ष मोक्तानले पालिका भरिनै खानेपानीको समस्या समाधान गरिने उल्लेख गरे । यस्तै वैकल्पिक उर्जा प्रबद्र्धन केन्द्रका कार्यकारी निर्देशक डाक्टर मधुसुदन अधिकारीले सुविधा प्राप्त गर्नु मात्रै समस्याको अन्त्य नभै त्यसलाई स्थायित्व दिन जरुरी रहेको बताए । सबैसँगको समन्वयमा खानेपानीका धाराहरु निर्माण भएको उल्लेख गर्दै यस्ता अन्य बैकल्पिक उर्जाका काममा आफूहरु सधैं सहयोग गर्न तयार रहेको अधिकारीको भनाइ छ । खानेपानी निर्माणका लागि जग्गा उपलब्ध गराउने, सहयोग गर्ने व्यक्ति तथा संस्थालाई सम्मान समेत गरिएको छ ।"
प्रधानमन्त्रीलाई कूटनीतिक शुभेच्छा,"काठमाडौं : नवनियुक्त प्रधानमन्त्री पुष्पकमल दाहाललाई भारत र चीनसहित विभिन्न मुलुकका समकक्षीले बधाई दिँदै शुभेच्छा व्यक्त गरेका छन्। माओवादी अध्यक्ष दाहाल प्रधानमन्त्री नियुक्त भएकै दिन आइतबार बधाई दिए। भारतीय प्रधानमन्त्री नरेन्द्र मोदीले ट्वीटरमा लेखेका छन्, नेपालको प्रधानमन्त्रीमा निर्वाचित हुनु भएकोमा हार्दिक बधाई छ । भारत र नेपालबीचको विशेष सम्बन्ध, गहिरो सांस्कृतिक सम्बन्ध र जनताजनताबीचको न्यानो सम्बन्धमा आधारित छ । यो मित्रतालाई अझ मजबुत बनाउन म तपाईंसँग मिलेर काम गर्न तत्पर छ। भारतीय राजदूत नवीन श्रीवास्तवले टेलिफोनमार्फत बधाई दिएको दाहालको सचिवालयले जनाएको छ । दाहाल २०७३ साल साउनमा दोस्रो पटक प्रधानमन्त्री निर्वाचित हुँदा मोदीले फोन गरी बधाई दिएका थिए। दाहाललाई भारत भ्रमणको निम्तोसमेत दिदै उनले दाहाल सरकारलाई भारतको पूर्ण समर्थन हुने बताएका थिए। उत्तरी छिमेकी चीनले चिनियाँ दूतावासमार्फत बधाई दिएको हो। चिनियाँ राजदूतावासले माइक्रो ब्लगिङ साइट ट्वीटरमार्फत बधाई दिएको हो। अध्यक्ष पुष्पकमल दाहाल प्रचण्डलाई नेपालको ४४औं प्रधानमन्त्रीमा निर्वाचित हुनुभएकोमा हार्दिक बधाई, ट्वीटरमा लेखिएको छ। दोस्रोपटक प्रधानमन्त्री हुँदा दाहाललाई चीनका तत्कालीन राजदूत उ छुन्थाईले फूलको गुच्छासहित दाहाल निवास पुगेका थिए। उनले आफ्ना राष्ट्रपति सी जिनपिङ र प्रधानमन्त्री ली खछ्याङको बधाई र शुभकामना सन्देश सुनाएका थिए। अमेरिकी राजदूत डीआर थम्प्सनले सोमबार बिहान बधाई दिएका छन्। सामाजिक सन्जाल ट्वीटरमा उनले लेखेका छन्,प्रधानमन्त्री नियुक्त हुनुभएकोमा प्रचण्डलाई हार्दिक बधाई। प्रजातन्त्र, मानवअधिकार र आर्थिक समृद्धिका लागि ७५ वर्ष लामो द्विपक्षीय सम्बन्ध थप प्रगाढ हुने अपेक्षा छ। पाकिस्तानका प्रधानमन्त्री शेहबाज शरिफले बधाई दिएका छन्। उनले ट्वीटरमा लेखेका छन्, नेपालको प्रधानमन्त्री हुनुभएकोमा पुष्पकमल दाहाललाई हार्दिक बधाई छ। क्षेत्रीय साझेदारका रूपमा नेपाल र पाकिस्तानबीच सौहार्दपूर्ण सम्बन्ध छ। यसपछि दुई देशबीचको क्षेत्रीय सहकार्य द्विपक्षीय सम्बन्ध थप प्रगाढ हुनेछ अपेक्षा गरेको छ। प्रधानमन्त्रीमा नियुक्त भएसँगै प्रचण्डलाई चीनको बधाई प्रचण्डलाई बधाई दिँदै भारतीय प्रधानमन्त्री मोदीले भने  मिलेर काम गर्न तत्पर छु प्रचण्डलाई देउवाको बधाई अमेरिकाले दियो नवनियुक्त प्रधानमन्त्री प्रचण्डलाई बधाई प्रधानमन्त्री प्रचण्डलाई चीनले दियो बधाई"
अर्थमन्त्री पौडेलका चुनौती,"काठमाडौं : मुलुकको अर्थतन्त्रमा चुनौती कायमै छ। संकटको डिलमा पुगेको जानकार नवनियुक्त अर्थमन्त्री तेस्रो पटक बाजी मारेका हुन्। अर्थमन्त्रीका रूपमा विष्णु पौडेलले पदभार ग्रहण गरेसँगै अर्थतन्त्र सुधारका लागि गर्ने कामको सूची अघि सारेका छन्। सोमबार पद ग्रहणपछि उनले काममा पारदर्शिता ल्याउने संकेत गर्दै भने, अर्थ मन्त्रालय मातहतका निकायलाई अनलाइन प्रणालीबाट व्यवस्थित बनाउने छौं। अर्थतन्त्रका क्षेत्रमा देखिएका सम्पूर्ण समस्या हल गर्न लाग्नेछौं। काममा पारदर्शितामा विश्वास गर्छु। पौडेलले सोमबार पदभार ग्रहण गर्दै कर्मचारीबाट डिजिटलाइज गर्ने विषयको फाइलमा हस्ताक्षर गरे। निवर्तमान अर्थमन्त्री जनार्दन शर्माको चालू आवको बजेट निर्माणमा अनधिकृत व्यक्तिको प्रवेश गराएर करको दर हेरफेर गरेको समाचार आएपछि चर्को आलोचना भएको थियो। तर यसलाई संसदीय विशेष छानबिन समितिले पुष्टि गर्न नसके पनि प्रतिवेदनले अर्थमन्त्रीलाई चोख्याउने काम गरिएको भन्दै प्रतिपक्षका चार सदस्यले फरक मत राखेका थिए। सोही प्रसंगप्रति लक्षित गर्दै अर्थमन्त्री पौडेलले अब बन्द कोठामा कुनै काम नहुने, पारदर्शिताका साथ काम गर्ने बताएका हुन्। यता अर्थविद्हरू पनि सरकारले डिजिटलाइज्डमा केन्द्रित भएर अर्थतन्त्रका परिसूचकलाई सुधार गर्न सुझाव दिन्छन्। अर्थविद् डारमेश पौडेल सरकारी कामकाजका जति पनि आर्थिक कारोबार प्रक्रियामा अनलाइन अर्थात् डिजिटल भुक्तानीको व्यवस्था लागू गरेमात्रै सुशासनमा सुधार आउने बताउँछन्। यो मुख्य प्राथमिकतामा पर्नुपर्ने उनको जोड छ। पूर्वअर्थमन्त्री डायुवराज खतिवडा निर्वाचनसँगै संघीयता, शासकीय प्रबन्ध र आर्थिक व्यवस्थामा चुनौती देखिएको बताउँछन्। केही नयाँ र पुराना चुनौतीलाई हल गर्न सक्नेगरी कार्यक्रमको प्राथमिकता, कार्ययोजना बनाएर जानुपर्ने उनको भनाइ छ। अहिले उत्पादन चक्रसँग सम्बन्धित समस्या हो। मन्दीका संकेतहरू देखिन थालेका छन्। वस्तु र सेवाको उत्पादन बढाउनेतर्फ गए बाह्य क्षेत्रको समस्या पनि हल हुन्छ। यसो हुँदा निर्यात बढ्ने र आयात कम हुन थाल्छ, डा खतिवडा भन्छन्, कृत्रिम बजारबाट नभई आन्तरिक उत्पादन क्षमता बढाएर जानुपर्छ।उनका अनुसार सार्वजनिक सेवा प्रवाह प्रभावकारी बनाउनुपर्छ। नागरिकले नयाँ सरकारबाट सेवा प्रवाह छिटो खोजेका छन्। राष्ट्रिय, अन्तर्राष्ट्रिय लगानीको वातावरण बनाउन नेपाल सुरक्षित स्थान हो भनेर विश्वास दिलाउन जरुरी भएको डा खतिवडाको जोड छ। नेपालबाट पुँजी पलायन हुन पनि नदिने र बाहिरको पुँजी पनि ल्याएर आर्थिक वृद्धिको लागि थप लगानी जुटाउने क्षमता यो सरकारले राख्न जरुरी भएको उनको सुझाव छ। यस्तै, अर्थविद् डारमेश पौडेल भन्छन्,आजको अवस्थामा अर्थतन्त्र सजिलो अवस्थामा छैन । हामी असाध्यै सचेतन भएर अर्थतन्त्रलाई चलाउनु पर्ने स्थिती छ । विगत एक वर्षको तुलनामा विदेशी मुद्रामाथीको सञ्चिती केही सजिलो बनेको छ । रेमिट्यान्सको आउने दर बढेको छ । तर विदेशी मुद्रा सञ्चिती बढाउन ठूलो मुल्य चुकाएका छौं । यसको परिणामस्वरुप राजश्वका दर र राजश्वका लक्ष्यहरु प्राप्ति नहुने देखिएकाले यो ठूलो चुनौती भएको उनले औंल्याए । उनकाअनुसार अहिलेको अवस्थामा रहदा आन्तरीक राजश्वले जति पैसा उठ्छ, त्यसले चालू खर्चको आदी पनि धान्न नसक्ने देखिएकाले यो गम्भिर प्रश्न हो । यसर्थ सर्वप्रथम यसलाई टुङ्ग्याउने विकल्प खोज्न जरुरी भएको औंल्याए । विगतमा लामो समयसम्म बस्तुहरुको आयात प्रतिवन्ध गर्दा त्यसले लामो समय नकारात्मक असर दिएको छ, त्यो छिटो परिपूर्ती गर्ने योजना बनाउन जरुरी देखिन्छ । यस्तै जुन लागतमा विदेशी मुद्रा सञ्चितीलाई बढाईएको छ, अन्तर्राष्ट्रिय जगतमा रहेर विश्लेषण गर्दा ती सञ्चिती बढ्दा पनि २ वर्ष अघिको जस्तो ढुक्क भएर आर्थिक कारोबार गर्ने अवस्था नभएको अर्थविद् डा पौडेलको को भनाइ छ । यसलाई कुन मात्रामा राख्ने भन्नेकुरा चलाखपूर्ण तरीकाले सोच्न जरुरी छ । यसकालागी केहि समय पूनर्वीचार गरेर विदेशी मुुद्रा र राजश्वको लक्ष्यलाई सन्तुलन रुपमा अघि बढाउन जरुरी छ । विगतमा लामो समयदेखी विभिन्न कारणले तरलताको समस्या हुदै आएको छ, अहिले पनि बैंकिङ क्षेत्रमा तरलता सहज भएको छैन । बैंकले सहज ढंगले ऋण प्रवाह नगर्दासमम लगानी बढ्ने स्थिती छैन , उनले थप्दै भने, लगानी नबढ्दा उतपादनजन्य काम प्रभावित भई कुल गार्हस्थ्य उत्पादन (जिडिपी) मा असर पार्छ । यसका लागि पनि निश्चित उपाय अपनाउनु पर्छ । यसका लागी अन्तरर्राष्ट्रिय दाताहरुको सहायता लिन जरुरी छ । त्यस्तै त्रैमासिक निकासाको कारणले गर्दा पूँजीगत खर्चको चाप वर्षान्तको २३ महिना अघि पर्ने गरेको छ । यसलाई हटाउनको लागि निकासाको पद्धती नै परिवर्तन गरेर प्रत्येक महिना निश्चित प्रतिशत अर्थात ५ प्र्रतिशत भन्दा बढि पूँजीगत खर्च होस भन्ने हिसावले काम गर्नु पर्ने भएकाले अबको नेर्तत्वले सोच्न जरुरी भएको उनले सुझाए । विश्व बैंकको भाषालाई सापट लिने हो भने नेपालको अर्थतन्त्र स्टागफ्लेशनमा छ । यसको मतलव रोजगारी पनि नबढ्ने, व्यवसायीक वातावरण पनि नबढ्दा व्यक्तिको आम्दानी पनि वृद्धि नहुने तर व्यक्तिको हातमा पैसा नहुँदा वस्तुको मूल्य बढिराख्ने अवस्था छ । सामान्यतया व्यक्तिको हातमा पैसा बढेर खर्च क्षमता बढ्दा बस्तुको मुल्य बढ्नु पर्ने हो तर हाम्रोमा व्यक्तिको क्रयशक्ति (खर्चगर्ने शक्ति ) नबढिकन बस्तुको मुल्य विभिन्न राष्ट्रिय , अन्र्राष्ट्रिय कारणले बढेको छ । यो ठूलो चुनौती भएकाले अब बस्तुको मुल्य नियन्त्रण गर्न सक्ने अवस्था ल्याउन जरुरी भएको उनले बताए । यसैगरी पूर्व गभर्नर डा चिरञ्जिवी नेपालले अबको सरकारलाई बजारमा कसरी पैसा पठाउने भन्ने ठूलो चुनौती भएको बताउछन् । उनकाअनुसार बजारमा पैसा पठाए बल्ल व्याजदर पनि कम हुन्छ । संसारमा पैसा नभएर व्याजदर बढेको नेपालमा मात्रै हो । अरु मुलुकमा पैसा भएर बढि पैसा खर्च नगरोस भनेर, मुद्रास्फिती कम गर्न व्याजदर बढाउछन तर नेपालमा बजारमै पैसा नहुदा वयाजदर बढाईदिएको छ । यो अचम्मलाई अबको अर्थमन्त्रीले निराकरण गर्नु पयो, डा नेपालले भने , बजारमा व्यापार, व्यवसाय चल्न गाह्रो भएको छ , पैसा भएपछि यी सबै चलायमान हुन्छन् । पैसा बजारमा भएपछि व्याजदर आफे तल जान्छ । जस्ले व्यवसाय चलायमान हुन्छ । अब अर्थन्त्रीले के कस्ता उपकरणबाट यसो गर्छन भोली हेर्न बाँकी छ ।"
कस्तो पाप ?,"एउटा स्याल एक चरनको वरिपरि घुमिरहेको थियो। जहाँ भेडाहरूको एक झुन्ड दिनैपिच्छे चर्नका लागि आउँथ्यो। एक दिनको घटना हो, त्यो स्याल सानो झाडीको पछाडि लुकेर बस्यो जहाँ ऊ पूर्ण रूपले लुक्न सक्थ्यो। सबै भेडा चरिरहेको अवस्थामा भेडाको एउटा बच्चा किनारातिर लाग्यो। मौका छोपिरहेको उसले त्यो भेडाको बच्चालाई लिएर भाग्यो। ताकि कुनै सुरक्षित स्थानमा गएर त्यसलाई खान सकियोस्। दुर्भाग्यवश बाटोमा उसको भेट एक सिंहसँग भयो। सिंहले उसबाट भेडाको बच्चालाई खोसेर लियो। कल्पना नै नगरेको क्षण उसले भोग्यो। सिंहले सानो भेडोलाई आफ्नो गुफातर्फ लिएर गयो। जहाँ पुर्याएर उसले त्यसलाई आरामले खान सकोस्। जब सिंह केही पर पुग्यो, तब स्यालले कुर्लियो। यो त दिउँसै डकैतीको कुरा हो। सिंहले मेरो मुखबाट गाँस खोस्ने यो कार्य सर्वथा अन्याय हो र उसको सानको विरुद्ध हो। स्यालले भाग खोस्ने उपाय रच्यो। सिंहले स्यालको कुरा सुन्यो तर खित्का छोडेर हाँस्न थाल्यो। उसले भन्यो, एक चोर एक डाँकुको विषयमा आफ्नो मत दिइरहेका छौ कति विचित्रको कुरा हो यो ? के तिमीले यो भेडाको बच्चा कुनै मित्रबाट उपहारको रूपमा पाएका थियौ ? तिमीले भेडाहरूको झुन्डबाट यसलाई चोरेर त ल्याएका थियौ नि। के त्यो न्याय थियो ? नैतिक शिक्षा : सानो होस् या ठूलो पाप पाप नै हुन्छ। सानो पापीले ठूलो पापीको विषयमा मत व्यक्त गर्न सक्दैन।"
कुन प्रदेशमा मुख्यमन्त्रीको दाबेदार को ?,"प्रदेश १ का सांसदको सोमबार शपथग्रहण सकिएसँगै सरकार गठनमा नेकपा एमाले र माओवादी केन्द्रबीच हानथाप सुरु भएको छ। प्रदेश सरकारको नेतृत्व लिने विषयमा नेताहरूले आआफ्नै दाबी प्रस्तुत गरेका छन्। प्रदेशसभामा एमाले पहिलो र माओवादी तेस्रो दलका रूपमा छ। एमालेले सरकारको नेतृत्व आफूले गर्न पाउनुपर्ने बताएको छ। एमालेले झापा निर्वाचन क्षेत्र नम्बर ५ कबाट दोस्रोपटक निर्वाचित प्रदेशका पूर्वआन्तरिक मामिला तथा कानुनमन्त्री हिक्मतकुमार कार्कीलाई आइतबार दलको नेता चुनेको छ। दलको नेता चयन भएसँगै कार्कीलाई मुख्यमन्त्री बन्न बाटो खुला भएको छ। अब एमालेको नेतृत्वमा सरकार निर्माण भए उनी मुख्यमन्त्री बन्ने छन्। एमालेले आफ्नो नेतृत्वमा सरकार गठनका लागि पहल गर्न कार्कीकै संयोजकत्वमा ५ सदस्यीय कार्यदलसमेत बनाएको छ। जनताको पहिलो रोजाइको र ठूलो पार्टी भएकाले एमालेकै नेतृत्वमा प्रदेशमा चाँडै सरकार बनाइने छ, कार्कीले भने, सहकार्य गर्न आउने दलले पनि एमालेलाई नै सरकारको नेतृत्व गर्ने अवसर प्रदान गर्नु हुनेछ भन्ने विश्वास छ। माओवादीका पोलिटब्युरो सदस्य एवं प्रदेश १ का आर्थिक मामिला तथा योजनामन्त्री इन्द्रबहादुर आङ्बोले मुलुकमा दलहरूको गठबन्धन रहेकाले प्रदेश सरकारको नेतृत्व माओवादीले लिन पाउनुपर्ने बताए। प्रदेशमा सबैभन्दा लामो समय मन्त्री बनेका उनले भने, मुलुकको सत्ता समीकरणका लागि दलहरूबीच नयाँ गठबन्धन बनेको छ। त्यही भएकाले प्रदेश १ सरकारको नेतृत्वमा माओवादीको दाबी रहन्छ। आङ्बो पाँचथरको खबाट दोस्रोपटक प्रदेशसभा सदस्यमा निर्वाचित भएका हुन्। उनले आफू मन्त्री नबन्ने पनि प्रष्ट पारे। अब मन्त्री नबन्ने र पार्टीले सरकारको नेतृत्व गर्न पाउँदा मुख्यमन्त्री बन्ने उनको चाहाना छ। यद्यपि, माओवादीले प्रदेशमा संसदीय दलको नेता चयन गरिसकेको छैन। संसदीय दलको नेताका लागि आङ्बोसहित २ जना आकांक्षी छन्। तेह्रथुमको खबाट प्रदेशसभा सदस्यमा निर्वाचित पार्टीका पोलिटब्युरो सदस्य दुर्गाप्रसाद चापागाईंले पनि संसदीय दलको नेतामा दाबी गरिरहेका छन्। लामो समय प्रदेश सरकारको मन्त्री हुँदा पनि पार्टीका लागि कुनै योगदान नदिएको र बारम्बार अवसर मात्रै खोज्ने गरेको आरोप आङ्बोमाथि लागिरहेको छ। माओवादीबाट निर्वाचित प्रदेशसभा सदस्य राजेन्द्र कार्कीका अनुसार पार्टी संसदीय दलको पहिलो बैठक मंगलबारका लागि बोलाइएको छ। उक्त बैठकबाट दलको नेता चयन गरिने र सकेसम्म सर्वसम्मत हुने उनले बताए। मधेसमा गणितमा एमाले, समीकरणमा जसपा सरकार तत्कालीन सत्तारुढ गठबन्धनबाट छुट्टिएर एकाएक एमाले नेतृत्वको गठबन्धनमा सामेल भए लगत्तै मधेस प्रदेशको सत्ता समीकरण परिवतर्न भएको छ। संघ सरकारमा समीकरण फेरिएपछि त्यसको प्रत्यक्ष असर मधेसमा समेत देखिएको हो। मधेसमा सत्ताको नेतृत्व कांग्रेसले गर्ने सम्भावना देखिए पनि अब भने त्यो सम्भावना लगभग समाप्त भएको छ। एमाले नेतृत्वको गठबन्धनमा माओवादी, रास्वप, राप्रपा, जसपा नेपाल, जनमत पार्टी र नागरिक उनमुक्ति पार्टी सामेल भएका छन्। यी दलहरू केन्द्रमा मिल्दा संघमा मात्र नभई प्रदेशमा समेत कांग्रेस प्रतिपक्षमा बस्ने लगभग निश्चित छ। एमाले नेतृत्वको गठबन्धनले मधेसमा बहुमत पुर्याए पनि एमालेले सत्ताको नेतृत्व गर्ने सम्भावना कम रहेको राजनीतिक विश्लेषकहरू बताउँछन्। गणितको हिसाबले एमालेले सरकारको नेतृत्व गर्ने भए पनि समीकरणको हिसाबले मधेसमा पहिल्यै पनि जसपा नेतृत्वको सरकार भएकोले फेरि यहाँ जसपा नेतृत्वकै सरकार हुने सम्भावना छ। मधेस सरकारको नेतृत्वका लागि पुनः जसपाले नै दाबी गर्ने सम्भावना बढेको छ। यद्यपि, जनमतका अध्यक्ष डा सीके राउतले समेत मुख्यमन्त्रीमै दाबी गर्दै आएका छन्। तर, अन्य ६ प्रदेशमा एमाले र माओवादीले प्रदेशको सरकार नेतृत्व गर्दा मधेसमा समीकरणको हिसाबले जसपाले नेतृत्व गर्न सक्ने आँकलन गरिएको छ। एमालेले पाउँदा थपलिया, माओवादीमा रस्साकस्सी बागमती प्रदेशमा पनि सत्ता समीकरणले नयाँ मोड लिएको छ। प्रदेशसभामा ६६ प्रत्यक्ष र ४४ समानुपातिक गरी ११० प्रदेशसभा सदस्य सिट संख्या रहेको बागमतीमा सरकार बनाउन ५६ सिट आवश्यक पर्छ। एमाले, माओवादी केन्द्र र राप्रपा मात्र मिल्दा पनि बागमतीमा सहजै सरकार बन्न सक्ने स्थिति छ। सत्ता समीकरणको मुख्य दल एमाले र माओवादीको बागमती प्रदेशको मुख्यमन्त्रीमा दाबी छ। एमालेले मुख्यमन्त्री पाउँदा यसबाट जगन्नाथ थपलियाको सम्भावा बलियो छ। संसदीय दलको नेतामा पनि उनको मात्र चर्चा छ। थपलिया चितवन १(क) बाट निर्वाचित भएका छन्। मुख्यमन्त्रीको दाबेदार निवर्तमान सभामुख सानुकुमार श्रेष्ठ, पूर्वमन्त्री केशव पाण्डे र रामेश्वर फुयाँलले चुनाव हारे पनि वरिष्ठ नेताहरूमध्ये उनी नै आकांक्षी हुन्। माओवादीमा भने संसदीय दलको नेतामै सहमति जुट्न सकेको छैन। माओवादीको बागमती प्रदेश संसदीय दलको नेता बन्न शालिकराम जम्मकट्टेल, युवराज दुलाल र सरल सहयात्री पौडेलको दौडधुप छ। सर्वसम्मत गर्ने प्रयास भइरहेको छ। आकांक्षीहरू हुनुहुन्छ, सामाजिक विकासमन्त्री तथा माओवादीका पोलिटब्युरो सदस्य कुमारी मोक्तानले भनिन्। माओवादीले संसदीय दलको नेता चयनको लागि हालसम्म बैठक तोकेको छैन। सत्ता समीकरणभित्र रहेको दल राप्रपाले भने प्रदेश सरकारमा जाने नजाने बारे निर्णय गरेको छैन। हामीले यसबारेमा छलफल गर्न बाँकी नै छ, राप्रपा बागमती प्रदेशका सचिव गुञ्जबहादुर न्यौपानेले भने। राप्रपा सरकारमा सहभागि भयो र मुख्यमन्त्री पायो भने राप्रपा बागमती संसदीय दलको नेता उद्धव थापा मुख्यमन्त्री बन्ने उनले बताए। राप्रपा प्रदेश संसदीय दलको बैठकले थापालाई नेता चयन गरेको हो। पहिलो कार्यकालमा जम्मा दुई सदस्य रहेको राप्रपासँग यो पटक १३ प्रदेशसभा सदस्य रहेको छ। नेकपा एस प्रदेश सरकारमा सहभागी भएमा र मुख्यमन्त्री पाए भने आन्तरिक मामिला तथा कानुनमन्त्री कृष्णप्रसाद शर्मा खनाल मुख्यमन्त्री बन्ने सम्भावना छ। प्रदेशसभाको दोस्रो कार्यकालमा भने कांग्रेस प्रतिपक्षमा बस्नुपर्ने भएको छ। कांग्रेससहितको सत्ता समीकरण हुँदा कांग्रेसभित्र पनि मुख्यमन्त्रीको लागि मकवानपुरका इन्द्र बानियाँ र नुवाकोटका बहादुरसिंह लामा आकांक्षी छन्। पुस १३ गते हुने प्रदेश संसदीय दलको निर्वाचनबाट उनीहरू दुईमध्ये एक जना दलको नेता निर्वाचित हुनेछन्। गण्डकीको मुख्यमन्त्रीमा खगराजको दाबी गण्डकी प्रदेशको मुख्यमन्त्रीमा एमालेका नेता खगराज अधिकारीले दाबी गर्ने भएका छन्। एमाले संसदीय दलको आइतबार पोखरामा बसेको बैठकले अधिकारीलाई सर्वसम्मत संसदीय दलका नेता चुनेसँगै अधिकारीलाई मुख्यमन्त्री बन्ने बाटो खुलेको छ। एमाले सांसद लीलाबहादुर थापाको प्रस्ताव एवं रोशन गाहा मगरको समर्थनमा अधिकारी सर्वसम्मत दलका नेता चुनिएका हुन्। एमाले गण्डकीले संसदीय दलको नेता चुनेपनि उपनेता, प्रमुख सचेतक र सचेतक चुन्न बाँकी छ। आगामी बैठकले पदाधिकारी चुन्ने सांसद थापाले बताए। कांग्रेस नेतृत्वको गठबन्धन छाडेर माओवादी एमालेसँग गठबन्धन गर्न गएसँगै गण्डकीमा पनि त्यसको तरंग देखिएको छ। केन्द्रमा एमाले नेतृत्वको गठबन्धन बनेसँगै गण्डकी प्रदेश सरकार गठन गर्न उक्त गठबन्धनको बहुमत पुग्ने देखिन्छ। संघमा प्रचण्ड नेतृत्वको सरकार बनेपछि गण्डकीमा एमाले नेतृत्वमा सरकार बन्ने सांसदहरूले दाबी गरेका छन्। एमाले नेतृत्वमा सरकार बन्दा संसदीय दलका नेता चुनिएका अधिकारी मुख्यमन्त्री बन्ने एमाले सांसद वेदबहादुर गुरुङ श्यामले बताए। माओवादीका प्रदेश सांसद हरिबहादुर चुमानले पनि मुख्यमन्त्री दाबीमा रहने बताए। पार्टीबाट मुख्यमन्त्री बन्दा आफू नै दाबेदार रहेको पनि बताए। चुमान गण्डकी प्रदेशको पहिलो मुख्यमन्त्री पृथ्वीसुब्बा गुरुङ मन्त्री मण्डलमा कानुनमन्त्री थिए। लुम्बिनीमा एमालेबाट मुख्यमन्त्री सम्भावना लुम्बिनी प्रदेशमा एमालेबाट मुख्यमन्त्री हुने सम्भावना देखिएको छ। सत्ता गठबन्धन तयार नहुँदा प्रदेशमा संसदीय दलको नेता चयन भने अहिलेसम्म पनि भएको छैन। कुनै पनि दलले नेता चयन गरेका छैनन्। सबैभन्दा ठूलो दल एमालेमा संसदीय दलको नेता चयन, सरकार निर्माण विषयमा कुनै छलफल नै भएको छैन। अब माथि (संघीय) सरकारमा गठबन्धन तयार भएकाले त्यहीअनुसार नै प्रदेशमा हुन्छ, एमाले सांसद एव पूर्वमन्त्री भोजप्रसाद श्रेष्ठले भने, को नेता बन्ने, के गर्ने भन्ने विषयमा छलफल हुँदैछ। एमालेले मुख्यमन्त्री पाए रुपन्देहीका सांसद लिला गिरी चयन हुने सम्भावना छ। उनी पार्टीभित्र अन्यभन्दा वरिष्ठ छन्। यद्यपि, नवनियुक्त उपप्रधान तथा अर्थमन्त्री विष्णु पौडेल र एमाले महासचिव शंकर पोखरेलको चासोमा संसदीय दलको नेता को बन्ने परेकाले केन्द्रबाटै यसको निक्र्यौल हुनेछ। पहिलो कार्यकालमा एमालेले मुख्यमन्त्री र माओवादीले सभामुख पाएका थिए। माओवादीले मुख्यमन्त्री पाउँदा रोल्पाका सांसद जोखबहादुर महरा चयन हुने नेताहरूले बताएका छन्। सत्ता बाडँफाटमा दलको टुंगोपछि मात्रै व्यक्तिको चर्चा हुने नेताहरूले बताएका छन्। कर्णालीमा कसले पाउला मुख्यमन्त्री कर्णालीमा मुख्यमन्त्री को बन्ला भन्ने चासो र चर्चा सुरु भएको छ। कर्णालीमा पनि एमाले र माओवादीबीच सत्ता गठबन्धन हुने निश्चित भएको छ। योसँगै अब एमाले र माओवादीको संयुक्त सरकार बन्नेछ। सत्ता समीकरण बने पनि कर्णालीमा मुख्यमन्त्री कसले लिने भन्ने विषयमा एमाले र माओवादीबीच निकै रस्साकस्सी हुने देखिन्छ। यद्यपि, केन्द्रमा हुने भागबण्डाले नै प्रदेशमा पनि सरकारको नेतृत्व कसले गर्ने भन्नेबारे टुंगो लाग्नेछ। नयाँ समीकरण बनेसँगै कर्णालीमा एमाले र माओवादीले मुख्यमन्त्रीमा दाबी गर्न थालिसकेका छन्। तर, यी दुई दलभित्रै मुख्यमन्त्री बन्ने पात्रमा सहमति जुट्न सकेको छैन। कर्णालीमा एमाले र माओवादीको सहजै बहुमत पुग्छ। सरकार गठनका लागि सहज बहुमत पुग्ने भए पनि एमाले र माओवादीबीच मुख्यमन्त्रीका लागि भने रस्साकस्सी हुनेछ। गठबन्धनमा १३ सिटसहित ठूलो दल भएको र कर्णाली नै आफ्नो आधार क्षेत्र भएकाले मुख्यमन्त्री पाउनुपर्ने दाबी माओवादीको छ। माओवादीले सरकारको नेतृत्व पाउँदा रुकुमपश्चिमबाट निर्वाचित सांसद राजकुमार शर्मा नै मुख्यमन्त्री बन्ने सम्भावना बलियो छ। अर्थमन्त्रीसमेत रहेका माओवादी नेता जनार्दन शर्मा निकट भएको र पार्टीको कर्णाली प्रदेश कमिटीका पूर्वअध्यक्ष भएकाले पनि शर्मा मुख्यमन्त्री बन्ने माओवादी स्रोतको भनाइ छ। यद्यपि, सुर्खेतबाट निर्वाचित सांसद विन्दमान बिष्ट पनि मुख्यमन्त्री बन्न सक्ने चर्चा माओवादीभित्रै चलिरहेको छ। कर्णालीमा सरकारको नेतृत्व हात पार्न माओवादीले पहलसमेत थालेको छ। तर, एमाले भने यसपालि मुख्यमन्त्री नछाड्ने दाउमा छ। एमालेले कर्णालीमा सरकारको नेतृत्व पाउँदा सुर्खेतबाट निर्वाचित सांसद तथा एमाले स्थायी कमिटी सदस्य यामलाल कँडेल नै मुख्यमन्त्री बन्ने एमाले स्रोतको दाबी छ। अघिल्लोपटक मुख्यमन्त्री बन्न नपाएका कँडेल यसपटक कुनै पनि हालतमा मुख्यमन्त्री बन्न कसरत गरिरहेका छन्। तर, एमालेभित्र दैलेखबाट निर्वाचित सांसद विनोदकुमार शाहले पनि मुख्यमन्त्रीमा आकांक्षा राखेका छन्। शाहले दलको नेता बन्नका लागि कसरतसमेत गरिरहेका छन्। सुदूरपश्चिममा एमाले र माओवादीको दाबी सुदूरपश्चिममा पनि प्रदेश सरकारको समीकरणबारे चर्चा परिचर्चा सुरु भएको छ। ५३ सदस्यीय प्रदेशसभा रहेको सुदूरपश्चिममा कांग्रेस १९ सिट जितेर सबैभन्दा ठूलो दल भए पनि अब प्रतिपक्षमा बस्ने निश्चित जस्तै भएको छ। यसपालि पनि मुख्यमन्त्री दाबी गरिरहेको माओवादीभित्र पार्टीका सुदूरपश्चिम प्रदेश इन्चार्ज खगराज भट्ट मुख्यमन्त्रीका प्रबल दाबेदार देखिएका छन्। तर, उनलाई संसदीय दलको नेता बन्नमा कञ्चनपुर २ बाट जितेका ओमविक्रम भाट (सरल) चुनौती देखिएका छन्। भाटले संसदीय दलको नेतामा आफ्नो दाबी रहने घोषणा गरिसकेका छन्। पार्टीको लाइनअनुसार भाट वर्षमान पुन निकटका मानिन्छन्। तर, सुदूरपश्चिममा एमालेले पनि नेतृत्व लिन हानथाप गरिरहेको छ। सुदूरपश्चिममा एमालेका पोलिट ब्युरो सदस्य तथा पार्टीका प्रदेश सहइन्चार्ज राजेन्द्रसिंह रावल संसदीय दलका नेताका प्रबल दाबेदार छन्। एमालेमा संसदीय दलका रूपमा छायाकुमारी थापा (सन्तोष) र पार्टीका प्रदेश सचिव धर्मराज पाठकको पनि चर्चा चुलिएको छ। किशोर बुढाथोकीविराटनगर,गोविन्द महतोजनकपुरधाम, कृष्ण सारु मगरहेटौंडा, कृष्णमणि बरालपोखरा, लक्ष्मण पोखरेल बुटवल, ललितबहादुर बुढा सुर्खेत, शिवराज भट्ट धनगढी"
अस्ताए बुद्ध एयरका संस्थापक,"काठमाडौं : बुद्ध एयर नेपालको निजी विमानसेवा कम्पनीमध्ये सबैभन्दा लामो समय नेपाली आकाशमा उडान भर्ने नेपाली विमान कम्पनी हो। सुरक्षित र भरपर्दो सेवाका लागि पहिलो रोजाइ नै बुद्ध एयर बनेको छ। बुद्ध एयरलाई यो अवस्थामा पुर्याउनका लागि सुरेन्द्रबहादुर बस्नेतको महत्त्वपूर्ण योगदान रहेको कम्पनीका मानव संसाधन विभाग प्रमुख खगेन्द्र बस्नेत सम्झिन्छन्। विसं १९८४ मा जन्मिएका बस्नेतको ९५ वर्षको उमेरमा आइतबार निधन भएको छ। उनै बस्नेतले ७० वर्षको उमेरमा निजी क्षेत्रको उड्डयन कम्पनीको रूपमा बुद्ध एयर स्थापना गरेका हुन्। सन् १९९७ मा स्थापना भएको बुद्ध एयरले २५ वर्षदेखि निरन्तर सेवा दिँदै आइरहेको छ। बुद्ध एयरको आन्तरिक उड्डयन क्षेत्रमा करिब ६५ प्रतिशत बजार हिस्सा छ। करिब १२ गन्तव्यमा कम्पनीले दैनिक ७५ उडान गर्दै आएको छ। बुद्ध एयरसँग १६ विमान छन्। ११ वटा ७२ सिट क्षमताका, ३ वटा ४७ सिट क्षमताका र २ वटा १९ सिट क्षमताका विमान छन्। कम्पनीले चालू आर्थिक वर्षमा करिब १४ अर्ब आम्दानीको लक्ष्य छ। ७२ सिटे थप तीन विमान ल्याउन तयारी भइरहेको कम्पनीका मानव संसाधन विभाग प्रमुख खगेन्द्र बस्नेत बताउँछन्। सरकारी सेवाबाट अवकाश पाएपछि स्वर्गीय सुरेन्द्रबहादुर बस्नेतले उड्डयन क्षेत्रमा लाग्ने निधो गरेका हन्। कारण थियो, बस्नेतका कान्छा छोरा शिवेन्द्रबहादुर बस्नेत सन् १९९४ मा हेलिकप्टर पाइलटको तालिम पूरा गरेर युक्रेनबाट फर्किएका थिए। त्यसपछि बाबुछोरा त्रिकुटले पहाडी देशमा हवाई यातायातको आवश्यकता र बढ्दो मागलाई सम्बोधन गर्न सके ठूलो परिवर्तन गर्ने कुरा महसुस गरे। चाँडै नै उनीहरूले सन् १९९७ मा एकपटक र सदाको लागि औपचारिक रूपमा बुद्ध एयरको स्थापना गरे। घर सल्लाह हुँदा नेपालमा एउटा हेलिकप्टर कम्पनी खोल्ने सल्लाह भएबमोजिम बुद्ध एयर दर्ता भएको थियो। केही पार्टनरसँगको सहकार्यमा नै कम्पनी दर्ता भएको थियो। पछि समय परिस्थितिले हेलिकप्टर होइन, एयरक्राफ्ट नै ल्याउनुपर्छ भन्ने छलफल भएको मानव संसाधन प्रमुख बस्नेत सुनाउँछन्। बस्नेतले सन् १९९७ मा नयाँ एयरक्राफ्ट किनेका थिए। उनले अमेरिकामा निर्मित बीच १९०० डी नामक महँगो जहाजबाट पहिलो उडान सुरु गराएका थिए। त्यतिबेलामा उड्डयन क्षेत्रका जानकारसँगको छलफलपछि सुरेन्द्र बस्नेतले बीच १९०० डी भिœयाउने निर्णय लिएका थिए। सरकारी नेपाल वायु सेवा निगम र निजी क्षेत्रको निकोन एयरसँग प्रतिस्पर्धा गर्ने गरी बुद्धले नयाँ जहाज किनेको थियो। ११ अक्टोबर १९९७ मा क्याप्टेन आरके शर्मा र अमेरिकी पाइलट क्याप्टेन केभिन सेन्ट जर्मेनले १६ यात्रुहरूको पहिलो समूहलाई लिएर उडान भरेको थियो। काठमाडौं एयरपोर्टबाट माउन्टेन फ्लाइट गर्ने गरी सगरमाथासम्म र त्यहाँबाट काठमाडौं एयरपोर्टसम्मको लामो उडान भरेको थियो। यो उपलब्धि कुनै एयरलाइन्सले आफ्नो पहिलो उडानमा गरेका थिएन। यसले बुद्ध एयरलाई विश्वास स्थापित गर्न मद्दत गर्यो। त्यतिबेला मान्छेहरूले बस्नेतले किन यसो गरेको हो। चार जहाज किन्न पुग्ने पैसाले एउटा जहाज किनेको छ, यत्रो महँगो जहाज किनेको छ, सम्पत्ति डुबाउने भयो भन्ने हल्ला चलाएका थिए, खगेन्द्र बस्नेत भन्छन्, सबैको आलोचनाको बाबजुद गुणस्तरीय हवाई सेवा दिनुपर्छ भन्ने सोचले बुद्ध एयर सञ्चालन गरिएको थियो। निकोन एयर इतिहास बनिसक्यो भने निगममा चरम राजनीतिका कारण जहाज संख्यासँगै गन्तव्य पनि खुम्चिएको छ। बुद्ध एयरलाई अहिलेको स्थानसम्म पुर्याउनका लागि बस्नेतले नियम, कानुनलाई अक्षरशः पालना गरेका थिए। नियामक निकायको मापदण्ड मानेर अनुशासित भएर कम्पनी सञ्चालन गर्नुपर्छ भन्ने सोच राख्थे। कर्मचारी राख्दा पनि जागिर आवश्यक भएका मानिसलाई दिनुपर्छ त्यसपछि मात्र उनीहरूले मेहनतका साथ काम गर्छन् भन्ने गरेको खगेन्द्र बस्नेत सम्झिन्छन्। स्वर्गीय बस्नेतले कहिल्यै पक्षपात गर्दैनथे। जीवनको उत्तरार्धमा उड्डयन क्षेत्रमा लागेका बस्नेतले भारतस्थित बनारस हिन्दु विश्वविद्यालयबाट एमए र एलएललबी अध्ययन गरेका थिए। नेपाल सरकारको उच्च ओहोदामा रहेर काम गरेको लामो अनुभव पनि उनीसँग थियो। तत्कालीन राजा महेन्द्रसँग नजिक भएर काम गरेको अनुभव पनि उनीसँग थियो। स्वर्गीय सुरेन्द्रबहादुर बस्नेत पूर्वमन्त्री पनि हुन्। यिनी मातृकाप्रसाद कोइरालाको २००८ मंसिर १ गतेको मन्त्रिमण्डलमा पहिलोपटक मन्त्री भएका थिए। उनी कानुन तथा न्याय, शिक्षा मन्त्री (२०२४) र अर्थ, उद्योग, वाणिज्य तथा आपूर्ति मन्त्री (२०२५) भएका थिए। नेपालको सबैभन्दा कान्छो सर्वोच्च अदालतको न्यायाधीश, निर्वाचन आयोगको प्रथम प्रमुख आयुक्त र नेपाल प्रेस काउन्सिलको प्रथम अध्यक्षसमेत बनेका थिए। सुरेन्द्र कार्यकारी अध्यक्षकै जिम्मेवारीमा रहे पनि हाल बुद्ध एयर उनका जेठा छोरा वीरेन्द्रबहादुर बस्नेतले सम्हालिरहेका छन्।"
सुकीविरूद्धको अन्तिम मुद्दाको फैसला शुक्रबार,"म्यानमार : म्यान्मारको जुन्ता सरकारप्रति वफादार अदालतले जेलमा रहेका नागरिक नेतृ आङ सान सुकीको १८ महिना लामो सुनुवाइका बाँकी पाँच वटा अभियोगमा शुक्रबार फैसला सुनाउने भएको छ। गत वर्ष फेब्रुअरीमा सेनाले सुकीको सरकार अपदस्थ गरेपछि सुकीले नजरबन्द (जेल) जीवन बिताउँदै आएकी छन्। नोबेल पुरस्कार विजेता सुकीलाई भ्रष्टाचारदेखि अवैध रूपमा वाकीटकी आयात गरेको र सरकारी गोपनीयता सम्बन्धी ऐन उल्लङ्घन गरेको १४ वटा अभियोगमा यसअघि नै दोषी ठहर गर्दै २६ वर्षको जेल सजाय सुनाइएको छ। 'दुवै पक्षले आज अदालतमा अन्तिम बहस गरेका छन्,' सोमबार नाम नबताउने शर्तमा एक जना सरकारी अधिकारीले बताए। आफू सञ्चारमाध्यमलाई रिपोर्टिङ् गर्न अख्तियारप्राप्त व्यक्ति नभएको बताउँदै नाम गोप्य राख्ने शर्तमा उनले भने, 'आगामी शुक्रबार (३० डिसेम्बर) मा फैसला आउनेछ।' उनले सुकीको स्वास्थ्य राम्रो रहेको बताए। अधिकारवादी समूहहरूले यो मुद्दालाई ढोंगको संज्ञा दिएका छन् र बुधबार संयुक्त राष्ट्रसङ्घको सुरक्षा परिषद्ले म्यान्मारको कू पछिको अवस्थाबारे आफ्नो पहिलो प्रस्तावमा सुकीलाई रिहा गर्न जुन्ता सरकारलाई आग्रह गरेको छ। रासस"
"ब्रिटिस कोलम्बियामा हिउँमा बस चिप्लियो : ४ जनाको मृत्यु, ५३ घाइते","कोलम्बिया : क्रिमसको पूर्वसन्ध्यामा यात्रामा निस्किएको टोली चढेको बस दक्षिण ब्रिटिस कोलम्बियामा हिउँमा चिप्लिँदा ४ जनाको मृत्यु भएको छ भने ५३ जना घाइते भएका छन्। हिउँ र असिना लगातार वर्षिंदा अति चिप्लो भएको बिसी राजमार्गमा आइतबार भएको बस दुर्घटनामा ज्यान गुमाएकाहरूको परिचय खुल्न नसकेकाले सनाखत हुन नसेको, परिचय खोज्न अनुसन्धान जारी रहेको, चालकसहित बसमा सवार यात्रीको सङ्ख्या यकिन नभएको क्यानडाको प्रान्तीय प्रहरीको पर्वतीय इकाइले विज्ञप्ति निकालेर बताएको छ । स्थानीय स्वास्थ्य प्राधिकरण र तीन वटा क्षेत्रीय अस्पतालमा कम्तीमा ५३ जना घाइतेको उपचार भइरहेको छ । घाइतेमध्ये केहीको अवस्था गम्भीर छ । हिउँ नै हिउँले ढाकिएको सडकको सतहमा दुर्घटनाग्रस्त बस निरन्तर छोपिइरहेको छ । रासस"
विज्ञापनको आचारसंहिता लागू हुनुपर्छ,"विज्ञापन बोर्डको आवश्यकता किन पर्यो ? बोर्डको कार्यक्षेत्रभित्र केके पर्छ ? सञ्चारमाध्यमको विकास नेपालमा २०४६ सालपछि भयो। २०५० पछि निजी सञ्चारमाध्यमहरू पनि खुल्न थाले। विज्ञापन बजार पनि विस्तारै विकास हुँदै गयो। तर, विज्ञापनको कारोबार अर्बौंको भइसक्दा पनि विज्ञापनलाई नियमन गर्ने कुनै पनि कानुन थिएन। कानुन अभावका कारण यो व्यवसाय असरल्ल अवस्थामा थियो। त्यसलाई संयोजन, नियमन र विज्ञापन व्यवसायबाट मुलुकको राजस्व तथा कुल ग्राहस्थ उत्पादनमा योगदान पुर्याउन संसद्ले विज्ञापन नियमन गर्ने ऐन २०७६ पारित गर्यो। त्यो ऐनको कार्यान्वयनका लागि विज्ञापन बोर्डको गठन भयो। सञ्चार माध्यमको नियमन गर्ने निकाय भएको तर विज्ञापनको नियमन गर्ने निकाय नहुँदा यस क्षेत्रमा अनेक विकृति देखिए। सञ्चारमाध्यमहरू नै सञ्चालन नहुने हुन् कि भन्ने एकखालको अवस्था देखापरेपछि र विदेशी विज्ञापनको प्रभाव कम गर्न बोर्डको स्थापना भएको हो। अहिले हेर्दा विज्ञापनका महत्वपूर्ण ४ क्षेत्र छन्। आमसञ्चार माध्यम (रेडियो, टिभि र छापामाध्यम) मा हुने विज्ञापन, स्थलगत वा होडिङबोर्डमा हुने विज्ञापन, तेस्रो डिजिटल मिडियामा (यसमा सामाजिक संजाल पनि पर्छ) हुने विज्ञापन र चौथोमा चलचित्र घरमा हुने विज्ञापन। यी ४ क्षेत्रमा हुने विज्ञापनलाई नियमन गर्न बोर्डको गठन भएको हो। विज्ञापनको चक्र हुन्छ। विज्ञापन दाता, विज्ञापन एजेन्सी, सञ्चारमाध्यम र उपभोक्ता। यी ४ पक्षलाई व्यवस्थित, मर्यादित र पारदर्शी बनाउने काम बोर्डले गर्छ। विज्ञापन ऐन कतिको पर्याप्त छ ? विज्ञापन नियमन गर्ने ऐन बन्दा यो ऐन विशिष्टीकृत हुनुपथ्र्यो। यसअघि विज्ञापनसम्बन्धी छुट्टै कुनै नियम, कानुन नभएको हुनाले विज्ञापन विषय विभिन्न कानुनमा समावेश भएर आयो। जस्तो, जनस्वास्थ्य ऐन, उपभोक्ता हित संरक्षण ऐन, अन्तःशुल्क ऐनलगायतका विभिन्न ऐन विज्ञापनसम्बन्धी आफ्ना खालका व्यवस्था छन्। ती ऐनलाई एकीकृत गर्ने गरी विज्ञापन ऐन आउनुपर्ने तर आउन सकेन। सामान्य ऐनका रूपमा आयो। त्यसले गर्दा यहाँ केही संशोधनको गुन्जाइस आवश्यक देखियो। यस्तै, स्थलगत विज्ञापनको सम्बन्धित निकाय भनेको स्थानीय तह हो। यसमा एकरूपता ल्याउनुपर्नेमा त्यो पनि कमी छ। यसले गर्दा स्थलगत विज्ञापनको क्षेत्रमा पनि अहिलेको ऐन अपर्याप्त छ। अहिलेको ऐनले डिजिटल माध्यम र चलचित्र घरमा हुने विज्ञापनलाई समेटेको छैन। यो कानुनको अपर्याप्ततालाई कार्यान्वयनको चरणमा आएपछि महसुस गरेका छौं। यसका लागि अहिले हामी विज्ञापनको राष्ट्रिय नीति बनाइरहेका छौं। किनभने आजसम्म विज्ञापनसम्बन्धी राष्ट्रिय नीति नै छैन। अन्तिम चरणमा पुगेको छ। केही समयपछि नै सञ्चार मन्त्रालयमा सिफारिस गर्दैछौं। त्यसपछि कानुन, अर्थ र राष्ट्रिय योजना आयोग हुँदै मन्त्रिपरिषद् पुगेर राष्ट्रिय नीति जारी हुनेछ। त्यसपछि हामी ऐन संशोधनको प्रक्रियामा अघि बढ्नेछौं। अनि बल्ल विज्ञापन बोर्डले गति लिन्छ। अहिलेको विज्ञापन बजार कस्तो छ ? अहिलेको विज्ञापन बजार भद्रगोल अवस्थामा छ। कुल विज्ञापन बजार कतिको हो ? कतिको कारोबार हुन्छ ? कति भ्यालुको हो ? र कुन माध्यमबाट कतिको विज्ञापन गइरहेको छ भन्ने पनि थाहा छैन। अध्ययन, अनुसन्धान, नीति, नियम पनि छैन। अहिलेलाई मात्र विज्ञापन नियमन गर्ने एउटा ऐन आएको छ। त्यतिको भरमा चलेको छ। त्यसैले यो समग्र पक्षको अनुसन्धान गर्न बाँकी नै छ। यो विज्ञापन बजारले अहिलेका सञ्चारमाध्यमहरू सर्भाइभ हुन्छन् कि हुँदैनन् भन्ने महत्वपूर्ण प्रश्न छ। विज्ञापन भनेको नेपाली अर्थतन्त्र कस्तो भनेर हेर्ने ऐना पनि हो। जति धेरै उद्योग खुल्छन्, उत्पादन र विज्ञापन बजार पनि त्यति नै बढ्छ। अहिले विज्ञापन बजार नबढ्नुको मुख्य कारण उद्योगधन्दाको विकास हुन नसक्नु हो। हामीसँग भण्डै ७ पत्रपत्रिका वर्गीकरण भएर आइरहेको छ। ७ सय रेडियो सञ्चालनमा छन्। करिब ११ सय रेडियोले स्वीकृति पाएका छन्। २ सयभन्दा बढी टेलिभिजनले स्वीकृति पाएका छन् भने १ सयभन्दा बढी सञ्चालनमा छन्। स्थलगत विज्ञापनमा ठेकेदारी प्रथाको हालीमुहाली छ। डिजिटल मिडियामा हुने विज्ञापनको नियमन गर्ने निकाय छैन। चलचित्र घरहरूमा हुने विज्ञापनबारे सोचिएको छैन। यसलाई सुधार गर्दै नियमनको घेरामा ल्याउनुपर्ने देखिन्छ। बोर्ड गठन पछिको पहिलो काम नै विदेशी विज्ञापन हटाउने भएको छ। यसले विज्ञापन बजारमा कस्तो प्रभाव पर्यो ? विदेशी टेलिभिजनहरूबाट विज्ञापनसहित प्रसारण चल्नेमा अहिले विज्ञापनरहित भएका छन् । नेपालमा प्रसारण अनुमति लिएका विदेशी टेलिभिजनबाट विज्ञापन प्रसारण भएको देखिँदैन। यी विज्ञापनले गर्दा नेपालमा विज्ञापन बजारको विकास हुन सकिरहेको थिएन। नेपालमा बढिरहेका टेलिभिजनलाई जोगाइराख्न विदेशी विज्ञापन बन्द गरेर स्वदेशमै विज्ञापन बनाउने वातावरण बनाउनुपर्छ भनेर क्लिनफिल्ड लागू गरिएको हो। पहिला पनि क्लिनफिल्ड पोलिस लागू गर्न खोजिएको थियो। तर, केवल अपरेटरहरूको विरोधपछि लागू हुन सकेन। यसपछि हामीले ऐन बनाएर क्लिनफिल्ड लागू गरिएको हो। उक्त ऐनभित्र नै विदेशी विज्ञापन प्रसारण गर्न नपाउने भन्ने व्यवस्था गर्यौं र त्यो लागू भएको छ। यसले समग्र विज्ञापन बजारलाई नियमन गर्नुपर्छ भनेर विज्ञापन नियमन सम्बन्धी ऐन आयो। हामीले चोहेको विज्ञापन काउन्सिल थियो। तर, बोर्डको रूपमा गठन भएको हो। क्लिनफिल्ड लागूभएपछि अब बहुराष्ट्रिय कम्पनीका विज्ञापन नेपालका लागि बन्न थालेका छन्। यसअघि भारतीय च्यानलमा आउने विज्ञापनले नै नेपाली बजारलाई पनि हुन्छ भन्ने थियो। नेपाल बहुराष्ट्रिय कम्पनीहरूले कम खर्च गर्थे तर अहिले बढाएको पाइन्छ। विज्ञापन बजारलाई नियमन गर्नैका लागि विज्ञापन सम्बन्धी आचारसंहिता लागू गरिएको हो त ? विज्ञापन बजारका साथै विज्ञापन व्यवसायीलगायतले के गर्न हुने र नहुने भन्ने कुरा नै जानकारी थिएन। न कुनै प्रशिक्षण हुन्थ्यो, न कुनै तालिम हुन्थ्यो। जे मन लाग्यो त्यही गर्ने चलन थियो। अब यो तरिकाले विज्ञापन बजार चल्न सक्दैन भनेर नै बोर्डले विज्ञापनको उत्पादन, वितरण, प्रकाशन तथा प्रसारण सम्बन्धी आचारसंहिता २०७९ लागू गरेको हो। त्यहाँ हामीहरूले गर्न हुने र नहुने कुरालाई छुट्ट्यएका छौं। उपभोक्ता हितका कुरा, लैंगिक समानताका कुरा, जनस्वास्थ्यका कुरा, पारदर्शिताका कुरा, भुक्तानीका कुरा त्यहा उठाएका छन्। समग्र व्यवस्थालाई आचारणमा ढाल्न आचारसंहिता लागू भएको हो। आचारसंहिता भनेको सफ्ट ल हो। यो कडा कानुन होइन। आचारसंहितालाई हामीले नैतिक आचारणका रूपमा पालना गर्नेपर्ने रूपमा ल्याएका छौं। तर, यो आचारसंहितालाई उल्लंघन गर्यो भने त्यहाँ सामान्य कारबाही हुन्छ। कडा कानुन लगाउनुपर्यो भने पनि बोर्डसँग कारबाही गर्ने, जरिवाना गर्ने मुद्दा चलाउनेसम्मको अधिकार छ। यो आचारसंहिताले सञ्चार माध्यमहरूमा हुने विज्ञापनलाई कसरी पारदर्शी बनाउँछ ? सञ्चार माध्यमहरूले आफ्नो दररेट नै निश्चित गरेका छैनन्। तोके पनि कति प्रतिशत छुट दिन्छन् भन्ने थाहा छैन। एउटा पत्रिकामा यतिमा छाप्छस् कि छाप्दैनस् भनेर सोध्यो अर्कोमा गयो त्यही गर्यो। जहाँ बढी मार्जिन आउँछ त्यहाँ छापिने चलन छ। विज्ञापन दातालाई भने रेटअनुसारको पैसा तिर्ने तर सञ्चारमाध्यमा भारी डिस्काउन्ट गराउने चलन छ। यहाँ लिकेजको मौका धेरै देखिन्छ। न दररेटमा पारदर्शिता छ न दररेट कायम गर्ने कुनै आधार र मापदण्ड। त्यसैले आचारसंहितामा विज्ञापनको दररेट आफ्नो पहुँच र प्रभावका आधारमा तोक्ने, तोकेको रेटलाई सार्वजनिक गर्ने, अधिकतम र न्यूनतम मूल्य तोक्ने र त्योभित्र बसेर कारोबार गर्ने भन्ने उल्लेख छ। सीमाभित्र बसेर काम भए नभएको हेर्ने जिम्मा बोर्डले गर्ने गरी आचारसंहिताले व्यवस्था गरेको छ। सञ्चारमाध्यमले तोकेको दर बोर्डमा पठाउने र सार्वजनिक गर्न भनिएको छ। अहिले मिडियाको दर विज्ञापन एजेन्सीले तोक्ने चलन छ। यो पद्धति पनि ठीक होइन। त्यसैले सञ्चार माध्यमको दरमै छाप्नुपर्छ भनेर विज्ञापन एजेन्सीलाई भनिएको छ। विज्ञापन एजेन्सीले पाउने सेवाशुल्क निश्चित गर्न परिपत्र नै जारी गरिएको छ। यसले अब विज्ञापन एजेन्सीले कति पाउँछ, सञ्चारमाध्यमले कति पाउँछनु र विज्ञापन दाताले कति भुक्तानी गर्छ भन्ने कुरा पारदर्शी हुन्छ। यस्तै, सञ्चार माध्यमहरूको आफ्नै सर्कुलेसन, टीआरपी र भिवर्स पनि निश्चित छैन। यसलाई हेर्नका लागि पनि अहिले विज्ञापन बोर्डले तयारी गरिरहेको छ। विज्ञापनको भुक्तानीमा पनि समस्या छ, यसमा आचारसंहिताले कस्तो व्यवस्था गरेको छ ? लामो समयदेखि विज्ञापनबापतको भुक्तानी एजेन्सीले रोकिदिने गरेका छन्। करोडौं रुपैयाँ बाँकी राख्ने अनि भुुक्तानी गर्ने बेलामा फेरि अर्को छुट माग्ने चलन छ। यसै त सञ्चारमाध्यमले ८०९० प्रतिशत छुटमा विज्ञापन छापिरहेका हुन्छन्। त्यसमा पनि फेरि भुक्तानीको बेलामा अर्को छुट खोज्छन्। यसैले भुक्तानीको पनि हामीले अवधि तोक्यौं। विज्ञापनदाताले विज्ञापन एजेन्सीलाई एक महिनाभित्र र विज्ञापन एजेन्सीले सञ्चारमाध्यमलाई २ महिनाभित्र भुक्तानी गर्नुपर्छ भनेका छौं। तोकिएको समयमा भुक्तानी नभए बोर्डमा उजुरी गर्न पाइने र त्यो हामीले सुन्ने भनेका छौं। समयमा भुक्तानी नगर्ने एजेन्सीहरूलाई कारोबार रोक्का गर्छौ भने विज्ञापन दाताले पनि विज्ञापन एजेन्सीलाई भुक्तानी गरेन भने उनीहरूलाई पनि विज्ञापन गर्नबाट रोक लगाइन्छ। सामाजिक संजालमा हुने विज्ञापनको नियमन गर्न पनि जरुरी देखिन्छ। यसलाई आचारसंहिताले छुन्छ कि छुदैन ? खासगरी सामाजिक सञ्जाल भनेको विदेशमा पैसा जाने हो। त्यसैले विदेशमा रकम भुक्तानी गर्नुभन्दा अघि बोर्डको सिफारिस लिनुपर्छ भन्ने विषयमा आचारसंहिता समावेश गरेका छौं। तर, त्यो सम्बन्धी कानुनी व्यवस्था नभएको र ती सामाजिक सञ्जालहरू नेपालमा दर्ता नुहने र गैरकानुनी तवरमा रकम भुक्तानी भइरहने भएकोले त्यसलाई नियमन गर्न छुट्टै नियमावली संशोधनको तयारीमा छौं। सामाजिक सञ्जालमा आउने कन्टेन्टहरूको सम्बन्धमा सिधै बोर्डले नियन्त्रण गर्नेभन्दा पनि आवश्यक परेको खण्डमा बोर्डले सम्बन्धित निकायमा कारबाहीका लागि सिफारिस गर्न सक्छ। आचारसंहिता लागू भएर विज्ञापन बजार पारदर्शी हुँदा यसबाट श्रमजीवी पत्रकारहरूले कस्तो फाइदा पाउँछन् ? स्वाभाविक रूपमा अहिले सञ्चार माध्यमहरूमा समयमा तलबर अन्य सुविधा दिन नसक्ने अवस्था सृजना हुनुको महत्वपूर्ण कारण भनेको विज्ञापन बजार अपारदर्शी हुनु र त्यहाँभित्रको लिकेज नै हो। आचारसंहिताले मात्र यो कुरा सम्बोधन हुँदैन। असरल्ल रूपमा खुलेका सञ्चारमाध्यमलाई पनि एउटा निश्चित मापदण्ड तोकेर नयाँ सञ्चारमाध्यम खोल्न एउटा निश्चित सीमा बनाएर खोल्ने प्रक्रिया सुरु गरेनौं भने हाम्रो विज्ञापन बजारले धान्नै सक्दैन। अहिलेको सञ्चारमाध्यमलाई पनि यो विज्ञापन बजारले धान्छ भन्ने मलाई लाग्दैन किनभने हामीले विज्ञापन बजारभन्दा धेरै सञ्चारमाध्यम खोलिसकेका छौं। त्यसैले समस्या आइसक्यो। यद्यपि, अहिलेको हाम्रो नियमनको कामले सञ्चारमाध्यमहरूमा जाने पैसाको वृद्धि हुन्छ। अहिले अधिकांश सञ्चारमाध्यमहरू खर्चलाई धान्न सक्ने अवस्थामा छैनन्। धेरै पत्रकारहरू स्वरोजगार भएर अनलाइन खोलेर बसेका छन् भने धेरै बेरोजगार भएका छन्। पत्रकारिता पेसा नै खतरामा पर्ने देखिन्छ। यसैलाई वृद्धि गर्नु नै अहिले बोर्डको मुख्य चुनौती बनेको छ। आचारसंहिता एकपक्षीय रूपमा सञ्चारमाध्यम केन्द्रित हुँदा विज्ञापन दाता र विज्ञापन एजेन्सीहरू मारमा पर्ने त होइनन् ? विज्ञापन दाताले तोकिएको रकम नै खर्च गर्ने हो। बोर्डले विज्ञापनमा यति रकम खर्च गर भनेर विज्ञापनदातालाई भनेको छैन। तर, उनीहरूले गरेको खर्च, सञ्चारमाध्यमका लागि गरेको खर्च ठीक ढंगले सञ्चारमाध्यममा पुग्यो कि पुगेन भनेर मात्र हामीले निगरानी गरेको हो। विज्ञापन एजेन्सीले प्राप्त गर्ने रकममा भने हामीले केही मर्यादित बनाउन खोजेका छौं। एजेन्सी पाउने सेवा शुल्कभन्दा अतिरिक्त लिने कामप्रति बोर्डको निगरानी हो। त्यो निगरानी बढाउन साथै सञ्चारमाध्यममा जाने रकम बढ्छ। यसले विज्ञापनदाताको संस्थाभित्रै भएका भ्रष्टाचार पनि नियन्त्रण गर्छ किनभने एजेन्सीमा जाने पैसा घट्ने वित्तिकै विज्ञापनदातालाई जाने पैसा पनि घट्छ। च्याउजस्तै रहेका विज्ञापन एजेन्सीलाई नियन्त्रण गर्न पनि जरुरी छ कि छैन ? यसका लागि हामीले विज्ञापन एजेन्सीहरूको पनि सूचीकरण गर्न थालेका छौं। बोर्डमा सूचीकरण नभएका विज्ञापन एजेन्सी र विज्ञापन बोर्डमा सूचीकरण नभएका सञ्चारमाध्यम दुवैसँग कारोबार नगर्नू भनेका छौं। यदि बोर्डमा सूचीकरण नभएका एजेन्सी र सञ्चारमाध्यमसँग कारोबार भयो र त्यहाँ विवाद आयो भने बोर्ड जवाफदेही हुँदैन। सरकारी तथा लोककल्याणकारी विज्ञापनको समानुपातिक हुन सकेको छैन। यसलाई समानुपातिक गर्नुपर्छ भनिन्छ। यसलाई बोर्डले कसरी व्यवस्थापन गर्छ ? ऐनले सरकारी विज्ञापन बोर्डमार्फत वितरण गर्ने भन्ने अवधारणाको विकास गरेको छ। नेपाल सरकारले चाह्यो र ऐनअनुसार नै गर्ने भनेर बजेट पठायो भने हामी वान डोर पोलिसिबाट सरकारी विज्ञापन वितरण गर्छाैं। होइन भने अहिले हामीले सरकारी विज्ञापनको हकमा स्थानीय विज्ञापनलाई स्थानीय निकायबाट, प्रदेशका लागि प्रदेशस्तरका सञ्चार माध्यम र केन्द्रीयस्तरका सरकारी विज्ञापनलाई केन्द्रीय सञ्चारमाध्यमहरूमा प्रकाशन तथा प्रसारण गर्नु भनेर हामीले आचारसंहितामा व्यवस्था गरेका छौं। तर, कानुनले राष्ट्रियस्तरको सञ्चारमाध्यममा गर्नुपर्छ भनेको खण्डमा भने सोहीअनुसार नै गरिनेछ। ग्लोबल टेन्डरमा जाने विज्ञापनलाई सोहीअुनसार नै गरिनेछ। समानुपातिक भन्दैमा सबैलाई बराबरी बाँड्ने भन्ने होइन। स्वरोजगार सञ्चारमाध्यमहरूलाई पनि सहयोग गर्ने खालको प्याकेज ल्याउने सम्बन्धमा पनि छलफल भइरहेको छ। आचारसंहिता पालना भएनभएको हेर्न र दण्डजरिवानाको व्यवस्था के छ ? आचारसंहिताले नै अनुगमन समितिको निर्माण गरेको छ। त्यहाँ बोर्ड सदस्य, विज्ञ र प्रमुख प्रशासकीय अधिकृत रहने गरी ३ सदस्यीय अनुगमन समिति छ। उक्त समितिले निन्तर अनुगमन गर्छ। प्रत्येक ६ महिनामा बोर्डमा रिपोर्टिङ गर्नुपर्छ। त्यतिमात्र नभई विभिन्न प्रदेशस्तरीय संयन्त्र, बोर्डका संयन्त्र, जिल्ला स्तरीय संयन्त्रमार्फत पनि अनुगमन गर्छौं। अनुगमनबाट केही पाइयो भने त्यसलाई कारबाही गर्छौं। अहिले हाम्रो कारबाहीमा परेर कतिपय विज्ञापन रोकिएका पनि छन्। दण्डजरिवानामा हामीले क्षमायाचना गराउने, कालोसूचीमा राख्ने, विज्ञापन गर्नबाट रोक्ने, लोककल्याणकारी विज्ञापन दिनबाट रोक्ने, सरकारी विज्ञापन दिनबाट रोक्ने, निजी क्षेत्रका विज्ञापन पनि रोक्ने जस्ता व्यवस्था गरेका छौं। यसो हुने हो र विज्ञापन नजाने हो भने सञ्चारमाध्यम बन्द हुने अवस्थामा पुग्न सक्छ। कारबाहीको प्रक्रियामा जानु कडा र कष्टकर हुन्छ। त्यसैले आचारसंहिताको पालना गर्न नै अनुरोध गरिन्छ।"
कुशलको आक्रामक अर्धशतकमा पोखराले लुम्बिनीलाई दियो १३४ रनको लक्ष्य,"काठमाडौं : कुशल मल्लको आक्रामक अर्धशतकप्रेरित पोखरा एभेन्जर्सले नेपाल टी २० लिगमा मंगलबार लुम्बिनी अल स्टार्सलाई एक सय ३४ रनको लक्ष्य दिएको छ। त्रिवि क्रिकेट मैदानमा टस हारेर ब्याटिङको निम्तो पाएको पोखराले निर्धारित २० ओभरमा एक सय ३३ रनको योगफल तयार गर्न ९ विकेट खर्चियो। पोखराका लागि कुशलले ३१ बलमा पाँच चौका र पाँच छक्कासहित ६१ रनको शानदार इनिङ खेले। त्यसअघि, विकेटकिपरब्याटर उपुल थरङ्गाले ५१ बलमा ४२ रन जोडेका थिए। त्यसबाहेक अन्य ब्याटरले दोहोरो अंकमा रन बनाउन सकेनन्। लुम्बिनीका लागि शाड्ली भान स्कलक्यकले सर्वाधिक तीन विकेट लिए। किशोर महतो र गुल्शन झाले दुईदुई तथा हर्मित सिंह र सागर ढकालले पनि एकएक विकेट चट्काए। पहिलो खेलमा फार वेस्टर्न युनाइटेडलाई ६७ रनले पराजित गरेको लुम्बिनीले दोस्रो खेलमा विराटनगर सुपर किङ्ग्समाथि ३ रनको जित निकालेको थियो। पहिलो खेलमा काठमाडौं नाइट्ससँग २६ रनले हारेको पोखरा दोस्रो खेलमा जनकपुर रोयल्ससँग ५ विकेट स्तब्ध भएको थियो।"
इन्धन अभावले यमनको अस्पताल बन्द,"साना : यमनको दक्षिणपश्चिमी प्रान्त ताइजमा रहेको सबैभन्दा ठूलो अस्पताल इन्धन अभावका कारण आइतबारदेखि बन्द भएको छ। अस्पतालका एक चिकित्सकले इन्धनको चरम अभावका कारण सेवा नै बन्द गर्नु परेको बताए। उनले नाम गोप्य राख्ने शर्तमा भने, 'मृगौला रोगीहरूको उपचारमा विशेषज्ञता प्राप्त केन्द्र पनि समावेश रहेको अलथावरा जनरल अस्पतालका सबै शाखाहरू ईन्धनको गम्भीर सङ्कटपछि बन्द गरिएको छ।' 'ताइजमा रहेको सबैभन्दा ठूलो अस्पतालले घना बस्ती भएको ताइज सहरमा हजारौं बिरामीका लागि सेवा प्रदान गर्दछ,' उनले भने। अस्पताल बन्दले बिरामीको ज्यान जोखिममा पारेको उनले बताए। अस्पतालका अधिकारीका अनुसार अस्पतालले अन्तर्राष्ट्रिय संस्था र संयुक्त राष्ट्रसङ्घका निकायलाई सङ्कटबाट पार पाउन र स्वास्थ्य विपत्तिबाट बचाउन इन्धन उपलब्ध गराउन तत्काल अपिल गरेको छ। सन् २०१४ को अन्त्यतिर इरान समर्थित हुथी लडाकूसमूहले उत्तरी सहरहरूमा आक्रमण गरी साउदी समर्थित यमनी सरकारलाई राजधानी सानाबाट बाहिर निकालेपछि यमन गृहयुद्धमा फसेको छ। यस युद्धले दशौं हजार मानिसको ज्यान लिइसकेको छभने ४० लाख मानिस विस्थापित भएका छन्। युद्धले देशलाई भोकमरीको सङ्घारमा पुर्याएको छ। रासस"
जसपा सरकारमा जानेनजाने कहिले टुंगो लाग्छ ?,"काठमाडौं : जनता समाजवादी पार्टी, नेपाल (जसपा) सरकारमा जानेनजाने विषय बैठकपछि मात्र टुङ्गो लाग्ने भएको छ। जसपाका प्रचार विभाग प्रमुख पूर्ण बस्नेतले नेकपा माओवादी केन्द्रका अध्यक्ष पुष्पकमल दाहाल प्रचण्ड नेतृत्वको सरकारलाई समर्थन गरेपनि सरकारमा सहभागी हुने नहुने तय हुन बाँकी रहेको जानकारी दिए। उनका अनुसार पुस १८ र १९ गते बस्ने राजनीतिक समितिको बैठक सरकारमा जानेनजाने टुङ्गो लगाउने बताए। जसपामा संसदीय दलको नेता चयन हुन बाँकी रहेको छ। जसपाको संसदीय दलको नेता को हुने टुंगो लाग्न सकेको छैन।"
मन्त्रिपरिषद्को पहिलो बैठकमै प्रचण्डरविबीच ठाकठुक,"काठमाडौं : प्रधानमन्त्री एवम् नेकपा माओवादी केन्द्रका अध्यक्ष पुष्पकमल दाहाल प्रचण्डले सोमबार पदवहाली गरेलगत्तै मन्त्रिपरिषद्को बैठक आव्हान गरे। आफ्ना मन्त्रालयमा पदवहाली गरेपछि तीन उपप्रधानमन्त्रीहरु विष्णु पौडेल, नारायणकाजी श्रेष्ठ र रवि लामिछाने मन्त्रिपरिषद् बैठकमा भाग लिन प्रधानमन्त्री कार्यालय पुगे। मन्त्रालयको जिम्मेवारी तोक्न बाँकी रहेका मन्त्रीहरु समेत मन्त्रिपरिषद्को बैठकमा सहभागी थिए। प्रधानमन्त्री भएपछि प्रचण्डले मन्त्रिपरिषद्को पहिलो बैठक बोलाएका हुन्। बैठक सुरु भएपछि प्रधानमन्त्री प्रचण्डले उपप्रधान तथा गृहमन्त्री रवि लामिछानेलाई तत्कालका लागि सरकारको प्रवक्ता बन्न भनेका थिए। अन्य मन्त्रीहरुले पनि प्रचण्डको प्रस्तावलाई सहजै स्वीकारे। तर गृहमन्त्री लामिछानेले सरकारको प्रवक्ता बन्ने प्रधानमन्त्री प्रचण्डको प्रस्ताव अस्वीकार गरेको स्रोतले बताएको छ। बैठकमा केही असहजता देखिएको थियो। प्रधानमन्त्री प्रचण्डले दिन लागेको जिम्मेवारी रविले स्वीकार गरेनन्। प्रधानमन्त्रीज्यूले यो मैले गरेको निर्णय हो, सूचना र सञ्चार प्रविधिमन्त्री नियुक्त नभएसम्म तत्कालका लागि रविजीले सरकारको प्रवक्ता बनिदिनुहोस् भन्नु भएको थियो, तर गृहमन्त्रीज्यूले मान्नु भएन।,बैठकमा सहभागी एक मन्त्रीले अन्नपूर्णलाई बताए। प्रधानमन्त्रीज्यूले केही असहज मान्नु भयो, उनले भने। केहीबेरको सवालजवाफपछि प्रधानमन्त्री प्रचण्डले उपप्रधान एवं अर्थमन्त्री विष्णु पौडेललाई सरकारको प्रवक्ताको जिम्मा दिएका हुन्। उपप्रधानमन्त्री पौडेलले प्रधानमन्त्रीको प्रस्ताव सहजै स्विकारे पनि। गृहमन्त्रीको जिम्मेवारी सम्हादै गर्दा लामिछानेले आफू मन्त्रिपरिषद्मा समेत प्रतिपक्षको रुपमा आवाज उठाउने भनेका थिए। सरकार बाहिर हुँदा नै प्रचण्ड र रविको सम्बन्ध सुमधुर छैन। एकले अर्काको कडा आलोचना गर्दै आएका छन्। हाल रविको नागरिकता विवाद सर्वोच्च अदालतमा विचाराधिन छ। नागरिकताको विषयलाई लिएर विवादमा आएका व्यक्तिलाई गृहमन्त्रालयको जिम्मेवारी दिएपछि प्रधानमन्त्री लगायत गठबन्धनका नेताहरुको समेत विरोध भएको छ। गृह मन्त्रालयमा बहाली हुँदै गर्दा संचारकर्मीहरुले रविलाई नागरिकता विवादबारे प्रश्न गरे। तर उनले अदालतमा मुद्दा चलिरहेको भन्दै केही प्रतिक्रिया नदिई उम्किए। नागरिकता विवादबारे आफूमाथि तेर्सिने प्रश्नहरुको सामना गर्नुपर्ने भयले रविले सरकारको प्रवक्ता हुन अस्विकार गरेको स्रोतले बताएको छ। पदबहाली गर्नेक्रममा रविले एजेण्डाअनुसार आफू सरकारभित्र पनि प्रतिपक्ष बन्ने सार्वजनिक गरेका थिए। नागरिकता प्रकरणको विवाद नटुंग्याइ गृहमन्त्री बने रवि लामिछाने गठबन्धनबाट बाहिरिने धम्की दिएपछि रवि लामिछानेलाई गृहमन्त्री बनाउन बाध्य भए प्रचण्ड"
"सेक्युरिटी प्रेसमा अनियमितता, चलाइएन पनि","काठमाडौं : नेपालमा सेक्युरिटी प्रेसको परिचर्चा बेलाबेला हुन्छ। धेरैलाई थाहा नहुन सक्छ काभ्रेको पनौतीस्थित सुरक्षण मुद्रण केन्द्रमा दुइटा महँगा सेक्युरिटी प्रेस ल्याइएका छन्, एक वर्षदेखि प्लास्टिकले छोपेर राखिएका छन्। त्यसभन्दा ठूलो कैफियत त यसको खरिदमा छ, जुन बजार मूल्य र किनेको मूल्यको अन्तरले देखाउँछ। २०७७ फागुन २ गतेको टेन्डरअनुसार करिब २ महिनामा चैत २९ गते सुरक्षण मुद्रण केन्द्रले खरिद निर्णय लिएको थियो। त्यसका लागि म्याक्स इन्टरनेसनल, कमलपोखरीले ७३ करोड ८८ लाख ९८ हजार ७ सय ४० रुपैयाँमा दुइटा प्रेस ल्याउने स्वीकृति पाएको थियो। त्यही आधारमा उक्त कम्पनीले एचपी इन्डिगो ६ के डिजिटल प्रेस किन्ने, ल्याउने र जडान गर्ने अभिभारा पायो। स्वीकृत मूल्य हेर्दा एउटा प्रेसलाई जम्माको आधा अर्थात् ३६ करोड ९४ लाख ४९ हजार ३ सय ७० रुपैयाँ परेको देखिन्छ। त्यही प्रेसको अन्तर्राष्ट्रिय मूल्य केकति छ भनेर विभिन्न देशका आपूर्तिकर्तासँग अन्नपूर्ण पोस्ट्ले जिज्ञासा राखेको छ। इन्डियामार्टलगायत भारतीय बजारमा यसलाई अहिले पनि सरदर ५ करोड भारु पर्ने पाइयो। त्यो भनेको ८ करोड रुपैयाँ हो। त्यसको ढुवानी, जडान र भन्सार आदि जोड्दा बढीमा २० करोड रुपैयाँ पनि नपर्ने प्रेस आपूर्तिकर्ताहरूले बताए। यही प्रेस १५ देखि २० करोड रुपैयाँमा हामी नेपालमा ल्याएर जडान गरिदिन सक्छौं, इन्डियामार्टसम्बद्ध एक कर्मचारीले भने, नेपाल सरकारले त्यसलाई झन्डै ३७ करोड तिरेको पाउँदा आश्चर्य लाग्यो। थन्क्याउन किन चाहियो प्रेस ? नेपाल सरकारले महत्वकांक्षी लक्ष्यका साथ काभ्रेको बनेपामा आईटी पार्क योजना ल्यायो। १ सय ७७ रोपनी जग्गामा पार्क बनाउने र त्यही उच्च गुणस्तरको सेक्युरिटी मेसिन सञ्चालन गर्ने तयारी गयो। त्यही क्रममा गएको सरकारले दुइटा सेक्युरिटी मेसिन किनेको हो। तिनको परीक्षण गरेको पनि एक वर्ष भएको छ। तर, त्यसयता थन्क्याइएको छ। गत २०७८ को पुसमा दुइटा हाई सेक्युरिटी डिजिटल प्रिन्टर प्रोडक्सन सिस्टम ल्याएर नमुना छपाइ गरिएको थियो। नमुना छपाइ राम्रो नै भएको थियो। तर, यो एक वर्षमा यी दुई मेसिन प्रयोगविहीन छन्। कारण देखाइएको छ, सञ्चालन गर्न प्राविधिक कर्मचारी नहुनु। प्राविधिक जुटाउन नसक्ने अवस्थामा प्रेस ल्याउनु आफैंमा सन्देहात्मक छ। सेक्युरिटी मेसिन सञ्चालनका लागि स्थापना भएको केन्द्रले चालू आर्थिक वर्षमा भने यी मेसिन सञ्चालनमा ल्याउने तयारी गरिरहेको बताएको छ। प्राविधिक जनशक्तिको अभावले सञ्चालन आउन ढिलाइ भएको केन्द्रका सूचना अधिकारी हरिबल्लभ घिमिरेले बताए। यही चालू आर्थिक वर्षभित्र मेसिन सञ्चालनमा ल्याइने तयारी भइरहेको उनको भनाइ छ। सरकारले विकास समिति ऐन २०१३ मा भएको वैधानिक व्यवस्थाअनुसार सुरक्षण मुद्रण विकास समिति (गठन) आदेश जारी गरेको थियो। सुरक्षण मुद्रणसम्बन्धी नीति, योजना, बजेट तथा कार्यक्रम स्वीकृत गर्ने, राहदानी, हुलाक टिकट, अन्तःशुल्क स्टिकर, बैंक नोट, स्मार्ट कार्ड, चेकबुक आदिको मुद्रणका लागि सुरक्षण प्रेसको स्थापना गरी सञ्चालन गर्ने काम त्यहाँ तोकिएको छ। गठन आदेशमा सुरक्षण मुद्रण केन्द्रले राहदानी, स्मार्ट कार्ड, टिकट, राष्ट्रिय परिचयपत्र, मेसिन रिडेबल पासपोर्ट, बैंक नोट, चेक बुक, अन्तःशुल्क स्टिकरलगायत मुलुकभित्रै छाप्ने उद्देश्यसहित सेक्युरिटी प्रेस खरिद तथा स्थापना गर्ने उल्लेख छ। सुरक्षण मुद्रणसम्बन्धी अध्ययन अनुसन्धान गर्नेगराउने, सुरक्षण मुद्रणसम्बन्धी तालिम तथा प्रशिक्षण कार्यक्रम सञ्चालन गर्ने, आर्थिक स्रोत जुटाउने, भौतिक पूर्वाधार तयार गर्नेलगायत काम गर्नुपर्ने लगायतका विषय पनि त्यहाँ उल्लेख छन्। तर, नयाँ किनिएका मेसिन कम क्षमताका छन्। तिनले राहदानी र बैंक नोट भने छाप्न सक्दैनन्। अन्तःशुल्क स्टिकरलगायत सामग्री सरकारले बाहिर छापेर ठूलो मात्रामा खर्च गरेको छ, यता प्रेस उसै थन्किएको छ। यो दोहोरो खर्च औचित्यहीन छ। हामीले पहिलो पटक यो सिस्टमको प्रयोग गर्दैछौं। मेसिन केही महँगो पनि देखिएको छ । तर, त्यो गुणस्तरीय हुनेमा हामी विश्वस्त छौं । हरिबल्लभ घिमिरे  सूचना अधिकारी, सुरक्षण मुद्रण केन्द्र मुद्रण केन्द्रको आह्वानमा आईएफबी नम्बर एसपीसीजीएनसीबी०१०७७७८ को हाई सेक्वयर डिजिटल प्रिन्ट प्रोडक्सन सिस्टम ल्याइएको हो। बोलपत्रमार्फत मुद्रण केन्द्रले म्याक्स इन्टर नेसनलसँग २०७७ चैत २७ मा सम्झौता गरेर यो मेसिन भित्र्याएको केन्द्रको २०७७ चैत २९ को सूचनामा जानकारी गराइएको छ। महालेखा परीक्षकको कार्यालयअनुसार सुरक्षण मुद्रण सञ्चालन गर्ने कार्य प्रकृतिअनुरूप आवश्यक जनशक्ति दक्षता तथा कार्यबोझ विश्लेषणसहित व्यवस्थापन सर्वेक्षण गरी स्वीकृत गराउनुपर्नेमा त्यसअनुरूप जनशक्ति अनुमान तथा व्यवस्थापन सर्वेक्षण गरेको छैन। केन्द्रमा यो वर्ष अधिकृत स्तरमा ८ पद र सहायकस्तरमा ३४ पद अस्थायी दरबन्दी स्वीकृत भएकामा पदपूर्ति हुन बाँकी नै छ। डिजिटल प्रिन्ट प्रोडक्सन सिस्टम सञ्चालन गर्न आवश्यक सीप, ज्ञान र तालिमका लागि ठैक्को विल अफ क्वान्टिटीमा ३३ लाख समावेश भएकामा जनशक्ति नभएको कारणबाट उक्त कार्य भएको छैन। सम्झौताको म्याद समाप्त भए पनि कार्य सम्पन्न भएको देखिँदैन। २०७६ कात्तिक २० मा सैद्धान्तिक स्वीकृत दिएअनुसार प्रेस मेसिनलगायत उपकरण खरिदका लागि प्राविधिक समितिले तयार गरेको ३३ अर्बको लागत अनुमान २०७८ असार ३० मा नै स्वीकृत भएको थियो। हालसम्म हाई सेक्युरिटी डिजिटल प्रिन्टर प्रोडक्सन सिस्टम २ सेट, डाय कटिङ मेसिन १, स्टोरेज ५, सर्भर २ ७३ करोड बढी रकममा र ४४ लाख ३९ हजारमा सवारी साधान किनेको छ। यसअघि ४८ करोड ७० लाख ६२ हजारमा जेनेरेटर, १८ करोड ७७ लाख ४६ हजारमा इन्धन ट्यांकी निर्माण, १ करोड ९९ लाख ४ हजारमा गाडी, ४ करोड १५ लाख ५२ हजारमा निर्माण स्थलको विकास, २ करोड ४३ लाख ५७ हजार कम्प्युटर प्लटर खरिद गरिएको छ। त्यस्तै बिजुली तार व्यवस्थापनमा ४ करोड ७२ लाख १ हजार खर्च भएको छ। चालू आर्थिक वर्षमै तीन बोलपत्र पहिलो : लो भोल्टेज पावर डिस्ट्रिबुसन सिस्टम खरिद सुरक्षण मुद्रण केन्द्रले चालू आर्थिक वर्षमा तीनवटा बोलपत्रको काम गरिरहेको छ। बोलपत्र १ को सम्झौतासमेत भइसकेको छ। लो भोल्टेज पावर डिस्ट्रिबुसन सिस्टम खरिदका लागि इन्जिनियरिङ मार्केटिङ कन्सर्न प्रालिसँग सम्झौता भइसकेको केन्द्रका सूचना अधिकारी हरिबल्लभ घिमिरेले जानकारी दिए। २०७९ मंसिर १ मा २० करोड २४ लाख १४ हजार ६ सय ४० मा सम्झौता भएको छ। हाल रहेको ४ मेगाहर्जको जेनेरेटरमा यसले पावर सप्लाई गर्छ। दोस्रो : अन्तःशुल्क स्टिकर छपाइ जनशक्ति नहुँदा अन्तःशुल्क छाप्न निजीलाई अन्तःशुल्क स्टिकर छाप्ने जिम्मा निजी कम्पनीलाई दिने भएको छ। निजी कम्पनीलाई स्टिकर छाप्नका लागि सबै प्राविधिक तयारी पूरा गरेको केन्द्रले आसयको सूचना जारी गरिसकेको छ। जनशक्ति अभाव हुँदा यो वर्ष निजी कम्पनीलाई दिनु परेको उसको भनाइ छ। चालू आर्थिक वर्षदेखि नै स्टिकर छपाइ सुरु गर्नका लागि प्रिन्ट मेल प्रालि ललितपुरसँग सम्झौता गर्ने तयारी भइसकेको छ। मुद्रण केन्द्रले आन्तरिक राजस्व विभागबाट यो वर्ष ४३ करोड ३२ लाख स्टिकर छाप्ने कार्यदेश पाएको छ। विभागको कार्यदेशअनुसार खरिद प्रक्रिया अगाडि बढाइएको उनले बताए। मुद्रण केन्द्रबाट स्टिकर छपाइ गर्दा विगतको भन्दा महँगो हुने भएको छ। प्रिन्ट मेल प्रालिको ३८ करोड ६७ लाख दाबीमा आसायको सूचना जारी भइसकेको छ। आन्तरिक राजस्व विभागले बर्सेनि ४ अर्बभन्दा बढी संख्यामा स्टिकर छपाइ गर्छ। यसअघि जनक शिक्षा सामग्री केन्द्रका साथै अन्तर्राष्ट्रिय प्रतिस्पर्धामा विदेशी कम्पनीबाट छपाइ गर्दै आएको छ। सुरक्षण केन्द्रले प्रतिस्टिकर ८८ पैसामा छाप्ने भएको छ। विभागले जनक शिक्षाबाट छपाइ गर्दा पनि अन्तिम लागत प्रतिस्टिकर ३५ पैसा पर्ने गरेको थियो भने अन्तर्राष्ट्रिय कम्पनीबाट छाप्दा अझ कममा हुने गरेको थियो। स्टिकर छपाइको लागत ४३ करोड ६७ लाख छ। छपाइको जिम्मा पाउन लागेको प्रिन्टसेल प्रालि ललितपुरले एक वर्षमा ४३ करोड ३२ लाख स्टिकर छपाइका लागि मसी, टोनर, कागज र सफ्टवेयरको व्यवस्था गर्नुपर्ने छ। छपाइको क्रममा समस्या देखिएमा मर्मतको काम पनि उसैको हुने भएको छ। ५० देखि ६० करोडसम्म छाप्न सक्ने मुद्रण केन्द्रको क्षमता हो। मसी, टोनर, कागजका साथै कम्पनीले केन्द्रका कर्मचारीलाई अन द जब तालिमको व्यवस्था पनि गर्नुपर्ने छ। शाखा अधिकृत घिमिरेले मुद्रण केन्द्रबाट पहिलो पटक स्टिकर छपाइ हुने भएकाले केही महँगो जस्तो देखिएको बताए। हामीले पहिलो पटक गर्दैछौं। केही महँगो पनि देखिएको छ, तर त्यो गुणस्तरीय हुनेमा हामी विश्वस्त छौं, उनले भने। यो पहिलो पटक भएकाले मानक बन्ने र अर्को पटकलाई अनुभव पनि हुने उनको भनाइ छ। उनले नेपालमा डिजिटलबाट पहिलो पटक छपाइ हुन लागेको फरक परेको हुन सक्ने बताए। नेपालमा डिजिटलबाट प्रयोग नै भएको छैन, डिजिटलका कारण फरक त हुने नै भयो। यो पहिलो पटक भएकाले मानक बन्छ, अर्को चोटी यसको अनुभवको आधारमा तलमाथि हुन पनि सक्छ, उनले भने। उनले अहिलेको छापिरहेको भन्दा उच्च गुणस्तरको स्टिकर छपाइ हुने भएकाले अरूसँग लागत तुलना गर्न नहुने बताउँछन्। अहिले अरूले बनाइरहेको स्टिकर र हाम्रोमा फरक छ। यी सबै कारणले गर्दा लागत उच्च भएको हो। यसलाई लागतको दृष्टिबाट मात्र हेर्न हुँदैन, उनले भने। मुद्रण केन्द्रसँग स्टिकर छाप्नका लागि दुइटा मेसिन छन्। आफ्नै मेसिन भएको पनि जनशक्तिको अभाव केन्द्रले एउटा निजी कम्पनीलाई छपाइको जिम्मेवारी दिने भएको बताउँछ। यो बाध्यता हो, जनशक्ति नभएको निजी कम्पनीलाई दिनु परेको हो, उनले भने। मेसिन खरिद गरेर कर्मचारी अभाव भन्दै छपाइको जिम्मा निजी कम्पनीलाई दिनेले चलखेलको गन्ध देखिएको पनि बताइन्छ। बोलपत्र ३ : अफसेट मेसिन खरिद अपसेट मेसिन खरिदका लागि पनि आशयको सूचना जारी भइसकेको छ। यो खरिदको जिम्मा डब्ल्यूडीएन म्याक्स जेभी प्रालिले पाउने भएको छ। यसको लागत ४९ करोड ४६ लाख ५० हजार छ। गत वर्ष ठेक्का भएको बहुउद्देश्यीय भवन निर्माणाधीन अवस्थामा छ। ३५ करोडको लगायतका निर्माण भइरहेको यो भवन ४० प्रतिशत मात्रै पूरा भएको छ। ठेक्का सम्झौताअनुसार अगाडि चैतभित्र सकिनुपर्ने छ। त्यस्तै पार्कभित्र इन्टरनल रोड बनाउने काम पनि भइरहेको छ। यो रोड बनाउन ३ करोड ३२ लाखको सम्झौता भएको छ। सम्झौताअनुसार फागुनसम्ममा त्यो रोड निर्माण सकिनुपर्ने छ। सूचना अधिकारी घिमिरेले त्यहीअनुसारको काम भइरहेको दाबी गर्छन्। उनका अनुसार अघिल्लो आर्थिक वर्षमा नै ६६ प्रतिशत काम भइसकेको छ। प्राविधिक कर्मचारी भर्नाको तयारी केन्द्रले कर्मचारी भर्नाको कार्यविधि स्वीकृत गरेर अघि बढिसकेको बताएको छ। मन्त्रिस्तरीय निर्णयबाट कर्मचारी भर्नाको कार्यविधि स्वीकृत गरेर प्रक्रिया अघि बढेको जनाएको छ। यहाँ ३२ अस्थायी दरबन्दी कायम छ। यही दरबन्दीअन्तर्गत १७ किसिमका पद सिर्जना गरिएको छ। कर्मचारी भर्नाका लागि सूचना निकाल्ने तयारी भइरहेको छ। हाल मुद्रण केन्द्रमा कार्यकारी निर्देशक र कार्यालय सहयोगीबाहेक जनशक्तिको व्यवस्थापन भएको छैन। केन्द्रका कार्यकारी निर्देशक बिकल पौडेल हुन्। सञ्चार तथा सूचना प्रविधि मन्त्रालय र मुद्रण विभागबाट ११ जना कर्मचारी काज ल्याएर काम चलाइएको छ। तर, प्राविधि जनशक्ति भने छैनन्। केन्द्रका कार्यकारी निर्देशक विकल पौडेलको विवादित छवि छ। विवादित खरिद प्रक्रियामा सामेल भएका पौडेललाई केपी ओली सरकारदेखि वर्तमान शेरबहादुर देउवा सरकारको साथ छ। पौडेललाई पुनः नियुक्ति दिनका लागि सरकारले गठन आदेशमै संशोधन गरेको थियो। कार्यकारी निर्देशक बनाउन गठन आदेश २०७३ को दफा ३ को उपदफा (५) मा उल्लिखित पाँचवर्षे कार्यकालको व्यवस्था परिवर्तन गरेर एक पटकका लागि म्याद थप्न सक्ने व्यवस्था गरियो। गठन आदेश २०७३ अनुसार कार्यकारी निर्देशकको योग्यता मान्यताप्राप्त विश्वविद्यालयबाट विज्ञान, वाणिज्य, कानुन, विकास प्रशासन, व्यवस्थापन, इन्जिनियरिङ तथा आमसञ्चार तथा सूचना प्रविधिमा कम्तीमा स्नातकोत्तर उपाधि हासिल गरेको हुनुपर्ने उल्लेख छ। सुरक्षण मुद्रण विकास समिति गठन आदेशमा कार्यकारी निर्देशकको कार्यकाल पाँच वर्षको हुने व्यवस्था थियो। देउवा सरकारले थप एक कार्यकालका लागि एक पटकका लागि थप गर्न सक्ने व्यवस्था गर्दै पौडेललाई पुनर्नियुक्त गरेको थियो। २०७४ सालको असारमा पौडेल केन्द्रको कार्यकारी निर्देशक नियुक्त भएका थिए। त्यतिबेला शेरबहादुर देउवा नै प्रधानमन्त्री थिए। पौडेललाई ओली सरकारले पनि निरन्तरता दियो। देउवा सरकारका पालामा नियुक्त भएका उनलाई केपी ओली नेतृत्वको सरकारले पनि उत्तिकै विश्वास गरेको थियो। पौडेल यसअघि सेक्युरिटी प्रेस खरिद घोटाला कान्डमा जोडिएका व्यक्ति हुन्। सूचना प्रविधिका ठूला खरिदमा सेटिङ गर्न माहिर पौडेललाई सबै सरकारले उत्तिकै विश्वास गर्दै आएका छन्। खरिद गरिएका सामग्री उपयोग गर : महालेखा खरिद भएका मेसिन, उपकरण, औजार, सवारी साधान उपयोग नभएकाले महालेखा परीक्षकको ५९औं प्रतिवेदनमा उल्लेख छ। महालेखा खरिदका भएका सामग्रीको उपयोग गर्न निर्देशन गरेको छ।"
राखेपले खेल क्षेत्रलाई अन्योलग्रस्त बनायो,"काठमाडौं : विघठित नेपाल तेक्वान्दो संघले राष्ट्रिय खेलकुद परिषद् (राखेप) ले खेलकर्मीको भविष्य अनिश्चित बनाएर सम्पूर्ण खेल क्षेत्रलाई नै अन्योलग्रस्त बनाउन लागिपरेको आरोप लगाएको छ। नेपाल तेक्वान्दो संघको दर्ता खारेजीको विरोधमा विभिन्न कार्यक्रम आयोजना गर्दै आएको संघले सोमबार पत्रकार सम्मेलन गर्दै आफ्नो ४० वर्षे गौरवमय इतिहास, यसले दिएको सफलता र योगदानलाई मटियामेट बनाउने काम गरेको आरोप लगाएको हो। नेपाल तेक्वान्दो संघको दर्ता खारेज गरी तथाकथित नेपाल तेक्वान्दो महासंघ गठन गरेकोप्रति नेपाल तेक्वान्दो संघ र मुलुकभरका खेलाडी तथा प्रशिक्षक दुखी भएका छौं। राखेपको यो नालायकीपनको घोर भत्र्सना गर्दछौं। राखेपको यो असंवैधानिक कदमबाट खेलाडी, प्रशिक्षक, डोजाङ प्रमुख, खेल पदाधिकारी, खेलकर्मीको भविष्य अनिश्चित बनाई देशको खेल क्षेत्रलाई अन्योलग्रस्त बनाएको छ, संघको विज्ञप्तिमा भनिएको छ। विघठित नेपाल तेक्वान्दो संघका महासचिव दीपराज गुरुङले गौरवमय इतिहास बोकेको संघको दर्ता खारेज गर्ने अधिकार राखेपलाई नभएको भन्दै संघको आधिकारिकताका लागि जस्तोसुकै कदम चाल्न पनि तयार रहेको बताए। हामी अहिले आफ्नो अस्तित्व रक्षाको लडाइँमा होमिएका छौं। संस्थाको आधिकारिकताका लागि जस्तोसुकै कदम चाल्न पनि तयार छौं, महासचिव गुरुङले भने, उद्देश्य र दर्ता प्रक्रिया नै फरक भएका दुई वटा संघलाई जबरजस्ती मिलाउन खोज्ने काम भएको छ। दर्ता खारेजी, संघ गठन र पुनर्गठनको अधिकार राखेपलाई छैन। राखेपले नियमन गर्ने नाममा खेल संघ, पदाधिकारी, खेलाडी, प्रशिक्षकलाई संधैभरि धाकधम्की दिने, षड्यन्त्रपूर्ण क्रियाकलाप गरी विधिविधान विपरीत मनपरी ढंगले काम गरिरहेको उनले आरोप लगाए। नेपाल तेक्वान्दो संघ मात्र नभई अन्य संघहरूको दर्ता खारेजी गरी नयाँ संघ गठन गरी मुलुकको ऐन र कानुनको धज्जी उडाएको छ, उनले भने, देशको खेलकुद विकासका लागि स्वयंमसेवक रुपमा अहोरात्र खट्दै आएका खेल पदाधिकारी एवं खेलकर्मीको मानमर्दन गर्ने र मनोबल गिराएर खेल संघहरूलाई आफ्नो काबुमा पार्ने काम गर्ने दुस्प्रयास गर्दै आएको छ। कारण देखाउ आदेश नेपाल तेक्वान्दो संघले दर्ता खारेजीविरुद्ध उच्च अदालत पाटनमा दायर गरेको रिटमा कारण देखाउ आदेश जारी भएको छ। नेपाल तेक्वान्दो संघका अध्यक्ष प्रकाशशम्शेर राणाले युवा तथा खेलकुद मन्त्रालय, राष्ट्रिय खेलकुद परिषद्सहित पाँच संस्थालाई विपक्षी बनाएर शुक्रबार दायर गरेको रिटमा न्यायाधीश राज्यलक्ष्मी वज्राचार्यको एकल इजलासले विपक्षीसँग लिखित जवाफ माग गर्दै कारण देखाउ आदेश दिएको हो। अध्यक्ष राणाले युवा तथा खेलकुद मन्त्रालय, राष्ट्रिय खेलकुद परिषद्, नवगठित नेपाल तेक्वान्दो महासंघ, राखेपकै संघसंस्था समन्वय शाखा र सो शाखाका प्रमुख चन्द्रकुमार राईलाई विपक्षी बनाई रिट दायर गरेका थिए। राखेपले गत पुस ५ गते नेपाल तेक्वान्दो संघ र राष्ट्रिय तेक्वान्दो संघको दर्ता खारेज गरी नेपाल तेक्वान्दो महासंघ गठन गरेको थियो। यस्तै नेपाल उसु महासंघ र शारीरिक सुगठन संघको कार्यसमिति पनि विघटन गरी पुनर्गठन गरेको थियो। गत मंसिर २४ गते निवर्तमान खेलकुदमन्त्री महेश्वरजंग गहतराजको मन्त्रीस्तरीय निर्णयबाट तेक्वान्दोसहित तीनवटा खेल संघको दर्ता खारेजी र पुनर्गठन गरेको थियो। खेलकुद विकास समितिमा तालाबन्दी राष्ट्रिय खेलकुद परिषद् (राखेप)ले नेपाल तेक्वान्दो संघ विघटन गरेको विरोधमा जिल्ला खेलकुद विकास समितिको कार्यालयमा सोमबार अनिश्चितकालीन तालाबन्दी गरिएको छ। नेपालको जेठोमध्येको संघलाई राखेपले विघटन गर्ने निर्णयको विरोधमा जिल्ला खेलकुद विकास समितिमा तालाबन्दी गरिएको हो। राखेपको असंवैधानिक रुपमा नेपाल तेक्वान्दो संघ विघटन गरेको विरोधमा खेलकुद विकास समितिमा तालाबन्दी गरिएको नेपाल तेक्वान्दो संघ मोरङका अध्यक्ष दिवस नेपालले जानकारी दिए। उनका अनुसार संघ विघटन फिर्ता हुनुपर्ने मागसहित प्रदर्शन र तालाबन्दी गरिएको हो। नेपालले आफूहरूको माग सम्बोधन हुनुपर्ने अडानसहित राष्ट्रिय खेलकुद परिषद्लाई ज्ञापनपत्रसमेत बुझाएको बताए। लामो समयदेखि नियम अनुसार खेलकुद गतिविधि गर्दै आइरहेका बेला संघ विघटन गरेर त्यसको अस्तित्व मेटाउने प्रयास भएपछि आफूहरू आन्दोलनमा उत्रिएको उनले बताए। आफूहरूको माग तत्काल सम्बोधन नभए थप संघर्षका कार्यक्रम अघि बढाइने उनले बताए। संघ खारेजीको विरोधमा अहिलेसम्म ३० भन्दा बढी जिल्लाको खेलकुद विकास समितिमा तालाबन्दी भइसकेको छ।"
ऋण नतिर्ने सहकारीका सञ्चालकको जग्गा रोक्का राखिने,"काठमाडौं : ऋण नतिर्ने सहकारीका सञ्चालक तथा सदस्यको जग्गा रोक्का हुने भएको छ। कर्जा नउठेपछि सहकारीमा दिनप्रतिदिन समस्या बढ्न थालेको छ। बिनाधितो लगानी, कमसल धितोमा लगानी तथा सञ्चालकले आफूखुसी ऋण चलाउँदा सहकारीमा विकराल स्थिति सिर्जना भएको छ। सदस्यमा ऋण तिर्न नपर्ने सोच हाबी भएसँगै खराब कर्जा बढ्दै गएको सञ्चालकहरू बताउँछन्। सहकारी अभियानले ऋण उठाउन सरकारको सहयोग माग्ने भएको छ। ऋण चलाउने सञ्चालक तथा ऋणी सदस्यको जग्गा रोक्का राख्दै ऋण तिर्न जिल्ला प्रशासन कार्यालयमार्फत ताकेता गर्ने निर्णय गरेको राष्ट्रिय सहकारी महासंघका सञ्चालक केबी उप्रेतीले बताए। महासंघले सञ्चालक केबी उप्रेतीको संयोजकत्वमा समस्या समाधान उपसमिति गठन गरेको छ। उक्त समितिको बैठकले सहकारी ऐन २०७४ को दफा ८४ को व्यवस्था कार्यान्वयन गर्न सरकार गुहार्न लागेको हो। ऋण उठाउन र ऋण नतिर्नेको जग्गा राख्ने तयारी गरेको हो। सञ्चालक आफैं, परिवारका सदस्य तथा छद्मभेषी नाममा समेत ऋण लिएर सहकारीका पदाधिकारीले दुरुपयोग गरिरहेका छन्। नेपाल बचत तथा ऋण केन्द्रीय सहकारी संघ (नेफ्स्कुन)का प्रमुख कार्यकारी अधिकृत प्रकाशप्रसाद पोखरेल कर्जा उठ्न नसक्नु अहिलेको सहकारी जोखिम बढेको बताउँछन्। सञ्चालकले नै ऋण नतिर्दा धेरै सहकारी समस्यामा परेको उनको भनाइ छ। सहकारी विभागका अनुसार देशभर ३० हजार सहकारी छन्। त्यसमध्ये ७५ प्रतिशतभन्दा बढी संकटमा छन्। तरलता अभावका कारण सहकारीले कर्जा प्रवाहका साथै निक्षेप फिर्ता गर्न सकेका छैनन्। सहकारीलाई संकटबाट जोगाउन सरकारको मुख ताकेको छ। पाँच खर्बको लघुवित्तको कोष तथा सरकारका विभिन्न कोषमा भएका पैसा सहकारीलाई सहुलियत ऋण दिनुपर्ने माग गर्दै आएको छ। राष्ट्रिय सहकारी बैंकका अध्यक्षसमेत रहेका उप्रेतीले बैंकमार्फत परिचालन गर्नेगरी सरकारबाट १० अर्ब सहुलियत कर्जा दिनुपर्ने बताए। १० अर्ब सरकारले ऋण दिएमा बैंकले ५ अर्ब थप गरी मापदण्ड बनाएर सहकारीलाई ऋण दिने योजना अभियानको छ। बैंक तथा संस्थाको ब्याजदर नघटेपछि सहकारी संकटमा पुगेका छन्। सहकारीको सन्दर्भ ब्याजदर (कर्जाको अधिकतम सीमा) १६ प्रतिशत छ। तर, बैंकहरूले १८ प्रतिशतसम्म कर्जा प्रवाह गर्ने भएकाले सहकारीको निक्षेप झिकेर बैंकमा राख्ने चलन बढ्दै गएको सहकारीको बुझाइ छ। समयअनुसार सन्दर्भ ब्याजदर तत्काल पुनरावलोकन गर्नुपर्ने अभियानको माग छ। ऐन स्वचालित बनाउन पनि पहल थाल्नुपर्ने अभियानले बताउँदै आएको छ। महासंघको उपसमितिले सहकारी जोगाउनका लागि सहकारी ऐनमा भएका कर्जा सूचना केन्द्र, कर्जा असुली न्यायाधिकरण, बचत तथा कर्जा सुरक्षण कोष बनाउन लबिङ गर्ने निर्णय गरेको छ।"
पुस १३ देखि पोखरामा राष्ट्रिय ब्याडमिन्टन प्रतियोगिता,"पोखरा : पोखरामा यही पुस १३ देखि १६ गतेसम्म राष्ट्रिय ब्याडमिन्टन प्रतियोगिता हुने भएको छ । देशका लागि आवश्यक राष्ट्रिय तथा अन्तर्राष्ट्रिय क्षमताका खेलाडी उत्पादन र ब्याडमिन्टन खेलको विकासको लक्ष्यसहित प्रदेश खेलकुद परिषद् गण्डकीको आयोजना र कास्की जिल्ला ब्याडमिन्टन सङ्घको सञ्चालन तथा व्यवस्थापनमा पोखरा रङ्गशालामा प्रतियोगिता आयोजना गरिएको छ । प्रतियोगिताअन्तर्गत १२ इभेण्टमा प्रतिस्पर्धा हुने भएको सङ्घका अध्यक्ष सुशीलकुमार श्रेष्ठले सोमबार आयोजित पत्रकार सम्मेलनमा जानकारी दिए । उनका अनुसार प्रतियोगितामा काठमाडौँ, कञ्चनपुर, सुर्खेत, उदयपुर, धादिङ, ललितपुर, भोजपुर, सर्लाहीलगायतका २५ जिल्लाबाट तीन सय बढी खेलाडी सहभागी हुँदैछन् । प्रतियोगिताको खुला पुरुष एकल तथा डबलतर्फको विधामा विजेता खेलाडीको टोलीलाई जनही रु ५० हजार पुरस्कार प्रदान गरिने आयोजकले जनाएको छ । यसैगरी सोही इभेण्टमा द्वितीय हुनेलाई रु ३० हजार र तृतीय हुनेलाई रु २० हजार नगदको साथमा शिल्ड, मेडल र प्रमाणपत्र वितरण गर्नेछन् । प्रतियोगिताअन्तर्गत महिला एकल तथा डबल, मिक्स डबल, ३५ वर्षमाथिको डबल पुरुष उमेर समूह, ४५ वर्षमाथि डबल पुरुष, ५५ वर्षमाथि डबल पुरुषतर्फको विधामा विजेता टोलीले जनही रु ३० हजार, उपविजेताले जनही रु २० हजार र तेस्रो हुनेलाई जनही रु १० हजारको साथमा शिल्ड, मेडल र प्रमाणपत्र वितरण गरिने भएको अध्यक्ष श्रेष्ठले बताए । जुनियर खेलाडीको प्रोत्साहन गर्ने उद्देश्यले १२ वर्षमुनिका खेलाडी सहभागी (यु१२) र १७ वर्षमुनिका खेलाडी सहभागी (यु१७) पुरुष तथा महिलातर्फको विधामा प्रतिस्पर्धा हुने भएको छ । सो इभेण्टमा विजेता खेलाडीले जनही रु १५ हजार, दोस्रो हुनेले रु १० हजार र तेस्रो हुनेललाई रु पाँच हजार नगदको साथमा शिल्ड, मेडल र प्रमाणपत्र प्रदान गरिने सङ्का सचिव फडिन्द्रप्रसाद तिमिल्सिनाले जानकारी दिए।  रासस"
मैत्रीपूर्ण खेल खेल्न स्पेनिस फुटबल टिम नेपाल आउँदै,"काठमाडौं : नेपालमा दुई मैत्रीपूर्ण खेल खेल्नका लागि स्पेनिस फुटबल टिम कासेरेन्यो सिपीको ५० सदस्यीय टोली सोमबार मड्रिडबाट काठमाडौंका लागि उडेको छ। कतार एयरको विमानबाट टोली दोहा हुँदै मंगलबार बिहान सवा ९ बजे त्रिभुवन अन्तर्राष्ट्रिय विमानस्थल आइपुग्नेछ। विमानस्थलबाट टोली सोझै पोखराका लागि उड्नेछ। पोखरा र काठमाडौंमा स्थानीय टिमसँग एकएक मैत्रीपूर्ण खेल खेल्न आउन लागेको स्पेनिस लिग संरचनाको दोस्रो डिभिजनको टोलीलाई सोमबार मड्रिड विमानस्थलमा स्पेनका लागि नेपाली राजदूत डा सर्मिला पराजुली ढकालले बिदाई गरिन्। राजदुत डा ढकालले टिमको सखुद नेपाल बसाईको कामना गर्दै दुई देशको खेलकुदलाई एकअर्कासँग जोड्ने प्रयासमा यो पहिलो पाइला हुने विश्वास व्यक्त गरिन्। नेपाल एउटा शान्ति प्रेमि देश हो। नेपालले सधैं विश्वमा शान्तिको सन्देश प्रवाह गर्दै आएको छ। नेपाल सरकार शान्तिका लागि गरिने सबैखाले प्रयासमा सहयोग गर्न सधै तत्पर छ, स्पेनिस टिमको बिदाईका क्रममा राजदुत डा ढकालले भनिन्, तपाईहरुको यो भ्रमणले नेपाल र स्पेनको सम्बन्धले नयाँ उचाई हासिल गर्नेछ। स्पेनस्थित नेपाली राजदुतावास, अखिल नेपाल फुटबल संघ, काठमाडौं जिल्ला फुटबल संघ र कास्की जिल्ला फुटबल संघको सहकार्यमा लुम्बिनी गार्डेन फाउन्डेसनले कासेरेन्योको नेपाल भ्रमण आयोजना गरेको हो। स्पेनिस कोडा डेल रेको अन्तिम ३२ अन्तर्गत जनवरी चारमा रियाल मडिर्डसँग प्रतिस्पर्धा गर्ने तयारीमा रहेको कासेरेन्योले नेपाल भ्रमणमा हुने दुई खेललाई त्यसको अभ्यासका रुपमा प्रयोग गर्ने योजना बनाएको छ।शान्तिका लागि फुटबलको नाराका साथ नेपालबाट सम्पूर्ण विश्वलाई शान्तिको सन्देश प्रवाह गर्ने उद्देश्यमा हुन लागेको मैत्रीपूर्ण भ्रमणमा कासेरेन्योले गण्डकी ११ र काठमाडौं ११ सँग दुई मैत्रीपूर्ण खेल खेल्नेछ। नेपाली राष्ट्रिय फुटबल टिमका पूर्व कप्तान अनिल गुरुङ कप्तानीमा रहने गण्डकी ११ को प्रशिक्षणको जिम्मेवारी राजेन्द्र तामाङले पाएका छन्। टोलीमा प्रदेशका अन्य राष्ट्रिय खेलाडीहरुको उपस्थिति रहने बताइएको छ। यसैगरी काठमाडौं ११ को टिम राष्ट्रिय टोलीका अर्का पूर्व कप्तान विराज महर्जनको नेतृत्वमा रहनेछ। काठमाडौं टोलीको प्रशिक्षक मेघराज केसी हुनेछन् भने टीममा काठमाडौंमा रहेका अन्य राष्ट्रिय खेलाडीहरु समावेश छन्। कासेरेन्योले बुधबार पोखरा रंगशालामा गण्डकी ११ तथा बिहीबार दशरथ रंगशालामा काठमाडौं ११ सँग मैत्रीपूर्ण खेल खेल्ने तालिका छ। क्रिसमस मनाएर काठमाडौं आउने टोली दुई खेललगत्तै नयाँ वर्ष मनाउन स्पेन फर्किने आयोजक लुम्बिनी गार्डेन फाउन्डेसन नेपालका अध्यक्ष तथा लुम्बिनी गार्डेन फाउन्डेसन स्पेनका महासचिव एकराज गिरीले जानकारी गराएका छन्।"
आज यी प्रदेशमा हिउँ पर्ने,"काठमाडौं : पश्चिमी वायुको प्रभावले आंशिक बदली रही केही स्थानमा हल्का हिमपात हुने भएको छ । उक्त प्रणालीको प्रभावले कर्णाली र सुदूरपश्चिम प्रदेशलगायत अन्य प्रदेशका पहाडी भूभागमा आंशिक बदली भई प्रदेश नं १ र गण्डकी प्रदेशको हिमाली भूभागका एक वा दुई स्थानमा हल्का हिमपातको सम्भावना रहेको जल तथा मौसम विज्ञान विभागले जनाएको छ । विभागले आगामी २४ घण्टा प्रदेश नं १, गण्डकी र कर्णाली प्रदेशका हिमाली भूभागका एक वा दुई स्थानमा हल्का हिमपातको सम्भावना रहनुका साथै देशका अधिकांश भूभागमा तापक्रम क्रमिकरूपमा घट्दै जाने जनाएको छ । तराईका केही भूभागमा बिहानीपख हुस्सुकुहिरो लाग्ने सम्भावना रहेको हुनाले दैनिक जीवन र सडक तथा हवाई यातायातमा सामान्य प्रभावको सम्भावना रहेकाले आवश्यक सावधानी तथा सतर्कता अपनाउन विभागले सबैमा अनुरोध गरेको छ । हाल लुम्बिनी प्रदेशलगायत देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहेको छ । महाशाखाको पछिल्लो विवरणानुसार आज काठमाडौँ उपत्यकाको न्यूनतम तापक्रम पाँच दशमलव पाँच डिग्री र अधिकमत तापक्रम १८ दशमलव पाँच डिग्री सेल्सियस रहेको छ । आज सबैभन्दा कम जुम्लाको न्यूनतम तापक्रम माइनस तीन दशमलव आठ डिग्री सेल्सियस र सबैभन्दा बढी जनकपुरको अधिकतम तापक्रम ३६ दशमलव दुई डिग्री सेल्सियस रहेको छ ।"
जनवरी ८ देखि चीनमा विदेशी पर्यटकले क्वारेन्टाइनमा बस्नु नपर्ने,बेइजिङ : चीनले जनवरी ८ देखि चीन आउने विदेशी पर्यटकलाई क्वारेन्टाइनमा बस्न नपर्ने घोषणा गरेको छ। चीनले आफ्नो शून्य कोभिड नीतिलाई खुकुलो पार्दै यो कदम चालेको हो। चीन सरकारले विगत केही दिनदेखि लगातार कोरोनासँग सम्बन्धित प्रतिबन्ध खुकुलो पार्दै आएको छ। यसैबीच चीनमा कोरोना संक्रमितको संख्यामा वृद्धि भएको छ। स्वास्थ्य क्षेत्रका कर्मचारीले बदलिँदो परिस्थितिलाई सम्हाल्न निकै चुनौतीको सामना गरिरहेको बताएका छन्। चिनियाँ राष्ट्रपति सी जिनपिङले यस विषयमा आफ्ना अधिकारीहरूलाई जीवन बचाउनका लागि सक्दो प्रयास गर्न आग्रह गरेका छन्। यससँगै चीनको आधिकारिक मिडियाका अनुसार जिनपिङले बदलिएको परिस्थितिसँग जुध्न थप प्रभावकारी उपायहरू आवश्यक रहेको बताएका छन्। चीनले विगतमा कोविडसँग सम्बन्धित डाटा जारी गर्न रोकेको छ। तर चीनमा हरेक दिन हजारौं मानिसको ज्यान जाने डर छ। सन् २०२० को मार्च महिनापछि चीन आउने सबै विदेशी यात्रुलाई क्वारेन्टाइनमा बस्न अनिवार्य गरिएको थियो। बीबीसी
उत्पीडित समुदायको अबको बाटो,"भीमराव अम्बेडकर भन्छन्, तिम्रो भाग्यको फैसला कहीँ आकाश (अदृश्य शक्ति) या पूजाघरमा होइन, बरु राजनीति (संसद्) मा हुन्छ। त्यसकारण राजनीतिमा हिस्सा लेऊ त्यसलाई बदल र आफ्नो भाग्यविधाता खुद आफैं बन। हाम्रोजस्तो चेतनास्तर भएको मुलुकका जनता आफू गरिब, अशिक्षित, कमजोर र निरीह हुनाका मुख्य दोष भाग्य या पूर्वजन्मको पाप, भगवान्को श्राप आदिलाई मान्ने गर्छन्। भारतनेपालका बहुमत जनता (शिक्षितसमेत) अति भाग्यवादी छन्। राज्यसत्ता, शासन व्यवस्थाद्वारा जनताको आर्थिक, सामाजिक र जनजीविकाको मूलभूत आधार बदल्न सक्छ। यस्तो चेतना अझै विकसित नहुनु धूूर्त एवं स्वार्थी राजनीतिका निम्ति स्वर्णिम अवसर हो। त्यसैले प्रत्येक निर्वाचनमा नागरिक किनिन्छन्, बेचिन्छन् र खराब मात्रै होइन, अक्षम र आपराधिक व्यक्तिसमेत जनप्रतिनिधि निर्वाचित भइरहन्छन्। परिणाम भने स्वतः स्पष्ट छ, जनताको जीवन पद्धति फेरिँदैन। राष्ट्रहित एवं प्रगति पनि हुँदैन तर नेता र उनका सहयोगी, आसेपासेको उन्नति द्रुत गतिमा अघि बढ्छ। भर्खरै सम्पन्न भएको संघीय संसद् (प्रतिनिधिसभा) तथा प्रदेशसभा सदस्यको निर्वाचनको घोषित परिणाम स्वाभाविक एवं अपेक्षाकृत नै आएको मान्नु उपयुक्त हुन्छ। पुराना दलहरूप्रतिको जनभरोसामा ह्रास आएको, नया वैकल्पिक भनिने दलहरूप्रति भरोसा गर्ने ठोस आधार परिपक्व बनिनसकेको विरोधाभास जनअभिमतमा झल्किन्छ। नेपाली कांग्रेस नेतृत्वको सत्ता गठबन्धन बहुमत निकट पुगेको भएता पनि अन्तमा गठबन्धन कायम राख्न सकेन। एमाले नेतृत्वमा माओवादी अध्यक्ष पुष्पकमल दाहाल प्रधानमन्त्री बन्न पुगे। दाहालको अति सत्तामोहको परिणाम हो, यो। कमजोर तेस्रो दलको नेता प्रधानमन्त्री बन्दा दाहाललाई कति सहज होला, त्यो आगामी दिनहरूमा देखिँदै जाने नै छ। उत्पीडित समुदायको निराशा यो निर्वाचन परिणामबाट सात राजनीतिक दललाई राष्ट्रिय पार्टीको हैसियत प्राप्त भएको छ। राजनीतिक दलसम्बन्धी कानुनबमोजिम प्रत्यक्षमा कम्तीमा एक सिटमा विजयी भएको र समानुपातिक प्रणालीमा खसेको मतमा सदर मतको कम्तीमा तीन प्रतिशत मत प्राप्त गर्ने दलमात्रै राष्ट्रिय पार्टी बन्ने व्यवस्था छ। उक्त व्यवस्थाबमोजिम बनेका सात दलमध्ये क्रमशः सबैभन्दा ठूलो दल कांग्रेस, दोस्रो एमाले, तेस्रो माओवादी केन्द्र र चौथो राष्ट्रिय स्वतन्त्र पार्टीसम्म आर्यखस अर्थात् बाहुन, क्षत्री नेतृत्वका दल हुन्। पाँचौं राप्रपा हाल लिम्बू (राजेन्द्र लिङ्देन) को नेतृत्वमा रहेको भए पनि पूर्वपञ्च तथा पूर्वदरबारिया र धार्मिक अतिवादीहरूको प्रतिनिधि दल हो। बाँकी दुई दल जनता समाजवादी पार्टी (जसपा) र जनमत पार्टी मधेस केन्द्रित क्षेत्रीय दल हुन्। ती दुवै दल वैधानिक या अंकमा राष्ट्रिय दलमा दर्ज भए पनि नेपालको पहाडे, बाहुन वर्चस्वशाली राजनीतिमा राष्ट्रिय पार्टी मान्य कहिल्यै हुनै सक्दैनन्। त्यसैले विडम्बना, संसद्मा उत्पीडित समुदायको प्रत्यक्ष जनप्रतिनिधित्व वहन गर्ने आधिकारिक दलको शून्य उपस्थिति बन्न पुग्यो। सभ्य समाजको निर्माण, विभेदबाट मुक्ति, राष्ट्रको समृद्घि, राष्ट्रिय स्वाधीनता र स्वतन्त्रता आवश्यक छ। सोका लागि त्यस दिशातर्फ उत्पीडित समुदायका राजनीतिक दल, व्यक्तित्व, नेतृत्व वर्ग सचेत मात्रै होइन, सक्रिय हुनु आवश्यक छ। लोकतन्त्रमा चुनाव शक्ति परीक्षणको महाअवसर हो। नेपाल विविधताबीचको एकत्वसहितको मुलुक हो। जातीय, भाषिक, क्षेत्रीय, धार्मिक, वर्गीय र समुदायगत आदि विविधता राष्ट्रको महत्त्वपूर्ण सम्पदामध्ये एक हो। विविधता छ र त हामी सम्पन्न छौं। निर्विवाद तथ्य यो छ कि विविधताभित्रको विभेद राष्ट्रको मूल समस्या हो। यो केवल भावना मात्रै होइन, यथार्थ हो। संविधानसभामा प्रतिनिधित्व गर्ने धेरै दल र व्यक्तिहरू यस पटक पनि खुट्टा टेक्न नसक्ने गरी पछारिन पुगे। पहिलो संविधानसभामा दलित, उत्पीडित समुदायको अधिकारको संवैधानिक सुनिश्चितता गर्न प्रमुख दलहरू गैरजिम्मेवार बनेको आरोप छ। त्यसो भन्दै त्यसको विरोधमा संविधानसभा, समितिको बैठक कक्षको झ्यालबाट कुर्सी हुर्याएर चर्चामा आएका, भाइरल सभासद् तथा पूर्वमन्त्री विश्वेन्द्र पासवान यसपटक सप्तरी४ बाट प्रतिनिधिसभामा उम्मेदवार बनेका थिए। उनले ३ हजार १ सय ७५ भोट प्राप्त गरी चौथो स्थानमा रहे। तत्कालीन समयमा पंक्तिकारसमेत सम्मिलित उही पासवान अध्यक्ष रहेको बहुजन शक्ति पार्टीको समानुपातिकमा समेत १० हजार मत कटाउन सकेन। संविधानसभामा उपस्थित र केही थान मन्त्री बनाउन सफल चर्चित जनजाति नेता गोरेबहादुर खपांगीले राष्ट्रिय जनमुक्ति पार्टी स्थापना गरे। मगर वर्चस्वमा सञ्चालित रहेको आरोप लाग्ने गरेको भए पनि मगर संघ जत्तिको बलियोसमेत देखिएन यो। स्मरणीय छ, जनमुक्ति पार्टीलाई रूपन्देहीमा एमालेका विष्णु पौडेलविरुद्ध सत्ता गठबन्धनले समर्थन गरेको थियो। तथापि त्यस पार्टीका एक अध्यक्षसमेत रहेका उम्मेदवार केशव थापा तेस्रो स्थानमा चित्त बुझाउन बाध्य भए। ज्ञातव्य छ, संविधानको संशोधन होइन, पुनर्लेखनलाई मुख्य मुद्दा बनाएको दल जनमुक्तिको समानुपातिक मत २० हजारमा केही सय मात्रै बढाएर रोकिन पुग्यो। यद्यपि संविधान पुनर्लेखनको विधि, कारण, आधार र माध्यमबारे उक्त दलले स्पष्ट पार्ने प्रयास गरेको कहीँ कतै देखिँदैन। मंगोल नेसनल अर्गनाइजेसनले ४५ हजार समानुपातिक मत कटाएको छ (गौरव गर्ने कि ?)। नेपाली जनता दल नौ हजार मत तथा बहुजन एकता पार्टी, कुमार लिङ्देन नेतृत्वको संघीय लोकतान्त्रिक राष्ट्रिय मञ्च आदिले १७ हजारका दरले मत प्राप्त गरे। दलित, उत्पीडित, आदिवासी जनजाति आदि समुदायको अधिकारवादी र जातीय पहिचानवाला दलको हविगत टिठलाग्दो अवस्थामा देखा पर्यो। यो आलेख तयार पार्दाको बखतसम्म लज्जास्पद हार बेहोरेका दलमध्येका कुनै अध्यक्ष वा मुख्य नेतृत्वले हारको नैतिक जिम्मेवारी लिँदै पदबाट राजीनामा गरेको खबर छैन। यसले उनीहरू आफ्नो लक्षित समुदायको अधिकार स्थापित गर्ने राजनीतिक लडाइँमा योग्य छैनन्। तथापि नैतिक हिसाबले जिम्मेवार र जवाफदेहीसमेत छैनन् भन्ने सत्यको पुष्ट्याइँ गर्छ। जवाफदेही बन्न अन्यमाथि औंला उठाउनेले आफैं चाहि गैरजिम्मेवार बन्न सुहाउला र ? अबको बाटो नेल्सन मण्डेलाको सदा स्मरणीय भनाइ छ, सबैभन्दा कठिन काम समाजमा बदलाब ल्याउनु होइन, बरु खुद आफ्नै बदलाव हो। वैकल्पिक राजनीतिको नाममा या अधिकारविहीन समुदायको प्रतिनिधित्व गर्ने बहानामा उदाएका दल, शक्तिहरू सामान्य मन्त्री पद, सम्पत्तिको लोभमा परी छिट्टै समाप्त हुने गरेका छन्। एक, दुई सिटमा जित हासिल गरेका दलहरू मन्त्रीका निम्ति मरिहत्ते गर्छन्। पदका लागि पार्टी फुटाउनसमेत पछि पर्दैनन्। विगतको नमिठो अनुभवजस्तै दलित, आदिवासी जनजाति, मधेसी, महिला आदि उत्पीडित समुदायको मुक्तिका लागि राजनीति गर्ने भनिएका दल स्खलित बन्ने विडम्बनाको अन्त्य हुने सम्भावनना अझै यथावत् छ। विशेषतः मधेस प्रदेशबाट उदाएको डा सीके राउत नेतृत्वको जनमत पार्टी र थारू मुक्ति संघर्षद्वारा उदाएको नागरिक उन्मुक्तिजस्ता नवउदीयमान दलहरू सत्तामा पुग्न हतारिनु कुनै पनि तर्कबाट स्वाभाविक लाग्दैन। उपेन्द्र यादव, महन्थ ठाकुर, राजेन्द्र महतो नेतृत्वका दलमाथि जुन आरोप लगाएर राउत र उनको दलको उदय भएको छ, त्यो क्षणिक पानीको फोकाजस्तै अस्थायी बन्ने धेरैको आकलन सही सावित हुने सम्भावना प्रबल देखिन्छ। सरकारमा जाने र मधेसमा मन्त्रीजी सम्बोधनको भोका अन्यसरह उनीहरू पनि देखिनु दुःखद् छ। संसद्मा उनीहरूको भूमिका र रवैया कस्तो रहला, त्यो भने हेर्न बाँकी नै छ। राष्ट्रिय स्वतन्त्र पार्टी नीतिगत र वैचारिक दृष्टिकोणबाट केही वर्षअघि बाबुराम भट्टराईको (कथित) नया शक्तिनामक पार्टीभन्दा पनि कमजोर तथा अन्योलग्रस्त देखिन्छ। पार्टी विचारविहीन, स्वतन्त्र, लक्ष्यविहीन हुनु झनै खतरापूर्ण अवस्था हो। उसो त नेतृत्वका दृष्टिबाट पनि बाहुन नेतृत्वमा थप अर्काे दल मात्रै हो, रविको पार्टी। त्यसैले आशा गर्नु जोखिमपूर्ण नै छ। बहुजन शब्द महामानव गौतम बुद्धले प्रयोगमा ल्याएका हुन्। बहुजन हिताय, बहुजन सुखाय बुद्धको नीति हो। भारतमा बहुजन समाज पार्टी, मायावती नेतृत्वमा भएजस्तै हामी कहा पनि बहुजन नामका धेरै थान दलको जन्म गराइएको छ। नेपाली जनता दल, मंगोल नेसनल अर्गनाइजेसनका विभाजित टुक्राहरू, जनमुक्ति पार्टी, कुमार लिङ्देन नेतृत्वको दल आदि उत्पीडित समुदायको नीति र नेतृत्वमा रहेका दलहरूको बृहत् एकता आवश्यक छ। एकता गरी सशक्त वैकल्पिक शक्ति निर्माण गर्न सकिने सम्भावना जीवित छ र यो राम्रो उपाय हो। त्यसबाहेक पनि बहुजन, मूलवासी, दलित, आदिवासी समुदायको मुक्तिका निम्ति नीति, नेतृत्व, विचार र सिद्धान्तमा एकरूपता ल्याई राजनीतिक दल निर्माण गर्नु सम्भव छ। उत्पीडित समुदायको नीति र नेतृत्वका दलहरू पुनः जीर्ण बन्नु दुःखद् छ। मुलुकको मुख्य समस्या जातीय विभेद र छुवाछूत व्यवस्था र त्यस व्यवस्थाका कारण प्रभावित गरिबी, अशिक्षा, भोकमरी, रुढिवादको अन्त्य गर्न सक्ने राजनीतिक दलको उपस्थिति जरुरी छ। संसद्मा यी मूल समस्याका सम्बन्धमा आवाज उठाउने दल र विधायकको अभाव यसपटक पूर्ति गर्न असम्भव रहेता पनि भविष्यमा बेलैमा त्यो अभाव हटाउने गरी शक्ति निर्माण गर्नुपर्ने बाध्यता छ। ठूला दलका प्रतिनिधिका रूपमा संसद् प्रवेश गर्दै गरेका उत्पीडित समुदायका केही थान विधायकबाट ठूलो आशा गर्नु मूर्खता हुने यथार्थ विगतका अनुभवबाट प्रस्ट हुन्छ। सभ्य समाजको निर्माण, विभेदबाट मुक्ति, राष्ट्रको समृद्धि, राष्ट्रिय स्वाधीनता र स्वतन्त्रता आवश्यक छ। सोका लागि त्यस दिशातर्फ उत्पीडित समुदायका राजनीतिक दल, व्यक्तित्व, नेतृत्व वर्ग सचेत मात्रै होइन, सक्रिय हुनु आवश्यक छ।"
सैनिक कारबाहीमा बोको हरामका सय लडाकु मारिए,"बोर्नो : नाइजेरियाको वायुसेनाले उत्तरपूर्वी राज्य बोर्नोमा हालै गरेको हवाई कारबाहीमा बोको हरामका एक सयभन्दा बढी लडाकु मारिएका छन्। बोको हरामका कमाण्डर आफ्नो बोर्नोको एउटा गाउँमा सरेको र अन्य स्थानका चरमपन्थी लडाकूहरूसँगै बसेको गोप्य सूचनामा आधारित भएर वायु सेनाले गरेको कारबाहीमा ती लडाका मारिएका नाइजेरियाली वायुसेनाका प्रवक्ता एडवर्ड ग्याब्क्वेटले बताएका छन्। वायुसेनाले गरेको हवाई हमलाको पहिलो लहरमा दर्जनौं लडाका मारिएका, केही जीवित लडाका मारिएकाहरूको शव लिन आउँदा सेनाले गरेको अर्को कारबाहीमा उनीहरूपनि मारिएका उनले बताए। दर्जनौंको अवस्था गम्भीर छ। सैनिक कारबाही सफल भएको तथा एक सयभन्दा बढी आतङ्ककारीलाई निष्प्रभावी गरिएको सैनिक प्रवक्ताले दाबी गरेका छन्। सेनाको यो कारबाहीले चाडपर्वको याम र आगामी आम निर्वाचनमा निर्दोष नागरिकमाथि आक्रमण गर्ने बोको हरामको क्षमतालाई क्षीण पारिएको पनि उनले बताएका छन्। रासस"
प्रचण्डले सम्हाले बागडोर,"काठमाडौं : नवनियुक्त प्रधानमन्त्री पुष्पकमल दाहाल प्रचण्डले सात सारथिसहित सोमबार सरकारको बागडोर सम्हालेका छन्। उनले पहिलो चरणमा आठ सदस्यीय मन्त्रिपरिषद् बनाएका छन्। सारथिमध्ये तीनजना उपप्रधानमन्त्री छन्। जसमा विष्णुप्रसाद पौडेल, नारायणकाजी श्रेष्ठ र रवि लामिछाने छन्। एमालेका पौडेलले अर्थ, माओवादीका श्रेष्ठले भौतिक पूर्वाधार तथा यातायात र रास्वपाका लामिछानेले गृह मन्त्रालयको जिम्मेवारी पाएका छन्। अन्य मन्त्रीमा एमालेबाट ज्वालाकुमारी साह, दामोदर भण्डारी, राजेन्द्रकुमार राई र जनमतबाट अब्दुल खान छन्। दाहालले उनीहरूलाई मन्त्रालय भने तोकेका छैनन्। कार्यभारपछि तोकिने राष्ट्रपति कार्यालयका प्रवक्ता सागर आचार्यले सोमबार जारी गरेको प्रेस विज्ञप्तिमा उल्लेख छ। दौरासुरुवालमा सजिएर शपथ शीतल निवासमा आयोजित समारोहमा नवनियुक्त प्रधानमन्त्री दाहालले राष्ट्रपति विद्यादेवी भण्डारीसमक्ष देश र जनताको नाममा पद तथा गोपनीयताको शपथ लिएका थिए। प्रायः कोट, पाइन्ट सुट र भादगाउँले टोपी पहिरिने दाहालले सोमबार शपथमा भने दौरा सुरुवाल लगाएका थिए। उनले २०६५ र २०७३ मा प्रधानमन्त्री बन्दा दुवै पटक शपथमा कोट, पाइन्ट लगाएका थिए। तीन उपप्रधानमन्त्री र अन्य मन्त्रीले पनि शीतल निवासमै शपथ लिएका थिए। दाहालले शपथलगत्तै लैनचौरस्थित सहिद स्मृति स्मारक पुगेर सहिदहरूप्रति श्रद्धाञ्जली अर्पण गरेका थिए। त्यसपछि कीर्तिपुरस्थित पुष्पलाल स्मृति पार्कमा गएर पुष्पलालको सालिकमा माल्यार्पण गरेका थिए। यस्तै, पार्टी कार्यालय पेरिसडाँडामा रहेको सहिद तथा बेपत्ता स्मृति स्तम्भमा माल्यार्पणपछि उनले सिंहदरबार गएर पदभार सम्हालेका हुन्। दाहाल अब एमालेसँगको सहमतिबमोजिम अढाई वर्ष प्रधानमन्त्री पदमा रहनेछन्। राप्रपा र नाउपा सरकारमा नजाने माओवादी अध्यक्ष दाहाल आइतबार एमालेसहित दलको समर्थनमा प्रधानमन्त्री नियुक्त भएका हुन्। यो समीकरणमा एमाले, माओवादी, रास्वपा, राप्रपा, नाउपा, जनमत र स्वतन्त्रका ३ गरी १ सय ६९ सांसद छन्। राप्रपा र नाउपा समीकरणमा रहे पनि सरकारमा भने सहभागी हुन अस्वीकार गरेका छन्। राप्रपाले यसअघि नै सरकारमा नजाने निर्णय गरेको थियो। नाउपाले आफ्नो माग र मुद्दा सम्बोधन हुनुपर्ने अडान लिएको छ। नाउपा प्रवक्ता दामोदर पण्डितले आफ्नो पार्टीको प्राथमिकता सरकारमा जानु नरहेको बताए। हाम्रा पहिलो प्राथमिकता हाम्रो माग र मुद्दा हुन्। रेशम चौधरीसहित धनगढीका राजबन्दीलाई निशर्त रिहा गर्नुपर्छ, प्रवक्ता पण्डितले भने । उनले भने, टीकापुर घटनामा ५८ जना निर्दोष थारुको नाममा अहिले पनि मुद्दा छ। ग्रिसचन्द्रलाल आयोगको प्रतिवेदन सार्वजनिक हुनुपर्छ । त्यसपछि मात्रै सरकारमा जाने वा न जाने कुरो हुन्छ। अर्थतन्त्रका समस्या समाधान गर्छु : पौडेल नवनियुक्त उपप्रधान एवं अर्थमन्त्री पौडेलले अर्थ मन्त्रालय मातहतका निकायलाई अनलाइन प्रणालीबाट व्यवस्थित बनाउने निर्णय गरेका छन्। मन्त्री पौडेलले अर्थतन्त्रका क्षेत्रमा देखिएका सम्पूर्ण समस्या हल गर्न आफू लागि पर्ने बताएका छन्। पदभार ग्रहणपछि सचारमाध्यमसँग उनले अर्थतन्त्रमा धेरै चुनौती देखापरेको उल्लेख गरे। अर्थ जगतका सबै पक्षसँग सहकार्य गरेर समस्या समाधान गर्नतिर लाग्ने प्रतिबद्धता पौडेलले जनाए। विज्ञहरूसँग परामर्श गरेर बिगँ्रदो अर्थतन्त्रलाई सबल बनाउँछौं, उनले भने, समस्या काबुबाहिर छैनन्, म सबैलाई विश्वस्त हुन आग्रह गर्छु कि अर्थतन्त्र सुधारमा नै मेरो प्रमुख ध्यान रहनेछ। पैसाको बलमा मन्त्रालय कब्जा गर्ने दिन गयो : श्रेष्ठ नवनियुक्त उपप्रधान एवं भौतिक पूर्वाधार तथा यातायातमन्त्री नारायणकाजी श्रेष्ठले सरकारको मुख्य काम राष्ट्रिय स्वधिनताको रक्षा गर्दै सुशासन कायम गरी समृद्धिमा फड्को मार्नु रहेको बताएका छन्। कार्यभार सम्हाल्दै श्रेष्ठले राजनीतिक परिवर्तनको मुख्य लक्ष्य जनताको जीवनमा परिवर्तन ल्याउनु रहेको बताए। भने, राजनीतिक परिवर्तन भयो। अब सामाजिक न्यायसहितको समृद्धि जनतालाई दिनुपर्छ। भ्रष्टाचारको प्रभावकारी नियन्त्रण र अनियमिततालाई काडाइपूर्वक रोक्नतर्फ सरकारले काम गर्ने उनको भनाइ थियो। पैसाको बलमा बाहिरबाट मन्त्रालयलाई कब्जा गरेर ऐन नियम बनाउँछु भन्ने दिन गयो, उनले भने, संविधान, नियम, कानुनअनुसार भनसुन नगरिकन र घुस नखुवाइकन जनताको काम हुनुपर्छ। यस्ता दिन आउनुपर्छ। त्यसपछि मात्रै अरू परिवर्तनको अर्थ रहन्छ। निर्मलालाई न्यायको पहल गर्छु : लामिछाने नवनियुक्त उपप्रधान तथा गृहमन्त्री लामिछानेले बलात्कारपछि हत्या गरिएकी निर्मला पन्तको न्यायका लागि पहल गर्ने पहिलो निर्णय गरेका छन्। सिंहदरबारस्थित गृह मन्त्रालयमा पदभार ग्रहण गर्दै लामिछानेले उक्त घटनाको अनुसन्धान गर्ने बताएका हुन्। गृह मन्त्रालयबारे जनगुनासो बढी आउने गरेकाले पनि आफूले यो मन्त्रालय रोजेको उनको भनाइ थियो। सञ्चारकर्मीका रूपमा काम गर्दा सबैभन्दा बढी गृह मन्त्रालयका बारेमा गुनासो आएको थियो। गृह मन्त्रालय अलि बढी नागरिकको गुनासो भएको, अलि बढी सेवा गर्नुपर्ने ठाउँ हो, उनले भने, स्वतन्त्र रूपमा बराबर ढंगले कार्यसम्पादन गर्नेछु।"
अर्थतन्त्र उकास्ने अभिभारा,"स्वास्थ्यका मामलामा भन्ने गरिन्छ ज्वरो कुनै रोग होइन, तर रोगको संकेत हो। ज्वरो कहिले सानोतिनो दुःखबिमारको संकेतमात्रै पनि हुन सक्छ र कहिलेकाहीँ असाध्य र दीर्घ एवं जटिल रोगको सन्देश पनि। नेपालको अर्थतन्त्रलाई अहिले त्यस्तै ज्वरो आएको छ। तर, यसमा सरोकारवाला र विशेषज्ञहरूका पनि फरकफरक तर्क छन्। पहिलो, यो ज्वरो सामान्य हो, अर्काे होइन, यो जटिल रोगको संकेत हो। सर्वसाधारणसम्मले अनुभूत नै गरेको कुराचाहिँ के हो भने नेपालको अर्थतन्त्र जोखिममा छ। ठूलठूला उद्योगधन्दा र व्यवसायमात्रै होइन मझौला, कुटिर र ससाना उद्यमी र व्यवसायले समेत आफ्नो कारोबारमा मन्दी बेहोरिरहेका छन्। उपभोक्ताले महँगी खेपिरहेका छन्। राष्ट्रिय ढुकुटीमा राजस्व भरिन कम हुन थालेको छ। विदेशी मुद्राको सञ्चिति धर्मराइरहेको छ। बैंकहरूमा तरलताको दबाब छ। खासमा अर्थतन्त्र लथालिंग छ र सरकारको काम भने भताभुंग छ। राजस्व आम्दानीले शिक्षक, कर्मचारी, सेना र प्रहरीलाई तलब दिन नसक्ने अवस्था आउन सक्छ कि भन्ने डर भइसक्यो। गएको साउनदेखि मंसिरभित्र राजस्व संकलनको लक्ष्यमा एक खर्ब कमी आउनु चानचुने समस्या होइन। लक्ष्य थियो ४ खर्ब ६४ अर्ब। तर, संकलन भयो ३ खर्ब ५४ अर्ब जतिमात्रै। अनि पुँजीगत खर्च गर्न सरकार अक्षम भएको छ। गएका ५ महिनाको चालूू खर्च भनेको १० प्रतिशतमात्रै हो। ३ खर्ब ८० अर्बभन्दा बढीको पुँजीगत खर्चमध्ये ३४ अर्बमात्रै सरकारले खर्चन सकेको छ। त्यसको असर अर्थतन्त्रमा देखिनु स्वाभाविक हो। सरकारले कार्यसम्पादनमा असफलता हासिल गर्दा न विकास, न खर्च गर्न सकेको छ। अर्थतन्त्र शिथिल भएको छ। विलासी र महँगा मालवस्तुको आयात रोकेर विदेशी मुद्रा सञ्चिति खर्च कम गर्ने औजार सरकारले प्रयोग गर्यो। अरू कुनै सिर्जनशील जुक्ति लगाएन। त्यसले त झन् आर्थिक गतिविधि ठप्प बनायो। जुन अर्थतन्त्र सुधार्न पर्याप्त उपाय थिएन। प्रशासनिक खर्च कटौती नगर्ने, भत्तालगायत सुविधा जस्ताको तस्तै राख्ने गर्न र कुनै पनि खर्च नघटाउनु राजस्व संकलनमा आएको ठूलो गिरावटप्रति सरकार संवेदनशील नहुनु हो। अब नयाँ सरकारको पहिलो काम नै अर्थतन्त्रलाई सही मार्गमा ल्याउने हुनुपर्छ। मन्त्री विष्णु पौडेलले तेस्रोपल्ट अर्थको बागडोर सम्हालिरहेका छन्। टाट पल्टिन भिरतिर सोझिएको अर्थतन्त्रलाई सुरक्षित राख्न सक्नु उनको चुनौती र अभिभारा दुवै हो। त्यसमा गम्भीरतासाथ सरकार र अर्थमन्त्री लाग्नु वाञ्छनीय छ। नत्र हामी टाट पल्टिनेछौं, त्यससँगै सरकार पनि।"
इन्धन अभावले यमनको अस्पताल बन्द,"साना : यमनको दक्षिणपश्चिमी प्रान्त ताइजमा रहेको सबैभन्दा ठूलो अस्पताल इन्धन अभावका कारण आइतबारदेखि बन्द भएको छ। अस्पतालका एक चिकित्सकले इन्धनको चरम अभावका कारण सेवा नै बन्द गर्नु परेको बताए। उनले नाम गोप्य राख्ने शर्तमा भने, 'मृगौला रोगीहरूको उपचारमा विशेषज्ञता प्राप्त केन्द्र पनि समावेश रहेको अलथावरा जनरल अस्पतालका सबै शाखाहरू ईन्धनको गम्भीर सङ्कटपछि बन्द गरिएको छ।' 'ताइजमा रहेको सबैभन्दा ठूलो अस्पतालले घना बस्ती भएको ताइज सहरमा हजारौं बिरामीका लागि सेवा प्रदान गर्दछ,' उनले भने। अस्पताल बन्दले बिरामीको ज्यान जोखिममा पारेको उनले बताए। अस्पतालका अधिकारीका अनुसार अस्पतालले अन्तर्राष्ट्रिय संस्था र संयुक्त राष्ट्रसङ्घका निकायलाई सङ्कटबाट पार पाउन र स्वास्थ्य विपत्तिबाट बचाउन इन्धन उपलब्ध गराउन तत्काल अपिल गरेको छ। सन् २०१४ को अन्त्यतिर इरान समर्थित हुथी लडाकूसमूहले उत्तरी सहरहरूमा आक्रमण गरी साउदी समर्थित यमनी सरकारलाई राजधानी सानाबाट बाहिर निकालेपछि यमन गृहयुद्धमा फसेको छ। यस युद्धले दशौं हजार मानिसको ज्यान लिइसकेको छभने ४० लाख मानिस विस्थापित भएका छन्। युद्धले देशलाई भोकमरीको सङ्घारमा पुर्याएको छ। रासस"
"अमेरिकामा हिमआँधी, चौतीस जनाको मृत्यु","वासिङटन डिसी : संयुक्त राज्य अमेरिकामा हिमआँधीमा परेर कम्तीमा ३४ जनाको मृत्यु भएको छ । हिमआँधीका कारण ओक्लाहोमा, केन्टकी, मिजौरी, टेनेसी, विस्कन्सिन, कान्सास, नेब्रास्का, ओहायो, न्यूयोर्क, कोलोराडो र मिशिगन राज्यमा ३४ जनाको मृत्यु भएको हो । देशका अन्य राज्य पनि आँधीबाट प्रभावित भएका छन् । पश्चिमी न्युयोर्कका सडक हिउँले पुरिएका छन् भने आपत्कालीन सवारी साधन सञ्चालन गर्न कठिन भएको छ । अति चिसोका कारण सर्वसाधारण घरबाट बाहिर निस्कन नसक्ने अवस्थामा छन्। दशौँ हजार घर बिजुलीविहीन बनेका छन् । बिजुली नभएपछि कठ्याङ्ग्रिएर ज्यान गुमाउनेको सङ्ख्या बढ्न सक्ने अधिकारीहरूले बताएका छन् । न्युयोर्कका गर्भनर क्याथी होचुलले सवारी साधन नचलाउन सर्वसाधारणलाई आग्रह गर्दै सवारी साधन सञ्चालनमाथिको प्रतिबन्ध मङ्गलबार बिहानसम्म जारी रहने बताएकी छन् । बफेलोको नियाग्रा अन्तर्राष्ट्रिय विमानस्थलमा ४३ इन्च हिउँ जमेको छ । मोटरकारहरू हिउँले पुरिएका छन् । राष्ट्रिय मौसम विज्ञान विभागका अधिकारीहरूले सोमबार बिहानसम्म व्यापक हिमपात हुने चेतावनी दिएका छन् । मोटरमा फेसकाहरूको उद्धार गर्न उद्धारकर्तालाई हम्मेहम्मे परेको छ । अधिक चिसोका कारण न्युयोर्कमा दुई जनाले ज्यान गुमाएका तथा बफेलोमा १० जनाको मृत्यु भएको छ । गत शुक्रबार दिउँसो ओहायो राज्यको स्यान्डुस्की नजिकै ओहायो टर्नपाइकमा ४६ सवारी साधन एकापसमा ठोक्किँदा चार जनाको मृत्यु भएको थियो । ओहायोका गभर्नर माइक डेवाइनले उक्त घटनालाई सडकमा भएका गत साताका भयानक दुर्घटना भनेका छन् । क्रिसमसको पूर्वसन्ध्यामा भएको व्यापक हिमपात र आँधीका कारण लाखौँ घर अन्धकार भएका थिए । अमेरिकाभित्र र बाहिर जाने तीन हजार तीन सयभन्दा बढी हवाई उडान शनिबार रद्द भएका थिए भने करिब सात हजार पाँच सय उडानमा विलम्ब भएको थियो । रासस"
ओलीनेपाल खुल्यो बोलचाल,"काठमाडौं : नेकपा एमालेका अध्यक्ष केपी शर्मा ओली र नेकपा एकीकृत समाजवादीका अध्यक्ष माधवकुमार नेपालबीच पार्टी विभाजनपछि पहिलोपटक बोलचाल भएको छ। प्रधानमन्त्रीको शपथग्रहण समारोहमा शीतल निवास पुगेका ओली नेपालबीच संवाद भएको हो। प्रधानमन्त्री पुष्पकमल दाहाल प्रचण्डको शपथग्रहण समारोहमा ओली र नेपाल एकै ठाउँमा बस्न पुगे। सँगै बसेका ओलीले नबोली बस्न सकेनन्। बोलचालको सुरुवात ओलीले गरे। उनले नेपालको स्वास्थ्यको विषयमा सोधे। शपथग्रहण भइरहेका बेला नै ओलीले नेपाललाई हातले कोट्याउँदै स्वास्थ्य अवस्थाका विषयमा सोधे, तपाईं बिरामी हुनुहुन्छ भन्ने सुनेको थिएँ, अहिले कस्तो छ ? ठिक हुुनु भयो ? ओली बोलेपछि नेपालले पनि मुख खोले उनले घरीघरी समस्या भए पनि अहिले सुधार हुँदै गएको बताए। नेपाल निमोनिया भएर टिचिङ अस्पताल महाराजगन्जमा भर्ना भएका थिए। त्यसबेला नेपाललाई भेट्न तत्कालीन प्रधानमन्त्री देउवा र प्रचण्ड अस्पतालमा नै पुगेका थिए। शपथग्रहणपछि चियापानमा पनि ओली र नेपाल सँगै बसे। त्यो बेलामा पनि उनीहरूबीच कुराकानी भयो। दुवैबीच राजनीतिक घटनाक्रमका विषयमा पनि कुराकानी भएको थियो। ओलीले भने म पनि किनारामा बसेर हेरिरहेको छु। नेपालले तपाईं मात्र किन, म पनि किनारामै बसेर हेरिरहेको छु भन्ने जवाफ दिए। ओलीले निर्वाचनमा विजयी भए पनि कांग्रेसका सभापति शेरबहादुर देउवा, माओवादी केन्द्रका अध्यक्ष एवं प्रधानमन्त्री प्रचण्डलाई फोन नै गरेर बधाई दिएका थिए। तर, नेपाललाई भने ओलीले फोन पनि गरेका थिएनन्। २०७८ वैशाख ३० मा ओली र नेपालबीच चपली हाइटमा भेटघाट भएको थियो। त्यो भेटपछि सायदै ओली र नेपालबीच भेटवार्ता र कुराकानी भयो। नेपालले २०७८ भदौ २ मा एमाले फुटाए र एकीकृत समाजवादी बनाए। ओलीले नेपाल नेतृत्वको पार्टीलाई स्वीकार गरेका छैनन्। २०७७ पुस ५ को पहिलो संसद् विघटनपछि प्रचण्डकै पछि लागेर गएका नेपाल भने नयाँ गठबन्धनमा आएका छैनन्। पछिल्लो समयमा नेपाल एक्लिएका छन्। निर्वाचनमा पनि प्रत्यक्षमा १० सिट जिते पनि नेपाल नेतृत्वले पार्टी थ्रेस होल्ड पनि कटाउन सकेको छैन। नेपाल १५ वर्ष एमालेको महासचिव र एमालेबाटै प्रधानमन्त्री पनि भएका थिए ।"
को कस्ता मन्त्री ?,"काठमाडौं : नवनियुक्त प्रधानमन्त्री पुष्पकमल दाहालका सात सारथिमध्ये पहिलो वरीयतामा छन् उपप्रधान एवं अर्थमन्त्री विष्णुप्रसाद पौडेल। त्यसपछि अर्का उपप्रधान एवं भौतिक पूर्वाधार तथा यातायातमन्त्री नारायणकाजी श्रेष्ठ र उपप्रधान एवं गृहमन्त्री रवि लामिछाने छन्। एमाले उपाध्यक्ष पौडेल यसअघि केपी शर्मा ओली प्रधानमन्त्री हुँदा उपप्रधान एवं अर्थमन्त्री नै भएका थिए। ओलीकै अघिल्लो कार्यकालमा उनले अर्थ मन्त्रालयकै जिम्मेवारी सम्हालेका थिए। त्यसअघि पनि पटकपटक मन्त्री बनेका उनी यसपटक रुपन्देही निर्वाचन क्षेत्र नम्बर २ बाट प्रतिनिधिसभा सदस्य निर्वाचित भएका थिए। उनले राष्ट्रिय स्वतन्त्र पार्टीका गणेश पौडेललाई पराजय गरेका थिए। माओवादी नेता श्रेष्ठ पनि यसअघि नै उपप्रधानमन्त्री बनेका थिए। उनी ९ माघ २०७६ गते राष्ट्रियसभा सदस्य निर्वाचित भएका थिए। उनले गण्डकी प्रदेशमा सूर्यप्रसाद रेग्मीलाई पराजित गरेका थिए। गोरखा क्षेत्र नम्बर २ मा २०७४ मा डा बाबुराम भट्टराईसँग पराजित भएका थिए। रास्वपा सभापति रवि गृहमन्त्री पहिलोपटक मन्त्री बनेका हुन्। सञ्चार कर्म छाडेर राजनीतिमा लागेका उनको नागरिकता विवाद अदालतमा विचाराधीन छ। चितवन२ बाट निर्वाचित लामिछाने पार्टी संसदीय दलका नेतासमेत हुन्। अमेरिकी नागरिकता नत्यागी झुटा विवरण पेस गरेर नेपाली राहदानी बनाएको आरोप उनीविरुद्ध लागेको छ। अमेरिकी नागरिकता लिँदा नेपाली नागरिकता खारेज नगरेको र फेरि पुरानै नागरिकताको प्रयोग गरेको आरोप छ। उनले पहिलो पटक २०५० सालमा नागरिकता निकालेका थिए। अन्य चार मन्त्रीले शपथ लिए पनि कार्यभार भने तोकिएको छैन। जसमा ज्वालाकुमारी साह, दामोदर भण्डारी, राजेन्द्रकुमार राई र अब्दुल खान छन्। एमालेकी साह प्रतिनिधिसभा सदस्यमा बारा ३ बाट विजयी भएकी हुन्। उनले निकटतम प्रतिस्पर्धी जसपाका रामबाबुकुमार यादवलाई झन्डै ३ हजार मतले हराएकी थिइन्। पहिलो संविधानसभामा माओवादीबाट समानुपातिक सांसद बनेकी उनी २०७४ मा मधेसमा बारा ३ क बाट प्रदेशसभा सदस्य निर्वाचित भएकी थिइन्। नेकपा विघटनपछि एमालेमै रहेकी थिइन्। एमालेका भण्डारी यसपटक बैतडीबाट प्रतिनिधिसभा सदस्य निर्वाचित भएका हुन्। उनले माओवादीका नरेन्द्रबहादुर कुँवरलाई पराजित गरेका थिए। २०४६ सालको जनआन्दोलनबाट प्रभावित भई उनी राजनीतिमा होमिएका थिए। अनेरास्ववियुको अगुवाइ गर्दै पार्टीको जिल्ला नेतृत्वमा पुगे। एमालेकै राई धनकुटाबाट यसपटक प्रतिनिधिसभा सदस्य निर्वाचित भएका हुन्। उनले कांग्रेसका सुनीलबहादुर थापालाई पराजित गरेका थिए। उनको नेतृत्वमा पार्टीले ०७४ को स्थानीय निर्वाचनमा क्लीनस्वीप गर्दै जिल्लाका तीन नगरपालिका र चार गाउँपालिका जितेको थियो। एमाले अध्यक्ष केपी शर्मा ओलीले राईलाई एमालेको म्यान अफ इलेक्सन घोषणा गर्दै माला लगाइदिएर बधाई दिएका थिए। प्रतिनिधिसभा निर्वाचनबाट मधेसको बलियो शक्तिका रूपमा उदाएको जनमत पार्टीले उपाध्यक्ष खानलाई नेतृत्वको सरकारमा पठाएको हो। खान एनजीओ, आइएनजीओको जागिर छोडेर जनमतमा लागेका थिए।"
अर्थतन्त्र उकास्ने अभिभारा,"स्वास्थ्यका मामलामा भन्ने गरिन्छ ज्वरो कुनै रोग होइन, तर रोगको संकेत हो। ज्वरो कहिले सानोतिनो दुःखबिमारको संकेतमात्रै पनि हुन सक्छ र कहिलेकाहीँ असाध्य र दीर्घ एवं जटिल रोगको सन्देश पनि। नेपालको अर्थतन्त्रलाई अहिले त्यस्तै ज्वरो आएको छ। तर, यसमा सरोकारवाला र विशेषज्ञहरूका पनि फरकफरक तर्क छन्। पहिलो, यो ज्वरो सामान्य हो, अर्काे होइन, यो जटिल रोगको संकेत हो। सर्वसाधारणसम्मले अनुभूत नै गरेको कुराचाहिँ के हो भने नेपालको अर्थतन्त्र जोखिममा छ। ठूलठूला उद्योगधन्दा र व्यवसायमात्रै होइन मझौला, कुटिर र ससाना उद्यमी र व्यवसायले समेत आफ्नो कारोबारमा मन्दी बेहोरिरहेका छन्। उपभोक्ताले महँगी खेपिरहेका छन्। राष्ट्रिय ढुकुटीमा राजस्व भरिन कम हुन थालेको छ। विदेशी मुद्राको सञ्चिति धर्मराइरहेको छ। बैंकहरूमा तरलताको दबाब छ। खासमा अर्थतन्त्र लथालिंग छ र सरकारको काम भने भताभुंग छ। राजस्व आम्दानीले शिक्षक, कर्मचारी, सेना र प्रहरीलाई तलब दिन नसक्ने अवस्था आउन सक्छ कि भन्ने डर भइसक्यो। गएको साउनदेखि मंसिरभित्र राजस्व संकलनको लक्ष्यमा एक खर्ब कमी आउनु चानचुने समस्या होइन। लक्ष्य थियो ४ खर्ब ६४ अर्ब। तर, संकलन भयो ३ खर्ब ५४ अर्ब जतिमात्रै। अनि पुँजीगत खर्च गर्न सरकार अक्षम भएको छ। गएका ५ महिनाको चालूू खर्च भनेको १० प्रतिशतमात्रै हो। ३ खर्ब ८० अर्बभन्दा बढीको पुँजीगत खर्चमध्ये ३४ अर्बमात्रै सरकारले खर्चन सकेको छ। त्यसको असर अर्थतन्त्रमा देखिनु स्वाभाविक हो। सरकारले कार्यसम्पादनमा असफलता हासिल गर्दा न विकास, न खर्च गर्न सकेको छ। अर्थतन्त्र शिथिल भएको छ। विलासी र महँगा मालवस्तुको आयात रोकेर विदेशी मुद्रा सञ्चिति खर्च कम गर्ने औजार सरकारले प्रयोग गर्यो। अरू कुनै सिर्जनशील जुक्ति लगाएन। त्यसले त झन् आर्थिक गतिविधि ठप्प बनायो। जुन अर्थतन्त्र सुधार्न पर्याप्त उपाय थिएन। प्रशासनिक खर्च कटौती नगर्ने, भत्तालगायत सुविधा जस्ताको तस्तै राख्ने गर्न र कुनै पनि खर्च नघटाउनु राजस्व संकलनमा आएको ठूलो गिरावटप्रति सरकार संवेदनशील नहुनु हो। अब नयाँ सरकारको पहिलो काम नै अर्थतन्त्रलाई सही मार्गमा ल्याउने हुनुपर्छ। मन्त्री विष्णु पौडेलले तेस्रोपल्ट अर्थको बागडोर सम्हालिरहेका छन्। टाट पल्टिन भिरतिर सोझिएको अर्थतन्त्रलाई सुरक्षित राख्न सक्नु उनको चुनौती र अभिभारा दुवै हो। त्यसमा गम्भीरतासाथ सरकार र अर्थमन्त्री लाग्नु वाञ्छनीय छ। नत्र हामी टाट पल्टिनेछौं, त्यससँगै सरकार पनि।"
९४ जनाको मोतीबिन्दुको निःशुल्क शल्यक्रिया,"जाजरकोट : जाजरकोटको नलगाड नगरपालिकाले मोतीबिन्दुको निःशुल्क शल्यक्रिया शिविर सञ्चालन गरेको छ। नेपाल नेत्रज्योति संघ, एकीकृत आँखा तथा कान स्वास्थ्य कार्यक्रमको आर्थिक, नेपाल रेडक्रस सोसाइटी सुर्खेत आँखा अस्पतालको प्राविधिक सहयोग, नेपाल रेडक्रस सोसाइटी जाजरकोटको सहजीकरण र नलगाड नगरपालिकाको आयोजनामा दल्लीमा भएको दुई दिने मोतीबिन्दु शल्यक्रिया शिविरबाट ५० महिला र ४४ पुरुष गरी ९४ जनाको मोतीबिन्दुको शल्यक्रिया गरिएको एकीकृत आँखा तथा कान स्वास्थ्य कार्यक्रमको सामुदायिक संयोजक निर्मला सुनारले जानकारी दिइन्। शुक्रबारदेखि सुरु भएर आइतबार बिहानसम्म शिविरमा ५ सय ५५ जनाको आँखा परीक्षण गरिएको थियो। शिविरमा औषधि र चश्मा पनि वितरण गरिएको थियो। नलगाड नगरपालिकाले प्रत्येक वर्ष विभिन्न दातृ निकायहरूसंगको समन्वयमा आँखा, कान, घाँटी, नाक, महिलाहरूको पाठेघर खस्ने समस्या सम्बन्धीको विभिन्न विशेषज्ञ स्वास्थ्य शिविर सञ्चालन गर्दै आएको नलगाड नगरपालिकाका प्रमुख डम्बरबहादुर रावतले बताए। हाल सम्पन्न गरिएको मोतीबिन्दु शल्यक्रिया शिविरबाट धेरै विपन्न र जेष्ठ नागरिकले सेवा पाएको नगर प्रमुख रावतको भनाइ रहेको छ। मोतीबिन्दुको शल्यक्रिया गरेका ज्येष्ठ नागरिकहरूले आफूहरूले पुनर्जीवन भएको बताएका छन्।"
गाउँमै थन्कियो जिम्बु,"मुगु : मुगुको डोल्पु गाउँमा सयौं क्वीन्टल जिम्बु थन्किएको छ। मुगुम कार्मारोङ गाँउपालिका१ डोल्पु क्षेत्रको नाम्लाङ्ग खोलामा पाइने जिम्बुलाई ब्यापार ब्यवसायमा कर तोकेपछि स्थानीयले संकलन गरेको जिम्बु गाउँमै थन्किएको हो। मसला प्रजातिमा राखिएको जिम्बुलाई चालू आर्थिक वर्षबाट वनस्पतिजन्य वनपैदावारमा राखेपछि जिम्बु ब्यापार ब्यवसाय गर्ने ब्यापारी तथा संकलन कर्ताहरूबाट प्रति केजी १० रुपैयाँका दरले कर तोकेपछि स्थानीयले संकलन गरेको सयौं क्विन्टल जिम्मु डोल्पु गाउँमै थन्किएको हो। भान्सामा दाल र तरकारी झान्नका लागि प्रयोग हुने जिम्बु नेपालका उच्च हिमाली क्षेत्रका केही भागमा मात्र पाइन्छ। ४ हजार मिटर उचाइमा पाइने जिम्बु साउनदेखि कार्तिकको अन्तिम सातासम्म दुई तीन दिन हिँडेर खोला तथा गुफामै बास बसेर स्थानीयले संकलन गर्छन्। संकलित जिम्बु ढुङ्गामा काठको मुग्राले चुट्छन्। चुटी सकेपछि एक हप्ता पाटनमै सुकाउन राख्न्। सुकेपछि मात्र जिम्बु प्रयोग गर्न मिल्छ। अघिल्ला वर्षहरूमा मसला प्रजाति भनेर कुनै पनि निकायलाई राजस्व बुझाउनु पर्दैनथ्यो। खुला रूपमा व्यापार ब्यवासय गरेका थियौ। यो वर्षबाट वन डिभिजन कार्यालयले जिम्बुको ब्यापार ब्यवसायमा प्रति किलो १० रुपैयाँ करले तोकेपछि स्थानीयले संकलन गरेको सयौं क्वीन्टल जिम्बु गाउँमै थन्किएको मुगुम कार्मारोङ गाँउपालिका१ का सोनाम लामाले बताए। डोल्पु गाँउका स्थानीयको मुख्य आयश्रोत भनेकै जिम्बु हो। यहाँका स्थानीयले संकलन गरेर ल्याएको जिम्बु मुगु जिल्लामा मात्र नभइ जुम्ला, बाजुरा, नेपालगन्ज, सुर्खेत, काठमाडौं र पोखरा लगायत देशका ठूला सहरमा निर्यात हुने गरेको छ। स्थानीयहरूले गाउँमै ९५० रुपैयाँ प्रति किलोको दरले बिक्री गर्छन्। जिम्बु बिक्रिबाट आएको आम्दानीले डोल्पुबासीले वर्षभरिको घरखर्च चलाउने गरेका छन्। अघिल्ला वर्षहरूमा मसला प्रजाति भनेर राजस्व कुनै निकायलाई नतिरेको स्थानीयले बताएका छन्। यो वर्ष राजश्व तिरेर मात्र बिक्री गर्ने सरकारी नीति भएको भन्ने जानकारी आएपछि स्थानीयहरूले संकलन गरेको जिम्बु गाउँमै थन्किएको हो। यति बेलासम्म संकलन गरेको जिम्बु ठाउँठाउँमा निर्यात भइसकेको हुन्थ्यो। राजस्व नतिरी जिम्बुको ब्यापार गरे नियमअनुसार कारबाही हुने डरले पनि स्थानीयले गाउँबाट बाहिर जिम्बु निर्यात नगरेको हुन सक्ने सोही वडाका पूर्व अध्यक्ष सोनामा वाग्री तामाङले बताए। जिम्बुलाई योभन्दा अगाडि मसलाको रुपमा लिएको थियो। वन नियमवली संशोधन २०६९ को अनुसूचीमा व्यवस्था भएअनुसार यसलाई वनस्पतिजन्य पैदवारमा सूचीकरण भएकाले १० रुपैयाँका दरले राजस्व तिरेर मात्र बिक्री तथा निर्यात गर्न पाइने व्यवस्था गरिएको छ। राजस्व तिरेर बिक्री गर्दा व्यापारी तथा स्थानीयहरूलाई कुनै झन्झटसमेत हँुदैन। चालू आर्थिक वर्षबाट जिम्बुमा राजस्व लागू भएको हो। अहिले १५ जना जतिले राजस्व तिरेर बिक्रीका लागि इजाजत लगिसकेको जिल्ला डिभिजन वन कार्यालयका प्रमुख सुमन खनालले बताए।"
अवैध जडीबुटी ओसार्ने पक्राउ,"जाजरकोट : अवैध रूपमा जडीबुटी ओसारपसार गर्ने दुई जनालाई जाजरकोट प्रहरीले पक्राउ गरेको छ। डोल्पाबाट नेपालगन्जतर्फ जाँदै गरेको भे१ ख३५१९ नम्बरको ट्रक चेकजाँच गर्दा इजाजत विनै जडीबुटी ओसारपसार गर्ने दुई जनालाई जाजरकोट प्रहरीले केही दिनअघि पक्राउ गरेको हो। पक्राउ पर्नेमा जाजरकोटको छेडागाड नगरपालिका७ का सुरेन्द्र शाही र ट्रक चालक बाँकेको कोहलपुर नगरपालिका१२ का खगेन्द्र खत्री रहेको जिल्ला प्रहरी कार्यालय जाजरकोटले जनाएको छ। ट्रकमा बिना इजाजत ८९ बोरा अर्थात २ हजार १ सय ९२ किलोग्राम जटामसी र १७ बोरा अर्थात् चार सय ७६ किलोग्राम पदमचाल फेला परेको थियो। बरामद गरिएको जडीबुटी आवश्यक कारबाहीका लागि डिभिजन वन कार्यालय जाजरकोटमा पठाइएको जिल्ला प्रहरी प्रमुख डीएसपी सन्तोष निरौलाले बताए। हामीले डिभिजन वन कार्यालयमा विगोसहित बुझाएका हौं। त्यसपछिको प्रक्रिया हामीलाई थाहा छैन, डीएसपी निरौलाले भने। डिभिजन वनले १० दिनको म्याद दिएर उनीहरूलाई प्रहरी हिरासतमै राखेर अनुसन्धान गरिरहेकोे डिभिजन बन कार्यालयले रेञ्जर पूर्णबहादुर चन्दको नेतृत्वमा अनुसन्धान टोली गठन गरेर छानबिन गरिरहेको छ। अहिलेसम्म जडीबुटी पैठारी तथा छुट पुर्जी पेस नगरेको तर आफूहरूसँग पैठारी निकासी पुर्जी रहेको ठेकेदारले दाबी गरिरहेको चन्दले बताए। पक्राउ परेको जडीबुटी ठेकेदारले हामीसँग विभागको अनुमति पनि छ। वन कार्यालय डोल्पाको छुटपुर्जी पनि छ भनेर बयान दिएका छन्। हामीले सबै कागजात तत्काल पेश गर्न भनेका छौं। छानबिन तथा अनुसन्धान भइरहेको छ उनले प्रष्ट पारे। जडिबुटी निकासी पैठारीका लागि वन तथा भूसंरक्षण विभाग अनुमति लिनुपर्ने प्रावधान रहेको डिभिजन प्रमुख राधाकृष्ण दासले बताए। पक्राउ परेको जडीबुटी डोल्पा जिल्लाबाट ल्याइएको पाइएको उनले बताए। अनुसन्धान भइरहेको छ। हामी कानुनअनुसार मुद्दा चलाउने तयारीमा छौं, डिभिजन प्रमुख दासले भने, अब म्याद थप गर्दैनौं। कानुनअनुसार प्रक्रिया अघि बढाउँछौं। डिभिजन वन कार्यालयले अनुसन्धान भइरहेको जनाए पनि जडीबुटी ठेकेदारलाई उन्मुक्ति दिन चलखेल भइरहेको आशंका गर्न थालिएको छ।"
जोगाउँदै मगर संस्कृति,"तानसेन : पाल्पाका स्थानीय तह हराउँदै मौलिक संस्कृति संरक्षणमा जुटेका छन्। जिल्लामा करिब ५५ प्रतिशत मगरको बसोवास छ। मगरको भाषा र संस्कृति नयाँ पुस्तामा कम रूपान्तरण भएको छ। रैनादेवीछहरा गाउँपालिकाले मगर संस्कृतिको जगेर्नाका लागि काम थालेको छ। मगरको परम्परागत कला संस्कृति दिनहुँ हराउँदै गएपछि जर्गेनाको अभियान थालेको गाउँपालिकाले जनाएको छ। मगर समुदायमा एउटै व्यक्तिबाट गाउने, बजाउने र नाँच्ने अभ्यास परम्परादेखि नै चल्दै आएका थिए। गाउँघरका कुरा, माया पिरतीलाई आधार बनाएर गाउने, नाँच्ने, कला संस्कृतिलाई जोगाउन पाका पुस्ता अगाडि सरेका छन्। रैनादेवी छहरा गाउँपालिकाले गाउँस्तरमा हुने मेला महोत्सवमा मगरी कला संस्कृतिको जर्गेनाको अभियान चलाएको छ। विद्यालयका वार्षिकोत्सव, विभिन्न किसिमका कार्यक्रम, विवाह ब्रतवन्ध, भोजभतेरमा स्थानीय स्तरका पञ्चेवाजा मारुनी, ठूलो नाच, सोरठी नाच गरेर स्थानीय कला संस्कृति जर्गेना अभियान चालिएको हो। गाउँपालिकाभरिका मगरी कला संस्कृति जगाउन न्वागी पर्वको अवसरमा रैनादेवी मन्दिर क्षेत्रमा प्रतियोगिता अभियान सञ्चालन गरिएको गाउँपालिकाका अध्यक्ष रुकमागत भट्टराईले बताए। गाउँपालिकाको प्रत्येक वडामा मगरी कला संस्कृतिको प्रभावलाई व्यवस्थित गर्ने, जोगाउने, काममा पालिकाले नीति र कार्यक्रम बनाएर वडा वडामा बजेट विनियोजन गरेको अध्यक्ष भट्टराईले बताए। बाउबाजेको पाला पनि सर्वश्रेष्ठ ठहरिएका परम्परागत मारुनी, ठूलो नाच, भैली नाच, सोरठी जस्ता नाँचहरू आज पनि युवापुस्तादेखि विदेशीको मन मस्तिष्कमा छाप छोड्न सफल छन्। ठूलो नाच, भैली नाच, सोरठी सालैजो जस्ता गीत गाउँदै मादल ठोक्दै गुन्यु र चोलो र टोपीको पहिरन फूल माला लगाएर गरिएको नृत्यको दृश्य हेर्दा जो कोहीलाई नाचुनाचु जस्तो उत्साह बनाउँछ। रैनादेवी भुवनपोखरी क्षेत्रमा मगरी कला संस्कृतिले धनी रहेकाले, उनीहरूको पहिचानलाई स्थापित गर्न, परम्परागत कला संस्कृतिबाटै आयआर्जन बढाउने गरी वडा कार्यालयले पहिलो प्राथमिकता साथ जर्गेना अभियान थालेको रैनादेवी छहरा गाउँपालिका३ का वडा अध्यक्ष प्रदीप पौडेलले बताए। विद्यालयमा हुने बार्षिकोत्सव, वडामा हुने मेला महोत्सवमा लोप हुन लागेका स्थानीय कला संस्कृतिलाई अनिवार्य सहभागिता गराउने गरी अभियान सुरु गरेको वडा अध्यक्ष पौडेलले बताए। पाल्पा मगरी कला संस्कृतिमा धनी रहेता पनि पछिल्लो समय युवाहरू गाउँ छोड्ने रोजगारीका लागि सहर बजार, विदेशिने कारण पाका पुस्ताबाट युवा पुस्तामा मौलिक कला संस्कृति पूर्णरूपमा हस्तान्तरण हुन सकेको छैन। मगरी कला संस्कृति जर्गेना गर्न पछिल्लो समय स्थानीयवासीको आवाजलाई पालिकास्तरबाट सम्बोधन हुन थालेको छ। वडा तथा पालिकाबाटै बजेट विनियोजन गरी परम्परागत कला संस्कृति जर्गेनाको प्रयासले स्थानीयवासीहरू उत्साहित भएको, मगरी कला संस्कृति जर्गेनामा टेवा पुगेको स्थानीय संस्कृतिकर्मी विशाल दर्लामीले बताए। गाउँपालिको वडा नंं १ सिद्धेश्वर, सोमादी, भुवनपोखरी, जुठापौवा, बल्ढेङगढी र सत्यवतीमा मगरहरूको बाहुल्यता भएको क्षेत्र भएकोले मगरी कला संस्कृति जोगाउन यस क्षेत्रलाई पालिकाबाट सहयोग भएको पाका पुस्ताबाट युवा पुस्तामा कला संस्कृति हस्तान्तरणको अभियान चलेको दर्लामी बताउँछन्।"
ऋण नतिर्ने सहकारीका सञ्चालकको जग्गा रोक्का राखिने,"काठमाडौं : ऋण नतिर्ने सहकारीका सञ्चालक तथा सदस्यको जग्गा रोक्का हुने भएको छ। कर्जा नउठेपछि सहकारीमा दिनप्रतिदिन समस्या बढ्न थालेको छ। बिनाधितो लगानी, कमसल धितोमा लगानी तथा सञ्चालकले आफूखुसी ऋण चलाउँदा सहकारीमा विकराल स्थिति सिर्जना भएको छ। सदस्यमा ऋण तिर्न नपर्ने सोच हाबी भएसँगै खराब कर्जा बढ्दै गएको सञ्चालकहरू बताउँछन्। सहकारी अभियानले ऋण उठाउन सरकारको सहयोग माग्ने भएको छ। ऋण चलाउने सञ्चालक तथा ऋणी सदस्यको जग्गा रोक्का राख्दै ऋण तिर्न जिल्ला प्रशासन कार्यालयमार्फत ताकेता गर्ने निर्णय गरेको राष्ट्रिय सहकारी महासंघका सञ्चालक केबी उप्रेतीले बताए। महासंघले सञ्चालक केबी उप्रेतीको संयोजकत्वमा समस्या समाधान उपसमिति गठन गरेको छ। उक्त समितिको बैठकले सहकारी ऐन २०७४ को दफा ८४ को व्यवस्था कार्यान्वयन गर्न सरकार गुहार्न लागेको हो। ऋण उठाउन र ऋण नतिर्नेको जग्गा राख्ने तयारी गरेको हो। सञ्चालक आफैं, परिवारका सदस्य तथा छद्मभेषी नाममा समेत ऋण लिएर सहकारीका पदाधिकारीले दुरुपयोग गरिरहेका छन्। नेपाल बचत तथा ऋण केन्द्रीय सहकारी संघ (नेफ्स्कुन)का प्रमुख कार्यकारी अधिकृत प्रकाशप्रसाद पोखरेल कर्जा उठ्न नसक्नु अहिलेको सहकारी जोखिम बढेको बताउँछन्। सञ्चालकले नै ऋण नतिर्दा धेरै सहकारी समस्यामा परेको उनको भनाइ छ। सहकारी विभागका अनुसार देशभर ३० हजार सहकारी छन्। त्यसमध्ये ७५ प्रतिशतभन्दा बढी संकटमा छन्। तरलता अभावका कारण सहकारीले कर्जा प्रवाहका साथै निक्षेप फिर्ता गर्न सकेका छैनन्। सहकारीलाई संकटबाट जोगाउन सरकारको मुख ताकेको छ। पाँच खर्बको लघुवित्तको कोष तथा सरकारका विभिन्न कोषमा भएका पैसा सहकारीलाई सहुलियत ऋण दिनुपर्ने माग गर्दै आएको छ। राष्ट्रिय सहकारी बैंकका अध्यक्षसमेत रहेका उप्रेतीले बैंकमार्फत परिचालन गर्नेगरी सरकारबाट १० अर्ब सहुलियत कर्जा दिनुपर्ने बताए। १० अर्ब सरकारले ऋण दिएमा बैंकले ५ अर्ब थप गरी मापदण्ड बनाएर सहकारीलाई ऋण दिने योजना अभियानको छ। बैंक तथा संस्थाको ब्याजदर नघटेपछि सहकारी संकटमा पुगेका छन्। सहकारीको सन्दर्भ ब्याजदर (कर्जाको अधिकतम सीमा) १६ प्रतिशत छ। तर, बैंकहरूले १८ प्रतिशतसम्म कर्जा प्रवाह गर्ने भएकाले सहकारीको निक्षेप झिकेर बैंकमा राख्ने चलन बढ्दै गएको सहकारीको बुझाइ छ। समयअनुसार सन्दर्भ ब्याजदर तत्काल पुनरावलोकन गर्नुपर्ने अभियानको माग छ। ऐन स्वचालित बनाउन पनि पहल थाल्नुपर्ने अभियानले बताउँदै आएको छ। महासंघको उपसमितिले सहकारी जोगाउनका लागि सहकारी ऐनमा भएका कर्जा सूचना केन्द्र, कर्जा असुली न्यायाधिकरण, बचत तथा कर्जा सुरक्षण कोष बनाउन लबिङ गर्ने निर्णय गरेको छ।"
प्रचण्डले सम्हाले बागडोर,"काठमाडौं : नवनियुक्त प्रधानमन्त्री पुष्पकमल दाहाल प्रचण्डले सात सारथिसहित सोमबार सरकारको बागडोर सम्हालेका छन्। उनले पहिलो चरणमा आठ सदस्यीय मन्त्रिपरिषद् बनाएका छन्। सारथिमध्ये तीनजना उपप्रधानमन्त्री छन्। जसमा विष्णुप्रसाद पौडेल, नारायणकाजी श्रेष्ठ र रवि लामिछाने छन्। एमालेका पौडेलले अर्थ, माओवादीका श्रेष्ठले भौतिक पूर्वाधार तथा यातायात र रास्वपाका लामिछानेले गृह मन्त्रालयको जिम्मेवारी पाएका छन्। अन्य मन्त्रीमा एमालेबाट ज्वालाकुमारी साह, दामोदर भण्डारी, राजेन्द्रकुमार राई र जनमतबाट अब्दुल खान छन्। दाहालले उनीहरूलाई मन्त्रालय भने तोकेका छैनन्। कार्यभारपछि तोकिने राष्ट्रपति कार्यालयका प्रवक्ता सागर आचार्यले सोमबार जारी गरेको प्रेस विज्ञप्तिमा उल्लेख छ। शीतल निवासमा आयोजित समारोहमा नवनियुक्त प्रधानमन्त्री दाहालले राष्ट्रपति विद्यादेवी भण्डारीसमक्ष देश र जनताको नाममा पद तथा गोपनीयताको शपथ लिएका थिए। प्रायः कोट, पाइन्ट सुट र भादगाउँले टोपी पहिरिने दाहालले सोमबार शपथमा भने दौरा सुरुवाल लगाएका थिए। उनले २०६५ र २०७३ मा प्रधानमन्त्री बन्दा दुवै पटक शपथमा कोट, पाइन्ट लगाएका थिए। तीन उपप्रधानमन्त्री र अन्य मन्त्रीले पनि शीतल निवासमै शपथ लिएका थिए। दाहालले शपथलगत्तै लैनचौरस्थित सहिद स्मृति स्मारक पुगेर सहिदहरूप्रति श्रद्धाञ्जली अर्पण गरेका थिए। त्यसपछि कीर्तिपुरस्थित पुष्पलाल स्मृति पार्कमा गएर पुष्पलालको सालिकमा माल्यार्पण गरेका थिए। यस्तै, पार्टी कार्यालय पेरिसडाँडामा रहेको सहिद तथा बेपत्ता स्मृति स्तम्भमा माल्यार्पणपछि उनले सिंहदरबार गएर पदभार सम्हालेका हुन्। दाहाल अब एमालेसँगको सहमतिबमोजिम अढाई वर्ष प्रधानमन्त्री पदमा रहनेछन्। माओवादी अध्यक्ष दाहाल आइतबार एमालेसहित दलको समर्थनमा प्रधानमन्त्री नियुक्त भएका हुन्। यो समीकरणमा एमाले, माओवादी, रास्वपा, राप्रपा, नाउपा, जनमत र स्वतन्त्रका ३ गरी १ सय ६९ सांसद छन्। राप्रपा र नाउपा समीकरणमा रहे पनि सरकारमा भने सहभागी हुन अस्वीकार गरेका छन्। राप्रपाले यसअघि नै सरकारमा नजाने निर्णय गरेको थियो। नाउपाले आफ्नो माग र मुद्दा सम्बोधन हुनुपर्ने अडान लिएको छ। नाउपा प्रवक्ता दामोदर पण्डितले आफ्नो पार्टीको प्राथमिकता सरकारमा जानु नरहेको बताए। हाम्रा पहिलो प्राथमिकता हाम्रो माग र मुद्दा हुन्। रेशम चौधरीसहित धनगढीका राजबन्दीलाई निशर्त रिहा गर्नुपर्छ, प्रवक्ता पण्डितले भने । उनले भने, टीकापुर घटनामा ५८ जना निर्दोष थारुको नाममा अहिले पनि मुद्दा छ। ग्रिसचन्द्रलाल आयोगको प्रतिवेदन सार्वजनिक हुनुपर्छ । त्यसपछि मात्रै सरकारमा जाने वा न जाने कुरो हुन्छ। नवनियुक्त उपप्रधान एवं अर्थमन्त्री पौडेलले अर्थ मन्त्रालय मातहतका निकायलाई अनलाइन प्रणालीबाट व्यवस्थित बनाउने निर्णय गरेका छन्। मन्त्री पौडेलले अर्थतन्त्रका क्षेत्रमा देखिएका सम्पूर्ण समस्या हल गर्न आफू लागि पर्ने बताएका छन्। पदभार ग्रहणपछि सचारमाध्यमसँग उनले अर्थतन्त्रमा धेरै चुनौती देखापरेको उल्लेख गरे। अर्थ जगतका सबै पक्षसँग सहकार्य गरेर समस्या समाधान गर्नतिर लाग्ने प्रतिबद्धता पौडेलले जनाए। विज्ञहरूसँग परामर्श गरेर बिगँ्रदो अर्थतन्त्रलाई सबल बनाउँछौं, उनले भने, समस्या काबुबाहिर छैनन्, म सबैलाई विश्वस्त हुन आग्रह गर्छु कि अर्थतन्त्र सुधारमा नै मेरो प्रमुख ध्यान रहनेछ। नवनियुक्त उपप्रधान एवं भौतिक पूर्वाधार तथा यातायातमन्त्री नारायणकाजी श्रेष्ठले सरकारको मुख्य काम राष्ट्रिय स्वधिनताको रक्षा गर्दै सुशासन कायम गरी समृद्धिमा फड्को मार्नु रहेको बताएका छन्। कार्यभार सम्हाल्दै श्रेष्ठले राजनीतिक परिवर्तनको मुख्य लक्ष्य जनताको जीवनमा परिवर्तन ल्याउनु रहेको बताए। भने, राजनीतिक परिवर्तन भयो। अब सामाजिक न्यायसहितको समृद्धि जनतालाई दिनुपर्छ। भ्रष्टाचारको प्रभावकारी नियन्त्रण र अनियमिततालाई काडाइपूर्वक रोक्नतर्फ सरकारले काम गर्ने उनको भनाइ थियो। पैसाको बलमा बाहिरबाट मन्त्रालयलाई कब्जा गरेर ऐन नियम बनाउँछु भन्ने दिन गयो, उनले भने, संविधान, नियम, कानुनअनुसार भनसुन नगरिकन र घुस नखुवाइकन जनताको काम हुनुपर्छ। यस्ता दिन आउनुपर्छ। त्यसपछि मात्रै अरू परिवर्तनको अर्थ रहन्छ। नवनियुक्त उपप्रधान तथा गृहमन्त्री लामिछानेले बलात्कारपछि हत्या गरिएकी निर्मला पन्तको न्यायका लागि पहल गर्ने पहिलो निर्णय गरेका छन्। सिंहदरबारस्थित गृह मन्त्रालयमा पदभार ग्रहण गर्दै लामिछानेले उक्त घटनाको अनुसन्धान गर्ने बताएका हुन्। गृह मन्त्रालयबारे जनगुनासो बढी आउने गरेकाले पनि आफूले यो मन्त्रालय रोजेको उनको भनाइ थियो। सञ्चारकर्मीका रूपमा काम गर्दा सबैभन्दा बढी गृह मन्त्रालयका बारेमा गुनासो आएको थियो। गृह मन्त्रालय अलि बढी नागरिकको गुनासो भएको, अलि बढी सेवा गर्नुपर्ने ठाउँ हो, उनले भने, स्वतन्त्र रूपमा बराबर ढंगले कार्यसम्पादन गर्नेछु।"
अस्ताए बुद्ध एयरका संस्थापक,"काठमाडौं : बुद्ध एयर नेपालको निजी विमानसेवा कम्पनीमध्ये सबैभन्दा लामो समय नेपाली आकाशमा उडान भर्ने नेपाली विमान कम्पनी हो। सुरक्षित र भरपर्दो सेवाका लागि पहिलो रोजाइ नै बुद्ध एयर बनेको छ। बुद्ध एयरलाई यो अवस्थामा पुर्याउनका लागि सुरेन्द्रबहादुर बस्नेतको महत्त्वपूर्ण योगदान रहेको कम्पनीका मानव संसाधन विभाग प्रमुख खगेन्द्र बस्नेत सम्झिन्छन्। विसं १९८४ मा जन्मिएका बस्नेतको ९५ वर्षको उमेरमा आइतबार निधन भएको छ। उनै बस्नेतले ७० वर्षको उमेरमा निजी क्षेत्रको उड्डयन कम्पनीको रूपमा बुद्ध एयर स्थापना गरेका हुन्। सन् १९९७ मा स्थापना भएको बुद्ध एयरले २५ वर्षदेखि निरन्तर सेवा दिँदै आइरहेको छ। बुद्ध एयरको आन्तरिक उड्डयन क्षेत्रमा करिब ६५ प्रतिशत बजार हिस्सा छ। करिब १२ गन्तव्यमा कम्पनीले दैनिक ७५ उडान गर्दै आएको छ। बुद्ध एयरसँग १६ विमान छन्। ११ वटा ७२ सिट क्षमताका, ३ वटा ४७ सिट क्षमताका र २ वटा १९ सिट क्षमताका विमान छन्। कम्पनीले चालू आर्थिक वर्षमा करिब १४ अर्ब आम्दानीको लक्ष्य छ। ७२ सिटे थप तीन विमान ल्याउन तयारी भइरहेको कम्पनीका मानव संसाधन विभाग प्रमुख खगेन्द्र बस्नेत बताउँछन्। सरकारी सेवाबाट अवकाश पाएपछि स्वर्गीय सुरेन्द्रबहादुर बस्नेतले उड्डयन क्षेत्रमा लाग्ने निधो गरेका हन्। कारण थियो, बस्नेतका कान्छा छोरा शिवेन्द्रबहादुर बस्नेत सन् १९९४ मा हेलिकप्टर पाइलटको तालिम पूरा गरेर युक्रेनबाट फर्किएका थिए। त्यसपछि बाबुछोरा त्रिकुटले पहाडी देशमा हवाई यातायातको आवश्यकता र बढ्दो मागलाई सम्बोधन गर्न सके ठूलो परिवर्तन गर्ने कुरा महसुस गरे। चाँडै नै उनीहरूले सन् १९९७ मा एकपटक र सदाको लागि औपचारिक रूपमा बुद्ध एयरको स्थापना गरे। घर सल्लाह हुँदा नेपालमा एउटा हेलिकप्टर कम्पनी खोल्ने सल्लाह भएबमोजिम बुद्ध एयर दर्ता भएको थियो। केही पार्टनरसँगको सहकार्यमा नै कम्पनी दर्ता भएको थियो। पछि समय परिस्थितिले हेलिकप्टर होइन, एयरक्राफ्ट नै ल्याउनुपर्छ भन्ने छलफल भएको मानव संसाधन प्रमुख बस्नेत सुनाउँछन्। बस्नेतले सन् १९९७ मा नयाँ एयरक्राफ्ट किनेका थिए। उनले अमेरिकामा निर्मित बीच १९०० डी नामक महँगो जहाजबाट पहिलो उडान सुरु गराएका थिए। त्यतिबेलामा उड्डयन क्षेत्रका जानकारसँगको छलफलपछि सुरेन्द्र बस्नेतले बीच १९०० डी भिœयाउने निर्णय लिएका थिए। सरकारी नेपाल वायु सेवा निगम र निजी क्षेत्रको निकोन एयरसँग प्रतिस्पर्धा गर्ने गरी बुद्धले नयाँ जहाज किनेको थियो। ११ अक्टोबर १९९७ मा क्याप्टेन आरके शर्मा र अमेरिकी पाइलट क्याप्टेन केभिन सेन्ट जर्मेनले १६ यात्रुहरूको पहिलो समूहलाई लिएर उडान भरेको थियो। काठमाडौं एयरपोर्टबाट माउन्टेन फ्लाइट गर्ने गरी सगरमाथासम्म र त्यहाँबाट काठमाडौं एयरपोर्टसम्मको लामो उडान भरेको थियो। यो उपलब्धि कुनै एयरलाइन्सले आफ्नो पहिलो उडानमा गरेका थिएन। यसले बुद्ध एयरलाई विश्वास स्थापित गर्न मद्दत गर्यो। त्यतिबेला मान्छेहरूले बस्नेतले किन यसो गरेको हो। चार जहाज किन्न पुग्ने पैसाले एउटा जहाज किनेको छ, यत्रो महँगो जहाज किनेको छ, सम्पत्ति डुबाउने भयो भन्ने हल्ला चलाएका थिए, खगेन्द्र बस्नेत भन्छन्, सबैको आलोचनाको बाबजुद गुणस्तरीय हवाई सेवा दिनुपर्छ भन्ने सोचले बुद्ध एयर सञ्चालन गरिएको थियो। निकोन एयर इतिहास बनिसक्यो भने निगममा चरम राजनीतिका कारण जहाज संख्यासँगै गन्तव्य पनि खुम्चिएको छ। बुद्ध एयरलाई अहिलेको स्थानसम्म पुर्याउनका लागि बस्नेतले नियम, कानुनलाई अक्षरशः पालना गरेका थिए। नियामक निकायको मापदण्ड मानेर अनुशासित भएर कम्पनी सञ्चालन गर्नुपर्छ भन्ने सोच राख्थे। कर्मचारी राख्दा पनि जागिर आवश्यक भएका मानिसलाई दिनुपर्छ त्यसपछि मात्र उनीहरूले मेहनतका साथ काम गर्छन् भन्ने गरेको खगेन्द्र बस्नेत सम्झिन्छन्। स्वर्गीय बस्नेतले कहिल्यै पक्षपात गर्दैनथे। जीवनको उत्तरार्धमा उड्डयन क्षेत्रमा लागेका बस्नेतले भारतस्थित बनारस हिन्दु विश्वविद्यालयबाट एमए र एलएललबी अध्ययन गरेका थिए। नेपाल सरकारको उच्च ओहोदामा रहेर काम गरेको लामो अनुभव पनि उनीसँग थियो। तत्कालीन राजा महेन्द्रसँग नजिक भएर काम गरेको अनुभव पनि उनीसँग थियो। स्वर्गीय सुरेन्द्रबहादुर बस्नेत पूर्वमन्त्री पनि हुन्। यिनी मातृकाप्रसाद कोइरालाको २००८ मंसिर १ गतेको मन्त्रिमण्डलमा पहिलोपटक मन्त्री भएका थिए। उनी कानुन तथा न्याय, शिक्षा मन्त्री (२०२४) र अर्थ, उद्योग, वाणिज्य तथा आपूर्ति मन्त्री (२०२५) भएका थिए। नेपालको सबैभन्दा कान्छो सर्वोच्च अदालतको न्यायाधीश, निर्वाचन आयोगको प्रथम प्रमुख आयुक्त र नेपाल प्रेस काउन्सिलको प्रथम अध्यक्षसमेत बनेका थिए। सुरेन्द्र कार्यकारी अध्यक्षकै जिम्मेवारीमा रहे पनि हाल बुद्ध एयर उनका जेठा छोरा वीरेन्द्रबहादुर बस्नेतले सम्हालिरहेका छन्।"
"सेक्युरिटी प्रेसमा अनियमितता, चलाइएन पनि","काठमाडौं : नेपालमा सेक्युरिटी प्रेसको परिचर्चा बेलाबेला हुन्छ। धेरैलाई थाहा नहुन सक्छ काभ्रेको पनौतीस्थित सुरक्षण मुद्रण केन्द्रमा दुइटा महँगा सेक्युरिटी प्रेस ल्याइएका छन्, एक वर्षदेखि प्लास्टिकले छोपेर राखिएका छन्। त्यसभन्दा ठूलो कैफियत त यसको खरिदमा छ, जुन बजार मूल्य र किनेको मूल्यको अन्तरले देखाउँछ। २०७७ फागुन २ गतेको टेन्डरअनुसार करिब २ महिनामा चैत २९ गते सुरक्षण मुद्रण केन्द्रले खरिद निर्णय लिएको थियो। त्यसका लागि म्याक्स इन्टरनेसनल, कमलपोखरीले ७३ करोड ८८ लाख ९८ हजार ७ सय ४० रुपैयाँमा दुइटा प्रेस ल्याउने स्वीकृति पाएको थियो। त्यही आधारमा उक्त कम्पनीले एचपी इन्डिगो ६ के डिजिटल प्रेस किन्ने, ल्याउने र जडान गर्ने अभिभारा पायो। स्वीकृत मूल्य हेर्दा एउटा प्रेसलाई जम्माको आधा अर्थात् ३६ करोड ९४ लाख ४९ हजार ३ सय ७० रुपैयाँ परेको देखिन्छ। त्यही प्रेसको अन्तर्राष्ट्रिय मूल्य केकति छ भनेर विभिन्न देशका आपूर्तिकर्तासँग अन्नपूर्ण पोस्ट्ले जिज्ञासा राखेको छ। इन्डियामार्टलगायत भारतीय बजारमा यसलाई अहिले पनि सरदर ५ करोड भारु पर्ने पाइयो। त्यो भनेको ८ करोड रुपैयाँ हो। त्यसको ढुवानी, जडान र भन्सार आदि जोड्दा बढीमा २० करोड रुपैयाँ पनि नपर्ने प्रेस आपूर्तिकर्ताहरूले बताए। यही प्रेस १५ देखि २० करोड रुपैयाँमा हामी नेपालमा ल्याएर जडान गरिदिन सक्छौं, इन्डियामार्टसम्बद्ध एक कर्मचारीले भने, नेपाल सरकारले त्यसलाई झन्डै ३७ करोड तिरेको पाउँदा आश्चर्य लाग्यो। नेपाल सरकारले महत्वकांक्षी लक्ष्यका साथ काभ्रेको बनेपामा आईटी पार्क योजना ल्यायो। १ सय ७७ रोपनी जग्गामा पार्क बनाउने र त्यही उच्च गुणस्तरको सेक्युरिटी मेसिन सञ्चालन गर्ने तयारी गयो। त्यही क्रममा गएको सरकारले दुइटा सेक्युरिटी मेसिन किनेको हो। तिनको परीक्षण गरेको पनि एक वर्ष भएको छ। तर, त्यसयता थन्क्याइएको छ। गत २०७८ को पुसमा दुइटा हाई सेक्युरिटी डिजिटल प्रिन्टर प्रोडक्सन सिस्टम ल्याएर नमुना छपाइ गरिएको थियो। नमुना छपाइ राम्रो नै भएको थियो। तर, यो एक वर्षमा यी दुई मेसिन प्रयोगविहीन छन्। कारण देखाइएको छ, सञ्चालन गर्न प्राविधिक कर्मचारी नहुनु। प्राविधिक जुटाउन नसक्ने अवस्थामा प्रेस ल्याउनु आफैंमा सन्देहात्मक छ। सेक्युरिटी मेसिन सञ्चालनका लागि स्थापना भएको केन्द्रले चालू आर्थिक वर्षमा भने यी मेसिन सञ्चालनमा ल्याउने तयारी गरिरहेको बताएको छ। प्राविधिक जनशक्तिको अभावले सञ्चालन आउन ढिलाइ भएको केन्द्रका सूचना अधिकारी हरिबल्लभ घिमिरेले बताए। यही चालू आर्थिक वर्षभित्र मेसिन सञ्चालनमा ल्याइने तयारी भइरहेको उनको भनाइ छ। सरकारले विकास समिति ऐन २०१३ मा भएको वैधानिक व्यवस्थाअनुसार सुरक्षण मुद्रण विकास समिति (गठन) आदेश जारी गरेको थियो। सुरक्षण मुद्रणसम्बन्धी नीति, योजना, बजेट तथा कार्यक्रम स्वीकृत गर्ने, राहदानी, हुलाक टिकट, अन्तःशुल्क स्टिकर, बैंक नोट, स्मार्ट कार्ड, चेकबुक आदिको मुद्रणका लागि सुरक्षण प्रेसको स्थापना गरी सञ्चालन गर्ने काम त्यहाँ तोकिएको छ। गठन आदेशमा सुरक्षण मुद्रण केन्द्रले राहदानी, स्मार्ट कार्ड, टिकट, राष्ट्रिय परिचयपत्र, मेसिन रिडेबल पासपोर्ट, बैंक नोट, चेक बुक, अन्तःशुल्क स्टिकरलगायत मुलुकभित्रै छाप्ने उद्देश्यसहित सेक्युरिटी प्रेस खरिद तथा स्थापना गर्ने उल्लेख छ। सुरक्षण मुद्रणसम्बन्धी अध्ययन अनुसन्धान गर्नेगराउने, सुरक्षण मुद्रणसम्बन्धी तालिम तथा प्रशिक्षण कार्यक्रम सञ्चालन गर्ने, आर्थिक स्रोत जुटाउने, भौतिक पूर्वाधार तयार गर्नेलगायत काम गर्नुपर्ने लगायतका विषय पनि त्यहाँ उल्लेख छन्। तर, नयाँ किनिएका मेसिन कम क्षमताका छन्। तिनले राहदानी र बैंक नोट भने छाप्न सक्दैनन्। अन्तःशुल्क स्टिकरलगायत सामग्री सरकारले बाहिर छापेर ठूलो मात्रामा खर्च गरेको छ, यता प्रेस उसै थन्किएको छ। यो दोहोरो खर्च औचित्यहीन छ। हामीले पहिलो पटक यो सिस्टमको प्रयोग गर्दैछौं। मेसिन केही महँगो पनि देखिएको छ । तर, त्यो गुणस्तरीय हुनेमा हामी विश्वस्त छौं ।हरिबल्लभ घिमिरे  सूचना अधिकारी, सुरक्षण मुद्रण केन्द्र मुद्रण केन्द्रको आह्वानमा आईएफबी नम्बर एसपीसीजीएनसीबी०१०७७७८ को हाई सेक्वयर डिजिटल प्रिन्ट प्रोडक्सन सिस्टम ल्याइएको हो। बोलपत्रमार्फत मुद्रण केन्द्रले म्याक्स इन्टर नेसनलसँग २०७७ चैत २७ मा सम्झौता गरेर यो मेसिन भित्र्याएको केन्द्रको २०७७ चैत २९ को सूचनामा जानकारी गराइएको छ। महालेखा परीक्षकको कार्यालयअनुसार सुरक्षण मुद्रण सञ्चालन गर्ने कार्य प्रकृतिअनुरूप आवश्यक जनशक्ति दक्षता तथा कार्यबोझ विश्लेषणसहित व्यवस्थापन सर्वेक्षण गरी स्वीकृत गराउनुपर्नेमा त्यसअनुरूप जनशक्ति अनुमान तथा व्यवस्थापन सर्वेक्षण गरेको छैन। केन्द्रमा यो वर्ष अधिकृत स्तरमा ८ पद र सहायकस्तरमा ३४ पद अस्थायी दरबन्दी स्वीकृत भएकामा पदपूर्ति हुन बाँकी नै छ। डिजिटल प्रिन्ट प्रोडक्सन सिस्टम सञ्चालन गर्न आवश्यक सीप, ज्ञान र तालिमका लागि ठैक्को विल अफ क्वान्टिटीमा ३३ लाख समावेश भएकामा जनशक्ति नभएको कारणबाट उक्त कार्य भएको छैन। सम्झौताको म्याद समाप्त भए पनि कार्य सम्पन्न भएको देखिँदैन। २०७६ कात्तिक २० मा सैद्धान्तिक स्वीकृत दिएअनुसार प्रेस मेसिनलगायत उपकरण खरिदका लागि प्राविधिक समितिले तयार गरेको ३३ अर्बको लागत अनुमान २०७८ असार ३० मा नै स्वीकृत भएको थियो। हालसम्म हाई सेक्युरिटी डिजिटल प्रिन्टर प्रोडक्सन सिस्टम २ सेट, डाय कटिङ मेसिन १, स्टोरेज ५, सर्भर २ ७३ करोड बढी रकममा र ४४ लाख ३९ हजारमा सवारी साधान किनेको छ। यसअघि ४८ करोड ७० लाख ६२ हजारमा जेनेरेटर, १८ करोड ७७ लाख ४६ हजारमा इन्धन ट्यांकी निर्माण, १ करोड ९९ लाख ४ हजारमा गाडी, ४ करोड १५ लाख ५२ हजारमा निर्माण स्थलको विकास, २ करोड ४३ लाख ५७ हजार कम्प्युटर प्लटर खरिद गरिएको छ। त्यस्तै बिजुली तार व्यवस्थापनमा ४ करोड ७२ लाख १ हजार खर्च भएको छ। चालू आर्थिक वर्षमै तीन बोलपत्र पहिलो : लो भोल्टेज पावर डिस्ट्रिबुसन सिस्टम खरिद सुरक्षण मुद्रण केन्द्रले चालू आर्थिक वर्षमा तीनवटा बोलपत्रको काम गरिरहेको छ। बोलपत्र १ को सम्झौतासमेत भइसकेको छ। लो भोल्टेज पावर डिस्ट्रिबुसन सिस्टम खरिदका लागि इन्जिनियरिङ मार्केटिङ कन्सर्न प्रालिसँग सम्झौता भइसकेको केन्द्रका सूचना अधिकारी हरिबल्लभ घिमिरेले जानकारी दिए। २०७९ मंसिर १ मा २० करोड २४ लाख १४ हजार ६ सय ४० मा सम्झौता भएको छ। हाल रहेको ४ मेगाहर्जको जेनेरेटरमा यसले पावर सप्लाई गर्छ। दोस्रो : अन्तःशुल्क स्टिकर छपाइ जनशक्ति नहुँदा अन्तःशुल्क छाप्न निजीलाई अन्तःशुल्क स्टिकर छाप्ने जिम्मा निजी कम्पनीलाई दिने भएको छ। निजी कम्पनीलाई स्टिकर छाप्नका लागि सबै प्राविधिक तयारी पूरा गरेको केन्द्रले आसयको सूचना जारी गरिसकेको छ। जनशक्ति अभाव हुँदा यो वर्ष निजी कम्पनीलाई दिनु परेको उसको भनाइ छ। चालू आर्थिक वर्षदेखि नै स्टिकर छपाइ सुरु गर्नका लागि प्रिन्ट मेल प्रालि ललितपुरसँग सम्झौता गर्ने तयारी भइसकेको छ। मुद्रण केन्द्रले आन्तरिक राजस्व विभागबाट यो वर्ष ४३ करोड ३२ लाख स्टिकर छाप्ने कार्यदेश पाएको छ। विभागको कार्यदेशअनुसार खरिद प्रक्रिया अगाडि बढाइएको उनले बताए। मुद्रण केन्द्रबाट स्टिकर छपाइ गर्दा विगतको भन्दा महँगो हुने भएको छ। प्रिन्ट मेल प्रालिको ३८ करोड ६७ लाख दाबीमा आसायको सूचना जारी भइसकेको छ। आन्तरिक राजस्व विभागले बर्सेनि ४ अर्बभन्दा बढी संख्यामा स्टिकर छपाइ गर्छ। यसअघि जनक शिक्षा सामग्री केन्द्रका साथै अन्तर्राष्ट्रिय प्रतिस्पर्धामा विदेशी कम्पनीबाट छपाइ गर्दै आएको छ। सुरक्षण केन्द्रले प्रतिस्टिकर ८८ पैसामा छाप्ने भएको छ। विभागले जनक शिक्षाबाट छपाइ गर्दा पनि अन्तिम लागत प्रतिस्टिकर ३५ पैसा पर्ने गरेको थियो भने अन्तर्राष्ट्रिय कम्पनीबाट छाप्दा अझ कममा हुने गरेको थियो। स्टिकर छपाइको लागत ४३ करोड ६७ लाख छ। छपाइको जिम्मा पाउन लागेको प्रिन्टसेल प्रालि ललितपुरले एक वर्षमा ४३ करोड ३२ लाख स्टिकर छपाइका लागि मसी, टोनर, कागज र सफ्टवेयरको व्यवस्था गर्नुपर्ने छ। छपाइको क्रममा समस्या देखिएमा मर्मतको काम पनि उसैको हुने भएको छ। ५० देखि ६० करोडसम्म छाप्न सक्ने मुद्रण केन्द्रको क्षमता हो। मसी, टोनर, कागजका साथै कम्पनीले केन्द्रका कर्मचारीलाई अन द जब तालिमको व्यवस्था पनि गर्नुपर्ने छ। शाखा अधिकृत घिमिरेले मुद्रण केन्द्रबाट पहिलो पटक स्टिकर छपाइ हुने भएकाले केही महँगो जस्तो देखिएको बताए। हामीले पहिलो पटक गर्दैछौं। केही महँगो पनि देखिएको छ, तर त्यो गुणस्तरीय हुनेमा हामी विश्वस्त छौं, उनले भने। यो पहिलो पटक भएकाले मानक बन्ने र अर्को पटकलाई अनुभव पनि हुने उनको भनाइ छ। उनले नेपालमा डिजिटलबाट पहिलो पटक छपाइ हुन लागेको फरक परेको हुन सक्ने बताए। नेपालमा डिजिटलबाट प्रयोग नै भएको छैन, डिजिटलका कारण फरक त हुने नै भयो। यो पहिलो पटक भएकाले मानक बन्छ, अर्को चोटी यसको अनुभवको आधारमा तलमाथि हुन पनि सक्छ, उनले भने। उनले अहिलेको छापिरहेको भन्दा उच्च गुणस्तरको स्टिकर छपाइ हुने भएकाले अरूसँग लागत तुलना गर्न नहुने बताउँछन्। अहिले अरूले बनाइरहेको स्टिकर र हाम्रोमा फरक छ। यी सबै कारणले गर्दा लागत उच्च भएको हो। यसलाई लागतको दृष्टिबाट मात्र हेर्न हुँदैन, उनले भने। मुद्रण केन्द्रसँग स्टिकर छाप्नका लागि दुइटा मेसिन छन्। आफ्नै मेसिन भएको पनि जनशक्तिको अभाव केन्द्रले एउटा निजी कम्पनीलाई छपाइको जिम्मेवारी दिने भएको बताउँछ। यो बाध्यता हो, जनशक्ति नभएको निजी कम्पनीलाई दिनु परेको हो, उनले भने। मेसिन खरिद गरेर कर्मचारी अभाव भन्दै छपाइको जिम्मा निजी कम्पनीलाई दिनेले चलखेलको गन्ध देखिएको पनि बताइन्छ। बोलपत्र ३ : अफसेट मेसिन खरिद अपसेट मेसिन खरिदका लागि पनि आशयको सूचना जारी भइसकेको छ। यो खरिदको जिम्मा डब्ल्यूडीएन म्याक्स जेभी प्रालिले पाउने भएको छ। यसको लागत ४९ करोड ४६ लाख ५० हजार छ। गत वर्ष ठेक्का भएको बहुउद्देश्यीय भवन निर्माणाधीन अवस्थामा छ। ३५ करोडको लगायतका निर्माण भइरहेको यो भवन ४० प्रतिशत मात्रै पूरा भएको छ। ठेक्का सम्झौताअनुसार अगाडि चैतभित्र सकिनुपर्ने छ। त्यस्तै पार्कभित्र इन्टरनल रोड बनाउने काम पनि भइरहेको छ। यो रोड बनाउन ३ करोड ३२ लाखको सम्झौता भएको छ। सम्झौताअनुसार फागुनसम्ममा त्यो रोड निर्माण सकिनुपर्ने छ। सूचना अधिकारी घिमिरेले त्यहीअनुसारको काम भइरहेको दाबी गर्छन्। उनका अनुसार अघिल्लो आर्थिक वर्षमा नै ६६ प्रतिशत काम भइसकेको छ। केन्द्रले कर्मचारी भर्नाको कार्यविधि स्वीकृत गरेर अघि बढिसकेको बताएको छ। मन्त्रिस्तरीय निर्णयबाट कर्मचारी भर्नाको कार्यविधि स्वीकृत गरेर प्रक्रिया अघि बढेको जनाएको छ। यहाँ ३२ अस्थायी दरबन्दी कायम छ। यही दरबन्दीअन्तर्गत १७ किसिमका पद सिर्जना गरिएको छ। कर्मचारी भर्नाका लागि सूचना निकाल्ने तयारी भइरहेको छ। हाल मुद्रण केन्द्रमा कार्यकारी निर्देशक र कार्यालय सहयोगीबाहेक जनशक्तिको व्यवस्थापन भएको छैन। केन्द्रका कार्यकारी निर्देशक बिकल पौडेल हुन्। सञ्चार तथा सूचना प्रविधि मन्त्रालय र मुद्रण विभागबाट ११ जना कर्मचारी काज ल्याएर काम चलाइएको छ। तर, प्राविधि जनशक्ति भने छैनन्। केन्द्रका कार्यकारी निर्देशक विकल पौडेलको विवादित छवि छ। विवादित खरिद प्रक्रियामा सामेल भएका पौडेललाई केपी ओली सरकारदेखि वर्तमान शेरबहादुर देउवा सरकारको साथ छ। पौडेललाई पुनः नियुक्ति दिनका लागि सरकारले गठन आदेशमै संशोधन गरेको थियो। कार्यकारी निर्देशक बनाउन गठन आदेश २०७३ को दफा ३ को उपदफा (५) मा उल्लिखित पाँचवर्षे कार्यकालको व्यवस्था परिवर्तन गरेर एक पटकका लागि म्याद थप्न सक्ने व्यवस्था गरियो। गठन आदेश २०७३ अनुसार कार्यकारी निर्देशकको योग्यता मान्यताप्राप्त विश्वविद्यालयबाट विज्ञान, वाणिज्य, कानुन, विकास प्रशासन, व्यवस्थापन, इन्जिनियरिङ तथा आमसञ्चार तथा सूचना प्रविधिमा कम्तीमा स्नातकोत्तर उपाधि हासिल गरेको हुनुपर्ने उल्लेख छ। सुरक्षण मुद्रण विकास समिति गठन आदेशमा कार्यकारी निर्देशकको कार्यकाल पाँच वर्षको हुने व्यवस्था थियो। देउवा सरकारले थप एक कार्यकालका लागि एक पटकका लागि थप गर्न सक्ने व्यवस्था गर्दै पौडेललाई पुनर्नियुक्त गरेको थियो। २०७४ सालको असारमा पौडेल केन्द्रको कार्यकारी निर्देशक नियुक्त भएका थिए। त्यतिबेला शेरबहादुर देउवा नै प्रधानमन्त्री थिए। पौडेललाई ओली सरकारले पनि निरन्तरता दियो। देउवा सरकारका पालामा नियुक्त भएका उनलाई केपी ओली नेतृत्वको सरकारले पनि उत्तिकै विश्वास गरेको थियो। पौडेल यसअघि सेक्युरिटी प्रेस खरिद घोटाला कान्डमा जोडिएका व्यक्ति हुन्। सूचना प्रविधिका ठूला खरिदमा सेटिङ गर्न माहिर पौडेललाई सबै सरकारले उत्तिकै विश्वास गर्दै आएका छन्। खरिद गरिएका सामग्री उपयोग गर : महालेखा खरिद भएका मेसिन, उपकरण, औजार, सवारी साधान उपयोग नभएकाले महालेखा परीक्षकको ५९औं प्रतिवेदनमा उल्लेख छ। महालेखा खरिदका भएका सामग्रीको उपयोग गर्न निर्देशन गरेको छ।"
ओलीनेपाल खुल्यो बोलचाल,"काठमाडौं : नेकपा एमालेका अध्यक्ष केपी शर्मा ओली र नेकपा एकीकृत समाजवादीका अध्यक्ष माधवकुमार नेपालबीच पार्टी विभाजनपछि पहिलोपटक बोलचाल भएको छ। प्रधानमन्त्रीको शपथग्रहण समारोहमा शीतल निवास पुगेका ओली नेपालबीच संवाद भएको हो। प्रधानमन्त्री पुष्पकमल दाहाल प्रचण्डको शपथग्रहण समारोहमा ओली र नेपाल एकै ठाउँमा बस्न पुगे। सँगै बसेका ओलीले नबोली बस्न सकेनन्। बोलचालको सुरुवात ओलीले गरे। उनले नेपालको स्वास्थ्यको विषयमा सोधे। शपथग्रहण भइरहेका बेला नै ओलीले नेपाललाई हातले कोट्याउँदै स्वास्थ्य अवस्थाका विषयमा सोधे, तपाईं बिरामी हुनुहुन्छ भन्ने सुनेको थिएँ, अहिले कस्तो छ ? ठिक हुुनु भयो ? ओली बोलेपछि नेपालले पनि मुख खोले उनले घरीघरी समस्या भए पनि अहिले सुधार हुँदै गएको बताए। नेपाल निमोनिया भएर टिचिङ अस्पताल महाराजगन्जमा भर्ना भएका थिए। त्यसबेला नेपाललाई भेट्न तत्कालीन प्रधानमन्त्री देउवा र प्रचण्ड अस्पतालमा नै पुगेका थिए। शपथग्रहणपछि चियापानमा पनि ओली र नेपाल सँगै बसे। त्यो बेलामा पनि उनीहरूबीच कुराकानी भयो। दुवैबीच राजनीतिक घटनाक्रमका विषयमा पनि कुराकानी भएको थियो। ओलीले भने म पनि किनारामा बसेर हेरिरहेको छु। नेपालले तपाईं मात्र किन, म पनि किनारामै बसेर हेरिरहेको छु भन्ने जवाफ दिए। ओलीले निर्वाचनमा विजयी भए पनि कांग्रेसका सभापति शेरबहादुर देउवा, माओवादी केन्द्रका अध्यक्ष एवं प्रधानमन्त्री प्रचण्डलाई फोन नै गरेर बधाई दिएका थिए। तर, नेपाललाई भने ओलीले फोन पनि गरेका थिएनन्। २०७८ वैशाख ३० मा ओली र नेपालबीच चपली हाइटमा भेटघाट भएको थियो। त्यो भेटपछि सायदै ओली र नेपालबीच भेटवार्ता र कुराकानी भयो। नेपालले २०७८ भदौ २ मा एमाले फुटाए र एकीकृत समाजवादी बनाए। ओलीले नेपाल नेतृत्वको पार्टीलाई स्वीकार गरेका छैनन्। २०७७ पुस ५ को पहिलो संसद् विघटनपछि प्रचण्डकै पछि लागेर गएका नेपाल भने नयाँ गठबन्धनमा आएका छैनन्। पछिल्लो समयमा नेपाल एक्लिएका छन्। निर्वाचनमा पनि प्रत्यक्षमा १० सिट जिते पनि नेपाल नेतृत्वले पार्टी थ्रेस होल्ड पनि कटाउन सकेको छैन। नेपाल १५ वर्ष एमालेको महासचिव र एमालेबाटै प्रधानमन्त्री पनि भएका थिए ।"
अर्थमन्त्री पौडेलका चुनौती,"काठमाडौं : मुलुकको अर्थतन्त्रमा चुनौती कायमै छ। संकटको डिलमा पुगेको जानकार नवनियुक्त अर्थमन्त्री तेस्रो पटक बाजी मारेका हुन्। अर्थमन्त्रीका रूपमा विष्णु पौडेलले पदभार ग्रहण गरेसँगै अर्थतन्त्र सुधारका लागि गर्ने कामको सूची अघि सारेका छन्। सोमबार पद ग्रहणपछि उनले काममा पारदर्शिता ल्याउने संकेत गर्दै भने, अर्थ मन्त्रालय मातहतका निकायलाई अनलाइन प्रणालीबाट व्यवस्थित बनाउने छौं। अर्थतन्त्रका क्षेत्रमा देखिएका सम्पूर्ण समस्या हल गर्न लाग्नेछौं। काममा पारदर्शितामा विश्वास गर्छु। पौडेलले सोमबार पदभार ग्रहण गर्दै कर्मचारीबाट डिजिटलाइज गर्ने विषयको फाइलमा हस्ताक्षर गरे। निवर्तमान अर्थमन्त्री जनार्दन शर्माको चालू आवको बजेट निर्माणमा अनधिकृत व्यक्तिको प्रवेश गराएर करको दर हेरफेर गरेको समाचार आएपछि चर्को आलोचना भएको थियो। तर यसलाई संसदीय विशेष छानबिन समितिले पुष्टि गर्न नसके पनि प्रतिवेदनले अर्थमन्त्रीलाई चोख्याउने काम गरिएको भन्दै प्रतिपक्षका चार सदस्यले फरक मत राखेका थिए। सोही प्रसंगप्रति लक्षित गर्दै अर्थमन्त्री पौडेलले अब बन्द कोठामा कुनै काम नहुने, पारदर्शिताका साथ काम गर्ने बताएका हुन्। यता अर्थविद्हरू पनि सरकारले डिजिटलाइज्डमा केन्द्रित भएर अर्थतन्त्रका परिसूचकलाई सुधार गर्न सुझाव दिन्छन्। अर्थविद् डारमेश पौडेल सरकारी कामकाजका जति पनि आर्थिक कारोबार प्रक्रियामा अनलाइन अर्थात् डिजिटल भुक्तानीको व्यवस्था लागू गरेमात्रै सुशासनमा सुधार आउने बताउँछन्। यो मुख्य प्राथमिकतामा पर्नुपर्ने उनको जोड छ। पूर्वअर्थमन्त्री डायुवराज खतिवडा निर्वाचनसँगै संघीयता, शासकीय प्रबन्ध र आर्थिक व्यवस्थामा चुनौती देखिएको बताउँछन्। केही नयाँ र पुराना चुनौतीलाई हल गर्न सक्नेगरी कार्यक्रमको प्राथमिकता, कार्ययोजना बनाएर जानुपर्ने उनको भनाइ छ। अहिले उत्पादन चक्रसँग सम्बन्धित समस्या हो। मन्दीका संकेतहरू देखिन थालेका छन्। वस्तु र सेवाको उत्पादन बढाउनेतर्फ गए बाह्य क्षेत्रको समस्या पनि हल हुन्छ। यसो हुँदा निर्यात बढ्ने र आयात कम हुन थाल्छ, डा खतिवडा भन्छन्, कृत्रिम बजारबाट नभई आन्तरिक उत्पादन क्षमता बढाएर जानुपर्छ।उनका अनुसार सार्वजनिक सेवा प्रवाह प्रभावकारी बनाउनुपर्छ। नागरिकले नयाँ सरकारबाट सेवा प्रवाह छिटो खोजेका छन्। राष्ट्रिय, अन्तर्राष्ट्रिय लगानीको वातावरण बनाउन नेपाल सुरक्षित स्थान हो भनेर विश्वास दिलाउन जरुरी भएको डा खतिवडाको जोड छ। नेपालबाट पुँजी पलायन हुन पनि नदिने र बाहिरको पुँजी पनि ल्याएर आर्थिक वृद्धिको लागि थप लगानी जुटाउने क्षमता यो सरकारले राख्न जरुरी भएको उनको सुझाव छ। यस्तै, अर्थविद् डारमेश पौडेल भन्छन्,आजको अवस्थामा अर्थतन्त्र सजिलो अवस्थामा छैन । हामी असाध्यै सचेतन भएर अर्थतन्त्रलाई चलाउनु पर्ने स्थिती छ । विगत एक वर्षको तुलनामा विदेशी मुद्रामाथीको सञ्चिती केही सजिलो बनेको छ । रेमिट्यान्सको आउने दर बढेको छ । तर विदेशी मुद्रा सञ्चिती बढाउन ठूलो मुल्य चुकाएका छौं । यसको परिणामस्वरुप राजश्वका दर र राजश्वका लक्ष्यहरु प्राप्ति नहुने देखिएकाले यो ठूलो चुनौती भएको उनले औंल्याए । उनकाअनुसार अहिलेको अवस्थामा रहदा आन्तरीक राजश्वले जति पैसा उठ्छ, त्यसले चालू खर्चको आदी पनि धान्न नसक्ने देखिएकाले यो गम्भिर प्रश्न हो । यसर्थ सर्वप्रथम यसलाई टुङ्ग्याउने विकल्प खोज्न जरुरी भएको औंल्याए । विगतमा लामो समयसम्म बस्तुहरुको आयात प्रतिवन्ध गर्दा त्यसले लामो समय नकारात्मक असर दिएको छ, त्यो छिटो परिपूर्ती गर्ने योजना बनाउन जरुरी देखिन्छ । यस्तै जुन लागतमा विदेशी मुद्रा सञ्चितीलाई बढाईएको छ, अन्तर्राष्ट्रिय जगतमा रहेर विश्लेषण गर्दा ती सञ्चिती बढ्दा पनि २ वर्ष अघिको जस्तो ढुक्क भएर आर्थिक कारोबार गर्ने अवस्था नभएको अर्थविद् डा पौडेलको को भनाइ छ । यसलाई कुन मात्रामा राख्ने भन्नेकुरा चलाखपूर्ण तरीकाले सोच्न जरुरी छ । यसकालागी केहि समय पूनर्वीचार गरेर विदेशी मुुद्रा र राजश्वको लक्ष्यलाई सन्तुलन रुपमा अघि बढाउन जरुरी छ । विगतमा लामो समयदेखी विभिन्न कारणले तरलताको समस्या हुदै आएको छ, अहिले पनि बैंकिङ क्षेत्रमा तरलता सहज भएको छैन । बैंकले सहज ढंगले ऋण प्रवाह नगर्दासमम लगानी बढ्ने स्थिती छैन , उनले थप्दै भने, लगानी नबढ्दा उतपादनजन्य काम प्रभावित भई कुल गार्हस्थ्य उत्पादन (जिडिपी) मा असर पार्छ । यसका लागि पनि निश्चित उपाय अपनाउनु पर्छ । यसका लागी अन्तरर्राष्ट्रिय दाताहरुको सहायता लिन जरुरी छ । त्यस्तै त्रैमासिक निकासाको कारणले गर्दा पूँजीगत खर्चको चाप वर्षान्तको २३ महिना अघि पर्ने गरेको छ । यसलाई हटाउनको लागि निकासाको पद्धती नै परिवर्तन गरेर प्रत्येक महिना निश्चित प्रतिशत अर्थात ५ प्र्रतिशत भन्दा बढि पूँजीगत खर्च होस भन्ने हिसावले काम गर्नु पर्ने भएकाले अबको नेर्तत्वले सोच्न जरुरी भएको उनले सुझाए । विश्व बैंकको भाषालाई सापट लिने हो भने नेपालको अर्थतन्त्र स्टागफ्लेशनमा छ । यसको मतलव रोजगारी पनि नबढ्ने, व्यवसायीक वातावरण पनि नबढ्दा व्यक्तिको आम्दानी पनि वृद्धि नहुने तर व्यक्तिको हातमा पैसा नहुँदा वस्तुको मूल्य बढिराख्ने अवस्था छ । सामान्यतया व्यक्तिको हातमा पैसा बढेर खर्च क्षमता बढ्दा बस्तुको मुल्य बढ्नु पर्ने हो तर हाम्रोमा व्यक्तिको क्रयशक्ति (खर्चगर्ने शक्ति ) नबढिकन बस्तुको मुल्य विभिन्न राष्ट्रिय , अन्र्राष्ट्रिय कारणले बढेको छ । यो ठूलो चुनौती भएकाले अब बस्तुको मुल्य नियन्त्रण गर्न सक्ने अवस्था ल्याउन जरुरी भएको उनले बताए । यसैगरी पूर्व गभर्नर डा चिरञ्जिवी नेपालले अबको सरकारलाई बजारमा कसरी पैसा पठाउने भन्ने ठूलो चुनौती भएको बताउछन् । उनकाअनुसार बजारमा पैसा पठाए बल्ल व्याजदर पनि कम हुन्छ । संसारमा पैसा नभएर व्याजदर बढेको नेपालमा मात्रै हो । अरु मुलुकमा पैसा भएर बढि पैसा खर्च नगरोस भनेर, मुद्रास्फिती कम गर्न व्याजदर बढाउछन तर नेपालमा बजारमै पैसा नहुदा वयाजदर बढाईदिएको छ । यो अचम्मलाई अबको अर्थमन्त्रीले निराकरण गर्नु पयो, डा नेपालले भने , बजारमा व्यापार, व्यवसाय चल्न गाह्रो भएको छ , पैसा भएपछि यी सबै चलायमान हुन्छन् । पैसा बजारमा भएपछि व्याजदर आफे तल जान्छ । जस्ले व्यवसाय चलायमान हुन्छ । अब अर्थन्त्रीले के कस्ता उपकरणबाट यसो गर्छन भोली हेर्न बाँकी छ ।"
अर्थतन्त्र उकास्ने अभिभारा,"स्वास्थ्यका मामलामा भन्ने गरिन्छ ज्वरो कुनै रोग होइन, तर रोगको संकेत हो। ज्वरो कहिले सानोतिनो दुःखबिमारको संकेतमात्रै पनि हुन सक्छ र कहिलेकाहीँ असाध्य र दीर्घ एवं जटिल रोगको सन्देश पनि। नेपालको अर्थतन्त्रलाई अहिले त्यस्तै ज्वरो आएको छ। तर, यसमा सरोकारवाला र विशेषज्ञहरूका पनि फरकफरक तर्क छन्। पहिलो, यो ज्वरो सामान्य हो, अर्काे होइन, यो जटिल रोगको संकेत हो। सर्वसाधारणसम्मले अनुभूत नै गरेको कुराचाहिँ के हो भने नेपालको अर्थतन्त्र जोखिममा छ। ठूलठूला उद्योगधन्दा र व्यवसायमात्रै होइन मझौला, कुटिर र ससाना उद्यमी र व्यवसायले समेत आफ्नो कारोबारमा मन्दी बेहोरिरहेका छन्। उपभोक्ताले महँगी खेपिरहेका छन्। राष्ट्रिय ढुकुटीमा राजस्व भरिन कम हुन थालेको छ। विदेशी मुद्राको सञ्चिति धर्मराइरहेको छ। बैंकहरूमा तरलताको दबाब छ। खासमा अर्थतन्त्र लथालिंग छ र सरकारको काम भने भताभुंग छ। राजस्व आम्दानीले शिक्षक, कर्मचारी, सेना र प्रहरीलाई तलब दिन नसक्ने अवस्था आउन सक्छ कि भन्ने डर भइसक्यो। गएको साउनदेखि मंसिरभित्र राजस्व संकलनको लक्ष्यमा एक खर्ब कमी आउनु चानचुने समस्या होइन। लक्ष्य थियो ४ खर्ब ६४ अर्ब। तर, संकलन भयो ३ खर्ब ५४ अर्ब जतिमात्रै। अनि पुँजीगत खर्च गर्न सरकार अक्षम भएको छ। गएका ५ महिनाको चालूू खर्च भनेको १० प्रतिशतमात्रै हो। ३ खर्ब ८० अर्बभन्दा बढीको पुँजीगत खर्चमध्ये ३४ अर्बमात्रै सरकारले खर्चन सकेको छ। त्यसको असर अर्थतन्त्रमा देखिनु स्वाभाविक हो। सरकारले कार्यसम्पादनमा असफलता हासिल गर्दा न विकास, न खर्च गर्न सकेको छ। अर्थतन्त्र शिथिल भएको छ। विलासी र महँगा मालवस्तुको आयात रोकेर विदेशी मुद्रा सञ्चिति खर्च कम गर्ने औजार सरकारले प्रयोग गर्यो। अरू कुनै सिर्जनशील जुक्ति लगाएन। त्यसले त झन् आर्थिक गतिविधि ठप्प बनायो। जुन अर्थतन्त्र सुधार्न पर्याप्त उपाय थिएन। प्रशासनिक खर्च कटौती नगर्ने, भत्तालगायत सुविधा जस्ताको तस्तै राख्ने गर्न र कुनै पनि खर्च नघटाउनु राजस्व संकलनमा आएको ठूलो गिरावटप्रति सरकार संवेदनशील नहुनु हो। अब नयाँ सरकारको पहिलो काम नै अर्थतन्त्रलाई सही मार्गमा ल्याउने हुनुपर्छ। मन्त्री विष्णु पौडेलले तेस्रोपल्ट अर्थको बागडोर सम्हालिरहेका छन्। टाट पल्टिन भिरतिर सोझिएको अर्थतन्त्रलाई सुरक्षित राख्न सक्नु उनको चुनौती र अभिभारा दुवै हो। त्यसमा गम्भीरतासाथ सरकार र अर्थमन्त्री लाग्नु वाञ्छनीय छ। नत्र हामी टाट पल्टिनेछौं, त्यससँगै सरकार पनि।"
कुन प्रदेशमा मुख्यमन्त्रीको दाबेदार को ?,"प्रदेश १ का सांसदको सोमबार शपथग्रहण सकिएसँगै सरकार गठनमा नेकपा एमाले र माओवादी केन्द्रबीच हानथाप सुरु भएको छ। प्रदेश सरकारको नेतृत्व लिने विषयमा नेताहरूले आआफ्नै दाबी प्रस्तुत गरेका छन्। प्रदेशसभामा एमाले पहिलो र माओवादी तेस्रो दलका रूपमा छ। एमालेले सरकारको नेतृत्व आफूले गर्न पाउनुपर्ने बताएको छ। एमालेले झापा निर्वाचन क्षेत्र नम्बर ५ कबाट दोस्रोपटक निर्वाचित प्रदेशका पूर्वआन्तरिक मामिला तथा कानुनमन्त्री हिक्मतकुमार कार्कीलाई आइतबार दलको नेता चुनेको छ। दलको नेता चयन भएसँगै कार्कीलाई मुख्यमन्त्री बन्न बाटो खुला भएको छ। अब एमालेको नेतृत्वमा सरकार निर्माण भए उनी मुख्यमन्त्री बन्ने छन्। एमालेले आफ्नो नेतृत्वमा सरकार गठनका लागि पहल गर्न कार्कीकै संयोजकत्वमा ५ सदस्यीय कार्यदलसमेत बनाएको छ। जनताको पहिलो रोजाइको र ठूलो पार्टी भएकाले एमालेकै नेतृत्वमा प्रदेशमा चाँडै सरकार बनाइने छ, कार्कीले भने, सहकार्य गर्न आउने दलले पनि एमालेलाई नै सरकारको नेतृत्व गर्ने अवसर प्रदान गर्नु हुनेछ भन्ने विश्वास छ। माओवादीका पोलिटब्युरो सदस्य एवं प्रदेश १ का आर्थिक मामिला तथा योजनामन्त्री इन्द्रबहादुर आङ्बोले मुलुकमा दलहरूको गठबन्धन रहेकाले प्रदेश सरकारको नेतृत्व माओवादीले लिन पाउनुपर्ने बताए। प्रदेशमा सबैभन्दा लामो समय मन्त्री बनेका उनले भने, मुलुकको सत्ता समीकरणका लागि दलहरूबीच नयाँ गठबन्धन बनेको छ। त्यही भएकाले प्रदेश १ सरकारको नेतृत्वमा माओवादीको दाबी रहन्छ। आङ्बो पाँचथरको खबाट दोस्रोपटक प्रदेशसभा सदस्यमा निर्वाचित भएका हुन्। उनले आफू मन्त्री नबन्ने पनि प्रष्ट पारे। अब मन्त्री नबन्ने र पार्टीले सरकारको नेतृत्व गर्न पाउँदा मुख्यमन्त्री बन्ने उनको चाहाना छ। यद्यपि, माओवादीले प्रदेशमा संसदीय दलको नेता चयन गरिसकेको छैन। संसदीय दलको नेताका लागि आङ्बोसहित २ जना आकांक्षी छन्। तेह्रथुमको खबाट प्रदेशसभा सदस्यमा निर्वाचित पार्टीका पोलिटब्युरो सदस्य दुर्गाप्रसाद चापागाईंले पनि संसदीय दलको नेतामा दाबी गरिरहेका छन्। लामो समय प्रदेश सरकारको मन्त्री हुँदा पनि पार्टीका लागि कुनै योगदान नदिएको र बारम्बार अवसर मात्रै खोज्ने गरेको आरोप आङ्बोमाथि लागिरहेको छ। माओवादीबाट निर्वाचित प्रदेशसभा सदस्य राजेन्द्र कार्कीका अनुसार पार्टी संसदीय दलको पहिलो बैठक मंगलबारका लागि बोलाइएको छ। उक्त बैठकबाट दलको नेता चयन गरिने र सकेसम्म सर्वसम्मत हुने उनले बताए। तत्कालीन सत्तारुढ गठबन्धनबाट छुट्टिएर एकाएक एमाले नेतृत्वको गठबन्धनमा सामेल भए लगत्तै मधेस प्रदेशको सत्ता समीकरण परिवतर्न भएको छ। संघ सरकारमा समीकरण फेरिएपछि त्यसको प्रत्यक्ष असर मधेसमा समेत देखिएको हो। मधेसमा सत्ताको नेतृत्व कांग्रेसले गर्ने सम्भावना देखिए पनि अब भने त्यो सम्भावना लगभग समाप्त भएको छ। एमाले नेतृत्वको गठबन्धनमा माओवादी, रास्वप, राप्रपा, जसपा नेपाल, जनमत पार्टी र नागरिक उनमुक्ति पार्टी सामेल भएका छन्। यी दलहरू केन्द्रमा मिल्दा संघमा मात्र नभई प्रदेशमा समेत कांग्रेस प्रतिपक्षमा बस्ने लगभग निश्चित छ। एमाले नेतृत्वको गठबन्धनले मधेसमा बहुमत पुर्याए पनि एमालेले सत्ताको नेतृत्व गर्ने सम्भावना कम रहेको राजनीतिक विश्लेषकहरू बताउँछन्। गणितको हिसाबले एमालेले सरकारको नेतृत्व गर्ने भए पनि समीकरणको हिसाबले मधेसमा पहिल्यै पनि जसपा नेतृत्वको सरकार भएकोले फेरि यहाँ जसपा नेतृत्वकै सरकार हुने सम्भावना छ। मधेस सरकारको नेतृत्वका लागि पुनः जसपाले नै दाबी गर्ने सम्भावना बढेको छ। यद्यपि, जनमतका अध्यक्ष डा सीके राउतले समेत मुख्यमन्त्रीमै दाबी गर्दै आएका छन्। तर, अन्य ६ प्रदेशमा एमाले र माओवादीले प्रदेशको सरकार नेतृत्व गर्दा मधेसमा समीकरणको हिसाबले जसपाले नेतृत्व गर्न सक्ने आँकलन गरिएको छ। बागमती प्रदेशमा पनि सत्ता समीकरणले नयाँ मोड लिएको छ। प्रदेशसभामा ६६ प्रत्यक्ष र ४४ समानुपातिक गरी ११० प्रदेशसभा सदस्य सिट संख्या रहेको बागमतीमा सरकार बनाउन ५६ सिट आवश्यक पर्छ। एमाले, माओवादी केन्द्र र राप्रपा मात्र मिल्दा पनि बागमतीमा सहजै सरकार बन्न सक्ने स्थिति छ। सत्ता समीकरणको मुख्य दल एमाले र माओवादीको बागमती प्रदेशको मुख्यमन्त्रीमा दाबी छ। एमालेले मुख्यमन्त्री पाउँदा यसबाट जगन्नाथ थपलियाको सम्भावा बलियो छ। संसदीय दलको नेतामा पनि उनको मात्र चर्चा छ। थपलिया चितवन १(क) बाट निर्वाचित भएका छन्। मुख्यमन्त्रीको दाबेदार निवर्तमान सभामुख सानुकुमार श्रेष्ठ, पूर्वमन्त्री केशव पाण्डे र रामेश्वर फुयाँलले चुनाव हारे पनि वरिष्ठ नेताहरूमध्ये उनी नै आकांक्षी हुन्। माओवादीमा भने संसदीय दलको नेतामै सहमति जुट्न सकेको छैन। माओवादीको बागमती प्रदेश संसदीय दलको नेता बन्न शालिकराम जम्मकट्टेल, युवराज दुलाल र सरल सहयात्री पौडेलको दौडधुप छ। सर्वसम्मत गर्ने प्रयास भइरहेको छ। आकांक्षीहरू हुनुहुन्छ, सामाजिक विकासमन्त्री तथा माओवादीका पोलिटब्युरो सदस्य कुमारी मोक्तानले भनिन्। माओवादीले संसदीय दलको नेता चयनको लागि हालसम्म बैठक तोकेको छैन। सत्ता समीकरणभित्र रहेको दल राप्रपाले भने प्रदेश सरकारमा जाने नजाने बारे निर्णय गरेको छैन। हामीले यसबारेमा छलफल गर्न बाँकी नै छ, राप्रपा बागमती प्रदेशका सचिव गुञ्जबहादुर न्यौपानेले भने। राप्रपा सरकारमा सहभागि भयो र मुख्यमन्त्री पायो भने राप्रपा बागमती संसदीय दलको नेता उद्धव थापा मुख्यमन्त्री बन्ने उनले बताए। राप्रपा प्रदेश संसदीय दलको बैठकले थापालाई नेता चयन गरेको हो। पहिलो कार्यकालमा जम्मा दुई सदस्य रहेको राप्रपासँग यो पटक १३ प्रदेशसभा सदस्य रहेको छ। नेकपा एस प्रदेश सरकारमा सहभागी भएमा र मुख्यमन्त्री पाए भने आन्तरिक मामिला तथा कानुनमन्त्री कृष्णप्रसाद शर्मा खनाल मुख्यमन्त्री बन्ने सम्भावना छ। प्रदेशसभाको दोस्रो कार्यकालमा भने कांग्रेस प्रतिपक्षमा बस्नुपर्ने भएको छ। कांग्रेससहितको सत्ता समीकरण हुँदा कांग्रेसभित्र पनि मुख्यमन्त्रीको लागि मकवानपुरका इन्द्र बानियाँ र नुवाकोटका बहादुरसिंह लामा आकांक्षी छन्। पुस १३ गते हुने प्रदेश संसदीय दलको निर्वाचनबाट उनीहरू दुईमध्ये एक जना दलको नेता निर्वाचित हुनेछन्। गण्डकी प्रदेशको मुख्यमन्त्रीमा एमालेका नेता खगराज अधिकारीले दाबी गर्ने भएका छन्। एमाले संसदीय दलको आइतबार पोखरामा बसेको बैठकले अधिकारीलाई सर्वसम्मत संसदीय दलका नेता चुनेसँगै अधिकारीलाई मुख्यमन्त्री बन्ने बाटो खुलेको छ। एमाले सांसद लीलाबहादुर थापाको प्रस्ताव एवं रोशन गाहा मगरको समर्थनमा अधिकारी सर्वसम्मत दलका नेता चुनिएका हुन्। एमाले गण्डकीले संसदीय दलको नेता चुनेपनि उपनेता, प्रमुख सचेतक र सचेतक चुन्न बाँकी छ। आगामी बैठकले पदाधिकारी चुन्ने सांसद थापाले बताए। कांग्रेस नेतृत्वको गठबन्धन छाडेर माओवादी एमालेसँग गठबन्धन गर्न गएसँगै गण्डकीमा पनि त्यसको तरंग देखिएको छ। केन्द्रमा एमाले नेतृत्वको गठबन्धन बनेसँगै गण्डकी प्रदेश सरकार गठन गर्न उक्त गठबन्धनको बहुमत पुग्ने देखिन्छ। संघमा प्रचण्ड नेतृत्वको सरकार बनेपछि गण्डकीमा एमाले नेतृत्वमा सरकार बन्ने सांसदहरूले दाबी गरेका छन्। एमाले नेतृत्वमा सरकार बन्दा संसदीय दलका नेता चुनिएका अधिकारी मुख्यमन्त्री बन्ने एमाले सांसद वेदबहादुर गुरुङ श्यामले बताए। माओवादीका प्रदेश सांसद हरिबहादुर चुमानले पनि मुख्यमन्त्री दाबीमा रहने बताए। पार्टीबाट मुख्यमन्त्री बन्दा आफू नै दाबेदार रहेको पनि बताए। चुमान गण्डकी प्रदेशको पहिलो मुख्यमन्त्री पृथ्वीसुब्बा गुरुङ मन्त्री मण्डलमा कानुनमन्त्री थिए। लुम्बिनी प्रदेशमा एमालेबाट मुख्यमन्त्री हुने सम्भावना देखिएको छ। सत्ता गठबन्धन तयार नहुँदा प्रदेशमा संसदीय दलको नेता चयन भने अहिलेसम्म पनि भएको छैन। कुनै पनि दलले नेता चयन गरेका छैनन्। सबैभन्दा ठूलो दल एमालेमा संसदीय दलको नेता चयन, सरकार निर्माण विषयमा कुनै छलफल नै भएको छैन। अब माथि (संघीय) सरकारमा गठबन्धन तयार भएकाले त्यहीअनुसार नै प्रदेशमा हुन्छ, एमाले सांसद एव पूर्वमन्त्री भोजप्रसाद श्रेष्ठले भने, को नेता बन्ने, के गर्ने भन्ने विषयमा छलफल हुँदैछ। एमालेले मुख्यमन्त्री पाए रुपन्देहीका सांसद लिला गिरी चयन हुने सम्भावना छ। उनी पार्टीभित्र अन्यभन्दा वरिष्ठ छन्। यद्यपि, नवनियुक्त उपप्रधान तथा अर्थमन्त्री विष्णु पौडेल र एमाले महासचिव शंकर पोखरेलको चासोमा संसदीय दलको नेता को बन्ने परेकाले केन्द्रबाटै यसको निक्र्यौल हुनेछ। पहिलो कार्यकालमा एमालेले मुख्यमन्त्री र माओवादीले सभामुख पाएका थिए। माओवादीले मुख्यमन्त्री पाउँदा रोल्पाका सांसद जोखबहादुर महरा चयन हुने नेताहरूले बताएका छन्। सत्ता बाडँफाटमा दलको टुंगोपछि मात्रै व्यक्तिको चर्चा हुने नेताहरूले बताएका छन्। कर्णालीमा मुख्यमन्त्री को बन्ला भन्ने चासो र चर्चा सुरु भएको छ। कर्णालीमा पनि एमाले र माओवादीबीच सत्ता गठबन्धन हुने निश्चित भएको छ। योसँगै अब एमाले र माओवादीको संयुक्त सरकार बन्नेछ। सत्ता समीकरण बने पनि कर्णालीमा मुख्यमन्त्री कसले लिने भन्ने विषयमा एमाले र माओवादीबीच निकै रस्साकस्सी हुने देखिन्छ। यद्यपि, केन्द्रमा हुने भागबण्डाले नै प्रदेशमा पनि सरकारको नेतृत्व कसले गर्ने भन्नेबारे टुंगो लाग्नेछ। नयाँ समीकरण बनेसँगै कर्णालीमा एमाले र माओवादीले मुख्यमन्त्रीमा दाबी गर्न थालिसकेका छन्। तर, यी दुई दलभित्रै मुख्यमन्त्री बन्ने पात्रमा सहमति जुट्न सकेको छैन। कर्णालीमा एमाले र माओवादीको सहजै बहुमत पुग्छ। सरकार गठनका लागि सहज बहुमत पुग्ने भए पनि एमाले र माओवादीबीच मुख्यमन्त्रीका लागि भने रस्साकस्सी हुनेछ। गठबन्धनमा १३ सिटसहित ठूलो दल भएको र कर्णाली नै आफ्नो आधार क्षेत्र भएकाले मुख्यमन्त्री पाउनुपर्ने दाबी माओवादीको छ। माओवादीले सरकारको नेतृत्व पाउँदा रुकुमपश्चिमबाट निर्वाचित सांसद राजकुमार शर्मा नै मुख्यमन्त्री बन्ने सम्भावना बलियो छ। अर्थमन्त्रीसमेत रहेका माओवादी नेता जनार्दन शर्मा निकट भएको र पार्टीको कर्णाली प्रदेश कमिटीका पूर्वअध्यक्ष भएकाले पनि शर्मा मुख्यमन्त्री बन्ने माओवादी स्रोतको भनाइ छ। यद्यपि, सुर्खेतबाट निर्वाचित सांसद विन्दमान बिष्ट पनि मुख्यमन्त्री बन्न सक्ने चर्चा माओवादीभित्रै चलिरहेको छ। कर्णालीमा सरकारको नेतृत्व हात पार्न माओवादीले पहलसमेत थालेको छ। तर, एमाले भने यसपालि मुख्यमन्त्री नछाड्ने दाउमा छ। एमालेले कर्णालीमा सरकारको नेतृत्व पाउँदा सुर्खेतबाट निर्वाचित सांसद तथा एमाले स्थायी कमिटी सदस्य यामलाल कँडेल नै मुख्यमन्त्री बन्ने एमाले स्रोतको दाबी छ। अघिल्लोपटक मुख्यमन्त्री बन्न नपाएका कँडेल यसपटक कुनै पनि हालतमा मुख्यमन्त्री बन्न कसरत गरिरहेका छन्। तर, एमालेभित्र दैलेखबाट निर्वाचित सांसद विनोदकुमार शाहले पनि मुख्यमन्त्रीमा आकांक्षा राखेका छन्। शाहले दलको नेता बन्नका लागि कसरतसमेत गरिरहेका छन्। सुदूरपश्चिममा पनि प्रदेश सरकारको समीकरणबारे चर्चा परिचर्चा सुरु भएको छ। ५३ सदस्यीय प्रदेशसभा रहेको सुदूरपश्चिममा कांग्रेस १९ सिट जितेर सबैभन्दा ठूलो दल भए पनि अब प्रतिपक्षमा बस्ने निश्चित जस्तै भएको छ। यसपालि पनि मुख्यमन्त्री दाबी गरिरहेको माओवादीभित्र पार्टीका सुदूरपश्चिम प्रदेश इन्चार्ज खगराज भट्ट मुख्यमन्त्रीका प्रबल दाबेदार देखिएका छन्। तर, उनलाई संसदीय दलको नेता बन्नमा कञ्चनपुर २ बाट जितेका ओमविक्रम भाट (सरल) चुनौती देखिएका छन्। भाटले संसदीय दलको नेतामा आफ्नो दाबी रहने घोषणा गरिसकेका छन्। पार्टीको लाइनअनुसार भाट वर्षमान पुन निकटका मानिन्छन्। तर, सुदूरपश्चिममा एमालेले पनि नेतृत्व लिन हानथाप गरिरहेको छ। सुदूरपश्चिममा एमालेका पोलिट ब्युरो सदस्य तथा पार्टीका प्रदेश सहइन्चार्ज राजेन्द्रसिंह रावल संसदीय दलका नेताका प्रबल दाबेदार छन्। एमालेमा संसदीय दलका रूपमा छायाकुमारी थापा (सन्तोष) र पार्टीका प्रदेश सचिव धर्मराज पाठकको पनि चर्चा चुलिएको छ। किशोर बुढाथोकीविराटनगर,गोविन्द महतोजनकपुरधाम, कृष्ण सारु मगरहेटौंडा, कृष्णमणि बरालपोखरा, लक्ष्मण पोखरेल बुटवल, ललितबहादुर बुढा सुर्खेत, शिवराज भट्ट धनगढी"
"यो प्रोचाइना सरकार होइन, पहिलो विदेश भ्रमण भारत हुने सम्भावना देख्छु : प्रचण्ड","काठमाडौं : प्रधानमन्त्री पुष्पकमल दाहाल 'प्रचण्ड'ले विदेशी शक्तिको आडमा सरकार नबनेको स्पष्ट पारेका छन्। भारतीय टेलिभिजन एबीपीसँग कुराकानी गर्दै उनले विदेशी सञ्चारमाध्यममा आएका कुरा गलत भएको बताए। 'विदेशी सञ्चार माध्याममा आएको जस्तो यो प्रोचाइना सरकार होइन। यहाँ कोही प्रोइन्डियन, प्रोचाइना, प्रोअमेरिका छैन। सबैका साथ मिलेर काम गछौं,' उनले भने। उनले छिमेकी देशहरूसँग नेपालको युनिक सम्बन्ध रहेको प्रस्ट्याए। 'संघीय लोकतान्त्रिक गणतन्त्र भएपछि भारतसँग जुन हाम्रो युनिक सम्बन्ध छ। विश्वमा कहीँ पनि यस्तो सम्बन्ध देखिँदैन,' उनले भने, 'हाम्रो सीमा, हाम्रो भाषा, हाम्रो इतिहास, अर्थतन्त्र र जनताजनता बीचको सम्बन्ध छ।' उनले औपचारिक विदेश भ्रमण पनि भारतबाटै हुने संकेत गरे। प्रधानमन्त्री भएपछि पहिलो बधाई नेपालस्थित भारतीय राजदूतबाट आएको भन्दै उनले भने, 'मलाई पहिलो पटक जहाँबाट भ्रमणको निम्तो आउँछ, म त्यहीँ जान्छु। हिजो मेरो भारतको विदेश सचिवसँग पनि थोरै कुराकानी भएको थियो। सायद मेरो पहिलो भ्रमण भारत नै हुने सम्भावना देख्छु।'"
महान्यायाधिवक्तामा डा दिनमणि पोखरेल,काठमाडौं : सरकारले कानुनी सल्लाहकार मानिने महान्याधिवक्तामा अधिवक्ता डा दिनमणि पोखरेललाई सिफारिस गरेको छ। प्रधानमन्त्री पुष्पकमल दाहाल 'प्रचण्ड' ले महान्यायाधिवक्तामा अधिवक्ता डा पोखरेललाई सिफारिस गरेका हुन्। प्रधानमन्त्रीको सिफारिसमा राष्ट्रपतिले महान्यायाधिवक्ता नियुक्त गर्ने संवैधानिक प्रावधान रहेको छ। पोखरेल तत्कालीन सभामुख ओनसरी घर्तीमगरका कानुनी सल्लाहकार थिए। उनले कानुनमा विद्यावारिधी गरेका छन्। प्रधानमन्त्री प्रचण्डको नेतृत्वमा नयाँ सरकार गठन भएपछि महान्यायाधिवक्ता खम्मबहादुर खातिले सोमबार राजीनामा बुझाएका थिए। सरकार फेरिएसँगै सरकारको कानुनी सल्लाहकार फेरिने प्रचलन छ।
प्रधानमन्त्रीलाई कूटनीतिक शुभेच्छा,"काठमाडौं : नवनियुक्त प्रधानमन्त्री पुष्पकमल दाहाललाई भारत र चीनसहित विभिन्न मुलुकका समकक्षीले बधाई दिँदै शुभेच्छा व्यक्त गरेका छन्। माओवादी अध्यक्ष दाहाल प्रधानमन्त्री नियुक्त भएकै दिन आइतबार बधाई दिए। भारतीय प्रधानमन्त्री नरेन्द्र मोदीले ट्वीटरमा लेखेका छन्, नेपालको प्रधानमन्त्रीमा निर्वाचित हुनु भएकोमा हार्दिक बधाई छ । भारत र नेपालबीचको विशेष सम्बन्ध, गहिरो सांस्कृतिक सम्बन्ध र जनताजनताबीचको न्यानो सम्बन्धमा आधारित छ । यो मित्रतालाई अझ मजबुत बनाउन म तपाईंसँग मिलेर काम गर्न तत्पर छ। भारतीय राजदूत नवीन श्रीवास्तवले टेलिफोनमार्फत बधाई दिएको दाहालको सचिवालयले जनाएको छ । दाहाल २०७३ साल साउनमा दोस्रो पटक प्रधानमन्त्री निर्वाचित हुँदा मोदीले फोन गरी बधाई दिएका थिए। दाहाललाई भारत भ्रमणको निम्तोसमेत दिदै उनले दाहाल सरकारलाई भारतको पूर्ण समर्थन हुने बताएका थिए। उत्तरी छिमेकी चीनले चिनियाँ दूतावासमार्फत बधाई दिएको हो। चिनियाँ राजदूतावासले माइक्रो ब्लगिङ साइट ट्वीटरमार्फत बधाई दिएको हो। अध्यक्ष पुष्पकमल दाहाल प्रचण्डलाई नेपालको ४४औं प्रधानमन्त्रीमा निर्वाचित हुनुभएकोमा हार्दिक बधाई, ट्वीटरमा लेखिएको छ। दोस्रोपटक प्रधानमन्त्री हुँदा दाहाललाई चीनका तत्कालीन राजदूत उ छुन्थाईले फूलको गुच्छासहित दाहाल निवास पुगेका थिए। उनले आफ्ना राष्ट्रपति सी जिनपिङ र प्रधानमन्त्री ली खछ्याङको बधाई र शुभकामना सन्देश सुनाएका थिए। अमेरिकी राजदूत डीआर थम्प्सनले सोमबार बिहान बधाई दिएका छन्। सामाजिक सन्जाल ट्वीटरमा उनले लेखेका छन्,प्रधानमन्त्री नियुक्त हुनुभएकोमा प्रचण्डलाई हार्दिक बधाई। प्रजातन्त्र, मानवअधिकार र आर्थिक समृद्धिका लागि ७५ वर्ष लामो द्विपक्षीय सम्बन्ध थप प्रगाढ हुने अपेक्षा छ। पाकिस्तानका प्रधानमन्त्री शेहबाज शरिफले बधाई दिएका छन्। उनले ट्वीटरमा लेखेका छन्, नेपालको प्रधानमन्त्री हुनुभएकोमा पुष्पकमल दाहाललाई हार्दिक बधाई छ। क्षेत्रीय साझेदारका रूपमा नेपाल र पाकिस्तानबीच सौहार्दपूर्ण सम्बन्ध छ। यसपछि दुई देशबीचको क्षेत्रीय सहकार्य द्विपक्षीय सम्बन्ध थप प्रगाढ हुनेछ अपेक्षा गरेको छ।"
प्रचण्ड प्रधानमन्त्री भएको कुरा पत्रपत्रिकाबाट थाहा पाएँ : माधव नेपाल,"काठमाडौं : नेकपा एकीकृत समाजवादीका अध्यक्ष माधव कुमार नेपालले नेकपा माओवादी केन्द्रका अध्यक्ष पुष्पकमल दाहाल 'प्रचण्ड' प्रधानमन्त्री बनेको पत्रपत्रिकाबाट थाहा भएको बताए। प्रचण्डले जानकारी नै नदिइ प्रधानमन्त्री बनेको नेपालको गुनासो छ। पार्टी कार्यालयमा आयोजित कार्यक्रममा उनले भने, 'हाम्रो पार्टीलाई जानकारी नै नदिइ प्रचण्ड अरुको समर्थनमा प्रधानमन्त्री भए। पत्रिकामा फोटो देखेर थाहा भयो। उनले प्रचण्डको व्यवहारबाट आफू दुःखी भएको बताए। 'प्रचण्डजीको व्यवहारबाट म दुःखी भएको छु। कांग्रेस र माओवादी दुबैबाट पीडित भइयो,' उनले भने।"
कांग्रेस प्रदेश १ संसदीय दलको नेता सर्वसम्मत चयन गर्ने प्रयास असफल,"विराटनगर : नेपाली कांग्रेसको प्रदेश १ संसदीय दलको नेता सर्वसम्मत रूपमा चयन गर्ने प्रयास असफल भएको छ। आकांक्षीले दाबी नछाडेपछि दलको नेता निर्विरोध चयन गर्ने प्रयास सफल नभएको हो। अब कांग्रेसले निर्वाचनमार्फत दलको नेता छान्ने भएको छ। त्यसका लागि आगामी शुक्रबारलाई निर्वाचन तोकिएको छ। संसदीय दलको नेतामा पार्टीका केन्द्रीय सदस्य अमृत अर्याल, भीम पराजुली, प्रदेश सभापति उद्धव थापा र प्रदेशका आन्तरिक मामिला तथा कानुनमन्त्री केदार कार्कीले दाबी गर्दै आएका छन्। आआफ्नो अडानबाट उनीहरू पछि नहटेसँगै बिना निर्वाचन नेता चयन हुने अवस्था बन्न सकेन। नेता चयनका लागि कांग्रेसले सोमबार संसदीय दलको बैठक बोलाएको थियो। तर, आकांक्षीले दाबी नछाडेपछि दलको नेता छनोट गर्न निर्वाचनको सहारा लिनुपर्ने अवस्था आएको हो। निर्वाचनका लागि राष्ट्रियसभामा कांग्रेस संसदीय दलका नेता एवं प्रदेश उपसभापति रमेशजंग रायमाझीको संयोजकत्वमा समिति बनाइएको छ। समितिले निर्वाचन कार्यतालिका सार्वजनिक गर्दै बिहीबार मनोनयन दर्ताका लागि समय तोकेको छ। उम्मेदवारको अन्तिम नामावली बिहीबार नै प्रकाशन गरिने संयोजक रायमाझीले बताए। उनका अनुसार संसदीय दलको नेता बन्नका लागि मनोनयन दर्ता गराउनेले २५ हजार रूपैयाँ शुल्क बुझाउनुपर्ने हुन्छ। पुस १५ गते शुक्रबार बिहान ९ देखि १० बजेसम्म १ घण्टा मतदानको समय तोकिएको जानकारी रायमाझीले दिए। प्रदेशसभामा कांग्रेसका २९ सांसद (प्रदेशसभा सदस्य) छन्। दलको नेताका आकांक्षीमध्ये संविधानसभा सदस्यसमेत रहेका अर्याल प्रमुख दाबेदार हुन्। पक्षधरताका हिसाबमा उनी मजवुत पनि देखिएका छन्। संस्थापन अर्थात पार्टी सभापति शेरबहादुर देउवा पक्षधर अर्याल २ कार्यकाल कांग्रेसको केन्द्रीय सदस्य भइसकेका छन्। स्रोतका अनुसार देउवाले मुख्यमन्त्री बनाउने आश्वासन दिएपछि गत मंसिर ४ गतेको निर्वाचनमा उनी प्रदेशसभा सदस्यको उम्मेदवार बन्ने राजी भएका थिए। निर्वाचित पनि भए। तर, कांग्रेस नेतृत्वको गठबन्धन टुटेपछि प्रदेशमा कांग्रेस प्रतिपक्षको भूमिकामा हुने छ। प्रदेशमा ११ जना सांसद संस्थापन पक्षका छन्। दलको नेताको दाबी गरिरहेका थापा र पराजुली पार्टीभित्र कृष्णप्रसाद सिटौला पक्षधर हुन्। सिटौला समूहमा ९ जना सांसद छन्। थापा २ कार्यकाल पार्टीको झापा सभापति भइसकेका नेता हुन्। १४ औँ महाधिवेशनबाट प्रदेशको सभापतिमा निर्वाचित भएका उनी समानुपातिक सांसद हुन्। केन्द्रीय सदस्य पराजुली विराटनगर महानगरपालिकाको पूर्वमेयर हुन्। त्यसअघि उनी पार्टीको विराटनगर नगर सभापति थिए। पराजुली १४ औँ महाधिवेशनबाट केन्द्रीय सदस्यमा निर्वाचित भएका हुन्। दलको नेतामा दाबी गरिरहेका कार्की प्रदेशको बहालवाला आन्तरिक मामिला तथा कानुनमन्त्री हुन्। दोस्रोपटक प्रदेशसभा सदस्यमा निर्वाचित भएका उनी पार्टीभित्र संस्थापनइतर अर्थात डा शेखर कोइराला पक्षधर हुन्। प्रदेशसभामा कोइराला पक्षका ९ जना सांसद छन्। दलको नेतामा दाबी गरिरहेका ४ जनामध्ये ३ जना मोरङका छन्। अर्याल, पराजुली र कार्की मोरङका विभिन्न निर्वाचन क्षेत्रबाट प्रदेशसभा सदस्यमा निर्वाचित भएका थिए। थापा झापाका बासिन्दा हुन्।"
मन्त्रिपरिषद्को पहिलो बैठकमै प्रचण्डरविबीच ठाकठुक,"काठमाडौं : प्रधानमन्त्री एवम् नेकपा माओवादी केन्द्रका अध्यक्ष पुष्पकमल दाहाल प्रचण्डले सोमबार पदवहाली गरेलगत्तै मन्त्रिपरिषद्को बैठक आव्हान गरे। आफ्ना मन्त्रालयमा पदवहाली गरेपछि तीन उपप्रधानमन्त्रीहरु विष्णु पौडेल, नारायणकाजी श्रेष्ठ र रवि लामिछाने मन्त्रिपरिषद् बैठकमा भाग लिन प्रधानमन्त्री कार्यालय पुगे। मन्त्रालयको जिम्मेवारी तोक्न बाँकी रहेका मन्त्रीहरु समेत मन्त्रिपरिषद्को बैठकमा सहभागी थिए। प्रधानमन्त्री भएपछि प्रचण्डले मन्त्रिपरिषद्को पहिलो बैठक बोलाएका हुन्। बैठक सुरु भएपछि प्रधानमन्त्री प्रचण्डले उपप्रधान तथा गृहमन्त्री रवि लामिछानेलाई तत्कालका लागि सरकारको प्रवक्ता बन्न भनेका थिए। अन्य मन्त्रीहरुले पनि प्रचण्डको प्रस्तावलाई सहजै स्वीकारे। तर गृहमन्त्री लामिछानेले सरकारको प्रवक्ता बन्ने प्रधानमन्त्री प्रचण्डको प्रस्ताव अस्वीकार गरेको स्रोतले बताएको छ। बैठकमा केही असहजता देखिएको थियो। प्रधानमन्त्री प्रचण्डले दिन लागेको जिम्मेवारी रविले स्वीकार गरेनन्। प्रधानमन्त्रीज्यूले यो मैले गरेको निर्णय हो, सूचना र सञ्चार प्रविधिमन्त्री नियुक्त नभएसम्म तत्कालका लागि रविजीले सरकारको प्रवक्ता बनिदिनुहोस् भन्नु भएको थियो, तर गृहमन्त्रीज्यूले मान्नु भएन।,बैठकमा सहभागी एक मन्त्रीले अन्नपूर्णलाई बताए। प्रधानमन्त्रीज्यूले केही असहज मान्नु भयो, उनले भने। केहीबेरको सवालजवाफपछि प्रधानमन्त्री प्रचण्डले उपप्रधान एवं अर्थमन्त्री विष्णु पौडेललाई सरकारको प्रवक्ताको जिम्मा दिएका हुन्। उपप्रधानमन्त्री पौडेलले प्रधानमन्त्रीको प्रस्ताव सहजै स्विकारे पनि। गृहमन्त्रीको जिम्मेवारी सम्हादै गर्दा लामिछानेले आफू मन्त्रिपरिषद्मा समेत प्रतिपक्षको रुपमा आवाज उठाउने भनेका थिए। सरकार बाहिर हुँदा नै प्रचण्ड र रविको सम्बन्ध सुमधुर छैन। एकले अर्काको कडा आलोचना गर्दै आएका छन्। हाल रविको नागरिकता विवाद सर्वोच्च अदालतमा विचाराधिन छ। नागरिकताको विषयलाई लिएर विवादमा आएका व्यक्तिलाई गृहमन्त्रालयको जिम्मेवारी दिएपछि प्रधानमन्त्री लगायत गठबन्धनका नेताहरुको समेत विरोध भएको छ। गृह मन्त्रालयमा बहाली हुँदै गर्दा संचारकर्मीहरुले रविलाई नागरिकता विवादबारे प्रश्न गरे। तर उनले अदालतमा मुद्दा चलिरहेको भन्दै केही प्रतिक्रिया नदिई उम्किए। नागरिकता विवादबारे आफूमाथि तेर्सिने प्रश्नहरुको सामना गर्नुपर्ने भयले रविले सरकारको प्रवक्ता हुन अस्विकार गरेको स्रोतले बताएको छ। पदबहाली गर्नेक्रममा रविले एजेण्डाअनुसार आफू सरकारभित्र पनि प्रतिपक्ष बन्ने सार्वजनिक गरेका थिए।"
अर्थतन्त्र पुनरूत्थान सरकारको पहिलो प्राथमिकता : प्रधानमन्त्री दाहाल,"काठमाडौं : नवनियुक्त प्रधानमन्त्री पुष्पकमल दाहाल प्रचण्डले अर्थतन्त्रको पुनरूत्थान सरकारको पहिलो प्राथमिकता भएको बताए। उनले मन्त्रिपरिषद्को पहिलो बैठकबाट यस सम्बन्धमा विशेष निर्णय भइसकेको बताएका छन्। मंगलबार बिहान भएको नेपाल उद्योग वाणिज्य महासङ्घको पदाधिकारी प्रतिनिधिमण्डलसँगको भेटमा प्रधानमन्त्री प्रचण्डले अर्थतन्त्रको संवेदनशील अवस्थाका सम्बन्धमा निजी क्षेत्रको चासो र चिन्तालाई आफूले सम्मान गर्ने पनि उनले बताए। 'महासङ्घ अर्थतन्त्र जोगाऔं भन्ने अभियानमा लागेको छ, यति बिहानै भेटघाटका लागि आउनुभयो, त्यही विषयमा तपाईंहरु चिन्तित हुनुहुन्छ र समस्या समाधानका लागि भनिरहनुभएको छ, सरकारले यसलाई गम्भीर रुपमा लिन्छ', प्रधानमन्त्रीको भनाइ उधृत गर्दै महासङ्घले जारी गरेको विज्ञप्तिमा उल्लेख छ । प्रधानमन्त्रीको निजी निवास खुमलटारमा भएको भेटमा मुलुकको अर्थतन्त्रको पुनरुत्थानबारे विचार विमर्श भएको महासङ्घको भनाइ छ । महासङघ अध्यक्ष शेखर गोल्छाले नवनियुक्त प्रधानमन्त्रीलाई सिङ्गो निजी क्षेत्रकातर्फबाट बधाई एवं शुभकामना दिंदै अर्थतन्त्रको वर्तमान अवस्थाबारे अवगत गराएका थिए। प्रधानमन्त्री प्रचण्डले महासङ्घकातर्फबाट यसअघि दिइएको सुझाव अध्ययन गरिरहेको र यस विषयमा अर्थमन्त्रालय, राष्ट्र बैंक र निजी क्षेत्रलाई पनि राखेर छिट्टै समस्या समाधानमा पहल गर्ने विश्वास व्यक्त गरे। रासस"
कर्णाली समृद्धिका लागि मिलेर काम गर्ने अठोट,"सुर्खेत : कर्णाली प्रदेशसभामा नवनिर्वाचित सांसदहरूले प्रदेशलाई समृद्ध बनाउन मिलेर काम गर्ने बताएका छन्। संघीयता कार्यान्वयनपछि दोस्रो कार्यकालका लागि निर्वाचित सांसदहरूले कर्णालीको समग्र विकास र प्रदेशलाई बलियो बनाउन उचित ऐन, कानून र नीति निर्माणमा एकमत हुने अठोट गरेका हुन्। प्रदेश राजधानी वीरेन्द्रनगरस्थित कर्णाली प्रदेशसभा भनमा आयोजित शपथ ग्रहण समारोहपछि नवनिर्वाचित सांसदहरूले यस्तो बताएका हुन्। दैलेख२, प्रदेशसभा १ बाट निर्वाचित सांसद घनश्याम भण्डारीले प्रदेशलाई बलियो बनाउने नीति, ऐन र कानून निर्माणमा जोड दिने बताए। पाँच वर्ष स्थानीय तहको नेतृत्व गरेका भण्डारीले स्थानीय तहलाई सहज हुने कानून निर्माण गरिने बताए। उनी यसअघि दैलेखको दुल्लु नगरको मेयर थिए। राजनीतिक रूपमा संघीयता सफल भएको छ, प्रशासन तथा वित्तीय संघीयता सफल हुन सकेको छैन, अब कर्णाली प्रदेश सभाका सबै सांसदहरू मिलेर प्रशासन र वित्तीय संघीयतालाई बलियो गरी कार्यान्वयन गर्ने नीति निर्माणमा ध्यान दिन्छौं, अन्नपूर्णसँग कुरा गर्दै उनले भने। सांसद विजया बुढाले कर्णालीको समृद्धिका लागि सबै सांसदहरूको एउटै आवाज हुने बताइन्। म हुम्ला जस्तो विकट जिल्लाबाट प्रतिनिधित्व गर्छु, जहाँ अझैँ राष्ट्रिय सडक सञ्जाल जोडिएको छैन, उनले भनिन् हुम्लामा राष्ट्रिय सडक सञ्जाल पुर्याउन मेरो दायित्व हो, पहिलो प्राथमिकता पनि हुनेछ। उनले कर्णालीका महिला, दलित र विपन्न नागरिकको जीवनस्तर उकास्नका लागि उचित नीति तथा कानून निर्माणमा ध्यान दिने बताइन्। पहिलो पटक संसदीय यात्रा तय गरेकी सांसद गमता बिकले कर्णालीका दुरदराजका नागरिकको आवश्यकता र अपेक्षाअनुसार प्रदेश सभामा भूमिका निर्वाह गर्ने बताइन्। कर्णालीका अधिकाँश घरपरिवारको पहुँचमा अझैँ विद्युत पुग्न सकेको छैन, कर्णालीका सबै नागरिकको पहुँचमा विद्युत् पुर्याउनुपर्नेछ, त्यसबाहेक सबै नागरिकको पहुँचमा शिक्षा, स्वास्थ्य, खानेपानी पुर्याउनुपर्नेछ, उनले भनिन्। पहिलो पटक सांसदको भूमिकामा आएको बताउँदै बिकले सबैको सल्लाहमा जनताको पक्षमा काम गर्ने प्रतिक्रिया दिइन्। नेकपा एमालेको तर्फबाट जुम्ला प्रदेशसभा २ बाट निर्वाचित सांसद टेकराज पछाईले कर्णालीका जनताको जीवनस्तर बदल्नका लागि सहि कानून र नीति निर्माणमा प्रतिबद्ध रहेको बताए। उनले कर्णालीको समृद्धिका लागि सबै सांसदहरू एकमत हुने अपेक्षा राखेको बताउँदै प्रदेशको भूमिकालाई सशक्त र बलियो बनाउने नीतिहरू निर्माणमा जोड दिने बताए। हुम्लाको प्रदेश सभा १ बाट निर्वाचित सांसद रन सिंह परियारले जनतासँग गरेको वाचाअनुसार काम गर्ने बताए। कर्णालीका जनताको आवश्यकता र चाहानाअनुसार प्रदेश सभामा नीति निर्माणसँगै शिक्षा, स्वास्थ्य, खानेपानी, विद्युत् र कर्णालीको पर्यटक विकासका लागि काम गर्ने परियारको भनाइ छ। हामीले चुनावका बेला जनतासँग घोषणापत्रमार्फत, घरदैलोमा पुगेर थुप्रै आश्वासन दिएका छौँ, सोहीअनुसार कर्णालीका सबै प्रदेश सभाका सदस्यहरू मिलेर काम गर्छौं, उनले भने। सोमबार कर्णालीमा नवनिर्वाचित प्रदेशसभा सदस्यहरूले पद तथा गोपनीयताको शपथ लिएका छन्। सांसदहरूलाई ज्येष्ठ सदस्य नेकपा एमालेका विनोदकुमार शाहले सांसदहरूलाई शपथ गराएका हुन्। नवनिर्वाचित सांसदहरूलाई शपथ ग्रहण गराउनुअघि ज्येष्ठ सदस्य शाहलाई प्रदेश प्रमुख तिलक परियारले शपथ खुवाएका थिए। ४० सदस्यीय कर्णाली प्रदेश सभामा शाहले ३९ जना सांसदलाई शपथग्रहण गराएका हुन्। ४० सदस्यीय कर्णाली प्रदेश सभामा नेपाली कांग्रेसका १४, नेकपा माओवादी केन्द्रका १३, नेकपा एमालेका १०, नेकपा (एकीकृत समाजवादी) र राप्रपाका एकएक र एक जना स्वतन्त्र गरी ४० जना सांसद रहेका छन्। जसमध्ये २४ जना प्रत्यक्षतर्फ र १६ जना समानुपातिक प्रणालीबाट सांसद बनेका हुन्।"
मनाङबाट निर्वाचित गुरुङको सांसद पद निलम्बन,"काठमाडौं : संघीय संसद् सचिवालयले मनाङबाट निर्वाचित सांसद टेकबहादुर गुरुङलाई निलम्बन गरेको छ। सचिवालयले मंगलबार सूचना जारी गर्दै गुरुङको सांसद पद निलम्बनमा परेको जनाएको हो। गुरुङलाई निलम्बन गर्न अख्तियार दुरुपयोग अनुसन्धान आयोगबाट पत्र आएको र सोही आधारमा यस्तो निर्णय लिइएको संसद् सचिवालयले जनाएको छ। 'प्रतिनिधिसभा सदस्य टेकबहादुर गुरुङउपरको मुद्दा विशेष अदालतमा विचाराधीन रहेको अवस्थामा उक्त मुद्दा अन्तिम किनारा नभएसम्म स्वतः निलम्बनमा रहने कानूनी व्यवस्था कार्यान्वयन गर्न गराउन सम्बन्धित निकायमा लेखी पठाउने' व्यहोराको अख्तियारको पत्र पुस ८ गते संसद् सचिवालयमा आइपुगेको थियो। गुरुङविरुद्ध अख्तियारले २०७५ माघ २१ गते भ्रष्टाचार मुद्दा दायर गरेकोमा अहिले त्यो विशेष अदालतमा विचाराधीन छ। भ्रष्टाचार निवारण ऐन, २०५९ को दफा ३६ मा भएको व्यवस्थाबमोजिम भ्रष्टाचार कसुरको आरोप लागेको व्यक्ति सार्वजनिक पद धारण गर्न नमिल्ने भन्दै गुरुङलाई निलम्बन गरिएको हो।"
माओवादी प्रदेश १ संसदीय दलको नेतामा इन्द्र आङ्बो चयन,"विराटनगर : नेकपा (माओवादी केन्द्र) प्रदेश १ ले संसदीय दलको नेता मंगलबार सर्वसम्मत रूपमा चयन गरेको छ। प्रदेश संसदीय दलको बैठकबाट दलको नेतामा इन्द्रबहादुर आङ्बो निर्विरोध निर्वाचित भएका हुन्। दलको नेता चयन भएसँगै अब प्रदेशमा माओवादीको नेतृत्वमा नयाँ सरकार गठन भएमा पार्टीबाट आङ्बो मुख्यमन्त्री बन्न पाउने छन्। तर, प्रदेशको सबैभन्दा ठूलो दल नेकपा (एमाले)ले पनि सरकारको नेतृत्व आफूले गर्न पाउनुपर्ने अडान राखिरहेको छ। माओवादीबाट दलको नेता चयन भएका आङ्बो प्रदेशका आर्थिक मामिला तथा योजनामन्त्री हुन्। प्रदेशमा सबैभन्दा लामो समय मन्त्री बनेको अनुभव उनीसँग छ। पूर्वमुख्यमन्त्री शेरधन राई र हालका मुख्यमन्त्री राजेन्द्रकुमार राई नेतृत्वको सरकारमा उनले एउटै मन्त्रालयको जिम्मेवारी पाएका थिए। दलको नेतामा सांसद (प्रदेशसभा सदस्य) दुर्गाप्रसाद चापागाईं पनि दाबेदार थिए। माओवादीका नेता एवं प्रदेश सांसद राजेन्द्र कार्की नवीनले आङ्बोलाई सर्वसम्मत रूपमा दलको नेता चयन गरिएको जानकारी दिए। आङ्बो यसअघि पनि माओवादीको संसदीय दलका नेता थिए। मंसिर ४ गतेको निर्वाचनबाट उनी पाँचथरको खबाट दोस्रोपटक निर्वाचित भएका हुन्। नेता कार्कीका अनुसार अब प्रदेशमा माओवादीको नेतृत्वमा सरकार गठनका लागि पहल गर्ने निर्णय पनि संसदीय दलको बैठकमा भएको छ। प्रदेशको प्रथम अधिवेशन यही पुस १७ गतेका लागि बोलाइएको छ। यो बीचमा आफ्नै नेतृत्वमा सरकार गठन गर्नेतर्फ माओवादी केन्द्रित हुने जानकारी कार्कीले दिए। उनले यसअघि एमालेको नेतृत्वमा प्रदेश सरकार बनिसकेका कारण यसपटक भने माओवादीले सरकारको नेतृत्व गर्न पाउनुपर्ने बताए। माओवादीको प्रदेश समितिले नवनिर्वाचित सांसदलाई बधाई तथा सफलताको शुभकामना पनि दिएको छ। प्रदेश १ को प्रदेशसभामा माओवादीका १३ जना सांसद (प्रदेशसभा सदस्य) रहेका छन्। प्रदेशको पहिलो दल एमालेका ४० जना सांसद छन्। प्रदेश १ को प्रदेशसभा ९३ सदस्यीय छ।"
जसपाले भोलि संसदीय दलको नेता छान्ने,"काठमाडौं : जनता समाजवादी पार्टीले संसदीय दलको निर्वाचनको कार्यतालिका सार्वजनिक गरेको छ। संघीय संसदमा छैठौं दल रहेको जसपाले बुधबार हुने निर्वाचनको तालिका आज सार्वजनिक गरेको हो। पार्टीको प्रचार विभाग प्रमुख पूर्ण बस्नेतले भोलि बिहानदेखि चुनावी प्रक्रिया सुरु हुने बताए। तालिका अनुसार भोलि बिहान ११ देखि १२ बजेसम्म मनोनयनपत्र दर्ताको समय तोकिएको छ। मध्यान्ह १२ बजेदेखि १२३०सम्म उम्मेदवारको नामावली प्रकाशन गर्ने,दिउँसो १२:३० देखि १:३० बजेसम्म नाम फिर्ता लिने, १३० देखि २ बजेसम्म दावी विरोध र २ बजेदेखि २;३०सम्म अन्तिम नामावली प्रकाशन गर्ने कार्यतालिका छ। यस्तै दिउँसो २:३० देखि ३ : ३० बजेसम्म मतदानको समय रहेको छ। दिउँसो ३:३० बजेपछि मतदानको परिणाम सार्वजनिक गरिने जसपाले जनाएको छ। प्रतिनिधिसभामा जसपाका १२ सांसद छन्। जसपा अध्यक्ष उपेन्द्र यादव पराजित भएका छन्। संघीय परिषद्का अध्यक्ष अशोक राई,राजकिशोर यादव र रामसाहयप्रसाद यादव दलको नेतामा प्रमुख दाबेदार हुन्।"
जसपाले राजनीतिक समितिको बैठकपछि सरकारमा सहभागी हुने विषयमा निर्णय गर्ने,"काठमाडौं : जनता समाजवादी पार्टी (जसपा) नेपालले सरकारमा सहभागी हुने वा नहुने भन्ने विषयमा राजनीतिक समितिको बैठकपछि मात्रै निर्णय गर्ने जनाएको छ। जसपाले प्रधानमन्त्री पुष्पकमल दाहाल प्रचण्ड नेतृत्वको सरकारलाई समर्थन गरे पनि सरकारमा सहभागी हुने या नहुने निर्णय गरिसकेको छैन। यही पुस १८ र १९ गते बस्ने राजनीतिक समितिको बैठकमा यसबारेमा छलफल हुने जसपाको प्रचार विभागका प्रमुख पूर्ण बस्नेतले जानकारी दिए। उनका अनुसार जसपाले अहिले पर्ख र हेर को रणनीति लिएको छ। यसैगरी उक्त पार्टीले अहिलेसम्म पार्टीको संसदीय दलको नेतासमेत चयन गरेको छैन। प्रतिनिधिसभामा सो दलको १२ सिट रहेको छ। प्रधानमन्त्रीमा नियुक्त माओवादी केन्द्रका अध्यक्ष दाहाललाई जसपासहित सात दल र तीन स्वतन्त्र सांसदको समर्थन रहेको छ। नयाँ गठबन्धनमा रहेका दलमध्ये एमालेको ७८, माओवादी केन्द्रको ३२, राष्ट्रिय स्वतन्त्र पार्टीको २०, राप्रपाको १४, जसपाको १२, जनमत पार्टीको छ र नागरिक उन्मुक्ति पार्टीको चार सिट रहेको छ।"
सरकारबाट बाहिरिनु परेको परिस्थिति समीक्षा गर्न कांग्रेसले बोलायो केन्द्रीय समिति बैठक,काठमाडौं: नेपाली कांग्रेसले केन्द्रीय समिति बैठकमा पछिल्लो राजनीतिक घटनाक्रमको समीक्षा गर्ने भएको छ। मंसिर ४ मा सम्पन्न प्रतिनिधि सभा र प्रदेश सभा निर्वाचनको समीक्षासँगै जनमतबाट पहिलो दल बनेको कांग्रेस प्रतिपक्षमा बस्नुपर्ने अवस्था आएपछि कांग्रेसले केन्द्रीय समिति बैठक बोलाएको हो। बैठक आगामी पुस २२ गते शुक्रबार दिउँसो एक बजे पार्टी केन्द्रीय कार्यालय सानेपामा बोलाइएको कांग्रेस मुख्य सचिव कृष्ण पौडेलले जानकारी दिए। बैठकमा पहिलो दल बनेर पनि सरकारबाट बाहिरिनुपर्ने परिस्थिति सिर्जना हुनुको कारणबारे समीक्षा हुनेछ। गठबन्धन बनाएर निर्वाचनमा होमिएको कांग्रेसले गठबन्धनको निरन्तरता रहने र आफ्नै नेतृत्वमा सरकार बनाउने दावी गर्दै आएको थियो। तर गठबन्धनका साझेदार नेकपा माओवादी केन्द्रका अध्यक्ष पुष्पकमल दाहाल प्रचण्डले नेकपा एमालेसहितका दलसँग नयाँ गठबन्धनसहित सरकारको नेतृत्व गर्न पुगेपछि अहिले कांग्रेसमा नेतृत्वको आलोचना भइरहेको छ। नेपाली कांग्रेसका नेता कार्यकर्ताले सभापति तथा संसदीय दलको नेताबाट शेरबहादुर देउवाले नैतिकताका आधारमा राजीनामा दिनुपर्ने माग गर्दै आएका छन्। कांग्रेसमा अब संगठन सुदृढीकरणको विषयलाई प्राथमिकतामा राख्नुपर्ने आवाज उठ्न थालेको छ।
नियम विपरीत राखिएका निजी सुरक्षाकर्मी ४८ घन्टाभित्र फिर्ता गर्न गृहको निर्देशन,काठमाडौं : गृहमन्त्रालयले बहालवाला तथा पूर्वकर्मचारी र सुरक्षाकर्मीले नियम विपरीत व्यक्तिगत सुरक्षाकर्मी र सहयोगी राखेको भए ४८ घन्टा भित्र फिर्ता गर्न मातहतका सुरक्षा निकायलाई निर्देशन दिएको छ। रवि लामिछाने गृहमन्त्री बनेकै भोलिपल्ट मन्त्रालयले यस्तो निर्देशन दिएको हो। कार्यविधि विपरीत व्यक्तिगत सुरक्षामा खटिएकालाई गृहले फिर्ता बोलाएको हो। मन्त्रालयले मंगलबार विज्ञप्ति जारी गर्दै विशिष्ट व्यक्तिहरुको सुरक्षा व्यवस्थापन कार्यविधि २०७७ को व्यवस्थाभन्दा विपरित सेवा सुविधा लिएको र व्यक्तिगत सुरक्षकर्मी तथा सहयोगी राखेको भए ४८ घन्टाभित्र फिर्ता गर्न निर्देशन दिएको हो। मन्त्रालय प्रवक्ता फणिन्द्रमणि पोखरेलले जारी गरिएको विज्ञप्तिमा बहालवाला तथा पूर्वकर्मचारीहरुले कार्यविधिमा व्यवस्था भएअनुसार सुरक्षाकर्मी राख्न भनिएको छ।
"राष्ट्रपति भण्डारीद्वारा संसद बैठक आह्वान, पुस २५ गते पहिलो बैठक बस्ने",काठमाडौं : राष्ट्रपति विद्यादेवी भण्डारीले संसद बैठक आह्वान गरेकी छन्। सोमबार साँझ बसेको मन्त्रिपरिषद्को बैठकले सिफारिस गरेपछि राष्ट्रपति भण्डारीले पुस २५ गते दिउँसो १ बजेका लागि बैठक आह्वान गरेकी हुन्। प्रधानमन्त्री पुष्पकमल दाहाल प्रचण्डले छिट्टै संसद बैठक आह्वान हुने बताएका थिए। गत पुस ७ गते संसदका ज्यष्ठ नागरिक पशुपति शम्शेर राणाले नवनिर्वाचित सांसदहरूलाई शपथ खुवाएका थिए।
गृहमन्त्रीलाई नैतिक संकट : मन्त्रिपरिषद्भित्र प्रतिपक्षी हुँदैन !,"काठमाडौं : नवनियुक्त उपप्रधान एवं गृहमन्त्री रवि लामिछानेले पदभार ग्रहण गरेकै अवस्थामा सार्वजनिक अभिव्यक्तिले विवादमा तानिएका छन्। गृहमन्त्री लामिछानेले पदबहाल गरे लगत्तै मन्त्रिपरिषद्भित्रै प्रतिपक्षको भूमिका निर्वाह गर्ने अभिव्यक्ति दिएका थिए। राजनीतिक एवं संसदीय पूर्वाभ्यास नभएका कारण संसदीय व्यवस्थाको विपरित हुने गरी गृहमन्त्री लामिछानेले अभिव्यक्ति सार्वजनिक गरेको जानकारहरु बताउँछन्। संवैधानिक कानुनकाज्ञाता डा विपिन अधिकारीका अनुसार, संसदीय व्यवस्थामा मन्त्रिपरिषदभित्र प्रतिपक्षी हुँदैन। मन्त्रिपरिषद्को सामुहिक निर्णय प्रक्रिया वा पदीय कर्तव्य निर्वाह गर्दाका मापदण्ड छ। त्यसको बारेमा जहिले पनि सजग हुने छु भन्ने अभिव्यक्ति दिएको भए विवादमा आउनुपर्ने अवस्था थिएन, डा अधिकारीले अन्नपूर्ण पोष्ट्सँग भने,पदीय कर्तव्य निर्वाह गर्दा जहिले पनि सतर्क हुनेछु। मुलुकको दीर्घकालिन हित, मूल्यमान्यता कार्यान्वयन गराउने सन्दर्भमा सजग हुने छु भनेको भए भइहाल्थ्यो। नेपालले बेलायतमा प्रचलित वेस्ट मिनिस्टर मोडलको क्याबिनेट सिस्टमलाई अवलम्बन गर्दै आएको छ। पूर्व सभामुख तारानाथ रानाभाट संसदभित्र मात्र प्रतिपक्षी बेञ्च रहने र प्रतिपक्षले आफूलाई लागेको विचार अभिव्यक्त गर्न पाउने बताउँछन्। संसदमा पो प्रतिपक्षी बेन्छ हुन्छ। प्रतिपक्षले विचार राख्न पाउँछ। बैठक बहिष्कार गर्न पाउँछ। पूर्व सभामुख रानाभाटले भने,मन्त्रिपरिषद्भित्र प्रतिपक्षी भूमिका हुँदैन। उपप्रधान एवं गृहमन्त्रीले यस्तो जानकारी भएनभन्दा पनि अलि बढी पो जान्नु भयो की ? संविधानविद् डा अधिकारीका अनुसार संसदीय व्यवस्थामा मन्त्रिपरिषद्भित्र रहेर प्रधानमन्त्रीलाई रचनात्मक सहयोग गर्न सकिन्छ। तर, मन्त्रिपरिषदमा सहभागि भएपछि प्रतिपक्षमा रहन र सार्वजनिकरुपमा प्रतिपक्षीले झैं अभिव्यक्ति दिन मिल्दैन। उचित, तार्किक र विवेकसम्मत निर्णयको लागि प्रधानमन्त्रीसँग सहकार्य वा प्रयास गर्न सकिंदैन भन्ने होइन। तर, प्रतिपक्षको बेञ्च मन्त्रिपरिषद् भित्र हुँदैन, डा अधिकारीले अन्नपूर्ण पोष्ट्सँग भने , मन्त्रिपरिषद्का निर्णय बहुमत वा अल्पमतका आधारमा हुँदैन। प्रधानमन्त्रीले जे भन्छन्, त्यहि हुने हो। प्रतिपक्षीको रुपमा मन्त्री भएर बसिराख्न मिल्दैन। नेपालको संविधानको धारा ७६ (९) अनुसार प्रधानमन्त्रीको सिफारिसमा बढीमा २५ जनाको मन्त्रिपरिषद् गठन हुने संवैधानिक व्यवस्था छ। सर्वोच्च अदालतका पूर्व न्यायाधीश बलराम केसीका अनुसार, प्रधानमन्त्रीले २५ जना मन्त्रीको कुरै नसुनेर निर्णयसमेत गर्न सक्छन्। प्रधानमन्त्रीले मन्त्रिपरिषद् सदस्यका कुरै नसुनि निर्णय गर्न सक्छन्। त्यसविरुद्ध अदालतमा रिट लाग्दैन। पूर्व न्यायाधीश केसीले भने,संसदीय व्यवस्थाको मान्यता नै प्रधानमन्त्रीले आफ्नो निर्णय गर्न सक्ने हो। प्रधानमन्त्रीले सौहाद्रपूर्ण वातावरणको लागि मन्त्रिपरिषद्का सदस्यसँग राय परामर्श लिन सक्छन्। त्यो स्वेच्छिक विषय हो। मन्त्रीको कुरा सुन्नैपर्छ भन्ने बाध्यता छैन। प्रधानमन्त्रीले जे निर्णय गर्छन् त्यहिं मन्त्रिपरिषद्को निर्णय हुन्छ। यहिं संसदीय व्यवस्थाको विशेषता हो। संसदीय व्यवस्थामा मन्त्रिपरिषद्को निर्णयमा अल्पमत वा बहुमत भन्ने हुँदैन। सञ्चारकर्मबाट उदाएका लामिछानेको अभिव्यक्तिलाई संविधानका जानकारहरु संसदीय अभ्यासको अनुभवहीनताको संज्ञा दिन्छन्। पूर्व न्यायाधीश केसी आलोचनात्क चेत भएका व्यक्ति सरकारमा रहनु उपयुक्त नहुने बताउँछन्। प्रधानमन्त्री पुष्पकमल दाहाल 'प्रचण्ड'ले मन्त्रिपरिषद्को पहिलो बैठकमै सरकारको प्रवक्ता बन्न गरेको आग्रहलाई अस्वीकार गरेका गृहमन्त्री लामिछानेलाई आगामी समय चुनौतिपूर्ण देखिन्छ। राष्ट्रिय स्वतन्त्र पार्टीका सभापतिसमेत रहेका लामिछानेलाई प्रधानमन्त्री प्रचण्डलाई कन्भिन्स गर्ने चुनौति छ। पार्टी स्थापनाको ७ महिना नपुग्दै लामिछाने महत्वपूर्ण मन्त्रालय सम्हाल्न पुगेका छन्। प्रधानमन्त्री स्वयम् नै मन्त्रिपरिषद्को प्रमुख हुने र मन्त्रि परिषद्लाई नेतृत्व प्रदान गर्ने प्रचलित मन्त्रिपरिषद् प्रणाली हो। मन्त्रिपरिषद् कसरी सञ्चालन हुन्छ भन्ने बारेमा राम्रो आईडिया भइ नसकेको होला। उहाँ ( रवि लामिछाने) नयाँ पनि हो, पूर्व गृहमन्त्रीले भने,संसदीय व्यवस्था र मन्त्रिपरिषद् सञ्चालनबारे जानकारी राख्नुपर्ने आवश्यकता देखियो। १४ वर्ष अमेरिका बसेर आएका लामिछानेले नौ महिना अघि राष्ट्रिय स्वतन्त्र पार्टी गठन गरेका थिए। गृह प्रशासन र सुरक्षा संगठनभित्रका बेथितिको अन्त्य गर्दै प्रधानमन्त्री प्रचण्डलाई कन्भिन्स गर्ने चुनौति गृहमन्त्री लामिछानेलाई छ।"
"आकांक्षी धेरै भएपछि दलहरूलाई मन्त्री छान्नै सकस, कोको छन् आकांक्षी?","काठमाडौं : सत्ता गठबन्धनमा आबद्ध दलका शीर्ष नेताहरूलाई मन्त्री छान्न निकै सकस भएको छ। मन्त्री बन्ने आकांक्षीहरू धेरै भएपछि प्रमुख दल नेकपा एमाले, माओवादी र राष्ट्रिय स्वतन्त्र पार्टीभित्र तीव्र विवाद देखिएको छ। औपचारिकरूपमा भागबण्डा नहुँदै मन्त्री बन्ने आकांक्षीहरूको लाम लागेको दलका नेताहरू बताउँछन्। प्रमुख सत्ता घटक नेकपा एमालेभित्र मन्त्री बन्नका लागि सांसदहरू हानथाप गरिरहेका छन्। पहिलो लटमा एमालेले उपप्रधान तथा अर्थमन्त्रीमा विष्णु पौडेलसहित ज्वाला शाह, दामोदर भण्डारी र राजेन्द्र कुमार राई मन्त्री बनेका छन्। तर भागबण्डा नमिलेका कारण पौडेलबाहेक तीन जनाको मन्त्रालय विभाजन गरिएको छैन। त्यसबाहेक एमालेमा कृष्णगोपाल महर्जन, भगवती चौधरी, रघुवीर महासेठ, वसन्त नेम्वाङ, महेश बस्नेत, प्रेम महर्जनलगायत मन्त्री बन्ने दौडमा छन्। काठमाडौंबाट एकमात्र विजयी सांसद भएको भन्दै कृष्णगोपालले दाबी गरेका छन् भने विजय कुमार गच्छदारलाई पराजित गरेको भन्दै भगवतीले मन्त्री बन्नुपर्ने तर्क पेस गरेका छन्। यता मधेस प्रदेश पुरुषबाट रघुवीरले दाबी गर्दैगर्दा झलनाथ खनाललाई पराजित गरेका महेश बस्नेत र पाँचथरबाट विजयी भएका वसन्त नेम्वाङले मन्त्री बनाउन शीर्ष नेतालाई दबाब दिएका छन्। मन्त्रीका आकांक्षीहरू धेरै भएकाले निर्णय लिन सकस भएको एमालेका एक नेताले बताए। 'गठबन्धनभित्र अहिल्यै बाँडफाँडको विषय मिलिसकेको छैन। कति मन्त्रालय कसले राख्ने विषयमा सहमति भएपछि बल्ल ककसलाई पठाउने भन्ने तय हुन्छ। यद्यपि अहिले मन्त्रीका आकांक्षीहरू धेरै देखिनुभएको छ,' एमालेका एक नेताले भने। यता माओवादी केन्द्रमा पनि मन्त्री बनाउने कुराले प्रचण्डलाई सकस भएको छ। सोमबार प्रधानमन्त्रीसहित उपप्रधानमन्त्रीमा नारायणकाजी श्रेष्ठलाई सपथ खुवाएका प्रचण्डमाथि अमनला मोदी, सुदन किराँती, रेखा शर्मा र शक्ति बस्नेतलाई मन्त्री बनाउन दबाब छ। मोदीले तेस्रोपटक संसद प्रवेश गर्दासमेत आफूलाई अवसर नदिएको भन्दै यसपटक मन्त्री बनाउन दबाब दिएका छन्। संविधानसभामा समानुपातिकबाट आएका मोदीले २०७४ र यसपटक प्रत्यक्षमा निर्वाचित भएका थिए। त्यस्तै सुदन र रेखा शर्माले बलियो प्रतिस्पर्धी पराजित गरेको भन्दै आफूहरूलाई मन्त्रीमा दाबी पेस गरेका छन्। सुदनले प्रदेश १ का पूर्व मुख्यमन्त्री शेरधन राईलाई पराजित गरेका थिए भने रेखाले एमाले महासचिव शंकर पोखरेललाई पराजित गरेका थिए। यता शक्ति बस्नेतले अनुभवका आधारमा आफू फेरि मन्त्री बन्नुपर्ने दबाब दिँदै आएको माओवादीका एक नेताले बताए। त्यस्तै रवि लामिछाने नेतृत्वको राष्ट्रिय स्वतन्त्र पार्टीमा पनि मन्त्री बन्ने आकांक्षीहरू धेरै छन्। उपत्यकामा प्रमुख राजनीतिक दलका शीर्ष नेताहरूलाई पराजित गरेका सोविता गौतम, तोसिमा कार्की, विराजभक्त महर्जन मन्त्री बन्न दबाब दिइरहेका छन्। लामिछाने सोमबार उपप्रधान तथा गृहमन्त्रीमा सपथ लिएका थिए। त्यस्तै राष्ट्रिय प्रजातन्त्र पार्टी र नागरिक उन्मुक्ति पार्टी सरकारमा सहभगी नहुने निर्णय गरिसकेका छन्। तर संसदीय दलको नेतासमेत छान्न नसकेको जनता समाजवादी पार्टीका सांसदहरू पनि मन्त्री बन्न अध्यक्ष उपेन्द्र यादवलाई दबाब दिएका छन्। जसपाबाट अशोक राई, प्रदीप यादव, राजकिशोर यादवलगायत मन्त्री बन्न अध्यक्ष यादवलाई दबाब दिएका छन्। जसपाले भोलि (बुधबार) संसदीय दलको नेता छान्दैछ। त्यस्तै सरकारलाई समर्थन गरेको स्वतन्त्रका तीन सांसदहरूले पनि मन्त्रीका लागि लबिङ गरिरहेका छन्। सर्लाही४ बाट विजयी स्वतन्त्र सांसद अमरेश कुमार सिंह, रौतहट२ बाट निर्वाचित स्वतन्त्र सांसद किरण साह र रौतहट३ बाट निर्वाचित स्वतन्त्र सांसद प्रभु साह मन्त्रीका लागि लबिङ गरिरहेका छन्। उनीहरूले सरकार नबन्दै प्रचण्ड नेतृत्वको गठबन्धनसँगै जाने सहमति गरेका थिए।"
"यो प्रोचाइना सरकार होइन, पहिलो विदेश भ्रमण भारत हुने सम्भावना देख्छु : प्रचण्ड","काठमाडौं : प्रधानमन्त्री पुष्पकमल दाहाल 'प्रचण्ड'ले विदेशी शक्तिको आडमा सरकार नबनेको स्पष्ट पारेका छन्। भारतीय टेलिभिजन एबीपीसँग कुराकानी गर्दै उनले विदेशी सञ्चारमाध्यममा आएका कुरा गलत भएको बताए। 'विदेशी सञ्चार माध्याममा आएको जस्तो यो प्रोचाइना सरकार होइन। यहाँ कोही प्रोइन्डियन, प्रोचाइना, प्रोअमेरिका छैन। सबैका साथ मिलेर काम गछौं,' उनले भने। उनले छिमेकी देशहरूसँग नेपालको युनिक सम्बन्ध रहेको प्रस्ट्याए। 'संघीय लोकतान्त्रिक गणतन्त्र भएपछि भारतसँग जुन हाम्रो युनिक सम्बन्ध छ। विश्वमा कहीँ पनि यस्तो सम्बन्ध देखिँदैन,' उनले भने, 'हाम्रो सीमा, हाम्रो भाषा, हाम्रो इतिहास, अर्थतन्त्र र जनताजनता बीचको सम्बन्ध छ।' उनले औपचारिक विदेश भ्रमण पनि भारतबाटै हुने संकेत गरे। प्रधानमन्त्री भएपछि पहिलो बधाई नेपालस्थित भारतीय राजदूतबाट आएको भन्दै उनले भने, 'मलाई पहिलो पटक जहाँबाट भ्रमणको निम्तो आउँछ, म त्यहीँ जान्छु। हिजो मेरो भारतको विदेश सचिवसँग पनि थोरै कुराकानी भएको थियो। सायद मेरो पहिलो भ्रमण भारत नै हुने सम्भावना देख्छु।'"
केरुङकाठमाडौं रेलको सम्भाव्यता अध्ययन रेलवे फर्स्ट सर्भे एन्ड डिजाइनले गर्ने,"काठमाडौं : चीनको 'रेलवे फर्स्ट सर्भे एन्ड डीजाइन इन्स्टिच्युट ग्रुप कोअपरेट लिमिटेड'ले केरुङकाठमाडौं रेलमार्गको विस्तृत सम्भाव्यता अध्ययन गर्ने भएको छ। केरुङकाठमाडौं रेलमार्गका लागि सो कम्पनीले ६ जना इन्जिनियहरूलाई मंगलबार नेपाल पठाएको छ। सन् २०१८ मै केरुङकाठमाडौं रेलमार्गको पूर्वसम्भाव्यता अध्यययन सम्पन्न भएको थियो। नेपालस्थित चिनियाँ दूतावासले भौतिक योजना तथा पूर्वाधार मन्त्रालयलाई सोमबार पत्र लेख्दै केरुङकाठमाडौंको रेलमार्ग अध्ययनका लागि आएको चिनियाँ टोलीलाई सहयोग गर्न आग्रह गरेको छ। पत्रमा 'रेलवे फर्स्ट सर्भे एन्ड डीजाइन इन्स्टिच्युट ग्रुप कोअपरेट लिमिटेड'ले रेलमार्गको सम्भाव्यता अध्ययन गर्ने उल्लेख छ। सो सम्भाव्यता अध्ययन चीन सरकारको अनुदानमा हुने मन्त्रालय स्रोतले बताएको छ। गत चैतमा चिनियाँ विदेशमन्त्री वाङ यीको भ्रमणका क्रममा दुई देशका अधिकारीहरूबीच सम्भाव्यता अध्ययन गर्ने सम्झौता पत्रमा हस्ताक्षर भएको थियो। त्यसअघि सन् २०१९ मा चिनियाँ राष्ट्रपति सी जिनपिङको नेपाल भ्रमणका बेला सम्भाव्यता अध्ययनसम्बन्धी सम्झौतापत्रमा हस्ताक्षर भएको थियो। तर, त्यसको तीन वर्षपछि चीनले प्राविधिक सहयोग गर्नेबारे हस्ताक्षर गरेको हो। सम्झौता पत्रअनुसार चीनले सीमापार रेलको सम्भाव्यता अध्ययनका लागि नेपाललाई प्राविधिक सहयोग गर्ने उल्लेख छ। केरुङकाठमाडौंको ७२ किलोमिटर दूरी रहेको रेलमार्गको सम्भाव्यता अध्ययन गर्न कोरोना महामारीका कारण ढिलाइ हुँदै आएको थियो।"
यो सरकार ३० दिन बाँच्यो भने २ वर्ष टिक्छ: मिन विश्वकर्मा,"काठमाडौं: नेपाली कांग्रेसका केन्द्रीय सदस्य मिनबहादुर विश्वकर्माले वर्तमान सरकारले विश्वासको मत लिन सक्नेमा आशंका गरेका छन्। उनले नवनियुक्त प्रधानमन्त्री पुष्पकमल दाहालले ३० दिनभित्र विश्वासको मत लिन सके २ वर्ष टिक्ने टिप्पणी गरे। काठमाडौंमा आयोजित साक्षात्कारमा उनले भने,अहिले ७ दलको समर्थनमा प्रचण्ड प्रधानमन्त्री हुनुभएको छ। अब ती दल सबैलाई मिलाएर लैजाने जिम्मेवारी प्रचण्डजीको काँधमा छ। उहाँले कांग्रेसलाई त मिलाउन सक्नुभएन, यी ७ दल कसरी मिलाउनुहुन्छ ? ३० दिनभित्र विश्वासको मत लिनुभयो भने चाहिँ २ वर्ष सरकार टिक्छ । आफ्नो स्वास्थ्य र ज्योतिषीसँगको कुरा सुनाउँदै उनले भने, 'म अस्पतालमा सिकिस्त बिरामी थिएँ । मेरी श्रीमतीले ज्योतिषीलाई देखाईछिन्। ती ज्योतिषले २६ गतेसम्म बाँच्यो भने केही हुँदैन् भनेछन्। अब यो सरकार ३० दिन बाँच्यो भने २ वर्ष केहीले पनि छुँदैन् । आफ्नो दलको नेतृत्वमा रहेको गठबन्धन टुट्न घण्टा भन्दापनि मिनेटपनि नलागेको टिप्पणी गर्दै उनले भने,यो गठबन्धन यति चाँडै, मिनेटमा गठबन्धन टुट्ला भन्ने सायद नेपाली कांग्रेसका कुनैपनि नेताहरुलाई लागेको थिएन। परिणाम बदलियो, परिस्थिति बदलियो। जुन शक्ति र दलसँग अत्यन्तै खप्नै नसकिने, हुनै नसक्ने, नभन्देको भए हुन्थ्यो भन्ने आरोप र प्रत्यारोप थियो, उहाँहरुबीच विद्रोह र तिक्तता बिर्सिएर फेरि गठबन्धन बन्ला भनेर लागेको थिएन । १२ बजेर ४५ मिनेटबाट बालुवाटारबाट निस्किएका प्रचण्ड १ बजे बालकोट पुग्नुभयो। त्यहाँ सहमति बन्यो । यो राजनीतिक आश्चर्यजनक घट्ना घट्यो। अब हामी फेरि घुमिफिरी उही भूमरीमा पर्यौं भन्ने लागेको छ। राजनीतिक परिधिभित्र यो दुर्भाग्यपूर्ण घट्ना घट्यो।"
सरकारको मुख्य प्राथमिकता अर्थतन्त्र सुधार्नमै केन्द्रित छ : प्रचण्ड,"काठमाडौं : प्रधानमन्त्री पुष्पकमल दाहाल (प्रचण्ड)ले सरकारको मुख्य प्राथमिकता अर्थतन्त्र सुधार्नमै रहेको बताएका छन्। मंगलबार बिहान नेपाल उद्योग परिसंघका पदाधिकारीसँगको भेटमा प्रचण्डले निजी क्षेत्रसँग सहकार्य गर्दै अगाडि बढ्ने आश्वसन दिएका हुन्। उद्योग परिसंघका अध्यक्ष विष्णुकुमार अग्रवाल नेतृत्वको टोलीको सुझाव ग्रहण गर्दै उनले प्रधानमन्त्री प्रचण्डले सरकारको मुख्य ध्यान अर्थतन्त्र सुधार्नमै रहेको बताए। मैले निजी क्षेत्रबाट यस्तै अपेक्षा गरेको थिए । परिसंघले स्पष्ट रुपमा सुधारका योजना दिएको छ, यसका लागि परिसंघलाई धन्यवाद। उनले भने, मन्त्रिपरिषद्को पहिलो बैठकबाटै हामीले अर्थतन्त्रलाई नै प्राथमिकतामा राखेका छौं। निजी क्षेत्रसँग सहकार्य गर्दै अगाडि बढ्नेछौं उनले भने । परिसंघ प्रतिनिधिमण्डलले आज बिहान प्रधानमन्त्रीको निजी निवास खुमलटारमा भेटवार्ता गरेको हो । भेटमा अध्यक्ष अग्रवालले निजी क्षेत्रको तर्फबाट बधाई एवं शुभकामना दिँदै चुनौतीपूर्ण अवस्थामा रहेको मुलुकको अर्थतन्त्रको सुधार नयाँ सरकारको पहिलो प्राथमिकता हुनुपर्ने सुझाव दिए। उनीहरुले लिखित सुझावसमेत प्रधानमन्त्रीलाई बुझाएका छन्। उनले परिसंघले संकटपूर्ण अवस्थामा रहेको मुलुकको अर्थतन्त्रलाई पुनः गति प्रदान गर्न तत्काल चाल्न आग्रह गरेको छ।"
प्रचण्डले सम्हाले बागडोर,"काठमाडौं : नवनियुक्त प्रधानमन्त्री पुष्पकमल दाहाल प्रचण्डले सात सारथिसहित सोमबार सरकारको बागडोर सम्हालेका छन्। उनले पहिलो चरणमा आठ सदस्यीय मन्त्रिपरिषद् बनाएका छन्। सारथिमध्ये तीनजना उपप्रधानमन्त्री छन्। जसमा विष्णुप्रसाद पौडेल, नारायणकाजी श्रेष्ठ र रवि लामिछाने छन्। एमालेका पौडेलले अर्थ, माओवादीका श्रेष्ठले भौतिक पूर्वाधार तथा यातायात र रास्वपाका लामिछानेले गृह मन्त्रालयको जिम्मेवारी पाएका छन्। अन्य मन्त्रीमा एमालेबाट ज्वालाकुमारी साह, दामोदर भण्डारी, राजेन्द्रकुमार राई र जनमतबाट अब्दुल खान छन्। दाहालले उनीहरूलाई मन्त्रालय भने तोकेका छैनन्। कार्यभारपछि तोकिने राष्ट्रपति कार्यालयका प्रवक्ता सागर आचार्यले सोमबार जारी गरेको प्रेस विज्ञप्तिमा उल्लेख छ। शीतल निवासमा आयोजित समारोहमा नवनियुक्त प्रधानमन्त्री दाहालले राष्ट्रपति विद्यादेवी भण्डारीसमक्ष देश र जनताको नाममा पद तथा गोपनीयताको शपथ लिएका थिए। प्रायः कोट, पाइन्ट सुट र भादगाउँले टोपी पहिरिने दाहालले सोमबार शपथमा भने दौरा सुरुवाल लगाएका थिए। उनले २०६५ र २०७३ मा प्रधानमन्त्री बन्दा दुवै पटक शपथमा कोट, पाइन्ट लगाएका थिए। तीन उपप्रधानमन्त्री र अन्य मन्त्रीले पनि शीतल निवासमै शपथ लिएका थिए। दाहालले शपथलगत्तै लैनचौरस्थित सहिद स्मृति स्मारक पुगेर सहिदहरूप्रति श्रद्धाञ्जली अर्पण गरेका थिए। त्यसपछि कीर्तिपुरस्थित पुष्पलाल स्मृति पार्कमा गएर पुष्पलालको सालिकमा माल्यार्पण गरेका थिए। यस्तै, पार्टी कार्यालय पेरिसडाँडामा रहेको सहिद तथा बेपत्ता स्मृति स्तम्भमा माल्यार्पणपछि उनले सिंहदरबार गएर पदभार सम्हालेका हुन्। दाहाल अब एमालेसँगको सहमतिबमोजिम अढाई वर्ष प्रधानमन्त्री पदमा रहनेछन्। माओवादी अध्यक्ष दाहाल आइतबार एमालेसहित दलको समर्थनमा प्रधानमन्त्री नियुक्त भएका हुन्। यो समीकरणमा एमाले, माओवादी, रास्वपा, राप्रपा, नाउपा, जनमत र स्वतन्त्रका ३ गरी १ सय ६९ सांसद छन्। राप्रपा र नाउपा समीकरणमा रहे पनि सरकारमा भने सहभागी हुन अस्वीकार गरेका छन्। राप्रपाले यसअघि नै सरकारमा नजाने निर्णय गरेको थियो। नाउपाले आफ्नो माग र मुद्दा सम्बोधन हुनुपर्ने अडान लिएको छ। नाउपा प्रवक्ता दामोदर पण्डितले आफ्नो पार्टीको प्राथमिकता सरकारमा जानु नरहेको बताए। हाम्रा पहिलो प्राथमिकता हाम्रो माग र मुद्दा हुन्। रेशम चौधरीसहित धनगढीका राजबन्दीलाई निशर्त रिहा गर्नुपर्छ, प्रवक्ता पण्डितले भने । उनले भने, टीकापुर घटनामा ५८ जना निर्दोष थारुको नाममा अहिले पनि मुद्दा छ। ग्रिसचन्द्रलाल आयोगको प्रतिवेदन सार्वजनिक हुनुपर्छ । त्यसपछि मात्रै सरकारमा जाने वा न जाने कुरो हुन्छ। नवनियुक्त उपप्रधान एवं अर्थमन्त्री पौडेलले अर्थ मन्त्रालय मातहतका निकायलाई अनलाइन प्रणालीबाट व्यवस्थित बनाउने निर्णय गरेका छन्। मन्त्री पौडेलले अर्थतन्त्रका क्षेत्रमा देखिएका सम्पूर्ण समस्या हल गर्न आफू लागि पर्ने बताएका छन्। पदभार ग्रहणपछि सचारमाध्यमसँग उनले अर्थतन्त्रमा धेरै चुनौती देखापरेको उल्लेख गरे। अर्थ जगतका सबै पक्षसँग सहकार्य गरेर समस्या समाधान गर्नतिर लाग्ने प्रतिबद्धता पौडेलले जनाए। विज्ञहरूसँग परामर्श गरेर बिगँ्रदो अर्थतन्त्रलाई सबल बनाउँछौं, उनले भने, समस्या काबुबाहिर छैनन्, म सबैलाई विश्वस्त हुन आग्रह गर्छु कि अर्थतन्त्र सुधारमा नै मेरो प्रमुख ध्यान रहनेछ। नवनियुक्त उपप्रधान एवं भौतिक पूर्वाधार तथा यातायातमन्त्री नारायणकाजी श्रेष्ठले सरकारको मुख्य काम राष्ट्रिय स्वधिनताको रक्षा गर्दै सुशासन कायम गरी समृद्धिमा फड्को मार्नु रहेको बताएका छन्। कार्यभार सम्हाल्दै श्रेष्ठले राजनीतिक परिवर्तनको मुख्य लक्ष्य जनताको जीवनमा परिवर्तन ल्याउनु रहेको बताए। भने, राजनीतिक परिवर्तन भयो। अब सामाजिक न्यायसहितको समृद्धि जनतालाई दिनुपर्छ। भ्रष्टाचारको प्रभावकारी नियन्त्रण र अनियमिततालाई काडाइपूर्वक रोक्नतर्फ सरकारले काम गर्ने उनको भनाइ थियो। पैसाको बलमा बाहिरबाट मन्त्रालयलाई कब्जा गरेर ऐन नियम बनाउँछु भन्ने दिन गयो, उनले भने, संविधान, नियम, कानुनअनुसार भनसुन नगरिकन र घुस नखुवाइकन जनताको काम हुनुपर्छ। यस्ता दिन आउनुपर्छ। त्यसपछि मात्रै अरू परिवर्तनको अर्थ रहन्छ। नवनियुक्त उपप्रधान तथा गृहमन्त्री लामिछानेले बलात्कारपछि हत्या गरिएकी निर्मला पन्तको न्यायका लागि पहल गर्ने पहिलो निर्णय गरेका छन्। सिंहदरबारस्थित गृह मन्त्रालयमा पदभार ग्रहण गर्दै लामिछानेले उक्त घटनाको अनुसन्धान गर्ने बताएका हुन्। गृह मन्त्रालयबारे जनगुनासो बढी आउने गरेकाले पनि आफूले यो मन्त्रालय रोजेको उनको भनाइ थियो। सञ्चारकर्मीका रूपमा काम गर्दा सबैभन्दा बढी गृह मन्त्रालयका बारेमा गुनासो आएको थियो। गृह मन्त्रालय अलि बढी नागरिकको गुनासो भएको, अलि बढी सेवा गर्नुपर्ने ठाउँ हो, उनले भने, स्वतन्त्र रूपमा बराबर ढंगले कार्यसम्पादन गर्नेछु।"
ओलीनेपाल खुल्यो बोलचाल,"काठमाडौं : नेकपा एमालेका अध्यक्ष केपी शर्मा ओली र नेकपा एकीकृत समाजवादीका अध्यक्ष माधवकुमार नेपालबीच पार्टी विभाजनपछि पहिलोपटक बोलचाल भएको छ। प्रधानमन्त्रीको शपथग्रहण समारोहमा शीतल निवास पुगेका ओली नेपालबीच संवाद भएको हो। प्रधानमन्त्री पुष्पकमल दाहाल प्रचण्डको शपथग्रहण समारोहमा ओली र नेपाल एकै ठाउँमा बस्न पुगे। सँगै बसेका ओलीले नबोली बस्न सकेनन्। बोलचालको सुरुवात ओलीले गरे। उनले नेपालको स्वास्थ्यको विषयमा सोधे। शपथग्रहण भइरहेका बेला नै ओलीले नेपाललाई हातले कोट्याउँदै स्वास्थ्य अवस्थाका विषयमा सोधे, तपाईं बिरामी हुनुहुन्छ भन्ने सुनेको थिएँ, अहिले कस्तो छ ? ठिक हुुनु भयो ? ओली बोलेपछि नेपालले पनि मुख खोले उनले घरीघरी समस्या भए पनि अहिले सुधार हुँदै गएको बताए। नेपाल निमोनिया भएर टिचिङ अस्पताल महाराजगन्जमा भर्ना भएका थिए। त्यसबेला नेपाललाई भेट्न तत्कालीन प्रधानमन्त्री देउवा र प्रचण्ड अस्पतालमा नै पुगेका थिए। शपथग्रहणपछि चियापानमा पनि ओली र नेपाल सँगै बसे। त्यो बेलामा पनि उनीहरूबीच कुराकानी भयो। दुवैबीच राजनीतिक घटनाक्रमका विषयमा पनि कुराकानी भएको थियो। ओलीले भने म पनि किनारामा बसेर हेरिरहेको छु। नेपालले तपाईं मात्र किन, म पनि किनारामै बसेर हेरिरहेको छु भन्ने जवाफ दिए। ओलीले निर्वाचनमा विजयी भए पनि कांग्रेसका सभापति शेरबहादुर देउवा, माओवादी केन्द्रका अध्यक्ष एवं प्रधानमन्त्री प्रचण्डलाई फोन नै गरेर बधाई दिएका थिए। तर, नेपाललाई भने ओलीले फोन पनि गरेका थिएनन्। २०७८ वैशाख ३० मा ओली र नेपालबीच चपली हाइटमा भेटघाट भएको थियो। त्यो भेटपछि सायदै ओली र नेपालबीच भेटवार्ता र कुराकानी भयो। नेपालले २०७८ भदौ २ मा एमाले फुटाए र एकीकृत समाजवादी बनाए। ओलीले नेपाल नेतृत्वको पार्टीलाई स्वीकार गरेका छैनन्। २०७७ पुस ५ को पहिलो संसद् विघटनपछि प्रचण्डकै पछि लागेर गएका नेपाल भने नयाँ गठबन्धनमा आएका छैनन्। पछिल्लो समयमा नेपाल एक्लिएका छन्। निर्वाचनमा पनि प्रत्यक्षमा १० सिट जिते पनि नेपाल नेतृत्वले पार्टी थ्रेस होल्ड पनि कटाउन सकेको छैन। नेपाल १५ वर्ष एमालेको महासचिव र एमालेबाटै प्रधानमन्त्री पनि भएका थिए ।"
को कस्ता मन्त्री ?,"काठमाडौं : नवनियुक्त प्रधानमन्त्री पुष्पकमल दाहालका सात सारथिमध्ये पहिलो वरीयतामा छन् उपप्रधान एवं अर्थमन्त्री विष्णुप्रसाद पौडेल। त्यसपछि अर्का उपप्रधान एवं भौतिक पूर्वाधार तथा यातायातमन्त्री नारायणकाजी श्रेष्ठ र उपप्रधान एवं गृहमन्त्री रवि लामिछाने छन्। एमाले उपाध्यक्ष पौडेल यसअघि केपी शर्मा ओली प्रधानमन्त्री हुँदा उपप्रधान एवं अर्थमन्त्री नै भएका थिए। ओलीकै अघिल्लो कार्यकालमा उनले अर्थ मन्त्रालयकै जिम्मेवारी सम्हालेका थिए। त्यसअघि पनि पटकपटक मन्त्री बनेका उनी यसपटक रुपन्देही निर्वाचन क्षेत्र नम्बर २ बाट प्रतिनिधिसभा सदस्य निर्वाचित भएका थिए। उनले राष्ट्रिय स्वतन्त्र पार्टीका गणेश पौडेललाई पराजय गरेका थिए। माओवादी नेता श्रेष्ठ पनि यसअघि नै उपप्रधानमन्त्री बनेका थिए। उनी ९ माघ २०७६ गते राष्ट्रियसभा सदस्य निर्वाचित भएका थिए। उनले गण्डकी प्रदेशमा सूर्यप्रसाद रेग्मीलाई पराजित गरेका थिए। गोरखा क्षेत्र नम्बर २ मा २०७४ मा डा बाबुराम भट्टराईसँग पराजित भएका थिए। रास्वपा सभापति रवि गृहमन्त्री पहिलोपटक मन्त्री बनेका हुन्। सञ्चार कर्म छाडेर राजनीतिमा लागेका उनको नागरिकता विवाद अदालतमा विचाराधीन छ। चितवन२ बाट निर्वाचित लामिछाने पार्टी संसदीय दलका नेतासमेत हुन्। अमेरिकी नागरिकता नत्यागी झुटा विवरण पेस गरेर नेपाली राहदानी बनाएको आरोप उनीविरुद्ध लागेको छ। अमेरिकी नागरिकता लिँदा नेपाली नागरिकता खारेज नगरेको र फेरि पुरानै नागरिकताको प्रयोग गरेको आरोप छ। उनले पहिलो पटक २०५० सालमा नागरिकता निकालेका थिए। अन्य चार मन्त्रीले शपथ लिए पनि कार्यभार भने तोकिएको छैन। जसमा ज्वालाकुमारी साह, दामोदर भण्डारी, राजेन्द्रकुमार राई र अब्दुल खान छन्। एमालेकी साह प्रतिनिधिसभा सदस्यमा बारा ३ बाट विजयी भएकी हुन्। उनले निकटतम प्रतिस्पर्धी जसपाका रामबाबुकुमार यादवलाई झन्डै ३ हजार मतले हराएकी थिइन्। पहिलो संविधानसभामा माओवादीबाट समानुपातिक सांसद बनेकी उनी २०७४ मा मधेसमा बारा ३ क बाट प्रदेशसभा सदस्य निर्वाचित भएकी थिइन्। नेकपा विघटनपछि एमालेमै रहेकी थिइन्। एमालेका भण्डारी यसपटक बैतडीबाट प्रतिनिधिसभा सदस्य निर्वाचित भएका हुन्। उनले माओवादीका नरेन्द्रबहादुर कुँवरलाई पराजित गरेका थिए। २०४६ सालको जनआन्दोलनबाट प्रभावित भई उनी राजनीतिमा होमिएका थिए। अनेरास्ववियुको अगुवाइ गर्दै पार्टीको जिल्ला नेतृत्वमा पुगे। एमालेकै राई धनकुटाबाट यसपटक प्रतिनिधिसभा सदस्य निर्वाचित भएका हुन्। उनले कांग्रेसका सुनीलबहादुर थापालाई पराजित गरेका थिए। उनको नेतृत्वमा पार्टीले ०७४ को स्थानीय निर्वाचनमा क्लीनस्वीप गर्दै जिल्लाका तीन नगरपालिका र चार गाउँपालिका जितेको थियो। एमाले अध्यक्ष केपी शर्मा ओलीले राईलाई एमालेको म्यान अफ इलेक्सन घोषणा गर्दै माला लगाइदिएर बधाई दिएका थिए। प्रतिनिधिसभा निर्वाचनबाट मधेसको बलियो शक्तिका रूपमा उदाएको जनमत पार्टीले उपाध्यक्ष खानलाई नेतृत्वको सरकारमा पठाएको हो। खान एनजीओ, आइएनजीओको जागिर छोडेर जनमतमा लागेका थिए।"
जसपा सरकारमा जानेनजाने कहिले टुंगो लाग्छ ?,"काठमाडौं : जनता समाजवादी पार्टी, नेपाल (जसपा) सरकारमा जानेनजाने विषय बैठकपछि मात्र टुङ्गो लाग्ने भएको छ। जसपाका प्रचार विभाग प्रमुख पूर्ण बस्नेतले नेकपा माओवादी केन्द्रका अध्यक्ष पुष्पकमल दाहाल प्रचण्ड नेतृत्वको सरकारलाई समर्थन गरेपनि सरकारमा सहभागी हुने नहुने तय हुन बाँकी रहेको जानकारी दिए। उनका अनुसार पुस १८ र १९ गते बस्ने राजनीतिक समितिको बैठक सरकारमा जानेनजाने टुङ्गो लगाउने बताए। जसपामा संसदीय दलको नेता चयन हुन बाँकी रहेको छ। जसपाको संसदीय दलको नेता को हुने टुंगो लाग्न सकेको छैन।"
कुन प्रदेशमा मुख्यमन्त्रीको दाबेदार को ?,"प्रदेश १ का सांसदको सोमबार शपथग्रहण सकिएसँगै सरकार गठनमा नेकपा एमाले र माओवादी केन्द्रबीच हानथाप सुरु भएको छ। प्रदेश सरकारको नेतृत्व लिने विषयमा नेताहरूले आआफ्नै दाबी प्रस्तुत गरेका छन्। प्रदेशसभामा एमाले पहिलो र माओवादी तेस्रो दलका रूपमा छ। एमालेले सरकारको नेतृत्व आफूले गर्न पाउनुपर्ने बताएको छ। एमालेले झापा निर्वाचन क्षेत्र नम्बर ५ कबाट दोस्रोपटक निर्वाचित प्रदेशका पूर्वआन्तरिक मामिला तथा कानुनमन्त्री हिक्मतकुमार कार्कीलाई आइतबार दलको नेता चुनेको छ। दलको नेता चयन भएसँगै कार्कीलाई मुख्यमन्त्री बन्न बाटो खुला भएको छ। अब एमालेको नेतृत्वमा सरकार निर्माण भए उनी मुख्यमन्त्री बन्ने छन्। एमालेले आफ्नो नेतृत्वमा सरकार गठनका लागि पहल गर्न कार्कीकै संयोजकत्वमा ५ सदस्यीय कार्यदलसमेत बनाएको छ। जनताको पहिलो रोजाइको र ठूलो पार्टी भएकाले एमालेकै नेतृत्वमा प्रदेशमा चाँडै सरकार बनाइने छ, कार्कीले भने, सहकार्य गर्न आउने दलले पनि एमालेलाई नै सरकारको नेतृत्व गर्ने अवसर प्रदान गर्नु हुनेछ भन्ने विश्वास छ। माओवादीका पोलिटब्युरो सदस्य एवं प्रदेश १ का आर्थिक मामिला तथा योजनामन्त्री इन्द्रबहादुर आङ्बोले मुलुकमा दलहरूको गठबन्धन रहेकाले प्रदेश सरकारको नेतृत्व माओवादीले लिन पाउनुपर्ने बताए। प्रदेशमा सबैभन्दा लामो समय मन्त्री बनेका उनले भने, मुलुकको सत्ता समीकरणका लागि दलहरूबीच नयाँ गठबन्धन बनेको छ। त्यही भएकाले प्रदेश १ सरकारको नेतृत्वमा माओवादीको दाबी रहन्छ। आङ्बो पाँचथरको खबाट दोस्रोपटक प्रदेशसभा सदस्यमा निर्वाचित भएका हुन्। उनले आफू मन्त्री नबन्ने पनि प्रष्ट पारे। अब मन्त्री नबन्ने र पार्टीले सरकारको नेतृत्व गर्न पाउँदा मुख्यमन्त्री बन्ने उनको चाहाना छ। यद्यपि, माओवादीले प्रदेशमा संसदीय दलको नेता चयन गरिसकेको छैन। संसदीय दलको नेताका लागि आङ्बोसहित २ जना आकांक्षी छन्। तेह्रथुमको खबाट प्रदेशसभा सदस्यमा निर्वाचित पार्टीका पोलिटब्युरो सदस्य दुर्गाप्रसाद चापागाईंले पनि संसदीय दलको नेतामा दाबी गरिरहेका छन्। लामो समय प्रदेश सरकारको मन्त्री हुँदा पनि पार्टीका लागि कुनै योगदान नदिएको र बारम्बार अवसर मात्रै खोज्ने गरेको आरोप आङ्बोमाथि लागिरहेको छ। माओवादीबाट निर्वाचित प्रदेशसभा सदस्य राजेन्द्र कार्कीका अनुसार पार्टी संसदीय दलको पहिलो बैठक मंगलबारका लागि बोलाइएको छ। उक्त बैठकबाट दलको नेता चयन गरिने र सकेसम्म सर्वसम्मत हुने उनले बताए। तत्कालीन सत्तारुढ गठबन्धनबाट छुट्टिएर एकाएक एमाले नेतृत्वको गठबन्धनमा सामेल भए लगत्तै मधेस प्रदेशको सत्ता समीकरण परिवतर्न भएको छ। संघ सरकारमा समीकरण फेरिएपछि त्यसको प्रत्यक्ष असर मधेसमा समेत देखिएको हो। मधेसमा सत्ताको नेतृत्व कांग्रेसले गर्ने सम्भावना देखिए पनि अब भने त्यो सम्भावना लगभग समाप्त भएको छ। एमाले नेतृत्वको गठबन्धनमा माओवादी, रास्वप, राप्रपा, जसपा नेपाल, जनमत पार्टी र नागरिक उनमुक्ति पार्टी सामेल भएका छन्। यी दलहरू केन्द्रमा मिल्दा संघमा मात्र नभई प्रदेशमा समेत कांग्रेस प्रतिपक्षमा बस्ने लगभग निश्चित छ। एमाले नेतृत्वको गठबन्धनले मधेसमा बहुमत पुर्याए पनि एमालेले सत्ताको नेतृत्व गर्ने सम्भावना कम रहेको राजनीतिक विश्लेषकहरू बताउँछन्। गणितको हिसाबले एमालेले सरकारको नेतृत्व गर्ने भए पनि समीकरणको हिसाबले मधेसमा पहिल्यै पनि जसपा नेतृत्वको सरकार भएकोले फेरि यहाँ जसपा नेतृत्वकै सरकार हुने सम्भावना छ। मधेस सरकारको नेतृत्वका लागि पुनः जसपाले नै दाबी गर्ने सम्भावना बढेको छ। यद्यपि, जनमतका अध्यक्ष डा सीके राउतले समेत मुख्यमन्त्रीमै दाबी गर्दै आएका छन्। तर, अन्य ६ प्रदेशमा एमाले र माओवादीले प्रदेशको सरकार नेतृत्व गर्दा मधेसमा समीकरणको हिसाबले जसपाले नेतृत्व गर्न सक्ने आँकलन गरिएको छ। बागमती प्रदेशमा पनि सत्ता समीकरणले नयाँ मोड लिएको छ। प्रदेशसभामा ६६ प्रत्यक्ष र ४४ समानुपातिक गरी ११० प्रदेशसभा सदस्य सिट संख्या रहेको बागमतीमा सरकार बनाउन ५६ सिट आवश्यक पर्छ। एमाले, माओवादी केन्द्र र राप्रपा मात्र मिल्दा पनि बागमतीमा सहजै सरकार बन्न सक्ने स्थिति छ। सत्ता समीकरणको मुख्य दल एमाले र माओवादीको बागमती प्रदेशको मुख्यमन्त्रीमा दाबी छ। एमालेले मुख्यमन्त्री पाउँदा यसबाट जगन्नाथ थपलियाको सम्भावा बलियो छ। संसदीय दलको नेतामा पनि उनको मात्र चर्चा छ। थपलिया चितवन १(क) बाट निर्वाचित भएका छन्। मुख्यमन्त्रीको दाबेदार निवर्तमान सभामुख सानुकुमार श्रेष्ठ, पूर्वमन्त्री केशव पाण्डे र रामेश्वर फुयाँलले चुनाव हारे पनि वरिष्ठ नेताहरूमध्ये उनी नै आकांक्षी हुन्। माओवादीमा भने संसदीय दलको नेतामै सहमति जुट्न सकेको छैन। माओवादीको बागमती प्रदेश संसदीय दलको नेता बन्न शालिकराम जम्मकट्टेल, युवराज दुलाल र सरल सहयात्री पौडेलको दौडधुप छ। सर्वसम्मत गर्ने प्रयास भइरहेको छ। आकांक्षीहरू हुनुहुन्छ, सामाजिक विकासमन्त्री तथा माओवादीका पोलिटब्युरो सदस्य कुमारी मोक्तानले भनिन्। माओवादीले संसदीय दलको नेता चयनको लागि हालसम्म बैठक तोकेको छैन। सत्ता समीकरणभित्र रहेको दल राप्रपाले भने प्रदेश सरकारमा जाने नजाने बारे निर्णय गरेको छैन। हामीले यसबारेमा छलफल गर्न बाँकी नै छ, राप्रपा बागमती प्रदेशका सचिव गुञ्जबहादुर न्यौपानेले भने। राप्रपा सरकारमा सहभागि भयो र मुख्यमन्त्री पायो भने राप्रपा बागमती संसदीय दलको नेता उद्धव थापा मुख्यमन्त्री बन्ने उनले बताए। राप्रपा प्रदेश संसदीय दलको बैठकले थापालाई नेता चयन गरेको हो। पहिलो कार्यकालमा जम्मा दुई सदस्य रहेको राप्रपासँग यो पटक १३ प्रदेशसभा सदस्य रहेको छ। नेकपा एस प्रदेश सरकारमा सहभागी भएमा र मुख्यमन्त्री पाए भने आन्तरिक मामिला तथा कानुनमन्त्री कृष्णप्रसाद शर्मा खनाल मुख्यमन्त्री बन्ने सम्भावना छ। प्रदेशसभाको दोस्रो कार्यकालमा भने कांग्रेस प्रतिपक्षमा बस्नुपर्ने भएको छ। कांग्रेससहितको सत्ता समीकरण हुँदा कांग्रेसभित्र पनि मुख्यमन्त्रीको लागि मकवानपुरका इन्द्र बानियाँ र नुवाकोटका बहादुरसिंह लामा आकांक्षी छन्। पुस १३ गते हुने प्रदेश संसदीय दलको निर्वाचनबाट उनीहरू दुईमध्ये एक जना दलको नेता निर्वाचित हुनेछन्। गण्डकी प्रदेशको मुख्यमन्त्रीमा एमालेका नेता खगराज अधिकारीले दाबी गर्ने भएका छन्। एमाले संसदीय दलको आइतबार पोखरामा बसेको बैठकले अधिकारीलाई सर्वसम्मत संसदीय दलका नेता चुनेसँगै अधिकारीलाई मुख्यमन्त्री बन्ने बाटो खुलेको छ। एमाले सांसद लीलाबहादुर थापाको प्रस्ताव एवं रोशन गाहा मगरको समर्थनमा अधिकारी सर्वसम्मत दलका नेता चुनिएका हुन्। एमाले गण्डकीले संसदीय दलको नेता चुनेपनि उपनेता, प्रमुख सचेतक र सचेतक चुन्न बाँकी छ। आगामी बैठकले पदाधिकारी चुन्ने सांसद थापाले बताए। कांग्रेस नेतृत्वको गठबन्धन छाडेर माओवादी एमालेसँग गठबन्धन गर्न गएसँगै गण्डकीमा पनि त्यसको तरंग देखिएको छ। केन्द्रमा एमाले नेतृत्वको गठबन्धन बनेसँगै गण्डकी प्रदेश सरकार गठन गर्न उक्त गठबन्धनको बहुमत पुग्ने देखिन्छ। संघमा प्रचण्ड नेतृत्वको सरकार बनेपछि गण्डकीमा एमाले नेतृत्वमा सरकार बन्ने सांसदहरूले दाबी गरेका छन्। एमाले नेतृत्वमा सरकार बन्दा संसदीय दलका नेता चुनिएका अधिकारी मुख्यमन्त्री बन्ने एमाले सांसद वेदबहादुर गुरुङ श्यामले बताए। माओवादीका प्रदेश सांसद हरिबहादुर चुमानले पनि मुख्यमन्त्री दाबीमा रहने बताए। पार्टीबाट मुख्यमन्त्री बन्दा आफू नै दाबेदार रहेको पनि बताए। चुमान गण्डकी प्रदेशको पहिलो मुख्यमन्त्री पृथ्वीसुब्बा गुरुङ मन्त्री मण्डलमा कानुनमन्त्री थिए। लुम्बिनी प्रदेशमा एमालेबाट मुख्यमन्त्री हुने सम्भावना देखिएको छ। सत्ता गठबन्धन तयार नहुँदा प्रदेशमा संसदीय दलको नेता चयन भने अहिलेसम्म पनि भएको छैन। कुनै पनि दलले नेता चयन गरेका छैनन्। सबैभन्दा ठूलो दल एमालेमा संसदीय दलको नेता चयन, सरकार निर्माण विषयमा कुनै छलफल नै भएको छैन। अब माथि (संघीय) सरकारमा गठबन्धन तयार भएकाले त्यहीअनुसार नै प्रदेशमा हुन्छ, एमाले सांसद एव पूर्वमन्त्री भोजप्रसाद श्रेष्ठले भने, को नेता बन्ने, के गर्ने भन्ने विषयमा छलफल हुँदैछ। एमालेले मुख्यमन्त्री पाए रुपन्देहीका सांसद लिला गिरी चयन हुने सम्भावना छ। उनी पार्टीभित्र अन्यभन्दा वरिष्ठ छन्। यद्यपि, नवनियुक्त उपप्रधान तथा अर्थमन्त्री विष्णु पौडेल र एमाले महासचिव शंकर पोखरेलको चासोमा संसदीय दलको नेता को बन्ने परेकाले केन्द्रबाटै यसको निक्र्यौल हुनेछ। पहिलो कार्यकालमा एमालेले मुख्यमन्त्री र माओवादीले सभामुख पाएका थिए। माओवादीले मुख्यमन्त्री पाउँदा रोल्पाका सांसद जोखबहादुर महरा चयन हुने नेताहरूले बताएका छन्। सत्ता बाडँफाटमा दलको टुंगोपछि मात्रै व्यक्तिको चर्चा हुने नेताहरूले बताएका छन्। कर्णालीमा मुख्यमन्त्री को बन्ला भन्ने चासो र चर्चा सुरु भएको छ। कर्णालीमा पनि एमाले र माओवादीबीच सत्ता गठबन्धन हुने निश्चित भएको छ। योसँगै अब एमाले र माओवादीको संयुक्त सरकार बन्नेछ। सत्ता समीकरण बने पनि कर्णालीमा मुख्यमन्त्री कसले लिने भन्ने विषयमा एमाले र माओवादीबीच निकै रस्साकस्सी हुने देखिन्छ। यद्यपि, केन्द्रमा हुने भागबण्डाले नै प्रदेशमा पनि सरकारको नेतृत्व कसले गर्ने भन्नेबारे टुंगो लाग्नेछ। नयाँ समीकरण बनेसँगै कर्णालीमा एमाले र माओवादीले मुख्यमन्त्रीमा दाबी गर्न थालिसकेका छन्। तर, यी दुई दलभित्रै मुख्यमन्त्री बन्ने पात्रमा सहमति जुट्न सकेको छैन। कर्णालीमा एमाले र माओवादीको सहजै बहुमत पुग्छ। सरकार गठनका लागि सहज बहुमत पुग्ने भए पनि एमाले र माओवादीबीच मुख्यमन्त्रीका लागि भने रस्साकस्सी हुनेछ। गठबन्धनमा १३ सिटसहित ठूलो दल भएको र कर्णाली नै आफ्नो आधार क्षेत्र भएकाले मुख्यमन्त्री पाउनुपर्ने दाबी माओवादीको छ। माओवादीले सरकारको नेतृत्व पाउँदा रुकुमपश्चिमबाट निर्वाचित सांसद राजकुमार शर्मा नै मुख्यमन्त्री बन्ने सम्भावना बलियो छ। अर्थमन्त्रीसमेत रहेका माओवादी नेता जनार्दन शर्मा निकट भएको र पार्टीको कर्णाली प्रदेश कमिटीका पूर्वअध्यक्ष भएकाले पनि शर्मा मुख्यमन्त्री बन्ने माओवादी स्रोतको भनाइ छ। यद्यपि, सुर्खेतबाट निर्वाचित सांसद विन्दमान बिष्ट पनि मुख्यमन्त्री बन्न सक्ने चर्चा माओवादीभित्रै चलिरहेको छ। कर्णालीमा सरकारको नेतृत्व हात पार्न माओवादीले पहलसमेत थालेको छ। तर, एमाले भने यसपालि मुख्यमन्त्री नछाड्ने दाउमा छ। एमालेले कर्णालीमा सरकारको नेतृत्व पाउँदा सुर्खेतबाट निर्वाचित सांसद तथा एमाले स्थायी कमिटी सदस्य यामलाल कँडेल नै मुख्यमन्त्री बन्ने एमाले स्रोतको दाबी छ। अघिल्लोपटक मुख्यमन्त्री बन्न नपाएका कँडेल यसपटक कुनै पनि हालतमा मुख्यमन्त्री बन्न कसरत गरिरहेका छन्। तर, एमालेभित्र दैलेखबाट निर्वाचित सांसद विनोदकुमार शाहले पनि मुख्यमन्त्रीमा आकांक्षा राखेका छन्। शाहले दलको नेता बन्नका लागि कसरतसमेत गरिरहेका छन्। सुदूरपश्चिममा पनि प्रदेश सरकारको समीकरणबारे चर्चा परिचर्चा सुरु भएको छ। ५३ सदस्यीय प्रदेशसभा रहेको सुदूरपश्चिममा कांग्रेस १९ सिट जितेर सबैभन्दा ठूलो दल भए पनि अब प्रतिपक्षमा बस्ने निश्चित जस्तै भएको छ। यसपालि पनि मुख्यमन्त्री दाबी गरिरहेको माओवादीभित्र पार्टीका सुदूरपश्चिम प्रदेश इन्चार्ज खगराज भट्ट मुख्यमन्त्रीका प्रबल दाबेदार देखिएका छन्। तर, उनलाई संसदीय दलको नेता बन्नमा कञ्चनपुर २ बाट जितेका ओमविक्रम भाट (सरल) चुनौती देखिएका छन्। भाटले संसदीय दलको नेतामा आफ्नो दाबी रहने घोषणा गरिसकेका छन्। पार्टीको लाइनअनुसार भाट वर्षमान पुन निकटका मानिन्छन्। तर, सुदूरपश्चिममा एमालेले पनि नेतृत्व लिन हानथाप गरिरहेको छ। सुदूरपश्चिममा एमालेका पोलिट ब्युरो सदस्य तथा पार्टीका प्रदेश सहइन्चार्ज राजेन्द्रसिंह रावल संसदीय दलका नेताका प्रबल दाबेदार छन्। एमालेमा संसदीय दलका रूपमा छायाकुमारी थापा (सन्तोष) र पार्टीका प्रदेश सचिव धर्मराज पाठकको पनि चर्चा चुलिएको छ। किशोर बुढाथोकीविराटनगर,गोविन्द महतोजनकपुरधाम, कृष्ण सारु मगरहेटौंडा, कृष्णमणि बरालपोखरा, लक्ष्मण पोखरेल बुटवल, ललितबहादुर बुढा सुर्खेत, शिवराज भट्ट धनगढी"
बुधबार दिउँसो एउटा प्रदेशको हिमाली क्षेत्रमा हिमपात,काठमाडौं : बुधबार दिउँसो एउटा प्रदेशको हिमाली क्षेत्रमा हिमपात हुने भएको छ। मौसम पूर्वानुमान महाशाखाका अनुसार प्रदेश १ को हिमाली भूभागका एक वा दुई स्थानमा हल्का हिमपातको सम्भावना रहेको छ। प्रदेश १ को पहाडी भूभागमा आंशिकदेखि सामान्य बदली रही बाँकी भूभागमा मौसम सामान्यतया सफा रहने छ। बुधबार रातको समयमा पनि प्रदेश १ कै हिमाली भूभागका एक वा दुई स्थानमा हल्का हिमपातको सम्भावना रहेको छ।
रूखबाट लडेर मृत्यु,स्याङजा : स्याङजाको फेदीखोला गाउँपालिका२ गाडाबासमा रूखबाट लडेर एक जनाको मृत्यु भएको छ। घाँस काट्ने क्रममा लडेर ६९ वर्षीया देवकुमारी थापाको मंगलबार बिहान मृत्यु भएको हो। लडेर गम्भीर घाइते भएका उनको गण्डकी मेडिकल कलेज पोखरामामा उपचारका क्रममा मृत्यु भएको हो। यस सम्बन्धमा प्रहरीले आवश्यक अनुसन्धान गरिरहेको छ ।
बैंकिङ कसूर मुद्दाका फरार प्रतिवादीहरू पक्राउ,काठमाडौं : बैंकिङ कसूर मुद्दाका फरार दुई जना प्रतिवादी पक्राउ परेका छन्। धादिङ धुनिवेशी नगरपालिका५ घर भई चितवन भरतपुर बस्न ५१ वर्षीय पंचम अकौलिया र खोटाङ ऐसेलुखर्क गाउँपालिका८ घर भई काठमाडौं बुढानिलकण्ठ नगरपालिका१० बस्ने ४८ वर्षीय जयकृष्ण राईलाई प्रहरीले पक्राउ गरेको छ। उनीहरूमध्ये पंचमलाई उच्च अदालत पाटनको २०७९ जेठ २४ गतेको फैसलाले ५ दिन कैद र १३ लाख ५० हजार रुपैयाँ जरिवाना र जयकृष्णलाई सोही अदालतको २०७९ कात्तिक २९ गतेको फैसलाले २ दिन कैद र ५ लाख जरिवान ठहर भई फरार रहेका उनीहरूलाई केन्द्रीय अनुसन्धान व्यूरो महाराजगंजबाट खटिएको प्रहरीले पक्राउ गरेको हो। पंचमलाई मंगलबार चितवन भरतपुरबाट र जयकृष्णलाई सोमबार काठमाडौं चुनिखेल काठमाडौंबाट पक्राउ गरेको हो। उनीहरूलाई फैसला कार्यान्वयनका लागि सम्बन्धित अदालतमा पेश गरिएको छ।
खसीको हिसाब नबुझाएपछि हत्या!,"महोत्तरी: घटना गत बुधबारको हो, महोत्तरीको सम्सी गाँउपालिका २ का ३७ बर्षीय खुर्सैद अन्सारी अर्धचेत अवस्थामा भेटिए। उनको उपचारका क्रममा जनकपुरको जानकी हेल्थ केयरमा उपचारका क्रममा आइतबार निधन भयो। काम गर्न बिहानै हिँडेका उनी एकाएक बोहोस अवस्थामा चोटपटकसहित फेला पर्नु र उनमा देखिएको चोटको प्रकृतिले घटना रहस्यमयी थियो। परिवारले अन्सारीको हत्या भएको भन्दै प्रहरीमा उजुरी दियो। प्रहरीको अनुसन्धानबाट खुल्यो एक सानो निहुँमा अन्सारीको हत्या भएको रहेछ। अर्थात उनले काम गर्ने साहुले एक खसीको मासु बिक्रीवितरणको हिसाब नबुझाउँदा निर्मम कुटपिट गरेका रहेछन्। कुटपिटबाट गम्भीर बनेका अन्सारीको उपचारका क्रममा मृत्यु भयो। अन्सारी शेष अब्दुस सलामको पसलमा काम गर्थे। मासिक १५ हजारमा काम गर्दै आएका अन्सारी खुसी थिए। तर बुधबारको अप्रत्यासित घटनाले उनलाई मृत्युको मुखमा पुर्यायो। त्यो दिन सलामले बिहानै बोलाएका थिए। बोलाएर जवर्जस्ती लागूऔषध खुवाएर कुटपिट गरेका थिए। यो दुखद घटनाको रोचक पक्ष के छ भने उनले आफ्ना एक सहयोगी साविर शेखलाई सम्पूर्ण घटनाको भिडियो खिच्न लगाएका थिए। अन्सारीलाई कुट्न सलामले जीन्वा शेखको पनि सहयोग लिएका थिए। अन्सारीको परिवार शेखले खिचेको भिडियोमा अन्सारीलाई गरिएको दुर्व्यवहार देखिन्छ। जहाँ कपडा खोलेर मलद्वारमा आगो लगाइदिने, मलद्वारमा उखुको लौरो घुसाउनेसहितका कारूणीय दृश्य देखिन्छ। अन्सारीमाथि निर्मम कुटपिटसहित पसलमा काटेर ब्रिक्री गरिएको खसीको हिसाब सलामले मागेका छन्। उनले पसलको सामान चोरी गरेको आरोप पनि लगाएका छन्। अन्सारीले भने आफूले पसलको कुनै सामान चोरी नगरेको र खसीको मासु बिक्रीको सम्पूर्ण हिसाब बुझाउँछु भनेका छन्। आफैँ मासु काटेर बेच्दै आएका अन्सारीले लगानी गर्ने रकम अभाव र आम्दानी कम हुन थालेपछि सलामको पसलमा किराना पसलमा काम गर्ने, खसी काट्ने काम गर्ने सम्झौतासहित मासिक १५ हजार बुझ्दै आएका थिए। उनले साहुको घरमा चिया खाना बनाउनेसम्मको काम पनि गर्दै आएका थिए। के भन्छन् आफन्त ? मृतकका भाइ मोहम्मद जमसद अन्सारीले दाजुलाई चरम यातना दिएर हत्या गरेको बताएका छन्। उनले भने, 'मेरो दाजुको मलद्वारमा खुर्सानी, फर्निचरको धुलो र टमाटरसमेत कोचेछन्। करेन्ट लगाएछन्, जलाएछन्, अनुहारमा पनि चोटैचोट थियो।' श्रीमती रसिदा खातुनका अनुसार १२ घण्टासम्म श्रीमानलाई चरम यातना दिइएको छ। सँधै काममा पनि शारीरिक मानसिक यातना दिने गरेको उनले बताइन्। कुनै रिसइवी नभए पनि बुहार बिहान चार बजे नै साहुजीले बोाएको उनले बताइन्। अन्सारीलाई स्थानीय साविर शेखले मोटरसाइकलमा राखेर लगेका थिए। उनले भनिन्,'सबै ठिकै थियो। एक्सासी उहाँ अचेत भएको खबर आयो। मैले त केही सोच्नै सकिन। तीन दिनसम्म उपचार भयो। डाक्टरले बचाउन सकेनन्। अब हामी कसरी बाँच्नु?' मृतक अन्सारीको परिवारमा हजुरआमा, श्रीमती र ६ सन्तान छन्। परिवार चलाउने अन्सारीको निधन भएपछि सबै पीडामा छन्। न्यून आर्थिक अवस्था भएको परिवारमा उनका जेठा छोरा २० वर्षीय छन्। उनलाई वैदेशिक रोजगारीमा पठाउने अन्सारीको योजना थियो। परिवारका अरु सदस्यले मेलापात गर्दै आएका थिए। घरको मूली नै नरहेपछि परिवार कसरी चलाउने भन्ने चिन्ताले उनीहरूलाई पिरोलेको छ। पीडित परिवारले दोषीलाई कडा कारबाहीको माग गरेका छन्। दोषीलाई कारबाही हुन्छ: प्रहरी घटना लगत्तै घटनास्थल पुगेका ईलाका प्रहरी कार्यालय गौशालाको टोलीले अभियुक्त अब्दुस सलामलाई पक्राउ गरेको छ। उनीमाथि ज्यान मार्ने उद्योग र अमानवीय व्यवहार मुद्दा चलाईएको प्रहरी निरीक्षक रञ्जन मिश्रले जानकारी दिए। अन्य दुई सहयोगीको खोजी जारी रहेको मिश्रले बताए। उनले भने, पीडित परिवारले न्याय पाउँछ। यो घटनामा संलग्न सबैलाई कारबाही हुन्छ।' अन्सारीमाथि ०६९ सालदेखि नै विभिन्न मुद्धा रहेको ईलाका प्रहरी कार्यालय गौशालाले जनाएको छ।"
राष्ट्रपति र उपराष्ट्रपति निर्वाचनको मिति तोक्ने तयारी,"काठमाडौं : निर्वाचन आयोगले राष्ट्रपति र उपराष्ट्रपति निर्वाचनको तयारी सुरू गरेको छ । राष्ट्रपति तथा उपराष्ट्रपतिको निर्वाचनसम्बन्धी ऐन, २०७४ बमोजिम राष्ट्रपतिको पदावधि सकिनुभन्दा कम्तीमा एक महिनाअघि निर्वाचन हुनेगरी निर्वाचनको मिति तोक्नुपर्ने भएकाले आन्तरिक छलफल सुरु भएको आयोगका सहायक प्रवक्ता सूर्यप्रसाद अर्यालले जानकारी दिए। निर्वाचनको मिति तोकी नेपाल सरकारलाई दिनुपर्ने व्यवस्था छ । वर्तमान राष्ट्रपतिको कार्यकाल आगामी फागुन २९ मा सकिने भएकाले आयोगले माघ २८ गतेभित्र निर्वाचन गराउने तयारी गरेको हो । नेपालको संविधानको धारा ६३ मा राष्ट्रपति र उपराष्ट्रपतिको कार्यकाल निर्वाचित भएको मितिले पाँच वर्ष तोकिएको छ । संविधानको धारा ७० बमोजिम राष्ट्रपति र उपराष्ट्रपतिमा फरक लिङ्ग वा समुदायबाट प्रतिनिधित्व हुनुपर्ने भएकाले दुवै पदको एकै पटक नभइ फरकफरक मितिमा निर्वाचन हुनेछ । यस निर्वाचनमा सङ्घीय संसद् ९३३४० र प्रदेशसभाका सदस्य ९५५०० मतदाता हुनेछन् । मुलुकको विद्यमान जनसङ्ख्या अनुसार यी पदको निर्वाचनका लागि सङ्घीय संसद्काप्रति सदस्यको मतभार ७९ र प्रदेशसभाका प्रतिसदस्यको मतभार ४८ हुनेछ । आयोगले गत मङ्सिर ४ मा सम्पन्न प्रतिनिधिसभा तथा प्रदेशसभा सदस्य निर्वाचनको परिणामसहितको प्रतिवेदन गत मङ्सिर २९ गते प्रतिवेदन बुझाएको थियो । राष्ट्रपतिको आह्वान बमोजिम दुईभन्दा बढी दलको समर्थनमा यही पुस १० गते नयाँ सरकार गठन भइसकेको छ । राष्ट्रपति तथा उपराष्ट्रपतिको निर्वाचनमा सम्पादन गर्नुपर्ने कामका लागि आयोगले न्याय परिषद्को परामर्शमा उच्च अदालतको न्यायाधीशलाई निर्वाचन अधिकृत नियुक्त गर्नेछ । निर्वाचनमा उम्मेदवार हुन सङ्घीय संसद्को सदस्यका लागि हुनुपर्ने योग्यताका साथै कम्तीमा ४५ वर्ष उमेर पूरा भएको हुनुपर्ने तथा कुनै कानुनले अयोग्य नभएको व्यक्ति हुनुपर्नेछ । निर्वाचनमा मनोनयनका लागि मतदाता नामावलीमा नाम समावेश भएका पाँच जना प्रस्तावक र पाँच जना समर्थक आवश्यक पर्ने कानुनी व्यवस्था छ । रासस"
पहिरोले ८० भन्दा बढी घर जोखिममा,"दोलखा: दोलखाको गौरीशङ्कर गाँउपालिका वडा नम्बर ७ मार्वुको मानेडाँडाछम्माडाँडाका ८० भन्दा बढी घर पहिरोको जोखिममा परेका छन्। साविकको मार्वु गाविस वडा नम्बर ४ र ५ क्षेत्रमा गएको पहिरोले जोखिम बढाएको स्थानीयको भनाइ छ। दुई वर्ष अघिदेखि खसिरहेको पहिरो नियन्त्रण गर्न उचित पहल नहुँदा सिंगो गाउँ नै जोखिममा पेको स्थानीय निमा तेम्बा शेर्पाले बताए। उनले भने, 'अहिले पनि पहिरो खसिरहेकै छ। पहिरो नजिकै ठाडो च्याङमार्के खोला रहेकोले वर्षायाममा थप जोखिम हुन्छ। अहिलेको पहिरो १० मिटर जतिमात्र बढ्यो भने पनि ८० भन्दा बढी घर धुरीका मानिसलाई स्थानान्तरणको विकल्प नहरेको शेर्पाको भनाइ छ। पहिरोका कारण नजिकैको झोलुङ्गे पुल जोखिममा छ। जसले साविक मार्वुको वडा नम्बर ३ र ४ का मानिसलाई आवतजावतमा समस्या छ। धेरै मार विद्यार्थीलाई छ। पहिरो नियन्त्रको प्रयास भइरहेको बताउँदै गौरीशङ्कर गाँउपालिका वडा नम्बर ७ का वडा अध्यक्ष सोनाम शेर्पाले वडाको मात्र पहलले सम्भव नहुने भएकाले संघीय सरकारको सहयोग चाहिने बताए। ०७७ सालमा गएको पहिरो नियन्त्रणमा विगतको स्थानीय सरकारले खासै पहल नगरेको उल्लेख गर्दै वडा अध्यक्ष सोनाम शेर्पाले भने, 'हामी निर्वाचित भएर आएपछि भूसंरक्षण लगायतका निकायसँग पहल गरिरहेका छौँ।'"
मुस्ताङका चार स्थानीय तहको शिक्षा शाखा प्रमुखविहीन,"जोमसोम : मुस्ताङको पाँच स्थानीय तहमध्ये चारवटा स्थानीय तहमा शिक्षा शाखा प्रमुखविहीन भएको छ। सरकारले सबैमा प्रमुख पठाएपनि घरपझोङ गाउँपालिकाबाहेक सबै पालिकामा शिक्षा शाखामा प्रमुखविहीन रहेको हो। यहाँ लामो समयदेखि कर्मचारी व्यवस्थापन तथा पदपूर्ति हुन नसकेको हो। जिल्लाको लोमान्थाङ, लोघेकर दामोदरकुण्ड, वारागुङ मुक्तिक्षेत्र र थासाङमा विगत २३ वर्षदेखि शिक्षा शाखामा प्रमुख छैनन्। लामो समयदेखि स्थानीय तहमा शिक्षा शाखा प्रमुख नहुँदा शिक्षाका काम गर्न असहज भइरहेको लोमान्थाङ गाउँपालिकाका अध्यक्ष टसीनर्बु गुरुङले बताए। शिक्षा शाखा हेर्ने एकजना शाखा अधिकृत र एकजना प्राविधिक सहायकको दरबन्दी छ। तर यहाँ दरबन्दी अनुसार अझै शिक्षा शाखा हेर्ने प्रमुखको दरबन्दी पदपूर्ति हुन नसकेको लोघेकर दामोदरकुण्ड गाउँपालिकाका अध्यक्ष लोप्साङ छोम्फेल बिष्टले जानकारी दिए। संविधानले आधारभूत र माध्यमिक तहको शिक्षाको अधिकारी स्थानीय तहलाई दिइएको छ। तर, स्थानीय तहको शिक्षामा रिक्त रहेको शिक्षा शाखा प्रमुखको दरबन्दी पदपूर्ति शैक्षिक व्यवस्थापनमा समस्या उत्पन्न भएको शिक्षा विकास तथा समन्वय ईकाईका सूचना अधिकारी चन्द्रसिंह विकले बताए।"
सिन्धुलीमा एक वर्षमा १९ बालिका बालात्कृत,सिन्धुली: पछिल्लो एक वर्षमा सिन्धुलीमा १९ बालिका कलात्कृत भएका छन्। सन् २०२२ मा जिल्लामा यौन दुर्व्यवहारका ४२ घटना भएका छन्। ती मध्ये १९ जना बालिका बलात्कृत भएको अनौपचारीक क्षेत्र सेवा केन्द्र (इन्सेक)ले जनाएको छ। जिल्लामा एक वर्षमा १९ बालिका तथा १२ महिला बलात्कृत भएका छन्। दुई बाल यौन दुर्व्यवहारका घटना भएका छन् भने ९ बलात्कारको प्रयास भएको पाइएको छ। यो तथ्यांकले जिल्लामा बलत्कारका घटना बढाएको देखिन्छ। सन् २०२१ मा यौन दुर्व्यवहारका ४८ घटना भएका थिए। महिला हिंसाका घटना नियन्त्रण गर्न तथा यौन दुर्व्यवहारका घटना न्यूनीकरण गर्न कानून नै संशोधनको जरुरी रहेको जिल्ला समन्वय समितिकी उपप्रमुख शान्ता कार्कीले बताइन्।
१० लाख फिरौती माग्ने युवक पक्राउ,धनुषा : मधेस प्रदेश प्रहरीले १० लाख फिरौती माग्ने एक युवकलाई धनुषाबाट पक्राउ गरेको छ। मधेस प्रदेश प्रहरीको अनुसन्धान टोलीले रोशन कन्सट्रक्सनमा काम गर्ने राजकुमार साहसँग १० लाख रुपैयाँ फिरौती रकम माग गर्दै आएका एक युवक पक्राउ परेका हुन्। पक्राउ पर्नेमा धनुषा जनकनन्दनी गाउँपालिका चन्हा खजुरीका अन्दाजी २५ वर्षीय कमल मण्डल रहेको अनुसन्धान अधिकृत उमाशङ्कर साहले बताए। निरीक्षक साहका अनुसार कन्सट्रक्सनमा काम गर्ने साहसँग १० लाख मागेको नदिए ज्यान मार्ने धम्की दिँदै आएको थियो। मण्डललाई विशेष सूचनाका आधारमा घरबाटै हिरासतमा लिइएको र थप अनुसन्धानका लागि मण्डललाई जिल्ला प्रहरी कार्यालय धनुषामा बुझाइएको हो।
३५ तोला सुनसहित पक्राउ परेका डीएसपी ठगबहादुर केसीलाई निलम्बन गर्न सिफारिस,"काठमाडौं : इलाका प्रहरी कार्यालय बुटवलका डीएसपी ठगबहादुर केसीलाई निलम्बन गर्न सिफारिस गरिएको छ। प्रहरी प्रधान कार्यालय नक्सालले केसीलाई निलम्बन गर्न गृह मन्त्रालयमा सिफारिस गरेको प्रहरी प्रवक्ता डीआइजी टेकबहादुर राईले अन्नपूर्णलाई जानकारी दिए। उनले भने,' निलम्बनका लागि गृहमन्त्रालयसमक्ष सिफारिस पठाएका छौं। त्यसका लागि थप अनुसन्धान अघि बढ्छ।' बुटवलका एक व्यापारीसँग सुन नियन्त्रणमा लिएर आफै राखेको आरोप लागेपछि डीएसपी ठगबहादुर केसी पक्राउ परेका हुन्। प्रहरीको केन्द्रीय अनुसन्धान ब्युरो काठमाडौंको टोलीले उनलाई निवासबाटै नियन्त्रणमा लिएको हो । सरुवा भई पोखरा जाने तयारी गरिरहेका बेला अनुसन्धान टोलीले उनलाई सुन र नगदसहित आइतबार साँझ नियन्त्रणमा लिएको हो। उनको साथबाट २५ लाख नगद र ३५ तोला सुन बरामद भएको प्रहरीले जनाएको छ ।"
सम्झौताअनुसार सेवा सुविधा नपाएको भन्दै महानगरका कर्मचारी आन्दोलित,"काठमाडौं: सम्झौता पत्रअनुसार सेवा सुविधा नदिएको भन्दै काठमाडौं महानगरका कर्मचारी आन्दोलित भएका छन्। महानगरले युनिक सेक्युरिटी सर्भिस बल्खुबाट 'हायर' गरी ल्याएका सरसफाइ, सुरक्षागार्डलगायतका कर्मचारीहरु आन्दोलित भएका हुन्। कम्पनीसँग सहमति भएअनुसार सेवा सुविधा नपाएको भन्दै उनीहरु दबाब दिन आज युनिक सेक्युरिटी सर्भिस गएका थिए। सम्झौता पत्रमा मासिक तलब २० हजार पाउने भनिएपनि आफूहरुले १५ हजार मात्रै पाउने गरेको उनीहरुको गुनासो छ। उनीहरुले सम्झौता पत्रअनुसारको सुविधा पाउनुपर्ने अडान सेक्युरिटी सर्भिसका कर्मचारीसँग राखेका छन्। महानगरले आफूहरुलाई सुकुमबासी बस्ती हटाउन खटाएको र बस्ती हटाउने क्रममा घाइते हुँदा उपचार खर्च नदिएको उनीहरुको दुखेसो छ। अनधिकृतरुपमा राखिएका विज्ञापन बोर्ड, होडिङ बोर्ड हटाउन महानगरले आफूलाई खटाउने र सोही क्रममा चोटपटक लाग्दा उपचार खर्च नदिएको उनीहरुको भनाइ छ। काठमाडौं महानगरपालिकाले भदौमा टेन्डर आह्वान गरेर युनिक सेक्युरिटीमार्फत करारमा एक वर्षका लागि नगर प्रहरी राखेको थियो। निजी सेक्युरिटी कम्पनीमार्फत पूर्वसेना, प्रहरीलाई छनौट गर्ने गरी टेण्डर समेत आह्वान भएको थियो। महानगरले नयाँ थपेको नगर प्रहरीलाई मासिक २० हजार ५ सय ३२ दिनेगरी युनिक सेक्युरिटी कम्पनीसँग ४ करोड ३२ लाख ४० हजारमा सम्झौता गरेको हो। नगर प्रहरीलाई आवश्यक पर्ने पोशाक, चुस्ता, सिटी कड, रेनकोट, गमबुट, टर्च लाइट, ज्याकेट सबै महानगरले उपलब्ध गराउने सम्झौता रहेको छ। तर काठमाडौं महानगरका नगर प्रहरी समयमा तलब नपाएको भन्दै आन्दोलित बनेका छन्। महानगरले निजी सेक्युरिटी कम्पनीमार्फत करारमा राखेका नगर प्रहरीले २३ महिनादेखि तलब नपाएको गुनासो समेत गरेका छन्। काठमाडौं महानगरले सेक्युरिटी कम्पनीलाई हाजिरी विवरण पठाएको जानकारी गराएपनि कम्पनीले आइनपुगेको भन्दै कम्पनीले तलब नदिएको नगरप्रहरीको गुनासो छ।"
अत्यधिक धूँवा फाल्ने १३ सवारी साधनका चालकलाई कारबाही,"काठमाडौं : अत्यधिक धूँवा फाल्ने १३ सवारी साधनका चालकलाई ट्राफिक प्रहरीले कारबाही गरेको छ। काठमाडौंको कलंकीमा मंगलबार गरिएको विशेष चेकिङका क्रममा अत्यधिक धूँवा फाल्ने सवारी साधनका चालकलाई कारबाही गरिएको हो। १० वटा पिकअप भ्यान, भाडाको बस, माइक्रो र ट्रक एकएक गरी १३ वटा सवारी साधन कारबाहीमा परेको काठमाडौं उपत्यका ट्राफिक प्रहरी कार्यालयले जनाएको छ। टोलीले मंगलबार कलंकीमा ४० वटा सवारी साधनलाई चेक गर्दा १३ ओटा कारबाहीमा परेका हुन्। सवारी साधन मर्मत पश्चात तोकिएको जरिवाना तिरी ट्राफिक प्रहरीले नियन्त्रणमा लिएका कागजपत्र फिर्ता दिइने छ ।"
"अब ४ दिन पहिले सेन्सर सिफारिस लिए हुने, राति ११ बजेपछि फिल्म हेर्न पाइने","काठमाडौं : चलचित्र विकास बोर्डले फिल्म सेन्सरसम्बन्धी नियमलाई परिवर्तन गरेको छ। सोमबार बसेको बोर्ड बैठकले एक हप्ता अघिदेखि नै फिल्म सेन्सरलाई सिफारिस गर्नुपर्ने नियम परिवर्तन गरी अब चारदिन अगावै दरखास्त पेश गर्दा हुने नयाँ निर्णय गरेको हो। पहिला स्वेदशी तथा विदेशी फिल्मको सेन्सर सिफारिस लिनका लागि एक हप्ता अगाडि दरखास्त पेश गर्नुपर्ने नियम थियो। यस्तै, बोर्डले बेलुकी ११ बजेपछि फिल्म प्रदर्शन गर्नुपर्दा आवश्यक शान्ति सुरक्षाको व्यवस्था गरी प्रदर्शन गर्न सक्ने निर्णय गरेको छ। तर, उक्त समयमा फिल्म प्रदर्शन गर्नुपरे बोर्डलाई जानकारी गराउनुपर्नेछ। यसअघि बेलुका ११ बजेसम्म सकिने गरी चलचित्र प्रदर्शन गर्नुपर्ने नियम थियो। ११ बजेपछि प्रदर्शन गर्नुपरेमा सम्बन्धित जिल्ला प्रशासन कार्यालयको स्वीकृति लिइ चलचित्र विकास बोर्डलाई समेत जानकारी गराउनुपर्ने प्रावधान थियो। साथै नेपाल चलचित्र क्षेत्रका समस्याहरुको समाधान र यस क्षेत्रको हितका लागि विभिन्न संघसंस्थाहरुसँग वार्ता,छलफल तथा अन्तरक्रियाको लागि चलचित्र विकास बोर्ड सदैव तयार रहेको अध्यक्ष भुवन केसीले बताएका छन्। चलचित्र संघले एक हप्ताअघि सेन्सर सिफारिस लिनुपर्ने, ११ बजेपछि फिल्म प्रदर्शन गर्न नपाउने बोर्डको निर्णयविरुद्ध आन्दोलन घोषणा गरेको थियो।"
स्थानीय तहले तोकेको मूल्यमा पाउँदैनन् कृषकले मल,"ओखलढुंगा : ओखलढुंगाका स्थानीय तहले मलको मूल्य मनपरि तोकेका छन्। त्यसरी तोकिएको मूल्यमा पनि किसानले मल पाएका छैनन्। यसरी कुनै मापदण्डविनै मूल्य तोक्ने स्थानीय तहमा मानेभञ्ज्याङ गाउँपालिका अगाडि छ। मल खरिद गरेका पालिकामध्येकै महंगो मूल्य राखेर आपूर्तिकता छनौट गरेको छ। ढुवानीका हिसाबले मानेभञ्ज्याङ जिल्लाकै सबैभन्दा सुगम पालिका हो। यसले युरिया मलको प्रतिबोरा मूल्य १ हजार ३१० रुपैयाँ तोकेको छ। यो पालिकाबाट २६ किलोमिटर टाढा रहेको सदरमुकाम रहेको सिद्धिचरण नगरपालिकाले १ हजार २०० तोकेको छ भने मानेभञ्ज्याङदेखि ५२ किलोमिटर टाढा ढुवानी गरेर लानुपर्ने प्राप्चासम्मका लागि मोलुङ गाउँपालिकाले १ हजार २०२ रुपैयाँ तोकेको छ। टाढा ढुवानी गर्ने पालिकाको दर र नजिक रहेको पालिकाको दरमा फरक मात्रै होइन किसानलाई सहज रूपमा मल उपलब्ध पनि भएको छैन। भएको मल पनि वडाध्यक्षको कोटा र किसानका नाममा बिचौलियाले लिएर मनलाग्दी मूल्य असुलिरहेका छन्। यसबारे स्थानीय सरकार मौन छन्। मोलुङले तोकेको मूल्यभन्दा बढी नलिन लिएको भएमा फिर्ता गर्न निर्देशन दिएको गाउँपालिकाले जनाएको छ। त्यहाँ पनि तोकिएभन्दा बढी मूल्यमा बेचेको गुनासो थियो। सिद्धिचरण नगरपालिकाले १ हजार २०० प्रतिबोरा युरियाको मूल्य तोकेपनि विगुटारका किसानले वडाबाट १ हजार ४ सय रुपैयाँ तिरेर मल लगेका छन्। २ सय बढी वडाले असुलेको छ। विगुटारका किसान डिल्ली दाहालले १ हजार ४ सयमा वडाबाट मल ल्याएको बताए। उनले भने 'वडा अध्यक्षले पहल गरेर गाउँमै मल दिनुभएको छ, अझै थप उहाँको कोटाबाट पनि दिने भन्नुभएको छ।' युरियाबाहेक डिएपी र पोटासको मूल्य पनि तीन तहमा तिनै किसिमको मात्रै छैन प्रतिबोरा २ सय देखि ५ सयसम्म बढी मूल्य तिरेर किसानले मल किनेका छन्। उनीहरूले बढी मूल्य तिरेपनि भनेको समयमा मल नपाएको गुनासो छ। जिल्लाकै महंगो मूल्य तोकेको मानेभञ्ज्याङ गाउँपालिकाले वषौंदेखि एउटै सहकारीलाई आपूर्तिकर्ता बनाएको छ। सहकारी र जनप्रतिनिधिको मिलेमतोमा यस्तो भएको गाउँपालिकाकै कर्मचारी बताउँछन्। उनले नाम उल्लेख नगर्ने शर्तमा भने 'माथिल्लो तहका कर्मचारी र पालिका प्रमुखहरूबीच अहिले पालिकामा चाहिने सामान कस्ले खरिद गर्ने र कमिसन लिने भन्ने प्रतिस्पर्धा जस्तो छ, त्यहाँ पनि त्यही भएको होला।' मलको मूल्यका बारेमा गाउँपालिकाका प्रमुख प्रशासकीय अधिकृत छविलाल राईले मलको मूल्य र आपूर्तिकर्ताबीच आफूलाई जानकारी नभएको बताए। उनले पालिकाका अध्यक्ष र जनप्रतिनिधिहरूसँग सोध्नु भन्दै पन्छिए। आपूर्तिकताका रूपमा चयन भएको नवयुग प्रगतिशील सहकारीका युवराज राईले भने पालिकाले तोकेको दरमा मल ल्याएको र सोही दरमा बेचेको बताए। 'किसानहरूले किनेर बिचैमा बेचेर बढी मूल्य लिएको हुनसक्छ तर हामीले तोकेभन्दा एक रुपैयाँ बढी मूल्य लिएको छैन' उनले भने। पालिका अध्यक्ष ज्ञानेन्द्र रुम्दालीले मलका विषयमा उठेको सवालबारे आफू निर्वाचित भएपछि मलको आपूर्तिकर्ता छनौट र मूल्य निर्धारण नभएको जानकारी दिए। अघिल्लो कार्यकालमा भएको निर्णय कार्यन्वय भएको हुनसक्ने उनको भनाइ छ। अध्यक्ष रुम्दालीले तत्काल यसबारे छलफल गरेर किसानको गुनासो सम्बोधन गर्ने बताए।"
भक्तपुरमा निःशुल्क लोकसेवाको कक्षा सञ्चालन हुने,"भक्तपुर : भक्तपुरको सूर्यविनायक नगरपालिकाले लोक सेवा आयोगको तयारी कक्षा सञ्चालन गर्ने भएको छ। नगरपालिकाले युवाहरूका लागि सो कक्षा निःशुल्क सञ्चालन गर्ने भएको हो। सूर्यविनायक नगरपालिकाका प्रमुख प्रशासकीय अधिकृत राजेन्द्र प्रसाद कँडेलले आजबाट फारम भर्न सुरु भएको जानकारी गराए। उनले मंसिर १७ गतेसम्म फारम भर्न पाउने जनाएका छ। सूचनामा वार्षिक बजेट तथा कार्यक्रमअनुसार नगरपालिकामा स्थायी बसोबास गर्ने लोकसेवा तयारी कक्षा लिन इच्छुक युवा युवतीलाई सहयोग गर्ने उद्देश्यले निः शुल्क लोकसेवा तयारी कक्षाको संचालन गर्न लागेको उनले भनाइ छ। साथै उनले नगरपालिको १० वटै वडामा नै कक्षा सञ्चालन गर्ने बताए। त्यसका लागि १८ वर्ष उमेर पूरा भएको, कक्षा १२ उत्तीर्ण गरेको तथा सम्बन्धित वडा कार्यालयको सिफारिस जरुरी रहेको नगरपालिकाले जनाएको छ।"
अलपत्र बथनाहाकटहरी रेलमार्ग नेपाललाई हस्तान्तरणको तयारी,"विराटनगर : मुआब्जा विवादका कारण अलपत्र अवस्थामा रहेको बथनाहाकटहरी रेलमार्ग भारतले नेपाललाई हस्तान्तरण गर्ने तयारी गरेको छ। भारतीय भन्सार बिन्दुबाट विराटनगरको बुधनगरस्थित एकीकृत भन्सार जाँच चौकीसम्मको ८ किलोमिटरमा निर्माण सम्पन्न योजना भारतले नेपाललाई हस्तान्तरण गर्न लागेको हो। कुल १८६ किलोमिटरमध्ये मुआब्जा विवादका कारण कटहरीतर्फको ५६ किलोमिटरमा काम सम्पन्न हुन नसकेपनि निर्माण सम्पन्न भएको बाँकी योजना नेपाल सरकारलाई हस्तान्तरण गर्न लागिएको रेल विभागले जनाएको छ। विभागका अनुसार भारतको बथनाहादेखि मोरङको कटहरीसम्मको १८६ किलोमिटर रेलमार्गमध्ये ५ किलोमिटर भूभाग भारतमै पर्छ। रेलमार्गले नेपालतर्फ भने भारतीय भन्सार बिन्दुबाट कटहरीसम्म १३६ किलोमिटर भूभाग ओगटछ। जसमा अहिले विराटनगर१८ भेडियारीस्थित भारतीय भन्सार बिन्दुबाट उत्तर बुधनगर कस्टम यार्डसम्मको ८ किलोमिटरमा स्टेशनसहित रेलमार्ग निर्माण कार्य सम्पन्न भइसकेको छ। विराटनगररङ्गेली सडकसँग जोडिएको कटहरी गाउँपालिकासम्म रेल ल्याउने योजना भएपनि मुआब्जा विवादका कारण यो क्षेत्रमा काम अघि बढ्न सकेको छैन्। २०६८ सालदेखि सुरु भएको बथनाहा कटहरी रेलमार्गको निर्माण कार्य २०७३ सालमा सम्पन्न भइसक्नुपर्ने थियो। त्यसका लागि ४ वर्षअघि मात्रै भारतको बथनाहादेखि बुधनगर स्टेशनसम्म रेलको लिक समेत परीक्षण गरिएको थियो। तर, कटहरी खण्डको मुआब्जा विवादका कारण भारतीय पक्षलाई जग्गा हस्तान्तरण गर्न ढिलाइ भएपछि बुधनगरसम्म मात्रै भएपनि सरकारले मालवाहक रेल सञ्चालनको तयारीसहित योजना हस्तान्तरणको प्रक्रिया थालेको रेल विभागका प्रवक्ता अमन चित्रकारले बताए। उनले भने, मुआब्जा विवाद सर्वोच्चमा विचाराधीन छ। त्यसैले प्रारम्भिक चरणमा ८ किमिमै भएपनि रेल सञ्चालनको तयारी सहित हस्तान्तरण प्रक्रिया अघि बढाइएको हो। मोरङको कटहरीस्थित रेल स्टेशन क्षेत्रको ११९ बिगाहा जग्गा अधिग्रहणमा विवाद भएपछि सो क्षेत्रमा निर्माण कार्य अझैपनि अलपत्र छ। मुआब्जा निर्धारण समितिको प्रतिकठ्ठा २ लाखको दरले मुआब्जा दिने निर्णयप्रति जग्गाधनीहरूको असहमति छ। अदालतले ८ लाखका दरले मुआब्जा दिनुपर्ने फैसला गरिदिएपनि सरकारले मुआब्जा वितरणमा ढिलाइ गरेपछि स्थानीय ५६५ जग्गा धनीहरूमध्ये २२ जनाले सर्वोच्च अदालतमा मुद्दा नै दर्ता गरेका छन्। मुआब्जा विवाद सर्वोच्च प्रवेश गरेपछि अदालतको फैसला कुर्नुको अन्य कुनै विकल्प नरहेको मोरङका प्रमुख जिल्ला अधिकारी काशीराज दाहालले बताए। जग्गाधनीहरूले अदालतको फैसला बमोजिम मुआब्जा वितरण गर्नुपर्ने मागसहित रेलवे जग्गा अधिग्रहण पीडित संघर्ष समिति गठन गरेर निरन्तर संघर्ष गर्दै आइरहेका छन्। संघर्ष समितिका सचिव विश्वनाथ माझी भन्छन, अदालतको फैसला समेत नमानेपछि मुद्दा प्रक्रियामा जान बाध्य भएका हौं। माग सम्बोधन नभएसम्म संघर्ष जारी रहन्छ। सन् २०१० मा राष्ट्रपति रामवरण यादव भारत भ्रमणमा जाँदा नेपाल र भारतको सीमा जोड्ने गरी ५ स्थानमा रेलमार्ग निर्माण गर्ने सहमति भएको थियो। त्यसको १ वर्षपछि भारत सरकारको सहयोगमा सन् २०११ बाट भारतको बथनाहादेखि मोरङको कटहरीसम्म रेलमार्ग निर्माणको काम सुरु भएको थियो। ८ वर्षभित्र अर्थात् सन २०१९ डिसेम्बर १२ सम्म रेलमार्ग निर्माणको कार्य सम्पन्न गर्ने लक्ष्य थियो। तर, कटहरी क्षेत्रमा पर्ने करिब ५६ किलोमिटरमा स्थानीय जग्गाधनीले सरकारी मूल्याङ्कनका आधारमा मुआब्जा नलिने अडान लिएपछि सो क्षेत्रमा रेलमार्ग विस्तार हुन सकेको छैन। मुआब्जा विवादका कारण मोरङको कटहरीमा निर्माण गरिने भनिएको रेल स्टेशनको काम पनि अघि बढ्न नसकेको मोरङका प्रमुख जिल्ला अधिकारी काशीराज दाहाल बताउँछन्। भारतीय निर्माण कम्पनी इरकोण इन्टरनेशनलका अनुसार नेपालतर्फको रेल लिक बिछ्याउने कार्यमा २ अर्ब १३ करोड खर्च भइसकेको छ। भारतको बथनाहाबाट विराटनगरको भेडियारीसम्मको रेलमार्ग निर्माणका लागि कुल ४ अर्ब ४८ करोड खर्च भएको जनाइएको छ।"
लागूऔषधको मुडमा काकीको हत्या,"जनकपुरधाम : सोमबार साँझ ५ बजे जिल्ला प्रहरी कार्यालय धनुषामा पहिलो ग्यास सिलिण्डर पड्किएर एक जनाको मृत्यु भएको खबर आयो। त्यसको केही छिनमै करेन्ट लागेको एक जनाको घटना स्थलमा मृत्यु भएको भन्ने खबर आयो। साथै घटनामा एक डेढ वर्षीय बालक गम्भीर घाइते भएको खबर जिल्ला प्रहरीको मोबाइल सेटमा जानकारी प्राप्त भयो। घटनाको जानकारी पछि घाइते बालकलाई उपचाररत जनकपुरका एक हस्पिटलमा प्रहरीको टोली सत्यतथ्य बुझ्न लागे। तर प्रहरीको टोलीले करेन्ट लागेका घटना भएको कुनै तथ्य फेला पार्न सकेन्। बरु कसैले चिर्पट जस्तो भारी सामानले हान्दा बच्चाको गाला, मुख तथा टाउकोमा गम्भीर क्षति पुगेको भेटियो। प्रहरीको टोली वास्तविक बुझ्न घटना स्थल धनुषाको विदेह नगरपालिका७ बेलापट्टी श्रीराम साहको घर पुग्यो। घटनाको प्रकृति हेर्दा भनिएको भन्दा वास्तविकता फरक थियो। अनुसन्धानमा संलग्न अनुसन्धान अधिकृतले भने, घटना स्थलमा मृतक कविता देवी साहको अनुहारको भागमा गम्भीर चोट लागेको र अर्धनग्न अवस्थामा रक्ताम्य भेटिएपछि प्रहरीको शंका यर्थाथमा परिणत भयो। कुकुर सहितको अनुसन्धान टोलीले मृतकका भतिजा दिलिप साहलाई शंकास्पद अवस्थामा फेला पक्राउ गरी सोधपुछ सुरु गर्यो। पक्राउ पछि प्रहरीको अनुसन्धानमा दिलिपको बुढीऔला तथा घाँटीमा चिथोरिएको भेटियो। प्रहरी अधिकृतले भने, दिलिपको शरीरको खानतलासी गर्दा निजको अन्डरवेयरमा लुकाएर राखेको मृतक कविता देवी साहको मोबाइल भेटियो। साथै अण्डरवेयरमा रगत लागेको धब्बा भेटियो। थप खोज्दै जादा भेष्ट र पाइन्ट समेत रगत लागेको अवस्थामा ब्यागमा लुकाएर राखेको भेटयो। बयानमा दिलिपले घरमा कोही नभएको मौका छोपेर घरमा गएको र अनावश्यक विषयमा विवाद भएपछि र ढोकमा लाउने विलैया (चिर्पट)ले हानेको स्विकार गरिसकेको जिल्ला प्रहरी कार्यालय धनुषाले जनाएको छ। दिलिपले नातामा आफ्नै काकी पर्ने ३० वर्षीय कविता साहलाई मारेको र १४ महिने बच्चालाई चिपर्टले हानेर गम्भीर घाइते बनाए स्वीकार गरेर बयान दिएको प्रहरी श्रोतको भनाइ छ। प्रहरीले अनुसन्धान पश्चात मंगलवार धनुषा जिल्ला अदालतवाट कर्तव्य ज्यान मुद्दा शिर्षकमा म्याद लिई थप अनुसन्धान अगाडि बढाएको जनाएको जिल्ला प्रहरी कार्यालय धनुषाका प्रहरी नायव उपरीक्षक प्रदीपबहादुर क्षेत्रीले जानकारी दिए।"
प्रदेश १ को प्रथम अधिवेशन आह्वान,"विराटनगर : प्रदेश १ प्रदेशसभाको प्रथम अधिवेशन आह्वान गरिएको छ। प्रदेश प्रमुख पर्शुराम खापुङले पुस १७ गते दिउँसो १ बजेका लागि अधिवेशन आह्वान गरेका हुन्। नवनिर्वाचित प्रदेशसभा सदस्य (प्रदेश सांसद)ले सोमबार शपथग्रहण गरिसकेका छन्। नयाँ सांसदले शपथग्रहण गरेलगत्तै प्रदेश सरकारले सोमबार नै प्रदेशसभाको अधिवेशन आह्वानका लागि प्रदेश प्रमुखलाई सिफारिस गरेको थियो। त्यही सिफारिसका आधारमा प्रदेश प्रमुख खापुङले पहिलो संसद अधिवेशन आह्वान गरेका हुन्। संविधानको धारा १८३ को उपधारा १ बमोजिम नयाँ संसदको पहिलो अधिवेशन आह्वान गरिएको छ। प्रदेश सांसदलाई ज्येष्ठ सदस्य गयानन्द मण्डलले शपथ गराएका थिए। त्यसअघि उनले प्रदेश प्रमुखबाट शपथ खाए। अब नयाँ सभामुख चयन नभएसम्म प्रदेशसभाको बैठक मण्डलकै अध्यक्षतामा बस्ने छ। ९३ सदस्यीय प्रदेशसभामा एमालेका ४०, नेपाली कांग्रेसका २९, माओवादीका १३, राष्ट्रिय प्रजातन्त्र पार्टी (राप्रपा)का ६, नेकपा (एकीकृत समाजवादी)का ४ र जनता समाजवादी पार्टी (जसपा)का १ जना सांसद छन्।"
नुब्री संस्कृति: हिंसा नगर्न पशु चौपायालाई छेत्तर! (फोटो फिचर),"गोरखा: अहिंसाका पक्षधर गोरखाको नुब्री(मनास्लु) क्षेत्रका बासिन्दाले यो वर्ष करिब १५० याक, चौँरी, झोपालाई छेत्तर गरे(जन्तर लगाए)। चुमनुब्री गाउँपालिका १ सामागाउँमा खेम्पो पासाङ तेञ्जिन र खेम्पो कर्मा ओर्केनले धार्मिक विधिबाट १५० भन्दा धेरै याक, चौरी, भोपाको वर्षेनी कानमा जन्तर बाँधेर छेत्तर गर्ने चलन छ। एक वर्ष यता खेम्पो पासाङ तेञ्जिङले ६० र खेम्पो कर्मा ओर्केनले ७८ याक, चौँरी, झोपाको छेत्तर गरेका हुन् । छेत्तर गरेपछि ती पशुलाई हिंसा नगर्ने, भारी पनि नबोकाउने र नबेची जंगलमा छाड्ने गरिएको स्थानीय वीरबहादुर लामाले बताए। नुब्री क्षेत्रमा सतप्रतिशत बौद्ध धर्मावलम्बीको बसोबास छ। अहिंसा प्रवर्द्धन गर्न बुद्ध धर्म गुरुले वर्षेनी छेत्तर गर्ने चलन चलाएको लामाको भनाइ छ । याक, चौरी, झोपालाई छेत्तर गर्ने हाम्रो नुब्रीको प्राचीन कालदेखिको परम्परा हो । छेत्तर गरेपछि याकचौँरीको पनि आयु बढ्ने, आफ्नो पनि आयु बढ्ने जनविश्वास छ, स्थानीय वीरबहादुर लामा भन्छन्, छेत्तर गरेपछि ती याक, चौँरी, झोपालाई काटमार गर्न पनि हुदैन, बेच्न पनि हुदैन, भारी बोकाउन पनि हुदैन । छेत्तर गरेपछि ग्रहदशा काटिन्छ भन्ने जनविश्वास छ। छेत्तर गर्ने पशुचौपायालाई लामा गुरुहरुले पशुधनीलाई न्यूनत्तम पैसा तिर्छन् । एउटा याकलाई एक लाखसम्म पर्छ। तर छेत्तर गर्नका लागि लामा गुरुले नौ, १० हजार तिरेर लान्छन्, अर्का स्थानीय मिङ्मार लामाले भने, यो वर्षचाहिँ लामा गुरुले एउटाको ५० हजार रुपैयाँका दरले तिरेर ६० याक, चौरीको छेत्तर गरे। अर्को खेपमा ७८ वटाको छेत्तर गरे। याकचौँरीलाई छेत्तर गरेपछि ग्रह, दशा काटिन्छ भन्ने जनविश्वास रहेको उनको भनाइ छ। छेत्तर हिमालपारीको नुब्री उपत्यकाको मौलिक संस्कृति हो। दुर्घटनामा नपरे एउटा याक करिब २० वर्ष बाँच्छ । याक र झोपा २५, ३० वर्षसम्म बाँच्छ । ६७ वर्ष पुगेर छिप्पेको याक, चौरी, झोपालाई लामाले दिन, बार मिलाएर छेत्तर गर्छन्। मन्त्र पढेर शुद्ध पारिएका पाँच रङका कपडाका टुक्रा(सुङ रे)लाई लामाले ती पशु चौपायाका कानमा झुण्ड्याइदिने चलन छ। कानमा त्यस्ता जन्तर झुण्ड्याएका पशुचौपायालाई काटमार गर्न नपाइने, बेच्न, भारी बोकाउन, दूध दुहुनसमेत नपाइने परम्परा रहेको वडा अध्यक्ष कर्मा छेवाङ लामा बताउँछन् । उनका अनुसार त्यस्ता पशुचौपाया मरेपछि गिद्धलाई खुवाइन्छ।"
भरुवा बन्दुकसहित युवक पक्राउ,नुवाकोट : नुवाकोटको किम्ताङमा भरुवा बन्दुकसहित युवक पक्राउ परेका छन्। म्यागङ गाउँपालिका४ किम्ताङमा एक थान भरुवा बन्दुकसहित स्थानीय ३० वर्षीय इमान तामाङ पक्राउ परेका जिल्ला प्रहरी कार्यालय नुवाकोटले जनाएको छ। विशेष सूचनाका आधारमा उनी सार्वजनिक स्थलबाट पक्राउ परेका हुन्। प्रहरी नायव उपरिक्षक रुपक खड्काले जानकारी दिए। उनका अनुसार युवक इमानलाई कारबाहीका लागि हातहतियार तथा खरखजाना ऐनअन्तर्गत मुद्दा दायर गरिएको छ।
शिक्षाका विकृतिलाई कार्टुनमार्फत् झटारो,"काठमाडौं : शैक्षिक क्षेत्रमा देखिएका विकृतिविसंगतिलाई कार्टुनमार्फत् प्रदर्शन गरेर जवाफदेहीतामाथि प्रश्न उठाइएको छ। राजधानीमा आयोजित २ दिने शैक्षिक कार्टुन प्रदर्शनीमा ६५ वटा कार्टुन अर्थात् व्यङ्ग्य चित्रमार्फत् सरोकारवालाबाट जवाफदेहीता खोजिएको हो। शिक्षाका लागि राष्ट्रिय अभियान (एनसिई) नेपालको आयोजना र कार्टुनिस्ट क्लब अफ नेपालको सहयोगमा कार्टुन प्रदर्शन गरिएको हो। रुपान्तरणसहितको सार्वजनिक शिक्षामा आधारित सार्वजनिक शिक्षा सम्मेलन२०७९ को अवसरमा नेपाल आर्ट काउन्सिलमा सोमबार र मंगलबार कार्टुन प्रदर्शनमा राखिएको थियो। शैक्षिक मुद्दालाई अझ बढी मुखरित बनाउन नविन शैली र सशक्त सन्देश दिने माध्यम कार्टुनलाई अपनाएको एनसिई नेपालका अध्यक्ष राजेन्द्र पहाडी बताउँछन्। उनका अनुसार कार्टुनिष्ट क्लब अफ नेपालसँगको सहकार्यमा ब्ल्याकबोर्ड शीर्षकमा कार्टुन प्रदर्शनीमा जुटेको उनको भनाइ छ। उनका अनुसार मूलत कोभिडकालमा शिक्षाका लागि भोग्नुपरेको कठिनाइलाई देखाउँदै समसामयिक घटना र विषयवस्तुमाथि व्यंग्यात्मक प्रश्न उठाएका छन्। प्रदर्शनीमा रहेका कार्टुनका सनदेशले शिक्षाका नीति निर्माता, तिनै तहका सरकार, शिक्षक, विद्यार्थी, अभिभावक, अभियन्तालगायत सबै सरोकारवालालाई घच्घच्याउने अपेक्षा गरेका छौं, उनले भने। त्यसैगरी प्रदर्शनीमा करिब ६ वटा कार्टुन सिर्जना गरेका एनसिई नेपालका महासचिव समेत रहेका सुदर्शन सिग्देल शिक्षामा भएका विकृतिलाई कार्टुनमार्फत् झटारो हान्न खोजेको तर्क गर्छन्। कार्टुनिस्ट क्लब अफ नेपालका अध्यक्ष वासु क्षितिज बहुसंख्यक जनताका छोराछोरी नेपालको सार्वजनिक शिक्षामा भएको तर शिक्षा नसुध्रिएकाले कार्टुनमार्फत् जवाफदेहीता खोजिएको बताउँछन्। उनी भन्छन्, शिक्षक, विद्यार्थी, अभिभावक, सरकार र सम्बन्धित पक्षलाई रोचकघोचक तरिकाले कार्टुन विधामार्फत् बुझाउन खोजेका हौं। अध्यक्ष क्षितिजका अनुसार प्रदर्शनमा राखिएका कार्टुनले नेपालको शिक्षामा भोगिएका दुई अवधिलाई झल्काउँछ। त्यो हो कोभिड१९ को संकटपूर्ण अवधि र वर्तमान शिक्षाको दूरावस्था। कोभिड महामारीमा भोग्नुपरेको कठिनलाई, शिक्षामा अहिलेको बेथिति, संविधानमा व्यवस्था भए पनि बालबालिकाले सार्वजनिक विदालयमा निःशुल्क शिक्षा पाउन बञ्चित हुनुपरिरहेको अवस्थालगायत दर्जनौं मुद्दालाई कार्टुनमा दर्शाउन खोजिएको छ, उनले भने, कार्टुनले नीति बनाउने तर कार्यान्वयन नगर्नेलाई घोच्नेछ। जवाफदेही बनाउनेछ। यसको शस्नदेश सिंहदरबारदेखि विद्यालयका कक्षाकोठा र अभिभावकका कानसम्मै पुग्नेछ भन्ने विश्वास छ। सार्वजनिक शिक्षा सम्मेलनमा पूर्व उपकूलपती केदारभक्त माथेमा सार्वजनिक विद्यालयका शिक्षकलाई तालिम दिँदा पनि व्यवस्थापन गतिलो नहुँदा शैक्षिक गुणस्तरमाथि उठ्न नसकेको औंल्याए। निजी विद्यालयका शिक्षक यस्ता अवसरबाट वञ्चित, कम तलब तथा सुविधा भए पनि शैक्षिक गुणस्तर तुलनात्मक रूपमा राम्रो हुनुको कारण वयवस्थापन पक्ष बलियो भएकाले उनको तर्क छ। सार्वजनिक विद्यालयले कमजोर विद्यार्थीलाई बढी सिकाईमा जोड दिनुपर्छ। सबै विद्यार्थीको वनरसिप लिन सक्नुपर्यो, उनले भने, 'हरेक स्कुल ट्रस्टीबाट चलाए प्रभावकारी हुन्छ। अब यतातिर पनि सोच्न जरुरी छ।"
अस्पतालको शौचालयमा बच्चा जन्माएर आमा फरार,मलंगवा: प्रदेशिक अस्पताल मलंगवा सर्लाहीमा बच्चा जन्माएर आमा फरार भएकी छन्। सुत्केरी गराउन पुगेक उनले छोरालाई जन्मदिएर फरार भएको जिल्ला प्रहरी कार्यालय सर्लाहीले जनाएको छ। भारत बिहारको सीतामढी सोनवर्षाकी करिब २२ वर्षीया सैयम कुमारीले बच्चालाई जन्म दिएर फरार भएको जिल्ला प्रहरी कार्यालय मलंगवाका प्रहरी नायब उपरीक्षक विजय यादवले जानकारी दिए। सुत्केरी गराउन अस्पताल पुगेकी उनी शौचालन जान निस्किएकी थिइन्। बच्चालाई शौचालयमा नै जन्माएर उनी फरार भएको यादवले बताए। शौचालयमा बच्चा रोएको सुनेपछि घटना बाहिरिएको हो। शिशुको अवस्था अहिले समान्य छ। शिशुलाई एकद्वार संकट व्यवस्थापन केन्द्र (ओसिएमसी)को जिम्मा लगाई अस्पतालमा नै राखिएको छ। फरार सैयमको खोजी जारी रहेको प्रहरीले जनाएको छ।
नायव सुब्बाविरुद्ध भ्रष्टाचार मुद्दा,"काठमाडौं : कालीकोटको खाँडाचक्र नगरपालिकाका नायव सुब्बाविरुद्ध भ्रष्टाचार मुद्दा दायर भएको छ। अख्तियार दुरुपयोग अनुसन्धान आयोगले नायव सुब्बा दिपकराज देवकोटाविरुद्ध गैरकानुनी लाभ तथा हानी पुर्याइ भ्रष्टाचार गरेको आरोपमा मंगलबार विशेष अदालत काठमाडौंमा मु्द्दा दायर गरेको हो। नगरपालिकाले पोल्ट्री बंगुर फार्मसँग ४२० कुखुरा उपलब्ध गराउने गरी सम्झौता गरेको थियो। तर, नायब सुब्बा देवकोटाले उक्त फार्मको नाममा भुक्तानी लिइ चेक लुकाएर फार्मसँग घुस माग गरेको उजुरी निवेदनका आधारमा अनुसन्धान गर्दा भ्रष्टाचार गरेको पाइएकाले मुद्दा दायर गरेको अख्तियारका प्रवक्ता श्यामप्रसाद भण्डारीले जानकारी दिए। उनले सोही क्रममा एक लाख सन्तानब्बे हजार आठ सय रुपैयाँ हिनामिना गरेको पाइएको अख्तियारको ठहर छ। अख्तियारका अनुसार देवकोटाले पोल्ट्री बंगुर फार्मलाई १ लाख ८० हजार १८० रुपैयाँ सम्झौताअनुसार कुखुरा चल्लाको भुक्तानी दिनुपर्नेमा उक्त रकमबाट ३० हजार १८० रुपैयाँ घुस लिएको पाइएको छ। भ्रष्टाचार निवारण ऐन, २०५९ को दफा ३ को उपदफा ९१० र ऐऐ दफा ३ को उपदफा ९१० को खण्ड (ख) बमोजिम कसुर गरेकोले ३०,१८० रुपैयाँ विगो कायम गरी भ्रष्टाचार मुद्दा दायर गरिएको अख्तियारले जनाएको छ।"
अस्ताए बुद्ध एयरका संस्थापक,"काठमाडौं : बुद्ध एयर नेपालको निजी विमानसेवा कम्पनीमध्ये सबैभन्दा लामो समय नेपाली आकाशमा उडान भर्ने नेपाली विमान कम्पनी हो। सुरक्षित र भरपर्दो सेवाका लागि पहिलो रोजाइ नै बुद्ध एयर बनेको छ। बुद्ध एयरलाई यो अवस्थामा पुर्याउनका लागि सुरेन्द्रबहादुर बस्नेतको महत्त्वपूर्ण योगदान रहेको कम्पनीका मानव संसाधन विभाग प्रमुख खगेन्द्र बस्नेत सम्झिन्छन्। विसं १९८४ मा जन्मिएका बस्नेतको ९५ वर्षको उमेरमा आइतबार निधन भएको छ। उनै बस्नेतले ७० वर्षको उमेरमा निजी क्षेत्रको उड्डयन कम्पनीको रूपमा बुद्ध एयर स्थापना गरेका हुन्। सन् १९९७ मा स्थापना भएको बुद्ध एयरले २५ वर्षदेखि निरन्तर सेवा दिँदै आइरहेको छ। बुद्ध एयरको आन्तरिक उड्डयन क्षेत्रमा करिब ६५ प्रतिशत बजार हिस्सा छ। करिब १२ गन्तव्यमा कम्पनीले दैनिक ७५ उडान गर्दै आएको छ। बुद्ध एयरसँग १६ विमान छन्। ११ वटा ७२ सिट क्षमताका, ३ वटा ४७ सिट क्षमताका र २ वटा १९ सिट क्षमताका विमान छन्। कम्पनीले चालू आर्थिक वर्षमा करिब १४ अर्ब आम्दानीको लक्ष्य छ। ७२ सिटे थप तीन विमान ल्याउन तयारी भइरहेको कम्पनीका मानव संसाधन विभाग प्रमुख खगेन्द्र बस्नेत बताउँछन्। सरकारी सेवाबाट अवकाश पाएपछि स्वर्गीय सुरेन्द्रबहादुर बस्नेतले उड्डयन क्षेत्रमा लाग्ने निधो गरेका हन्। कारण थियो, बस्नेतका कान्छा छोरा शिवेन्द्रबहादुर बस्नेत सन् १९९४ मा हेलिकप्टर पाइलटको तालिम पूरा गरेर युक्रेनबाट फर्किएका थिए। त्यसपछि बाबुछोरा त्रिकुटले पहाडी देशमा हवाई यातायातको आवश्यकता र बढ्दो मागलाई सम्बोधन गर्न सके ठूलो परिवर्तन गर्ने कुरा महसुस गरे। चाँडै नै उनीहरूले सन् १९९७ मा एकपटक र सदाको लागि औपचारिक रूपमा बुद्ध एयरको स्थापना गरे। घर सल्लाह हुँदा नेपालमा एउटा हेलिकप्टर कम्पनी खोल्ने सल्लाह भएबमोजिम बुद्ध एयर दर्ता भएको थियो। केही पार्टनरसँगको सहकार्यमा नै कम्पनी दर्ता भएको थियो। पछि समय परिस्थितिले हेलिकप्टर होइन, एयरक्राफ्ट नै ल्याउनुपर्छ भन्ने छलफल भएको मानव संसाधन प्रमुख बस्नेत सुनाउँछन्। बस्नेतले सन् १९९७ मा नयाँ एयरक्राफ्ट किनेका थिए। उनले अमेरिकामा निर्मित बीच १९०० डी नामक महँगो जहाजबाट पहिलो उडान सुरु गराएका थिए। त्यतिबेलामा उड्डयन क्षेत्रका जानकारसँगको छलफलपछि सुरेन्द्र बस्नेतले बीच १९०० डी भिœयाउने निर्णय लिएका थिए। सरकारी नेपाल वायु सेवा निगम र निजी क्षेत्रको निकोन एयरसँग प्रतिस्पर्धा गर्ने गरी बुद्धले नयाँ जहाज किनेको थियो। ११ अक्टोबर १९९७ मा क्याप्टेन आरके शर्मा र अमेरिकी पाइलट क्याप्टेन केभिन सेन्ट जर्मेनले १६ यात्रुहरूको पहिलो समूहलाई लिएर उडान भरेको थियो। काठमाडौं एयरपोर्टबाट माउन्टेन फ्लाइट गर्ने गरी सगरमाथासम्म र त्यहाँबाट काठमाडौं एयरपोर्टसम्मको लामो उडान भरेको थियो। यो उपलब्धि कुनै एयरलाइन्सले आफ्नो पहिलो उडानमा गरेका थिएन। यसले बुद्ध एयरलाई विश्वास स्थापित गर्न मद्दत गर्यो। त्यतिबेला मान्छेहरूले बस्नेतले किन यसो गरेको हो। चार जहाज किन्न पुग्ने पैसाले एउटा जहाज किनेको छ, यत्रो महँगो जहाज किनेको छ, सम्पत्ति डुबाउने भयो भन्ने हल्ला चलाएका थिए, खगेन्द्र बस्नेत भन्छन्, सबैको आलोचनाको बाबजुद गुणस्तरीय हवाई सेवा दिनुपर्छ भन्ने सोचले बुद्ध एयर सञ्चालन गरिएको थियो। निकोन एयर इतिहास बनिसक्यो भने निगममा चरम राजनीतिका कारण जहाज संख्यासँगै गन्तव्य पनि खुम्चिएको छ। बुद्ध एयरलाई अहिलेको स्थानसम्म पुर्याउनका लागि बस्नेतले नियम, कानुनलाई अक्षरशः पालना गरेका थिए। नियामक निकायको मापदण्ड मानेर अनुशासित भएर कम्पनी सञ्चालन गर्नुपर्छ भन्ने सोच राख्थे। कर्मचारी राख्दा पनि जागिर आवश्यक भएका मानिसलाई दिनुपर्छ त्यसपछि मात्र उनीहरूले मेहनतका साथ काम गर्छन् भन्ने गरेको खगेन्द्र बस्नेत सम्झिन्छन्। स्वर्गीय बस्नेतले कहिल्यै पक्षपात गर्दैनथे। जीवनको उत्तरार्धमा उड्डयन क्षेत्रमा लागेका बस्नेतले भारतस्थित बनारस हिन्दु विश्वविद्यालयबाट एमए र एलएललबी अध्ययन गरेका थिए। नेपाल सरकारको उच्च ओहोदामा रहेर काम गरेको लामो अनुभव पनि उनीसँग थियो। तत्कालीन राजा महेन्द्रसँग नजिक भएर काम गरेको अनुभव पनि उनीसँग थियो। स्वर्गीय सुरेन्द्रबहादुर बस्नेत पूर्वमन्त्री पनि हुन्। यिनी मातृकाप्रसाद कोइरालाको २००८ मंसिर १ गतेको मन्त्रिमण्डलमा पहिलोपटक मन्त्री भएका थिए। उनी कानुन तथा न्याय, शिक्षा मन्त्री (२०२४) र अर्थ, उद्योग, वाणिज्य तथा आपूर्ति मन्त्री (२०२५) भएका थिए। नेपालको सबैभन्दा कान्छो सर्वोच्च अदालतको न्यायाधीश, निर्वाचन आयोगको प्रथम प्रमुख आयुक्त र नेपाल प्रेस काउन्सिलको प्रथम अध्यक्षसमेत बनेका थिए। सुरेन्द्र कार्यकारी अध्यक्षकै जिम्मेवारीमा रहे पनि हाल बुद्ध एयर उनका जेठा छोरा वीरेन्द्रबहादुर बस्नेतले सम्हालिरहेका छन्।"
प्री ओपन सेसन : नेप्से परिसूचक ४७२ अंकले बढ्यो,काठमाडौं : सेयर कारोबारको तेस्रो दिन आज प्री ओपन सेसनमा नेप्से परिसूचक ४७२ अंकले बढेर १९२८८१ विन्दुमा पुगेको छ। यो समयमा ८१ पटक सेयर कारोबार भएको छ। अघिल्लो कारोबार दिन सोमबार नेप्से परिसूचक ५६८६ अंकले बढेर १९२४ विन्दुमा पुगेको थियो। सो दिन २ अर्ब ९ करोड ७० लाख ४९ हजार रुपैयाँ बराबरको सेयर खरिदबिक्री भएको थियो। आज प्री ओपन सेसनमा ४१ कम्पनीको ९ हजार ८७२ कित्ता सेयर ३५ लाख २८ हजार ३९९ रुपैयाँमा खरिदबिक्री भएको छ। कारोबारमा आएका कम्पनीमध्ये ३३ को मूल्य बढ्यो भने १ को घटेको छ। बाँकी ७ कम्पनीको मूल्य स्थिर रहेको छ।
करोड खर्चेर बनाइएको फाप्लु विमाानस्थलको प्रवेशद्वार वर्षौदेखि उपयोगबिहीन,"सोलुखुम्बु : सोलुखुम्बुको फाप्लु विमानस्थलमा निर्माण गरिएको मुख्य प्रवेशद्वार वर्षौदेखि उपयोगबिहीन बनेको छ । नेपाल नागरिक उड्डयन प्राधिकरणको ८ करोड ७८ लाखको लागत भित्र २०७७ सालमा निर्माण गरिएको विमानस्थल प्रवेश गर्ने मुख्य गेट तथा मार्ग वर्षौंदेखि प्रयोगमा आउन नसकेको हो । नयाँ निर्माण गरिएको विमानस्थल प्रवेश मार्ग प्रयोगमा आउन नसक्दा यात्रुहरु समस्या मोलेर साँघुरो मार्ग प्रयोग गर्न बाध्य छन् । विमानस्थल भित्रिने र बाहिरिने फरक फरक राखेर बनाइएको मार्ग सञ्चालन नहुँदा टावरका कर्मचारी तथा सुरक्षाकर्मीहरु कार्यालय प्रवेश गर्ने साँघुरो मार्ग प्रयोग गर्न यात्रुहरु बाध्य बनेका हुन् । बैकल्पिकमार्ग अत्यन्त साँघुरो हुँदा बिरामीहरु धावनमार्गसम्म लैजानुपर्ने भएमा स्टेचर प्रवेश गराउन समेत कठिन रहेको प्रत्यक्षदर्शी बताउँछन् । साथै विमानस्थलमा ठूला सरसामान लैजानुपर्ने वा निकाल्नुपर्ने भएमा समेत कठिन रहेको स्थानीय बताउँछन् । राज्यको करोडौं लगानीमा निर्माण गरिएको उक्त संरचना वर्षौंदेखि उपयोगबिहीन हुँदा समेत सम्बन्धित पक्ष मुक दर्शक बनेका छन् । यता नेपाल नागरिक उड्ययन प्राधिकरण फाप्लुका प्रमुख भानुभक्त आचार्यले उक्त गेटको प्रवेशद्वारभन्दा भित्र भागको वालको करिब ५ मिटर भागमा ग्याभिङ जाली नभएकाले सञ्चालन नगरिएको बताए । साथै धावनमार्ग माथिल्लो भागको स्टेपमा समेत प्राविधिक समस्या रहेकाले मर्मतपछि मात्रै सञ्चालन गर्न सकिने आचार्यको भनाइ छ । जसका लागि आफूले प्राधिकरणको केन्द्रीय कार्यालयमा पत्राचार गरिसकेको उनले बताए । तर, न त मर्मतमा कसैले चासो नै दिएको छ न त निर्माण सम्पन्न भएको संरचना सुचारु गराउनमै कसैको ध्यान गएको छ । प्राधिकरणका आयोजना प्रमुख इन्जिनियर रत्न बहादुर श्रेष्ठले भने उक्त गेट सञ्चालन गर्नमा समस्या नरहेको दाबी गरे । नयाँ गेट वर्षौदेखि उपयोगबिहीन हुँदा यात्रुलाई समस्या हुनका साथै सुरक्षामा समेत चुनौती आउन सक्ने भन्दै सञ्चालनका लागि पहल गर्ने प्रतिकृया दिए । सो संरचना इन्जिनियर श्रेष्ठ आफैले पेटी ठेक्काको रुपमा लिएर निर्माण गरेको स्रोतको भनाइ छ । जसका कारण प्राविधिक समस्या भएपनि मर्मत नगरी अलपत्र छोडिएको स्रोतको दाबी छ । २०७७ सालमा निर्माण गरिएको प्रवेशद्वार केहि महिनामै भत्किएपछि पुनः मर्मत गरिएको थियो ।"
"महोत्तरीमा एक वर्षमा १० जनाको हत्या, ४० जनामा यौनदुर्व्यवहार","महोत्तरी : महोत्तरीमा पछिल्लो वर्ष अपराधजन्य क्रियाकलापमा वृद्धि भएको पाइएको छ। एक तथ्यांकअनुसार २०७८ मा बलात्कार,बलात्कार प्रयास र यौनदुर्व्यहारका ४० र १० जनाको हत्या भएको तथ्यांक सार्वनजिक भएको छ। महोत्तरीको जलेश्वरमा सोमबार अनौपचारिक क्षेत्र सेवा केन्द्र (इन्सेक) महोत्तरीको आयोजनामा नेपाल मानव अधिकार वर्ष पुस्तक२०२३ प्रकाशन पूर्व वार्षिक समीक्षा कार्यक्रमकाबीच सो तथ्यांक सार्वजानिक गरिएको हो । इन्सेक महोत्तरीका जिल्ला प्रतिनिधि अजयकुमार साहले जिल्लाभरिमा सन् २०२२ को जनवरीदेखि डिसेम्बरसम्मको अभिलेख गरेका घटनाहरूको प्रस्तुत गरेका थिए । सार्वजनिक गरिएको तथ्यांकअनुसार परिवारजन र व्यक्तिबाट १० जनाको हत्या , बलात्कार, बलात्कार प्रयास र यौन दुर्व्यवहारका ४०, मानव बेचबिखन तथा ओसार पोसारका १, बहु विवाह १३, बाल विवाह एक, प्रहरीको गोली प्रहारबाट दुईजना घाइतेलगायत ६४ घटना घटेका छन्। महिला अधिकारकर्मी तथा वोरेक महोत्तरीका कार्यक्रम अधिकृत लिला दियालीले हिंसा परेका पीडितलाई अन्तिम न्यायको विन्दुसम्म पुर्याउन सहयोग निरन्तर जारी राख्नु पर्ने बताइन् । महिला मानव अधिकार रक्षक महोत्तरीका अध्यक्ष काजल नागवंशीले मानव अधिकार उल्लंघनका घटनाहरू सत्यतथ्यको आधारमा हरेक वर्ष इन्सेकले वर्ष पुस्तकमा अभिलेखिकरण गर्दा राज्य पक्ष र गैरराज्य पक्षबाट हुने घटनालाई खबरदारी गर्दै आउनु आम नागरिहरूका लागि दस्तावेज रुपमा अनुभूति भइरहेको बताइन् । कार्यक्रममा मानव अधिकार रक्षक संजालका सल्लाहकार तथा पत्रकार रंजन भण्डारीले इन्सेकले समय समयमा गर्ने यस प्रकारको कार्यक्रममार्फत जिल्लाको मानव अधिकार अवस्थाबारे छलफलको वातावरण बनेको बताउँदै उनले पछिल्लो समय जिल्लामा आत्महत्या चुनौती बन्दै गइरहेकोले आत्महत्या न्यूनीकरणको पहल हुनु पर्नेमा जोड दिएका छन् । पत्रकार भण्डारीले महोत्तरीमा भई रहेको विभिन्न खाले महिला तथा घरेलु हिंसा रोकथामको लागि ग्रामिण भेगहरु सम्म संजाल विस्तार गर्न आवश्यक रहेको सुझाव दिए। महिला अधिकारकर्मी साधना बर्माले जिल्लामा अधिकारकर्मी र यस क्षेत्रमा काम गर्ने बीच एकिकृत भएर आवाज र कदम चाल्नु पर्ने आवश्यक्ता रहेको बताइन्। उनले अधिकारकर्मीहरुलाई पनि बेला बेलामा नयाँ नीतिनियम र कानुनको आवश्यक जानकारीका लागि अभिमुखिकरण कार्यक्रमको खाँचो रहेको बताइन् । कार्यक्रममा विभिन्न संघसंस्था, संचारकर्मी, अधिकारकर्मीलगायतका उपस्थिति रहेको थियो ।"
"सुनको मूल्य प्रतितोला १ लाख ७ सय पुग्यो, चाँदी स्थिर",काठमाडौं : नेपाली बजारमा सुनको मूल्य महंगिएको छ। आज दुई सय रुपैयाँले बढेर प्रतितोला सुनको मूल्य एक लाख सात सय पुगेको हो। नेपाल सुनचाँदी व्यवसायी महासंघका अनुसार मंगलबार दुई सय रुपैयाँले बढेर प्रतितोला सुन एक लाख सात सय रुपैयाँमा कारोबार भइरहेको छ। आज तेजावी सुनको मूल्य एक लाख दुई सय रुपैयाँ कायम गरिएको महासंघले जनाएको छ। आज चाँदीको मूल्य भने स्थिर छ। चाँदीको मूल्य प्रतितोला १३९० रुपैयाँ पुगेको छ। अघिल्लो कारोबार दिन सोमबार प्रतितोला चाँदी सोही मूल्यमा कारोबार भएको थियो।
जोगाउँदै मगर संस्कृति,"तानसेन : पाल्पाका स्थानीय तह हराउँदै मौलिक संस्कृति संरक्षणमा जुटेका छन्। जिल्लामा करिब ५५ प्रतिशत मगरको बसोवास छ। मगरको भाषा र संस्कृति नयाँ पुस्तामा कम रूपान्तरण भएको छ। रैनादेवीछहरा गाउँपालिकाले मगर संस्कृतिको जगेर्नाका लागि काम थालेको छ। मगरको परम्परागत कला संस्कृति दिनहुँ हराउँदै गएपछि जर्गेनाको अभियान थालेको गाउँपालिकाले जनाएको छ। मगर समुदायमा एउटै व्यक्तिबाट गाउने, बजाउने र नाँच्ने अभ्यास परम्परादेखि नै चल्दै आएका थिए। गाउँघरका कुरा, माया पिरतीलाई आधार बनाएर गाउने, नाँच्ने, कला संस्कृतिलाई जोगाउन पाका पुस्ता अगाडि सरेका छन्। रैनादेवी छहरा गाउँपालिकाले गाउँस्तरमा हुने मेला महोत्सवमा मगरी कला संस्कृतिको जर्गेनाको अभियान चलाएको छ। विद्यालयका वार्षिकोत्सव, विभिन्न किसिमका कार्यक्रम, विवाह ब्रतवन्ध, भोजभतेरमा स्थानीय स्तरका पञ्चेवाजा मारुनी, ठूलो नाच, सोरठी नाच गरेर स्थानीय कला संस्कृति जर्गेना अभियान चालिएको हो। गाउँपालिकाभरिका मगरी कला संस्कृति जगाउन न्वागी पर्वको अवसरमा रैनादेवी मन्दिर क्षेत्रमा प्रतियोगिता अभियान सञ्चालन गरिएको गाउँपालिकाका अध्यक्ष रुकमागत भट्टराईले बताए। गाउँपालिकाको प्रत्येक वडामा मगरी कला संस्कृतिको प्रभावलाई व्यवस्थित गर्ने, जोगाउने, काममा पालिकाले नीति र कार्यक्रम बनाएर वडा वडामा बजेट विनियोजन गरेको अध्यक्ष भट्टराईले बताए। बाउबाजेको पाला पनि सर्वश्रेष्ठ ठहरिएका परम्परागत मारुनी, ठूलो नाच, भैली नाच, सोरठी जस्ता नाँचहरू आज पनि युवापुस्तादेखि विदेशीको मन मस्तिष्कमा छाप छोड्न सफल छन्। ठूलो नाच, भैली नाच, सोरठी सालैजो जस्ता गीत गाउँदै मादल ठोक्दै गुन्यु र चोलो र टोपीको पहिरन फूल माला लगाएर गरिएको नृत्यको दृश्य हेर्दा जो कोहीलाई नाचुनाचु जस्तो उत्साह बनाउँछ। रैनादेवी भुवनपोखरी क्षेत्रमा मगरी कला संस्कृतिले धनी रहेकाले, उनीहरूको पहिचानलाई स्थापित गर्न, परम्परागत कला संस्कृतिबाटै आयआर्जन बढाउने गरी वडा कार्यालयले पहिलो प्राथमिकता साथ जर्गेना अभियान थालेको रैनादेवी छहरा गाउँपालिका३ का वडा अध्यक्ष प्रदीप पौडेलले बताए। विद्यालयमा हुने बार्षिकोत्सव, वडामा हुने मेला महोत्सवमा लोप हुन लागेका स्थानीय कला संस्कृतिलाई अनिवार्य सहभागिता गराउने गरी अभियान सुरु गरेको वडा अध्यक्ष पौडेलले बताए। पाल्पा मगरी कला संस्कृतिमा धनी रहेता पनि पछिल्लो समय युवाहरू गाउँ छोड्ने रोजगारीका लागि सहर बजार, विदेशिने कारण पाका पुस्ताबाट युवा पुस्तामा मौलिक कला संस्कृति पूर्णरूपमा हस्तान्तरण हुन सकेको छैन। मगरी कला संस्कृति जर्गेना गर्न पछिल्लो समय स्थानीयवासीको आवाजलाई पालिकास्तरबाट सम्बोधन हुन थालेको छ। वडा तथा पालिकाबाटै बजेट विनियोजन गरी परम्परागत कला संस्कृति जर्गेनाको प्रयासले स्थानीयवासीहरू उत्साहित भएको, मगरी कला संस्कृति जर्गेनामा टेवा पुगेको स्थानीय संस्कृतिकर्मी विशाल दर्लामीले बताए। गाउँपालिको वडा नंं १ सिद्धेश्वर, सोमादी, भुवनपोखरी, जुठापौवा, बल्ढेङगढी र सत्यवतीमा मगरहरूको बाहुल्यता भएको क्षेत्र भएकोले मगरी कला संस्कृति जोगाउन यस क्षेत्रलाई पालिकाबाट सहयोग भएको पाका पुस्ताबाट युवा पुस्तामा कला संस्कृति हस्तान्तरणको अभियान चलेको दर्लामी बताउँछन्।"
कस्तो पाप ?,"एउटा स्याल एक चरनको वरिपरि घुमिरहेको थियो। जहाँ भेडाहरूको एक झुन्ड दिनैपिच्छे चर्नका लागि आउँथ्यो। एक दिनको घटना हो, त्यो स्याल सानो झाडीको पछाडि लुकेर बस्यो जहाँ ऊ पूर्ण रूपले लुक्न सक्थ्यो। सबै भेडा चरिरहेको अवस्थामा भेडाको एउटा बच्चा किनारातिर लाग्यो। मौका छोपिरहेको उसले त्यो भेडाको बच्चालाई लिएर भाग्यो। ताकि कुनै सुरक्षित स्थानमा गएर त्यसलाई खान सकियोस्। दुर्भाग्यवश बाटोमा उसको भेट एक सिंहसँग भयो। सिंहले उसबाट भेडाको बच्चालाई खोसेर लियो। कल्पना नै नगरेको क्षण उसले भोग्यो। सिंहले सानो भेडोलाई आफ्नो गुफातर्फ लिएर गयो। जहाँ पुर्याएर उसले त्यसलाई आरामले खान सकोस्। जब सिंह केही पर पुग्यो, तब स्यालले कुर्लियो। यो त दिउँसै डकैतीको कुरा हो। सिंहले मेरो मुखबाट गाँस खोस्ने यो कार्य सर्वथा अन्याय हो र उसको सानको विरुद्ध हो। स्यालले भाग खोस्ने उपाय रच्यो। सिंहले स्यालको कुरा सुन्यो तर खित्का छोडेर हाँस्न थाल्यो। उसले भन्यो, एक चोर एक डाँकुको विषयमा आफ्नो मत दिइरहेका छौ कति विचित्रको कुरा हो यो ? के तिमीले यो भेडाको बच्चा कुनै मित्रबाट उपहारको रूपमा पाएका थियौ ? तिमीले भेडाहरूको झुन्डबाट यसलाई चोरेर त ल्याएका थियौ नि। के त्यो न्याय थियो ? नैतिक शिक्षा : सानो होस् या ठूलो पाप पाप नै हुन्छ। सानो पापीले ठूलो पापीको विषयमा मत व्यक्त गर्न सक्दैन।"
आज यी प्रदेशमा हिउँ पर्ने,"काठमाडौं : पश्चिमी वायुको प्रभावले आंशिक बदली रही केही स्थानमा हल्का हिमपात हुने भएको छ । उक्त प्रणालीको प्रभावले कर्णाली र सुदूरपश्चिम प्रदेशलगायत अन्य प्रदेशका पहाडी भूभागमा आंशिक बदली भई प्रदेश नं १ र गण्डकी प्रदेशको हिमाली भूभागका एक वा दुई स्थानमा हल्का हिमपातको सम्भावना रहेको जल तथा मौसम विज्ञान विभागले जनाएको छ । विभागले आगामी २४ घण्टा प्रदेश नं १, गण्डकी र कर्णाली प्रदेशका हिमाली भूभागका एक वा दुई स्थानमा हल्का हिमपातको सम्भावना रहनुका साथै देशका अधिकांश भूभागमा तापक्रम क्रमिकरूपमा घट्दै जाने जनाएको छ । तराईका केही भूभागमा बिहानीपख हुस्सुकुहिरो लाग्ने सम्भावना रहेको हुनाले दैनिक जीवन र सडक तथा हवाई यातायातमा सामान्य प्रभावको सम्भावना रहेकाले आवश्यक सावधानी तथा सतर्कता अपनाउन विभागले सबैमा अनुरोध गरेको छ । हाल लुम्बिनी प्रदेशलगायत देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहेको छ । महाशाखाको पछिल्लो विवरणानुसार आज काठमाडौँ उपत्यकाको न्यूनतम तापक्रम पाँच दशमलव पाँच डिग्री र अधिकमत तापक्रम १८ दशमलव पाँच डिग्री सेल्सियस रहेको छ । आज सबैभन्दा कम जुम्लाको न्यूनतम तापक्रम माइनस तीन दशमलव आठ डिग्री सेल्सियस र सबैभन्दा बढी जनकपुरको अधिकतम तापक्रम ३६ दशमलव दुई डिग्री सेल्सियस रहेको छ ।"
९४ जनाको मोतीबिन्दुको निःशुल्क शल्यक्रिया,"जाजरकोट : जाजरकोटको नलगाड नगरपालिकाले मोतीबिन्दुको निःशुल्क शल्यक्रिया शिविर सञ्चालन गरेको छ। नेपाल नेत्रज्योति संघ, एकीकृत आँखा तथा कान स्वास्थ्य कार्यक्रमको आर्थिक, नेपाल रेडक्रस सोसाइटी सुर्खेत आँखा अस्पतालको प्राविधिक सहयोग, नेपाल रेडक्रस सोसाइटी जाजरकोटको सहजीकरण र नलगाड नगरपालिकाको आयोजनामा दल्लीमा भएको दुई दिने मोतीबिन्दु शल्यक्रिया शिविरबाट ५० महिला र ४४ पुरुष गरी ९४ जनाको मोतीबिन्दुको शल्यक्रिया गरिएको एकीकृत आँखा तथा कान स्वास्थ्य कार्यक्रमको सामुदायिक संयोजक निर्मला सुनारले जानकारी दिइन्। शुक्रबारदेखि सुरु भएर आइतबार बिहानसम्म शिविरमा ५ सय ५५ जनाको आँखा परीक्षण गरिएको थियो। शिविरमा औषधि र चश्मा पनि वितरण गरिएको थियो। नलगाड नगरपालिकाले प्रत्येक वर्ष विभिन्न दातृ निकायहरूसंगको समन्वयमा आँखा, कान, घाँटी, नाक, महिलाहरूको पाठेघर खस्ने समस्या सम्बन्धीको विभिन्न विशेषज्ञ स्वास्थ्य शिविर सञ्चालन गर्दै आएको नलगाड नगरपालिकाका प्रमुख डम्बरबहादुर रावतले बताए। हाल सम्पन्न गरिएको मोतीबिन्दु शल्यक्रिया शिविरबाट धेरै विपन्न र जेष्ठ नागरिकले सेवा पाएको नगर प्रमुख रावतको भनाइ रहेको छ। मोतीबिन्दुको शल्यक्रिया गरेका ज्येष्ठ नागरिकहरूले आफूहरूले पुनर्जीवन भएको बताएका छन्।"
सिन्धुली भालुमाराका घरघरमा खानेपानीका धारा,"भालुमारा (सिन्धुली) : सिन्धुलीको मरिण गाउँपालिका ३ भालुमाराकी रणकुमारी तामाङ घरको आँगनमै स्वच्छ पिउने पानीको धारा झरेपछि दंग छिन् । आँगनमा घरका सबै भाँडा पानीले भरेर राखेकी छन् । वर्षौंदेखि घरमै पानीको धारा जोड्ने सपना पुरा भएपछि तामाङमा खुसीयाली छाएको हो । तामाङको यो सपना विभिन्न दातृनिकायको सहयोग तथा भालुमारा नमुना कृषि सहकारी संस्थाको संयोजनमा पुरा भएको हो । ग्रामिण प्रविधि केन्द्रको समन्वयमा डेनिस इन्टरनेश्नल ह्युमेन सेटलमेन्ट सर्भिसमार्फत् सिभिल सोसाइटी इन डेभलपमेन्टको आर्थिक सहयोगमा सिंगो भालुमारा बजारका ९७ घरधुरीमै स्वच्छ खानेपानीको पहुँच पुगेपछि यस्तो खुसीयाली छाएको हो । यहाँ आदिवासी जनजाती तथा दलित समुदायको बसोबास छ । सोलार लिफ्ट सिस्टमबाट बजारका घरघरमा स्वच्छ खानेपानी वितरण गरिएको हो । यसअघि त्यस क्षेत्रका नागरिकहरु कुवा, खोल्सी तथा मरिण खोलाको दुषित खानेपानि खान बाध्य थिए । तर, अहिले घरघरमै धारा आउँदा स्वच्छ खानेपानी उपभोग गर्नुका साथै खेर जाने पानीलाई करेसाबारीमा लगाएर तरकारी तथा फलफूल उत्पादनमा समेत टेवा पुग्ने अवसर आएको तामाङको भनाइ छ । खानेपानी आभाव हुँदा एक घण्टासम्मको दुरीबाट पानी बोकेर घरमा ल्याउनु पथ्र्यो । खान, गाई वस्तुलाई दिन, लत्ताकपडा धुन तथा बालबच्चाको सरसफाइ गर्न निक्कै कठिन थियो । तर, अहिले घरमै धारा आउँदा सुविधासँगै समयको बचत समेत हुने भएको छ,'उनले भनिन् । लामो समयको प्रतिक्षापछि घरघरमा पानिको धारा आउँदा धेरै जसो महिलालाई सुविधा पुगेको सोही ठाउँकी सर्मिला वाइवाको बुझाइ छ । घरधन्दा, वस्तुभाउ, बालबच्चाको सरसफाइ जस्ता कामहरु घरका महिलाले नै गर्नुपर्छ । यस्तो गर्न महिलाले नै पानीको जोहो गर्नुपथ्र्यो । अहिले भने निक्कै सजिलो भएको छ,वाइवाले थपिन् । घरै तल मरिण खोला भएपनि घरमा पानीको समस्या हुँदा त्यहाँ खुल्ला दिशामुक्त क्षेत्र घोषणा प्रभावकारी हुन सकेको थिएन । बोकेको पानिले शौच गर्न समेत कठिन थियो । हिउँदमा त इनार तथा कुवाहरुसमेत सुक्ने गथ्र्यो । तर, अहिले घर तथा शौचालयमा प्रशस्त पानीको सुविधा भएको छ । यसले भालुमारा बजारकै मुहारमा खुसी छाएको छ,भालुमारा स्वच्छ पिउने पानि उपभोक्ता समितिका अध्यक्ष दिनेश घिसिङले भने । आयोजनाले ९७ वटा घरमा धारा, तीनवटा सार्वजनिक धारा र दुई रिजर्भ ट्यांकी निर्माण गरिएको घिसिङको भनाइ छ । वैकल्पिक उर्जा प्रबद्र्धन केन्द्रको सत प्रतिशत नवीकरण उर्जा कार्यक्रम अन्तर्गत उक्त आयोजना लागि विभिन्न दातृनिकायको ३० लाख बढीको सहयोग तथा स्थानीयको ९ लाख बराबरको श्रमदान गरी जम्मा ३९ लाख ५ हजार ६ सय ५९ रुपैयाँ लागतमा सम्पन्न भएको हो । उक्त खानेपानी आयोजना स्थानीयलाई हस्तान्तरण समेत गरिएको छ । निर्माण सम्पन्न आयोजनाले भालुमारा क्षेत्रमा खानेपानीको समस्या हलभएको मरिण गाउँपालिकाका अध्यक्ष विमर्श मोक्तानको भनाइ छ । गाउँपालिकाले एक घर, एक धाराको अवधारणा ल्याएको भन्दै अध्यक्ष मोक्तानले पालिका भरिनै खानेपानीको समस्या समाधान गरिने उल्लेख गरे । यस्तै वैकल्पिक उर्जा प्रबद्र्धन केन्द्रका कार्यकारी निर्देशक डाक्टर मधुसुदन अधिकारीले सुविधा प्राप्त गर्नु मात्रै समस्याको अन्त्य नभै त्यसलाई स्थायित्व दिन जरुरी रहेको बताए । सबैसँगको समन्वयमा खानेपानीका धाराहरु निर्माण भएको उल्लेख गर्दै यस्ता अन्य बैकल्पिक उर्जाका काममा आफूहरु सधैं सहयोग गर्न तयार रहेको अधिकारीको भनाइ छ । खानेपानी निर्माणका लागि जग्गा उपलब्ध गराउने, सहयोग गर्ने व्यक्ति तथा संस्थालाई सम्मान समेत गरिएको छ ।"
