शीर्षक,विवरण
'बैंकको चर्को ब्याजदरले व्यवसायीलाई डिप्रेसन',"भक्तपुर : भक्तपुर उद्योग वाणिज्य संघका अध्यक्ष शिवप्रसाद मानन्धरले बैंकको चर्को ब्याजदर व्यवसायीहरूको निन्द्रा हराम भएको बताएका छन्। संघले दीपावली, नयाँ वर्ष नेपाल सम्वत ११४३ का अवसरमा आइतबार यहाँ गरेको शुभकामना आदानप्रदान कार्यक्रममा अध्यक्ष मानन्धरले यसबाट व्यवसायीहरूलाई डिप्रेसन हुन थालेको बताए। हामीलाई रातभरि निन्द्रा लाग्न छोडेको छ, उनले भने, यही कारण कुनै व्यवसायीको मृत्युसम्म हुनसक्ने अवस्था आयो। यदि यसो भयो भने जिम्मेवारी कसले लिने? के बैंकहरूले यसको जिम्मेवारी लिने हो? उनले प्रश्न गरे। बैंक तथा वित्तीय संस्थाहरूले वृद्धि गरेको ब्याजदरले व्यापारी तथा व्यवसायीहरूलाई लगानी गर्न निरुत्साहित गर्ने भन्दै उनले वाणिज्य बैंकहरूलाई ज्ञापनपत्रसमेत बुझाएको स्मरण गरे। संघको कार्यसमितिका पदाधिकारी तथा सदस्यहरू सम्मिलित टोलीले भक्तपुरस्थित विभिन्न वाणिज्य बैंकका शाखामार्फत ज्ञापनपत्र बुझाएको उनले सुनाए। उनका अनुसार बैंक अफ काठमाडौं, सिटिजन्स बैंक, एभरेष्ट बैंक, ग्लोबल आईएमई बैंक, मेघा बैंक, नबिल बैंक, एनसीसी बैंक, नेपाल इन्भेष्टमेन्ट बैंक, एनआईसी एसिया, प्रभु बैंक, राष्ट्रिय वाणिज्य बैंक, सानिमा बैंकका भक्तपुरस्थित शाखाका शाखा प्रमुखहरूलाई ज्ञापनपत्र बुझाएको छ।"
छठपछि आउने भयो एमालेको चुनावी घोषणापत्र,"काठमाडौं : नेकपा (एमाले) ले आगामी मङ्सिर ४ गते हुने लागेको प्रतिनिधि सभा र प्रदेशसभा निर्वाचनको घोषणापत्र छठपछि सार्वजनिक गर्ने तयारी गरेको छ। एमालेका केन्द्रीय प्रचार तथा प्रकाशन विभाग सचिव गगन विष्टका अनुसार घोषणापत्रमा प्राप्त सुझावहरु अध्ययन गरिरहेको र चाडपर्व सकिने बित्तिकै घोषणपत्र सार्वजनिक गर्ने तयारी रहेको जानकारी दिए। 'घोषणापत्र बनाउन सुझावहरु धेरैजसो आइसकेको छ, आएका सुझावहरुको अध्ययन भइरहेको छ', सचिव विष्टले भने, 'घोषणापत्रलाई अन्तिम रूप दिएर चाडपर्व लगत्तै सार्वजनिक गर्ने तयारी छ।' एमालेको चुनावी घोषणापत्र निर्माणका लागि पार्टी अध्यक्ष केपी शर्मा ओलीको संयोजकत्वमा मस्यौदा समिति गठन गरिएको छ। उक्त समितिले आएका सुझावलाई समेटेर अन्तिम रूप दिने काम गरिरहेको उक्त विगागले जनाएको छ।"
इजिप्टमा हुने जलवायु सम्मेलनमा यसरी प्रस्तुत हुँदैछ नेपाल,"काठमाडौं : वन तथा वातावरण मन्त्रालयले जलवायु सम्मेलन (कोप २७) मा के कस्ता विषय लिएर सहभागी हुने भन्ने विषयमा आइतबार पत्रकार सम्मेलन गरेको छ। कार्यक्रममा मन्त्रालयका सचिव डा पेम नारायण कँडेलले यो वर्षको माग 'क्लाइमेट एक्सन' मा जानका लागि जोडदार माग हुने बताएका छन्। पेरिस सम्झौता २०१५ मा उल्लेख बमोजिमका मुद्दाहरू कार्यान्वयनका विषय लिएर नेपाल गत वर्ष ग्लास्गोमा सहभागी भएको थियो। उनले भने 'गत वर्षको मुद्दा जलवायुको महत्कांक्षा उच्च बनाउनुपर्छ भन्ने थियो। यो वर्ष मुद्दालाई कार्यान्वयनमा लैजानुपर्छ भन्ने हो।' नेपालले गरेको राष्ट्रिय निर्धारित प्रतिवद्धता (एनडीसी) कार्यान्वयन गर्नलाई जलवायु वित्त आवश्यक हुन्छ। जलवायु सम्बन्धी काम गर्नका लागि बजेट नै मुख्य बाधक बनेको छ। त्यसैले जलवायुवित्त भित्राउन कुटनीतिक छलफल हुने पनि बताए। आगामी नोभेम्बर ६ देखि १८ सम्म इजिप्टको शर्म एल शेख सहरमा सुरु हुन लागेको सम्मेलनमा सहभागी बन्नका लागि नेपालले सम्पूर्ण तयारी गरिसकेको मन्त्रालयका प्रवक्ता मेघनाथ काफ्लेले बताए। उनले भने 'नेपालका जलवायु सम्बन्धी विषयलाई छायाँमा पर्न नदिने गरी प्रस्तुती गर्ने मन्त्रालयले जोड दिएको छ।' जलवायुमैत्री जोखिमलाई पनि जोडसाथ सम्बोधन हुनुपर्ने छ। सम्मेलनमा औपचारिक छलफलमा बाहेर 'साइड इभेन्ट' हरूमा पनि 'वान टु वान' छलफल हुने बताए। कोप सम्मेलन सुरु भएको ३० वर्ष भयो। तर यस अवधिमा धेरै सम्झौताहरू भए। प्रतिवद्धताहरू पनि थुप्रै भए। तिनै प्रतिवद्धता र सम्झौताहरूलाई कार्यान्वयनमा लैजानुपर्ने यो वर्षको माग हुने जलवायु महाशाखाका प्रमुख डा बुद्धिसागर पौडेलले जानकारी दिए। यो वर्ष नेपालले क्लाईमेट एक्सन चाहियो भन्ने उनको भनाइ छ। यस वर्षको अवधारणापत्रमा मुख्यत आठ वटा विषयगत मुद्दामा नेपालले उठाउनेछ। गतवर्ष जस्तै यो वर्ष पनि पर्वतीय मुद्दालाई जोडदार उठाइने छ। हिमालमा बसोबास गर्ने मानिसले प्रत्यक्ष जलवायुको प्रभाव झेल्नुपरेको छ। गत सेप्टेम्बरमा मुस्ताङमा पैरवी भएको थियो। उक्त पैरवी सम्मेलनमा पर्वतीय मुद्दा, हिमाली अर्थतन्त्र, जैविक विविधता, पर्वतीय संस्कृति, समुदायमा परेको असर लगायतका विषयमा घोषणापत्र जारी भएको थियो। त्यसै अनुसार कार्यक्रम योजना तय हुने भएकाले उक्त विषय मुल मुद्दा बन्ने जनाए। नेपालले उस्तै समस्या भोगेका पर्वतीय मुलुकसँग सहकार्य गर्ने समेत गर्नेछ। त्यसैगरी अनुकुलन तथा कुषि र खाद्य सुरक्षामा काम गर्ने, जलवायु न्यूनीकरणका क्षेत्रमा काम गर्ने, विश्वव्यापी प्रगतिका समीक्षा गर्ने, जलवायुजन्य हानी नोक्सानी भोगिरहेको, जलवायु वित्त आवश्यक रहेको तथा लैंगिक, युवा, स्थानीय समुदाय, जनजाति र आदिवासीका समस्या सम्बोधन हुनुपर्ने विषय समेटिएका छन्। जलवायु सम्बन्धी काम गर्नका लागि प्रविधि हस्तान्तरण र क्षमता अभिवृद्धि गर्नुपर्ने लगायतका विषयमा छलफल हुनेछन्। पौडेलका अनुसार जलवायु कोषमा नेपाल जस्ता मुलुकको पहुँच कम छ। प्रक्रियागत समस्या छ। डाटावेस कम छ। प्रमाणहरू कम छन्। त्यसैले नेपाल जस्तो प्रभावित देशको सिधै पहुँच पाउनुपर्ने व्यवस्था मिलाएर जलवायु वित्त ल्याउन सजिलो वातावरण बनाउनुपर्ने विषय उठान हुनेछन्। यस वर्षको सम्मेलनमा महिला तथा बालबालिका मन्त्री उमा रेग्मीले सहभागी बन्ने छिन्।"
गौँडो कुरेर फुलमायाको हत्या,"बलेवा : बागलुङमा गत असोज २९ गते राति ४२ वर्षीया फुलमाया बोटे (माझी) मृत फेला परिन्। उनी बागलुङपोखरा राजमार्गअन्तर्गत बागलुङ नगरपालिका१ मा पर्ने गणेशघुम्ती माथि मृत फेला परेकी थिइन्। परिवारले उनलाई भेट्दा घाँटीमा सल बेरिएको थियो। हतारहतार परिवारले अस्पताल पुर्यायो तर उनको प्राण थिएन। सधैँ समयमै घरमा आउने फुलमाया त्यो दिन समयमा घर नफर्किएपछि परिवारले खोजी थालेको थियो। मजदुरी गरेर खाने फुलमाया सधैँ साँझ साढे ५ बजे घर पुग्थिन्। ढिला भए फोन आउँथ्यो तर त्यो दिन घर पुग्ने समयमा उनको मोबाइल बन्द भयो। त्यसपछि खोजी थालेको परिवारले उन सधैँ हिँड्ने गरेको बाटामा शव भेट्टायो। शव अस्पताल पुर्याएपछि परिवारले प्रहरीलाई खबर गरेको थियो। शव अस्पतालमै भए पनि प्रहरीले तत्कालै घटनास्थल सिल गर्यो। जिल्ला प्रहरी कार्यालय बागलुङबाट प्रहरी निरीक्षक राजाराम खड्का नेतृत्वको टोली घटनास्थल पुग्यो। अस्पतालमा शव हेरेर घटनास्थल पुगेको प्रहरीले हत्याको आशङ्का गर्यो र सुरु भयो अनुसन्धान। गत असोज २९ गते प्रहरी नायब उपरीक्षक गङ्गाबहादुर थापा नेतृत्वमा पोखराबाट विशेषज्ञ टोलीसहितले अनुसन्धान थाल्यो। 'उनहरूले अस्पताल पुर्याएपछि खबर गरेको भए पनि हामीले तत्कालै घटनास्थल सिल गर्यौँ र खोजी सुरु भयो', थापा भन्छन्, 'मृतक भेटिएको ठाउँभन्दा एक सय मिटर टाढाको दूरीमा पाँच सयभन्दा बढी मान्छेको भीड थियो, हत्यामा संलग्नको खोजी चुनौतीपूर्ण थियो।' बाङ्गेचौर खेलमैदान नजिकै नवौँ राष्ट्रिय खेलकुदअन्तर्गत 'आइटिएफ तेक्वान्दो खेल भइरहेको थियो। तर बाङ्गेचौरदेखि बागलुङ पोखरा सडकसम्मको पदमार्गको बीचमा फुलमायाको हत्या भएको थियो। प्रहरीका अनुसार हत्या र लुटपाट साँझ ५ देखि ५:५२ मा भएको हो। एक साता लामो अनुसन्धानपश्चात् प्रहरीले अभियुक्त पक्राउ गरेको छ। घटनास्थलको बाटो भएर हिँडेका केही बालबालिका, धौलागिरि बहिरा आवासीय माविको सीसीटिभी र अनुसन्धानका अन्य विधिहरूले प्रहरीलाई सघाए। 'फुलमायाको हत्या हुनुपूर्व सोही बाटामा हिँडेका बालकहरूलाई पहिला पहिचान गर्यौँ, सोधीखोजीमा उनीहरूले बाटामा दाह्रीवाला हिँडेको बताएपछि हाम्रो अनुसन्धान दाह्रीमा केन्द्रित भयो', थापाले भने, 'अन्ततः दारी पालेकै प्रकाश योगी पक्राउ परे।' प्रहरीले बागलुङ नगरपालिका१ माझीबस्तीकै मृतकका छिमेकी २६ वर्षीया प्रकाश योगीलाई हत्या आरोपमा पक्राउ गरेको छ। 'प्रविधिको प्रयोगले बाटो वरपरको परिवेश नियाल्यौँ, दाह्री पालेका केहीलाई निगरानीमा राख्यौँ, अभियुक्त घटनास्थलभन्दा केही माथि लामो समय बसेको, नमिल्दा हर्कत गरेको देखेपछि शङ्का गरेका थियौँ', प्रहरी उपरीक्षक दयानिधि ज्ञवाली भन्छन्, 'दाह्री पालेको र अरू हुलिया खोज्दा फेला परेका प्रकाश नै हत्यामा संलग्न भएको निष्कर्षमा प्रहरी पुगेको छ।' अभियुक्तले प्रहरीलाई दिएको बयानअनुसार व्यक्तिगत रिसइवी, आर्थिक अभाव र मदिरापानले लठ्ठिएका कारण हत्या गरेको स्वीकार गरेका छन्। बागलुङ बजारमा मजदुरी गरेर फर्किएकी फुलमायाको बाङ्गेचौरमा गौँडो कुरेर पछाडि लागेर केही तल पुगेपछि हत्या गरेको उनले स्वीकार गरेको ज्ञवालीले बताए। अभियुक्त पनि मजदुरी गरेर छाक टार्ने परिवारकै सदस्य हुन्। 'उसले पहिले फुलमायाकै सल घाँटीमा बेरेको छ, हत्यापछि गहना लुछ्ने, मोबाइल अफ गर्ने र करणी गर्ने काम गरेको स्वीकार गरेको छ', ज्ञवाली भन्छन्, 'आर्थिक अवस्थाकै कारण हत्यामा संलग्न भएको हुनुपर्छ, मदिरा र रिसइवीले त्यसमा सघायो।' प्रहरीसँगको बयानमा अभियुक्तले ३० हजार ऋण तिर्न बाँकी रहेको र उपाय केही नभएकाले गहना लुट्न हत्या गरेको बताएका छन्। छिमेकी भएकाले एउटै धाराको पानी प्रयोग गर्ने, एक वर्षदेखि पानीको महसुल तिर्न नसकेको भन्दै फुलमायाले अभद्र व्यवहार गर्ने गरेको पनि उनले प्रहरीलाई बताएका छन्। योगीले फुलमायाले कानमा लगाएका सुनका मुन्द्रा लुटेका थिए। ती मुन्द्रा भने प्रहरीले भेटाएको छैन। हत्यामा संलग्न भएको समयमा अभियुक्तले लगाएका कपडा, चप्पललगायतका प्रमाणहरू जुटेको ज्ञवालीले बताए। फुलमायाका ससाना तीन छोराछोरी र श्रीमान् छन्। अभियुक्त प्रकाशको घरमा बाबुआमा मात्रै छन्। योगीका विरुद्धमा ज्यान मुद्दा दर्ता गरेर जिल्ला अदालत बागलुङबाट १० दिनको म्याद थप गरी अनुसन्धान भइरहेको प्रहरीले जनाएको छ।"
मुस्ताङमा एक तिहाईले बुझाए हतियार,"जोमसोम : मुस्ताङमा एक तिहाईले मात्र इजाजत प्राप्त हतियार बुझाएको जिल्ला प्रशासन कार्यालय मुस्ताङले जनाएको छ। जिल्लाका ४२ जना व्यक्तिले हातहतियारको इजाजत पत्र लिएकामा निर्धारित समयसीमाभित्र १४ जनाले मात्र हातहतियार बुझाएको प्रमुख जिल्ला अधिकारी नेत्रप्रसाद शर्माले जानकारी दिए। अझै २८ थान हतियार बुझाउन बाँकी देखिन्छ। यसअघि आसन्न मंसिर ४ गते हुने प्रतिनिधि र प्रदेश सभा निर्वाचनलाई स्वच्छ, निश्पक्ष, शान्तिपूर्ण, भयरहित र सुरक्षित वातावरणमा निर्वाचन सम्पन्न गर्न मुस्ताङ जिल्ला भित्र इजाजत प्राप्त हातहतियारहरू निर्वाचनपश्चात सुरक्षित रूपमा फिर्ता गर्ने भनी सरोकावालाहरूलाई जिल्ला प्रशासन कार्यालय मुस्ताङले हातहतियार धनीसँग अनुरोध गरेको थियो। प्रशासनले हातहतियार बुझाउन गत असोज १४ गते सूचना प्रकाशित गरी कार्तिक ५ गतेसम्म समयअवधि तोकेको थियो। प्रहरी र प्रहरी इकाईमा बुझाइएका १४ थान हतियार १२ बोरका हुन्। यी हतियारहरू मुस्ताङको लेते, घाँसा, कोवाङ र छुसाङका छन्। स्थानीय प्रशासनका अनुसार चालु आर्थिक वर्ष २०७९०८० मा सात थान हतियार जिल्ला प्रशासनमा नवीकरण भएको थियो। गत आर्थिक वर्षमा कुल ३२ थान हातहतियार जिल्ला प्रशासनमा नवीकरण भएको पाइएको छ। बर्सेनि एक पटक नवीकरण गर्ने प्रावधान भएपनि मुस्ताङका कतिपयले एकै पटक दुई वर्षको नवीकरण गर्ने गरेको प्रजिअ शर्माको भनाइ छ। मुस्ताङमा सबैभन्दा धेरै थासाङ गाउँपालिकाका विभिन्न व्यक्तिले इजाजत प्राप्त हतियार राख्ने गरेका छन्। थासाङपछि घरपझोङ गापाका विभिन्न व्यक्तिले हतियार राख्ने गरेका छन्। हतियार राख्नेमा मुस्ताङका केही जनप्रतिनिधि पनि छन्। हतियारको इजाजत प्राप्त गरेकाले आत्मरक्षाका लागि लिएको भनिएपनि ती हतियार कुन रूपमा प्रयोग भइरहेका छन् भन्नेमा स्थानीय प्रशासननै अनविज्ञ देखिन्छ।"
१२ वर्षपछि पक्राउ,"सन्धिखर्क : अर्घाखाँचीको भुमिकास्थान नगरपालिकामा हत्या गरेर फरार दुई जनालाई प्रहरीले १२ वर्षपछि पकाउ गरेको छ। प्रहरीले अर्घाखाँचीको भूमिकास्थान नगरपालिका१०, धनचौरका दुई जना फरार प्रतिवादी पक्राउ गरी आइतबार सार्वजनिक गरेको हो। पक्राउ पर्नेमा भूमिकास्थान१०, धनचौर प्यारे निवासी ४० वर्षीय शालिकबहादुर बुढा र ३६ वर्षीय नारायण बुढा रहेका जिल्ला प्रहरी कार्यालय अघाखाँचीका प्रमुख प्रहरी नायव उपरीक्षक मुकुन्द रिजालले बताए। उनीहरू २०६७ साल माघ २५ गते सोही ठाउँमा बस्ने ४० वर्षीय दधिराम भुसालको हत्या गरेर फरार थिए। जिल्ला अदालत अर्घाखाँची २०७५ असार ३ गते हत्यामा संलग्न ९ जनालाई २० वर्ष कैदको फैसला सुनाएको थियो। जसमध्ये ६ जनाले कैद मुक्तान गरिरहेका छन् भने हत्यामा संलग्न एक जना अभीयुक्त फरार रहेको प्रहरीले जनाएको छ। प्रहरी कार्यालयका प्रमुख डिएसपी मुकुन्द रिजालका अनुसार उनीहरू १२ वर्षदेखी फरार रहेका थिए। गोप्य सूचनाका आधारमा उनीहरूलाई अर्घाखाँची र कपिलवस्तुको सिमानाबाट पक्राउ गरिएको हो। पक्राउ परेका दुई जनालाई अदालतमा पेस गरी प्रक्रिया अगाडि बढाइएको छ।"
कांग्रेस केन्द्रीय परिचालन समितिमा ५४ सदस्य थपिए (सूचीसहित),"काठमाडौं : नेपाली कांग्रेसका सभापति शेरबहादुर देउवाले कांग्रेस केन्द्रीय परिचालन समितिमा ५४ सदस्य थप गरेका छन्। केन्द्रीय कार्यसमितिका सदस्य एवं पूर्व उपसभापति गोपालमान श्रेष्ठको संयोजकत्वमा गठित प्रतिनिधि सभा र प्रदेश सभा सदस्य निर्वाचन२०७९, केन्द्रीय परिचालन समितिमा आइतबार सदस्यहरू थप गरिएको हो। नेपाली कांग्रेसको विधान, २०१७ (संशोधन सहित) बमोजिम समिति गठन गरिएको हो।"
सन्दीप लामिछानेलाई थप दुई दिन हिरासतमा राख्न अनुमति,काठमाडौं : जिल्ला अदालत काठमाडौँले राष्ट्रिय क्रिकेट टोलीका निलम्बित कप्तान सन्दीप लामिछानेलाई थप दुई दिन हिरासतमा राख्न अनुमति दिएको छ। अदालतले यही कात्तिक ६ गतेदेखि लागू हुने गरी म्याद थप गरेको हो। अदालतले लामिछानेलाई हिरासतमा राख्नका अनुमति दिएको यो चौथो पटक हो। प्रहरीले लामिछाने विरुद्धको अनुसन्धान सकेर शुक्रबार जिल्ला सरकारी वकिल कार्यालयमा प्रतिवेदन पेस गरेको छ। तिहार पर्वको बिदा परेका कारण अदालतमा मुद्दा दर्ता भने भएको छैन। लामिछानेलाई नाबालिकामाथि जबर्जस्ती करणी गरेको आरोपमा जाहेरी परेपछि न्यायिक हिरासतमा राखिएको छ। प्रहरीले गत असोज २० गते उनलाई अन्तर्राष्ट्रिय विमानस्थलबाटै पक्राउ गरेको थियो।
गोरखा अस्पतालका डाक्टरमाथि हातपात,"गोरखा : बिरामीका आफन्तले गोरखा अस्पतालका चिकित्सक कुटेका छन्। आइतबार दिउँसो साँढे चार बजेतिर बिरामीको चेकजाँच गरिरहेका डाक्टर अविनाश पराजुलीमाथि कुटपिट गरेको स्वास्थ्यकर्मी चिजकुमार श्रेष्ठले जानकारी दिए। 'अपरिचित तीनजना युवाहरू ओपीडी कक्षभित्र प्रवेश गरी बिरामीलाई बाहिर निकाली ढोकामा चुकुल लगाएर कुटपिट गरी भागे', श्रेष्ठले भने। घटनापछि बसेको अस्पताल व्यवस्थापन समितिको बैठकबाट निर्णय गरी यथाशीघ्र दोषीलाई पक्राउ गरी कारबाही गर्न जिल्ला प्रहरी कार्यालयमा निवेदन दिएको छ। 'अस्पतालभित्र प्रवेश गरी ड्युटीमा रहेका चिकित्सकमाथि आक्रमण भएको घटनाप्रति अस्पताल व्यवस्थापन समितिले घोर भत्र्सना गरेको छ', समितिका अध्यक्ष लालप्रसाद श्रेष्ठले भने, 'यथाशीघ्र दोषीलाई पक्राउ गरी कारबाही प्रक्रिया अघि बढाउन जिल्ला प्रहरी कार्यालयमा निवेदन दिएका छौँ।' घटनामा संलग्न रहेकाहरूको पहिचान भइसकेको प्रहरीले जनाएको छ। साथै उनीहरू फरार रहेकाले नाम सार्वजनिक गर्न नमिल्ने प्रहरी उपरीक्षक केदार खनालले जानकारी दिए।"
झापामा मोटरसाइकल दुर्घटनामा परी एक जनाको मृत्यु,"झापा : झापामा मोटरसाइकल दुर्घटनामा परी एक जनाको मृत्यु भएको छ। मृत्यु हुनेमा हल्दिबारी गाउँपालिका२ निवासी २१ वर्षीय सुकलाल राजवंशी रहेको जिल्ला प्रहरी कार्यालय झापाले जनाएको छ। प्रहरीका अनुसार हल्दिबारी पारखोपी सडक खण्ड अन्तरगत हल्दिबारी२ स्थित रामलाल चोक नजिकै आइतबार साँझ ६:१५ मिनेटमा मे ५ प २१६१ नम्बरको मोटरसाइकलले मे ६ प ४१०३ नम्बरको मोटरसाइकललाई पछाडिमा ठक्कर दिएको थियो। दुवै मोटरसाइकल पाराखोपीदेखि हल्दिबारी बजारतर्फ गइरहेका थिए। तीव्र गतिमा रहेको मे ५ प २१६१ नम्बरको मोटरसाइकलको पछाडि सवार राजवंशीको घटनास्थलमै मृत्यु भएको प्रहरीले जनाएको छ। सो मोटरसाइकलमा दुई जना सवार थिए, भने अर्को मोटरसाइकलमा तीन जना सवार थिए। यता हल्दिबारी प्रहरी चौकीले दुवै मोटरसाइकलसहित अन्य चार जनालाई नियन्त्रणमा लिएर घटनाका बारेमा अनुसन्धान गरिरहेको जनाइएको छ।"
निर्वाचनका लागि मकवानपुरमा ३८८० कर्मचारी खटाइने,"हेटौंडा : मकवानपुरमा आगामी मंसिर ४ गते हुने प्रतिनिधि सभा र प्रदेश सभाको निर्वाचन प्रक्रिया सञ्चालन गर्न तीन हजार ८५० जना कर्मचारी खटाइने बागमती प्रदेश निर्वाचन कार्यालयले जनाएको छ। मकवानपुरको ३६४ मतदान केन्द्रमा सुरक्षाबाहेक मतदान अधिकृत, सहायक मतदान अधिकृत र सहयोगी कर्मचारीसमेत गरी तीन हजार ८५० जना कर्मचारी खटाइने कार्यालयका प्रमुख लुम्बनाथ पोखरेलले जानकारी दिए। निर्वाचनमा खटाइने कर्मचारीको नामावली संकलनको कार्य भइरहेको र कार्तिक ३० गतेभित्रै मुख्य निर्वाचन अधिकृतको कार्यालयमा सो नामावली उपलब्ध गराइने उनले बताए। जिल्लाको क्षेत्र नम्बर १ मा ६२ मतदानस्थल र १६२ वटा मतदान केन्द्र रहेको छ भने क्षेत्र नम्बर २ मा १०५ वटा मतदान स्थल र १९२ वटा मतदान केन्द्र गरी ३६४ वटा मतदान केन्द्र तोकिएको छ। मकवानपुरमा तीन लाख ७३३ मतदाता संख्या रहेका छन्। जसमध्ये क्षेत्र नं १ मा एक लाख ५० हजार १५५ जना र क्षेत्र नं २ मा १ लाख ५० हजार ५७८ जना छन्।"
अस्ताइन् मैयाँदेवी,"चितवन : देवघाटमा खुट्टा टेक्ने ठाँउ थिएन। सबैका अनुहार मलिन थिए। मलिन अनुहार लिएर सागर जानेको घुइँचो थियो। केन्द्रदेखि जिल्लाका नेताको ओइरो थियो। जीवनभर दान गरेर नथाकेकी कांग्रेस नेतृ मैयाँदेवी श्रेष्ठको व्यक्तित्व र योगदानलाई प्रष्ट रूपमा चित्रण गरेको थियो। कांग्रेस बाहेकका दलका नेताहरू पनि पुगेका थिए। जिल्लाका विभिन्न पेसामा आवद्ध भएकाहरू पुगेका थिए। आफ्नो जीवनलाई नै दानमा समर्पित गरिन्। सहयोग माग्ने आउनेहरू कहिल्यै रित्तो हात फर्किएनन्। कसैको दुःख देख्यो कि सहयोग गरिहाल्ने मैयाँदेवी दान गरेर कहिल्यै थाकिनन्। आफ्नो जीवनमा करिब एक अर्बभन्दा बढी दान गर्ने मैंयादेवी। दानीलाई हानी चाहिँ कहिल्यै हुँदैन भन्दै आफ्नो भागको पुर्ख्यौली सम्पत्ति बेचेरै दान गर्दै आएकी हुन्। उनी जहाँ पुग्थिन्, त्यहीं। दान गर्थिन्। उनै दानकी देवी आइतबार बिहान सधैंका लागि अस्ताइन्। उनको निधनले सिंयो जिल्ला नै स्तब्ध बनायो। ९८ वर्षको उमेरमा चितवन मेडिकल कलेज भरतपुरमा उपचारका क्रममा आइतबार बिहान सवा १ बजे निधन भएको हो। 'उहाँको जीवन केबल कांग्रेसका लागि मात्रै होइन मुलुकको प्रजातान्त्रिक प्राप्तीका लागि योगदान रह्यो,' नेपाली कांग्रेस चितवनका सभापति राजेश्वर खनालले भने, 'उहाँको निधनले पार्टीका लागि मात्रै होइन राष्ट्रका लागि ठूलो क्षति भएको छ।' नेपाली राष्ट्रिय कांग्रेसमा प्रवेश गरेकी मैयाँदेवी किशोरावस्थादेखि नै राणाशासनको विरुद्ध सक्रिय थिइन्। २००३ सालमा वीपी कोइरालाबाट कांग्रेसको सदस्यता लिएकी हुन्। वीपीले उनका औंला ब्लेडले चिरेर रगतको ल्याप्चे लगाई सदस्यता दिएका थिए। २००७ सालको क्रान्तिमा बन्दीपुरमै सक्रिय भएकी मैयाँदेवी २०१४ को भद्र अवज्ञा आन्दोलनमा जेल परिन्। २०१७ सालमा राजा महेन्द्रले सत्ता पलट गरेपछि भारत पलायन भएकी उनले २०१८ देखि २०२० सालसम्म ऋषिकेशमा कांग्रेसको राजनीति गरिन्। २०४८ सालमा प्रतिनिधिसभा सदस्य, २०५८ सालमा राष्ट्रियसभा सदस्य र २०६३ सालमा अन्तरिम व्यवस्थापिका संसद् सदस्य भइन्। बुबाआमाबाट दाजुसरह अंश पाएकी थिइन्। आफ्नो भागको सम्पत्ति उनले दान गरेर सकिन। अधिकांश समय पवित्र तीर्थस्थल देवघाटमा बिताइन्। राजनीतिमा र समाजसेवाबाट बचेको समय देवीरदेवताको साधनामा विताइन्। राजनीतिमा सक्रिय बनेपछि उनी काठमाडौं गइरहन्थिन्। उनले वीपी र कृष्णप्रसादलाई दाल, चामल, घिउ बोरामा हालेर पठाउँथिन्। कहिलेकाहीं आफैं लिएर जान्थिन्। कृष्णप्रसाद भट्टराईलाई पान, गिरिजाबाबुलाई चुरोट खानका लागि उनले पैसा दिन्थिन्। मैयाँदेवी श्रेष्ठले दुईवटा ट्रष्टका नाममा करोडौंका मूल्यका घरजग्गा र नगद राखेर अक्षय कोष स्थापना गरेकी छन्। ८ वर्षअघि मैयाँदेवी ट्रष्ट स्थापना गरिन्। त्यसबेला ८ करोड मूल्य पर्ने नारायणघाट बजारको तीन तले घर ट्रष्टका नाममा पास गरिदिएकी छन्। ट्रष्टले शिक्षा, स्वास्थ्य, महिला लगायतका क्षेत्रमा काम गर्दै आएको छ। ट्रष्टबाहेक सामाजिक एवं धार्मिक संघरसंस्था, पाटीपौवा र धर्मशालामा उनले १२ करोड सहयोग गरेकी छन्। शिक्षा क्षेत्रमा मात्र १० करोड, कांग्रेसको वडा, जिल्ला र केन्द्रीय कार्यालय भवन निर्माणार्थ जग्गा तथा नेता, कार्यकर्तालाई गरी ६ करोड ५० लाख सहयोग गरेकी छन्। विभिन्न व्यक्तिलाई ३३ करोड ५७ लाख सहयोग गरिसकिन्। नारायणगढको बालकुमारी कन्या स्कूललाई १० कठ्ठा जग्गा उनैले दिएकी हुन्। १२ कठ्ठा जग्गा किनिदिएर मैयाँदेवी कन्या कलेजको भवन निर्माण गरिदिइन्। नेपाली कांग्रेस केन्द्रीय कार्यालयको भवन मैयाँदेवीले दिएको जग्गामा बनेको हो। मैयाँदेवीले दान गरेको जग्गामा नेपाली कांग्रेस चितवन, नेपाल प्रेस युनियन चितवन लगायतका संस्थाले भवन बनाएका छन्। नेपाली कांग्रेस भरतपुर वडा नं ३ को कार्यालयको भवन बनाउन जग्गा दिइन्। भक्त थानेश्वर महाप्रभुलाई धार्मिक मन्दिर निर्माणका लागि मैयाँदेवी मार्गमा एक करोड रुपैयाँ बराबरको जग्गा दिएकी छन्। रविभवनमा रहेको नेपाल तरूण दलको केन्द्रीय कार्यालय मैयाँदेवी श्रेष्ठले दिएकी हुन्। मानव सेवा आश्रम, भरतपुर शाखाको भवन निर्माणका लागि बेलचोकको करिब २० करोड पर्ने जग्गा दान परिबारका दाजुभाइ सहितले दिएका हुन्। 'दानीलाई हानी कहिल्यै हुदैन भन्नु हुन्थ्यो, समस्या परेर आउनेलदाई सहयोग गरिहाल्ने। उहाँको जीवन नै दान गर्नका लागी भएको हो,' धर्मपुत्र टंकनाथ पौडेलले भने, 'यस्तो व्यक्ति यगले कमै पाँउछ। राजनीति र समाजसेवा संधै शिरोपरि गरेर जानुभयो। नेपाल आमाले प्रेरणा गुमाएको छ।' विसं १९८५ दसैंको फूलपातीका दिन तनहुँको बन्दीपुरमा उनको जन्म भएको हो। आफ्नो जीवन समाजसेवा र राजनीतिमा लगाइन्। अविवाहित मैयाँदेवीका चार धर्मपुत्र छन्। उनले ती सबैलाई सम्पत्ति दान दिएकी छन्। आमाले जीवनभर ४५ जनाभन्दा बढीलाई जमीन दान गरेकी छन्। तत्कालीन राजा वीरेन्द्र शाहबाट समाजसेवा पदक, तत्कालीन श्री ५ अधिराजकुमारी प्रेरणा राज्यलक्ष्मी सिंहबाट ग्रिनअनर सम्मान, महिला बालबालिका तथा समाज कल्याण मन्त्रालयबाट चन्द्राकान्ता राष्ट्रिय महिला शिक्षा सेवा पुरस्कार, नेतृत्व र सुशासनबाट छैठौं विश्व सम्मेलनका अवसरमा जापानको टोकियोमा एम्बेस्डर फर पिसबाट सम्मानित भइन्। आफूले प्राप्त गरेका सम्मान तथा पुरस्कारको राशि पनि सामाजिक काममै खर्च गरिन्।"
नेपाली कांग्रेसका महामन्त्री थापालाई स्पष्टीकरण,"काठमाडौं : निर्वाचन आयोगले नेपाली कांग्रेसका महामन्त्री एवं काठमाडौं क्षेत्र नं ४ का प्रतिनिधि सभा सदस्यको उम्मेदवार गगन कुमार थापालाई स्पष्टीकरण गरेको छ। आफ्ना निर्वाचन क्षेत्रका बासिन्दालाई नि:शुल्क डेंगी परीक्षण तथा परामर्श सेवा दिने, बिरामीलाई चिकित्सकीय परामर्श उपलब्ध गराउने भन्दै थापाले सामाजिक सञ्जालमा ट्वीट गरेको उजुरीको आधारमा २४ घण्टाभित्र स्पष्टीकरण दिन आयोगले निर्देशन दिएको हो। निर्वाचन आचारसंहिता, २०७९ को दफा ४, सबैले पालना गर्नु पर्ने आचरण अन्तर्गत खण्ड (न) मा 'कुनै प्रकारले निर्वाचनको स्वच्छता वा निष्पक्षतालाई प्रभावित गर्ने गरी कुनै कार्य गर्न नहुने' व्यवस्था रहेको छ। स्पष्टीकरण पत्रमा भनिएको छ 'निर्वाचन आचारसंहिता लागू भई सकेको जानकारी हुँदा हुँदै तपाईंले निर्वाचन आचारसंहिताको विपरीत हुनेगरी ट्वीटरमार्फत मतदातालाई प्रभावित गर्ने कार्य देखिएकाले कुनै माध्यमबाट पत्र प्राप्त भएको २४ घण्टाभित्र निर्वाचन आयोगमा प्राप्त हुने गरी स्पष्टीकरण पेश गर्न निर्देशन दिइएको छ।"
नेप्सेको पुरानो वेबसाइटबाट लगिन र युजर आइडी खारेज हुँदै,काठमाडौं : नेपाल स्टक एक्स्चेञ्ज (नेप्से) ले आफ्नो नयाँ वेबसाइट कात्तिक २७ गतेदेखि पूर्ण रूपमा सञ्चालनमा ल्याउने भएको छ। हाल नेप्सेको दुईवटा वेबसाइट सञ्चालनमा छ। नेप्सेले आइतबार सूचना जारी गरेर पुरानो वेबसाइटबाट लगिन र युजर आइडी खारेज हुने जानकारी दिएको हो। जारी सूचनाअनुसार नेप्सेमा सूचीकृत संगठित संस्थाहरूलाई नट्सको लगइन र युजर आइडी लिन आग्रह गरिएको छ। हालसम्म नेप्सेले सञ्चालन गरेको नट्सको लगिन र युजर आइडी नलिएका सूचीकृत कम्पनीहरूले २५ गतेभित्रै लिनुपर्ने छ। यसमा सूचीकृत सम्पूर्ण कम्पनीहरूको सूचना तथा विवरणहरू नयाँ वेवसाइटबाट सार्वजनिक गर्नका लागि सम्पूर्ण सूचीकृत कम्पनीहरूलाई नेप्सेको नट्सको लिन र युजर आइडी अनिवार्य छ। कम्पनीहरुको सूचना तथा विवरणहरू नयाँ वेबसाइटबाट मात्रै सार्वजनिक हुने र पुरानो वेवसाइट अर्न्तगतका सम्पूर्ण लगिन युजर आइडी खारेज हुने छ।
न्युरोडमा तिहारका लागि फूल बेच्दै व्यापारीहरू (फोटोफिचर),काठमाडौं : तिहार सुरु भएसँगै व्यापारीहरूमा व्यस्थता बढेको छ। बजारमा किनमेल गर्नेको भीड देखिन्छ। यस पर्वमा फूलको व्यापार बढी नै हुन्छ। आइतबार राजधानीको न्युरोडमा तिहारका लागि फूल बेच्दै व्यापारीहरू भेटिन्थे। फूलबाहेक दिपावलीका लागि बनाइएको झिलिमिलि र अन्य सामान किनमेलका लागि थुप्रै सर्वसाधारण त्यहाँ पुगेका थिए। तस्बिरहरू : अशोक दुलाल
संसदीय लोकतन्त्रबारे पत्रकारलाई तालिम,"धुलिखेल : नेपाल सेन्टर फर सेक्युरेटी गर्भर्नेन्स (एनसिएसजी) को आयोजना तथा युएनडीपीको संसद सहयोग परियोजनाको सहयोगमा देशभरका पत्रकारहरूलाई संसदीय लोकतन्त्र र पत्रकारिता विषयक तालिम दिइएको छ। सातवटै प्रदेश र संघीय संसदमा रिपोटिङ गरिरहेका पत्रकारहरूको क्षमता अभिवृद्धि गर्न काभ्रेपलान्चोकको धुलिखेलमा तीन दिने तालिम दिइएको हो। तालिमले पत्रकारहरूको क्षमता अभिवृद्धि भई संसदीय लोकतन्त्र र संघीयता सुदृढीकरणमा महत्वपूर्ण योगदान पुग्ने एनसिएसजीका अभयराज जोशीले बताए। तालिमलाई नेपाल पत्रकार महासंघका पूर्व केन्द्रीय अध्यक्ष शिव गाउँले, पत्रकार हरिबहादुर थापा, जगत नेपाल, कानून आयोगका पूर्वअध्यक्ष माधव पौडेल, प्रतिनिधि सभाका निवर्तमान सांसद डा दीपकप्रकाश भट्ट र भारतीय पत्रकार सचिन बुधौलियाले सहजीकरण गरेका थिए। सहभागीहरूलाई संसदीय लोकतन्त्रको अवधारणा, विगत र वर्तमान अभ्यास, संसदीय पत्रकारिताको अन्तराष्ट्रिय अभ्यास, नेपालको संघीय र प्रदेश संसदमा केन्द्रित रहेर पत्रकारिता गर्ने पत्रकारहरूलाई आवश्यक ज्ञान, सिप अनुभव लगायतका विषयमा जानकारी गराइएको थियो। सहभागी पत्रकारहरूले संसदमा सूचना संकलनका क्रममा भोगेका समस्याहरू, संसदीय पत्रकारिताका जटिलता र अविस्मरणीय घटनाहरू सुनाएका थिए। कार्यक्रमलाई सम्बोधन गर्दै युएनडिपीको संसद सहयोग परियोजना प्रमुख राजबहादुर श्रेष्ठ र टिम लिडर डिलादत्त पन्तले संसदीय लोकतन्त्रबारे जानकारी दिनुका साथै आगामी दिनमा पनि यस किसिमको कार्यक्रम प्रदेशस्तरसम्म पुर्याइने बताए।"
महाकवि देवकोटाको जन्मजयन्तीमा रचना वाचन,"हेटौंडा : महाकवि लक्ष्मीप्रसाद देवकोटाको ११४औँ जन्मजयन्ती हेटौंडामा मनाइएको छ। आइतबार थाहा सञ्चार नेटवर्कले कवि सम्मेलन गरी महाकवि देवकोटाको जन्मजयन्ती मनाएको हो। सो अवसरमा एक दर्जनभन्दा बढी कविहरूले महाकवि देवकोटाको व्यक्तित्व चर्चा तथा रचना वाचन गरेका थिए। कार्यक्रममा साहित्यकारहरूले देवकोटाको सामाजिक, सांस्कृतिक र जिम्मेवारीको पक्षहरू विभिन्न भएपनि कृतित्वको पक्ष सबैभन्दा बलियो भएको बताए। उनीहरूले देवकोटाले नेपाली भाषा प्रकाशिनी समिति, युगवाणी र इन्द्रेणी पत्रिकाको सम्पादक, नेपाली साहित्य परिषद्को सभापति, काव्य प्रतिष्ठानको अध्यक्षलगायतको जिम्मेवारीमा रहेर उल्लेखनीय कार्य गरेको भन्दै चर्चा गरे। थाहा सञ्चार नेटवर्कका अध्यक्ष अरुणराज सुमार्गीको अध्यक्षतामा भएको कार्यक्रममा मकवानपुरका साहित्यकार आरसी रिजालको प्रमुख आतिथ्यता रहेको थियो। नेपाली साहित्यमा अतुलनीय योगदान पुर्याएका महाकवि देवकोटाको सम्मानस्वरूप उनको जन्मजयन्तीमा प्रत्येक वर्ष कवि सम्मेलन गरिँदै आएको छ।"
निर्वाचन प्रचारमा सरकारी गाडी प्रयोग गर्ने खानेपानी मन्त्रीलाई आयोगको स्पष्टीकरण,"काठमाडौं: निर्वाचन आयोगलले आचारसंहिता विपरीत प्रचारप्रसारका क्रममा भएका गतिविधिप्रति ध्यानाकर्षण जनाउँदै स्पष्टीकरण सोध्ने क्रमलाई निरन्तरता दिएको छ । आयोगले सरकारी गाडी प्रयोग गरेको विषयमा खानेपानीमन्त्री एवं प्रतिनिधिसभा सदस्यका बारा क्षेत्र नं १ का उम्मेदवार उमाकान्त चौधरीलाई स्पष्टीकरण सोधेको छ । आयोगले निर्वाचन आचारसंहिता, २०७९ को दफा ५ (क) बमोजिम नेपाल सरकारका मन्त्रीले चुनावी प्रचारप्रसार गर्दा सरकारी स्रोतसाधनको प्रयोग गर्न पाइने छैन भन्ने व्यवस्था रहेको सन्दर्भमा स्पष्टीकरण सोधेको हो । 'तपाइँले चुनाव प्रचारप्रसारका क्रममा सरकारी (रातो तथा नीलो) नं प्लेट भएको बा२झ ५८६१ नंको सरकारी गाडीको नं प्लेट नै परिवर्तन गरी बा१२च ७४३१ नंको प्लेट राखेर प्रयोग गरेको हो होइन ?', स्पष्टीकरण पत्रमा भनिएको छ, 'यदि निर्वाचन आयोग ऐन, २०७३ को दफा २३ को उपदफा (३) र उपदफा (४) बमोजिम तपाइँलाई किन कारबाही गर्नु नपर्ने हो ?' मन्त्री चौधरीलाई आयोगले कुनै माध्यमबाट पत्र प्राप्त भएको २४ घण्टाभित्र निर्वाचन आयोग वा आफैँ उम्मेदवार रहेको जिल्लाको निर्वाचन कार्यालयमा आफैँ उपस्थित भई वा प्रतिनिधिमार्फत लिखित जवाफ पेस गर्न भनिएको छ । आयोगबाट मन्त्री चौधरीले प्रचारप्रसारका क्रमम सरकारी गाडीको नं प्लेट नै परिवर्तन गरी प्रयोग गरेको सम्बन्धमा सूचना प्राप्त भएकाले जाँचबुझ गरी आयोगमा तीन दिनभित्र प्रतिवेदन पेस गर्न उक्त निर्वाचन क्षेत्रको मुख्य निर्वाचन अधिकृतको कार्यालय र जिल्ला प्रहरी कार्यालय, बारालाई समेत पत्राचार भएको छ । यसैबीच, आयोगले निर्वाचन आचारसंहिता विपरीत सहयोग रकम उपलब्ध गराएको विषयमा मकवानपुर क्षेत्र नं २ का नेकपा (एकीकृत समाजवादी) का प्रतिनिधिसभा सदस्यका उम्मेदवार विरोध खतिवडा र मकवानपुर क्षेत्र नं २ (ख) का नेपाली कांग्रेसका प्रदेशसभा सदस्यका उम्मेदवार इन्द्रबहादुर बानियाँलाई स्पष्टीकरण सोधेको छ । उम्मेदवार खतिवडा र बानियाँले आफ्नो निर्वाचन क्षेत्रभित्र पर्ने मनहरी क्याम्पसका विद्यार्थीहरुलाई भ्रमणका लागि अग्रिम सहयोग रकम जनही रु १५ हजार उपलब्ध गराएको विषय सञ्चारमाध्यमबाट सार्वजनिक भएपछि आयोगले २४ घण्टाभित्र स्पष्टीकरण पेस गर्न भनेको हो । आयोगले पत्रमा निर्वाचन आचारसंहिता, २०७९ को दफा ४ को खण्ड (न) मा कसैले पनि कुनै प्रकारले निर्वाचनको स्वच्छता वा निष्पक्षतालाई प्रभावित गर्ने गरी कुनै कार्य गर्न नहुने स्मरण गराइएको छ । निर्वाचन (कसुर तथा सजाय) ऐन, २०७३ को दफा २१ को उपदाफा (१) मा कुनै पनि उम्मेदवारले मतदातालाई प्रभाव पार्ने गरी नगद, जिन्सी दिन वा लिन नहुने भनी उल्लेख गरिएको छ । 'तसर्थ, तपाइँबाट आफ्नो क्षेत्रका मतदातालाई प्रभाव पार्ने गरी रकम हस्तान्तरण भएको बारे के कसो भएको हो ? यदि तपाइँबाट नगद वितरण कार्य भएको हो भने निर्वाचन आयोग ऐन, २०७३ को दफा २३ को उपदफा (३) र उपदफा (४) तथा निर्वाचन (कसुर तथा सजाय) ऐन, २०७३ को दफा २१ को उपदफा (२) बमोजिम किन कारबाही हुनुनपर्ने हो ?' आयोगको स्पष्टीकरणमा भनिएको छ, 'कुनै माध्यमबाट पत्र प्राप्त भएको २४ घण्टाभित्र आयोग वा आफू उम्मेवार रहेको जिल्लाको निर्वाचन कार्यालयमा आफैँ उपस्थित भई वा आफ्नो प्रतिनिधिमार्फत लिखित स्पष्टीकरण पेस गर्न निर्णयानुसार जानकारी गराइन्छ ।'"
टी२० विश्वकप क्रिकेटमा भारतले पाकिस्तानलाई हरायो,काठमाडौं टी२० विश्वकप क्रिकेटमा भारतले पाकिस्तानलाई हराएको छ । अष्ट्रेलियामा जारी आठौं संस्करणको टीट्वान्टी विश्वकपमा भारतले पाकिस्तान ४ विकेटले हराएको हो । पाकिस्तानले दिएको १ सय ६० रनको लक्ष्य भारतले ६ विकेटको क्षतिमा पूरा गर्यो । भारतको जितमा विराट कोहली तथा हार्दिक पाण्ड्याले १ सय १३ रनको साझेदारी गरेका थिए । कोहली ५३ बलमा ८२ रनमा अविजित रहे भने हार्दिकले ३७ बलमा ४० रन बनाए । पाकिस्तानका लागि हरिस रउफले ४ ओभरमा ३६ रन दिएर २ विकेट लिए नशिम शाहले ४ ओभरमा २३ रन दिएर १ विकेट लिए । त्यसअघि टस हारेर पहिले ब्याटिङ गरेको पाकिस्तानले २० ओभरमा ८ विकेट गुमाएर १ सय ५९ रन बनाएको थियो । जितसँगै भारत समूह दुईको र्शीष स्थानमा पुगेको छ । पाकिस्तान दोस्रो स्थानमा छ ।
मन्त्री सांसद पद अपराधीहरूलाई छुटाउने लाइसेन्स : बिजुक्छे,"भक्तपुर : नेपाल मजदुर किसान पार्टीका अध्यक्ष नारायणमान बिजुक्छेले मन्त्री, सांसद पद अपराधीहरूलाई छुटाउने लाइसेन्स हुन थालेको भन्दै दुःख व्यक्त गरेका छन्। भक्तपुरको ख्व्प मावि, ख्वप कलेज, शारदा क्याम्पस मावि र ख्वप कलेज अफ लले दीपावली तथा नेपाल सम्वत् ११४३ का अवसरमा आइतबार गरेको शुभकामना आदानप्रदान कार्यक्रममा अध्यक्ष विजुक्छेंले भोटका लागि जे पनि गरिदिने नेताहरूले गर्दा देश नै संकटमा परेको बताए। जनतामा पैसा नदिइ भोट नदिने बानी बसेको भन्दै उनले ठूला राजनीतिक दल र तिनका नेताहरूले जनतालाई बिगारेको आरोप लगाए। निर्वाचनमा खर्च गरेर चुनाव जित्ने र अनि पछि त्यो खर्च उठाउन भ्रष्टाचार गर्नुपर्ने अवस्था आएको उनको भनाइ थियो। त्यसकारण निर्वाचनमा पैसा दिनेलाई बहिष्कार गर्नुपर्ने उनले खाँचो औंल्याए।"
मधेश प्रदेश प्रमुखको कार्यभार बागमती प्रदेशका प्रमुख शर्मालाई,काठमाडौं: मधेश प्रदेश प्रमुखको कार्यभार बागमती प्रदेशका प्रमुख यादवचन्द्र शर्मालाई तोकिएको छ । मधेश प्रदेशका प्रमुख हरिशंकर मिश्र भारतको झारखण्ड भ्रमणमा जाने भएपछि राष्ट्रपति कार्यालयले शर्मालाई अर्को प्रदेशको पनि प्रमुखको कार्यभार तोकेको हो । राष्ट्रपति कार्यालयका अनुसार शर्मा आगामी कार्तिक ९ देखि ११ सम्म मधेश प्रमुखको कार्यभारमा रहनेछन् ।
सुरक्षा निकायलाई अत्याधुनिक बनाउन सरकार प्रत्यनशील छ: गृहमन्त्री,"काठमाडौं: गृहमन्त्री बालकृष्ण खाणले सुरक्षा निकायलाई अत्याधुनिक बनाउन सरकार प्रत्यनशील रहेको बताएका छन् । बागमती प्रदेशस्तरीय निर्वाचन केन्द्रित सुरक्षा गोष्ठी कार्यक्रममा गृहमन्त्री खाणले आगामी मंसिर ४ गते हुने प्रतिनिधि सभा र प्रदेश सभाको निर्वाचन सफलतापूर्वक सम्पन्न हुनेमा विश्वास रहेको बताए । सुरक्षाका धेरै चुनौती रहे पनि सुरक्षा निकायका साझा र संयुक्त प्रयत्नले निर्वाचन सफलतापूर्वक सम्पन्न हुनेमा पूर्ण विस्वस्त रहेको गृहमन्त्रीको भनाइ छ । उनले आगामी निर्वाचनमा देखिएको जटिलताहरूलाई हल गर्न सरकारले सुरक्षा निकायहरूसँग आवश्यक सहजीकरणको काम गर्ने बताए । उनले भने, हाम्रा प्रमुख जिल्ला अधिकारीजीहरू र सुरक्षा निकायका जिल्लास्थित प्रमुखजीहरू, अधिकृत र जवानहरू साझा र संयुक्त प्रयत्नले, प्रतिबद्धताले एकै दिनमा निर्वाचन सम्पन्न हुनेछ भन्ने म विश्वास व्यक्त गर्न चाहन्छु । अब निर्वाचन सम्पन्न भइसकेपछि राष्ट्रिय सुरक्षाका बारेमा फेरि बृहत छलफल पनि हुनेछ । त्यसबाट नयाँ दृष्टिकोणहरू पनि अगाडि सार्न सकिनेछ । सुरक्षाकर्मीहरू र सुरक्षा निकायहरूलाई अत्याधुनिक बनाउने क्रममा सरकारले अझै प्राथमिकता थप्न पनि सक्नेछ । त्यसका लागि पनि हामीले गम्भिर छलफल र बहस गर्नेनै छौँ । गृहमन्त्री खाणले आजको छलफलले पनि राज्य सञ्चालनमा सहजता ल्याउने बताए ।"
तिहारका सामग्रीले बजारमा झिलिमिली (तस्वीरसहित),"काठमाडौं गाउँघर तथा शहर बजारमा झिलिमिली बढेको छ । हिन्दू नेपालीको महान चाड तिहार भित्रिएसँगै तिहार लक्षित सामग्रीले बजार पसल झिलिमिली छन् । फूलका माला, प्लास्टिकका सजावटका सामग्री, बिजुलीका सामानसहितले बजार झलमल छ । केही पसलमा किनमेलको व्यस्तता बढेको छ भने केही खाली छन् । तस्वीर: रासस"
"थप ४१ जनामा कोरोना पुष्टि, सक्रिय संक्रमित ६९६",काठमाडौं : थप ४१ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट १२५० नमूना परीक्षण गर्दा ४१ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ४४५ र एन्टिजेनबाट ८०५ नमूनाको परीक्षण गर्दा पीसीआरबाट ३९ र एन्टिजेनबाट २ नमूनाको रिपोर्ट पोजिटिभ आएको हो। मन्त्रालयका अनुसार थप ५९ जना कोरोनामुक्त भएका छन्। हाल सक्रिय कोरोना संक्रमितको संख्या ६९६ पुगेको छ।
झापामा १५ लाख बढीको पटाका नष्ट,"झापा : सीमावर्ती नाकाबाट भित्राइएको १५ लाख बढीको प्रतिबन्धित बारुदजन्य पटाका झापा प्रहरीले बरामद गरेको छ। तिहार तथा छठ पर्वलाई लक्षित गरी तस्करीको माध्यमबाट भित्राइएको १५ लाख २७ हजार ८०० रुपैयाँ बराबरको पटाका झापा प्रहरीले जिल्लाका विभिन्न स्थानबाट बरामद गरेको हो। बरामद गरिएको पटाकालाई जिल्ला प्रहरी कार्यालय झापाले आइतबार बिहान पत्रकार सम्मेलन गरी नष्ट गरेको हो। अवैध रूपमा ओसारपसार भइरहेकोमा अवस्थामा प्रहरीले विभिन्न प्रकारका पटाका बरामद गरेको प्रहरी कार्यालय झापाका एसपी विश्वमणि पोखरेलले जानकारी दिए। प्रहरीले पसलमा लुकाइछिपाई बिक्री वितरण गरिरहेको पटाका पनि जफत गरेको बताउँदै एसपी पोखरेलले भने, 'वडा प्रहरी कार्यालय भद्रपुरले नगर क्षेत्रबाट शनिबार बेलुका विभिन्न पसलबाट पनि पटाका बरामद गरेको थियो।' पटाकाको आयात र प्रयोगमा केही नियन्त्रण गरिए पनि पूर्ण रूपमा निर्मूल पार्न नसकिएको उनले बताए। त्यसमा सबैको सहयोग आवश्यक भएको उनको भनाइ छ।"
जङ्गलमा आगो लगाउने ७२ जना पक्राउ,एजेन्सी: पोर्चुगलमा जङ्गलमा आगो लगाउने अपराध गरेका ७२ जनालाई यसवर्ष पक्राउ गरी कारबाही गरिएको छ । यहाँको सरकारले जङ्गलमा आगो लगाउने व्यक्तिहरुलाई कडा कारबाही गर्ने गरेको बताइएको छ । नेसनल रिपब्लिकन गार्ड (जिएनआर) का एक जना अधिकारीले पोर्चुगल सरकारले जंगलमा आगो लगाउनेलाई सरकारले कडा कारबाही गर्न थालेको जानकारी दिए । उनका अनुसार सन् २०२१ मा अर्थात् अघिल्लो वर्ष ५२ जनालाई पक्राउ गरी कारबाही गरिएकामा यसवर्ष मात्र त्यसमा कम्तीमा पनि ३८ प्रतिशतले बृद्धि भई देशव्यापी रुपमा ७२ जनालाई पक्राउ गरिएको थियो । जङ्गलमा आगो लगाउने अपराध गर्ने व्यक्तिलाई यहाँको सरकारले विशेष रुपमा खोज्ने गर्दछ । सरकारले यसवर्ष एक हजार एक सयभन्दा बढी व्यक्तिमा अनुसन्धान गरेर ती व्यक्ति भेटेको जनाएको थियो । उनीहरुमा गरिएको अनुसन्धानबाट ७२ जना दोषी पाइएको समाचारमा जनाइएको छ । यस वर्ष आगलागीबाट पोर्चुगलको कम्तीमा पनि एक लाख ११ हजार हेक्टरभन्दा धेरै जमिनको वन जङ्गल ध्वस्त भएको छ । यो सन् २०१७ पछिको सबैभन्दा धेरै आगलागी हो ।
देउवाले नभ्याएपछि कांग्रेसको सङ्कल्प पत्र भोलिमात्र सार्वजनिक हुने,काठमाडौंः कांग्रेस सभापति शेरबहादुर देउवा काठमाडौं उपत्यका बाहिर रहेपछि पार्टीको संकल्पपत्र भोलिमात्र सार्वजनिक हुने भएको छ । कांग्रेसले आइतबार साँझ ५ बजे सार्वजनिक गर्ने भनिएको प्रतिनिधि सभा र प्रदेश सभा सदस्य निर्वाचन २०७९ को संकल्प सभापति देउवाले नभ्याएपछि भोलि सोमबार बिहान साढे १० बजेमात्र सार्वजनिक गरिने भएको हो । सत्ता गठबन्धनको चुनावी दौडाहाका क्रममा देउवा अहिले सुदूरपश्चिम प्रदेश छन् ।
भृकुटीमण्डपमा रोटी मेला (तस्बिरसहित),काठमाडौं : तिहारका अवसरमा काठमाडौंको भृकुटीमण्डपमा पाँचौं राष्ट्रिय रोटी मेला आयोजना गरिएको छ । वर्षेनि तिहारको अवसरमा आयोजना हुँदै आएको मेला यस वर्ष पनि काठमाडौंको भृकुटीमण्डपमा आयोजना गरिएको हो । मेलामा ५० भन्दा बढि प्रकारका रोटी राखिएको थियो । विभिन्न समूदायमा बनाउने रोटीका परिकारहरु मेलामा राखिएको मेला आयोजक टिकापुरका खर्कबहादुर शाहले जानकारी दिए। नेपाली चाडपर्वमा रोटीको महत्व हुने भएकाले मेलाको आयोजना गरिएको उनले बताए।
चुनावी घोषणापत्रमार्फत डा बाबुराम भट्टराईले गरेका १२ वाचा,"काठमाडौं: नेपाल समाजवादी पार्टीका अध्यक्ष डा बाबुराम भट्टराईले चुनावी घोषणापत्रमार्फत जनतासमक्ष १२ वटा वाचा गरेका छन् । आज चुनावी घोषणा सार्वजनिक गर्दै उनले जनताका लागि आफ्नो पार्टीले गरेका वाचा पूरा गर्ने गरी काम गर्ने बताए । यी हुन डा बाबुराम भट्टराईले गरेका १२ वाचा १ सस्तो, भरपर्दो र सुधारितएको स्वास्थ्य सेवा सबैलाई । २ प्रविधि र व्यावहारिक सीपयुक्त शिक्षा सरकारी स्कूलमै । ३ लगानीमैत्री वातावरणमा देशभित्रै नयाँ रोजगारी । ४ स्थीर सरकार सुनिश्चित गर्न प्रत्यक्ष निर्वाचित कार्यकारी । ५ भ्रष्टाचारलाई जरैबाट समाप्त गर्न पूर्ण समानुपातिक निर्वाचन । ६ हरियो, सफा र खुल्ला शह् र ७ उद्यमीलाई देशभर प्रोत्साहन । ८ व्यावसायीक कृषिलाई प्राथमिकता । ९ भौतिक पूर्वाधारमा विषेश पहल । १० सूचना प्रविधि र अनुसन्धानलाई उच्च प्राथमिकता । ११ बिजुली नै प्रमुख उर्जा । र १२ महिला सुरक्षाको ग्यारेन्टी । चुनावी घोषणापत्र सार्वजनिक गरे पनि नेसपाले माओवादी केन्द्रको चुनाव चिह्न 'हँसिया हथौडा' लिएर चुनावी मैदानमा उत्रिएको छ ।"
त्रिशूलीको सेयरका लागि ७८ हजारको आवेदन,"काठमाडौं : त्रिशूली जलविद्युत् कम्पनी लिमिटेडले सर्वसाधारणलाई बिक्री गरेको सेयरबापतको बाँकी रकम चुक्ता गर्न झण्डै ७८ हजार सेयरधनीले आवेदन दिएका छन्। कम्पनीले सेयरबापतको रकम बुझाउन गत असोज ४ गतेदेखि आवेदन माग गरेको थियो। कम्पनीको सेयर बाँडफाँटमा सेयर पाई प्रतिकित्ता१० बुझाएका जम्मा एक लाख ५४ हजार पाँच सय ५९ जना सर्वसाधारण सेयरधनीमध्ये झण्डै ७८ हजारले प्रतिकित्ता बाँकी ९० बुझाएका छन्। यसबाट १६ करोड १० लाख सङ्कलन भएको छ। साविकका सर्वसाधारण सेयरधनीबाट अङ्कित मूल्यको ९० प्रतिशतले हुन आउने प्रतिकित्ता बाँकी ९० का दरले ३३ करोड ३४ लाख ५० हजार रुपैयाँ सङ्कलन गरिनेछ। यही कात्तिक १७ गतेसम्म आवेदन दिने अन्तिम दिन हो। कम्पनीका प्रबन्धसञ्चालक मोहनप्रसाद गौतमले सो अवधिमै आवेदन दिन सेयर धनीलाई आग्रह गरे। 'जनताको जलविद्युत्' कार्यक्रमअन्तर्गत कम्पनीले २०७५ को चैतमा सर्वसाधारणका लागि ३७ लाख पाँच हजार कित्ता (कम्पनीका कर्मचारीका लागि आरक्षण गरिएकोसमेत) सेयर निष्काशन गरी प्रतिसेयर एक सय अङ्कित मूल्यको न्यूनतम १० प्रतिशतले हुने १० मात्र सङ्कलन गरेको थियो। कम्पनीको सेयर बाँडफाँटमा सेयर पाई प्रतिकित्ता १० रुपैयाँ बुझाएका जम्मा एक लाख ५४ हजार पाँच सय ५९ जना सर्वसाधारण सेयरधनीले प्रतिकित्ता बाँकी ९० बुझाउनुपर्नेछ। रकम बुझाउने अन्तिम मितिसम्म कम्पनीले जनताको जलविद्युत् कार्यक्रम (सञ्चालन तथा व्यवस्थापन) कार्यविधि, २०७५ मा वार्षिक आठ प्रतिशत ब्याज दिनुपर्ने प्रावधानबमोजिम सेयरधनीले प्रतिकित्ता तीन ब्याज प्राप्त गर्ने हुँदा हाल प्रतिकित्ता ८७ मात्र जम्मा गरे हुनेछ। आस्वा सेवामा सहभागी बैंक तथा वित्तीय संस्था र तिनका शाखा कार्यालय तथा सिडिएस एण्ड क्लियरिङ लिमिटेडबाट उपलब्ध गराइएको 'मेरो सेयर' सफ्टवेयरबाट समेत सेयरधनीले रकम बुझाउनआवेदन दिन सक्नेछन्। सेयरधनीले यसरी रकम भुक्तानी गर्दा आश्वा शुल्कसमेत तिर्नुपर्ने छैन। धितोपत्र निष्काशन तथा बिक्री प्रबन्धकमा ग्लोबल आइएमई क्यापिटल लिमिटेड रहेको छ। कम्पनीले रसुवा र नुवाकोटमा ३७ मेगावाटको माथिल्लो त्रिशूली ३ 'बी' जलविद्युत् आयोजना निर्माण गरिरहेको छ। कम्पनीमा नेपाल विद्युत् प्राधिकरण र नेपाल टेलिकमको ३०३० प्रतिशत संस्थापक सेयर छ। कम्पनीमा रसुवा तथा नुवाकोटका गाउँपालिका र नगरपालिकाको पाँच प्रतिशत, रसुवा तथा नुवाकोटका स्थानीय वित्तीय संस्थाको पाँच प्रतिशत, रसुवा तथा नुवाकोटवासीको १० प्रतिशत, सर्वसाधारणको १५ प्रतिशत र प्राधिकरण तथा टेलिकमका कर्मचारीको पाँच प्रतिशत सेयर रहनेछ। आयोजनाको कूल अनुमानित लागत निर्माण अवधिको ब्याजबाहेक सात अर्ब ४४ करोड ५६ लाख ४८ हजार रहेको छ। निर्माण अवधिको ब्याज ७८ करोड १७ लाख ९३ हजारसहित आयोजनाको लागत आठ अर्ब २२ करोड ७४ लाख ४१ हजार पुग्ने अनुमान गरिएको छ। निर्माण अवधिको ब्याज बाहेकको आयोजनाको अनुमानित निर्माण लागत सात अर्ब ४४ करोड मध्ये ३० प्रतिशत स्वपुँजी (दुई अर्ब ४७ करोड रुपैयाँ) र ७० प्रतिशत ऋण (पाँच अर्ब ७६ करोड रुपैयाँ)बाट लगानी जुटाइएको छ।"
केपी ओली गणतन्त्र ल्याउनु बयलगाडामा अमेरिका गए जस्तै हो भन्थे : माधवकुमार नेपाल,"धनगढीः नेकपा एकीकृत समाजवादीका अध्यक्ष माधवकुमार नेपालले गठबन्धनकै कारण संविधान जोगिएको बताएका छन् । सुदुरपश्चिमको धनगढीमा आयोजित चुनावी प्रशिक्षणलाई सम्बोधन गर्दै नेपालले प्रतिगमन सच्याउन र संविधानलाई जोगाउने काम गठबन्धनले गरेको बताए । नेपालले भने, यो नेचुरल अलाइन्स हो । ओली नेतृत्वको गठबन्धन अपवित्र हो । अधिकांश समय एमाले अध्यक्ष केपी शर्मा ओलीको विरोधमा खर्चेमा नेपालले ओलीलाई बयलगाडा दर्शनका प्रवद्र्वक भनेर ब्यंग्य गरे । बयलगाडा दर्शनका प्रवर्धक श्रीमान केपी शर्मा ओलीजी, उहाँनै भन्नुहुन्थ्यो नेपालमा गणतन्त्र ल्याउनु भनेको बयलगाडामा चढेर अमेरिका गए जस्तै हो । उहाँको विचारमा राजतन्त्र फाल्नु र गणतन्त्रको स्थापना असम्भव थियो, तर हामीले त्यसलाई सम्भव बनायौं नेपालले भने । मेरो नेतृत्वको नेकपा एमाले, गिरिजाप्रसाद कोईराला नेतृत्वको नेपाली कांग्रेस र प्रचण्ड नेतृत्वको नेकपा माओवादीको आन्दोलनले नै नेपालमा राजतन्त्र हट्यो । गणतन्त्रको स्थापना भयो ।"
माधवकुमार नेपालले छोडेपछि एमाले 'एमाले' रहेन : प्रचण्ड,"धनगढी : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले गठबन्धनलाई विजयी बनाउन आग्रह गरेका छन्। सुदूरपश्चिमको राजधानी धनगढीमा आइतबार आयोजना गरिएको सत्ता गठबन्धनको प्रशिक्षण कार्यक्रममा प्रचण्डले संविधान जोगाउन र प्रतिगमन सच्याउन गठबन्धनलाई भोट हाल्न आग्रह गरेका हुन्। प्रचण्डले भने, 'बामपन्थी र कांग्रेसको गठबन्धनले इतिहासमा ठूला ठूला परिवर्तन भएका छन, त्यसैले यो देश जोगाउन, संविधान जोगाउन र प्रतिगमन सच्याउने चुनाव हो, गठबन्धनमा निर्धक्क भोट हाल्नुहोला।' जतिबेला काँग्रेसका सभापति गिरिजा प्रसाद कोइराला र आफ्नो बीचमा शान्ति सम्झौतामा हस्ताक्षर भयो, त्यती बेला नै आफूले रुखमा भोट हालिसकेको बताए। 'जतीबेला शान्ति सम्झौतामा गिरिजाबाबु र मैले हस्ताक्षर गर्यौं, त्यतीबेला मैले रुखमा भोट हाली सकेँ। अनी गरिजाबाबुले पनि हँसिया हतौडामा भोट हालिसके,' प्रचण्डले भने। उनले चुनाव चिह्न देख्दा भोट हालौं की नहालौं भन्ने कुरा त्यागिदिन आग्रह गरे। 'स्थानीय चुनावमा हँसिया हतौडामा भोट हालेकाले रुपमा भोट हालौं नी नहालौं, रुखमा भोट हालेकाले हँसिया हतौडामा भोट हालौं की नहालौं भन्ने कुरा देखियो । तर, मंसिर ४ को चुनाव प्रतिगमनकारी र संविधानको रक्षाका बीचको चुनाव हो, हात नकमाउन आग्रह गर्दछु।' उनले केपी शर्मा ओली नेतृत्वको नेकपा एमाले 'एमाले' नभएको जिकिर गर्दै माधवकुमार नेपाललाई ढाडस दिने प्रयास गरे। 'अहिलेको एमाले एमाले होइन, माधवकुमार नेतृत्वमा रहेको बेलाको पो एमाले हो। विस्तृत शान्ति सम्झौताका बेला ओली नेतृत्वमा हुन्थे भने अहिले यो व्यवस्था आउने थिएन' दाहालले भने। उनले, ओली नेतृत्वको गठबन्धनलाई अपवित्र, अप्राकृतिक र प्रतिगमनको संज्ञा दिए। 'ओलीले राजतन्त्रलाई हटाइसकेको अवस्थामा राजा ल्याउनेहरूसँग गठबन्धन गरेका छन्, उनको गठबन्धन अप्राकृतिक छ, असहज छ' दाहालले भने । उनले २००७ सालदेखि पार्टी र जनताले ठूला ठूला आन्दोलन गरेर राजनीतिक परिवर्तन ल्याएको बताउँदै त्यो बाम पार्टी र काँग्रेसका कारण मात्रै सफल भएको बताए। 'बामपन्थी र कांग्रेसको गठबन्धनले इतिहासमा ठूला ठूला परिवर्तन भएका छन, त्यसैले यो देश जोगाउन, संविधान जोगाउन र प्रतिगमन सच्याउने चुनाव हो, गठबन्धनमा निर्धक्क भोट हाल्नुहोला' दाहालले भने। दाहालले गठबन्धनको दाँयाबाँया जाने कार्यकर्तालाई चेतावनी दिँदै भने, 'गठबन्धनमा सहभागी नहुने कार्यकर्ता त्यो पार्टीमा बस्ने हक राख्दैन, हामीले तुरुन्त कारवाही गर्ने भनेका छौं, गरिपनि रहेका छौं।'"
बेमौसमी वर्षाले भत्कियो घर,घोराही: दाङको घोराहीमा अविरल वर्षाले एउटा घर भत्किएको छ । असोज १९ गतेदेखि परेको अविरल वर्षाले घोराही उपमहानगरपालिका१९ सिरमखोरेका लालबहादुर पुनको भत्किएको हो । घर भत्किएपछि पुनको परिवार अहिले आफन्तको घरमा बस्दै आएको छ । तस्वीर: रासस
देश गम्भीर मोडमा पुगेको छ : प्रधानमन्त्री देउवा,"धनगढीः प्रधानमन्त्री शेरबहादुर देउवाले देश गम्भीर मोडमा पुगेको बताएका छन् । सुदूरपश्चिम प्रदेशको राजधानी धनगढीमा सत्ता गठबन्धनले आयोजना गरेको कार्यक्रममा कांग्रेस सभापतिसमेत रहेका प्रधानमन्त्री देउवाले भने,अहिले नेपाल अत्यन्तै गम्भिर मोडमा उभिएको छ । देश कता जाने ? संविधान कता जाने भन्ने द्विविधा छ। हामीले २००७ सालदेखि लड्दालड्दा यो व्यवस्था आएको हो, त्यसैले यो शासन प्रणालीलाई बचाउनका लागि सुदूरपश्चिमको एकता आवश्यक छ । प्रधानमन्त्री देउवाले एकबद्ध भएर गठबन्धनका उम्मेदवारहरु जिताउन पनि आह्वान गरेका छन । देउवाले भने, सुदूरपश्चिम मेरो घर हो, त्यसैले सुदूरपश्चिमबासीमाथि मेरो हक लाग्छ । यसपाली गठबन्धनका सबै उम्मेदवारहरुलाई जिताउन आह्वान गर्दछु । संविधानको रक्षा, राष्ट्रिय एकता र लोकतन्त्रको रक्षाका लागि गठबन्धनलाई जिताउनु पर्ने देउवाको भनाइ छ । देउवाले टिकट वितरणका क्रममा आफ्नै दलका नेतामाथि अन्याय भएको भन्दै माफी पनि मागेका छन् । उनले भने, मलाई थाहा छ, गठबन्धनका कारण पनि कांग्रेसका सबैले टिकट पाएनन, कसैमाथि अन्याय पनि भयो, म त्यसका लागि क्षमाप्रार्थी छु ।"
नेपालको हवाइ सुरक्षा परिपालनदर ७० प्रतिशत,"काठमाडौं: अन्तर्राष्ट्रिय नागरिक उड्डयन सङ्गठन (आइकाओ)को अडिट प्रतिवेदनमा नेपालले हवाई सुरक्षा परिपालनादर विश्वव्यापीभन्दा माथि अर्थात् ७० दशमलव एक प्रति प्राप्त गरेको छ । आइकाओले यसैवर्ष नेपालमा गरेको हवाई सुरक्षा अडिटको अन्तिम प्रतिवेदन हालै नेपालको नियामक नेपाल नागरिक उड्डयन प्राधिकरणले सार्वजनिक गरेको थियो । नेपालले प्राप्त गरेको यो स्कोर ग्लोबल एभरेजभन्दा माथि हो । एशिया प्रशान्त क्षेत्रभन्दा अगाडि छ । प्राधिकरणका अनुसार एशिया प्रशान्त क्षेत्रको उड्डयन सुरक्षादर ६४ दशमलव पाँच र विश्वव्यापी सुरक्षादर ६७ प्रतिशत छ। मुलुकको हवाई क्षेत्रमा प्राप्त यो उपलब्धिप्रति अन्तर्राष्ट्रिय समुदायको चासो र सद्भाव बढेको छ । पछिल्ला दिनमा बहुर्राष्ट्रिय निकायले हवाई सुरक्षाबारे अध्ययन तथा अडिट गरेका छन् । यसले मुलुकको समग्र हवाई सुरक्षा प्रणालीप्रति विश्वको ध्यान खिचेको र नेपालको हवाई सुरक्षा राम्रो रहेको सन्देश दिएको प्राधिकरणका हवाई सुरक्षा विभागका प्रमुख राजु श्रेष्ठले बताए। 'आइकाओको अडिट प्रतिवेदनपछि अन्तर्राष्ट्रिय निकायको चासो र सद्भाव बढेको छ', उनले भने, 'यसले असाध्यै राम्रो सन्देश दिएको छ, नेपालको हवाई सुरक्षा प्रणाली राम्रो रहेको छ, नेपालले हासिल गरेको विश्वव्यापी हवाई परिपालनादरबाट नेपाल सबल देशभित्र परेको छ जुन देशको लागि गौरबको विषय पनि हो ।' हाल नेपालमा नौ फिक्सविङ र ११ हेलिकप्टर कम्पनीसहित कूल २० वायुसेवा कम्पनी सञ्चालनमा छन् । नेपालमा सबै प्रकारका गरी एक सय हाराहारी वायुयान छन् । त्यसमा करिब ८० जहाज र हेलिकोप्टर ४० छन् । हालसम्म देशभर नौ सय ड्रोन दर्ता भएको प्राधिकरणले जनाएको छ । नेपालको हवाई क्षेत्रमाथि अन्तर्राष्ट्रिय निकायको चासो र सद्भाव बढ्नु सकारात्मक रहेको र यसले नेपालको नागरिक उड्डयन क्षेत्र विश्वव्यापी मापदण्डको छ भन्ने सन्देश गएको उनले बताए । नेपालको हवाई क्षेत्रप्रति प्राधिकरणले आइकाओको सहयोगमा मुलुकको हवाई सुरक्षा परिपालन दर ८० प्रतिशत कायम गर्ने लक्ष्यसहित मुलुकको हवाई क्षेत्रको सुधारात्मक कामलाई प्राथमिकता दिएको छ । आइकाओको अडिट प्रतिवेदनबाट नेपालले उत्कृष्ट नतिजा हासिल गरेको भन्दै प्रतिवेदनले औँल्याएका कमीकमजोरी निर्मूल गर्न गृहकार्य सुरु गरिसकेको उपमहानिर्देशक श्रेष्ठले बताए। उनका अनुसार अडिटपछि प्राधिकरणले प्राधिकरणले सेफ्टी हेर्ने निकायलाई अलग्गै बजेट र जनशक्तिको व्यवस्था गरेको छ । उड्डयन सुरक्षा सुदृढीकरण गर्न प्राधिकरणको सुरक्षा निर्देशनालयमा उपमहानिर्देशकको नेतृत्व रहनेछ । त्यसअन्तर्गत सेवा प्रदायक र नियमनकारी क्षेत्रमा कार्यरत कर्मचारीको एक अर्को क्षेत्रमा सरुवा नहुने व्यवस्था कार्यान्वयन गरिएको छ । पछिल्ला दिनमा बहुर्राष्ट्रिय निकायबाट हवाई सुरक्षाबारे धमाधम अध्ययन तथा अडिट भइरहेकोछ। यसले मुलुकको समग्र हवाई सुरक्षा प्रणालीप्रति विश्वको ध्यान खिचेको र नेपालको हवाई सुरक्षाप्रति अन्तर्राष्ट्रिय सरोकारवालाको विश्वास अभिवृद्धि भएको प्राधिकरणका प्रवक्ता जगन्नाथ निरौलाले बताए । बहुर्राष्ट्रिय निकायबाट अध्ययन आइकाओको अडिट रिपोर्टपछि एकपछि अर्को अन्तर्राष्ट्रिय निकायले नेपालको हवाई क्षेत्रबारे अध्ययन र छलफल गरेका छन् । आइकाओको अडिट लगत्तै यरोपेली सङ्घ (इयू) को प्राविधिक टोलीले नेपालको हवाई सुरक्षा प्रणालीबारे अडिट गरेको थियो । गत अप्रिल १२ देखि २५ तारिखसम्म इयूको टोलीले नेपालको हवाई सुरक्षा परिपालनाका विषयमा अध्ययन गरेको हो । इयूको टोलीले अक्टोबर ६ देखि ८ तारिखसम्म अध्ययन गरेको थियो । नेपालले गरेको प्रगतिप्रति इयूको टोली उत्साहित बनेको थियो । त्यस लगत्तै विश्व बैंकको विज्ञ टोलीले अक्टोबर ११ देखि १९ सम्म प्राधिकारका उच्च अधिकारी र हवाई उद्योगसँग सम्बन्धित सरोकारवालासँग छलफल गरेको थियो । टोलीले नेपालमा सुरक्षा अभिवृद्धिमा दक्षजनशक्ति रहेको भन्दै सन्तुष्टि व्यक्त गरेको प्राधिकरणले जनाएको छ । पछिल्लो पटक अक्टोबर २० देखि २२ सम्म संयुक्त राज्य अमेरिकाको नागरिक उड्डयनको नियामक निकाय फेडेरल एभिएसन एड्मिनिष्ट्रेसन को एक मिसनले नेपालको हवाई क्षेत्रका सरोकारवालासँग छलफल गरेको थियो । अमेरिकी नियामक निकायको अध्ययन अमेरिकी नियामक निकायको टोलीले नेपालको हवाई सुरक्षाको अवस्थाबारे हालै सरोकारवालासँग छलफल गरेको छ । एफएएका दक्षिण एशिया हेर्ने प्रमुख प्रतिनिधि डेनियल जकोबले नेपालको हवाई सुरक्षा प्रणालीबारे विज्ञ सरोकारवालासँग छलफल गरेको प्राधिकरणका प्रवक्ता निरौलाले बताए । नेपाल र अमेरिकाबीच हवाई सेवा सम्झौताको तयारी अगाडि बढिरहेको सन्दर्भमा अमेरिकाले नेपालको हवाई सुरक्षाबारे अध्ययन गर्नु सकारात्मक विषय भएको उनले बताए । कहिले हुदैँछ अमेरिकासँग हवाई सम्झौता अमेरिकासँग सिधा हवाई उडानका लागि द्विपक्षीय हवाई सम्झौता गर्नेबारे संस्कृति, पर्यटन तथा नागरिक उड्डयन मन्त्रालय र प्राधिकरणले सरोकारवालासँग छलफल गरिछ। 'एकीन मिति तय भएको छैन, आगामी नोभेम्बर या डिसेम्भरमा हवाई सम्झौता हुन्छ अमेरिकाले पठाएको हवाई सम्झौताको मस्यौदामाथि अहिले छलफल भइरहेको छ', प्राधिकरणका प्रवक्ता निरौलाले भने । नेपालसँग हवाई सम्झौता गर्न अमेरिका आफैले चासो देखाएर सम्झौताको मस्यौदा पठाएको प्राधिकरणले जनाएको छ । नेपालले हाल ४० देश र युरोपेलीय सङ्घ (इयू) गरी ४१ मुलुकसँग द्विपक्षीय हवाई सम्झौता गरेको छ । इयू सकारात्मक नेपालको हवाई उड्डयन इयूको प्राविधिक टोली सकारात्मक देखिएको छ । इयू अन्तर्गतको युरोपियन एभिएसन सेफ्टी एजेन्सीको अडिट टोलिले नेपालको समग्र हवाई सुरक्षाबारे सकारात्मक प्रतिक्रिया दिएको प्राधिकरणले जनाएको छ । यद्यपि अक्टोबर २८ मा नेपाललाई प्रतिवेदन दिने प्रारम्भिक कार्यक्रम छ । इयूले विगत १० वर्षदेखि नेपाललाई उड्डयन सुरक्षा सूचीमा राखेको छ । यसअघि नेपालको हवाई उड्डयन सुरक्षामा जोखिम बढेको जनाउँदै आइकाओले सन् २०१३ मा नेपाली वायुसेवालाई गम्भीर सुरक्षा चासोको सूचीमा राखेको थियो । पछि सन् २०१७ मा नेपालले प्रगति गरेको भन्दै आइकाओले उक्त सुरक्षा सूचीबाट हटाएको थियो । रासस"
गोरखामा मतपत्र आइपुग्यो,गोरखा : आसन्न निर्वाचनका लागि गोरखामा मतपत्र आइपुगेको छ। मंसिर ४ गते हुने प्रतिनिधि र प्रदेश सभा निर्वाचनका लागि गोरखामा समानुपातिकतर्फको मतपत्र आइपुगेको हो। क्षेत्र नम्बर १ र २ लाई पुग्ने गरी दुवै चुनावको समानुपातिक मतपत्र आइतबार आइपुगेको निर्वाचन कार्यालयका सूचना अधिकारी रविलाल सुवेदीले बताए। मतपत्र सुरक्षाकर्मीको निगरानीमा ट्रकमा ल्याइएको थियो। आसन्न निर्वाचनका लागि गोरखामा ३१७ मतदान केन्द्र र २२२ मतदानस्थल तोकिएका छन्। दुईलाख २० हजार ६३७ मतदाता रहेका छन्। मतदाता शिक्षाका लागि केही पर्चा पम्पलेट पनि आइपुगेको छ।
"सेयर बजारमा दोहोरो अंकको सुधार, दुई कम्पनीको मूल्यमा सकारात्मक सर्किट",काठमाडौं : तिहार बिदा अघिको सेयर कारोबार दिन आज (आइतबार) नेप्से परिसूचक दोहोरो अंकले बढेको छ। यसदिन नेप्से परिसूचक १४३५ अंकले बढेर १८५८४९ विन्दुमा पुगेको छ। दसैंपछि सेयर बजार नियमित ओरालो लागेको थियो। २२१ कम्पनीको १५ लाख ३८ हजार ४२ कित्ता सेयर ५१ करोड ६८ लाख ३ हजार ४८४ रुपैयाँमा खरिदबिक्री भयो। दोहोरो अंकले बढेको सेयर बजारमा दुई कम्पनीको मूल्यमा सकारात्मक सर्किट लाग्यो। रुरु जलविद्युत परियोजना र सयपत्री हाइड्रोपावरको सेयर मूल्य १० प्रतिशतले बढ्यो। यस्तै सिटीजन्स म्युचुअल फण्डको मूल्य७८० प्रतिशतले उकालो लाग्यो। सिटीजन्स म्युचुलअ फन्ड २ को सेयर मूल्य भने ९५५ प्रतिशतले ओरालो लाग्यो। ५ करोड बढिको कारोबार गरी एभरेष्ट बैंक अग्रस्थानमा रह्यो। कारोबारमा आएका १३ समूहमध्ये ११ को मूल्य बढ्यो भने २ को घट्यो। नन लाइफ इन्स्योरेन्सको सर्वाधिक १२२ प्रतिशतले मूल्य बढ्दा डेभलपमेन्ट समूहको १०२ प्रतिशतले बढ्यो। होटल्स एन्ड टुरिजम र म्युचुअल फन्डको क्रमश ०७७ र ०२८ प्रतिशतले सेयर मूल्य घटेको हो। बजार अब एक हप्तापछि खुल्नेछ।
बाबुराम भट्टराई नेतृत्वको नेसपाले ल्यायो १० बुँदे चुनावी घोषणापत्र (पूर्णपाठसहित),काठमाडौं: नेपाल समाजवादी पार्टीले १० बुँदे चुनावी घोषणा पत्र सार्वजनिक गरेको छ । आज पार्टी कार्यालयमा एक कार्यक्रमको आयोजना गर्दै पूर्वप्रधानमन्त्रीसमेत रहेका नेसपाका अध्यक्ष बाबुराम भट्टराईले चुनावी घोषणापत्र सार्वजनिक गरेका हुन् । भट्ट्रराईले सार्वजनिक गरेको घोषणापत्रमा संविधान संशोधनको मूल चुनावी लक्ष्य राखेको छ । संविधान संशोधनमार्फत 'लोकतन्त्रको लोकतान्त्रीकरण गर्नुपर्ने' नेसपाको माग छ । हेर्नुहोस् नेसपाले सार्वजनिक गरेको चुनावी घोषणा पत्रको पूर्णपाठ
"बालेनको योजनामा ठेस, भूमिगत टुकुचा उत्खनन् गर्न नपाइने","काठमाडौं : काठमाडौंको हात्तीसारमा भेटिएको टुकुचा भत्काउन नपाइने भएको छ। काठमाडौं महानगरपालिकाले भूमिगत संरचना खोतल्ने क्रममा भेटिएको टुकुचा राणाकालीन संरचना भएको पुष्टि भएसँगै टुकुचा थप खोतल्न नपाइने भएको हो। अब महानगरपालिकाले भूमिगत संरचना खोजीका लागि चलाएको डोजर टुकुचामा चलाउन पाउने छैन । यसले काठमाडौंका मेयर बालेन्द्र शाहलाई ठेस पुगेको छ। पुरातत्व विभागले टुकुचामा महानगरले डोजर चलाएपछि थप अध्ययन गरेको थियो। विभागका प्रवक्ता रामबहादुर कुँवरले हात्तीसारमा भेटिएको टुकुचा उत्खनन्को साटो संरक्षण र संवर्द्धन गर्नुपर्ने बताए। 'हामीले गरेको अध्ययनअनुसार यो राणाकालीन संरचना भएको तथ्य भेटियो,' उनले भने, 'अब यसको संरक्षण र संवर्द्धनको काम गर्नुपर्छ।' यसअघि टुकुचाबारे अध्ययन भएको थिएन। उनका अनुसार आगामी दिनमा महानगरपालिकाले भूमिगत संरचना खोजी गर्दा यसलाई क्षति नहुने गरी गर्नुपर्छ। महानगरपालिकाले खोला खोजी गर्दा उक्त टुकुचा फेला परेको हो। यसमा केही क्षति पुगेको छ। क्षति पुगेको ठाउँमा मर्मत गर्नुपर्ने देखिन्छ। पुरातत्वविद् भाष्कर ज्ञवालीको नेतृत्वमा बनेको समितिले अध्ययन प्रतिवेदन तयार गरेको र यसले टुकुचाका बारेमा तथ्यहरू संकलन गरी संरक्षण गर्नुपर्ने औल्याएको उनले जानकारी दिए। नारायाणहिटीभन्दा बाहिरको जयनेपाल हलदेखि काठमाडौं प्लाजाम्म भूमिगत रूपमा बनाइएको सुरुङ सय वर्षभन्दाअघि नै बनेको प्रतिवेदनमा उल्लेख छ। प्रतिवेदनअनुसार इँटा र सुर्की चुना प्रयोग गरेर सुरुङ निर्माण भएको छ। प्रयोग भएको इँटामा श्री३ वीर लेखिएको छ।"
रसुवामा राति ८ बजेपछि देउसीभैलो खेल्न नपाइने,"काठमाडौं : रसुवामा राति ८ बजेपछि देउसीभैलो खेल्न नपाइने भएको छ। सहायक प्रमुख जिल्ला अधिकारी दयाराम पौडेलले आइतबार एक विज्ञप्ति जारी गर्दै सुरक्षालाई लक्षित गर्दै उक्त निर्णय भएको जानकारी दिएका हुन्। तिहारमा भूइँचम्पा, पटाका, आतिशबाजी जस्ता विष्फोटक र ज्वलनशील मालवस्तुपदार्थको प्रयोगले आगलागी, धनजनमा क्षति हुन सक्ने सम्भावना हुने भएकाले त्यस्ता विष्फोटक पदार्थको ओसारपसार, खरिद बिक्री गर्ने कार्य पूर्णत: रोक लगाइएको उनले बताए। कोही कसैबाट त्यस किसिमका गैरकानूनी क्रियाकलाप भए गरेको पाइएमा प्रचलित कानूनबमोजिम कारबाही हुने विज्ञप्तिमा उल्लेख छ।"
पाठेघर खस्ने समस्या भोगिरहेका महिलाले गाउँमै पाए सेवा,"दैलेख : जिल्लाको ठाटीकाँध गाउँपालिका३ की गौरा पौडेल शनिबार सामुदायिक स्वास्थ्य इकाई बहाकोटमा भेटिइन्। वडामै रहेको स्वास्थ्य इकाईमा पाठेघर खस्ने समस्या पहिचान शिविर सञ्चालन गरिएको थियो। शिविरमा खटिएका स्वास्थ्यकर्मीसँग पौडेलले आफ्नो समस्या निर्धक्क साथ राखिन्। सोहीअनुसार स्वास्थ्य सल्लाह पनि पाइन्। 'बाहिर गएर उपचार गर्न महंगो रकम खर्च हुन्थ्यो, गाउँमै सञ्चालन भएको शिविरमा सेवा पाएका छौँ,' उनले भनिन् 'ग्रामिण क्षेत्रका महिलाहरूले गाउँमै सेवा पाउँदा खुसी हुनुहुन्छ।' उनीजस्तै स्थानीय भुवानी गौतम पनि शिविरमै भेटिइन्। घर छेउमै शिविर सञ्चालन हुँदा उनी खुसी देखिन्थिन्। सहज रूपमा स्वास्थ्य सल्लाह र सेवा नपाउँदा कयौं महिलाले अकालमै ज्यान गुमाउनु परेको उनको भनाइ छ। 'अहिले महिलाहरूको स्वास्थ्य समस्यालाई ख्याल गरेर शिविर आयो, महिलाहरूले गाउँमै सेवा पाएका छन्, हामी त असाध्यै खुसी छौँ,' उनले भनिन्। महिलाहरूको पाठेघर खस्ने समस्या पहिचान गर्ने उदेश्यले सञ्चालन गरिएको शिविरमा गौरा र भुवानी जस्तै अन्य महिलाले समेत गाउँमै सेवा पाएका छन्। आवश्यकता अनुसार पाठेघर खस्ने समस्याको व्यवस्थापन गर्ने र पुरै पाठेघर खस्ने समस्या भोगिरहेका महिलाहरूलाई सम्बन्धित गाउँमा रिफर गर्न शिविर सञ्चालन गरिएको थियो। प्राथमिक स्वास्थ्य केन्द्र लकान्द्रकी सिनियर अनमी लिला चन्दले आफ्नो रोग लुकाएर बसेका महिलाहरूले गाउँमै सेवा पाएको बताइन्। 'शिविरमा महिलाहरूको पाठेघर खसेको, घाउहरू भएको, सेतो पानी बग्ने, तल्लो पेट दुख्ने जस्ता समस्याहरू पहिचान भएका छन्,' चन्दले भनिन्, 'सामान्य समस्या भएकाहरूलाई गाउँमै स्वास्थ्य सल्लाह र आवश्यक औषधी दिएका छौँ, कतिपय महिलाहरूलाई रिङपेसरी राखेका छौं, पाठेघरको शल्यक्रिया नै गर्नुपर्ने अवस्थामा पुगेका महिलाहरू भेटिनु भएन्।' सरसफाईको कमि, महिनावारी हुँदा छाउगोठ बस्ने र बालविवाह जस्ता कारणले महिलाहरूले पाठेघरको समस्या झेलिरहेका चन्दको भनाइ छ। सोसेक नेपालका कार्यकारी प्रमुख हिरासिंह थापाले ग्रामीण भेगमा अधिकांश महिला समस्या भएर पनि लुकाएर राख्ने हुनाले महिलालाई स्थानीयस्तरमै सेवा दिने उद्देश्यले शिविर आयोजना गरिएको बताए। ठाठीकाँध गाउँपालिका३ का वडाध्यक्ष भरत बहादुर बमले गाउँमै सञ्चालन भएको शिविरमा महिलाहरूले स्वास्थ्य चेकजाँच तथा उपचार पाएको बताए। उनले वडा तहमै यस्ता खालका शिविरहरू आवश्यक रहेको बताए। ठाटीकाँध गाउँपालिकाको समन्वय र एइआइएन लक्जेम्वर्गको सहयोगमा सोसेक नेपालले शिविर आयोजना गरेको हो। ठाटीकाँध गाउँपालिकाका दुई वटा वडामा एक दिने शिविर आयोजना गरिएको थियो। गाउँपालिकाको वडा नम्बर ४ गैरागाउँ र वडा नम्बर ३ बहाकोटमा शिविर सञ्चालन गरिएको हो। गैरागाउँमा ३३ र बहाकोटमा ५५ जना गरी ८८ जना महिलाहरूले सेवा पाएका छन्।"
सर्वसाधारणलाई ठगी गर्ने 'सत्या लकी ड्र' का सञ्चालक प्रहरीको फन्दामा,"महोत्तरी : चिट्ठामार्फत हजारौलाई ठगी गर्ने गौशाला नगरपालिका४ का ३५ वर्षीय लालबाबु साहलाई प्रहरीले पक्राउ गरेको छ। साह लगायतले गौशालामा 'सत्या लक्की ड्र' सञ्चालन गरेर हजारौ सर्वसाधारणलाई प्रत्यक्ष रूपमा ठगी गरेको भन्दै साहलाई प्रहरीले आइतबार नियन्त्रणमा लिएको हो। प्रहरी प्रशासनको अनुमतिबिना चिट्ठाको नतिजा खोल्ने क्रममा हुल भएको थियो। सोही क्रममा अवस्था अनियन्त्रित भएपछि घटनास्थलमा पुगेको प्रहरीको टोलीले साहलाई नियन्त्रणमा लिएको इलाका प्रहरी कार्यालय गौशालाले जनाएको छ। निर्धारित समयमा गौशालाको कबर्ड हल समयमै प्रहरी पुगेर अवस्था समान्य बनाउनुको साथै सञ्चालक साहलाई नियन्त्रणमा लिएको प्रहरी निरीक्षक रन्जन मिश्रले बताए। २५१ रूपैयाँमै चिट्ठाको रसिद कटाएपछि मोटरसाइकल, मोबाइल लगायतका घरायसी सामान उपहारको लोभ देखाएर ती समूहले दश हजार बराबरको रसिद बिक्री गरिएको प्रहरीले जनाएको छ। प्रहरीको नियन्त्रणमा रहेका साहउपर कानुन अनुसार कारवाही प्रक्रिया सुरु भएकाले सर्वसधारणहरूले न्याय पाउनेमा मिश्रले विश्वास दिलाएका छन्। सो कार्यमा संलग्न अन्य दुई जना फरार रहेकाले उनीहरूलाई पनि कानुनी दायरामा ल्याएर कारवाही गरिने प्रहरी निरीक्षक मिश्रले जानकारी दिए। इलाका प्रहरी कार्यालय घेराउ ठगीमा परिएकोहरूले न्यायको माग गर्दै इलाका प्रहरी कार्यालय गौशाला घेराउ गरेका छन्। उनीहरूले ती समूहबाट न्याय दिलाइदिनका लागि माग गर्दै केही बेर प्रहरी कार्यालय घेराउ गरेका थिए। प्रहरीले उनीहरूलाई सम्झाएर पठाएपछि अहिले अवस्था सामान्य रहेको छ।"
विश्वलाई चीन चाहिन्छ : सी जिनपिङ,"बेइजिङ : चिनियाँ राष्ट्रपति सी जिनपिङलाई तेस्रो पटक चिनियाँ कम्युनिष्ट पार्टीको नेतृत्व दिइएको छ। राष्ट्रपति जिनपिङले तेस्रो कार्यकालको घोषणासँगै आफ्नो नयाँ नेतृत्वको परिचय पनि दिएका छन्। सी जिनपिङले विश्वलाई चीनको आवश्यकता रहेको बताए। उनले भने, बाँकी विश्वबिना चीनको विकास हुन सक्दैन र विश्वलाई पनि चीनको आवश्यकता छ। ४० वर्षको अथक परिश्रम र सुधारपछि हामीले द्रुत आर्थिक वृद्धि र दीर्घकालीन सामाजिक स्थिरता ल्याउन सफल भएका छौं।' पार्टीको नेतामा निर्वाचित भएपछि सी जिनपिङले आफ्नो सम्बोधनमा भने, 'ममाथि विश्वास गरेकोमा सबैलाई धन्यवाद।' उनले मुलुकले अहिलेसम्म धेरै उपलब्धि हासिल गरेको र अब चीनलाई हरेक हिसाबले आधुनिक समाजवादी राष्ट्र बनाउनेतर्फ अघि बढ्ने बताए। सी जिनपिङले लगातार तेस्रो पटक कम्युनिष्ट पार्टीको नेतृत्व पाएपछि राजधानी बेइजिङमा सुरक्षा व्यवस्था कडा पारिएको छ। चिनियाँ कम्युनिष्ट पार्टीको पोलिटब्युरोमा कुल २४ सदस्य छन्। सो समुहमा कुनै पनि महिला भने छैनन्। कम्युनिष्ट पार्टीको बैठकमा सी जिनपिङ केन्द्रीय सैन्य आयोगको अध्यक्ष रहने पनि घोषणा गरिएको थियो। अर्थात् उनी चीनको जनमुक्ति सेनाको कमाण्डर रहनेछन्। उनले आगामी वर्षको सुरुमा हुने राष्ट्रपतीय निर्वाचनमा पनि आफ्नो पद कायम राख्ने लगभग निश्चित छ। बीबीसी"
अस्ताइन् पूर्वसांसद मैयाँदेवी श्रेष्ठ,"चितवन : राजनीति, समाजसेवा र दानकी खानी मैयाँदेवी श्रेष्ठको निधन भएको छ। श्रेष्ठको ९४ वर्षको उमेरमा चितवन मेडिकल कलेज भरतपुरमा उपचारका क्रममा शनिबार राति निधन भएको हो । विसं १९८५ फूलपातीका दिन तनहुँको बन्दीपुरमा बुबा वीरबहादुर श्रेष्ठ र मुमा गणेशकुमारी श्रेष्ठको कोखबाट जन्म भएको थियो। शिक्षा र आध्यात्मिकताको क्षेत्रमा समेत आफूलाई सदा समर्पित गरी तन, मन र धनले लागिपरेकी श्रेष्ठ सबैका लागि श्रेय र प्रिय थिइन्। राजनीतिमा निष्ठा, समाजसेवामा निस्वार्थ भाव र धर्ममा समभाव राख्ने उनी नेपाली समाजका लागि साहस, त्याग र समर्पणको पर्यायका रूपमा परिचित थिइन्। किशोरावस्थादेखि नै राणाशासनको क्रुर पञ्जाबाट देशलाई मुक्त गर्न राजनीतिमा प्रवेश गरेकी उनी नेपाली इतिहासको जीवन्त पात्र हुन्। विसं २००३ मा नेपाली राष्ट्रिय कांग्रेसमा प्रवेश गरी मुलुकमा प्रजातान्त्रिक हक र हितका निम्ति अनवरत रूपमा उनले क्रान्ति गरिन्। विसं २००७ माघ १ गतेका दिन सशस्त्र क्रान्ति गर्ने निर्णयअनुसार भएको कार्यक्रममा उनको भूमिका महत्त्वपूर्ण रह्यो । सो क्रान्तिमा छजना उनका साथीले वीरगति प्राप्त गरेका थिए। तत्कालीन समयमा विसं २००८ मा तनहुँको बन्दीपुरमा सामाजिक नारी संघ खोलेर महिलाको चेतना वृद्धि गर्दै विकासका काममा उनी अगाडि बढिन्। विसं २०११ मा तिरो आन्दोलन सफल बनाउन, विसं २०१२ मा प्रजातान्त्रिक ग्रामीण महिला मण्डल, २०१३ सालमा राप्ती दुन विकास विभाग वितरण समिति, सोही वर्ष नेपाली कांग्रेस जिल्ला कार्यसमितिको सदस्य रहेर उनले योगदान दिइन्। उनको निधन हुनुअघि संवादमा बताएअनुसार विसं २०१४ मा भद्र अवज्ञा आन्दोलनमा सक्रिय भूमिका निर्वाह गर्दा बन्दीपुरमा उनी गिरफ्तार परिन्। विसं २०१५ को निर्वाचनमा पार्टीलाई विजयी गराउन उनको भूमिका महत्वपूर्ण रह्यो । विसं २०१७ पुस १ गते मुलुकमा स्थापित प्रजातन्त्रलाई कुठाराघात गरी पञ्चायती व्यवस्थाको निरङ्कुश शासन मुलुकमा सञ्चालन भएको अवस्थामा प्रजातन्त्रको पुनःस्थापनाका लागि उनी गोप्य रूपमा सङ्गठनमा लागिन्। विसं २०१७ देखि २०१९ सम्म देवघाटमा बसेर पार्टीका लागि निरन्तर काम गरिन्। विसं २०३६ मा चितवन जिल्ला महिला संघको अध्यक्ष भएर जनमतसङ्ग्रहमा उनले भाग लिइन् । विसं २०४२ मा सत्याग्रह सफल पार्न भूमिका निर्वाह गरेकी श्रेष्ठ विसं २०४४ मा बीपी स्मृति दिवसका दिन पक्राउ परिन्। विसं २०४६ को जनआन्दोलनमा चितवनमा सक्रिय भूमिका निर्वाह गरेकी उनी २०४८ सालमा पार्टीले टिकट दिएपछि गोरखा क्षेत्र नं २ बाट निर्वाचनमा भाग लिई प्रतिनिधिसभाको सदस्यमा विजय भइन्। त्यस्तै गरी २०५३ मा नेपाली कांग्रेस पार्टीको केन्द्रीय पर्यवेक्षकको नवलपरासीको संयोजक भइ उनले पार्टीले दिएको जिम्मेबारी पूरा गरेकी थिइन्। सुश्री मैयाँदेवी श्रेष्ठ, व्यक्ति एक व्यक्तित्व अनेकपुस्तकमा लेखिएअनुसार श्रेष्ठले २०५१ सालको मध्यावधि निर्वाचनमा नेपाली कांग्रेस पार्टीका तर्फबाट केन्द्रीय पर्यवेक्षकको रूपमा सिन्धुलीमा महत्वपूर्ण भूमिका निर्वाह गरेकी थिइन्। तनहुँ क्षेत्र नं २ बाट नेपाली कांग्रेस महाधिवेशन प्रतिनिधि एवं महासमिति सदस्यमा उनी विजयी भएर काम गरिन्। विसं २०५२ साउन ४ गते नेपाली कांग्रेस केन्द्रीय संगठन विभागको सदस्य पदमा मनोनित भएकी उनी २०५८ साल असार १३ गते राष्ट्रियसभा सदस्यमा निर्वाचित भइन्। विसं २०६२ असार १७ गते उनी त्रिभुवन विश्वविद्यालय सभामा मनोनित भइन्। विसं २०६२६३ को जनआन्दोलनमा उनी सक्रियपूर्वक लागिन्। विसं २०६४ मा संविधानसभा निर्वाचनमा नेपाली कांग्रेसका तर्फबाट चितवन क्षेत्र नं ३ बाट उम्मेदवार बनिन् । आफ्नो जीवनभर अरूका लागि समर्पित उनी दान गरेर कहिल्यैँ थाकिनन। सानातिना उनका सहयोगको कुनै गणना नै छैन । नारायणगढस्थित बालकुमारी कन्या स्कूललाई १० कठ्ठा जग्गा उनले दान गरिन्। मैयाँदेवी कन्या कलेज चितवनलाई १२ कठ्ठा जग्गा खरिदका साथै भवन निर्माणका लागि लागेको सम्पूर्ण खर्च उनले नै बहन गरिन्। नेपाली कांग्रेस भरतपुर वडा नं ३ लाई कार्यालय बनाउन उनले जग्गा उपलब्ध गराएकी हुन्। उनले भक्त थानेश्वर महाप्रभुलाई धार्मिक मन्दिर निर्माणका लागि मैयाँदेवी मार्गमा रु एक करोड बराबरको जग्गा दान गरिन्। उनले आफूलाई सहयोग गर्ने ऋषि गौतम, हरिनारायण सापकोटा, शिश्वासर बाजे (पुरेत), षडानन्द लामिछाने (पुरेत), सुल श्रेष्ठ, सुरला पिया, दुर्गा श्रेष्ठ, सुस्मिता श्रेष्ठ, टिना श्रेष्ठ, टङ्कनाथ पौडेल, स्वामी कैलाशानन्द सरस्वती, थानेश्वर महाप्रभु र मन्दिरा श्रेष्ठलाई भूमिदान गरिन्। यसैगरी देवी कार्की, इन्दिरा (भान्से), ब्रम्हचारी नारायण फलारी बाबा, नेपाली कांग्रेस केन्द्रीय कार्यालय, खिनाकुमारी श्रेष्ठ, पतञ्जली योग समिति, नेवा पुच : नारायणगढ, विष्णुमाया श्रेष्ठ, दिव्यराज श्रेष्ठ, युनिभर्सल पिस फेडेरेसन, नेपाली कांग्रेस चितवन, नेपाल प्रेस युनियन चितवन लगायतका संस्था र व्यक्तिलाई पनि उनले करोडौं मूल्य बराबरको जग्गा दान गरेको पुस्तकमा उल्लेख छ । उनका धर्मपुत्र टङ्कनाथ पौडेलले अहिले हिसाब गर्दा आमाले दान गरेका जमिनको मूल्य एक अर्ब बढी हुने बताए। पछिल्लो समय उनको नाउँमा मैयाँदेवी ट्रस्ट खोलिएको छ । नारायणगढको आफ्नो घरजग्गालाई उनले ट्रस्टको लागि प्रयोग गरेकी छन्। यस्तै उनले देवघाटमा रहेको ट्रस्टका लागि जग्गा र भवनको व्यवस्था गरेकी छन्। जीवनभर अविवाहित रहेकी श्रेष्ठले समाजसेवालाई सर्वोपरी ठानी गरेको योगदानको कदरस्वरूप विभिन्न संघ संस्थाले सम्मान गरेका छन् । उनलाई तत्कालीन श्री ५ वीरेन्द्र वीरविक्रम शाहबाट समाजसेवा पदक, सनातन धर्म सेवा समितिमार्फत् राष्ट्रिय सम्मान, जेपी प्रतिष्ठानबाट अभिनन्दन, नेपाल विद्यार्थी संघ केन्द्रीय समितिबाट कदरपत्र, महिला बालबालिका तथा समाज कल्याण मन्त्रालयबाट सम्मान, तत्कालीन श्री ५ अधिराजकुमारी प्रेरणा राज्यलक्ष्मी सिंहबाट ग्रिनअनर सम्मान प्राप्त गरेकी छन्। यस्तै महिला बालबालिका तथा समाज कल्याण मन्त्रालयबाट चन्द्राकान्ता राष्ट्रिय महिला शिक्षा सेवा पुरस्कार, नेतृत्व र सुशासनबाट छैठौं विश्व सम्मेलनको अवसरमा जापानको टोकियोमा एम्बेस्डर फर पिसबाट सम्मानित भएकी थिइन्। आफूले प्राप्त गरेका सम्मान तथा पुरस्कारको राशि पनि उनले समाजसेवामा नै खर्च गरेकी छन्। औपचारिक शिक्षा प्रवीणता प्रमाणपत्र तहसम्म अध्ययन गरेकी उनी २०४८ सालमा प्रतिनिधिसभा सदस्य, २०५८ सालमा राष्ट्रियसभा सदस्य र २०६३ सालमा अन्तरिम व्यवस्थापिका संसद् सदस्य भइन् । नेपाली, नेवारी, हिन्दी र अङग्रेजी भाषामा दख्खल उनले इजरायल, भारत, बङ्गलादेश, चीन, थाइल्याण्ड, हङ्कङ्, कोरिया, अमेरिका, क्यानडा, बर्मा, इटली, पाकिस्तान, जापान, स्विट्जरल्याण्ड, भियतनाम, इन्डोनेसिया, फिलिपिन्स, बेलायत र कतारजस्ता देशको भ्रमण गरेकी छन्। स्वाध्ययन, अध्यात्म चिन्तन, सामाजिक सुधार र सद्भावका लागि राजनीति भन्ने श्रेष्ठको पूर्ण जीवन समाज र राजनीतिमा बित्यो । चितवनलाई मानवबस्ती बसाउन उनको महत्त्वपूर्ण योगदान छ । रासस"
"सी जिनपिङ बने तेस्रो पटक चीनको राष्ट्रपति, ली छ्याङ प्रधानमन्त्री","बेइजिङ : सी जिनपिङ तेस्रो पटक चीनको राष्ट्रपति बनेका छन्। कम्युनिष्ट पार्टीको अधिवेशनमा उनी फेरि पार्टीको महासचिवमा निर्वाचित भएका हुन्। सी जिनपिङ पार्टीको अध्यक्षमा निर्वाचित भएको यो लगातार तेस्रो पटक हो। अब उनी आगामी पाँच वर्षसम्म यही पदमा रहनेछन्। एक दशकदेखि सत्तामा रहेका सी तेस्रो पटक सत्तामा आएर इतिहास रचेका छन्। चिनियाँ कम्युनिष्ट पार्टीका संस्थापक माओत्सेतुङको निधनपछि चीनमा तेस्रो पटक कुनै पनि नेता सत्तामा आएका थिएनन्। सी चिनफिङले पार्टीको अध्यक्षमा निर्वाचित भएपछि आफ्नो नयाँ स्थायी समिति पनि घोषणा गरेका छन्। उनको टोलीमा ली छ्याङ, शाओ लेजी, वाङ हुनिङ, काई के, डिङ्ग सेसियाङ्ग र ली सी सामेल छन्। जसमध्ये ली छ्याङलाई नयाँ प्रधानमन्त्री बनाइएको छ। उनले पूर्व प्रम ली खछ्याङलाई प्रतिस्थापन गरेका छन्। पार्टीको नेतामा निर्वाचित भएपछि सी जिनपिङले आफ्नो सम्बोधनमा भनेका छन्, 'ममाथि विश्वास गरेकोमा सबैलाई धन्यवाद।' उनले मुलुकले अहिलेसम्म धेरै उपलब्धि हासिल गरेको र अब चीनलाई हरेक हिसाबले आधुनिक समाजवादी राष्ट्र बनाउनेतर्फ अघि बढने बताए। बीबीसी"
छठ पर्वको तयारी तीव्र,"उदयपुर : नजिकिँदै गएको छठ पर्वको तयारी उदयपुरमा तीव्र पारिएको छ। छठ पूजा व्यवस्थापन समितिले सदरमुकाम गाईघाटस्थित पवित्र त्रियुगा नदी तथा तलाउका घाटहरूलाई आकर्षक रूपमा सजाउन सुरु गरेको हो। नहाय खाएसँगै सुरु हुने छठ पूजामा विशेषगरी उदाउँदो र अस्ताउँदो सूर्यलाई अर्घ दिने चलन छ। पर्वलाई विगत वर्षभन्दा अझ उत्कृष्ठ, व्यवस्थित र भव्य बनाउन समितिले विभिन्न उपसमितिहरू गठन गरी तयारी तीव्र पारेको हो। कात्तिक १३ गते त्रियुगा नदी किनारामा पर्वका रूपमा मनाइने छठ पूजामा पाँच सय मिटर घाट व्यवस्थापन गरिएको छठ पूजा व्यवस्थापन समितिका अध्यक्ष चन्दन साहले बताए। त्यसका लागि नदी किनारामा जेसीभी लगाएर सम्याउने, सरसफाइ, स्टल, मुख्य तथा सहायक प्रवेशद्वार, मञ्च व्यवस्थापन लगायतका कामलाई तीव्र बनाइएको उनले बताए। उनले भने, 'समितिले पहिलो चरणमा स्थानीय समाजसेवीको सहभागितामा आसपासका क्षेत्र र नदी क्षेत्रमा जम्मा भएका फोहर सङ्कलन गरी व्यवस्थापन सकेर घाट तथा स्टल निर्माण हुँदैछ।' पाँच सय मिटर घाटमा एक हजार बढीले पूजा गर्न सकिने गरी व्यवस्थापन मिलाइएको उनले बताए। यसका साथै अग्रभागमा रहेको मुख्य प्रवेशद्वार आकर्षक बनाउन काम भइरहेको उनले बताए। साहका अनुसार व्यापारीका लागि दशवटा स्टल, मुर्तिका लागि एक स्टल, मञ्च कार्यक्रमका लागि एउटा स्टल र बाँकी सबै पूजाका लागि घाट निर्माण गरिने छ। यो वर्षको पर्वमा लोक संस्कृति झल्कने गरी खुल्ला नृत्य तथा गायन प्रतियोगितासमेत राखिएको उनले बताए। सदरमुकाम गाईघाट बजारका सबै फोहर व्यवस्थापन गरिने त्रियुगा किनाराका डंगुर फोहोर सफा पारिएका छन्। यससँगै छठलाई लक्षित गर्दै चोकचोकका व्यापार पनि बढ्दो छ। छठका अवसरमा पूजा सामग्री तथा फलफूलको व्यापार ह्वात्तै बढेको छ। छठ पर्वमा केराको अत्यधिक प्रयोग हुन्छ। विशेषगरी केरा, नरिवल, उखु, सुन्तला, नेवुवा, बेसार, चामल र गहुँको आँटा तथा गुंडबाट निर्मित ठकुवा, भुसुवा, पिरुकिया, गुणालगायत परम्परागत परिकारहरू यस पर्वमा प्रसादका रूपमा चढाइन्छ। केरा, नरिवल लगायत पूजा सामग्रीको आपूर्ति पूर्वी नेपालको भन्टावारी, त्रिवेणी, इनरुवा र भारदहसँगै भारतको आसाम, पटना, मोकामा, हांजीपुर, पश्चिम बंगाल, ठाकुरगंज तथा वीरपुरलगायत सहरबाट भित्रिने गरेको छठ पूजा व्यवस्थापन समितिका सल्लाहकार खेमनारायण यादव (राहुल)ले बताए। नहाय खाएसँगै सुरु हुने छठ पर्वको दोस्रो दिन ब्रतालुहरू दिनभर उपवास बसी राति गुलियो पुरी, खीर, नुन नहालेको तरकारी खाने गर्दछन्। जसलाई स्थानीय भाषामा 'षडना' भनिन्छ। षडनाको प्रसाद सपरिवार सँगै बसेर खाने चलन छ। षडनापछि निराहार व्रत बस्नेहरूले भोलिपल्ट अस्ताउँदो सूर्य पूजा र पर्सीपल्ट बिहान उदाउँदो सूर्यलाई अर्घ दिई पर्व समापन गर्ने प्रचलन रहेको छ।"
तयार हुँदैछन् तिहारलाई मादल,"काठमाडौं: नेपालीले मनाउने चाड तिहार घरघरमा भित्रिएको छ । फूल, उज्यालो बत्ती तथा रमाइलोको पर्व तिहारको आआफ्नै विशेषता छ । तिहारलाई कसैले फूलको चाडका रुपमा बुझ्छन् भने कसैले बत्तीको चाड । त्यसमा पनि तिहारमा खेल्ने देउसी भैलोको बेग्लै रौनक हुन्छ । देउसी भैलोमा साना बालबालिकादेखि युवा पुस्ताले प्रयोग गर्ने साझा बाद्यबाधन मादल हो । यतिबेला तिहार लक्षित मादल बजारमा आएका छन् । यही समयमा धेरै मादलको व्यापार हुने गरेको छ। घोराही१७ पचुर्खाका चित्रबहादुर बादी र भुमी बादी मादल बनाउँदै । घोराही १७ की भुमी बादी तिहारमा भैलो खेल्न मादलमा खरी भर्दै । तस्वीर: रासस"
दैलेखका ग्रामीण बस्तीका घरघरमा खानेपानीको धारा,"दैलेख : जिल्लाको डुङ्गेश्वर गाउँपालिकाको चुप्रा क्षेत्र जिल्लाको दुईवटा ठूला खोलाहरु लोहोरे र छामघाटको संगमस्थल हो । चुप्रा बजार दैलेख सुर्खेत सडक सञ्जाल जोडिनुअघि दैलेख र कर्णालीको एक मुख्य व्यापारिक केन्द्रमध्येमा पर्दथ्यो । खानेपानीका लागि भने सिंगो बजार नै काकाकुल थियो । घना बस्ती रहेको चुप्राका बासिन्दा बस्तीको पुछारमा बाह्रैमास बगिरहने खोला हेर्दै कुवा धाउन बाध्य थिए । उनीहरुको दैनिकी खानेपानीकै जोहो गर्दागर्दै बित्थ्यो । होटल सञ्चालन गरिरहेका स्थानीय दिलबहादुर रासकोटी मगर भन्छन् १५ घरपरिवारका लागि एउटा धारा थियो, पानीकै लागि झैझगडासमेत हुन्थ्यो । उनीमात्र होइन, स्थानीय गंगा थापामगरको परिवारलाई खानेपानीको जोहो गर्न हम्मेहम्मे पथ्र्यो । उनले टोलका ९ घरपरिवारका लागि जडान गरिएको एउटा धाराबाट खानेपानीको जोहो गर्दै आएकी थिइन् । पानीको लागि समाजमा दिनहुँ झैझगडासमेत हुन्थ्यो,' गंगा भन्छिन्, 'कयौं दिन त खोलाको दूषित पानी पीउन बाध्य थियौँ, सरसफाइका लागि पानीको जहिले अभाव हुन्थ्यो ।'अहिले भने गंगा लगायत यहाँका स्थानीय बासिन्दा मात्र होइन, होटल व्यवसायीहरुलाई समेत खानेपानीको कुनै चिन्ता छैन् । भनेकै बेलामा भने जतिकै पानी घरआँगनकै धारामा आइरहेको छ । डुङ्गेश्वर गाउँपालिका१ र २ को सिमा क्षेत्र मुखरिया मुहानबाट साढे ६ किमी लामो पाइप लाइनमार्फत चुप्रामा पानी वितरण गरिएको छ । जसका लागि मुखरिया खानेपानी तथा सरसफाइइ योजना कार्यान्वयन गरिएको थियो । एक करोड ५६ लाख ५४ हजार रुपैयाँ लागतमा सम्पन्न भएको उक्त योजनाले स्थानीय वासिन्दाको पानीको दुःख बिर्साइदिएको छ । उपभोक्ता समितिका अध्यक्ष टोपबहादुर खत्रीले चुप्राका २ सय ९४ घरधुरीमा धारा जडान गरिएको र एक हजार ७ सय जना लाभान्वित भएको बताए । डुङ्गेश्वर गाउँपालिका६ का स्थानीय बासिन्दा समेत वर्षौदेखि खानेपानीको अभाव झेलिरहेका थिए । अहिले भने यहाँका बासिन्दाको घरघरमा धारा जडान गरिएको छ । एसएनभी नेपालको आर्थिक सहयोगमा एभरेष्ट क्लबद्वारा सञ्चालित समावेशी तथा दिगो ग्रामीण खानेपानी आपूर्ति सेवा परियोजना र गाउँपालिकाको संयुक्त लगानीमा यहाँका ९ घरधुरीमा खानेपानीको सुविधा पुर्याइएको हो । पुस्तौंदेखिको दुःख हट्यो खानेपानीकै जोहो गर्न घण्टौं खर्चिनुपर्ने बाध्यता हटेपछि डुङ्गेश्वर गाउँपालिका२ देउलीकी भविसरा खत्री अहिले खुसी छन् । पहिले एउटै सार्वजनिक धाराबाट २०२५ घरधुरीले खानेपानीको जोहो गर्नुपर्ने बाध्यता थियो । आँगनमै धारा भएपछि सोच्दै नसोचेको सजिलो भएको छ,'उनले भनिन् , 'खानेपानीको पुस्तेनी समस्या समाधान भएको छ, घर घरमा जडान गरिएको धारामा नियमित रुपमा सुरक्षित खानेपानी आउँछ, सरसफाइमा पनि सहज भएको छ । सुख्खाग्रस्त क्षेत्रका रुपमा चिनिएको यहाँका वासिन्दाहरु घर नजिकै मूल नहुँदा पुस्तौदेखि खानेपानीको समस्या खेप्दै आएका थिए । पर्यटकीय क्षेत्रको रुपमा रहेको कुइया ताल क्षेत्रको मुहानबाट पानी ल्याउन कुइया देउली खानेपानी तथा सरसफाइ योजनाको कार्यान्वयनमा आएको थियो । बानी व्यवहार परिवर्तका लागि सञ्चार कार्यक्रम सञ्चालन गरिँदै । जनाबाट अहिले एक सय १६ धारा जडान गरिएको छ । खानेपानी योजना सम्पन्न गर्न झण्डै ८२ लाख ६ हजार रुपैयाँ खर्च भएको थियो । यस वडाको पैयाँचौर गाउँका घरघरमा धारा जडान भएपछि स्थानीय वासिन्दाहरु खुसी छन् । पहिले खानेपानीको जोहो गर्न कुवा खोज्दै हिड्नुपर्ने बाध्यता थियो,'स्थानीय चन्द्रा गुरुङले भनिन्, 'अचेल त घरमै धारा छ, सरसफाइ र सबै घरायसी काममा सजिलो भएको छ । एसएनभी नेपालको आर्थिक सहयोगमा एभरेष्ट क्लबद्वारा सञ्चालित समावेशी तथा दिगो ग्रामीण खानेपानी आपूर्ति सेवा परियोजनाले खानेपानीको सुविधा पुर्याएको हो । अहिले यहाँका एक विद्यालय तथा २७ घरधुरीमा खानेपानीको धारा जडान गरिएको छ । झण्डै ३४ लाख रुपैयाँको लागतमा खानेपानी योजना सम्पन्न भएको परियोजना संयोजक बिमला विशुन्केले बताइन् । यी केही उदाहरणमात्रै हुन् । यो गाउँपालिकामा पछिल्लो केही वर्षयता सुरक्षित खानेपानी र सरसफाइलाई प्राथमिकता राख्दै 'एक घर एक धारा' को नीति अनुसार खानेपानी योजना निर्माण तथा सरसफाइको क्रियाकलाप सञ्चालन भइरहेको छ । घरघरमै धारा जडान हुन थालेपछि सरसफाइ र सबै घरायसी काममा सहज भएको स्थानीय बासिन्दा बताउँछन् । गाउँपालिकासँग सुरक्षित खानेपानी पुगेको घरधुरीको संख्याको यकीन विवरण नभएपनि एक घर एक धारा को नीति अनुसार काम भइरहेको गाउँपालिकाका अध्यक्ष सुन्दरकुमार केसी बताउँछन् । सुरक्षित खानेपानी र सरसफाइलाई विशेष प्राथमिकतामा राखेर गाउँपालिका र विभिन्न दातृ निकायको सहयोगमा योजना निर्माण तथा सरसफाइका गतिविधि सञ्चालन भइरहेको छ, 'उनले भने । एक घर एक धारा निर्माण हुँदा खानेपानीका पाइप जथाभावी काट्ने, धारा खोलेर पानी खेर फाल्ने जस्र्तो प्रवृत्तिको समेत अन्त्य भएको अध्यक्ष केसी बताउँछन् । जिल्लाका चारवटै पालिकाहरु डुङ्गेश्वर, गुराँस, महाबु र ठाटीकाँध गाउँपालिकाले खानेपानी रणनीति निर्माण गरेर एक घर एक धारा को नीति अनुसार काम गरिरहेका छन् । राष्ट्रिय जनगणना २०७८ प्रारम्भिक नतिजा अनुसार डुङ्गेश्वरको जनसंख्या १४ हजार पाँच सय ९७, गुराँसको २१ हजार दुई सय ८४, महाबुको १४ हजार २४ र ठाटीकाँध गाउँपालिकाको १८ हजार ६ सय ६६ छ । गुराँस गाउँपालिकाका प्रवक्ता दीपेन्द्र ओलीले एक घर एक धाराको नीति अनुरुप ५० प्रतिशतको हाराहारी घरधुरीमा खानेपानीको सुविधा पुगेको बताए । हामी एक घर एक धाराको नीति अनुरुप पालिकाका सबै घरधुरीमा खानेपानीको सुविधा पुर् याउने योजना लिएका छौँ, वडा नम्बर ८ का वडाध्यक्ष समेत रहेका ओलीले भने । गाउँपालिकाले खानेपानी रणनीति २०७७०८७ निर्माण भएको उनले बताए । ओलीका अनुसार खानेपानी तथा सरसफाइ गुरुयोजना निर्माणकै क्रममा रहेको बताए । डुङ्गेश्वर गाउँपालिकामा पानी गुणस्तर मापन गर्न स्थापित प्रयोगशाला । महाबु गाउँपालिकाले सबै घरधुरीलाई निजी धारा उपलब्ध गराउने उद्देश्यसहित खानेपानी रणनीति २०७७२०८७ निर्माण गरिसकेको छ । रणनीतिमा उल्लेख भए अनुसार गाउँपालिकाका ६५२ प्रतिशतले सामुदायिक धारा, ३४८ प्रतिशतले निजी धारा प्रयोग गरिरहेका छन् । यस्तै ठाटीकाँध गाउँपालिकाले स्वास्थ्य तथा सरसफाइ नीति २०७८, खानेपानी सेवा सञ्चालन व्यवस्थापन कार्यविधि २०७८ र खानेपानी रणनीति २०७७०७८ निर्माण गरेको छ । खानेपानी रणनीतिमा गाउँपालिकाका जम्मा ६६ प्रतिशत घरपरिवारमा मात्रै निजी अर्थात एक घर एक धारा निर्माण भएका छन् । गाउँपालिकाका ९३४ प्रतिशत घरधुरी सामुदायिक धारामा निर्भर छन् । नीतिमा गाउँपालिकाले सबै घरधुरीलाई निजी, सार्वजनिक स्थल र विद्यालयमा धारा उपलब्ध गराउने र खानेपानीको सुविधाबाट कोही पनि वञ्चित नहुने गरी उद्देश्य तय गरिएको छ । डुङ्गेश्वर गाउँपालिकाका प्रमुख प्रशासकीय अधिकृत प्रेमबहादुर डिसीले गाउँपालिकाले खानेपानी रणनीति २०७७२०८७ निर्माण गरेर कार्यान्वयनमा ल्याएको बताए । रणनीतिमा एक घर धाराको नीति अनुसार १०६ प्रतिशत घरधुरीमा खानेपानीको सुविधा पुगेको उल्लेख छ । यस्तै गाउँपालिकाका ८९४ प्रतिशत घरधुरीले सामुदायिक धारा प्रयोग गरिरहेका छन् । पानी गुणस्तर मापन प्रयोगशालाको स्थापना जिल्लाको डुङ्गेश्वर, गुराँस, महाबु र ठाटीकाँध गाउँपालिकामा पानी परीक्षण प्रयोगशाला स्थापना गरी सञ्चालनमा समेत ल्याइएको छ । एसएनभी नेपालको आर्थिक सहयोगमा एभरेष्ट क्लबद्वारा सञ्चालित समावेशी तथा दिगो ग्रामीण खानेपानी आपूर्ति सेवा परियोजनाले प्रयोगशाला स्थापना गरेको हो । प्रयोगशाला स्थापनाका लागि एउटा पालिकामा पाँच लाख ८९ हजार ८ सय रुपैयाँका दरले चारवटै पालिकामा २३ लाख ५९ हजार दुई सय रुपैयाँ लागत लागेको परियोजना संयोजक बिमला विशुन्केले जानकारी दिइन् । हाल पालिकाकै खानेपानी प्राविधिकहरुले पानी गुणस्तर मापनको काम गरिरहनुभएको छ,' उनले भनिन् । डुङ्गेश्वर गाउँपालिकाका अध्यक्ष सुन्दरकुमार केसीले प्रयोगशाला स्थापनासँगै गाउँपालिकाभित्र खानेपानी, सरसफाइ तथा स्वच्छताको क्षेत्रमा थप टेवा पुगेको बताए । अब पालिकाभित्र सञ्चालन हुने र भईसकेका खानेपानी योजनाबाट यहाँका वासिन्दाहरुले प्रयोग गरिरहेको पानीको गुणस्तर मापनमा सहज हुनेछ, 'उनले भने । गुराँस गाउँपालिकाका प्रवक्ता दीपेन्द्र ओलीले पानी परीक्षण प्रयोगशाला स्थापनापछि केही निश्चित खानेपानी योजनाको पानी परीक्षण गरिएको बताए । हामीले नमूनाको रुपमा केही खानेपानी योजनाको पानीको गुणस्तर मापन गरेका छौँ,' उनले भने, 'अब सञ्चालन हुने सबै खानेपानी योजनाको पानीको गुणस्तर मापन गर्न र नागरिकलाई सुरक्षित खानेपानी उपलब्ध गराउन सहज हुनेछ । बानी व्यवहार परिवर्तनका लागि अभियान गाउँपालिकाका विभिन्न बस्ती तथा टोलहरुमा मानिसहरुको सरसफाइ र स्वच्छतासम्बन्धी बानी व्यवहार परिवर्तनका लागि कक्षाहरु सञ्चालन समेत गरिएको छ । एसएनभी नेपालको आर्थिक सहयोगमा एभरेष्ट क्लबद्वारा सञ्चालित समावेशी तथा दिगो ग्रामीण खानेपानी आपूर्ति सेवा परियोजनाले बानी व्यवहार परिवर्तनका आठवटा सूचकसम्बन्धी चरणगत कक्षा सञ्चालन गरेको छ । यतिमात्र होइन, बानी व्यवहार परिवर्तनका लागि अभियान समेत सञ्चालन गरिएको परियोजना संयोजक विशुन्केले बताइन् । 'हामीले अपाङ्गता भएका व्यक्तिहरुको सञ्जालको क्षमता विकास, किशोर किशोरी, शिक्षक अभिभावक अन्तरक्रियाका साथै बाल, किशोरी क्लब तथा साथी समूह परिचालनका कार्यहरु गरिरहेका छौँ,' उनले भनिन् । सुरक्षित खानेपानीका लागि योजना निर्माणसँगै पालिका स्तरीय खानेपानी सुरक्षा योजनासम्बन्धी अभिमुखीकरण गर्नुका साथै प्राथमिकतामा परेका खानेपानी योजनाहरुको खानेपानी सुरक्षा योजना तयार गरिएको विशुन्के बताउँछिन् । खानेपानी, सरसफाइ र स्वच्छता सम्बन्धी सामग्रीहरु वितरण, पालिकाभर पाँचजना वास महिला उद्यमीपरिचालन, बानी व्यवहार परिवर्तन तथा खानेपानी सुविधाको स्तर सुधारका लागि रणनीति निर्माण र कार्यान्वयन, खानेपानी आपूर्ति रणनीति निर्माणका लागि गाउँपालिकालाई सहयोग जस्ता गतिविधि परियोजनाबाट भइरहेको जानकारी विशुन्केले दिइन् । हामीले परियोजनामार्फत पालिकामा एक वटा र ६ वटै वडाहरुमा अपाङ्गता सहायता कक्ष समेत स्थापना गरेका छौं, ' उनले भनिन् ।"
"बेलायतका पूर्व प्रधानमन्त्री जोन्सन स्वदेश फिर्ता, प्रधानमन्त्री पदका लागि छलफल सुरू",लण्डन : बेलायतका पूर्वप्रधानमन्त्री बोरिस जोनसन लेबर पार्टीको नेतृत्वका लागि औपचारिक प्रयास सुरु गर्न क्यारेबियन क्षेत्रको भ्रमणमा थिए। उनी सो भ्रमण कटौती गरी शनिबार बेलायत आइपुगेका बेलायती सञ्चारमाध्यमले जनाएका छन्। गत जुलाई ७ मा प्रधानमन्त्री जोनसनका मन्त्रीहरूले एकपछि अर्को गर्दै राजीनामा दिएपछि प्रधानमन्त्री जोनसन पनि राजीनामा दिन बाध्य भएका थिए। जोनसनले अब प्रधानमन्त्रीको दौडमा भाग लिने इच्छा व्यक्त गर्दै आफू यसका लागि तयार रहेको बताएका छन्। जोनसनको क्याबिनेटमा रहेका पूर्व अर्थमन्त्री ऋषि सुनकले पनि टोरी र बेलायती प्रधानमन्त्रीपदका लागि १०० भन्दा बढी मनोनयन प्राप्त गरेका थिए। प्रधानमन्त्री लिज ट्रसको राजीनामापछि पार्टी नेताका लागि १०० मनोनयनको थ्रेसहोल्डमा पुग्ने सुनक शुक्रबार अबेर टोरी नेतृत्वका पहिलो दाबेदार बनेका छन्। पछिल्लो नेतृत्वको प्रतिस्पर्धामा ट्रससँग पराजित भएका सुनकलाई बेलायतको प्रधानमन्त्रीको दौडमा प्रवेश गर्न कन्जरभेटिभ पार्टीका कम्तीमा १०० सांसदको समर्थन प्राप्त भएको थियो। बेलायती प्रधानमन्त्री लिज ट्रसले बिहीबार प्रधानमन्त्री पदबाट राजीनामा दिएपछि यो एउटा महत्वपूर्ण घटनाक्रम हो। राजीनामाले देशलाई राजनीतिक उथलपुथलमा फसाएको छ र स्थिर सरकारको खोजी गरेको छ किनकि विपक्षीहरूले आम चुनावको आफ्नो माग दोहार्याएका छन्। हाउस अफ कमन्सकी टोरी नेतृ पेनी मोर्डाउन्टले पनि शुक्रबार आफ्नो दावेदारी प्रस्तुत गरेकी छन्। टोरी सांसदहरूले सोमबार मतदान गर्नेछन्। दुई उम्मेदवारहरू टोरी सदस्यताको लागि अगाडि राखिनेछन्। नतिजा २८ अक्टोबरमा घोषणा हुनेछ। पदबाट राजीनामा दिएपछि ट्रस सबैभन्दा छोटो समय सेवा गर्ने बेलायती प्रधानमन्त्री बनेकी छन्। उनले आफू निर्वाचित भएको जनादेश पूरा गर्न नसक्ने बताउँदै राजीनामा दिएकी हुन्। ट्रसले आगामी साताभित्र नयाँ नेतृत्व चयनका लागि आफूले राजीनामा दिने घोषणा गरेपछि पार्टी नेता चयन र प्रधानमन्त्रीको नेतृत्व चयनको प्रक्रिया सुरू भएको हो। गत महिना बोरिस जोनसनको उत्तराधिकारी बनेपछि लिज ४५ दिनका लागि मात्र सत्तामा रहेकी थिइन्। रासस
ओखलढुंगा स्वतन्त्र उम्मेदवार शोभा भन्छिन् जनताले राजनीतिक दलको विकल्प खोजिरहेका छन्,"ओखलढुंगाः मंसिर ४ गते हुने प्रदेश तथा प्रतिनिधि सभाको निर्वाचनमा ठूला राजनीतिक दलहरु निकै तामझामसहित मतदातामाझ पुग्न थालेका छन् । सवारी साधन, अघिपछि हिँड्ने दर्जनौं कार्यकर्ता, फुलमाला लगाएर चुनाव प्रचार प्रसारमा जुटेका छन्। निर्वाचन आयोगले चुनाव प्रचारको अवधि तोकि दिएकाले अहिले दलहरु विभिन्न सामाजिक संस्थाका नाममा खेलकूद, देउसी भैलो र शुभकामना आदान प्रदानको बहानामा चुनावी प्रचार गरिरहेका छन् । साना दलहरुका उम्मेदवार जिल्लामा भेटिनै मुस्किल भइरहँदा राष्ट्रिय स्वतन्त्र पार्टी नेपालबाट संघीय प्रतिनिधि सभाको उम्मेदवार बनेकी शोभा कार्की भने पाँच महिनाको बच्चा बोकेर परिवार र आफन्तसहित मत माग्न थालेकी छन् । समाज रुपान्तरणको हुटहुटी, सुशासनको मुद्दाले छोएर रवि लामिछाने नेतृत्वको पार्टीको सदस्य भएर राजनीतिमा आएको उनले बताइन् । उनलाई आफन्त र श्रीमान्ले समेत चुनाव प्रचार प्रसारमा साथ दिएका छन् । कार्कीले सदरमुकाममा पत्रकार सम्मेलन गरेर आफ्ना अवधारणा र एजेण्डा समेत सार्वजनिक गरिन् । पत्रकार सम्मेलनमा उनले भनिन् नेताहरु सिजनरी होइन, भिजनरी हुनुपर्छ, कार्यकर्तालाई झोले बनाउने, बेरोजगार बनाउने होइन, सीप र क्षमता विकास गरेर श्रम र रोजगारसँग जोडेर आत्मनिर्भर बनाउने नीति ल्याउन मेरो उम्मेदवारी हो । उनले आफू निर्वाचित भएमा राजनीतिलाई पारदर्शी र समाजसेवाका रुपमा अघि बढाउने बताइन् । अहिले राजनीतिलाई पुराना दल र नेताहरुले अपारदर्शी व्यवसायका रुपमा अघि बढाएको आरोप लागाइन् । जिल्लाको समग्र विकासका लागि कृषि, शिक्षा, स्वास्थ्य, रोजगार र उद्योगको स्थानीय अवधारणा र त्यसको विकासका लागि जनमुखी नीति ल्याउने उनको भनाइ छ । ३९ वर्षीया कार्की आफै पनि व्यवसायी हुन् । उनको परिवारले महाकाली सोपान केमिकल उद्योग र थापा बेवी फुड इण्डष्ट्रिज सञ्चालन गरिरहेका छन् । श्रम र रोजगारमा युवाहरुलाई जोड्ने, स्थानीय सरकारलाई जनतामुखी बनाउने गरी नीति ल्याउने, युवाहरुलाई रोजगारी दिने उनका मुख्य एजेण्डा हुन् । उनको माइती मोलुङ २ लामीडाँडा हो भने घर चम्पादेवी गाउँपालिकाको फुलबारीमा पर्छ ।"
चुनावलाई राष्ट्र निर्माणको ऐतिहासिक अवसरका रूपमा लिनुपर्छ,"काठमाडौं : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले मुलुकमा विकास र जनतालाई समृद्धिको बाटोमा लैजान मतदाताले जनउत्तरदायी नेतृत्व निर्वाचित गर्नुपर्ने बताएका छन्। पार्टीको २१ वडा एकाइद्वारा तिहार, नेपाल संवत् र छठपर्वका अवसरमा आयोजित शुभकामना आदानप्रदान कार्यक्रमलाई सम्बोधन गर्दै उनले मुलुक निर्माणका लागि इमान र त्यागको राजनीति आवश्यक रहेको बताएका हुन्। लीङ्देनले भने, निर्वाचनमा जनताले गर्ने विवकपूर्ण निर्णयले देश विकास जनताको आर्थिक रुपान्तरण सम्भव छ। चुनावलाई राष्ट्र निर्माणमा ऐतिहासिक अवसरका रूपमा लिनुपर्छ। काठमाडौं निर्वाचन क्षेत्र नं ९ का प्रतिनिधिसभा सदस्यका उम्मेदवार तथा केन्द्रीय सदस्य देवेन्द्र प्रधानले पार्टीले अवलम्बन गरेका नीति तथा कार्यक्रमका कारण अहिले देशभर जनताको पार्टीप्रति आकर्षण बढेको बताए।"
रत्नपार्कमा काग सम्मेलन : रमेशले यसरी बोलाए काग (फोटो फिचर),काठमाडौं : काग तिहारको अवसरमा काठमाडौंको रत्नपार्कस्थित शान्तिबाटिकामा १९औं काग सम्मेलन गरिएको छ । ग्रीन सिटीअस्पताल बसुन्धराको आयोजनामा रत्नपार्कस्थित शान्तिबाटिकामा १९औं काग सम्मेलन गरिएको हो । काग सम्मेलनमा एक सय ७३ जीव जनावर तथा चराचुरुङ्गीको आवाज निकाल्ने ईलामका रमेश दुलालले कागे कागको स्वर निकालेर कागलाई एकै ठाउँमा भेला पारी सम्मेलन गरे। विगत १८ वर्षदेखि काग तिहारको अवसरमा काग सम्मेलन गर्दै आएका दुलालले यसवर्ष पनि काग बोलाएर सम्मेलन गरेका हुन्। कागसँग उसको भाषा बुझेर बोल्नुपर्ने दुलालले बताए। काग तिहारको दिनमा कागलाई मीठा खानेकुरा दिएमा राम्रो समाचार लगिदिने विश्वास गरिन्छ । कागलाई यमदूतका रूपमा मान्ने शास्त्रीय परम्परा रहेको छ ।
सन्दीप लामिछाने थप दुई दिन प्रहरी हिरासतमा रहने,काठमाडौं : काठमाडौं जिल्ला अदालतले बलात्कार आरोपमा प्रहरी हिरासतमा रहेका नेपाली क्रिकेटर सन्दीप लामिछानेमाथि अनुसन्धान गर्न दुई दिन म्याद थपेको छ। अघिल्लो पटक थपेको चार दिनको समयसिमा सकिएपछि जिल्ला अदालतले उनीमाथि अनुसन्धान गर्न प्रहरीलाई थप दुई दिन दिएको हो। उनलाई दुई दिन हिरासतमा राखेर अनुसन्धान गर्न अनुमति दिएको जिल्ला प्रहरी परिसर काठमाडौंका एसपी दिनेशराज मैनालीले जानकारी दिए । मैनालीका अनुसार लामिछानेविरुद्धको मुद्दामा अनुसन्धान लगभग सकिएकाले आइतबार साँझसम्म जिल्ला सरकारी वकिलको कार्यालयमा फाइल बुझाउने तयारी प्रहरीको छ। क्यारेबियन प्रिमियर लिग (सीपीएल) खेल्न वेस्ट इन्डिज पुगेका बेला भदौ २१ गते उनीमाथि बलात्कारको आरोप लागेको थियो। काठमाडौंको गौशालास्थित एक होटलको कोठामा राखेर सन्दीपले आफूलाई बलात्कार गरेको भन्दै एक किशोरीले भदौ २१ गते प्रहरी वृत्त गौशालामा उजुरी गरेकी थिइन्। किशोरीको जाहेरीपछि प्रहरीले उनीविरुद्ध पक्राउ पुर्जी जारी गरेको थियो। पक्राउ पुर्जी जारी भएपछि सम्पर्कविहीन भएका उनलाई पक्राउ गर्न नेपाल प्रहरीको आग्रहमा अन्तर्राष्ट्रिय प्रहरी संगठन इन्टरपोलले डिफ्युजन नोटिस जारी गरेको थियो। इन्टरपोलको निसानामा परेलगत्तै उनले सामाजिक सञ्जालमा स्टाटस लेख्दै नेपाल फर्केर अनुसन्धानमा सघाउने बताएका थिए। इन्टरपोलको निसानामा परेपछि असोज २० गते दोहा हुँदै स्वदेश फर्किएका उनलाई त्रिभुवन अन्तर्राष्ट्रिय विमानस्थलबाटै पक्राउ गरिएको थियो। म्याद थपका लागि अदालत पुगेका सन्दीपले आफूलाई सुनियोजित रुपमा फसाइएको र आफू निर्दोष रहेको दाबी गरेका छन्। उनलाई आफूविरुद्ध बलात्कारको आरोप लगाएकी किशोरी नाबालिग नभएको दाबी गरेका थिए। उनले जाहेरवालाकै आग्रहमा भेटेको र उनी नाबालिग नभएको दाबी गरेका हुन्। काठमाडौंको गौशालास्थित एक होटलमा लगेर आफूलाई बलात्कार गरेको भन्दै ती नाबालिगले गत भदौ २१ गते प्रहरी बृत्त गौशालामा उजुरी दिएकी थिइन्। सन्दीपले उजुरी परेलगत्तै प्रतियोगिता छाडेका थिए। त्यसलगत्तै भदौ २३ गते काठमाडौं जिल्ला अदालतले सन्दीपविरुद्ध पक्राउ पुर्जी जारी गरेको थियो। त्यसपछि विभिन्न मुलुकमा बस्दै आएका सन्दीप युवा क्रिकेटर सन्दीपले १७ वर्षीया नाबालिगलाई भदौ ५ गते भक्तपुरको नगरकोट पुर्याएको र त्यसपछि काठमाडौंको एक होटलमा लगेर जबरजस्ती करणी गरेको जाहेरीमा उल्लेख छ। किशोरीले दिएको उजुरीको आधारमा प्रहरीले लामिछानेमाथि अनुसन्धान गरिरहेको छ।
तिहारले बढ्यो किनमेल,"काठमाडौं : देशभर तिहारको चहलपहल सुरु भएको छ। बजारमा तिहारजन्य सामानको बिक्री ह्वात्तै बढेको छ। तिहारमा धातुजन्य सामान, सप्तरंगी टीका, पूजाका सामग्री, भाइमसला, फलफूल, सयपत्रीलगायत पुष्प, झिमिमिली बत्तीलगायतको बढी माग हुन्छ। त्यस्तै लत्ताकपडाको कारोबार पनि यो समय धेरै हुने गरेको व्यवसायी बताउँछन्। बजार पसलमा किनमेल गर्नेको घुइँचो लागेको छ। काठमाडौंका असन, न्यूरोडसहित उपत्यकाका सहरी क्षेत्र एवम् गाउँसम्मकै पसलमा तिहारजन्य वस्तुको व्यापार भइरहेको छ। आर्थिक संकटले थलिएको अवस्थामा खुसी लागेको असनका व्यापारी रामप्रसाद श्रेष्ठले बताए। व्यवसायी तिहारले चहलपहल बढाएकामा खुसी छन्। तिहारमा धनतरेस (धातुजन्य वस्तु सुन, चाँदी, पित्तल, तामाका सरसामान) किन्ने चलन छ। शनिबार गमला, प्याला, दियो, कलसलगायतका सामग्रीहरू धमाधम बिक्री भइरहेका छन्। शनिबार धेरैले यस्ता वस्तु खरिद गरेको व्यवसायीहरू बताउँछन्। धनसँग जोडिएको भन्दै त्यस्ता सामान खरिद गर्नेको जमात बढ्दै गएको छ। तिहारमा भाडाजन्य वस्तुको माग अत्याधिक हुने गरेको श्रेष्ठ बताउँछन्। तिहारमा यस्ता सामानको खपत बढ्छ, उनले भने, अन्य समयको भन्दा १० गुणा बढी सामान तिहारमा व्यापार हुन्छ। तिहारमा खपत हुने यस्ता सामान विदेशबाट आयात हुने गरेको छ। दसैंमा भन्दा तिहारमा चहलपहल बढेको उनले बताए। तिहारमा पुष्पको माग पनि अत्याधिक हुनेगर्छ। तिहार लक्षित पुष्पखेती हुनेक्रम पनि बढेको छ। तर, मागको आधा भन्दा बढी त भारतबाट आयात भइरहेको छ। फ्लोरिकल्चर एसोसिएसन नेपालले स्वदेशी उत्पादन प्रवद्र्धन गर्न हरेक वर्ष तिहारको मुखैमा पुष्पमेला तथा प्रतियोगिता गर्दै आएको छ। नेपालमा हरेक वर्ष फूलको माग १५ प्रतिशत माग बढ्दै गएको अध्यक्ष मीनबहादुर तामाङले बताए। सरकारले फ्लास्टिकजन्य पुष्प बिक्रीमा प्रतिबन्ध लगाएको छ। तिहारमा भारत र चीनबाट भित्रिने प्लास्टिकका मालालाई विस्थापन गर्ने अभियान सुरु उनको भनाइ छ। गाउँगाउँमा पुष्प खेतीतर्फ आकर्षण बढेकाले आगामी दिनमा स्वदेशकै उत्पादनले पुग्न सक्ने व्यवसायीको विश्वास छ। तिहार झिलिमिली पर्व हो। तिहारअघि नै प्रायःजसो घरमा झिलीमिली बत्ति बलिसकेको हुन्छ। झिलिमली बत्तीले उज्यालो, उत्साह र उंमग दिने भएकाले यस्तो बत्ती जोड्ने गरेको दाङकी प्रेंका सुवेदी बताउँछिन्। घरमा झिलिमिली बत्ति बल्दा राम्रो लाग्छ, हरेक वर्ष किन्नुपर्छ भन्ने जरुरी पनि हुँदैन, उनले भनिन्, एकचोटी किनेको सुरक्षित राखेमा २३ वर्षमा पनि उपयोग गर्न सकिन्छ। तर, फरकखालका झिलिमिली देखेमा किनेर लैजाने गरेको उनले सुनाइन्। व्यापारीका अनुसार त्यस्ता वस्तु आयातमा झन्झट हुँदा यसपालिको तिहारमा फालाफाल पाउन भने सकिएको छैन। तिहारमा भाइमसलाको उपयोग हुने गरेको छ। तिहारमा काजु, बदाम, किसमिस, ल्वाङ, सुपारी, मिठाई, चक्लेटलगायतका सुक्खा फल समावेश गरी भाइमसला किन्नेको घुइँचो लागेको छ। तिहारमा सेलरोटी पकाउन नभ्याउने, रोटी मन नपराउनेले यस्तो भाइमसला दाजुभाइलाई दिने गर्छन्। फिनीरोटी, सेलरोटी, अनरसा, सिन्कामारीको सट्टा भाइमसलाको उपयोग बढ्दै गएको बुटवलका अर्जुन रिजाल बताउँछन्। तर, यस्ता वस्तु पनि विदेशबाट आयात गर्नुपर्ने अवस्था छ। काठमाडौंलगायत ठूला सहरमा कतिपयले फुटपाटमै तिहारजन्य सामान राखेर बिक्री गर्ने गरेका छन्। फलफूल, फूल, भाइमसला, देवीदेवताका मूर्ति, तस्बिरलगायतका सामग्री सडक छेउमै राखेर बिक्री गर्छन्।"
१० शहरमा नेपथ्यको सांगीतिक यात्रा हुने,"काठमाडौं नेपालका १० शहरमा मानवता लागि साङ्गीतिक यात्रा नेपथ्य लाइभ कन्सर्ट आयोजना हुने भएको छ । एक दशकदेखि सडकपेटी एवं सार्वजनिक स्थलमा भेटिएका सहयोगापेक्षी सडकआश्रित मानवहरूको उद्धार गर्दै आइरहेको मानवसेवा आश्रमले मानवीयताको अभियानलाई थप प्रभावकारी बनाउन नेपथ्य ब्याण्डसँगको सहकार्यमा देशका १० प्रमुख शहरहरूमा नेपथ्य लाइभ कन्सर्ट गर्न लागेको हो । मानवता प्रवद्र्धनका लागि मानवसेवा आश्रमको निर्माणाधीन भवन सम्पन्न गर्न तथा आपत्कालिन अक्षयकोष स्थापनका लागि कन्सर्ट आयोजना गरिएको प्रमुख संस्थापकअध्यक्ष रामजी अधिकारीले जानकारी दिए । लाइभ कन्सर्ट विराटनगर, वीरगञ्ज, हेटौंडा, चितवन, नेपालगञ्ज, धनगढी, सुर्खेत, बुटवल, पोखरा र काठमाडौँको भृकुटीमण्डपमा कार्यक्रम हुनेछ । मानवसेवा आश्रमको विराटनगर, सर्लाही, वीरगञ्ज, लमजुङ, बागलुङ, गोरखा, पोखरा, धनगढी, ललितपुर र झापामा भवन निर्माण भइरहेको छ । हेटौंडा, चितवन र बुटवलमा निर्माण सम्पन्नको चरणमा पुगेको छ । आश्रमको शाखा रहेका अन्य शहरहरू सुर्खेत, भक्तपुर, जनकपुर र नेपालगञ्जमा जग्गा व्यवस्थापन एबं भवन निर्माण शुभारम्भको चरणमा रहेको छ । हाल निर्माणाधीन भवनहरूको निर्माण कार्य सम्पन्न गरी आश्रमले देशभरमा करिब दुई हजार ५०० लाई संरक्षण गर्न सक्ने क्षमता विकास गर्ने योजना आश्रमको छ । विसं २०८२ भित्र नेपाललाई सहयोगापेक्षी सडकआश्रित मानवमुक्त राष्ट्र नेपाल निर्माण गरी, घोषणाका लागि पहल गर्ने र त्यसको प्रभावकारी कार्यान्वयनका लागि समर्पित हुने लक्ष्य छ । सोही लक्ष्य प्राप्तिका लागि यसपटक भने नेपथ्यसँगको सहकार्यमा लाइभ कन्सर्ट गर्न लागिएको हो । आश्रमको संरक्षणमा हाल झण्डै एक हजार ५०० जना बेसहारा, असहाय, घरपरिवार र समाजबाट परित्यक्त भएकाहरु छन् । कुनै पनि अन्तर्राष्ट्रिय दातृनिकायसँगको साझेदारी बिना नेपाल सरकारको आंशिक अनुदान र परोपकारी नेपालीहरूको स्वेच्छिक सहयोगमा आश्रमले देशभरबाट उद्धार गरिएका सहयोगापेक्षीको सेवा गर्दै आएको छ । कुनै भरपर्दो स्थायी स्रोत नभएको आश्रमको वर्तमान अवस्थामा विपत् वा भवितव्यका कारण एक हप्तामात्र पनि सहयोग प्राप्त नहुँदा उत्पन्न हुनसक्ने दुराबस्थालाई मध्यनजर गर्दै भरपर्दो कोष निर्माण गर्न पनि यस कार्यक्रम आयोजना गरिएको अध्यक्ष अधिकारीले बताए। कुनकुन शहरमा हुँदैछ कन्सर्ट ? बृहत्तर रुपमा आयोजना हुने उक्त नेपथ्य लाइभ कन्सर्ट आउँदो मङ्सिर १६ गते विराटनगरको हाटखोला मैदानबाट सुरू गरिने छ । मङ्सिर १९ गते वीरगञ्जको आदर्शनगर रङ्गशाला, २२ गते हेटौंडाको भूटनदेवी स्कुल मैदान, २५ गते चितवनको क्याम्पाचौर, २९ गते नेपालगञ्ज रङ्गशाला, पौष ३ गते धनगढी रङ्गशाला, ६ गते सुर्खेतको खुल्लामञ्च, ९ गते बुटवलको कालिका मानवज्ञान मावि (सेक्टर २) मैदान, १२ गते पोखरा रङ्गशाला हुनेछ । कन्सर्टको अन्तिम कार्यक्रमको रुपमा अंग्रेजी नयाँ वर्षको अघिल्लो दिन पौष १६ गते काठमाडौँको भृकुटीमण्डपमा आयोजना गरी बृहत साङ्गीति यात्राको समापन गरिने छ । कार्यक्रम बैंक तथा वित्तीय संस्थाहरू, ब्यापारिक घराना, नेपाल सरकारका तीनै तह र संभावित कार्यक्रम सौजन्यकर्ता र दाताहरूमाझ पुग्ने गरी गृहकार्य भइरहेको छ । यस मानवीय सेवाको अभियानमा सघाउन चाहने व्यक्ति वा संस्थालाई आव्हान गरिएको संस्थाका प्रवक्ता सुमन बर्तौलाले बताए। विगत तीन दशकदेखि सङ्गीतको माध्यमबाट सकारात्मक रूपान्तरणका लागि सक्रिय नेपथ्य ब्याण्ड नेपाल लोकप्रिय ब्याण्ड हो । यसले शान्तिका लागि शिक्षा, सुन्दर शान्त नेपाल, जस्ता नारा बोकेर सामाजिक अभियानलाई आत्मसाथ गर्दै आइरहेको यस ब्याण्ड नेपालभित्र देशका विभिन्न शहरहरूमा ५० भन्दा बढी र अमेरिका, दक्षिण कोरिया, हङकङ, भारत, इजरायल, बेलायत, अस्ट्रेलियालगायत देशका विभिन्न शहरहरूमा ६० बढी कन्सर्टहरू सफलतापूर्वक सम्पन्न गरिसकेको छ ।"
चुनावमा गरेका ८० प्रतिशत प्रतिवद्धता पूरा गरें : पर्यटनमन्त्री श्रेष्ठ,"काठमाडौं : संस्कृति, पर्यटन तथा नागरिक उड्डयनमन्त्री जीवनराम श्रेष्ठले २०७४ को निर्वाचनमा आफूले गरेका प्रतिवद्धता मध्ये ८० प्रतिशतभन्दा धेरै पूरा गरेको बताएका छन्। काठमाडौंको छाउनीस्थित बाहिटी संगम टोल सुधार समितिले आयोजना गरेको शुभकामना आदान प्रदान कार्यक्रममा मन्त्री श्रेष्ठले काठमाडौं निर्वाचन क्षेत्र नम्वर ८ मा पुर्वाधार विकासतर्फ आफूले गरेका अधिकांश प्रतिवद्धता पूरा गरेको बताउँदै आगामी दिनमा उक्त क्षेत्रलाई पर्यटकीय नमुना स्थल बनाउने प्रतिवद्धता गरेका हुन्। निर्वाचन क्षेत्रभित्र सडक निर्माण, खानेपानी आयोजनाहरु, सांस्कृतिक सम्पदाहरुको पुनर्निर्माण (संरक्षण र विकास, चमती जग्गा एकीकरण आयोजना, मनोरञ्जन पार्कहरु निर्माण, सडक पुल, झलुङ्गे पुल तथा आकाशे पुलहरु निर्माणतर्फ अधिकांश चुनावी प्रतिवद्धता पूरा गरेको बताए। आसन्न निर्वाचनमा काठमाडौं निर्वाचन क्षेत्र नम्बर ८ बाट बाम(लोकतान्त्रिक) गठबन्धनको उम्मेदवार समेत रहेका मन्त्री श्रेष्ठले बसन्तपुर, स्वयम्भु, ह्वाइट गुम्वालाई नमुना पर्यटकीय क्षेत्रको रुपमा विकास गर्ने आफ्नो योजना रहेको बताए। विश्वसम्पदा सूचीमा सूचीकृत वसन्तपुर दरबार क्षेत्र र स्वयम्भूनाथ चैत्य, जीवित देवी कुमारीलाई राख्ने घर, लाखेघर, पवित्र भूमि सीतापाइला, तलेजु मन्दिर जस्ता सम्पदा र इन्द्रजात्रालगायत विभिन्न जात्रापर्वको प्रचलन रहेको क्षेत्रलाई साँस्कृतिक केन्द्रका रुपमा विकास गर्ने र त्यसको प्रत्यक्ष लाभ स्थानीयबासिन्दाले पाउने व्यवस्था गरिने उनको भनाइ छ। सम्पदाक्षेत्रका जनताले पर्यटनबाट प्रत्यक्ष लाभ लिने वातावरण बनाउने बताए। स्थानीयवासीलाई सीपमूलक तथा आयआर्जनका कार्यक्रममा सामेल गराउने योजना अनुसार आफ्नो क्षेत्रमा स्थानीय पथप्रदर्शक तालिम तथा होमस्टे तालिमलाई अभियानका रुपमा अघि बढाएको बताए।"
"आचारसंहितामा आयोगको कडाइ, ११ दिन ५१ वटा उजुरी","काठमाडौं : आचारसंहिता उल्लंघन गर्नेविरुद्ध निर्वाचन आयोग कडा बन्दै गएको छ। निर्वाचनलाई खर्चिलो, भडकलो र प्रभावित पार्न खोज्ने व्यक्ति, सरकारी कर्मचारी, संघसंस्था, उम्मेदवार र नेताविरुद्ध आयोग आक्रामक बनेको हो। मंसिर ४ गते हुने प्रतिनिधिसभाप्रदेशसभाको निर्वाचन नजिकिँदै गएपछि आचारसंहिता मिच्ने क्रम पनि बढेको छ। एघार दिनको अवधिमा आयोगले आचारसंहिता उल्लंघन गर्ने ५१ घटनामा संलग्नहरू विरुद्ध स्पष्टीकरणपत्र काटेर कारबाही प्रक्रिया अघि बढाइएको आयोगको कानुन महाशाखाले जनाएको छ। आयोगका प्रवक्ता गुरुप्रसाद वाग्लेका अनुसार सामाजिक सञ्जाल, सञ्चारमाध्यम तथा व्यक्तिले लिखित रूपमा आचारसंहिता मिच्नेहरू विरुद्ध उजुरी गरिरहेका छन््। गत स्थानीय तहको निर्वाचनमा क्रममा ६८ वटा घटनामा आयोगले स्पष्टीकरण सोधेको थियो। पूर्वप्रधानमन्त्रीहरूबाटै अचारसंहिता उल्लंघन आचारसंहिता उल्लंघन गर्नेमा पूर्वप्रधानमन्त्री पुष्पकमल दाहाल र माधवकुमार नेपाललगायत छन््। रौतहटको चुनावी कार्यक्रममा नेपालले फ्रि भिसा र फ्रि टिकटमा वैदेशिक रोजगारीमा पठाउने लोभ दिएका प्रकरणमा आयोगले स्पष्टीकरण सोधेर थप कारबाहीका लागि जिल्ला प्रहरी कार्यालयलाई पत्राचार गरेको छ। त्यसैगरी कांग्रेस महामन्त्री एवं झापा क्षेत्र नं १ का उम्मेदवार विश्वप्रकाश शर्मालाई पनि आयोगले आचारसंहिता उल्लंघनमा स्पष्टीकरण सोधेको छ। झापास्थित आगलागी पीडित केवल निरौलाको घर निर्माणका विदेशबाट आएको सहयोग रकम उनले पीडितलाई हस्तान्तरण गरेको हो। अमेरिकाबाट मुनिन्द्र नेम्वाङको नेतृत्वमा २ लाख ५० हजार रुपैयाँ रकम आएको थियो। निर्वाचनको माहोलमा कुनै उम्मेदवारले आर्थिक सहयोग रकम हस्तान्तरण गर्न नहुने उल्लेख छ। स्प्ष्टीकरण पत्रमा भनिएको छ, तपाईंबाट रकम हस्तान्तरण भएको बारे के कसो भएका हो ? यदि तपाईंबाट नगद वितरण कार्य भएको हो भने निर्वाचन आयोग ऐन २०७३ को दफा २३ को उपदफा (३) र उपदफा (४) बमोजिम किन कारबाही नगर्ने ? उम्मेदवारले लगाए आयोगमाथि लाञ्छना निर्वाचन आयोग र पदाधिकारीलाई लाञ्छना लगाउने तीन नेता तथा उम्मेदवारलाई २४ घण्टे स्पष्टीकरण सोधेको छ। उम्मेदवार तथा एक प्रदेश मन्त्रीसहित तीन जनालाई आयोगले सो स्पष्टीकरण सोधेको हो। आयोगले माओवादी केन्द्रका केन्द्रीय सदस्य लक्ष्मीराम आचार्य, सुदूरपश्चिम प्रदेश सरकारका भौतिक पूर्वाधार विकासमन्त्री एवं कैलालीको प्रदेशसभा क्षेत्र नं ४ (क) का उम्मेदवार दीर्घबहादुर सोडारी, कांग्रेसको सुदूरपश्चिम प्रदेशका सभापति एवं कैलाली क्षेत्र नं ४ का उम्मेदवार वीरबहादुर बलायरलाई स्पष्टीकरण सोधेको हो। उनीहरूले चुनावीसभालाई सम्बोधन गर्ने क्रममा आयोग र आयोगका पदाधिकारीहरूलाई लाञ्छनापूर्ण अभिव्यक्ति दिएको हो। आयोगका सहप्रवक्ता कमल भट्टराईका अनुसार ती उम्मेदवार र नेताहरूले चुनावीसभामा निर्वाचन आयोग एकपक्षीय भएको आरोप लगाउँदै पदाधिकारीलाई कालोमसो दल्नुपर्नेसम्मको अभिव्यक्ति दिएको सञ्चार माध्यममा समाचर प्रकाशित भएको बताए। तिहारपछि विकटमा मतपत्र ढुवानी तिहारपछि मात्रै विकट जिल्लामा मतपत्र ढुवानी हुने भएको छ। वर्षाले सडक अवरुद्ध भएकोले मतपत्र ढुवानीमा समस्या भइरहेको हो। निर्वाचनका लागि ६० जिल्लामा समानुपातिक निर्वाचन प्रणालीतर्फको मतपत्र ढुवानी भएको आयोगले जनाएको छ। मनाङ, मुस्ताङ, अछाम, बाजुरा, कालीकोट, मुगु, हुम्ला, जुम्ला र डोल्पा जिल्लाको मतपत्र भने तिहारपछि मात्र ढुवानी हुनेछ। तिहारअघि थप ६ वटा जिल्लाको मतपत्र ढुवानी गरिने छ। प्रत्यक्षतर्फको ढेड करोड मतपत्र छापिएको छ। पछिल्लो विवरणअनुसार हालसम्म पहिलो हुने निर्वाचित हुने प्रणालीतर्फ कुल १ करोड ५१ लाख २४ हजार मतपत्र छपाइ सम्पन्न भएको हो। जसमध्य प्रदेशसभाका लागि ७५ लाख २५ हजार र प्रतिनिधिसभातर्फ ७५ लाख ९९ हजार मतपत्र रहेका छन्। हालसम्म प्रतिनिधिसभातर्फ सल्यान, डोल्पा, मुगु, जुम्ला, कालीकोट, हुम्ला, जाजरकोट, दैलेख, रुकुम पश्चिम, सुर्खेत, बाजुरा, बझाङ, डोटी, दार्चुला, बैतडी, डडेलधुरा, अछाम, कैलाली, कञ्चनपुर, रोप्पा, प्युठान, दाङ, रुकुमपूर्व, अर्घाखाँची, गुल्मी, बर्दिया र नवलपरासी पश्चिमलगायतका जिल्लाहरूको मतपत्र छपाइ सम्पन्न भएको छ। प्रदेशसभा सदस्य तथा प्रतिनिधिसभा सदस्यको प्रत्यक्ष तर्फका लागि आयोगले ४ करोड मतपत्र छाप्ने योजना बनाएको छ। मतपत्रको पृष्ठभूमि रंग सेतो प्रतिनिधिसभा सदस्य तथा प्रदेशसभा सदस्य निर्वाचनका लागि मतपत्रको पृष्ठभूमि रङ सेतो रहेको छ। समानुपातिक निर्वाचन प्रणालीतर्फ सेतो पृष्ठभूमिको कागजमा निर्वाचन चिह्न र अन्य विवरणका लागि कालो रङ प्रयोग भएको छ भने पहिलो हुने निर्वाचित हुने प्रणालीतर्फ सेतो पृष्ठभूमिको कागजमा निर्वाचन चिह्न र अन्य विवरणको रंग रातो मसिको रहेको छ। सुरक्षामा चासो आसन्न प्रतिनिधिसभा तथा प्रदेशसभाको निर्वाचनको शान्तिसुरक्षा चुस्त बनाउन राष्ट्रिय मानव अधिकार आयोगले सुरक्षा निकायका प्रमुखप्रतिनिधिहरूसँग छलफल गरेको छ। आयोगका कार्यवाहक अध्यक्ष डा सूर्य ढुंगेलले निर्वाचनलाई स्वतन्त्र, निष्पक्ष र भयरहित वातावरणमा सम्पन्न गर्न सुरक्षा निकायको भूमिका महत्वपूर्ण बताए। सुरक्षा व्यवस्थामा आपसी सहकार्य र समन्वय गर्नुपर्नेमा उनले जोड दिए। सुरक्षा निकायका प्रमुखप्रतिनिधिहरूले शान्ति सुरक्षाको वर्तमान अवस्था, विगतको निर्वाचनको सुरक्षा अनुभव, आगामी निर्वाचनमा आउनसक्ने सुरक्षा चुनौती र भइरहेको सुरक्षा तयारीबारे आयोगलाई जानकारी गराएका थिए। छलफलमा नेपाल प्रहरीका प्रहरी महानिरीक्षक धीरजप्रताप सिंह, राष्ट्रिय अनुसन्धान विभागका मुख्य अनुसन्धान निर्देशक हुतराज थापा, सशस्त्र प्रहरी बलका प्रहरी वरिष्ठ उपरीक्षक युवराज अर्याललगायत सहभागी थिए।"
"७० प्रतिशत मतपत्र छपाइ सकियो, ६८ जिल्लामा ढुवानी",काठमाडौं : आगामी मंसिर ४ गते हुने प्रतिनिधि सभा सदस्य तथा प्रदेश सभा सदस्यका लागि पहिलो हुने निर्वाचित हुने प्रणालीतर्फ ४० प्रतिशत मतपत्र छपाइ सम्पन्न भएको छ। योसँगै समानुपातिक तथा पहिलो हुने निर्वाचित हुने प्रणाली दुवै गरी कुल संख्याको करिब ७० प्रतिशत मतपत्र छपाइ सम्पन्न भएको हो। आइतबारसम्म पहिलो हुने निर्वाचित हुने प्रणालीतर्फ एक करोड ६७ लाख ५०० मतपत्रको छपाइ सम्पन्न भएको छ। जसमा प्रतिनिधि सभाका लागि ८७ लाख एक हजार र प्रदेश सभाको ८० लाख ५७ हजार ५०० सय मतपत्र रहेका छन्। समानुपातिक निर्वाचन प्रणालीतर्फको करिब ४ करोड मतपत्र भने यसअघि नै छपाइ सम्पन्न भइसकेको छ। आयोगको पछिल्लो तथ्याङ्क अनुसार निर्वाचनमा कुल १ करोड ७९ लाख ८५ हजार ७० जना मतदाता रहेका छन्। यी मतदाताहरुले समानुपातिक तथा पहिलो हुने निर्वाचित हुने दुई प्रणालीका लागि चारवटा मतपत्रमा भोट हाल्नुपर्ने हुन्छ। यस अनुसार आगामी निर्वाचनका लागि करिब ८ करोड मतपत्र आवश्यक पर्छ। समानुपातिक निर्वाचन प्रणालीतर्फ भने ६८ जिल्लामा मतपत्र ढुवानी भइसकेको छ। अब नौवटा जिल्लामा मात्र मतपत्र ढुवानी हुन बाँकी छ। ढुवानी भएका मध्ये प्रदेश सभाका लागि एक करोड ९६ लाख १७ हजार तथा प्रतिनिधि सभातर्फ एक करोड ९३ लाख १३ हजार मतपत्र रहेको छ। अब प्रदेश सभाको पाँच लाख ६८ हजार तथा प्रतिनिधि सभाको पाँच लाख ५८ हजार मतपत्र मात्र ढुवानी हुन बाँकी छ।
"भक्तपुरका मिठाई पसलमा अनुगमन : अखाद्य तेलको प्रयोग, सरसफाइमा चरम लापरवाही","भक्तपुर : भक्तपुर नगरपालिका अनुगमन समितिका संयोजक राजकृष्ण गोराको संयोजकत्वमा तिहारलाई लक्षित मिठाई पसलहरु १० वटामा अनुगमन गरिएको छ । अनुगमनमा मिठाई पसलको भान्छा फोहोर देखिएको र मिठाई पकाउने तेल धेरै पकाएर पोलार मिटरमा २० भन्दा माथिको देखाएको अखाद्य तेल नष्ट गरेको संयोजक राजकृष्ण गोराले बताए । खाद्य प्रविधि तथा गुण नियन्त्रण कार्यालयका खाद्य निरिक्षक नवराज आचार्य मिठाईमा दश केजी मैदामा एक ग्राम मात्र खाद्य रंग हाल्न पाउने र मिठाई पकाउने तेल पोलार मिटरले नाप्दा बीस रेन्जभन्दा माथिको तेल अखाद्य हुने बताए । चन्द्रायण स्वीटस्मा मिठाई पकाउने भान्छा फोहोर देखिएकोले सफा गरी फोटोसहित नगरपालिका कार्यालयमा उपस्थित भएपछि मात्र मिठाई बनाउ निर्देशन दिएको जनाए । त्यस्तै प्याकेजिङ्ग सामानमा खाद्य विभागबाट अनुज्ञापत्र लिइ लेवल राखेर मात्र विक्री वितरण गर्ने र खराब तेल १० लिटर, चास्नी १० लिटर, म्याद नाघेको खाद्य रंग ३ बट्टा जफत गरी नष्ट गरिएको छ । दिव्य स्वीटस्मा मिठाई पकाउने भान्छा फोहोर देखिएकोले सफा गरी फोटोसहित नगरपालिका कार्यालयमा उपस्थित भएपछि मात्र मिठाई बनाउ निर्देशन दिई प्याकेजिङ्ग सामानमा खाद्य विभागबाट अनुज्ञापत्र लिई लेवल राखेर मात्र बिक्री वितरण गर्ने र खराब तेल १० लिटर, चास्नी १० लिटर, म्याद नाघेको खाद्य रंग ३ बट्टा जफत गरी नष्ट गरियो। हरि मिठाई भण्डारमा मिठाई पकाउने भान्छा र मिठाई भण्डारण फोहोर देखिएकोले सफा गर्न, तराजु नविकरण नभएकाले जफत गरी नगरपालिका कार्यालयमा उपस्थित हुन निर्देशन दिइ पसल नविकरण गर्न, मिठाई झिंगा नभन्किने धुलो नजाने गरी छोप्न, कामदारलाई सेतो एप्रोन प्रयोग गर्न, प्याकेजिङ्ग सामानमा खाद्य विभागबाट अनुज्ञापत्र लिई लेवल राखीमात्र बिक्री वितरण गर्न र रंग बढी भएको रातो पुरी १ केजी र अखाद्य तेल २ लिटर जफत गरी नष्ट गरिएको वडानिरिक्षक रामकृष्ण प्रजापतिले बताए । लवजु मिठाई भण्डारमा मिठाई पकाउने भान्छा र मिठाई भण्डारण फोहोर देखिएकोले सफा गरी फोटो सहित नगरपालिका कार्यालयमा उपस्थित भएपछि मात्र मिठाई बनाउ निर्देशन दिई, मिठाई झिंगा नभन्किने धूलो नजाने गरी छोप्न, कामदारलाई सेतो एप्रोन प्रयोग गर्न, प्याकेजिङ्ग सामानमा खाद्य विभागबाट अनुज्ञापत्र लिइ लेवल राखीमात्र विक्री वितरण गर्न र पुरानो बर्फी १ केजी र अखाद्य तेल १५ लिटर जफत गरी नष्ट गरियो ।"
मत माग्ने फरक शैली : धान काट्न सघाउँदै उम्मेदवार,"स्याङ्जा : प्रतिनिधिसभा र प्रदेशसभा निर्वाचन आउन २९ दिन मात्र बाँकी छ। स्याङ्जाका २ संघीय र ४ प्रादेशिक सभा निर्वाचनमा यहाँ १३ राजनीतिक दल र स्वतन्त्र गरी ५२ जना चुनावी प्रतिस्पर्धामा छन्। उनीहरुलाई मत माग्न चटारो छ। त्यसो त, कात्तिक महिना । हिले दसैं सकिएर पारिलो घाम लागेको छ। खेतमा धान पाकेर पहेंलपुर बनेका छन्। प्रायः किसानका घरमा ढोका लागेका छन्। उनीहरु धान काट्ने र कुन्यु लगाउने चटारोमा छन्। मानो खाएर मुरी थन्क्याउने बेला। यतिबेला मौसमले पनि साथ दिएको छ। टहटह घाम लागेको छ। प्रायजसोः सबैजना दिनभर खेतमै भेटिन्छन्। बालबालिका र वृद्धबाहेक बिहानदेखि साँझसम्म उनीहरु खेतमा हुन्छन यतिबेला। यसैको सदुपयोग गर्दै स्याङ्जाका प्रतिनिधिसभा क्षेत्र नं १ का उम्मेदवार राजु थापा खेतमा पुगेर मत माग्ने गरेका छन्। पहिला घरमै पुग्छौं, जेष्ठ नागरिकबाट आर्शिवाद लिन्छौं, त्यसपछि खेतमा पुगेर मत माग्ने गरेका छौं, 'उनले भने। उनी नेपाली कांग्रेसतर्फका उम्मेदवार हुन्। राजु थापासँगै प्रदेश १ का उम्मेदवार अमृता थापा पनि सँगै छन्। जिल्लामा गठबन्धन हुँदा यो क्षेत्र नेकपा माओवादी केन्द्रलाई परेको छ। उनको जन्मथलो पनि सोही भेगमा पर्छ। हरिनास गाउँपालिकामा पुगेर उनीहरुले मत मात्र मागेनन् किधान काट्दै गरेका किसानसँगै धान काटे भने धान बत्ताउँदै गरेका किसानसँग धान पनि बत्ताउन सहयोग गरे। उम्मेदवारको यो भोट माग्ने फरकशैली देखेर किसान पनि खुशी र दंग छन्। उनीहरु भन्दैथिए, खेतबारीसम्म आएर मत मागेपछि हाम्रा अवस्था बारेमा पनि चिन्तन होला नि ? हुन त, विसं २०७४ सालको प्रतिनिधिसभा सदस्यमा पराजित बनेका थापा पटक पटक सो गाउँमा पुगेका छन्। गाउँका अवस्थाबारे उनी साक्षात्कार छन्।"
अबको मेरो दायित्व भ्रष्टाचार नियन्त्रण र सुशासन कायम हो: सिंह,"काठमाडौं: नेपाली कांग्रेसका नेता प्रकाशमान सिंहले भ्रष्टाचार निर्मूल गर्नुपर्ने नागरिकको चाहाना पूरा गर्ने आफ्नो पहिलो दायित्व भएको बताएका छन् । आजको चुनावी कार्यक्रममा सिंहले मुलुक निर्माण आफ्नो पहिलो प्राथमिकतामा रहेको उल्लेख गर्दै भ्रष्टाचार नियन्त्रण र सुशासन कायम गर्न कुनै कसर बाँकी नराख्ने बताए । नेता सिंहले प्रशासनिक प्रक्रियामा झन्झटिलो रहेको, समयमा कहीँ काम नहुने गरेको भन्ने जनताको गुनासोको अन्तः गर्नु आफ्नो प्राथमिकता रहेको बताए । राजनीतिक स्थायित्वले मात्र सुशासन कायम हुने र विकास निर्माणको प्रक्रियामा अगाडि बढ्ने उनको भनाइ छ । आगामी निर्वाचन मुलकमा राजनीतिक स्थिरता कायम गराउने र अस्थिरता चाहनेबीचको प्रतिस्पर्धा भएको उल्लेख गर्दै नेता सिंहले युवामा आशा जगाउन मुलुकभित्र काम गरेर घरपरिवारमा रमाउने वातावरण निर्माणमा जोड दिए । काठमाडौँको मुख्य समस्या खानेपानी, फोहर व्यवस्थापन, ट्राफिक जामलगायत न्यूनतम आधारभूत समस्याको समाधानका लागि काम गर्ने योजनासहित आफू जनतामाझ आइरहेकाले विवेकपूर्ण निर्णय गर्न आममतदातालाई सिंहले आग्रहसमेत गरे ।"
नटिङ्घमसँग हार्यो लिभरपुल,"लन्डन : लिभरपुलले इङ्लिस प्रिमियर लिग फुटबलमा फेरि अर्को हार बेहोरेको छ। यस सिजन खराब लयबाट गुज्रिएको लिभरपुल शनिबार राति रेलिगेसन क्षेत्रको नटिङ्घम फरेस्टसँग स्तब्ध बनेको हो। लिभरपुलले घरेलु टोली नटिङ्घमसँग १० को हार बेहोरेको हो। लिभरपुललाई स्तब्ध पार्न घरेलु टोली नटिङ्घमका नाइजेरियन स्ट्राइकर ताइओ अओनिईले दोस्रो हाफमा गरेको गोल नै निर्णायक बनेको थियो। उनले खेलको ५५औं मिनेटमा विलियम्सको फ्रिकिकमा गोल गरेका थिए। लिभरपुलले ७६ प्रतिशत बल पोसेसन आफ्नो पक्षमा राखेर दबाब बढाए पनि घरेलु टोलीको रक्षापंक्ति तोड्न सकेन। लिभरपुलको पटक पटकको आक्रमणमा नटिङ्घमका रक्षापंक्ति बाधक बनेका थिए। इङ्लिस प्रिमियर लिगको यस सिजनमा लिभरपुलको तेस्रो हार हो। लिभरपुलले ११ खेल खेल्दा चार जित, ४ बराबरी र तीन हारको नतिजा निकालेको छ। लिभरपुल तालिकाको सातौं स्थानमा छ। नटिङ्घमले १२ खेलमा नौ अंक जोडेको छ। प्रिमियर लिगमा नौ खेलपछि नटिङघमले पहिलो जित निकालेको हो। लिभरपुलमाथि महत्वपूर्ण जित निकाले पनि नटिङ्घम रेलिगेसन क्षेत्रमै छ। नटिङ्घम तालिकाको १९औं स्थानमा छ।"
"पूर्वी नवलपरासीमा बस दुर्घटना, २३ जना घाइते","नवलपरासी : पूर्वी नवलपरासीको मध्यविन्दु नगरपालिका११ मा शनिबार राति बस दुर्घटना हुँदा २३ जना घाइते भएका छन्। पूर्वपश्चिम राजमार्गमा काठमाडौंबाट धनगढीतर्फ जाँदै गरेको ना७ख ४१५ नंको बस ब्रेकफेल भइ सडकको दाहिनेतर्फ पल्टिँदा बसमा सवार ५० मध्ये २३ जना घाइते भएका जिल्ला प्रहरी कार्यालय पूर्वी नवलपरासीका सूचना अधिकारी प्रहरी उपरीक्षक सन्तोष पाठकले बताए। घाइतेलाई उपचारका लागि मध्यविन्दु जिल्ला अस्पताल लगिएका र ती मध्ये १८ जना सामान्य उपचारपछि डिस्चार्ज भएका जनाइएको छ। बाँकीलाई थप उपचारका लागि पुरानो मेडिकल कलेज भरतपुर सिफारिस गरिएको र बस चालक प्रहरी नियन्त्रणमा रहेको प्रहरी उपरीक्षक पाठकले बताए। उनकाअनुसार घाइते सुर्खेत वीरेन्द्रनगर१२ का प्रकाश सुनार, कैलालीको कैलाली गाउँपालिका९ का श्याम चौधरी, कन्चनपुर बेलौरी नगरपालिका२ का वीरेन्द्र नेपाली, कैलाली धनगढी उपमहानगरपालिका १३ का सन्तोष भट्ट र निर्मला जोशीलाई थप उपचारका लागि पुरानो मेडिकल कलेज पठाइएको हो। रासस"
महिला उम्मेदवारलाई हदैसम्मको उपेक्षा,"नेपालको संविधानको धारा ८४(८) भन्छ संघीय संसद्मा प्रतिनिधित्व गर्ने प्रत्येक राजनीतिक दलबाट निर्वाचित कुल सदस्य संख्याको कम्तीमा एक तिहाइ सदस्य महिला हुनुपर्ने छ। अर्थात् ३३ प्रतिशत महिला सहभागिताको सुनिश्चिता संवैधानिक व्यवस्था हो। संसद्मा प्रतिनिधित्वका लागि मंसिर ४ गते हुने निर्वाचनमा दलहरूले उठाएका उम्मेदवारमा भने पुरुषको बर्चश्व छ। प्रतिनिधि सभाको प्रत्यक्ष निर्वाचनका लागि देशभर दल र स्वतन्त्र उम्मेदवारको संख्या २४ सय १२ छ। त्यसमध्ये महिला २२५ मात्रै छन्। त्यो भनेको कुल उम्मेदवारमध्ये केवल ९ दशमलव ३३ प्रतिशतमात्रै हो। प्रमुख दलहरू नेकपा एमाले, नेपाली कांग्रेस र माओवादी केन्द्रका तर्फबाट भएको उम्मेदवारीमा पनि महिलाहरूलाई हदैसम्मको उपेक्षा गरिएको छ। एमालेबाट ११, कांग्रेसबाट ५ र माओवादी केन्द्रबाट ८ जनामात्रै उम्मेदवार महिला छन्। यो भनेको दलहरूले संविधानले परिकल्पना गरेको समावेशिताको सिद्धान्तलाई सरासर कुल्चन खोज्ने प्रयत्न गर्नु हो। हो, दलहरूले संवैधानिक व्यवस्था पालनाका लागि समानुपातिक सूचीबाट भए पनि संसद्मा आफ्नो दलबाट ३३ प्रतिशत महिला प्रतिनिधित्व सुनिश्चित गर्न बाध्य हुने नै छन्। तर, संविधानले त्यसरी पुर्याउनु भनेको होइन, सबैतिर समावेशी सिद्धान्त अपनाउन भनेको हो। प्रत्यक्ष उम्मेदवारीमा पनि सके ५० नसके संविधानको मर्म अनुरूप ३३ प्रतिशत महिला उम्मेदवार बनाउन दलहरू लाग्नुपर्ने थियो। प्रत्यक्ष उम्मेदवारीमा महिलालाई नपत्याउनु भनेको दल र तिनका नेताहरूमा रहेको पितृसत्तात्मक सोचको उपजमात्रै हो। भन्ने बेलामा भने उनै नेताहरू समावेशीकरणको सिद्धान्तलाई प्रत्येक भाषणमा भट्याउन छुटाउँदैनन्। आफूहरूले ठूलो संघर्ष गरेर समावेशीकरणको सिद्धान्त संविधानमा राख्न सकेको पनि भन्न भ्याउँछन्। तर, तिनकै व्यवहार भने ठिक उल्टो छ। राज्यका सबै निकायमा महिलालाई समानुपातिक समावेशी सिद्धान्तको आधारमा सहभागी हुने हक हुने व्यवस्था संविधानको धारा ३८ (४) ले गरेको छ। २०७२ मा लेखिएको संविधानका खासखास महत्वपूर्ण व्यवस्थामध्येकै प्रबन्ध हो, यो धारा। यो संविधानले अंगीकार गरेको सिद्धान्त भनेको समावेशी र समानुपातिक सिद्धान्त हो। समावेशी विशेषता के भने यसले राज्यका हरेक निकायमा महिलालाई सहभागिताको हक सुनिश्चित गरेको छ। जनताको सबैभन्दा ठूलो प्रतिनिधिमूलक संस्था संसद्मा ३३ प्रतिशत महिला सहभागिता पनि संविधानकै व्यवस्था हो। संविधानले नेपाली जनतालाई सार्वभौम सत्ता सम्पन्न बनाएको छ। त्यही अधिकारप्राप्त संस्थामा महिलाको ३३ प्रतिशत सहभागिता अनिवार्य छ। आउँदो निर्वाचनका कूल मतदातामध्ये आधाभन्दा धेरै संख्या महिलाको छ। देशको कूल जनसंख्यामा पनि महिला नै बेसी छन्। तर राज्यका निकायमा प्रतिनिधित्व हेर्यो भने नगन्य छ। यसरी समानुपातिक समृद्धि कसरी होला ? त्यही भएर संविधानमै समावेशीकरणको सिद्धान्त कार्यान्वयनको बाध्यकारी व्यवस्था गर्नुपरेको छ। अझै पनि दलहरूले न संविधानको व्यवस्था हेरेका छन् न आफूहरूले सधैं भाषणमा गर्दै आएको प्रतिबद्धता। तसर्थ प्रतिनिधि सभा तथा प्रदेश सभा निर्वाचनमा दलहरूले दिएका उम्मेदवारी संविधानको मर्मको बर्खिलाप छन्। समावेशी सिद्धान्त कानुनी वा संवैधानिक बाध्यता भएकै कारणमात्रै पालना गर्नुपर्ने विषय होइन। यो त मुलुकले देखेको समृद्धिको सपना साकार पार्ने महŒवपूर्ण बाटो पनि हो। मानव समाजका दुई जाति पुरुष र महिलाको समान विकास नहुँदासम्म समाज अघि बढ्न सक्दैन। पुरुषमात्रै अघि बढेको समाज एकलकाँटे र असन्तुलित पनि हुन्छ। हामीले चाहेको सन्तुलित विकास र समृद्धि हो। त्यसलाई साकार पार्न र महिलामाथि कुनै पनि हिसाबले विभेद र अन्याय हुन नदिन पनि समावेशी सिद्धान्तलाई कार्यान्वयन गर्दै राज्यका हरेक निकायमा प्रतिनिधित्व गराउनुपर्छ। जनताको सर्वाेच्च प्रतिनिधिमूलक संस्थाका लागि त त्यो झन् अनिवार्य नै छ। दलका शीर्ष नेताका आफन्त जस्तो कि कांग्रेस सभापति शेरबहादुर देउवाका ३ र माओवादी केन्द्रका अध्यक्ष पुष्पकमल दाहालका ३ जना पारिवारिक सदस्यले उम्मेदवारीको मौका पाएका छन्। अपराधका अभियुक्त र फरारलाई उम्मेदवार बनाउन दलहरू पछि परेका छैनन्। तर, दलित, महिला र सीमान्तकृत वर्गमाथि पनि उनीहरूले हदैसम्मको उपेक्षा गरेको छन्, जुन घोर अन्यायपूर्ण व्यवहार हो।"
"गठबन्धनको कार्यक्रममा माओवादीभित्रको असन्तुष्टि छताछुल्ल, नातावाद मौलाएकोप्रति देवी खड्काको आक्रोश","काठमाडौं : सत्ता गठबन्धनमा आबद्ध माओवादी केन्द्र दोलखाको पार्टी भित्रको विवाद छताछुल्ल भएको छ। शनिबार दोलखाको लोकतान्त्रिकवाम गठबन्धनले काठमाडौंमा आयोजित कार्यक्रममा पार्टीको निर्णयप्रति असन्तुष्टि जनाउँदै जिल्ला इन्चार्जको पदबाट राजीनामा दिएकी नेतृ देवी खड्काले सार्वजनिक कार्यक्रममै आक्रोश पोखेकी हुन्। उनलाई वक्ताको रुपमा उद्घोषकले बोलाएपछि रोस्टममा उभिने बित्तिकै हलमा सन्नाटा छाएको थियो। केहिबेर सन्नाटा छाएपछि कार्यक्रमलाई सम्बोधन गर्दै खड्काले प्रतिनिधिसभा र प्रदेशसभाको निर्वाचनमा पार्टी नेतृत्वको टिकट वितरणको प्रक्रियाप्रति असन्तुष्टि जनाएकी हुन् । निर्वाचनलाई लक्षित गरी आयोजना गरिएको कार्यक्रममा खड्काले पार्टीको निर्णयप्रति गम्भीर विमति रहेको बताइन्। पार्टीभित्र नातावाद मौलाएकोप्रति आक्रोश पोख्दै खड्काले भनिन्, बाहिरपट्टि श्रीमती च्यापेर, देब्रेपट्टि बहिनी राखेर, एकापट्टी गुटको अर्को महिला च्यापेर आजीवन सत्तासीन रहिरहने नवराजा र नवरानी प्रवृत्तिविरुद्ध देवी खड्काको विद्रोह हो। पार्टीभित्र विकसित नातावादको विरोध गरिरहँदा उनीमाथि दोलखा माओवादीको राजनीति आफ्नो परिवारमा सीमित गरेको आरोप छ। उनले निवर्तमान सभामुख एवं माओवादी केन्द्रका नेता अग्नि सापकोटाप्रति संकेत गर्दै दोलखाको माओवादीलाई जुधाएर पार्टी अध्यक्षको प्यारो हुन खोज्ने विरुद्धपनि विद्रोह गरेको बताइन्। रितबहादुर खड्काको हत्या घटनासँग जोडेर उनले, रितबहादुरसँगै रहेका अग्नि सापकोटा कसरी बाँच्यो ? भन्ने प्रश्नपनि दोहोर्याइन्। चुनावी सभालाई माओवादी केन्द्रका उपाध्यक्ष नारायणकाजी श्रेष्ठ, नेपाली कांग्रेसका प्रवक्ता प्रकाशशरण महत लगायत गठबन्धनका दलका केन्द्रीय तथा जिल्लास्तरीय नेताहरुले सम्बोधन गरेका थिए । उनीहरुले परिवर्तनकारी सबै शक्ति मिलेर प्रतिगमनकारी शक्तिलाई जनमतबाट पराजित गर्न अपरिहार्य भएको धारणा राखे। उनीहरुले चुनावी तालमेल र गठबन्धन अहिलेको आवश्यकता भएकाले गठबन्धनका साझा उम्मेदवारलाई विजयी गराउन आग्रह गरे।"
न्युजिल्यान्डसँग अस्ट्रेलिया स्तब्ध,"सिड्नी : घरेलु टोली अस्ट्रेलिया टीट्वेन्टी विश्वकपको पहिलो खेलमै स्तब्ध बनेको छ। शनिबार भएको सुपर १२ को खेलमा अस्ट्रेलियालाई न्युजिल्यान्डले पराजित गरेको हो। सिड्नी क्रिकेटमा मैदानमा साविक विजेता घरेलु टोली अस्ट्रेलियाले न्युजिल्यान्डसँग ८९ रनको फराकिलो हार बेहोरेको हो। दुई सय एक रनको लक्ष्य पछ्याएको अस्ट्रेलियाले १७१ ओभरमा एक सय ११ रन मात्रै बनाउन सक्यो। अस्ट्रेलियाका लागि ग्लेन म्याक्सवेलले सर्वाधिक २८ रन बनाए। उनले २० बलमा एक छक्का र तीन चौका हिर्काए। यस्तै प्याट कमिन्सले २१, मिचेल मार्सले १६, कप्तान एरोन फिन्चले १३ र टिम डेविडले ११ रन बनाए। अस्ट्रेलियालाई कम योगफलमा रोक्न न्युजिल्यान्डका मिचेल स्यान्टनर र टिम साउथीले तीनतीन विकेट लिए। यस्तै ट्रेन्ट बोल्डले दुई तथा लकी फगुर्सन र इस सोधीले एकएक विकेट हात पारे। यसअघि पहिले ब्याटिङ गरेको न्युजिल्यान्डले निर्धारित २० ओभरमा तीन विकेट गुमाएर दुई सय रनको योगफल खडा गरेको थियो। न्युजिल्यान्डका लागि ओपनर डेविड कन्वेले अविजित ९२ रनको अर्धशतकीय पालि खेले। उनले ५८ बलमा दुई छक्का र सात चौका हिर्काए। यस्तै फिना एलेनले ४२, जेम्स निसमले २६, कप्तान केन विलियम्सनले २३ र ग्लेन फिलिप्सले १२ रन बनाए। अस्ट्रेलियाका जोस हेजलउडले दुई विकेट लिए। यस्तै एडम जाम्पाले एक विकेट हात पारे। पहिलो खेलमै प्रभावशाली जित हात पारेको न्युजिल्यान्ड दुई अंक जोड्दै समूहको शीर्ष स्थानमा उक्लिएको छ। यस समूहमा न्युजिल्यान्ड र अस्ट्रेलियासँगै इङ्ल्यान्ड, श्रीलंका, आयरल्यान्ड र अफगानिस्तान छन्। विश्वकप क्रिकेटकै अर्को खेलमा इङ्ल्यान्डले अफगानिस्तानलाई पाँच विकेटले पराजित गर्यो। अफगानिस्तानले दिएको एक सय १३ रनको मध्यम लक्ष्य इङ्ल्यान्डले १८१ ओभरमा पाँच विकेट गुमाएर भेट्टायो। इङ्ल्यान्डको जितमा लियम लिभङस्टानले सर्वाधिक २९ रन बनाए। यस्तै एलेक्स हल्सले १९, जस बटलर र डाविड मालनले समान १८ रन बनाए। अफगानिस्तानका फजलहक फारुकी, मुजिमउर रहमान, रासिद खान, फरिद अहमद मलिक र कप्तान मोहमद नाबीले एकएक विकेट लिए। यसअघि पहिले ब्याटिङ गरेको अफगानिस्तानले १९४ ओभरमा अलआउट हुँदै एक सय १२ रनको मध्यम योगफल खडा गरेको थियो। अफगानिस्तानका इब्राहिम जार्डनले ३२, उस्मान घानीले ३० र नजिबुल्लाहले १३ रन बनाए। इङ्ल्यान्डका साम कुरानले पाँच विकेट लिए। यस्तै बेन स्टोक र मार्क उडले दुईदुई तथा क्रिस वक्सले एक विकेट हात पारे।"
"धोती, सारी, कुर्ता र गम्छा जोगाउने कि ?","सभ्यता, संस्कृति, समाज, रीतिरिवाज, परम्परा, रहनसहन, खानपान र भेषभूूषा आदि सबै समयअनुसार परिवर्तनशील हुन्छन्। तर, परिवर्तनको नाममा आफ्नो वास्तविक पहिचानलाई परिवर्तन गर्नु उचित होइन। विश्वव्यापी रूपमा खानपिन, भेषभूषा आदि परिवर्तनको ट्रेन्डमा छ। त्यही ट्रेन्डअनुसार मानिस आफ्नो संस्कृति बिर्सने र अरूको संस्कृति अनुसरण गर्दै आएको देख्न सकिन्छ। अरूको संस्कृति अपनाउनु गलत होइन तर आफ्नो संस्कृति बिर्सनु महाभुल हो। विश्वसामु उजागर लायक आफ्नो पुरातन संस्कार, संस्कृति र धर्मलाई उजागर गर्नु हामी सबैको प्रथम कर्तव्य मानिन्छ। नेपाल बहुभाषिक, बहुधार्मिक, बहुसांस्कृतिक देश हो। जहाँ मानिस परापूर्वकालदेखि विभिन्न धर्म, संस्कृति आदिको पालना गर्दै आएका छन्। यदि मिथिलामधेसको कुरा गर्ने हो भने अहिले मधेसका प्रायः मानिस आफ्नो संस्कृति बिर्सदै गएको भान हुन्छ। अहिलेको समयमा मधेसको घरघरमा पश्चिमी संस्कृतिको प्रभाव देख्न सकिन्छ। समाजमा अश्लीलता पनि उच्च सीमामा पुगिरहेको पाइन्छ। जन्मदेखि मृत्युसम्मको कुनै पनि चाडपर्व वा उत्सव होस्, मानिस आफ्नो सांस्कृतिक वस्त्र या सांस्कृतिक गीतमा रमेको धेरै नै कम देख्न सकिन्छ। हामी अहिले पनि त्यही समाजमा बाँचिरहेका छौं, जहाँ मानिस धोती, कुर्ता, गम्छालाई एक अनपढ र देहाती मानिसले धारण गर्ने वस्त्रको रूपमा मानिन्छ। धेरैजसो अहिले यस्तो सोचको मानिस पनि छन्। तर, ऊ पनि आफ्नो सांस्कृतिक वस्त्र लगाउन कतै न कतै पछाडि परेको छ। हाम्रो सांस्कृतिक वस्त्र हराउनुमा बाउबाजेको समेत हात रहेको हुन्छ। उहाँहरूले पनि आफ्नो सांस्कृतिक वस्त्रलाई बढाबा नदिई विदेशी फिल्ममा हेरेर तिनै वस्त्र प्रयोग गरेको हुनसक्छ। अहिलेको समय दिपावलीछठको समय हो। अहिले पनि कतै न कतै छठको जो परम्परागत छ, त्यसमा पनि मानिसले कन्जुस्याइँ गर्दै आएको देख्न सक्छौं। परापूर्वकालदेखि बाँसले बनेका विभिन्न प्रकारका ढकिया, सुप्पा, कोन्हियाँ आदि सबैमा मानिसले कन्जुस्याइँ गर्न थालेका छन्। यी सामग्री महंगो भयो भन्दै पित्तल, अनमोनियम जस्ता सामग्री किन्न थालिएको छ। जबकि मानिसले अन्य कार्यमा हजारौं, लाखौं खर्च गर्छन्। वास्तविक संस्कृतिलाई बिर्सदै जानु हो यो। सांस्कृतिक पक्ष जो हाम्रो सांस्कृतिक वस्त्र हो। त्यो भुल्नु हुँदैन। त्यसलाई पुनः समाजमा स्थापित गराउनु पर्छ। त्यसैले वस्त्र धोती, कुर्ता, गमछा र महिलाका लागि सारी आदि छन्। तिनलाई सधैं नभए पनि कम से कम चाडपर्वमा प्रयोग गरौं। यदि सांस्कृतिक पक्षलाई जोगाउन सकेनौं भने कतै न कतै अस्तित्वलाई एक दिन मेटाउने छौं। हाम्रो संस्कृति हाम्रै हातमा छ। डायनोसरको कहानी जस्तै नहोस्। लोकबाजाको रूपमा प्रचलनमा रहेको जो हाम्रो ढोलपिपही थियो जसलाई हरेक शुभ कार्यमा बजाउने गरिन्थ्यो। पुर्खाहरूले रसनचौकीको रूपमा सम्बोधन गर्दै आएका थिए। त्यो पनि आजकल अश्लीलताको सिकार भएको छ। चेपुवामा परेको छ। विशेषगरी युवा पिँढी हाम्रो संस्कृतिमा केन्द्रित भएन भने संस्कृति मरेर जानेछ। पुर्खौली अनि सांस्कृतिक वस्त्र धोती, कुर्ता, गमछा र सिधा सारी हाम्रो मन, मस्तिष्क, घरआँगन र हाम्रो समाजमा जीवित भइरहोस्। मोहन महतो कोइरी, गौशाला, महोत्तरी"
"यमपञ्चक सुरु, आज काग तिहार मनाइँदै","काठमाडौं : कात्तिक कृष्ण त्रयोदशीका दिनमा मनाइने काग तिहार पर्व आज बिहान यमराजको दूतका रूपमा कागलाई मीठामीठा चिजबीज खान दिएर मनाइँदैछ। बिहान सूर्योदयकालमा त्रयोदशी भएको दिन काग तिहार मनाउनुपर्ने भएकाले शास्त्रसम्मतरूपमा आज आइतबारलाई यो पर्व मनाउनुपर्ने निर्णय गरिएको नेपाल पञ्चाङ्ग निर्णायक विकास समितिका अध्यक्ष प्रा श्रीकृष्ण अधिकारीले जानकारी दिए। यमराजले लोकको खबर कागका माध्यमबाट थाहा पाउने भएकाले कागलाई यमदूतका रुपमा मान्ने शास्त्रीय विधान रहेको छ। कागले यमराजसमक्ष राम्रो खबर लगिदियोस् भनेर आजका दिन कागलाई पूजा आराधनासहित मीठामीठा खान दिई खुसी पार्ने गरिएको हो। लोक व्यवहारमा काग घरमा आई कराएमा शुभ बोल, शुभ बोल भनी भन्ने प्रचलनसमेत रहेको छ। काग घर वरपर आई कराएमा उसले केही खबर लिएर आएको विश्वाससमेत गर्ने गरिन्छ। काकेन दधि भक्षितम्अर्थात् कागलाई दही भात मीठो लाग्ने भएकाले आजको दिन कागलाई दही भात खुवाएमा यमराजसमक्ष राम्रो सन्देश लगिदिने भएकाले कागलाई दही भात खुवाउने प्रचलन रहिआएको छ। यस अवसरमा कागेश्वरी मनोहरा नगरपालिका वडा नं १ स्थित कागेश्वरी महादेव मन्दिरमा आज विशेष पूजा आराधना हुने गर्छ। यसैगरी हनुमानढोकास्थित कागेश्वरी मन्दिरमा पनि कागको विशेष पूजा आराधना गरिन्छ। दुष्कर्म गर्नेलाई यमराज भएर दण्ड दिने र सत्कर्म गर्नेलाई धर्मराज भएर रक्षा गर्ने विश्वाससित पनि तिहार पर्व गाँसिएको छ। यम यातनाबाट मुक्तिका लागि परिवारका सबै सदस्यका नाममा यम दीपदान गर्ने क्रम भने शनिबार साँझदेखि नै सुरु भएको छ। यम दीपदान दक्षिण फर्काएर गर्नुपर्ने वैदिक सनातन शास्त्रीय विधि रहेको छ। यमदीप दान गरे यमयातनाबाट मुक्ति पाइने शास्त्रीय मान्यता छ। यस वर्ष तिथिको घटबढका कारण सायंकालमा कार्तिक कृष्ण त्रयोदशी परेका दिन सुरु हुने यमपञ्चक शनिबार बेलुकीदेखि नै सुरु भएको हो। यसैगरी लक्ष्मीस्थिर राख्नका लागि गरगहना एवं तामाका भाँडाकुँडा किन्ने धनतेरस पर्व पनि शनिबार नै मनाइएको छ। यस दिन गरगहना तथा भाँडाकुँडा किनेमा लक्ष्मी घरमै स्थिर भई बस्ने धार्मिक मान्यता छ। बडा दसैंको १५ दिनपछि सुरु हुने तिहारको पहिलो दिन कागको पूजा गरिन्छ। तिहारका पाँच दिन क्रमशः काग, कुकुर, गाई (लक्ष्मी), गोरु (गोवद्र्धन) र अन्तिम दिन कार्तिक शुक्ल पक्षको द्वितीया तिथिमा भाइटीका लगाएर मनाइने भएकाले यसलाई यमपञ्चक पनि भनिन्छ । पाँच दिन मनाइने काग, कुकुर, गाई (लक्ष्मीपूजा), गोरु (गोवद्र्धनपूजा) र भाइटीकाबारे हिन्दु धर्मशास्त्रमा वर्णन गरिएको छ। यसवर्ष सूर्य ग्रहण लाग्ने भएकाले लक्ष्मी पूजा सोमबार परेको छ। भाइटीकाका दिन दिदीबहिनीले दाजुभाइलाई विधिपूर्वक पूजाआजा गर्ने र सप्तरंगी टीकाका साथै कहिल्यै नओइलिने मखमली फूलको माला लगाइदिने चलन छ। दाजुभाइले पनि दिदीबहिनीलाई दानदक्षिणा एवं वस्त्र आदि दिने गरिन्छ। हिन्दू धर्मशास्त्रअनुसार सूर्यका छोरा यमराजले आफ्नी बहिनी यमुनाको निम्तो स्वीकार गरी बहिनीका घरमा गई पाँच दिनसम्म बिताएकाले तिहारलाई यमपञ्चक भनिएको हो। शास्त्रअनुसार बहिनीको घरमा रहँदाबस्दा उनको सत्कारबाट प्रसन्न भई यमराजले बहिनी यमुनालाई वर माग भनेका थिए। यमुनाले हरेक वर्ष आजकै दिन भेट्न आउनुपर्ने, दिदीभाइ र दाजुबहिनीको प्रेम र सद्भाव सदा अटल रहनुपर्ने साथै दाजुभाइको आयु, कीर्ति सदा उच्च हुनुपर्ने वरदान मागेकी थिइन्। यमराजले तथास्तु भन्दै मन, वचन र कर्मले शुद्ध चित्त बनाएर भ्रातृपूजा गर्ने र गराउनेको सदा उन्नति हुनेजस्ता वर दिएका थिए। राससको सहयोगमा"
काग तिहारमा आलु पार्टी,"नेपालमा गाईजात्रा शोकबाट शान्तिका लागि हास्यव्यंग्यलाई पनि पीडा हरणमा एक अंश मानिन्छ। कागतिहारलाई हास्यव्यंग्य क्षेत्रका कवि, लेखक, हाँस्यकलाकार, व्यंग्यचित्रकार, पत्रकारले २०३४ सालदेखि आलु पार्टी मनाउँदै आएका छन्। कागतिहारलाई हाँस्यदिवसका रूपमा मनाइने कार्य २०७५ सालदेखि प्रारम्भ भएको हो। प्रज्ञा प्रतिष्ठानमा २०३३ सालदेखि गाईजात्राका अवसरमा हास्यव्यंग्य महोत्सवका रूपमा गाईजात्रा महोत्सव सञ्चालन गर्दै आए पनि २०४६ मा रोकियो। यसलाई निरन्तरता दिन हास्य व्यङ्ग्य समाज नेपाल (हाँसने) २०४७ सालमा संगठित भई अघि बढायो। राजा वीरेन्द्रको स्वेच्छाले हास्यव्यंग्यलाई संस्थागत गर्ने दृष्टिमा राजाप्रजा एक साथ नेपाली समाजमा के भइरहेछ ? हास्यव्यंग्यमार्फत बुझ्ने र मनोरञ्जनका साथै सुधारका लागि पहलकदमी गर्न साथै प्रतिभालाई प्रोत्साहन गर्न यो काम उपयोगी बनेको छ। एकतन्त्री राणाशासनमा समेत गाईजात्रा हाँस्यलाई महत्त्व दिइन्थ्यो। राणाका महलमा झाँकीहरू प्रदर्शन हुन्थे। गाईजात्रामा पनि व्यंग्य झाँकी हुन्थे। यति महत्त्वपूर्ण विषयलाई संस्थागत गर्ने उद्देश्य हुँदा हुँदै पनि प्रज्ञाले त्यस बखत प्रज्ञाले केही काम गरेन। सानै रूपमा भए पनि आलु पार्टीले यसलाई अगाडि बढाएको छ। राजा महेन्द्र र वीरेन्द्रका समयमा दसैंताका सांस्कृतिक कार्यक्रम गर्ने टोलटोलमा मञ्चहरू बन्थे। दर्शक टाढा टाढाबाट जम्मा हुन्थे। जुद्ध शम्शेरकै दरबार अगाडि भोटो देखाउने स्थलको वरपर स्थानीयले दसैंमा गर्ने नाटक, नाच, गीत र प्रहसनमा मान्छेहरू झुम्मिन्थे। पछि यो क्रमशः सेलायो। २०३४ सालमा निजी निवासमा पहिलोपल्ट आलु पार्टी गरियो। यसमा हास्यव्यंग्यमा लेखन, प्रकाशनमा प्रोत्साहन गर्ने र कौवा प्रकाशन खोलेर हास्यव्यंग्यका किताब मात्र छाप्ने बासुदेव र त्यसबेलाका नवग्रहबाट धेरै हदमा हाँस्य प्रवद्र्धनका कामहरू भए। आलु पार्टी प्रारम्भ गर्दा कुनै दलको चियापान भेटघाट कार्यक्रम थिएन। यो लेखक कविकलाकार सबै साहित्यकार समेटेर एकैथलोमा भेटघाट हुने र रचना वाचन, अभिनय, नक्कल, कला प्रदर्शन गर्ने र हाँस्यले मन भर्ने मञ्चका रूपमा वर्षेनी कागतिहारमा आयोजना हुँदै आएको छ। वासुदेव लुइटेलले हास्यव्यंग्यमा केही काम देखाएवापत अभिनन्दन गर्न हालखबरका प्रसिद्ध सम्पादक दाताराम शर्मा, प्रसिद्ध कलाकार टेकवीर मुखिया र पत्रकार एवं साहित्यकार बासु रिमाल यात्रीको उपस्थितिमा पंक्तिकारकै निवासमा आयोजना गरियो। प्रसिद्ध हास्य व्यङ्ग्यकार भैरव अर्यालले आलु निबन्ध रत्नश्री साहित्यिक पत्रिकामा छापेका थिए। पाँडे र मुखियाले हातको दायाँबायाँ औंठाछाप लगाएर चिनाजस्तो पुरानो शैलीको स्क्रोल बनाएर हास्यव्यंग्यका प्रवद्र्धनकर्ता वासुदेव शर्मालाई अभिनन्दन पत्र प्रदान गरेका थिए। २०३४ कात्तिक २४ गते काग तिहारमा भएको थियो त्यो काम। आलु पार्टीमा प्रमाणपत्र दिने क्रम अघि बढेको छ। त्यसबेलादेखि आलु पार्टी निरन्तर चले पनि अटुट रहेन। २०७८ सालमा कोरोनाका कारण जुमबाट चल्यो। आलु पार्टीले ४५ वर्ष पार गर्दा धेरैले भाग लिए। पाँडेमुखियाको आलु पार्टी शीर्षकमा प्रसिद्ध पत्रकार दाताराम शर्मा प्रजातन्त्राचार्यले लामो रमाइलो लेख लेखेर मुस्कान हाँस्य पत्रिकामा छापे। आलु भन्ने बाल कविता पुतलीको घर भन्ने पुस्तकमा पहिला नै परेको छ। आलु पार्टी नै भनेर हास्यव्यंग्य पनि लेखिएको छ। आलु पार्टीको प्रतिवेदन भनेर डा देवीप्रसाद सुवेदी, मुकुन्द आचार्य, पिँडालु पण्डित आदिले रसिलाहँसिला लेखहरू लेखे। आलु पार्टीमा नेपालका पूर्व प्रधान मन्त्रीदेखि हास्य व्यङ्ग्य क्षेत्रका विभिन्न दलमा आस्था राख्ने र कतै पनि नलागेका पूर्ण स्वतन्त्र बिचारधाराका कवि, लेखक, कलाकार र व्यंग्य चित्रकार उपस्थित हुन्छन्। कार्यक्रममा हास्य व्यङ्ग्य प्रस्तुत गर्छन्। ३४ घण्टा भरपूर मनोरञ्जन दिन्छ। जसमा देशको परिस्थिति, समाजको स्थिति, राजनीतिको बेथिति आदि सबै व्यंग्यमा समेटिन्छन्। सुधारका लागि खबरदारी गर्दै कार्यक्रम हाँस्यपूर्ण बनाउँछन्। हास्यव्यंग्य क्षेत्रका यो लेखन, मञ्चन र चित्रांकनका दृष्टिले पनि उपयुक्त छ। प्रसिद्ध व्यक्तित्वहरू उपस्थित हुने हुँदा एकापसमा अनौपचारिक हास्यव्यंग्यको प्रयोग, विभिन्न खाले नयाँ हाँस्यका रूपहरू समेत प्रस्तुत हुन्छन्। आलु पार्टीले हास्यव्यंग्यकर्मीलाई प्रेरणा मात्र हैन, नयाँ ज्ञानको अप्रत्यक्ष तालिम पनि दिन्छ। एकापसी छलफल र प्रस्तुतिले प्रेरणा र नयाँ दिशा पनि देखाउँछ। २०७९ मा ४५ वर्ष भएको यो पार्टी व्यवस्था फेरिए पनि पार्टी फेरिएको छैन। थोरै हास्य व्यङ्ग्यकार हुँदा सुरु भएको यो पार्टी आज होनाहार हाँस्य स्रस्टाहरूको उपस्थितिले हाँस्य वाङ्मय धनी भएको छ। पार्टीको प्रस्तुतिको अन्त्यमा आलुको परिकारले मुख मिठ्याइन्छ। प्रारम्भमा आलुको १७ परिकार (आलु सस्तो हुँदा अर्थात दुई रुपैयाँ धार्नी हुँदा) र चिनी रोग कमजोर हुँदा ख्वाए पनि आज लगभग पञ्च परिकारमा आलुको खीरको विशेष सत्कार हुने गर्छ। पार्टीमा नेपालका नाम चलेका ज्येष्ठदेखि कनिस्टसम्म उपस्थित हुन्छन्। आलुकै मानव रूपको आलु आलुनी श्रीमान् श्रीमती बनाएर सभापतित्वमा ग्रहण गराइन्छ। प्रमुख अतिथि कहिले भालु, कुकुर त कहिले बिरालो र मुसोसमेत राखिन्छ। कहिले त ढुंगो र मूढो पनि। हास्य व्यङ्ग्य कविता, प्रहसन, गीत, नाच, टुक्का, क्यारिकेचर प्रस्तुत हुन्छन्। कार्टुन प्रदर्शन हुन्छन्। विगतमा सहभागी हुने विद्धान् वासुदेव लुइटेल, श्याम गोतामे, सूर्यबहादुर पिवा, मोहनराज शर्मा, राजेश्वर देवकोटा, लक्ष्मण लोहनी आदि दिवंगत भइसकेका छन्। आलु पार्टीको अभिलेख २०५५ सालदेखि राखिएको छ। धेरैको चासो र रुची बढेकाले आगामी दिनमा सार्वजनिक रूपमा आलु पार्टी गर्ने सोच राखिएको छ। हास्य व्यङ्ग्यलाई संस्थागत गर्ने दृष्टिमा सम्पूर्ण हास्यव्यंग्य सम्बद्ध कुराहरू समेटेर एउटा हासने घर निर्माणको समेत परिकल्पना गरिएको छ।"
दल बदलको नियति !,"२०४६ को आन्दोलनले वहुदलीय प्रजातन्त्रको स्थापना गर्यो। २०६२६३ को बृहत आन्दोलनले मुलुकमा संघीय लोकतान्त्रिक गणतन्त्र स्थापना गर्यो। त्योभन्दा अगाडि अग्रजले धेरै ठूलो योगदान दिए। राणा शासनको अन्त्य गरे। नेपाली दुनियाँमा प्रजातन्त्रको घाम झुल्क्याए। २०४६ र २०६३ मा पनि प्रजातन्त्रका लागि धेरैले जीवनको आहुती दिए। कति त अहिलेसम्म घाइते जीवन बाँचिरहेका छन्। सुझबुझपूर्ण नेतृत्व र ती साहसी योद्धाहरूको बलमा भएका विभिन्न आन्दोलनले बहुदलीय व्यवस्थासंगै संघीय लोकतान्त्रिक गणतन्त्र स्थापना गर्यो। प्राप्त प्रजातन्त्र एवं गणतान्त्रिक लोकतन्त्रले नेपाली जीवनमा धेरै परिवर्तन ल्यायो। विकासका रूपहरू फेरिए। मानिसका सोचहरू बदलिए। रूपान्तरित आवाजहरू गुञ्जिए। नागरिकले वास्तविक स्वतन्त्रताको महसुस गरे। राम्रा पक्षहरूको जन्म भयो। साथमा स्वाद र स्वार्थले पनि आफ्नो रूप परिवर्तन गरिरहेको छ। विचार, निष्ठा, आदर्शका आधारमा राजनीतिक दलमा मानिसले जीवन समर्पण गरेका हुन्छन्। तर, सत्ता र चुनावी प्रतिस्पर्धाको मुखमा देखिएका राजनीतिक निष्ठा र विचारलाई स्वाद र स्वार्थको लेप लाग्ने गरेको छ। चेतना र विवेकको प्रयोगमा सर्वशक्तिमान बन्न चाहन्छ मानिस। त्यसैले सबैलाई शक्तिसहितको आसन चाहिएको छ। स्वार्थले नै मानिसलाई जिउन सिकाउने पनि हो। स्वादले मानिसको सोच निर्धारण गर्छ। व्यक्तिले महसुस गर्ने स्वाद फरक फरक हुन्छ। व्यक्तिवादको स्वादमा स्वार्थ गासिँदा गलत प्रवृत्तिले जन्म लिन्छ। दलीय नेताहरूले राजनीतिक विचार र निष्ठा वोकेर समाजलाई डोहोर्याउने जिम्मेवारी काँधमा बोकेका हुन्छन्। तिनमा आएको विचलनले सामाजिक विचार र सोचमा पनि विचलन ल्याउँछ। यही स्वाद र स्वार्थको मिलनले टिकट पाए दल र टिकट नपाए दल बदल प्रवृत्ति मौलाउँछ। स्वार्थमा गाँसिएको सम्बन्ध दिगो रहँदैन। सरकार गठन होस् या चुनाव जित्न नै किन नहोस्। पूर्वपश्चिम र उत्तरदक्षिण एउटै केन्द्रमा लामो समयसम्म रहिरहन्छ भनेर कल्पना गर्न सकिने होइन। विचार र निष्ठालाई पन्छाएर टेकेको टेको सानो हुरीमा पनि लड्न सक्छ। केही पाउन गाँसिएका सम्वन्धहरू स्वार्थको धरातलमा अडेका हुन्छन्। स्वार्थ र स्वादमा पर्ने असरले यस्ता सम्वन्धहरूलाई विच्छेद पनि गर्छ। यिनै विविध सन्दर्भका उपज हुन्, सत्ता गठबन्धन वा चुनावी तालमेल वा दल अदल बदलका प्रवृत्तिहरू। सबै राजनीतिक दल र दलमा समर्पित सबै व्यक्ति एकै प्रकारका छन् भन्न खोजिएको होइन। आफूले पाउनु र गुमाउनुको अर्थ नराख्ने विचार र निष्ठावान् व्यक्तित्वहरू पनि यहीँ छन्। तेल पानीमा मिसाउँदा न तेलले आफ्नो अस्तित्व गुमाउँछ न पानीले। तर, त्यही पानीमा दूध मिसाउँदा नतिजा फरक आउँछ। यहाँ को कहाँ कसरी र किन विलय भए ? कति उदाउँदै छन् ? कति उदाउने प्रयत्नमा छन् ? यसको गणित पक्कै समयले राख्ला। बहुदलीय प्रणालीमा दलको विकल्प दल नै हुन्। तथापि राजनीतिक दल र नेतृत्वका कार्यशैलीले नै होला, स्वतन्त्र उम्मेदवारहरू पनि जन्मिरहेका छन्। नजिक आइरहेको संघीय र प्रदेश सभाको निर्वाचनका लागि विभिन्न दलले सहभागी जनाएका छन्। दलहरूको भिडमा स्वतन्त्र उमेदवारको लर्को पनि उत्तिकै छ। कोही निष्ठा र विचारका नाममा नयाँ दल दर्ता गरेरै संलग्न छन् त कति स्वतन्त्रका नाममा व्यक्तिगत उमेदवारी। कोही आफू आवद्ध दलबाट टिकट नपाउँदा दल फेरेर उम्मेदवारी दिइरहेका छन्। कोही बागी त कोही स्वतन्त्र। कोही दलसँगै निष्ठा र सोच पनि अदलबदल गरिरहेका छन्। शत्रुका शत्रु मित्र हुने नै भए मौकाको फाइदा उठाउन सबै पंक्तिमा लामवद्ध पनि छन्। देश विकासका आधारहरू निर्माण र मुलुकलाई समृद्ध बनाउने सर्वोत्तम नीति राजनीति नै हो। विशुद्ध उद्योगी व्यापारी व्यावसायीहरू पनि राजनीतिक आवरण खोजिरहेका छन्। लामो समयसम्म राष्ट्रसेवकको रूपमा रहेर सेवापश्चात निवृत्तहरू पनि नेता बन्ने होडमै छन्। दलीय राजनीतिक विचारहरूको भिडमा खानदानी राजनीतिक वर्गको पहुँच पनि राम्रै छ। लामो समयदेखि प्रजातन्त्र र लोकतन्त्रका लागि समर्पित जमात पनि यहीँ छन्। सबैको चाहना एउटै हो, मुलुकलाई समृद्ध बनाउने। यसरी हेर्दा मुलुकले विकासमा ठूलै फड्को मार्न पर्ने हो। तर यहाँ स्वाद र स्वार्थको खेल खेलिन्छ। राम्राभन्दा हाम्रालाई हेरिन्छ। नातावाद कृपावाद राम्रै मौलाएको छ। यसो भनिरहँदा स्वाद र स्वार्थभन्दा टाढा रहेका केही वर्ग तथा व्यक्ति पनि राजनीतिमा छन्। स्वाद र स्वार्थको बहुमतमा अल्पमतको आवाज हराउँदै जाने नै भयो। हरेक निर्वाचनमा दलहरूले घोषणापत्र तयार गर्ने समिति बनाउँछ। निर्वाचन जितेपछि भने आफूले जारी गरेका घोषणापत्र दोहोर्याएर हेरिँदैनन्। सर्वसाधारणले विकासका नारा सुन्न फेरि पाँच वर्ष प्रतीक्षा गर्नु नियति बनिसकेको छ। असहमति तथा विमति पक्कै होला तर निर्वाचनको महामेलामा एउटा न एउटा राजनीतिक विचारमा छाप लगाउनु नै छ। झण्डा र निर्वाचन आयोगले दिएको चुनाव चिन्ह र आफ्नो घोषणापत्र राखेर चुनावी प्रतिस्पर्धाको दौडमा छन् दलहरू। कोही दलीय नेतृत्वप्रतिको वितृष्णाले स्वतन्त्र उमेदवारी दिइरहेका छन्। कोही आफ्नो दलबाट टिकट नपाएको झोंकमा दल परिवर्तन वा स्वतन्त्र उमेदवारको नाममा चुनावी दौडमा छन्। कोही बागी बनेर उठीरहेका छन्। जे होस्, सबै आफूले दिएको उमेदवारीमा जित हाँसिल गर्न चाहन्छन्। २०७९ संघीय एवं प्रदेश सभाको निर्वाचन सत्ता गठवन्धन र चुनावी तालमेलले घेरिएको छ। आफूले चाहेको राजनीतिक विचार मिलेको उमेदवार मतदाताले नपाउन पनि सक्छन्। आफूले मत जाहेर गर्न चाहेको चुनाव चिन्ह नै मतपत्रमा नहुन पनि सक्छ। वर्तमान मात्र होइन, भविष्यलाई पनि हेरेर आफ्नो अमूल्य मत जाहेर गरौं। जसले दिगो विकासका आधार निर्माण गर्दै मुलुकलाई समृद्ध बनाओस्।"
अमेरिकी सहयोगलाई निरन्तरता दिन्छौं : राजदूत थम्प्सन,"काठमाडौं : नेपालका लागि अमेरिकी राजदूत डिन थम्प्सनले नेपाललाई गर्दै आएको सहयोगमा निरन्तरता दिने बताएका छन्। गृहमन्त्री बालकृष्ण खाणसँग आइतबार बिहान गृहमन्त्रालयमा भएको भेटघाटमा राजदूत थम्प्सनले यस्तो बताएका हुन्। गृहमन्त्री खाणले नेपालको विकास र लोकतन्त्रका लागि अमेरिकाले गर्दै आएको सहयोगप्रति आभार व्यक्त गरे। भेटमा गृहमन्त्री खाणले राजदूत थम्प्सनलाई नेपालमा स्वागत गर्न पाउँदा खुशी लागेको बताए। राजदूत थम्प्सनले मंसिर ४ मा हुने प्रतिनिधि र प्रदेश सभा सदस्यको निर्वाचनको बारेमा चासो राखेका थिए। प्रतिनिधि र प्रदेश सभा सदस्यको निर्वाचन हुन लागेको जानकारी गराउँदै खाणले उक्त निर्वाचनलाई निष्पक्ष, स्वतन्त्र र भयरहित रुपमा शान्तिपूर्ण तरिकाले सम्पन्न गर्न कुनै कसर बाँकी नराख्ने राजदूत थम्प्सनलाई जानकारी गराएको गृहमन्त्रीको सचिवालयले जनाएको छ। राजदूत थम्प्सनले आगामी निर्वाचनले नेपालको लोकतन्त्रलाई थप सवल बनाउन योगदान पुग्ने विश्वास व्यक्त गरे।"
"राजस्व कार्यालयमा दुई प्रमुख : पुरानाले छाडेनन्, नयाँ जिम्मेवारीविहीन","विराटनगर : सुनसरीको इटहरीस्थित राजस्व अनुसन्धान कार्यालयमा सरुवा भएर आएका नयाँ प्रमुख जिम्मेवारीविहीन बनेका छन्। प्रधानमन्त्री तथा मन्त्रिपरिषद्को कार्यालय मातहतमा रहने राजस्व कार्यालयको प्रमुखका रूपमा गत असोज २६ गते नेपाल सरकारका उपसचिव खेमराज ओझाको सरुवा भएको थियो। निर्वाचन आयोगको सहमति अनुसार राजस्व प्रमुख तीर्थराज खनाललाई प्रधानमन्त्री कार्यालयमा सरुवा गरियो। खनालका ठाउँमा प्रधानमन्त्री तथा मन्त्रिपरिषद्को कार्यालयले ओझालाई प्रमुख बनाएर पठाएको हो। तर असोज २७ गते राजस्व कार्यालयमा हाजीर भएका ओझाले अहिलेसम्म पदभार ग्रहण गर्न पाएका छैनन्। सरुवालाई अटेर गरेर प्रमुखको हैसियतमा खनालले नै काम गरिरहेका कारण पदभार ग्रहण गर्न नपाउँदा ओझा जिम्मेवारीविहीन बनेका हुन्। सरकारले गरेको सरुवालाई चुनौती दिँदै बसिरहेका खनालका कारण दैनिक कामकाजमा कठिनाई भएको राजस्व स्रोतले बतायो। राजस्व प्रमुखका रूपमा २०७८ कात्तिक ३ गते सरुवा भएर खनाल आएका थिए। आफ्नो कार्यकालभरि विवादैविवादमा मुछिएका उनी अहिले सरकारको सरुवालाई चुनौती दिएर बसिरहेका हुन्। खनालले सरुवा भएको ठाउँमा जान मन नगर्दा प्रमुख बनेर आएका ओझाले कामकारबाहीको जिम्मेवारी पाउन सकिरहेका छैनन्। उनी नियमित कार्यालयमा जाने र हाजीर गरेर फर्कने मात्रै गरिरहेका छन्। एउटा कार्यालयमा दुई जना प्रमुख हुँदा दैनिक तथा प्रशासनिक कामकारबाहीमा समस्या भइरहेको एक कर्मचारी बताउँछन्। पुरानालाई सरुवा गरेर सरकारले नयाँ प्रमुख पठायो। नयाँ प्रमुख हाजीर भइसकेको लामो समय भयो, एक कर्मचारी भन्छन्, तर पुरानाले छाड्न मानेका छैनन्। नयाँले जिम्मेवारीविहीन बनेर बस्नु परिरहेको छ। अहिलेसम्म पुराना प्रमुखले नै सबै काम गरिरहेको उनले बताए। ती कर्मचारीका अनुसार नयाँ कार्यालय प्रमुख आइसकेपछि तत्काल सरुवा भएको ठाउँमा जानुपर्ने खनाल भने तिहारपछाडि मात्रै राजस्व छाड्ने अडान लिएर बसिरहेका छन्। नयाँ कार्यालय प्रमुख सरुवा भएर आएपछि पुराना जानुपर्ने हो। तर पुरानाले छाड्न नमान्दा अन्योलता सिर्जना भएको छ, उनले भने, कर्मचारीले कसलाई प्रमुख मान्ने भन्ने अन्योलका कारण कार्यालयको नियमित कामकारबाही प्रभावित भइरहेको छ। सरुवा भएका ठाउँमा जान मन नगर्नुले खनालको नियत सफा देखिएन। सरुवाको प्रक्रिया पूरा भए पनि व्यक्तिगत स्वार्थका कारण खनालले राजस्व कार्यालय छाड्न नमानेको कर्मचारीहरु बताउँछन्। सेवाग्राहीलाई दुव्र्यवहार एवं अश्लिल शब्दले गाली गर्ने, भन्सार कार्यालयसँगको मिलेमतोमा तस्करीको धन्दा चलाउने, तस्करको आरोप लगाएर सार्वजनिकस्थलमा सर्वसाधारणलाई कुटपिट गर्ने र तस्करीमा संलग्न सवारीसाधन तथा मानिसलाई बिना कारबाही छाडिदिने लगायतका विवादमा खनाल मुछिएका छन्। भारततिर तस्करी गरेको आशंकामा विराटनगरबाट प्रहरीले नियन्त्रणमा लिएर कारबाहीका लागि बुझाएको ८ ट्रक सुपारी दसैं छुटिट्को मौका पारेर खनालले बिना अनुसन्धान र कारबाही छाडिदिएको पाइएको थियो। माथिल्लै निर्देशनअनुसार सुपारी छाड्नु परेको खनाल बताउँछन्। स्रोतका अनुसार विभिन्न विवादमा मुछिँदै गएकाले पनि सरुवा गरेर उनका ठाउँमा नयाँ प्रमुखलाई पठाउनुपर्ने अवस्था आएको हो। राजस्व कार्यालयले राजस्व चुहावट नियन्त्रणको कार्यमा सहजीकरण गर्दैै आएको छ। इटहरीमा २०६९ सालमा स्थापना भएको कार्यालयको जिम्मेवारी राजस्व छली नियन्त्रण, अनुसन्धान र कारबाही गर्ने हो। तर संवेदनशील कार्यालयमा व्यक्तिगत स्वार्थ हाबी हुँदा दैनिक कामकाज प्रभावित बन्नेको एक कर्मचारीको भनाइ छ। उनका अनुसार खनालले राजस्व नछाड्दा चाडपर्वका बेलासमेत काम गर्न अप्ठेरो भइरहेको छ। पुराना कार्यालय प्रमुखले जान नमान्दा नयाँले जिम्मेवारी पाउन गाह्रो भयो। कसरी काम गर्ने भन्ने हामी अन्योलमा परेका छौं, उनले भने, सरुवाको प्रक्रिया पूरा हुँदा बलमिच्याइँ गर्नु ठीक हैन। सरकारले सरुवा गरेको ठाउँमा कर्मचारीले जान्न भन्न मिल्दैन। सरुवा भएको ठाउँमा जान नमानेकाले खनालका बारेमा अनेक टिकाटिप्पण्ी भइरहेको छ। खनालले भने सरुवा भएको ठाउँमा आफू जाने बताए। सरुवा भएको ठाउँमा नजाने कुरा हुँदैन। तर तिहार मनाएर मात्रै जान्छु, उनले भने, चाडपर्वका बेला यता र उता गर्न अप्ठेरो हुन्छ। कार्यालय नछाडेसम्म म नै प्रमुख हुँ। खनालले आफू प्रमुख भएर काम गर्दा कसैलाई पनि अप्ठेरो नभएको दाबी गरे।"
साउथी सर्वाधिक विकेट लिने खेलाडी,सिड्नी : न्युजिल्यान्डका तीव्र गतिका बलर टिम साउथी टीट्वेन्टी अन्तर्राष्ट्रिय क्रिकेटमा सर्वाधिक विकेट लिने खेलाडी बनेका छन्। बंगलादेशका अलराउन्डर सकिब अल हसनलाई पछि पार्दै साउथी सर्वाधिक विकेट लिने खेलाडीको शीर्ष स्थानमा उक्लिएका हुन्। शनिबार अस्ट्रेलियाविरुद्धको टीट्वेन्टी विश्वकपको सुपर १२ को पहिलो खेलमा तीन विकेट लिँदै साउथीले यो उपलब्धि हासिल गरेका हुन्। उनले सन् २००८ देखि २०२२ को अवधिमा एक सय एकमा यो उपलब्धि हासिल गरेका हुन्। उनले यो उपलब्धि हासिल गर्न तीन सय ६७ ओभर बलिङ गरेका थिए। यसैगरी दोस्रो स्थानमा झरेका बंगलादेशका सकिबले एक सय चार खेलमा एक सय २२ विकेट लिएका छन्। उनले तीन सय ७८३ ओभर बलिङमा यो उपलब्धि हासिल गरेका हुन्। अफगानस्तानका रासिद खानले ७२ खेलमा एक सय १८ विकेटका साथ तेस्रो स्थानमा छन्। यसैगरी एक सय सात विकेटका साथ श्रीलंकाका लासिथ मालिंगा चौथो र एक सय चार विकेटका साथ न्युजिल्यान्डका इस सोधी पाँचौं स्थानमा छन्।
"जलवायुको मुद्दा : घोषणापत्रमा लेखिन्छ, हुँदैन कार्यान्वयन","काठमाडौं : चुरे क्षेत्र संरक्षण गर्न जोखिमपूर्ण बस्ती र अव्यवस्थित कृषिलार्ई वैकल्पिक स्थानमा व्यवस्थापन गरिने छ। मापदण्ड विपरीतका प्लास्टिक झोला र वातावरणमा प्रतिकूल असर पार्ने सामग्रीको प्रयोगलाई निषेध गरिने छ। (नेकपा एमाले र माओवादी केन्द्रले ०७४ सालमा तयार पारेका साझा घोषणापत्रको बुँदा) जलवायु परिवर्तनको नकारात्मक प्रभावलाई न्यूनीकरण गर्न सामूहिक तर फरकफरक जिम्मेवारी भन्ने सिद्धान्तलाई अंगीकार गरिनेछ। राज्य पुनर्संरचनासँगै जलवायु परिवर्तन प्रभाव न्यूनीकरणका लागि आवश्यक पर्ने संस्थागत एवं अन्य प्रक्रियाहरू अवलम्बन गरिनेछ। र, युवा, विद्यार्थी तथा महिलाहरूलाई परिचालित गर्दै अभियानका रूपमा कार्यक्रम सञ्चालन गरिनेछ। (नेपाली कांग्रेसले ०७४ सालमा तयार पारेको चुनावी घोषणापत्रको बुँदा)पाँच वर्षअघि मुलुकका प्रमुख दलले जलवायु परिवर्तनको मुद्दालाई आआफ्ना पार्टीका चुनावी घोषणापत्रमा प्रमुखता साथ उठाए। ०७४ को चुनावबाट जनताले तत्कालीन वामगठबन्धन (एमाले र माओवादी) लाई झन्डै दुईतिहाइ मत पनि दिए। कांग्रेस विपक्षमा पुग्यो। तर, तीन वर्ष नपुग्दै कांग्रेस सत्ताको नेतृत्वमा पुग्यो। प्रमुख दलले नै ५ वर्ष आलोपालो सत्ताको नेतृत्व गरे। तर, न त उनीहरूले घोषणापत्रअनुसार जलवायु परिवर्तनको मुद्दालाई अघि सारे, न सरकारमा रहँदा ठोस कार्यक्रम नै सञ्चालन गरे। विश्वव्यापी जलवायु परिवर्तनको मुद्दालाई दलहरूले गम्भीरतापूर्वक नलिएको विज्ञहरूको आरोप छ। जलवायु परिवर्तन दलहरूको प्रमुख एजेन्डा बन्न नसक्नु चिन्ताको विषय भएको जलवायुविज्ञ डा विमल रेग्मी बताउँछन्। दलहरूको चुनावको समयमा देखिने प्रमुख एजेन्डा विकास पूर्वाधार मात्रै हुन्, रेग्मी भन्छन्, झट्ट देखिने र छोटो समयको प्रभावमा पर्ने एजेन्डालाई मात्रै प्राथमिकता दिन्छन्। महिला आदिवासी जनजाति जोखिममा परेका समुदाय तथा क्षेत्रको समस्या दलहरूको प्राथमिकतामा नपर्ने उनको भनाइ छ। जलवायुका कारण पीडित मुद्दा त्यति आउन सकेका छैनन्, उनी भन्छन्, दलहरूले व्यावहारिक खालको प्रतिबद्धता दिन सकिरहेका छैनन्। मुलुक फेरि निर्वाचनको संघारमा छ। चुनावका लागि एक महिनाभन्दा कम समय छ। तर, दलहरूले अझै चुनावी घोषणापत्र सार्वजनिक गरेका छैनन्। विज्ञहरू भने जलवायु परिवर्तनको मुद्दालाई प्रमुखसाथ घोषणापत्रमा समेटनुपर्ने, आफ्ना कार्यकर्ता साथै संयन्त्रलाई जलवायु परिवर्तनको मुद्दामा परिचालन गर्नुपर्ने र सत्तामा पुगेपछि जलवायु परिवर्तनलाई न्यूनीकरणका लागि काम गर्नुपर्ने आवश्यक्ता औंल्याउँछन्। जलवायु विज्ञ मधुकर उपाध्याय कोपको समयमा मात्र यस विषयले प्राथमिकता पाउने गरेको बताउँछन्। कोपको समयमा मात्र यस विषयमा हल्ला खल्ला हुन्छ, उपाध्याय भन्छन्, जलवायु के हो यसको नेतृत्व कसले गर्ने ? कसले बोकेर हिँड्ने भन्ने नै छैन। हँुदाहँुदा सय अर्ब डलरको कुरामा हाम्रो भाग कहाँ छ ? भन्न थाले हामीले बुझ्न सकेनौ। सरकारले बुझाउन सकेन्, उसको कर्तव्य हो। हामी कहाँ दसांै वर्षसम्म पनि हिउँ पग्लियो भन्न मात्र जानेका छौं। अरू केही थाहा छैन। वातावरण दिवसका दिन मात्रै वातावरणका कुरा हुने गरेको उनको गुनासो छ। भन्छौं, मात्र। गर्न सक्दैनौं। गफमा छांै, नारामा छौ, मिटिङमा छौं, उनले थपे, तर वास्तविकतामा छैनौं। संसद्मा पनि यस विषयमा कुरा उठन नसकेको उनी बताउँछन्। कसैलाई पनि चासो छैन, मतलव छैन, उनी भन्छन्, जुनजुन ठाउँबाट जनप्रतिनिधि जितेर आउँछन्। त्यो ठाउँमा पनि समस्या त छ नि ! अहिले सुदूरपश्चिमा गएको बाढीले धेरै क्षति भयो। गत वर्ष भएको धानको क्षतिपूर्ति अहिलेसम्म सरकारले दिन सकेको छैन। यिनै कुराहरूले नेताले जलवायुलाई कसरी हेरेका छन् भन्ने कुरा छर्लङ हुने विज्ञको तर्क छ। कोपमा गएर भन्ने पनि हाम्रा हिमाल पग्लियो भन्ने हो। कोपले केही मान्छेलाई गफ सफ गर्ने मात्रै काम देखाउने भएको छ। हामीले गर्नुपर्ने अनुकूलन काम हुन सकेको छैन। कोपमा हामीले गएर भन्ने ठूलो आवाज हुँदैन, विज्ञ उपाध्ययले भने। उनका अनुसार नेपालमा जलवायुको समस्याको ईसु बोकेर हिँड्ने कोही छैनन्। केही एनजीओ र आइएनजीओले सामान्य काम गरेका छन्। केही इसिमोडले गरेको छ। तर, स्थानीय तहका सानासाना समस्या कसले समाधान गने अझै प्रश्न छ। अर्का जलवायु विज्ञ मञ्जित ढकाल राजनीतिक दलका घोषणापत्रमा जलवायु समेटिनु सकारात्मक रूपमा लिन सकिने बताउँछन्। तर, समेटिनुमा मात्रै सीमित भएको छ, ढकाल भन्छन्, जलवायुको विषयले प्रत्यक्ष वा अप्रत्यक्ष असर गरेको छ। अर्थतन्त्रको मुख्य तीन स्रोत ऊर्जा, कृषि र पर्यटनमा जलवायुको असर देख्न सकिन्छ। तर, यसमा हाम्रो ध्यान पुगेको छैन। कोपले अन्तर्राष्ट्रिय छलफलमा नेपालको समस्या पुर्याए पनि कोप नै सबै कुरा नभएको उनको भनाइ छ। देशभित्रका समस्या धेरै छन्, ढकालले भने, किसानका समस्या हरेक पटक आउँछन्। बेमौसमी वर्षाले किसान बस्ती नै बढी डुवानमा पर्छ। समयमा संयन्त्र बनाएर किसानलाई सचेत गराउन सकेनौं। राजनीतिक दलका एजेन्डा र घोषणापत्रलाई नीति र राज्य सञ्चालनका महत्वपूर्ण आधार मानिन्छन्। निर्वाचनमा दलले सार्वजनिक गर्ने एजेन्डा र घोषणालाई जनताले विश्वास गर्छन्। निर्वाचित भएपछि सरकारमार्फत त्यसको कार्यान्वयन हुन्छ भन्ने विश्वास जनतामा पर्नु स्वाभाविक पनि हो। तर, राजनीतिक दलले जलवायुसम्बन्धी घोषणापत्रमा जनाएका प्रतिबद्धता केवल कागजमा सीमित भएका धेरै उदाहरण छन्। विश्वव्यापी रूपमा उठिरहेको जलवायुको समस्यालाई प्रभावकारी रूपमा सम्बोधन गर्न, राष्ट्रिय जलवायु नीति एजेन्डालाई राजनीति एजेन्डा बनाउनु पर्नेमा जलवायु राष्ट्रको समस्या होइन् भन्ने दाबी नेताहरूले गर्छन्। तत्कालीन एमाले तथा माओवादी वामगठबन्धनले २०७४ को संयुक्त घोषणापत्रमा जलवायुका विषयलाई समेटेको थियो। प्राकृतिक सम्पदा र वातावरणको रक्षा शीर्षकमा जैविक विविधता, जलाधार क्षेत्रको संरक्षण र सम्बद्र्धन सँगै प्राकृतिक स्रोतहरूको दिगो व्यवस्थापनका लागि समुदायसँग सहकार्य गर्ने, जैविक विविधता तथा पर्यावरण प्रणालीको दिगो संरक्षण गर्ने र जलवायु परिवर्तनका असर कम गर्न नागरिकहरूको क्षमता अभिवृद्धि गरिने लगायतका थुप्रै प्रतिबद्धताहरू घोषणापत्रमा छ। जलवायुको विषयमा एमालेले जति काम अन्य कुनै पार्टीले गर्न सकेको छैन। जलवायुको मामलालाई राजनीतिक मुद्दाको विषय बनाएका छौं। अब पनि सरकारमा हुँदा फेरि काम गर्छौं। विष्णु रिमाल, उपमहासचिव, एमाले जलवायु परिवर्तनको सवालमा हाम्रो कुनै योगदान छैन। हाम्रा कारणले उत्पन्न भएका समस्या होइनन्। हाम्रो प्रयासले मात्र रोकिने पनि होइन। यस विषयलाई अन्तर्राष्ट्रिय फोरममा लैजान्छौं । डाप्रकाशशरण महत, प्रवक्ता, नेपाली कांग्रेस समग्रमा भन्नुपर्दा यो विषय जति प्राथकिमता दिनुपर्ने हो, त्यो भएन। अब आउने घोषणापत्रमा यस विषयलाई प्राथमिकताका साथ समेट्छौं। र, आगामी संसद्मा पनि कुरा उठाउँछौं। शक्ति बस्नेत,नेता, माओवादी केन्द्र दलहरूको चुनावको समयमा देखिने प्रमुख एजेन्डा विकास पूर्वाधार मात्रै हुन्। झट्ट देखिने र छोटो समयको प्रभावमा पर्ने एजेन्डालाई मात्रै प्राथमिकता दिन्छन्। यो समस्याको विषय हो। डा विमल रेग्मी,जलवायुविज्ञ घोषणापत्रमा उल्लेख भएका कुरा विषय कार्यान्वयन भएको एमालेको दाबी छ। कोभिड र सरकार परिवर्तनका कारण चाहेर पनि यससम्बन्धी अन्य काम गर्न नसकिएको एमाले नेता तर्क गर्छन्। सोही समयमा नेपाली कांग्रेसको घोषणापत्रमा पनि जलवायु परिवर्तन र वातावरण संरक्षणको विषय वामगठबन्धनको भन्दा अझै आकर्षित प्रतिबद्धताका रूपमा उल्लेख भयो। कांग्रेसको घोषणापत्रमा नेपालको ४५ प्रतिशत भूभाग वनले ढाकेको हुने र जलवायु परिवर्तन र अल्पकालीन जलवायु प्रदूषकहरूको नकारात्मक प्रभावलाई यथासम्भव न्यूनीकरण गरिएको हुनेछ, भनिएको छ। साढे तीन वर्ष आफू सरकारमा नभएकाले प्रतिपक्षको भूमिकामा केही गर्न नसकेको कांग्रेसको भनाइ छ। जलवायु परिवर्तनका विषयलाई घोषणापत्रमा समेटिए पनि कार्यान्वयन गर्ने कुरामा एकअर्कोलाई दोषी देखाएर उम्किने गरेको पाइन्छ। मानवीय कारणले उत्सर्जन हुने ग्रीन हाउस ग्यासद्वारा तापमान वृद्धि सँगै बेमौसमी गतिविधि हुँदै आएका छन्। बाढीपहिरो खडेरी र अत्यधिक वर्षाबाट हुने अन्नबाली ह्रास, क्षति, खडेरीका कारण खानेपानीको मुहान सुक्ने सीर्जित प्रकोप र त्यसबाट हुने क्षति न्यूनीकरण तथा समस्या मानवीय गतिविधिका कारण हुने वैज्ञानिक बताउँछन्। पछिल्लो समय राजनीतिक दलहरूले आफ्ना दस्तावेजमा जलवायु परिवर्तनको विषयलाई महत्व दिएर उल्लेख गरे पनि ५ वर्षको कार्यकालमा अधिकांश काम हुन सकेनन्। यसबाट के स्पष्ट हुन्छ भने राजनीतिक दलको नजरमा अहिले पनि जलवायु परिवर्तनको विषय गम्भीरताका साथ राजनीतिक मुद्दा बनाउन सकेका छैनन्। दलहरूले आफ्ना दस्तावेजमा जलवायु परिवर्तनको विषयलाई महत्व दिएर उल्लेख गर्न थाले पनि जलवायुसम्बन्धी चेतनाको अभाव देखिएको नेताहरू स्वंयम बताउँछन्। मावन जनजीवनलाई प्रभावित पारिरहेको यस विषयको त्यति गम्भीर बहस हुन नसकेको कुरामा दलहरूको सहमत छ। कोपजलवायु सम्मेलनमा राजनीतिक दलको कम सहभागिता जलवायु परिवर्तनको असर न्यूनीकरण तथा त्यससम्बन्धी कार्यहरूको ठोस निर्णय गर्ने महत्वपूर्ण सम्मेलनको रूपमा कोपलाई लिइन्छ। जहाँ यस विषयमा आआफ्नो देशका बारेमा कुरा राख्ने अवसर मिल्छ। विकसित मुलुकहरूका कारण नेपालमा जलवायु असर देखिएकोमा उनीहरूले दिने भनिएको आर्थिक सहयोग प्रदान गर्ने प्रतिबद्धता जनाए पनि त्यो रकम प्राप्त हुन सकेको छैन। जलवायुसम्बन्धी राष्ट्रिय तथा अन्तर्राष्ट्रिय सम्मेलनमा नेपालको कर्मचारी संयन्त्र, गैरसरकारी संस्थामा काम गर्ने एनजीओ, आइएनजीओ कर्मी, पत्रकार र वैज्ञानिकसमेत यस सम्मेलनमा सहभागी हुने गरेका छन्। तर, राजनीतिक दलहरूको बढी सहभागिता नहुनु गम्भीर विषय भएको विज्ञको तर्क छ। नेपालमा जलवायुको क्षेत्रमा काम गर्ने विभिन्न अन्तर्राष्ट्रिय दातृ निकायको सहयोगमा जलवायु सम्मेलनका नाममा कोपमा विदेश भ्रमणका लागि सहभागी हुन कर्मचारीबीच तँछाडमछाड चल्छ। यस विषयलाई देशभित्र पर्याप्त रूपमा बहस तथा पैरवी गर्दैनन् । अधिकांश मानिसलाई जलवायु परिवर्तन के हो भन्ने कुरा थाहा नै छैन । अन्तर्राष्ट्रिय समस्या भन्दै पन्छिन्छन् दलहरू नेपाली कांग्रेसका प्रवक्ता डाप्रकाशशरण महत जवलायुको समस्या राष्ट्रिय नभई अन्तर्राष्ट्रिय समस्या भएको बताउँछन्। उनी भन्छन्, जलवायु परिवर्तनको सवालमा हाम्रो कुनै योगदान छैन्। हाम्रा कारणले उत्पन्न भएका समस्या होइनन्। जलवायुको समस्या अन्य देशको कारण उत्पन्न भएको छ। हाम्रो प्रयासले मात्र रोकिने छैन। यस विषयलाइ अन्तर्राष्ट्रिय फोरममा लैजान्छौं। उनी साढे तीन वर्ष ओली नेतृत्वको सरकार भएकाले घोषणापत्रमा जनाए अनुसार काम गर्न नसकेको भन्दै पन्छिए। ओली नेतृत्वको सरकार थियो। हामीले मूलभूत रूपमा काम गर्न सकेनौं। हाम्रो पार्टीले यस विषयमा संसद्मा कुरा उठाउँदै आएको छ। अब पनि उठाउँछौं। आउने दिनमा वातावरणको भूमिकाका काम गर्नेछांै। जलवायुको विषयमा अन्तर्राष्ट्रिय मञ्चमा कुरा राख्छौं, महतले भने। एमाले उपमहासचिव विष्णु रिमाल जलवायुको विषयमा एमालेले जति काम अन्य कुनै पार्टीले गर्न नसकेको ठोकुवा गर्छन्। भने, हामीले जति काम कसैले गरेको छैन। अब पनि हामी सरकारमा आउँछौ र फेरि गर्छौं। एमालेकै नेता खगराज अधिकारी आफ्नो पार्टीले जलवायु परिवर्तनको विषयलाई गम्भीरताका साथ राजनीतिक मुद्दा बनाएको बताउँछन्। हामीले जलवायुको मामलालाई राजनीतिक मुद्दाको विषय बनाएका छौं। जलवायु जनसरोकारको विषयमा एमालेले चुनावमा घोषणापत्रमा यसअघि नै उल्लेख गर्दै आएको उनले बताए। राष्ट्रिय ताल संरक्षण समितिको संस्थापक अध्यक्षसमेत रहेका अधिकारीले एमालेले घोषणापत्रअनुसार काम गर्दै आएको बताए। तालतलैया र अन्नपूर्ण संरक्षण क्षेत्र चुनौतीका लागि नीतिगत रूपमा घोषणा भएको छ। काम गरेका छौं। सरकार परिवर्तन भएकाले पर्याप्त काम गर्न भने सकेनौं, अधिकारीले भने। वातावरण अध्ययन नगरी परियोजना सञ्चालन गर्न नपाउने नियम बनाएको जानकारी दिँदै अधिकारीले यो विषय घोषणापत्रमा कहिले नछुटने बताए। कहिले छुटेको छैन र आउनेमा पनि छुट्ने छैन। हाम्रो पार्टी यस विषयमा गम्भीर छ, उनले भने। एमाले नेतृत्वको सरकारको पालामा स्थापना गरिएको सगरमाथा संवाद उच्चस्तरको कार्यक्रम रहेको उनको भनाइ छ। माओवादि केन्द्रका नेता तथा पूर्ववनमन्त्री शक्ति बस्नेत विकसित मुलुकका कारण नेपाल पनि प्रभावित भएको बताउँछन्। प्रभावित हुने १० मुलुकभित्र नेपाल पर्छ। हाम्रो कारणले भन्दा पनि अन्य देशको कारणले हामी प्रभावित भएका छौं। उत्सर्जन ग्रीन ग्यासका कारण हाम्रा नदी प्रणाली प्रभावित भएका छन्। कसरी जलवायु एजेन्डा उठाउन सकिन्छ भनेर आवश्यकता र प्राथमिकतामा राख्नुपर्छ, उनले भने। जलवायुको विषयलाई घोषणापत्रसँगै संसद्मा पनि उठाउँदै आएको बस्नेत बताउँछन्। भन्छन्, समग्रमा भन्नुपर्दा जति प्राथकिमता दिनुपर्ने हो त्यो दिन सकिएको छैन। अब आउने घोषणापत्रमा यस विषयलाइ प्राथमिकताका साथ समेट्छौं। र, आगामी संसद्मा पनि यस विषयले अझै धेरै महत्व पाउनेछ। अघिल्लो चुनावमा तत्कालीन वामगठबन्धनको घोषणा जैविक विविधता, जलाधार क्षेत्रको संरक्षण र सम्बद्र्धन, प्राकृतिक स्रोतहरूको दिगो व्यवस्थापनका लागि समुदायसँग सहकार्य गरिने विकासका कामहरूमा वातावरण संरक्षण, स्रोतको सुरक्षालगायत विषयमा समुचित ध्यान दिइने नयाँ संरचना भूकम्प र आगलागी प्रतिरोधी, बाढीपहिरोबाट सुरक्षित बनाइने प्राकृतिक स्रोतमाथि जनताको अक्षुण्ण अधिकारको पूर्णरक्षा गरिने समुदायमा आधारित वन व्यवस्थापनलाई व्यापक बनाइने, कबुलियती र निजी वनका कानुन सरलीकरण गरिने न्यूनतम ४० प्रतिशत हरियाली (वन) क्षेत्र सुरक्षित गर्ने, जैविक विविधता तथा पर्यावरण प्रणालीको दिगो संरक्षण गर्ने, जलवायु परिवर्तनका असर कम गर्न नागरिकको क्षमता अभिवृद्धि गरिने चुरे क्षेत्र संरक्षण गर्न त्यहाँ रहेका जोखिमपूर्ण बस्ती र अव्यवस्थित कृषिलार्ई वैकल्पिक स्थानमा व्यवस्थापन गरिने सार्वजनिक स्थलहरूलाई अतिक्रमण हुन नदिने नीति कडाइका साथ लागू गरिने जैविक ऊर्जा र प्रांगारिक मल उत्पादनका माध्यमबाट फोहोरलाई दिगो व्यवस्थापन गरिने मापदण्डविपरीतका प्लास्टिक झोला र वातावरणमा प्रतिकूल असर पार्ने सामग्रीको प्रयोगलाई निषेध गरिने अघिल्लो चुनावमा कांग्रेसको घोषणा जलवायु परिवर्तनको नकारात्मक प्रभावलाई न्यूनीकरण गर्न सामूहिक तर फरकफरक जिम्मेवारी भन्ने सिद्धान्तलाई अंगीकार गर्ने, संस्थागत एवं अन्य प्रक्रिया जस्तै नीति, कानुन, रणनीति, कार्यक्रम अवलम्बन गरी युवा, विद्यार्थी तथा महिलालाई परिचालित गर्दै अभियानका रूपमा सञ्चालन गरिने जलवायु परिवर्तनबाट जनताको दैनिक जीविकोपार्जन र प्राकृतिक स्रोतमा पर्ने अल्पकालीन एवं दीर्घकालीन प्रभावको अनुसन्धान गरिने, यसबाट संकट सन्न क्षेत्रहरू पहिचान गरी नकारात्मक प्रभावको न्यूनीकरण एवं सकारात्मक प्रभावलाई सदुपयोग गर्दै स्थानीय तहमा जलवायु अनुकूलन कार्यक्रम कार्यान्वयन गरिने न्यून कार्बनयुक्त हरित अर्थतन्त्रको विकास गरी युवा तथा महिलालाई वातावरण संरक्षणमा सहभागी बनाउँदै रोजगारी सिर्जना गरिने हाल जलवायु परिवर्तनको मुख्य कारकका रूपमा रहेको हरित ग्यास उत्सर्जन न्यूनीकरण गर्न पेट्रोलियम पदार्थमा आधारित ऊर्जाको प्रयोग घटाइने, स्वच्छ ऊर्जाको प्रयोगलाई वढावा दिई जलवायु समानुकूलन कार्यक्रम सञ्चालन गर्न स्थानीय सरकार, समुदाय, परिवारलाई आवश्यक सहुलियतसहित परिचालन गरिने हिमाल, जलस्रोत, वनसम्पदा, वन्यजन्तु, वासस्थानलगायत मुख्य प्राकृतिक स्रोतमा परेको नकारात्मक प्रभावलाई न्यूनीकरण गर्ने सम्बन्धमा विशेष कार्यक्रम कार्यान्वयन गरिने"
मल्लिकार्जुनको छलाङ,"भारतीय राष्ट्रिय कांग्रेस पार्टीले स्थापनाको १ सय ३७ वर्षपछि नयाँ इतिहास रचेको छ। दक्षिण भारतको दलित परिवारका नेता पार्टी नेतृत्वमा पुगेका हुन्। पार्टी अध्यक्ष पदका लागि भएको निर्वाचनमा शशि थरुरलाई हराउँदै मल्लिकार्जुन खड्गे विजयी भएका छन्। उनी पार्टीका ९८औं अध्यक्ष हुन्। प्रायः सर्वसम्मतिबाट नेतृत्व चयन हुने गरेको कांग्रेसले निर्वाचित अध्यक्ष पाएको यो छैटौं पटक हो। थरुरको भन्दा ८ गुणा बढी मत ल्याएर खड्गेले जनतामाझ लोकप्रियता साबित गरे। खड्गेले कुल मतको ८४१४ प्रतिशत पाए। थरुरले ११४२ प्रतिशत पाए । भारत स्वतन्त्र भएयता पार्टीको कमान्ड प्रायः गान्धी परिवारमा रहँदै आएको थियो। खड्गेको जितले करिब साढे दुई दशक अवधिमा पार्टीको नेतृत्व गैरगान्धी परिवारका नेतामा पुगेको छ। सोनिया गान्धी, राहुल गान्धीलगायतका कांग्रेसका वरिष्ठ नेताहरूको समर्थन खड्गेलाई रहेकाले उनले चुनाव जित्ने अनुमान पहिले नै गरिएको थियो। नतिजा पछि कांग्रेसका वरिष्ठ नेता राहुल गान्धीलाई पार्टीमा उनको भूमिकाका विषयमा पत्रकारको जिज्ञासामा उनले भने, म कांग्रेस अध्यक्षको भूमिकामा अवश्य पनि टिप्पणी गर्न सक्दिनँ। यसमा खड्गेज्यूले नै गर्नुपर्छ। जहाँसम्म मेरो भूमिकाको सबाल छ, म एकदमै स्पष्ट छु। सभापतिले मेरो भूमिकाबारे निर्णय गर्नुहुनेछ। जितपछिको लक्ष्य जितपछि सञ्चारकर्मीसँग कुराकानी गर्दै खड्गेले पनि पार्टीका पूर्वअध्यक्ष राहुल गान्धीको भारत जोडो अभियानमा सघाउन सबैलाई अपिल गरे। आज देशमा महँगी धेरै बढेकाले धनी र गरिबबीचको खाडल धेरै बढेको बताउँदै उनले पूर्वअध्यक्ष गान्धीको कश्मीरदेखि कन्याकुमारीसम्मको भारत जोडो अभियानमा काँधमा काँध मिलाएर अगाडि बढ्न जनतालाई आग्रह गरेका हुन्। देशले स्वतन्त्रता हासिल गरेको ७५ सालको इतिहासमा कांग्रेसले लगातार देशको लोकतन्त्र बलियो बनाउँदै आएको उनले बताए। देशमा लोकतन्त्र खतरामा रहेको अवस्थामा कांग्रेसले अध्यक्ष पदको निर्वाचन गराएर लोकतन्त्रलाई बलियो बनाउन उदाहरण प्रस्तुत गरेको प्रतिक्रिया पनि उनको छ। खड्गेले अक्टोबर २६ तारिखका दिन पदबहाली गर्ने तालिका छ। गान्धी परिवारले पार्टी अध्यक्ष बन्ने दौडमा भाग नलिने निर्णय गरेपछि खड्गे र थरुर यस पदका लागि दाबेदार बने। थरुर खड्गेसँग भारी मतले पराजित भए। यद्यपि नतिजापछि भारतका पूर्वविदेश राज्यमन्त्री थरुरले खड्गेको प्रशंसा गर्दै भने, हाम्रो पार्टीको पुनर्उत्थान आजदेखि साँच्चिकै सुरु भएको विश्वास गरेको छु। पार्टी रूपान्तरणको चुनौती कांग्रेस अध्यक्ष पदमा रहेकी सोनिया गान्धीको स्थान खड्गेले ओगटेका छन्। गान्धीले १९ वर्ष पार्टीको नेतृत्व सम्हालिन्। सन् १९९८ मा सीताराम केशरीलाई गान्धीले विस्थापित गरेकी थिइन्। पाँचवर्षीय कार्यकालमा दुई वर्ष बिताउन नपाउँदै उनलाई हटाइयो। अध्यक्ष पदमा जितसँगै खड्गेका सामु थुप्रै चुनौती छन्। कांग्रेस पार्टीलाई रूपान्तरण गरेर जनतासँग जोड्नु पहिलो चुनौती हो। आगामी चुनावमा पार्टीलाई मजबुत बनाएर यसको विजयी सुरुआत गराउनु महत्त्वपूर्ण पाटो हो। उनलाई आफू गान्धीको प्रतिनिधि नभएको सावित गराउनु पनि कठिन कार्य देखिन्छ। नजिकबाट मल्लिकार्जुन ८० वर्षीय खड्गे कर्नाटक राज्यको दलित समुदायका हुन्। मपन्ना खड्गे र साइबभ्व खड्गेका सन्तानका रूपमा उनको जन्म सन् १९४२ मा बिदार जिल्लामा भएको थियो। कर्नाटकमा भएको साम्प्रदायिक दंगामा उनले आमा गुमाएका थिए। त्यतिबेला आगोमा परी उनको सम्पूर्ण परिवार जलेको थियो। यही कारण उनी छिमेकी जिल्ला गुलबर्गामा सर्न बाध्य भए र त्यहीँ हुर्किए। गुलबर्गाको नूतन विद्यालयबाट विद्यालय शिक्षा पूरा गरे पछि त्यहीको एक सरकारी क्याम्पसबाट स्नातक पूरा गरे। उनले गुलबर्गाकै सेठ शंकर राहोटी कानुन कलेजबाट कानुनको उपाधि हासिल गरे। न्यायाधीश शिवराज पाटिलको कार्यालयमा जुनियरको रूपमा उनले कानुनी अभ्यास सुरु गरे। सुरुमा उनले ट्रेड युनियनका मुद्दाहरूमा काम गरे। मल्लिकार्जुनको राजनीतिक करियर कलेज पढ्दा नै उनले राजनीतिक यात्रा सुरु गरेका हुन्। स्नातक अध्ययनरत रहँदा उनी गुलबर्गाको सरकारी कलेजमा विद्यार्थी संघको महासचिवको रूपमा निर्वाचित भए। सन् १९६९ मा उनलाई मिल कर्मचारी संघको कानुनी सल्लाहकार बनाइयो। मजदुरका हकहितका लागि भएका धेरै आन्दोलनमा उनी सहभागी भए। त्यही वर्ष उनी भारतीय राष्ट्रिय कांग्रेसमा आबद्ध भए र गुलबर्गा सहर कांग्रेस समितिको अध्यक्षसमेत बने। सन् १९७२ मा उनी पहिलो पटक कर्नाटक राज्य विधानसभाको गुरमितकल निर्वाचन क्षेत्रबाट चुनाव लडे र विजयी भए। सन् १९७३ मा उनी अख्तियार उन्मूलन समितिको अध्यक्ष बने। यसैको एक वर्षपछि छाला विकास निगमको समेत खड्गे अध्यक्ष भए। सन् १९७६ मा खड्गेलाई शिक्षा राज्यमन्त्री बनाइयो। सन् १९७८ मा उनी दोस्रो पटक गुरमितकल निर्वाचन क्षेत्रबाट विधायक बने। त्यसैगरी सन् १९८३, सन् १९८५ र सन् १९८९ मा क्रमशः तेस्रो, चौथो र पाँचौं पटक विधायक बने। उनी सन् १९९० मा राजस्व, ग्रामीण विकास र पञ्चायत राज्यमन्त्री नियुक्त भए। यसपछि पनि सन् १९९४, १९९९, २००४ र २००८ मा उनले गुरमितकलबाट नै कर्नाटक विधानसभाका लागि लगातार चुनाव जिते। सन् १९९९ मा उनी कर्नाटकको मुख्यमन्त्री पदको दौडमा अगाडि आए। विगत २० वर्षमा कांग्रेसले कर्नाटकमा धेरै पटक सरकार बनाउने मौका पायो। तर उनलाई कहिले मुख्यमन्त्री बनाइएन। मल्लिकार्जुनको राजनीतिक करियर ५० वर्षभन्दा लामो छ। त्यसयता उनी आठ पटक विधायक र दुई पटक सांसद भइसकेका छन्। सन् २००४ मा गठबन्धन सरकारमा उनी यातायात तथा जलस्रोत मन्त्री भए। यसको एक वर्षपछि कर्नाटक प्रदेश कांग्रेस समितिको अध्यक्ष नियुक्त भए। खड्गे सन् २०१४ को आम निर्वाचनमा गुलबर्गा संसदीय सिटमा लडे र जिते पनि। उनले भाजपाका प्रतिद्वन्द्वीलाई १३ हजारभन्दा बढी मतले हराएका थिए। २०१४, जुनमा उनी लोकसभामा कांग्रेस पार्टीको नेता नियुक्त भए। १२ जुन २०२० मा खड्गे कर्नाटकबाट राज्यसभामा निर्वाचित भए र फेब्रुअरी २०२१ मा लोकसभामा विपक्षी नेता बने। खड्गे अध्यक्ष भएपछि कांग्रेसलाई कति फाइदा दक्षिण भारतसँग कांग्रेसको विशेष सम्बन्ध छ। त्यसैले दक्षिण भारतबाटै पार्टी अध्यक्ष बन्दा अब कांग्रेसलाई के फाइदा हुन्छ भन्नेमा धेरैको चासो हुन सक्छ। कांग्रेसले खड्गेलाई दलित नेताका रूपमा प्रस्तुत गरे पनि पार्टीको आगामी बाटो उनका लागि निकै कठिन भएको विश्लेषक बताउँछन्। विश्लेषकका अनुसार कांग्रेस र खड्गेका सामु वास्तविक परीक्षा कर्नाटकमा हुनेछ। कर्नाटकमा अर्को वर्ष चुनाव आउँदैछ। यहाँ भाजपा धेरै बलियो छ। खड्गेको जितले कर्नाटकमा राम्रो सन्देश पुगेको छ। तर पनि यसले पार्टीलाई कति बलियो बनाउँछ भनेर अहिले अनुमान गर्न सकिन्न। उनलाई अध्यक्ष बनाएर कांग्रेस कर्नाटकमा पुनः सत्ता हातमा लिन चाहन्छ। तर सन् २०१९ मा उनी आफैंले त्यहाँ चुनाव हारेका थिए। त्यतिबेला ९५ हजार ४ सय ५२ मतान्तरले जाधवले खड्गेलाई हराएका थिए। त्यसैले कांग्रेसले आशा गरेअनुसार पूरै कर्नाटकमा खड्गेको राजनीतिक पकड त्यति बलियो नभएको विश्लेषण छ। खड्गे आठ वर्षयता दिल्लीमै बसेर राजनीति गरिरहेका छन्। राजस्थान, मध्यप्रदेश र छत्तीसगढमा परीक्षा भारतमा अर्को वर्ष ९ राज्यको विधानसभा चुनाव हुँदैछ। त्यसमध्ये कर्नाटक, राजस्थान, मध्य प्रदेश र छत्तीसगढको विधानसभा चुनाव सबैभन्दा महत्त्वका साथ हेरिएको छ। सन् २०२४ मा हुने लोकसभा चुनावको करिब ६ महिना अगाडि यी तीन राज्यमा चुनाव हुन लागेको हो। सन् २०१८ मा कांग्रेसले यी तीन राज्यमा भाजपा सरकारलाई हराएर ठूलो जित हासिल गरेको थियो। तर डेढ वर्षपछि मध्यप्रदेशमा ज्योतिरादित्य सिन्धियाको विद्रोहका कारण त्यहाँको सत्ता कांग्रेसको हातबाट फुत्किएर भाजपाको हातमा पुगेको थियो। ५० वर्ष लामो राजनीतिक अनुभव खड्गेको राजनीतिक करियर ५० वर्षभन्दा लामो छ। त्यसयता उनी आठ पटक विधायक र दुई पटक सांसद भइसकेका छन्। यति लामो राजनीतिक यात्रामा उनले एक पटक मात्र हार व्यहोरे। उनको यति लामो राजनीतिक अनुभवका आधारमा उनलाई एक कुशल नेताका रूपमा चिनिन्छ। यही कौशलले उनले भारतीय कांग्रेसको कायापटल गर्न सक्लान् त भन्नेमा धेरैको चासो छ। अध्यक्ष पदका लागि प्रचार गर्दा शशि थरुरले खड्गेलाई यथास्थितिवादी भएको आरोप लगाएका थिए। थरुरको आरोपको जवाफमा कांग्रेस प्रवक्ताले निर्वाचनपछि कांग्रेस संगठनमा व्यापक परिवर्तन गरिने बताए। यस्तो अवस्थामा सामाजिक सल्लाहकार परिषद् गठन गर्ने प्रस्ताव पनि आएको छ। यस परिषद्ले समाजका विभिन्न वर्गहरूलाई समेट्नेछ। (एजेन्सीको सहयोगमा)"
सावधान ! नक्कली नोट पर्ला है,"काठमाडौ : असोजमा सिरहाको नरहा४ बाट ३१ हजार नक्कली नोटसहित भारत सीतामरहीका मोरेला उल्लाह पक्राउ परे। किराना पसलमा चुरोट किन्ने बहानामा हजारको नेपाली नोट दिएपछि शंका लागेर स्थानीयले प्रहरीलाई खबर गरेका थिए। गत मंसिरमा ६५ हजार ३ सय ३५ नक्कली नोटसहित प्रहरीले बूढानीलकण्ठ ११ कपनबाट ५ जना पक्राउ गरेको थियो। समरोज थापा मगरको कोठाबाट नक्कली पैसा छाप्न प्रयोग हुने रंगीन प्रिन्टरसहित गोमा श्रेष्ठ, चिरन्जीवी ज्योति, पुष्पा थापा, समरोज थापा, सुजन ज्योति पक्राउ परेका थिए। यसले अझै पनि बजारमा नक्कली नोटका कारोबार हुने गरेको देखाउँछ। तिहार नजिकिँदै छ। तपाईं किनमेल गर्ने सोचमा हुनुहुन्छ होला। प्रहरी परिसर काठमाडौंका प्रबक्ता दिनेसराज मैनाली भन्छन्, किनमेलमा ध्यान दिनुहोस् है, नक्कली नोट भेटिन सक्छ। अन्य चाडपर्वभन्दा तिहार र छठमा किनमेल बढी हुने भएकाले जाली नोट कारोबारी सक्रिय हुने उनले बताए। कारोबारमा डिजिटल माध्यमको प्रयोग गर्दा बढी सुरक्षित हुने उनले सुनाए। भीडभाड बढी हुने स्थान, कारोबार धेरै हुने पसल तथा चोक बजारमा यस्ता कारोबारी सक्रिय हुने गर्छन्। उनीहरूसँग भएको नक्कली नोट सर्वसाधारणको हातमा पुराई सक्क्ली नोट ठगी गर्ने नियतले कारोबारीले भीडभाड हुने स्थानलाई टार्गेट गरेका हुन्छन्। प्रवक्ता मैनालीका अनुसार कारोबारीले कहिले नक्कली नोट मात्रै बजार पठाउँछन्। कहिले आफैं बजार पसेका हुन्छन्। रकम लेनदेन गर्दा सर्तकता अपनाउनुपर्ने मैनालीले जानकारी दिए। ठूलाठूला पसल र मलभन्दा पनि सर्वसाधारणको भीडभाड हुने स्थानलाई मुख्य टार्गेट गर्छन्। भाँडाकुडा, लत्ताकपडा, फलफूल तथा गरगहनाको बिक्रीवितरण चाडपर्वमा धेरै हुनेगर्छ। यस्तो बेला होसियार हुन जरुरी छ। नक्कली र सक्कली नोट छुट्याउन नसक्ने व्यक्ति झुक्किने सम्भावना हुन्छ। यस्ता गिरोहबाट बच्नका लागी नागरिक सर्तक नै हुनुपर्छ, प्रबक्ता मैनाली भन्छन्। क्युआर स्क्यान गर्न सकिन्छ। फोन पे, इसेवा, अनलाइन बैंकिङ लगायतका माध्यम प्रयोग गर्न उपयुक्त हुन्छ। नक्कली नोट कसरी छुट्याउने ? सामान्यतयाः नक्कली र सक्कली नोट छामेरै छुट्याउन सकिन्छ। हेर्दा पनि फरक हुन्छ। नेपाल राष्ट बैंकले नक्कली नोट छुट्याउनका लागि विभिन्न जानकारी प्रकाशित गरेको छ। राष्ट्र बैंकका अनुसार, सय, ५ सय र हजार दरका नोट धेरै मात्रामा नक्कली भेटिएका छन्। नोटमा भएको चिन्ह हेरेर पनि छुट्याउन सकिन्छ। नेपाली सक्कली नोटको दायाँ भागको खाली ठाउँलाई प्रकाशतिर फर्काएर हेर्दा लालीगुराँसको पानी छाप स्पष्ट देख्न सकिन्छ। नक्कली नोटमा पानी छाप अस्पष्ट र अलि कालो धब्बाजस्तो देखिन्छ। नेपाली नोटमा प्रयोग गरिएको सुरक्षा धागो फोटोकपी गर्न सकिँदैन। फोटोकपी गर्दा बुझिँदैन तर नक्कली नोट फोटोकपी गर्दा उस्तै देखिन्छ। छोएर हेर्दा पनि नोटमा भएका बुट्टा महसुुस गर्न सकिन्छ। नक्कली नोटमा यस्तो हुदैन। नेपाली नोट शतप्रतिशत कपासबाट भनेको कागजबाट बनाइएको हुँदा नोटलाई काननिर लगेर हल्लाउँदा आउने आवाज र साधारण कागज हल्लाउँदा आउने आवाज फरक हुन्छ। यसका साथै अग्रपृष्ठ संयोजन र एनआरवी अक्षर हेरेर पनि नोट सक्कली र नक्कली छुट्याउन सकिन्छ।"
के लाग्ला त जलवायु संकटकाल ?,"काठमाडौं : तत्कालीन वन तथा वातावरणमन्त्री प्रदीप यादवले गत भदौमा भनेका थिए, जलवायु संकटकाल घोषणा गर्ने गृहकार्य भइरहेको छ। त्यसपछि यसको सान्दर्भिकताबारे बहस चलिरहेको छ। सरोकारवालाले चासो व्यक्त गरिरहेका छन्। मन्त्रालयको जलवायु परिवर्तन व्यवस्थापन महाशाखा प्रमुख डा बुद्धि पौडेल तथ्यतथ्यांक विश्लेषणका क्रममा रहेको बताउँछन्। हाललाई संकटकाल नै मानेर त्यसै आधारमा प्राथमिकताका साथ काम गरिरहेको डा पौडेलको भनाइ छ। उनका अनुसार संघसंस्थाले गरेका काम तथा हानिनोक्सानीजस्ता विषयमा अध्ययन चलिरहेको छ। विश्वमा १८ देशले संकटकाल घोषणा गरिसकेका पौडेलको भनाइ छ। जिल्ला तहमा ३९ वटा मुलुकले संकटकाल लगाएका छन्। उनीहरूले के कसरी काम गरेका छन् ? त्यस्ता कामले जलवायु वित्त ल्याउन कतिको सजिलो भयो ? यस्ता विषयमा पनि अध्ययन गरिनेछ, उनी भन्छन्। हामीसँग कुन क्षेत्रमा कति असर पर्यो भने एकीकृत तथ्यांक नरहेको उनको भनाइ छैन। भन्छन्, त्यसले समस्या पार्यो। के आधारमा कुन क्षेत्रमा कति समय संकटकाल घोषणा गर्ने भनेर स्पष्ट हुनुपर्ने राय दिन्छन् जलवायु परिवर्तनको प्रभाव तथा अनुकूलन विषयका अध्येता अजय दीक्षित। बाढी, पहिरो, खडेरी, हिटवेभ अथवा कस्ता घटनाका कारण यस्तो कदम चाल्ने हो भन्ने पनि स्पष्ट पार्नुपर्ने दीक्षितको भनाइ छ। जलवायुजन्य संकट सर्वविदितै छ। तर, संकटकाल घोषणापछि के फरक हुन्छ ? जलवायुका क्षेत्रमा काम गर्ने तौरतरिका अलग हुने हो या राज्यको अधिकार बढी हुने हो ? स्पष्ट पार्न आवश्यक छ, दीक्षित भन्छन्, दीर्घकालीन योजना के हो ? गृहकार्य कस्तो छ ? कति समयसम्म हो ? सरकारले बुझाउनुपर्छ। तथ्यतथ्यांक अध्ययन, विश्लेषण गर्दै सरकार विश्वमा १८ देशले घोषणा गरेका छन् संकटकाल आंशिक घोषणा गर्ने मुलुकको संख्या ३९ संकटकाल वा इमर्जेन्सी भन्नाले समस्या गम्भीर रहेको बुझिने विज्ञ मधुकर उपाध्याय बताउँछन्। उनका अनुसार गम्भीरता बढेको छ। विश्वभरि नै जलवायु आपतकाल भनिएको छ। सरकारले कुनै पनि बेला संकटकाल घोषणा गर्न सक्छ। स्थिति आफ्नो हैसियतभन्दा असाध्यै नाजुक भए वा सम्हाल्न गाह्रो भएको खण्डमा अरूको सहयोग चाहिन्छ, उपाध्याय भन्छन्। उनका अनुसार तत्कालीन नीति बनाएर तुरुन्तै लागू गर्न सकिन्छ। संकटकालको खास अवस्था भनेको त्यो हो। किनभने समस्यालाई तुरुन्त सम्बोधन गर्नुपर्ने हुन्छ। फास्ट ट्र्याकमा जानुपर्ने हुन्छ, उनी भन्छन्, मुलुकभित्र भएका एजेन्सी र स्रोतहरू तुरुन्त प्रयोगमा ल्याउनुपर्ने हुन्छ। त्यसलाई ध्यानाकर्षण गर्न संकटकाल घोषणा गरेपछि सजिलो हुन्छ। संकटकाल लगाउने उपयुक्त समय कुन हो भनेर सरकारले ख्याल नगरेको उनी बताउँछन्। अहिलेको हकमा किन संकटकाल घोषणा गर्ने भनेर कारण उल्लेख गरेको छैन। अझै पनि संकटकाल लगाइहाल्ने समय आइसकेजस्तो नलागेको उपाध्यायको ठम्याइ छ। तर, प्रभावित क्षेत्रतिर संकटकाल लगाउन सकिन्छ। केही वर्षदेखि मनसुनको चरित्रमा परिवर्तन आएको छ। कतै सुक्खा हुने, कतै खाँदिएर पानी पर्न थालेको छ। जसकारण पश्चिमतिर नोक्सानी बढेको छ, उनी भन्छन्, देशमै संकटकाल लगाइहाल्नुपर्ने खालका गतिविधि भएका होइनन्। उनका अनुसार प्यासिफिक आइल्यान्डका ससाना टापु समुद्रको सतह बढेर डुबिसकेका छन्। त्यहाँका बासिन्दालाई अन्यत्रै लैजाने समय आइसकेको छ। नडुबेको ठाउँमा पनि नुनिलो पानी छिरेर खेतीपाती नहुने अवस्था आइसकेको छ। स्थानीयवासी विस्थापित हुन थालिसकेका छन्। पाकिस्तानमा भएको क्षति मुलुकको क्षमताले सम्हाल्न सक्दैन। त्यस्ता समयमा संकटकाल लगाउन सकिन्छ, उनी भन्छन्। नोभेम्बरमा इजिप्टमा हुने जलवायु सम्मेलन (कोप २७) मा दाताबाट जलवायु वित्त लिन संकटकाल लगाउनुको कुनै अर्थ नभएको उनको तर्क छ। इमर्जेन्सी घोषणा गर्दैमा दाताले पैसा दिँदैन, उपाध्याय भन्छन्। पाकिस्तानले त्यहाँ अहिलेको घटनाअनुसार कम्तीमा १० वर्ष संकटकाल लगाउन सक्ने उनी बताउँछन्। किनभने, नागरिकको जीवन जोगाउनुपर्छ। स्रोतहरू जोगाउनुपर्छ। पुनर्निर्माण गर्न समय लाग्छ। घटना हेरेर आपतकाल लगाउन सकिन्छ, उनी भन्छन्। उनका अनुसार जलवायु वित्त पाउन प्रक्रिया झन्झटिलो छ। संयन्त्र पछ्याउनुपर्छ। सिस्टम बलियो हुनुपर्छ। उनीहरूले भनेजस्तो काम गर्नुपर्छ। अपचलन छैन भन्ने ग्यारेन्टी गर्नुपर्छ, उनी भन्छन्। वातावरण तथा जलवायु परिषद्का सदस्य डा विमल रेग्मी संकटकाल लगाएपछि राज्यका सबै स्रोतसाधन केन्द्रित नगर्ने भए चौपटै हुने बताउँछन्। भन्छन्, हामीले लिने निर्णय परिपक्व बनाउन त्यहीअनुसारको प्रमाण चाहिन्छ। विश्व राजनीति आफ्नो पोल्टामा हुनुपर्छ। बलियो आधार चाहिन्छ। राष्ट्रिय ढाँचा बनाएको नेपाल हरेक वर्ष डाटा अध्यावधिक गर्ने, तथ्यांक लिन, प्रमाणित गर्ने, डाटावेस बनाउने पहलमा छ। तत्कालीन मन्त्री यादवले महाशाखालाई उक्त कामको जिम्मा लगाएका थिए। यादवले भनेका थिए, पाकिस्तानको घटनाले सबक सिकाएको छ। भूगोल उस्तै छ। हामी पनि उनीहरूजस्तै समस्यामा पर्न सक्छौं। अब संकटकालमा जानै पर्छ। त्यसको विकल्प छैन। जब संकटकाल लगाइन्छ तब सरकारले झनै तत्पर भएर काम गर्ने र विश्वको ध्यानाकर्षण हुने उनको भनाइ थियो। जलवायु सम्मेलन (कोप २७) भन्दा पहिला नै संकटकाल लगाउने तत्कालीन मन्त्री यादवको तयारी थियो । उक्त सम्मेलन नोभेम्बर ६ देखि इजिप्टमा हुँदै छ । मन्त्री यादव हालै पदबाट हटेका छन् । यो मन्त्रालय प्रधानमन्त्री शेरबहादुर देउवाले नै सम्हालेका छन् ।"
निष्प्राण राजनीति कहिलेसम्म ?,"राजनीतिले नेतालाई साथ लिएर हिँड्नु पथ्र्यो। तर, यसो हुन सकिरहेको छैन। राजनीतिले नेता छोडेको अवस्था छ। यस्तै खालको समस्यामा देश रुमलिएको छ। खासमा नेताले नेतृत्व दिनुपर्ने हो तर त्यो हुन सकेको छैन। उनीहरू आफैं रुमलिएका देखिन्छन्। ठूला नेताहरूले वक्तव्य दिनुहुन्छ, नेतृत्व दिनु हुन्न। देश विकास गर्न वक्तव्य होइन, नेतृत्व चाहिन्छ। अझ निस्वार्थ नेतृत्व आजको आवश्यकता हो। आजको नेपाली राजनीतिमा हिजो नाम चलेका व्यक्तित्व हुनुहुन्छ। आजका लागि आजकै नेता, अझ युवा नेता देशका लागि खाँचो हो। पुराना नेताहरूको व्यक्तिगत त्याग, तपस्या र समर्पण आआफ्नो ठाउँमा छ। २०४६ सालमा प्रजातन्त्र आएपछि पनि थुप्रै शासन व्यवस्था देख्ने भोग्ने जनताले आखिर के पाए ? यो समीक्षा दल र नेताबीच हुनुपर्ने होइन ? सूक्ष्मरूपमा हेर्ने हो भने जनताले केही पनि पाएनन् भन्छु म त। पाए त केवल महंगी, अभाव, असहयोग। वास्तवमै गरिबीको रेखामुनि रहेका जनता विचल्लीमा परेका पर्यै छन्। जनताले जस्तो नेतृत्व पाउनु पर्ने थियो त्यो त पाउन सकेकै होइन। यो नेपालको राजनीतिक समस्या हो जस्तो लाग्छ। देशमा तीन दसकभन्दा बढीको समयमा बेथितिको राजनीतिमात्र भइरहेको छ। यसलाई थितीमा कसरी लाने ? आजको चुनौती हो यो। सबै नेता परिक्षित असफल हुनुभयो। कसैले म ठिक छु भन्छ भने त्यो उसको दृष्टिमा मात्र हुनसक्छ। अन्यथा परिणाम हेर्ने हो भने मूल्यांकन गर्न कठिन छैन। झट्ट सुन्दा यो मैले लगाएको ठुलो आरोप होला। तर, उहाँहरू असफल हुनुभयो। अब सफल नेता चाहियो। सफल नेता कसरी ल्याउने ? हामीसँग प्रश्नहरू त पक्कै छन्। नेता बन्ने नेपाली नै हो अनि नेतृत्व गर्ने त नेपाली नै। सारा नेपालीको ध्यान अब सफल, असल र त्यागी नेतृत्वमा जानु पर्छ। आफू र आफ्नालाई मात्रै नहेरी जनतालाई हेर्ने नेता चाहियो। यसको ठूलो अभाव छ। मंसिर ४ गते हुने प्रतिनिधिसभा र प्रदेशसभाको यो चुनावले यस्ता नेतालाई नेतृत्वमा पुर्याउन सक्यो भने हुन्थ्यो। अबका निर्वाचित सांसदहरू देशका लागि होउन्, विकासका लागि होउन्। राजनीतिमा त विश्वास ठूलो कुरो हो। कस्तो अप्ठ्यारो ! यसो अनुहार हेर्दा राजनीति र राजनेतामा कोही पनि विश्वस्त छैनन्। निराशावादी कुरो गर्यो भन्नु होला। यथार्थ तीतो नै हुन्छ। अब चुनिने सांसदहरूले यो निराशावादी कुरो हो, हामी सफल नेतृत्व दिन सक्छौं भन्नेगरी आउनु पर्यो। हिजो अस्ति त्याग तपस्या गर्ने नेता हिजो अलिकति शिथिल भए, आज त पूरै शिथिल। अब घर, परिवार, छोरा, छोरी, बुहारी, नातिनातिना हेर्नेतिर मात्र सीमित रहे नेता। तिनले जनता हेरेनन्। यस्तो परिस्थितिमा अब जनताले कसलाई हेर्ने ? कोबाट अपेक्षा गर्ने ? आफूलाई नहेर्ने नेता भएपछि समस्या हुनु, मान्नु स्वाभाविक हो। आजको नेपाली राजनीतिको समस्या हो यो। यसरी कसरी विकास होला नेपालमा ? त्यसले यो स्थितिलाई गम्भीरतापूर्वक हेरेर खासगरी बुद्धिजीविहरू, कतै नलागेकाहरू अगाडि आउनुपर्ने हो कि ? समाजसेवीहरू अगाडि आउनु पर्ने हो कि ? यो मेरो दृष्टिकोण हो। यद्यपि राजनीति समाजसेवीबाट मात्र चल्दैन, राजनीति चलाउनलाई दूरदृष्टि चाहिन्छ। जसको अहिले अभाव छ। मूल समस्या नै नेतृत्वको अभाव हो। हुनत स्वतन्त्रहरू पनि आउन थालेका छन्। तर पनि मलाई स्वतन्त्रहरूप्रति विश्वास छैन। जसले राजनीतिक संघर्ष गरेकै छैन। तिनै स्वतन्त्रहरूबाट मुलुकको नेतृत्व होला जस्तो मलाई लाग्दैन। अघिल्लो चुनावमा काठमाडौं१ मा एकजना थोरै मतले हार्नु भएको थियो। उहाँको संघर्ष राजनीतिको थिएन, अरू नै थियो तर एक ढंगले परिचित। उहाँ विफल हुुनुभयो। अहिले राप्रपातिर फालहाल्नु भो क्यार ! त्यसले गर्दा स्वतन्त्रबाट मुलुकको विकासको सम्भावना म देख्दिनँ। अहिले भएका दलमा पनि नेता गतिला छैनन्। छलफलले मात्रै भएन। यसरी अलमलिएर तीन दसकभन्दा धेरै समय बितिसक्यो। विकास होला र जीवनशैली उच्च होला भनेर जनताले कतिञ्जेल मन थामेर बस्ने ? अब नेपाली जनताले गम्भिरतापूर्वक विचार गरेर नयाँ नेतृत्व छान्नु पर्यो। नेपाली आमाले नेता जन्माएका होलान्। खोज्नु पर्यो। अर्थात् भोट हाल्दा एकदमै विचार पुर्याउनु पर्यो। कसैको लहैलहैमा लागेर पुरानै पारा देखाउन भएन। त्याग तपस्या गर्ने नेता अबको रोजाइ होस्। जनताका आवश्यकता र विकास बोल्ने नेता सबैको छनोटमा परुन्। खासमा सही काम हुन नसकेपछि गुनासो र प्रश्नहरू आउँछन् सायद। प्रश्नै प्रश्नको मुलुक बनेको छ नेपाल। विगतमा नेताले जनताबाट प्रश्न तेर्सिने गरी कुनै काम गर्न हुँदैनथ्यो। त्यसो भएको भए अहिले न गुनासो आउँथ्यो न प्रश्न तेर्सिन्थे। नेताप्रति जनताको विश्वास अनि भरोसा हुन्थ्यो। स्वतः आउनुपर्ने उत्तर कहिँबाट पनि आउँदैन। जोबाट पनि प्रश्न मात्रै उठ्छ। अझ प्रतिप्रश्नहरू। यो व्यवस्थाको विकल्प छ कि छैन ? जनताको पक्षमा बोल्ने विकल्प चाहिने हो। जनता र विकासका पक्षमा हामीसँग विकल्प छ भनेर कसैले भन्दैन। विकल्प त पक्कै होलान् तर त्यसरी सोचेर अघि बढ्ने नेतृत्व अगाडि आउनु पर्यो। अचम्म लाग्छ, किन कुनै पनि नेता विकल्पतिर जाँदैनन् ? अझ अहिले त यति विधि आफू केन्द्रित भए नेताहरू कि आफू र आफन्तलाई मात्रै हेर्ने भए। यसैले गर्दा हो, नेतृत्वको नयाँ विकल्प खोज्नु परेको। पक्कै नेपाली आमाले जन्माएका होलान्। सूक्ष्म अध्ययन गरेर खोज्ने दायित्व नेपाली जनताको हो, मंसिर ४ मा। यी सबै हुनुमा नेपाली राजनीतिमा किनबेच हुनु पनि हो। यो अवश्य भएको छ। त्यो ठुल्ठूला नेताहरूको भाषण सुन्यो भने नै थाहा हुन्छ। गएको चुनावमा मेरो ६ करोड खर्च भयो भन्नुहुन्थ्यो नेपाली कांग्रेसकै वरिष्ठ नेता शेखर कोइरालाले। यसरी नेताहरूले पैसाबाट राजनीति गर्न थालेपछि देश कसरी विकास हुन्छ ? जनताले कसरी र कहिले राहत पाउलान् ? उहाँले पनि त्यसो भनेपछि के गर्ने हामी ? प्रश्नै प्रश्न भयो राजनीतिमा। उत्तर कसैले दिँदैन। हो, मात्र प्रश्न उठ्छ अनि उठिरहन्छन्। गठबन्धनले पनि प्रश्नहरू उठाएको छ। एक्लै जित्छु अनि केही गर्छु भन्ने हिम्मत हुनुपर्ने हो राजनीतिमा दलहरूलाई। गठबन्धन गरिएको छ, जुन स्वाभाविक अवतरण होला भन्ने लाग्दैन। स्वार्थले गाँसिएको प्रेमको भर हुन्न। अहिले भइराखेको सत्तावाला, सत्तासिन, सत्ता खोज्नेहरूबाट केही होला जस्तो लाग्दैन। म अलि उमेरले पाकेर, बुढो भएर पनि निराश भएँ कि ? थाहा भएन तर म चाहिँ हालको राजनीतिक वातावरणप्रति आशावादी छैन। भनिसकें, अबको एउटै विकल्प भनेको नयाँ नेतृत्व। खोज्नु पर्यो। इमान्दार क्रियाशील नेता जसले आफूलाई भन्दा जनतालाई हेरोस्। विकासको हिसाबले पनि कतिपय देशहरू नेपालभन्दा पछि थिए तीन दसकको आसपासमा छलाङ मारेर नेपाललाई पछि पारिसके। नेपालमा विकास कतिको भयो ? नेताले के के गरे यो देशमा ? के अझै हामीले मूल्यांकन नगर्ने ? हो, नेपालमा विकास भएन। हुन चाहिँ भयो तर पैसा खाने विकास भयो। आफू मात्रै अगाडि जाने विकास भयो। जनतालाई लिएर जाने विकास चाहिँ भएन है। नेताले नयाँ कुरा भन्छन् तर भन्ने मात्रै। केही गर्ने होइन। यहाँ त भनेर हुँदैन गर्नु पर्यो। देश चाहिँ कृषिप्रधान। कति अर्बको त धान नै आयात गर्नुपर्छ नेपालले। चामलै ल्याउनुपर्छ बाहिरबाट। गुन्द्रुकसमेत ल्याउनु पर्छ। गुन्द्रुकदेखि सिन्कासम्म ल्याएर कसरी विकास हुन्छ ? आत्मनिर्भर हुनलाई सोहीअनुसार व्यवस्थापन गर्नुपर्यो। कृषि र सिँचाइमा प्राथमिकता दिनुपर्यो त्यो पनि नयाँ प्रविधि जोडेर। अनि मात्रै आत्मनिर्भर भइन्छ। मुखले भनेर त आत्मनिर्भर हुँदैन। युवालाई परिचालन गर्नु पर्यो। युवा त मूल तत्त्व हो। युवा परिचालित भएन भने त मुलुकको विकास नै हुँदैन। युवा विदेश गइरहेका छन्। सबैले बुझेर पनि रोक्न नसक्नु हामी सबैको दुर्भाग्य हो। विदेश जानलाई प्रोत्साहन गर्ने काम भइरहेको छ। दुरुत्साहन गर्नुपर्यो। दुरुत्साहन गर्ने खालका योजना कार्यक्रम पनि हुनुपर्यो। राजनीतिमा प्राण भर्न अब निर्वाचित हुने सबै नेताले कम्तिमा यी तीनवटा सूत्रमा ध्यान दिनुपर्छ। सर्वप्रथम हरहिसाबले इमान्दार हुने। दोस्रो, गर्न सक्ने कुरा मात्रै बोल्ने। तेस्रो, आफूलाई होइन, जनतालाई हेर्ने। विगतदेखि हेर्दा राजनीति बिग्रिनुको पछाडि एउटै कुरो देख्छु, राजनीति व्यक्तिगत स्वार्थमा केन्द्रित भयो। यो हुनुको कारण भनेकै नेताहरूमा आत्मविश्वासको कमी। दलहरूमा प्रशिक्षण त दिन्छन् तर जे दिनुपर्ने त्यो दिँदैनन् सायद। वा प्रशिक्षण कम भयो। त्यो लागू भयो भएन भनेर अनुगमन र कारबाही भएन कि ? नेताहरू इमान्दार भएनन्, जसको परिणाम आज भोग्दै छौं। राजनीतिमा इमान्दारिता चुहिरहेको छ। समर्पण चुहिरहेको छ। त्यसैले भन्छु, नेताज्यूहरू सके सुध्रिनोस्, नभए छोडिदिनोस्। नयाँले गर्छन्। जनता पनि तात्न पर्यो। जसरी हुन्छ काम नगर्ने सबैलाई निकाल्नु पर्यो। हराउनु पर्यो, हटाउनु पर्यो।"
चीनका पूर्व राष्ट्रपति हु जिन्ताओलाई किन पार्टीको महाधिवेशनबाट निकालियो?,"बेइजिङ : सन् २००३ देखि २०१३ सम्म चीनका राष्ट्रपति भएका हु जिन्ताओलाई पाँच वर्षमा हुने चिनियाँ कम्युनिष्ट पार्टी (सीपीसी)को महाधिवेशनको समापन समारोहबाट अप्रत्यासित रुपमा बाहिर निकालिएको भिडियोले अहिले विश्व तताएको छ। सन् २०१२ मा सी महासचिव चुनिनु अघि जिन्ताओ पार्टीका महासचिव र चीनका राष्ट्रपति थिए। सो भिडियोमा कमजोर देखिने ७९ वर्षीय जिन्ताओ राष्ट्रपति सी जिनपिङको देब्रेपट्टि रहेको कुर्सीमा बसेका देखिन्छन् । ली झान्सु र वाङ हुनिङ जिन्ताओको देब्रेपट्टि बसिरहेका छन् भने निवर्तमान प्रधानमन्त्री ली खछ्याङ जिनपिङको दाहिनेपट्टि बसिरहेका देखिन्छन्। भिडियोमा दुई अधिकारीले जिन्ताओलाई बाहिर हिँड्न आग्रह गर्छन्। एकजना अफिसरले उनलाई पछाडिबाट समातेर उठाउन खोजिरहेका छन् । जब दुई अधिकारीले हु जिन्ताओलाई बाहिर लैजाँदै गर्दा उनले राष्ट्रपति जिनपिङसँग केही भन्न खोज्दै छन्। राष्ट्रपति जिनपिङले पनि टाउको हल्लाउँदै केही भनेका छन्। त्यसपछि हु जिन्ताओले प्रधानमन्त्री ली खछ्याङको काँध पछाडिबाट छोएका छन्। त्यसपछि अधिकारीले उनलाई ग्रेट हल अफ द पिपुलबाट बाहिर लगेको देखिन्छ। विश्वमा चर्चाको विषय बन्दै उक्त भिडियो उनलाई किन यसरी बाहिर निकालियो भन्ने विषयमा अधिकारिक स्पष्टीकरण चीन सरकारले हालसम्म दिएको छैन । भिडियो हाल संसारभर भाइरल भएको छ । के कारणले यस्तो भयो भन्ने विषयमा धेरै अड्कलबाजी भइरहेको छ । यसबारे धेरै प्रश्न उठिरहेका छन् तर चीन सरकार भने यसमा मौन देखिन्छ। चिनियाँ राज्य समाचार एजेन्सी सिन्ह्वाले हुलाई अस्वस्थ भएकोले चेम्बरबाट बाहिर निकालिएको भनेको छ। तर भिडियोको सुरुमा हु जिन्ताओ बाहिर जान तयार नभएका देखिन्छन्। उठिसकेपछि पनि उनी अकस्मात सी जिनपिङको नोटहरू उठाउन थाल्छन् र अलमलमा परेका जस्ता देखिन्छन् । त्यसपछि सी जिनपिङले हु जिन्ताको हातबाट नोट फिर्ता लिन्छन्। जिन्ताओलाई गम्भीर स्वास्थ्य समस्या भएकोले बाहिर निकालिएको हुन सक्ने अनुमान गरिए पनि अस्वस्थताका कारण भए उनी अलमलमा किन परे भन्ने प्रश्न उब्जिन्छ। उनले आफ्ना उत्तराधिकारी जिनपिङ र प्रधानमन्त्री ली खछ्याङको काँध छोएर के भने होलान् भन्ने प्रश्न पनि उठिरहेको छ। चीनमा शक्तिको राजनीति अहिले चर्किएको छ र देशका पूर्व नेतालाई 'संदेश दिन मात्रै उनलाई मञ्चबाट हटाइएको भन्ने अनुमान पनि गरिएको छ। चिनियाँ कम्युनिष्ट पार्टीको २०औं महाधिवेशनले वर्तमान राष्ट्रपति सी चिनफिङलाई ऐतिहासिक तेस्रो कार्यकाल दिएको छ । महासचिव, पोलिटब्युरो र स्थायी समितिको चयन केन्द्रीय कमिटीले आइतबार गर्दै छ। तेस्रो कार्यकालका लागि महासचिवमा सर्वसम्मत चयन भएका उनी चीनमा माओ त्सेतुङपछिकै शक्तिशाली नेताको रुपमा स्थापित भएका छन् । हु जिन्ताओको शासनकालमा सन् २००८ मा भएको बेइजिङ ओलम्पिक अन्तर्राष्ट्रिय प्रदर्शनको हिसाबले सबैभन्दा राम्रो समय मानिएको छ। त्यसपछि चीनमा ठूलो संख्यामा विदेशी कम्पनी र विदेशी पर्यटक आउने गरेका थिए। इन्टरनेट धेरै नि: शुल्क बनाइएको थियो। चीनका मिडिया क्षेत्रमा सुधार भएको पनि बताइएको छ। यसले विश्वमा चीनको प्रतिष्ठा लगातार उकालो लागेको विश्लेषकहरुले उल्लेख गरेका छन्। हु जिन्ताओको शासनकालमा चीनको आर्थिक विकास दोहोरो अंकमा वृद्धि भएको थियो। एजेन्सी"
