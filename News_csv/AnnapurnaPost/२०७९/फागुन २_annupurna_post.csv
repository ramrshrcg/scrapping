शीर्षक,विवरण
सार्वजनिक बिदाको बेथिति,"सरकार नेतृत्वको रुचि, इच्छा र आवश्यकता अनुसारका बिदा घोषणा गर्नु बिदासम्बन्धी राजतन्त्रकालीन बेथितिको भूत ब्युँताइनु हो। सार्वजनिक बिदा धेरै भए भनेको केही दिनमै फागुन १ गतेसमेत बिदा दिएर प्रधानमन्त्री पुष्पकमल दाहालले आफ्नो हात जगन्नाथ गरे। वार्षिक सार्वजनिक बिदामा पूर्वनिर्धारित बाहेक प्रधानमन्त्री दाहालले मात्रै अहिलेसम्म तीन दिन बिदा थपिसके। माघ १ को विमान दुर्घटनापछि २ गतेको शोक बिदा पनि निर्विवादित थिएन। सत्ताको गमका रूपमा प्रयोग राप्रपाको खुसीका लागि दाहालले राजनीतिक सौदाबाजीस्वरूप पृथ्वी जयन्तीमा बिदा दिएका थिए। दाहालले आफ्नै राजनीतिक विचौरिकीको अस्तित्व रक्षाका लागि फागुन १ गते जनयुद्ध दिवसको बिदा दिन जरुरी ठाने। संघले निर्धारण गरेबाहेक प्रदेशहरूले वर्षमा ६ दिन बिदा दिन सक्छन्, त्यो पनि प्रादेशिक आवश्यकतामा भन्दा लोकरिझ्याइँमै उपयोग हुँदै आएको छ। बिदामा संघीय सरकारबाट बेथिति निम्त्याइँदा त्यसको कुरूप नक्कल स्थानीय तहसम्मै पुगेको छ। २०७४ सालमा सरकारले अर्काे वर्षका बिदा कटौती गरी १०४ दिनबाट ८९ दिनमा झारेको थियो। तर फेरि वर्षैपिच्छे बिदाहरू थपिँदै गएका छन्। २०७९ सालमा साताको एक दिन शनिबारबाहेक ४३ दिन बिदा सुरुमा निर्धारित थिए। तर फेरि विकृति सुरु भइहाल्यो र बिदामाथि बिदा थपिए। अत्यधिक बिदाले उत्पादकत्व घटाउँछ। आरामका लागि वा मानसिक ताजगीका लागि कामकाजीलाई बिदा आवश्यक हुन्छ। विश्वका अधिकांश देशमा जस्तै सातामा दुई दिन बिदा २०५६ र यसै वर्ष हाम्रो देशमा असफल सिद्ध भइसक्यो। विकासको गतिमा लम्कनुपर्ने चरणमा रहेको र सार्वजनिक सेवा प्रवाह चुस्त नभएको नेपालमा साताको दुई दिन पाच्य होइन। साप्ताहिकबाहेक यसै वर्ष अरू ४३ दिन सार्वजनिक बिदा निर्धारित थिए, जुन अन्य मुलुकहरूमा औसत २० दिन देखिन्छ। बिदा कटौतीको उपाय भनेको राजनीतिक दिवस र पर्वहरूलाई एकमुष्ठ रूपमा सेलब्रेट गर्न सकिने सन्दर्भ छोप्नु हो। त्यो भनेको संविधान दिवस अर्थात् असोज ३ हो। सहिद, प्रजातन्त्र, जनयुद्ध, लोकतन्त्र, गणतन्त्र वा अरू जुनसुकै राजनीतिक आन्दोलन र इतिहासको एकमुष्ठ उपलब्धि २०७२ सालको नेपालको संविधान भएको हुँदा सबै राजनीतिक उपलब्धिको उत्सवलाई संविधान दिवसले समेट्छ। संविधानले भनेअनुसारै सनातनदेखि चलिआएको धर्म संस्कृतिको संरक्षण हुने गरी चाडपर्व बिदा दिएर, कतिपय चाडपर्व बिदा व्यक्तिले रोजेर वर्षमा निश्चित दिन लिन पाउने व्यवस्था गर्नु व्यावहारिक हुन्छ। बिदा राजनीतिक अभीष्ट तुष्टिको माध्यम बनाइनु हुँदैन। सरकार नेतृत्वको रुचि, इच्छा र आवश्यकता अनुसारका बिदा घोषणा गर्नु बिदासम्बन्धी राजतन्त्रकालीन बेथितिको भूत ब्युँताइनु हो।"
हामी बादीलाई दुःखले कहिल्यै छोडेन,"म सानै थिएँ। आमाले अर्कैसँग विवाह गरेर गएपछि धेरै दुःख पाएँ। जेठी आमा, भाउजूहरूको दूध खाएर हुर्किएँ। कहिले भैंसीको दूध खाएँ। बाबाले पनि धेरै हेला गर्नुहुन्थ्यो। दिन कसरी बितिरहेका छन् ? यही नमुना बस्तीमा (दैलेख जिल्ला सदरमुकामस्थित गणेशचोकमा) बसिरहेको छु। यहाँ हामी त्यस्तै ६० परिवार बस्छौं। अहिले त बुढेसकाल लाग्यो मजदुरी गर्न पनि सकिँदैन। कमाई गर्न सकिन्न। ७० वर्षको भइसकेँ। छोराछोरीले सहारा दिइरहेका छन्। बिगतलाई कसरी सम्झनुहुन्छ ? एकदिन आमाले विवाह गरेर गएको घरमा लगेर बाबाले छोडिदिए। त्यसपछि आमाले हुर्काइन्। हुर्किएपछि फेरि बबाले मेरी छोरी खुरुक्क पठाइदेऊ भनेर खबर पठाए। अनि आमाले मलाई फिर्ता पठाइदिनुभयो। म बाबासँग आएँ। बुबा र कान्छी आमा गाउँगाउँमा पुगेर नाँच्ने गाउने गर्थे। त्यहीँबाट अन्नपात खेडेर (संकलन गरेर) हामीलाई पालेका हुन्। त्यतिबेला सानैमा विहे गरिदिने चलन थियो। बिहे भएपछि धेरै दुःख पाएँ। कति वर्षमा विवाह भयो ? १४ वर्षकी थिएँ होला। विहे गर्नु पर्छ भनेर थाहै थिएन। बाबाले मटेला भन्ने ठाउँमा विवाह गरेर दिनुभयो। धुमधाम् नै विवाह भएको थियो। बाजा बजाएर डोलीमा हालेर लागेका थिए। पहिलो विवाह भएको घरमा ५६ महिना पनि बसिनँ। विवाह गरेपछि श्रीमान्ले मलाई दुःख दियो। त्यसपछि मेरो मन मर्दै गयो। पछि घरबार भएन। फेरि माइत आएँ। बाबासँग मैले, पिटेपनि पिट त्यो घरमा जाँदिन भनेँ। माइत गएपछि पहिलो चोटी पानी बाहिर (महिनावारी) भएँ। विवाह हुँदासम्म पानीबाहिर हुन्छन् भन्ने थाहा थिएन। माइतमा २३ वर्ष बसेँ। त्यसपछि दैलेखमा दोस्रो विवाह भयो। मैले ११ छोराछोरी जन्माएँ। त्यो बेला कसरी जीविकोपार्जन गर्नुहुन्थ्यो ? उ बेला माग्ने जमाना थियो। श्रीमान्ले म माथि सौता ल्याए। श्रीमान्ले दोस्रो विवाह गरेपछि म सासु सुसुरासँग बस्थें। श्रीमान् र सौता गाउँगाउँ जान्थे। माङजाङ गर्थे। नाच्थे गिदाउँथे। मेरा श्रीमान् मादले (मादल बजाउने), जेठाजु सारंगे (सारंगी बजाउने)। गाउँबाट ल्याएको बेला खुवाइ हुने नत्र भोकै बस्नु पथ्र्यो। म पनि ससुरा, जेठाजुसँग गिदाउन गाउँगाउँ जान्थेँ। लाज पनि लाग्दैनथ्यो। गीदाएन नाचेन भने ससुरा र जेठाजुले गाली गर्थे। जेठाजुले हानेका चोट यहाँ छन् (चोट देखाउँदै)। धन्नै यो नानी, यो जोवान धानीभनेर गित गाउँथ्यौं। त्यसैगरी गाउँबाट माग्यौं, खायौं, पियौं। त्यतिबेलाको सम्झिने हो भने त आँखामा आँसु आउँछ। बैराग लाग्छ। पहिलाको कुरा सम्झने हो भने त न राति निन्द्रा लाग्छ न खाने भोक लाग्छ। नाच्न गाउन कहाँकहाँसम्म पुग्नुभयो ? त्यही बेला दैलेखका धेरै गाउँहरू पुग्थ्यौं। कालिकोट, अछाम, जुम्ला मुगुसम्म पनि पुग्यौं। मागी खाने जमाना। जहाँ हिँड्यो त्यहीँ माग्यो। आज फलानो गाउँमा फलानो बादी आयो है भन्थे। त्यतिबेला गाइने बादी नै भन्थे। गाइने बादीभन्दा हामी पनि खुसी हुने। माङजाङ गर्ने, रासनपानी जोड्थ्यौं। जुम्लामा मकै भने नपाइने। जुम्लाको खलंगासम्म पुग्यौं। आज एउटा गाउँमा माग्यौं, भोलिपल्ट अर्को गाउँमा गयौं। सरुवा हुने। सर्दैसर्दै गाउँगाउँ डुल्थ्यौं। मेरा धेरैजसो छोरा छोरी विभिन्न जिल्ला डुल्दा जन्मिएका हुन्। गाउँमा जाँदा सुल्पा बनाएर लग्थ्यौं। सुल्पा लिनेलाई सुल्पा दिन्थ्यौं। चिलिम लिनेलाई चिलिम दिन्थ्यौं। गाउँमा जाँदा राम्रो भनेको पनि सह्यौं, नराम्रो पनि सह्यौं। अब पेटका लागि पनि माग्नै पर्ने। नाच भने नाच्नु पर्यो। गिदाउ भन्यो गिदाउनु पर्ने। ननाचे, नगिदाए अनाज नपाइने। कत्ति धेरै दुःख पायौं, सास्ती काट्यौं। सानो बच्चा काखमा बोकेर माग्न गाउँगाउँ जान्थ्यौं। बेलुकापख काँचोपाको पकाएर छोराछोरी पाल्नु पथ्र्यो। भोलिपल्ट फेरि चिन्ता लाग्ने। एक दिनको रासनले पुग्दैनथ्यो। नमागी, ननाँची र नगाएसम्म खान पुग्दैनथ्यो। त्यतिबेला बजाउने साधन के के हुन्थे ? सारंगी हुन्थ्यो। मादल हुन्थ्यो। मादल आफंै बनाउँथ्यौं। सारंगीको सुरमा गित गाउँथ्यौं। गित गाइसकेपछि विष्ट, साहू महाजनहरू मख्ख हुन्थे। हामी नाँच्दा नाँच्दै सयदेखि पाँचसयको नोट पनि फाल्थे। त्यसरी ल्याएको अन्न खाने, पैसाले लत्ताकपडा किन्ने गथ्र्यौं। सानो छउन्जेल फराक, जामा लगायौं। सेतो, रातो जामा लगायौं। चोली भोटो पनि लगायौं। ठूलो भएपछि धोती बलाउज, चोला, ज्याकेट लगाउँथ्यौं। गरगहना, ढुंग्री, मडहरी, फुली बुलाखी लगाउथ्यौं। हामीले गीत गाउँदा धेरै मान्छे रुन्थे। विष्टहरू हाम्रो काखमा बस्ने, लाडिने गर्थे। तर, नराम्रो व्यवहार कसैले गरेनन्। हामी पनि त्यस्तो नराम्रो पेशामा कहिल्यै लागेनौं। हाम्रो प्रशंसा गर्थे। गाउँमा जाँदा हेला पनि गर्थे होला नि ? अँ, उति बेला कति हो कति। किन नगर्ने धेरै गर्थे। रोटी पनि अलग्गै दिन्थे। छुइन्छ भनेर परैबाट रोटी फालिदिन्थे। कहिँ कहिँ त रोटी माग्दा पनि दूध मिसिएको छ भनेर दिँदैनथे। दया लाग्नेहरूले त दिन्थे। दया नमान्नेहरूले कहिल्यै दिएनन्। कसैले केही खानेकुरा दिएनन् भने दिनभरि भोकै बस्नुपथ्र्यो। फेरि बेलुका घरमै आएर पेट भथ्र्यौं। पहिलाकोभन्दा अहिले त धेरै परिवर्तन भएको छ। तपाईंहरूको नाच्ने गाउने पेशा किन हरायो ? पहिले नाचगान गर्यौं। सुल्पा बनायौं। गाउँमा गयौं। उकालो ओरालो खायौं। छोराछोरी हुर्कायौं। अहिले त त्यो जमाना छैन। गाउँमा जान छुट्यो, नाचगान गर्न पनि छुटयो। अब घरघरमा टिभी छन्। मोवाइलमै सबथोक हेर्न मिल्छ। उतिबेला गाउँमा फलानो बादी आऊ है नाचगान गर भन्थे। सारंगी मादल भिरेर जान्थ्यौँ। हामी कलाकार हुन सकेनौं। कलाकार बन्ने वातावरण थिएन। हाम्रो राजकाज नै थिएन। अहिले त नाती नतिनाले पनि गाउँदैनन्, नाँच्दैनन्। कसैले डाक्दा पनि डाक्दैनन्। गायन बादी भनेर नाचगान गर्न आऊ भनेर कसैले डाक्दैनन्। गायन बादी भन्न पनि छुट्यो। अहिले त मजदुरी नगरी बिहान साँझको छाक टर्दैन। धेरै बच्चाबच्ची, तन्नेरीहरू कमाउन भारततिर गएका छन्। घरमा बसेकाहरू गाडीको सामान लोडअनलोड गर्ने, गिट्टी कुट्छन् । उहिलेदेखिका दुःखले कहिल्यै छोडेन। बादी समुदायका समस्याहरू के के छन् ? हाम्रो पुरानो पेशा छुटिसक्यो। जीवन धान्न धेरै नै समस्या छ। कतिलाई त खान लाउन धौधौ पर्छ। हामी बसिरहेको जग्गा पनि हाम्रो नाउँमा छैन। नेताहरू चुनावमा आउँदा जग्गा दिन्छौं भनेर फकाउँछन्। पछि फर्केर हेर्दैनन्। अस्ती भर्खर जग्गाको निस्सा पायौं। अब तिमीहरूले जग्गा लालपुर्जा पाउँछौं भनेर भन्छन्। अब त आफु बसिरहेको जग्गा आफ्नै नाउँमा हुन्छ कि भन्ने आश छ। यहाँ जस्तै धेरै ठाउँमा हाम्रा जातीको जग्गाको लालपूर्जा छैन। हामीलाई राम्रो रोजगारी पनि छैन। केटाकेटीलाई राम्रो स्कुलमा पढाउन सकेका छैनौं। गाडीको सामान लोड अनलोड गर्ने काम पनि सजिलो छैन। बच्चाबच्ची, महिला र बुढापाकाले यहि काम गर्छन्। यस्तो कठिन काम गरे अनुसारको पैसा पनि पाइँदैन। तल्लो जातको भनेर हेला गर्छन्। हाम्रो त राजनीतिक पहुँच पनि छैन। राम्ररी पढ्न नपाउँदा बालविवाह, बहुविवाह, हिंसाहरू समुदायभित्रै भइरहेको हुन्छ। सरकारले के गरिदिनुपर्छ ? सरकारले हामीलाई खाने गाँस, बस्नलाई बास र लत्ता कपडाको आवश्यकता पुरा गरिदिनुपर्यो भनेर मागिरहेका छौं। उहिल्यैदेखि जग्गाजमिनका लागि लड्दै आएका छौं। सबैभन्दा पहिले खेतीपाती गर्न मिल्ने जग्गाजमिन नभएका हामी सबै बादी घरपरिवारलाई सरकारले छिटो जग्गा दिनुपर्छ। सकेसम्म खेतीपाती गर्न मिल्ने जग्गा भए जग्गा कमाएर खान्थ्यौं। हामी सबैको पहिलो माग यहि हो। अहिलेका बालबच्चालाई पढ्न सहयोग गरिदिनुपर्यो। मजदुरी गरेर कति दिन घर खर्च चलाउने ? हामीलाई रोजगारी पनि चाहिएको छ। धेरथोर पढेलेखेकालाई सरकारी जागिर दिनुपर्यो। पढ्न नपाएकालाई सिपमूलक तालिम दिएर व्यवसाय चलाउन सहयोग होस। यति भएपछि त हाम्रा दुःखका दिन सकिन्थ्यो कि ?  प्रस्तुति : हिक्मतबहादुर नेपाली"
त्रिकोणात्मक शृंखला : नेपालले आज नामिबियासँग खेल्दै,"लिगटुमा सात राष्ट्रको सहभागिता छ। काठमाडौं : नेपाली राष्ट्रिय क्रिकेट टोलीका कप्तान रोहित पौडेलले नेपाल, नामिबिया र स्कटल्यान्ड सम्मिलित त्रिकोणात्मक शृंखला नेपालका लागि महत्वपूर्ण रहेको बताएका छन्। मंगलबारबाट कीर्तिपुरस्थित त्रिवि मैदानमा सुरु हुने आईसीसी क्रिकेट विश्वकपअन्तर्गत लिगटु शृंखला अघि आयोजित पत्रकार सम्मेलनमा पौडेलले घरेलु टोली नेपालका लागि महत्वपूर्ण रहेको बताएका हुन्। यो शृंखला हाम्रा लागि एकदमै महत्वपूर्ण छ। आगामी शृंखला पनि यसैमै भर पर्छ। अन्तिम १२ वटा खेलमध्ये नौ खेल जित्नुपर्ने अवस्था छ, पौडेलले भने, सबै खेलाडी उच्च मनोबलका साथ मैदान उत्रिने छन्। हामी शारीरिक र मानसिक रुपमा तयारी अवस्थामा छौं। नेपाल शृंखलाको आयोजक भएकाले घरेलु मैदानको महत्व र सुविधा आफूहरूलाई रहेको कप्तान रोहितले बताए। घरेलु मैदानको फाइदा हामीलाई हुन्छ। यहाँको मैदानका बारेमा हामीलाई सबै थाहा छ, उनले भने। फागुन ९ गतेसम्म हुने शृंखलाको पहिलो खेलमा नेपालले मंगलबार नामिबियासँग खेल्नेछ। नेपालले दोस्रो खेल स्कटल्यान्डसँग शुक्रबार खेल्नेछ। यस्तै शनिबार नेपालले नामिबियासँग दोस्रो खेल खेल्दा स्कटल्यान्डसँग फागुन ९ गते पुनः प्रतिस्पर्धा गर्नेछ। लिगटुमा सात राष्ट्रको सहभागिता छ। स्कटल्यान्ड ३२ खेलमा २२ मा जित र ८ मा हारका साथ ४६ अंक जोडेर अंक तालिकाको शीर्ष स्थानमा छ। ३६ खेलमा ४४ अंकका साथ ओमान दोस्रो स्थानमा छ। ३० खेलमा ३७ अंक जोडेको नामिबिया तेस्रो स्थानमा छ। ३६ खेलमा ३५ अंक बनाएको अमेरिका चौथो, २६ खेलमा २७ अंक बटुलेको यूएई पाँचौं, २४ खेलमा १८ अंक जोडेको नेपाल छैटौं र २८ खेलमा पाँच अंक मात्रै बनाएको पपुवा न्युगिनी अन्तिम स्थानमा छ।"
"बदलियो व्यवस्था, बदलिएन बादी समुदायको व्यथा","कर्णालीका बादी समुदायको विकास र उत्थानका लागि प्रतिवेदन पेस गर्न गठित कार्यदलको हालै जारी प्रतिवेदनमा कर्णालीका सुर्खेत, दैलेख, कालिकोट, जाजरकोट, सल्यान र रुकुम पश्चिमका अधिकांश बादी घरपरिवार भूमिहीन रहेको उल्लेख छ। दैलेख : सदरमुकामस्थित गणेशचोकको ठ्याक्कै तलपट्टी भिरालो पाखो छ। त्यही भिरालो पाखोमा जस्तापाताले छाएको एकतले घरहरूको बस्ती नै छ। जुन बस्ती नमुना बादी बस्ती को नामले पनि चिनिन्छ। जहाँ ५० भन्दा बढी परिवार बस्छन्। यही बस्तीमा झन्डै २१ वर्षदेखि बस्दै आएकी छन् ७० वर्षीया दुर्गा बादी। उनको उही झुपडीको बास छ। उस्तै छ जीवनस्तर। फेरिएको छ त केबल पेसा। ऊ बेला गाउँगाउँ पुगेर नाच्थ्यौं, गाउँथ्यौं, रमाउँथ्यौं। त्यहीबाट खाद्यान्न जोहो गरेर छाक टाथ्र्यौ विगतलाई दुर्गाले सम्झिन्। त्यतिबेला धन्नै यो नानी, यो जोवान धानी भन्ने जस्ता गीतहरू गाउने गरेको सम्झना उनलाई ताजै छ। गाउँगाउँमा जाने, नाच्ने, गाउने र मागेर खाने चलन भने हिजोआज हराएको उनी बताउँछिन्। उनले भनेझैं अहिले बादी समुदायको पेसा बदलिएको छ। पहिला नाचगान गर्यौं, सुल्पा बनायौं। सारंगी र मादल भिरेर जान्थ्यांै, नाच्थ्यौं, हाम्रो त्यो पेसा अचेल हरायो, उनले भनिन्। गाउँमा जान छट्यो। नाचगान गर्न पनि छुट्यो। अब घरघरमा टिभी राख्न सुरु भयो। बादीको गायन पेसा हरायो। उतिबेला गाउँमा फलानो बादी आऊ है नाचगान गर भन्थे। तर, अहिले त मजदुरी नगरी बादी बस्तीमा चुल्हो बल्दैन। दुर्गाले भनेझैं उनीहरूको पुरानो पेसा त बदलियो। तर, जीवनस्तर बदलिएको छैन। मुलुकको व्यवस्था बदलिए पनि बादी समुदायको अवस्था बदलिएको छैन। बादी समुदायको तत्कालीन पेसा हराएको छ। पछिल्लो केही वर्षयता यो समुदायका अधिकांश घरपरिवार ज्याला मजदुरीमा निर्भर छन्। कयौं युवायुवती बिदेसिएका छन्। दुर्गाजस्तै ७० वर्षीया धनकला बादी पनि जीवन धान्ने मेसो बदलिए पनि आफूहरूको अवस्था पुरानै रहेको बताउँछिन्। सानोमा बा र त्यसपछि श्रीमान्सँग गाउँबस्तीमा गाउँदै, नाँच्दै हिँडेको, कमाइ गरेको र त्यसैले घर चलाएको उनलाई अहिले सम्झना मात्र छ। पहिले नाँच्थ्यांै, गाउथ्यौं, गाउँगाउँ पुग्थ्यौं। मिठो खान र राम्रो लगाउन पाइन्थ्यो। अब नाँच्ने, गाउने सबै बन्द भयो। अहिले त मजदुरी नगरे भोकभोकै बस्नुपर्ने अवस्था छ, उनले भनिन्। कर्णालीमा ५ हजार ६ सय १२ जनसंख्या रहेको यो समुदाय अहिले भिन्नभिन्न पेसा व्यवसाय गरेर जीवन निर्वाह गरिरहेका छन्। पुर्खाको पेसा लोप हुने अवस्थामा छ। खेतीपाती गर्ने जग्गा जमिन छैन। अधिकांश बादी परिवार गिट्टी कुट्ने, सामान लोडअनलोड गर्नेलगायतका ज्यालामजदुरी गरेर जीवन निर्वाह गरिरहेका छन्। केही ठाउँमा माछा मार्ने पेसा अँगाल्दै आएका छन्। कुनै पनि उपाय नहुनेहरू परम्परागत पेसा अर्थात् मादल बनाउने, सुल्पा बनाउने काम गरेर जीवन धान्न बाध्य छन्। बादी समुदाय बाद्यवाधन तथा मनोरञ्जनसम्बन्धी सीप कला र पेसाले निपूर्ण जाति हो। समय क्रमसँगै उनीहरूको व्यावसायिक इतिहास मेटिएको छ। परम्परागत पेसा लोप हुँदै गएको छ। फलस्वपरूप बादी समुदायका नागरिक जीविकोपार्जनका लागि अन्य पेसा व्यवसाय अंगाल्न थालेका छन्। सीमित व्यक्तिहरू परम्परागत पेसाहरू मादल तथा वाद्यवादनका सामग्रीहरू, जाल, सुल्पा, चिलिम, बनाउने कार्यमा संलग्न छन्। पर्याप्त बजारको अभाव र आधुनिक वाद्यवादनका सामग्री तथा प्रविधिको विकासका कारण बादी समुदाय आफ्नो परम्परागत पेसाबाट विस्थापित जस्तै भएका छन्। दैलेखको भैरबी गाउँपालिका४ का ५२ वर्षीय प्रेमबहादुर बादीले अहिले आफूहरूले बनाउने सामाग्री बिक्री हुनै छोडेको बताउँछन्। मादल र सुल्पा बनाउने काम गथ्र्यौं। गाउँगाउँमा गएर बेच्ने र जीविकोपार्जन गर्न सहज थियो, उनी भन्छन्, अहिले त बिक्री हुनै छोड्यो, हातमुख जोड्न पनि मुस्किल हुन थाल्यो। हामीले बनाएको मादल बिक्नै छोड्यो। पछिल्लो पुस्ता पनि यो काम गर्न मान्दैनन्। बादी समुदायले घरघरमा पुगेर गीत गाउने र नाच्ने गर्थे। विवाह व्रतबन्धममा पनि उनीहरूनै रमाइलो गर्न पुग्थे। त्यसबापत अन्नपात र पैसा पाउँथे। त्यसैबाट घरखर्चको जोहो हुन्थ्यो। तर, त्यो पेसा अब इतिहासमै सीमित हुन पुगेको रामशीला बादी बताउँछिन्। पहिला घरघरै गएर नाच्ने गाउने, अन्न संकलन गरेर जीवन चलाउँथ्यौं, अहिले त गिट्टी नकुटी घरको चुल्हो बल्दैन, उनले भनिन्। खेतीपाती गर्नका लागि पर्याप्त जग्गा नहुँदा समस्या परेको उनको भनाइ छ। जीविकोपार्जनका लागि सरकारबाट कुनै सहयोग नपाएको उनको गुनासो छ। बादी समुदायकी अगुवा कमला बादीले भनिन्, जीवन निर्वाहका लागि ठूलो संख्यामा भारत जान्छन्। उच्च गरिबीकै कारण विद्यालय उमेर समूहका बालबालिका पनि भारत जानुपर्ने बाध्यतामा छन्। सरकारी निकायमा रोजगारी गर्नेको संख्या धेरै कम छ। दुल्लु नगरपालिकाकी शीतला बादी उमेरले ७० वर्ष काटिन्। उनको नाममा एक टुक्रा पनि जग्गा छैन। उनी जग्गा प्राप्तिका लागि लामो समयदेखि संघर्षरत छन्। २०७७ फागुन ९ गतेदेखि २६ गतेसम्म प्रदेश राजधानी वीरेन्द्रनगरमा खेतीयोग्य जमिन माग्दै भएको आन्दोलनमा पनि सहभागी भइन्। त्यसबेला कर्णालीभरका बादी समुदायले मुख्यमन्त्री तथा मन्त्रिपरिषद्को कार्यालय अगाडि धर्ना दिए। सोही धर्नामा थिइन्, दैलेखकै तल्लो डुंगेश्वरकी लक्ष्मी बादी। उनले आफूहरूले गास, बास र कपासको माग गर्दै थुप्रै आन्दोलन गरेको बताउँछिन्। लामो समयदेखि सरकारसँग खेतीयोग्य जमिन माग्दै आन्दोलन गरिरहे पनि माग पूरा हुन नसकेको उनको दुखेसो छ। जग्गा प्राप्तिका लागि आन्दोलन गर्दागर्दै हामी त थाकिसक्यांै, तर, अहिलेसम्म केही पाएनौँ, उनले भनिन्। देशमा धेरै राजनीतिक तथा आर्थिक परिवर्तन भए पनि बादी समुदायले जग्गा नै नपाएको बादी समुदायका अगुवा हिक्मत बादी बताउँछन्। देशमा राजनीतिक व्यवस्था बदलिए पनि बादी समुदायको अवस्थामा सुधार नआएको उनको भनाइ छ। लुम्बिनी, कर्णाली र सुदूरपश्चिम प्रदेशमा भएको एक अध्ययनले ४६ प्रतिशत बादीको आफ्नै नाममा कुनै किसिमको जग्गा नरहेको उनले बताए। ५७ प्रतिशत बादी समुदाय ऐलानी, सरकारी तथा अरूको निजी स्वामित्व रहेको जमिनमा बसोबास गरिरहेको एक अध्ययनले देखाएको छ। कर्णालीका बादी समुदायको विकास र उत्थानका लागि प्रतिवेदन पेस गर्न गठित कार्यदलको हालै जारी प्रतिवेदनमा कर्णालीका सुर्खेत, दैलेख, कालिकोट, जाजरकोट, सल्यान र रुकुम पश्चिमका अधिकांश बादी घरपरिवार भूमिहीन रहेको उल्लेख छ। प्रतिवेदनले अधिकांश बादी समुदायहरू ऐलानी, पर्ति, सरकारी जग्गामा बसोबास गरिरहेको र केही परिवार मात्र निजी स्वामित्वको जमिनमा बसे पनि उनीहरूको खेतीयोग्य जमिन नरहेको देखाएको छ। ऐलानी जग्गामा बसोबास गरिरहेका दैलेखको नारायण नगरपालिका र रुकुमपश्चिमको बादी बस्ती पहिरोको उच्च जोखिममा छ। जग्गा नहुँदा राज्यबाट प्रदान गर्ने बिजुली, पानी र नागरिकता प्राप्तीमासमेत समस्या देखिएको बादी अगुवाहरू बताउँछन्। बादी समुदायको परम्परागत पेसा संकटमा परिरहेको छ। परम्परागत पेसासमेत लोप हुन थालेपछि बादी समुदायको आर्थिक अवस्था दयनीय बन्दै गएको छ। उनीहरू पछिल्लो समय ज्यालामजदुरी, खोलामा गिट्टी कुट्ने, बालुवा निकाल्ने, माछा मार्नेजस्ता काम गरेर जीविकोपार्जन गर्न बाध्य छन्। दैलेखकी पवित्रा बादीले बजारमा गाडीको सामान लोड तथा अनलोड नगरे छाक नै नटर्ने बताइन्। कतिपय युवा, युवती तथा महिलाहरू मौसमी रोजगारीका लागि भारत जाने गरेको उनको भनाइ छ। उच्च गरिबीका कारण विद्यालय जाने उमेर समूहका बालबालिकासमेत कामको खोजीमा भारत जाने तथा देशभित्र पनि जोखिमपूर्ण मजदुरी गरिरहेका छन्। झन्डै ५३९५ प्रतिशत बादी समुदायका व्यक्तिहरू कामको खोजीमा देशभित्रै भौतारिरहेको र ८ प्रतिशत कामको खोजीमा भारत जाने गरेको अध्ययनले देखाएको छ। अध्ययनले वर्षभरि खान पुग्ने बादी समुदायको संख्या जम्मा २५ प्रतिशत मात्र रहेको देखाएको छ। बाँकी ७५ प्रतिशत बादी समुदायहरू भोकको चपेटोमा पर्ने गरेका छन्। नियमित आम्दानीको श्रोतको अभावले गास, बास र कपासको समस्या, गरिबी, सामाजिक विभेद जस्ता कारणले आत्महत्यामा वृद्धि भएको अध्ययनले देखाएको छ। राज्यबाट प्रदान गर्ने आधारभूत सुविधा तथा सेवामा पहुँचमा पुग्न नसकेको बादी समुदाय गरिबी तथा अशिक्षाको कारण विद्यालय जाने उमेर समूहका बालबालिका शिक्षाबाट टाढै छन्। बादी समुदायका ५० प्रतिशतभन्दा बढी नागरिकहरू कुनै न कुनै रोगबाट ग्रसित भएका र त्यसमध्ये २६ प्रतिशत बढी यौनजन्य संक्रमणबाट ग्रसित भइरहेको अध्ययन प्रतिवेदनमा उल्लेख छ। मौसमी कामको खोजीमा भारत जाने र यौनजन्य रोग लिएर आउने भएका कारण बादी समुदायका महिला तथा पुरुष यौनजन्य रोगबाट पीडित रहेको पाइएको छ। नेपाल सरकारले २०६५ जेठ २१ गते छुवाछूत मुक्त राष्ट्र घोषणा गर्यो। उक्त घोषणाको १६ वर्ष बितिसक्दा समेत यो समुदाय सामाजिक र सांस्कृतिक विभेदबाट मुक्त हुन सकेको छैन। कार्यदलको प्रतिवेदनमा दलितभित्रका बादी समुदायलाई दलित समुदायले नै अछुतको व्यवहार गर्ने गरेको उल्लेख छ। दलित समुदायभित्रै बादी समुदायलाई छुवाछूतको व्यवहार गरिने कारण जातका आधारमा हुने विभेदमा बादी समुदाय जातीय विभेदको दोहोरो मारमा परिरहेका छन्, प्रतिवेदनमा भनिएको छ। प्रतिवेदनमा महिला हिंसा तथा घरेलुहिंसा बढी हुने गरेको र महिला देहव्यापारका लागि विभिन्न मुलकमा बेचबिखनमा पर्ने गरेको उल्लेख छ। बादी समुदायमा बालविवाह, बहुविवाह, घरेलुहिंसा, महिलाहिंसा उच्च रहेको देखिएको छ। समुदाय उत्थानका लागि यस्ता छन् सुझाव कर्णालीमा बादी समुदायको हक अधिकार सुनिश्चितताका लागि संघर्षशील बादी संघर्ष समितिले ०७७ फागुन ९ गतेदेखि २६ गतेसम्म आवास सहितको खेतीयोग्य जमिन र रोजगारी लगायतका विभिन्न माग राखेर सुर्खेतमा आन्दोलन गरे। आन्दोलनकै क्रममा ०७७ फागुन २७ गते बादी संघर्ष समिति र प्रदेश सरकारबीच पाँचबुँदे सम्झौता भयो। प्रदेश सरकारकोतर्फबाट भूमि व्यवस्था, कृषि तथा सहकारी मन्त्रालयका तत्कालीन सचिव डा राजेन्द्र मिश्र र संघर्ष समितिका प्रदेश संयोजक हिक्मत बादीले हस्ताक्षर गरेका थिए। सम्झौतापछि कर्णालीमा रहेका बादी समुदायको उत्थान र विकासका लागि प्रतिवेदन पेस गर्न सरकारले कार्यदल गठन गरेको थियो। सम्झौता कार्यान्वयनका लागि २०७९ असार १५ गते बसेको प्रदेश सरकार मन्त्रिपरिषद् बैठकको निर्णयअनुसार मुख्यमन्त्री तथा मन्त्रिपरिषद्को कार्यालयका शासकीय सुधार महाशाखाका सचिवको संयोजकत्वमा बादी समुदायका दुई जना प्रतिनिधिसहित पाँच सदस्यीय कार्यदल गठन भएको थियो। कर्णालीमा रहेका बादी समुदायको सामाजिक, सांस्कृतिक, राजनीतिक आर्थिक शैक्षिक एवंक जनसंख्याको अवस्थाबारे अध्ययन गर्न बनेको कार्यदलले विभिन्न सुझावहरू दिएको छ। कार्यदलले तयार पारेको प्रतिवेदनमा बादी समुदाय भूमिहीनता, सुकुम्बासी, अति विपन्नता र आयआर्जन विमुखता बादी समुदायको प्रमुख समस्या रहेको उल्लेख छ। कार्यदलले सरकारी, पर्ति, ऐलानी, वनको जग्गामा बसोबास गरेका बादी समुदायलाई राष्ट्रिय भूमि आयोगमार्फत आवश्यक कार्ययोजना, मापदण्ड, कार्यविधि, कार्यतालिका र प्रणालीहरू तय गरी पुनस्र्थापना गर्नेपर्ने प्रदेश सरकारलाई सुझाव पेस गरेको छ। बादी समुदायलाई सम्भव भए एकै ठाउँमा एकीकृत नमुना बस्ती बनाएर आवाससहित खेतीयोग्य जमिन उपलब्ध गराउने, सम्भव नभए एउटै जिल्लामा एकै ठाउँमा बसोबास गर्ने व्यवस्था मिलाउन कार्यदलले सुझाव दिएको छ। एकीकृत नमुना बस्तीभित्र आधारभूत सेवा शिक्षा, स्वास्थ्य, खानेपानी र विद्युत्को सुविधा उपलब्ध गराउने कार्यदलको सुझाव छ। बादी परिवारका बालबालिकालाई स्थानीय तहबाट संरक्षण केन्द्रहरू स्थापना गरी उनीहरूको शिक्षा र भरणपोषणको व्यवस्था गर्नुपर्ने, बाल श्रममा लागेका विभिन्न अभावले विद्यालय छोडेका र छोड्न सक्ने विद्यार्थी पहिचान गरी उनीहरूको छुट्टै छात्राबासको व्यवस्था गर्नुपर्ने कार्यदलको सुझाव छ। उच्च शिक्षातर्फ डाक्टर, पाइलट, इन्जिनियर, चार्टर एकाउन्टेन, कृषि पशु विज्ञलगायतका क्षेत्रहरूमा योग्यता र क्षममा हेरी बादी समुदायका विद्यार्थीलाई छात्रवृतिको व्यवस्था गर्न कार्यदलले सुझाव दिएको छ। बादी समुदायको परम्परागत पेसाका रूपमा अपनाउँदै आएको मादल तथा बाद्यवादनको सामग्री बनाउने, जाल बुन्ने, सुल्पा बनाउने, जस्ता सीपको संरक्षणका लागि कच्चा पदार्थ र स्रोत साधनमा पहुँच पुर्याई आधुनिक प्रविधिको सहुलियत व्यवस्था र सीपको आधुनिक गर्न तालिम र सहुलियतपूर्ण ऋणको व्यवस्था गर्नुपर्ने कार्यदलले सुझाव दिएको छ। बादी समुदायमा रहेको ज्ञान, सीप, कला क्षमतालाई बजारसँग आबद्ध गराउन निजी क्षेत्रसँग सहकार्य गर्न प्रोत्साहनमूलक कार्यक्रम सञ्चालन गर्नुपर्ने कार्यदलको ठहर छ। बादी समुदाय आफ्नो छुट्टै परम्परा, संस्कृति संस्कार र आफ्नै सामाजिक संगठन भएको जातीको रुपमा परिचित छ। कुनै बेला घुमन्ते जीवनयापन गर्ने यो समुदाय केही दशकयता स्थायी रूपमा बसोबास गर्न थालेको छ। जनसंख्याको हिसावले अल्पसंख्यक, सामाजिक संरचनाअनुसार दलितभित्रको पनि अछुत व्यवहार भोगिरहेको बादी समुदाय अवसरहरूबाट बञ्चित सीमान्तकृत पीडित जाती हो। २०६८ को जनगणना अनुसार देशभर बादी समुदायको जनसंख्या ३८ हजार ६ सय ३ जना छ। सुदूरपश्चिम प्रदेशमा सबैभन्दा बढी १० हजार ७ सय ८६ र मधेश प्रदेशमा सबैभन्दा कम ५ सय ३६ जना बसोबास गर्छन्। कर्णालीमा बादी समुदायको जनसंख्या ५ हजार ६ सय १२ छ। देशमा धेरै राजनीतिक परिवर्तन भए। राजनीतिक व्यवस्था पनि बदलियोे। तर, बादी समुदायको अवस्था भने बदलिएन। अभाव र समस्याको जालोमा जेलिएर बाँच्नुपर्ने अवस्था छ।हिक्मत बादी, अगुवा बादी समुदाय मादल र सुल्पा बनाउने काम गथ्र्यौं। गाउँगाउँ गएर बेच्दा जीविकोपार्जनमा सहज थियो। अहिले त हामीले बनाएका मादल बिक्नै छोड्यो। पछिल्लो पुस्ता पनि यो काम गर्न मान्दैनन्। छाक टार्नै समस्या हुन थाल्यो। प्रेमबहादुर बादी पहिले नाच्थ्यौं, गाउँथ्यौं, गाउँगाउँ पुग्थ्यौं। मीठो खान र राम्रो लगाउन पाइन्थ्यो। अब त नाँच्ने र गाउने सबै बन्द भयो। अहिले मजदुरी नगरे भोकभोकै बस्नुपर्ने अवस्था छ। धनकला बादी"
त्रिकोणात्मक शृंखला : नेपालले आज नामिबियासँग खेल्दै,"लिगटुमा सात राष्ट्रको सहभागिता छ। काठमाडौं : नेपाली राष्ट्रिय क्रिकेट टोलीका कप्तान रोहित पौडेलले नेपाल, नामिबिया र स्कटल्यान्ड सम्मिलित त्रिकोणात्मक शृंखला नेपालका लागि महत्वपूर्ण रहेको बताएका छन्। मंगलबारबाट कीर्तिपुरस्थित त्रिवि मैदानमा सुरु हुने आईसीसी क्रिकेट विश्वकपअन्तर्गत लिगटु शृंखला अघि आयोजित पत्रकार सम्मेलनमा पौडेलले घरेलु टोली नेपालका लागि महत्वपूर्ण रहेको बताएका हुन्। यो शृंखला हाम्रा लागि एकदमै महत्वपूर्ण छ। आगामी शृंखला पनि यसैमै भर पर्छ। अन्तिम १२ वटा खेलमध्ये नौ खेल जित्नुपर्ने अवस्था छ, पौडेलले भने, सबै खेलाडी उच्च मनोबलका साथ मैदान उत्रिने छन्। हामी शारीरिक र मानसिक रुपमा तयारी अवस्थामा छौं। नेपाल शृंखलाको आयोजक भएकाले घरेलु मैदानको महत्व र सुविधा आफूहरूलाई रहेको कप्तान रोहितले बताए। घरेलु मैदानको फाइदा हामीलाई हुन्छ। यहाँको मैदानका बारेमा हामीलाई सबै थाहा छ, उनले भने। फागुन ९ गतेसम्म हुने शृंखलाको पहिलो खेलमा नेपालले मंगलबार नामिबियासँग खेल्नेछ। नेपालले दोस्रो खेल स्कटल्यान्डसँग शुक्रबार खेल्नेछ। यस्तै शनिबार नेपालले नामिबियासँग दोस्रो खेल खेल्दा स्कटल्यान्डसँग फागुन ९ गते पुनः प्रतिस्पर्धा गर्नेछ। लिगटुमा सात राष्ट्रको सहभागिता छ। स्कटल्यान्ड ३२ खेलमा २२ मा जित र ८ मा हारका साथ ४६ अंक जोडेर अंक तालिकाको शीर्ष स्थानमा छ। ३६ खेलमा ४४ अंकका साथ ओमान दोस्रो स्थानमा छ। ३० खेलमा ३७ अंक जोडेको नामिबिया तेस्रो स्थानमा छ। ३६ खेलमा ३५ अंक बनाएको अमेरिका चौथो, २६ खेलमा २७ अंक बटुलेको यूएई पाँचौं, २४ खेलमा १८ अंक जोडेको नेपाल छैटौं र २८ खेलमा पाँच अंक मात्रै बनाएको पपुवा न्युगिनी अन्तिम स्थानमा छ।"
रेडियो तरंग : महत्त्वपूर्ण प्राकृतिक स्रोत,"रेडियो तरंग अधिकतम उपयोग हुँदा व्यावहारिक रूपमा यो धेरै कारणले अत्यन्तै सीमितता हुन्छ। रेडियो फ्रिक्वेन्सी (आवृत्ति) वा तरंगबारे नसुनेको मानिस नेपालमा कमै होलान् तर यो प्राकृतिक स्रोत भनी परिभाषित गर्दा धेरै प्राकृतिक स्रोत विज्ञहरूलाई पनि अनौठो वा अचम्म लाग्न सक्छ। सामान्य बोलीचालीको भाषामा प्राकृतिक स्रोत भन्नाले प्रकृतिमा उपलब्ध सजीव तथा निर्जीव वस्तुलाई चिनिन्छ। परिस्थिति र सान्दर्भिकताअनुसार प्राकृतिक स्रोतको परिभाषा धेरै तरिकाले गरिए। तापनि संयुक्त राष्ट्र संघ र सहकार्य संस्थाहरूले दिएको परिभाषाअनुसार प्राकृतिक स्रोत भन्नाले प्रकृतिमा विद्यमान जीवित तथा निर्जीव स्रोतहरू छन्। जसलाई मानिसको न्यूनतम श्रम, समय र सीप वा प्रविधिको प्रयोग पछि वित्तीय पुँजीमा परिणत गराउन सकिने वस्तु तथा पदार्थहरूलाई प्राकृतिक स्रोत भनिन्छ भनि परिभाषित गरेको छ। प्रकृतिमा पाइने यस किसिमका पुँजी, सम्पदा तथा सम्पत्तिले आर्थिक गतिविधिमा कच्चामाल र ऊर्जाका रूपमा मानव समुदायलाई मनग्ये लाभ प्रदान गर्न सक्छ। सौर्य तथा वायु ऊर्जा, पानी, जमिन वा ढुंगामाटो, खानी, जीवजन्तु, वन, जीवाश्म इन्धनलगायत पदार्थलाई प्राकृतिक स्रोतको विभिन्न रूपमा लिइन्छ। प्राकृतिक स्रोतहरूलाई मूर्त तथा अमूर्त प्राकृतिक स्रोत वा नवीकरणीय तथा अनवीकरण भनी वर्गीकरण गरिए पनि रेडियो तरंगलाई नवीकरणीय प्राकृतिक स्रोतमा वर्गीकृत गरिन्छ। तर, यो पृथ्वीको वातावरण र अन्तरिक्षवरपर उपलब्ध हुने महत्वपूर्ण प्राकृतिक स्रोत हो। खनिज तथा पेट्रोलियम पदार्थ रित्तिए पनि यो स्रोत रित्तिँदैनन्। यसको भण्डार असीमित छ। यस स्रोतलाई नदीको पानी सामान हो जसलाई खानेपानी, सिँचाइ, विद्युत्, मनोरञ्जन, माछापालन, यातायात, धार्मिक कार्यलगायतका विविध उद्देश्यका लागि उपयोग गरेजस्तै यस स्रोतलाई पनि मोबाइल, टेलिभिजन, टेलिफोन, हवाई सेवा, अन्तरिक्ष, सामुद्रिक क्षेत्रको सेवालगायत अनेकौं क्षेत्रमा प्रयोग हुन्छ। यसलाई पानी र हावाजस्तै प्रदूषित गराउन सक्ने र पृथ्वीको अन्य प्राकृतिक स्रोतजस्तै दुरुपयोग तथा विकृति पनि गर्न सक्छ भनी अमेरिकन वातावरण कानुनका विज्ञ तथा कूटनीतिज्ञ क्रिस्टिन ए हर्टर जुनियरले भनेका छन्। विगतमा रेडियो तरंग प्राकृतिक स्रोत हो वा होइन भनी विश्व समुदाय नै द्विविधामा थिए। नेपालको सन्दर्भमा केही समयअघि दूरसञ्चार सेवासित सम्बन्धित रेडियो तरंगलाई प्राकृतिक स्रोत हो वा होइन भनी सर्वोच्च अदालतमा दर्ता भएको मुद्दालाई तत्कालीन कामु प्रधानन्यायाधीश दामोदरप्रसाद शर्मा र माननीय न्यायाधीश तर्कराज भट्टको संयुक्त इजलासले २०७० असोज १ मा रेडियो तरंगलाई प्राकृतिक स्रोतसरह भन्ने आशयको फैसला भएको छ। यसैगरी अमेरिकी सर्वोच्च अदालतले विभिन्न समयमा धेरैपटक रेडियो तरंग दुर्लभ प्राकृतिक स्रोत हो भनी फैसला गरेको छ। अमेरिकी राष्ट्रपति जर्ज बुसले पनि रेडियो तरंगलाई महत्वपूर्ण तथा सीमित प्राकृतिक स्रोत हो भनी स्वीकारेको छ। युरोपियन युनियनका सदस्य मुलुकका संसद्हरूमा हरित पत्रको खेस्रा तयार हुँदा रेडियो तरंगलाई दुर्भल तथा महत्वपूर्ण प्राकृतिक स्रोत हो भनी चित्रण गरिएको छ। आइरिस सरकारले यस रेडियो तरंगलाई अन्तर्राष्ट्रिय प्राकृतिक स्रोत हो भनेको छ। चेक गणतन्त्रको संविधानअनुसार युरोपियन संसद्लाई रेडियो तरंगलाई सीमित किसिमको प्राकृतिक स्रोत हो भनी जानकारी गराएको छ। अझ फिनिस सरकारले रेडियो तरंगको उपलब्ध स्रोतमा प्रयोगकर्ताबीच प्रतिस्पर्धा बढिरहेकाले यो दुर्लभ प्राकृतिक स्रोत हो भनी युरोपियन युनियनलाई सूचित गरेको छ। जसरी शान्त तलाउमा ढुंगा फाल्दा पानी हलचल भई निरन्तर रूपमा केही समय तरंगहरू सिर्जना हुन्छ, त्यसरी नै ध्वनिका तरंगहरू वातावरणमा तरंगित भई कुनै एक निश्चित बिन्दुमा पुगेपछि बिलाउँछ। तर, विद्युत् चुम्बकीया वर्णपटमा प्रसारण हुने भएकाले ध्वनि वा आवाज लामो दूरीसम्म भ्रमण गर्छ वा पुग्छ। त्यसैले रेडियो तरंग दूर देश वा महादेशसम्म सुनिन्छ। विश्वको कुनै पनि कुनबाट टेलिभिजन, टेलिफोन वा भाइबर, म्यासेन्जर, ह्वाट्सएप आदि प्रविधिबाट बोल्न र दृश्यसहित वार्ता सकिने परिस्थिति रेडियो तरंगको कारणले नै हो। यसैगरी पृथ्वीको सतहमा हुने गतिविधि दूर संवेदन प्रविधिबाट गाडीको ढोका खोल्ने, टिभी खोल्न वा बन्द गर्न, घरको ताला खोल्ने वा बन्द गर्ने, माइक्रो ओभनमा खाना तताउने, विद्युतीय हाजिरीलगायत भीड, बजार कार्यालयका वा व्यापारको गतिविधि निगरानी राख्ने सीसीटिभीसहित अनेकौं विद्युतीय उपकरणलगायत अन्तरिक्षसम्मको सम्पर्क गर्ने प्रमुख कारण रेडियो तरंग नै हो। वातावरणमा रेडियो तरंगको प्रमुख स्रोत वा माध्यम हो। रेडियो तरंगले कसरी काम गर्छ भनी जिज्ञासा हुनु स्वाभाविक हो। जसरी ध्वनि वा आवाजहरू तार वा टेलिग्राम खासगरी तामा वा फाइबर केवलमा प्रसारण हुन्छ, त्यसरी नै रेडियो तरंग प्रसारण हुन्छ। यसले आवाज बोक्ने वा ओसार्ने काम गर्छ। ध्वनि रेडियो तरंगमा अधिरोपित भई सिर्जना भएको अवस्थालाई लय वा ताल भनिन्छ। यही लय आवश्यकताअनुसार विभिन्न प्रविधिमा प्रयोग गरी प्रसारण हुन्छ। तारहरूका दुई निश्चित बिन्दु खासगरी उत्पतिको केन्द्रबाट प्रापक वा पाउने बिन्दुबिचमा सम्पर्क गरी प्रयोग भएजस्तै रेडियो तरंग पनि त्यसरी जोडिएर गतिशील सञ्चार, रेडियो प्रसारण आदिमा प्रयोग गरिन्छ। यस रेडियो तरंगको विकासित रूपमा प्रविधिको प्रयोगद्वारा टेलिफोन, टेलिभिजन, मोबाइल, इन्टरनेटजस्ता रेडियो तरंगमा आधारित ठूलो सेवा उद्योगका रूपमा स्थापित भएको छ। रेडियो तरंगको इतिहास केलाउँदा सन् १८८७ मा जर्मन भौतिकशास्त्री हेनरिच रुडोल्फ हर्जले पहिलोपटक वातावरणमा रेडियो तरंगको अस्तित्वबारे निर्णय पुगी प्रदर्शनीसमेत गरेका थिए। सन् १९०१ मा इटालीयन वैज्ञानिक गुग्लिइमो मार्कोनीले मानव जीवनमा सञ्चारका लागि महत्वपूर्ण साधन हो भनेको थिए। यसलाई धेरै प्रयोगात्मक अभ्यासले समेत प्रमाणित गरेका थिए। यो प्रविधि पहिलो विश्व युद्धताका सैनिकहरूले व्यापक प्रयोग गरेका थिए। बोलीचालीको भाषामा विद्युत् चुम्बकीय वर्णपटलाई रेडियो तरंग पनि भनिन्छ। रेडियो तरंग लम्बाइलाई आवृत्ति भनिन्छ। यही आवृत्ति मापन गर्नेे एकाइको नाम तरंग अविष्कारक उनै हेनरिच रुडोल्फ हर्जको सम्झनामा हर्ज भनी नामकरण गरिएको छ। अन्तर्राष्ट्रिय दूरसञ्चार संघले तरंग लम्बाइको आधारमा सुष्म तरंग, लघु तरंग, मध्यम तरंग र दीर्घ तरंगमा वर्गीकरण गरिन्छ। सामान्यतय १ मिमिदेखि १० सेन्टिमिटर तरंग लम्बाइलाई सुष्मतरंग भनिन्छ। १ देखि १०० मिटर तरंग लम्बाइ भएको रेडियो तरंगलाई लघु तरंग भनिन्छ। १०० मिटरभन्दा बढी ९९९ मिटर बीचको लम्बाइलाई मध्यम तरंग र १ देखि १० किलोमिटरसम्म लामोे तरंग लम्बाइ भएको रेडियो तरंगलाई दीर्घ तरंग भनिन्छ। वातावरणमा रहेको रेडियो तरंगलाई क्षमताअनुसार विभिन्न वर्गमा वर्गीकृत गरिएकाले सैनिक तथा गैरसैनिक क्षेत्रहरूमा व्यापारिक प्रयोजनका लागि उपलब्ध रेडियो तरंग भिन्न भिन्न हुन्छ। देशको विभिन्न भागमा रहेको अडियो, भिडियो अर्थात् रेडियो, टेलिफोन, टेलिभिजन, मोबाइलमा प्रयोग हुने तरंग लम्बाइहरू फरकफरक हुन्छ। यसअनुसार ३ हर्जदेखि ३ हजार गेगा हर्जबीचको एकाइलाई रेडियो तरंग भनिन्छ। यसपछिको वर्णपटबाट प्रकाश तरंग सुरु हुन्छ। यसबीचको हिस्सालाई आवश्यकताअनुसार विभाजन गरी विभिन्न उद्देश्यका लागि उपयोग गरिन्छ। उदाहरणका लागि अडियो, भिडियो तथा डिजिटल आदि। रेडियो तरंग अधिकतम उपयोग हुँदा व्यावहारिक रूपमा यो धेरै कारणले अत्यन्तै सीमितता हुन्छ। यसका लागि निश्चित प्रविधिको उपकरण बनाई केही निश्चित दायराका वर्णपट प्रयोग गरिन्छ। उदाहरणका लागि ७० गिगाहर्ज रेडियो तरंग उपयोग गर्न व्यावहारिक प्रविधिहरू विकास गरी उच्चतम आवृत्तिपटि उपयोग गर्दै आएको छ। प्रसारण चरित्र र कार्य सम्पादनको आधारमा रेडियो तरंग आवृत्तिलाई अझ ८ वर्गमा अर्को किसिमले वर्गीकरण गर्ने प्रचलन छ। सबैभन्दा पहिले १ अति कम आवृत्तिमा धेरै लामो तरंग लम्बाइ (१०० किमिदेखि १० किमि) हुन्छ। यस रेडियो तरंगलाई ब्यान्ड अंक ४ मा राखिएको छ। यो व्यान्डको तरंगले लामो दूरीसम्म पुग्छ। २ कम आवृत्तिमा कम तरंग लम्बाइ (१० देखि १ किमी) लामोलाई ब्यान्ड अंक ५ मा राखिन्छ। यो जमिनको नजिक लामो दूरसम्म प्रसारण हुन्छ। यस तरंगले भौतिक तथा विद्युतीय हस्तक्षेप भई थोरै सूचना बोक्ने भएकाले बैमानिक क्षेत्रमा बढी प्रयोग हुन्छ। ३ मध्यम आवृत्तिमा तरंग लम्बाई (१ किमिदेखि ५०० मिटरसम्म) लामो हुन्छ। रेडियो आवृत्तिलाई प्रसारण किसिम वा कार्यक्षेत्रको १२ ब्यान्डमा विभाजन गरेको छ। ब्यान्डविथ भन्नाले दुई कम्प्युटरबीच टेलिफोनको माध्यमबाट सूचनाको परिमाण मापन गरिने विधि हो। यस ब्यान्डको कार्य क्षेत्रमा उपयोगको दृष्टिकोणले प्रसारण, हवाई ब्यान्ड, सामुद्रीक ब्यान्ड, सेवामूलक वा एम्याटर रेडियो आवृत्ति, नागरिक वा निजी रेडियो सेवा ब्यान्ड, औद्योगिक, वैज्ञानिक तथा चिकित्सिय सेवा ब्यान्ड, स्थलगत घुमन्ते ब्यान्ड, रेडियो ब्यान्ड र राडर ब्यान्ड गरी नौ प्रकारमा रेडियो तरंगलाई विभाजन गरिएको छ। विश्वमा रेडियो तरंगको उपयोग गर्ने क्षेत्र बृहत छ। उदाहरणका लागि रेडियो तरंग सबै क्षेत्रमा खासगरी सार्वजनिक क्षेत्रदेखि जलीय क्षेत्रका सागर वा महासागरमा जलयानहरू, वायुमण्डलमा उड्ने वायुयान वा विमान वा बैमानिक क्षेत्र, स्थलीय वातावरण वा भूमिमण्डलका विविध जीवन क्षेत्रहरू खासगरी रेडियो प्रसारण, सैनिक, अर्धसैनिक, पुलिस, यातायात, स्वास्थ्य सेवा, विद्युतीय क्षेत्र, वातावरणलगायत क्षेत्रमा प्रयोग गर्दै आएका छन्। पहिलो विश्व युद्धमा सैनिक क्षेत्रले अधिक प्रयोग गरे भने पछिल्ला समयमा गैरसरकारी क्षेत्रमा पनि अधिक उपयोग भई हाल दूरसञ्चार क्षेत्रमा आधारित ठूला उद्योग स्थापित भइसकेको छ। रेडियो तरंगबिना आजको आधुनिक संसार असम्भवजस्तो भएको छ। कुनै आवाज रेडियो तरंगमा परिणत भई वायुमण्डलमा तरंगित भएर उत्पत्तिको स्रोतबाट अर्को बिन्दु (प्रापक) सम्म पुर्याउने वा पुग्ने शक्ति नै रेडियो तरंग हो। त्यसैले हामीले दैनिक रुपमा प्रयोग गरिने विद्युतीय तरंगमा आधारित उपकरणहरू छन्। जस्तै, अधिकांश मानिसको हातमा हुने मोबाइल फोन, सुन्ने रेडियो तथा हेर्ने टेलिभिजन, पराम्परादेखि प्रचलनमा रहेको स्याटलाइट टेलिफोन, शिक्षित समुदायको लोकप्रिय साधन इन्टरनेट आदि विद्युतिय उपकरणबाट प्राप्त सेवा रेडियो तरंगमा आधारित छ। रेडियो तरंग वर्णपट एक किसिमको ऊर्जाको रूप हो। ऊर्जालाई न त सिर्जना न त नष्ट गर्न सकिन्छ। यसको उपयोगका लागि नियमगन जरुरी छ। सामान्य भाषामा रेडियो तरंग व्यवस्थापन र नियमगन गर्न अरूभन्दा भिन्न भएकाले त्यति सहज छैन। रेडियो तरंग उपयोग गर्ने माध्यमबीच हस्तक्षेत्रको सम्भावनालाई नियमगन गर्न यसको प्राविधिक चरित्र, प्रसारण केन्द्र र वातावरणबारे गहिरो विश्लेषण गर्ने विशेष किसिमको नियमगन संरचना आवश्यक पर्छ। यी सबैका लागि विश्वमा अन्तर्राष्ट्रिय दूरसञ्चार संघ छ भने राष्ट्रियस्तरमा दूरसञ्चार प्राधिकरणले नियमगन गर्दै आएको छ। नेपाल दूरप्रञ्चार प्राधिकरणले राजस्व, फ्रिन्यून्सी फि, ग्रामीण दूरसञ्चार विकास कोषको शीर्षकमा बर्सेनि अरबौ रुपैयाँ राजस्व संकलन गर्दैै आएको छ। यो प्राकृतिक स्रोतको रोयल्टी भएकाले अन्तरसरकारी वित्त व्यवस्थापन ऐन २०७४ अनुसार वितरण हुनु जरुरी छ। यसतर्फ सम्बन्धित निकायको ध्यान जानु जरुरी छ। गुरुङ संरक्षणविद् हुन्।"
अबको राष्ट्रपति कस्तो ?,"राष्ट्रपति, राज्यको विशिष्ट पद हो, विशेषाधिकार होइन। गणतन्त्रको प्रतीक हो। राष्ट्रिय एकताको बिम्ब हो। राष्ट्रको अनुहार हो। त्यो अनुहारलाई जति चम्कायो, राष्ट्र उति चम्किलो हुन्छ। मुलुकको छवि उति बढ्दै जान्छ। मुलुक अहिले नयाँ राष्ट्रपतिको खोजीमा छ। यही महिना देशले तेस्रो राष्ट्रपति पाउनेछ। गणतन्त्र नेपालको पहिलो राष्ट्रपतिको रेकर्ड डा रामवरण यादवको नाममा बन्यो। समुदायगत आधारमा पहिलो राष्ट्रपति मधेसले पायो। डा यादव राजनीतिक आन्दोलनमा अनवरत रूपमा लागेको व्यक्तित्व भएकाले राजनीतिकसामाजिक क्षेत्रमा बेग्लै परिचय र स्थान पनि सँगसँगै बन्यो। दोस्रो राष्ट्रपति श्रीमती विद्यादेवी भण्डारी हुनुभयो। उहाँ महिला भएको कारण लैंगिक हिसाबमा अर्को विशिष्टता रह्यो। मुलुकले दोस्रो राष्ट्रपतिको रूपमा पहिलो महिला राष्ट्रपति पायो। उहाँ राजनीतिक आन्दोलन अझ विशेषगरी महिला मुक्ति र संघर्षको क्षेत्रमा अनवरतरूपमा क्रियाशील व्यक्तित्व हो। यस अर्थमा राज्यको उपल्लो तहमा उहाँको दुई कार्यकाल अलगै पहिचान बनाउन समर्थ रह्यो। नयाँनयाँ अभ्यास भएका कारण दुवै राष्ट्रपतिका सन्दर्भमा कतिपय विषयहरू बहसमा छन्। पक्ष विपक्षमा तर्क वितर्क भए, अझै हुँदै जानेछन्। कतिपय नजिर बनेर रहलान्। कतिपय भविष्यका लागि पाठ बन्लान्। र, कतिपय स्वाभाविक र सही थियो भन्ने स्थापित पनि हुँदै जालान्। अथवा विवादित बनेर रहिरहन पनि सक्लान्। गणतन्त्र आएको धेरै लामो समय नभएकाले तेस्रो राष्ट्रपति पनि कुनै न कुनै रूपमा विशिष्ट रहनेमा सन्देह छैन। पहिचानका दृष्टिले नयाँ रेकर्ड बन्ने नै छ। त्यसमा शंका छैन। यद्यपि राष्ट्रिय दायित्व निर्वाहका सन्दर्भमा नयाँ राष्ट्रपतिले नयाँ उचाइ प्राप्त गर्ने अवस्था बन्ला कि नबन्ला भन्ने प्रश्न भने उहाँको छनोट र भूमिकामा निर्भर हुनेछ। यो अहिलेका लागि जिज्ञासाको विषय भए पनि चिन्ताग्रस्त हुने अवस्था भने होइन। पदीय जिम्मेवारी प्राप्त भएपछि व्यक्तिको व्यवहारमा हुने परिवर्तनले पनि कतिपय विषयको निर्धारण गर्छ। विगतले भविष्यको आकलन गर्न मद्दत गर्छ तर निष्कर्षमा पुर्याउँदैन। अवसर पाएपछि सामान्य परिचय भएको व्यक्तिले विशिष्ट योगदान दिएर ऐतिहासिक छाप छोड्न सफल भएका थुप्रै उदाहरण छन्। राष्ट्रपतिको निर्वाचन राष्ट्रिय सभा, प्रतिनिधिसभा र प्रदेशसभा सदस्य सम्मिलित निर्वाचक मण्डलबाट निश्चित मतभारको आधारमा छनोट हुने संवैधानिक व्यवस्था छ। यो मूलतः दलीय प्रतिनिधित्व गर्ने जनप्रतिनिधिले छनोट गर्ने विधि हो। परिणाममा यो केवल एउटा प्रक्रियामा सीमित छैन। राजनीतिक रूपमा यसको दायरा व्यापक छ। तेस्रो राष्ट्रपति निर्वाचनको पूर्वसन्ध्यासम्म आइपुग्दा त दलहरूले राष्ट्रपति निर्वाचनलाई एउटा संवैधानिक दायित्व निर्वाहको प्रक्रियाभन्दा रणनीतिक दाउपेचको विषय नै बनाइसकेका छन्। यसमार्फत शक्ति संघर्षको अभ्यास गर्ने प्रयास भइरहेकाले यसमा सत्ता समीकरण जोडिएको छ। गठबन्धनको भविष्य गाँसिएको छ। सरकार र गठबन्धन निर्माणविनिर्माणको प्रक्रिया अन्तर्निहित भइसकेको छ। तत्कालीन समीकरण मात्र होइन, सुदूर भविष्यसम्म यसको असर पर्ने अवस्था छ। यस कोणबाट यो राजनीतिक विषय बनेको छ। राष्ट्रपतिको निर्वाचन मुलुकको आन्तरिक विषय हो। यद्यपि घटनाक्रमले यो प्रक्रिया आन्तरिक शक्ति परीक्षण वा सन्तुलनको परिचायक मात्र हुने स्थिति छैन। यसमा बाह्य पक्ष पनि कारक बन्ने सम्भावना देखिँदै छ। यस अर्थमा राष्ट्रपतीय निर्वाचनसँग भूराजनीतिक प्रभाव र स्वार्थको खेल पनि गाँसिन पुगेको छ। जसका कारण मुलुकको सार्वभौमिकता र राष्ट्रिय सुरक्षामाथिको चुनौती थपिएको छ भने राष्ट्रिय स्वाभिमान र आत्मसम्मानको सवालसमेत पेचिलो बनेको छ। बाह्य चासोलाई सम्बोधन गर्ने प्रवृत्ति नेपाली राजनीतिमा मौलाउँदै गएको कसैबाट छिपेको छैन। त्यो प्रवृत्ति यसमा प्रकट नहोस् भनेर सबै पक्ष गम्भीर हुन जरुरी छ। कामना गरौं सिंगो राष्ट्रले गौरव गर्न लायक व्यक्तित्व नै नयाँ राष्ट्रपति बनेर शीतल निवास पुग्नु हुनेछ। निर्वाचन र त्यसअघि वा पछि दलबीच हुने सम्बन्धले राष्ट्रपति संस्थाको ओज निर्धारण गर्छ। दलहरूको निहित स्वार्थमा राष्ट्रपतिको सर्वोच्चता, सर्वस्वीकार्यता र आधिकारिकतामाथि प्रश्न उठाइरहने अवस्था सिर्जना गरिएमा राष्ट्रपति व्यक्तिमात्र होइन, संस्था नै कमजोर हुन जान्छ। त्यस्तो अवस्थामा भूराजनीतिक दबाब त्यस संस्थामाथि अरू थपिँदै जान्छ। र, राष्ट्रपतिले त्यसलाई थेग्न नसक्ने स्थिति आउन सक्छ। राष्ट्रपतिले थेग्न नसक्ने अवस्था आउनु परिणामतः मुलुकले नै थेग्न नसक्नु हो। सामान्य प्रक्रियामा नयाँ राष्ट्रपति दलबीचको शक्ति बाँडफाँटको क्षेत्र हो। वर्तमान सत्ता गठबन्धन बन्दा जसरी सहमति बनेको छ, त्यसैअनुसार यसको कार्यान्वयन हुनुपर्ने हो। यसलाई जति बढी बहसको विषय बनायो, उति राजनीतिकरण हुँदै जाने स्थिति बन्छ। एकताको प्रतीक हुनुपर्ने संस्था विभाजनको कारक जस्तो बन्न पुग्छ। दलीय आधारमा मुलुकमा विभाजन वा विवादको अवस्था आउँदा सबै दलले वा दलबाहिरको व्यक्तिले समेत आशाको नजरले हेर्नुपर्ने मियो संस्था आफैं रक्षात्मक स्थितिमा पुग्छ। राष्ट्र प्रमुख नै रक्षात्मक स्थितिमा रहँदा मुलुकले अनेक जटिलताको सामना गर्नुपर्ने हुन सक्छ। यसले संस्थाको गरिमा घटाउँछ। फलतः गणतन्त्र कमजोर बन्दै जान्छ। परिवर्तन उल्टाउन खोज्नेलाई मद्दत पुग्छ। प्रणालीमाथि नै आघात पुग्छ। अनिष्टको खतरा हुन्छ। नेपालको राष्ट्रपति सीमित संवैधानिक दायित्व पूरा गर्ने सम्मानित संस्था हो। सामान्य अवस्थामा यसमा कुनै पनि विशिष्ट राजनीतिक अधिकार छैन। स्वविवेक प्रयोग गर्ने ठाउँ अत्यन्तै सीमित छ। पदसोपानमा प्रधानमन्त्रीभन्दा माथि छ। यस अर्थमा सरकारभन्दा माथि जस्तो देखिए पनि यो सरकारकै अभिन्न अंग हो। राज्यको विशिष्ट पद हो, विशेषाधिकार होइन। गणतन्त्रको प्रतीक हो। राष्ट्रिय एकताको बिम्ब हो। राष्ट्रको अनुहार हो। त्यो अनुहारलाई जति चम्कायो, राष्ट्र उति चम्किलो हुन्छ। मुलुकको छवि उति बढ्दै जान्छ। यसलाई कसैले पनि न दलीय फाइदाका लागि प्रयोग गर्न उचित हुन्छ न विवादित बनाउन जायज हुन्छ। अहिले कुनै दल विशेषले यो पदलाई अघि सारेर आफ्नो हित साधना गर्ने प्रवृत्ति मौलाएको छ। आफ्नो हितमा हुँदा राष्ट्रपतिको गुणगान गाउने र अहितमा हुँदा तत्क्षण नै उछित्तो काढ्ने प्रवृत्ति नेपाली राजनीतिमा हावी छ। यस्तो प्रवृत्तिबाट यो संस्थालाई जोगाउनु आजको प्रमुख चुनौती हो। अघिल्लो राष्ट्रपतिका बेला प्रधानसेनापति प्रकरण जबर्जस्त रूपमा उठ्यो। त्यसमा उहाँले चालेको कदमलाई हेर्ने दृष्टिकोणमा राजनीतिक रूपमा देश विभाजित बन्यो। प्रधानमन्त्रीले नै पदत्याग गर्नुपर्ने अवस्था सिर्जना हुँदा मुलुकको वास्तविक कार्यकारी प्रमुख को हो भन्ने अहं प्रश्न खडा गर्यो। नयाँ संविधानमा यसको निरूपण गरिनुपर्ने थियो, गरिएन। पछिल्लो राष्ट्रपतिबाट नागरिकता विधेयकमाथि प्रमाणीकरण नगरिएको विषय यसैगरी बहसमा आयो। यसले संसद्को अधिकार क्षेत्र संकुचित गरेको एकथरीको तर्क रह्यो भने अर्कोथरिको तर्क संविधान र राष्ट्रियताको सन्दर्भमा राष्ट्रपतिको कदम जायज थियोे भन्ने रह्यो। प्रक्रिया र अन्तर्वस्तु दुवै माथि अनेक कोणबाट बहस जारी छ। त्यसैगरी पूर्ववर्ती सरकारले पेस गरेको मुद्दा खारेजीसम्बन्धी पछिल्लो अध्यादेश राष्ट्रपतिबाट स्वीकृत नभएको अर्को विषय पनि बहसमा छ। यद्यपि नयाँ संसद्को निर्वाचन भइसकेको अवस्थामा दीर्घकालीन असर गर्ने गरी बहिर्गमन हुँदै गरेको सरकारले पेस गरेको अध्यादेशलाई थाँती राखेर राष्ट्रपतिले संवैधानिक दायित्व पूरा गरेको तर्क पनि सँगसँगै आएको छ। दल विभाजनसम्बन्धी अध्यादेशमाथिको स्वीकृतिको विषयमा पनि अर्काथरीको गुनासो छ। किनभने दलसम्बन्धी ऐनमा केन्द्रीय कार्यसमिति र संसदीय दल दुवैमा ४० प्रतिशत सदस्यले मात्र दल विभाजन गर्न पाउने व्यवस्था छ। अघिल्लो सरकारले त्यही व्यवस्थामा दुवैतर्फको ४० प्रतिशतलाई एकातर्फ मात्र अर्थात् र को सट्टा वा बनाउँदा अध्यादेश फिर्ता लिनुपर्ने स्थिति बनेको थियो। तर, देउवा सरकारले हठात रूपमा संसद् अधिवेशन अन्त्य गरी तत्काल केन्द्रीय समिति वा संसदीय दलमा २० प्रतिशत सदस्यले दल विभाजन गर्न पाउने व्यवस्था गरिएको अध्यादेश सिफारिस गर्यो। राष्ट्रपतिको पूर्वआबद्धता रहेको दल नै विभाजित गर्ने यस्तो अध्यादेशलाई समेत तत्कालै स्वीकृत गरिएको थियो। राष्ट्रपतिको जिम्मेवारीमा पुग्नु अघिको दलीय आबद्धता वा वैचारिक निकटतालाई जिम्मेवारीमा पुगेपछि औपचारिकरूपमा मात्र होइन, कार्यसम्पादनको क्रममा पनि त्याग्नै पर्दछ। अर्को पक्षले पनि जुनसुकै निर्णयलाई पनि त्यही चस्माबाट हेर्नु हुँदैन। यसअघिका दुवै राष्ट्रपतिका सन्दर्भमा मात्र होइन, आगामी राष्ट्रपतिका सन्दर्भमा पनि यसलाई मध्यनजर राखिनु पर्दछ। व्यक्ति जो आए पनि दलीय पूर्वसम्बन्ध वा कुनै संगठनात्मक पूर्वआबद्धतासँग जोडेर हेर्ने हो भने यस्तो विवाद अनन्तकालसम्म रहिरहनेछ। राष्ट्रपतिको पदमा रहने व्यक्ति मात्र होइन, उपराष्ट्रपति, सभामुख, राष्ट्रियसभा अध्यक्ष, उपसभामुख, उपाध्यक्षको सन्दर्भमा पनि उठिरहन्छ। प्रधानन्यायाधीश वा न्यायाधीशदेखि संवैधानिक पदमा रहने व्यक्तिको हकमा पनि यसको हिसाब किताब भइरहन्छ। स्वतन्त्र भूमिका वा साझा व्यक्तित्वको रूपमा रहनुपर्ने अन्य पद वा जिम्मेवारीमा पनि यो आकर्षित हुन्छ। यसर्थ पहिले कस्तो थियो भन्ने विषय उसको आचरण र नैतिकता, कार्यसम्पादन क्षमता, संवैधानिककानुनी व्यवस्थाको पालना, परिर्वतनमा योगदान, राष्ट्रिय एजेन्डाप्रतिको दृष्टिकोण, विद्यमान राजनीतिक प्रणालीप्रतिको प्रतिबद्धताका सन्दर्भमा आकर्षित हुन्छ। त्यसमा घनीभूतरूपमा बहस हुनुपर्दछ। तर, दलीय वा वैचारिक आबद्धताको आधारमा आग्रह वा पूर्वाग्रह राखिनु हुँदैन। छनोट अघिको पृष्ठभूमि जे भए पनि त्यो दायित्वमा पुगेपछि उसले कस्तो भूमिका निर्वाह गरिरहेको छ भन्ने वस्तुगत आधारमा मूल्यांकन हुनुपर्छ। स्वच्छ प्रतिस्पर्धा लोकतन्त्रको उच्चतम अभ्यास हो। त्यसलाई संकुचित गर्ने वा त्यसबाट भाग्नका लागि गरिने कुनै पनि तर्क पुष्टि हुन सक्तैन। राष्ट्रिय सरोकारका साझा मुद्दामा राष्ट्रिय सहमति अपरिहार्य हुन्छ। तर, प्रतिस्पर्धा भएकै आधारमा अन्यथा व्याख्या गर्नु उपयुक्त होइन। गणतन्त्र नेपालको पहिलो र दोस्रो राष्ट्रपतिको छनोट दलीय उम्मेदवारबीच निर्वाचनको माध्यमबाट भइसकेको छ। अब तेस्रो राष्ट्रपति पनि दलबीचको स्थापित मार्गचित्रको आधारमा सहमति वा स्वच्छ प्रतिस्पर्धाको माध्यमबाट सहज रूपमा हुने नै छ। कामना गरौं सिंगो राष्ट्रले गौरव गर्न लायक व्यक्तित्व नै नयाँ राष्ट्रपति बनेर शीतल निवास पुग्नु हुनेछ।"
एपीवानमा केपी ओली कप,"सोमबार एपीवान टेलिभिजन र युवा संघबीच प्रत्यक्ष प्रशारणसम्बन्धी सम्झौतामा हस्ताक्षर भएको छ। काठमाडौं : केपी ओली कप फुटबल प्रतियोगिताको प्रत्यक्ष प्रशारण एपीवान टेलिभिजनबाट हुने भएको छ। फागुन ११ देखि काठमाडौंमा हुने प्रतियोगिता एपीवान टेलिभिजनबाट प्रत्यक्ष प्रशारण हुने भएको हो। सोमबार एपीवान टेलिभिजन र युवा संघबीच प्रत्यक्ष प्रशारणसम्बन्धी सम्झौतामा हस्ताक्षर भएको छ। एपीवान टेलिभिजनका प्रबन्ध निर्देशक बलराम उप्रेती र युवा संघका खेलकुद विभाग प्रमुख सम्राट गौचनले सम्झौतापत्रमा हस्ताक्षर गरेका हुन्। प्रबन्ध निर्देशक उप्रेतीले समाचारसँगै खेलकुद र मनोरञ्जनलाई प्राथमिकता दिँदै आएको एपीवानले फुटबल प्रतियोगितालाई विशेष महत्वका साथ प्रशारण गर्ने बताए। दर्शकले केपी ओली कप फुटबल प्रतियोगिताका सबै खेल घरबाटै हेर्न सक्नेछन्। युवा संघका खेलकुद विभाग प्रमुख गौचनले सर्वाधिक रुचाइएको टेलिभिजन भएकाले प्रत्यक्ष प्रशारणका लागि एपीवान छनोट गरिएको बताए। नेकपा एमालेको भातृ संगठन राष्ट्रिय युवा संघको आयोजनामा फागुन ११ गतेदेखि सुरु हुने केपी ओली कप फुटबल प्रतियोगिताको उद्घाटन खेलमा ए डिभिजन क्लब सातदोबाटो र नेपाल पुलिस क्लब भिड्ने छन्। फागुन १७ गतेसम्म हुने प्रतियोगितामा ए डिभिजन लिगका सातदोबाटो, जावलाखेल, एनआरटी, नेपाल पुलिस, चर्च ब्वाइज, मच्छिन्द्र, त्रिभुवन आर्मी र आयोजक केपी ओली फुटबल क्लब गरी आठ टोलीले प्रतिस्पर्धा गर्नेछन्। प्रतियोगिताको विजेताले १० लाख, उपविजेताले पाँच लाख, उत्कृष्ट खेलाडी र सर्वाधिक गोलकर्ताले जनही एकएक लाख तथा उत्कृष्ट गोलरक्षकले ५० हजार रूपैयाँ पुरस्कार पाउने छन्। प्रतियोगिताको फाइनलबाहेक सम्पूर्ण खेल एन्फा कम्प्लेक्स सातदोबाटोमा हुने छ। फाइनल खेल भने दशरथ रंगशालामा गरिने युवा संघले जनाएको छ। प्रतियोगिताको फाइनलको दिन कलाकारहरूको प्रस्तुतिसहित विभिन्न कार्यक्रम पनि गरिने युवा संघले जनाएको छ। सहमतिपत्र हस्तान्तरण कार्यक्रममा एपीवान टेलिभिजनका प्रबन्ध निर्देशक बलराम उप्रेती, प्रधान सम्पादक टीकाराम यात्री, प्रशासन प्रमुख नरेशमान श्रेष्ठ, युवा संघका खेल विभाग प्रमुख सम्राट गौचनलगायतको उपस्थिति थियो।"
भारतीय विदेश सचिवको व्यस्त राजनीतिक भेटघाट,"उनले राष्ट्रपति विद्यादेवी भण्डारी, प्रधानमन्त्री पुष्पकमल दाहाल, कांग्रेस सभापति शेरबहादुर देउवा, एमाले अध्यक्ष केपी शर्मा ओलीसँग छुट्टाछुट्टै शिष्टाचार भेट गरेका हुन्। काठमाडौं : भारतीय विदेशसचिव विनयमोहन क्वात्रा सोमबार काठमाडौं आइपुगेलगत्तै उच्च राजनीतिक भेटघाटमा व्यस्त भएका छन्। उनले राष्ट्रपति विद्यादेवी भण्डारी, प्रधानमन्त्री पुष्पकमल दाहाल, कांग्रेस सभापति शेरबहादुर देउवा, एमाले अध्यक्ष केपी शर्मा ओलीसँग छुट्टाछुट्टै शिष्टाचार भेट गरेका हुन्। क्वात्राले परराष्ट्रमन्त्री डा विमला राई पौड्याल, परराष्ट्रसचिव भरतराज पौड्यालसँग पनि भेटवार्ता गरे। यससँगै भारत नयाँ सरकार गठनपछि द्विपक्षीय सम्बन्ध थप सुदृढ बनाउन लागेको हो। उनले शीतल निवासमा राष्ट्रपति भण्डारीसँग भेट गरे। त्यस क्रममा दुई देशबीचको ऐतिहासिक सम्बन्धका साथै कनेक्टिभिटी, ऊर्जा व्यापारलगायत द्विपक्षीय सहयोगका विषयमा छलफल भएको परराष्ट्र मन्त्रालयले जनाएको छ। राष्ट्रपति भण्डारीले नेपाल र भारतबीच प्राचीनकालदेखि नै सामाजिक र सांस्कृतिक सम्बन्ध रहिआएको उल्लेख गरेको राष्ट्रपतिका प्रमुख स्वकीय सचिव भेषराज अधिकारीले बताए। राष्ट्रपतिले छिमेकी पहिलो भन्ने नीतिअनुसार नै भारत अघि बढेको विश्वास व्यक्त गर्दै आफ्ना भारतीय समकक्षी र भारतीय उच्च नेतृत्वप्रति शुभेच्छा प्रकट गरेकी थिइन्। क्वात्राले भारतीय राष्ट्रपति द्रोपति मुर्मूको सन्देश राष्ट्रपतिसमक्ष सुनाएका थिए। क्वात्राले प्रधानमन्त्री दाहालसँग द्विपक्षीय हितका विषयमा कुराकानी गरेका थिए। उनीहरूबीच ऊर्जा, व्यापार, कनेक्टिभिटी, कृषि, शिक्षा, संस्कृतिका क्षेत्रमा सहकार्यका विषयमा छलफल भएको प्रधानमन्त्रीको सचिवालयले जनाएको छ। क्वात्रा कांग्रेस सभापति देउवासँगको भेटका लागि धुम्बाराही पुगेका थिए। उनीहरूबीच दुई देशबीचको सम्बन्धलाई प्रगाढ बनाउँदै जनताजनताबीचको सम्बन्धलाई मजबुत बनाउने विषयमा छलफल भएको देउवा सचिवालयले जनाएको छ। भारतका विदेशसचिव विनय मोहन क्वात्रासँगको भेट उपलब्धिमूलक रह्यो। हामीले पारस्परिक हितका विभिन्न विषयमा छलफल गरेका छौं र जनताजनताबीचको सम्बन्धलाई मजबुत बनाउने छौं। हाम्रो साझा लक्ष्य भनेको हाम्रा जनताको हितमा नेपालभारत सम्बन्धलाई प्रगाढ बनाउनु हो, सभापति देउवाले भनेका छन्। विदेशसचिव क्वात्राले एमाले अध्यक्ष ओलीसँग बालकोटमा भेट गरेका हुन्। त्यस क्रममा द्विपक्षीय पारस्परिक हितका विभिन्न विषयमा छलफल भएको एमाले नेता डा राजन भट्टराईले बताए। ओलीले दुवै देशबीच घनिष्ठ, नमुना र जनस्तरको सम्बन्ध रहिआएको उल्लेख गर्दै दुवै छिमेकी मुलुक एकअर्काको सहयोगी बनेर अघि बढ्नुपर्ने धारणा व्यक्त गरेका थिए। क्वात्राले दुवै देशबीचको सम्बन्ध राम्रो अवस्थामा रहेको आफूले पाएको उल्लेख गरेका थिए। क्वात्राले परराष्ट्रमन्त्री डा पौड्यालसँग सिंहदरवारमा भेट गरेका थिए। भेटमा द्विपक्षीय सम्बन्धलाई थप सुदृढ बनाउँदै विकास सहायता अभिवृद्धि गर्नेलगायत विषयमा छलफल भएको मन्त्री पौड्यालले बताइन्। उनका अनुसार गौतमबुद्ध र पोखरा अन्तर्राष्ट्रिय विमानस्थलका लागि नयाँ अन्तर्राष्ट्रिय हवाई रुटका सम्बन्धमा पनि छलफल भयो। मुख्य गरी नेपालमा विकास सहायता वृद्धि गर्ने, लगानीको वातावरण बनाउने, कनेक्टिभिटी, द्विपक्षीय व्यापारमा देखिने समस्या हल गर्ने, विद्युत् व्यापारलगायत विषयमा छलफल भएको उनको भनाइ छ। क्वात्रा परराष्ट्रसचिव पौड्यालको निमन्त्रणामा नेपालको औपचारिक भ्रमणका लागि सोमबार काठमाडौं आएका हुन्। उनी सोमबारै सचिवस्तरीय बैठकमा पनि सहभागी भएका थिए। विदेशसचिवको कार्यभार सम्हालेपछि यो उनको पहिलो नेपाल भ्रमण हो। भारतीय विदेशसचिव क्वात्रा चार सदस्यीय भ्रमण टोलीको नेतृत्व गर्दै सोमबार काठमाडौं आइपुगेका हुन्। उनी नेतृत्वको टोलीमा विदेश मन्त्रालयका सहसचिव एवं नेपाल डेस्क प्रमुख (नर्थ) अनुराग श्रीवास्तव, सोही डेस्कमा कार्यरत उपसचिव अश्विन भास्करन र सचिवालयमा रहेका रोहित मिश्र सहभागी छन्। क्वात्रा नेपालका लागि पूर्वभारतीय राजदूतसमेत हुन्। दुई देशबीचको नियमित उच्चस्तरीय भेटवार्ताको परम्परा र भारतको छिमेकी पहिलो नीतिअन्तर्गत भारतले नेपालसँगको सम्बन्धलाई दिएको प्राथमिकताअनुरूप यो भ्रमण भएको भारतीय विदेश मन्त्रालयले जनाएको छ। परराष्ट्रसचिवस्तरीय बैठकमा समीक्षा नेपालभारत सम्बन्धका विभिन्न पक्षमा छलफल गर्दै परराष्ट्रसचिवस्तरीय बैठक सकिएको छ। काठमाडौंमा सोमबार बसेको बैठकमा कनेक्टिभिटी, व्यापार तथा पारवहन, विद्युत् क्षेत्रमा सहकार्य, कृषि, शिक्षा, संस्कृति, स्वास्थ्य क्षेत्र र जनताबीचको सम्बन्धलगायत विषयमा छलफल भएको परराष्ट्र मन्त्रालयले जनाएको छ। रेलमार्ग, प्रसारण लाइन, पुल र आईसीपीजस्ता कनेक्टिभिटी परियोजनामा भएको प्रगतिबारे दुवै पक्षले समीक्षा गरेका थिए। परराष्ट्रसचिव भरतराज पौड्यालले मलको आपूर्ति, खाद्यान्न निर्यातमा लगाइएको प्रतिबन्ध खुकुलो पार्न भारतीय पक्षसँग आग्रह गरेका थिए। पारवहन सन्धिको नवीकरण, व्यापार सन्धिको समीक्षा र व्यापारसम्बन्धी अन्तरसरकारी समिति (आईजीसी) चाँडै बोलाउने विषयमा पनि छलफल भएको थियो। दुवै पक्षले विनिमय बजारका सबै उत्पादनको उपयोग गरी दीर्घकालीन रूपमा नेपालबाट भारतमा विद्युत् निर्यात गर्न दिने प्रतिबद्धता व्यक्त गरेका थिए। त्यस्तै सीमापार प्रसारण लाइनको प्राविधिक स्तरोन्नति र एलओसीआईभीअन्तर्गत प्रस्तावित चार प्रसारण लाइन आयोजनाको प्रारम्भिक स्वीकृतिबारे पनि दुई पक्षबीच छलफल भएको थियो। परराष्ट्रसचिव पौड्यालले भैरहवास्थित गौतमबुद्ध अन्तर्राष्ट्रिय विमानस्थलनजिकको सीमा उडान सञ्चालनका लागि भारतीय क्षेत्रबाट हवाई रुटको अनुमति दिन भारतीय पक्षसँग आग्रह गरेका थिए। त्यस्तै नेपाल भारत सीमा विवादका विषयमा पनि छलफल भएको थियो। यस सम्बन्धमा उनीहरूले स्थापित द्विपक्षीय संयन्त्रमार्फत बाँकी रहेका सीमानाकाको काम पूरा गर्ने सहमति जनाएका थिए। त्यस्तै उनीहरूले दुई देशका विदेश सेवा प्रज्ञा प्रतिष्ठानबीचको एमओयूलाई अन्तिम रूप दिन पनि सहमति जनाएका छन्। परराष्ट्र सचिव पौड्यालले नेपाल भ्रमणमा रहेका भारतीय विदेशसचिव र उनको प्रतिनिधिमण्डलका सदस्यहरूको सम्मानमा दिवाभोजको आयोजना गरेका थिए।"
"अनेरास्ववियुको राष्ट्रिय महाधिवेशन आजबाट, चुनावमा गुट र प्यानल निषेध","२०७२ पछि अनेरास्ववियुको महाधिवेशन भएको थिएन। काठमाडौं : सात वर्षपछि हुन लागेको एमाले निकट विद्यार्थी संगठन अनेरास्ववियुको राष्ट्रिय महाधिवेशनमा अध्यक्ष र महासचिवमा आकांक्षी बढी देखिएका छन्। फागुन २ देखि ४ गतेसम्म हुने २३औं महाधिवेशनमा गुट र प्यानल निषेध गरिपछि आकांक्षी व्यक्तिगत रूपमा नै तयारीमा जुटेको देखिन्छ। २०७२ पछि अनेरास्ववियुको महाधिवेशन भएको थिएन। ७ वर्षपछि हुन लागेको महाधिवेशनमा गुट र प्यानल बनाएर चुनाव नलड्न पार्टी अध्यक्ष केपी शर्मा ओलीले नै निर्देशन दिएका छन्। अनेरास्ववियुकी उपाध्यक्ष कल्पना वाइबा भन्छिन्, यसपटक श्रेष्ठताका आधारमा नेतृत्व छानिनेछन्। पार्टी अध्यक्षको निर्देशन पनि स्पष्ट छ। अब यहाँ गुट र प्यानलको राजनीति हुँदैन। उपाध्यक्ष वाइबा यो महाधिवेशनबाट सानो कार्यसमिति चयन गर्ने बताउँछिन् । अब एक अध्यक्ष, चार उपाध्यक्ष, एक महासचिव, १० सचिव, एक कोषाध्यक्षसहित १ सय ९९ जनाको कार्यसमिति रहनेछ। १७ पादधिकारीसहित ६५ सदस्यीय स्थायी समिति हुने छ। हाल ५ सय १७ जनाको कार्यसमिति छ। अध्यक्षका लागि वरिष्ठ उपाध्यक्ष आरसी लामिछाने र महासचिव समिक बडाल मुख्य दाबेदारका रूपमा छन्। उपाध्यक्षहरू झपिन्द्र खत्री, लोकेश निरौला, मोती विक र उमेश आचार्यलगायतको पनि अध्यक्षमा चर्चा छ। अन्य पदाधिकारीभन्दा यसपटक महासचिवमा धेरै आकांक्षी छन्। कल्पना वाइबा (वर्तमान उपाध्यक्ष), नरेश रोकाय (वर्तमान उपमहासचिव), नारायण घर्ती (वर्तमान उपमहासचिव), सुर्दशन सिवाकोटी (वर्तमान उपमहासचिव), गोविन्द गिरी (वर्तमान उपमहासचिव), भास्कर खनाल (वर्तमान उपमहासचिव) लगायतको महासचिवमा चर्चा छ। त्यस्तै उपाध्यक्षमा जुन तामाङ (वर्तमान सचिव), तपेन्दजङ शाही (वर्तमान सचिव), जेनिश लामा (वर्तमान कोषाध्यक्ष र धर्म गिरी (वर्तमान सचिव) लगायत दाबेदारका रूपमा छन्। सचिवमा अझै धेरै दाबेदार छन्। यो महाधिवेशनमा १५ सय ७९ प्रतिनिधि रहेको उपाध्यक्ष वाइवाले जानकारी दिइन। २०७२ सालमा भएको महाधिवशेनबाट नविना लामा निर्वाचित भएकी थिइन्। २०७४ सालमा लामा समानुपातिकबाट प्रतिनिधिसभा सदस्य भइन्। विधानअनुसार २२ वर्ष महाधिवशेन हुनु पर्ने हो। उनको पालामा महाधिवेशन भएन। त्यसपछि अखिलको महाधिवेशन भएको छैन। पार्टी एकता भएर नेकपा भएपछि संयुक्त संगठनको संयोजक ऐन महरलाई बनाइएको थियो। माओवादिबाट रंजित तामाङलाई सहसंयोजक बनायो। त्यो बेला महर एमालेतर्फको अखिलका महासचिव थिए। एमाले र माओवादी केन्द्र एकतापछि बनेको विद्यार्थीको संगठनले खासै काम गर्न सकेन। पछि नेकपा भंग भएपछि सुनिता बराल अध्यक्ष बनाइयो। उनी हाल पार्टीको केन्द्रीय सदस्य र प्रतिनिधि सभा सदस्य पनि छन्। एमाले केन्द्रीय सदस्य एवं अनेरास्ववियु इन्चार्ज माधव ढुंगेलले तयारी पूरा भएको बताए। उनले नेतृत्वको लागि स्वच्छ प्रतिस्पर्धा हुने बताए। स्वच्छ प्रतिस्पर्धा हुन्छ। स्वच्छ प्रतिस्पर्धाबाट नेतृत्व चयन हुन्छ, उनले भने। उनले यो गुट र प्यानल भने नहुने बताए। उनले सहमतिको प्रयास अन्तिम समयसम्म हुने बताए। सहमतिको प्रयास अन्तिम समयसम्म हुन्छ। निशेधात्मक हुँदैन। आपसी सहमति गर्ने। प्रतिस्पर्धा गर्ने अधिकार सबैमा हुन्छ, उनले भने। महासचिवमा एक्ली महिला आकांक्षी यो महाधिवेशनमा अध्यक्ष र महासचिवमा एक मात्र महिला दाबेदार देखिएका छन्। महासचिवको दाबी गरेकी वाइवा संगठनभित्रकी बौद्धिक नेतारूप चिनिन्छिन्। उनी विद्यावारिधी गर्दैछिन्। महिला विभाग प्रमुखसमेत रहेकी उपाध्यक्ष वाइवा विगतका विद्यार्थी नेता नविना लामा र ऐन महर जस्तै उपाध्यक्षबाट महासचिवको दाबेदारी गरिरहेकी छन्। लामा र महर दुवै पहिला उपाध्यक्षबाट महासचिव भए। त्यसपछि उनीहरू अध्यक्ष भएका थिए। उपाध्यक्षबाट महासचिवको दाबेदारी गर्ने यो महाधिवेशन वाइवा मात्रै हुन्। उनी विद्यार्थी राजनीतिमा स्थापित नेतृ हुन्। महासचिव वाइवासँग प्रतिस्पर्धाका आकांक्षी अधिकांश उपमहासचिव छन्।"
सार्वजनिक बिदाको बेथिति,"सरकार नेतृत्वको रुचि, इच्छा र आवश्यकता अनुसारका बिदा घोषणा गर्नु बिदासम्बन्धी राजतन्त्रकालीन बेथितिको भूत ब्युँताइनु हो। सार्वजनिक बिदा धेरै भए भनेको केही दिनमै फागुन १ गतेसमेत बिदा दिएर प्रधानमन्त्री पुष्पकमल दाहालले आफ्नो हात जगन्नाथ गरे। वार्षिक सार्वजनिक बिदामा पूर्वनिर्धारित बाहेक प्रधानमन्त्री दाहालले मात्रै अहिलेसम्म तीन दिन बिदा थपिसके। माघ १ को विमान दुर्घटनापछि २ गतेको शोक बिदा पनि निर्विवादित थिएन। सत्ताको गमका रूपमा प्रयोग राप्रपाको खुसीका लागि दाहालले राजनीतिक सौदाबाजीस्वरूप पृथ्वी जयन्तीमा बिदा दिएका थिए। दाहालले आफ्नै राजनीतिक विचौरिकीको अस्तित्व रक्षाका लागि फागुन १ गते जनयुद्ध दिवसको बिदा दिन जरुरी ठाने। संघले निर्धारण गरेबाहेक प्रदेशहरूले वर्षमा ६ दिन बिदा दिन सक्छन्, त्यो पनि प्रादेशिक आवश्यकतामा भन्दा लोकरिझ्याइँमै उपयोग हुँदै आएको छ। बिदामा संघीय सरकारबाट बेथिति निम्त्याइँदा त्यसको कुरूप नक्कल स्थानीय तहसम्मै पुगेको छ। २०७४ सालमा सरकारले अर्काे वर्षका बिदा कटौती गरी १०४ दिनबाट ८९ दिनमा झारेको थियो। तर फेरि वर्षैपिच्छे बिदाहरू थपिँदै गएका छन्। २०७९ सालमा साताको एक दिन शनिबारबाहेक ४३ दिन बिदा सुरुमा निर्धारित थिए। तर फेरि विकृति सुरु भइहाल्यो र बिदामाथि बिदा थपिए। अत्यधिक बिदाले उत्पादकत्व घटाउँछ। आरामका लागि वा मानसिक ताजगीका लागि कामकाजीलाई बिदा आवश्यक हुन्छ। विश्वका अधिकांश देशमा जस्तै सातामा दुई दिन बिदा २०५६ र यसै वर्ष हाम्रो देशमा असफल सिद्ध भइसक्यो। विकासको गतिमा लम्कनुपर्ने चरणमा रहेको र सार्वजनिक सेवा प्रवाह चुस्त नभएको नेपालमा साताको दुई दिन पाच्य होइन। साप्ताहिकबाहेक यसै वर्ष अरू ४३ दिन सार्वजनिक बिदा निर्धारित थिए, जुन अन्य मुलुकहरूमा औसत २० दिन देखिन्छ। बिदा कटौतीको उपाय भनेको राजनीतिक दिवस र पर्वहरूलाई एकमुष्ठ रूपमा सेलब्रेट गर्न सकिने सन्दर्भ छोप्नु हो। त्यो भनेको संविधान दिवस अर्थात् असोज ३ हो। सहिद, प्रजातन्त्र, जनयुद्ध, लोकतन्त्र, गणतन्त्र वा अरू जुनसुकै राजनीतिक आन्दोलन र इतिहासको एकमुष्ठ उपलब्धि २०७२ सालको नेपालको संविधान भएको हुँदा सबै राजनीतिक उपलब्धिको उत्सवलाई संविधान दिवसले समेट्छ। संविधानले भनेअनुसारै सनातनदेखि चलिआएको धर्म संस्कृतिको संरक्षण हुने गरी चाडपर्व बिदा दिएर, कतिपय चाडपर्व बिदा व्यक्तिले रोजेर वर्षमा निश्चित दिन लिन पाउने व्यवस्था गर्नु व्यावहारिक हुन्छ। बिदा राजनीतिक अभीष्ट तुष्टिको माध्यम बनाइनु हुँदैन। सरकार नेतृत्वको रुचि, इच्छा र आवश्यकता अनुसारका बिदा घोषणा गर्नु बिदासम्बन्धी राजतन्त्रकालीन बेथितिको भूत ब्युँताइनु हो।"
अमेरिकी अधिकारीको बाक्लो नेपाल भ्रमण,"संसदबाट अमेरिकी परियोजना एमसीसी अनुमोदन भए पनि स्टेट पार्टनरसिप कार्यक्रम (एसपीपी)विवादित बनेको थियो। काठमाडौं : अमेरिकी उच्चस्तरीय अधिकारीले केही समययता लगातार नेपाल भ्रमण गरिरहेका छन्। त्यही क्रममा सोमबार अमेरिकाकी उपसहायक विदेशमन्त्री अफरिन अख्तर पनि काठमाडौं आइपुगेकी छन्। उनी दक्षिण तथा मध्य एसियाली मामिला ब्युरो हेर्छिन्। अख्तरले नेपाल भ्रमणका क्रममा सरकारी र नेपाली सेनाका अधिकारीसँग भेटघाट गर्ने अमेरिकी दूतावासले जनाएको छ। इसिमोड तथा ऊर्जा नेपालका नेपाली साझेदारसँग पनि छलफलको कार्यक्रम रहेको जनाइएको छ। जलवायु परिवर्तन, स्वच्छ ऊर्जा, मानवीय सहायता तथा विपद् प्रतिकार्यका विषयमा अनि लोकतन्त्र, मानवअधिकार तथा पारस्परिक आर्थिक समृद्धिलाई अगाडि बढाउने विषयमा छलफल हुनेछ, दूतावासले भनेको छ। संसद्बाट अमेरिकी परियोजना एमसीसी अनुमोदन भए पनि स्टेट पार्टनरसिप कार्यक्रम (एसपीपी)विवादित बनेको थियो। त्यससम्बन्धी विवाद उत्कर्षमा पुगेपछि सरकारले एसपीपी अगाडि नबढाउने निर्णय गरेको थियो। यद्यपि, अमेरिकाले नेपालमा एसपीपी लागू गर्न चाहेको स्रोतको भनाइ छ। उपसहायक विदेशमन्त्री अख्तरले प्रधानसेनापति प्रभुराम शर्मासहित नेपाली सेनाका उच्च अधिकारीसँग एसपीपीबारे छलफल गर्ने स्रोतको भनाइ छ। अन्तर्राष्ट्रिय विकासका लागि अमेरिकी सहयोग निकाय (यूएसएआईडी)की प्रशासक सामन्था पावर हालै नेपाल आएकी थिइन्। उनले ५ करोड ८५ लाख डलर सहायता घोषणा गरेकी थिइन्। पावरले यूएसएआईडी र नेपालबीचको ७५ वर्षे सहकार्य प्रभावकारी भएको बताएकी थिइन्। नेपालको उत्थानलाई आफूले दायित्व ठानेको र थप योगदानको अवसर खोजिरहेको उनको भनाइ थियो। त्यसअघि राजनीतिक मामिला हेर्ने उपविदेशमन्त्री भिक्टोरिया नुल्यान्ड नेपाल भ्रमणमा आएकी थिइन्। न्युल्यान्डले प्रधानमन्त्री पुष्पकमल दाहाल प्रचण्डसहित विभिन्न दलका शीर्ष नेतासँग भेटवार्ता गरेकी थिइन्। उनी नेपालपछि भारत, श्रीलंका र कतारको भ्रमण गरेकी थिइन्। अब अर्को साता पनि अमेरिकाबाट उच्चस्तरीय भ्रमण हुने परराष्ट्र मन्त्रालय स्रोतले जनाएको छ। ती स्रोतका अनुसार अमेरिकी राष्ट्रिय सुरक्षापरिषद्को दक्षिण एसियाकी वरिष्ठ निर्देशक रियर एठमिरल इलिनलाउबाचार नेपाल आउन लागेकी हुन्। पछिल्लो समय नेपालमा अमेरिकाको दक्षिण एसिया मामिला हेर्ने कूटनीतिज्ञको बाक्लै भ्रमण चीनको प्रभाव कम गर्न र अमेरिकी एजेन्डालाई स्थापित गर्न केन्द्रित रहेको स्रोतले बताएको छ।"
कर्जामा अत्यधिक व्याज वृद्धिको समस्या समाधान गर्छौं : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले अर्थतन्त्रमा देखा परेको संकट समाधान गर्न सरकार गम्भीर भएर लागिरहेको बताएका छन्। काठमाडौंमा मंगलबार आयोजित १६औं अन्तर्राष्ट्रिय औद्योगिक व्यापार मेला तथा घरेलु उद्योग महोत्सवको उद्घाटन गर्दै प्रधानमन्त्री प्रचण्डले निजी क्षेत्रको सहकार्यबाट अर्थतन्त्र मजबुत बनाउन सरकार लागिरहेको बताए। प्रचण्डले भने, बैंक व्याजदरमा भएको वृद्धिका कारणले वित्तीय संकट देखिएको छ। मैले व्याजदर वृद्धि भएको गुनासो आएपछि अर्थमन्त्री र नेपाल राष्ट्र बैंकका गर्भनरसँग बैठक गरेको थिएँ। त्यसमा तत्काल राहतको निम्ति के गर्न सकिन्छ भनेर सम्बोधन गर्ने कोसिस गरेको थिएँ। लामो समयदेखिको अस्थिरता तथा महामारीका कारणले गर्दा बैंकिङ क्षेत्रमा देखिएको तरलता अभावले सिर्जना गरेको लघु, घरेलु तथा साना उद्योगमा थप लगानी गर्ने पुँजीको अभावलाई सरकारले समाधान गर्न विशेष पहल गरेको बताए। वित्तीय अस्थिरताका कारण लघु, घरेलु र साना उद्योगीले उपभोग गरेको कर्जामा अत्यधिक व्याज वृद्धि हुन गई उद्योगीहरूमा परेको समस्या तत्काल समाधान गर्ने उपायहरूको खोजी गरिरहेको प्रचण्डको भनाइ छ। राज्यका नीतिगत कारणले पनि घरेलु उत्पादनलाई प्रवर्द्धन गर्न नसकिएको उनको भनाइ छ। प्रचण्डले भने, 'नेपाली सोँच बनाउन जरुरी छ। कृषिमा आधारित उद्योग नै दीगो विकासको माध्यम हो।"
उपप्रधानमन्त्री श्रेष्ठ र भारतीय विदेशसचिव क्वात्राबीच भेट,"काठमाडौं: उपप्रधानमन्त्री एवं भौतिक पूर्वाधार तथा यातायातमन्त्री नारायणकाजी श्रेष्ठ र भारतीय विदेश सचिव विनयमोहन क्वात्राबीच भेटवार्ता भएको छ । उनीहरूबीच मंगलबार बिहान ११ बजे भौतिक पूर्वाधार तथा यातायात मन्त्रालयमा शिष्टाचार भेटवार्ता भएको हो । भेटका क्रममा उपप्रधानमन्त्री श्रेष्ठले नेपालको रेल्वे,आर्थिक समृद्धि,नेपालभारतबीच भएका सन्धी सम्झौता तथा भारतीय पक्षले लगानी गरेका आयोजनाका बारेमा कुरा राखेका थिए। भारतीय विदेश सचिव क्वात्राले भारतीय कम्पनीले संचालन गरिरहेको जयनगरकुर्था रेल सञ्चालनको म्याद नवीकरणको विषयमा कुरा राखेका थिए। साथै त्यसप्रकारको रेलवे संचालनका लागि नेपाली प्राविधिक जनशक्तिलाई तालिम दिएर दक्ष बनाउन सके उनीहरूले नै नेपालमा रेलवे अप्रेसनको काम गर्न सक्ने क्वात्राले बताए। उपप्रधानमन्त्री श्रेष्ठले नेपाली प्राविधिक जनशक्तिलाई नै रेलवे संचालनका लागि दक्ष बनाउने कुरा सकारात्मक र महत्त्वपूर्ण भएको बताए । शिष्टाचार भेटका क्रममा रक्सौलकाठमाडौं रेलवे निर्माण सम्बन्धमा पनि प्रारम्भिक छलफल भएको छ । उपप्रधानमन्त्री श्रेष्ठले यसअघि पनि भारतीय राजदूतसँग रेलवे सेवा तथा भारतद्वारा लगानी भएका विभिन्न आयोजना सम्बन्धमा कुरा उठाएका थिए। क्वात्राले उपप्रधानमन्त्री श्रेष्ठसँग अरुण तेस्रो आयोजनाको पहुँच मार्ग (एक्सेस रोड) छिटो निर्माण गरिदिने सम्बन्धमा पनि चासो राखेका थिए। जवाफमा श्रेष्ठले आफूहरूले त्यसलाई अघि बढाउने बताए । श्रेष्ठ र क्वात्राबीच नेपालको आर्थिक समृद्धिको विषयमा द्विपक्षीय वार्ताका माध्यमबाट अघि बढ्नेबारे छलफल भएको थियो ।"
राजावादी एजेण्डालाई लक्षित गर्दै महासचिव पोखरेलले भने सामन्ती प्रेतलाई व्युँताउने प्रयास गरिँदैछ,"काठमाडौं : नेकपा एमालेका महासचिव शंकर पोखरेलले आजको राजनीति अवसरवादबाट आक्रान्त रहेको बताएका छन्। काठमाडौंमा भएको अनेरास्ववियुको २३औं राष्ट्रिय महाधिवेशन उद्घाटन कार्यक्रममा एमाले महासचिव पोखरेलले आजको राजनीति अवसरवादबाट आक्रान्त रहेको र राजनीतिमा देखापरेको अवसरवादलाई परास्त गर्न जरुरी रहेको बताए। उनले राष्ट्रिय प्रजातन्त्र पार्टीले बोकेको राजावादी एजेण्डालाई सामन्ती प्रेतको संज्ञा दिए। उनले सामन्ती प्रेतलाई फेरि व्युँताउन खोजिएको आरोप लगाए। उनले यथास्थितिका पक्षमा रहेका नागरिक समाजविरुद्व अनेरास्ववियु वैचारिक र राजनीतिकरूपमा खडा हुन जरुरी रहेको बताए। एमालेले सरकारको नेतृत्व गरेमा मेरो जीवन के होला भन्ने चिन्ता लिन नपर्ने उनको भनाइ थियो।। महासचिव पोखरेलले धार्मिक अतिवादका नाममा नेपाली सांस्कृतिक मूल्यमाथि आक्रमण भइरहेको बताए। 'पाँच दलीय गठबन्धनले पनि जनताको जनादेश प्राप्त गर्न सकेन। हामीलाई घेराबन्दी गर्ने पर्यत्न गरियो। परिणामका हिसाबले दोस्रो पार्टी बनेपनि जनताको रोजाइले पहिलो पार्टी बन्यौं,' उनले भने। नेपालको राजनीतिक क्रान्ति मौलिक चरित्रको रहेको र यसलाई पूर्णता दिन चुनावी संघर्ष पहिलो थलो रहेको बताए।"
प्रधानसेनापति शर्मा र अमेरिकी उपसहायक विदेशमन्त्री अख्तरबीच भेटवार्ता,"काठमाडौं : प्रधानसेनापति प्रभुराम शर्मा र अमेरिकी उपसहायक विदेशमन्त्री अफरिन अख्तरबीच भेटवार्ता भएको छ। भद्रकालीस्थित जंगीअड्डामा भएको भेटमा सैनिक साहयता सम्बन्धमा छलफल भएको हो। त्यस्तै दुई पक्षीय हित तथा पारस्परिक सम्बन्धका विषयमा छलफल भएको जनसम्पर्क तथा सूचना निर्देशनालय जंगीअड्डाले जनाएको छ। यस किसिमको भेटघाटले दुई देशबीच रहिआएको सम्बन्ध थप सुमधुर एवं प्रगाढ बनाउन मद्दत पुग्ने विश्वास नेपाली सेनाले लिएको छ। अख्तरले नेपाल भ्रमणका क्रममा सरकारी र नेपाली सेनाका अधिकारीसँग भेटघाट गर्ने अमेरिकी दूतावासले जनाएको छ। इसिमोड तथा ऊर्जा नेपालका नेपाली साझेदारसँग पनि छलफलको कार्यक्रम रहेको जनाइएको छ। जलवायु परिवर्तन, स्वच्छ ऊर्जा, मानवीय सहायता तथा विपद् प्रतिकार्यका विषयमा अनि लोकतन्त्र, मानवअधिकार तथा पारस्परिक आर्थिक समृद्धिलाई अगाडि बढाउने विषयमा छलफल हुनेछ, दूतावासले भनेको छ।"
प्रेमका हत्याराहरूलाई जन्मकैद,"राजविराज नगरपालिका१ का २१ वर्षीय प्रेमको हत्या गरेको साढे चार वर्षपछि अदालतले जन्मकैदको फैसला सुनाएको छ। राजविराज: वाइसिएल नेपाल राजविराजका सहसंयोजक प्रेमकुमार यादवको हत्या घटनामा तीन जनालाई जन्मकैदको सजाय भएको छ। राजविराज नगरपालिका१ का २१ वर्षीय प्रेमको हत्या गरेको साढे चार वर्षपछि अदालतले जन्मकैदको फैसला सुनाएको छ। राजविराज नगरपालिका१२ का २५ वर्षीय मिथलेशकुमार यादव, राजविराज नगरपालिका११ का २० वर्षीय आनन्दकुमार यादव र २९ वर्षीय जयप्रकाश यादवलाई जन्मकैदको सजाय भएको हो। राजविराज नगरपालिका११ का १७ वर्ष १० महिना २१ दिनका किशोर र उदित भनिने बुधितनारायण यादवले सफाइ पाएका छन्। आरोपितहरूले २०७५ असोज २३ गते विहान नौ बजे प्रेममाथि आक्रमण गरेका थिए । आक्रमणबाट घाइते प्रेमको असोज २४ गते राति उपचारका क्रममा बिराटनगरस्थित न्युरो अस्पतालमा मृत्यु भएको थियो। राजविराज नगरपालिका२ स्थित पिस जोन बोर्डिङ्ग स्कुल अगाडि बाटोमा प्रेमलाई घेरा हाली आरोपितहरूले धारिलो हतियारले प्रहार गरी हत्या गरेको मृतकका बुवा भन्नालाल यादवले बताए। मृतकको टोलवासी र परिवारका सदस्यहरूले राजविराजमा लाशसहित नगर परिक्रमा गर्दै जिल्ला प्रहरी कार्यालय र जिल्ला प्रशासन कार्यालय अगाडि नाराबाजी गरेका थिए। युवा समूहका बीच पटकपटक झडप भएको र पुरानो रिसइवीका कारण प्रेमको हत्या भएको प्रहरीले जनाएको छ। हत्या आरोपमा जिल्ला प्रहरी कार्यालयले सबैभन्दा पहिले राजविराज नगरपालिका११ का १७ वर्षीय बालकलाई असोज २८ गते पक्राउ गर्यो। अर्का आरोपित मिथलेशलाई असोज ३१ गते पक्राउ गर्यो । जिल्ला अदालतको मङसिर ४ गतेको आदेशमा मिथिलेश पुर्पक्षका लागि राजविराज कारागारमा थुनामा छन् । पक्राउ परेका किशोर संरक्षक आमाको जिम्मामा तारेखमा रिहा भए । फरार रहेका राजविराज नगरपालिका११ का २० वर्षीय आनन्दलाई प्रहरीले ०७५ मङसिर २२ गते सुनसरीको कोशी गाउँपालिका१ लौकहीबाट पक्राउ गयो । जिल्ला अदालतको आदेशले आरोपित आनन्द मङसिर २५ गतेदेखि पुर्पक्षका लागि राजविराज कारागारमा थुनामा छन् । जिल्ला अदालतमा हाजिर भएका जयप्रकाश ०७८ असार १६ गते चार लाख रुपियाँ धरौटी राखि पुर्पक्षका लागि रिहा भए । उच्च अदालत जनकपुर राजविराज इजलाशले ०७९ जेठ ५ गते जिल्ला अदालतको आदेश बदर गर्दै जयप्रकाशलाई थुनामा राखी पुर्पक्ष गर्न आदेश गर्यो । आदेशपछि जयप्रकाश फरार रहेको मृतकका बुवा भन्नालालले बताए। अन्य १० जना आरोपित हालसम्म फरार रहेका छन् । उनीहरूका हकमा मुद्दा मुल्तबीमा राख्ने अन्तिम फैसला भएको छ । पक्राउ परेपछि फरार रहेकाहरूको हकमा कारवाही प्रकृया अगाडि बढने अदालतले जनाएको छ।"
एउटा संसद्मा नटुंगिएको महाभियोग प्रस्ताव अर्को संसद्मा लैजान सांसदहरू सहमत,"मंगलबार सिंहदरबारमा बसेको प्रतिनिधिसभा नियमावली मस्यौदा समितिको बैठकमा प्रतिनिधिसभाको कार्यकाल ५ महिनाभन्दा कम भएर महाभियोग टुग्याउन नसके निर्वाचनपछि आउने संसद्ले स्वीकार्नु पर्नेमा समिति सदस्यहरू एक भएका हुन् । काठमाडौंः एउटा संसद्मा नटुंगिएको महाभियोग प्रस्ताव अर्को संसद्मा लैजान सांसदहरू सहमत भएका छन् । मंगलबार सिंहदरबारमा बसेको प्रतिनिधिसभा नियमावली मस्यौदा समितिको बैठकमा प्रतिनिधिसभाको कार्यकाल ५ महिनाभन्दा कम भएर महाभियोग टुग्याउन नसके निर्वाचनपछि आउने संसद्ले स्वीकार्नु पर्नेमा समिति सदस्यहरू एक भएका हुन् । महाभियोग लगाउने प्रतिनिधिसभाको समय सकिएर काम पूरा नभए त्यसले गरेको कामको दायित्व निर्वाचित प्रतिनिधि सभामा सर्ने व्यवस्था गर्न लागिएको हो । महाभियोग लागिसकेपछि त्यसलाई टुंगोमा लागाउनुपर्ने विषय मस्यौदामै समेट्नुपर्ने विषय सांसदहरूले उठाएका थिए । महाभियोग लगाइसकेपछि प्रतिनिधिसभाको कार्यकाल ५ महिनाभन्दा कम समय रहेको अवस्थामा महाभियोगको बाँकी काम निर्वाचित भएर आउने प्रतिनिधि सभाले टुंगो लगाउने भन्ने नियम राख्न लागिएको हो । यस्तै, राष्ट्रपति र उपराष्ट्रपतिविरुद्धको महाभियोग ३ महिनाभित्र टुंगो लगाउने प्रावधानमा सहमति जुटेको छ । संवैधानिक निकायका प्रमुख वा सदस्यविरूद्धको महाभियोग प्रस्ताव ५ महिनाभित्र टुंगो लगाउने विषयमा सांसदहरू एक भएका हुन् ।"
गैरराजनीतिक व्यक्तिलाई राष्ट्रपति बनाउँदा लोकतन्त्र जोखिममा : झलनाथ खनाल,"राष्ट्रपतिमा राजनीतिक मान्छे नै हुनुपर्ने र गैरराजनीतिक मान्छेलाई राष्ट्रपति बनाउँदा लोकतन्त्र नै समस्यामा पर्ने उनको बुझाइ छ । धनगढी : नेकपा एकीकृत समाजवादी पार्टीका सम्मानित नेता झलनाथ खनालले राष्ट्रपतिको निर्वाचनमा सबै राजनीतिक दलले सुझबुझ तरिकाले निर्णय लिनुपर्ने बताएका छन् । धनगढीमा मंगलबार समाजवादी प्रेस संगठन कैलालीले आयोजना गरेको पत्रकार सम्मेलनमा उनले यस्तो बताएका हुन्। राष्ट्रपतिमा राजनीतिक मान्छे नै हुनुपर्ने र गैरराजनीतिक मान्छेलाई राष्ट्रपति बनाउँदा लोकतन्त्र नै समस्यामा पर्ने उनको बुझाइ छ । नेता खनालले राष्ट्रपतिको निर्वाचन महत्वपूर्ण विषय भएकाले उम्मेदवारबारे सबै राजनीतिक दलहरूले दूरदर्शिताका साथ निर्णय लिनुपर्ने बताए। 'राष्ट्रपतिको निर्वाचन भनेको महत्वपूर्ण विषय हो । यसमा सबै राजनीतिक दलले सुझबुझ,दूरदर्शिता,संविधानको मर्म र भावनाका साथ राम्रो व्यक्तित्वलाई पदमा पुर्याउनुपर्छ,उनले भने,'त्यसका लागि सबै पार्टीले राम्रोसँग समन्वयका साथ अघि बढ्नुपर्छ ।' उनले राजनीतिक दलहरूबीच हुने सहमतिका आधारमा आवश्यक परेमा आफ्नो पार्टीले पनि राष्ट्रपतिमा उम्मेदवारी दिने उल्लेख गरे।उनले अहिलेको एमाले नेतृत्वको सत्ता गठबन्धन भत्किएर नयाँ बन्ने सम्भावना नरहेको दाबी गरे।उनले भने,'अहिलेको गठबन्धन भत्किने र नयाँ बन्ने त्यस्तो केही सम्भावना देखिरहेको छैन।'"
केपी ओलीले गरे गठबन्धन भत्किने संकेत,"काठमाडौं : नेकपा एमाले अध्यक्ष केपी शर्माले गठबन्धन तोडिने संकेत गरेका छन्। अनेरास्ववियुको २३औं महाधिवेशन उद्घाटन कार्यक्रममा उनले पाँच दलीय गठबन्धन भत्कार सरकार बनाउन सफल भए पनि गठबन्धन फेरिने अवस्था रहेको संकेत गरे। पाँच दलीय गठबन्धन तोडेर अर्को सरकार बनाएका छौं। यो सफलताको कुरा हो। कथमकदाचित यो स्थिति फेरियो भने,' उनले संकेत गरे, 'संसद्को बनावट नै अस्थिरताको कारक बनेको छ। स्थिरता, स्थायित्व हुन नदिने प्रयास भइरहेको छ,' उनले भने। उनले देशमा स्थिरता हुन नदिन अनेक किसिमका प्रयासहरू भइरहेको बताउँदै त्यस्तो डकैति हुन नदिन एमालेले पाले बन्नुपर्ने अवस्था आएको बताए। 'यो देश वर्वाद पार्न भित्र, बाहिरका शक्तिहरू क्रियाशील छन्। हामी सचेत हुनुपर्छ,' उनले भने। उनले एमाले राष्ट्रिय गौरव र स्वाभिमानको प्रतिनिधि रहेको बताए। 'राष्ट्रियताको रक्षकको प्रतिनिधि एमाले हो। समृद्ध नेपाल सुखी नेपाली हाम्रो आकांक्षा हो। यो हाम्रो गन्तव्य हो। हाम्रो दृष्टिकोण यसका निम्ति स्पष्ट छ,' उनले भने। बुर्जुवा शिक्षा बहिष्कार गर्ने नारा विल्कुल बेठिक रहेको उनको भनाइ छ। ओलीले भने, मान्छेलाई अनपढ बनाउने बाटो हो त्यो। अनेरास्ववियुका विद्यार्थी ट्यालेन्ट हुनुपर्छ। आन्दोलनले गर्दा पढ्नै पाइएन भन्नै मिल्दैन। विद्यार्थीको काम पढ्ने हो। परिचयपत्र देखाएर अनेरास्ववियु भन्ने नहोस्। विचार, तर्क, कामको उत्कृष्टताबाट अनेरास्ववियु चिन्न पाइयोस्,' उनले भने।"
"अनेरास्ववियुको राष्ट्रिय महाधिवेशन आजबाट, चुनावमा गुट र प्यानल निषेध","२०७२ पछि अनेरास्ववियुको महाधिवेशन भएको थिएन। काठमाडौं : सात वर्षपछि हुन लागेको एमाले निकट विद्यार्थी संगठन अनेरास्ववियुको राष्ट्रिय महाधिवेशनमा अध्यक्ष र महासचिवमा आकांक्षी बढी देखिएका छन्। फागुन २ देखि ४ गतेसम्म हुने २३औं महाधिवेशनमा गुट र प्यानल निषेध गरिपछि आकांक्षी व्यक्तिगत रूपमा नै तयारीमा जुटेको देखिन्छ। २०७२ पछि अनेरास्ववियुको महाधिवेशन भएको थिएन। ७ वर्षपछि हुन लागेको महाधिवेशनमा गुट र प्यानल बनाएर चुनाव नलड्न पार्टी अध्यक्ष केपी शर्मा ओलीले नै निर्देशन दिएका छन्। अनेरास्ववियुकी उपाध्यक्ष कल्पना वाइबा भन्छिन्, यसपटक श्रेष्ठताका आधारमा नेतृत्व छानिनेछन्। पार्टी अध्यक्षको निर्देशन पनि स्पष्ट छ। अब यहाँ गुट र प्यानलको राजनीति हुँदैन। उपाध्यक्ष वाइबा यो महाधिवेशनबाट सानो कार्यसमिति चयन गर्ने बताउँछिन् । अब एक अध्यक्ष, चार उपाध्यक्ष, एक महासचिव, १० सचिव, एक कोषाध्यक्षसहित १ सय ९९ जनाको कार्यसमिति रहनेछ। १७ पादधिकारीसहित ६५ सदस्यीय स्थायी समिति हुने छ। हाल ५ सय १७ जनाको कार्यसमिति छ। अध्यक्षका लागि वरिष्ठ उपाध्यक्ष आरसी लामिछाने र महासचिव समिक बडाल मुख्य दाबेदारका रूपमा छन्। उपाध्यक्षहरू झपिन्द्र खत्री, लोकेश निरौला, मोती विक र उमेश आचार्यलगायतको पनि अध्यक्षमा चर्चा छ। अन्य पदाधिकारीभन्दा यसपटक महासचिवमा धेरै आकांक्षी छन्। कल्पना वाइबा (वर्तमान उपाध्यक्ष), नरेश रोकाय (वर्तमान उपमहासचिव), नारायण घर्ती (वर्तमान उपमहासचिव), सुर्दशन सिवाकोटी (वर्तमान उपमहासचिव), गोविन्द गिरी (वर्तमान उपमहासचिव), भास्कर खनाल (वर्तमान उपमहासचिव) लगायतको महासचिवमा चर्चा छ। त्यस्तै उपाध्यक्षमा जुन तामाङ (वर्तमान सचिव), तपेन्दजङ शाही (वर्तमान सचिव), जेनिश लामा (वर्तमान कोषाध्यक्ष र धर्म गिरी (वर्तमान सचिव) लगायत दाबेदारका रूपमा छन्। सचिवमा अझै धेरै दाबेदार छन्। यो महाधिवेशनमा १५ सय ७९ प्रतिनिधि रहेको उपाध्यक्ष वाइवाले जानकारी दिइन। २०७२ सालमा भएको महाधिवशेनबाट नविना लामा निर्वाचित भएकी थिइन्। २०७४ सालमा लामा समानुपातिकबाट प्रतिनिधिसभा सदस्य भइन्। विधानअनुसार २२ वर्ष महाधिवशेन हुनु पर्ने हो। उनको पालामा महाधिवेशन भएन। त्यसपछि अखिलको महाधिवेशन भएको छैन। पार्टी एकता भएर नेकपा भएपछि संयुक्त संगठनको संयोजक ऐन महरलाई बनाइएको थियो। माओवादिबाट रंजित तामाङलाई सहसंयोजक बनायो। त्यो बेला महर एमालेतर्फको अखिलका महासचिव थिए। एमाले र माओवादी केन्द्र एकतापछि बनेको विद्यार्थीको संगठनले खासै काम गर्न सकेन। पछि नेकपा भंग भएपछि सुनिता बराल अध्यक्ष बनाइयो। उनी हाल पार्टीको केन्द्रीय सदस्य र प्रतिनिधि सभा सदस्य पनि छन्। एमाले केन्द्रीय सदस्य एवं अनेरास्ववियु इन्चार्ज माधव ढुंगेलले तयारी पूरा भएको बताए। उनले नेतृत्वको लागि स्वच्छ प्रतिस्पर्धा हुने बताए। स्वच्छ प्रतिस्पर्धा हुन्छ। स्वच्छ प्रतिस्पर्धाबाट नेतृत्व चयन हुन्छ, उनले भने। उनले यो गुट र प्यानल भने नहुने बताए। उनले सहमतिको प्रयास अन्तिम समयसम्म हुने बताए। सहमतिको प्रयास अन्तिम समयसम्म हुन्छ। निशेधात्मक हुँदैन। आपसी सहमति गर्ने। प्रतिस्पर्धा गर्ने अधिकार सबैमा हुन्छ, उनले भने। महासचिवमा एक्ली महिला आकांक्षी यो महाधिवेशनमा अध्यक्ष र महासचिवमा एक मात्र महिला दाबेदार देखिएका छन्। महासचिवको दाबी गरेकी वाइवा संगठनभित्रकी बौद्धिक नेतारूप चिनिन्छिन्। उनी विद्यावारिधी गर्दैछिन्। महिला विभाग प्रमुखसमेत रहेकी उपाध्यक्ष वाइवा विगतका विद्यार्थी नेता नविना लामा र ऐन महर जस्तै उपाध्यक्षबाट महासचिवको दाबेदारी गरिरहेकी छन्। लामा र महर दुवै पहिला उपाध्यक्षबाट महासचिव भए। त्यसपछि उनीहरू अध्यक्ष भएका थिए। उपाध्यक्षबाट महासचिवको दाबेदारी गर्ने यो महाधिवेशन वाइवा मात्रै हुन्। उनी विद्यार्थी राजनीतिमा स्थापित नेतृ हुन्। महासचिव वाइवासँग प्रतिस्पर्धाका आकांक्षी अधिकांश उपमहासचिव छन्।"
प्रधानमन्त्री प्रचण्ड र कोरियाका राष्ट्रपतिका राजनीतिक सल्लाहकारबीच शिष्टाचार भेट,प्रधानमन्त्री निवासमा भएको भेटमा उनीहरुबीच नेपाल र कोरियाबीचको द्विपक्षीय सम्बन्ध र आर्थिक सहयोगलाई थप सुदृढ बनाउनेबारे छलफल भएको प्रधानमन्त्रीको सचिवालयले जनाएको छ। काठमाडौं :प्रधानमन्त्री पुष्पकमल दाहाल 'प्रचण्ड'सँग दक्षिण कोरियाका राष्ट्रिपति युन सक यलका राजनीतिक सल्लाहकार जाङ सङ मिनले शिष्टाचार भेट गरेका छन्। मंगलबार बिहान प्रधानमन्त्री निवासमा भएको भेटमा उनीहरुबीच नेपाल र कोरियाबीचको द्विपक्षीय सम्बन्ध र आर्थिक सहयोगलाई थप सुदृढ बनाउनेबारे छलफल भएको प्रधानमन्त्रीको सचिवालयले जनाएको छ। यसअघि सोमबार कोरियाका राष्ट्रपतिका विशेष दूत जाङले परराष्ट्रमन्त्री डाविमला पौड्यालसँग भेट गरेका थिए। भेटमा दुई देशबीचको आपसी सम्बन्धका विभिन्न विषयमा छलफल भएको थियो। १७ सदस्यीय टोलीको नेतृत्व गर्दै जाङ आइतबार साँझ काठमाडौं आइपुगेका हुन्। जाङ नेतृ्त्वको टोली आजै बंगलादेश प्रस्थान गर्ने परराष्ट्र मन्त्रालयले जनाएको छ।
माओवादी उपमहासचिव वर्षमान पुन चीन प्रस्थान,काठमाडौं : माओवादी केन्द्रका उपमहासचिव वर्षमान पुन उपचारका लागि चीन प्रस्थान गरेका छन्। पत्नी ओनसरी घर्तिमगरसहित उनी फलोअपका लागि मंगलबार चीन प्रस्थान गरेका हुन्। चाइना साउर्थनको एयरबाट उनी चीन गएका हुन्। जन्डिसबाट पीडित पुन चीनमा नियमित उपचार गराउँदै आएका छन्। उनी सेनजेनस्थित थर्ड पिपुल्स अस्पतालमा उपचार गराउनेछन्। स्वास्थ्यकर्मीको परामर्शपछि उनी उपचारका लागि चीन गएका हुन्। केही दिनअघि रोल्पाको एक कार्यक्रममा सम्बोधन गर्ने क्रममा पुनको स्वास्थ्यमा समस्या आएको थियो। लगत्तै उनलाई हेलिकोिप्टरबाट काठमाडौं ल्याइएको थियो। वंशाणुतग रूपमा रहेको जण्डिस दोहोरिएपछि नेता पुन गत वर्ष असोज १३ गते बैंककतर्फ लागेका थिए। बैंककमा उपचार सफल नभएपछि चीनको सेनजेनमा उपचार गराउँदै आएका छन्।
भारतीय विदेश सचिवको व्यस्त राजनीतिक भेटघाट,"उनले राष्ट्रपति विद्यादेवी भण्डारी, प्रधानमन्त्री पुष्पकमल दाहाल, कांग्रेस सभापति शेरबहादुर देउवा, एमाले अध्यक्ष केपी शर्मा ओलीसँग छुट्टाछुट्टै शिष्टाचार भेट गरेका हुन्। काठमाडौं : भारतीय विदेशसचिव विनयमोहन क्वात्रा सोमबार काठमाडौं आइपुगेलगत्तै उच्च राजनीतिक भेटघाटमा व्यस्त भएका छन्। उनले राष्ट्रपति विद्यादेवी भण्डारी, प्रधानमन्त्री पुष्पकमल दाहाल, कांग्रेस सभापति शेरबहादुर देउवा, एमाले अध्यक्ष केपी शर्मा ओलीसँग छुट्टाछुट्टै शिष्टाचार भेट गरेका हुन्। क्वात्राले परराष्ट्रमन्त्री डा विमला राई पौड्याल, परराष्ट्रसचिव भरतराज पौड्यालसँग पनि भेटवार्ता गरे। यससँगै भारत नयाँ सरकार गठनपछि द्विपक्षीय सम्बन्ध थप सुदृढ बनाउन लागेको हो। उनले शीतल निवासमा राष्ट्रपति भण्डारीसँग भेट गरे। त्यस क्रममा दुई देशबीचको ऐतिहासिक सम्बन्धका साथै कनेक्टिभिटी, ऊर्जा व्यापारलगायत द्विपक्षीय सहयोगका विषयमा छलफल भएको परराष्ट्र मन्त्रालयले जनाएको छ। राष्ट्रपति भण्डारीले नेपाल र भारतबीच प्राचीनकालदेखि नै सामाजिक र सांस्कृतिक सम्बन्ध रहिआएको उल्लेख गरेको राष्ट्रपतिका प्रमुख स्वकीय सचिव भेषराज अधिकारीले बताए। राष्ट्रपतिले छिमेकी पहिलो भन्ने नीतिअनुसार नै भारत अघि बढेको विश्वास व्यक्त गर्दै आफ्ना भारतीय समकक्षी र भारतीय उच्च नेतृत्वप्रति शुभेच्छा प्रकट गरेकी थिइन्। क्वात्राले भारतीय राष्ट्रपति द्रोपति मुर्मूको सन्देश राष्ट्रपतिसमक्ष सुनाएका थिए। क्वात्राले प्रधानमन्त्री दाहालसँग द्विपक्षीय हितका विषयमा कुराकानी गरेका थिए। उनीहरूबीच ऊर्जा, व्यापार, कनेक्टिभिटी, कृषि, शिक्षा, संस्कृतिका क्षेत्रमा सहकार्यका विषयमा छलफल भएको प्रधानमन्त्रीको सचिवालयले जनाएको छ। क्वात्रा कांग्रेस सभापति देउवासँगको भेटका लागि धुम्बाराही पुगेका थिए। उनीहरूबीच दुई देशबीचको सम्बन्धलाई प्रगाढ बनाउँदै जनताजनताबीचको सम्बन्धलाई मजबुत बनाउने विषयमा छलफल भएको देउवा सचिवालयले जनाएको छ। भारतका विदेशसचिव विनय मोहन क्वात्रासँगको भेट उपलब्धिमूलक रह्यो। हामीले पारस्परिक हितका विभिन्न विषयमा छलफल गरेका छौं र जनताजनताबीचको सम्बन्धलाई मजबुत बनाउने छौं। हाम्रो साझा लक्ष्य भनेको हाम्रा जनताको हितमा नेपालभारत सम्बन्धलाई प्रगाढ बनाउनु हो, सभापति देउवाले भनेका छन्। विदेशसचिव क्वात्राले एमाले अध्यक्ष ओलीसँग बालकोटमा भेट गरेका हुन्। त्यस क्रममा द्विपक्षीय पारस्परिक हितका विभिन्न विषयमा छलफल भएको एमाले नेता डा राजन भट्टराईले बताए। ओलीले दुवै देशबीच घनिष्ठ, नमुना र जनस्तरको सम्बन्ध रहिआएको उल्लेख गर्दै दुवै छिमेकी मुलुक एकअर्काको सहयोगी बनेर अघि बढ्नुपर्ने धारणा व्यक्त गरेका थिए। क्वात्राले दुवै देशबीचको सम्बन्ध राम्रो अवस्थामा रहेको आफूले पाएको उल्लेख गरेका थिए। क्वात्राले परराष्ट्रमन्त्री डा पौड्यालसँग सिंहदरवारमा भेट गरेका थिए। भेटमा द्विपक्षीय सम्बन्धलाई थप सुदृढ बनाउँदै विकास सहायता अभिवृद्धि गर्नेलगायत विषयमा छलफल भएको मन्त्री पौड्यालले बताइन्। उनका अनुसार गौतमबुद्ध र पोखरा अन्तर्राष्ट्रिय विमानस्थलका लागि नयाँ अन्तर्राष्ट्रिय हवाई रुटका सम्बन्धमा पनि छलफल भयो। मुख्य गरी नेपालमा विकास सहायता वृद्धि गर्ने, लगानीको वातावरण बनाउने, कनेक्टिभिटी, द्विपक्षीय व्यापारमा देखिने समस्या हल गर्ने, विद्युत् व्यापारलगायत विषयमा छलफल भएको उनको भनाइ छ। क्वात्रा परराष्ट्रसचिव पौड्यालको निमन्त्रणामा नेपालको औपचारिक भ्रमणका लागि सोमबार काठमाडौं आएका हुन्। उनी सोमबारै सचिवस्तरीय बैठकमा पनि सहभागी भएका थिए। विदेशसचिवको कार्यभार सम्हालेपछि यो उनको पहिलो नेपाल भ्रमण हो। भारतीय विदेशसचिव क्वात्रा चार सदस्यीय भ्रमण टोलीको नेतृत्व गर्दै सोमबार काठमाडौं आइपुगेका हुन्। उनी नेतृत्वको टोलीमा विदेश मन्त्रालयका सहसचिव एवं नेपाल डेस्क प्रमुख (नर्थ) अनुराग श्रीवास्तव, सोही डेस्कमा कार्यरत उपसचिव अश्विन भास्करन र सचिवालयमा रहेका रोहित मिश्र सहभागी छन्। क्वात्रा नेपालका लागि पूर्वभारतीय राजदूतसमेत हुन्। दुई देशबीचको नियमित उच्चस्तरीय भेटवार्ताको परम्परा र भारतको छिमेकी पहिलो नीतिअन्तर्गत भारतले नेपालसँगको सम्बन्धलाई दिएको प्राथमिकताअनुरूप यो भ्रमण भएको भारतीय विदेश मन्त्रालयले जनाएको छ। परराष्ट्रसचिवस्तरीय बैठकमा समीक्षा नेपालभारत सम्बन्धका विभिन्न पक्षमा छलफल गर्दै परराष्ट्रसचिवस्तरीय बैठक सकिएको छ। काठमाडौंमा सोमबार बसेको बैठकमा कनेक्टिभिटी, व्यापार तथा पारवहन, विद्युत् क्षेत्रमा सहकार्य, कृषि, शिक्षा, संस्कृति, स्वास्थ्य क्षेत्र र जनताबीचको सम्बन्धलगायत विषयमा छलफल भएको परराष्ट्र मन्त्रालयले जनाएको छ। रेलमार्ग, प्रसारण लाइन, पुल र आईसीपीजस्ता कनेक्टिभिटी परियोजनामा भएको प्रगतिबारे दुवै पक्षले समीक्षा गरेका थिए। परराष्ट्रसचिव भरतराज पौड्यालले मलको आपूर्ति, खाद्यान्न निर्यातमा लगाइएको प्रतिबन्ध खुकुलो पार्न भारतीय पक्षसँग आग्रह गरेका थिए। पारवहन सन्धिको नवीकरण, व्यापार सन्धिको समीक्षा र व्यापारसम्बन्धी अन्तरसरकारी समिति (आईजीसी) चाँडै बोलाउने विषयमा पनि छलफल भएको थियो। दुवै पक्षले विनिमय बजारका सबै उत्पादनको उपयोग गरी दीर्घकालीन रूपमा नेपालबाट भारतमा विद्युत् निर्यात गर्न दिने प्रतिबद्धता व्यक्त गरेका थिए। त्यस्तै सीमापार प्रसारण लाइनको प्राविधिक स्तरोन्नति र एलओसीआईभीअन्तर्गत प्रस्तावित चार प्रसारण लाइन आयोजनाको प्रारम्भिक स्वीकृतिबारे पनि दुई पक्षबीच छलफल भएको थियो। परराष्ट्रसचिव पौड्यालले भैरहवास्थित गौतमबुद्ध अन्तर्राष्ट्रिय विमानस्थलनजिकको सीमा उडान सञ्चालनका लागि भारतीय क्षेत्रबाट हवाई रुटको अनुमति दिन भारतीय पक्षसँग आग्रह गरेका थिए। त्यस्तै नेपाल भारत सीमा विवादका विषयमा पनि छलफल भएको थियो। यस सम्बन्धमा उनीहरूले स्थापित द्विपक्षीय संयन्त्रमार्फत बाँकी रहेका सीमानाकाको काम पूरा गर्ने सहमति जनाएका थिए। त्यस्तै उनीहरूले दुई देशका विदेश सेवा प्रज्ञा प्रतिष्ठानबीचको एमओयूलाई अन्तिम रूप दिन पनि सहमति जनाएका छन्। परराष्ट्र सचिव पौड्यालले नेपाल भ्रमणमा रहेका भारतीय विदेशसचिव र उनको प्रतिनिधिमण्डलका सदस्यहरूको सम्मानमा दिवाभोजको आयोजना गरेका थिए।"
अमेरिकी अधिकारीको बाक्लो नेपाल भ्रमण,"संसदबाट अमेरिकी परियोजना एमसीसी अनुमोदन भए पनि स्टेट पार्टनरसिप कार्यक्रम (एसपीपी)विवादित बनेको थियो। काठमाडौं : अमेरिकी उच्चस्तरीय अधिकारीले केही समययता लगातार नेपाल भ्रमण गरिरहेका छन्। त्यही क्रममा सोमबार अमेरिकाकी उपसहायक विदेशमन्त्री अफरिन अख्तर पनि काठमाडौं आइपुगेकी छन्। उनी दक्षिण तथा मध्य एसियाली मामिला ब्युरो हेर्छिन्। अख्तरले नेपाल भ्रमणका क्रममा सरकारी र नेपाली सेनाका अधिकारीसँग भेटघाट गर्ने अमेरिकी दूतावासले जनाएको छ। इसिमोड तथा ऊर्जा नेपालका नेपाली साझेदारसँग पनि छलफलको कार्यक्रम रहेको जनाइएको छ। जलवायु परिवर्तन, स्वच्छ ऊर्जा, मानवीय सहायता तथा विपद् प्रतिकार्यका विषयमा अनि लोकतन्त्र, मानवअधिकार तथा पारस्परिक आर्थिक समृद्धिलाई अगाडि बढाउने विषयमा छलफल हुनेछ, दूतावासले भनेको छ। संसद्बाट अमेरिकी परियोजना एमसीसी अनुमोदन भए पनि स्टेट पार्टनरसिप कार्यक्रम (एसपीपी)विवादित बनेको थियो। त्यससम्बन्धी विवाद उत्कर्षमा पुगेपछि सरकारले एसपीपी अगाडि नबढाउने निर्णय गरेको थियो। यद्यपि, अमेरिकाले नेपालमा एसपीपी लागू गर्न चाहेको स्रोतको भनाइ छ। उपसहायक विदेशमन्त्री अख्तरले प्रधानसेनापति प्रभुराम शर्मासहित नेपाली सेनाका उच्च अधिकारीसँग एसपीपीबारे छलफल गर्ने स्रोतको भनाइ छ। अन्तर्राष्ट्रिय विकासका लागि अमेरिकी सहयोग निकाय (यूएसएआईडी)की प्रशासक सामन्था पावर हालै नेपाल आएकी थिइन्। उनले ५ करोड ८५ लाख डलर सहायता घोषणा गरेकी थिइन्। पावरले यूएसएआईडी र नेपालबीचको ७५ वर्षे सहकार्य प्रभावकारी भएको बताएकी थिइन्। नेपालको उत्थानलाई आफूले दायित्व ठानेको र थप योगदानको अवसर खोजिरहेको उनको भनाइ थियो। त्यसअघि राजनीतिक मामिला हेर्ने उपविदेशमन्त्री भिक्टोरिया नुल्यान्ड नेपाल भ्रमणमा आएकी थिइन्। न्युल्यान्डले प्रधानमन्त्री पुष्पकमल दाहाल प्रचण्डसहित विभिन्न दलका शीर्ष नेतासँग भेटवार्ता गरेकी थिइन्। उनी नेपालपछि भारत, श्रीलंका र कतारको भ्रमण गरेकी थिइन्। अब अर्को साता पनि अमेरिकाबाट उच्चस्तरीय भ्रमण हुने परराष्ट्र मन्त्रालय स्रोतले जनाएको छ। ती स्रोतका अनुसार अमेरिकी राष्ट्रिय सुरक्षापरिषद्को दक्षिण एसियाकी वरिष्ठ निर्देशक रियर एठमिरल इलिनलाउबाचार नेपाल आउन लागेकी हुन्। पछिल्लो समय नेपालमा अमेरिकाको दक्षिण एसिया मामिला हेर्ने कूटनीतिज्ञको बाक्लै भ्रमण चीनको प्रभाव कम गर्न र अमेरिकी एजेन्डालाई स्थापित गर्न केन्द्रित रहेको स्रोतले बताएको छ।"
"मजदुर आन्दोलन : उपत्यका भित्रका सार्वजनिक सवारी चलेनन्, समस्यामा यात्रु","बिहान निजी सवारी साधन, स्कूल बस र उपत्यका बाहिर जाने लामो दुरीका सवारी साधन भने सञ्चालन भएका छन्। काठमाडौं : यातायात मजदुरले उपत्यकाभित्र सार्वजनिक सवारी नचलाउनाले आशिंक प्रभाव परेको छ। नेपाल यातायात मजदुर संघले सोमबार एक विज्ञप्ति जारी गरेर मंगलबारदेखि उपत्यकाको सवारीसाधन ठप्प पार्ने निर्णय गरेको थियो । सोही निर्णय अनुसार मंगलबार बिहानैबाट काठमाडौं उपत्यकाभित्र चल्ने सार्वजनिक सवारी साधन नचल्दा यात्रु मारमा परेका छन्। बिहान निजी सवारी साधन, स्कूल बस र उपत्यका बाहिर जाने लामो दुरीका सवारी साधन भने सञ्चालन भएका छन्। अहिले चोकचोकमा बाक्लो संख्यामा प्रहरी खटिएका छन्। विज्ञप्तिमा नयाँ बसपार्कका ठेकेदार कम्पनी लोत्से बहुउदेश्यीय प्रालिका महाप्रवन्धक, कर्मचारीलगायत ३० जना अपरिचित व्यक्तिले यातायात मजदुरलाई आक्रमण गरेको बताउँदै यातायात मजदुर आफ्नो हक हितका लागि प्रदर्शनमा उत्रनु परेको उल्लेख छ। मंगलबार बिहान ८ बजे भौतिक यातायात तथा पूर्वाधार मन्त्रालयमा आन्दोलनरत पक्षसँग वार्ता हुने तय भएको यातायात व्यवस्था विभागले जनाएको छ। सोमबार बालाजु बसपार्क एरियामा भइरहेको ट्राफिक नियमविरुद्ध मजदुरहरू आन्दोलनमा उत्रिएका थिए। प्रदर्शनका क्रममा उनीहरूले सडकमा राखिएका डिभाइडर पनि जलाए। सार्वजनिक सम्पत्तिमा तोडफोड गरेका छन्। काठमाडौं महानगरको अनुरोधमा ट्राफिक प्रहरीले बसपार्क एरियामा गाडी पार्क गर्न निषेध गरेको थियो। बालाजु, माछापोखरीलगायतका ठाउमा पार्किङ गरेर यात्रु चढाउँदै आएका यातायात मजदुरले ट्राफिकले उक्त एरियामा पार्किङ निषेध गरी बसपार्कमा मात्रै पार्किङ गर्नुपर्ने नियम ल्याएको थियो। यो नियमका विरुद्ध यातायात व्यवसायी प्रदशर्नमा उत्रिएका हुन्। उनीहरूले सडकमै गाडी तेस्र्याएका थिए। प्रदर्शनका क्रममा आन्दोलनरत यातायात मजदुरले प्रहरीका २ वटा गाडी जलाएका छन् भने ढुंगामुढासमेत गरेका छन्।"
दुईपाङग्रे सवारी साधनका चार हजार बढी चालकलाई कारबाही,काठमाडौं : सडकमा अनावश्यक रोकेर बस्ने राइड सेयरिङ गर्ने दुईपाङग्रे सवारी साधनका ४ हजारभन्दा बढी चालकलाई पनि ट्राफिक प्रहरीले कारबाही गरेको छ। गत मंसिर २७ गतेदेखि सुरु भएको यस अभियानमा मंगलबारसम्म ४ हजार एक सय ९० जना चालक कारबाहीमा परेका हुन्। राइड सेयरिङ गर्ने मोटरसाइकल तथा स्कुटर सडकमा अनावश्यक रोकेर राख्नाले ट्राफिक व्यवस्थापनका साथै सवारी अवागमनमा बाधा पुग्ने भएकाले राइड सेयर कारबाही अभियानलाई तीव्रता दिइएको समेत प्रहरी बरिष्ठ उपरीक्षक भट्टले जानकारी दिए।
मदारबाबा मेलामा एकको मृत्यु,मध्यविन्दु : मदारबाबा मेला जानका लागि पहाड चढ्ने क्रममा एक भारतीय नागरिकको मृत्यु भएको छ। नवलपरासी (बर्दघाट सुस्तापूर्व)को विनय त्रिवेणी गाउँपालिका६ मा पर्ने नकधडवा पहाडमा मदारथान जाने क्रममा आज बिहान ती भारतीय नागरिकको मृत्यु भएको प्रहरी निरीक्षक गोपाल चालिसेले बताए। भारत उत्तरप्रदेश कुशीनगरका ५५ वर्षीय रसुल जनेवाको मंगलबार बिहान मृत्यु भएको हो। उकालो पहाड चढ्ने क्रममा समस्या भएपछि त्यहीँ रसुलको मृत्यु भएको प्रहरीले जनाएको छ। उनी आफ्ना छोरासँगै मदारबाबा मेला भर्न आएका थिए। हिन्दू र मुस्लिम समुदायको आस्थाको केन्द्रको रूपमा रहेको मदार थान मेलामा भक्तजनको घुइँचो छ। माघ २७ गतेदेखि सुरु भएको मेला फागुन ६ गतेसम्म चल्ने छ। बाक्लो भीडका कारण मदारथानसम्म जान उकालो पहाड चढ्नुपर्छ। पश्चिम नवलपरासीको सुस्ता महलबारीदेखि बाबाको मुख्य मजारसम्म पुग्न नौ किलोमिटर पैदल हिँड्नुपर्छ। यस वर्ष करिब १० लाख भक्तजन मेलामा आउने कुतबुल मदार बगाह दरगाह कमिटीले जनाएको छ। मदारबाबा मुस्लिम समुदायका गुरु रहे पनि सबैका प्रतिष्ठाको रूपमा रहेको धार्मिक विश्वास छ। मेलामा भारत र नेपालका लाखौं हिन्दूले वर्षौंदेखि पूजा गर्दै आएका छन्। त्यसैले यसलाई हिन्दू र मुस्लिमको साझा आस्थाको केन्द्रको रूपमा लिने गरिन्छ।
नक्कली एक हजारका ५ लाख ६९ हजार रुपैयाँसहित तीन पक्राउ,"नेपालगन्ज : बाँके प्रहरीले नक्कली एक हजार रुपैयाँका पाँच लाख ६९ हजार रुपैयाँसहित तीन जनालाई पक्राउ गरेको छ। जिल्ला प्रहरी कार्यालय बाँकेका प्रमुख सन्तोष सिंह राठौरका अनुसार कोहलपुर नगरपालिका११ का ३३ वर्षीय मोहन कुमाइ (३३), अछामको तुर्माखाँद गाउँपालिका३ का ३० वर्षीय दीपक विसी र सल्यानको वनगाड कुपिन्डे नगरपालिकाका ३० वर्षीय मोहन रानालाई पक्राउ गरेको हो। नेपालगन्ज उपमहानगरपालिका२ न्यूरोडमा मंगलबार अपराह्न साढे ५ बजेतिर शंकास्पद अवस्थामा हिँडिरहेको बेला खानतलासी गर्दा चेकजाँच गर्दा उनीहरूले बोकेको झोलामा नक्कली एक हजारका नेता फेला परेका हुन्। यसअघि गत माघको पहिलो साता नेपालगन्जको धम्बोझीस्थित पाहुना घर होटलबाट नक्कली नोट छाप्ने मेसिनसहित केही थान नक्कली नोट प्रहरीले बरामद गरेको थियो। पुस २९ गतेदेखि होटलमा बसेका एक व्यक्तिले होटलमा बसेर नक्कली नोट छपाइ गरेको पाइएको छ। ३० गतेसम्म होटलमा आउने र जाने गरेका ती व्यक्ति दुई दिनसम्म नदेखिएपछि होटल सञ्चालकले प्रहरीलाई खबर गरेका थिए। प्रहरीले गएर कोठामा हेर्दा ५० रुपैयाँका केही थान नक्कली नोटसहित पैसा छाप्ने प्रिन्टर बरामद गरेको थियो। फरार रहेका ती व्यक्तिको प्रहरीले खोजी गरिरहेको बेला फेरि नक्कली नोट फेला परेको छ।"
पेट्रोल पम्पमा विद्युत् ब्याकप नहुँदा सेवाग्राहीलाई सास्ती,सोलुखुम्बु : सोलुखुम्बुमा सञ्चालित पेट्रोल पम्पहरूमा विद्युत् ब्याकप नहुँदा सेवाग्राहीलाई समस्या भएको छ। जिल्लामा सञ्चालित दुईवटै पम्पमा विद्युत् ब्याकप छैन। सल्लेरीमा रहेको दूधकोशी आयल स्टोर्समा ब्याकप नहुँदा विद्युत् सेवा अवरुद्ध हुने वित्तिकै सेवा ठप्प हुने गरेको छ। गार्मास्थित नमूना दूधकुण्ड आयल पम्पस्टोर्समा पनि सोही समस्या छ। जिल्लामा बारम्बार विद्युत् अवरुद्ध हुने भएकाले इन्धन भर्ने सवारी चालकहरूले सास्ती खेप्नु परेको छ। पम्पले विद्युतकै कारण देखाउँदै लामो समय कुराउँदा अत्यावश्यक कामहरू प्रभावित हुने गरेको सवारी चालक रमेश कार्कीले बताए। सोमबार विद्युत् सेवा अवरुद्ध हुँदा धेरै सवारी चालकहरू लामो समय पम्पमा कुर्न बाध्य थिए। सोही समस्या बारम्बर दोहोरिरहने गरेको चालक शम्भु विश्वकर्माले बताए। कतिपय अवस्थामा बिरामी बोकेको एम्बुलेन्सहरू समेत इमर्जेन्सीमा इन्धन भर्न जानुपर्ने भएकाले समस्या हुने चालकहरू बताउँछन्। उनीहरूले विद्युत् नहुँदा सेवाग्राहीलाई कुराउने तथा रित्तो हात फर्काउने गरेको सवारी चालकहरू बताउँछन्। सो विषयमा आफ्नो ध्यानार्कषण भएकाले थप छलफल गरेर अघि बढ्ने प्रमुख जिल्ला अधिकारी वसन्त भट्टराईले बताए।
"उच्चस्तरीय कार्यदलको बैठक सम्पन्न, यातायात क्षेत्रको समस्या समाधान गरिने","काठमाडौं : यातायात क्षेत्रमा देखिएको समस्या समाधानका लागि बनेको उच्चस्तरीय कार्यदलको बैठक सम्पन्न भएको छ। यातायात व्यवस्था विभागका महानिर्देशक तुलसीनाथ गौतमको संयोजकत्वमा बसेको बैठकमा तत्काल सम्बोधन गर्ने र दीर्घकालीन रूपमा सम्बोधन गर्नसक्ने मागपत्रका बारेमा सूचीकरण गरेर अगाडि बढ्ने सहमति भएको छ। नेपाल यातायात मजदुर संघका महासचिव नुरनाथ पन्तले बैठकमा यातायात क्षेत्रमा देखिएको समस्या तत्काल सम्बोधन गर्न सकिने र दीर्घकालीन रुपमा गर्न सकिने बारेमा यातायात व्यवसायी र यातायात मजदुरबीच बसेर साझा धारणा बनाएर पर्सीको कार्यदलको बैठकमा पेश गर्ने निर्णय भएको जानकारी दिए। 'भोलि बेलुकासम्म यातायात व्यवसायी र मजदुर संघ, संगठन मिलेर यातायात क्षेत्रमा देखिएका समस्याबारे साझा धारणा बनाउने र पर्सी यातायात व्यवस्था विभागमा बस्ने कार्यदलको बैठकमा पेश गर्ने निर्णय भएको छ', उनले भने। यातायात मजदुरको आन्दोलनका कारण सोमबार बालाजु क्षेत्रमा दुईवटा प्रहरी भ्यानमा आगो लगाउनुका साथै नयाँ बसपार्कस्थित सञ्चालनमा रहेको लोत्से मलमा तोडफोड तथा चोरी भएको थियो।"
प्रणय दिवसमा रानीमहल पुगे प्रेम जोडी,"धार्मिक र पर्यटकीय हिसाबले महत्वपूर्ण कालीगण्डकी किनारको रानीमहल प्रेमको प्रतिकका रुपमा लिइन्छ। तानसेन: पाल्पाको रानीमहलमा आज दिनभर प्रेम जोडीको चहलपहल देखियो। आजकै दिनलाई लक्षित गर्दै तानसेन नगरपालिकाले रानीमहल क्षेत्रमा विशेष सफाइ गरेर चिटिक्क पारेको थियो। धार्मिक र पर्यटकीय हिसाबले महत्वपूर्ण कालीगण्डकी किनारको रानीमहल प्रेमको प्रतिकका रुपमा लिइन्छ। तानसेन नगरपालिकाले पनि २५ जोडीलाई विशेष सम्मान गरेको छ। नगरपालिकाले 'भ्यालेनटाइन डे' को अवसरमा रानीमहल घुम्ने २५ जोडीलाई गुलाफको फूल, रिङ सेरोमनीसहितको कार्यक्रम गरी सम्मान समेत गरेको छ। युवा पुस्ताको घुम्ने चाहनालाई बढाउन कार्यक्रम गरिएको नगर प्रमुख सन्तोषलाल श्रेष्ठले बताए। यो वर्ष भारतीय युवायुवती पनि रानीमहल पुगेका थिए। उत्तर बाहिनी कालीगंगाको किनारमा बनेको प्रेमको प्रतिकमा घुम्न पाउँदा खुसी लागको भारत सुनौलीका दिपचन गुप्ताले बताए। सदरमुकाम तानसेनबाट आधा घण्टामा रानीमहलमा पुग्न सकिन्छ। पक्की सडक भएकाले यात्रा गर्न पनि सजिलो भएको छ। वर्षेनी रानीमहल घुम्न आउनेको संख्या बढ्दै गएको छ।"
"बेहुलीलाई कुटपिट, ससुरा पक्राउ","१९ बर्षीया बेहुलीलाई श्रीमान, जेठाजु, ससुरा र नन्दले कुटपिट गरे मिलेर कुटपिट गरेको प्रहरीले जनाएको छ। महोत्तरी: गौशालामा बेहुलीलाई कुटपिट गरेको आरोपमा ससुरा पक्राउ परेका छन्। १९ बर्षीया बेहुलीलाई श्रीमान, जेठाजु, ससुरा र नन्दले कुटपिट गरे मिलेर कुटपिट गरेको प्रहरीले जनाएको छ। कुटपिटमा संलग्न ससुरा रामचन्द्र साह पक्राउ परेका छन्। परिवारले मरणासन्न हुनेगरी कुटपिट गरेको सूचना पाएपछि प्रहरीले साहलाई पक्राउ गरेको हो। कुटपिटमा संलग्न श्रीमान शैलेन्द्र, जेठाजु लालेन्द्र, नन्द तुली साह फरार रहेको र उनीहरूको खोजी जारी रहेको प्रहरीले जनाएको छ। प्रहरीका अनुसार साहको परिवारले बेहुलीमाथि ज्यादती गरेको पाइएको छ। पहिले लालेन्द्रसँग विवाह गरेर आएकी उनलाई देवर शैलेन्द्रसँग शारीरिक सम्पर्क गर्न परिवारले नै दवाव दिएको थियो। आफूलाई श्रीमान तथा परिवारको दवावमा देवरले शारीरिक सम्बन्ध राखेर मानसिक पीडा दिएको भन्दै एक साता अघि प्रहरीमा उजुरी दिएकी थिइन्। स्थानीय छिमेकीले उनलाई शैलेन्द्रसँग विवाह गराइदिएका थिए। विवाह भएको २४ घण्टा नवित्दै कुटपिट भएको प्रहरीले जनाएको छ। कुटपिटबाट घाइते उनको उपचार भइरहेको छ भने फरार रहेकाको खोजी जारी छ।"
प्रचारप्रसार नहुँदा गुमनाम घरपझोङ किल्ला,"जोमसोम : मुस्ताङ सदरमुकाम जोमसोमदेखि कालिगण्डकी नदी पारी अग्लो र भिरालो भूभाग छ। जुन क्षेत्रको नाम हो घरपझोङ किल्ला। यो किल्ला करिव ७ सय पुरानो हो। यो किल्ला तीन गाउँले थकाली जातिको उद्गमस्थल पनि हो। घरपझोङ किल्लाको शाब्दिक अर्थ हो मन पराएको अथवा मनले चिताएको सुन्दर ठाउँ। तर, एक थरीले अग्लो स्थानलाई घरप र किल्लालाई झोङ भन्ने गरिएकाले यस स्थानको नाम घरपझोङ किल्ला रहन गएको बताइन्छ। सदिंयौं वर्ष पहिले परापूर्व कालमा बाइसे र चौबिसे राजाहरूको पालामा घरपझोङ किल्लामा मुस्ताङको घरपझोङ५ ठिनीका तीन आँखे राजा ग्यल धाङमेचेनले राज्य गर्थे भन्ने धार्मिक किंवदन्ती छ। तीन गाउँले थकाली समुदायको ऐतिहासिक पूर्वजको बस्तीका रूपमा घरपझोङ किल्लालाई लिने गरिएको थाक५ गाउँ उद्दार समितिका पूर्व अध्यक्ष कुलप्रसाद थकालीले बताए। किल्लामा अहिले विद्यमान रहेको स्याङ, ठिनी, मार्फा, छैरो र चिमाङ बस्तीका थकालीको उद्गमस्थल रहेको पूर्व अध्यक्ष थकालीको भनाइ छ। यही किल्लालाई थाक ५ गाउँमा बसोबास गरेका थकालीले पूख्यौली थलोका रूपमा लिने गरेको उनले उल्लेख गरे। ऐतिहासिक घरपझोङ किल्ला समुन्द्री सतहदेखि करिव ३८ सय मिटर उचाइमा अवस्थित छ। यही किल्लामा बसेर त्यसबेला ठिनीका राजा ग्यल धाङमेचेनले राजकाज गर्थे भन्ने भनाइ छ। त्यही किल्लामा थकालीहरूको बसोबास रहेको थियो। किल्ला वरपरको भिरालो सतहमा त्यसबेला सख्खर माटोले निर्माण गरिएका केही घरहरूको भग्नावशेष अझै पनि देख्न पाइन्छ। त्यससमय एक राज्य अर्को राज्यसँग युद्ध आक्रमण गर्दा सहज हुने भएकाले ठिनीका राजा ग्यल धाङमेचेनले घरपझोङ किल्लालाई उपयुक्त स्थान बनाएका थिए। घरपझोङ किल्लाबाट बस्ती विस्थापित भइसकेको पनि सयौं वर्ष भइसकेको छ। त्यहाँबाट विस्थापित भइसकेका थकालीहरू ५ गाउँमा स्थान्तरण भइसकेपछि घरपझोङ किल्ला मानवविहीन भयो। यद्यपी त्यहाँबाट बिस्थापित भएका थकालीहरूले घरपझोङ किल्लालाई ऐतिहासिक तथा धार्मिक स्थलका रूपमा लिने गरेको पाइएको छ। सदरमुकामदेखि २ किमी दूरी यात्रा गरेपछि त्यहाँ पुगिन्छ। यहाँबाट जोमसोम, स्याङ, ठिनी, मार्फा, ढुम्बाताल, कुछप तेरङगा गुम्बा लगायतका स्थान निकै आर्कषण स्थल देखिन्छन्। पर्यटकीय स्थल ढुम्बाताल अवलोकन गर्ने आन्तरिक पर्यटकले घरपझोङ किल्लाको समेत सहजै अवलोकन गर्न सकिने ठिनीका स्थानीय युवा निरज थकालीले जानकारी दिए। घरपझोङ किल्लामा थाक ५ गाउँ उद्दार समितिले २०५८ सालमा धार्मिक बुद्धिस स्तुफा निर्माण गरेका थिए। यसरी निर्माण गरिएको स्तुफा पुरानो भइसकेकाले जीर्ण अवस्थामा थियो। जीर्ण स्तुफालाई दुई वर्षअघि थाक ५ गाउँ उद्दार समितिकै पहलमा जिर्णोद्धार गरिएको घरपझोङ गापाका पूर्व अध्यक्ष आशबहादुर थकालीले बताए। घरपझोङ किल्लालाई पर्यटकीय स्थलका रूपमा विकास गर्ने उद्देश्यले संघीय, प्रदेश र स्थानीय तहको बजेट मार्फत त्यहाँ हरियाली बगैँचा, रेलिङसहितको पदमार्ग, सूचना केन्द्र, विश्रामस्थल जस्ता पर्यटनमैत्री पूर्वाधार निर्माण गरिएको छ।"
लैंगिक समानता कायम गरी हिंसा रोक्न प्रशासनको ध्यानाकर्षण,वीरेन्द्रनगर : अन्तर पुस्ता महिलावादी मञ्च सुर्खेतले हिंसामुक्त समाज निर्माण गरी लैंगिक समानता कायम गर्न प्रशासनको ध्यानाकर्षण गराएको छ। पछिल्लो समय लैंगिक हिंसाका घटनाहरू बढिरहेको भन्दै अन्तर पुस्ता महिलावादी मञ्च सुर्खेतले मंगलबार जिल्ला प्रशासन कार्यालयमै पुगेर लैंगिक हिंसा रोक्नका लागि प्रशासनले कडाई गर्न र लैंगिक समानता कायम गर्न पैरवी गरिदिन प्रशासनको ध्यानाकर्षण गराएको हो। सुर्खेतका प्रमुख जिल्ला अधिकारी नारायणप्रसाद सापकोटालाई ध्यनाकर्षण पत्र बुझाउँदै अन्तर पुस्ता महिलावादी मञ्च सुर्खेतकी सदस्य संगीता वलीले महिला आन्दोलन सुदृढीकरण तथा संविधानले दिएको अधिकारका बारेमा सचेत बनाउँदै महिला अधिकार उपभोग गर्न सक्ने वातावरण बनाइदिन आग्रह गरिन्। ध्यानाकर्षण पत्र बुझाउन प्रशासनमा पुगेकी महिलाहरूले हरेक जिल्लामा प्रशासनिक निकायहरूले कानुनको प्रभावकारी कार्यान्वयन गरिदिँदा महिला तथा बालबालिकाहरूले हिंसा र दुर्व्यवहारको शिकारबाट जोखिने बताइन्। उनीहरूले समाजमा हुने सामाजिक विकृति र विसंगतिहरूका विरुद्धमा प्रशासन कडा रूपमा लाग्नुपर्ने बताए। प्रमुख जिल्ला अधिकारी नारायणप्रसाद सापकोटाले महिलाहरूको ध्यानाकर्षण पत्र बुझ्दै आफूहरूले महिला तथा बालबालिकाका सवालहरूमा कानुनको कार्यान्वयनको सवालमा कुनै कसुर बाँकी नराख्ने बताए।
भक्तपुर जिल्लास्तरीय राष्ट्रपति कप प्रतियोगिता सुरु,भक्तपुर : भक्तपुरमा जिल्लास्तरीय ११ औं राष्ट्रपति कप प्रतियोगिता मंगलबारदेखि सुरु भएको छ। गत वर्षसम्म भक्तपुर नगरपालिकाले मात्रै सहभागिता जनाउँदै आएको राष्ट्रपति कपमा यसवर्ष चारवटै नगरपालिकाकोतर्फबाट प्रतियोगितामा सहभागिता जनाएको छ। प्रतियोगिताबाट विजयी खेलाडी मात्रै प्रदेशस्तर र राष्ट्रियस्तरमा हुने प्रतियोगितामा सहभागी हुन पाउने छन्।
धार्मिक सम्पदा जोगाउँदै वीरगन्ज महानगर,"वीरगन्ज : वीरगन्ज महानगरपालिका१४ पिपरामा रहेको पशुपतिनाथ मन्दिरलाई धार्मिक पर्यटकीय गन्तव्यस्थलका रूपमा विकास गर्न स्थानीयको सहयोगमा वीरगन्ज महानगरपालिकाले अग्रसरता लिएको छ। काठमाडौंको पशुपतिनाथ मन्दिरमा रहेको शिवलिंग जस्तै पन्चमुखी शिवलिंग रहेको काठमाडौं बाहेक देशभरमै एक मात्र रहेको पिपराको पशुपतिनाथ मन्दिरलाई धार्मिक पर्यटकीय गन्तव्यस्थल बनाउनका लागि महानगरपालिकाले अग्रसरता लिएको हो। त्यसका लागि महानगरले पशुपतिनाथ मन्दिर र मन्दिर परिसरको सौन्दर्यकरणको काम थालिसकेको छ। यसका साथै मन्दिर परिसरमा सोमबार बेलुकी महाआरती पनि सम्पन्न भएको छ। सोमबार बेलुकी आयोजित महाआरतीमा काशी विश्वनाथका मुख्य पूजारी पण्डित डा श्रीकान्त मिश्र र जनकपुरधामको जानकी मन्दिरका महन्थ रोशन दास पनि सहभागी थिए। महाआरति अघि मन्दिर परिसरमै भव्य प्रवचन समारोहको पनि आयोजना गरिएको थियो। पशुपतिनाथ मन्दिरमा अब हरेक सोमबार साँझ आरती समारोह विश्व हिन्दू परिषदका अगुवा रन्जित सर्राफले बताए। वीरगन्जलाई धार्मिक पर्यटकीय गन्तव्यको केन्द्र बनाउने गरी वीरगन्ज महानगरपालिकाले अभियान नै सञ्चालन गरिरहेको छ। त्यही अभियान अन्तर्गत नै पिपराको पशुपतिनाथ मन्दिर सौन्दर्यकरण गर्न थालिएको वीरगन्जका मेयर राजेशमान सिंहले बताए। तराई मधेसमै एक मात्र रहेको पशुपतिनाथ मन्दिर सौन्दर्यकरण गरेर यसको पहिचान स्थापित गर्न पनि नेपाल भारत दुवै देशका प्रख्यात धामका मुख्य पुजारी बोलाएर सोमबार बेलुकी महाआरती गरिएको उनले बताए। उनले भने ,अहिले तत्कालै हामीले मन्दिर परिसरको सरसफाइ गरेर मन्दिरलाई सिंगारेका छौं, बत्तीहरू जडान गरेका छौं, नियमित पूजापाठका लागि पूजारीको व्यवस्था पनि गरिसकेका छौं , अब थप बजेट व्यवस्थापन गरेर मन्दिर परिसरलाई पार्कका रूपमा निर्माण पनि गर्छौं। काठमाडौंस्थित पशुपतिनाथ मन्दिरसम्म जान नसक्ने भक्तजनहरूले यही मन्दिरमा पुगेर पूजाअर्चना र दर्शन गर्न सक्ने गरी यसलाई मधेस प्रदेशकै प्रमुख धार्मिक स्थलका रूपमा स्थापित गर्ने योजनाका साथ महानगरले काम अगाडि बढाइसकेको मेयर सिंहले बताए। पिपराका स्थानीयवासी समेत रहेका वरिष्ठ पत्रकार चन्द्रकिशोरले झण्डै चार दशकभन्दा पुरानो पिपराको पशुपतिनाथ मन्दिर, काठमाडौंको पशुपतिनाथ मन्दिरकै स्वरूप र प्रकृतिमा रहेको बताए। उनले भने ,काठमाडौंको पशुपतिनाथ मन्दिरमा जुन स्वरूपको पन्चमुखी शिवलिङग् छ , त्यहि स्वरूपको पन्चमुखी शिवलिंग यो पिपराको पशुपतिनाथ मन्दिरमा पनि छ, यस्तै काठमाडौंको जस्तै मन्दिरको ठिक सामुन्ने विशाल नन्दीको शालिक यहाँ पनि छ। नेपालमा काठमाडौं बाहेक पशुपतिनाथको मन्दिर पिपरामा मात्रै रहेको पनि उनले बताए। मुलुकको प्रमुख प्रवेशद्वार वीरगन्जको पिपरामा अवस्थित पशुपतिनाथ मन्दिर र यसको पौराणिक महत्वबारे व्यापक प्रचार प्रसार गर्न सकिए यो मन्दिर वीरगन्जको मात्र नभइ मधेस प्रदेशकै प्रमुख धार्मिक गन्तव्य स्थल बन्ने सक्ने चन्द्रकिशोरले बताए। काठमाडौंको पशुपतिनाथ मन्दिरसँग पिपराको पशुपतिनाथ मन्दिरबीच पौराणिक सम्बन्ध पनि रहेको उनले बताए। उनले भने , शिवरात्रीमा भारतबाट आउने भारतीय भक्तजनहरू पहिले सडक र यातायातको सहज सुविधा नहुदा काठमाडौंसँग पुग्न सक्दैनथे , त्यो बेला उनीहरू यही पिपराको पशुपतिनाथ मन्दिरमा आएर पूजापाठ र दर्शन गरेर फर्किन्थे। पिपराको पशुपतिनाथ मन्दिरको संरक्षण र सौन्दर्यकरण गर्दै धार्मिक गन्तव्यस्थल बनाउन महानगरले अभियान थालेको भए पनि मन्दिर भएको जग्गा नेपाल सरकारको स्वामित्वमा भएका कारणले महानगरसामु केही चुनौती छ। त्यसकारण मन्दिर भएको जग्गाको स्वामित्व नेपाल सरकारले महानगरलाई हस्तान्तरण गर्नु पर्ने वरिष्ठ पत्रकार चन्द्रकिशोर बताउँछन्। उनले भने , पिपराको पशुपतिनाथ मन्दिर , वीरगन्ज शहरको धार्मिक सम्पदा पनि हो ,र महानगरले यसको संरक्षण र सम्बद्र्धनका लागि अग्रसरता लिइसकेको अवस्थामा यो जग्गाको स्वामित्व सरकारले महानगरलार्य दियो भने यो पुनित कार्यमा महानगरलाई अझ धेरै सजह हुनेछ। किनकि वीरगन्ज महानगरमा रहेका थुप्रै सार्वजिन जग्गा र धार्मिक सम्पदाहरू अतिक्रमणमा परिसकेको अवस्था रहेकाले त्यसलाई जोगाउनका लागि पनि सरकारले ती सार्वजनिक सम्पदाको स्वामित्व महानगरपालिकालाई दिनुपर्ने उनी बताउँछन्।"
गलेश्वर मन्दिरमा बत्ती जडान,"गलेश्वर मन्दिरमा भक्तजनले चढाएको भेटि पुजारी, कर्मचारीको तलव, संस्कृत विद्यालय, जेष्ठ नागरिक आश्रम सञ्चालन र पुर्वाधार निर्माणमा परिचालन हुदै आएको छ। म्याग्दी: गलेश्वर मन्दिरमा भक्तजनले चढाएको भेटिबाट बत्ती जडान गरिएको छ, अध्यक्ष रेग्मीले भने मर्मत र विद्युत महशुल पनि मन्दिरको आम्दानीबाट व्यवस्थापन गछौ। सडक बत्तीले बजारलाई उज्यालोका साथै सुरक्षित बनाउन सहयोग पुगेको कोषका उपाध्यक्ष बमबहादुर पुनले बताए। गलेश्वर मन्दिरमा भक्तजनले चढाएको भेटि पुजारी, कर्मचारीको तलव, संस्कृत विद्यालय, जेष्ठ नागरिक आश्रम सञ्चालन र पुर्वाधार निर्माणमा परिचालन हुदै आएको छ। भेटी, महायज्ञबाट संकलन तथा तीर्थयात्रीले दिएको दानबाट पछिल्लो १२ वर्षको अवधिमा करिब दश करोड रुपैयाँको लागतमा विभिन्न भौतिक पूर्वाधार निर्माण भएको छ । गलेश्वरमा भक्तजनले चढाउने भेटी मेलाको भोलिपल्टै र अन्य समयमा मासिक रुपमा गनेर सार्वजनिक गर्ने गरिएको छ । कालीगण्डकी नदी किनारको ९ रोपनी क्षेत्रफलमा फैलिएको एउटै चट्टान माथि रहेको गलेश्वरलाई पश्चिमको पशुपति नाथ र मुक्तिक्षेत्रको प्रवेशद्धारको रुपमा चिनिन्छ । साउन महिनाको सोमबार, बालाचर्तुदर्शी, महाशिवरात्री पर्वमा विशेष मेला लाग्ने गलेश्वरमा दैनिक पुजाआजा हुन्छ । गलेश्वरमा पुजाआजा र दर्शन गर्नाले पुण्य मिल्नुका साथै मनोकाक्षा पुरा हुने जनविश्वास छ ।"
वीरगन्जमा सवारी दुर्घटना हुँदा १८ महिने बालकसहित दुई जनाको मृत्यु,वीरगन्ज : वीरगन्जमा छुट्टाछुट्टै स्थानमा भएका सवारी दुर्घटनामा १८ महिने बालकसहित दुई जनाको मृत्यु भएको छ। वीरगन्ज महानगरपालिका१० आदर्शनगरस्थित नगरसभागृह नजिकै मंगलबार दिउँसो ना१ह ३७४० नम्बरको ईरिक्सा अनियन्त्रित भएर दुर्घटना हुँदा आदर्शनगरकै राजीव कुमार मालीका १८ महिने छोरा ऋषभ मालीको मृत्यु भएको हो। दुर्घटनामा घाइते भएका ऋषभको नेशनल मेडिकल कलेजमा उपचारका क्रममा मृत्यु भएको पर्साका प्रहरी नायब उपरीक्षक दिपक गिरीले जानकारी दिए। रिक्सा चालक ३५ वर्षीय रामसुन्दर दासलाई नियन्त्रणमा लिएर थप अनुसान्धान अगाडि बढाइएको गिरीले जानकारी दिए। त्यस्तै वीरगन्जकै अपौनीमा मालबाहक ट्रकले ठक्कर दिँदा एक जना साइकल यात्रीको मृत्यु भएको छ। मृत्यु हुनेमा वीरगन्ज महानगरपालिका२० अपौनीका नागेन्द्र ठाकुर रहेका छन्। सोमबार राति बहुअरीबाट परवानीपुरतर्फ जाँदै गरेको बागमती प्रदेश ०३००१ ख १४१८ नम्बरको ट्रकले साइकलमा सवार भइ परवानीपुरबाट अपौनीस्थित घर फर्किँदै गरेका ठाकुरलाई ठक्कर दिएको थियो। ट्रकले ठक्कर दिएपछि साइकलबाट लडेर सडक छेउको सिमेन्ट रेलिङमा च्याप्पिइ गम्भीर घाइते भएका ठाकुरको नारायणी अस्पतालमा उपचारका क्रममा मृत्यु भएको प्रहरी नायब उपरीक्षक गिरीले जानकारी दिए। ठक्कर दिने ट्रक र त्यसका चालक मकवानपुरको थाहा नगरपालिका४ पालुङ घर भएका ३३ वर्षीय रमेश गोम्बालाई नियन्त्रणमा लिएर अनुसन्धान भइरहेको गिरीले जानकारी दिए।
ग्वार्कोमा सवारी चाप कम गर्न कोटेश्वरबाटै ट्राफिक डाइभर्ट गरिने,"कोटेश्वरदेखि एकान्तकुनासम्म चल्ने सवारीसाधन चक्रपथभन्दा भित्र वा बाहिरी सडकबाट चल्दा जाम कम हुने काठमाडौं उपत्यका ट्राफिक प्रहरी कार्यालयको भनाइ छ । ललितपुर : ललितपुरको ग्वार्कोमा फ्लाई ओभर निर्माणका कारण देखिएको सवारीसाधन चापको समस्या समाधान गर्न ट्राफिक प्रहरीले सवारीसाधन अन्यत्र मोड्न लगाउने (ट्राफिक डाइभर्ट) योजना बनाएको छ । कोटेश्वरदेखि एकान्तकुनासम्म चल्ने सवारीसाधन चक्रपथभन्दा भित्र वा बाहिरी सडकबाट चल्दा जाम कम हुने काठमाडौं उपत्यका ट्राफिक प्रहरी कार्यालयको भनाइ छ । केही दिनयता सवारीसाधन दुई घण्टासम्म पनि रोकिने अवस्था आएपछि ट्राफिक डाइभर्ट गर्नुपर्ने अवस्था आएको कार्यालयका प्रवक्ता प्रहरी वरिष्ठ उपरीक्षक राजेन्द्रप्रसाद भट्टले बताए। सडक विभागले चार लेन सडकको बीचमा निर्माण सुरु गरेसँगै सवारी साधन सञ्चालनमा अवरोध सिर्जना भएको छ । हाल बालकुमारी पुलदेखि ग्वार्को चोकसम्म सडक छेउका दुईदुई लेनमा मात्रै यातायात सञ्चालन भइरहेको प्रवक्ता भट्टले जानकारी दिए अहिले सर्भिस लेन र सर्भिस ट्र्याकबाट मात्रै सवारीसाधन चलिरहेका छन् । फ्लाई ओभरको निर्माण सकिन एक डेढ वर्ष लाग्ने र तबसम्म उक्त रुटमा चल्ने सवारीसाधनले विकल्प खोज्नुपर्ने उन भनाइ छ । उनका अनुसार कोटेश्वरदेखि ललितपुरतर्फ जाने सवारीसाधन बालकुमारी पुलको बाटो नभइ जडीबुटीदेखि टिकाथली वा इमाडोल हुँदै सातदोबाटो पुग्न सक्ने उनको भनाइ छ । 'लुभू, इमाडोल जानेहरु यही सडकको प्रयोग गर्न सक्छन्,'उनले भने, यसो गर्दा सडकमा ट्राफिक जाम कम पनि हुन्छ । निर्माण सुरु भएपछि सोही सडकमा सबै गाडी गुडाउँदा समस्या हुने भएपछि सवारीसाधन व्यवस्थापनका लागि डाइभर्ट गर्नुपर्ने सडक विभागका प्रवक्ता भीमार्जुन अधिकारीको भनाइ छ । अन्तर्राष्ट्रिय मापदण्डअनुसार फ्लाई ओभरको उचाइ छ मिटर हुने गरी निर्माण सुरु गरिएको छ । फ्लाइओभरमा पुग्न बालकुमारीतर्फबाट चार प्रतिशतको ग्रेडमा चढ्नुपर्नेछ । बालकुमारीतर्फ दुई सय ८० मिटर र सातादोबाटोतर्फ एक सय ७५ मिटर लम्बाइको र्याम हुनेछ । सुपर स्ट्रक्चर ३५ मिटर लम्बाइको हुने फ्लाई ओभर को जम्मा लम्बाइ चार सय ९० मिटर हुनेछ । मङ्गलबजारबाट इमाडोल वा इमाडोलतर्फबाट मङ्गलबजारतर्फ जाने सवारी साधन पुलमुनिबाट जानेछन् भने माथि चक्रपथतर्फ जाने सवारी साधन चल्नेछन् । फ्लाइ ओभर निर्माणका लागि गत वर्ष फागुनमा आरसी, समानान्तर र रेलिग्रे जेभीसँग सम्झौता भएको थियो । फ्लाइ ओभर निर्माणका लागि १७ करोड ६८ लाख खर्च हुनेछ । रासस"
बलात्कार अभियोगमा श्रीमानलाई एक महिना कैद,राजविराज : बिरामी श्रीमतीलाई बलात्कार गर्ने एक युवकलाई कैद सजाय भएको छ। सप्तरीको राजविराज नगरपालिका७ खर्साल टोलमा डेरा गरी बस्ने २२ वर्षीय युवकलाई वैवाहिक बलात्कारको अभियोगमा एक महिना कैद सजाय भएको अदालतले जनाएको छ। जिल्ला न्यायाधीश हरिश्चन्द्र इङ्नामको इजलाशले कैद सजायका साथै ३० हजार रुपैयाँ क्षतिपूर्ति भराउने र फौजदारी कसूर पीडित राहत कोषमा २ सय रुपैयाँ जम्मा गर्न लगाउने फैसला समेत सुनाएको छ। अदालतले दुवैको नाम गोप्य राखेको छ। उनीहरुले प्रेम विवाह गरेको बताइएको छ। मादक पदार्थ सेवन गरी नसाको सुरमा आएका श्रीमानले मुख थुनेर बलात्कार गरेको पीडितले बताएकी छिन्। बिरामी रहेको बताउँदै श्रीमानलाई रोक्दा नमानी गालीगलौज गरी गत साउन १९ गते बलात्कार भएको भन्दै पीडितले जिल्ला प्रहरी कार्यालयमा साउन २२ गते उजुरी दिएकी थिइन्। प्रहरीले स्वास्थ्य परीक्षण गरी उजुरी दर्ता गरेको थियो। जिल्ला न्यायाधीश रमेशप्रसाद ज्ञवालीको इजलाशले भदौ १६ गते ३० हजार रुपैयाँ धरौटी राखी पुर्पक्षका लागि रिहा भएका थिए। वैवाहिक बलात्कारलाई दण्डनीय बनाउन अधिवक्ता मीरा ढुंगानाले २०५८ सालमा रिट हालेकी थिइन्। जसमा सर्वोच्च अदालतले सरकारका नाममा २०५९ वैशाख १९ गते परमादेश दिएको थियो। परमादेशको चार वर्षपछि कानून बन्यो। लैंगिक समानता कायम गर्न केही नेपाल ऐन संशोधन गर्ने ऐन२०६३ मा मुलुकी ऐनलाई संशोधन गरी श्रीमान्ले गर्ने वैवाहिक बलात्कारमा ३ देखि ६ महीनासम्म कैदको व्यवस्था गरिएको थियो। त्यसपछि केही नेपाल ऐनलाई संशोधन गर्ने ऐन२०७२ ले दण्डसजाय बढाएर तीनदेखि पाँच वर्ष पुर्याएको थियो। ऐनअनुसार वैवाहिक बलात्कारको उजुरीको प्रारम्भिक छानबिनबाट श्रीमतीलाई तत्काल वा मुद्दा किनारा नहुँदासम्म दुवै एकै ठाउँमा बसोबास गर्न नसक्ने अवस्था भए श्रीमानलाई तत्काल अलग बस्न अदालतले आदेश दिन सक्ने व्यवस्था छ। ०७५ भदौ १ गतेदेखि लागू भएको मुलुकी अपराध संहिता ऐन२०७४ को दफा २१९ को उपदफा ४ अनुसार वैवाहिक सम्बन्ध कायम रहेको अवस्थामा पतिले पत्नीलाई जबर्जस्ती करणी गरेमा पाँच वर्षसम्म कैद हुने उल्लेख छ। न्यूनतम कैदसजाय नतोकी पाँच वर्षसम्म उल्लेख भएकाले न्यायाधीशले एक दिन वा एक घन्टा मात्रै पनि कैदसजायको फैसला गर्न सक्नेछन्।
अलपत्र पुल बनाउन माग गर्दै अनशन,"रौतहट : लामो समयदेखि अलपत्र परेको निर्माणाधीन पुल यथाशीघ्र निर्माण गर्न माग गर्दै सोमबारबाट एक सञ्चारकर्मी अनसन बसेका छन्। रौतहटको गौरटिकुलियास्थित लालबकैया नदीमा पप्पु कन्ट्रक्सनले अलपत्र परेको पुललाई यथाशीघ्र निर्माणका लागि नेपाल पत्रकार महासंघ रौतहटका सहसचिव संजय सहनी सोमबार साँझ ७ बजे बेलुकीबाट आमरण अनसनमा बसेका हुन्। सहनीले आफ्नो अभियानलाई सकारात्मक सोचका साथ हेरिदिन र निस्वार्थ ढंगले सहयोग गर्न अनुरोध गरेका छन्। आमरण अनसन बसेका सहनीले प्रधानमन्त्री, पूर्वप्रधानमन्त्री मन्त्री, सभामुख, पूर्व मन्त्री, मुख्यमन्त्री, सभामुख, संसद, पूर्व सांसद, स्थानीय तह प्रमुख एवं सरोकारवाला सम्पूर्णमा पुल निर्माणमा सहयोग गर्न आग्रह गरेका छन्। रौतहटको ईशनाथ र गौर नगरपालिका जोड्ने पुल सम्झौता गरेको १० वर्ष पुग्नै लाग्दा समेत अलपत्र छ। सम्झौताअनुसार २०७४ माघ २९ मा काम सम्पन्न गर्नुपर्ने थियो। तत्कालीन प्रधानमन्त्री सुशील कोइरालाले पुलको शिलान्यास गरेका थिए। तत्कालीन सडक डिभिजन कार्यालय हेटौंडाबाट २० करोड ७२ लाखको लागतमा गौरऔरैया जोड्ने लालबकैया नदीमा २ सय २५ मिटर लम्बाइ र ७२ मिटर चौडाइ भएको पक्की पुल बनाउन बोलपत्र आह्वान गरिएको थियो।"
विकट गाउँको विकास गर्न हेलिकोप्टरबाट ढुवानी,"गोरखामा हेलिकोप्टरबाट सामान ढुवानी गरी विकास निर्माणका काममा सञ्चालन गर्न थालिएको छ। गोरखा: विकास निर्माणका काममा गोरखामा हेलिकोप्टरबाट निर्माण सामग्री ढुवानी थालिएको छ। सडक सञ्जालले नछोएको चुमनुब्री गाउँपालिका वडा नम्बर१ साम्दो र वडा नम्बर७ छेकम्पारमा हेलिकोप्टरबाट सामान ढुवानी गरी पुल निर्माण र विद्युतीकरणको काम थालिएको गाउँपालिकाका अध्यक्ष निमा लामाले बताए। कादुरी संस्थाले हेलिकोप्टरबाट पोल, तार, ट्रान्सफर्मरलगायतका सामग्री बोकेर साम्दोमा विद्युतीकरण गर्न लागेको हो, लामाले भने, अनि लठ्ठा, ठूला रड र डेकहरु हेलिकोप्टरबाट ढुवानी गरेर छेकम्पारको छुलेमा र स्यार खोलामा झोलुंगेपुल बनाउन लागिएको हो। सडक पुगेको माछाखोलासम्म ती सामग्रीहरु ट्रकबाट ढुवानी गरिएको थियो। त्यहाँबाट खच्चड र मान्छेले पाँचदेखि सातदिन लगाएर बोकेर सम्दो तथा छेकम्पार पुर्याउनु पर्ने हुन्छ। भीर, कुनाकप्चेराको बाटोमा पोल, लठ्ठा, मोटा रड, ट्रान्सफर्मर जस्ता सामग्रीहरु मान्छे वा खच्चडले बोक्न सम्भव नभएकाले हेलिकोप्टरबाट ढुवानी गर्नुपरेको कादुरी संस्थाका प्राविधिक निर्देशक डाक्टर नारायण गुरुङले जानकारी दिए। पोल, लठ्ठा, मोटा रडजस्ता सामानहरु न त मान्छेले बोक्न सक्छन्, न त खच्चडलाई बोकाउन सकिन्छ, उनले भने, त्यस्ता सामानहरु हेलिकोप्टरभित्र राखेर लैजान पनि नसक्ने भएकाले स्लिङ गरेर ओसारिँदैछ। पुल निर्माणको काम तीन महिनाभित्र र विद्युतीकरणको काम दुई महिनाभित्रै सम्पन्न गर्ने लक्ष्य रहेको उनले बताए। छुले खोला पुल बनेपछि छुले र निले गाउँका करिब ७० घरधुरी प्रत्यक्ष लाभान्वित हुनेछन् । त्यस्तै चुम उपत्यका भ्रमण गर्ने पर्यटक, म्हु गुम्बा जाने भक्तजन तथा तिब्बत जानेहरुलाई सहज हुने गाउँपालिका अध्यक्ष लामा बताउँछन् । स्यार खोलामा पुल बनेपछि किसानहरुलाई खोलापारिको जग्गा, चरन क्षेत्र र पावरहाउस जान स्थानीयलाई सजिलो हुन्छ, लामाले भने, साम्दोको ४५ घरधुरीमा कादुरीको विजुली पुगेपछि अब चुमनुब्रीमा विद्युतीकरण गर्न राना र ड्याङ गाउँ मात्र बाँकी रहन्छ । त्यसपछि कादुरीले पुरै चुमनुब्री उज्यालो बनाउनेछ । दुर्गम क्षेत्र विकास गर्न कादुरी संस्था सारथीका रुपमा रहेको उनले बताए ।"
बालाजु क्षेत्रमा आन्दोलनपछि डीएसपी रवीन विष्टको जिम्मेवारी हेरफेर,"काठमाडौं : प्रहरी वृत्त बालाजुमा कार्यरत प्रहरी नायव उपरीक्षक(डीएसपी) रविन विष्टको जिम्मेवारीमा हेरफेर भएको छ। डीएसपी विष्टलाई उपत्यका प्रहरी कार्यालयमा फिर्ता बोलाइएको हो । काठमाडौं उपत्यका प्रहरी कार्यालयका प्रवक्ता एसएसपी हिमालयकुमार श्रेष्ठले विष्टको स्थानमा मनोजित कुँवरलाई पठाइएको बताए । श्रेष्ठले अन्नपूर्णसँग भने, 'संगठनको आवश्यकता अनुसार जिम्मेवारी हेरफर गरिएको हो । अब डिएसपी विष्ट काठमाडौं उपत्यका प्रहरी कार्यालयमा रहनुहुनेछ । हिजो सोमबार बालाजु क्षेत्रमा यातायात मजदुरहरूले प्रहरीको दुईवटा गाडी जलाएका थिए ।"
मोरङबाट साढे ८ किलो गाँजासहित २ जना पक्राउ,विराटनगर : साढे ८ किलोग्राम लागूऔषध गाँजासहित मोरङको पथरीशनिश्चरे नगरपालिका६ बाट प्रहरीले २ जनालाई पक्राउ गरेको छ। पथरीशनिश्चरे६ का ३४ वर्षीय बज्रमोहन यादव र ४१ वर्षीय सुरेन यादवलाई पक्राउ गरिएको प्रहरीले जनाएको छ। बज्रमोहनले घरबाटै गाँजाको कारोबार गर्ने गरेको सूचनाका आधारमा प्रहरी टोलीले छापा हानेको थियो। त्यस क्रममा घरको कोठाबाट ८ किलोग्राम गाँजा बरामद भएको प्रदेश १ प्रहरी कार्यालय विराटनगरका प्रवक्ता एसपी नवीनराज राईले बताए। उनका अनुसार घरबाट गाँजा बरामद भएपछि बज्रमोहनलाई पक्राउ गरिएको हो। त्यसलगत्तै ५ सय ग्राम गाँजासहित सुरेनलाई पनि पक्राउ गरिएको राईले बताए। गाँजासहित पक्राउ परेका दुवै जनाविरुद्ध लागूऔषध ऐनअन्तर्गतको मुद्दा चलाउन मंगलबार अदालतबाट म्याद गरेर अनुसन्धान अघि बढाइएको प्रहरीले जनाएको छ।
१७ लाख भारतीय नोटसहित एक जना पक्राउ,"महोत्तरी : १७ लाख भारतीय नोटसहित एक जना पक्राउ परेका छन्। मंगलबार विहान दशगजाक्षेत्रबाट मटिहानी नगरपालिका८ का २९ वर्षीय महेश यादवलाई सो रकमसहित नियन्त्रणमा लिइएको प्रहरीले जनाएको छ। प्रहरीले यादवले चलाउँदै आएको ज६प ६६६४ नम्बरको मोटरसाइकल चेकजाँच गर्दा ट्याङ्कीभित्र लुकाइ छिपाइ ल्याइरहेको अवैध रकमसहित पक्राउ गरेको हो। प्रहरीका अनुसार यादवको साथबाट भारतीय नोट ५०० सयको ३४ सय थान (३४ बन्डल) १७ लाख भारतीय नोट (नेपाली रुपैयाँ २७ लाख २० हजार) बरामद भएको प्रहरी प्रवक्ता एवं डीएसपी सन्तोष पोखरेलले बताए। पक्राउ परेका यादवलाई विदेशी विनियम (नियमित गर्ने) ऐन २०१९ अन्तर्गत आवश्यक कारबाहीको लागी राजश्व अनुसन्धान कार्यालय पथलैया, बारा पठाइने डिएसपी पोखरेलले जानकारी दिए।"
विशेष आर्थिक क्षेत्रमा निर्माणाधीन भवनको ढलान खस्यो,"सिमराः करोडौको लागतमा विशेष आर्थिक क्षेत्र (सेज) भित्र निर्माणका क्रममा रहेको प्रदर्शनी भवनको ढलान सोमबार खसेको छ। भवनको पहिलो तल्लाको ढलान कार्य भइरहेका बेला उक्त घटना भएको हो। ढलान खस्दा दुई मजदुर सामान्य घाइते भएका छन्। स्थानीय अस्पतालमा उपचार गराएर घर फर्किएका उनीहरूको अवस्था सामान्य छ। तर घटनामा ठेकेदार कम्पनीको लापरवाही देखिएको छ। सेजमा कार्यरत प्राविधिकका अनुसार ठेकेदार कम्पनीले गरेको लापरवाहीका कारण उक्त घटना हो। प्रदर्शनी भवनको ढलान आफैंमा चुनौतीपूर्ण रहेको अवस्थामा ठेकेदार कम्पनीले बलियो टेका लगाउनेतर्फ ध्यान नदिएको सेजका प्राविधिक बताउँछन्। उक्त भवन निर्माणको जिम्मा काठमाडौंको प्रतिष्ठा कन्स्ट्रक्सनले पाएको थियो। सेजको ए ब्लकमा निर्माणाधीन उक्त प्रदर्शनी भवनसहित चमेना गृह, दुईवटा प्रवेशद्वार र सुरक्षा गार्ड भवन बनाउन ठेकेदार कम्पनीले ९ करोडमा ठेक्का लिएको हो। एक वर्षअघि काम सुरु गरेको उक्त कम्पनीले प्रदर्शनी भवनको ढलान कार्य आइतबार सुरु गरेको थियो। पहिलो दिनमा ढलान कार्य सम्पन्न गर्न नसकेपछि सोमबार बिहानदेखि काम सुरु गरेको थियो। करिब २६४५ मिटरको उक्त प्रदर्शनी भवनको ढलान भत्किएपछि सेजले विज्ञ टोली गठन गर्ने भएको छ। सेजका इन्जिनियर अजय चौधरीले घटनाका विषयमा केन्द्रलाई जानकारी गराएको र केन्द्रबाट विज्ञ टोली छानविनका लागि आउने बताए। चौधरीले ठूलो प्रदर्शनी भवनको ढलान गर्दा अपनाउनुपर्ने सावधानी ठेकेदार कम्पनीले नअपनाएका कारण घटना भएको बताए। उनले क्षतिको सम्पूर्ण जिम्मेवारी ठेकेदार कम्पनीले लिनुपर्ने बताए।"
लागूऔषधसहित ६ जना पक्राउ,"काठमाडौं : नेपाल प्रहरीको लागूऔषध नियन्त्रण ब्युरोले ठूलो मात्रामा नियन्त्रित लागूऔषधसहित ६ जनालाई पक्राउ गरी सार्वजनिक गरेको छ। ब्युरोले मंगलबार काठमाडौंमा पत्रकार सम्मेलन गर्दै नियन्त्रित लागूऔषध २० हजार ३ सय एम्पुल र १२ हजार ९ सय ५० नाइट्राभेट ट्याव्लेट सहित ६ जनालाई पक्राउ गरी सार्वजनिक गरेको हो। काठमाडौं महानगर१६ स्थित दलाछी टोलमा रहेको सोलुखुम्वु घर भएका लाक्पा शेर्पाको डेराबाट उक्त नियन्त्रित लागूऔषध र ४ लाख १७ हजार नगद बरामद गरिएको ब्युरोका प्रमुख प्रहरी वरिष्ठ उपरीक्षक विकास राज खनालले जानकारी दिए। शेर्पालाई पक्राउ गरी थप अनुसन्धान गर्दा भारत घर भएका फैज अहमद, धनुषाका अयान रेजा, जाकिर नदाफ, काभ्रेका दिपक तामाङ र नुवाकोटका लक्ष्मण बखतीलाई पक्राउ गरिएको ब्युरोले जनाएको छ। ब्युरोले त्रिभुवन विमानस्थलबाट थाई एयरलाइन्सको उडानद्वारा थाइल्याण्ड जान लागेका चार जना थाई नागरिकलाई चेकजाँच गर्ने क्रममा २३ किलो ८ ग्राम लागूऔषध चरेशसहित पक्राउ गरिएको ब्युरोका प्रमुख खनालले बताए। त्यस्तै ब्युरोले काठमाडौंको सिनामंगलबाट ३९ ग्राम खैरो हिरोइन सहित रोशन रिसाल र अमित श्रेष्ठलाई पक्राउ गरेको छ। १२ ग्राम खैरो हिरोइन सहित कोटेश्वरबाट एक जनालाई पक्राउ गरिएको ब्युरोले जनाएको छ।"
स्रोत नखुलेको रकमसहित पक्राउ,विराटनगर : स्रोत नखुलेको रकमसहित विराटनगर महानगरपालिका१५ बाट प्रहरीले सोमबार साँझ एक जनालाई पक्राउ गरेको छ। प्रदेश १ प्रहरी कार्यालय विराटनगरका प्रवक्ता एसपी नवीनराज राईले मोरङको जहदा गाउँपालिका१ का ३२ वर्षीय उदियानन्द सरबरियालाई पक्राउ गरिएको जानकारी दिए। भारतबाट नेपालतर्फ पैदल आउँदै गरेका सरबरियालाई रानीस्थित इलाका प्रहरी कार्यालय सीमाबाट खटिएको टोलीले पक्राउ गरेको हो। एसपी राईका अनुसार शंका लागेर चेकजाँच गर्दा उनको साथबाट नेपाली ३ लाख ५६ हजार २ सय १० रूपैयाँ फेला परेको थियो। उक्त रकमको स्रोत खुलाउन नसकेपछि सरबरियालाई पक्राउ गरिएको उनले बताए। बरामद गरिएको रकमसहित सरबरियालाई आवश्यक अनुसन्धान र कारबाहीका लागि मंगलबार राजस्व अनुसन्धान कार्यालय इटहरीमा बुझाइएको प्रहरीले जनाएको छ। उनको साथबाट बरामद भएको रकम अवैध हुण्डी कारोबारको भएको हुनसक्ने प्रहरीको आशंका छ।
क्याम्पस प्रमुखमाथि अखिल क्रान्तिकारीका विद्यार्थीको आक्रमण,"गोरखा : अखिल क्रान्तिकारी गोरखाका अध्यक्ष विष्णु पाण्डे नेतृत्वको टोलीले द्रव्य शाह बहुमुखी क्याम्पस प्रमुख रामचन्द्र दुवाडीमाथि आक्रमण गरेको छ। जनयुद्ध शब्दसँग असहमत राखेको भन्दै मंगलबार बिहान कार्यकक्षमै आएर आक्रमण गरेको क्याम्पस प्रमुख दुवाडीले जानकारी दिए। अखिलका अध्यक्ष विष्णु पाण्डे, गोरखा नगरपालिकाका मेयर कृष्ण रानाका स्वकीय सचिव अनिष अर्याल, जिल्ला समन्वय समितिका प्रमुख मोहन थापाका स्वकीय सचिव राजन आले लगायत १४१५ जनाको टोली आएका थिए, उनले भने, अनिषले सरले त्यसरी जनयुद्ध शब्दप्रति जथाभावी किन लेख्नुभएको भन्दै थियो। मैले आफ्नो कुरा राख्दै थिएँ। विष्णु पाण्डेले आएर आक्रमण गरिहाल्यो। घटनास्थल वरपर रहेका क्याम्पसका अध्यापकहरू आएर आफूलाई बचाएको उनले बताए। घटनाको विरोधमा मंगलबार क्याम्पसमा पठनपाठन बन्द गरिएको छ। क्याम्पस प्रमुख दुवाडीले खबर गरेपछि जिल्ला प्रहरी कार्यालयबाट प्रहरी टोली घटनास्थल पुगेको छ। दोषी उपर किटानी जाहेरी दिने तयारी गरिरहेको दुवाडीले बताए। घटनापछि पब्लिक क्याम्पस प्राध्यापक संघ, क्याम्पसका कर्मचारी संघ र स्वतन्त्र विद्यार्थी युनियन द्रव्यशाह बहुमुखी क्याम्पसले अलग अलग विज्ञप्ति जारी गर्दै दोषीमाथि हदैसम्मको कारबाहीको माग गरेको छ। अखिलका जिल्ला अध्यक्ष तथा मेयर र जिसस प्रमुखका स्वकीय सचिवहरूले क्याम्पससँग असम्बन्धित विषयमा क्याम्पस हाताभित्र प्रवेश गरी गरिएको आपराधिक गतिविधिप्रति विज्ञप्तिमा विरोध जनाइएको छ। बा प्र ३ ०२ ०१४ ब ६७१३ नम्बरको गोरखा नगरपालिकाको सरकारी मोटरसाइकल प्रयोग गरी क्याम्पससँग असम्बन्धित विषयमा, क्याम्पससँग असम्बन्धित व्यक्तिहरूले क्याम्पस प्रमुखमाथि हातपात र कार्यकक्ष तोडफोड गरिएको घटनाले क्याम्पसका प्राध्यापक, कर्मचारी, विद्यार्थी सबैको मनोबल गिराउने काम गरिएकोप्रति घोर भत्र्सना गर्दछौँ, विज्ञप्तिमा भनिएको छ, यस्ता अराजक, आपराधिक, गुण्डागर्दी गर्ने व्यक्तिहरूलाई कानून बमोजिम हदैसम्मको कारबाही गर्न माग गर्दछौँ। साथै यस्ता क्रियाकलाप गर्ने व्यक्तिहरूलाई कुनै राजनीतिक दलले संरक्षण गर्ने काम गरेमा विरोधका अन्य कार्यक्रमहरू गर्न बाध्य हुनेछौँ। क्याम्पस प्रमुखले आफ्ना निजी सामाजिक सञ्जालमा निजी विचार प्रयोग गर्दा आक्रमण गर्नुले राज्यले नै प्रदान गरेको विचार तथा अभिव्यक्ति स्वतन्त्रता कुण्ठित भएको विज्ञप्तिमा भनिएको छ। साथै निजी विषयलाई लिएर शैक्षिक थलोमा आक्रमण गर्नु निन्दनीय भएकाले दोषीमाथि कारबाही गर्न माग गरिएको छ। क्याम्पस प्रमुख दुवाडीले सोमबार संविधानले नचिनेको जनयुद्ध दिवसमा बिदा गरिएकोप्रति असहमति राख्दै फेसबुकमा स्टाटस लेखेका थिए।"
दोलखामा महिलालाई पञ्चेबाजा तालिम,"दोलखा : पञ्चेबाजा संरक्षणका लागि दोलखामा महिलाहरूलाई पञ्चेबाजा बजाउने तालिम दिइएको छ। भीमेश्वर नगरपालिका वडा नं ५ ले महिलाहरूलाई बाजा बजाउने तालिम दिइएको हो। रैथाने संस्कार, संस्कृति र परम्परा जोगाउन, महिलाहरूको क्षमता विकास गर्न र महिलाहरूलाई पनि जिम्मेवारी दिन तालिमको आयोजना गरेको वडाध्यक्ष बासु श्रेष्ठले बताए। नगरपालिकामा बाजा बजाउने सीप भएका मानिस खोजी गर्नुपर्ने अवस्था रहेको र टाढाकोलाई बोलाउनु पर्दा महँगो हुने गरेको उनको भनाइ छ। समाजसेवी कृष्ण बहादुर कार्कीले सञ्चार र प्रविधिले फड्को मारिरहेका बेला स्थानीय स्तरका मौलिक संस्कृति संरक्षणमा वडाले गरेको योगदानबारे खुसी लागेको बताए। कार्कीले आफ्ना मौलिक कला संस्कृति ओझेलमा पर्न नदिन पुस्तान्तरणको आवश्यकता रहेको जानकारी दिए। पञ्चेबाजा संरक्षणमा वडाका महिलालाई व्यावसायिक बनाउने वडाध्यक्ष श्रेष्ठको भनाइ छ। 'पञ्चेबाजामा युवाको आकर्षण कम हुँदै गएको छ। युवा समूह विदेश पलायन हुने समस्या एकातिर छ। अर्कोतर्फ महिलालाई दक्ष बनाउन र दीगो लोक संस्कृतिको संरक्षणमा महिलाको स्थायित्वको सम्भावना बढी भएकाले गरिएको हो। वडाका महिलालाई नमुना पञ्चेबाजा टोलीका रूपमा विकास गर्न वडाले सकेको सहयोग गर्नेछ। स्थानीय र प्रदेश सरकारले सीपमुलक तालिमका नाममा बर्सेनि कराडौँ बजेट सकिरहेका बेला वडामा मौलिकता जोगाउँदै पुस्तान्तरण गर्नुपर्छ भन्ने सकारात्मक पहल भएकोमा स्थानीय अगुवा महिला तारा नेपालीले खुसी व्यक्त गरिन्। स्थानीय भुवन नेपाली र रामकुमार नेपालीले सहनाई, कृष्ण बहादुर नेपालीले ढोलक र ट्याम्को, भक्तबहादुर नेपालीले नरसिंहा, लोकबहादुर नेपालीले दमाह र कर्नाल बजाउने तालिम दिनेछन्। १५ दिनसम्म सञ्चालन हुने तालिमममा वडाका २० महिलाको सहभागिता छ।"
जंगलमा लडेर बेपत्ता भएका लिम्बू मृत फेला,मोरङको लेटाङबाट पाँचथरको मिक्लाजुङ गाँउपालिका स्थित ससुराली घर आउने क्रममा जंगलमा लडेर बेपत्ता भएका हस्तबहादुर लिम्बू मृत फेला परेका छन्। फिदिम: मिक्लाजुङको गैरीगाउँ जंगलमा लडेर बेपत्ता भएका हस्तबहादुर लिम्बू मृत फेला परेका छन्। मोरङको लेटाङबाट पाँचथरको मिक्लाजुङ गाँउपालिका स्थित ससुराली घर आउने क्रममा जंगलमा लडेका लिम्बू बेपत्ता भएका थिए। लेटाङ नगरपालिका ८ खैरेनी निबासी ७३ बर्षीय लिम्बू श्रीमती सरिता र दुई बच्चासहित ससुराली आउनेक्रममा जंगलमा लडेका थिए। लडेर बेपत्ता भएका उनलाई खोज्न श्रीमती सरिताले प्रहरीमा खबर गरेकी थिइन्। इलाका प्रहरी कार्यालय खान्द्रुङबाट खटिएको प्रहरी टोली र स्थानीयले खोजी गर्दा उनलाई जंगलमा मृत फेला पारैको प्रहरीले जनाएको छ। घटनाबारे थप अनुसन्धान भइरहेको छ।
चोरी मुद्दाका एक फरार प्रतिवादी पक्राउ,झापा : झापामा चोरी मुद्दाका एक फरार प्रतिवादी पक्राउ परेका छन्। पक्राउ पर्नेमा मेचीनगर नगरपालिका१० निवासी ३८ वर्षीय जेठ्वा भन्ने मोहम्मद नौसाद आलम रहेको प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। प्रहरीका अनुसार झापा जिल्ला अदालत भद्रपुरको २०७८ माघ २४ गतेको फैसलाअनुसार चोरी मुद्दामा फरार रहेका आलमलाई ६ महिना कैद सजाय र ५ हजार जरिवाना तोकेका थिए। सोही दिनदेखि फरार रहेका उनलाई प्रहरी कार्यालय झापाबाट खटिएको प्रहरी टोलीले मंगलबार पक्राउ गरेको हो। पक्राउ परेका उनलाई झापा जिल्ला अदालतमा उपस्थित गराई कैद भुक्तानका लागि झापा कारागार भद्रपुर पठाइसकेको डीएसपी रिजालले बताए।
गोतामे पत्रकारिता स्वर्ण पदकबाट अन्नपूर्णकर्मी झा पुरस्कृत,"वीरगन्ज : स्वर्गीय गोपालचन्द्र गोतामे स्वर्णपदक पत्रकारिता पुरस्कार अन्नपूर्ण पोस्टकी मधेस प्रदेश ब्यूरो प्रमुख मनिका झालाई प्रदान गरिएको छ। वीरगन्जमा मंगलबार पत्रकार गोपालचन्द्र गौतम प्रतिष्ठान वीरगन्जले आयोजना गरेको कार्यक्रममा नेपाल पत्रकार महासंघ धनुषाकी अध्यक्षसमेत रहेकी झालाई एक तोला सुन सहितको उक्त पुरस्कार प्रदान गरिएको हो । कार्यक्रममा वीरगन्ज महानगरपालिकाका मेयर राजेशमान सिंह , स्वर्गीय पत्रकार गोपालचन्द्र गौतमकी पत्नि सुधा गौतम र पर्साका प्रमुख जिल्ला अधिकारी हिरालाल रेग्मीले गोतामे झालाई पत्रकारिता स्वर्ण पदक प्रदान गरे । वीरगन्जका पत्रकार स्वर्गीय गौतमको स्मृतिमा १३ वर्ष पहिले स्थापित स्वर्गीय गोपालचन्द्र गौतम प्रतिष्ठानले सामाजिक उत्तरदायित्व अनुरूप अब्बल पत्रकारिता गर्ने एक जना पत्रकारलाई प्रत्येक वर्ष छनौट गरी एक तोला सुनको तक्मा पुरस्कार रूपमा प्रदान गर्दै आएको छ। यसअघि यो पुरस्कारबाट देशका विभिन्न जिल्लाका ११ जना पत्रकार पुरस्कृत भइसकेका छन् । यो पुरस्कार अघिल्लो वर्ष सप्तरीका पत्रकार बैजनाथ झाले पाएका थिए। प्रतिष्ठानका अध्यक्ष जगदीश शर्माको अध्यक्षतामा भएको कार्यक्रममा वीरगन्जका मेयर राजेशमान सिंह, पर्साका प्रमुख जिल्ला अधिकारी हिरालाल रेग्मी , प्रतिष्ठानका उपाध्यक्ष वरिष्ठ पत्रकार चन्द्र किशोर , वीरगन्ज उद्योग वाणिज्य संघका अध्यक्ष डा सुबोध गुप्ता , प्रतिष्ठानका कोषाध्यक्ष शत्रधुन नेपाल , स्वर्गीय पत्रकार गौतमका सुपुत्र हिमालचन्द्र गौतम , नेपाल पत्रकार महासंघ पर्साका अध्यक्ष अनुप तिवारी लगायतको पनि सहभागिता थियो।"
श्रीमानले गरे श्रीमतीको हत्या,"दैलेख : दैलेखमा एक पुरुषले श्रीमतीको हत्या गरेका छन् । गुराँस गाउँपालिका८ माथिल्लो गर्चाका २८ वर्षीय कृष्णबहादुर खड्काले २७ वर्षीया पार्वती बिसीको हत्या गरेका हुन् । खड्काले सोमबार राती श्रीमतीको हत्या गरेको जिल्ला प्रहरी कार्यालय दैलेखका प्रहरी नायब उपरीक्षक (डीएसपी) किशोर लम्सालले जानकारी दिए । काठको गरालो घटनास्थलमा भेटिएको र सोहि गरालोले प्रहार गरेर हत्या गरेको हुनसक्ने प्रारम्भिक अनुसन्धानबाट खुलेको डीएसपी लम्सालले बताए । डीएसपी लम्सालका अनुसार खड्का र बिसीको गत मंसिरमा विवाह भएको थियो । खड्काले विवाह गरेको तीन महिना नबित्दै श्रीमतीको हत्या गरेका हुन् । मृतक बिसीको माइती घर गुराँस गाउँपालिका६ मा हो । पति पत्नी दुवै अशक्त हुनुहुन्छ,पति बोल्न नसक्ने र कान नसुन्ने हुनुहुन्छ,पत्नी सुस्त मनस्थितीको रहेको अनुसन्धानबाट खुलेको छ,'डीएसपी लम्सालले भने, सोमबार पति पत्नीबीच सामान्य झैझगडा परेको हुनसक्छ,पत्नी हत्यामा संलग्न खड्का बोल्न नसक्ने र कान नसुन्ने भएका कारण के कारणले हत्या गरेको भन्ने खुलेको छैन् । खड्कालाई प्रहरीले पक्राउ गरेको छ। मृतकको तर्फबाट भिनाजु नाता पर्नेले जाहेरी दिएको र घटनाबारे थप अनुसन्धान थालिएको डीएसपी लम्सालले बताए । मृतकको शव पोस्टमार्टमका लागि दैलेख जिल्ला अस्पतालमा ल्याइएको छ ।"
बिमा दाबी गर्न गाडीमा आगजनी,गुलरिया : प्रहरीले बिमा दाबी गर्न गाडीमा आगजनी गरेको आरोपमा चालकलाई नियन्त्रणमा लिएको छ। बर्दियाको मधुवन नगरपालिका२ गंगापटुवा निवासी रामु चौधरीलाई प्रहरीले पक्राउ गरेको छ। मधुवन नगरपालिका४ बसन्तास्थित माचड चोकदेखि भुरीगाउँ जोड्ने पक्की सडक खण्डमा लु२ख २०८४ नम्बरको सेतो रंगको फोर्स गाडी आगलागी भएको अवस्थामा फेला परेको जिल्ला प्रहरी कार्यालय बर्दियाका प्रहरी नायव उपरीक्षक हिक्मतबहादुर बोहोराले बताए। सोमबार बिहान २ बजे मातहत इलाका प्रहरी कार्यालय ढोडरीको टोली घटनास्थलपुग्दा गाडीका पूरै भाग आगलागी भई जलीनष्ट भएको अवस्थामा फेला परेको र घटनास्थलमा कोही पनि नरहेको जानकारी दिए। चालकलाई नियन्त्रणमा लिएर प्रहरीले अनुसन्धान सुरु गरेको छ। प्रारम्भिक अनुसन्धानका क्रममा बिमा रकम दाबीका लागि गाडीमा आगजनी गरेको खुल्न आएको डिएसपी बोहोराले बताए। माघ २० गते गाडी बिग्रिएकाले मर्मतका लागि ग्यारेजमा लगिएको थियो। मर्मत खर्च बढी आउने भएपछि बिमा असुल्ने मनसायले आइतबार राति ८ बजेको समयमा टोचन लगाई एकान्त जंगल सडक किनारमा लगेर चालकले नै डिजल छर्की आगो लगाएको बयानका क्रममा चालक चौधरीले स्वीकारेको बोहोराको दाबी छ।
सरकार र आन्दोलनरत मजदुरबीच सिंहदरबारमा वार्ता जारी,"१० बुँदे मागसहित मजदुरहरु आन्दोलनमा उत्रिएपछि सरकारले वार्तामा बोलाएको हो। काठमाडौं : सरकार र आन्दोलनरत यातायात मजदुरबीच सिंहदरबारमा वार्ता सुरु भएको छ । मंगलबार बिहान ८ बजेबाट वार्ताका लागि बोलाइएको भए पनि ढिलोगरी वार्ता सुरु भएको हो । १० बुँदे मागसहित मजदुरहरु आन्दोलनमा उत्रिएपछि सरकारले वार्तामा बोलाएको हो। भौतिक पूर्वाधार तथा यातायातमन्त्री नारायणकाजी श्रेष्ठको नेतृत्वमा मजदुर नेताहरुसँग मन्त्रालयमै वार्ता भइरहेको छ । बालाजु, माछापोखरीलगायतका ठाउमा पार्किङ गरेर यात्रु चढाउँदै आएका यातायात मजदुरले ट्राफिकले उक्त एरियामा पार्किङ निषेध गरी बसपार्कमा मात्रै पार्किङ गर्नुपर्ने नियम ल्याएको थियो। यो नियमका विरुद्ध यातायात व्यवसायी प्रदशर्नमा उत्रिएका हुन्। मजदुर आन्दोलन : उपत्यका भित्रका सार्वजनिक सवारी चलेनन्, समस्यामा यात्रु नेपाल यातायात मजदुर संघले सोमबार एक विज्ञप्ति जारी गरेर मंगलबारदेखि उपत्यकाको सवारीसाधन ठप्प पार्ने निर्णय गरेको थियो। सोही निर्णय अनुसार मंगलबार बिहानैबाट काठमाडौं उपत्यकाभित्र चल्ने सार्वजनिक सवारी साधन नचल्दा यात्रु मारमा परेका छन्। बिहान निजी सवारी साधन, स्कूल बस र उपत्यका बाहिर जाने लामो दुरीका सवारी साधन भने सञ्चालन भएका छन्। अहिले चोकचोकमा बाक्लो संख्यामा प्रहरी खटिएका छन्। वार्तामा मन्त्री श्रेष्ठसहित मन्त्रालयका अधिकारीहरु, ट्राफिक प्रहरी प्रमुख मिरा चौधरी, यातायात व्यवसायी, मजदुर संगठनका नेता सहभागी छन्।"
मालपोत कार्यालयमा टाइमकार्ड लागू हुने,"काठमाडौं : मालपोत कार्यालयको सेवालाई सेवाग्राहीमैत्री पारदर्शी र गुनासोमुक्त बनाउन टाइमकार्ड लागू हुने भएको छ । भूमि व्यवस्था तथा सहकारी मन्त्रालयले मालपोत कार्यालयबाट सम्पादन हुने सबै प्रकारका सेवा दुई घण्टाभित्रमा सम्पन्न हुने गरी कार्यसम्पादनको व्यवस्था मिलाउन निर्देशन दिइसकेको छ । मन्त्रालयका सचिव डा दामोदर रेग्मीले सबैले देख्ने र बुझ्ने गरी दुई घण्टाभित्र काम सम्पन्न गर्ने जानकारीसहितको नागरिक बडापत्रको व्यवस्था मिलाउन निर्देशन दिएको बताए। मोरङलगायत मुलुकका विभिन्न भागमा रहेका मालपोत कार्यालय र नापीको अनुगमनपछि उनले सेवाग्राही र लेखापढी व्यवसायीबाट पनि मालपोतबाट प्रदान गरिने सेवालाई प्रभावकारी तुल्याउन सहयोगको अपेक्षा गरे। मालपोत, नापी, स्थानीय तह, वडा कार्यालय, लेखापढी व्यवसायीले अन्तरसम्बन्धित काममा समन्वय आवश्यक रहेको बताउँदै सचिव डा रेग्मीले भने, 'लेखापढी व्यावसायीले लिने सेवा शुल्कलाई पारदर्शी बनाउनुपर्छ, लागतभन्दा बढी सेवा शुल्क लिन भएन ।' मन्त्रालयले मालपोत भूमि प्रशासनसँग जोडिएका कार्यालयमा टोकन प्रणाली, सेवाग्राही प्रतिक्षालय, पिउने पानीसहितको हेल्पडेस्क स्थापना गर्न निर्देशन दिएको छ । रासस"
सरकारसँगको वार्तापछि यातायात मजदुरले लिए सार्वजनिक यातायात बन्द फिर्ता,"भौतिक पूर्वाधार तथा यातायात मन्त्रालयमा सरकारी प्रतिनिधिसँग भएको वार्तामा आफूहरूको माग सम्बोधन गर्न सरकार सकारात्मक भएपछि बन्द फिर्ता लिएको नेपाल स्वतन्त्र यातायात मजदुर संघले जनाएको छ। काठमाडौं : सरकारसँगको वार्तापछि यातायात मजदुर संघले काठमाडौं उपत्यकामा गरेको सार्वजनिक यातायात बन्दको कार्यक्रम फिर्ता लिएको छ। सरकार र आन्दोलनरत यातायात मजदुरबीच मंगलबार सिंहदरबारमा भएको वार्तामा सार्वजनिक यातायात बन्दको कार्यक्रम फिर्ता लिने समझदारी भएको हो। भौतिक पूर्वाधार तथा यातायात मन्त्रालयमा सरकारी प्रतिनिधिसँग भएको वार्तामा आफूहरूको माग सम्बोधन गर्न सरकार सकारात्मक भएपछि बन्द फिर्ता लिएको नेपाल स्वतन्त्र यातायात मजदुर संघले जनाएको छ। १० बुँदे मागसहित मजदुरहरू आन्दोलनमा उत्रिएपछि सरकारले वार्तामा बोलाएको थियो। बालाजु,माछापोखरीलगायतका ठाउँमा पार्किङ गरेर यात्रु चढाउँदै आएका यातायात मजदुरले ट्राफिकले उक्त एरियामा पार्किङ निषेध गरी बसपार्कमा मात्रै पार्किङ गर्नुपर्ने नियम ल्याएको थियो। यो नियमको विरुद्ध यातायात व्यवसायी प्रदशर्नमा उत्रिएका हुन्। नेपाल यातायात मजदुर संघले सोमबार एक विज्ञप्ति जारी गरेर मंगलबारदेखि उपत्यकाको सवारीसाधन ठप्प पार्ने निर्णय गरेको थियो। सोही निर्णय अनुसार मंगलबार बिहानैबाट काठमाडौं उपत्यकाभित्र चल्ने सार्वजनिक सवारी साधन नचल्दा यात्रु मारमा परेका थिए। बिहान निजी सवारी साधन,स्कूल बस र उपत्यका बाहिर जाने लामो दुरीका सवारी साधन भने नियमित सञ्चालनमा रहे।"
"बदलियो व्यवस्था, बदलिएन बादी समुदायको व्यथा","कर्णालीका बादी समुदायको विकास र उत्थानका लागि प्रतिवेदन पेस गर्न गठित कार्यदलको हालै जारी प्रतिवेदनमा कर्णालीका सुर्खेत, दैलेख, कालिकोट, जाजरकोट, सल्यान र रुकुम पश्चिमका अधिकांश बादी घरपरिवार भूमिहीन रहेको उल्लेख छ। दैलेख : सदरमुकामस्थित गणेशचोकको ठ्याक्कै तलपट्टी भिरालो पाखो छ। त्यही भिरालो पाखोमा जस्तापाताले छाएको एकतले घरहरूको बस्ती नै छ। जुन बस्ती नमुना बादी बस्ती को नामले पनि चिनिन्छ। जहाँ ५० भन्दा बढी परिवार बस्छन्। यही बस्तीमा झन्डै २१ वर्षदेखि बस्दै आएकी छन् ७० वर्षीया दुर्गा बादी। उनको उही झुपडीको बास छ। उस्तै छ जीवनस्तर। फेरिएको छ त केबल पेसा। ऊ बेला गाउँगाउँ पुगेर नाच्थ्यौं, गाउँथ्यौं, रमाउँथ्यौं। त्यहीबाट खाद्यान्न जोहो गरेर छाक टाथ्र्यौ विगतलाई दुर्गाले सम्झिन्। त्यतिबेला धन्नै यो नानी, यो जोवान धानी भन्ने जस्ता गीतहरू गाउने गरेको सम्झना उनलाई ताजै छ। गाउँगाउँमा जाने, नाच्ने, गाउने र मागेर खाने चलन भने हिजोआज हराएको उनी बताउँछिन्। उनले भनेझैं अहिले बादी समुदायको पेसा बदलिएको छ। पहिला नाचगान गर्यौं, सुल्पा बनायौं। सारंगी र मादल भिरेर जान्थ्यांै, नाच्थ्यौं, हाम्रो त्यो पेसा अचेल हरायो, उनले भनिन्। गाउँमा जान छट्यो। नाचगान गर्न पनि छुट्यो। अब घरघरमा टिभी राख्न सुरु भयो। बादीको गायन पेसा हरायो। उतिबेला गाउँमा फलानो बादी आऊ है नाचगान गर भन्थे। तर, अहिले त मजदुरी नगरी बादी बस्तीमा चुल्हो बल्दैन। दुर्गाले भनेझैं उनीहरूको पुरानो पेसा त बदलियो। तर, जीवनस्तर बदलिएको छैन। मुलुकको व्यवस्था बदलिए पनि बादी समुदायको अवस्था बदलिएको छैन। बादी समुदायको तत्कालीन पेसा हराएको छ। पछिल्लो केही वर्षयता यो समुदायका अधिकांश घरपरिवार ज्याला मजदुरीमा निर्भर छन्। कयौं युवायुवती बिदेसिएका छन्। दुर्गाजस्तै ७० वर्षीया धनकला बादी पनि जीवन धान्ने मेसो बदलिए पनि आफूहरूको अवस्था पुरानै रहेको बताउँछिन्। सानोमा बा र त्यसपछि श्रीमान्सँग गाउँबस्तीमा गाउँदै, नाँच्दै हिँडेको, कमाइ गरेको र त्यसैले घर चलाएको उनलाई अहिले सम्झना मात्र छ। पहिले नाँच्थ्यांै, गाउथ्यौं, गाउँगाउँ पुग्थ्यौं। मिठो खान र राम्रो लगाउन पाइन्थ्यो। अब नाँच्ने, गाउने सबै बन्द भयो। अहिले त मजदुरी नगरे भोकभोकै बस्नुपर्ने अवस्था छ, उनले भनिन्। कर्णालीमा ५ हजार ६ सय १२ जनसंख्या रहेको यो समुदाय अहिले भिन्नभिन्न पेसा व्यवसाय गरेर जीवन निर्वाह गरिरहेका छन्। पुर्खाको पेसा लोप हुने अवस्थामा छ। खेतीपाती गर्ने जग्गा जमिन छैन। अधिकांश बादी परिवार गिट्टी कुट्ने, सामान लोडअनलोड गर्नेलगायतका ज्यालामजदुरी गरेर जीवन निर्वाह गरिरहेका छन्। केही ठाउँमा माछा मार्ने पेसा अँगाल्दै आएका छन्। कुनै पनि उपाय नहुनेहरू परम्परागत पेसा अर्थात् मादल बनाउने, सुल्पा बनाउने काम गरेर जीवन धान्न बाध्य छन्। हराउँदै पुर्ख्यौली पेसा र सीप बादी समुदाय बाद्यवाधन तथा मनोरञ्जनसम्बन्धी सीप कला र पेसाले निपूर्ण जाति हो। समय क्रमसँगै उनीहरूको व्यावसायिक इतिहास मेटिएको छ। परम्परागत पेसा लोप हुँदै गएको छ। फलस्वपरूप बादी समुदायका नागरिक जीविकोपार्जनका लागि अन्य पेसा व्यवसाय अंगाल्न थालेका छन्। सीमित व्यक्तिहरू परम्परागत पेसाहरू मादल तथा वाद्यवादनका सामग्रीहरू, जाल, सुल्पा, चिलिम, बनाउने कार्यमा संलग्न छन्। पर्याप्त बजारको अभाव र आधुनिक वाद्यवादनका सामग्री तथा प्रविधिको विकासका कारण बादी समुदाय आफ्नो परम्परागत पेसाबाट विस्थापित जस्तै भएका छन्। दैलेखको भैरबी गाउँपालिका४ का ५२ वर्षीय प्रेमबहादुर बादीले अहिले आफूहरूले बनाउने सामाग्री बिक्री हुनै छोडेको बताउँछन्। मादल र सुल्पा बनाउने काम गथ्र्यौं। गाउँगाउँमा गएर बेच्ने र जीविकोपार्जन गर्न सहज थियो, उनी भन्छन्, अहिले त बिक्री हुनै छोड्यो, हातमुख जोड्न पनि मुस्किल हुन थाल्यो। हामीले बनाएको मादल बिक्नै छोड्यो। पछिल्लो पुस्ता पनि यो काम गर्न मान्दैनन्। बादी समुदायले घरघरमा पुगेर गीत गाउने र नाच्ने गर्थे। विवाह व्रतबन्धममा पनि उनीहरूनै रमाइलो गर्न पुग्थे। त्यसबापत अन्नपात र पैसा पाउँथे। त्यसैबाट घरखर्चको जोहो हुन्थ्यो। तर, त्यो पेसा अब इतिहासमै सीमित हुन पुगेको रामशीला बादी बताउँछिन्। पहिला घरघरै गएर नाच्ने गाउने, अन्न संकलन गरेर जीवन चलाउँथ्यौं, अहिले त गिट्टी नकुटी घरको चुल्हो बल्दैन, उनले भनिन्। खेतीपाती गर्नका लागि पर्याप्त जग्गा नहुँदा समस्या परेको उनको भनाइ छ। जीविकोपार्जनका लागि सरकारबाट कुनै सहयोग नपाएको उनको गुनासो छ। बादी समुदायकी अगुवा कमला बादीले भनिन्, जीवन निर्वाहका लागि ठूलो संख्यामा भारत जान्छन्। उच्च गरिबीकै कारण विद्यालय उमेर समूहका बालबालिका पनि भारत जानुपर्ने बाध्यतामा छन्। सरकारी निकायमा रोजगारी गर्नेको संख्या धेरै कम छ। जग्गा माग्दै निरन्तर संघर्ष दुल्लु नगरपालिकाकी शीतला बादी उमेरले ७० वर्ष काटिन्। उनको नाममा एक टुक्रा पनि जग्गा छैन। उनी जग्गा प्राप्तिका लागि लामो समयदेखि संघर्षरत छन्। २०७७ फागुन ९ गतेदेखि २६ गतेसम्म प्रदेश राजधानी वीरेन्द्रनगरमा खेतीयोग्य जमिन माग्दै भएको आन्दोलनमा पनि सहभागी भइन्। त्यसबेला कर्णालीभरका बादी समुदायले मुख्यमन्त्री तथा मन्त्रिपरिषद्को कार्यालय अगाडि धर्ना दिए। सोही धर्नामा थिइन्, दैलेखकै तल्लो डुंगेश्वरकी लक्ष्मी बादी। उनले आफूहरूले गास, बास र कपासको माग गर्दै थुप्रै आन्दोलन गरेको बताउँछिन्। लामो समयदेखि सरकारसँग खेतीयोग्य जमिन माग्दै आन्दोलन गरिरहे पनि माग पूरा हुन नसकेको उनको दुखेसो छ। जग्गा प्राप्तिका लागि आन्दोलन गर्दागर्दै हामी त थाकिसक्यांै, तर, अहिलेसम्म केही पाएनौँ, उनले भनिन्। देशमा धेरै राजनीतिक तथा आर्थिक परिवर्तन भए पनि बादी समुदायले जग्गा नै नपाएको बादी समुदायका अगुवा हिक्मत बादी बताउँछन्। देशमा राजनीतिक व्यवस्था बदलिए पनि बादी समुदायको अवस्थामा सुधार नआएको उनको भनाइ छ। लुम्बिनी, कर्णाली र सुदूरपश्चिम प्रदेशमा भएको एक अध्ययनले ४६ प्रतिशत बादीको आफ्नै नाममा कुनै किसिमको जग्गा नरहेको उनले बताए। ५७ प्रतिशत बादी समुदाय ऐलानी, सरकारी तथा अरूको निजी स्वामित्व रहेको जमिनमा बसोबास गरिरहेको एक अध्ययनले देखाएको छ। कर्णालीका बादी समुदायको विकास र उत्थानका लागि प्रतिवेदन पेस गर्न गठित कार्यदलको हालै जारी प्रतिवेदनमा कर्णालीका सुर्खेत, दैलेख, कालिकोट, जाजरकोट, सल्यान र रुकुम पश्चिमका अधिकांश बादी घरपरिवार भूमिहीन रहेको उल्लेख छ। प्रतिवेदनले अधिकांश बादी समुदायहरू ऐलानी, पर्ति, सरकारी जग्गामा बसोबास गरिरहेको र केही परिवार मात्र निजी स्वामित्वको जमिनमा बसे पनि उनीहरूको खेतीयोग्य जमिन नरहेको देखाएको छ। ऐलानी जग्गामा बसोबास गरिरहेका दैलेखको नारायण नगरपालिका र रुकुमपश्चिमको बादी बस्ती पहिरोको उच्च जोखिममा छ। जग्गा नहुँदा राज्यबाट प्रदान गर्ने बिजुली, पानी र नागरिकता प्राप्तीमासमेत समस्या देखिएको बादी अगुवाहरू बताउँछन्। मजदुरी नगरी छाक टर्दैन बादी समुदायको परम्परागत पेसा संकटमा परिरहेको छ। परम्परागत पेसासमेत लोप हुन थालेपछि बादी समुदायको आर्थिक अवस्था दयनीय बन्दै गएको छ। उनीहरू पछिल्लो समय ज्यालामजदुरी, खोलामा गिट्टी कुट्ने, बालुवा निकाल्ने, माछा मार्नेजस्ता काम गरेर जीविकोपार्जन गर्न बाध्य छन्। दैलेखकी पवित्रा बादीले बजारमा गाडीको सामान लोड तथा अनलोड नगरे छाक नै नटर्ने बताइन्। कतिपय युवा, युवती तथा महिलाहरू मौसमी रोजगारीका लागि भारत जाने गरेको उनको भनाइ छ। उच्च गरिबीका कारण विद्यालय जाने उमेर समूहका बालबालिकासमेत कामको खोजीमा भारत जाने तथा देशभित्र पनि जोखिमपूर्ण मजदुरी गरिरहेका छन्। झन्डै ५३९५ प्रतिशत बादी समुदायका व्यक्तिहरू कामको खोजीमा देशभित्रै भौतारिरहेको र ८ प्रतिशत कामको खोजीमा भारत जाने गरेको अध्ययनले देखाएको छ। अध्ययनले वर्षभरि खान पुग्ने बादी समुदायको संख्या जम्मा २५ प्रतिशत मात्र रहेको देखाएको छ। बाँकी ७५ प्रतिशत बादी समुदायहरू भोकको चपेटोमा पर्ने गरेका छन्। नियमित आम्दानीको श्रोतको अभावले गास, बास र कपासको समस्या, गरिबी, सामाजिक विभेद जस्ता कारणले आत्महत्यामा वृद्धि भएको अध्ययनले देखाएको छ। राज्यबाट प्रदान गर्ने आधारभूत सुविधा तथा सेवामा पहुँचमा पुग्न नसकेको बादी समुदाय गरिबी तथा अशिक्षाको कारण विद्यालय जाने उमेर समूहका बालबालिका शिक्षाबाट टाढै छन्। बादी समुदायका ५० प्रतिशतभन्दा बढी नागरिकहरू कुनै न कुनै रोगबाट ग्रसित भएका र त्यसमध्ये २६ प्रतिशत बढी यौनजन्य संक्रमणबाट ग्रसित भइरहेको अध्ययन प्रतिवेदनमा उल्लेख छ। मौसमी कामको खोजीमा भारत जाने र यौनजन्य रोग लिएर आउने भएका कारण बादी समुदायका महिला तथा पुरुष यौनजन्य रोगबाट पीडित रहेको पाइएको छ। दोहोरो विभेदमा बादी नेपाल सरकारले २०६५ जेठ २१ गते छुवाछूत मुक्त राष्ट्र घोषणा गर्यो। उक्त घोषणाको १६ वर्ष बितिसक्दा समेत यो समुदाय सामाजिक र सांस्कृतिक विभेदबाट मुक्त हुन सकेको छैन। कार्यदलको प्रतिवेदनमा दलितभित्रका बादी समुदायलाई दलित समुदायले नै अछुतको व्यवहार गर्ने गरेको उल्लेख छ। दलित समुदायभित्रै बादी समुदायलाई छुवाछूतको व्यवहार गरिने कारण जातका आधारमा हुने विभेदमा बादी समुदाय जातीय विभेदको दोहोरो मारमा परिरहेका छन्, प्रतिवेदनमा भनिएको छ। प्रतिवेदनमा महिला हिंसा तथा घरेलुहिंसा बढी हुने गरेको र महिला देहव्यापारका लागि विभिन्न मुलकमा बेचबिखनमा पर्ने गरेको उल्लेख छ। बादी समुदायमा बालविवाह, बहुविवाह, घरेलुहिंसा, महिलाहिंसा उच्च रहेको देखिएको छ। समुदाय उत्थानका लागि यस्ता छन् सुझाव कर्णालीमा बादी समुदायको हक अधिकार सुनिश्चितताका लागि संघर्षशील बादी संघर्ष समितिले ०७७ फागुन ९ गतेदेखि २६ गतेसम्म आवास सहितको खेतीयोग्य जमिन र रोजगारी लगायतका विभिन्न माग राखेर सुर्खेतमा आन्दोलन गरे। आन्दोलनकै क्रममा ०७७ फागुन २७ गते बादी संघर्ष समिति र प्रदेश सरकारबीच पाँचबुँदे सम्झौता भयो। प्रदेश सरकारकोतर्फबाट भूमि व्यवस्था, कृषि तथा सहकारी मन्त्रालयका तत्कालीन सचिव डा राजेन्द्र मिश्र र संघर्ष समितिका प्रदेश संयोजक हिक्मत बादीले हस्ताक्षर गरेका थिए। सम्झौतापछि कर्णालीमा रहेका बादी समुदायको उत्थान र विकासका लागि प्रतिवेदन पेस गर्न सरकारले कार्यदल गठन गरेको थियो। सम्झौता कार्यान्वयनका लागि २०७९ असार १५ गते बसेको प्रदेश सरकार मन्त्रिपरिषद् बैठकको निर्णयअनुसार मुख्यमन्त्री तथा मन्त्रिपरिषद्को कार्यालयका शासकीय सुधार महाशाखाका सचिवको संयोजकत्वमा बादी समुदायका दुई जना प्रतिनिधिसहित पाँच सदस्यीय कार्यदल गठन भएको थियो। कर्णालीमा रहेका बादी समुदायको सामाजिक, सांस्कृतिक, राजनीतिक आर्थिक शैक्षिक एवंक जनसंख्याको अवस्थाबारे अध्ययन गर्न बनेको कार्यदलले विभिन्न सुझावहरू दिएको छ। कार्यदलले तयार पारेको प्रतिवेदनमा बादी समुदाय भूमिहीनता, सुकुम्बासी, अति विपन्नता र आयआर्जन विमुखता बादी समुदायको प्रमुख समस्या रहेको उल्लेख छ। कार्यदलले सरकारी, पर्ति, ऐलानी, वनको जग्गामा बसोबास गरेका बादी समुदायलाई राष्ट्रिय भूमि आयोगमार्फत आवश्यक कार्ययोजना, मापदण्ड, कार्यविधि, कार्यतालिका र प्रणालीहरू तय गरी पुनस्र्थापना गर्नेपर्ने प्रदेश सरकारलाई सुझाव पेस गरेको छ। बादी समुदायलाई सम्भव भए एकै ठाउँमा एकीकृत नमुना बस्ती बनाएर आवाससहित खेतीयोग्य जमिन उपलब्ध गराउने, सम्भव नभए एउटै जिल्लामा एकै ठाउँमा बसोबास गर्ने व्यवस्था मिलाउन कार्यदलले सुझाव दिएको छ। एकीकृत नमुना बस्तीभित्र आधारभूत सेवा शिक्षा, स्वास्थ्य, खानेपानी र विद्युत्को सुविधा उपलब्ध गराउने कार्यदलको सुझाव छ। बादी परिवारका बालबालिकालाई स्थानीय तहबाट संरक्षण केन्द्रहरू स्थापना गरी उनीहरूको शिक्षा र भरणपोषणको व्यवस्था गर्नुपर्ने, बाल श्रममा लागेका विभिन्न अभावले विद्यालय छोडेका र छोड्न सक्ने विद्यार्थी पहिचान गरी उनीहरूको छुट्टै छात्राबासको व्यवस्था गर्नुपर्ने कार्यदलको सुझाव छ। उच्च शिक्षातर्फ डाक्टर, पाइलट, इन्जिनियर, चार्टर एकाउन्टेन, कृषि पशु विज्ञलगायतका क्षेत्रहरूमा योग्यता र क्षममा हेरी बादी समुदायका विद्यार्थीलाई छात्रवृतिको व्यवस्था गर्न कार्यदलले सुझाव दिएको छ। बादी समुदायको परम्परागत पेसाका रूपमा अपनाउँदै आएको मादल तथा बाद्यवादनको सामग्री बनाउने, जाल बुन्ने, सुल्पा बनाउने, जस्ता सीपको संरक्षणका लागि कच्चा पदार्थ र स्रोत साधनमा पहुँच पुर्याई आधुनिक प्रविधिको सहुलियत व्यवस्था र सीपको आधुनिक गर्न तालिम र सहुलियतपूर्ण ऋणको व्यवस्था गर्नुपर्ने कार्यदलले सुझाव दिएको छ। बादी समुदायमा रहेको ज्ञान, सीप, कला क्षमतालाई बजारसँग आबद्ध गराउन निजी क्षेत्रसँग सहकार्य गर्न प्रोत्साहनमूलक कार्यक्रम सञ्चालन गर्नुपर्ने कार्यदलको ठहर छ। बादी समुदाय आफ्नो छुट्टै परम्परा, संस्कृति संस्कार र आफ्नै सामाजिक संगठन भएको जातीको रुपमा परिचित छ। कुनै बेला घुमन्ते जीवनयापन गर्ने यो समुदाय केही दशकयता स्थायी रूपमा बसोबास गर्न थालेको छ। जनसंख्याको हिसावले अल्पसंख्यक, सामाजिक संरचनाअनुसार दलितभित्रको पनि अछुत व्यवहार भोगिरहेको बादी समुदाय अवसरहरूबाट बञ्चित सीमान्तकृत पीडित जाती हो। २०६८ को जनगणना अनुसार देशभर बादी समुदायको जनसंख्या ३८ हजार ६ सय ३ जना छ। सुदूरपश्चिम प्रदेशमा सबैभन्दा बढी १० हजार ७ सय ८६ र मधेश प्रदेशमा सबैभन्दा कम ५ सय ३६ जना बसोबास गर्छन्। कर्णालीमा बादी समुदायको जनसंख्या ५ हजार ६ सय १२ छ। देशमा धेरै राजनीतिक परिवर्तन भए। राजनीतिक व्यवस्था पनि बदलियोे। तर, बादी समुदायको अवस्था भने बदलिएन। अभाव र समस्याको जालोमा जेलिएर बाँच्नुपर्ने अवस्था छ। हिक्मत बादी, अगुवा बादी समुदाय मादल र सुल्पा बनाउने काम गथ्र्यौं। गाउँगाउँ गएर बेच्दा जीविकोपार्जनमा सहज थियो। अहिले त हामीले बनाएका मादल बिक्नै छोड्यो। पछिल्लो पुस्ता पनि यो काम गर्न मान्दैनन्। छाक टार्नै समस्या हुन थाल्यो। प्रेमबहादुर बादी पहिले नाच्थ्यौं, गाउँथ्यौं, गाउँगाउँ पुग्थ्यौं। मीठो खान र राम्रो लगाउन पाइन्थ्यो। अब त नाँच्ने र गाउने सबै बन्द भयो। अहिले मजदुरी नगरे भोकभोकै बस्नुपर्ने अवस्था छ। धनकला बादी"
पाल्पाको रानी महलमा प्रणय दिवस,"प्रणय दिवसको अवसरमा प्रेमको प्रतिक रानीमहलमा प्रेमीप्रेमिकाहरूको जोडीहरूलाई भव्य रूपमा स्वागत गर्न तानसेन नगरपालिकाले तयारी गरेको छ। प्रणय दिवसलाई लक्षित गरेर रानीमहल क्षेत्रमा विशेष सरसफाइदेखि रंगरोगन गरेर चिटिक्क पारेको छ। तानसेन : पाल्पाको तानसेन नगरपालिकाले यस वर्षको प्रणय दिवस अर्थात् भ्यालेन्टाइन डे रानी महलमा मनाउने तयारी गरेको छ। प्रणय दिवसको अवसरमा प्रेमको प्रतिक रानीमहलमा प्रेमीप्रेमिकाहरूको जोडीहरूलाई भव्य रूपमा स्वागत गर्न तानसेन नगरपालिकाले तयारी गरेको छ। प्रणय दिवसलाई लक्षित गरेर रानीमहल क्षेत्रमा विशेष सरसफाइदेखि रंगरोगन गरेर चिटिक्क पारेको छ। धार्मिक एतिहासिक र पर्यटकीय रूपमा रहेको कालीगण्डकीको तिरमा रहेको रानीमहल दरवार प्रेमको प्रतीकका रूपमा परिचित रहेको छ। भ्यालेन्टाइन डे को महत्व नेपालमा प्रत्येक वर्ष बढ्दै गएकाले तानसेन नगरपालिका र नाटा पाल्पाले सहकार्यमा स्वदेशी विदेशी गरी २५ जोडी प्रेमीप्रेमिकालाई विशेष सम्मानका साथ तानसेनमा स्वागत गर्ने र प्रणयव दिवसको दिनमा प्रेमको प्रतिक रानीमहलमा घुमाउने, खानबस्नको व्यवस्था गरिएको अध्यक्ष राजीव शाहाले बताए। रानीमहलमा पुग्ने सबै प्रेमीप्रमिकालाई फूलको गुच्छा प्रदान गर्ने, रानी तेजकुमारी राणा खड्गशमशेरका बारेमा जानकारी गराउने कार्यक्रम रहेको तानसेन नगरपालिकाका नगर प्रमुख सन्तोषलाल श्रेष्ठले बताए। छिमेकी देश भारतमा प्रेमको प्रतिक रानीमहल र उत्तर गंगाका बारेमा विशेष प्रचार गर्न भारतीय प्रेमी प्रेमीकालाई प्राथमिकतामा राखेको र भारतबाट २० जोडी प्रेमीप्रेमीका तथा केही पत्रकारहरू भ्यालेनटाइन डे मनाउन तानसेन आइपुगेका छन्। नाटा पाल्पाले भारतीय २० जोडीभन्दा बढी प्रेमीप्रमिकालाई तानसेनमा भव्य स्वागत गरेको छ। प्रणय दिवसको अवसरमा रानीमहल क्षेत्रमा अधिकांश होटल रेस्टुराँ तथा क्याम्प फायरमा प्याकेजमा फागुन १ गते ७ गते सम्म २० प्रतिशत छुट प्रदान गरेका छन्। भ्यालेनटाइन डे मनाउन प्रेमीप्रेमिकाहरू रानीमहल क्षेत्रमा आइसकेको रानीमहल क्षेत्रमा होटल व्यवसायी गर्दै आएका शंकर बस्यालले बताए। सदरमुकाम तानसेनदेखि आधा घण्टामा रानीमहलमा पुग्न सकिन्छ। बाटो पिच र सजिलो भएकोले पर्यटकहरूको रोजाइमा रानीमहल पर्ने गरेको छ। रानीमहल दरबारलाई व्यवस्थित गरी पानीका फोहोरादेखि रातिमा पनि अवलोकन गर्ने गरी तानसेन नगरपालिकाले सञ्चालन गर्दै आएको छ। तानसेन नगरपालिकाले रेखदेख तथा संरक्षण गर्न रानीमहल दरवारलाई पुरातत्व विभागले १० वर्षसम्म हस्तान्तरण गरेको छ। रानीमहल दरवारको विशेष रूपमा सरसफाइ गरी आवश्यक केही खानेपानी, विद्युत, वाइफाइ, व्यवस्थित शौचालयसहितको व्यवस्था गरी तानसेन नगरपालिकाले गत वर्षदेखि सञ्चालन गर्दै आएको छ। रानीमहल दरवारमा राणा खड्गशमशेर र रानी तेजकुमारीले प्रयोग गर्दै आएका सरसमान संग्रहालयको रुपमा सर्वसाधारणलाई अवलोकनको व्यवस्था गरेको छ। रानीमहल दरबार निर्माण कालीगण्डकी उत्तरबाहिनी क्षेत्र रोजेर वास्तुशास्त्र विधि अनुसार भएकोले धार्मिक रुपमा पनि विशेष महत्व रहेको छ। कालीगण्डकी नदी मुक्तिनाथदेखि पाल्पामा निरन्तर बहँदा रानीमहल क्षेत्रमा मात्र दक्षिणबाट उत्तरतर्फको बगेको पाइन्छ। हिन्दु धर्ममा उत्तरबाहिनी गंगाको विशेष महत्व रहने गरेको छ। राणा खड्गशमशेरले आफ्नी रानी तेजकुमारीको सम्झनामा पाल्पाको कालीगण्डकी किनारामा रानीमहल दरवार निर्माण गरेका हुन्। विस १९४९ सालदेखि रानीमहल दरवारको निर्माण सुरु गरी ६ वर्ष लगाएर विस १९५५ मा पूरा गरेका थिए। वेलायती दरवार शैलीमा निर्माण गरिएको छ। लुम्बिनी प्रदेश सरकारले रानीमहललाई प्रदेशका प्रमुख पर्यटकीय गन्तव्यको सूचीमा राखेको छ।"
कछुवाको मुख्याईं,नैतिक शिक्षा : प्रकृतिबाट पाएको चिजलाई हामीले सम्मानपूर्वक स्वीकार गर्नुपर्छ। नत्र ज्यान जोखिममा पर्न सक्छ। पोखरीमा विशाल नामको कछुवा बस्थ्यो। उसँग एउटा बलियो हतियार थियो। उक्त कवचले उनलाई शत्रुबाट सुरक्षित राख्थ्यो। त्यही कवचका कारण कतिपटक उनको ज्यान जोगिएको थियो। एकपटक एउटा भैंसी त्यही पोखरीमा पानी पिउन आयो। भैंसीको खुट्टाले कछुवालाई थिच्यो। तर पनि विशाललाई भने केही भएन। त्यही कवचरूपी हतियारले उसको ज्यान जोगायो। यसरी आफूलाई जस्तोसुकै कठिन अवस्था आउँदा पनि ज्यान जोगिएकोमा विशाल निकै खुसी भयो। जस्तोसुकै आपत्तिबाट पनि जीवन बारम्बार बाँचिरहेको महसुस उनलाई हुन थालेको थियो। केही दिनपछि विशाललाई उक्त हतियाररूपी कवच गरुंगो लाग्न थाल्यो। यो कवचबाट बाहिर निस्किएर जीवन जिउनुपर्छ भन्ने लाग्न थाल्यो। अब बलियो भइसकेको छु र यस्ता कुनै पनि कवचको आवश्यकता पर्दैन भन्ने उसले ठान्यो। त्यसैले भोलिपल्टै विशालले पोखरीमा हतियार छाडेर यताउता घुम्न थाल्यो। अचानक पोखरीमा पानी पिउन नजिकैको जंगलमा चरिरहेको हरिणको बथान त्यहाँ आइपुग्यो। त्यस पोखरीमा धेरै हरिण बच्चासहित पानी पिउन आए। ती हरिणका खुट्टाले विशाललाई धेरै चोट लाग्यो। चोटका कारण घाउ दुखेपछि विशाल रुन थाल्यो। उसले आज आफ्नो हतियार नलगाएकालेचोट लागेको थियो। आफूले हतियाररूपी कवचलाई फुकाल्ने भुल गरेकोमा पश्चाताप गर्दै कछुवा पोखरीमा फर्कियो। उसले भुइँमा फालेको कवचलाई तुरुन्तै उठाएर शरीरमा लगायो। कम्तीमा यो कवचले मेरो जीवन बचाउँछ। त्यसैले यसलाई मैले कहिले पनि छाड्नु हुँदैन भन्ने उसलाई महसुस भयो। तत्पश्चात् उसले कहिले पनि आफ्नो कवचलाई छाडेन। त्यसैले ऊ सधैं सुरक्षित रहेको छ। नैतिक शिक्षा : प्रकृतिबाट पाएको चिजलाई हामीले सम्मानपूर्वक स्वीकार गर्नुपर्छ। नत्र ज्यान जोखिममा पर्न सक्छ।
सरकार र यातायात मजदुरबीच भएको पाँचबुँदे सहमतिमा के छ ?,"काठमाडौं उपत्यकाबाट बाहिर सञ्चालन हुने सवारी साधनका सम्बन्धमा उठेका विषयका सम्बन्धमा माघ २९ मा गठित यातायात सुधार कार्यदलको प्रतिवेदन प्राप्त नहुन्जेलसम्म यातायात सुचारु सञ्चालनको व्यवस्थापनका लागि सम्बद्ध निकायलाई अनुरोध गर्ने सहमति भएको छ । काठमाडौंः आन्दोलनमा उत्रिएका यातायात मजदुर र सरकारबीच पाँच बुँदे सम्झौता भएको छ । भौतिक पूर्वाधार तथा यातायात मन्त्रालयमा मंगलबार भएको वार्तामा पाँचबुँदे सहमति भएको हो । काठमाडौं उपत्यकाबाट बाहिर सञ्चालन हुने सवारी साधनका सम्बन्धमा उठेका विषयका सम्बन्धमा माघ २९ मा गठित यातायात सुधार कार्यदलको प्रतिवेदन प्राप्त नहुन्जेलसम्म यातायात सुचारु सञ्चालनको व्यवस्थापनका लागि सम्बद्ध निकायलाई अनुरोध गर्ने सहमति भएको छ । यस्तै,सोमबार गोंगबु नयाँ बसपार्कमा मजदुरले गरेको कार्यक्रममा भएको घटना दुःखपूर्ण रहेको र लुटपाट तथा आक्रमणमा संलग्न दोषीलाई कारबाही गर्ने र आन्दोलनका क्रममा पक्राउ परेका निर्दोष व्यक्तिलाई तत्काल रिहाइ गर्ने सहमति भएको छ । माघ ११ गते समग्र यातायात क्षेत्र सुधारका लागि उच्चस्तरीय यातायात सुधार सुझावका लागि कार्यदल गठन भएकाले सो कार्यदलले यातायातसँग सरोकार राख्ने सबै सम्बद्ध पक्षसँग छलफल गरी सुझाव लिने, माघ २९ मा गठित यातायात सुधार कार्यदलमा सरोकारवाला सम्बद्ध महासंघ,संघ र संगठनका प्रतिनिधिहरूलाई आवश्यकता अनुसार आमन्त्रण गर्ने सहमति पत्रमा उल्लेख छ । काठमाडौं महानगरपालिका र ल्होत्से बहुउद्देश्यीय प्रालिबीच गोंगबुस्थित नयाँ बसपार्कको लागि भएको सम्झौताका सम्बन्धमा काठमाडौं महानगरपालिकाबाट प्राप्त प्रतिवेदन अध्ययन गर्ने,काठमाडौं महानगरपालिकाले यसको अनुगमन गर्ने साथै उक्त प्रालि,महानगरपालिका र सम्बद्ध मजदुर संघसंगठन र यातायात व्यवसायी महासंघबीच छलफल गर्ने र यसको संयोजन भौतिक पूर्वाधार तथा यातायात मन्त्रालयले गर्ने,'सम्झौता पत्रमा भनिएको छ।'"
सार्वजनिक यातायात चल्न थाले,"आन्दोलित यातायात मजदुरहरूले बन्दका कार्यक्रम फिर्ता लिएपछि सार्वजनिक यातायातका सवारी सञ्चालनमा आएका हुन्। काठमाडौं : यातायात मजदुरहरूले आन्दोलन फिर्ता लिएपछि काठमाडौं उपत्यकामा सार्वजनिक यातायात सुचारु भएको छ। सरकार र आन्दोलनरत यातायात मजदुरबीच मंगलबार सिंहदरबारमा भएको वार्तामा बन्दको कार्यक्रम फिर्ता लिने समझदारी पछि सार्वजनिक यातायात सञ्चालनमा आएको हो। भौतिक पूर्वाधार तथा यातायात मन्त्रालयमा सरकारी प्रतिनिधिसँग भएको वार्तामा आफूहरूको माग सम्बोधन गर्न सरकार सकारात्मक भएपछि बन्द फिर्ता लिएको नेपाल स्वतन्त्र यातायात मजदुर संघले जनाएको छ। १० बुँदे मागसहित मजदुरहरू आन्दोलनमा उत्रिएपछि सरकारले वार्तामा बोलाएको थियो। बालाजु,माछापोखरीलगायतका ठाउँमा पार्किङ गरेर यात्रु चढाउँदै आएका यातायात मजदुरले ट्राफिकले उक्त एरियामा पार्किङ निषेध गरी बसपार्कमा मात्रै पार्किङ गर्नुपर्ने नियम ल्याएको थियो। यो नियमको विरुद्ध यातायात व्यवसायी प्रदशर्नमा उत्रिएका हुन्। नेपाल यातायात मजदुर संघले सोमबार एक विज्ञप्ति जारी गरेर मंगलबारदेखि उपत्यकाको सवारीसाधन ठप्प पार्ने निर्णय गरेको थियो। सोही निर्णय अनुसार मंगलबार बिहानैबाट काठमाडौं उपत्यकाभित्र चल्ने सार्वजनिक सवारी साधन नचल्दा यात्रु मारमा परेका थिए।"
गोरखा स्कुलका विद्यार्थीको अब्बल शैक्षिक प्रदर्शनी,"नक्कली खाद्य वस्तु पत्ता लगाउने डिजिटल डिभाइस पनि बनाएका छन्। कोहलपुर : सिद्धान्त घोकेर विद्यार्थी पास मात्र हुन्छ। प्रयोगात्मक कार्यले विद्यार्थीलाई अब्बल सावित गर्छ। बाँके कोहलपुरको गोरखा युनाइटेड पब्लिक स्कुलले शनिबार आयोजना गरेको शैैक्षिक प्रदर्शनीले यही कुरा सिद्ध गरेको थियो। विद्यालयको १० औैं वार्षिक अभिभावक दिवस तथा शैक्षिक प्रदर्शनीमा ब्याट्रीबाट छुकछुके आवाज निकाल्दै चलेको रेल देखेर अभिभावक विष्णु बेल्वासेलाई निकै खुसी लाग्यो। हाइस्कुल पढ्ने विद्यार्थीको सिकाइ र अभ्यास तारिफयोग्य छ, बेल्वासेले भने, विद्यार्थीको प्रतिभाले मेरो मन जितेको छ। उनकी छोरी काव्या बेल्वासे पढ्ने कक्षा ९ का विद्यार्थीले ब्याट्रीबाट चल्ने रेल बनाएका थिए। त्यसो त, प्रदर्शनीको उद्घाटन नै अद्भूत थियो। कार्यक्रमका प्रमुख अथिति कोहलपुर नगरपालिका प्रमुख पूर्णप्रसाद आचार्यले रिमोट कन्ट्रोलको स्वीच थिचेपछि पटाका पड्किन्छ र प्रदर्र्शनीको ब्यानर खुल्छ। जुन ९ र १० कक्षाका विद्यार्थीले तयार गरेका थिए। कक्षा ११ र १२ का विज्ञानका विद्यार्थीले फिजिक्स, केमस्ट्री र बायोलोेजीमा पढेका कुरालाई व्यवहारमा उतार्न विज्ञान प्रविधिका विभिन्न यन्त्र विकास गरेका थिए। उनीहरूले सानो र ठूलोे सोलार प्यानल बनाएका थिए। नक्कली खाद्य वस्तु पत्ता लगाउने डिजिटल डिभाइस पनि बनाएका छन्। इन्जिनियरिङतर्फ हाइड्रोलिक मेसिन निर्माण गरेका छन्। जसले जीसीबीको जस्तै काम गर्छ। घरको पानीट्यांकी भरिएपछि आफैं मोटर बन्द हुने वाटर अटो सेन्सर प्रविधि बनाएका छन्। स्टार होटल र सपिङ मलमा जस्तै विद्यार्थीले फिंगर प्रिन्टको सेन्सरबाट ढोका खोल्ने र बन्द गर्न बनाएको प्रविधिले पनि अभिभावकको मन जितेको थियो। विद्यार्थीले पेन्टिङ बनाएर प्रदर्शनीमा राखेका थिए। पेन्टिङ, हातले कढाइ गरेर बुट्टा भरेका कलाका सामग्री, फोटो फ्रेम, बाँस र सनपाटका झोलाहरू कला प्रदर्शनीमा राखिएका थिए। पेन्टिङ बिक्री पनि भएको थियो। बीएस्सी एजीका विद्यार्थीले कृषिसम्बन्धी प्रदर्शनी गरेका थिए। जहाँ एकीकृत कृषि फर्ममा माछापालन, कुखुरापालन, सागसब्जी सबै एउटै ठाउँमा गर्न सकिने प्रविधिको विकास गरेका थिए। तराई र पहाडमा कसरी खेतीपाती गर्ने ? कुनकुन महिनामा कुन कृषि उपजका बीउ लगाउने भनेर १२ महिनाको नाम र बीउ राखेर जानकारी दिइएको थियो। कलेजमा चार सेमेस्टर पढेका विद्यार्थीको एउटाएउटा स्टल थियो। उनीहरूले आफूले पढ्ने बेला उत्पादन गरेका कृषिउपज र तरकारी पनि बिक्री गरेका थिए। थोपा सिँचाइ प्रणालीबाट फूलका बिरुवा रोपिएको थियो। खेती गर्दा काम लाग्ने किरा र दुश्मन किराबारे पनि पूर्णजानकारी गराउन सिसाको फ्रेममा राखिएको थियो। गणितको प्रदर्शनीमा जमेट्री सिकाउने, फर्मुला बुझाउने विधि र उचाइ नाप्ने मेसिन बनाइएको थियो। नेपालीमा व्याकरणलाई तस्बिरका रूपमा सिकाउने विधि, साहित्यकारको परिचय र पुस्तकालय व्यवस्थापनका कुरा सिकाइएको थियो। सामाजिकको प्रदर्शनीमा लोकबाजा, पुराना गरगहनाको एकीकृत प्रदर्शनी गर्दै तिनको आधुनिक रूपमा कसरी प्रयोग गर्न सकिन्छ भनेर सिकाइएको थियो। नर्सरीदेखि युकेजीसम्मका विद्यार्थीलाई कसरी लर्निङ बाइ डुइङ खेल विधिबाट कसरी सिकाउने भन्नेबारे एउटा स्टल राखिएको थियो। जहाँ विद्यार्थीले तयार गरेका हेन्डबुक, उनीहरूले बनाएका चित्र सिक्न विकास गरेको पद्धति, विद्यालयले तयार गरेको पाठ्यक्रमलाई प्रदर्शनीमा राखिएको थियो। विद्यालय व्यवस्थापन समितिका अध्यक्ष केशरबहादुर आले फागुन महिनाको १ गतेदेखि नै नर्सरीदेखि युकेजीका विद्यार्थीलाई खेल्दै नाच्दै पढ्ने शिक्षण अभ्यास गरिने बताए।"
