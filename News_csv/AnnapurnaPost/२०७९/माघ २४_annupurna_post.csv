शीर्षक,विवरण
रेडक्रसको भ्रष्टाचारमा अन्देखा किन ?,"विवादै विवादको चौघेरामा परेको रेडक्रसलाई एम्बुलेन्स हस्तान्तरण गर्ने कार्यक्रममा झन् प्रधानमन्त्री पुष्पकमल दाहाललाई पनि डाकेर उनलाई मुछ्ने प्रयास भएको छ। नेपाल रेडक्रस सोसाइटीलाई अन्तर्राष्ट्रिय रेडक्रसले थप जिम्मेवारी सुम्पनु चोरलाई चाबी भन्ने नेपाली उखान चरितार्थ गर्नु हो। भ्रष्टाचारमा चुर्लुम्ब डुबेको र नवीकरणसमेत नगरेर कानुनी हिसाबमा वैधता पनि गुमाइसकेको नेपाल रेडक्रसलाई उसले ३० वटा एम्बुलेन्स हस्तान्तरण गर्न लागेको छ। त्यसैका लागि अन्तर्राष्ट्रिय रेडक्रसका महासचिव जगन्नाथ चापागाईं नेपाल आएका छन्। विवादै विवादको चौघेरामा परेको रेडक्रसलाई एम्बुलेन्स हस्तान्तरण गर्ने कार्यक्रममा झन् प्रधानमन्त्री पुष्पकमल दाहाललाई पनि डाकेर उनलाई मुछ्ने प्रयास भएको छ। खासमा सरकारी हस्तक्षेप र घोर राजनीतीकरणले गर्दा नै रेडक्रसमा चरम बेथिति र भ्रष्टाचार मौलाएको छ। प्रधानमन्त्रीले भ्रष्टाचारका दोषीहरूलाई कारबाहीको दायरामा ल्याउन सहजीकरण गर्नुपर्ने दायित्व बिर्सनु हुँदैन। भ्रष्टाचार आरोपित संस्थाको कार्यक्रममा जाँदा उनले त्यसलाई मान्यता दिएको सन्देश त जान्छ नै चोख्याउन भइरहेका सेटिङमा हौसला थपिन्छ। प्रधानमन्त्रीले भ्रष्टाचार नियन्त्रण र सुशासन कायम गर्ने आफ्नै प्रतिबद्धताविपरीत रेडक्रसको विवादलाई अन्देखा गर्नु हुँदैन। उनीबाट अर्बौं भ्रष्टाचारको विवादलाई नजरअन्दाज नहोस् पनि। कथम् झुक्याउँदै ढाडस लिने कुत्सित उद्देश्य छ कि भन्नेमा पनि उनी सचेत हुनुपर्छ। महिला, बालबालिका तथा ज्येष्ठ नागरिक मन्त्रालयले समाज कल्याण परिषद्मार्फत गरेको छानबिनबाट गएका १० वर्षमा १६ अर्ब जति भ्रष्टाचार भएको देखिएको तथ्यबाट प्रधानमन्त्री बेखबर हुनु हुँदैन। मानवताका लागि निष्पक्ष र तटस्थतापूर्वक काम गर्न स्थापित संस्था रेडक्रस बेथिति र भ्रष्टाचारको दलदलमा फस्नु आफैंमा विडम्बना हो। अन्तर्राष्ट्रिय रेडक्रसको छविमा पनि नेपाल रेडक्रसका गतिविधिले दाग लगाइदिएको छ। तसर्थ अन्तर्राष्ट्रिय रेडक्रससमेत नेपालमा भएको भ्रष्टाचार नियन्त्रण गर्न र त्यसका लागि दोषीलाई कारबाहीको दायरामा लैजान भूमिका खेल्नुपर्ने दायित्वमा छ। तर आवश्यकताको पनि विश्लेषण नगरी उसले एम्बुलेन्स हस्तान्तरण गर्न लागेको छ। के अन्तर्राष्ट्रिय समिति नेपाल रेडक्रसको भ्रष्टाचारलाई वैधता दिन चाहन्छ ? प्रश्न उब्जिनु स्वाभाविक हो। नेपाल रेडक्रसमा पूरापूर कायाकल्प नै हुने गरी सुधारको खाँचो छ। त्यसका लागि सरकारी पहल जरुरी छ। अन्तर्राष्ट्रिय समितिले पनि त्यसैमा सहयोग गर्नुपर्छ। प्रधानमन्त्री उसका कार्यक्रममा सहभागी हुने होइन, पहिला त्यहाँ शुद्धीकरण गर्न पहल गरिहाल्नुपर्छ।"
किसानका मर्कामा सरकार बन्यो मूकदर्शक,"उत्पादनमा लागत घटाउन सरकारले उच्च अनुदान दिएर मूल्य र बजारको वातावरण बनाउन जरुरी छ। पटकपटक किसानको समस्या सडकमै पोखिने गरेको छ। वास्तवमा हाम्रा किसान समस्यालाई कसरी हेर्नु भएको छ ? किसानका समस्या ३२ पाने कापीमा लेख्दा पनि अटाउँदैन। किसानको स्वाभिमान, परिचय र पहिचान न पहिलो समस्या छ। अहिले सरकारले साना किसानलाई किसानै मानेको छैन। दर्ता भएको कम्पनीलाई मात्रै किसान मान्ने नीतिगत अभ्यास छ। यसले वास्तविक किसानलाई छायाँमा पारेको छ। दोस्रो समस्या भनेको किसानले रोप्ने बीउहरूमाथि उनीहरूको सम्प्रभुता गुम्दै गएको छ। बीउहरू विस्तारै बहुराष्ट्रिय निगमहरूको चंगुलमा गइसकेको छ। किसान आफूहरूले बीउ संरक्षण गर्न सकिरहेका छैनन्। उनीहरूको पोल्टाबाट बीउ बाहिरिएको छ। तेस्रो समस्या भनेको किसानले पुरानो संस्कृतिमा आधारित खेतीपाती प्रणाली ध्वस्त भएको छ। यो सरकारले नै बिगारेको हो। पुरानो खेती गुम्दै गरेकाले किसानलाई पीडाबोध भएको छ। नेपालले व्यावसायिक खेती सुरु गरेको करिब ५ दशक भयो। यसबीचमै जन्मेका हामीजस्ताले हिजोका संस्कृति पद्धती गुमाएकोमा पीडाबोध भएको छ। नयाँ पुस्ता कृषिमा आउने बाटो लगभग बन्द जस्तै छ। कृषिमा युवाको आकर्षण न्यून किन ? नयाँ पुस्ता कृषिमा आउने कम हुनुको कारण उनीहरू मानसिक रूपमा तयार छैनन्। यो पाठ्यक्रमले हो। उनीहरूलाई माटोप्रति बास आउने खालको पढेको भए पो खेतीपातीमा आउँछ। उनीहरू त केवल प्रमाणपत्र लिनका लागि पढ्छन् र १२ पास भएपछि विदेश जाने धुन सवार हुन्छ। यो व्यक्ति विशेषको कमजोरी होइन पाठ्यक्रमको कमजोरी हो। हिजोको व्यावहारिक नैतिक, पूर्वव्यावसायिक, संस्कृतलगायतका पाठ्यक्रम हामीसँग छैन। यसैले माटो, पर्यावरण, अनुशासनलगायतका मानवीय गुण कम भएको छ। केवल प्रमाणपत्रधारी बनेको छ। यसले माटोप्रतिको मोह नजाग्दा कृषिमा नयाँ पुस्ता आउन नसकेको हो। भएका किसानले नै लागत नउठेको भन्दै सडकमा तरकारी फ्याकेर आन्दोलन गर्न बाध्य छन्। यस्तो स्थितिले पनि कृषिमा हतोत्साहित बनाएको छ। चितवनका किसानको पछिल्लो मुद्दालाई कसरी हेर्नुहुन्छ ? यो निकै पेचिलो मुद्दा हो। राज्यले नै किसानलाई व्यावसायिक कृषि गर भन्यो। त्यही आधारमा केही किसानले सुरु पनि गरे। तथापि, अहिले पनि ती किसानको मात्रा अनुमानित १० प्रतिशतभन्दा बढी छैन। अहिलेको ६० प्रतिशत किसानलाई सय प्रतिशत मान्ने हो भने यसमध्ये ९० प्रतिशत साना, सिमान्त किसान छन्। व्यावसायिक किसानले गरेको खेती पनि फल्यो कि फाल्नुपर्ने स्थिति छ। उखु, अदुवा, कुखुरा, दुध, धानलगायतमा विगतमा यस्तै समस्या देखिएकै हो। अब वर्षमा पनि यस्तै समस्या देखिन्छ। पूर्वमा पराल, साल र पश्चिममा केरालगायतका बालीमा पनि रुवाबास भयो। लागतअनुसार मूल्य प्राप्त गर्न नसकेको अवस्था हो। अन्य देशमा गरेको अभ्यासलाई कृषि विकासको रूपमा लाद्न खोजिएको छ। यसले हाम्रो कृषि न हाँसको चालमा हिँड्न सक्यो न भँगेराको चालमा। सरकार केमा चुक्यो त ? आयात नियन्त्रणमा कि उत्पादन शैली लागू गर्नमा ?व्यावसायिक खेती गर्नेलाई सरकारले नै ब्रेक लगाइदियो। विश्व व्यापार संगठनसँगको सम्झौताले अन्तर्राष्ट्रिय उत्पादन सहज रूपमा नेपाल भित्रिन पाउने भएकाले हाम्रो उत्पादनले न्याय नपाएको हो। स्वदेशी उत्पादन प्रवर्द्धन गर्न कम्तीमा आयातलाई नियन्त्रण गर्न सक्नुपर्यो। बाह्य आयातलाई निरुत्साहित गर्ने रणनीति राज्यको हुनुपर्यो। भारतले उच्च गुणस्तरको वस्तुलाई उच्च मूल्यमा अन्य मुलुकमा बेच्छन्। तर, फ्याल्दा पनि फरक नपर्ने खालका, कमसल वस्तु मात्रै नेपालमा पठाउँछ। विडम्बना नै भन्नुपर्छ नेपालमा मिहिनेत गरेर उत्पादन गरेका गुणस्तरीय वस्तुले बजारमा मूल्य पाएको छैन। किसानलाई संरक्षण, आयात निरुत्सान गर्ने कुरा राज्यको संरचनाहरूको दायित्व हो। तर, यस्तो पाइएको छैन। सरकारी निकायका प्रतिनिधिहरू नाकामा भन्सार छलेर, अनौपचारिक तरकारी भित्रिएकाले अहिलेको समस्या निम्तिएको भन्छन् नि ?सरकारी उच्च पदस्थले यस्तै भन्दै आएका छन्। धानकै नाममा केके चिज बोरामा आउँछ। त्यही भएर धान आयात बढेको देखिएको भन्छन्। तरकारीको नाममा पनि अनौपचारिक भनेर पन्छिनु बहानाबाजी हो। औपचारिक तथ्यांकबाटै हेर्ने हो भने पनि चालू आर्थिक वर्षको ६ महिनासम्मै १७ अर्ब ४ करोड ३५ लाख रुपैयाँ बराबरको तरकारी आयात भएको छ। पहिलो कुरा किसानको पहिचान, वर्गीकरण गर्नुपर्यो। २०६१ को कृषि नीतिमा किसानको वर्गीकरणसहितको परिचयपत्र उपलब्ध गर्नुपर्ने उल्लेख छ। यसैले सुरुमा त किसान को हो भनेर चिन्नुपर्यो। वार्षिक करिब ३५ अर्बदेखि ५० अर्बसम्म औपचारिकबाट तरकारी आयात हुन्छ भने यसलाई निरुत्साहन गर्ने जिम्मेवारी सरकारकै हो। यसमा नपन्छिकन मुख्य नेतृत्व कृषि मन्त्रालयले गरेर अन्य मन्त्रालयसँग समन्वय गरेर नेपालको कृषिलाई संरक्षण, आफ्नै खुट्टामा उभिन सक्ने बनाउनु पर्छ। यसका लागि प्रधानमन्त्री, अर्थ मन्त्रालय, कृषि, सिँचाइ, उद्योग, वन मन्त्रालयदेखि प्राविधिक मन्त्रालय र ३ तहका सबै सरकारको एक मत हुनुपर्छ। नेपालमा कृषि प्रवर्द्धन नगरेसम्म मुलुकको उन्नति सम्भव छैन। किसानका आवश्यकता, औचित्यका आधारमा नीति बन्नुपर्यो र सोहीअनुसार बजेट विनियोजन हुनुपर्यो। यसो भए उत्पादन वृद्धि भई आयात कम गर्न सकिन्छ। केही पनि नगर्ने जागिर मात्रै गरे उभो लागिदैन। विगतमा ६ महिना नाकाबन्दी हुँदा पेट्रोलियम सर्टेज भो तर आन्तरिक बजारको तरकारी पर्याप्त थियो। भारतले खेर जाने तरकारी नेपालमा पठाइरह्यो। यसबाट पनि पाठ सिक्नु पर्छ। किसानहरूले पटकपटक सडकमा दूध पोख्ने जस्ता आन्दोलन गरे पनि सरकार यी समस्यामा मूकदर्शक बन्दै आएको हो त ? यसअघि विकल्प दियो ? सरकारले यसअघि पनि आफ्नो उत्पादनले बजारमा मूल्य नपाउँदा किसान आक्रोशित भएका घटना थुप्रै छन्। तर, सरकारले केही गरेको देखिँदैन। किसानको समस्यामा मूकदर्शक बन्दै आएको छ। धानकै उदाहरण हेरौं। समर्थन मूल्यमा सरकारले धान खरिद गर्न नसकेको थाहा छ। कृषि मन्त्रालयले समयमै मूल्य तोक्यो। तर, उद्योग, वाणिज्य तथा आपूर्ती मन्त्रालयले यसलाई समय नदिँदा जिल्ला समितिले यसलाई फाइनल गर्दागर्दै किसानको धान कम मूल्यमा बाध्य भएर बिक्री गरिसक्दा मात्रै सरकार पुगेको स्थिति छ। यसमा संरचनात्मक त्रुटी छ। यो सच्याउन खोई सरकार लागेको ? जबकी समर्थन मूल्य कार्यान्वयनमै ल्याएको ५७ वर्ष भैसक्यो। बाह्य उत्पादनले आन्तरिक उत्पादनलाई डोमिनेट गरेको भन्ने सरकारी निकायलाई थाहा छ। अनि अहिलेसम्म कुन चाहिँं कृषिजन्य उपजलाई निरुत्साहन गर्ने नीति लिए त ? छैनन् नि। किसानको उत्पादनभन्दा आयात गर्दा सरकारलाई भन्सार, कर आउँछ भन्ने दृष्टिकोणले हेर्न थालेको छ। किसानका समस्या समाधान कसरी सम्भव छ ? पहिलो कुरा किसानको पहिचान, वर्गीकरण गर्नुपर्यो। २०६१ को कृषि नीतिमा किसानको वर्गीकरणसहितको परिचयपत्र उपलब्ध गर्नुपर्ने उल्लेख छ। यसैले सुरुमा त किसान को हो भनेर चिन्नुपर्यो। यसो भए अहिले अनुदानमा भएको दुरुपयोगलाई घटाउँदै ल्याउँछ र अनुदान लक्षित वर्गसम्म पुग्छ। किसानको तहअनुसार सरकारलाई माल, बीउ, प्रविधि उपलब्ध गर्न सहज हुन्छ। यस्तै, भूउपयोग नीति, दिगोखेती प्रणालीलाई जोड दिनुपर्यो। रासायनिकबाट मात्रै सधैं मल उपलब्धतामा समस्या हुन्छ। यस्तै, सिँचाइ, प्रविधियुक्त कृषिमा जोड दिन जरुरी छ। तर, राज्य यसमा बेवास्ता गरेको देखिन्छ। बेवास्ता गरेकाले नै कृषिमा सुधार नभएको हो। यस्तै, एकैपटक आयात रोक्दा उपभोक्ता मारमा पर्न सक्नछ। यसैले तत्काल उत्पादनका उपाय, योजना बनाएर क्रमशः आयात नियन्त्रण गर्न जरुरी छ। आयात नियन्त्रणमा करलाई बढाइ दिनुपर्छ। उच्च कर लगाएर तिनलाई निरुत्साहन गर्नुपर्यो। यद्यपि, यस्ता वस्तुलाई एकैचोटी निरुत्साहन गर्दा उपभोक्तालाई मर्का पर्न जान्छ। यसैले पहिला बालीमा आत्मनिर्भर हुने वातावरण बनाउनुपर्छ। सरकारले स्थानीय तहमा किसानका लागि हाटबजारलगायतको प्रवर्द्धन गर्नुपर्छ। मूल्य सुनिश्चितता गरिदिनु पर्छ। उत्पादनमा लागत घटाउन सरकारले उच्च अनुदान दिएर मूल्य र बजारको वातावरण बनाउन जरुरी छ।  प्रस्तुति : ममता थापा"
"पुस्तौंदेखिको जवान सिमल, गिद्धको वासस्थान","बस्तीनजिकैका मान्छेहरूलाई गिद्धको चिन्ता छ। कोही आएर गिद्धलाई मार्छन् कि भन्ने। पोखरा : पोखरा महानगरपालिका ३३ गण्डकीबेंसी भरतपोखरीमा पुस्तौं पुरानो सिमलको रूख उस्तै जवानीका साथ उभिएको छ। अरू सिमल अग्लिन्छन्। यो रूख भने पीपलको रूखजस्तो तलैबाट फैलिएको छ। हाँगामा पुराना सुनाखरी झुन्डिएर सौन्दर्य छरेको छ। हाँगा कुनै सुकेका छन त नयाँ तन्नेरी हाँगाहरू पनि उस्तै गरी पलाएका छन्। यही सिमलको रूख विभिन्न प्रजातिका गिद्धको वर्षौंदेखि बासस्थान बनेको छ। यहीं नै बर्सेनि गिद्धले मायापिरतीका गीत गाउँदै मिलेर सन्तान वृद्धि गर्न पातपतिंगर बुटलेर घर बनाउँछन्। सहबास गर्छन्। अण्डा कोरल्छन्। आलोपालो गरेर चारा (मरेको जनावरको सिनो) खोज्न जान्छन्। चारा (सिनो) खाएर घाँटीमा जम्मा गर्छन् र ल्याएर बाहिर निकालेर बचेरालाई खुवाउँछन्। यसरी नै ५० वर्ष अघिदेखि यो बुढो रूख धेरै गिद्धका सन्तानलाई आश्रय दिँदै आएको स्थानीयले बताएका छन्। यस सिमलको रूखनजिकै बस्ती छ। बस्तीनजिकैका मान्छेहरूलाई गिद्धको चिन्ता छ। कोही आएर गिद्धलाई मार्छन् कि भन्ने। यस्तो चिन्ता अग्लो सिमलको रूखमुनि घर भएका ५८ वर्षीय केशवराज लामिछानेलाई धेरै छ। उनैको हकभोगमा रहेको जमिनमा रहेको बुढो सिमलको रूख वर्षौंदेखि गिद्धले आफ्नै घर मानेर आश्रय लिएका जो छन्। गिद्ध घरको धुरीमा बस्यो भने अशुभ हुन्छ भन्ने चलन अहिले पनि नेपाली समाजमा कायम छ। अशुभबाट शुभ बनाउन स्वस्ती शान्ति गर्नै पर्ने सोच भएका मानिस समाजमा अहिले पनि छन्। हिजो आज पनि गिद्ध घरको धुरीमा बसे शुद्ध बनाउन पूजा गर्ने समाजमा सबै मानिस एउटै सोचका हुँदैनन् र छैनन् पनि। पृथ्वीमा रहेका अरू जीव, जन्तु, चरा वनस्पतीलाई माया गर्ने पनि यसै समाजमा छन्। तिनै मध्येका एक हुन् पोखरा ३३ का ५८ वर्षीय केशवराज लामिछाने र उनको परिवार। घरसँगै जोडिएको अग्लो सिमलको रूखमा बस्ने गिद्ध मार्न आउनेलाई लखेट्नु पर्ने अवस्थासमेत आएको लामिछानेले बताए। गिद्धको हाडघोटेर लगाउँदा हाड भाचिएको सन्चो हुन्छ भनेर गिद्ध मार्न आउने गरेको उनले सुनाए। सिनो खाएर वातावरण सफा गर्ने गिद्धलाई संरक्षण गर्नुपर्छ भनेर हामीले घर नजिकैको सिमलको रूखमा बस्ने गिद्धलाई संरक्षण गर्दै आएको हो उनले सुनाए। वर्षौंदेखि गिद्धले आफ्नै घर सम्झेर बस्दै आएका छन्। कसरी हामीले यो रूख ढाल्न र बास मास्न सक्छौं लामिछानले भने। यो रूख भएरकोथान पनि हो। यसैले पनि गिद्धले आफ्नो घर सम्झेर वर्षौंदेखि बसेको हुन सक्ने स्थानीयको भनाइ छ। पहिले पहिले यही रूखमा बिभिन्न थरी गिद्धले १३ वटासम्म गुँड बनाएर हुँकाएको उनले सम्झिय। त्यति बेला ६०७० भन्दा बढी गिद्ध रूखमा बस्ने गरेको पनि उनले बताए। पछिल्लो समयमा कुकुरलगायतका जनावरलाई विष खुवाएर मारेर जथाभावी फाल्दा त्यस्तो सिनो गिद्धले आहाराका रूपमा खाँदा धेरै गिद्ध मरेको सुनिन्छ। कसैलाई हानी नोक्सानी नगर्ने, मारेर नखाने मरेको जनावरलाई खाएर वातावरण सफा गर्ने गिद्ध हिजो आज धेरै कम देखिँदै गएको पनि उनले सुनाए। सिमलका रूखमा बस्ने गिद्ध रूख पनि ढल्दै गएका छन्। आहारा कमी मात्र होइन विष हालेपछि र बासस्थानको नै कमी भएर होला गिद्ध हिजो आज कम देखिने गरेको केशव राजका दाजु ७२ वर्षीय तारानाथ लामिछानले सुनाए। हामीले आश्रय लिन आएका गिद्धको बासस्थानका रूपमा रहेको सिमलको रूख जोगाएका मात्र छौनौ एक रोपनी जमिन गिद्धका लागि खेती नगरी छाडेको पनि छौं, उनले भने। यस रूखमा गत वर्ष विश्वमै दुर्लभ सानो खैरो गिद्धको दुइटा जोडीले गुँड बनाएर बच्चा हुकाएर उडाएका थिए। यस वर्ष पनि दुई जोडी सानो खैरो गिद्धले गुड बनाए। एउटा जोडीले बनाएको गुड अण्डा नकोरल्दै झर्यो। अर्को गुँडमा भने बच्चा हुर्केको छ। आकाशमा कावा खाने तयारीमा रहेको लामिछानेले बताए। डंगर गिद्धमा विद्यावारिधी गर्दै गरेका रामजी गौतमले त्यस रूखमा १२ वर्षदेखि आफूले सानो खैरो प्रजातिको गिद्धले गुँड बनाउँदै आएको देखेको र प्रत्येक वर्ष मनिटरिङ गर्दै आएको सुनाए। कास्कीमा डंगर प्रजातिका गिद्धको ३० वटासम्म गुँड रेकड भएको र सानो खैरो गिद्धको ८ वटासम्म गुँड भेटिएकोमा पछिल्लो समयमा डंगर गिद्ध शून्यमा झरेको र सानो खैरोको एउटा गुँड मात्र फेला परेको गौतमले बताए। पोखराको फेदीपाटनका सिमलका रूखहरूमा ७ वटा सम्म गिद्धका गुड थिए। अण्डा भएकै समयमा सन् २००८ तिर रूख ढालिएको पनि उनले बताए। यसरी गिद्धका घरहरू भत्केका छन्। पहिले ७ वटा सानो खैरोको गिद्धका गुँड हुन्थे अहिले एउटा मात्र गुड भेटिएको पनि उनले सुनाए। एकै ठाउँमा सानो खैरो गिद्धका सात वटा गुँड लगाएको अवस्थामा पाइनु नेपालकै लागि गौरवको कुरा थियो। संरक्षण क्षेत्रका लागि निकै खुशीको कुरा। तर, अब त्यस्तो अवस्था रहेन उनले भने। यस्तै अर्को विश्वमै दुर्लभ डंगर प्रजातिका गिद्धको कास्कीमा ३३ वटा सम्म गुँड थिए। अहिले भने एउटा गुँड भेट्न पनि मुस्कील भएको गौतमले सुनाए। प्रकृतिमा गिद्ध धमाधम मर्न थालेपछि डंगर प्रजातिको गिद्ध संरक्षणका लागि सन् २००८ मा राष्ट्रिय निकुञ्ज तथा वन्यजन्तु संरक्षण विभागको नेतृत्वमा चितवनको कसरामा गिद्ध संरक्षण तथा प्रजनन केन्द्र सञ्चालनमा आयो। त्यस प्रजनन केन्द्रमा गुँडबाट बचेरा लग्ने र हुँकाएर त्यही गिद्धको संख्या वृद्धि गर्ने उद्देश्यले प्रजनन केन्द्र सञ्चालन गरियो। त्यस केन्द्रमा पोखराको भरतपोखरी, निर्मलपोखरी, दिपाङताल क्षेत्रका सिमलका रूखमा लगाएका डंगर प्रजातिका गिद्धको गुँडबाट सन् २००८ मा पहिलो पटक १३ र दोस्रो वर्ष ४ वटा गिद्धका बच्चा झिकेर लगियो। त्यसपछिका वर्षमा त्यस क्षेत्रका रूखहरूमा गिद्धले गुँड बनाउन छाड्दै गएको उनको गिद्धको अनुसन्धानको क्रममा गरेको गुँड मनिटरिङबाट पाएको अनुभव छ। सन् १९९० को दर्शकमा नेपालमा दश लाख भन्दा बढीको संख्यामा गिद्ध भएको अनुमान गरिएको थियो। त्यसपछिका वर्षमा गिद्धको संख्या घट्दै गयो। किन घट्दै गयो भन्ने अनुसन्धानको क्रममा पशु उपचारमा प्रयोग हुने डाइक्लोफेनेक औषधि प्रयोग गरेका चौपाया मरेपछि गिद्धले आहाराका रूपमा खाँदा मृगौला बिग्रेर मर्ने गरेको वैज्ञानिकले पत्ता लगाए। यति बेलासम्म ठूलो संख्यामा गिद्ध घटिसकेका थिए। ९० प्रतिशतसम्म गिद्धको संख्या घटेको बताइन्छ। यस्तो अवस्थाबाट गिद्धलाई जोगाउन र गिद्ध संरक्षणका लागि नेपाल सरकारले सन् २००६ मा डाइक्लोफेनेक प्रयोगमा प्रतिबन्ध लगायो। गिद्धका लागि रेष्टुरेन्ट पनि सञ्चालनमा आयो। यस्तो अवस्थामा पोखरा ३३ भरतपोखरीका लामिछाने परिवारले गिद्ध संरक्षणका लागि पुर्याएको योगदान महत्वपूर्ण र प्रशंसनीय रहेको गिद्ध अनुसन्धानकर्मीसमेत रहेका गौतमले बताए। नेपालमा हिमाली, हाडफोर, सेतो, डंगर, सानो खैरो, खैरो, राज, सुन र लामोठुँगे गरी ९ प्रजातिका गिद्ध पाइन्छ। ती सबै प्रजातिका गिद्ध पोखरामा पाइन्छन्। ती गिद्धहरूमध्ये सानो खैरो गिद्ध, डंगर, सुन गिद्ध र लामो ठुँडे गिद्ध अति संकटापन्न अवस्थामा छन्। गिद्धले वर्षौंदेखि गुँड लगाउँदै आएको सिमलको रूख तीन सय वर्षभन्दा पुरानो भएको केशवराजका दाजु ७२ वर्षीय तारानाथ लामिछानेले दाबी गरे। यो सिमलको रूख हजुरबुवाले पनि निकै पुरानो भएको बताएको उनले सुनाए। बुवा र मैले देख्दा पनि यो सिमलको रूख उस्तै देखिन्छ यही आधारमा यो रूख ३ सय वर्षभन्दा पुरानो भएको उनले दाबी गरे।"
समानताको माग गर्दै सर्वोच्चमा रिट,"मुलुकी देवानी संहिता, २०७४ को विवाहसम्बन्धी व्यवस्थाको दफा ६७ मा महिला र पुरुषबीच मात्रै विवाह गर्न पाइने उल्लेख छ। काठमाडौं : नेपालका यौनिक तथा लैंगिक अल्पसंख्यक समुदायका लागि वैवाहिक समानताको माग गर्दै मितिनी नेपालले सर्वोच्च अदालतमा रिट निवेदन दायर गरेको छ। महिला समलिंगी, द्धयलिंगी, ट्रान्सजेन्डर व्यक्तिको सन्र्दभमा काम गर्दै आएकीे संस्थाकी अध्यक्ष लक्ष्मी घलानका अनुसार मितिनी पहलमा सन् २०१२ मा सर्वोच्चले समलिंगी कानुनी मान्यता प्रदान गरी सँगै बस्न आदेश दिएको थियो। तर, यो सम्बन्धबारे अझै कुनै कानुनी प्रमाण नहुँदा यस समुदायले विभिन्न समस्या भोग्दै आइरहेका छन्। मुलुकी देवानी संहिता, २०७४ को विवाहसम्बन्धी व्यवस्थाको दफा ६७ मा महिला र पुरुषबीच मात्रै विवाह गर्न पाइने उल्लेख छ। त्यसैले पनि यस समुदायका व्यक्तिहरू विवाह गर्ने स्वतन्त्रताबाट वञ्चित भएका छन्। राज्यले नागरिकको विवाहसम्बन्धी छनौटलाई सम्मान गर्नुपर्छ। तर, हाम्रो कानुन मौन छ। कानुन सबैलाई बराबरी हुनुपर्छ। सम्बन्ध भनेको एउटा महिला र पुरुषबीचको मात्रै हुँदैन। परिवार र समाजको नजरमा अरूलाई हेर्ने नजर र हामीलाई हेर्ने नजर नै फरक किसिमको छ। आफूले चाहेको मान्छेसँग कानुनी रूपमा विवाह गर्न पाउर्नुपर्छ, उनले भनिन्, तर हामीलाई समाजसँगै राज्यको हेर्ने दृष्टिकोणमा पनि विभेद छ। हाम्रो लागि संविधान वा कानुनमा जुन कुरा लेखिएको छ त्यो व्यवहारमा लागू हुनुपर्छ भन्ने मात्रै हो। लक्ष्मीका अनुसार यौनिक, लैंगिक, अल्पसंख्यक समुदायका धेरैजसो व्यक्तिहरू वैवाहिक सम्बन्धमा जेडिएका र तिनले परिवारिक हिंसा, सामाजिक हिंसा, जातीय विभेद जस्ता कारण सुसाइड पनि गरेका छन्। त्यसैले यस समुदायका व्यक्तिले आफ्नो स्वतन्त्र अधिकार उपयोग गर्न पाउनुपर्छ।"
"टर्की र सिरियामा शक्तिशाली भूकम्प, २३०० को मृत्यु","काठमाडौं : मध्यटर्की र उत्तरपश्चिम सिरियामा सोमबार गएको शक्तिशाली भूकम्पमा परी २ हजार ३ सयभन्दा बढीको ज्यान गरको छ। हजारौं घाइते भएका छन्। समाचार तयार पार्दासम्म टर्कीमा करिब १ हजार ५ सय बढीको मृत्यु भएको छ भने सिरियामा ८ सय बढीले ज्यान गुमाएको त्यहाँका सरकारी सञ्चारमाध्यमले जनाएका छन्। अमेरिकाको जियोलोजिकल सर्भेका अनुसार सोमबार बिहान ४ बजेर १७ मिनेटमा ७८ म्याग्निच्युडको भूकम्प गएको थियो। अघिल्लो भूकम्पबाट प्रभावित क्षेत्रमै दोस्रो भूकम्प पनि गएको हो। यूएस जियोलोजिकल सर्भेका अनुसार यो शक्तिशाली भूकम्पमा पर्छ। सबैभन्दा बढीको ज्यान गएको टर्की र सिरियाको प्रभावित क्षेत्रमा उद्धारकार्य जारी छ। टर्कीको गाजियान्टेप प्रान्तलाई केन्द्रबिन्दु बनाएर गएको उक्त भूकम्पका कारण कैयौं भवन भत्किएका छन्। उक्त क्षेत्रमा लाखौं सिरियाली शरणार्थीको बसोबास छ। द्वन्द्व प्रभावित उत्तरी सिरियामा मात्रै हालसम्म ८ सय जनाभन्दा बढीको मृत्यु भएको पुष्टि भएको छ। त्यहाँ पनि मृतकको संख्या थपिने क्रममा छ। उक्त भूकम्पको धक्का लेबनन र गाजामा समेत महसुस गरिएको थियो। भूकम्पका कारण ठूलो मानवीय क्षति भएपछि टर्कीले संकटकाल घोषणा गरेको छ र अन्तर्राष्ट्रिय सहयोगका लागि अपिल गरेको छ। राष्ट्रपति रेजेप ताइयीप एर्दोआनले सामाजिक सञ्जाल ट्विटरमार्फत सन्देश दिँदै भनेका छन्, हामी अपेक्षा गर्छौं कि सकेसम्म चाँडो र कम क्षतिसहित हामी यो विपद्बाट पार पाउनेछौं। उनले प्रभावित क्षेत्रहरूमा खोज तथा उद्धार टोली तत्कालै पठाइएको भन्दै अरू एकाइहरूलाई पनि सतर्क अवस्थामा राखिएको बताए। टर्कीको सरकारले अन्तर्राष्ट्रिय सहयोगका लागि आह्वान गरेपछि विभिन्न देशले सहयोगको वाचा गरेका छन्। कतिपय देशहरूबाट खोज उद्धार र राहतका लागि सहयोग परिचालन गरिएको बीबीसीले उल्लेख गरेको छ। भूकम्प गएको स्थान दक्षिणपूर्वी टर्कीस्थित गाजियान्टेप सिरियासँगको सीमानजिकै पर्छ। भूकम्पको धक्का राजधानी अंकारासहित टर्कीका विभिन्न सहरहरूमा महसुस भएको अन्तर्राष्ट्रिय सञ्चारमाध्यमले उल्लेख गरेका छन्। कैयौं भवनहरू भत्किएका र त्यहाँ केही मानिस फसेका हुनसक्ने विवरणहरू सार्वजनिक भइरहेका छन्। भूकम्पपछि परकम्पहरू आउने क्रम जारी रहेको छ। भूकम्पको केन्द्रबिन्दु रहेको गाजियान्टेपमा रहेको दुई हजार वर्षभन्दा पुरानो गाजियान्टेप कासलका अधिकांश हिस्सामा क्षति पुगेको छ। बीबीसीका अनुसार त्यहाँ एउटा सपिङ मल भत्किएको छ। टर्की विश्वको सबैभन्दा सक्रिय भूकम्पीय क्षेत्रहरूमध्ये एक हो। सन् १९९९ मा देशको उत्तरपश्चिममा शक्तिशाली भूकम्प गएपछि १७ हजारले ज्यान गुमाएका थिए। यसैबीच संयुक्त राज्य अमेरिकाले उक्त विपद्का कारण आफू गम्भीर रूपमा चिन्तित रहेको जनाएको छ। अमेरिकी राष्ट्रपति जो बाइडनले कसरी मद्दत पुर्याउन सकिन्छ भनेर विश्लेषण गर्न देशको अन्तर्राष्ट्रिय सहायता निकायलाई निर्देशन दिएका छन्। युरोपेली संघले टर्कीमा खोजी तथा उद्धार टोली पठाइरहेको जनाएको छ। द नेदरल्यान्ड्स र रुमेनियाका खोजी तथा उद्धारकर्ताहरू उद्धारकार्यमा सघाउन निस्किसकेका छन्। फ्रान्स र जर्मनीसहितका देशले सहयोग गर्ने जनाएका छन्। नेपाली हताहतीको खबर छैन टर्कीमा गएको शक्तिशाली भूकम्पमा नेपालीहरूको हताहतीको खबर नआएको गैरआवासीय नेपाली संघले जनाएको छ। टर्कीको इस्तानबुल, अँकारा, इज्मिर, अन्टालिया, बोडुर्मलगायतका स्थानमा २ हजारदेखि २५ सय बढी नेपालीको बसोबास छ। भूकम्पको केन्द्रबिन्दु टर्कीको दक्षिणपूर्वी क्षेत्र गाजियान्टेपमा भने थोरै संख्यामा नेपाली रहेको गैरआवासीय नेपाली संघले जनाएको छ। त्यहाँस्थित नेपालीहरू अहिले हाम्रो राष्ट्रिय समन्वय परिषद् (एनआरएनए, एनसीसी)टर्कीसँग प्रत्यक्ष सम्पर्कमा छन्। भूकम्पमा हालसम्म कुनै नेपालीको क्षति नभएको जानकारी प्राप्त भएको छ। गाजियान्टेपबाट हामीसँग सम्पर्कमा जोडिनुभएका नेपालीले आफूहरू सुरक्षित रहेको बताउनुभएको छ, गैरआवासीय नेपाली संघले सोमबार जारी गरेको विज्ञप्तिमा उल्लेख छ। टर्कीमा रहेका नेपालीलाई सुरक्षित रहन र सम्पर्कमा रहिरहन गैरआवासीय नेपाली संघ (एनआरएनए एनसीसी) टर्कीका अध्यक्ष उज्जलकुमार घिसिङले विज्ञप्तिमार्फत नै आग्रह गरेका छन्।"
आमाको हत्या मुद्दामा बल्ल फैसला,"अन्नपूर्ण पोस्ट् दैनिकमा माघ १७ गते मृतकका छोराको तस्बिरसहित आमाको हत्या मुद्दामा अदालतको गोलचक्कर शीर्षकमा समाचार प्रकाशन भएको थियो। सप्तरी जिल्ला अदालतमा १८ न्यायाधीशले हेरिसकेको मुद्दाको ६१ पटक पेसी चढे पनि मुद्दाको फैसला भएको थिएन। राजविराज : सप्तरीको छिन्नमस्ता गाउँपालिका१ की ६६ वर्षीया राजेश्वरीदेवी राय भनिने राज्यवती अमात्यनीको हत्या घटनासम्बन्धी मुद्दा सोमबार फैसला भएको छ। आठ वर्षदेखि पेसी चढ्दै, रोकिँदै आएको मुद्दा अन्नपूर्ण पोस्ट् दैनिकमा समाचार प्रकाशन भएको एक साताभित्र फैसला भएको हो। अन्नपूर्ण पोस्ट् दैनिकमा माघ १७ गते मृतकका छोराको तस्बिरसहित आमाको हत्या मुद्दामा अदालतको गोलचक्कर शीर्षकमा समाचार प्रकाशन भएको थियो। सप्तरी जिल्ला अदालतमा १८ न्यायाधीशले हेरिसकेको मुद्दाको ६१ पटक पेसी चढे पनि मुद्दाको फैसला भएको थिएन। जिल्ला न्यायाधीश हेमन्त रावलको सोमबारको इजलासले छिन्नमस्ता१ वरहीवीरपुरका ६० विद्यानन्द राय र उनका भाई ५५ वर्षीय शिवानन्द रायलाई जन्मकैद सजायको फैसला भएको छ। अभियुक्त दुवै जना मृतकका देवर हुन्। जिल्ला अदालतले शिवानन्दलाई २०७४ साउन ४ गते २० हजार धरौटी र विद्यानन्दलाई २०७४ असोज १ गते १५ हजार धरौटीमा छाड्न आदेश गरेको थियो। जिल्ला अदालतको आदेशहरूबाट असन्तुष्ट बनेका मृतकका छोरा बेचनकुमार रायले उतिबेला इजलास परिवर्तनको निवेदनसमेत दिएका थिए। उच्च अदालतले २०७५ असार ७ गते उक्त आदेश सदर गरेको थियो। त्यसविरुद्ध बेचनले २०७५ साउन २० गते सर्वोच्च अदालतमा निवेदन दिएका थिए। सर्वोच्चले उक्त आदेश बदर गर्दै २०७७ असार ५ गते पुर्पक्षमा थुनामा पठाउन आदेश गरेको थियो। त्यसपछि हालसम्म दुवै जना फरार छन्। लाठी र फलामको रड प्रहारबाट अमात्यनीको २०७१ चैत १९ गते हत्या भएको थियो। हावाले लडेका रूखका हाँगा बेचनले घर ल्याएपछि विवाद बढ्दै जाँदा हत्यासम्मको घटना भएको बेचनले बताए। उनले घटनाकै दिन जिल्ला प्रहरी कार्यालयमा उजुरी दिएका थिए। उक्त मुद्दामा पेसी चढ्दै, रोकिँदै गएपछि मृतकका छोरा बेचन कहिले जिल्ला, कहिले उच्च त कहिले सर्वोच्च अदालतको गोलचक्कर लगाइरहेका थिए। मुद्दामा भएका आदेशहरू उल्टिदै, सुल्टिदै सर्वोच्चको आदेश आएको वर्षौं भइसक्दा पनि जिल्ला अदालतमा पेसी सार्ने काम मात्र भइरहेको थियो। अस्वाभाविक ढिलाइले आर्थिक नोक्सानी र मानसिक तनाव झेलिरहेका बेचनले आँसु तरक्क झार्दै फैसलाप्रति सन्तोष व्यक्त गरे। विशेष परिस्थितिबाहेक एक पक्षले तीनपटक मात्र पेसी तारेख झार्न मिल्ने भए पनि प्रतिवादी पक्षबाट मात्र २८ पटक र जिल्ला सरकारी वकिलको कार्यालयबाट १२ पटक पेसी स्थगित गरिएको अदालतको तथ्यांकले देखाउँछ। जिल्ला अदालतमा २०७२ वैशाख १४ गते अभियोगपत्र दायर भएको थियो। अन्य आरोपितहरू शिवानन्दकी श्रीमती मञ्जुदेवी राय, विद्यानन्दकी श्रीमती बिन्दुदेवी राय, उनीहरूका छोरा चन्दनकुमार राय, कान्छा देवर कामानन्द राय र उनकी श्रीमती रेणुदेवी रायले सफाइ पाएका छन्। समाचार प्रकाशनपछि अन्य मुद्दाहरूको फैसलामा समेत तीव्रता आएको छ। माघ १७ गतेदेखि २३ गतेसम्म जिल्ला अदालतबाट १ सय ९१ मुद्दाको फैसला भएको छ। सर्वोच्चले २ वर्ष नाघेका मुद्दालाई छुट्टै व्यवस्थापन र ५ वर्ष नाघेका मुद्दालाई तीव्र रूपमा फस्र्यौट गर्न बारम्बार निर्देशन जारी गर्दै आएको छ।"
बागमतीमा ७० अंक ल्याए सवारी लाइसेन्स पाइने,"हेटौंडा : सामान्य गल्तीका कारण पटकपटक ट्रायल दिँदा पनि सवारी चालक अनुमतिपत्र नपाएकाहरूले राहत पाउने भएका छन्। बागमती प्रदेश सरकारले ट्रालयमा ७० अंक ल्याए सवारी चालक अनुमतिपत्र प्रणाली लागू गर्ने तयारी अघि बढाएको छ। त्यसका लागि बागमती प्रदेश सरकाको श्रम रोजगार तथा यातायात मन्त्रालयले आवश्यक प्रक्रिया अघि बढाएको छ। केही दिनभित्रै औपचारिक कार्यक्रम गरेर यो प्रणाली लागू गर्छौ, श्रम रोजगार तथा यातायात मन्त्री एकलाल श्रेष्ठले भने। वर्तमान सरकारका मुख्यमन्त्री शालिकराम जम्कट्टेलले आवश्यक प्रक्रिया पुरा गरेर उक्त प्रणाली लागू गर्न निर्देशन दिइएको बताए । सानो गल्तीका कारण लाइसेन्स नपाएर दुःख पाइरहेकाहरूले यो प्रणालीबाट लाभ लिन सक्नेछन्। काठमाडौंबाट यो प्रणाली लागू गर्ने बागमती प्रदेश सरकारको तयारी छ। यसअघि मन्त्रालयले पुस २० गतेबाट यो प्रणाली लागू गर्ने तयारी गरेपनि तत्कालीन मुख्यमन्त्री राजेन्द्र पाण्डेले रोकेका थिए। चारवटा प्रदेशमा यो प्रणाली लागू भइसकेको छ। यसका लागि यातायात व्यवस्था विभागले २०७८ सालमै कार्यविधि तयार पारेर प्रदेशलाई पठाएको थियो। अघिल्लो सरकारका मुख्यमन्त्री पाण्डे र यातायातमन्त्री घनश्याम दाहालबीच यस विषयमा मतभेत थियो। मुख्यमन्त्री पाण्डेले यो प्रणालीका विषयमा अध्ययन गर्न समिति बनाएर तत्काल उक्त प्रणाली लागू नगर्न निर्देशन दिएको थियो। यातायत ब्यवस्था सेवा कार्यालय हेटौंडाका सुचना अधिकारी राजु अर्यालका अनुसार उक्त प्रणाली लागू भए मोटरसाइकल, स्कुटर तथा मोपेडका लागि कुल अंकभार एक सयमा ७० अंक प्राप्त गर्ने प्रशिक्षार्थीले सवारी चालक अनुमतिपत्र प्राप्त गर्नेछन्। प्रदेश सरकारले तयार पारेको निर्देशिका अनुसार मोटरसाइकल, स्कुटर र मोपेड चालकले घुमाउरो (आठ आकार) मा दुई पटकसम्म छोएमा अनुत्तिर्ण भइँदैन। तर, दश अंक घट्नेछ। दुई पटकभन्दा बढी उक्त रेखा छोएमा, सवारीको टायर अंकित रेखाभन्दा बाहिर गएमा, एक पटकभन्दा धेरै पटक खुट्टाले भुईं टेकेमा सवारी बन्द भएमा भने अनुत्तिर्ण हुनेछ, उनले भने। ट्राफिक संकेत पालना नगरेको खण्डमा १५ अंक घटाइने कार्यविधि छ। अर्यालका अनुसार घुम्तीमा साइड लाइट नबालेको खण्डमा १० अंक घटाइनेछ। तर, त्यस्तो अवस्थामा अंकित रेखा छोयो भने अनुत्तिर्ण हुनेछन्। कार, जिप, डेलिभरी भ्यानको हकमा घुमाउरो (आठ आकार)मा दुई पटकसम्म अंकित रेखा छोएपनि अनुत्तिर्ण भइँदैन। तर, प्रत्येकपटक ५ अंकको दरले १० अंकभार घट्नेछ। निर्देशिका अनुसार घुम्तीमा साइड लाइट नबालेमा १० अंक, ट्राफिक संकेत पालना नगरेमा १५ अंक घटाइनेछ। चारपांग्रे सवारी चालकलाई उकालोमा रोकिएको अवस्थामा सवारीसाधन अगाडि बढाउँदा सवारीको पछाडिको टायर ६ इन्चभन्दा पछाडि सरेमा र तोकिएको रेखा नाघी सवारी रोकेमा अनुत्तिर्ण हुनेछन्। साथै एक पटकभन्दा धेरै सवारी स्टार्ट बन्द भएमा पनि अनुत्तिर्ण हुनेछन्।"
आफन्त नै हत्यारा,"सन्धिखर्क : म अरूबाट त सजिलै बच्न सक्छु तर मलाई आफन्तबाट बचाउनुस्, यो भनाइ अर्घाखाँची जिल्लामा चरित्रार्थ भएको छ। जिल्लामा आफ्नैले नै सबैभन्दा नजिकका आफन्तलाई नै शंकास्पद तरिकाले आफन्तको हत्या गरेका छन्। सबैभन्दा नजिकको नाता पतिले पत्नीको, पत्नीले पतिको, दाजुले भाइको, साथीले साथीको हत्या गरेको भेटिएको जिल्ला प्रहरी कार्यालय अर्घाखाँचीका प्रमुख प्रहरी नायव उपरीक्षक मुकुन्द रिजालले जानकारी दिए। घटना१ : पत्नीद्वारा पतिको हत्या घटना२ : दाजुद्वारा भाइको हत्यागएको कात्तिक २ गते भूमिकास्थान नगरपालिका१ साम्ने गाउँ बस्ने ६९ वर्षीय वीरबहादुर गमालको आफ्नै दाजु ७६ वर्षीय हिमबहादुर गमालले सोही वडाकै घोप्टेसाल भन्ने स्थानमा रहेको भीरबाट धकेलेर भाइको हत्या गरे। गिठा खोला साम्ने गाउँ सडक खण्ड (मोटरबाटो) देखि अन्दाजी ८० मिटर तल खस्न गई मृत्यु भएको भन्ने सूचना प्राप्त भई निजको मृत्यु सम्बन्धमा अनुसन्धान गर्दै जाँदा निजको आफ्नै दाजु हिमबहादुरले धकेलेर हत्या गरेको प्रहरी समक्ष स्वीकार गरे। भाइको हत्यामा संलग्न रहेको अभियोगमा हिमबहादुरलाई प्रहरीले पक्राउ गरी थप अनुसन्धान गरिरहेको छ। घटना ३ : पतिद्वारा पत्नीको हत्या गएको असोज ७ गते बेलुका अर्घाखाँची जिल्लाको शीतगंगा नगरपालिका३ बस्ने ५४ वर्षीय पिताम्बर भुसालले आफ्नै घरको सुत्ने कोठामा पत्नी ५० वर्षीया मनकला भुसाललाई ढुंगाको गोलो डल्लो (लोहोरो) ले टाउकोमा हानी हत्या गरे। महिलाको घटनास्थलमा नै मृत्यु भएको सम्बन्धमा गोप्य सूचनाको आधारमा मृतकका पति पिताम्बरलाई पक्राउ गरी थप अनुसन्धान गर्दा पत्नीको हत्या गरेको स्वीकार गरे। उनी अहिले पुर्पक्षको लागि कारागार चलान गरिएको जिप्रकाले जनाएको छ। घटना ४ : साथीद्वारा साथीको हत्यागएको साउनमा अर्घाखाँचीको पोखराथोकमा आफ्नै साथीको घरमा आएका विष्णुबहादुर पाण्डेको हत्या भयो। गाडी किनेको पैसा लिन भनी आफ्नै साथीसँग साथीको घर अर्घाखाँचीको पोखराथोकमा आएका पाण्डेको रूपन्देहीको बुटवलमा गाडिको कारोबार गर्दै आएका कुलचन्द्र गौतम (दीपक)ले हत्या गरे। माथिका यी चार त प्रतिनिधिमूलक घटना मात्र हुन्। अर्घाखाँची प्रहरी प्रमुख रिजालका अनुसार चालू आर्थिक वर्षमा मात्र ६७ प्रतिशत हत्या आफन्तबाट भएको छ। जिल्लामा ६ महिनामा ६ जनाको हत्या भएको छ। जसमा चार जनाको हत्यारा आफन्त नै भएको प्रहरीको प्रारम्भिक अनुसन्धानले देखाएको छ। यद्यपि मुद्दाको फैसला हुन बाँकी नै छ। यी घटनाले पछिल्लो समय आफन्तबाटै आफन्तलाई सुरक्षा पाउन कठिन भएको छ।"
भूमिकाको भाउ कति ?,"कृतिमा भूमिका किन लेखाउने, नलेखाउने, पारिश्रमिकबिना किन लेख्ने, नलेख्ने, यसको भाउ निर्धारण हुनुपर्छ भन्नेजस्ता कुरा केही पहिलेदेखि नै चर्चा हुँदै आएका हुन्। कृतिमा भूमिका लेखाउने वा नलेखाउने भन्ने कुरा कृतिकारको अधिकार हो भने पारिश्रमिकबिना लेख्ने वा नलेख्ने भन्ने कुरा भूमिकाकारको अधिकार हो। कुनै पनि लेखकले जोसुकैलाई भूमिका लेखाउँदैन, आदर गरेका व्यक्तिबाट मात्र लेखाउँछ। कसैले कसैलाई भूमिका लेखाउनु भनेको उसप्रति गरिएको सम्मान हो र दीर्घसाधनाबाट निर्मित व्यक्तित्वको मूल्यांकन पनि हो। यस्तो मूल्य पैसाबाट मात्र निर्धारण हुन्न तर कतिपयले यसलाई धान्न सकेकोे देखिन्न। ज्ञानको कुनै मूल्य हुँदैन यो त अमूल्य हुन्छ। साँच्चिकै कृति राम्रोसँग पढेर विश्लेषणात्मक, समालोचनात्मक र मूल्यांकनात्मक ढंगबाट भूमिका लेख्दा लाग्ने समय, श्रम र मिहिनेतको मूल्य दिनु राम्रो हो। कति भन्ने कुरा भन्न गारो छ किनभने भूमिका लेखन पेसा होइन। यसर्थ यस्ता भूमिकाका लागि तोकिएको मूल्य नै हुँदैन। कृतिको प्रायः अग्रभागमा राखिने शुभकामना, मन्तव्य, परिचयात्मक, सैद्धान्तिक, प्रायोगिक, विश्लेषणात्मक, समालोचनात्मक, मूल्यांकनात्मक आदि सबै प्रकारका लेखनलाई भूमिका नाम दिइन्छ। भूमिका कसले लेख्यो र कस्तो लेख्यो भन्ने कुराले पनि कृतिलाई प्रभाव पार्छ। कतिपय व्यक्तिले कृति नै नपढी फेद न टुप्पाका फुँदा जोडेर शतककै वा दशककै उत्कृष्ट कृति भनी भूमिका लेखिदिने भूमिकाकार र त्यसैमा मख्ख पर्ने लेखक पनि पाइन्छन्। यस्ता फुँदाजडित भूमिकारूपी शुभकामना र मन्तव्यले कृतिको गरिमा कत्ति पनि बढाउँदैन बरु घटाउँछ, यसर्थ यिनको कुनै अर्थ छैन। कृति राम्रोसँग पढेर सैद्धान्तिक, प्रायोगिक, विश्लेषणात्मक, समालोचनात्मक र मूल्यांकनात्मक ढंगबाट लेखिएका भूमिकाले भने कृतिको गरिमा अवश्य बढाउँछ, त्यसमा पनि भूमिका लेखकको प्रभावले उल्लेख्य काम गर्छ। भूमिकाकै कारणबाट पनि कैयांै कृति प्रसिद्ध भएका र अधिक बिकेका उदाहरण पनि छन्। यता केही समयदेखि कृतिमा लेखाइनेलेखिने भूमिकाको पारिश्रमिकबारे सामाजिक सञ्जाल फेसबुकमा भइरहेका टीकाटिप्पणी र बहसमा खासै बोल्ने मन थिएन तर नामोल्लेख गरेर संलग्न गरी प्रतिक्रियाको अपेक्षा गरेपछि बोल्नैपर्ने भयो। यसको आरम्भ कृष्णले गरे र अरू विभिन्नले टिप्पणी प्रतिटिप्पणी गर्दैछन्। टिप्पणी उग्र र मत्थर दुवै खालका छन्। हुनतः उहिलेका कृष्णले पनि मान्छे उकासेर भिडन्त गराएकै हुन् भने अहिलेकाले किन छोडुन्। कृतिमा भूमिकाको काम छैन, लेखाउनै पर्दैन भन्ने उग्र टिप्पणी पनि देखियो। कृतिमा भूमिकाको काम नभए अनेक अनुनयविनय गरेर किन लेखाएका त ? सबै टिप्पणीकर्ताले पालना गर्लान् त ? पहिले गाउँघरतिर बेरोजगारहरू चौतारामा भेला भएर अरूका कुरा काट्दै छेउछाउका खोल्साखाल्सी फोहोर पारेर समय कटनी गर्थे भने अहिले फेसबुकमा अरूका कुरा काट्दै फेसबुक नै फोहोर पारेर समय कटनी गर्ने गरेको देखिन्छ। यसमा पनि हामी नेपाली नै अग्रपंक्तिमा छौं। कतिपय भूमिका लेखकले शब्द गणना गरेर पैसा लिन्छन्, कसैले अग्रिम भुक्तानी गरेपछि मात्र लेख्छन्, कसैले मोलमोलाई नै गर्छन्, कसैले लेखकसँगै लेखिदिन्छु भन्ने आग्रह गरेर पनि लेख्छन्, कसैले लेखकलाई थाहै नदिई प्रकाशकबाट आफैं पाण्डुलिपि ल्याएर पनि लेख्छन् आदिआदि अनेक कुरा सुनिन्छन्। कतिपय लेखकले मैले फलानालाई भूमिका लेखेबापत यति दिएँ, पैसा नदिई भूमिका दिन्न भन्यो आदि भनेको पनि सुनिन्छ। भूमिका लेखनमा पारिश्रमिक दिनुलिनु नराम्रो होइन। पूर्वनिर्धारण गरेरै लेनदेन गरे पनि हुन्छ। तर, लेख्नुपूर्व केही कुरा नगर्ने पछि फलानाले दिएन भनी कोकोहोलो मच्चाउने काम भने गलत हो। कसैले कसैका कृतिमा राजीखुसी भूमिका लेखिदिन्छ भने त्यसलाई श्रमको शोषण भन्न मिल्दैन। कसैले कसैलाई पारिश्रमिक दिएर वा नदिएर भूमिका लेखाउँछ र कसैले पारिश्रमिक लिएर वा नलिएरै कसैका कृतिमा भूमिका लेखिदिन्छ भने त्यसमा अरूले टाउको दुखाउनु आवश्यक छैन। यी सब दिनेलिनेका निजी कुरा हुन्। यसमा व्यक्तिगत सम्बन्धले पनि प्रभाव पार्छ। यसमा अरूले चासो लिनु र कुरा काट्दै हिँड्नुको कुनै अर्थ छैन। अग्रज पुस्ताले अनुज पुस्ताको प्रोत्साहनका लागि पनि भूमिका लेखिदिनु उपयुक्त नै हुन्छ। यो एकोहोरो मात्र हुन्न दोहोरै हुन्छ। पुस्तक छपाउने खर्चमा भूमिका लेखन र विमोचनमा बोल्न लगाउने पैसा जोड्नुपर्छ भन्ने कुरा अनुपयुक्त होइन तर यस्तो परिपाटी बसिहाल्ने अवस्था पनि छैन। भूमिका लेखकले भूमिका लेखनको मूल्य आफैंले तोक्न पनि पाउँछ र त्यो मूल्यमा कृतिकारले नलेखाउन पनि पाउँछ। म बिना पारिश्रमिक कुनै पनि सम्पादन, भूमिका, पुस्तक समीक्षा, पाण्डुलिपि पढी राय सुझाव दिन सक्दिनँ भन्न पाइन्छ र यसमा कसैले किन भनी प्रश्न गर्न मिल्दैन तर भूमिकालाई सम्पादन, पुस्तक समीक्षा, पाण्डुलिपि पढी दिइने रायसुझावसँग तुलना गर्न मिल्दैन। यी सबै फरकफरक कुरा हुन्। यिनैमा पनि पहिले केही कुरा नगरी काम गरिदिने र पछि फलानाले पारिश्रमिक दिएन भन्दै हिँड्नचाहिँ नैतिकताले दिँदैन। यो त विभिन्नतिर समालोचकलाई गाली गर्दै हिँड्ने लेखकले घरमै कोसेली बोकेर आई मेरो समालोचना लेखिदिनु न, पाठ्यक्रममा राखिदिनु न भनी चाकडी गरेजस्तो मात्र हो। फेसबुके अभिव्यक्तिको प्रतिटिप्पणीका क्रममा कसैले त विशिष्ट, चर्चित भूमिकाकार भनी प्रशंसा गर्दै विस्तारवादी भूमिका लेख्ने केही व्यक्तिका नाम लिएर तिनले पारिश्रमिक नलिई लेखेको भनी ठोकुवा गरेको र आफूलाई ठूलै भूमिका लेखक भएको देखाउन अग्रज पुस्ताका यीयी लेखकको भूमिका लेखेको भन्ने विवरण नै दिएर आत्मश्लाघा गरेको पनि देखियो। त्यसरी नाम लिएका व्यक्तिले भूमिकाका नाममा असुल्ने मात्र नभएर केके चर्तिकला गरेका छन् भन्ने कुरा सर्वविदितै छ। कसैले कसैका कृतिमा भूमिका भनेर लम्बेतान गन्थन लेखी त्यसलाई भूमिका खण्ड मात्र भनी पाठ्यक्रममा राखेको कुरा पनि कसैबाट छिपेको छैन। यस्ता कुरामा अनावश्यक चाकडी गर्नाको कुनै तुक छैन। मैले विभिन्न लेखकका पाण्डुलिपि पढ्दा मन नपरेर भूमिका नलेखी फिर्ता पनि गरेको छु र तीमध्ये कतिपयसँग बोलचाल नै बन्द पनि भएको छ। कतिपय लेखकका पाण्डुलिपि पढेर सच्याउन लगाई र कतिपयका अनिवार्य सच्याउने सर्तमा मात्र भूमिका लेखेको छु तिनले भनेअनुसार प्रसन्नतापूर्वक सच्याएका पनि छन्। भूमिका लेखनमा पारिश्रमिक दिनुलिनु नराम्रो होइन। पूर्वनिर्धारण गरेरै लेनदेन गरे पनि हुन्छ। तर, लेख्नुपूर्व केही कुरा नगर्ने पछि फलानाले दिएन भनी कोकोहोलो मच्चाउने काम भने गलत हो। पैसाको मात्राका आधारमा अनावश्यक प्रशस्तिगान गरेर भूमिका लेखिदिने व्यक्तिलाई भूमिकाकार र पैसाका भरमा अनावश्यक प्रशस्तिगान गर्न लगाउने लेखकलाई पनि साहित्यकार भन्न मिल्दैन। यी दुवै वणिक् हुन्। पैसा देऊ तिमीले भनेजस्तै भूमिका लेखिदिन्छु भन्ने पण्डा समालोचकबारे त्यसरी लेखाउने र लेख्नेलाई नै बढी थाहा होला, यस्तालाई समालोचक भन्न मिल्दैन। यिनले मात्र होइन, पैसाका भरमा ठूलो साहित्यकार बन्न खोज्ने तथाकथित अन्डा लेखकले अझ बढी नेपाली साहित्यको हुर्मत काढेका छन्। यी दुवै साहित्य जगत्का कलंक हुन्। खासमा भन्ने हो भने सुरुमा कतिपय भूमिका रहरले लेखिन्छ। पछि क्रमशः करले र बाध्यताले लेखिन्छ। बिना पारिश्रमिक कसैको भूमिका लेख्दिनँ भन्न पाइन्छ तर यसो भनी हाल्ने अवस्थामा सबै हुँदैनन् र सबैलाई भन्न पनि सकिन्न। कुनै लेखकको आग्रहलाई हार्न सकिन्न भने कुनै कसैमार्फत आएकाले उसको आग्रहलाई टार्न पनि सकिन्न। यस्ता कुरामा भावनामा बहकिएर हुन्न यथार्थवादी भएर सोच्नुपर्छ। यति हुँदाहँदै पनि काम लगाएपछि परिश्रमको मूल्य भने दिनु राम्रो हो तर त्यो मूल्य नगदनारायणमा मात्र हुन्छ भन्ने होइन। मैले अहिलेसम्म अग्रज, समकालीन र अनुज पुस्ताका संसारभरका कतिजना लेखकका विविध विधाका कतिवटा कृतिमा भूमिका लेखेँ भनी गणना गर्न कठिन छ। मैले एकै व्यक्तिका विभिन्न विधाका आधादर्जन कृतिको भूमिका पनि लेखेको छु भने एकै व्यक्तिका २४ कृतिको भूमिका पनि लेखेको छु। कसैका त तीन पुस्ताका कृतिको पनि भूमिका लेखेको छु। म जन्मनुभन्दा पहिले कृति प्रकाशन गर्ने लेखकका कृतिको भूमिका पनि लेखेको छु। एक व्यक्तिको एक कृतिको भूमिका त कति लेखियो कति। कसैले जस्ताको तस्तै छाप्छन् भने कसैले त थपघट पनि गर्छन् र कमजोरी देखाइएका कुरा हटाएर छाप्छन्। यी सबै व्यक्तिका व्यवहारमा निर्भर हुने कुरा हुन्। भूमिका लेखाउने कतिपयले केही दिन्छन् कतिपयले केही पनि दिँदैनन्। कसैले पारिश्रमिकको त के कुरा प्रकाशित कृति पनि दिँदैनन्। पहिलेपहिले त दिएको पारिश्रमिक र उपहार फिर्ता पनि गरियो अहिले किन फिर्ता गरिएछ भनी पुनः माग्न जान वा झोक्राएर बस्न पनि त भएन नि। पारिश्रमिकका सन्दर्भमा मैले भूमिका लेखेबापत कसैसँग पनि लेनदेनको सर्त गरेर वा मागेर अहिलेसम्म लिएको छैन र त्यसरी लेखेकै छैन तर कसैले खुसीले दिएको भने लिएको पनि छु। कतिपयले भूमिकालेखन र विमोचनमा बोलेबापत एउटा ठेउको मात्र भिडाएका पनि छन्। मैले भूमिका लेखाएबापत कसैलाई पारिश्रमिक दिएको पनि छैन। पारिश्रमिकबिना भूमिका नलेख्ने भनेर निकै पहिले लेख नै लेखेका डा तारानाथ शर्मालाई मेरो निबन्ध संग्रहमा भूमिका लेखाउँदा उनले पैसा मागेनन्। मैले पारिश्रमिकको कुरा कोट्याउँदा भाइसँग पनि पैसा लिन्छु त भनेर उल्टै जंगिए। मैले मेरा कृतिमा भूमिका लेखाएको यति नै हो, त्यो पनि पैसाविना लेख्दा रहेछन् कि लेख्दा रहेनछन् भनी परीक्षणका लागि। यी सब व्यक्तिगत सम्बन्धमा भर पर्ने कुरा हुन्। यसर्थ भूमिकाको पारिश्रमिकलाई लिएर अनावश्यक गनगन गर्नुको कुनै तुक छैन। खासमा भूमिकाको भाउ यतिउति भनेर निर्धारण गर्न सकिन्न।"
पानी आएपछि गाउँ फर्किने बढे,"फिदिम : पिउनलाई पानी माग्दा पानी भन्दा छोरी दिन सक्छौं ! भनेर जवाफ दिने पाँचथरको कुम्मायक गाँउपालिकाका मानिसहरूको दैनिकी अहिले बदलिएको छ। पानी भन्दा छोरी दिन सहज ठान्ने यहाँका मानिसको जवाफले काकाकुल कुम्मायकमा पानीको दर्दनाक दुःखलाई प्रष्ट रुपमा दर्शाउँथ्यो। तर, अहिले परिस्थिति बदलिएको छ। सरकारले सुख्खाग्रस्त क्षेत्र घोषणा गरेको यो ठाँउमा पम्पिङ प्रविधिबाट तमोर नदीको पानी यासोक डाँडासम्म ल्याएर वितरण थालेपछि जनजिवन केही सहज बनेको छ। यासोक बृहत पम्पिङ खानेपानी आयोजना सम्पन्न भएपछि कुम्मायकको कथा बदलिएको हो। किसानहरू व्यवसायिक तरकारी खेतीतर्फ उन्मुख भएका छन्। उनीहरूको बारीमा उत्पादित कृषि उपजमा बृद्धि भएको छ। पानीको दुःखले घर जग्गा छाडेर बसाई गएकाहरू सहज रुपमा पानी पाउने आशामा आफ्नै गाँउ फर्किन थालेका छन्। पम्पिङ खानेपानी आयोजनाबाट पानी बितरण सुरु भएपछि कुम्मायकमा आशाका पालुवाहरू पलाउन थालेका छन्, कुम्मायक गाँउपालिका अध्यक्ष बम लावतीले भने बसाई गएकाहरू फर्केर आउन थालेका छन्। विगत वर्षका तुलनामा बसाई जाने क्रम पनि घटेको छ। गाँउ छाडेकाहरू फर्किन थाले गाँउ छाडेर बसाई गएका कुम्मायक१ खाल्डेका देउमान राई आफ्नै गाँउ फर्किएका छन्। पानीको दुःखले घरसहित ५२ रोपनी जमिन छाडेर झापाको कमल गाँउपालिका बसाई गएका राई गत बैशाखमा आफ्नै गाँउ फर्किएका हुन्। परिवारसहित घर फर्किएको छु, राईले भने पानीको दुःखले बसाई गएको थिए, खानेपानी आयोजना सञ्चालन भएपछि पानी पाउने आशाले आफ्नै गाँउ आएर खेती सुरु गरेको छु। बाँझिएको आफ्नो जमिनलाई राईले कुटो कोदालो गरेर उर्बर बनाउँदैछन्। दुई छोरी र श्रीमतीसहित गाँउ फर्किएका राईले बाँझिएको जमिनमा खेती सुरु गरेका हुन्। राई जस्तै गाँउ छाडेकाहरू फर्किएर आउन थालेका छन्। यो वर्ष आठ घर परिवार फर्किएर कुम्मायक आएको गाँउपालिकाको तथ्यांकमा उल्लेख छ। कुम्मायकबाट बसाई जाने क्रम समेत घटेको छ। खानेपानी आयोजना सञ्चालन भएपछि बसाई जाने क्रम घटेको स्थानीय कुमार खड्काले बताए। सहज रुपमा पानी पाइन्छ भन्ने आशाले बसाई जाने क्रम घटेको हो, खड्का भन्छन्।"
६ महिनामा मूल्यवृद्धि उच्च,"विदेशी मुद्रा सञ्चितिमा ठूलो योगदान विप्रेषणले पुर्याउँदा र आयातमा केही कमी आउँदा यस्तो मुद्रा सञ्चितिमा पनि सुधार देखिएको छ। काठमाडौं : बजारमा मूल्यवृद्धि ह्वात्तै बढेको छ। नेपाल राष्ट्र बैंकले सोमबार सार्वजनिक गरेको देशको वर्तमान आर्थिक तथा वित्तीय स्थिति आर्थिक वर्ष २०७९०८० को ६ महिनाको तथ्यांकअनुसार एकाधबाहेक हरेक वस्तुको मूल्यवृद्धि गत वर्षको तुलनामा वृद्धि भएको देखाएको हो। चालू आवको पुससम्ममा वार्षिक बिन्दुगत उपभोक्ता मुद्रास्फीति ७२६ प्रतिशत रहेको राष्ट्र बैंकले बताएको छ। जबकि गत वर्षको सोही अवधिमा यस्तो मुद्रास्फीति ५६५ प्रतिशत थियो। अहिले खाद्य तथा पेयपदार्थ समूहको मुद्रास्फीति ५६२ प्रतिशत र गैरखाद्य तथा सेवा समूहको मुद्रास्फीति ८५७ प्रतिशत बढेको छ। खाद्य तथा पेय पदार्थ समूहअन्तर्गत रेस्टुरेन्ट तथा होटल उपसमूहको वार्षिक बिन्दुगत मूल्य सूचकांक १५५६ प्रतिशत, सुर्तीजन्य पदार्थको ११८१ प्रतिशत, दुग्ध पदार्थ तथा अन्डाको ९७० प्रतिशत, खाद्य तथा खाद्यजन्य पदार्थको ९५६ प्रतिशत, र मदिराजन्य पेय पदार्थको ८८४ प्रतिशतले बढेको छ। मूल्य थोकवस्तुमै अकासिएकोले कृत्रिमभन्दा प्राकृतिक महँगी बढेको ठहर गर्न सकिन्छ। केन्द्रीय बैंकका अनुसार पुससम्ममा थोक मुद्रास्फीति ९८२ प्रतिशत छ। गत वर्ष यस्तो मुद्रास्फीति ८०८ प्रतिशत थियो। विदेशी मुद्रा सञ्चितिमा ठूलो योगदान विप्रेषणले पुर्याउँदा र आयातमा केही कमी आउँदा यस्तो मुद्रा सञ्चितिमा पनि सुधार देखिएको छ। अर्थविद् डा डिल्लीराज खनाल तुलनात्मक रूपमा केही सुधारका संकेतहरू देखिए पनि मूल्यवृद्धि उच्च भएको टिप्पणी गर्छन्। उनका अनुसार समग्र अर्थतन्त्र सुस्त नै भएको छ, कामकाजको क्रयशक्ति घटिरहेको छ र उद्योग, व्यवसायको उत्पादन घटिरहेकाले समग्र स्थितिमा इन्धनको मूल्यको दबाब छ। त्यो पनि कठोर मौद्रिक नीति, उच्च ब्याजदरको बेलामा पनि मूल्य निरन्तर बढेकाले यो चिन्ताको विषय हो, उनले अन्नपूर्णसँग भने। विप्रेषणमा भएको सुधारका कारणले विदेशी मुद्रा सञ्चितिमा आएको अनुकूलित स्थितिलाई सकारात्मक लिनुपर्ने उनले बताए। विदेशी मुद्रा आम्दानीको मुख्य स्रोत बनेको विप्रेषण २४३ प्रतिशतले वृद्धि भएको छ। चालू आवको पुससम्ममा वृद्धि भई ५ खर्ब ८५ अर्ब ८ करोड रुपैयाँ पुगेको छ। गत वर्षको सोही अवधिमा ५ प्रतिशतले घटेको थियो। अमेरिकी डलरमा विप्रेषण आप्रवाह १३९ प्रतिशतले वृद्धि भई ४ अर्ब ५० करोड पुगेको छ। गत आवमा ५७ प्रतिशतले घटेको थियो। विदेशी मुद्रा सञ्चितिमा ठूलो योगदान विप्रेषणले पुर्याउँदा र आयातमा केही कमी आउँदा यस्तो मुद्रा सञ्चितिमा पनि सुधार देखिएको छ। पुससम्ममा नेपालसँग कुल विदेशी विनिमय सञ्चिति १३ खर्ब ३७ अर्ब २९ करोड छ। अमेरिकी डलरमा यस्तो सञ्चिति असारको तुलनामा ८ प्रतिशतले वृद्धि भई १० अर्ब ३० करोड कायम भएको छ। उक्त सञ्चितिले ९१ महिनाको वस्तु तथा सेवा आयात धान्न पर्याप्त रहने देखिन्छ। सञ्चिति दबाबमा नियन्त्रण आउनुको अर्को कारण आयातीत वस्तुमा गरेको कडाइले पनि भएको मानिएको छ। आयातमा नियन्त्रण भएकैले कुल वस्तु व्यापारघाटा १९२ प्रतिशतले घटेको छ। तथ्यांकले पनि ६ महिनामा कुल वस्तु आयात २०७ प्रतिशतले कमी आई ७ खर्ब ९२ अर्ब ६७ करोड कायम भएको छ। जबकि गत वर्ष आयात ५११ प्रतिशतले बढेको थियो। वस्तु आयात गरिने मुलुकका आधारमा भारत, चीन तथा अन्य मुलुकबाट भएको आयात क्रमशः १९४ प्रतिशत, २४६ प्रतिशत र २१४ प्रतिशतले कमी आएको छ। वस्तुगत आधारमा पेट्रोलियम पदार्थ, स्पोन्ज आइरन, रासायानिक मल, सुन, अन्य स्टेसनरी सामानलगायतका वस्तुको आयात बढेको छ। सवारीसाधन तथा स्पेयर पार्टस्, औषधि, एमएस बिलेट, चाँदी, दूरसञ्चारका उपकरण तथा पार्ट्सलगायतका वस्तुको आयात घटेको छ। यसैगरी, कुल वस्तु निर्यात ३२ प्रतिशतले कमी आई ८० अर्ब ८१ करोड रुपैयाँ कायम भएको छ। गत वर्ष निर्यात ९५५ प्रतिशतले वृद्धि भएको थियो। गन्तव्यका आधारमा भारत र चीनतर्फ भएको निर्यात क्रमशः ४०१ प्रतिशत र २५२ प्रतिशतले कमी आएको छ भने अन्य मुलुकतर्फको निर्यात ३६ प्रतिशतले वृद्धि भएको छ। वस्तुगत आधारमा जिंक सिट, पार्टिकल बोर्ड, अलैंची, ऊनी गलंैचा, पोलिस्टर धागोलगायतका वस्तुको निर्यात बढेको छ। सोयाबिन तेल, पाम तेल, पिना, लत्ताकपडा, सुन चाँदीका सामान तथा गरगहनालगायतका वस्तुको निर्यात घटेको छ। शोधनान्तर बचतमा निरन्तर सुधार देखिएको छ। चालू आवको ६ महिनामा शोधनान्तर स्थिति ९७ अर्ब १० करोडले बचतमा छ। जबकि गत वर्षको सोही अवधिमा २ खर्ब ४१ अर्ब २३ करोडले घाटामा थियो। अमेरिकी डलरमा अघिल्लो वर्षको सोही अवधिमा २ अर्ब २ करोडले घाटामा रहेको शोधनान्तर स्थिति समीक्षा अवधिमा ७३ करोड ४४ लाखले बचतमा छ। शोधनान्तर बचतमा भए पनि चालू खाता भने २९ अर्ब ४७ करोडले घाटामा छ। गत वर्ष पनि ३ खर्ब ५२ अर्ब १६ करोडले घाटामा थियो। अर्थविद् डा खनाल निजी क्षेत्रको लगानी प्रवद्र्धनमा अझ थप रूपमा बैंकिङ क्षेत्रको तरलता (लगानीयोग्य पुँजी) बढाउँदै जानुपर्ने बताउँछन्। उनका अनुसार केन्द्रीय बैंकले ब्याजदरलाई अझ घटाउने र सरकारले बजेटरी प्रणालीमा सुधार गरेर लैजाने हो भने सकारात्मक दिशामा अर्थतन्त्र अघि बढ्न सक्छ।"
मेयरले रोके गुणस्तरहीन पुल निर्माण,"सहरी विकास आयोजनाले २०७४ सालमै पुल निर्माणका लागि ठेक्का लगाएको थियो। ठेकेदार कम्पनी पप्पु कन्स्ट्रक्सनले निर्माण कार्य अलपत्र पारेर छाडेको थियो। वीरगन्ज : गुणस्तरहीन सामग्री प्रयोग गरी सिर्सिया खल्वाटोलामा पुल निर्माण गरिरहेको भेटिएपछि वीरगन्ज महानगरपालिकाका मेयर राजेशमान सिंहले निर्माण रोक्का गर्न लगाएका छन्। वीरगन्ज महानगरपालिकाको वडा नम्बर २५ सिर्सिया खल्वाटोलामा निर्माणाधीन पुलमा गुणस्तरहीन सामग्री प्रयोग गरेर ढलान सुरु गर्न लागिएको बेला सोमबार मेयर सिंह अनुगमनमा पुगेका थिए। त्यस क्रममा उनले ठेकेदार कम्पनीले बालुवा प्रयोग गर्नुपर्नेमा पांगो माटो राखेर ढलान गर्न लागेको भेटेपछि काम रोक्न निर्देशन दिएको उनका स्वकीय सचिव सत्यराज घिमिरेले बताए। घिमिरेका अनुसार सघन सहरी विकास आयोजनाले २०७४ सालमै पुल निर्माणका लागि ठेक्का लगाएको थियो। ठेकेदार कम्पनी पप्पु कन्स्ट्रक्सनले निर्माण कार्य अलपत्र पारेर छाडेको थियो। तर, महानगरको मेयरमा निर्वाचित भएर आएसँगै मेयर सिंहको प्रयासमा ठेकेदार कम्पनीले पुल निर्माणको काम अघि बढाएको थियो। तर, अहिले पुल निर्माणमा गुणस्तरहीन सामग्री प्रयोग गरेको भेटेपछि स्टिमेटअनुसारको सामग्री प्रयोग गरेर मात्रै काम अघि बढाउन निर्देशन दिएको घिमिरेले बताए। सघन सहरी विकास आयोजना कार्यालय वीरगन्जका प्रमुख झपटबहादुर थापाले पप्पुले पुल निर्माणमा कमसल सामग्री प्रयोग गरेको जानकारी आएपछि काम रोकेको बताए। मेयर सिंहले जानकारी गराएपछि कार्यालयबाट हाम्रा इन्जिनियरहरू पनि साइटमा पुगे, उनले भने, त्यहाँ गुणस्तरहीन सामग्री प्रयोग गरेको भेटेपछि हामीले ठेकेदार कम्पनीलाई काम रोक्न लगाएका छौँ। गुणस्तरहीन सामग्री प्रयोग गरेर निर्माण गरेका संरचना हटाउन र पुनः गुणस्तरीय सामग्री राखेर निर्माण गर्न ठेकेदार कम्पनीलाई निर्देशन दिएको पनि उनले बताए। सघन सहरीले महानगरका विभिन्न १७ सडकको ठेक्का लगाउँदा उक्त पुल पनि एकै पटक सोही ठेक्कामा पप्पुले सकार गरेको उनले बताए।"
लाप्राकमा मकै विवाह,"गोरखा : माघ शुल्क पूर्णिमा तिथिमा धार्चे गाउँपालिका४ लाप्राकका किसानले आइतबार प्रमुख बाली मकैको बीउ जमिनमा रोपे । कृष्ण प्रतिपदामा लगन जुराएर सोमबार धुमधामले मकैको विवाह सम्पन्न गरेका छन्। विवाह नगरी मकै रोप्नु हुन्न भन्ने धार्मिक, सांस्कृतिक मान्यताअनुसार लाप्राकीले सोमबार मकै विवाह गरेका हुन्। मकैको विवाह गरेपछि बारीमा रोप्ने काम सुरु हुन्छ, स्थानीय मार्सिङ गुरुङले भने, यसपालि पानी पनि परेन। मकै रोप्नचाहिँ अलि ढिला हुन्छ होला। लगन छोप्न मात्र विवाह गरेको हो। उनका अनुसार सोमबार लाप्राकका गाउँले नै उर्लिएर धुमधामका साथ विवाह सम्पन्न गरेका हुन्। गाउँले सबै मकैको जन्ती गए, मकैको भोज भतेर खाए । नाचगान गरे। उत्तरी गोरखाको धार्चे गाउँपालिकाभित्रका लाप्राक, गुम्दा, सिङ्ला, उहिया, खोर्ला, लप्सीबोट, यमगाउँ, खानीगाउँ, लापुलगायतका गाउँमा परापूर्व कालदेखि मकै विवाह गर्ने चलन छ। अरु गाउँमा अनुकूलको लगन पारेर मकै विवाह गर्दैछन्। प्रकृतिपुजक यहाँका बोन धर्मावलम्बीहरू मकैको विवाह गरेपछि मात्र मुख्य बालीका रुपमा रहेको मकैखेति लगाउन सुरु गर्छन्। मकैको उब्जनी राम्रो होस्, असिनापानीले नष्ट नगरोस्, रोग नफैलियोस भनेर यहाँ मकैको विवाह गर्ने गरेको अर्का स्थानीय राम गुरुङ बताउँछन्। ज्योतिषिले निकालेको साइतअनुसार विवाहको अघिल्लो दिन केही घोगा मकै जमिनमा गाडेर राखिन्छ। विवाहका दिन बिहानैदेखि गाउँभरिका मानिस लाप्राकको ठूलोआँगनमा जम्मा हुन्छन्। अनि सिंगारेर एकजना बालकलाई डोलीमा राखेर ढ्याङ्ग्रो, मादल र झ्यालीलगायतका बाजागाजासहित जन्ती जान्छन् । ठूलो आँगनबाट मनिडाँडा हुँदै केही पर जंगलमा बेहुली घरका रुपमा बनाएको अर्काको सानो झुप्रोमा कन्या राखेको ठाउँमा जन्ती पुग्छ। जन्तीले ती कन्यालाई लिएर पुनः बाजागाजासहित लाप्राक गाउँको परिक्रमा गर्छन्। जन्ती जाँदा आफ्नो घरबाट लगेको एकएक घोगा मकै एकै ठाउँमा थुप्रो लगाइन्छ। त्यो मकैलाई सुनपानी, गोबर र तीतेपातीले चोख्याउने चलन छ। यही मकैलाई अरु बीउमा मिसाएर गाउँका सबै किसानले बारीमा रोपिने लाप्राकका बिसबहादुर गुरुङको भनाइ छ। बेलुका फेरि ठूलोआँगनमा पुगी नाचगान गरी भुटेको मकैको भोज खाएपछि साँझ घाटु नाँचसँगै मकै विवाह समापन हुने अर्का स्थानीय गुरुङ बताउँछन्। यो पुरानो परम्परा हो, यसरी मकैको विवाह गरेपछि बल्ल मकै लगाउन सुरु हुन्छ। विवाह नगरी मकै लगाउँदा अशुभ हुन्छ भन्ने मान्यता छ, गुरुङले भने। यो एउटा प्राकृतिक पूजा हो, वर्षेनि माघ १५ गतेदेखि फागुन १५ गतेसम्ममा लगन जुराएर मकै विवाह गर्ने चलन छ, गुरुङले भने। मकै विवाह गरेपछि मात्र मकै रोप्ने चलन रहेको उनले बताए। धार्चे गाउँपालिकाले मकै विवाहलाई प्रवर्द्धन गर्न वृत्तचित्र पनि बनाएको छ।"
रवि लामिछानेविरुद्ध अमेरिकामा अझै यी मुद्दा,"सबै मुद्दामा गरी २५ देखि ३० लाख रुपैयाँ लामिछानेले तिर्नुपर्ने देखिएको जानकारको दाबी छ। काठमाडौं : रवि लामिछानेविरुद्ध अमेरिकाको मेरिल्यान्डस्थित अदालतमा तीनवटा मुद्दा चालू अवस्थामै छन्। नौवटा मुद्दा परेकामा ६ वटाको किनारा लागिसकेको विवरणले देखाउँछ। चालूमध्ये एउटा ओपन र दुइटा ओपनजजमेन्ट अवस्थाका छन्। तीनवटै मुद्दाको प्रकारमा सीएन अर्थात् क्रिमिनल ननट्राफिक उल्लेख छ। जुन आपराधिक प्रकृतिको रहेको जानकार बताउँछन्। मुद्दाको विवरणमा लामिछानेको ठेगाना क्यालिफोर्नियाको पार्कभिल्ले उल्लेख छ। यी मुद्दा लामिछानेले अमेरिकी नागरिकता त्यागेको भनिएको मिति आसपासदेखि पछिसम्मका छन्। डिस्कोभर बैंकले सन् २०१९ जनवरी २५ मा टाउसन जिल्ला अदालतमा हालेको मुद्दा ओपन अवस्थाको हो। रेनहर्ट फुड सर्भिस एलएलसीले रुचि आई एलएलसीलाई हालेका दुई मुद्दामा लामिछाने जोडिएको देखिन्छ। जुन ओपनजजमेन्ट अवस्थामा छन्। टाउसन जिल्ला अदालतमै सन् २०१८ जुन १९ मा दर्ता भएका यी मुद्दा कर नतिरेको विषयसँग सम्बन्धित रहेको जानकार बताउँछन्। कानुन व्यवसायीका अनुसार यी मुद्दा सन् २०३१ सम्म जारी रहन्छन्। स्टेट अफ मेरिल्यान्डले २०१९ फेब्रुअरी १४ मा बाल्टिमोर काउन्टी सर्किट कोर्टमा लामिछानेविरुद्ध मुद्दा हालेको थियो। त्यो मुद्दा भने मान्छे नभेटाएका कारण बन्द भएको देखिन्छ। त्यसको विषय कर नतिरेको थियो। स्लोमिन्स आइएनसीले टाउसन जिल्ला अदालतमा सन् २०१८ फेब्रुअरी २३ मा मुद्दा हालेको देखिन्छ। त्यो मुद्दा पनि बन्द छ। रवि लामिछानेविरुद्ध अमेरिकाको मेरिल्यान्डस्थित अदालतमा चालू (रातो घेरा) र बन्द अवस्थामा रहेका मुद्दा । बैंक अफ अमेरिकाले २०१८ अप्रिल ३० मा टाउसन जिल्ला अदालतमा हालेको मुद्दा पनि बन्द छ। अमेरिकन एक्सप्रेस नेसनल बैंकले सन् २०१८ अक्टोबर १२ मा मुद्दा दायर गरेको थियो। त्यो पनि बन्द छ। स्लोमिन्स आइएनसीले नै २०२० फेब्रुअरी १९ मा बाल्टिमोर कन्ट्री सर्किट कोर्टमा हालेको मुद्दा पनि किनारा लागेको देखिन्छ। मिडल्यान्ड फन्डिङले सन् २०१९ जुन २५ मा टाउसन अदालतमै हालेको मुद्दा पनि बन्द देखिन्छ। सबै मुद्दामा गरी २५ देखि ३० लाख रुपैयाँ लामिछानेले तिर्नुपर्ने देखिएको जानकारको दाबी छ। क्रेडिट कार्ड, हिटलगायतको पैसा नतिरेका कारण मुद्दा लागेको उनको भनाइ छ। उनका अनुसार ५ हजार डलरभन्दा माथिका मुद्दा मात्रै जिल्ला र सर्किट अदालतले सुनुवाइ गर्छन्। उनको लापबाहीका कारण मुद्दा ओपन देखाइरहेको कानुन व्यवसायीको तर्क छ। उनका अनुसार यस्ता मुद्दामा प्रहरीले पक्राउ गरिहाल्दैन। तर, अर्को घटना जोडिए पक्राउ गर्न सक्छ। उनले अब अमेरिकामा केडिट कार्ड पाउन गाह्रो हुन्छ। बैंकलाई कर नतिरेका कारण क्रेडिट हिस्ट्री बसेको हुन्छ। जुन सात वर्षसम्म रहन्छ, उनी भन्छन्, यसबाट लामिछानेले रकम नतिरेर लापरबाही गरेको देखिन्छ। यस्ता क्लियरेन्स नगरेका घटना धेरै देखिए अरू नेपालीलाई असर गर्ने उनी बताउँछन्। बैंकले रेकर्ड राखेको हुन्छ। सम्बन्धित समुदायले ऋण लिन गाह्रो हुन्छ, उनी भन्छन्। ग्रिनकार्ड, नागरिकता भएकालाई भने त्यति असर नगर्ने उनको भनाइ छ। अमेरिकामा क्रियाशील कानुन व्यवसायी खगेन्द्र जिसी चित्त नबुझेका व्यक्तिले सिभिल मुद्दा हालिदिने गरेको बताउँछन्। चित्त बुझेन भने मुद्दा हालिदिन्छ। अर्को पक्षले त्यसको प्रत्युत्तर दिएन भने त्यो मुद्दा ओपन नै रहन्छ, उनी भन्छन्। लामो समय प्रत्युत्तर नदिए अदालतले नै फेलियर टु प्रोसिक्युट भने डिसमिस गरिदिने गरेको जीसीको भनाइ छ। अमेरिकामा मुद्दाका प्रकृति फरकफरक हुने उनको भनाइ छ। सिभिल सामान्य भएको उनी सुनाउँछन्। लामिछानेले २०७० फागुन ९ (२१ फेब्रुअरी २०१४) मा अमेरिकी नागरिकता लिएका थिए। उनले २०७५ जेठ ४ (सन् २०१८ मे १८) मा नेपाल आएर अमेरिकी दूतावासमा उताको नागरिकता र राहदानी त्याग गर्न निवेदन दिएका थिए। उनले २०७५ असार ६ (२० जुन २०१८) मा अध्यागमन विभागमा अमेरिकी नागरिकता र राहदानी त्यागेको जानकारी गराएका थिए। लामिछाने ५१२९६६९८१ नम्बरको अमेरिकी पासपोर्टमा आफन्त भिसा लगाएर सन् २०१५ मे ११ मा नेपाल आएका थिए। उनले २०१५ मे २७ मा ०८८३४८३८ नम्बरको नेपाली पासपोर्ट बनाएका थिए। वर्क परमिट नलिई काम गरेको विवाद तीव्र भएपछि सन् २०१८ मा उनले अमेरिकी पासपोर्ट परित्याग गरेको घोषणा गरेका थिए। लामिछानेले नेपालको नागरिकता पुनः कायम गर्ने प्रक्रिया पूरा नगरेको ठहर सर्वोच्च अदालतले गरेपछि उनले उपप्रधान तथा गृहमन्त्री, प्रतिनिधिसभा सदस्यलगायत पद गुमाएका थिए। त्यसपछि पुनः नागरिकता लिएर उनी पार्टी सभापति भने भएका छन्। नागरिकता प्रकरणकै कारण उनी नेतृत्वको रास्वपा सरकारबाट बाहिरिएको छ।"
कर्मचारीलाई कर्णालीका मुख्यमन्त्रीको ६१ बुँदे निर्देशन,"वीरेन्द्रनगर : कर्णाली प्रदेशका मुख्यमन्त्री राजकुमार शर्माले कामबाट उम्किन कसैलाई पनि छुट नरहेको बताएका छन्। कर्णालीमा सरकारको काम प्रभावकारी बनाउन कर्मचारीतन्त्रले पनि असहयोग गर्ने गरेको चर्चा चलिरहेका बेला सोमबार वीरेन्द्रनगरमा कर्मचारीहरूलाई ६१ बुँदे निर्देशन दिँदै मुख्यमन्त्री शर्माले यस्तो बताएका हुन्। कर्मचारीलाई निर्देशनमा उनले अरूलाई देखाएर आफू उम्किन नमिल्ने बताए। केही दिनअघि अन्नपूर्ण पोस्ट् दैनिकमा कर्णालीमा किन टिक्दैनन कर्मचारी ? भन्ने शीर्षकमा समाचार प्रकाशित भएपछि कर्णालीमा राजनीतिक नेतृत्वभन्दा कर्मचारीतन्त्र नै अस्थिर रहेको, तत्काल भाग्ने कर्मचारीले काममा ध्यान नदिँदा सरकारका नियमित काम समेत प्रभावित हुने गरेको र विकास बजेट खर्च पनि न्यून हुने गरेको भन्ने विषयमा चर्चा परिचर्चा भएको थियो। जसको प्रभावमा प्रदेशका मुख्यमन्त्री शर्माले कर्मचारीहरूलाई ६१ बुँदे निर्देशन जारी गर्दै आफ्नो कामबाट भाग्न कसैलाई छुट नरहेको स्पस्ट पारेका हुन्। प्रदेशको भौतिक पूर्वाधार निर्माणको गति, यहाँको वित्तीय प्रगति, राजस्व आम्दानीको अवस्था निकै कमजोर रहेकाले सरकारको लक्ष्यअनुसार कार्यसम्पन्न गर्नका लागि कर्मचारीको सक्रिय कार्यसम्पादन आवश्यक रहेको औल्याए। मुख्यमन्त्री शर्माले यसको चित्त बुझ्दो जवाफ सरकारका प्रमुख सचिव, सचिवहरूसँग मागेका छन्। चालू आवको साढे ६ महिना बितिसक्दा पनि आन्तरिक राजस्व ७१ करोड २९ लाख अनुमान गरिएकोमा २५ करोड ५ लाख मात्र उठेको, वित्तीय खर्च १० दशमलव ७७प्रतिशत मात्र भएको छ। यसबाट मुख्यमन्त्री सन्तुष्ट छैनन्। उनले यत्रो समयसम्म के गरेर समय बिताइयो भनेर प्रश्न गरेका छन्। उनले काम गर्न कुनै समय र कर्मचारीलाई असहज भए आफूलाई भन्न आग्रह गरेका छन्। उनले सबैले ध्यान काममा दिन निर्देशन दिएका छन्। कर्मचारीहरूलाई कसैको डर, धाक, दबाब र प्रभावमा नपरी दिएको जिम्मेवारी इमानदारी, निष्ठा र कुशलतापूर्वक निभाउन मुख्यमन्त्रीले निर्देशन गरे। उनले भनेका छन्, अनावश्यक कार्यक्रमहरूमा जान बन्द गर्नुस्। सहभागी नभई नहुने कार्यक्रममा मन्त्रालयको आधिकारिक धारणा लिएर जानुस्। फर्किएपछि सोको लिनेदिनेको प्रतिवेदन मासिक रुपमा मन्त्रालयमा बुझाउनुस्। प्रदेशभित्र कर्मचारीतन्त्र अटेरी रहेको टिप्पणी गर्दै आएका शर्माले कर्मचारीलाई सुध्रिन भन्दै ६१ बुँदे निर्देशन दिनु परेको हो। राम्रो काम गर्नेलाई पुुरस्कृत र नराम्रो काम गर्नेलाई दण्डित गर्ने योजना सरकारको रहेको उनको भनाइ छ। उनले मन्त्रीहरूका लागि पनि आचार संहिता तयार भइरहेको जानकारी दिए। ठूला आयोजनामा विनियोजित भएको बजेट, हालसम्म भएको खर्च र भौतिक प्रगति र विकास आयोजनामा निर्माणको गति तीव्र गर्ने उपायसहितको कार्ययोजना तत्काल तयार गरी कार्यान्वयन गर्नुपर्ने उनको जोड छ। मुख्यमन्त्री शर्माले भ्रष्टाचार हुने सम्भावित निकाय र त्यस्ता व्यक्तिका बारेमा निगरानी राख्न समेत कर्मचारीलाई निर्देशन दिएका छन्। दैनिक उपभोग्य वस्तुको गुणस्तर मापन गर्दै नाफाखोरी, कालोबजारी र कृत्रिम अभाव हुन नदिन कडा अनुगमन र निरीक्षणको व्यवस्था मिलाउन पनि निर्देशन दिएका छन्।"
मतदाता नामावलीबाट रवि लामिछानेको नाम हटाउन माग गर्दै आयोगमा निवेदन दर्ता,"काठमाडौं : राष्ट्रिय स्वतन्त्र पार्टी (रास्वपा)का सभापति रवि लामिछानेको नाम मतदाता नामावलीबाट हटाउनुपर्ने मागसहित निर्वाचन आयोगमा निवेदन परेको छ। सर्वोच्च अदालतबाटै अवैध ठहर भएको नागरिकताबाट जारी भएको मतदाता परिचयपत्रसमेत खारेज गर्न माग गर्दै अधिवक्ता अनुपम भट्टराईले आयोगमा निवेदन दर्ता गराएका हुन्। 'माघ १३ गते सर्वोच्च अदालतबाट मुद्दा नं ०७९ ००३५ मा रवि लामिछानेले प्राप्त गरेको अमेरिकी नागरिकता परित्याग गरेपछि विधिवत् रूपमा नेपाली नागरिकता पुनः कायम गर्ने प्रक्रिया पूरा गरेको नदेखिएको हुँदा निजले प्रतिनिधिसभा सदस्य पदको उम्मेदवार हुन वा सो पदमा निर्वाचित भइ कायम रहन मिल्ने देखिएन भन्ने ठहर गरेको छ,' निवेदनमा भनिएको छ, 'निजले अदालतले ठहर गरेको भोलिपल्ट जिल्ला प्रशासन कार्यालय, काठमाडौं गएर रितपूर्वक नेपालको नागरिकता लिएका छन्। तत् सम्बन्धमा मतदाता नं २६३४२९ को प्रयोग गरी निजले काठमाडौं क्षेत्र नं३ काठमाडौं महानगरपालिका, वडा नं ६ खानेपानी संस्थानको परिसर, पानीट्यांकीबाट २०५० सालमा जिल्ला प्रशासन कार्यालय, काठमाडौंले जारी गरेको नागरिकता नं १८२२२ बाट प्रयोग गर्दै आएको मतदाता परिचय पत्र रद्द गरिपाउन मतदाता नियमावली ऐन, २०७३ को दफा १८(१) बमोजिम प्रमाण सहित यो निवेदन पेस गरेको छु।' अधिवक्ता भट्टराईले मतदाता नियमावली ऐन, २०७३ को दफा १८(२) बमोजिम निजको नाम मतदाता नामावलीबाट हटाउन माग गरेका छन्। अदालतबाटै अवैध ठहर भएको नागरिकताबाट जारी भएको मतदाता परिचय पत्र पनि अवैध हुने उनको भनाइ छ। 'नागरिकता विवादमा अदालतले स्पष्टरूपमा अवैध रहेको फैसला सुनाइसकेको छ। यस्तो अवस्थामा पुरानो नागरिकताबाट जारी भएका डकुमेन्टहरू पनि स्वत अवैध हुन्छ। मैले कानुन बमोजिम नै निवेदन दिएको हुँ,' उनले अन्नपूर्णसँग भने। उनले निवेदनमाथि निर्वाचन आयोगका पदाधिकारीले पनि राम्रो प्रतिक्रिया दिएको बताए। निर्वाचन आयोगले अदालतमा जाने बाटो खुला गरिदिने आश्वासन दिएको उनले बताए। 'निर्वाचन आयोगले नै गर्छ वा गर्दैन मलाई थाहा छैन। तर उहाँहरूले अदालतमा जाने बाटो खुला गरिदिन्छौं भनेका छन्,' उनले भने। उनले सार्वजनिक सरोकारको विषय रहेको भन्दै निर्वाचन आयोगले नै तुरुन्तै मतदाता नामावलीबाट नाम हटाउनुपर्ने बताए।"
"थारू आरक्षणसम्बन्धी मुद्दामा परमादेश जारी, ९ महिनाभित्र ऐन जारी गरेर क्षतिसमेतको व्यवस्था गर्न सर्वोच्चको आदेश","काठमाडौं : सर्वोच्च अदालतले थारू आरक्षणको मागसम्बन्धी मुद्दामा ९ महिनाभित्र संघीय निजामति सेवा ऐन तथा अन्य ऐन, नियम, विनियमसमेतका कानुनी व्यवस्था गर्न परमादेश जारी गरेको छ। थारू कल्याणकारिणी सभाका तर्फबाट महामन्त्री प्रेमीलाल चौधरीले दायर गरेका ४० बढी मुद्दाको संयुक्त सुनुवाई गर्दै सरकारका नाममा परमादेश जारी गरेको हो। न्यायाधीशद्वय विश्वम्भरप्रसाद श्रेष्ठ र आनन्दमोहन भट्टराईको संयुक्त इजलासले संघीय निजामति ऐन जारी भइसकेपछि थारू समुदायलाई चालू आर्थिक वर्षको क्षतिपूर्तिसमेत प्रबन्ध मिलाउने फैसला सुनाएको छ। 'संविधानले मौलिक हकको रुपमा स्वीकार गरिसकेको यो व्यवस्थाको कार्यान्वयन गर्न संविधान को धारा ४७ ले तीन वर्षभित्र कानुनी व्यवस्था गरिसक्नुपर्ने कुराको निर्देशमात्र नगरी यसलाई पनि हककैरूपमा स्वीकार गरेको अवस्था र सो विषयमा कानुन निर्माण गर्नु भन्ने यस अदालतबाट निर्देश भएको समेत यतिका वर्ष वितिसक्दा पनि हालसम्म सो व्यवस्था हुन नसकेको पाइएकोबाट यसबारेमा अब धेरै कुर्ने, अलमल गर्ने कुरा संविधानको व्यवस्थाहरुको रोहमा स्वीकारयोग्य हुने देखिएन,' संक्षिप्त फैसलामा भनिएको छ, 'तसर्थ आरक्षणको व्यवस्थाको कार्यान्वयन कानुनमार्फत् गरिनुपर्ने हुँदा संघीय निजामति सेवा ऐन तथा अन्य ऐन, नियम, विनियम समेतका कानुनी व्यवस्थाको निर्माण लगायत आवश्यक सबै प्रबन्ध मिलाउने कार्य यो आदेशको पूर्णपाठ सहितको फैसला प्राप्त भएको ९ (नौ) महिनाभित्र सम्पन्न गर्नू गराउनू भनी विपक्षी प्रधानमन्त्री तथा मन्त्रिपरिषदको कार्यालय समेतका विपक्षीहरुको नाममा परमादेशको आदेश जारी गरिएको छ।' त्यस्तै सरकार सञ्चालनको आवश्यकता र विज्ञापन रोकिँदा त्यसमा पर्ने असर समेतलाई मध्यनजर गर्दा हालः गरिएका विज्ञापनहरु रोक्नु न्यायपूर्ण हुने पनि नदेखिएकाले उक्त रिटहरू खारेज गरिदिएको छ। तर सरकार सञ्चालनको आवश्यकताको नाममा सधैं यस्तै तर्कहरु आइरहने र संविधानद्वारा प्रत्याभूत हकहरुको कार्यान्वयन नहुने अवस्थाको अन्त्य गरी समावेशी लोकतन्त्रको आधारमा सामाजिक तथा आर्थिक रुपान्तरणलाई प्रवर्दन तथा दीगो शान्ति, विकास र समृद्दिको संवैधानिक अभिष्टलाई कार्यान्वयन गर्नुपर्ने राज्यको दायित्वलाई समेत दृष्टिगत गर्दा कानुन निर्माणको अभावमा प्रत्याभूत अधिकारको प्रचलन हुन नसकेबाट आरक्षणको लागि योग्य वर्गमा हुन गएको क्षतिको पूर्ति पनि हुनुपर्ने फैसलामा भनिएको छ। 'उल्लिखित अवधिभित्र आवश्यक कानुनी प्रबन्ध मिलाइएपछि सो कानुनी व्यवस्थाले थारुलगायत हालसम्म नसमेटिएका अन्य नयाँ आरक्षित वर्गको लागि जे जस्तो अनुपातमा आरक्षणको व्यवस्था गर्छ सो व्यवस्था लागू भएपश्चात् कायम हुन आउने कूल पदहरुमध्ये समावेशी समूहमा पर्ने पदको अनुपातको हिसाबबाट यो आर्थिक वर्ष (अर्थात आर्थिक वर्ष २०७९।८० मा) आरक्षण नगरिएबाट वास्तविकरुपमा गुम्न गएका पदहरु समेत समेटी हुन गएको क्षतिको समेत पूर्ति हुने प्रबन्ध मिलाउनु भनी प्रधानमन्त्री तथा मन्त्रिपरिषदको कार्यालय, सबन्धित मन्त्रालय एवं लोकसेवा आयोग, प्रदेश लोकसेवा आयोग, शिक्षा सेवा आयोग, विभिन्न बैङ्कहरु, कानून बमोजिम स्थापित प्राधिकरण, कोष, वोर्ड, कम्पनी, विश्वविद्यालय, प्रतिष्ठान, नेपाली सेना, नेपाल प्रहरी, सशस्त्र प्रहरी बल समेतका नाममा परमादेशको आदेश जारी हुने ठहर्छ। आदेशको पुर्णपाठ तयार हुन समय लाग्ने हुँदा यो संक्षिप्त आदेश जारी गरिएको छ,' फैसला भनिएको छ।"
राजस्व चुहावट नियन्त्रण गर्न प्रधानमन्त्री प्रचण्डको निर्देशन,"काठमाडौं : प्रधानमन्त्री पुष्पकमल दाहाल प्रचण्डले राजस्व संकलनका क्षेत्रमा देखिएका चुनौती समाधान गर्न र राजस्व चुहावट नियन्त्रणका लागि क्रम भंग गर्न राजस्व प्रशासनका अधिकारीहरूलाई निर्देशन दिएका छन्। प्रधानमन्त्री दाहालले भने,'चुहावट भन्सारमा मात्र छैन, राजस्व संकलनका अन्य क्षेत्रमा पनि यो समस्या छ। यसको दायरा बढाउनुको अर्थ प्रभावकारिता बढाउनु पनि हो। समन्वयात्मक ढंगले अगाडि बढ्दा परिस्थिति बदल्न सकिन्छ।' राजस्व प्रशासन र नियन्त्रणका क्षेत्रमा काम गरिरहेका कर्मचारी र सुरक्षाकर्मीले उच्च मनोबल र असल आचरणका साथ काम गर्नुपर्छ भन्दै उनले प्रविधिको प्रयोग ठीक ढंगले नगरी चुहावट नियन्त्रण र सुरक्षा प्रबन्ध प्रभावकारी हुन नसक्ने बताए।"
डेढ महिनामा सरकारले गरेको कामले जनतामा आशा जगाएको छ : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले विभिन्न समयमा दिएको निर्देशन र गरेको सम्बोधनलाई समेटेर प्रधानमन्त्री तथा मन्त्रिपरिषदको कार्यालयले एकीकृत कार्ययोजना तयार पारेको छ। प्रधानमन्त्रीको निर्देशनमा मुख्यसचिव शंकरदास बैरागी नेतृत्वको टोलीले एकीकृत कार्ययोजना तयार पारी प्रस्तुत गरेको हो। प्रधानमन्त्री कार्यालयले तयार पारेको एकीकृतमाथि बुधबार दिउँसो सिंहदरबारमा बृहत् छलफल भएको छ। नेपाल सरकारका मन्त्रीहरू, सचिवहरू, राष्ट्रिय योजना आयोगका पदाधिकारीहरू लगायत विभागीय प्रमुखहरूको उपस्थिति रहेको सो छलफलमा एकीकृत कार्ययोजनामाथि सहभागीहरूले आफ्नो धारणा राखेका थिए। प्रधानमन्त्रीले पुस १९ र २० गते नेपाल सरकारका सचिवहरूलाई दिएको निर्देशन, पुस २५ गते सरकारको तर्फबाट जारी नीतिगत प्राथमिकता र न्यूनतम् कार्यक्रममा समाविष्ट विषयहरू, पुस २६ गते प्रतिनिधिभाबाट विश्वासको मत लिनेक्रममा प्रधानमन्त्रीले गरेको सम्बोधनमा उल्लेखित विषयहरू समावेश गरी एकीकृत कार्ययोजना तयार पारिएको हो। प्रधानमन्त्री प्रचण्डले नयाँ सरकार गठन भएको करिब डेढ महिना पूरा भएको भन्दै अब निर्मित योजना कार्यान्वयनमा खरो उत्रिनुपर्ने बेला आएको बताए। 'आजको छलफल निकै नै फलदायी भयो। छलफलमा सक्रिय सहभागी भई तपाईहरूले निकै गम्भीरताका साथ आफ्ना, टिप्पणी, सुझावहरू राख्नुभएको छ। तपाईँहरूको प्रस्तुतिमा जिम्मेवारीवोध देखेको छु, प्रतिबद्धता देखेको छु,' प्रधानमन्त्रीले भने। उनले प्रधानमन्त्री कार्यालयका सचिवहरूलाई निर्देशन सम्बोधन हुनेगरी कार्ययोजना बनाउन भनेको बताए। 'मेरो निर्देशनलाई तपाईँहरूले गम्भीरतापूर्वक लिनुभएकोमा खुसी लागेको छ। छोटो समयमा जसरी व्यवस्थित कार्ययोजना प्रस्तुत भएको छ, यसले नेपालको कर्मचारी प्रशासन दक्ष र सक्षम छ भन्ने प्रमाणित भएको छ। अब कार्ययोजना प्रभावकारी रूपमा कार्यान्वयन गरेर आफ्नो अब्बलता थप प्रमाणित गर्नुहोस्,' उनले थपे। उनले समस्या पहिचान गर्ने, त्यसको समाधानको विधि र तरिका के हुनसक्छ भनेर घोत्लिएको बताए। उनले छलफलको अध्याय पूरा भएको बताउँदै अब काम गर्ने चरण आएको बताए। 'मैले देशलाई कसरी अगाडि बढाउने भन्ने कुरा यसअघि नै राखेको छु। त्यो स्प्रीडअनुसार नै हामी अगाडि बढ्छौं। मैले गरेका सम्वोधन र दिएका निर्देशन सिंगो देशले हेरेको छ। जनताले त्यसबाट ठूलो भरोसा राखेका छन्। जनताले त्यसको गहन मूल्यांकन पनि गरेका छन्। देश, राजनीति, अर्थतन्त्र सबै कुरा संक्रमणकालबाटै गुज्रिएको छ। अर्थतन्त्र र राजनीतिलाई सम्हाल्नुपर्छ। राष्ट्र र जनताको आवाज सम्वोधन गर्ने ठाउँमा छौँ। तसर्थ, देशलाई निकास दिने जिम्मेवारी हाम्रो हो। हामी सबै मिलेर संकल्प गर्दा देश अगाडि बढ्छ, जस्तासुकै चुनौती चिरेर अगाडि बढ्न सकिन्छ,' उनले भने। उनले कर्मचारीहरूको मूल्यांकन कामको आधारमा हुने बताए। 'व्यवहारिक योजना बनेको छ। अब यसको प्रभावकारी कार्यान्यवन गर्नुपर्छ। कसले कति काम गर्यो भन्ने कुराको प्रधानमन्त्री कार्यालयमा चार्ट बनाइनेछ। त्यसका आधारमा मन्त्री र सचिवहरूको मूल्यांकन हुन्छ,' उनले भने। 'डेढ महिनामा सरकारले जेजति काम गरेको छ। यसले जनतामा आशा जगाएको छ। अर्थतन्त्रमा पुनर्उत्थानको संकेत देखिएको छ। सामाजिक न्याय र समृद्धिको आधार खडा भएको छ। अब त्यसको जगमा उभिएर परिणाम दिनेगरि काम गर्नुपर्छ,' प्रधानमन्त्रीले थपे, 'निजामती प्रशासन भनेको स्थायी सरकार हो। तपाईँहरूसँग विषयगत ज्ञान र सीप छ। तपाईँहरूको योग्यता र सहयोगका आधारमा सरकार सफल हुन्छ। राम्रो कार्ययोजनाले परिणाम पनि राम्रो दिनुपर्छ। साधनस्रोतको उपलब्धता, त्यसको व्यवस्थापन, अन्तरनिकाय समन्वय पनि प्रभावकारी बनाएर लैजानुपर्छ।' सेवाप्रवाहमा ढिलाइ भए सहन्नँ'जनताले सरल सेवाप्रवाह खोजेका छन्, लामा लामा लाइन हटून् भन्ने चाहेका छन्,' प्रधानमन्त्रीले भने, 'मैले सचिवज्यूहरूलाई दिएको निर्देशनमा लाइन हटाउन, टाइमकार्ड लागू गर्न भनेको थिएँ, त्यसको प्रगति केकस्तो छ, केकति सुधार भयो वा भएन, त्यसको पनि निरीक्षण र मूल्यांकन हुन्छ। जनताका गुनासा गम्भीर रूपमा सुन्नुहोस्, हेलो सरकारलाई पनि प्रभावकारी बनाउनुस्।' प्रधानमन्त्री प्रचण्डले नेपाल सरकारका मन्त्रीहरू जिम्मेवार भएर काम गर्नुपर्नेसमेत बताए। 'जनताले हाम्रो कार्यशैली नियालिरहेका छन्। जनतालाई परिवर्तनको महसुस हुने गरी, परिणाम देखिने गरी काम गर्नुस्। यो युग प्रविधिको युग हो। प्रविधिमैत्री कामलाई केन्द्रमा राख्नुस्। सुशासन, सदाचार र जवाफदेहिता कायम राख्न, सेवा प्रवाहलाई द्रुत र पारदर्शी बनाउन प्रविधिको प्रयोग बढाउन जरूरी छ। मन्त्रीज्यूहरूले आफ्नो मन्त्रालयमातहतका योजना र कामको नियमित अनुगमन गर्नुहोस्। तपाईँहरू जिम्मेवार भएर काम गर्दा गुणात्मक परिणाम आउँछ,' उनले भने। एकीकृत कार्ययोजनामा के छ ?प्रधानमन्त्री कार्यालयले तयार पारेको एकीकृत कार्ययोजना २१ वटा शीर्षकमा समावेश गरिएको प्रधानमन्त्री कार्यालयका सचिव गणेशप्रसाद पाण्डेले जानकारी दिए। सचिव पाण्डेका अनुसार एकीकृत कार्ययोजनामा ६०७ वटा क्रियाकलाप समावेश गरिएको छ, जसमा १०२८ वटा माइलस्टोन र ४ भाग समावेश गरिएको छ। कार्ययोजनाको सुरूमा शासकीय सुधारको विषय राखिएको छ, जसमा संशोधन गर्नुपर्ने, नयाँ बनाउनुपर्ने ऐन र नियमावली छन्। दोस्रो भागमा संरचनागत सुधारका विषयहरू समावेश गरिएको छ, जसमा न्यायपालिकामा संरचनागत परिवर्तन र सुधार गर्न अधिकार सम्पन्न उच्चस्तरीय आयोग गठन, नागरिक प्रशासन र सुरक्षा निकायको सुधार गर्न विज्ञ सम्मिलित उच्चस्तरीय कार्यदल गठन, अत्यावश्यक बाहेक नयाँ सार्वजनिक निकाय नखोल्ने, विकास समितिहरू पुनर्संरचना वा खारेज गर्न सिफारिस लगायतका विषय उल्लेख छन्। त्यसैगरी लोकतन्त्र, सुशासन र गुणस्तरीय सेवालाई उच्च प्राथमिकता दिँदै एकीकृत कार्ययोजनामा समावेश गरिएको छ। त्यसमा भ्रष्टाचार र अनियमितताका उजुरी समयमै फछ्र्यौट गर्ने गरी नियामक निकायको संस्थागत र प्रक्रियागत सुधार गर्ने, बेरुजु शून्य हुने गरी कार्यसम्पादन गर्ने र बेरूजु फछ्र्यौटलाई उच्च प्राथमिकता दिने, किसान कल सेन्टर र किसान पोर्टल सञ्चालन गर्ने, राहदानी वितरण प्रणालीलाई चुस्त बनाउन एक महिना अगाडि अग्रिम अनलाइन आवेदन फाराम खोल्ने, जिल्ला प्रशासन कार्यालयबाट भरिने आवेदनको कोटा बढाउने, १२० इनरोलमेन्ट स्टेशन र ४० मोबाइल स्टेशन थप गर्ने कुरा उल्लेख छ। त्यस्तै सेवा प्रवाहमा अनलाइन प्रणाली र टाइम कार्डको व्यवस्था गर्ने, स्थानीय तहले लिँदै आएको पञ्जीकरणसम्बन्धी सबै शुल्क हटाउन आवश्यक व्यवस्था गर्ने, मिटरव्याजी लगायत गैरकानूनी सम्पत्ति आर्जन गरेका व्यक्तिलाई कानूनको दायरामा ल्याउने, प्रधानमन्त्री निगरानी संयन्त्रको व्यवस्था गर्ने विषय कार्ययोजनामा समेटिएको छ। राष्ट्रिय हितको रक्षा, स्वतन्त्र तथा असंलग्न परराष्ट्र नीति, दिगो आर्थिक विकास र अर्थतन्त्रको सबलीकरण, मेक इन नेपालः कामरोजगारीउद्यमशीलता र स्वदेशी उत्पादन, खाद्य, आवास र खानेपानी, कृषि क्षेत्रको रूपान्तरण, ऊर्जा विकास, सार्वजनिक यातायात र सडक पूर्वाधार, वैज्ञानिक भूमि व्यवस्थापन र सुकुम्बासी समस्या समाधान, सूचनाप्रविधि, पर्यटन, संस्कृति, सामाजिक सद्भाव र राष्ट्रिय एकता, गुणस्तरीय शिक्षा र शैक्षिक पूर्वाधारको विकास, स्वस्थ नेपाली, निरोगी नेपाल, मर्यादित श्रम र सामाजिक संरक्षणसम्बन्धी व्यवस्था, महिला सहभागिता, सशक्तीकरण र समावेशिता, शान्ति प्रक्रिया र सङ्क्रमणकालीन न्याय, सङ्घीयता कार्यान्वयन र जनताको हितमा राज्य संयन्त्रको परिचालन लगायतका विषय कार्ययोजनामा समेटिएको छ।"
निर्वाचन प्रणालीमा सुधारका लागि सुझाव दिन प्रमुख आयुक्तको आग्रह,"काठमाडौं : निर्वाचन आयोगका प्रमुख निर्वाचन आयुक्त निदेशकुमार थपलियाले निर्वाचन प्रणाली र कानुनमा गर्नुपर्ने सुधारका लागि सरोकारवाला पक्षसँग सुझाव माग गरेका छन्। निर्वाचन प्रणालीमा हुनुपर्ने नीतिगत सुझावका लागि अध्ययन भइरहेको जनाउँदै उनले जनताको चाहना, माग र आवश्यकताका आधारमा प्रणालीगत सुधार गर्नुपर्ने भएकाले त्यसका लागि सोचिदिन आग्रह गरे। प्रमुख आयुक्त थपलियाले निर्वाचनमा उम्मेदवारको मनोनयनका समयमा उम्मेदवारलाई तोकिएको कागजपत्र र स्वघोषणा गर्न लगाउनेसम्म आयोगको कार्यक्षेत्रमा भए पनि कुन उम्मेदवारको नागरिकता कायम रहेको हो वा होइन भनेर तत्काल प्रमाणीकरण गर्न नसकिएको उल्लेख गरे। कार्यक्रममा मानवअधिकारकर्मी प्रा कपिल श्रेष्ठले आयोगलाई निर्वाचनको मिति तोक्ने सवालमा कानूनी स्वायत्तता दिइनुपर्ने बताए। कार्यत्रक्रममा निर्वाचनमा संलग्न ३७ संस्थाका प्रतिनिधिले समूहगत छलफलका आधारमा निर्वाचनका असल अभ्यास र चुनौतीबारे आयोगले सुझाव दिएका थिए।"
जनमत पार्टी मधेसमा नयाँ शक्तिका रूपमा उदाएको छ : सिके राउत,"वीरगन्ज : जनमत पार्टीका केन्द्रीय अध्यक्ष डाक्टर सिके राउतले मधेसी दलले मधेसका मुद्दाहरूलाई सत्तामा पुग्ने भर्याङ बनाएर भजाएका कारण चुनावमा मधेसी जनताले तीनलाई ठेगान लगाएको बताएका छन्। मंगलबार वीरगन्जमा आयोजित बृहत् पार्टी प्रवेश कार्यक्रममा बोल्दै अध्यक्ष राउतले यस्तो बताएका हुन्। उनले आफ्नो पार्टी मधेसमा नयाँ शक्तिका रूपमा उदाएको पनि जिकिर गरे। राउतले भने , मधेसी दलले अहिलेसम्म मधेसका मुद्दालाई सत्तामा पुग्ने भर्याङ मात्र बनाउँदै आएका थिए, त्यही भएर तीनलाई मधेसी जनताले ठेगान लगाइदिए, अनि मधेसको वैकल्पिक शक्तिका रूपमा जनमत पार्टीलाई रोजेका हुन्।' उनले आगामी दिनमा पार्टीले मधेसका मुद्दाहरूलाई कहिल्यै पनि नछोड्ने र पार्टीलाई अझ सशक्त रूपमा बढाउने पनि बताए। उनले पर्सा जिल्लामा विगतमा आफनो पार्टीको संगठन कमजोर रहेपनि मंगलबारको पार्टी प्रवेश कार्यक्रमले संगठनलाई नयाँ उचाइमा पुर्याउने दावी पनि गरे।"
गण्डकी प्रदेशसभाको बैठक आज बस्दै,"पोखरा : गण्डकी प्रदेशसभाको बैठक दिउँसो १ बजे बस्ने भएको छ । बैठकमा विनियोजन ऐन, २०७९ लाई संशोधन गर्न बनेको विधेयकमाथि छलफल हुने कार्यसूची रहेको प्रदेशसभा सचिवालयका कानुन अधिकृत कुमार रिजालले जानकारी दिए। गत शुक्रबारको बैठकमा प्रदेश सरकारका आर्थिक मामिलामन्त्री सीताकुमारी सुन्दासले सो विधेयकलाई सभासमक्ष प्रस्तुत गरेका थिए। आजकै बैठकबाट उक्त विधयेक पारित हुने जनाइएको छ । प्रदेश सरकारले चालु आवको विनियोजित बजेट रकामान्तर गरी खर्च गर्न विधेयक संशोधनको प्रक्रिया अगाडि बढाएको थियो । बजेट तथा कार्यक्रमको प्रभावकारी कार्यान्वनमार्फत पुँजीगत खर्च वृद्धि गर्ने प्रदेश सरकारको लक्ष्य छ ।"
मधेस : माओवादीबाट मन्त्री र राज्यमन्त्रीको शपथ,"मधेस प्रदेशमा थप दुई मन्त्री र राज्यमन्त्रीले शपथ लिएका छन्। नेकपा माओवादी केन्द्रबाट उद्योग, पर्यटन तथा वन मन्त्रालयमा सुनिता यादव र राज्यमन्त्रीमा रहबर अन्सारीले शपथ लिएका हुन्। जनकपुरधाम : मधेस प्रदेशमा थप दुई मन्त्री र राज्यमन्त्रीले शपथ लिएका छन्। नेकपा माओवादी केन्द्रबाट उद्योग, पर्यटन तथा वन मन्त्रालयमा सुनिता यादव र राज्यमन्त्रीमा रहबर अन्सारीले शपथ लिएका हुन्। मधेस प्रदेशमा माओवादी केन्द्रले सुरुमा दुई मन्त्रालय माग गरेपनि भागबण्डामा एउटा मन्त्रालय परेपछि शपथ ग्रहण रोकिएको थियो। दुवैलाई प्रदेश प्रमुख हरिशंकर मिश्रले शपथ गराएका हुन्। शपथ ग्रहण समारोहमा मधेस प्रदेशका सभामुख रामचन्द्र मण्डल, अन्य मन्त्रीहरू तथा मन्त्रालय सचिवहरूको समेत उपस्थिति रहेको थियो को हुन् मन्त्री सुनिता ? सुनिता जनयुद्धकालीन सहिद रामवृक्ष यादव मास्टर साहबकी कान्छी छोरी हुन्। रामवृक्षको माओवादी जनयुद्धकालमा सेनाले हत्या गरेको थियो। रामवृक्ष माओवादी केन्द्रका अध्यक्ष प्रचण्डको समकक्षी समेत थिए। साथै सुनिताको परिवारमा दाजु शेखर यादव तथा श्रीमान डम्बर यादवले माओवादी जनयुद्धमा सहादत प्राप्त गरेको थियो। रामवृक्षको तीन छोरीमध्ये बोधमाया, कल्याणी र सुनिता हाल पनि माओवादीमा सक्रिय राजनीतिमा छन्। को हुन् राज्यमन्त्री अन्सारी ? पर्सा क्षेत्र नं १ (क) बाट विजयी रहबर अन्सारी नेकपा माओवादी केन्द्रबाट केन्द्रीय सदस्य हुन्। उनी २०७० को संविधानसभा निर्वाचन र स्थानीय तहको निर्वाचनमा २०७४ र २०७९ निर्वाचनमा पराजय बेहोरेका थिए। तर प्रदेश प्रतिनिधिसभाको निर्वाचन २०७९ मा सत्तारूढ गठबन्धनको तर्फबाट माओवादी केन्द्रबाट निर्वाचित भएका हुन्।"
कर्णाली प्रदेश सरकारको प्रवक्तामा मन्त्री जिसी,"वीरेन्द्रनगर : कर्णाली प्रदेश सरकारले प्रवक्ताको जिम्मेवारी आन्तरिक मामिला तथा कानून मन्त्री कृष्णबहादुर जिसीलाई दिइएको छ। सोमबार बसेको कर्णाली प्रदेश सरकारको मन्त्रिपरिषदको बैठकले प्रवक्ताको जिम्मेवारी कानुन मन्त्री जिसीलाई दिने निर्णय गरेको हो। यस्तै प्रदेश सरकारले भौतिक पूर्वाधार, ऊर्जा तथा जलश्रोत मन्त्रालयको संगठन तथा व्यवस्थापन बजेट तथा कार्यक्रम कार्यान्वयन र कार्यजिम्मेवारी सम्बन्धी चालु आर्थिक वर्षको असार मसान्तभित्र संगठन तथा व्यवस्थापन सर्वेक्षण गरी मन्त्रालय र मातहतमा रहने संरचना, दरबन्दी निर्क्योल गर्ने, एकीकृत मन्त्रालयको नाममा चालु आर्थिक वर्षको असार मसान्तसम्म साविकमा दिएका अख्तियारी अनुसार नै बजेट तथा कार्यक्रमहरू सञ्चालन गर्ने, हाल कार्यरत प्रदेश सचिवहरू साविकको कार्यजिम्मेवारी अनुसारकै कार्यक्षेत्रमा काम गर्ने र एक अर्कोको अनुपस्थितिमा एकले अर्काको काम गर्ने निर्णय गरेको छ। मन्त्रिपरिषदको बैठक २०७९ फागुन महिनादेखि प्रत्यक महिनाको तेस्रो र चौथो हप्ताको बुधबार दिउँसो ४ बजे बस्ने निर्णय गरेको छ। यस्तै प्रदेश सरकारले एकीकृत बस्ती विकास कार्यक्रम सञ्चालन नियमावली २०७९ स्वीकृत गरेको छ। आगामी फागुन १ गते जनयुद्ध दिवसमा प्रदेश भित्रका स्थानीय तह र प्रदेशका कार्यालयहरूलाई सार्वजानिक बिदा दिने र सोको सूचना राजपत्रमा प्रकाशित गर्ने निर्णय गरेको छ।"
'डीफेन्स एक्सपो'मा सहभागी हुन रक्षा मन्त्री भारत जाँदै,काठमाडौं : रक्षामन्त्री हरिप्रसाद उप्रेती भारत भ्रमणमा जाने भएका छन्। उनी पाँच दिने भ्रमणका लागि भारत जान लागेको सरकारका प्रवक्ता एवं सञ्चार तथा सूचना प्रविधिमन्त्री रेखा शर्माले जानकारी दिइन्। सोमबार बसेको मन्त्रिपरिषद् बैठकले भ्रमणको स्वीकृति दिएको थियो। उनी आगामी फागुन १ देखि ५ गतेसम्म भारतको भ्रमण गर्नेछन्। रक्षा मन्त्रालय स्रोतका अनुसार उनी भारतमा हुने डीफेन्स एक्सपोमा सहभागी हुन भारत जान लागेका हुन्। भारत भ्रमणमा रहँदा उनले समकक्षी राजनाथ सिंहसँग भेटवार्ता गर्ने स्रोतले जनाएको छ। त्यस्तै उनले भारतका सेना प्रमुखसहित उच्च अधिकारीहरूसँग भेटवार्ता गर्ने बताइएको छ।
राष्ट्रियसभा उपाध्यक्ष उर्मिला अर्यालले लिइन् शपथ,"मंगलबार राष्ट्रपति कार्यालय शीतल निवासमा आयोजित समारोहमा राष्ट्रपति विद्यादेवी भण्डारीको उपस्थितिमा उपाध्यक्ष अर्यालले राष्ट्रियसभा उपाध्यक्ष गणेशप्रसाद तिमिल्सिनाबाट शपथ लिएकी हुन्। काठमाडौं :राष्ट्रियसभा उपाध्यक्ष उर्मिला अर्यालले पद तथा गोपनीयताको शपथ ग्रहण गरेकी छन्। मंगलबार राष्ट्रपति कार्यालय शीतल निवासमा आयोजित समारोहमा राष्ट्रपति विद्यादेवी भण्डारीको उपस्थितिमा उपाध्यक्ष अर्यालले राष्ट्रियसभा उपाध्यक्ष गणेशप्रसाद तिमिल्सिनाबाट शपथ लिएकी हुन्। समारोहमा उपराष्ट्रपति नन्दबहादुर पुन, प्रधानमन्त्री पुष्पकमल दाहाल प्रचण्ड प्रतिनिधिसभाका सभामुख देवराज घिमिरे उपस्थिति थिए। माओवादी केन्द्रबाट राष्ट्रिय सभा सदस्य रहेकी अर्याल सोमबार निर्विरोध निर्वाचित भएकी थिइन्। उपाध्यक्षमा एकल उम्मेदवारी परेपछि उनी निर्विरोध निर्वाचित भएकी हुन्।"
"प्रधानमन्त्री प्रचण्ड र एमाले अध्यक्ष ओलीबीच भेट, मन्त्रिपरिषद् विस्तारबारे छलफल","निर्वाचन आयोगले राष्ट्रपति निर्वाचनको कार्यतालिका सार्वजनिक गरेपछि सत्ता साझेदार दलले कसलाई उम्मेदवार उठाउने भन्ने विषयमा विभिन्न चरणमा छलफल गरिरहेका छन्। काठमाडौं : प्रधानमन्त्री पुष्पकमल दाहाल 'प्रचण्ड' र नेकपा एमाले अध्यक्ष केपी शर्मा ओलीबीच भेटवार्ता भएको छ। प्रधानमन्त्री निवास बालुवाटारमा मंगलबार बिहान भएको भेटवार्तामा समसामयिक राजनीतिक घटनाक्रमका विषयमा छलफल भएको स्रोतले जनाएको छ। भेटमा सरकारका कामको समीक्षा, राष्ट्रपतिको उम्मेदवार, राष्ट्रिय स्वतन्त्र पार्टीले मन्त्रालय छाडेपछि मन्त्रिपरिषद् विस्तार गर्ने विषयमा छलफल भएको बालकोट स्रोतले जनाएको छ। निर्वाचन आयोगले राष्ट्रपति निर्वाचनको कार्यतालिका सार्वजनिक गरेपछि सत्ता साझेदार दलले कसलाई उम्मेदवार उठाउने भन्ने विषयमा विभिन्न चरणमा छलफल गरिरहेका छन्। सोमबार दिउँसो प्रधानमन्त्री प्रचण्ड, नेकपा एमालेका अध्यक्ष ओली र नेपाली कांग्रेसका सभापति शेरबहादुर देउवाबीच पनि छलफल भएको थियो। राष्ट्रपतिमा कांग्रेसले भाग खोजेको भन्दै एमाले अध्यक्ष ओली असन्तुष्ट छन्। १० पुसको सहमतिअनुसार एमालेले राष्ट्रपतिमा दाबी गर्दै आएको छ। तर कांग्रेसले विश्वासको मत दिएसँगै प्रधानमन्त्री प्रचण्डले पनि राष्ट्रिय सहमति गर्नुपर्ने धारणा राख्दै आएका छन्। प्रमुख तीन दलका शीर्ष नेताबीच राष्ट्रपतिको निर्वाचनका विषयमा पनि छलफल भएको हो। राष्ट्रपतिमा राष्ट्रिय सहमति कसरी गर्न सकिन्छ भन्ने कुरामा छलफल भएको स्रोतको दाबी छ।"
"४ सचिवको सरूवा,को कहाँ ?","बैठकले प्रधानमन्त्री तथा मन्त्रिपरिषदको कार्यालयका सचिव कृष्णहरि पुस्करलाई संघीय मामिला तथा सामान्य प्रशासन मन्त्रालयको जिम्मेवारी दिएको छ। काठमाडौं : सरकारले ४ जना सचिवको सरुवा गरेको छ। मंगलबार बसेको मन्त्रिपरिषद बैठकका निर्णय सुनाउँदै सञ्चार तथा सूचना प्रविधिमन्त्री रेखा शर्माले ४ जना सचिवको सरूवा गरेको जानकारी दिइन्। बैठकले प्रधानमन्त्री तथा मन्त्रिपरिषदको कार्यालयका सचिव कृष्णहरि पुस्करलाई संघीय मामिला तथा सामान्य प्रशासन मन्त्रालयको जिम्मेवारी दिएको छ। संघीय मामिला तथा सामान्य प्रशासन मन्त्रालयका सचिव अर्जुनप्रसाद पोखरेललाई प्रधानमन्त्री तथा मन्त्रिपरिषदको कार्यालयमा ल्याइको हो। यस्तै,प्रधानमन्त्री तथा मन्त्रिपरिषदको कार्यालयका सचिव (कानुन) धनराज ज्ञवालीलाई कानुन न्याय तथा संसदीय मामिला मन्त्रालयको सचिवमा र कानुन न्याय तथा संसदीय मामिला मन्त्रालयका सचिव (कानुन) उदयराज सापकोटालाई प्रधानमन्त्री तथा मन्त्रिपरिषदको कार्यालयको सचिव पदामा सरूवा गरेको हो। यस्तै बैठकले बढुवा समितिको सिफारिसबमोजिम विभिन्न मन्त्रालय अन्तरगतका विभिन्न सेवासमूह उपसमूहका राजपत्राङ्कित द्वितीय श्रेणीका २३ जना अधिकृतहरूलाई सम्बन्धित सेवा समूहको राजपत्राङ्कित प्रथम श्रेणीको सहसचिव वा सो सरहको पदमा बढुवा गर्ने निर्णय गरेको छ। प्रवक्ता शर्माका अनुसार न्याय सेवा आयोगको सिफारिसबमोजिम महान्यायाधिवक्ताको कार्यालयका सहन्यायाधिवक्ता गोपालप्रसाद रिजाललाई राजपत्राङ्कित विशिष्ट श्रेणीको नायव महान्यायाधिवक्ता पदमा बढुवा गरी महान्यायाधिवक्ताको कार्यालयमा पदस्थापन गर्ने निर्णय गरेको छ।"
राष्ट्रियसभा उपाध्यक्ष अर्यालले सम्हालिन पदभार,पदभार लिनुअघि उपाध्यक्ष अर्यालले राष्ट्रपति विद्यादेवी भण्डारीको उपस्थितिमा राष्ट्रियसभा अध्यक्ष गणेशप्रसाद तिमिल्सिनाबाट पद तथा गोपनीयताको शपथ लिएकी थिइन्। काठमाठौं : राष्ट्रियसभा उपाध्यक्ष उर्मिला अर्यालले पदभार ग्रहण गरेकी छन्। पदभार लिनुअघि उपाध्यक्ष अर्यालले राष्ट्रपति कार्यालय शीतल निवासमा आयोजित समारोहमा राष्ट्रपति विद्यादेवी भण्डारीको उपस्थितिमा राष्ट्रियसभा अध्यक्ष गणेशप्रसाद तिमिल्सिनाबाट पद तथा गोपनीयताको शपथ लिएकी थिइन्। पदभार गरेलगत्तै उपाध्यक्ष अर्यालले संघीय संसदमा महिला सांसदहरूका लागि संसदीय भूमिका प्रभावकारी बनाउने सम्बन्धमा अन्तरक्रिया कार्यक्रम गर्ने निर्णयमा हस्ताक्षर गरेको संघीय सचिवालयले जनाएको छ। माओवादी केन्द्रबाट राष्ट्रियसभा सदस्य रहेकी अर्याल सोमबार उपाध्यक्षमा निर्विरोध निर्वाचित भएकी हुन्।
सडक नै नपुगेको गाउँपालिकाको इन्धन खर्च ५ लाख,"सोलुखुम्बु : सोलुखुम्बुको खुम्बु पासाङ ल्हामु गाउँपालिकाले चालु आर्थिक वर्ष २०७९०८० को पहिलो ६ महिनामै सवारी मर्मत तथा इन्धनमा ५ लाख रकम खर्च गरेको छ। पालिका केन्द्रलाई नै सडक सञ्जालले जोड्न बाँकी रहेको उक्त गाउँपालिकाले सवारी मर्मत तथा इन्धन खर्चमा ६ महिनामै करिब ५ लाख रुपैयाँ रकम खर्च गरेको हो। खुम्बुका ५ वडामध्ये वडा नम्बर १ बाहेक अन्य वडाहरुमा हालसम्म सडक सञ्जाल पुग्न सकेको छैन। तर पालिकाका जनप्रतिनिधिले इन्धन खर्च बापत ठुलो रकम खर्च गरेको पाइएको छ। पालिकाले बजेट मार्फत नै एक वर्षका लागि इन्धन खर्चका लागि ५ लाख रकम विनियोजन गरेको तर ६ महिनामै सबै रकम खर्च भएपछि थप गर्नुपर्ने स्थिति देखिएको प्रमुख प्रशासकीय अधिकृत मोहनप्रसाद चापागाइँले बताए। यद्यपी पालिकाको गाडी भएको विषयमा वडाका अन्य जनप्रतिनिधिहरु भने अनविज्ञ छन्। एक वडाध्यक्षले भने, हाम्रो पालिकाको आफ्नै सवारी साधन छ भन्ने बारे मलाई जानकारी छैन। प्रमुख प्रशासकीय अधिकृत चापागाइँले भने पालिकाको एउटा ल्याड क्रुजर गाडी काठमाडौंमा सञ्चालन भइरहेकाले खर्च भएको बताए। खुम्बु पासाङ ल्हामु गाउँपालिकाको वडा नम्बर १ स्थित थामडाँडासम्म मात्रै सडक ट्रयाक ओपन भएको छ। सडक ट्रयाक ओपन कार्य भइरहेकाले पालिका केन्द्रसम्म सडक पुग्न समय लाग्ने गाउँपालिकाले जनाएको छ।"
यूएसआईडी प्रमुख पावर काठमाडौं आइपुगिन्,"यूएसआईडी प्रमुख पावर केहीबेर अघि काठमाडौं आइपुगेकी हुन् । काठमाडौं : अमेरिकी अन्तराष्ट्रिय विकाश नियोग(यूएसआईडी)की प्रमुख सामन्था पावर नेपाल आइपुगेकी छन् । यूएसआईडी प्रमुख पावर केहीबेर अघि काठमाडौं आइपुगेकी हुन् । नेपाल बसाइका क्रममा उनले प्रधानमन्त्री पुष्पकमल दाहाल,परराष्ट्रमन्त्री बिमला राई पौड्याललगायत सरकारी अधिकारीहरू र नागरिक अगुवाहरूसँग भेटवार्ता गर्नेछिन्।"
"सरकारी विदा धेरै भए,पुनर्विचार गर्दैछु : प्रधानमन्त्री","काठमाडौं : प्रधानमन्त्री पुष्पकमल दाहाल प्रचण्डले सरकारी विदा धेरै भएकाले सेवा प्रवाह प्रभावित भएको र त्यसमा पुनर्विचार आवश्यक भएको बताएका छन्। मंगलबार बिहान प्रधानमन्त्री तथा मन्त्रिपरिषदको कार्यालयमा प्रजातन्त्र दिवस मूल समारोह समितिको बैठकमा बोल्दै प्रधानमन्त्रीले विदामा पुनर्विचार आवश्यक भएको बताएका हुन्। 'हाम्रा सरकारी विदाहरू धेरै भए। यसले जनताका काम गर्ने समय कम भएको छ,सेवा प्रवाहमा समस्या देखिएको छ। यसबारे पुनर्विचार आवश्यक छ भनेर हामीले मन्त्रिपरिषदमा पनि छलफल गरेका छौँ,'प्रधानमन्त्रीले भने,' गृहकार्य गरेर यसमा पुनर्विचार गर्नुपर्छ।' प्रधानमन्त्रीले प्रजातन्त्र दिवस, लोकतन्त्र दिवस, गणतन्त्र दिवसमा एकै प्रकृतिका कार्यक्रम गरिँदै आएकाले त्यसबारे समेत थप छलफल आवश्यक भएको बताए। उनले भने,'हामीले गणतन्त्र दिवस मनाउँछौँ,प्रजातन्त्र दिवस मनाउँछौँ,लोकतन्त्र दिवस मनाउँछौँ। तर,ती सबै कार्यक्रमको चरित्र एउटै छ। त्यसलाई कसरी एकीकृत गर्ने,राष्ट्रिय दिवसमा जनताको सहभागिता कसरी गर्ने भन्नेबारे पनि छलफल आवश्यक छ।' बैठकले आगामी फागुन ७ गते विविध कार्यक्रमका साथ प्रजातन्त्र दिवस मनाउने निर्णय गरेको छ। त्यसका लागि प्रधानमन्त्रीको संयोजकत्वमा मूल समारोह आयोजक समितिसमेत गठन गरिएको छ।"
गोर्खा भर्तीसम्बन्धी रिट खारेज,"काठमाडौं : सर्वोच्च अदालतले सन् १९४७ को गोर्खा भर्तीसम्बन्धी सन्धि खारेज गर्नुपर्ने माग गर्दै दायर गरिएको रिट निवेदन खारेज गरेको छ। न्यायाधीशद्वय आनन्दमोहन भट्टराई र सुष्मालता माथेमाको इजलासले मंगलबार उक्त रिट निवेदन खारेज गरेको हो। अदालतको पूर्णपाठ भने तयारी गर्न बाँकी छ। ब्रिटिस गोर्खा भूतपूर्व सैनिक संघका तर्फबाट पदमसुन्दर लिम्बू र उत्तमप्रसाद राईले गोर्खा भर्तीसम्बन्धी सन्धिको खारेज गर्न माग गर्दै २०७४ जेठ २६ गते रिट निवेदन दायर गरेका थिए। नेपाल, भारत र बेलायतबीच सन् १९४७ मा त्रिपक्षीय सन्धि भएको थियो। यसअन्तर्गत अहिले भारत र बेलायतका गोर्खा रेजिमेन्टमा नेपाली युवा भर्ती हुँदै आएका छन्। नेपाल सरकार, भारत सरकार र बेलायत सरकारसँग गोर्खा भर्ती नेपालीको हितमा नरहेको, असमान र विभेदकारी रहेको उल्लेख गर्दै उक्त सन्धि खारेजीको माग निवेदनमा थियो।"
भारतीयलाई नेपाली नागरिकता दिन खोज्ने वडाध्यक्ष र वडासचिव पक्राउ,"जनकपुरधाम : नक्कली बुबाआमा खडा गरेर नेपाली नागरिकता लिन खोज्ने युवकलाई प्रहरीले पक्राउ गरेको छ। महोत्तरीमा आफ्ना मामा माइजुलाई बुवाआमा बनाएर नेपाली नागरिकता लिन खोजेका भारतको बिहार राज्यको सीतामढी जिल्लाको मानिकचौक पश्चिमी पञ्चायत१० का १८ वर्षीय आकाशकुमार साह पक्राउ परेका सहायक प्रमुख जिल्ला अधिकारी उपेन्द्र न्यौपानेले बताए। महोत्तरी जिल्लाको मनरासिस्वा नगरपालिका९ बस्ने मामा राजकिशोर साह र माइजु उर्मिला देवी साहलाई बुवाआमा बनाएर सोमबार नागरिकता लिन जिल्ला प्रशासन कार्यालय महोत्तरीमा पुगेका साहलाई नायब सुब्बा भरत यादवले नागरिकता बनाउनु अगाडि शंका लागेर सोधपुछ गर्दा उनी भारतीय नागरिक रहेको भेटिएपछि पक्राउ गरिएको हो। आइतबार जिल्ला प्रशासन कार्यालयमा आएका आकाशको भारतीय शैक्षिक प्रमाणपत्र देखेपछि कर्मचारीले नागरिकता दिएका थिएनन्। उनका बुवा बनेर आएका मामा राज किशोरलाई सनाखत गराई सोमबार नागरिकता दिने भनी फर्काएका थिए। तर, सोमबार दिउँसो २ बजे नागरिकता लिन आउँदा नासु भरत यादव सहितको कर्मचारी टोलीले उनीसँग आवश्यक सोधपुछ गर्दा उनी भारतीय नागरिक ठहरिएपछि तत्कालै पक्राउ गरिएको थियो। उनी पक्राउ परेपछि उनलाई नागरिकताका लागि सिफारिस गर्ने वडाध्यक्ष शशिभूषण झा र जन्मदर्ता बनाउने वडा सचिव धर्मेन्द्र कुमार लाललाई पनि जिल्ला प्रशासनले फोन गरेर बोलाएपछि उनीहरु पनि जिल्ला प्रशासन कार्यालयमा आएका थिए। आकाशले फर्जी रुपमा बुवा आमाको नाम कम्प्युटर माध्यमबाट स्क्यान गरेर माध्यमिक परीक्षाको नक्कली भारतीय शैक्षिक प्रमाण पत्र बनाएर मामा र माइजुको नाम बुवा आमाको महलमा लेखेर ल्याएका छन्। उनको जन्मदर्तामा मामा माइजुलाई बुवा आमा बनाएर यही माघ ४ गते मनरासिस्वा नगरपालिका९ बाट जन्मदर्ता प्रमाणपत्र जारी भएको भेटिएको छ। उनको शैक्षिक प्रमाणपत्रमा जन्ममिति ईसं २००५ जनवरी १ कायम गरिएको छ। जन्मदर्ता प्रमाणपत्रमा जन्ममिति २०६१ पुस १७ गते कायम गरिएको छ। जिल्ला प्रशासन कार्यालय महोत्तरीले नेपाली नागरिकता प्रमाणपत्र लिन खोजेका युवक आकाश, नागरिकता बनाउन सिफारिस गरेका वडाध्यक्ष शशिभूषण झा र जन्मदर्ता बनाउने वडा सचिव धमेन्द्र कुमार लाल तीनै जनालाई कार्यालयको मुद्दा शाखामा राखेर आवश्यक बयान लिएर आवश्यक कारबाहीका लागि गएराति नै जिल्ला प्रहरी कार्यालयमा पठाइएको सहायक प्रजिअ न्यौपानेले बताए।"
उचित मूल्य नपाएपछि किसानले अण्डा र कुखुरा सडकमा फाले,"झापा : उचित मूल्य नपाएर चितवनका किसानहरूले सडकमा तरकारी फालेर प्रदर्शन गरेको घटना सेलाउन नपाउँदै झापाका किसानहरूले सोही किसिमको विरोध प्रदर्शन गरेर सरकारको ध्यानाकर्षण गराएका छन्। झापाका किसानहरूले मंगलबार पूर्व पश्चिम राजमार्गअन्तर्गत बिर्तामोडको मुक्ति चोकमा अण्डा र जिउँदै कुखुरा फ्याँकेर विरोध प्रदर्शन गरेका हुन्। उत्पादित वस्तुको उचित बजार मूल्य नपाएको आक्रोशमा झापाका किसानहरूले 'उत्पीडित किसानहरूको विरोध कार्यक्रम सफल गरौँ' भन्दै २० कार्टुन अण्डा र एक हजार लेयर्स जातको कुखुरा राजमार्गमा फ्याँकेर विरोध जनाएका थिए। हाल नेपाली बजारमा एउटा अण्डाको मूल्य १५ रुपैयाँ रहेको छ। किसानहरूले एउटा अण्डा उत्पादन गर्न ११२० रुपैयाँ खर्च गर्छन्। तर, बिचौलियाले ८ रुपैयाँ नाफा माग्ने गरेकाले यहाँका किसानहरू व्यवसाय छाडेर पलायन हुने अवस्था सिर्जना भएको किसान भरत चौलागाईंले गुनासो पोखे। अहिले बैंक तथा वित्तीय संस्थाबाट लिएको ऋणको ब्याज बढेर तनाव छ, उनले भने, बिहान उठ्ने बित्तिकै बैंकबाट फोन आउँछ, नाफा जति सबै बिचौलिया दिएर ठिक्क छ, अनि ऋणको ब्याज कहाँबाट तिर्नु र परिवार कसरी पाल्नु। बिचौलिया मोटाउने र किसान मर्ने स्थिति आए आयो, उनले भने। तीनै तहका सरकारले किसानहरूको मार्का र समस्याप्रति चासो नदेखाउँदा आन्दोलित बन्नु परेको विरोध कार्यक्रममा सहभागी किसानहरूले बताए। उनीहरूको एउटै स्वर छ, कृषि कर्जामार्फत चार प्रतिशतमा लिएको कर्जा अहिले बढेर ९ प्रतिशतको भइसकेको छ, तर सरकार किसानलाई जोगाउन पहल गर्दैन। हामीप्रति सरकारलाई चासो नभएकाले सरकारको ध्यानाकर्षण गराउन यो आन्दोलन गरेका हौँ। किसानहरू सडकमा अण्डा र कुखुरा त्यसै छाडेर फर्केका थिए। किसानहरूले सुँगुर र कुखुराको मासुले पनि उचित मूल्य नपाएको गुनासो छ। दूधमा पनि बिचौलियाले चलखेल गरेर उनीहरूले घाटा खेप्दै आएको छ। खुला सीमाका कारण अवैध रूपमा भित्रिने कुखुराको मासु, अण्डा र चल्लाका कारण पनि उनीहरू मारमा परेका छन्। यसअघि जिल्लाका कुखुरापालक किसानहरू संगठित भएर सीमा नाकाबाट अवैध रूपमा भित्रिने कुखुरा, अण्डा तथा चल्ला आफै नियन्त्रणमा लिएर सुरक्षाकर्मीलाई बुझाएका थिए। सुरक्षाकर्मीले गर्नुपर्ने काम किसानहरूबाट सम्भव भएन। त्यो अभियान सफल नहुँदा पनि उनीहरू थप मर्कामा परेका हुन्।"
बालिकाको हत्याका आरोपी साहलाई जन्मकैदको सजाय,"महोत्तरी : बालिकालाई अपहरण गरी हत्या गरेको भन्दै महोत्तरी जिल्ला अदालतले बर्दिबास१४ का अरुणकुमार साहलाई जन्मकैदको सजाय सुनाएको छ। २ वर्षअगाडि स्थानीय सादम आलमकी ६ वर्षीय छोरी गुलावसा खातुनलाई अपहरण गरी हत्या गरेका उनलाई अदालतले सो सजाय तोकेको हो। न्यायाधीश रामचन्द्र खड्काको एकल इजलाशले साहलाई दोषी ठहर गर्दै जन्मकैदको फैसला सुनाएको हो। पीडितलाई एक लाख रुपैयाँ क्षतिपुर्ति उपलब्ध गराउनका लागि समेत आदेश दिएको अदालतका स्रेस्तादार मदनप्रसाद जयसवालले बताएका छन्। साहमाथि अपहरण, जबर्जस्ती करणी र कर्तव्य ज्यानको मुद्दा लगाइएको स्रेस्तादार जयसवालले जानकारी दिएका छन्। साह पुर्पक्षकै क्रममा जेलमा रहेका उनलाई अदालतले जन्मकैदको सजाय सुनाइएको हो। २०७६ मंसिर ७ गतेका दिन शुभम् बस्तीबाट खातुन बेपत्ता भएकी थिइन्। घरबाट विद्यालय जानका लागि निस्किएकी बालिका खातुनको शव भोलिपल्ट साहको नै घर नजिक बोरामा प्याक गरी फ्याँकिएको अवस्थामा फेला परेको थियो। घरमै किराना पसल सञ्चालन गर्दै आएका साहले कोही नभएको मौका छोपी बालिकालाई अपहरण गरे। त्यसपछि रातिको सुनसान समयमा बालिकाको घरभित्रै हत्या गरे। बालिकाको शव घरनजिकै झाँडीमा आफूले फालिएको साहले प्रहरीसमक्ष वयान दिएका छन्। बालिका खातुनको शव मध्यराति क्षतविक्षत अवस्थामा भेटिएको थियो। त्यसपछि दोषीलाई प्रहरीले उम्काउन खोजेको भन्दै बर्दिबासका स्थानीयले आन्दोलन चर्काएका थिए। आन्दोलन नियन्त्रणमा लिन प्रहरीले दर्जनौँ राउन्ड गोली चलाएको थियो। सोही क्रममा स्थानीय सञ्जय भनिने बुद्धिराज न्यौपानेको मृत्यु भएको थियो। त्यसपछि २०७७ साल जेठ २ गतेका दिन अरुणकुमार साह विरुद्ध जिल्ला अदालत महोत्तरीमा मुद्दा दर्ता भएको थियो।"
अवस्था ठीक नभएका सवारी चलाउने २१ चालकलाई कारबाही,"काठमाडौं : अवस्था ठीक नभएका सवारी चलाउने २१ चालकलाई ट्राफिक प्रहरीले कारबाही गरेको छ। काठमाडौंको कलंकीमा मंगलबार गरिएको विशेष चेकिङका क्रममा यान्त्रिक अवस्था ठीक नभएका २१ वटा सवारी साधनका चालकलाई ट्राफिक प्रहरीले कारबाही गरेको हो। काठमाडौं उपत्यका ट्राफिक प्रहरी कार्यालयबाट प्रहरी नायव उपरीक्षक अनिलकुमार उप्रेतीको कमाण्डमा दक्ष तालिम प्राप्त प्राविधिक सहितको टोलीले कलंकीमा १ सयभन्दा बढी सवारी साधन चेक गरेको थियो। जसमा हेण्डब्रेक ठीक नभएका, टायर धेरै घिस्रिएका लगायत सवारी साधनका चालक कारबाहीमा परे।"
"भ्यालेन्टाइन सप्ताह सुरु, आज 'रोज डे'","काठमाडौं : फेब्रुअरी महिना प्रेमको महिना हो। आजबाट ७ दिन प्रेमीहरु एकआपसमा प्रेम साटासाट गर्द्छन्। 'रोज डे' भ्यालेन्टाइन सप्ताहको पहिलो दिन हो। यो दिन जोडीहरूले एकअर्कालाई गुलाबको फूल दिन्छन् । हिजोआज टाढा भएर भेटेर गुलाब दिन असमर्थ हुनेले म्यासेजमार्फत शुभकामना दिएर पनि मनाउने गर्छन्। 'रोज डे' मनाउनुको कारण गुलाबको फूललाई प्रेमसँग जोडेर हेर्ने परम्परा हो। रातो गुलाबलाई प्रेमको प्रतीक मानिन्छ। पुस्तक, चलचित्र, गीत र इतिहासमा समेत गुलाबलाई प्रेमको प्रतीक मानिएको छ। भ्यालेन्टाइन सप्ताहको सुरुवात गुलाफ दिएर हुन्छ। भिक्टोरियन र रोमीहरूले पनि गुलाबले आफ्नो प्रेम व्यक्त गर्थे भन्ने विश्वास गरिन्छ। हरेक वर्ष फेब्रुअरी १४ मा प्रणय दिवस (भ्यालेन्टाइन डे) मनाइँदै आएको छ । त्यसअघिका ६ दिन अर्थात भ्यालेन्टाइन सप्ताहमा पहिलो दिन फेब्रुअरी ७ रोज डे, फेब्रुअरी ८ प्रपोज डे, फेब्रुअरी ९ चकलेट डे, फेब्रुअरी १० टेडी डे, फेब्रुअरी ११ प्रमिस डे, फेब्रुअरी १२ हग डे, फेब्रुअरी १३ किस डे र फेब्रुअरी १४ मा भ्यालेन्टाइन डे मनाइन्छ। यस्तो छ इतिहास विशेषतः युवायुवतीबीच प्रख्यात छ, प्रणय दिवस। यो दिवस पादरी सेन्ट भ्यालेन्टाइनको बलिदानीसँग सम्बन्धित छ। तत्कालीन रोमनको सम्राट क्लाउडियस द्वितीयलाई आफ्ना सैनिकहरू प्रेम र विवाहमा लागे भने सैनिक सेवा प्रभावित हुन्छ भन्ने डर थियो। त्यसैले आफ्नो राज्यमा प्रेम गर्न निषेध गरेका थिए। सोही राज्यका सन्त पादरी भ्यालेन्टाइनले सम्राट्को निर्णय धर्मविरुद्ध हो भन्ने मान्थे। उनलाई अनुशासनको दायराभित्र हुने प्रेम र आकर्षणमा ईश्वर पनि खुसी हुन्छन् भन्ने लाग्थ्यो। त्यसैले भ्यालेन्टाइनले युवायुवतीलाई प्रेम गर्न प्रेरित गर्दै सामूहिक विवाह कार्यक्रम सम्पन्न गरे। आफ्नो आदेश नमानेको निहुँमा पादरी सन्त भ्यालेन्टाइनलाई सम्राट्ले ईपू २७० को १४ फेबु्रुअरीका दिन मृत्युदण्ड दिए। उनै पादरीको सम्झनामा यो दिनलाई प्रणय दिवसको रूपमा मनाउने चलन सुरु भयो। जसले प्रेमका लागि जीवन उत्र्सग गरे। जब भ्यालेन्टाइन मारिने निश्चित भयो, उनले आफ्नो श्रीमती जुलियाको नाममा पत्र लेखे। पत्रको अन्तिममा उनले तिम्रो भ्यालेन्टाइन लेखेका थिए। उनको चिहान वरपर उनकी श्रीमतीले अल्मोन्डको बिरुवा रोपेकी थिइन्। अल्मोन्डको बिरुवालाई आज पनि प्रेमको प्रतीकको रूपमा लिइन्छ।"
लुकाइछिपाइ लैजान लागेको भारतीय रूपैयाँसहित एकजना पक्राउ,भिस्तारा एयरको उडानबाट मुम्बइ जान लागेका मोतियारी जिल्लाका बसुरिद्धिन कमरुद्धिन अन्सारीलाई विमानस्थल प्रहरीले पक्राउ गरेको हो। काठमाडौं : प्रहरीले त्रिभुवन अन्तर्राष्ट्रिय विमानस्थलबाट लुकाइछिपाइ भारतीय रूपैयाँ लैजान खोज्ने एकजनालाई पक्राउ गरेको छ। मंगलबार अपरान्ह भिस्तारा एयरको उडानबाट मुम्बइ जान लागेका मोतियारी जिल्लाका बसुरिद्धिन कमरुद्धिन अन्सारीलाई विमानस्थल प्रहरीले पक्राउ गरेको हो। बयानका क्रममा उनले रकमको स्रोत खुलाउन सकेनन्। जाँचका क्रममा उनको साथबाट २ लाख २० हजार भारतीय रुपैयाँ बरामद भएको थियो। उनलाई थप अनुसन्धानका लागि राजस्व अनुसन्धान विभाग पठाएको प्रहरीले जनाएको छ।
परराष्ट्रमन्त्री र युएसएआइडीका प्रशासकबीच भेटवार्ता,"काठमाडौं : परराष्ट्रमन्त्री डा विमला राई पौड्यालसँग अन्तर्राष्ट्रिय विकासका लागि अमेरिकी नियोग (युएसएआइडी)का प्रशासक सामन्था पावरले भेटवार्ता गरेका छन्। मन्त्रालयमा आज भएको भेटमा उनीहरूबीच नेपाल र संयुक्त राज्य अमेरिकाबीचको अभिरुचिका विविध विषयमा छलफल भएको परराष्ट्र मन्त्रालयले जनाएको छ। भेटवार्तामा अमेरिकी सहयोग मिलेनियम च्यालेन्ज कर्पोरेसन (एमसीसी) कार्यान्वयन, जलवायु परिवर्तन, नेपाललाई अतिकम विकसित मुलुक (एलडीसी)बाट स्तरोन्नति गरिएपछि प्रदान गरिने सहयोगलगायतका विषयमा छलफल भएको थियो। भेटमा परराष्ट्रमन्त्री पौड्यालले अमेरिकी सरकारले नेपाललाई गर्दै आएको सहयोगप्रति आभार व्यक्त गरेकी थिइन् भने प्रशासक पावरले अमेरिकी सरकारका तर्फबाट गरिने सहयोगमा थप वृद्धि गरिने प्रतिबद्धता जाहेर गरिन्। दुई दिने नेपाल भ्रमणमा आएकी प्रशासक पावरले युएसएआइडीकी १९औँ प्रशासकका रूपमा सन् २०२१ को मे ३ तारिखमा पदभार ग्रहण गरेकी हुन्। उनले विश्वका अग्रणी अन्तर्राष्ट्रिय विकास निकाय र यसअन्तर्गत विश्वभर रहेका १० हजारभन्दा धेरै कर्मचारीको नेतृत्व गर्दै आएकी छिन्। उनी सन् २०१३ देखि २०१७ सम्म संयुक्त राष्ट्र संघका लागि २८औँ अमेरिकी स्थायी प्रतिनिधिका रूपमा सेवारत थिइन्। प्रशासक पावर सन् २००९ देखि २०१३ सम्म अमेरिकाको राष्ट्रिय सुरक्षा परिषद्की कर्मचारी भई राष्ट्रपतिका विशेष सहायकका रूपमा र बहुपक्षीय मामिला तथा मानव अधिकारसम्बन्धी वरिष्ठ निर्देशकका रूपमा पनि कार्यरत रहेकी थिइन्।"
मोटरसाइकल दुर्घटनामा एक युवकको मृत्यु,सोलुखुम्बु : सोलुखुम्बुमा मोटरसाइकल दुर्घटना हुँदा एक युवकको मृत्यु भएको छ। मृत्यु हुनेमा माप्यदूधकोशी गाउँपालिका४ का २१ वर्षीय हेमकुमार राई रहेको जिल्ला प्रहरी कार्यालय सोलुखुम्बुले जनाएको छ। प्रहरी निरीक्षक रामकिशोर शाहका अनुसार आज (मंगलबार) दिउँसो १२:२० बजे माप्यदुधकोशी४ को काँकुबाट बासा जाँदै गरेको बा ४४ प २६१९ नम्बरको मोटरसाइकल रमिते डाँडामा दुर्घटना भएको हो। दुर्घटनामा गम्भीर घाइते भएका राईको प्राथमिक अस्पताल खास्तावमा उपचारका क्रममा मृत्यु भएको प्रहरीले जनाएको छ। उनको शरीरमा बाहिरी चोट भने नदेखिएको बताइएको छ। घटनाका विषयमा अनुसन्धान भइरहेको जिल्ला प्रहरी कार्यालय सोलुखुम्बुले जनाएको छ।
प्रेमप्रसादको १३ औं दिनको पुण्य तिथिका सहभागीले भने माग पूरा गर सरकार,"आत्मदाह गरेका प्रेमप्रसाद आचार्यका परिवार, आफन्त र सरोकारवालाले उनले उठाएका माग सम्बोधन गर्न सरकारसँग आग्रह गरेका छन्। इलाम: प्रेमप्रसाद आचार्यको १३ औं दिनको पुण्य तिथिका सहभागीले मृत्युपत्रमा उल्लेख गरेका माग पूरा गर्न सरकारलाई आग्रह गरेका छन्। उद्योग, व्यवसायको दिगोपना र व्यावसायिक वातावरण निर्माण गर्न २५ बुँदे माग सहितको मृत्यु पत्र सामाजिक सञ्जाल फेसबुकमा राखेर संघीय संसद भवन अगाडि आत्मदाह गरेका आचार्यले उठाएका मागहरू पुरा गर्न उद्यमी, व्यवसायी र परिवारले माग गरेको हुन्। आचार्यको १३औ पुण्य तिथिमा आचार्यको गृहनगर इलामको सूर्योदय नगरपालिकामा सूर्योदय नगर उद्योग वाणिज्य संघले आयोजना गरेको वर्तमान सन्दर्भमा प्रेमप्रसादले उठाएका मागहरू विषयक छलफल कार्यक्रममा आचार्यकी श्रीमती नानुका अधिकारीले प्रेमप्रसादले उठाएका माग सम्बोधन गर्न सरकारसँग माग गरिन्। अधिकारीले भनिन् मैले जुन दुःख अहिले भोग्नु परेको छ, त्यो अरु व्यवसायीले भोग्नु नपरोस् भनेर (प्रेमप्रसाद) जानु भएको छ। हामीले सरकारलाई माग पत्र बुझाएका छौ, सरकारले २१ दिनको समय मागेको छ। माग सम्बोधन गराउन सबै लाग्नु हुने छ भन्ने आश गरेको छु। प्रतिनिधि सभाका सदस्य महेश बस्नेतले प्रेमप्रसाद आचार्यले जस्तै अरुले कठोर निर्णय लिनु पर्ने अवस्था अन्त्य गर्न सरकाले उनका मागहरूलाई सम्बोधन गर्नु पर्ने बताए। नेपाल उद्योग वाणिज्य महासंघ प्रदेश न १ का अध्यक्ष टीकाराज ढकालले प्रेमप्रसाद आचार्यले आम व्यवसायीका समस्या माग मार्फत उठाएकाले ती माग सम्बोधन गराउन संघले भूमिका खेल्ने बताए। उनले भने व्यपारी व्यवसायीको अवस्था उजागर गरेर जानु भएको छ, सरकारले उहाँको मागहरू पुरा गर्नुपर्छ भन्ने महासंघको माग छ। अध्यक्ष ढकालले सरकार व्यवसायीका समस्या समाधान गर्नेभन्दा पनि राजनीतिक किचोलामा अल्झिएको बताए। उनले भने हामीले प्रधानमन्त्रीदेखि गर्भनरसम्मलाई व्यवसायीका समस्या सुनाएर समाधान गर्न आग्रह गर्दापनि सुनुवाइ भएको छैन। उनले व्यवसायी कर्जा तिर्ने अवस्थामा नरहेकाले सहुलियतको व्यवस्था गर्न सरकारले ढिला गर्नु नहुने बताए। राष्ट्रिय कृषक समूह महासंघका सस्थापक अध्यक्ष तथा खाद्यका लागि कृषि अभियानका संयोजक उद्वव अधिकारीले राज्यलाई किसान र व्यवसायीको कुरा सुनाउन प्राण आहुती नै दिनु पर्ने र त्यती हुँदा पनि कुरा सुन्ने अवस्था नरहनु दुर्भाग्य पुण रहेको बताए। दुई दसकदेखि किसानको पक्षमा आवाज उठाई रहेका अभियन्ता अधिकारीले भने नेपालमा कृषि, उद्योग, पर्यटन र युवाहरूको सम्भावना देखाएपनि सकारको चासो भने सुन्य प्राय छ। उनले स्वर्गीय आचर्यले उठाएका सवालमा लामो बहस हुन जरुरी रहेको बताए। उनले भने प्रेमप्रसादले गर्नु भएको पैरवीलाई निरन्तर उठाउनु जरुरी छ। अधिकारीले भने राज्यका अनेक अनियमितता र भ्रष्टाचारलाई पनि उजागर गर्नुभएको छ । यो गम्भीर छ। राष्ट्रिय वन पैदावार व्यवसायी संघका केन्द्रीय अध्यक्ष रोहित खड्काले व्यवसायीहरू बैंकको चर्को व्याजमा पिल्सिएको अहिलेको अवस्थामा आफ्नो घर, जग्गासमेत गुमाउन पुगेको बताए। प्रेमप्रसादले उठाएका माग सम्बोधन गराउन सबै व्यवसायी एक ढिक्का भएर अघि बढ्नु पर्ने उनको भनाइ छ। यातायात व्यवसायी मिलन क्षेत्रीले व्यवसायीको पक्षमा सरकार र बैंकको नीति नदेखिएकाले सुधारका लागि दवावा सिर्जना गर्नुपर्ने बताए। एलाईन्स फर एग्रो निन्टरप्रेनर्स सूर्योदयका सदस्य सूवास चौरासेले प्रेमप्रसाद आचार्यले उठाएका माग पुरा गर्न तीन तहको सरकारसँग बहस गर्नुपर्ने बताए। नेपाल पत्रकार महासंघका सचिव भिम चापागाईले आचार्यले आम व्यवसायीले भोगिरहेको समस्या बाहिर ल्याएको भन्दै उनका माग सम्बोधन भए सबै व्यवसायीलाई फाइदा हुने बताए। कार्यक्रममा नेकपा एकीकृत समाजवादीका नगर अध्यक्ष कमल गदाल, सूर्योदय नगरपालिका वाड न २ का वडा अध्यक्ष डिक बम्जन, सूर्योदय महिला मञ्चकी अध्यक्ष अर्मता राई, व्यवसायी लक्ष्मी प्रसाई लगायतले आचार्यको माग सम्बोधन गर्न सरकारले तदारुपता दिनुपर्ने माग गरेका छन्। सूर्योदय नगर उद्योग वाणिज्य संघका अध्यक्ष प्रमोद राईले स्वर्गिय राईका माग सम्बोध गराउन संघले सरोकारवालालाई निरन्तर दवाव दिईरहने बताए । उनले भने आचार्यले उठाएका सवाल उद्यमी, व्यवसायीका आम सवालहरू हुन्, राज्यले तत्काल सम्बोधन गर्न थाल्नुपर्छ। आचार्यले उठाएका मागसहितको पत्र पढ्नुहोस् आत्मदाहको प्रयास अघि सामाजिक सञ्जालमा यस्तो लेखेका थिए प्रेम आचार्यले मृतक प्रेमप्रसादकी पत्नी नानुकाले प्रहरीमा दिइन १२ कसुरदारविरुद्ध उजुरी"
पाँचथरमा लडेर दुई जनाको मृत्यु,पाँचथरमा भीर र रुखबाट लडेर दुई जनाको मृत्यु भएको छ। फिदिम : पाँचथरमा भीर र रुखबाट लडेर दुई जनाको मृत्यु भएको छ। फिदिम नगरपालिका१३ लुङरुपाका ३८ वर्षीय मनोज नेम्बाङ र कुम्मायक गाउँपालिका३ का ३९ वर्षीय गजेन्द्र सम्बाहम्फेको लडेर मृत्यु भएको हो। प्रहरीका अनुसार सोमबार साँझ फिदिम७ लाङ्लापाको भीरबाट लडेर नेम्बाङको मृत्यु भएको हो। फिदिम५ मा रुखबाट लडेर गम्भीर घाइते भएका सम्बाहम्फेको उपचारका क्रममा पाँचथर अस्पतालमा मृत्यु भएको हो। कुम्मायक गाउँपालिका५ रानिगाउँमा स्थायी घर भएका सम्बाहम्फे फिदिम५ का राजकुमार तुम्बापोको घरमा कामदारका रूपमा बस्दै आएका थिए।
रुकुम पश्चिममा १९ जना फरार अभियुक्त पक्राउ,"जाजरकोट : जिल्ला प्रहरी कार्यालय रुकुम पश्चिमले १९ जना फरार अभियुक्तलाई पक्राउ गरेको छ। विभिन्न मुद्दामा अदालतबाट दोषी ठहर भएर फरार रहेका १९ जनालाई पक्राउ गरिएको हो। प्रहरीका अनुसार पक्राउ परेकाहरूमध्ये २०६५ साल साउन १६ मा कर्तव्य ज्यान मुद्दामा फरार रहेका जिल्लाको मुसिकोट नगरपालिका१ का अकबिर भनिने अतिराम ओली सबैभन्दा पुरानो मुद्दामा पक्राउ परेका छन्। उनी विरुद्ध २०७५ साल फागुन ८ गते सर्वोच्च अदालतले २० वर्ष कैदको फैसला गरेको थियो। रुकुम अदालतले २०६९ असोज २१ मा गाली बेइज्जती मुद्दामा दोषी ठहर गर्दै फैसला गरेपछि फरार रहेकी मुसीकोट नगरपालिका१ की हिमन्ती रावललाई पनि पक्राउ गरिएको छ। प्रहरीका अनुसार पक्राउ पर्नेहरूमा कर्तव्य ज्यानमा फरार रहेका एक, सम्बन्धबिच्छेद मुद्दाका चार, लागूऔषध मुद्दामा एक, बैकिङ कसुरका एक, गाली बेइज्यती मुद्दाका एक, जालसाजी मुद्दाका दुई र लुटपिट तथा कुटपिट मुद्दाका चार जना रहेका छन्। नाता कायम मुद्दामा एक, जबरजस्ती करणीमा एक, बालविवाहमा एक, सवारी ज्यान मुद्दामा एक र केही सार्वजनिक अपराधको मुद्दामा उनीहरू पक्राउ परेका हुन्। प्रहरी निरीक्षक राजीव श्रेष्ठका अनुसार पक्राउ परेकाहरूबाट २१ वर्ष आठ महिना २१ दिन जम्मा कैद र सात लाख ५३ हजार ६६६ रुपैयाँ जरिवाना असुल गरिएको छ।"
चुडामणि शर्माविरूद्धको मुद्दामा साक्षी झिकाउने विशेष अदालतको आदेश,"करिब ५ वर्षपछि न्यायाधीश श्रीकान्त पौडेल,यमुना भट्टराई र शालिग्राम कोइरालाको संयु्क्त इजलासले यस्तो आदेश दिएको हो। काठमाडौं : विशेष अदालत काठमाडौंले आन्तरिक राजस्व विभागका तत्कालीन महानिर्देशक चुडामणि शर्माविरूद्ध मुद्दामा साक्षी झिकाउने आदेश दिएको छ। करिब ५ वर्षपछि न्यायाधीश श्रीकान्त पौडेल,यमुना भट्टराई र शालिग्राम कोइरालाको संयु्क्त इजलासले यस्तो आदेश दिएको हो। अब म्यादपत्र गएपछि साक्षी अदालतमा हाजिर हुनेछन्। अदालतले उनीहरूको बकपत्र लिनेछ। बकपत्र लिएपछि पुन: पेसी तोकिनेछ। कर फर्छ्यौट आयोगका पदाधिकारी रहेका शर्मासहित अध्यक्ष लुम्बध्व महत र सदस्य उमेशप्रसाद ढकालविरूद्ध करिब ११ अर्ब भ्रष्टाचारको आरोपसहित २०७४ साल साउन १ गते विशेष अदालतमा मुद्दा दायर भएको थियो। कर फर्छ्यौट आयोगमा परेका निवेदनका आधारमा व्यापारीहरूलाई छुट दिँदा भ्रष्टाचार गरेको पाइएपछि अख्तियार अनुसन्धान आयोगले शर्मालाई पक्राउ गरेको थियो। सार्वजनिक पदमा रहँदा ४ करोड २९ लाख ५३ हजार एकसय २४ रूपैयाँ स्रोत नखुलेको सम्पत्ती आर्जन गरेको भन्दै अख्तियारले २०७४ माघ १५ गते अर्को मु्द्दा दायर गरेको थियो। कर फछ्यौट आयोगबाट २० अर्ब रुपैयाँ उन्मुक्ति दिएको,कर निधारण गर्दा भष्टाचार गरेको तथा एनसेल बिक्री करमा छुटको लबिङलगायत उनीमाथि आरोप छ।"
काठमाडौं महानगरले भत्कायो मैतीदेवीस्थित प्रहरी बिट (तस्बिरसहित),महानगरभित्र अवैध संरचना भत्काउने अभियानअन्तर्गत प्रहरी बिट भत्काएको महानगरले जनाएको छ। काठमाडौं :काठमाडौं महानगरपालिकाले मैतिदेवीस्थित प्रहरी बिट भत्काएको छ। महानगरको डोजरले प्रहरी बिट भत्काएको हो। महानगरभित्र अवैध संरचना भत्काउने अभियानअन्तर्गत प्रहरी बिट भत्काएको महानगरले जनाएको छ। मैतीदेवी चोकमा सडक र फुटपाथमा अवरोध हुनेगरी भवन सञ्चालनमा थियो। मंगलबार बिहान महानगरको टोलीले सामान सार्न लगाएर भवन भत्काएको हो। भवनकै कारण सो सडकमा पैदलयात्रुलाई आवतजावतमा समस्या भएको थियो।
किसान संघर्ष समितिले गरायो आयोगको ध्यानाकर्षण,"काठमाडौं : तरकारी तथा कृषिजन्य वस्तुको उचित मूल्य प्राप्त नभएको भन्दै किसान संघर्ष समितिले राष्ट्रिय किसान आयोगको ध्यानाकर्षण गराएको छ। समितिका संयोजक लेखनाथ भुसालले आयोगलाई आज ज्ञापनपत्र बुझाएका छन्। संयोजक भुसालले आयोगका सदस्य टेकबहादुर बोगटीलाई ज्ञापनपत्र बुझाएका हुन्। तरकारी तथा पशुजन्य उत्पादनलाई सरकारी निकायबाट संरक्षण प्राप्त नभएको र भारतीय बजारबाट तरकारी तथा कृषिजन्य वस्तुको आयात नरोकेको ज्ञापनपत्रमा उल्लेख छ। उनले किसानको सूचीकरण, वर्गीकरण एवं परिचयपत्र वितरण तथा क्षेत्रफलका आधारमा अनुदान दिने नीति निर्माण तथा कृषिलाई औधोगिकीकरण गर्नुपर्ने, तरकारी तथा कृषि उपजको लागत मूल्यका आधारमा समर्थन मूल्य निर्धारण गर्नुपर्ने, रासायनिक मल, बीउ, बिजन र विषादी सर्वसुलभ तथा समयमै उपलब्ध गराउनुपर्ने, बाँझो जमिनमा अनिवार्य खेती गर्न लगाउन कडा कानुन बनाउनुपर्नेलगायत माग समितिले राखेको छ। ज्ञापनपत्र बुझ्दै आयोगका सदस्य बोगटीले संघर्ष समितिले पेस गरेको माग समाधानका लागि पहल गरिने बताए। कार्यक्रममा कृषि ज्ञान केन्द्र चितवनका प्रमुख युवराज पाण्डेले किसानका मागबारे केन्द्रको ध्यानाकर्षण भएको बताए। किसान आयोगका सदस्यसचिव दुर्गाप्रसाद पण्डितले गुनासा आयोगको निःशुल्क टोल फ्री नं १६६००१०६१८२ मा सिधै सम्पर्क गरी पठाउन किसानलाई आग्रह गरे।"
पोलका तार व्यवस्थित गर्न सिद्धार्थनगरको सात दिने अल्टिमेटम,"भैरहवा : रुपन्देहीको सिद्धार्थनगर नगरपालिका (भैरहवा) क्षेत्रमा नेपाल टेलिकम र नेपाल विद्युत प्राधिकरणको पोलमा टाँगिएका तारहरू व्यवस्थित गर्न नगरपालिकाले सात दिने अल्टिमेटम दिएको छ। नगरपालिकाले सम्बन्धित कार्यालयहरूलाई पत्रचार गरेर अल्टिमेटम दिएको हो। पोलमा यत्रतत्र टाँगिएका इन्टरनेट, विद्युत र टेलिकमका तारले नगरको सौन्दर्यमा प्रभाव परेको र बजार क्षेत्रसमेत कुरुप देखिएकाले यसको व्यवस्थित गर्न अनुरोध गरिएको नगरपालिकाका प्रमुख इश्तियाक अहमद खानले बताए। पोलमा सम्बन्धित कार्यालयले वर्षौदेखि यत्रतत्र तार टांग्दै आएको तर व्यवस्थित गर्नेतर्फ चासो नदेखाउँदा सहर नै कुरुप देखिएको छ। उक्त तारमा चराले गुँड समेत बनाउने गरेको छ। 'क्लिन, ग्रीन र इको फ्रेन्डली सिटी बनाउने हाम्रो अभियान नै हो, सिद्धार्थनगर नगरपालिकाका प्रमुख इश्तियाक अहमद खानले भने, सोही अभियानअन्तर्गत नै पोलमा यत्रतत्र टाँगिएका तारहरू पनि व्यवस्थित गर्न लागिएको हो।"
नगरपालिकामा मौसम उपकरण जडान,"महोत्तरी : गौशाला नगरपालिका कार्यालयमा मौसम उपकरण जडान गरिएको छ। सोमबार दिउँसो नगरपालिकाको कार्यालयमा मौसमसम्बन्धी सम्पूर्ण जानकारी गराउने उद्देश्यले सो उपकरण जडान गरिएको हो। उक्त प्रविधिले यस क्षेत्रको मौसमसम्बन्धी सम्पूर्ण जानकारी दिने नगरपालिकाले जनाएको छ। यसले बाहिरी र भित्रिको तापक्रम, वर्षाको मात्रा, प्रकाशको अवस्था, वायुको दिशा, प्रवेग र चाप, मौसमको पूर्वानुमान तथा जलवायु परिवर्तनबारे सूचना प्रवाह गर्ने नगरपालिकाका सूचना अधिकृत रन्जित वर्माले जानकारी दिए। यसले नगरपालिकाको जलवायु परिवर्तन तथा वातावरण संरक्षणसँग सम्बन्धित योजना तथा कार्यक्रम तर्जुमा गर्न विशेष मद्दत पुग्ने अपेक्षा गरिएको सूचना अधिकृत बर्माले बताएका छन्। आकस्मिक रूपमा हुने गरेको जलवायु परिवर्तनबाट हुने मानवीय तथा भौतिक क्षति न्यूनीकरण गर्न तथा विपद व्यवस्थापनमा समयमै आवश्यक तयारी गर्नसमेत सहज हुने नगरपालिकाले अपेक्षा गरेको छ।"
मानव बेचबिखनमा संलग्न प्रतिवादी पक्राउ,काठमाडौं : मानव बेचबिखनमा संलग्न रही फरार रहेका प्रतिवादी पक्राउ परेका छन्। पक्राउ पर्नेमा सिन्धुपाल्चोकको जुगल गाउँपालिका५ की कविता घिमिरे रहेकी छिन्। मानव बेचबिखन गरेको आरोपमा सिन्धुपाल्चोक जिल्ला अदालतले २०६९ मंसिर ११ गते १३ वर्ष ७ महिना २० दिन कैद र ५० हजार जरिवानाको फैसला गरेको थियो। जिल्ला प्रहरी कार्यालय सिन्धुपाल्चोकबाट खोजीका लागि अनुरोध आएपछि मानव बेचबिखन अनुसन्धान ब्यूरोबाट खोजतलास गर्ने क्रममा माघ २३ गते काठमाण्डौ महानगरपालिका३२ जडिबुटीबाट उनलाई पक्राउ गरिएको हो।
सडक स्तरोन्नतिमा भ्रष्टाचारको आरोपमा ६ जनाविरूद्ध मुद्दा,"अख्तियार दुरुपयोग अनुसन्धान आयोगले सल्यान कालिमाटी सव डिभिजन वन कार्यालयका फरेष्टरसहित ६जनाविरूद्ध भ्रष्टाचार मुद्दामा आरोप पत्र दायर गरेको छ। काठमाडौं :अख्तियार दुरुपयोग अनुसन्धान आयोगले सल्यान कालिमाटी सव डिभिजन वन कार्यालयका फरेष्टरसहित ६जनाविरूद्ध भ्रष्टाचार मुद्दामा आरोप पत्र दायर गरेको छ। आयोगले सव डिभिजन वन कार्यालयका फरेष्टर जय पृथ्वीराज बुढाथोकी,सहायक वन अधिकृत मनोज शर्मा लम्साल,सामुदायिक वन उपभोक्ता समूह कालिमाटी ३ का अध्यक्ष भीमबहादुर कवर,कोषाध्यक्ष जुद्ध कुमारी वली र सचिव वली खासु मगर र दुर्गा ट्रेडर्स एन्ड सप्लार्यस बबई गाउँपालिका ४ का दाङका संचालक दुर्गाप्रसाद वलीविरूद्ध ७ लाख रूपैयाँ भ्रष्टाचार गरेको आरोपमा मंगलबार विशेष अदालत काठमाडौंमा आरोप पत्र दायर गरेको हो। तुल्सीपुर पुरन्धारा  बोटेचौर सडक खण्ड स्तरोन्नतिको क्रममा हटाइएको महिला सामुदायिक वन उपभोक्ता समूह कालिमाटी ३ को वन क्षेत्रभित्र रूख कटान मुछान गरी विक्री वितरणमा अनियमितता गरेको पाइएकाले उनीहरूविरूद्ध भ्रष्टाचार मुद्दा दायर गरेको अख्तियारका प्रवक्ता श्यामप्रसाद भण्डारीले जानकारी दिए।"
सडकको पार्किङ हटाउँदै पोखरा महानगर,"सडकमा बढिरहेको सवारीको चापसँगै सडक दुर्घटना बढ्ने र सवारी आवागमनमा थप कठिनाइ भएपछि महानगरपालिकाले मुख्य सहरी क्षेत्रका सडकमा पार्किङ निषेधको घोषणा गरेको थियो । पोखरा : पोखरा महानगरपालिकाको सहरी क्षेत्रमा पार्किङ व्यवस्थापन लामो समयदेखिको समस्या हो । बढ्दो सवारी चापको तुलनामा व्यवस्थित पार्किङ नहुँदा यातायात व्यवस्थापन जटिल बन्दै गएको छ । सवारी साधन सडकमै पार्किङ हुन थालेपछि यातायातमा समस्या हुन थालेको छ भने यसले दुर्घटनाको जोखिम पनि बढाएको छ । सडकमा बढिरहेको सवारीको चापसँगै सडक दुर्घटना बढ्ने र सवारी आवागमनमा थप कठिनाइ भएपछि महानगरपालिकाले मुख्य सहरी क्षेत्रका सडकमा पार्किङ निषेधको घोषणा गरेको थियो । निजी क्षेत्र,यातायात व्यवसायीलगायतको विरोधपछि सो कार्यान्वयन नभए पनि अबदेखि महानगरले खाली रहेका सार्वजनिक तथा निजी जग्गालाई सशुल्क पार्किङमा उपयोग गर्दै सडक पार्किङ हटाउने योजना बनाएको छ । यसका लागि पोखरा९ न्यूरोडस्थित पूर्णिमा सिनेमा हल विस्थापन गरी खाली रहेको जग्गामा सशुल्क पार्किङ सुरु गरिएको छ । महेन्द्रपुल, न्यूरोड, नयाँजबार, पृथ्वीचोक, चिप्लेढुङ्गालगायतका बजार क्षेत्रका खाली जमिनलाई पार्किङमा प्रयोगमा ल्याउने र सडकबाट पार्किङ हटाउने काम सुरु भएको महानगरले जनाएको छ । महानगरले सडकको पार्किङ हटाइएका क्षेत्रमा नियमित चल्ने गरी सटल बसको समेत व्यवस्था गर्ने तयारी गरेको छ । महानगर प्रमुख धनराज आचार्यले सडक पार्किङका लागि अब बोलपत्र आह्वान गर्ने र सडकमा पार्किङ गर्ने परम्पराको अन्त्य गरिने बताए । अहिले सडकमा भइरहेको पार्किङवापत कुनै शुल्क उठाएका छैनौं,'उनले भने,'अब सडकमा सवारी साधन पार्क गर्ने दिन सकिए ।' महानगर क्षेत्रमा बनेका भवनका बेसमेन्टलाई पार्किङका लागि उपयोग गर्ने योजना बनाएर भूमिगत तला खाली गर्न सुरु गरिएको छ । महानगरले सूचना जारी गरी भूइँतला खाली गर्न नगरवासीमा आग्रह गरिसकेको छ । सडकको दायाँबायाँ रहेका खाली जग्गासमेत सम्बन्धित जग्गाधनीसँगको समन्वय तथा सहकार्यमा नियमानुसार शुल्क लिने गरी पार्किङकै लागि उपयोग गरिने प्रमुख आचार्यले बताए। पोखरा सभागृह र पोखरा प्रदर्शनी केन्द्रमा अर्को व्यवस्था नभएसम्मका लागि निःशुल्क पार्किङको व्यवस्था गरिएको छ । महानगरपालिका क्षेत्रभित्रको पार्किङलाई थप व्यवस्थित बनाउनका लागि सम्बन्धित सरोकारवालासँगको छलफलसमेत जारी रहेको र कुनै पेसा व्यवसाय र वर्गलाई असर नपर्ने गरी पार्किङ व्यवस्थापन गरिने महानगरको भनाइ छ । पोखरा महानगरपालिकाले पार्किङका लागि व्यवस्थापन गरेका स्थानमा पाँच सयभन्दा बढी साना सवारीहरू र चार सयभन्दा बढी मोटरसाइकल तथा स्कुटर पार्किङ गर्नसक्ने क्षमता छ । पोखराको मुख्य बजारक्षेत्र पृथ्वी चोक, सभागृह चोक, न्यूरोड, बिपीचोक, महेन्द्र पुल, नयाँ बजार हुँदै पृथ्वीचोकसम्मको सडकमा दुई सय ५० गाडी र तीन सय ५० मोटरसाइकल पार्किङ गरेको पाइएको छ । सडकमा भइरहेको पार्किङको उपयुक्त विकल्प महानगरसँग छ, सडकमा जतिको सङ्ख्यामा सवारीसाान पार्किङ गरिएका छन्, त्यसको दोब्बर क्षमता महानगरले व्यवस्था गरेका स्थानमा छ,'प्रमुख आचार्यले भने, 'तत्काल पार्किङ हटाउँदा व्यापार व्यवसायमा असर पर्छ कि भन्ने व्यवसायी साथीको बुझाइ रहेपनि त्यसो हुँदैन ।' मुख्य बजार क्षेत्रमा आवश्यक मात्रामा पार्किङको वैकल्पिक व्यवस्था गरी सडकमा गरिने पार्किङलाई भूमिगत र सडक छेउमा रहेका खाली जग्गामा व्यवस्था गरिने पोखरा१६ का वडाध्यक्ष एवं महानगर यातायात व्यवस्थापन समितिका संयोजक अमृत शर्मा तिमिल्सिनाले बताए। उनका अनुसार हाल बजार क्षेत्रको सडकमा भइरहेको पार्किङमा राखिने सवारीको सङ्ख्यालाई पर्याप्त पुग्ने स्थानको खोजी महानगरपालिकाले गरिरहेको छ । रासस"
भक्तपुरमा मोटरसाइल दुर्घटनामा एकजनाको मृत्यु,बनेपाबाट भक्तपुरतर्फ आउँदै गरेको लु ८८ प ६२०८ नम्बरको मोटरसाइकललाई बिपरित दिशाबाट जाँदै गरेको प्रदेश २००१च ०४११ नम्बरको गाडीले ठक्कर दिँदा मोटरसाइकल चालकको मृत्यु भएको हो। भक्तपुर :भक्तपुरको सुर्यबिनायक नगरपालिका ९ पलासेमा दुर्घटनामा परी एकजनाको मृत्यु भएको छ । बनेपाबाट भक्तपुरतर्फ आउँदै गरेको लु ८८ प ६२०८ नम्बरको मोटरसाइकललाई बिपरित दिशाबाट जाँदै गरेको प्रदेश २००१च ०४११ नम्बरको गाडीले ठक्कर दिँदा मोटरसाइकल चालक काभ्रे बनेपाका १९ वर्षीय आयुष न्यौपानेको मृत्यु भएको हो । दुर्घटनामा घाइते भएका न्यौपानेलाई उपचारका लागि मध्यपुर अस्पताल ठिमी लगेको थियो। त्यहाँ उपचारका क्रममा उनको मृत्यु भएको भक्तपुर प्रहरी परिसरका एसपी प्रजित केसीले जानकारी दिए। बस र बस चालक वृत्त जगातीको नियन्त्रणमा रहेको प्रहरीले जनाइएको छ ।
जग्गाको वर्गीकरण छिटो होस् : भूमि व्यवस्था मन्त्रालय,"नापी विभागले सात सय ५३ वटै स्थानीय तहको भूउयोगको नक्सा, सोको विद्युतीय अभिलेख, तथ्याङ्क तयार गरी स्थानीय तहलाई हस्तान्तरण गरिसकेको छ। काठमाडौं : भूमि व्यवस्था, सहकारी तथा गरिबी निवारण मन्त्रालयले स्थानीय तहलाई जग्गाको वर्गीकरण यथाशक्य छिटो गर्न सुझाव दिएको छ। स्थानीय तहले जग्गाको वर्गीकरण नगरेका कारण जग्गा बेचबिखनलगायतका कारोबार र हक हस्तान्तरण हुन नसकिरहेका बेला मन्त्रालयले यस्तो अनुरोध गरेको हो। मन्त्रालयका सचिव डा दामोदर रेग्मीले जग्गाको वर्गीकरण छिटो भएमा विकासको योजनाबद्ध प्रक्रिया र जनताले भोगिरहेका समस्या समाधान गर्न महत्वपूर्ण सहयोग पुग्ने बताए। मन्त्रालयले मालपोत र नापी कार्यालयमार्फत स्थानीय तहलाई जग्गाको वर्गीकरणका लागि प्राविधिक सहयोग उपलब्ध गराउँदै आएको छ। उनले भने स्थानीय तहले सकेसम्म चाँडो जग्गाको वर्गीकरण गरिदिए भूमिसम्बन्धी आएका धेरै समस्या र गुनासा समाधन हुनेछ, प्राविधिक पक्षमा सहयोग पुर्याउन मातहतका नापी र मालपोत कार्यालयलाई निर्देशन भइसकेको छ। भूमिलाई समयमै योजनाबद्ध ढङ्गबाट अघि बनाउन नसकिएका कारण भौतिक पूर्वाधारका संरचना र सडक अव्यवस्थित हुनका साथै खेतीयोग्य जमिन नष्ट भएको मन्त्रालयको भनाइ छ। देशका उर्वरभूमिमा अन्न र तरकारीको साटो भकाभक कङ्क्रिटका घर उम्रन थालेपछि सरकारले त्यसलाई न्यूनीकरण गर्न विसं २०७२ मा भूउपयोग नीति र विसं २०७६ भूउपयोग ऐन ल्याएको हो। कृषियोग्य जग्गाको संरक्षण गर्न, खण्डीकरण नियन्त्रण, चक्लाबन्दी कार्यक्रममार्फत कृषि उत्पादन वृद्धि र खाद्य सुरक्षाको प्रत्याभूति, दिगो पूर्वाधार विकास, व्यवस्थित सहरीकण, सुरक्षित आवास, प्राकृतिक स्रोत सधानको समुचित व्यवस्थापन, विपद् जोखिम न्यूनीकरणलगायतका उद्देश्य राखेर सरकारले भूउपयोग नीति, २०७२ जारी गरेको हो। सरकारले ती नीति र ऐनका आधारमा विसं २०७९ जेठ २३ गते भूमिसम्बन्धी नियमावली जारी गरी जग्गालाई कृषि, खनिज, औद्योगिक, वनलगायत १० किसिमले वर्गीकरण गरेको छ। नियमावलीको मूल आशय भनेको वर्गीकरण गरिएको आधारमा व्यवसाय गर्ने र त्यसैका आधारमा जग्गा पास गर्ने उद्देश्य हो। जग्गाको खण्डीकरण गर्दा कृषियोग्य जमिनमा खेतीपाती र अन्य क्षेत्रलाई संरक्षण गर्न ऐन ल्याइएको छ। मुलुक सङ्घीय लोकतान्त्रिक शासन प्रणालीमा प्रवेश गरेपछि भूमिको विषय स्थानीय तहको क्षेत्राधिकारभित्र परेको छ। मन्त्रालयले सरकारले नीतिनियम बनाउने तथा त्यसको कार्यान्वयन भएनभएको अनुगमन गर्ने, उठेको राजस्व स्थानीय तह र प्रदेशमा पठाउने कार्यमा सहजीकरण गर्दै आएको छ। जग्गाको वर्गीकरण गरेको स्थानीय तहमा कित्ताकाटसम्बन्धी समस्या नरहेको बताउँदै सचिव रेग्मीले भने, वर्गीकरण नहुँदासम्म कित्ताकाट हुँदैन, त्यसैले मन्त्रालयले सबै स्थानीय तहलाई यथाशीघ्र जग्गाको वर्गीकरण गर्न अनुरोध गरेको हो। नापी विभागले सात सय ५३ वटै स्थानीय तहको भूउयोगको नक्सा, सोको विद्युतीय अभिलेख, तथ्याङ्क तयार गरी स्थानीय तहलाई हस्तान्तरण गरिसकेको छ। स्थानीय तहले सो नक्सा प्रयोग वा अद्यावधिक गरी भूउपयोगको क्षेत्र छुट्याउन सक्ने मन्त्रालयले जनाएको छ। कित्ताकाट नहुँदा लामो समयदेखि टुक्र्याएर जग्गाको बिक्री वितरण तथा अंशबण्डालगातका हक हस्तान्तणको कार्यसमेत रोकिँदै आएको छ। मुलुकका एक सयभन्दा बढी स्थानीय तहले भने जग्गाको समयमै वर्गीकरण गरेका कारण त्यस्ता पालिकामा भने कित्ताकाटको समस्या नरहेको मन्त्रालयको दाबी छ।"
माघमै फुल्यो लालीगुराँस,"वीरेन्द्रनगर : कालिकोटका वनमा माघमै लालीगुराँस फुलेको छ। फागुन चैतमा फुल्ने लालीगुराँस जलवायु परिवर्तनको असरले माघमै फुलेको कालिकोटको पचालझरना गाउँपालिका४ का हरि न्यौपानेले बताए। डिभिजन वन कार्यालय कालिकोटका अधिकृत प्रकाश देवकोटाले पहाडमा तापक्रम बृद्धि भएसँगै चैतमा फुल्ने लालीगुराँस माघमै फुलेको बताए। लालीगुँरास राष्ट्रिय फूल भए पनि संरक्षणको अभावमा मासिदै गएको पचालझरना गाउँपालिका७ अमर ऐडीले बताए। सम्बन्धित निकायले यसको उपयोगिता र महत्वका बारेमा जानकारी दिने र संरक्षणका लागि ठोस कार्ययोजना नबनाउँदा गुराँस लोप हुने अवस्थामा पुगेको उनको भनाइ छ। समुद्री सतहदेखि एक हजार तीन सय मिटरदेखि ५ हजार ६ सय मिटरको उचाइसम्ममा गुराँस पाइन्छ। कालिकोटको वन क्षेत्रमा पर्ने समुन्द्र सतहको दुई हजारदेखि ५ हजार उच्चाइसम्म पर्ने वन क्षेत्रमा विभिन्न प्रजातिका लालीगुराँस पाइने गरेको सामाजिक अभियान्ता राजेन्द्र सहकारीले बताए। रातो गाडा रंग भएको, सेतो अनि हल्का गुलाबी रंग देखिने गुराँस हाम्रा वनहरूमा पाइने गरेको उनले बताए। पहिले आठ प्रकारका लागि गुराँस पाइन्थ्यो तर हाल त्यो गुराँस हराउँदै गएको छ।"
अन्तरजातीय बिहे गर्दा सामाजिक बहिस्कार,"जहाँ जाँदा पनि पटकपटक आफूलाई धम्की आइरहेको बताएका छन्। रुकुम पूर्व : रुकुमपूर्वको सिस्ने गाउँपालिका५ खोर्सलेका १९ वर्षीय हरि बुढाथोकीले २०७८ साउनमा सिस्ने७ नाथिगार घर भएकी १७ वर्षीया एलीना बुढामगरसँग प्रेम विवाह गरेका थिए। एलीनाको हजुरआमा बिक हुन, जसलाई अझै पनि समाजमा जात खसेको (बिटालु) भन्ने प्रचलन छ। यसै कारणले हो यो परिवार अहिले आफ्नै दाजुभाइ (सन्तान)बाट जातीय विभेदको शिकार भइरहेको छ। हरिका बुवा डिलबहादुर बुढाथोकी गएको मंसिर दोस्रो हप्तातिर डाँडागाउँदङ्चेल डेरा आफ्नो दाजुभाइ (सन्तान)को शुद्धिकार्यमा संलग्न हुन गएका थिए। मृत्यु भइसकेपछि उनले कपाल खौरेर विधिअनुसार कर्म पूरा गरेका थिए। त्यहाँ उनले आफ्नो सन्तानको रीतिरिवाजअनुसार मानो रकम हाले तर त्यस दिन डिलबहादुरमाथि गाली गलौज र अभद्र व्यवहार मात्रै भएन ढुंगामुढा प्रहार गरी लखेटे र उनलाई ज्यान मार्ने धम्की दिए। डिलबहादुर भन्छन्, मैले मानो हालेर शुद्धिकार्यमा संलग्न हुनलाग्दा आफूलाई कुजात बुहारी ल्याएर कुललाई अशुद्ध गरेको भन्दै गालीगलौज भयो। मृत्यु संस्कारमा पुग्दा उनीमाथि प्रायः जसोले गालीगलौज र अभद्र व्यवहार गरी ढुंगामुढासम्म गरेका थिए। त्यहाँ खटिएका ब्राहमण तुलसी गौतमले समेत शुद्धीकार्यको गौत छुट्टै खान निर्देशन दिए। उनलाई अभद्र व्यवहार गर्नेहरू सामाजिक प्रतिष्ठामा रहेका व्यक्तिहरू समेत छन्। डिलबहादुरलाई अभद्र व्यवहार गर्ने बुद्धिजीवी वर्गकै मान्छे थिए। उनकाअनुसार रुकुमकोटका लेखापढी व्यवसायी हिमाल बुढाथोकी र त्रिज मावि छिप्रीदहका शिक्षक दामबहादुर बुढाथोकी हुन्। सिस्ने६ मुलपानीका कृष्ण बुढाथोकी, डाँडागाउँका यज्ञ बुढाथोकी, सिस्ने ५ रानिकोटका खड्कबहादुर बुढाथोकी र सिस्ने६ झिङ्रीका कालीबहादुर बुढाथोकी लगायत अन्य व्यक्तिहरू र केही महिलाहरूले पनि अभद्र व्यवहार गरेको उनले आरोप लगाएका छन्। आफ्नो बच्चा जन्मिँदा न्वारन गर्नसमेत कुनै पण्डित नआएको एलीना दुःखेसो गर्छिन्। यति मात्र होइन गत १३ माघमा झाँक्रीपानी गणेश बुढाथोकीको विवाहमा निम्तोमा भाइ हरि सामेल हुन गएका थिए। उनलाई त्यहाँ पनि अपमानित गरिएको थियो। उनलाई कुलपूजा गर्न जाँदा बहिस्कार गरेका थिए। हरिका अनुसार त्यहाँ मात्रै होइन जहाँ जाँदा पनि पटकपटक आफूलाई धम्की आइरहेको बताएका छन्।"
"जुम्लामा आगलागी, बालिकाको मृत्यु","आगलागीमा परी लोकबहादुरकी १४ वर्षीया छोरी बन्दना भण्डारीको मृत्यु भएको छ। वीरेन्द्रनगर : जुम्लाको चन्दननाथ नगरपालिका१ मा आगलागी हुँदा एक जना बालिकाको मृत्यु भएको छ। सोमबार राति १२ बजेतिर स्थानीय लोकबहादुर भण्डारीको घरमा आगलागी हुँदा एक बालिकाको आगोमा जलेर मृत्यु भएको हो। जिल्ला प्रहरी कार्यालय जुम्लाका अनुसार आगलागीमा परी लोकबहादुरकी १४ वर्षीया छोरी बन्दना भण्डारीको मृत्यु भएको छ। प्रहरी निरीक्षक यमबहादुर बुढामगरले आगलागीमा लोकबहादुर भण्डारीको पुरै घर जलेर नष्ट भएको बताए। उनका अनुसार भण्डारीकी छोरी घरको तेस्रो तलमा रहेकी र आगो नियन्त्रण बाहिर गएकाले उनलाई बचाउन नसकिएको हो। परिवारका अन्य ७ जना सदस्यहरु भने सकुशल रहेका प्रहरीले जनाएको छ। आगलागी भएको खबर पाउना साथ दमकल लिएर नियन्त्रणका लागि जनशक्ति परिचालन भए पनि घर जोगाउन नसकिएको जिल्ला समन्वय समितिका प्रमुख गौरिनन्द आचार्यले बताए। उनले भने, 'आगलागी राति भएको हुनाले नियन्त्रण गर्न समस्या भएको हो। क्षतिको एकिन विवरण आउन बाँकी छ।' के कसरी आगलागी भएको हो भन्ने विषयमा थप अनुसन्धान भइरहेको प्रहरीले जनाएको छ। पछिल्लो समय कर्णालीमा आगलागीका घटना बढिरहेका छन्। गत वर्ष तिला गाउँपालिकाको वडा नम्बर ३ मा आगलागीमा परेर एकै घरका ३ जना बालबालिकाको मृत्यु भएको थियो।"
भक्तपुरका विद्यालयमा स्यानिटेरी प्याड वितरण,"भक्तपुर नगरपालिकाबाट दुईवटा इन्जिनियरिङ कलेजसहित ८ वटा शैक्षिक संस्थाहरू सञ्चालन गरी देशभरीकै विद्यार्थीहरूलाई कम शुल्कमा गुणस्तरीय शिक्षा प्रदान गर्दै आएको छ। भक्तपुर:भक्तपुर नगरका विद्यालयमा दिवा खाजा र स्यानिटेरी प्याड वितरण गर्दै आएको नगरपालिकाले जनाएको छ । १३ औं नगरसभा उद्घाटन कार्यक्रममा नगर प्रमुख सुनिल प्रजापतिले यस्तो बताएका हुन् । उनले भक्तपुर नगरपालिकाबाट दुईवटा इन्जिनियरिङ कलेजसहित ८ वटा शैक्षिक संस्थाहरू सञ्चालन गरी देशभरीकै विद्यार्थीहरूलाई कम शुल्कमा गुणस्तरीय शिक्षा प्रदान गर्दै आएको बताए । यसवर्ष पूर्वाञ्चल विश्वविद्यालयबाट ख्वप कलेज अफ ल सञ्चालनको स्वीकृति प्राप्त गरेको जानकारी उनले गराए । स्वीकृत बमोजिम कूल ६० सिटमा भर्ना लिई बीएएलएलबीको कक्षा पनि शुरू गरिसकेको उनले जनाए । उनले भने,'अब भक्तपुरका विद्यार्थीका लागि कानुन पढ्न जिल्ला बाहिर जान पर्दैन।' नगरपालिकाद्वारा सञ्चालित कलेजहरुले उत्कृष्ट नतिजा दिन सफल भएको र अब कानुनमा पनि उत्कृष्ट परिणामको अपेक्षा उनले गरे । नगरक्षेत्रभित्र सञ्चालनमा रहेका सामुदायिक विद्यालयको भौतिक सुधारको लागि यो वर्ष ३१ वटा विद्यालयलाई प्रतिविद्यालय वार्षिक ५० हजारका दरले अनुदान,१ वटा विद्यालयलाई पुस्तकालय स्थापना तथा व्यवस्थापन,किताब खरिद र ईपुस्तकालय समेत व्यवस्था गर्न ६ लाख ५० हजार विज्ञान प्रयोगशाला निर्माणको लागि एउटा विद्यालयलाई ६लाख ५० हजार वितरण गर्ने तयारी गरेको उनले बताए । सामुदायिक विद्यालय सुधार गरी शैक्षिकस्तर वृद्धिका लागि भक्तपुर नगरपालिका निरन्तर लागिरहेको उनको भनाइ थियो । विद्यालयको शैक्षिकस्तर सुधार र आन्तरिक प्रतिस्पर्धाबाट शैक्षिक गुणस्तरमा अभिवृद्धि ल्याउन उत्कृष्ट सिकाइ उपलब्धी भएको विद्यालयलाई प्रोत्साहन अनुदान प्रतिविद्यालय २ लाख, नमूना विद्यालय सेवा अनुबन्धका आधारमा नियुक्त भएका प्रअर शिक्षकको लागि प्रोत्साहन अनुदान प्रतिविद्यालय २ लाख र नमूना विद्यालयको शैक्षिक तथा व्यवस्थापकीय योजना कार्यान्वयनको लागि कार्य सम्पादनमा आधारित अनुदान प्रतिविद्यालय ३० लाखदेखि ५० लाखसम्म उपलब्ध गराउने तयारी गरेको उनले जनाए । नगर क्षेत्रका विद्यालयस्तरीय विद्यार्थीहरूको शैक्षिक गुणस्तर कायम गर्न यस वर्षदेखि एसईई तयारी अभ्यास परीक्षा (टेष्ट परीक्षा) र गत वर्षदेखि कक्षा ५ को नगरस्तरीय वार्षिक परीक्षा सञ्चालन गरेको र कक्षा ८ को नगरस्तरीय परीक्षालाई निरन्तरता दिँदै आएको उनले जनाए । नगरसभाको उदघाटन नेपाल मजदुर किसान पार्टीका अध्यक्ष नारायणमान विजुक्छेले गरेका थिए ।"
गालीको परिणाम,"संकटमा मद्दतको जरुरत हुन्छ, गालीको होइन। मानिस भएपछि सामान्य विवेक पुर्याउनु पर्छ कि कहाँ मद्दत गर्ने अनि कहाँ गाली। एक दिनको घटना हो, एकजना सानो बालक नदीमा स्नान गर्न पुगे। नदीको किनारछेउमा पौडी खेलिरहेका ती बालकलाई हिम्मत बढ्यो। अब उनले आफूलाई नदीको बीचतिर गएर पौडिने विचार गरे। उनी क्रमशः अधिक गहिरो पानीमा पुगे। केही पर पुगेपछि उनलाई होस आयो, म त यति गहिरो नदीमा एक्लै छु। केही भइहाल्यो भने कसले बचाउला ? उनलाई आफ्नै डरले खान थाल्यो। आफू डुब्न लागेको महसुस गर्दै ती बालक ठूलो स्वरमा कराउन थाले, बचाऊ ! म डुबिरहेको छु। एकजना मानिस त्यस समयमा नजिकैको सडकमा हिँडिरहेका थिए। बालकले कराएको सुनेर उनी दौडिँदै नदीको छेउमा आयो। बालकको ज्यान संकटमा परेको उनले बुझे, देखे पनि। तर उनको मनमा बचाउनु पर्छ भन्ने नै लागेन। उल्टै उनी त बालकलाई गाली पो गर्न थाले, मूर्ख ! थाहा हुँदाहुँदै तँ नदीको यति गहिरो पानीतिर किन गइस् ? अब आफ्नो मूर्खताको दण्ड भोग। सहायताको लागि किन कराइरहन्छस् ? बालकले चिच्याउँदै भने, ए हजुर। पहिले मलाई बचाउनका लागि केही गर्नुहोस्। पछि मलाई गाली गर्नुस्। यदि तपाईंले मलाई गालीमात्र गरिरहनुभयो भने म डुबेर मर्नेछु। तर ती व्यक्ति यो कुरा बुझ्न सक्ने बुद्धिमान थिएनन्। उनले लगातार ती बालकलाई गालीमात्र गरिरहे। विचरा बालक पानीको तीव्र धारमा बग्यो। नैतिक शिक्षा : संकटमा मद्दतको जरुरत हुन्छ, गालीको होइन। मानिस भएपछि सामान्य विवेक पुर्याउनु पर्छ कि कहाँ मद्दत गर्ने अनि कहाँ गाली।"
