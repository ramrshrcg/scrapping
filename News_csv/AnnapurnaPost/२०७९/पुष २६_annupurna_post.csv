शीर्षक,विवरण
चुरे विनाश कहिले रोक्ने ?,"तराई मधेसको चुरे क्षेत्रको दोहनले विनाश निम्त्याइसकेको छ, तर राज्यलाई त्यसको वास्ता देखिन्न। चुरे र औरही खोला दोहनका विरुद्धमा आवाज उठाउँदा धनुषाका २४ वर्षे दिलीप महतो मारिनु चुरे विनाशमा संलग्न गिरोहको क्रूरताको पटाक्षेपमात्रै थियो। त्यसमा पनि महतोको मुद्दा तीन वर्षसम्म अदालतमै अल्झिनु चाहिँ चुरे संरक्षण र न्यायमा ढिलाइको पराकाष्ठा हो। चुरे विनाशकै कारण मधेस सुक्खा बन्दैछ, मरुभूमि हुँदैछ, त्यसको असर उत्तरका हिमालहरू कालापत्थरमा रूपान्तरण हुँदैछन्। तराई मधेसले थेग्दै आएको खाद्य आपूर्ति पहाडतिर कमजोर भइसक्यो। पूर्वदेखि पश्चिम नेपालसम्मै फैलिएको बलौटेमाटोको पहाडी शृंखला चुरेबाट निसृत हुँदै आएका खोलानाला सुकिरहेका छन्। मधेसमा जहाँ खन्दा पनि भेटिने पानीको सतह झन्झन् गहिरिँदै गएको छ। तर, विकासका नाममा सडक, राजमार्गमात्रै निर्माण गरी राज्यले नै एकातिर चुरे ध्वस्त पार्यो। अर्कातिर चुरे र यसका खोलाहरूमा अवैध बालुवा उत्खननको शृंखला विशृंखलित रूपमा भएको भयै छ। महाभारतदेखि दक्षिणी पूर्वपश्चिम फैलिएको होचो र कमलो पहाड हो चुरे चार करोड वर्षअघि अस्तित्वमा आएको मानिन्छ, तर यसको विनाश गर्न सय वर्ष पनि नलाग्ने गरी हाम्रा क्रियाकलाप तीव्र छन्। सरकारले २० वर्ष चुरे तराई मधेस संरक्षण तथा व्यवस्थापन गुरुयोजना तयार पारी पारित पनि गरेको हो, त्यसका लागि अर्बाैं खर्च गर्ने सरकारी योजना छ। तर पहिलो प्राथमिकतामा राखेर अगाडि बढाउने भनेको योजनाका कुनै नतिजा देखिएका छैनन्। चुरे वन र वन्यजन्तुको बासस्थानमात्रै होइन, जलभण्डार पनि हो र अन्न भण्डार तराईको आधार हो। जैविक विविधता, पर्यावरण र मानवीय जनजीविकासँग प्रत्यक्ष जोडिएको चुरे नजोगाए हामी आफैं कसरी जोगौंला ? चुरे फगत पहाडी शृंखलामात्रै होइन। मानव सभ्यता र अस्तित्वसँगै गाँसिएको पर्वतमाला पनि हो। तर आफ्नै घाँटी रेट्ने काइदाका कामहरू चुरे दोहनमा भइरहेका छन्। चुरे संरक्षणको राज्यस्तरीय पहलले सिन्को भाँचेको छैन, केवल देखावटीमात्रै छ। होइन भने हजारौं क्रसर उद्योग चुरे क्षेत्रमा किन चलिरहेका छन् ? राज्यले तिनलाई किन रोक्दैन ? चुरे संरक्षणका लागि आवश्यक एउटा कानुन पनि किन बनाउँदैन ? अवैध उत्खनन र विनाश किन रोक्दैन ?"
सार्वजनिक खर्च घटाइने,"काठमाडौं : सरकारले प्रदेश र संघको कार्यक्षेत्रमा दोहोरो भूमिका भएका अनावश्यक संरचना खारेज गर्ने भएको छ। अर्थमन्त्री तथा सत्तारूढ दल नेकपा एमालेका उपाध्यक्ष विष्णुप्रसाद पौडेलले सरकारको न्यूनतम साझा कार्यक्रम सार्वजनिक गर्दै सार्वजनिक खर्चमा व्यापक कटौती गर्ने यो सरकारको प्राथमिकता रहेको बताएका हुन्। दिगो आर्थिक विकास र अर्थतन्त्रको सबलीकरणमा यो सरकारले विशेष जोड दिने पौडेलको भनाइ छ। विशेषगरी वित्त र मौद्रिक नीतिबीच आवश्यक तालमेल कायम गरी तथा सामञ्जस्यपूर्ण ढंगले कार्यान्वयन गरी अर्थतन्त्रलाई तत्काल गतिशील बनाउने सरकारको योजना छ। आर्थिक स्थायित्व कायम गर्न औद्योगिक नीति, सरकारी वित्त नीति, राजस्व नीति र मौद्रिक नीतिबीच तादात्म्यता कायम गरिनेछ, न्यूनतम साझा कार्यक्रममा भनिएको छ, सार्वजनिक खर्चमा मितव्ययिता कायम गरिनेछ। सार्वजनिक खर्च घटाउने चालू आर्थिक वर्षका लागि सवारीसाधन खरिदलगायत कार्यालय सञ्चालन खर्च कटौती गर्ने सरकारको योजना छ। अर्थमन्त्री पौडेलले विशेष अवस्थामा बाहेक संघ र प्रदेशमा यो वर्ष नयाँ सार्वजनिक निकाय खोल्न रोक लगाउने पनि बताए। कार्यक्रममा भनिएको छ, प्रदेशसंघको कार्यक्षेत्रमा दोहोरो भूमिका भएका अनावश्यक संरचनाहरू खारेज गरिनेछ। यस्तै, सरकार, निजी क्षेत्र, सहकारी तथा सामुदायिक क्षेत्रको सहभागितामा द्रुत विकासको वातावरण सिर्जना गर्ने कार्यक्रम रहेको छ। पछिल्लो समय नेपालको समग्र औद्योगिक उत्पादन तथा व्यावसायिक क्षेत्रमा ह्रास आएको छ भने वित्तीय क्षेत्रमा तरलता संकुचन, उच्च ब्याजदरलगायत समस्या छन्। बढ्दो व्यापार घाटा, न्यून पुँजीगत खर्च, घट्दो राजस्व संकलन, विदेशी मुद्रा सञ्चितिमा परेको दबाब तथा पुँजीबजारमा आएको गिरावटलगायतका समस्यालाई निराकरण गर्न सरकारले औद्योगिक, वित्तीय र मौद्रिक नीतिको सामञ्जस्यपूर्ण ढंगले कार्यान्वयन गरी अर्थतन्त्रलाई तत्काल गतिशील बनाउने तय गरेको हो। यसका लागि वित्तीय, मौद्रिक, पुँजीबजार, सहकारी, बिमा र निजी कम्पनीका निकायहरूबीच आवश्यक समन्वय गरी निजी क्षेत्रको लगानी प्रवद्र्धन गर्न आवश्यकताअनुसार नीतिगत, संस्थागत तथा प्रक्रियागत सुधार गर्ने सरकारको योजना छ। अर्थतन्त्रलाई गतिशील बनाउन सरकारले कर छली, आयातमा न्यूनबिजकीकरण, चोरी पैठारी, तस्करी तथा हुन्डी कारोबारजस्ता गतिविधिको अन्त्य गर्ने भएको छ। करका दर हेरफेर गर्दा व्यावसायिक तटस्थता कायम गर्ने, विनिमय दर जोखिम व्यवस्थापन गर्न भरपर्दो हेजिङ सेवाको सुरुवात गर्ने उल्लेख छ। देशको सार्वभौम साख मूल्यांकन (सोभेरन क्रेडिट रेटिङ) यथाशीघ्र अघि बढाउने, निर्यात वृद्धिलाई भुक्तानी सन्तुलनको मुख्य आधार बनाउने सरकारले जनाएको छ। सार्वजनिक संस्थानबाट आपूर्ति हुने सबै प्रकारका वस्तु र सेवाको मूल्य उचित तहमा राख्ने, सम्पत्ति शुद्धीकरण तथा आतंकवादी क्रियाकलापमा वित्तीय लगानी निवारण जोखिम न्यूनीकरण गर्न सोसम्बन्धी राष्ट्रिय रणनीति कार्यान्वयन गर्न कानुनको संशोधन गर्ने भएको छ। आगामी पाँच वर्षमा आर्थिक वृद्धिदर दुई अर्बको नजिक पुर्याउने, मेक इन् नेपाल अभियान सञ्चालन गर्ने, उत्पादनलाई प्रोत्साहित गर्न कर, विद्युत् महसुल तथा ऋणमा उपयुक्त ब्याज अनुदान दिने सरकारको कार्यक्रम छ। औद्योगिक विकासका लागि आवश्यक पूर्वाधार निर्माणको कार्यलाई तीव्रता दिने, कृषिलाई आर्थिक वृद्धि, रोजगारी सिर्जना, गरिबी निवारण, औद्योगिकीकरण र निर्यात व्यापार अभिवृद्धिको प्रमुख क्षेत्रका रूपमा विकास गर्ने सरकारले जनाएको छ। भूमि बैंकको अवधारणा कार्यान्वयन गर्ने, मल कारखाना स्थापना गर्ने, पाँच वर्षमा विद्युत् उत्पादन क्षमता ६ हजार ५सय मेगावाट र प्रतिव्यक्ति विद्युत् खपत ७ सय किलोवाट घण्टा पुर्याउने, पाँच वर्षमा ६० लाखले सामाजिक सुरक्षा भत्ता पाउने व्यवस्था गर्ने जनाइएको छ।"
औद्योगिक ग्रामहरू अलपत्र,"बैतडी : बैतडीको मेलौली नगरपालिकाका लागि आर्थिक वर्ष २०७६०७७ मा औद्योगिक ग्राम स्थापनाको लागि संघीय सरकारले ९२ लाख बजेट विनियोजन गर्यो। तर त्यसपछि नगरपालिकाले काम भने सुरु गर्न सकेन। बजेट प्राप्त भएको ३ वर्षसम्म पनि कुनै काम अघि बढ्न सकेन। वडा नं ५ को सामुदायिक वनमा स्थान छनोट गरिएको थियो। वातावरणीय प्रभाव मूल्यांकनसमेत नगरिएकाले काम अघि नबढेको नगरपालिकाले जनाएको छ। नगरपालिकाले यस वर्ष वातावरणीय प्रभाव मूल्यांकन (आइईई) प्रक्रिया अघि बढाएको छ। यसवर्ष वातावरणीय प्रभाव मूल्यांकन गरिरहेका छौं, त्यसपछि निर्माण प्रक्रिया सुरु हुन्छ, मेलौली नगरपालिकाका योजना शाखा प्रमुख भुवन बागले भने। संघीय सरकारबाट बजेट प्राप्त हुँदाहुँदै विगतमा काम हुन नसकेपछि यस वर्ष औद्योगिक ग्रामको काम सुरु गर्ने तयारीमा रहेको मेलौली नगरपालिकाका उपप्रमुख पार्वती विष्टले बताइन्। निर्माण प्रक्रियाको सुरुवातसमेत भएको रहेनछ, हामीले यस वर्षदेखि निर्माण गर्नेगरी अघि बढेका छौ उनले भनिन्। बैतडीको पञ्चेश्वर गाउँपालिका र मेलौली नगरपालिकामा औद्योगिक ग्रामका लागि बजेट आएको थियो। पञ्चेश्वर गाउँपालिकाले भने आर्थिक वर्ष २०७६०७७ मा प्राप्त भएको बजेटबाट केही संरचना निर्माण गरेको छ। वडा नं ४ मा निर्माणाधीन रहेको औद्योगिक ग्राममा केही संरचना बनाएको पालिकाले जनाएको छ। पहिलो पटक आएको ७५ लाख बजेटले ३ किलोमिटर सडक निर्माण गरिएको छ भने खानेपानीको व्यवस्था र आवश्यक संरचना निर्माणको लागि फिल्ड तयार भएको गाउँपालिका उपाध्यक्ष बिना भट्टले जानकारी दिइन्। सरकारसँग थप बजेटका लागि माग गरिएको भए पनि बजेट नआएको उनले बताइन्। बजेट माग गर्दा पनि संघीय सरकारबाट प्राप्त नभएपछि थप काम गर्न नसकेको उनले बताइन्। औद्योगिक ग्राम निर्माण गर्न सके साना तथा मझौला उद्योग खोल्नको लागि सहज हुने पञ्चेश्वर गाउँपालिका उपाध्यक्ष बिना भट्टले बताइन्। यस क्षेत्रमा साना उद्योग स्थापनाका लागि थुप्रै सम्भावना छन्, चिउरी उद्योग, मसला उद्योग, खानेपानी प्रशोधनलगायतका उद्योगको थुप्रै सम्भावना छ उपाध्यक्ष भट्टले भनिन्। औद्योगिक ग्रामका लागि पहाडी क्षेत्रमा ३५ रोपनी जग्गा आवश्यक पर्छ। औद्योगिक ग्राममा सडक पूर्वाधार, खानेपानी, बिजुलीलगायत साना उद्योग सञ्चालनका लागि आवश्यक संरचना निर्माण गनुपर्ने हुन्छ। यसका साथै सभाहल, क्यान्टिन, अग्नि नियन्त्रण केन्द्रलगायतका संरचना पनि निर्माण गर्न भनिएको छ। सरकारले औद्योगिक ग्रामसम्बन्धी २०७५ सालमा कार्यविधि नै पारित गरेको थियो। स्थानीय स्रोत साधन, कच्चापदार्थ, प्रविधि र सीपको परिचालन गर्दै लघु, घरेलु तथा साना उद्योगमा लगानी गरी उद्योग सञ्चालन गर्ने लक्ष्य राखेको थियो। यस्ता उद्योगबाट रोजगारी प्रवद्र्र्धनसँगै अर्थतन्त्रमा समेत योगदान पुर्याउने महत्त्वपूर्ण उद्देश्य राखेको थियो। सरकारको उदासीनताका कारण औद्योगिक ग्राम सञ्चालनमा आउन भने सकिरहेका छैनन्। स्थानीयस्तरमै व्यवसाय र रोजगारीका अवसरहरू सिर्जना गर्न नसक्दा सैयौको संख्यामा दिनहँु युवाहरू पलायन हुने गरेका छन्। स्थानीयस्तरमा नै रोजगारी सिर्जना गर्ने महत्त्वपूर्ण लक्ष्य राखेर निर्माणको सुरुवात गरेका औद्योगिक ग्राम अलपत्र अवस्थामा छोड्न नहुने मेलौली ५ का भुवन जोशीले बताए। औद्योगिक ग्रामले व्यवसाय गरेर स्वरोजगार बन्ने युवाहरूले राम्रो अवसरको रूपमा सदुपयोग गर्न सक्छन्, औद्योगिक ग्राम सम्पन्न हुन जरुरी छ उनले भने। औद्योगिक ग्राममा निर्माण गरिएका भवनहरूमा युवाहरूले स्टल सञ्चालन गर्न सक्छन्। सरकारको मद्दतमा प्राविधिक तथा आर्थिक सहयोगमा व्यवसाय वृद्धि गरी ग्रामीण अर्थतन्त्रमा महत्त्वपूर्ण योगदान दिन सक्नेछन्।"
पुर्पक्षका लागि वडाध्यक्ष थुनामा,"राजविराज : सप्तरीको डाक्नेश्वरी नगरपालिका२ का वडाध्यक्ष रहमान मियाँ आइतबार थुनामा पुगेका छन्। सरकारी लिखतसम्बन्धी कसुर र किर्ते नागरिकता बनाएको आरोप लागेका ६३ वर्षीय वडाध्यक्ष मियाँ पुर्पक्षका लागि राजविराज कारागारको थुनामा पुगेका डीएसपी नरेशकुमार सिंहले बताए। मृत्यु भइसकेका, उमेर नपुगेकाको नागरिकतामा केरमेट तथा भारतीय नागरिकको नक्कली नेपाली नागरिकता बनाई वर्षौंदेखि सामाजिक सुरक्षा भत्ता अपचलन गरेको आरोपमा उनी जेल पुगेका हुन्। मुद्दा विचाराधीन रहेकै अवस्थामा मियाँ दोस्रोपटक गत स्थानीय तह निर्वाचनमा वडाध्यक्ष पदमा निर्वाचित भएका थिए। प्रहरी प्रतिवेदनमा भने मियाँ लिखतसम्बन्धी कसुर र नागरिकता किर्तेमा फरार सूचीमा थिए। आव ०७४७५ देखि ०७७७८ सम्म ७८ जनाको नाममा किर्ते कागजात पेस गरी सामाजिक सुरक्षा भत्ता बुझ्दै आएको आरोपमा वडाध्यक्ष मियाँसहित २१ जनामाथि मुद्दा चलिरहेको थियो। यो प्रकरणमा ८३ लाख रुपैयाँभन्दा बढी सामाजिक सुरक्षा भत्ता रकम हिनामिना भएको जनाइएको छ। उक्त घटनामा मियाँसहित २१ जनालाई प्रतिवादी बनाएर २०७७ असोज २२ गते मुद्दा दर्ता भएको थियो ।"
"केन्द्रमा सहमति, प्रदेशमा मुख्यमन्त्री","काठमाडौंविराटनगर : सत्ता साझेदार दलको केन्द्रमा भएको सहमतिअनुसार तीन प्रदेशले मुख्यमन्त्री पाइसकेको छ। प्रदेश १ मा एमालेका हिम्मतकुमार कार्की, बागमती प्रदेशमा माओवादी केन्द्रका सालिकराम जमकट्टेल र गण्डकी प्रदेशमा एमालेका खगराज अधिकारी मुख्यमन्त्री नियुक्त भएका छन्। कार्की आइतबार र जमकट्टेल र अधिकारी सोमबार चुनिएका हुन्। सत्ता साझेदार दलका शीर्ष नेताको बैठकले आइतबार सातै प्रदेशका मुख्यमन्त्रीसहित शक्ति बाँडफाँटमा सहमति थिए। सहमतिअनुसार एमालेले ४, माओवादीले २ र जसपा र जनमत पार्टीबीच मुख्यमन्त्रीमा आलोपालो गर्ने सहमति गरेका छन्। प्रदेश १, गण्डकी, लुम्बिनी र सुदूरपश्चिम प्रदेशको मुख्यमन्त्री एमालेको भागमा छ भने बागमती र कर्णालीको मुख्यमन्त्री माओवादी केन्द्रको भाग छ। मधेस प्रदेशमा जसपा र जनमतबीच मुख्यमन्त्री आलोपालो गर्ने सहमति छ। प्रदेश १, गण्डकी र लुम्बिनीमा एमालेले ५ वर्ष मुख्यमन्त्री चलाउने छन्।कर्णालीमा माओवादीले पूरै कार्याकाल मुख्यमन्त्री लिने सहमति भएको छ । बागमती र सुदूरपश्चिममा भने एमाले र माओवादी केन्द्रले आलोपालो गर्ने सहमति छ। लुम्बिनीको संसदीय दलको नेता लीला गिरी छन्। पुस २७ मा उनी मुख्यमन्त्री बन्दैछन्। कर्णालीमा माओवादीका संसदीय दलका नेता राजकुमार शर्मा छन्। एमालेका कार्की, अधिकारी र गिरी तथा माओवादी केन्द्रका शर्मा पाँचै वर्ष मुख्यमन्त्री हुनेछन्। बागमतीमा पहिलो कार्यकाल माओवादीले मुख्यमन्त्री पाएको छ। सुदूरपश्चिममा एमालेले पहिलो कार्याकाल नेतृत्व गर्नेछ। बागमतीमा जमकट्टेलको पहिलो कार्यकालको लागि मुख्यमन्त्री भएका छन्। एमालेका संसदीय दलका नेता जगन्नाथ थपलिया छन्। दोस्रो कार्यकाल थपलिया मुख्यमन्त्री हुने भएका छन्। सुदूरपश्चिममा एमालेका संसदीय दलका नेता राजेन्द्रकुमार रावल छन्। सुपका माओवादी केन्द्रका खगराज भट्ट संसदीय दलका नेता छन्। सुपमा भने नागरिक उन्मुक्ति पार्टीले साथ नदिएमा वर्तमान सत्ता गठबन्धनको सरकार बन्न गाह्रो छ। मधेसमा पहिलो चरणमा जसपा र दोस्रो चरणमा जनमत पार्टी मुख्यमन्त्री पाउनेछन्। जसपाका सरोज यादव पहिलो कार्यकाल मुख्यमन्त्री हुनेछन्। सोमबार मात्रै यादव जसपाका संसदीय दलको नेता चयन भएका हुन्। दोस्रो कार्यकाल जनमतका महेशप्रसाद यादव हुनेछन्। मधेसमा एमालेको २३, कांग्रेसको २२, जसपा १६, जनमतको १३ सांसद छन्। मुख्यमन्त्रीसँगै प्रदेशका सभामुख उपसभामुखको पनि भागबण्डा भइसकेको छ। जसमा माओवादीले चारवटा प्रदेशको सभामुख पाएको छ भने एमालेले २ वटा र राप्रपाले एउटा प्रदेशको सभामुख पाएको छ। एमालेले मधेस र कर्णालीमा, माओवादीले प्रदेश १, गण्डकी, लुम्बिनी र सुदूरपश्चिममा सभामुख पाउने भएको छ। त्यसैगरी, बागमतीको सभामुख राप्रपाको भागमा परेको छ। प्रदेश १ र गण्डकीको उपसभामुख एमालेको भागमा परेको छ। माओवादी केन्द्रले बागमती र कर्णालीमा उपसभामुख पाउँदा लुम्बिनीको उपसभामुख राप्रपाले पाउने भएको छ। मधेसको उपसभामुख जनमतले लिने र सुदूरपश्चिमको उपसभामुख नागरिक उन्मुक्ति पार्टीलाई दिने सहमति भएको छ। प्रदेश १ का मुख्यमन्त्री हिक्मतकुमार कार्कीले ४ सदस्यीय मन्त्रिपरिषद् गठन गरेका छन्। एमालेका तिलकुमार मेन्याङ्बो, राप्रपाका भक्तिप्रसाद सिटौला र जसपाकी निर्मला लिम्बू सरकारमा सहभागी भएका छन् । मुख्यमन्त्रीको शपथपछि प्रदेश प्रमुख पर्शुराम खापुङले नै अन्य मन्त्रीहरूलाई पनि पद तथा गोपनियताको शपथ गराए। हाल उनीहरूलाई कुनै जिम्मेवारी हस्तान्तरण गरिएको छैन। यस्तो छ भागबन्डामुख्यमन्त्रीप्रदेश १ एमालेमधेस जसपाजनमत आलोपालोबागमती माओवादीएमाले आलोपालोगण्डकी एमालेलुम्बिनी एमालेकर्णाली माओवादीसुदूरपश्चिम एमालेमाओवादी आलोपालो सभामुखमधेस र कर्णाली एमालेप्रदेश १, गण्डकी, लुम्बिनी र सुदूरपश्चिम माओवादीबागमतीमा राप्रपा उपसभामुखप्रदेश १ र गण्डकी एमालेबागमती र कर्णाली माओवादीलुम्बिनी राप्रपामधेस जनमत सुदूरपश्चिम नागरिक उन्मुक्तिलाई प्रस्ताव"
यही अधिवेशनबाट दर्जन नयाँ कानुन,"काठमाडौं : सत्ता साझेदार दलले संसद्को पहिलो अधिवेशनबाटै एक दर्जन नयाँ कानुन तर्जुमा या परिमार्जन गर्नेसहित २१ बुँदे सरकारको नीतिगत प्राथमिकता र न्यूनतम कार्यक्रम बनाएका छन्। उक्त न्यूनतम कार्यक्रम मन्त्रिपरिषद्को सोमबार बसेको बैठक पारित गरेको छ। त्यसमा नागरिकतासम्बन्धी ऐन पनि समेट्दै नेपाली नागरिकका सन्तानले नागरिकता नपाउने अवस्था सरकारले पूर्णता पाएको ६ महिनाभित्र अन्त्य गर्ने उल्लेख छ। संसद्को अधिवेशनबाट यथाशीघ्र नागरिकतासम्बन्धी अन्य समस्या समाधान गर्ने, न्यूनतम कार्यक्रममा लेखिएको छ। यस्तै, सार्वजनिक खरिद ऐन, राष्ट्रिय महत्त्वका पूर्वाधार आयोजनाको शीघ्र कार्यान्वयनसँग सम्बन्धित ऐन (आवधिक ऐन), सार्वजनिक यातायात सेवा ऐन, स्थानीय प्रशासन ऐन, संघीय निजामती सेवा ऐन प्राथमिकतामा परेका छन्। जसमा स्वास्थ्य सेवा ऐन (गुणस्तरीय र पहुँचयोग्य स्वास्थ्य सेवा प्रवाहका लागि), शिक्षा सेवा ऐन (गुणस्तरीय र रोजगारमुखी शिक्षाका लागि), छाता विश्वविद्यालय ऐन पनि समेटिएका छन्। न्यूनतम कार्यक्रममा विदेशमा बस्ने नेपालीको मताधिकार सुनिश्चित गर्ने र विद्युतीय मतदानलगायत विषयलाई समावेश गर्ने व्यवस्थासहितको एकीकृत निर्वाचन ऐन बनाइने उल्लेख छ। ईगभरनेन्स (सरकारी काममा डिजिटल प्लेटफर्मको प्रयोग)सम्बन्धी ऐन पनि ल्याइने भएको छ। संघीयता, प्रदेश तथा स्थानीय तहको सबलीकरण र समानुपातिक र समावेशी प्रणालीको संवैधानिक व्यवस्थालाई प्रभावकारी कार्यान्वयन गर्न कानुन बनाउने र परिमार्जन गर्ने भनिएको छ। राज्यका तर्फबाट प्रदान गरिने सेवासुविधाहरू जनताको घरदैलोमा पुर्याउन प्रदेश तथा स्थानीय तहलाई वित्तीय, प्रशासनिक तथा संगठनात्मक रूपमा सक्षम बनाउने, न्यूनतम कार्यक्रममा छ, संविधानको अनुसूचीमा उल्लेखित क्षेत्राधिकारहरूको कार्यान्वयनका लागि संघ र प्रदेशबाट बन्न बाँकी कानुनहरू यथाशीघ्र निर्माण गर्ने। सत्तारूढ दलले सबै नेपालीलाई एक वर्षभित्र राष्ट्रिय परिचयपत्र वितरण गरिसक्ने लक्ष्य लिएका छन्। फरकफरक कार्यालयमा नागरिकतालगायत कागजात पटकपटक बुझाउनुपर्ने झन्झट हटाउन राष्ट्रिय परिचयपत्र प्रचलनमा ल्याइने उल्लेख छ। नागरिक एपलाई सुदृढ गरी त्यसमार्फत अन्य सबै प्रकारका सेवा उपलब्ध गराउने डिजिटल प्रबन्ध सुनिश्चित गर्ने, न्यूनतम कार्यक्रममा छ, स्थानीय तहले लिँदै आएको पञ्जीकरणसम्बन्धी सबै शुल्क हटाउन आवश्यक व्यवस्था गर्ने। प्रधानमन्त्री पुष्पकमल दाहालले यी कार्यक्रम कार्यान्वयन गर्ने प्रतिबद्धता जनाएका छन्। सत्तारूढ दलको उच्चस्तरीय राजनीतिक संयन्त्रका संयोजक एवं एमाले अध्यक्ष केपी शर्मा ओलीले सोमबार प्रधानमन्त्री पुष्पकमल दाहाललाई हस्तान्तरण गरेका थिए। नीतिगत र संरचनागत सुधार गरिने न्यूनतम कार्यक्रममा उल्लेख छ। सुशासन, प्रभावकारी सेवा प्रवाह र समृद्धिको अभियानमा बाधक रहेका नीति, ऐन तथा संरचना परिवर्तन गरिने जनाइएको छ। अति राजनीतीकरणका कारण अक्षम बनेका राज्यका विभिन्न संस्थालाई पुनर्संरचना गरी सक्षम र व्यावसायिक बनाउने उल्लेख छ। अधिकारसम्पन्न उच्चस्तरीय आयोग गठन गरी त्यसको सुझावअनुरूप न्यायपालिकामा संरचनागत सुधार गर्ने जनाइएको छ। नागरिकले सहज, छरितो र निष्पक्ष न्याय पाउने सुनिश्चिता गर्ने उल्लेख छ। नागरिक प्रशासन र सुरक्षा निकायलाई सक्षम, व्यावसायिक र जनताप्रति उत्तरदायी बनाउन विज्ञ सम्मिलित उच्चस्तरीय कार्यदल गठन गरिने भएको छ। त्यसको प्रतिवेदनअनुरूप व्यापक सुधार प्रक्रिया अगाडि बढाउने कार्यक्रम छ। सरकारको नीतिगत प्राथमिकताका मुख्य बुँदा भ्रष्टाचार र अख्तियारको दुरुपयोगसँग जोडिएका विषयको छानबिन र अनुसन्धान गरी कुनै पनि कालखण्डमा भएका भ्रष्टाचार र जो कोही भ्रष्टाचारीमाथि कानुनी कारबाही अघि बढाइने उल्लेख छ। भ्रष्टाचारी एक दिन कानुनको कठघरामा पुग्नेछ भन्ने विश्वास समाजमा स्थापित गरिने जनाइएको छ। अख्तियार दुरुपयोग अनुसन्धान आयोगजस्ता नियामक निकायलाई कानुन, जनशक्ति, स्रोत र साधनसहित अधिकारसम्पन्न बनाई भ्रष्टाचार नियन्त्रण र सदाचारको प्रत्याभूति गरिने कार्यक्रममा छ। सार्वजनिक खरिद अनुगमन कार्यालय र राष्ट्रिय सतर्कता केन्द्रलाई परिणाममुखी र प्रभावकारी बनाउन सुधार गरिने भएको छ। सरल र सहज सार्वजनिक सेवाको प्रबन्ध गर्न सेवाग्राहीलाई अहिले भोग्नु परेको लाइनको सास्तीबाट मुक्त गराइने जनाइएको छ। सरकारी सेवाहरू अनलाइन प्रणालीमार्फत उपलब्ध गराइने भनिएको छ। सरकारी सेवाहरू तोकिएको समयमा उपलब्ध गराउन टाइम कार्ड प्रणाली लागू गरिने उल्लेख छ। महँगी नियन्त्रण गर्ने र कालोबजारी, अखाद्य वस्तुको मिसावट र वस्तु तथा सेवामा हुने सिन्डिकेट प्रणाली अन्त्य गरिने भएको छ।संघ, प्रदेश, स्थानीय तह, निजी क्षेत्र, विकास साझेदार, वित्तीय क्षेत्रसहितको सहभागितामा आगामी पाँच वर्षमा आर्थिक वृद्धिदर २ अंक नजिक पुर्याउने कार्यक्रममा छ। आगामी दुई वर्षमा देशलाई पूर्ण साक्षर बनाइने उद्घोष संयन्त्रले गरेको छ। सबै पालिकामा प्राविधिक धारका विद्यालय सञ्चालन गरिने भएको छ। ६० वर्षभन्दा माथिका नागरिकका लागि उच्च रक्तचाप र मधुमेहजस्ता नसर्ने रोगको निःशुल्क परीक्षण तथा औषधि उपलब्ध गराइने भएको छ। प्रभावकारी स्वास्थ्य बिमा कार्यक्रममार्फत नागरिकको स्वास्थ्योपचार सहज बनाउने उल्लेख छ। महिनावारी हुने उमेर समूहका सम्पूर्ण महिलाका लागि गुणस्तरीय स्यानिटरी प्याड वा अन्य वैकल्पिक साधन खरिद गर्न वार्षिक १ हजार ५ सय रुपैयाँ उपलब्ध गराउने उल्लेख छ। सबै पालिकामा खाद्य भण्डार स्थापना गर्ने र सबै प्रदेशमा खाद्य गुणस्तर मापन तथा निर्धारण प्रयोगशाला स्थापना गरिने भएको छ। कुनै पनि नेपाली नागरिक सडक मानवको अवस्थामा रहन नपर्ने सुनिश्चित गरिने भएको छ। आवासविहीनलाई सुरक्षित आवास र मर्यादित जीवन उपलब्ध गराइने जनाइएको छ। एक घर एक खानेपानीको धारा कार्यक्रम सञ्चालन गरिने भएको छ। सबै परिवारलाई मासिक १० हजार लिटरसम्म पानी निःशुल्क उपलब्ध गराउने प्रतिबद्धता जनाइएको छ। आगामी तीन वर्षमा सतह तथा भूमिगत सिँचाइबाट तराईमधेसको थप तीन लाख हेक्टर जमिन सिञ्चित गरिने भएको छ। सिँचाइलाई वर्षायामको बिजुली महसुलमा ५० प्रतिशत र हिउँदयामको बिजुलीमा २५ प्रतिशत छुट दिइने भएको छ। भूमि बैंकको अवधारणा कार्यान्वयनमा ल्याइने भएको छ। पाँच वर्ष अवधिमा न्यूनतम ज्याला मासिक २५ हजार पुर्याइने कार्यक्रममा छ। दुई वर्षभित्र सबै पालिकाका केन्द्र जोड्ने पक्की सडक निर्माण गरिने जनाइएको छ। निर्माणाधीन राष्ट्रिय राजमार्ग र रणनीतिक सडकहरू पाँच वर्षभित्र सम्पन्न गर्ने प्रतिबद्धता जनाइएको छ। सडक यातायात, रेल, जलमार्ग र हवाई सबै योजनालाई समेट्ने गरी एकीकृत राष्ट्रिय यातायात गुरुयोजना तयार गरिने जनाइएको छ। हुलाकी राजमार्ग, मध्यपहाडी राजमार्ग, मदन भण्डारी राजमार्गका साथै उत्तर दक्षिण जोड्ने रणनीतिक महत्त्वका सडक पूर्वाधार निर्माणलाई उच्च प्राथमिकता दिइने भएको छ। भूमिको डिजिटल नापी पूरा गर्ने जनाइएको छ। सार्वजनिक र सरकारी जग्गामाथिको अतिक्रमण हटाउने, रोक्ने भनिएको छ। दुई वर्षभित्र सुकुम्बासी, मुक्त हलिया, मुक्त कमैया र अव्यवस्थित बसोबासीको समस्या समाधान गर्ने उल्लेख छ। सूचना तथा सञ्चार सुविधा सस्तो, सहज र भरपर्दो बनाउने उल्लेख छ। फाइभ जी प्रविधि प्रयोगमा ल्याउने उल्लेख छ। पूर्ण प्रेस स्वतन्त्रता कायम गरिने भनिएको छ।"
बालबालिका पनि पुगे संसद्,"प्रतिनिधिसभाको पहिलो बैठकमा लर्निङ रियलम इन्टरनेसनल स्कुल कलंकीका विद्यार्थी पनि उपस्थित रहे। संसद् अभ्यास कसरी हुन्छ ? भन्ने जिज्ञासा मेटाउन ती विद्यार्थीलाई सोमबारको संसद् बैठकमा उपस्थित गराइएको सो विद्यालयका शिक्षक देवकान्त जोशीले बताए। नेपाल सरकारले शिक्षाको पाठ्यक्रमअन्तर्गत कक्षा ८ को सामाजिक शिक्षामा राज्य सञ्चालन गर्ने अंगहरूमा समावेश गरेको कुरा वास्तविकमा देखाउँदा विद्यार्थीले सहज रूपमा बुझ्न सक्ने विद्यालयको उद्देश्य रहेको शिक्षक जोशीले बताए। संसद्को वास्तविकता के छ भन्ने किताब पढे जस्तो छ कि छैन ? संसद्मा कसरी सांसद प्रस्तुत हुन्छन् भनेर विद्यार्थीमा जहिले जिज्ञासा हुन्यिथो। एक सय दिनको पढाइलाई मंगलबारको संसद्ले एक दिनमै बुझाइदियो। संसदीय प्रक्रिया बुझ्नका लागि कक्षा ८, ९ र १० बाट ७ सय ५० मध्ये सबै इच्छुक थिए। तीमध्ये ३० जना विद्यार्थी छानेर विद्यालयले लगेको थियो। शिक्षक जोशीले भने, यसैलाई भनिन्छ व्यावहारिक शिक्षा। राज्य सञ्चालनका विभिन्न अंगमा हामीले जस्तै अन्य विद्यालयले पनि यस्तो प्रयास गर्नुपर्छ। उनले आफ्नो आग्रह स्वीकार गरी अवसर दिएकोमा संसद् सचिवालयलाई धन्यवाद दिए। कक्षा ९ का विद्यार्थी आराध्य भट्टराईले संसद्मा हुने गतिविधि सुन्न र हेर्न पाएकोमा खुसी व्यक्त गरे। भने, प्रधानमन्त्री र पूर्वप्रधानमन्त्रीले कसरी कुरा गर्नुभयो ? नयाँ पार्टीहरूलाई पनि सुन्न पायौं। जसले देशको बारेमा थाहा पाउन सजिलो हुन्छ। उनले संसद्भित्र र बाहिरको राजनीतिमा फरक पाएको बताए। यसरी संसद्मा प्रवेश पाएर देशको अवस्थाबारे शीर्ष नेताहरूसँग सुन्न पाउनु अवसर भएको बताए। बाहिरबाट टेलिभिजन हेरेको राजनीति गतिविधि र संसद्भित्रको अवस्थामा फरक पाएको कक्षा ८ की छात्रा श्रेयाको बताइन्। भनिन्, मैले टेलिभिजनमा हेर्ने गर्थें। दलहरूप्रतिको मतभेद देखिन्थियो तर यहाँ सबै एकजुट भएर देशको विषयमा चिन्ता व्यक्त गरेको मन पर्यो। विद्यालय तहका विद्यार्थीलाई संसद्को काम के हो ? कानुनको निर्माण कसरी हुन्छ ? जस्ता जानकारी भएमा राजनीतिलाई फोहोरी खेल होइन भन्ने अनुभूति गराउन सकिने शिक्षक लक्ष्मण पाण्डे बताउँछन्। यो स्वच्छ र देशको नीति निर्माण गर्ने तह हो जसको आधारमा देश सञ्चालन गर्ने कानुन निर्माण हुन्छ भन्ने जानकारी गराउनका लागि सांसदको जिम्मेवारीबोध गराउन जनताप्रतिको उत्तरदायी बनाउन के के गर्नुपर्छ ? यी कुरा विद्यार्थीलाई जानकारी होस् भन्ने उद्देश्य हाम्रो हो, उनले भने।"
छात्राको मृत्युपछि शिक्षक पक्राउ,"सिरहा : शुक्रबार मिर्चैया ६ स्थित सगरमाथा सेकेन्डरी स्कुलकी कक्षा ८ मा अध्ययनरत सिर्जना महरालाई कक्षामा पढाइ चलिरहेकै बेला पेट दुख्यो। शिक्षिका अम्बिका लम्साललाई पीडा सुनाइन्। शिक्षिकाले विद्यालयकै औषधिको बाकसमा रहेको सिटामोल दिइन्। सिर्जनाले औषधि खान पानी पनि मागिन्। नजिकै रहेको डिउको बोतल शिक्षिकाले हातमा थमाइन्। तर, खाएको केही समयमै सिर्जनालाई झनै गाह्रो भयो। शिक्षिकाले पानी हो भनेको बोतलबाट फरक गन्ध आएको थियो। उक्त बोतल पानीको नभई स्प्रिटको भएकाले सिर्जनालाई झनै गाह्रो भएको र समयमा उपचार नपाउँदा निधन भएको उनका सहपाठी बताउँछन्। भन्छन्, पानीको साटो स्प्रीट दिएकाले सिर्जनाको निधन भयो। समयमा अस्पताल पनि स्कुलले लगेन। सिर्जनाको अवस्था झनै बिग्रिन थालेपछि विद्यालयले अभिभावकलाई खबर गरेको थियो। स्कुलबाट अभिभावकलाई केही हुँदैन पेट दुखेर औषधि दिएको भन्दै स्कुलकै गाडीमा सिरहा नगरपालिका ११ स्थित घर पुर्याइयो। त्यतिबेलासम्म साँझ परिसकेको थियो। सिर्जनाको अवस्था झन् खराब हुँदै गएपछि मिर्चैयास्थित एक क्लिनिकमा उपचारको लागि लगियो। त्यहाँ स्कुलका शिक्षकहरूलाई बोलाउँदा नआएको सिर्जनाका बुवा धर्मेन्द्र महरा बताउँछन्। त्यहाँबाट फेरी तत्कालै कर्जन्हाको फूलकुमारी महतो मेमोरियल अस्पतालमा उपचारका लागि लगियो। त्यहाँ सिर्जनाको उपचारकै क्रममा ज्यान गएको प्रहरीले जनाएको छ। अस्पतालमा ल्याउँदा बिरामीको अवस्था नाजुक भइसकेको थियो। उनको आँखाको नानी स्थिर थियो। मुखबाट फिँज आइरहेको थियो। फोक्सो ह्वाइट आउट लङ भएको थियो, मेमोरियल अस्पतालका प्रमुख डा श्याम साहले भने, बिरामीमा अक्सिजन पनि पास भएन। हामीले भ्याएसम्मको प्रयास गर्दा पनि बचाउन सकेनौं। सिर्जनाका परिवारले शिक्षिका र विद्यालयको लापरबाहीका कारण छोरीको ज्यान गरेकाले दोषीलाई कारबाहीको माग गरेका छन्। मृतक सिर्जनाका बुबा धर्मेन्द्रले भन्छन्, हामीलाई न्याय चाहिन्छ। यता प्रहरीले घटनाको विषयमा अनुसन्धान गरिरहेको जनाएको छ। घटनाबारे जानकारी पाउनासाथ सिर्जनाको उपचार भइरहेको अस्पतालमै प्रहरी पठाएर छानबिन गरिरहेका थियौं। उपचारका क्रममा उनको ज्यान गएको छ, जिल्ला प्रहरी कार्यालय सिरहाका प्रवक्ता डीएसपी सुवास बुढाथोकीले भने, पीडित पक्षले कर्तव्य ज्यानसम्बन्धी मुद्दा दर्ता गराएको छ। मुद्दामा ५ जना आरोपितमध्ये प्रिन्सिपल प्रदीप तिवारी र शिक्षिका अम्बिका लम्साललाई पक्राउ गरिसकेको उनले जानकारी गराए। घटनाबारे थप अनुसन्धान भइरहेको उनले सुनाए। सिर्जनाले सेवन गरेको तरल पदार्थ जाँचका लागि ल्याब पठाइएको छ। शवलाई पोस्टमार्टम गरी दाहसंस्कारका लागि परिवारजनलाई जिम्मा लगाएको प्रहरीले जनाएको छ। विद्यालयको लापरबाहीका कारण सिर्जनाको मृत्यु भएको भन्दै आइतबार मिर्चैया बजार तनावग्रस्त थियो। उग्र भएका आन्दोलनकारीले टायर बालेर केही घण्टा पूर्वपश्चिम राजमार्ग बन्द गराएका थिए।"
किन कार्यान्वयन हुँदैन नीति ?,"राष्ट्रय नीति तथा योजनाहरू कार्यान्वयन भएनन्। कार्यान्वयनमा गएका नीति योजना पनि लक्षित वर्गसम्म नीति लाभ दिन असमथ्र्य भए। नीति तथा योजनाहरूबीचका सबालहरू बारम्बार उठ्ने गरेका छन्। सरकारले जारी गर्ने नीति र निर्णयहरू तथ्यमा आधारित भएनन्, तिनले सर्वसाधारणका आवश्यकतालाई सम्बोधन गरेनन् भन्ने आरोप पनि सरकारले खेप्दै आएको छ। नीति कार्यक्रमको कार्यान्वयन कमजोरीले सरकारको प्रभावकारिता घटाउँदै आएको छ भने राष्ट्रिय साधन स्रोतले सार्थकता पाएको छैन। यसको प्रमुख कारणमध्ये एक अनुगमन तथा मूल्यांकनले पाउनुपर्ने प्राथमिकता नपाई यो औपचारिक बन्दै जानु हो। नेपालमा योजनाबद्ध विकासको सुरुवातदेखि नै कार्यक्रम कार्यान्वयनको प्रभावकारिता प्रवद्र्धन र आगामी योजनाका लागि शिक्षा लिनका लागि अनुगमन तथा मूल्यांकन कार्यलाई अपनाइँदै आएको पाइन्छ। यसका विधि तथा संयन्त्र फरक रहे पनि समयक्रममा तिनलाई परिमार्जन पनि गरिँदै लगिएको छ। तर अहिलेसम्म पनि अनुगमन तथा मूल्यांकन कार्यलाई यसका पात्रहरूले आन्तरिकीकरण गर्न सकेका छैनन्। निकाय र पात्रहरूबीच कार्यात्मक सहसम्बन्ध र सूचना प्रवाहको स्वचालित प्रणाली अहिलेसम्म पनि स्थापित छैन। अनुगमन मूल्यांकन वास्तविक रूपमा आयोजना व्यवस्थापनको अंग बनिसकेको छैन। त्यसैले भएका प्रयासहरू प्रणालीबद्धभन्दा पनि पटके देखिएका छन्। अनुगमन तथा मूल्यांकनको कार्य नितान्त प्राविधिक चरित्रको हुन्छ। अनुगमनले कार्यान्वयनमा परेका वाधा व्यवधान हटाउन सक्नुपर्छ भने मूल्यांकनले नीति योजनाको प्रभावकारिताका लागि शिक्षा दिन सक्नुपर्छ। तर यी कार्यमा संलग्न हुने पदाधिकारीहरूको क्षमता र सशक्तीकरणको स्तर कमजोर छ। सीप तथा क्षमता प्राप्त कर्मचारीहरूको अदलाबदली पनि छिटोछिटो हुने गरेको छ। व्यवस्थापनभित्र जसले पनि अनुगमन गर्न सक्छ भन्ने बुझाइ विकास भई यही अनुकूलको व्यवहार संस्थागत भइसकेको छ। अनुगमनलाई सहजीकरणभन्दा पनि अवलोकन र नियन्त्रणका रूपमा बुझिनु पनि अर्को कमजारी हो। अनुगमन तथा मूल्यांकन निरन्तरको प्रक्रिया हो, कार्यक्रम व्यवस्थापनको अभिन्न अंग हो। तर यसरी बुझिएको छैन। मन्त्रालयहरूमा रहेका अनुगमन संयन्त्रहरू ज्ञान व्यवस्थापनमा निकै कमजोर छन्, तथ्यांक सञ्चार प्रणाली नबसेकोले सशक्तीकृत छैनन्। निकायहरूमा जडान भएका सूचना प्रणालीहरू खण्डीकृत छन्। यी संयन्त्रले मन्त्रालयस्तरीय विकास समस्या समाधान समिति र प्रधानमन्त्रीको अध्यक्षतामा रहेको राष्ट्रिय विकास समस्या समाधान समितिको व्यावसायिक संयन्त्रको रूपमा काम गर्नुपर्छ। तर मन्त्रालयहरूमा रहेका अनुगमन शाखामा काम गर्न चाहने कर्मचारीको संख्या बहुतै कम छ, प्रायशः कार्यक्रम सञ्चालन तहमा काम गर्ने मनोविज्ञान उनीहरूमा रहन्छ। रहेकाहरूमा कार्यतत्परता र अभिरुचिको स्तर कमजोर देखिन्छ। मन्त्रालय तथा निकायहरूमा अनुगमनले प्राथमिकता नपाउँदा वार्षिक विकास कार्यक्रमहरू समयमा कार्यान्वयन भएका छैनन्, राष्ट्रिय गौरवका र रूपान्तरणकारी आयोजनाहरूको कार्यान्वयन स्तर कमजोर छ। मन्त्रालयहरू स्वयंले कार्यान्वयन प्रतिबद्धता जनाएर प्रस्ताव गरेका कार्यक्रमहरूमा पनि लक्ष्यभन्दा परै छन्। बजेट तथा कार्यक्रममार्फत घोषणा भएका नीतिहरू अनुगमन हुन सकेका छैनन्। राष्ट्रिय प्रणालीभन्दा बाहिर रहेर विकास साझेदार तथा अन्तर्राष्ट्रिय गैरसरकारी संस्थामार्फत गरिएको खर्चको जवाफदेहिता यकिन भएको छैन। शासकीय तहहरूबीचको कार्यक्रममा दोहोरोपन सामान्य जस्तै हुन गएको छ। नागरिकका दैनिकीलाई सम्बोधन गर्ने सेवाहरू कसरी व्यवस्थापन भएको छ भनेर समीक्षा गर्ने प्रणाली क्रियाशील छैन।अनुगमनले कार्यान्वयनमा परेका वाधा व्यवधान हटाउन सक्नुपर्छ भने मूल्यांकनले नीति योजनाको प्रभावकारिताका लागि शिक्षा दिन सक्नुपर्छ। यसै पनि विकास व्यवस्थापनमा अनुगमन मूल्यांकन महत्त्वपूर्ण हुन्छ। स्रोतसाधन न्यून भएको र योजना अनुशासन नबसिसकेको नेपालजस्तो मुलुकका लागि यसको महत्त्व अरू बढी देखिन्छ। अनुगमन मूल्यांकन प्रणालीलाई सबल बनाउने सबैभन्दा महत्त्वपूर्ण पक्ष भनेको योजना निकायहरूमा ज्ञान (तथ्यांक) को आधार मजबुत बनाउनु हो। व्यवस्थापन सूचना प्रणाली, कार्यमूलक अनुसन्धान र अध्ययनबाट प्राप्त सूचनाले नै अनुगमनका आधार दिन्छ। निकायहरूमा जडान गरिएका सिस्टम सफ्टवेयरमार्फत महत्त्वपूर्ण जानकारी व्यवस्थापन गरी ज्ञान आधार निर्माण गर्न सकिन्छ। विकास आयोजनालाई नतिजामूलक आधारमा कार्यान्वयन गर्न साधन विनियोजन, प्राथमिकीकरण, कार्यक्रम स्वीकृति र कार्यान्वयनका मापदण्डहरू निर्धारण गरिनु पर्छ, नतिजामूलक अनुगमन सूचकले त्यसपछि मात्र कार्य गर्न सक्छ। अनुगमन तथा मूल्यांकन महाशाखा, शाखाहरूको क्षमता विकास र सबलीकरण भएपछि मात्र अनुगमन मूल्यांकनलाई संस्थागत गर्न सकिन्छ। अर्को महत्त्वपूर्ण विषय अनुगमन तथा मूल्यांकनबाट दिइएका निर्देशनहरू अनिवार्य रूपमा पालन गर्नुपर्ने कानुनी आधार स्थापना गर्नुपर्ने आवश्यकता छ। केही वर्षअघि मस्यौदा भई संसद्मा विचाराधीन अनुगमन तथा मूल्यांकन विधेयक पारित भएमा कानुनी अभाव पूरा हुनेछ। तर यसमा गरिएका व्यवस्था मात्र पर्याप्त भने छैनन्। मौजुदा अवस्थामा धेरै संयन्त्रहरू अनुगमन तथा मूल्यांकनमा संलग्न छन्, परिणामतः धेरैको जिम्मेवारी कसैको पनि होइन भन्ने भएको छ। जस्तो वित्तीय पक्षमा अर्थ मन्त्रालय, भौतिक उपलब्धिमा विषयगत मन्त्रालय, सरोकारवाला, तेस्रो पक्ष अनुगमन संयन्त्र, विकास साझेदार, विकास समस्या समाधान समितिहरू, राष्ट्रिय योजना आयोग आदि। जिम्मेवारी जहाँसुकै छरिए पनि राष्ट्रिय अनुगमन प्रणालीको नेतृत्व राष्ट्रिय योजना आयोगको हो। तर कार्यक्रम वा आयोजनाबाट उत्पादन हुने नतिजाका तहहरू अनुसार अनुगमन मूल्यांकनको भूमिका निर्धारण गर्नुपर्ने हुन्छ। जस्तो कि साधन (इन्पुट) तहको (वित्त, लजिस्टिक, कर्मचारी आदि) अनुगमन क्रियाकलाप सञ्चालनको समयमा निरन्तर गर्नुपर्ने भएकाले यसको जिम्मेवारी कार्य सञ्चालन निकायको हो। क्रियाकलाप तहको निरन्तर गरिनुपर्ने अनुगमनमा पनि कार्य सञ्चालन निकाय नै जिम्मेवार हुनुपर्छ। तर प्रतिफल (तत्काल देखिने नतिजा) तहको अनुगमन तालुक मन्त्रालयबाट गर्नु आवश्यक छ। मध्यम अवधिमा देखिने असर र केही वर्षपछि देखिने प्रभावको मूल्यांकन राष्ट्रिय योजना आयोगले गर्नुपर्छ। राष्ट्रिय विकास समस्या समाधान समिति तथा मन्त्रालयस्तरीय समस्या समाधान समितिले कार्यक्रमका समीक्षा गरी समन्वय र सहजकारी भूमिका लिनुपर्छ। नीति तथा लक्ष्यको मूल्यांकन राष्ट्रिय योजना आयोगको नेतृत्वमा अर्थ मन्त्रालयसमेतको संलग्नतामा हुनुपर्छ। रूपान्तरणकारी र राष्ट्रिय गौरवका आयोजनाको सघन अनुगमन तथा मूल्यांकन प्रधानमन्त्री तथा मन्त्रिपरिषद्को कार्यालयको नेतृत्वमा गर्नु उपयुक्त हुन्छ। अरू गैससबाट सञ्चालित कार्यक्रमको महिला ज्येष्ठ नागरिक तथा समाजकल्याण मन्त्रालयबाट व्यवस्थित अनुगमन गरी राष्ट्रिय योजना आयोगमा नियमित प्रतिवेदन लिने प्रणालीको विकास गर्नु आवश्यक छ। साथै प्रदेश तहमा प्रदेश समन्वय परिषद् एवं प्रदेश तहका योजना संयन्त्रले नियमित रूपमा प्रगति समीक्षा गरी सोको निस्कर्ष सहितको सूचना प्रवाह नियमित रूपमा प्रधानमन्त्री तथा मन्त्रिपरिषद् कार्यालयमा हुने व्यवस्था आवश्यक छ। राजनैतिक तथा कार्यक्रम तहको समन्वय गर्ने अन्तरप्रदेश परिषद् र राष्ट्रिय समन्वय परिषद्को सचिवालयको काम पनि यही कार्यालयमा भएकोले यसो गर्नु उपयुक्त हुन्छ। तर तहगत सरकारको योजना तथा अनुगमन प्रणाली निर्माण भने राष्ट्रिय योजना आयोगले गर्नुपर्छ। कानुनी एवं सैद्धान्तिक आधारमा पनि यो काम आयोगकै हो। आयोग टेक्नोपोलिटिकल संयन्त्र भएकोले यो भूमिकामा आक्रामक हुनु व्यावसायिक दायित्व पनि हो। विकास व्यवस्थापनमा स्वयं लाभग्राही संलग्न भएर गरिने नागरिक विवेचना पद्धतिको माग पनि बढ्दै गएको छ। नागरिकहरू विकासका उपभोक्ता मात्र होइनन्, साझेदार र मूल्यसर्जक पनि हुन भन्ने भावनालाई यसले बढावा दिन्छ भने सार्वजनिक निकायहरूलाई जवाफदेही बनाउने गर्छ। कतिपय लोकतान्त्रिक मुलुकमा सार्वजनिक परीक्षण, सामाजिक परीक्षण, सार्वजनिक सुनुवाइ, विद्युतीय छलफल, नागरिक अन्तरक्रियालगायतका नाममा यस्ता विधिहरू अवलम्बन गरिन्छन्। नेपालमा उपभोक्ता समितिबाट सञ्चालन गरिने स्थानीय स्तरका आयोजना मात्र सामाजिक परीक्षण हुन्छ, ठूला आयोजनाका लागि जग्गा प्राप्ति गर्दा र वातावरण प्रभाव मूल्यांकनमा मात्र सार्वजनिक सुनुवाइको प्रचलन छ। यसलाई विस्तार गर्ने नीति संरचना र कार्यसंस्कृति निर्माण भएमा यसले राज्य र नागरिकबीच विश्वास र कार्यमा वैधता स्थापित गर्न सक्ने थियो।"
स्रोतबिना निःशुल्क विद्युत् घोषणा,"काठमाडौं : सरकारले न्यूनतम साझा कार्यक्रममार्फत गार्हस्थ्य उपभोगका निम्ति वर्षायाममा मासिक ५० युनिट र हिउँदयाममा मासिक ३० युनिट विद्युत् निःशुल्क उपलब्ध गराउने घोषणा गरेको छ। जनतामा लोकप्रिय कार्यक्रम ल्याउनका लागि प्रायः सरकार परिवर्तनसँगै यस्ता कार्यक्रम आउने गर्छ। तर, निःशुल्क भनिएका कार्यक्रमको स्रोत सुनिश्चिततामा ध्यान दिएको पाइँदैन। नेपाल विद्युत् प्राधिकरणका कार्यकारी निर्देशक कुलमान घिसिङले अन्नपूर्णसँग कुरा गर्दै सरकारले चाहेमा जनताका लागि जे पनि निःशुल्क गर्न सक्ने बताउँछन्। सरकारले बजेटमा राखेर जति पनि छुट दिन सक्छ। बजेट दिएर छुट दिन सक्ने भयो, घिसिङ भन्छन्, प्राधिकरणले छुट दिने हो भने टाट पल्टिनबाहेक केही बाँकी हुँदैन। विद्युत् निःशुल्क दिने सम्बन्धमा सरकारसँग कुरा नभएको उनले बताए। कोरानाकालको लकडाउन अवधिमा ओली सरकारले गार्हस्थ्य र उद्योगलाई दिएको छुटबापतको साढे ५ अर्ब रुपैयाँ प्राधिकरणले पाएको छैन। २०७६ साल चैत्र ११ गतेबाट कोरोना रोकथामका लागि लकडाउन गरिएको थियो। १६ गतेको मन्त्रिपरिषद् बैठकले मासिक १ सय ५० युनिटसम्म विद्युत् उपभोग गर्ने ग्राहकले विद्युत् महसुलमा २५ प्रतिशतसम्म छुट पाउने घोषणा गरेको थियो। लकडाउनमा बढी विद्युत् खपत गर्ने उद्योग तथा प्रतिष्ठानलाई ३० देखि ५० प्रतिशतसम्म महसुल छुट दिने निर्णय गरेको थियो। त्योबापतको साढे ५ अर्ब अझै उठ्न नसकेको हो। हामीले माग पेस गरेका छौं, सरकारले दिएन भने हिसाब मिलान गर्नुपर्यो घिसिङले भने। प्राधिकरणका ५५ लाख ग्राहकमध्येमा २२ लाख ग्राहकले ३० रुपैयाँ मात्र तिर्दै आएका छन्। काठमाडौंमा बस्ने कतिपयले पनि ३० रुपैयाँ मात्र तिर्छन्। चार्जिङ स्टेसनलाई ५ रुपैयाँमा दिइएको छ। सिँचाइलाई २ रुपैयाँ प्रतियुनिट दिइएको प्राधिकरणले जनाएको छ। वर्षायाममा विद्युत् निर्यात गर्ने गरेको भए पनि हिउँदयाममा आन्तरिक माग धान्नका लागि भारतबाट विद्युत् निर्यात भइनै रहेको छ। अहिले प्राधिकरणले ८ रुपैयाँ ४० पैसामा करिब ३ सय मेगावाट भारतबाट आयात गर्दै आइरहेको छ। विद्युतीकरणमार्फत आर्थिक वृद्धिदर आमनागरिकको जीवन सहज तुल्याउने, इन्धनमाथिको परनिर्भरता न्यून गर्ने, मुलुकको औद्योगीकरणमा टेवा पुर्याउने र नवीकरणीय ऊर्जाको प्रयोगमार्फत वातावरणमा सुधार ल्याउने उल्लेख छ। पाँच वर्षमा विद्युत् उत्पादन क्षमता ६५ सय मेगावाट र प्रतिव्यक्ति विद्युत् खपत ७ सय किलोवाट घण्टा पुर्याउने उल्लेख छ।"
मधुमेह र मनोविज्ञान,"मधुमेह, अर्थात् डाइबेटिज मिलाइटस। नेपाली समाजमा यसलाई चिनी रोगले पनि चिनिन्छ। केही वर्षयता यो रोग भुसको आगोझैं संसारभरि फैलिएको छ। हिजोआज संसारका कुनै पनि देश मधुमेहको महामारीबाट अछुतो छैनन्। भारतलाई त मधुमेहको राजधानी भन्ने गरिन्छ। केही वर्षयता नेपाल पनि मधुमेहको महामारीले निकै आक्रान्त छ। घरघरमा मधुमेहीहरू देखिन थालेका छन्। यहाँ उल्लेखनीय कुरा के भने कुनै कीटाणु तथा जीवाणुले मधुमेहको महामारी फैलाउने कार्य गरेका छैनन्। मधुमेहको प्रमुख कारण बढ्दै गएको गलत खानपिन तथा अप्राकृतिक जीवनशैली भए पनि संसारभरिका मेडिकल माफियाहरू एक ढिक्का भई तिललाई पहाड बनाई मधुमेहको महामारी फैलाउने काममा गरिरहेका छन्। मधुमेहको सम्बन्धमा सर्वसाधारणले सुन्दै र पढ्दै आएको कुरा के हो भने मधुमेह ज्यादै खतरनाक रोग हो, यसबाट पूर्णमुक्ति सम्भव छैन। यसलाई नियन्त्रण गर्न नियमित रूपमा चेकजाँच र औषधि सेवन गर्नुपर्छ। यस प्रकारको विज्ञापन गरेर मधुमेहको सम्बन्धमा ठूलो षड्यन्त्र भइरहेको छ। मधुमेहको महामारी फैलाउने कार्य भइरहेको छ। त्यसैले मधुमेहको महामारीलाई रोक्न यस षड्यन्त्रको मनोविज्ञान बुझ्न जरुरी छ। मधुमेह के हो ? मधुमेह रोग होइन, लक्षण हो। जन्डिस जस्तै। रगतमा आवश्यकभन्दा बढी ग्लुकोज (सुगर) देखिनु नै मधुमेह हो। यो स्थिति तब देखा पर्छ जब पेन्क्र्यिाजले पर्याप्त इन्सुलिन बनाउन सक्दैन या कोषहरूले उचित रूपमा ग्लुकोज ग्रहण गर्न सक्दैनन्। ग्लुकोज शरीरका लागि अति आवश्यक तत्त्व हो। ग्लुकोजबाट नै शरीरले ऊर्जा (इनर्जी) पाउँछ। त्यही इनर्जीबाट नै शरीर सञ्चालन हुन्छ। तर जीवकोषहरूले पर्याप्त ग्लुकोज प्राप्त गर्न सकेनन् भने थकानका साथै अनेक लक्षणहरू देखा पर्छन्। यो नै रगतमा ग्लुकोज बढेको संकेत हो। मानिसले खाएको खाना आमाशयमा पुगेपछि खानलाई हाइड्रोक्लोरिक एसिड र अन्य थुप्रै रसायन तत्त्वहरू मिलेर गलाउँछन्। यहाँ गल्नु भनेको खानाका ठूलाठूला अणुहरू मसिना बन्नु हो अथवा ग्लुकोज भन्ने एक प्रकारको मसिनो चिनीमा परिणत हुनु हो। यही प्रक्रियालाई साधारण भाषामा हामीले पच्नु भन्छौं। खाएको खाना आमाशयमा मसिनो बनेपछि सानो आन्द्रामा जान्छ। सानो आन्द्राले ग्लुकोज बनेको खानालाई विस्तारै सोसेर लिन्छ र त्यो खाना रगतमा मिसिन्छ। यसरी रगतमा पुगेको ग्लुकोज, यदि शरीरलाई तत्काल अवश्यक छ भने तत्काल शक्तिमा परिणत हुन्छ, तत्काललाई चाहिएको छैन भने पछिको लागि सञ्चित भएर बस्दछ। ग्लुकोज सञ्चित हुँदा ग्लाइकोजेनको रूपमा मुख्यतया कलेजो र मांसपेशीमा सञ्चित हुन्छ। तर रगतमा प्रवेश गरेको ग्लुकोज भने इन्सुलिनबिना तत्कालै शक्तिमा परिणत हुन पनि सक्दैन, अनि सञ्चित हुन पनि सक्दैन। तब रगतमा ग्लुकोजको मात्र बढ्छ। शरीरका कोषहरूमा एक प्रकारका ढोका हुन्छन्। जब प्यांक्रियाजबाट इन्सुलिन निस्कन्छ उक्त इन्सुलिन रगतमार्फत गएर हरेक कोषहरूलाई खाना आयो, ढोका खोल भन्छ, अनि कोषहरूले ढोका खोल्छन् र ग्लुकोजभित्र जान्छ। यसरी भित्र गएको ग्लुकोज तत्काल शक्ति चाहिने भए कोषहरूले तत्कालै प्रयोग गर्छन्, नत्र पछि प्रयोग गर्नको लागि सञ्चय गर्छन्। रगतमा भएको ग्लुकोज कोषहरूमा गइसकेपछि रगतमा ग्लुकोजको मात्रा स्वतः घट्दछ। यो घटेको कुरा बेटा सेलहरूले नै तुरुन्त प्यांक्रियाजलाई खबर गर्छन् र यसले पनि इन्सुलिन उत्पादन गर्ने गतिलाई घटाउँछ। बेटा सेल्स के हो ? शरीरमा आमाशयको तल्लो भागमा सानो आन्द्रा, कलेजो, फियो, पित्तथैली आदिले घेरिएर रहेको प्यांक्रियाज भन्ने करिब ६ इन्च लामो गाजरजस्तै जस्तै आकारको अंग हुन्छ। यसमा विभिन्न प्रकारका हर्मोन उत्पादन गर्ने क्षेत्र हुन्छ, जसमा अल्फा सेल्स, बेटा सेल्सलगायतका लाखौं कोषहरू हुन्छन्। अल्फा सेल्सले मुख्यतया ग्लुकोजननामक हार्मोन उत्पादन गर्छन् भने बेटा सेल्सले इन्सुलिननामक हार्मोन उत्पादन गर्छन्। रगतमा ग्लुकोजको मात्रा हामीले खाने वस्तुको प्रकार, मात्रा र समयको आधारमा उही दिनमा पनि धेरै पटक घटबढ हुन्छ। साधारण अवस्थामा हाम्रो रगतमा प्रतिडेसिलिटर ७० देखि १२० मिलिग्राम ग्लुकोजको मात्रा हुनुपर्छ। त्योभन्दा बढी भए चिनी रोग लाग्दै गरेको वा लागेको मान्नु पर्छ। रगतमा चिनीको मात्रा जतिजति बढी हुन्छ चिनी रोगको अवस्था पनि त्यति नै जटिल भएको बुझ्नु पर्छ। खाना खानेबित्तिकै भने चिनीरोग नै नलागेको व्यक्तिको रगतमा पनि यो मात्रा १८० सम्म पुग्न सक्छ। तर खाना खाएको दुई घण्टाभित्रमा भने यो मात्रा घटेर १४० मा ओर्लेको हुनुपर्छ। जब रगतमा चिनीको मात्रा १८० भन्दा बढी हुन्छ, त्यो बढी हुन आएको चिनीको मात्रा मिर्गौलाले पिसाबमार्फत फालिदिन्छ। खानाबाट प्राप्त हुने चिनीको मात्रा भाँडामा पानी खन्याएझै तुरुन्तै जम्मा हुने त होइन, बिस्तारैबिस्तारै घण्टौंको समयमा हुने हो। चिनी बिस्तारै रगतमा प्रवेश गर्दछ, रगतमा यसको मात्रा बढ्छ, अनि मिर्गाैलाले पिसाबमार्फत फालिदिन्छ। त्यही भएर चिनी रोग लागेका व्यक्तिहरूलाई छिनछिनमा पिसाब आउँछ। चिनी फालिनु भनेको शरीरका कोषहरूको वृद्धि विकास गराउन, हानिकारक ब्याक्टेरिया, भाइरस, रोगब्याधिसँग लड्न, घाउचोट निको गराउन मुख्य भूमिका खेल्ने प्रोटिन तथा शरीरलाई विभिन्न कार्यको लागि चाहिने अन्य पौष्टिक पदार्थ फालिनु पनि त हो। त्यसैले शरीरले यस्ता पदार्थ नपाउँदा चिनी रोग लागेको व्यक्तिलाई बढी भोक लाग्ने, ऊ दुब्लाउँदै जाने, थकित महसुस गर्ने, आँखा धमिलो देख्ने, घाउ निको नहुने, छाला फुट्ने, महिलालाई घरीघरी योनि चिलाउने आदि समस्या देखा पर्छन्। त्यसको अतिरिक्त रगतमार्फत पर्याप्त थप खाना प्राप्त नहुँदा कोषहरूले सञ्चित शक्ति खर्च गर्नुपर्छ। यहाँनेर शरीरमा सञ्चित बोसोरूपी शक्ति प्रयोग भएको ठीक हो कि होइन भन्ने प्रश्न उठ्न सक्दछ। तर शरीरको संयन्त्र त्यसरी चल्दैन। सञ्चित शक्ति धेरै मात्रामा खर्च भयो भने शरीरमा केटोनेस भन्ने बिकार निस्कन्छ। धेरै मात्रामा केटोनेस निस्कने अवस्थालाई डाइबेटिक केटोएसिडोसिस (डीकेए) भनिन्छ, जसले जीवन नै खतरामा पार्न सक्छ। सामान्यतया टाइप वान डाइबेटिज हुने व्यक्तिलाई यस्तो अवस्था आउन सक्दछ। मधुमेहका प्रकार मधुमेहका मुख्यतया तीन अवस्था हुन्छन्। शरीरका कोषहरूले इन्सुलिनप्रति पूर्ण प्रतिक्रिया नजनाउनुको कारणले रगतमा चिनीको मात्रा बढ्यो भने त्यसलाई मधुमेहको सुरुआती अवस्था (प्रिडाइबेटिज) भनिन्छ। त्यस्तै, रगतमा प्रवेश गर्ने ग्लुकोजको अनुपातमा प्यांक्रियाजले पर्याप्त इन्सुलिन उत्पादन गर्न नसक्नुको कारणले रगतमा चिनीको मात्रा बढ्यो भने त्यसलाई निम्न कोटीको मधुमेह (टाइप ट डाइबेटिज भनिन्छ। र, शरीरमा हुने विभिन्न रसायन संयन्त्र तथा रासायनिक प्रतिक्रिया हुँदा अस्वाभाविक गल्तीको कारणले प्यांक्रियाजलाई इन्सुलिन उत्पादन गर्न निर्देशन दिने बेटा सेल नै निमिट्यान्न भएर इन्सुलिन नै उत्पादन नभएर रगतमा चिनीको मात्रा बढेर हुने मधुमेहलाई उच्चकोटीको (टाइप वान डाइबेटिज) भनिन्छ। सामान्यतया टाइप वान डाइबेटिज २० वर्षभन्दा पहिले नै हुन्छ। टाइप वान डाइबेटिजलाई वंशाणुगत रोग पनि भनिन्छ। साथै गर्भावस्थामा थुप्रै प्रकारका हार्मनहरू निस्किने र तिनीहरूका अनगिन्ती रासायनिक प्रतिक्रियाहरू हुने हुनाले यो अवस्थामा कतिपय महिलाको रगतमा चिनीको मात्रा बढ्छ। यस्तो प्रकारको स्थितिलाई जेस्टेसनलन डाइबेटिज भनिन्छ। डाइबेटिजप्रतिको धारणा चिकित्सकले पढेको, बुझेको र केही हदसम्म बुझ पचाएको कुरा के भने अहिलेकै अवस्थामा टाइप वान डाइबेटिज निको हुने उपाय छैन, यसका लागि इन्सुलिनको सुर्इं नियमित लगाइरहनु पर्छ। टाइप टु डाइबेटिज भोजनमा सुधारको साथै शारीरिक अभ्यास गर्दा क्षणिक रूपमा केही मात्रामा सुधार देखिए पनि कालान्तरमा यो पनि टाइप वान डाइबेटिजमा नै बदलिन्छ। प्रिडाइबेटिज तथा जेस्टेसनल डाइबेटिजको अवस्था भने नियमित सन्तुलित भोजन र शारीरिक अभ्यासले नियन्त्रण हुन सक्दछ। तर यो धारणा पूर्णसत्य छैन। वास्तवमा यो डाइबेटिक बिजनेस हो। यस बिग बिजनेसमा अनेक पक्षहरूको आआफ्नो स्वार्थ गाँसिएको छ। यही नै मेडिकल माफियाहरूको हिरा कटाइ छ। यसप्रति सचेत र सजग हुनु आजको आवश्यकता हो। डाइबेटिजको एक वैज्ञानिकको मापदण्ड के हो भने बिहानको फास्टिङ ग्लुकोज लेभल र सुत्ने बेलाको ग्लुकोज लेभलको जोडलाई २ ले भाग गर्दा ग्लुकोज लेभल २५० भन्दा कम हुन्छ भने यस अवस्थामा औषधिको आवश्यक पर्दैन। जीवनशैली सुधार गरेर नै ग्लुकोज लेभल सामान्य बनाउन सकिन्छ। साधारणतया चामल, दही, उखुको रस, चिनी, मौसमी, अनार, आँप, भेली, मिस्री, आलु, मैदा र बेसनका परिकार, तारेको, भुटेको, बढी चिल्लो तथा चिनी हालेको पदार्थ, जंकफुड, फास्टफुड तथा धूमपान र मद्यपान, दिउँसो सुत्ने बानी, कुनै शारीरिक कार्य नगर्नु, चिन्ता, तनाव तथा नकारात्मक सोच डाइबेटिज बिरामीका लागि हानिकारक छ। डाइबेटिकलगायतका रोगहरू जन्माउने कारण पनि यही हो। दैनिक ४५ किलो मिटरको हिडाइँ वा दौडाइ, ध्यान, प्राणायाम तथा व्यायाम गर्ने तथा सकारात्मक सोच राख्नुपर्छ। बजरा, जौ, चना आदिको चोकरयुक्त आटा, मुग, करेला, सिस्नो, कुरिलो, परवल, रामतोरिया, बैगुन, लौका, टमाटर, फर्सी, काँक्रो, पालक, बेथे, सिमी, ब्रोकाउली, बन्दगोपी, फुलगोपी, रातो प्याज, लसुन, कागती, मेथी, अमला, जमुना, बदाम, च्याउ, सक्खरखण्ड, दालचिनी, शीतलचिनी (मोरिंगा), सागपात तथा फलफूलमा (एक दाना स्याउ, एक दाना अम्बा, एक सुन्तला, आधा कप स्ट्राबरी) सेवन गर्नु डाइबेटिकका लागि निकै फाइदाजनक मानिन्छ।"
चुरे विनाश कहिले रोक्ने ?,"तराई मधेसको चुरे क्षेत्रको दोहनले विनाश निम्त्याइसकेको छ, तर राज्यलाई त्यसको वास्ता देखिन्न। चुरे र औरही खोला दोहनका विरुद्धमा आवाज उठाउँदा धनुषाका २४ वर्षे दिलीप महतो मारिनु चुरे विनाशमा संलग्न गिरोहको क्रूरताको पटाक्षेपमात्रै थियो। त्यसमा पनि महतोको मुद्दा तीन वर्षसम्म अदालतमै अल्झिनु चाहिँ चुरे संरक्षण र न्यायमा ढिलाइको पराकाष्ठा हो। चुरे विनाशकै कारण मधेस सुक्खा बन्दैछ, मरुभूमि हुँदैछ, त्यसको असर उत्तरका हिमालहरू कालापत्थरमा रूपान्तरण हुँदैछन्। तराई मधेसले थेग्दै आएको खाद्य आपूर्ति पहाडतिर कमजोर भइसक्यो। पूर्वदेखि पश्चिम नेपालसम्मै फैलिएको बलौटेमाटोको पहाडी शृंखला चुरेबाट निसृत हुँदै आएका खोलानाला सुकिरहेका छन्। मधेसमा जहाँ खन्दा पनि भेटिने पानीको सतह झन्झन् गहिरिँदै गएको छ। तर, विकासका नाममा सडक, राजमार्गमात्रै निर्माण गरी राज्यले नै एकातिर चुरे ध्वस्त पार्यो। अर्कातिर चुरे र यसका खोलाहरूमा अवैध बालुवा उत्खननको शृंखला विशृंखलित रूपमा भएको भयै छ। महाभारतदेखि दक्षिणी पूर्वपश्चिम फैलिएको होचो र कमलो पहाड हो चुरे चार करोड वर्षअघि अस्तित्वमा आएको मानिन्छ, तर यसको विनाश गर्न सय वर्ष पनि नलाग्ने गरी हाम्रा क्रियाकलाप तीव्र छन्। सरकारले २० वर्ष चुरे तराई मधेस संरक्षण तथा व्यवस्थापन गुरुयोजना तयार पारी पारित पनि गरेको हो, त्यसका लागि अर्बाैं खर्च गर्ने सरकारी योजना छ। तर पहिलो प्राथमिकतामा राखेर अगाडि बढाउने भनेको योजनाका कुनै नतिजा देखिएका छैनन्। चुरे वन र वन्यजन्तुको बासस्थानमात्रै होइन, जलभण्डार पनि हो र अन्न भण्डार तराईको आधार हो। जैविक विविधता, पर्यावरण र मानवीय जनजीविकासँग प्रत्यक्ष जोडिएको चुरे नजोगाए हामी आफैं कसरी जोगौंला ? चुरे फगत पहाडी शृंखलामात्रै होइन। मानव सभ्यता र अस्तित्वसँगै गाँसिएको पर्वतमाला पनि हो। तर आफ्नै घाँटी रेट्ने काइदाका कामहरू चुरे दोहनमा भइरहेका छन्। चुरे संरक्षणको राज्यस्तरीय पहलले सिन्को भाँचेको छैन, केवल देखावटीमात्रै छ। होइन भने हजारौं क्रसर उद्योग चुरे क्षेत्रमा किन चलिरहेका छन् ? राज्यले तिनलाई किन रोक्दैन ? चुरे संरक्षणका लागि आवश्यक एउटा कानुन पनि किन बनाउँदैन ? अवैध उत्खनन र विनाश किन रोक्दैन ?"
सुरु भयो जनप्रतिनिधिको ५ वर्षे परीक्षा,"काठमाडौ : संसद् अर्थात् देशको नीति निर्माण गर्ने जनप्रतिनिधिको थलो। संविधान बनेयता दोस्रो कार्यकालको प्रतिनिधिसभा बैठक सोमबार सुरु भएको छ। जनताको बढ्दो खबरदारी र नयाँ दलको अप्रत्याशित आगमनबीच २ सय ७५ सांसद कार्यमोर्चामा उत्रिएका छन्। पहिलो दिनको बैठकमा सबै पार्टीका संसदीय दलका नेताले संसद्मा सम्बोधन गरे। त्यस क्रममा उनीहरूले विकास, सुशासन र सुरक्षाको आश्वासन दिए। साथै, माओवादी अध्यक्ष पुष्पकमल दाहाल नेतृत्वमा नवगठित सरकारलाई शत्मार्गमा लाग्न सचेत गराए। विश्वासको मत लिने अघिल्लो दिन प्रधानमन्त्री दाहालले सांसदमाझ भने, हामी निरन्तर जनताको निगरानीमा छौं। यो संसद् हाम्रा लागि परीक्षा केन्द्र हो। उनले परम्परागत राजनीतिक अभ्यासले मात्र नागरिकको चाहना पूरा नहुने धारणा राख्दै सबै सांसद जनताको निरन्तर खबरदारीबाट टाढा नरहेको उल्लेख गरे। जनताको सुशासन र जीवनमा सार्थक परिवर्तन ल्याउन सक्ने कि नसक्ने भन्ने परीक्षा संसद्मा हुने प्रधानमन्त्री दाहालको भनाइ थियो। उनले प्रतिनिधिसभामा आएका नयाँ दल र सांसदहरू संसद्को पुँजी भएको बताए। उनले नयाँ दलले संसद्मा प्रतिनिधित्व गर्नु लोकतन्त्र र नागरिक सम्प्रभुताको जित भएको बताए। बिना कुनै ईष्र्या मनैदेखि भन्न चाहन्छु। यो लोकतन्त्र र नागरिक सम्प्रभुताको जित हो। उहाँहरूमा केही गरौं भन्ने हुटहुटी छ। यो संसद्को पुँजी हो। तपाईंहरूलाई हृदयदेखि नै स्वागत छ, उनले भने। प्रधानमन्त्री दाहालले आफूहरूलाई समस्या केलाएर बस्ने मात्र छुट नभएको भन्दै समाधानको सूत्र पहिल्याउनुपर्ने बताए। म आशावादी छु। यो प्रतिनिधिसभा सार्थक संवादको थलो बन्नेछ। हाम्रो अभ्यासमा जनताले गौरव गर्ने वातावरण बन्नेछ। राष्ट्रको आवश्यकताको बारेमा विवेकपूर्ण निर्णय लिन सक्नेछौं उनले भने। नेपाली कांग्रेसका सभापति तथा पूर्वप्रधानमन्त्री शेरबहादुर देउवाले संविधानको रक्षाका लागि विशेष योगदान गर्न सांसदहरूलाई आग्रह गरेका छन्। बैठकलाई सम्बोधन गर्दै उनले संसद्को ठूलो दल कांग्रेस रचनात्मक रूपमा प्रस्तुत हुने र जनताको मुद्दासँग जोडिरहने बताए। भने, प्रतिनिधिसभाको यो कार्यकाल संविधानको सुरक्षा, कार्यान्वयन र संघीय लोकतान्त्रिक व्यवस्थाको सबलीकरणका लागि विशेष योगदान गर्न सकोस्। हामी सबै त्यसमा संलग्न हुन सकौं। प्रधानमन्त्री नियुक्त भएकोमा प्रधानमन्त्री पुष्पकमल दाहाल प्रचण्डलाई उनले बधाईसमेत दिए।प्रतिनिधिसभाको सोमबार बसेको पहिलो बैठकमा सहभागी सांसदहरू। एमाले अध्यक्ष केपी शर्मा ओलीले संसद् हुनु भनेको व्यक्तिगत सम्मान र विकासका लागि नभै देश चलाउन भएको बताए। नयाँ सरकार गठनपछि परिवर्तनको चाहना जनताले राखेको उनले बताए। भने, संसद् बन्नका लागि मात्र होइन। सांसदको हैसियतमा देश र जनताका लागि काम गर्न हो। सबै दल मिलेर काम गरौं। सरकार बन्न पाको छैन। बिगार्ने खेलोतिर लाग्यौं भने समय बर्बाद हुन्छ। प्रतिनिधिसभा विघटनको विषय कोट्याउँदै उनले जनताको ताजा जनादेश लिन जाने कुरालाई प्रतिगमन भन्न नमिल्ने बताए। भने, संसद्को सुरुवात गरेको देशले अहिले पनि बेलाबेलामा संसद् विघटन गरिहेको छ। हामीमा प्रतिगमन भयो भन्ने ? प्रतिनिधिसभा विघटन प्रतिगमन हो भन्ने ? प्रश्न गर्दै उनले भने, संसदीय व्यवस्थाको जननी बेलायतमा हिजो अस्ति पनि प्रतिगमन भएको थियो। प्रतिनिधिसभा भंग हुनु प्रतिगमन नभएको बताउँदै उनले भने, संसद्बाट सरकार बन्नु र ढल्नु प्रतिगमन होइन। अन्यत्रबाट सरकार ढाल्न लागियो भने त्यो प्रतिगमन हो। कुठाउँबाट सरकार बनाउनेमा जाँदै जानु हुँदैन। बैठकमा बोल्दै राष्ट्रिय स्वतन्त्र पार्टीका सभापति एवम् उपप्रधान तथा गृहमन्त्री रवि लामिछानेले कुनै पनि भ्रष्टाचारको छानबिन गर्दा प्रभाव नपार्न सबैलाई आग्रह गरे। कुनै पनि भ्रष्टाचारमा भएका छानबिनमा प्रभाव नपारिदिनु होला। कसैको पक्ष र विपक्षमा प्रभावका कुरा लिएर नआउनुहोला। हामी पनि कुनै काण्डमा मुछिने काम नगरौं। उनले प्रतिपक्षबाट पनि हरेक सकारात्मक काम अड्काउने नभई सघाउने तरिकाको हुने विश्वास लिएको बताए। भने, प्रतिपक्षबाट पनि अड्काउने काम हुने छैन भन्ने मलाई लागेको छ। नेपालको इतिहासमा राजनीतिक दलको उदय हुनु ठूलो कुरो नभएको उनको भनाइ थियो। हामीले जुन समयमा मत पाएका छौं। त्यो दल र व्यक्तिलाई दिएको मत मात्रै होइन। यो मुलुकमा परिवर्तन आवश्यक छ भनेर जनताले बजाएको घण्टीको आवाज हो। यो घण्टीको आवाजलाई सदन र सिंगो देशले सुन्नेछ। उनले आफूहरूले पाएको मत निराशाको नभएर आशाको भएको बताए। जनताले आफूहरूलाई परिवर्तन गर्ने गरी र पुराना दलहरूलाई पनि सचेत हुने गरी मत दिएकाले अहिले जनमतअनुसार सरकार बनेको उनको प्रतिक्रिया थियो। राष्ट्रिय प्रजातन्त्र पार्टी (राप्रपा) अध्यक्ष राजेन्द्र लिङ्देनले सबैको विचारभन्दा माथि देश रहेको बताए। बैठकमा उनले भने, हामी कसैले कसैलाई निषेध गरेर म मात्रै बढ्छु भन्ने अवस्था छैन। हामी सबैका विचारभन्दा माथि देश छ। त्यसकारण देशलाई शिरमा राखेर मुलुकको समस्या समाधान गर्न अग्रसर हुन सकौं। अहिलेको परिस्थितिमा कसैले निधेषको राजनीति गर्न सम्भव नभएको पनि लिङ्देनले बताए। भने, राप्रपाले प्राप्त जनादेशअनुसार राष्ट्रियता, राष्ट्रिय एकता, सुशासन, विकास र सेवा प्रवाहको मुद्दामा दृढताको साथ उभिनेछ। राप्रपा मुलुकको अस्थिरको कारक बन्दैन। देशलाई शिरमा राखेर मुलुकको समस्या समाधान गर्न अग्रसर हुन्छ। नेकपा एकीकृत समाजवादीका अध्यक्ष माधवकुमार नेपालले देशमा राजनीतिक स्थायित्व जनताले चाहेको बताए। उनले विगतको शिक्षा ग्रहण गरेर अघि बढ्नुपर्ने धारणा राखे। प्रधानमन्त्री पुष्पकमल दाहाल प्रचण्डलाई बधाई दिँदै भने, प्रधानमन्त्रीले संविधान पालना गरेर हिँड्ने विश्वास छ। संविधान, लोकतान्त्रिक गणतन्त्रको संरक्षण गर्दै समाजवादको लक्ष्यमा जानुपर्छ। उनले थप्दै भने, उहाँले केही गरेर देखाउने। नयाँ ढंगले अघि बढ्ने र सबै क्षेत्रमा सुधारसहित आमुल परिवर्तन गर्ने प्रतिबद्धता व्यक्त गर्नु भएको छ। जनताले देख्नेगरी काम होस्। बोली र व्यवहारमा सामजञ्यता आओस्। जनमत पार्टीका अध्यक्ष डा सीके राउतले संसद्मा उपस्थित भएर बोल्न पाउँदा नयाँ अनुभूति भएको बताए। बैठकमा उनले विगतमा आफ्नो नाम पनि लिन निषेध रहेको भन्दै अहिले लोकतान्त्रिक व्यवस्था र जनताको अभिमतले सम्भव भई यो स्थान हासिल गरेको बताए। भने, कुनै बेला मेरो नाम मात्रै लिन पनि निषेध गरिएको थियो। त्यो ठाउँमा आज आफैं आएर उभिँदा नयाँ अनुभूति भएको छ। यसका लागि लोकतान्त्रिक व्यवस्था र जनताको अभिमतलाई धन्यवाद दिन चाहन्छु। बैठकलाई सम्बोधन गर्दै प्रधानमन्त्री प्रचण्डले नयाँ दलबाट आएका सांसदहरूको मनमा आवेग र हुटुहुटी भएको बताएपछि अध्यक्ष राउतले त्यसको जवाफमा भनेका थिए, प्रधानमन्त्रीज्यूले नयाँ दलहरूको आगमनलाई स्वागत पनि गर्नुभयो। र, भन्नुभयो उहाँहरूसँग आवेग पनि छ। अग्रजहरूप्रति सम्मान पनि रहेको छ। नयाँ दलहरूमा रहेको आवेग जनताभित्र रहेको परिवर्तनको आकांक्षा हो। त्यसलाई सकारात्मक परिवर्तनको लागि प्रयोग गरिनेछ। उनले अहिले देशमा सकारात्मक परिवर्तन ल्याउन महŒवपूर्ण भूमिका खेल्ने प्रतिबद्धतासमेत जनाए। नागरिक उन्मुक्ति पार्टीकी अध्यक्ष रञ्जिता चौधरीले रेशम चौधरीलाई राजनीतिक संरक्षण नभएकै कारण मुद्दा लगाइएको बताइन्। भनिन्, रेशम चौधरीलाई किन मुद्दा लगाइयो ? सहजै थाहा हुन्छ कांग्रेस, एमाले, माओवादीको ठूला दलको नेता नभएकै कारण मुद्दा लगाइयो। र, थारू भएकै कारण रेशमसँगै अरूलाई पाँच वर्षदेखि जेलमा राखियो। टीकापुर घटना बन्द कोठामा घटाइएको घटना नभएको बताउँदै उनले भनिन्, टीकापुर घटना कुनै बन्द कोठाभित्र घटाइएको घटना थिएन। हजारौंको भीडमा नदेखिएको रेशम चौधरीलाई आज पनि कारागारमा थुनिएर राखिएको छ। जनता समाजवादी पार्टी (जसपा)का संसदीय दलका नेता रामसहाय यादवले नागरिकता अबको संसद्ले तुरुन्त पास गर्नुपर्ने विचार राखे। यसअघि प्रतिनिधि र राष्ट्रियसभाका दुवै सदनबाट पारित भएर दुईदुई चोटी जाँदा पनि राष्ट्रपति कार्यालयमा थन्किएर बसेको धारणा राखे। उनले नागरिकता नपाएकै कारण धेरैले आत्महत्या गर्ने अवस्थामा आएको दाबी गरे। भने, नागरिकता नपाउँदा देशका अधिकांश नागरिक अनागरिक भएर बस्न बाध्य छन्। जन्मसिद्धका सन्तान अहिले पनि आमबुबा, नागरिक र आफंै अनागरिक छन्। कैयौं आत्महत्या गर्नुपर्ने अवस्थामा छन्। अब एक महिनाभित्र नभएर तुरुन्त यसलाई कार्यान्वयनमा लानुपर्छ। राष्ट्रिय जनमोर्चा पार्टीका अध्यक्ष चित्रबहादुर केसीले सांसदप्रति जनताको कुनै आशा नरहेको दाबी गरे। देशमा मन्त्रीको संख्या सांसदको संख्याभन्दा बढी भयो भने देशको अर्थतन्त्रले धान्छ ? अहिले पनि देश बेवारिसे नै छ। विशुद्ध सत्तामा कसरी जाने भन्ने भयो, केसीले भने। सिद्धान्त, नीति, आदर्श र नैतिकताले काम नै नगर्ने अवस्था आएको भन्दै उनले चिन्ता व्यक्त गरेका थिए।"
गठबन्धन दलमा अलमल भएपछि मधेस प्रदेशमा मुख्यमन्त्रीको दाबी पेस हुन सकेन,"जनकपुर : गठबन्धन दलमा आन्तरिक तयारी नपुगेको भन्दै मंगलबार मधेस प्रदेश सरकार गठनका लागि मुख्यमन्त्रीमा दाबी पेस गर्ने कार्य हुन सकेन। गठबन्धनका अन्य दलले चिसोका कारण सांसद जनकपुरमा आइपुग्न ढिलाइ भएको र अन्य व्यवस्थापकीय तयारी बाँकी रहेको जनाएपछि दाबी पेस गर्न नसकिएको जनता समाजवादी पार्टी (जसपा) मधेस प्रदेश प्रमुख रामबाबु यादवले जानकारी दिए। यसअघि जसपा मधेस प्रदेश संसदीय दलका नेता सरोजकुमार यादवलाई मुख्यमन्त्रीमा प्रस्ताव गर्दै सरकार गठनका लागि मंगलबार नै दाबी पेस गर्ने भनिएको थियो। प्रस्तावित मुख्यमन्त्रीका दावेदार जसपा मधेस प्रदेश संसदीय दलका नेता यादवले पनि सत्ता गठबन्धनका अन्य दलले तयारी नपुगेको भनेपछि मंगलबार दाबी पेस हुन नसकेको बताए। उनका अनुसार सत्ता गठबन्धन दल नेकपा (माओवादी केन्द्र) ले मंगलबार दिउँसोसम्म संसदीय दलको नेता चयन गर्ने र अन्य दलले पनि आन्तरिक तयारीपछि दिउँसो ४ बजेसम्म दाबी पेस गर्ने भनिएको थियो तर माओवादी केन्द्रले दलको नेता चयन गर्न सकेन। 'सबै तयारी भए किन अन्तिमसम्म कुर्ने भन्ने थियो, तर आज आन्तरिक तयारी नपुगेपछि दाबी पेस हुन सकेन,' नेता यादवले भने, 'अब माओवादी केन्द्रले दलको नेता चयन र अन्य दलको आवश्यक तयारी पूरा भएपछि दाबी पेश गर्छौं, सम्भवतः भोलि नै गर्छौं।' प्रदेश प्रमुख हरिशङ्कर मिश्रले यही २८ पुस दिउँसो ४ बजेसम्म सरकार गठनका लागि आह्वान गरे। केन्द्रीय सत्ता समीकरणमा रहेका दलहरूबीच मधेस प्रदेशमा जसपा र जनमत पार्टीले आलोपालो सरकारको नेतृत्व गर्ने सहमति भएको छ।"
संसदमा जे देखियो (फोटो फिचर),"काठमाडौं : प्रधानमन्त्री पुष्पकमल दाहाल प्रचण्डले प्रतिनिधिसभा सदस्यलाई विशेष आभार प्रकट गरेका छन्। उनले भने, 'प्रतिनिधिसभाबाट करिब सर्वसम्मतिले विश्वासको मत प्रदान गर्नुभएकोमा माननीय सदस्यहरू र सिङ्गो संसद्प्रति विशेष आभार व्यक्त गर्दछु।' प्रतिनिधिसभाबाट विश्वासको मत प्राप्त गरेपछि सामाजिक सञ्जालमार्फत् प्रधानमन्त्रीले भने, 'तपाईँहरूको यो विश्वासप्रति इमान्दार रहँदै सहमतिका साथ सामाजिक न्याय, सुशासन र समृद्धिको यात्रामा दृढतापूर्वक अघि बढ्ने सङ्कल्प गर्दछु।' प्रधानमन्त्री दाहालले प्रतिनिधिसभाबाट दुई तिहाइ बढी विश्वासको मत प्राप्त गरे। प्रतिनिधिसभामा आज भएको विश्वासको प्रस्तावको मतदानमा उनको पक्षमा दुई सय ६८ र विपक्षमा दुई मत परेको थियो। बैठकमा पाँच जना सांसद अनुपस्थित थिए भने बैठकमा कूल दुई सय ७० सांसद उपस्थित थिए। प्रधानमन्त्री दाहाललाई नेपाली कांगेस, नेकपा (एमाले), माओवादी केन्द्र, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी नेपाल, लोकतान्त्रिक समाजवादी पार्टी, नेकपा (एकीकृत समाजवादी), नागरिक उन्मुक्ति पार्टी , जनमत पार्टी र केही स्वतन्त्र सांसदले विश्वासको मत दिएका छन्। हेर्नुस् संसदका केही दृश्यहरू:"
गण्डकी प्रदेशका मुख्यमन्त्री अधिकारीले पुस २९ गते विश्वासको मत लिँदै,"पोखरा : गण्डकी प्रदेशका मुख्यमन्त्री खगराज अधिकारीले पुस २९ गते विश्वासको मत लिने भएका छन्। सोमबार मुख्यमन्त्री नियुक्त भएका अधिकारीले चार दिनमै विश्वासको मत लिने भएका हुन्। अधिकारी प्रदेशमा रहेका पाँच दलमध्ये चार दलको समर्थनमा मुख्यमन्त्री नियुक्त भएका हुन्। प्रदेशको मंगलबार बसेको मन्त्रिपरिषद् बैठकमा मुख्यमन्त्री अधिकारीले २९ गते विश्वासको मत लिने विषय जानकारी गराएका थिए। यस लगतै मुख्यमन्त्रीले विश्वासको मत लिने आवश्यक प्रक्रियाका लागि प्रदेश सभा सचिवालयमा पत्र पठाएका थिए। प्रदेश सभा सचिवालयले २९ गते मुख्यमन्त्रीले विश्वासको मत लिने गरी कार्यसूचीमा राख्ने व्यवहोराको पत्र मंगलबार नै सचिवालयमा आएको जनाएको छ। मुख्यमन्त्रीको पत्र सचिवालयले दर्ता गरी २९ गते विश्वासको मत लिन लागेको विषय प्रदेश सभाका सदस्यहरूलाई मंगलबार नै जानकारी गराएको प्रदेश सभा सचिवालयका सूचना अधिकारी प्रेम सुवेदीले बताएका छन्। नेपालको संविधानको धारा १६८ को उपधारा (२) बमोजिम गण्डकी प्रदेशका प्रदेश प्रमुख पृथ्वीसुब्बा गुरुङले सोमबार अधिकारीलाई मुख्यमन्त्रीमा नियुक्त गरेका थिए। संविधानको धारा १६८ को उपधारा (४) बमोजिम मुख्यमन्त्री नियुक्त भएको ३० दिन भित्र प्रदेश सभाबाट विश्वासको मत लिनुपर्ने कानुनी व्यवस्था छ। एमाले संसदीय दलका नेता अधिकारी प्रदेश सभाका ३३ सदस्यको समर्थनमा मुख्यमन्त्री नियुक्त भएका हुन्। ६० सदस्य प्रदेश सभामा अधिकारीलाई एमालेका २२, माओवादी केन्द्रका ८, राप्रपाका २ सदस्य र स्वतन्त्र निर्वाचित भएर हाल एकीकृत समाजवादीमा प्रवेश गरेका राजीव गुरुङको समेत गरेर ३३ सदस्यको समर्थन रहेको छ। प्रदेश सभामा नेपाली कांग्रेसका २७ सदस्य रहेका छन्।"
"क्रान्तिकारी माओवादी, नेकपा बहुमत र मशालबीच एकता हुने","गोरखा : नेपालका तीन कम्युनिष्ट पार्टी एकता हुने भएका छन्। नेकपा(क्रान्तिकारी माओवादी), नेकपा(बहुमत) र नेकपा(मशाल) एकताको नजिक पुगेको मंगलबार संयुक्त विज्ञप्ति जारी गरी जानकारी दिएका छन्। मोहन वैद्य नेतृत्वको नेकपा(क्रान्तिकारी माओवादी), कञ्चन नेतृत्वको नेकपा(बहुमत) र सन्तबहादुर नेपाली नेतृत्वको नेकपा(मशाल)लामो समयदेखि औपचारिक तथा अनौपचारिक रूपमा पार्टी एकताको विषयमा छलफल गर्दै आएको सो विज्ञप्तिमा उल्लेख छ। क्रान्तिकारी कम्युनिस्ट पार्टीहरू बीच एकताको ऐतिहासिक आवश्यकतालाई महशुस गर्दै सिद्धान्त र राजनीतिका आधारभूत विषयमा समानता देखिए तापनि कैयौं विषयमा छलफल गरेर टुंग्याउनु पर्ने भएकाले अहिले हामीले पार्टी एकता संयोजन समिति बनाएर छलफल अघि बढाउने निर्णय गरेका छौँ, विज्ञप्तिमा भनिएको छ, क्रान्तिकारी पार्टी निर्माणमा सहमत हुनसक्ने एकल वा समूहगत रूपमा छरिएर रहेका क्रान्तिकारीहरूलाई एकता प्रक्रियामा आउन आव्हान गर्दछौँ। विज्ञप्तिमा नेकपा(क्रान्तिकारी माओवादी)का महासचिव मोहन वैद्य, नेकपा(बहुमत)का संयोजक कञ्चन र नेकपा(मशाल)का महासचिव सन्तबहादुर नेपालीले हस्ताक्षर गरेका छन्।"
सभामुखको निर्वाचन माघ ५ गते,काठमाडौं : प्रतिनिधिसभाको सभामुख पदको निर्वाचन आगामी माघ ५ गते हुने भएको छ। प्रतिनिधिसभाको आजको बैठकमा ज्येष्ठ सदस्य पशुपति शम्शेर जबराले सो जानकारी दिए। उनले सभामुखको निर्वाचनका लागि संघीय संसद् सचिवालयका महासचिव भरतराज गौतमलाई निर्वाचन अधिकृत तोकेका छन्। गत मङ्सिर ४ गते सम्पन्न प्रतिनिधिसभा र प्रदेशसभा सदस्य निर्वाचनपछि प्रतिनिधिसभाको पहिलो बैठक २५ पुसमा बसेको थियो। प्रतिनिधिसभाको अर्को बैठक आगामी माघ ५ गते बिहान ११ बजे बस्नेछ।
"पूरानै गठबन्धन आयो, अब एमाले सरकार बाहिर! (भिडियो वार्ता)","काठमाडौं: राजनीतिक विश्लेषक विष्णु दाहालले पूरानै गठबन्धनको पुनरागमन भएको बताएका छन्। नेपाली कांग्रेसले प्रधानमन्त्री पुष्पकमल दाहाल प्रचण्डलाई विश्वासको मत दिँनु पूरानै गठबन्धनको पुनरागमन भएको उनले बताए। अन्नपूर्ण पोस्टको कार्यक्रम 'द न्यूज मेकर'मा भूपाल लुइटेलसँग कुरा गर्दै विश्लेषक दाहालले भारतीय शक्ति हावी हुन देउवालाई गठबन्धनमा सामेल गराइएको तर्क गरे। अबको समीकरणमा नेपाली कांग्रेसले राष्ट्रपतिमा नेपाली कांग्रेसले दावी गर्ने, सभामुखमा नेकपा एकीकृत समाजवादीको दावी रहने र यही खटपटले एमाले सत्ता बाहिर पुग्ने दाहालको भनाइ छ। दाहालसँगको कुराकानी हेर्नुहोस्।"
अहिलेको राज्य प्रणाली पुनरावलोकन हुनुपर्छ: पूर्वराजा ज्ञानेन्द्र,"काठमाडौं: पूर्वराजा ज्ञानेन्द्र शाहले अहिलेको राज्य प्रणाली पुनरावलोकन हुनुपर्ने बताएका छन्। पृथ्वी जयन्तीको पूर्वसन्ध्यामा शुभकामना सन्देश दिँदै पूर्वराजा शाहले राष्ट्रियताबिनाको प्रजातन्त्रले जनतालाई कुनै सुख दिन नसक्ने उल्लेख गरेका छन्। पूर्वराजा शाहले राजसंस्था राजनीतिक उचारचढावप्रति निरपेक्ष रहँदै आएको बताउँदै सबैको अवधाराणा र अनुभूति, चासो र चिन्ताका विषय सुन्न सदैव तयार रहेको उल्लेख गरेका छन्। उनले भनेका छन्, 'वर्तमान अवस्थामा हामी धेरै नै पराङमुखी, परनिर्भर र परावलम्बी हुदै गएका छौँ। राष्ट्रको माटो, प्रकृति र आफ्नै प्रकारको प्रगति हाम्रा निम्ति प्रिय हुनुपर्दछ। हामी चाहन्छौं देश आफ्नै बाहुबलमा अघि बढोस, राष्ट्र आफ्नै मौलिक मान्यतामा अघि बढोस, सबै यत्नप्रयत्न गतिविधि आफ्नै शैली ढाँचा तथा प्रकृयाबाट अघि बढोस्।' पूर्वराजा शाहले जारी गरेको शुभकामना सन्देश श्री ५ महाराजाधिराज ज्ञानेन्द्र वीर विक्रम शाहदेवबाट ३०१ औं पृथ्वी जयन्ती तथा राष्ट्रिय एकता दिवसको उपलक्ष्यमा बक्सेको शुभकामना। छिन्न भिन्न विभाजनमा परेको नेपाल राष्ट्रको एकीकरण गरेर सिंगो र सवल आकार दिने श्री ५ बडामहाराजाधिराज पृथ्वी नारायण शाह नेपाली इतिहासमा सदा स्मरणीय होइबक्सन्छ। नेपालमा एकता, अखण्डता, सामाजिक सद्भाव र सार्वभौमिक सर्वोच्चता दुर्लव हुदै गएको यो समयमा राष्ट्रिय एकता दिवसको सान्दर्भिकता थप बढेको छ। हामीले श्री ५ बडामहाराजाधिराज पृथ्वी नारायण शाहका दिव्योपदेशहरुलाई आत्मसाथ गर्दै मौशुफले दर्शाइवक्सेको मार्ग दर्शनलाई अनुसरण गर्न सकेमा मात्र हाम्रो इतिहास र भविस्य तथा नेपालीको स्वाभिमान सुरक्षित एवं संरक्षित हुन सक्छ भन्ने विश्वास लिएका छौं। वर्तमान अवस्थामा हामी धेरै नै पराङमुखी, परनिर्भर र परावलम्बी हुदै गएका छौं। राष्ट्रको माटो, प्रकृति र आफ्नै प्रकारको प्रगति हाम्रा निम्ति प्रिय हुनु पर्दछ । हामी चाहन्छौं देश आफ्नै बाहुबलमा अघि बढोस, राष्ट्र आफ्नै मौलिक मान्यतामा अघि बढोस, सबै यत्न प्रयत्न गतिविधि आफ्नै शैली ढाँचा तथा प्रकृयाबाट अघि बढोस्। राष्ट्रियता बिनाको प्रजातन्त्र कागजी सिद्धान्त मात्र हुन्छ भन्ने हामीले ठानेका छौं। सेवा र सुरक्षा दिन नसक्ने प्रजातन्त्रको जुनसुकै नाम र आवरणमा अभ्यास गरेपनि यसबाट राष्ट्रमा सुख हुन सक्ने छैन । विचार, आदर्श र सैद्धान्तिक निष्ठा भन्दा अंक तथा आकार प्रकारमा हाम्रो राजनीति आलमलिएको छ। त्यसैले राज्य पद्धति र प्रणाली सहि प्रकारले पुनरावलोकन हुनु आवस्यक देखिन्छ।राजनीतिक उतार चढावप्रति निरपेक्ष रहनु नेपाली राजसंस्थाको मौलिक विशेषता हो। राष्ट्र, राष्ट्रियता र जनहितप्रति समर्पित रहदै समन्वयकारी जिम्मेवारी पुरा गर्न शाहवंशीय राजसंस्था कहिले चुकेको छैन। हरेकका आआफ्ना राष्ट्रिय अवधारणा, अनुभुति र चासो चिन्ताका विषय सुन्न, बुझ्न हामी सदैव तत्पर रहेका छौं।जय नेपाल२०७९ पुष २७"
ओहोदाको प्रमाण पत्र नबुझाउँदै चिनियाँ राजदूतले भेटे परराष्ट्र सचिव,"काठमाडौं : चिनियाँ राजदूत छन् सोङले परराष्ट्र मन्त्रालयका सचिव भरतराज पौड्यालसँग भेटवार्ता गरेका छन्। उनले ओहोदाको प्रमाणपत्र नबुझाउँदै परराष्ट्र सचिव पौड्यालसँग भेटवार्ता गरेका हुन्। राजदूत छन् मंगलबार बिहान ११ बजे परराष्ट्र सचिव पौड्याललाई भेट्न सिंहदरवारस्थित परराष्ट्र मन्त्रालय पुगेको स्रोतले जानकारी दिएको छ। भेटमा समसामयिक विषयमा छलफल भएकाे स्रोतले बताएको छ। नवनियुक्त राजदूतहरूले राष्ट्रपतिलाई ओहोदाको प्रमाण पत्र बुझाएपछि मात्रै औपचारिक भेटघाट सुरु गर्ने प्रचलन छ। नेता, कर्मचारी वा कूटनीतिक नियोगका व्यक्तिहरूलाई ओहोदाको प्रमाणपत्र नलिई राजदूतले भेटवार्ता गर्न पाउँदैनन्। राजदूत छन् गत आइतबार कार्यकाल सम्हाल्न काठमाडौं आइपुगेका हुन्। उनलाई कार्यवाहक राजदूत वाङ सिनलगायतका चिनियाँ दूतावासका अधिकारीले त्रिभुवन अन्तर्राष्ट्रिय विमानस्थलमा स्वागत गरेका थिए। चिनियाँ राजदूत होउ यान्छी कार्यकाल सकेर फर्किएपछि बेइजिङस्थित विदेश मन्त्रालयले नेपालका लागि चिनियाँ राजदूतमा छनलाई नियुक्त गरेको हो। उनी एसिया मामिलाका विज्ञका रूपमा चिनिन्छन्।"
प्रधानमन्त्रीमा प्रचण्डको विरोध गर्नुपर्ने कुनै ठाउँ छैन :ओली,"काठमाडौं :नेकपा एमाले अध्यक्ष केपी शर्मा ओलीले प्रधानमन्त्री पुष्पकमल दाहाल प्रचण्डको विरोध गर्नु कुनै औचित्य नभएको बताए। मंगलबार प्रतिनिधिसभा बैठकमा सम्बोधन गर्दै ओलीले प्रधानमन्त्रीमा प्रचण्डको विरोध गर्नुमा कुनै तुक नभएको बताए। उनले प्रधानमन्त्री प्रचण्डलाई विश्वासको मत दिने कांग्रेसको निर्णयको स्वागत गरे। उनले भने,'दुई वर्षपछि भोट हाल्छु भनेकै थियो। अहिले हाल्दा के भयो र? कांग्रेसको राम्रो निर्णय हो। स्वागत मात्रै गर्दिन। धन्यवाद पनि दिन्छु।' उनले प्रचण्डले राम्रा कामको थालनी गरेको भन्दै सबै दलले विश्वासको मत दिन आग्रह गरे।"
म दौरासुरुवालको विरोधी होइन: प्रचण्ड,"काठमाडौं: प्रधानमन्त्री पुष्पकमल दाहाल प्रचण्डले आफू दौरासुरुवालको विरोधी नरहेको बताएका छन्। संसद बैठकमा विश्वासको मतका विषयमा सांसदले उठाएका प्रश्नको जवाफ दिँदै उनले परिस्थितिले दौरासुरुवाल नलगाएको भए पनि आफू दौरासुरुवाल विरोधी नहरेको बताए। प्रधानमन्त्री बन्न समर्थन जुटेपछि आफूसँग जोडिएका धेरैले प्रधानमन्त्री हुँदा दौरासुरुवालमा हेर्न चाहाना राखेको पाएको पनि प्रचण्डले बताए। राष्ट्रपतिदेखि आफ्नै साथीहरूले पनि दौरासुरुवालमा हेर्न चाहना राखेको पाएको उनले बताए। प्रधानमन्त्री प्रचण्डले भने, 'राष्ट्रपतिले तपाइँलाई दौरासुरुवालमा हेर्न मन छ भन्नुभएको थियो। केपी ओली, नारायणकाजी श्रेष्ठ, रवि लामिछाने जीहरूले पनि तपाइँलाई दौरासुरुवालमा हेर्न मन छ भन्नुभएको थियो। धेरैको चाहना अनुसार नै मैले पनि दौरा सुरुवाल लगाएँ। अहिले पनि लगाएको छु। मैले पहिलेदेखि भन्दै आएको पनि छु म दौरासुरुवालको विरोधी होइन है।' दौरासुरुवालमा बानी पर्दै गएको बताउँदै प्रचण्डले भने, 'मैले दौरा सुरुवाल लगाउने भन्ने विषय सञ्चारमाध्यममा पनि जोड तोडका रुपमा आयो। मैले हेरेँ, कमेन्ट पनि पढेँ। अहिले म दौरा सुरुवाल लगाइरहेको छु । बानी पर्दै पनि छु।'"
"कांग्रेस नेताहरूले भने कुनै पदमा सौदाबाजी भएको छैन, कांग्रेस प्रतिपक्षकै भूमिका निर्वाह गर्छ","काठमाडौं : नेपाली कांग्रेसका नेताहरूले प्रधानमन्त्री पुष्पकमल दाहाल 'प्रचण्ड'लाई विश्वासको मत दिए पनि प्रतिपक्षको भूमिका निर्वाह गर्ने बताएका छन्। मंगलबार संसद बैठकपछि सञ्चारकर्मीसँग कुरा गर्दै वरिष्ठ नेता रामचन्द्र पौडेलले राष्ट्रिय शक्तिहरू एक ठाउँ उभिएको बताए। उनले सत्ताभन्दा व्यवस्था ठूलो नरहेको भन्दै विश्वासको मत दिए पनि प्रतिपक्षको भूमिका निर्वाह गर्ने बताए। त्यस्तै कांग्रेसका उपसभापति पूर्णबहादुर खड्काले परिस्थित विश्लेषण गरेर विश्वासको मत दिएको बताए। उनले मुलुकको जटिलता र संविधानको रक्षा गर्न कांग्रेसले विश्वासको मत दिएको स्पष्ट पारे। 'संसद प्रतिपक्षी बनेको होइन। हामी प्रतिपक्षमै छौं। २०५१ सालमा पनि हामीले मनमोहन अधिकारीलाई विश्वासको मत दिएर प्रतिपक्षमै बसेका थियौं,' उनले भने। त्यस्तै महामन्त्री विश्वप्रकाश शर्माले विचारमा विमत्ति भए पनि विश्वासको मत दिएको बताए। उनले फरक विचारबाट विश्वासको मत दिने निर्णय भएको बताए। 'कांग्रेस सबैभन्दा ठूलो दलको रूपमा निर्वाचित भयो। तर परिस्थितिले विपक्षमा जान पुग्यो। भागी विवाह गरेपछि परिवारमा मतभेद हुन्छ। कसैले टीकोटालो गरौं भन्छ कसैले नगरौं भन्ने हुन्छ। फरक विचारबाट आज निर्णय भयो। तर केपी ओलीज्युले संसद विघटनलाई डीफेन्स गर्नुभयो। त्यसमा हाम्रो धेरै विमत्ति छ,' उनले भने। त्यस्तै कांग्रेसका नेता प्रदीप पौडेलले कांग्रेसले कुनै पदमा सौदाबाजी नगरेको स्पष्ट पारे। 'हामीले कुनै पदमा सौदाबाजी गरेका छैनौं। विश्वासको मत दिए पनि हाम्रो भूमिका प्रतिपक्षकै रहन्छ। त्यसमा ढुक्क हुनुभए हुन्छ,' उनले भने।"
प्रचण्डलाई विश्वासको मत दिन सबै दल एक हौं :रेखा शर्मा,"काठमाडौं : नेकपा माओवादी केन्द्रकी सांसद रेखा शर्माले प्रधानमन्त्री पुष्पकमल दाहाल प्रचण्डलाई विश्वासको मत दिन सबै दलसँग आग्रह गरेकी छन्। मंगलबार प्रतिनिधि सभा बैठकमा बोल्दै सांसद शर्माले प्रचण्डलाई विश्वासको मत दिन सबै दल एक हुनुपर्नेमा जोड दिइन् उनले सहकार्य,सहमति र सुशासनका लागि प्रचण्ड प्रधानमन्त्री बनेको दावी गरिन्। उनले भनिन्,'विगतका सबै सकारात्मक नकारात्मक सम्पूर्ण कामको समीक्षासहित विश्वासको मत माग्नु भएको छ। उहाँलाई सबै दल एक एक ठाउँमा उभिएर विश्वासको मत दिऔं।'"
बागमती प्रदेश सरकार प्रवक्तामा थपलिया,"हेटौंडा : बागमती प्रदेश सरकारको प्रवक्ताको जिम्मा आर्थिक मामिला तथा योजनामन्त्री जगन्नाथ थपलियाले पाएका छन्। प्रदेशका नवनियुक्त मुख्यमन्त्री शालिकराम जमकट्टेलको अध्यक्षतामा आज बसेको प्रदेश सरकारको मन्त्रिपरिषदको पहिलो बैठकले सरकारको प्रवक्ताको जिम्मा थपलियालाई तोकेको हो। बैठकले प्रादेशिक संरचना निर्माणका लागि संघीय सरकारसमक्ष पठाइएको जग्गा प्राप्तिसम्बन्धी सिफारिसको अनुगमन गर्ने निर्णय गरेको छ। उक्त विषयमा थप पहल गर्न प्रदेशको मुख्य सचिव मुकुन्दप्रसाद न्यौपानेलाई जिम्मेवारी दिइएको प्रवक्ता थपलियाले जानकारी दिए। समितिको सदस्यमा आन्तरिक मामिला तथा कानुन मन्त्रालयका सचिव, आर्थिक मामिला तथा योजना मन्त्रालयका सचिव तथा मुख्यमन्त्री तथा मन्त्रिपरिषद् कार्यालयका कानुन सचिवलगायत रहने गरी तोकिएको छ।"
दलहरुको समर्थन र विश्वासले थप चुनौती थपियो : प्रचण्ड,"काठमाडौं :प्रधानमन्त्री पुष्पकमल दाहाल प्रचण्डले दलहरुको विश्वासको मत र समर्थनले थप चुनौती थपिएको बताएका छन्। प्रतिनिधिसभाको बैठकमा विश्वासको मतमाथिको छलफलमा उठेका प्रश्नको जवाफ दिँदै प्रचण्डले सबै दलहरुले विश्वासको मत दिनेमा आफूले नसोचेको बताएका हुन्। प्रचण्डलाई नेमकिपा र राष्ट्रिय जनमोर्चाबाहेक १० दलले विश्वासको मत दिने भएका छन्। प्रधानमन्त्री प्रचण्डले विश्वासको मतका लागि विभिन्न राजनीतिक दलसँग अपिल गरेको र त्यो सकारात्मक देखिएको विश्वास व्यक्त गरे। उनले भने,'विश्वासको मतका लागि जुन अपिल गरेको थिएँ । त्यो सकारात्मक देखिएको छ। सबैलाई धन्यवाद दिन चाहन्छु।' उनले सबै राजनीतिक दल र स्वतन्त्र सांसदले उठाएका विषयले आफूलाई निक्कै गम्भीर बनाएको बताए। आफूलाई अपार सफलता मिलेको बताउँदै प्रचण्डले आफूमाथि भएको विश्वास र समर्थनलाई न्यायपूर्ण सम्बोधन गर्न सकौंला कि भन्ने प्रश्न उठेको बताए।"
निर्मला पन्तलगायतले जबसम्म न्याय पाउँदैनन् लोकतन्त्र सुदृढ हुँदैन: सन्तोष परियार,"काठमाडौं: राष्ट्रिय स्वतन्त्र पार्टीका सांसद सन्तोष परियारले लोकतन्त्र सुदृढ गर्नु आजको आवश्यकता भएको बताएका छन्। प्रधानमन्त्री पुष्पकमल दाहाल प्रचण्डले विश्वासको मतका लागि संसदमा गरेको प्रस्तावको छलफलमा बोल्दै लोकतन्त्रको सुदृढीकरणका लागि जुट्नुपर्ने बताए । उनले भने, 'नेपाल लोकतान्त्रिक अभ्यासमा रहे पनि नेपाली जनताले लोकतन्त्रको प्रत्याभूति गर्न सकेका छैनन्। जबसम्म निर्मला पन्तहरूले न्याय पाउँदैनन् तबसम्म लोकतन्त्र सुदृढ र बलियो हुँदैन्। राज्यको अवधारण कमजोरका लागि हो। जसले आफ्नो सुरक्षा आफैँ गर्न सक्दैन् त्यसको सुरक्षा र रक्षा सरकारले गर्नुपर्छ। यो अभ्यास अब यही सरकारले गर्छ भन्ने विश्वास छ।' उनले प्रधानमन्त्रीमा प्रचण्डलाई विश्वासको मत दिने प्रतिवद्धता जनाउँदै भने, 'प्रधानमन्त्रीको विश्वासको मतको प्रस्तावलाई हामी स्वागत गर्छौ। हामी व्यक्तिका रुपमा मात्र होइन विचारका रुपमा पनि नयाँ भएर आएका छौँ। हामी समाजको नयाँ आवाज बोकेर आएका छौँ। लोकतन्त्र भनेको प्रक्रिया मात्र होइन। हामीले लामो समयदेखि लोकतन्त्रलाई प्रक्रियाका रुपमा भोग्यौँ। लोकतन्त्रलाई व्यवहारमा रुपान्तर गरौँ अनिमात्र लोकतन्त्रको सम्मान हुन्छ।'"
प्रदेश १ को सभामुख बन्दै बाबुराम गौतम,"विराटनगर : ओखलढुंगाबाट प्रदेशसभा सदस्य (संसाद) निर्वाचित बाबुराम गौतम प्रदेश १ को सभामुख बन्ने भएका छन्। नेकपा (माओवादी केन्द्र)बाट सांसदमा विजयी भएका गौतमलाई पार्टीले सभामुखको उम्मेदवार बनाएको हो। सत्तारूढ गठबन्धनमा रहेका नेकपा (एमाले)सहितका दलको समर्थनमा उनले सभामुखमा मंगलबार मनोनयन दर्ता गराएका छन्। मनोनयको समय साँझ ५ बजेसम्मलाई तोकिएको छ। त्यसपछि दाबी विरोधको समय राखिएको छ। अनि उम्मेदवारको अन्तिम नामावली प्रकाशन गर्ने तयारी छ। प्रतिपक्षी नेपाली कांग्रेस र नेकपा (एकीकृत समाजवादी)ले सभामुखको उम्मेदवार नउठाउने भएका छन्। प्रतिपक्षीले उम्मेदवार नउठाएका कारण ओखलढुंगाको खबाट निर्वाचित गौतम सभामुख बन्ने पक्का भएको हो। यद्यपि सभामुखको निर्वाचन आगामी बिहीबारका लागि तोकिएको छ। तर, एकल उम्मेदवारी परेमा सर्वसम्मत घोषणा हुने छ। गौतमलाई सत्तारूढ एमाले, माओवादी, राष्ट्रिय प्रजातन्त्र पार्टी (राप्रपा) र जनता समाजवादी पार्टी (जसपा)का ६० जना सांसदको समर्थन छ। सभामुखका लागि माओवादीबाट निर्वाचित प्रदेशसभा सदस्यहरु राजेन्द्र कार्की, नारायण बुर्जामगर र गीता तिमल्सिना पनि आकांक्षी थिए। तर, माओवादीको प्रदेश संसदीय दलको बैठकले गौतमलाई सभामुखको उम्मेदवार बनाउने निर्णय लिएको हो। कार्की र बर्जुमगर मन्त्री बन्ने लाइनमा छन्। ९३ सदस्यीय प्रदेशसभामा एमालेका ४०, माओवादीका १३, राप्रपाका ६ र जसपाका १ जना सांसद छन्। प्रतिपक्षी दलहरु कांग्रेसका २९ र एकीकृत समाजवादीका ४ जना सांसद छन्। केन्द्रमा सत्तारूढका शीर्ष नेताहरुबीच भएको सहमति अनुसार प्रदेश १ मा मुख्यमन्त्री एमाले र सभामुख माओवादीको भागमा परेको थियो। त्यसअनुरुप एमाले संसदीय दलका नेता हिक्मतकुमार कार्की प्रदेशको मुख्यमन्त्री बनिसकेका छन्। तर, माओवादी भने कार्की नेतृत्वको सरकारमा हालसम्म सहभागी भएको छैन। त्यही भएकाले मुख्यमन्त्री कार्कीले माओवादी बिनाको ४ सदस्यीय मन्त्रिपरिषद् गठन गरेका छन्। मुख्यमन्त्रीको कार्यकाल आधाआधा हुनुपर्ने अड्को थाप्दै माओवादी सरकारमा सहभागी नभएको हो। कांग्रेस प्रदेश संसदीय दलका नेता उद्धव थापाले पार्टीबाट सभामुखको उम्मेदवार नउठाइएको बताए। हामीले सभामुखको उम्मेदवार नउठाउनुमा राष्ट्रिय राजनीतिको प्रभाव र केही आन्तरिक कारणहरु छन्, उनले भने, तर, उपसभामुखमा भने कांग्रेसले उम्मेदवारी दिन्छ। उपसभामुख दाबी गर्नकै लागि कांग्रेसले सभामुखमा उम्मेदवारी नदिएर सत्ता गठबन्धनका उम्मेदवारलाई समर्थन गरेको थापाको दाबी छ। उनले पार्टीबाट कसलाई उपसभामुखको उम्मेदवार बनाउने भन्ने यकिन भइनसकेको पनि बताए। उपसभामुखको उम्मेदवारको टुंगो लागेको छैन, उनले भने, पार्टीभित्र छलफल गर्न बाँकी नै छ। उपसभामुखको निर्वाचन आगामी ३० गतेलाई तोकिएको छ। उम्मेदवारले २९ गते मनोनयन दर्ता गर्नुपर्ने छ।"
"प्रधानमन्त्री प्रचण्डले पाए विश्वासको मत, पक्षमा २६८ र विपक्षमा २ मत","काठमाडौं : प्रधानमन्त्री पुष्पकमल दाहाल 'प्रचण्ड'ले विश्वासको मत पाएका छन्। मंगलबार प्रतिनिधिसभा बैठकमा भएको मत विभाजनमा विश्वासको मतको पक्षमा २६८ सांसदले मत दिए भने विपक्षमा २ सांसदले मत दिए। राष्ट्रिय जनमोर्चा र नेपाल मजदुर किसान पार्टीका एकएक सांसदले विश्वासको मत दिएनन्। नेपालको संविधानको धारा ७६ को उपधारा २ अनुसार प्रधानमन्त्री प्रचण्डले प्रतिनिधिसभामा पेस गरेको विश्वासको मतको पक्षमा बहुमत पुगेकाले प्रतिनिधिसभाको विश्वासको मत रहेको जेष्ठ सदस्य पशुपति शमशेर राणाले सदनलाई जानकारी दिए। नेपाली कांग्रेस, नेकपा एमाले, नेकपा माओवादी केन्द्र, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी, एकीकृत समाजवादी, नागरिक उन्मुक्ति पार्टी, जनमत पार्टी र लोकतान्त्रिक समाजवादी पार्टीले विश्वासको मत दिएका हुन्। त्यस्तै, स्वतन्त्र सांसद अमरेष सिंह र योगेन्द्र मण्डलले पनि विश्वासको मत दिए। प्रचण्डलाई बहुमतका लागि १ सय ३८ मत आवश्यक थियो। प्रधानमन्त्रीको दाबी पेस गर्दै उनलाई १६९ सांसदको समर्थन रहेको थियो। एमालेसहित सात दलको समर्थनमा पुस १० गते प्रचण्ड प्रधानमन्त्री बनेका हुन्। प्रधानमन्त्री बनेको ३० दिनभित्र विश्वासको मत लिनुपर्ने प्रावधानअनुसार प्रचण्डले आज विश्वासको मत लिएका हुन्। सात दलको समर्थनमा तेस्रो पटक प्रचण्ड प्रधानमन्त्री बनेका हुन्।"
म माथिको विश्वासलाई न्याय गर्न सकौँला भन्ने तर्क उठ्न थालेको छ: प्रचण्ड,"काठमाडौं: प्रधानमन्त्री पुष्पकमल दाहाल प्रचण्डले आफूलाई प्राप्त साथ सहयोगले आफैँलाई गम्भीर बनाएको बताएका छन्। विश्वासको मतका बारेमा आफ्नो धारणा राख्नेक्रममा सांसदले उठाएको प्रश्नको जवाफ दिँदै प्रचण्डले भने, 'सबै राजनीतिक दल र स्वतन्त्र सांसदले उठाएका विषयले मलाई निक्कै गम्भीर बनाएको छ।' उनले यो अपार सफलता मिलेको बताउँदै उनले आफूमाथि भएको विश्वास र समर्थनलाई न्यायपूर्ण सम्बोधन गर्न सकौँला भन्ने प्रश्न उठेको बताए। उनले भने, 'मैले हिजै सिंगै हाउसले विश्वासको मत दिने सञ्चारमाध्यमलाई भनेको थिएँ। मलाई यसरी विश्वास प्राप्त होला भन्ने भावना मात्र थियो। थाहा थिएन्। मेरो भावनालाई सबैले स्वीकार गर्नुभएकोमा आभारी छु। यो अपार विश्वास र समर्थनलाई न्यायपूर्ण रुपमा सम्बोधन गर्न सकौँला भन्ने प्रश्न उठिरहेको छ।'"
राष्ट्र निर्मातालाई सम्मान गरेर जाँदा कसैले हिनतावोध गर्नुपर्दैन : लिङ्देन,"काठमाडौं :राष्ट्रिय प्रजातन्त्र पार्टीका अध्यक्ष राजेन्द्र लिङ्देनले सरकारले पृथ्वी जयन्तीका अवसरमा सार्वजनिक विदा दिएको भन्दै धन्यवाद व्यक्त गरे। आइतबार बसेको मन्त्रपरिषद बैठकले पृथ्वी जयन्तीका अवसरमा पुस २७ गते सार्वजनिक विदा दिने निर्णय गरेको छ। उनले भने,'पृथ्वीनारायण शाह थिए त अहिले नेपाल छ। उनको सम्मानमा प्रचण्ड नेतृत्वको सरकारले सार्वजनिक विदा दिने हिम्मत गर्यो।' पृथ्वीनारायण शाहप्रति गौरवबोध गर्दा पछाडि फर्किएको अनुभव गर्न नहुने उनको भनाइ छ। उनले हालको प्रतिनिधिसभाको संरचना नै विशेष प्रकृतिको रहेको बताए। उनले भने,'प्रतिनिधिसभाको संरचना विशेष प्रकृतिको छ। कुनै पनि दलको बहुमत छैन। सबै दलहरु मिलेर जानुपर्छ। कुनै विचार र दललाई निशेध गरिएको छैन।' प्रतिनिधिसभाको संरचनाको गम्भीर्यतालाई देखेर नै राप्रपाले प्रचण्डलाई प्रधानमन्त्रीमा समर्थन गरेको बताए।"
कांग्रेसले लोकतन्त्रको नयाँ भाष्य स्थापित गर्यो: केपी ओली,काठमाडौं: नेकपा एमालेका अध्यक्ष केपी शर्मा ओलीले नेपाली कांग्रेसले लोकतन्त्रको नयाँ भाष्य स्थापित गरेको बताएका छन्। प्रधानमन्त्री प्रचण्डले विश्वासको मतका लागि राखेको प्रस्तावमा छलफल गर्दै ओलीले कांग्रेसले नयाँ अभ्यास सुरुवात गरेको बताए। कांग्रेसले प्रतिपक्षीको होइन सहकार्यको प्रस्तावसहित वर्तमान सरकारलाई समर्थन गर्नु सुखद पक्ष भएको ओलीको भनाइ छ। प्रधानमन्त्रीमा पुष्पकमल दाहाललाई समर्थन गरेकोमा देउवालाई धन्यवाद दिँदै ओलीले नयाँ लोकतान्त्रिक अभ्यास भएको बताए। ओलीले सरकारमा रहँदा प्रधानमन्त्रीले गर्ने भनेको काम र काम गर्न गरेको प्रतिवद्धताको लागि प्रधानमन्त्री प्रचण्डलाई धन्यवाद दिएका छन्।
"अमरेश कुमार सिंहको प्रस्ताव: प्रधानमन्त्रीको सरकारी निवासमा सीसीटीभी राखौँ, सक्नुहुन्छ प्रधानमन्त्री ज्यू?","काठमाडौं: स्वतन्त्र सांसद अमरेश कुमार सिंहले देशमा सुशासन कायम गर्न आजैबाट काम सुरु गर्नुपर्ने बताए। देश विचौलियाले चलाएको दावी गर्दै सिंहले त्यसका लागि सरकार सञ्चालन गर्ने निकायलाई पारदर्शी बनाउनुपर्ने उनको भनाइ छ। उनले भने, 'देशमा सुशासन कायम गर्ने हो भने सरकारका मुख्य केन्द्र प्रधानमन्त्रीको सरकारी निवास बालुवाटारमा सीसीटीभी क्यामेरा राखौँ। त्यहाँबाट को छिर्छ हेरौँ। सक्नुहुन्छ प्रधानमन्त्री ज्यू!' उनले संसदलाई मर्यादित बनाउन आग्रह गर्दै जनताका पक्षमा काम गर्नेगरी संसदमा आएका सबै सांसदले एकले अर्कालाई घोचपेच गर्ने अभ्यासको आजैदेखि अन्त्य गर्न आग्रह गरेका छन्।"
"संसदमा बलियो प्रतिपक्षी भएन भने त्यो सरकार निरंकुश हुन्छ,मन लाग्दी गर्छ : चित्रबहादुर केसी","काठमाडौं :राष्ट्रिय जनमोर्चाका अध्यक्ष चित्रबहादुर केसीले संसदमा बलियो प्रतिपक्षी दल भएन भने त्यो सरकार निरंकुश हुने बताएका छन्। मंगलबार प्रतिनिधिसभामा विश्वासको मतमाथिको छलफलमा भाग लिँदै अध्यक्ष केसीले संसदमा बलियो र शक्तिशाली प्रतिपक्षी भएन भने सरकार निरंकुश हुने र मनलाग्दी गर्ने बताए। उनले संसदमा प्रतिपक्षी दलहरुले नै प्रचण्डलाई प्रधानमन्त्रीमा समर्थन गर्दा धेरै कुरा आएको भन्दै आफू अप्ठ्यारोमा परेको बताए। उनले भने,'प्रतिपक्षीले समर्थन गर्दा धेरै कुरा आयो। संविधानमा व्यवस्था नभएको कुरा संसद विघटन गर्न पाउनुपर्छ ,यो प्रजातान्त्रिक हकअधिकार हो भनेर यस्तो खालको आवाज सुन्दा म धेरै अप्ठ्यारोमा परेको छु।' उनले प्रधानमन्त्री पुष्पकमल दाहाल प्रचण्डले आफू लोकप्रिय हुन संसदमा कामको फेहरिस्ता सुनाएको भन्दै आपत्ती जनाए। उनले नयाँ आउने प्रधानमन्त्रीले आफू लोकप्रिय हुन कामको फेहरिस्ता सुनाउने गरेको बताए। उनले भने,'आज प्रधानमन्त्री प्रचण्डले कामको फेहरिस्ता सुनाउनु भयो। यस्ता खालका फेहरिस्ता कुनै नौला कुरा होइनन्। हरेक प्रधानमन्त्रीका यसखालका फेहरिस्ता सुन्दै आइएका छौं। कार्यान्वयन हुनु ठूलो कुरा हो।' नेता केसीले भएभरका दलहरुले प्रचण्डलाई प्रधानमन्त्रीमा समर्थन गर्नु आश्चर्य भएको बताए। 'संसदीय व्यवस्थामा प्रतिपक्षी हुनुपर्छ। भएभरका सबै दल सरकारलाई समर्थन गर्ने। यो मैले बुझ्नै सकिनँ,'उनले भने। सबै दल सरकारमा सामेल भएर विगतमा भएका कमजोरी ढाक्ने र त्यहीमाथि लडाईँ गरेर फेरि अर्को सरकारमा आउने ताल त यो होइन भन्दै प्रश्न गरे। 'प्रतिपक्षी नभएको यो कस्तो संसद? यसरी पनि सरकार चल्छ ?उनले भने,' यो दृष्य डर लाग्दो छ। यसरी पनि सरकार चल्छ?'"
"मैले जे प्रतिवद्धता गरेको छु, त्यसलाई पूरा गर्ने अवसर आएको छ: प्रचण्ड","काठमाडौं: प्रधानमन्त्री पुष्पकमल दाहाल प्रचण्डले आफूले गरेको प्रतिवद्धता पूरा गर्ने जिम्मेवारी प्राप्त भएको बताएका छन्। संसदबाट प्रधानमन्त्रीमा विश्वासको मत प्राप्त गरेपछि बाहिरिनेक्रममा सञ्चारकर्मीसँग कुरा गर्दै प्रधानमन्त्रीले संसदले दिएको जिम्मेवारीले गर्व महशुस भएको बताए। उनले यो ठूलो चुनौती रहेको पनि उनले बताए। प्रचण्डले भने, 'विश्वासको मतमार्फत मैले जे समर्थन पाएँ त्यसले मलाई गौरव महशु भएको छ। निक्कै ठूलो चुनौती थपिएको महशुस पनि भएको छ।' संसदबाट पाएको समर्थन आफैँले गरेका प्रतिवद्धता पूरा गर्ने जिम्मेवारी भएको पनि उनले बताए। प्रचण्डले भने, 'यो एक जिम्मेवारीको कुरा हो। मैले जे प्रतिवद्धता गरेको छु। त्यो पूरा गर्ने जिम्मेवारी प्राप्त भएको छ।' कांग्रेससँग सहमति गरी विश्वासको मत लिनुभएको हो भन्ने प्रश्नमा प्रचण्डले भने, 'मैले कुनै सहमति गरेको छैन।'"
"सुदूरपश्चिममा नागरिक उन्मुक्तिलाई कांग्रेसको प्रस्ताव मुख्यमन्त्री, उपसभामुख र तीन मन्त्रीसहित सरकार बनाउ","काठमाडौं : नेपाली कांग्रेसले सुदूरपश्चिम प्रदेशको सरकार बनाउन नागरिक उन्मुक्ति पार्टीलाई प्रस्ताव गरेको छ। डिल्लीबजार कारागारमा रहेका नागरिक उन्मुक्ति पार्टीका संरक्षक रेशम चौधरीलाई भेटेर कांग्रेस नेताहरूले सो प्रस्ताव गरेका हुन्। नागरिक उन्मुक्ति पार्टीका एक नेताका अनुसार कांग्रेसले मुख्यमन्त्रीसहित उपसभामुख र तीन मन्त्रालयको जिम्मेवारी लिनसमेत प्रस्ताव गरेको छ। 'कांग्रेसले हामीलाई सरकार बनाउन र उपसभामुखसहित तीन मन्त्रालयको प्रस्ताव गरेको छ,' ती नेताले अन्नपूर्णसँग भने। ती नेताका अनुसार नागरिक उन्मुक्तिले यसबारे भोलि (बुधबार) निर्णय लिनेछ। सुदूरपश्चि प्रदेशमा मुख्यमन्त्रीको दाबी गर्ने भोलि अन्तिम दिन पनि हो। यद्यपि नागरिक उन्मुक्ति पार्टीले संघमा गठबन्धनलाई समर्थन गरेको छ। रेशम चौधरीको रिहाइ नगरेसम्म सुदूरपश्चिम र लुम्बिन प्रदेशमा कसैलाई समर्थन नगर्ने नीति नागरिक उन्मुक्तिले लिएको हो।"
विश्वासको मत माग्दा प्रधानमन्त्रीले संसदमा गरेको सम्बोधनको पूर्णपाठ,"काठमाडौं: प्रधानमन्त्री पुष्पकमल दाहाल प्रचण्डले आफूलाई विश्वासको मत प्रदान गर्न संसदमा प्रस्ताव राखेपछि अहिले यही प्रस्तावका विषयमा छलफल भइरहेको छ। नेपाली कांग्रेसले प्रचण्डलाई समर्थन गरेको छ। एमाले अध्यक्ष केपी ओलीले समर्थनसहित अन्य दललाई पनि प्रस्तावको पक्षमा मतदान गर्न आह्वान गरेका छन्। यस्तो छ प्रचण्डको सम्बोधनको पूर्णपाठ सम्माननीय सभामुख महोदय, देश अहिले पनि सङ्कटमै छ। साना सङ्कटहरुको समयमै समाधान नखोजेपछि तिनैले ठूला सङ्कट जन्माउँछन्। आर्थिक सूचकांकहरू सकारात्मक छैनन्। प्रधानमन्त्रीका रुपमा मेरो एउटा जिम्मेवारी हुनेछ तर आजसम्म निरपेक्ष गरिबीमा रहेका झण्डै पचास लाख नेपालीलाई त्यहाँबाट निकाल्न पनि हामी वामपन्थी र लोकतान्त्रिक शक्तिहरू मिल्नैपर्छ। लाखौं युवालाई विदेशबाट फर्काएर स्वदेशमै आत्मसम्मानको जीवन दिन पनि हामीबीच सहकार्य हुनैपर्छ। अब पहुँच होइन, विधिको शासन सुरू गर्नु छ। देशको कायापलट गर्ने हो भने लगभग साठी खर्ब विकास खर्च जुटाउनुपर्छ। त्यसका लागि पनि हामीबीच विश्वासपूर्ण सहकार्य जरुरी छ। राष्ट्रियता, राष्ट्रिय सुरक्षा, परराष्ट्र सम्बन्ध, प्रमुख आर्थिक विषय एवं रणनीतिक पूर्वाधारलगायतका राष्ट्रका आधारभूत विषयहरूमा म राष्ट्रिय सहमतिको विकल्प देख्दिनँ। विस्तृत शान्ति सम्झौताका एउटा हस्ताक्षरकर्ता गिरिजाप्रसाद कोइराला आज हामीबीच हुनहुन्न तर शान्तिप्रक्रियाका केही काम अझै बाँकी छन्। ती कामलाई तार्किक निष्कर्षमा पुर्याउन पनि मैले आमसहमति अनिवार्य देखेको छु। इतिहासका सबै उतारचढावको स्मरण गर्दै देशमा सुशासन, समृद्धि र तीव्र आर्थिक क्रान्तिका लागि यसपटक सिंगो देश एक ठाउँमा उभिन र पूरै विश्वलाई नेपालको रूपान्तरणको सन्देश दिन म विशेष अपील गर्दछु। सभामुख महोदय,म यसपटक ठूलो आत्मस्वीकारोक्ति र आत्मसमीक्षासहित यो रोस्टममा उभिएको छु। म यसअघि नौनौ महिना दुईपटक प्रधानमन्त्री भएँ। आज यो स्वीकार गर्न मलाई कुनै संकोच छैन, पहिलोपटक प्रधानमन्त्री हुँदा मसँग न अनुभव थियो, न टिम। विभाजित मनोदशामा थिएँ र पार्टीभित्रैको संघर्षमा बढी रुमल्लिएँ। सिक्दासिक्दै, भित्र र बाहिरका घेराबन्दीसँग जुध्दाजुध्दै एउटा अप्रिय अवस्थामा मैले प्रधानमन्त्रीबाट राजीनामा दिएँ। तैपनि मैले त्यसबेला सुरू गरेका मध्यपहाडी लोकमार्ग, उत्तरदक्षिण करिडोर, गरिब किसानको ऋणमिनाहा र विद्युतीकरणमा तीव्रताले राष्ट्रिय जीवनमा आज पारेको प्रभावबाट थोरै भए पनि सन्तोष हुन्छ। मेरो दोस्रो कार्यकाल वैदेशिक सम्बन्धमा ठूलो उतारचढाव आएका बेला सुरू भयो। मधेश आन्दोलनमै थियो। संविधानको सफल कार्यान्वयनमा धेरैलाई विश्वास थिएन। संविधान संशोधनको प्रयासबाट मैले मधेशलाई विश्वासमा लिए र स्थानीय निकायको निर्वाचन गरेर संविधान कार्यान्वयनको विश्वासपूर्ण सुरुवात गरेँ। मूल्यवृद्धि नियन्त्रणमै राखेर आर्थिक वृद्धिदर सात प्रतिशत कट्यो र एउटा आर्थिक मानक बन्यो। लोडसेडिङ अन्त्य भयो। त्यसअघि कहिल्यै पालना नहुने राजनीतिक सहमतिको मैले अक्षरशः पालना गरेँ र अत्यन्त इमानदारीका साथ सत्ताहस्तान्तरण गरेँ। त्यसरी मैले हाम्रो राजनीतिमा एउटा नैतिक मानक पनि कायम गरेँ। मलाई लाग्छ, मेरो त्यो छोटो कार्यकाल सफल कार्यकालका रूपमा इतिहासमा दर्ज भएको छ। आज परिस्थितिवश तेस्रोपटक प्रधानमन्त्रीका रूपमा विश्वासको मतका लागि अनुरोध गर्न म यो सम्मानित संसदमा उभिएको छु।मैले भनिहालेँ, म यसपटक फरक संकल्पका साथ संसदसामु उभिएको छु। विश्वासको मत पाएँ भने म प्रधानमन्त्रीको यो कार्यकाल यो इमान्दार स्वीकारोक्तिका साथ सुरू गर्न चाहन्छु कि हामी राजनीतिकर्मी कहीं न कहीँ चुकेका छौँ। त्यसो हुन्नथ्यो भने हाम्रा लाखौं युवा विदेशी भूमिमा पसिना बगाइरहेका हुने थिएनन्, आफ्नै परिवारसँग आफ्नै देशमा रमाइरहेका हुने थिए। पचास लाखभन्दा बढी नेपाली अहिले पनि बहुआयामिक गरिबीमा हुने थिएनन्। हाम्रा विश्वविद्यालयहरू क्यालेण्डरसम्म बनाउन नसक्ने गरी भद्रगोल हुने थिएनन्। शिक्षा र स्वास्थ्य क्षेत्र राज्यको नियन्त्रणबाट लगभग बाहिर जाने थिएन। विकास आयोजनाहरू यस्तो लथालिंग अवस्थामा हुने थिएनन्। खेलाडीलाई अरू सुविधा त परको कुरा, डाइटसम्म दिन नसक्ने अवस्था हुने थिएन। जनताको हामीप्रति एक ढंगको असन्तोष छ भन्ने तथ्य लुकाएर होइन, त्यसलाई स्वीकार गरेर त्यो अवस्था बदल्ने गरी कार्यकाल सुरु गर्न म यो संसदको विश्वास चाहन्छु। सभामुख महोदय,सरकारलाई समर्थन गरेका दलहरूबीच न्यूनतम साझा कार्यक्रममा एउटा सहमति बनेको छ र त्यो सरकार सञ्चालनको एउटा आधार बन्नेछ। सबै विवरण बोझिलो होला, त्यसैले सङ्क्षेपमा मेरा केही प्राथमिकता संसदमा राख्ने अनुमति चाहन्छु। सबै नागरिकलाई ६ महिनाभित्रै नागरिकताको सुनिश्चितता, एक वर्षभित्रै राष्ट्रिय परिचयपत्रको वितरण अनि सुशासन, प्रभावकारी सेवा प्रवाह र समृद्धिका लागि नीतिगत र संरचनागत सुधार सरकारको अठोट हो। न्यायपालिकाको शुद्धीकरण र सुधार अनि भ्रष्टाचार नियन्त्रण मेरो प्रतिवद्धता हुनेछ। नागरिक प्रशासन र सुरक्षा निकायलाई सक्षम, व्यावसायिक र जनताप्रति उत्तरदायी बनाउन विज्ञ सम्मिलित उच्चस्तरीय कार्यदल गठन अनि सेवाप्रवाहको गुणस्तर र प्रभावकारिता बढाउन संसदको पहिलो अधिवेशनबाटै कम्तीमा एक दर्जन नयाँ ऐन तर्जुमा या विद्यमान ऐनमा समयानुकूल परिमार्जनको संकल्प पनि म दोहोर्याउँछु। भ्रष्टाचारविरूद्ध शून्य सहनशीलता, सरल र सहज सार्वजनिक सेवाको प्रत्याभूति, सरकारी सेवामा टाइम कार्ड र अनलाइन प्रणाली पनि सरकारका प्राथमिकता हुनेछन्।यो सम्मानित संसदलाई मैले प्रस्ट भन्नुपर्छ, हामी आर्थिक अनुकूलतामा छैनौँ। यो वर्ष विश्व अर्थतन्त्रको एकतिहाई हिस्सा मन्दीको मारमा पर्ने प्रक्षेपण छ। अमेरिका, यूरोप र चीनकै अर्थव्यवस्थाको गति घटेको छ। मूल्यवृद्धि, युक्रेन युद्ध, कोभिड महामारी र बढ्दो व्याजदरले विश्व अर्थव्यवस्थामा परेको दबाबबाट हामी पनि प्रभावित छौँ। अर्कोतिर स्वदेशकै आर्थिक सूचकहरू पनि उत्साहजनक छैनन्। राजस्व वार्षिक लक्ष्यको करिव २५ प्रतिशतमात्र र अनुदानसहितको श्रोत करिव २७ प्रतिशतमात्र संकलन भएको छ। चालु खर्च करीव ३३ प्रतिशत र पूँजीगत खर्च जम्मा ११ प्रतिशत छ। बैदेशिक अनुदानको वार्षिक लक्ष्य जम्मा ६ प्रतिशत पूरा भएको छ। आयकरसमेत लक्ष्यबमोजिम उठेको छैन। लक्ष्यअनुसार राजस्व नउठ्दा, पूँजीगत खर्चै नहुँदा र बेरुजु बढिरहँदा वित्तीय प्रशासनको पूरै चक्र समस्याग्रस्त छ। तैपनि म सबैखालका आमूल सुधारबाट आगामी ५ वर्षमा आर्थिक बृद्धिदर दुई अंकको नजिक पुर्याउने संकल्प यो सम्मानित संसदसामु व्यक्त गर्दछु र यहाँहरूको पूर्ण सहयोगको अपेक्षा गर्दछु। आर्थिक पुनरुत्थानका प्याकेज कार्यक्रममार्फत लगानीमैत्री वातावरणको निर्माण तथा पुँजीगत खर्चको अभिवृद्धि गर्दै आर्थिक गतिविधिको विस्तार र समष्टिगत आर्थिक स्थायित्व मेरो लक्ष्य हुनेछ। बैंकिङ्ग प्रणालीमा विद्यमान तरलता संकुचनको समस्यालाई सम्वोधन गर्न वित्तीय तथा मौद्रिक उपकरणहरूको उपयोग गरिनेछ। वैदेशिक मुद्रा सञ्चितिमा परेको चापलाई सम्वोधन गर्न तरलता र कर्जा प्रवाहको शिथिलतालाई सुधार गरिनेछ। आर्थिक पूर्वाधार विकासमा सरकारी लगानी बढाइनेछ। व्यावसायिक वातावरणमा सुधार ल्याउँदै लगानीका लागि पुँजीको सहज उपलब्धता हुने प्रवन्ध मिलाइनेछ। सहकारिताको माध्यमबाट बचतलाई प्रोत्साहन गर्दै स्वरोजगार प्रवद्र्धन एवं आयआर्जनका कार्यक्रम सञ्चालनमा ल्याइनेछ।सभामुख महोदय,म दोस्रोपटक प्रधानमन्त्री हुँदा दैनिक २० घण्टासम्म लोडसेडिङ थियो। औद्योगिक क्षेत्र मात्रै होइन, जनजीवन नै अस्तव्यस्त थियो। त्यो स्थितिमा उज्यालो नेपाल अभियान घोषणा गरियो। कतिपय सबस्टेशनमा तीन सिफ्टमा चौबिसै घण्टा काम हुने वातावरण मिलाइयो। र, लोडसेडिङलाई इतिहासको विषय बनाइयो। त्यसले अन्धकारमात्र हटाएन, राष्ट्रको आत्मविश्वास पनि बढायो। आज प्राधिकरण नाफामा गएको छ। आज हामी विद्युत बेचेर विदेशी मुद्रा कमाउने ठाउँमा पुगेका छौँ। मेरो प्रश्न छ, सडकमा पनि किन तीन सिफ्टमा काम हुन सक्दैन ? भवन निर्माणमा किन चौबीसै घण्टा काम हुन सक्दैन ? म संसदसँग वाचा गर्दछु, प्राधिकरणको त्यो अनुभव अब सबै पूर्वाधार निर्माणमा लागू गरिनेछ। विकास आयोजनाहरू वर्षौंसम्म अधुरा हुने, लागत र समय बढ्ने विकृति अब स्वीकार्य हुन सक्दैन। त्यसका लागि आवश्यक ऐन संशोधनलगायत नीतिगत सुधार दृढताका साथ अघि बढाइनेछ। प्रशासनिक खर्चमा मितव्ययिता, बजेटमा अनुशासन, सार्वजनिक खर्चको उपलब्धि र उत्पादकत्व वृद्धि, राजस्व चुहावटमा कडा नियन्त्रण सरकारका प्राथमिकता हुनेछन्। कर सहभागिता र परिपालना बढाउन प्रवर्धनात्मक कार्यक्रमका साथसाथै नियमनमा समेत जोड दिइनेछ । सार्वजनिक ऋणको छनौटपूर्ण उपयोग गर्दै दिगोपना कायम गरिनेछ। सार्वजनिक संस्थानको व्यवस्थापन सुधारका साथै व्यवसाय बिस्तारमा जोड दिइनेछ। नेपाललाई आकर्षक र प्रतिस्पर्धात्मक लगानी गन्तव्य बनाउने मेरो संकल्प छ। औद्योगिक, वित्तीय र मौद्रिक नीतिको सामञ्जस्यपूर्ण कार्यान्वयनबाट अर्थतन्त्रलाई गतिशील बनाइने छ। वित्तीय, मौद्रिक, पुँजीबजार, सहकारी, बीमा र निजी कम्पनीका निकायहरूबीच आवश्यक समन्वय गरी निजी क्षेत्रको लगानी प्रवद्र्धन गर्न नीतिगत, संस्थागत तथा प्रक्रियागत सुधार यो सरकारका लक्ष्य हुनेछन्। राजस्व प्रशासन करदातामैत्री हुनेछ। कर छली, आयातमा न्युन विजकीकरण, चोरी पैठारी, तस्करी तथा हुण्डी कारोबारजस्ता गतिविधिको अन्त्य गर्दै कर प्रणालीलाई थप प्रगतिशील तथा व्यवसायमैत्री बनाइनेछ। आर्थिक स्थायित्व कायम गर्न औद्योगिक नीति, सरकारी वित्त नीति, राजस्व नीति र मौद्रिक नीतिबीच तादात्म्यता अनि सरकार, निजी क्षेत्र, सहकारी तथा सामुदायिक क्षेत्रको सहभागितामा दु्रत विकासको वातावरण निर्माण यो सरकारको संकल्प हुनेछ। कानुनी, प्रक्रियागत, प्रणालीगत तथा संरचनागत सुधारबाट वैदेशिक लगानी आकर्षित गरिनेछ। विनिमय दर जोखिम व्यवस्थापन गर्न भरपर्दो हेजिङ्ग सेवाको सुरूवात गर्दै देशको सार्वभौम साख मूल्याङ्कन (सोभेरन क्रेडिट रेटिङ) यथाशीघ्र अघि बढाइनेछ। वैदशिक व्यापारमा आएको शिथिलतालाई सम्बोधन गर्दै निर्यात बृद्धिमा जोड दिइनेछ। राष्ट्रिय पुँजीको विकास र आर्थिक आत्मनिर्भरताका लगि स्वदेशी उत्पादनमा जोड दिनु सरकारको प्राथमिकता हुनेछ। स्वदेशी कच्चा पदार्थमा आधारित र आयात प्रतिस्थापन गर्ने प्रकृतिका उपभोग्य वस्तुहरूको उत्पादनमा जोड दिइनेछ र रोजगारी सिर्जना हुने क्षेत्रमा राज्यको लगानी बढाइनेछ।कृषि, प्राकृतिक स्रोत, ज्ञान र उच्च प्रविधिमा आधारित उद्योगको विकासबाट औद्योगिक उत्पादन बढाई निकासी बृद्धि गरिनेछ। पूँजीको अभावमा उद्यमशीलता निरुत्साहित हुन दिइनेछैन। व्यवसायिक र लगानीमैत्री वातावरण निर्माणका लागि नीतिगत र संरचनागत सुधार अनि गैरआवासीय नेपालीहरूले नेपालमा सहज तरिकाले लगानी गर्ने वातावरण निर्माण सरकारको प्राथमिकता हुनेछ। उद्योग व्यवसाय दर्ताका लागि सुरूकै बिन्दुबाट सबै प्रकारका स्वीकृतिहरूको उपलब्धता सुनिश्चित गर्न टाइमकार्ड अनि स्वरोजगारी, स्टार्टअप र विभिन्न व्यवसायले सिर्जना गर्ने रोजगारी मापनका लागि जबमिटरको व्यवस्था गरिनेछ। सभामुख महोदय,हरेक वर्ष एउटै समाचार बन्छ, मलको अभाव। म आज यो संसदमा दृढताका साथ प्रतिवद्धता जनाउँछु, अबदेखि आपूर्तिको चक्रअनुसार चाहिएको समयमा प्राप्त हुनेगरी मल खरिद गरिनेछ र सँगसँगै मल कारखाना स्थापनाको पनि तयारी गरिनेछ। शिक्षा क्षेत्रका लागि बृहत् गुरूयोजना सरकारको उच्च प्राथमिकता हुनेछ। सार्वजनिक शिक्षामा आमूल सुधार सरकारको संकल्प हुनेछ। विश्वविद्यालयहरू अब क्यालेन्डरअनुसार सञ्चालन हुनेछन्, अहिलेको भद्रगोल सहिनेछैन। सबै पालिकामा आधारभूत अस्पताल र प्रदेशहरूमा विशिष्टीकृत अस्पताल र मेडिकल कलेजहरू बनाइनेछ। गुणस्तरीय स्यानिटरी प्याडका लागि आर्थिक प्रत्याभूति, गुणस्तरीय प्रसूति सेवाको सुनिश्चितता, चिकित्सकहरूको संख्यामा वृद्धि, चिकित्सक र नर्सलाई सरकारी सेवामा आकर्षित गर्न सेवा सुविधामा पुनरावलोकनका लागि सरकार प्रतिवद्ध हुनेछ। स्वास्थ्यकर्मी लगायत विशिष्टीकृत सेवाका श्रमिकहरूका सरोकारलाई सम्वोधन गर्न श्रम ऐनमा आवश्यक संशोधन गरिनेछ। सबै क्षेत्रको स्वास्थ्य सेवाको गुणस्तर सुनिश्चितताका लागि अधिकारसम्पन्न प्राधिकरण बनाइनेछ। खाद्य, आवास र स्वच्छ खानेपानीलाई जनताको मौलिक हकको रूपमा स्थापित गरिनेछ। आगामी तीन वर्षमा सतह तथा भूमिगत सिंचाइँबाट तराईमधेसको थप तीन लाख हेक्टर जमीनमा सिंचाइँ पुर्याइनेछ। सिंचाइँको बिजुली महसुलमा थप छुट दिइनेछ। विद्युत् उत्पादन विस्तार र निर्यातमार्फत् आर्थिक बृद्धिदर बढाइनेछ र इन्धनमाथिको परनिर्भरता घटाइनेछ। गार्हस्थ उपभोगका निम्ति वर्षायाममा मासिक ५० युनिट र हिउँदयाममा मासिक ३० युनिट विद्युत निःशुल्क उपलब्ध गराइनेछ। पाँच वर्षमा विद्युत उत्पादन क्षमता ६५०० मेगावाट र प्रतिव्यक्ति विद्युत खपत ७०० किलोवाट घण्टा पुर्याउने लक्ष्य सरकारले लिनेछ। विद्युत् महसुलको समायोजन गर्दै एक वर्षभित्रै शतप्रतिशत नागरिककहाँ बिजुली पुर्याइनेछ। ज्येष्ठ नागरिक, दलित, एकल महिला, अपाङ्गता भएका व्यक्ति, लोपोन्मुख जाति तथा लक्षित वर्ग र क्षेत्रका बालबालिका गरी पाँच वर्षमा ६० लाखले सामाजिक सुरक्षा भत्ता पाउने व्यवस्था हुनेछ। आर्थिक बृद्धिका आधारमा सबै प्रकारका भत्ता बृद्धि बढाइने छ र पाँच वर्षको अवधिमा न्यूनतम ज्याला मासिक रू २५ हजार पुर्याइने छ। वैदेशिक रोजगारीलाई सुरक्षित र मर्यादित बनाइने छ। वैदेशिक रोजगारमा गएकाहरूको समस्या सुनुवाइ र समाधानका लागि हटलाइन सेवासहितको सहयोग सेल गठन हुनेछ। प्रशासनिक अकर्मण्यता र आपसी समन्वय अभावका कारण सिर्जना हुने कृत्तिम अभाव, कालोबजारी, व्यवसायिक एकाधिकार लगायतका सुशासनविरोधी क्रियाकलाप नियन्त्रण गर्न, जनताका गुनासोलाई तत्काल सम्वोधन गर्न र नियमित संयुक्त अनुगमनका लागि सम्वन्धित निकायका प्रतिनिधि रहेको प्रधानमन्त्री निगरानी कार्यक्रम सञ्चालन गरिनेछ। लोककल्याणकारी कार्यक्रमहरू सीमान्त जनतासम्म पुग्ने ग्यारेन्टी गरिनेछ। सभामुख महोदय,स्वेच्छा वा रहरले कोही गरिब र भूमिहीन हुँदैन। मान्छे गरिब हुन्छ अवसरमा पहुँच नभएर, आधारभूत सुविधा नपाएर। एउटै नेपाली पनि छतविहीन नहोस्, मेरो इमानदार प्रयास रहनेछ। हाम्रो ग्रामीण अर्थतन्त्र महिलाले धानेका छन्। तर, राज्यले तिनलाई उचित प्रोत्साहन दिन सकेको छैन। रेमिट्यान्स पठाएर देश बचाइरहेको युवालाई राज्यले न सुरक्षा दिन सकेको छ, न सम्मान। म यो अवस्था बदल्नेछु। भूमिको वैज्ञानिक व्यवस्थापन र आवाससम्बन्धी मौलिक हक कार्यान्वयनको सुनिश्चितता मेरो उद्धेश्य हुनेछ। हरेक जिल्ला सदरमुकामलाई रणनीतिक सडक सञ्जालमा जोडिनेछ र हरेक पालिकालाई पक्की सडकबाट केन्द्रमा जोडिने छ। निर्माणाधीन राष्ट्रिय राजमार्ग र रणनीतिक सडकहरू ५ वर्षभित्रै सम्पन्न गरिनेछन्। यातायात व्यवस्थापन प्राधिकरण गठन हुनेछ। सडक दुर्घटनाका कारण र समाधान खोज्न उच्चस्तरीय कार्यदल बनाइनेछ। सडक यातायात, रेल, जलमार्ग र हवाइ सबै योजनालाई समेट्ने गरी एकीकृत राष्ट्रिय यातायात गुरूयोजना तयार गरिनेछ। डाटा सर्भरमा आत्मनिर्भरता र साइबर सुरक्षाको सुनिश्चिततासहित फाइभजी प्रविधि प्रयोगमा ल्याइनेछ। विद्यालय, अस्पताल, सरकारी कार्यालय, वित्तीय संस्था, सपिङ कम्प्लेक्सलगायत सार्वजनिक सेवा प्रवाह हुने सार्वजनिक स्थलहरूमा इन्टरनेट सुविधा निःशुल्क हुनेछ। आधुनिक खेल पूर्वाधारमा जोड दिँदै खेलाडीहरूको वृत्तिविकासका कार्यक्रमहरू ल्याइनेछ। पर्यटन पुनरुत्थानका लागि विशेष प्याकेज घोषणा गरिनेछ। जलवायु परिवर्तनको मुद्दालाई अन्तर्राष्ट्रियकरण गरिनेछ। महिला सहभागिता, सशक्तिकरण र समावेशिता सरकारको प्रमुख लक्ष्य हुनेछ। शान्ति प्रक्रिया र संक्रमणकालीन न्यायसम्बन्धी बाँकी काम अविलम्ब सम्पन्न गरिनेछ। सहिद र बेपत्ता परिवारलाई उचित सम्मान र परिपुरणको व्यवस्था गरिनेछ। द्वन्द्वकालका घाइतेहरूलाई उपचार, रोजगारी, स्वरोजगारका अवसरसँग जोडिनेछ। द्वन्द्वपीडित परिवारलाई क्षतिपूर्ति र पुनःस्थापनाका कार्यक्रम ल्याइनेछ। सँगसँगै तराईमधेस लगायतका आन्दोलनका क्रममा अन्यायपूर्ण ढङ्गले बन्दी बनाइएकाहरुको कानुनसम्मत रिहाइका लागि ठोस अग्रसरता लिइनेछ। सङ्घीयता कार्यान्वयन र जनताको हितमा राज्य संयन्त्रको परिचालन हुनेछ। राष्ट्रिय हितको रक्षा गर्दै स्वतन्त्र परराष्ट्र नीतिको अवलम्बन मेरो प्रतिवद्धता हुनेछ। त्यसलाई मैले प्रोनेपाल नीति भन्ने गरेको छु। दुवै छिमेकी र सबै मित्रराष्ट्रहरूसँग सन्तुलित, विश्वसनीय र मैत्रीपूर्ण सम्बन्धमा मेरो जोड हुनेछ। सीमाको प्रभावकारी व्यवस्थापन र सीमा समस्याको समाधान मेरो प्राथमिकता हुनेछ। सभामुख महोदय, यसबीचमा मैले सचिवहरूको बैठकै राखेर सोधेँ, राहदानी लिन बिहान दुई बजेदेखि लाइनमा बस्न परेपछि नागरिकले कसरी राज्यमाथि भरोसा गर्छ ? अहिलेकै गतिमा राष्ट्रिय परिचयपत्रको काम हुने हो भने कति दशकमा तीन करोड नेपालीको हातमा परिचयपत्र पुग्छ ? सवारी चालक अनुमतिपत्र लिन पनि वर्षाैं कुर्नुपर्ने कारण के हो ? सरकारी अस्पताल र सामुदायिक विद्यालयको स्तर किन खस्कियो ? प्रविधिको यति धेरै विकास भइसक्दा पनि सरकारी अस्पतालमा नाम दर्ता गर्नसमेत घण्टौं किन लाग्छ ? सरकारी अस्पतालमा सामान्य शल्यक्रिया गराउन पनि तीनचार महिना किन कुर्नुपर्छ ? अस्पतालका प्रयोगशाला र परीक्षण उपकरण किन महिनौँसम्म बन्दैनन् ? अनुदानका सामग्री स्टोरमा किन थन्किन्छन् ? मैले सचिवज्यूहरूलाई भनिसकेको छु, सेवा प्रवाहलाई सहज र विकासको गतिलाई तीब्र बनाउन नीतिगत समस्या समाधानको जिम्मा म लिन्छु तर नतिजामुखी कार्यसम्पादनको जिम्मा तपाईहरूले लिनुपर्छ। सरकारहरू फेरिइरहने तर जनताको जीवनस्तर नफेरिने निराशाजनक चित्र अब बदल्नु छ। त्यसका लागि सरकार मालिक होइन, सुनिने, देखिने र जनताले अनुभूत गर्ने सेवक बन्नु छ। प्रदेश र स्थानीय तहमा तत्काल कर्मचारीको व्यवस्था हुनेछ। संघीय निजामती ऐन अविलम्ब यसै अधिवेशनमा पेश गर्नेगरी तयारी गर्न मैले निर्देशन दिइसकेको छु। सार्वजनिक सेवाप्रवाहमा ढिलासुस्ती र सास्तीको अन्त्य गर्दै सार्वजनिक सेवा प्रवाहलाई चुस्त र नागरिकमैत्री बनाउन, सामाजिक न्याय सुनिश्चित गर्न तथा राज्यको सबै तह र संरचनामा सदाचार र जवाफदेहीता कायम गर्न सरकार प्रतिवद्ध हुनेछ। मन्त्रिपरिषद्को पहिलो बैठकमै भ्रष्टाचार नियन्त्रणमा शून्य सहनशीलताको नीतिलाई परिणाममा देखिने गरी कार्यान्वयन गर्ने निर्णय भइसकेको छ। रणनीतिक महत्वका विकास आयोजनाहरूको कार्यान्वयन गर्न जग्गा प्राप्ति, वातावरणीय प्रभाव मूल्याङ्कन तथा ठेक्का व्यवस्थापनमा हुने ढिलाई कम गरी निर्णय प्रक्रियामा शीघ्रता ल्याउन छुट्टै कानुनी व्यवस्था गरिनेछ। युटुलिटी कोरिडोरसम्बन्धी कानुनी व्यवस्था गरी पूर्वाधारमा साझेदारी गर्ने व्यवस्था मिलाइनेछ। पुँजीगत खर्च बढाउन आयोजना व्यवस्थापनलाई नतिजामुखी बनाउनुका साथै अन्तरनिकाय समन्वय प्रभावकारी बनाइनेछ। विकास आयोजनाको अनुगमनलाई नतिजामा आधारित बनाइनेछ। राष्ट्रिय महत्वका आयोजनाहरूको प्रधानमन्त्री तथा मन्त्रिपरिषद्को कार्यालयमा रहेको एक्सनरूमको उपयोग समेत गर्दै म आफैले पनि नियमित रूपमा अनुगमन गर्नेछु। सभामुख महोदय,कानुनका छिद्र देखाउने, काममा ढिलासुस्ती गर्ने र अनावश्यक झन्झट दिने काम यो सरकारलाई स्वीकार्य छैन। सार्वजनिक सेवा प्रवाहलाई सरल, सहज तथा प्रविधिमैत्री बनाई जनतालाई चुस्त र नागरिकमैत्री सरकारको अनुभूति दिलाउन राष्ट्रसेवकलाई जिम्मेवार र उत्तरदायी बनाइनेछ। राहदानी, राष्ट्रिय परिचयपत्र र सवारी चालक अनुमतिपत्र वितरणमा हाल देखिएको समस्यालाई तत्काल समाधान गरिनेछ। एकै प्रकृतिको विवरण फरक फरक निकायहरुबाट संकलन गर्नुको सट्टा डाटा साझेदारीे र अन्तर आवद्धताको भरपर्दो प्रणाली निर्माण गरी सेवा प्रवाहलाई छिटो, छरितो, मितव्ययी र झन्झटमुक्त बनाइनेछ। विपन्न नागरिक उपचार सुविधा तथा स्वास्थ्य बीमा सेवालाई सर्वसुलभ र नियमित बनाइनेछ। स्वास्थ्य बीमाको दायरा विस्तार गरिनेछ। सरकारी एवम् सार्वजनिक जग्गाको संरक्षण गर्न एकीकृत विद्युतीय अभिलेख तयार गरिनेछ। मुलुकको विकासमा योगदान गर्न सक्ने उमेरमा नागरिक विदेसिनुपर्ने तर बृद्धावस्थाको सामाजिक सुरक्षाको व्यवस्था राज्यले गर्नुपर्ने जटिल अवस्था विद्यमान छ। यो परिस्थितिबाट बाहिर निस्कन स्वदेशमै रोजगारीका अवसर सिर्जना गर्न निजी क्षेत्र समेतको सहभागितामा ठोस कार्यक्रम सञ्चालन गरिनेछ। निजी क्षेत्रको विकासका लागि आवश्यक नीतिगत र कानुनी सुधार, आर्थिक पूर्वाधार विकासमा सरकारी लगानीको वृद्धि, व्यावसायिक वातावरणमा सुधार, सहकारिताको माध्यमबाट बचतलाई प्रोत्साहन अनि स्वरोजगार प्रवर्धन सरकारका उद्धेश्य हुनेछन्। सार्वजनिक संस्थानको व्यवस्थापन सुधारका साथै व्यवसाय विस्तारमा जोड दिइनेछ। पर्यटकीय पूर्वाधारको निर्माण र सेवाको गुणस्तरमा सुधार सरकारको मुख्य जोड हुनेछ। गौतमबुद्ध र पोखरा अन्तर्राष्ट्रिय विमानस्थलको पूर्ण क्षमतामा सञ्चालन र स्रोतको सुनिश्चततासहित निजगढमा अन्तराष्ट्रिय विमानस्थलको निर्माण मेरो प्राथमिकता हुनेछ। मलाई थाहा छ, मिडिया उद्योग संकटमा छ। म विश्वास दिलाउँछु, यो संकटमा सरकारले मिडिया उद्योगलाई एक्लै छाड्नेछैन। सञ्चारकर्मीहरूको हक र हित पनि सरकारको उच्च प्राथमिकतामा हुनेछ। पछिल्ला दिनमा शेयर बजारमा आएको सकारात्मक परिवर्तनलाई मैले नयाँ सरकारप्रति जनताको भरोसाको संकेतका रूपमा लिएको छु। तीब्र आर्थिक विकास र न्यून मुद्रास्फिति सरकारको लक्ष्य हुनेछ। लाइनमुक्त देश मेरो संकल्प हो। म विश्वास दिलाउँछु, देशका हरेक नागरिकलाई लाग्ने छ, सरकार मेरो अभिभावक हो, मेरो पक्षमा छ र मेरा लागि केही गरिरहेको छ। राष्ट्रसेवकलाई राजनीतिक हस्तक्षेपबाट मुक्त राखी व्यवसायिक, प्रतिस्पर्धी र दक्ष बनाइनेछ। तीनवटै तहका सरकारको मौजुदा कर्मचारीको दरबन्दीको पुनरावलोकन गरी सेवा प्रवाह गर्ने निकायमा पर्याप्त जनशक्तिको व्यवस्था गरिनेछ। विकास आयोजनामा विनियोजन गरेको रकम खर्च गर्न नसके खर्च गर्नसक्ने परियोजनाहरुमा सारिनेछ। जिम्मेवारी लिने तर लक्ष्यअनुसार राजस्व असुली र विकासका काम गर्न नसक्ने पदाधिकारीहरुलाई कार्यसम्पादन मूल्यांकनसँग जोडिनेछ। सरकारी पदाधिकारीहरुले परराष्ट्र मन्त्रालयको जानकारीविनै विदेशी कुटनीतिज्ञहरुलाई भेट्ने काम अब हुन दिइने छैन। भ्रष्टाचार नियन्त्रण र निवारण सरकारको प्राथमिकता हुनेछ। मालपोत, लाइसेन्स, राहदानीजस्ता निकायहरुमा क्षतिपूर्तिसहितको नागरिक बडापत्र राखिनेछ। बुष्टर डोज खोपको लागि भ्याक्सिनको तत्काल प्रबन्ध गर्न लगाइसकिएको छ। शीतलहर र हिमपातबाट जनता जोगाउन आवश्यक प्रवन्ध गर्न सम्बन्धित तहमा निर्देशन दिइसकिएको छ। सभामुख महोदय,हिजो देश एउटा ठूलो विद्रोहबाट गुज्रियो। सामाजिक न्यायको आकांक्षा, विभेद, शोषण र उत्पीडनविरुद्ध आक्रोश अनि सुखी र स्वतन्त्र जीवनको चाहना नै त्यो विद्रोहको कारक र कारण थियो। हिजो हामीभित्र जुन आवेग थियो, परिवर्तनको जुन संकल्प थियो अब त्यसलाई त्यही घनत्वकासाथ जगाउन र राष्ट्रनिर्माणमा लाग्न म प्रतिवद्ध छु। यो सम्मानित सदनलाई मेरो अनुरोध छ, सरकारमा म त्यही आवेग जगाएर आफू, देश र यो संसदलाई पनि प्रमाणित गर्न चाहन्छु। सम्भव छैन, सकिँदैन, केही हुँदैन भन्ने निराशा र नकारात्मक बोधलाई यो सरकारमा कुनै ठाउँ हुनेछैन। म यो संसदसँग विश्वासको मत पनि नितान्त सकारात्मक र रचनात्मक हस्तक्षेपका लागि मागिरहेको छु। हामी सबै दल मिलेर व्यवस्था बदल्यौँ, अब हामी सबैको सहकार्यमा जनताको अवस्था पनि बदल्न म संसदबाट एउटा मौका चाहन्छु। सभामुख महोदय,मलाई कुनै दुविधा छैन, एउटा कप्तान केवल एउटा टीमका रूपमा सफल हुन्छ। मैले लिएका लक्ष्य सरकारका घटकमात्र होइन, सिंगो संसदलाई साथसाथै लैजान सकेमात्र पूरा हुनेछन्। मैले पहिल्यै भनेँ, म निषेध र अपमान होइन, सहकार्य र आपसी विश्वासको राजनीतिका लागि प्रतिवद्ध छु। म संसदमा पूर्ण विश्वास र आपसी सद्भावको वातावरणको पक्षमा छु। मैले हिजो पनि भनेँ, हाम्रा मतभेदहरूसमेत मर्यादित हुनेछन्। म सबै दल र माननीय सदस्यहरूलाई आग्रह गर्दछु, आउनुहोस्, यसपटक संसदमा नयाँ अध्याय सुरु गरौँ। त्यसै पनि नेपालको राजनीति केही कमजोरीका बाबजुद अन्यत्रभन्दा धेरै भिन्न छ। अन्यत्र हामी धेरै बदलाभाव देख्छौं, यहाँ प्रतिशोधलाई धेरै ठाउँ छैन। हामीकहाँ राजनीतिक संवादहीनता पनि लामो समय रहन्न। राष्ट्रका संकटहरूमा हामी सबै राजनीतिक दल पटकपटक एकै ठाउँमा उभिएका छौँ। यसपटक पनि संसदको विभाजन नहोस् र देशले एकता र सहकार्यको सन्देश प्राप्त गरोस्। म बिना कुनै पूर्वाग्रह सबै राजनीतिक दलहरूसँग सहकार्यका लागि प्रतिबद्ध छु। सिंगो सदनको साझा प्रधानमन्त्रीका रूपमा मलाई राष्ट्रनिर्माणको नेतृत्व गर्ने एउटा मौका मिलोस्। हामी सबैले आआफ्ना ठाउँबाट जनतासँग विकासको प्रतिबद्धता गरेका छौँ। आज त्यही प्रतिबद्धताका लागि हामी सबै एक ठाउँमा उभिन नसक्ने केही छैन। मैले हिजो पनि संसदमा भनें, जनताको हामीमाथिको समर्थन सशर्त छ। हीनभावनाको ठाउँमा आशा र आत्मविश्वास जगाउनु छ। आर्थिक क्रान्तिको साझा संकल्पबाट समृद्ध र न्यायपूर्ण राष्ट्र निर्माण गर्नु छ। इतिहास आजैबाट सुरु हुन्छ म भन्दिनँ। आजसम्मका उपलब्धिलाई संस्थागत गर्दै र सबैप्रति कृतज्ञता व्यक्त गर्दै म एउटा परीक्षा दिन चाहन्छु। हिजो क्रान्ति सुरु गर्दा जुन आवेग मसँग थियो, बीचमा केही अलमलिए जस्तो देखिए पनि आज त्यही आवेग र अठोटका साथ म यो रोस्टममा उभिएको छु। तेश्रोपटक प्रधानमन्त्रीमा नाम लेखाउन वा सिंहदरबारमा अर्को कार्यकालको फोटो झुन्ड्याउन मात्र म यहाँ उभिएको छैन। म विश्वास दिलाउँछु, हरेक पटक संसदमा म उपलब्धिका डाटा र रिपोर्ट कार्डका साथ उपस्थित हुनेछु। मलाई विश्वासको मत दिएकोमा संसदका हरेक माननीय सदस्यले गर्व गर्ने वातावरण बनाउने छु। सबैको साथ र सहयोग लिएर राष्ट्रनिर्माणमा होमिन यो सम्मानित सदनसँग प्रधानमन्त्रीका रूपमा म विश्वासको मतका लागि अनुरोध गर्दछु। धन्यवाद।"
एमसीसी खारेज गर्ने कि नगर्ने भन्ने प्रश्न गर्दै प्रेम सुवालले भने हामी सरकारलाई समर्थन गर्दैनौँ,काठमाडौं: नेपाल मजदुर किसान पार्टीले प्रधानमन्त्री पुष्पकमल दाहाल प्रचण्डलाई विश्वासको मत नदिने भएको छ। संसदमा विश्वासको मतको छलफलमा सहभागी हुँदै नेमकिपाका सांसद प्रेम सुवालले जनसरोकारका विषयमा वर्तमान सरकारले कुनै प्रतिवद्धता नगरेको बताए। सरकारले न्यूनतम साझा कार्यक्रम ल्याए पनि धेरै जनमुखी नभएको उनको भनाइ छ। सुवालले वर्तमान सत्ता गठबन्धनमा कम्युनिस्ट भनिएका दल भए पनि उनीहररूमा कम्युनिस्ट भावना नरहेको बताए। विगतदेखि नै सर्वदलीय सरकार बनेको भन्दै उनले सर्वदलीय सरकार खिचडी भएको टिप्पणी गरे। एमसीसी खारेज गर्ने कि नगर्ने भन्ने प्रश्न गर्दै सुवालले सरकारलाई समर्थन नगर्ने बताए।
नेमकिपा र राजमोले प्रधानमन्त्रीलाई विश्वासको मत नदिने,"काठमाडौं : नेपाल मजदुर किसान पार्टी (नेमकिपा) र राष्ट्रिय जनमोर्चा पार्टी (राजमो) ले प्रधानमन्त्री पुष्पकमल दाहाल प्रचण्डले राखेको विश्वासको मतसम्बन्धी प्रस्तावलाई समर्थन नगर्ने भएका छन्। प्रतिनिधिसभाको आजको बैठकमा नेमकिपाका प्रेम सुवालले प्रधानमन्त्रीलाई विश्वासको मत दिन नसक्ने जानकारी गराए। नेता सुवालले नेपालभारत सीमालाई नियमन गर्न, ढिलासुस्ती र भ्रष्टाचार अन्त्य गर्न, काठमाडौँ उपत्यकामा भएको धुलोधुवाँ न्यूनीकरण गर्न र यहाँका सम्पदा र संस्कृतिको जोगाउने कार्यलाई सरकारले प्राथमिकता दिनुपर्ने बताए। त्यस्तै राष्ट्रिय जनमोर्चाका अध्यक्ष चित्रबहादुर केसीले सरकारका प्राथमिकता र न्यूनतम साझा कार्यक्रम सुन्दा कर्णप्रिय रहेता पनि कार्यान्वयनमा कठिनाइ भएको बताए। उनले भने, 'हामी सरकारलाई समर्थन र मत दिन सक्दैनौं। निरन्तर राष्ट्र, राष्ट्रियता र स्वाभिमानको मुद्दालाई उठाइरहन्छौं।'"
"दुई अंकको आर्थिक वृद्धिदर बढाउँछु, मलाई सहयोग गर्नुहोस्: प्रचण्ड","काठमाडौं: प्रधानमन्त्री पुष्पकमल दाहाल प्रचण्डले देशको आर्थिक वृद्धिदर २ अंकको बनाउने लक्ष्यका साथ काम गर्ने बताएका छन्। यो लक्ष्य पूर्ति गर्न सबैले सहयोग गर्नुपर्ने उनले बताए। संसदमा बोल्दै उनले भने, 'विश्व आर्थिक मन्दीको चपेडामा छ। हामी पनि यसको मारमा छौँ। स्वदेशकै आर्थिक सूचकांक पनि सकारात्मक छैनन्। राजश्व लक्ष्यको २५ प्रतिशतमात्र, वैदेशकि अनुदान २७ प्रतिशतमात्र प्राप्त भएको छ। वैदेशिक अनुदानको जम्मा लक्ष्यको ६ प्रतिशतमात्र पूरा भएको छ।' देशको समग्र अवस्था हेर्दा आर्थिक वृद्धिदर बढाउनु चुनौतीपूर्ण रहेको बताउँदै उनले आफूले सशक्त काम गरेर आर्थिक वृद्धिदर बढाउने बताए। उनले भने, 'नेपालको आर्थिक सूचक सकारात्मक छैन। तर, सबै खाले आमूल सुधारबाट आगामी पाँच वर्षमा देशको आर्थिक वृद्धिदर २ अंक नजिक पुर्याउने संकल्प गर्दछु। यहाँहरू सबैको सहयोगको अपेक्षा गर्दछु।'"
संसदमा प्रधानमन्त्री प्रचण्डले मागे विश्वासको मत,"काठमाडौं :प्रधानमन्त्री पुष्पकमल दाहाल प्रचण्डले प्रतिनिधिसभामा विश्वासको मत मागेका छन्। मंगलबार सुरु भएको प्रतिनिधिसभाको बैठकलाई सम्बोधन गर्दै प्रधानमन्त्री प्रचण्डले सांसदसँग विश्वासको मत मागेका हुन्। उनले सहमति , सहकार्य र सुशासनका लागि आफू प्रधानमन्त्री बनेको भन्दै विश्वासको मत दिन आग्रह गरे। प्रचण्डले भने,' विश्वासको मत पाए इमान्दारका साथ कार्यकाल पूरा गर्छु। जनताका इच्छा र चाहना पूरा गर्छु।' उनले जनताका समस्या समाधान गर्न न्यूनतम साझा कार्यक्रम ल्याइएको दावी गरे। उनले भ्रष्टाचार अन्त्य गरी सुशासन कायम गर्ने प्रतिवद्धता व्यक्त गरे। देशलाई निकास दिन र नेपाललाई समृद्ध बनाउन राष्ट्रिय सहमति आवश्यक रहेको उनले बताए। नेकपा एमालेसहित सात दलको समर्थनमा प्रचण्ड पुस १० गते प्रधानमन्त्री बनेका थिए। प्रधानमन्त्री बनेको ३० दिनभित्र विश्वासको मत लिनुपर्ने प्रावधानअनुसार प्रचण्डले आज विश्वासको मत लिन लागेका हुन्।"
"प्रचण्डको प्रतिवद्धता: ६ महिनाभित्र नागरिकता, एक वर्षमा सबैलाई राष्ट्रिय परिचयपत्र","काठमाडौं: प्रधानमन्त्री प्रचण्डले ६ महिनाभित्रमा सबै नेपालीलाई नागरिकता वितरण गर्ने बताएका छन्। प्रधानमन्त्रीमा आफूलाई विश्वासको मत माग्नेक्रममा प्रतिनिधि सभामा आफ्नो प्रतिबद्धता राख्दै ६ महिनाभित्रमा सबै नेपालीलाई नागरिकताको प्रत्याभूति गराउने बताए। त्यस्तै एक वर्षभित्रमा सहज रुपमा राष्ट्रिय परियचयपत्र बाँडिने बताए। न्यायपालिकाको सुधार र सुदृढीकरण, भ्रष्टाचार नियन्त्रणमा आफ्नो प्रतिवद्धता रहेको प्रचण्डले बताए। देशको आर्थिक वृद्धिदर २ अंकको बनाउने लक्ष्यका साथ काम गर्ने बताउँदै प्रधानमन्त्री प्रचण्डले सो लक्ष्य हासिल गर्न सबैको साथ र सहयोग चाहिने बताए।"
नागरिक उन्मुक्तिको निर्णय : प्रचण्डलाई विश्वासको मत दिने तर प्रतिपक्षीको बेन्चमा बस्ने,"काठमाडौं : नागरिक उन्मुक्ति पार्टीले प्रधानमन्त्री पुष्पकमल दाहाल प्रचण्डलाई विश्वासको मत दिने निर्णय गरेको छ। मंगलबार बिहान बसेको दलको बैठकले विश्वासको मत दिने निर्णय गरेको प्रमुख सचेतक गंगाराम चौधरीले जानकारी दिए। विश्वासको मत दिए पनि संसदमा प्रतिपक्षको बेन्चमा बस्ने निर्णय गरेको उनले बताए। रेशम चौधरीको रिहाइ नभएसम्म सरकारमा नजाने र प्रतिपक्षीको भूमिका निर्वाह गर्ने प्रमुख सचेतक चौधरीले बताए। गठबन्धनको सरकारले सोमबार ल्याएको न्यूनतम साझा कार्यक्रममार्फत नागरिक उन्मुक्तिको माग सम्बोधन गरेको थियो। त्यसको स्वागत गर्दै विश्वासको मत दिने निर्णयमा पार्टी पुगेको उनको भनाइ छ। तर, सुदूरपश्चिम प्रदेशमा गठबन्धन सरकारलाई समर्थन गर्ने नगर्ने विषयमा भोलिमात्र निर्णय हुने छ। भोलि मुख्यमन्त्रीको दाबी पेस गर्ने अन्तिम दिन हो। गठबन्धनले नागरिक उन्मुक्तिलाई उपसभामुख दिने निर्णय गरेको छ तर नागरिक उन्मुक्तिले मुख्यमन्त्री दाबी गर्दै आएको छ। सुदूरपश्चिममा एमाले र माओवादीले आलोपालो गर्ने सहमति भएको छ। जसअनुसार सुरूमा एमालेले सरकार बनाउनेछ।"
लुम्बिनी प्रदेशमा सरकार गठनका लागि आज दाबी पेस गरिँदै,"दाङ : लुम्बिनी प्रदेशमा सरकार गठनका लागि गठबन्धन दलहरुले आज दाबी पेस गर्ने भएका छन् । प्रदेश प्रमुखले बहुमतीय सरकार गठनका लागि दिएको समयसीमाभन्दा एक दिनअघि नै दलहरूले दाबी पेस गर्न लागेका हुन् । प्रदेश प्रमुख अमिक शेरचनले पुस २७ गते ४ बजेसम्म सरकार गठनका लागि समय दिएका थिए। प्रदेशको भागवण्डा टुङ्गिएपछि लुम्बिनीमा नेकपा (एमाले)ले मुख्यमन्त्री पाउने सहमति भएको छ । लुम्बिनीमा एमाले संसदीय दलका नेता एवं पूर्वमन्त्री लीला गिरी मुख्यमन्त्री बन्ने सम्भावना छ । सोमबार दाङको देउखुरीमा एमाले संसदीय दलका नेता गिरीसहित सत्तापक्षीय गठबन्धनका नेताहरूको बैठकले मङ्गलबार ४ बजे सरकार गठनका लागि बहुमतसहितको दाबी पेस गर्ने सहमति गरेका थिए । लुम्बिनी प्रदेशमा एमालेका २९, नेकपा (माओवादी केन्द्र)का १०, राप्रपाका चार, जसपा र जनमतका तीनतीन सदस्य छन् । कुल ८७ सदस्यीय प्रदेशसभामा बहुमतका लागि ४४ सिट आवश्यक पर्छ । नागरिक उन्मुक्तिका चार र स्वतन्त्रबाट दुई सदस्य निर्वाचित छन् । कांग्रेसका २७, लोसपाका तीन र नेकपा (एकीकृत समाजवादी) र राष्ट्रिय जनमोर्चाका एकएक सदस्य छन् । रासस"
कांग्रेसले प्रचण्डलाई विश्वासको मत दिने,"काठमाडौं : नेपाली कांग्रेसले प्रधानमन्त्री पुष्पकमल दाहाल प्रचण्डलाई विश्वासको मत दिने भएको छ। आज बिहान सभापति शेरबहादुर देउवाले पार्टी पदाधिकारी बैठकमा प्रधानमन्त्री प्रचण्डलाई विश्वासको मत दिने प्रस्ताव राखेका थिए। तर पदाधिकारीबीच सहमति हुन नसकेपछि कार्यसम्पादन समितिको बैठक बोलाइएको थियो। बैठकले प्रचण्डलाई विश्वासको मत दिन निर्णय गरेको समितिका सदस्य महेन्द्र यादवले जानकारी दिए। उनले भने, 'केपी ओलीले पुन : संसद भंग गरेर प्रतिगमन दोहोर्याउन सक्ने भएकाले हामीले प्रचण्डलाई विश्वासको मत दिन लागेका हौं।' देउवाको प्रस्तावमा संस्थापन पक्षले विश्वासको मत दिनुपर्ने धारणा राखेका छन् भने संस्थापनइत्तर पक्षले विपक्षमा मत दिए कांग्रेस प्रतिपक्षमा बस्नुपर्ने धारणा राखेका छन्। आजको संसद बैठकमा प्रधानमन्त्री प्रचण्डले विश्वासको मत लिने कार्यसूची छ। दलहरु परामर्शमा जुटेपछि मंगलबार बिहान ११ बजेका लागि बोलाइएको संसद बैठक दिउँसो १ बजेका लागि सारिएको थियो। एमालेसहितको समर्थनमा प्रचण्डले राष्ट्रपति विद्यादेवी भण्डारीसमक्ष दाबी पेश गरेपछि भण्डारीले संविधानको धारा ७६ (२) बमोजिम प्रधानमन्त्रीमा नियुक्त गरेकी हुन्। संविधानको धारा ७६ को उपधारा (२)बमोजिम नियुक्त प्रधानमन्त्रीले त्यसरी नियुक्त भएको मितिले ३० दिनभित्र प्रतिनिधिसभाबाट विश्वासको मत प्राप्त गर्नुपर्ने प्रावधान छ। २ सय ७५ रहेको प्रतिनिधिसभामा बहुमतका लागि १ सय ३८ चाहिन्छ। सत्ता साझेदार दलसँग पर्याप्त बहुमत रहेको छ।"
आन्दोलनका क्रममा बन्दी बनाइएकाको रिहाइको पहल गर्छु : प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले आन्दोलनका क्रममा अन्यायपूर्ण तरिकाले बन्दी बनाइएकाहरुको रिहाइका लागि ठोस कदम चाल्ने बताएका छन्। मंगलबार प्रतिनिधिसभाको बैठकमा सम्बोधन गर्दै प्रचण्डले तराई मधेश आन्दोलनका क्रममा अन्यायपूर्ण तरिकाले बन्दी बनाइएकाको कानुन सम्मत तरिकाले रिहाइका लागि ठोस अग्रसता लिने बताए। सत्ता साझेदार दलले पनि न्युनतम साझा नीति तथा कार्यक्रममा बन्दी रिहाइको विषयलाई प्राथमिकतामा राखेको छ। संघीयता कार्यान्वयन र जनताको हितमा राज्य संयन्त्रको परिचालन गरिने उनको भनाइ छ। प्रधानमन्त्री प्रचण्डले सीमा समस्या समाधान सरकारको पहिलो प्राथमिकता रहने बताए। उनले भने,' सीमाको प्रभावकारी व्यवस्थापन र सीमा समस्या समाधान सरकारको पहिलो प्राथमिकता रहनेछ।'"
संसदमा प्रधानमन्त्री प्रचण्डका ८ प्रश्न,"काठमाडौं: प्रधानमन्त्री पुष्पकमल दाहाल प्रचण्डले संसदमा ८ प्रश्न गर्दै समस्याका रुपमा रहेका प्रश्नको उत्तर खोज्न पनि निर्देशन दिएको बताएका छन्। आफूले सचिवहरूलाई बोलाएर प्रश्न सोधेको उनले बताए। यी हुन् प्रधानमन्त्री प्रचण्डले सोधेका ८ प्रश्न: १ राहदानी बनाउन राति दुई बजेदेखि बस्नुपर्ने बाध्यताले एक नागरिकले कसरी राज्यको भरोसा गर्दछ? प्रचण्डले भने, 'यी सेवा प्रवाहलाई सहज र विकासको गतिलाई तीव्र बनाउन नीतिगत कुराको जिम्मेवारी म लिन्छु परिणाममुखी तपाइँहरूले बनाउनुहोस् भनेर नेपाल सरकारका सचिवहरूलाई निर्देशन दिइसकेको छु।'"
दलहरु आन्तरिक छलफलमा जुटेपछि संसद बैठक दिउँसो १ बजेलाई सर्यो,"काठमाडौं : संघीय संसदअन्तर्गत प्रतिनिधिसभाको बैठक दिउँसो १ बजेलाई सारिएको छ। मंगलबार बिहान ११ बजेका लागि बोलाइएको संसद बैठक दिउँसो १ बजेका लागि सारिएको संघीय संसदका महासचिव भरतराज गौतमले जानकारी दिएका छन्। आजको संसद बैठकमा प्रधानमन्त्री पुष्पकमल दाहाल 'प्रचण्ड'ले विश्वासको मत लिने कार्यसूची छ। प्रधानमन्त्री प्रचण्डलाई विश्वासको मत दिने कि नदिने भन्नेबारे निर्णय गर्न दलहरु आन्तरिक छलफलमा जुटेपछि बैठक दुई घन्टापछि सारिएको हो। आज बिहान नेपाली कांग्रेस, एकीकृत समाजवादी र नागरिक उन्मुक्ति पार्टीको बैठक बसेको हो। नेपाली कांग्रेसले विश्वासको मत दिनेनदिनेबारे पदाधिकारी र संसदीय दलको बैठकमा छलफलपछि निर्णय गर्दैछ। त्यसका लागि अहिले बैठक जारी छ। कांग्रेस सभापति शेरबहादुर देउवाले प्रचण्डलाई विश्वासको मत दिने संकेत दिएका छन्। कांग्रेससँग ८९ सांसद छन्। एकीकृत समाजवादी आज बिहान बसेको बैठकले सर्तसहित प्रचण्डलाई विश्वासको मत दिने निर्णय गरेको छ। जनमत र नेमकिपा भने प्रतिपक्षमा बस्ने जनाएका छन्। नेमकिपा र जनमोर्चाका ११ सांसद छन्। सत्ता साझेदार दलको बैठकले प्रतिनिधिसभाका सबै सदस्यसँग विश्वासको मत माग्ने निर्णय गरेको थियो। एमालेसहितको समर्थनमा प्रचण्डले राष्ट्रपति विद्यादेवी भण्डारीसमक्ष दाबी पेश गरेपछि भण्डारीले संविधानको धारा ७६ (२) बमोजिम प्रधानमन्त्रीमा नियुक्त गरेकी हुन्। संविधानको धारा ७६ को उपधारा (२)बमोजिम नियुक्त प्रधानमन्त्रीले त्यसरी नियुक्त भएको मितिले ३० दिनभित्र प्रतिनिधिसभाबाट विश्वासको मत प्राप्त गर्नुपर्ने प्रावधान छ। प्रधानमन्त्री प्रचण्डले आज बिहान ११ बजे बस्ने प्रतिनिधि सभा बैठकमा विश्वासको मत लिने कार्यसूची छ। २ सय ७५ रहेको प्रतिनिधिसभामा बहुमतका लागि १ सय ३८ चाहिन्छ। दोस्रो बनेको एमालेसँग ७८ सांसद निर्वाचित भएर आएका छन्। त्यसमा स्वतन्त्र जितेर आएका किरण साह पनि थपिएका छन्। सरकारको नेतृत्व गरिरहेको माओवादीका ३२ सांसद छन्। पहिलो पटक नै निर्वाचनमा सहभागी भएर चौथो बनेको रास्वपाका २० सांसद छन्। राप्रपाका १४ सांसद छन्। जसपाका १२, एकीकृत समाजवादीका १०, जनमत पार्टीका ६, नागरिक उन्मुक्तिका ४ सांसद छन्।"
बागमती प्रदेशका मुख्यमन्त्री जम्कट्टेलले लिए शपथ,"काठमाडौं : बागमती प्रदेशका मुख्यमन्त्री शालिकराम जम्कट्टेलले शपथ ग्रहण गरेका छन्। जम्कट्टेललाई प्रदेश प्रमुख यादवचन्द्र शर्माले मंगलबार शपथ ग्रहण गराएका हुन्। यसैगरी नेकपा एमालेका जगन्नाथ थपिलया आर्थिक मामिला तथा योजना मन्त्री र रापपाका उद्धव थापा बिना विभागीय मन्त्रीको रुपमा शपथ ग्रहण गरेका छन्। शर्माले जम्कट्टेललाई सोमबार संविधानको धारा १६८ (२) बमोजिम मुख्यमन्त्री नियुक्त गरेका थिए। जम्कट्टेललाई पाँच दलका ७० प्रदेश सांसदको समर्थन छ। जसमा एमालेका ३७, माओवादी २१, राप्रपा १३, एकीकृत समाजवादी ७ र हाम्रो नेपाली पार्टीका २ जना छन्। १ सय १० सिट रहेको बागमतीमा प्रदेश सरकार बनाउन ५६ सिट आवश्यक हुन्छ। जम्कट्टेल प्रदेशसभाको पहिलो कार्यकालमा तीन महिना मात्र सत्ताबाहिर बसे। मुख्यमन्त्री हुने दिनसम्म पनि उनी प्रदेशको आर्थिक मामिला तथा योजनामन्त्रीको जिम्मेवारीमा थिए। ४२ महिना आन्तरिक मामिला तथा कानुन र पछिल्लो पटक १५ महिनादेखि आर्थिक मामिला तथा योजनामन्त्री थिए। उनी अष्टलक्ष्मी शाक्य मुख्यमन्त्री हुँदा मात्र सत्ताबाहिर बसे। जम्कट्टेल माओवादीबाट मजदुर नेताका रुपमा उदाएका व्यक्ति हुन्। धादिङको साविक किराञ्चोक गाविस९ मा २०३० साल भदौमा जन्मिएका जम्कट्टेल माओवादीका पोलिटब्युरो सदस्य एवं धादिङ जिल्ला इन्चार्जको जिम्मेवारीमा छन्। उनका श्रीमती र छोरी छन्। स्नातकसम्म अध्ययन गरेका जम्कट्टेलले २०४४ सालमा अखिल छैटौंमा आबद्ध भएर विद्यार्थी राजनीति सुरु गरेका थिए। सशस्त्र द्वन्द्व सुरु भएपछि उनी त्यसमै क्रियाशील रहे। २०६० सालदेखि एक दशकभन्दा बढी समय अखिल नेपाल ट्रेड युनियन महासंघका अध्यक्ष बने। २०६३ सालमा अन्तरिम बिधायक बने। पहिलो संविधानसभा निर्वाचनमा धादिङ३ मा राजेन्द्र पाण्डेलाई पराजित गरे। २०७० मा भने पाण्डेसँगै पराजित भए। उनले २०७४ मा कांग्रेसका प्रभात किरण सुवेदीलाई पराजित गर्दै प्रदेशसभा सदस्य बने। यसपटक एमालेका गजेन्द्रप्रसाद थपलियालाई हराउँदै प्रदेशसभामा पुगेका हुन् ।"
एकीकृत समाजवादीले सरकारलाई ससर्त विश्वासको मत दिने,"काठमाडौं : नेकपा (एकीकृत समाजवादीले) सरकारलाई ससर्त विश्वासको मत दिने निर्णय गरेको छ। नेकपा एसको सचिवालय बैठकले सर्तसहित मत दिने निर्ण गरेको उपमहासचिव जगन्नाथ खतिवडाले जानकारी दिए। 'वर्तमान प्रचण्ड नेतृत्वको सरकारलाई विश्वासको मत दिने कि नदिने भन्ने छलफल भयो। हाम्रो छलफलले यो सरकारलाई सर्तसहित विश्वासको मत दिने पक्षमा छौं', उनले भने, 'अहिले विश्वासको मत दिइन्छ। हाम्रा एजेन्डाहरु राखिने छन्। ती पूरा नभए कुनै पनि समयमा फर्किन सक्ने र प्रतिपक्षमा बस्ने छौं।' आज बिहान नेकपा एसको वर्तमान सरकारलाई विश्वासको मत दिने वा नदिने विषयमा निर्णय लिन बैठक बसेको थियो। एमालेसहितको समर्थनमा प्रचण्डले राष्ट्रपति विद्यादेवी भण्डारीसमक्ष दाबी पेश गरेपछि भण्डारीले संविधानको धारा ७६ (२) बमोजिम प्रधानमन्त्रीमा नियुक्त गरेकी हुन्। संविधानको धारा ७६ को उपधारा (२) बमोजिम नियुक्त प्रधानमन्त्रीले त्यसरी नियुक्त भएको मितिले ३० दिनभित्र प्रतिनिधिसभाबाट विश्वासको मत प्राप्त गर्नुपर्ने प्रावधान छ। प्रधानमन्त्री प्रचण्डले आज बिहान ११ बजे बस्ने प्रतिनिधि सभा बैठकमा विश्वासको मत लिने कार्यसूची छ। २ सय ७५ रहेको प्रतिनिधिसभामा बहुमतका लागि १ सय ३८ चाहिन्छ। दोस्रो बनेको एमालेसँग ७८ सांसद निर्वाचित भएर आएका छन्। त्यसमा स्वतन्त्र जितेर आएका किरण साह पनि थपिएका छन्। सरकारको नेतृत्व गरिरहेको माओवादीका ३२ सांसद छन्। पहिलो पटक नै निर्वाचनमा सहभागी भएर चौथो बनेको रास्वपाका २० सांसद छन्। राप्रपाका १४ सांसद छन्। जसपाका १२, एकीकृत समाजवादीका १०, जनमत पार्टीका ६, नागरिक उन्मुक्तिका ४, नेमकिपा र जनमोर्चाका ११ सांसद छन्।"
गुण र दोषका आधारमा सरकारको समर्थन र विरोध गर्छौं : देउवा,काठमाडौं : नेपाली कांग्रेस सभापति शेरबहादुर देउवाले गुण र दोषका आधारमा सरकारलाई समर्थन र विरोध गर्ने बताए। मंगलबार प्रतिनिधिसभा बैठकमा विश्वासको मतमाथि छलफलमा भाग लिदै देउवाले सहमति र सहकार्य गर्दै अघि बढ्ने बताए। अहिलेको निर्वाचन प्रणालीअनुसार सरकार निर्माण गर्न गठबन्धन आवश्यक भएको बताए। उनले कांग्रेसले सरकारलाई स्थायित्वका लागि प्रचण्डलाई विश्वासको मत दिने बताए। बहुमत सांसदसहित सत्ता साझेदार दलको समर्थनमा प्रधानमन्त्रीमा दावी गरेकाले प्रचण्डलाई विश्वासको मत पाउनेमा आफू विश्वस्त रहेको उनको भनाइ छ। उनले हिजोको संसद बैठकमा एमाले अध्यक्ष केपी शर्मा ओलीको भनाइ प्रति आफ्नो ध्यानाकर्षण भएको बताए।
"हामीले पहुँचको होइन, विधिको शासन चलाउनुछ : प्रचण्ड","काठमाडौं: प्रधानमन्त्री पुष्पकमल दाहाल प्रचण्डले सबै दल मिल्नुको विकल्प नभएको बताएका छन्। प्रतिनिधि सभा बैठकमा आफूलाई प्रधानमन्त्रीमा विश्वासको मत माग्दै प्रचण्डले राजनीतिक दल मिल्दा देशले निकास पाएको र नमिल्दा देशमा गतिरोध पैदा भएको बताए। यसका लागि दलहरूबीच विश्वासपूर्ण सहकार्यको आवश्यकता भएको बताए। देशलाई निकास दिन र नेपाललाई समृद्ध बनाउन राष्ट्रिय सहमति आवश्यक रहेको उनले बताए। प्रचण्डले भने, 'नेपालमा समृद्धिका सबै मिल्नुको विकल्प छैन। सबै मिल्नुको विकल्प छैन। राष्ट्रिय सहमतिको आवश्यकता छ। हामीले पहुँच होइन विधिको शासन सुरु गर्नुपर्छ। त्यसका लागि सबै मिल्नुपर्छ।'"
प्रधानमन्त्री प्रचण्डलाई कुनकुन दलले दिने भए विश्वासको मत?,"काठमाडौं :प्रधानमन्त्री पुष्पकमल दाहाल'प्रचण्ड'ले आज विश्वासको मत लिँदैछन्। केही बेरमा बस्ने प्रतिनिधिसभा बैठकमा प्रचण्डले विश्वासको मत लिन लागेका हुन्। प्रचण्डलाई सत्ता साझेदार दलहरु नेकपा एमाले,नेकपा माओवादी केन्द्र,राष्ट्रिय स्वतन्त्र पार्टी,राष्ट्रिय प्रजातन्त्र पार्टी,जनता समाजवादी पार्टी,नागरिक उन्मुक्ति पार्टी ,जनमत पार्टीले यसअघि नै विश्वासको मत दिने निर्णय गरिसकेका छन्। आज सत्तासाझेदार दलबाहेक नेपाली कांग्रेस,एकीकृत समाजवादी र लोकतान्त्रिक पार्टीले समेत प्रचण्डलाई विश्वासको मत दिने निर्णय गरेका छन्। जनमोर्चा र नेमकिपाले भने मत दिने निर्णय गरेका छैनन्। नेपालको संविधानको धारा ७६ को उपधारा २ अनुसार प्रचण्डले विश्वासको मत लिन लागेका हुन्। संसदमा २७५ सांसद छन्। प्रचण्डलाई बहुमतका लागि १३८ सांसद आवश्यक पर्छ। तर ,प्रधानमन्त्रीको दावी पेश गर्दै उनलाई १६९ सांसदको समर्थन रहेको थियो। एमालेसहित सात दलको समर्थनमा प्रचण्ड पुस १० गते प्रधानमन्त्री बनेका हुन्। प्रधानमन्त्री बनेको ३० दिनभित्र विश्वासको मत लिनुपर्ने प्रावधान छ। सोही प्रावधानअनुसार आज प्रचण्डले विश्वासको मत लिन लागेका हुन्।"
लोसपाले पनि प्रचण्डलाई विश्वासको मत दिने,"काठमाडौं :लोकतान्त्रिक समाजवादी पार्टीले प्रधानमन्त्री पुष्पकमल दाहाल 'प्रचण्ड' लाई विश्वासको मत दिने निर्णय गरेको छ। मंगलबार बसेको लोसपाको संसदीय दलको बैठकले प्रचण्डलाई विश्वासको मत दिने निर्णय गरेको लोसपाका नेता केशव झाले जानकारी दिए। उनले अन्नपूर्णसँग भने,' प्रचण्डलाई पार्टीले विश्वासको मत दिने निर्णय गरेको छ।' लोसपाले यसअघि विश्वासको मत दिने नदिनेबारे निर्णय गर्ने जिम्मा पार्टी अध्यक्ष महन्थ ठाकुरलाई दिएको थियो। प्रधानमन्त्री प्रचण्डले आज विश्वासको मत लिँदैछन्। नेकपा एमालेसहित ७ दलको समर्थनमा प्रचण्ड पुस १० गते प्रधानमन्त्री बनेका हुन्। यसअघि एकीकृत समाजवादीले पनि प्रचण्डलाई विश्वासको मत दिने निर्णय गरेको छ।"
प्रचण्डलाई विश्वासको मत दिने कांग्रेस निर्णयप्रति महामन्त्रीद्वय विश्वप्रकाश र गगनको असहमति,काठमाडौं: नेपाली कांग्रेसले प्रधानमन्त्रीमा पुष्पकमल दाहाल प्रचण्डलाई विश्वासको मत दिने निर्णय गरेपछि कांग्रेसकै महामन्त्रीद्वय विश्वप्रकाश शर्मा र गगन थापाले असहमति जनाएका छन्। नेपाली कांग्रेसको आजको केन्द्रीय कार्यसम्पादन समितिको बैठकले प्रधानमन्त्रीमा प्रचण्डलाई विश्वासको मत दिने निर्णय गरेपछि महामन्त्रीद्वयले असहमति जनाएको एक नेताले अन्नपूर्णलाई बताए। कार्य सम्पादन समिति बैठकमा केपी ओली नेतृत्वमा रहँदा फेरि पनि संसद विगठन हुनसक्ने खतरा रहेको भन्दै प्रचण्डलाई विश्वासको मत दिने निर्णय गरेको नेता महेन्द्र यादवले बताएका छन्। हिजोको संसद बैठकमा केपी ओलीले जनमतमा जाने गरी संसद विगठन हुन प्रतिगमन नहुने तर्क राखेका थिए। सोही प्रकृया दोहोरिन सक्ने भन्दै कांग्रेसले सचेततासहित प्रधानमन्त्रीमा समर्थन गर्ने निर्णय गरेको यादवले बताए। कांग्रेस नेता अर्जुननरसिंह केसी र बलबहादुर केसीले पनि पार्टीको केन्द्रीय कार्य सम्पादन समितिको बैठकले गरेको निर्णयप्रति असहमति जनाएका छन्। नेपाली कांग्रेसमा कडा प्रतिपक्षी भएर बस्नुपर्ने भन्दै नेतृत्वको खबरदारी गर्ने आवाज उठिरहेको छ।
प्रचण्डलाई विश्वासको मत दिनेनदिनेबारे कांग्रेस मतभेद,काठमाडौं : नेपाली कांग्रेसको पदाधिकारी बैठकमा विश्वासको मत दिने कि नदिने भन्नेमा विवाद भएको छ। सभापति शेरबहादुर देउवाले पार्टी पदाधिकारी बैठकमा प्रधानमन्त्री पुष्पकमल दाहाल प्रचण्डलाई विश्वासको मत दिने प्रस्ताव राखेका थिए। तर पदाधिकारीबीच सहमति हुन नसकेपछि कार्यसम्पादन बैठकले टुंगो लगाउने निर्णय भएको छ। देउवाको प्रस्तावमा संस्थापन पक्षले विश्वासको मत दिनुपर्ने धारणा राखेका छन् भने संस्थापनइत्तर पक्षले विपक्षमा मत दिए कांग्रेस प्रतिपक्षमा बस्नुपर्ने धारणा राखेका छन्। केन्द्रीय सदस्य रामहरी खतिवडाका अनुसार कांग्रेसको कार्यसम्पादन समितिको बैठकले प्रधानमन्त्री पुष्पकमल दाहाल प्रचण्डलाई विश्वासको मत दिने कि नदिने भन्ने निर्णय गर्नेछ। पदाधिकारी बैठकमा सहमति नजुटेपछि संसद् भवनको ल्होत्से भवनमा केन्द्रीय कार्यसम्पादन समितिको बैठकलाई जिम्मेवारी दिने भएको हो। त्यसपश्चात कांग्रेस संसदीय दलको बैठकमा उक्त निर्णय सुनाइनेछ। आजको संसद बैठकमा प्रधानमन्त्री प्रचण्डले विश्वासको मत लिने कार्यसूची छ। दलहरु परामर्शमा जुटेपछि मंगलबार बिहान ११ बजेका लागि बोलाइएको संसद बैठक दिउँसो १ बजेका लागि सारिएको छ। एमालेसहितको समर्थनमा प्रचण्डले राष्ट्रपति विद्यादेवी भण्डारीसमक्ष दाबी पेश गरेपछि भण्डारीले संविधानको धारा ७६ (२) बमोजिम प्रधानमन्त्रीमा नियुक्त गरेकी हुन्। संविधानको धारा ७६ को उपधारा (२)बमोजिम नियुक्त प्रधानमन्त्रीले त्यसरी नियुक्त भएको मितिले ३० दिनभित्र प्रतिनिधिसभाबाट विश्वासको मत प्राप्त गर्नुपर्ने प्रावधान छ। २ सय ७५ रहेको प्रतिनिधिसभामा बहुमतका लागि १ सय ३८ चाहिन्छ। सत्ता साझेदार दलसँग पर्याप्त बहुमत रहेको छ।
प्रधानमन्त्री प्रचण्डले विश्वासको मत लिँदै (लाइभ),काठमाडौं : प्रतिनिधि सभाको दोस्रो बैठक सुरु भएको छ। नयाँ बानेश्वरस्थित संघीय संसद् भवनमा बस्ने प्रतिनिधिसभाको पहिलो अधिवेशनको दोस्रो बैठक बसेको हो। प्रधानमन्त्री पुष्पकमल दाहाल प्रचण्डले आजको संसद बैठकमा विश्वासको मत लिँदैछन्। पुस १० गते प्रधानमन्त्रीमा नियुक्त भएका प्रचण्डले प्रतिनिधि सभाको दोस्रो बैठकमा विश्वासको मत लिन लागेका हुन्। एमालेसहितको समर्थनमा प्रचण्डले राष्ट्रपति विद्यादेवी भण्डारीसमक्ष दाबी पेश गरेपछि भण्डारीले संविधानको धारा ७६ (२) बमोजिम प्रधानमन्त्रीमा नियुक्त गरेकी हुन्। संविधानको धारा ७६ को उपधारा (२) बमोजिम नियुक्त प्रधानमन्त्रीले त्यसरी नियुक्त भएको मितिले ३० दिनभित्र प्रतिनिधिसभाबाट विश्वासको मत प्राप्त गर्नुपर्ने प्रावधान छ। २ सय ७५ रहेको प्रतिनिधिसभामा बहुमतका लागि १ सय ३८ चाहिन्छ। सत्ता साझेदार दलसँग बहुमत रहेको छ।
कांग्रेसको पदाधिकारी बैठक जारी : विश्वासको मतबारे छलफल,"काठमाडौं : संसदीय दलको बैठक अगाडि नेपाली कांग्रेसको पदाधिकारी बैठक बसेको छ। सभापति शेरबहादुर देउवानिवास धुम्बाराहीमा अहिले पदाधिकारी बैठक जारी रहेको छ। प्रधानमन्त्रीपुष्पकमल दाहाल 'प्रचण्ड'ले सोमबार सभापति देउवालाई भेटेर विश्वासको मत दिन आग्रह गरेका थिए। संसदीय दलको बैठक अगाडिदेउवाले पार्टीका पदाधिकारी र पूर्वपदाधिकारीसँग प्रधानमन्त्री प्रचण्डलाई विश्वासको मत दिने कि नदिने भन्नेबारे छलफल गरेका हुन्। एमालेसहितको समर्थनमा प्रचण्डले राष्ट्रपति विद्यादेवी भण्डारीसमक्ष दाबी पेश गरेपछि भण्डारीले संविधानको धारा ७६ (२) बमोजिम प्रधानमन्त्रीमा नियुक्त गरेकी हुन्। संविधानको धारा ७६ को उपधारा (२) बमोजिम नियुक्त प्रधानमन्त्रीले त्यसरी नियुक्त भएको मितिले ३० दिनभित्र प्रतिनिधिसभाबाट विश्वासको मत प्राप्त गर्नुपर्ने प्रावधान छ। प्रधानमन्त्री प्रचण्डले आज बिहान ११ बजे बस्ने प्रतिनिधि सभा बैठकमा विश्वासको मत लिने कार्यसूची छ। २ सय ७५ रहेको प्रतिनिधिसभामा बहुमतका लागि १ सय ३८ चाहिन्छ। दोस्रो बनेको एमालेसँग ७८ सांसद निर्वाचित भएर आएका छन्। त्यसमा स्वतन्त्र जितेर आएका किरण साह पनि थपिएका छन्। सरकारको नेतृत्व गरिरहेको माओवादीका ३२ सांसद छन्। पहिलो पटक नै निर्वाचनमा सहभागी भएर चौथो बनेको रास्वपाका २० सांसद छन्। राप्रपाका १४ सांसद छन्। जसपाका १२, एकीकृत समाजवादीका १०, जनमत पार्टीका ६, नागरिक उन्मुक्तिका ४, नेमकिपा र जनमोर्चाका ११ सांसद छन्।"
राप्रपाले पृथ्वी जयन्तीमा भृकुटीमण्डपमा जलपान समारोह गर्ने,"काठमाडौं : राष्ट्रिय प्रजातन्त्र पार्टीले नेपाल एकीकरणको अभियानका प्रणेता पृथ्वीनारायण शाहको जन्मदिनका अवसरमा यही पुस २७ गते बुधबार जलपान समारोहको आयोजना गर्ने भएको छ । नेपाल एकीकरणका अभियन्ता तथा आधुनिक नेपालका निर्माता पृथ्वीनारायण शाहको ३०१औँ जन्मजयन्ती यही पुस २७ गते परेकाले त्यस दिनलाई ३०१औँ पृथ्वी जयन्ती तथा राष्ट्रिय एकता दिवसका रूपमा मनाउन जलपान समारोहको आयोजना गरिएको राप्रपाले जनाएको छ । बुधबार दिउँसो १ देखि अपराह्न ४ बजेसम्म काठमाडौँको भृकुटीमण्डपमा जलपान समारोहको आयोजना गरिएको राप्रपाका प्रवक्ता एवं प्रचार विभाग प्रमुख मोहन श्रेष्ठले जानकारी दिए। समारोहमा प्रधानमन्त्री, मन्त्रीहरू, विभिन्न राजनीतिक दलका प्रमुख तथा नेताहरू, नेपाल सरकारका उच्चपदस्थ व्यक्तित्व एवं नेपालको राष्ट्रिय जीवनका विभिन्न क्षेत्रमा ख्याति कमाएका व्यक्तित्वहरूलगायतलाई आमन्त्रण गरिएको प्रवक्ता श्रेष्ठले जानकारी दिए। नेपालका शाहवंशीय राजा पृथ्वीनारायण शाह आधुनिक नेपालका निर्माता हुन्। विभिन्न राज्यमा टुक्रिएर रहेको नेपाललाई एकताको सूत्रमा बाँधेर राज्यको एकीकरण गर्ने शाहको जन्म विसं १७७९ पुस २७ गते गोरखामा भएको थियो । उनको जन्मदिनलाई राष्ट्रिय एकता दिवसका रूपमा मनाई सार्वजनिक बिदा दिन राप्रपाले माग गर्दै आएको थियो । नेपाल सरकारले सोमबार मात्र पुस २७ लाई राष्ट्रिय बिदा दिने निर्णय पनि गरेको छ । राष्ट्रनिर्माता पृथ्यीनारायण शाहको जन्मदिनलाई राष्ट्रिय बिदाका रूपमा मनाउने निर्णय गरेर सरकारले राप्रपाको मात्र नभई बहुसङख्यक नेपाली जनताको भावना र चाहनाको सम्मान गरेको भन्दै प्रवक्ता श्रेष्ठले सरकारलाई धन्यवाद दिए। उनले सरकारको यो निर्णय र राप्रपाको विगत लामो समयदेखिको मागको सम्बोधनका कारण पनि भोलि देशव्यापीरूपमा पृथ्वीनाराण शाहको जन्मजयन्ती भव्यरूपमा मनाइने र राप्रपाले आयोजना गरेको जलपानमा पनि नेपालका विशिष्ट व्यक्तित्वहरूको सहभागिता हुने विश्वास व्यक्त गरे। रासस"
प्रधानमन्त्री प्रचण्डले आज विश्वासको मत लिँदै,"काठमाडौं : प्रधानमन्त्री पुष्पकमल दाहाल प्रचण्डले आज संसद्मा विश्वासको मत लिँदैछन्। पुस १० गते प्रधानमन्त्रीमा नियुक्त भएका प्रचण्डले आज बिहान ११ बजे बस्ने प्रतिनिधि सभाको बैठकमा विश्वासको मत लिन लागेका हुन्। एमालेसहितको समर्थनमा प्रचण्डले राष्ट्रपति विद्यादेवी भण्डारीसमक्ष दाबी पेश गरेपछि भण्डारीले संविधानको धारा ७६ (२) बमोजिम प्रधानमन्त्रीमा नियुक्त गरेकी हुन्। संविधानको धारा ७६ को उपधारा (२) बमोजिम नियुक्त प्रधानमन्त्रीले त्यसरी नियुक्त भएको मितिले ३० दिनभित्र प्रतिनिधिसभाबाट विश्वासको मत प्राप्त गर्नुपर्ने प्रावधान छ। २ सय ७५ रहेको प्रतिनिधिसभामा बहुमतका लागि १ सय ३८ चाहिन्छ। प्रतिनिधिसभामा सबैभन्दा ठूलो दल नेपाली कांग्रेसले प्रधानमन्त्रीलाई मत दिने वा नदिने भन्ने विषयमा भने यकिन छैन्। प्रतिनिधिसभामा पहिलो दल बनेको कांग्रेसका ८९ सांसद छन्। दोस्रो दल बनेको एमालेले तेस्रो दलका नेता दाहाललाई प्रधानमन्त्री बनाएको छ। दोस्रो बनेको एमालेसँग ७८ सांसद निर्वाचित भएर आएका छन्। त्यसमा स्वतन्त्र जितेर आएका किरण साह पनि थपिएका छन्। सरकारको नेतृत्व गरिरहेको माओवादीका ३२ सांसद छन्। पहिलो पटक नै निर्वाचनमा सहभागी भएर चौथो बनेको रास्वपाका २० सांसद छन्। राप्रपाका १४ सांसद छन्। जसपाका १२, एकीकृत समाजवादीका १०, जनमत पार्टीका ६, नागरिक उन्मुक्तिका ४, नेमकिपा र जनमोर्चाका ११ सांसद छन्। यसैबीच, प्रतिनिधिसभाको पहिलो बैठकपछि बाहिरिने क्रममा सञ्चारकर्मीसँग कुराकानी गर्दै प्रधानमन्त्री प्रचण्डले विश्वासको मत पाउनेमा विश्वास व्यक्त गरे। भने, विश्वासको मत प्राप्त गर्ने कुरामा म विश्वस्त मात्रै होइन, सिंगै हाउस विश्वासको मतमा उभिन्छ भन्ने मेरो विश्वास छ। सोमबार नै सिंहदरबारमा सरकारको नीति तथा कार्यक्रम बुझ्दै प्रधानमन्त्री प्रचण्डले सम्बोधनका क्रममा जसपाले आफूलाई विश्वासको मत दिने बताएका थिए।"
यही अधिवेशनबाट दर्जन नयाँ कानुन,"काठमाडौं : सत्ता साझेदार दलले संसद्को पहिलो अधिवेशनबाटै एक दर्जन नयाँ कानुन तर्जुमा या परिमार्जन गर्नेसहित २१ बुँदे सरकारको नीतिगत प्राथमिकता र न्यूनतम कार्यक्रम बनाएका छन्। उक्त न्यूनतम कार्यक्रम मन्त्रिपरिषद्को सोमबार बसेको बैठक पारित गरेको छ। त्यसमा नागरिकतासम्बन्धी ऐन पनि समेट्दै नेपाली नागरिकका सन्तानले नागरिकता नपाउने अवस्था सरकारले पूर्णता पाएको ६ महिनाभित्र अन्त्य गर्ने उल्लेख छ। संसद्को अधिवेशनबाट यथाशीघ्र नागरिकतासम्बन्धी अन्य समस्या समाधान गर्ने, न्यूनतम कार्यक्रममा लेखिएको छ। यस्तै, सार्वजनिक खरिद ऐन, राष्ट्रिय महत्त्वका पूर्वाधार आयोजनाको शीघ्र कार्यान्वयनसँग सम्बन्धित ऐन (आवधिक ऐन), सार्वजनिक यातायात सेवा ऐन, स्थानीय प्रशासन ऐन, संघीय निजामती सेवा ऐन प्राथमिकतामा परेका छन्। जसमा स्वास्थ्य सेवा ऐन (गुणस्तरीय र पहुँचयोग्य स्वास्थ्य सेवा प्रवाहका लागि), शिक्षा सेवा ऐन (गुणस्तरीय र रोजगारमुखी शिक्षाका लागि), छाता विश्वविद्यालय ऐन पनि समेटिएका छन्। न्यूनतम कार्यक्रममा विदेशमा बस्ने नेपालीको मताधिकार सुनिश्चित गर्ने र विद्युतीय मतदानलगायत विषयलाई समावेश गर्ने व्यवस्थासहितको एकीकृत निर्वाचन ऐन बनाइने उल्लेख छ। ईगभरनेन्स (सरकारी काममा डिजिटल प्लेटफर्मको प्रयोग)सम्बन्धी ऐन पनि ल्याइने भएको छ। संघीयता, प्रदेश तथा स्थानीय तहको सबलीकरण र समानुपातिक र समावेशी प्रणालीको संवैधानिक व्यवस्थालाई प्रभावकारी कार्यान्वयन गर्न कानुन बनाउने र परिमार्जन गर्ने भनिएको छ। राज्यका तर्फबाट प्रदान गरिने सेवासुविधाहरू जनताको घरदैलोमा पुर्याउन प्रदेश तथा स्थानीय तहलाई वित्तीय, प्रशासनिक तथा संगठनात्मक रूपमा सक्षम बनाउने, न्यूनतम कार्यक्रममा छ, संविधानको अनुसूचीमा उल्लेखित क्षेत्राधिकारहरूको कार्यान्वयनका लागि संघ र प्रदेशबाट बन्न बाँकी कानुनहरू यथाशीघ्र निर्माण गर्ने। सत्तारूढ दलले सबै नेपालीलाई एक वर्षभित्र राष्ट्रिय परिचयपत्र वितरण गरिसक्ने लक्ष्य लिएका छन्। फरकफरक कार्यालयमा नागरिकतालगायत कागजात पटकपटक बुझाउनुपर्ने झन्झट हटाउन राष्ट्रिय परिचयपत्र प्रचलनमा ल्याइने उल्लेख छ। नागरिक एपलाई सुदृढ गरी त्यसमार्फत अन्य सबै प्रकारका सेवा उपलब्ध गराउने डिजिटल प्रबन्ध सुनिश्चित गर्ने, न्यूनतम कार्यक्रममा छ, स्थानीय तहले लिँदै आएको पञ्जीकरणसम्बन्धी सबै शुल्क हटाउन आवश्यक व्यवस्था गर्ने। प्रधानमन्त्री पुष्पकमल दाहालले यी कार्यक्रम कार्यान्वयन गर्ने प्रतिबद्धता जनाएका छन्। सत्तारूढ दलको उच्चस्तरीय राजनीतिक संयन्त्रका संयोजक एवं एमाले अध्यक्ष केपी शर्मा ओलीले सोमबार प्रधानमन्त्री पुष्पकमल दाहाललाई हस्तान्तरण गरेका थिए। नीतिगत र संरचनागत सुधार गरिने न्यूनतम कार्यक्रममा उल्लेख छ। सुशासन, प्रभावकारी सेवा प्रवाह र समृद्धिको अभियानमा बाधक रहेका नीति, ऐन तथा संरचना परिवर्तन गरिने जनाइएको छ। अति राजनीतीकरणका कारण अक्षम बनेका राज्यका विभिन्न संस्थालाई पुनर्संरचना गरी सक्षम र व्यावसायिक बनाउने उल्लेख छ। अधिकारसम्पन्न उच्चस्तरीय आयोग गठन गरी त्यसको सुझावअनुरूप न्यायपालिकामा संरचनागत सुधार गर्ने जनाइएको छ। नागरिकले सहज, छरितो र निष्पक्ष न्याय पाउने सुनिश्चिता गर्ने उल्लेख छ। नागरिक प्रशासन र सुरक्षा निकायलाई सक्षम, व्यावसायिक र जनताप्रति उत्तरदायी बनाउन विज्ञ सम्मिलित उच्चस्तरीय कार्यदल गठन गरिने भएको छ। त्यसको प्रतिवेदनअनुरूप व्यापक सुधार प्रक्रिया अगाडि बढाउने कार्यक्रम छ। सरकारको नीतिगत प्राथमिकताका मुख्य बुँदा भ्रष्टाचार र अख्तियारको दुरुपयोगसँग जोडिएका विषयको छानबिन र अनुसन्धान गरी कुनै पनि कालखण्डमा भएका भ्रष्टाचार र जो कोही भ्रष्टाचारीमाथि कानुनी कारबाही अघि बढाइने उल्लेख छ। भ्रष्टाचारी एक दिन कानुनको कठघरामा पुग्नेछ भन्ने विश्वास समाजमा स्थापित गरिने जनाइएको छ। अख्तियार दुरुपयोग अनुसन्धान आयोगजस्ता नियामक निकायलाई कानुन, जनशक्ति, स्रोत र साधनसहित अधिकारसम्पन्न बनाई भ्रष्टाचार नियन्त्रण र सदाचारको प्रत्याभूति गरिने कार्यक्रममा छ। सार्वजनिक खरिद अनुगमन कार्यालय र राष्ट्रिय सतर्कता केन्द्रलाई परिणाममुखी र प्रभावकारी बनाउन सुधार गरिने भएको छ। सरल र सहज सार्वजनिक सेवाको प्रबन्ध गर्न सेवाग्राहीलाई अहिले भोग्नु परेको लाइनको सास्तीबाट मुक्त गराइने जनाइएको छ। सरकारी सेवाहरू अनलाइन प्रणालीमार्फत उपलब्ध गराइने भनिएको छ। सरकारी सेवाहरू तोकिएको समयमा उपलब्ध गराउन टाइम कार्ड प्रणाली लागू गरिने उल्लेख छ। महँगी नियन्त्रण गर्ने र कालोबजारी, अखाद्य वस्तुको मिसावट र वस्तु तथा सेवामा हुने सिन्डिकेट प्रणाली अन्त्य गरिने भएको छ।संघ, प्रदेश, स्थानीय तह, निजी क्षेत्र, विकास साझेदार, वित्तीय क्षेत्रसहितको सहभागितामा आगामी पाँच वर्षमा आर्थिक वृद्धिदर २ अंक नजिक पुर्याउने कार्यक्रममा छ। आगामी दुई वर्षमा देशलाई पूर्ण साक्षर बनाइने उद्घोष संयन्त्रले गरेको छ। सबै पालिकामा प्राविधिक धारका विद्यालय सञ्चालन गरिने भएको छ। ६० वर्षभन्दा माथिका नागरिकका लागि उच्च रक्तचाप र मधुमेहजस्ता नसर्ने रोगको निःशुल्क परीक्षण तथा औषधि उपलब्ध गराइने भएको छ। प्रभावकारी स्वास्थ्य बिमा कार्यक्रममार्फत नागरिकको स्वास्थ्योपचार सहज बनाउने उल्लेख छ। महिनावारी हुने उमेर समूहका सम्पूर्ण महिलाका लागि गुणस्तरीय स्यानिटरी प्याड वा अन्य वैकल्पिक साधन खरिद गर्न वार्षिक १ हजार ५ सय रुपैयाँ उपलब्ध गराउने उल्लेख छ। सबै पालिकामा खाद्य भण्डार स्थापना गर्ने र सबै प्रदेशमा खाद्य गुणस्तर मापन तथा निर्धारण प्रयोगशाला स्थापना गरिने भएको छ। कुनै पनि नेपाली नागरिक सडक मानवको अवस्थामा रहन नपर्ने सुनिश्चित गरिने भएको छ। आवासविहीनलाई सुरक्षित आवास र मर्यादित जीवन उपलब्ध गराइने जनाइएको छ। एक घर एक खानेपानीको धारा कार्यक्रम सञ्चालन गरिने भएको छ। सबै परिवारलाई मासिक १० हजार लिटरसम्म पानी निःशुल्क उपलब्ध गराउने प्रतिबद्धता जनाइएको छ। आगामी तीन वर्षमा सतह तथा भूमिगत सिँचाइबाट तराईमधेसको थप तीन लाख हेक्टर जमिन सिञ्चित गरिने भएको छ। सिँचाइलाई वर्षायामको बिजुली महसुलमा ५० प्रतिशत र हिउँदयामको बिजुलीमा २५ प्रतिशत छुट दिइने भएको छ। भूमि बैंकको अवधारणा कार्यान्वयनमा ल्याइने भएको छ। पाँच वर्ष अवधिमा न्यूनतम ज्याला मासिक २५ हजार पुर्याइने कार्यक्रममा छ। दुई वर्षभित्र सबै पालिकाका केन्द्र जोड्ने पक्की सडक निर्माण गरिने जनाइएको छ। निर्माणाधीन राष्ट्रिय राजमार्ग र रणनीतिक सडकहरू पाँच वर्षभित्र सम्पन्न गर्ने प्रतिबद्धता जनाइएको छ। सडक यातायात, रेल, जलमार्ग र हवाई सबै योजनालाई समेट्ने गरी एकीकृत राष्ट्रिय यातायात गुरुयोजना तयार गरिने जनाइएको छ। हुलाकी राजमार्ग, मध्यपहाडी राजमार्ग, मदन भण्डारी राजमार्गका साथै उत्तर दक्षिण जोड्ने रणनीतिक महत्त्वका सडक पूर्वाधार निर्माणलाई उच्च प्राथमिकता दिइने भएको छ। भूमिको डिजिटल नापी पूरा गर्ने जनाइएको छ। सार्वजनिक र सरकारी जग्गामाथिको अतिक्रमण हटाउने, रोक्ने भनिएको छ। दुई वर्षभित्र सुकुम्बासी, मुक्त हलिया, मुक्त कमैया र अव्यवस्थित बसोबासीको समस्या समाधान गर्ने उल्लेख छ। सूचना तथा सञ्चार सुविधा सस्तो, सहज र भरपर्दो बनाउने उल्लेख छ। फाइभ जी प्रविधि प्रयोगमा ल्याउने उल्लेख छ। पूर्ण प्रेस स्वतन्त्रता कायम गरिने भनिएको छ।"
"केन्द्रमा सहमति, प्रदेशमा मुख्यमन्त्री","काठमाडौंविराटनगर : सत्ता साझेदार दलको केन्द्रमा भएको सहमतिअनुसार तीन प्रदेशले मुख्यमन्त्री पाइसकेको छ। प्रदेश १ मा एमालेका हिम्मतकुमार कार्की, बागमती प्रदेशमा माओवादी केन्द्रका सालिकराम जमकट्टेल र गण्डकी प्रदेशमा एमालेका खगराज अधिकारी मुख्यमन्त्री नियुक्त भएका छन्। कार्की आइतबार र जमकट्टेल र अधिकारी सोमबार चुनिएका हुन्। सत्ता साझेदार दलका शीर्ष नेताको बैठकले आइतबार सातै प्रदेशका मुख्यमन्त्रीसहित शक्ति बाँडफाँटमा सहमति थिए। सहमतिअनुसार एमालेले ४, माओवादीले २ र जसपा र जनमत पार्टीबीच मुख्यमन्त्रीमा आलोपालो गर्ने सहमति गरेका छन्। प्रदेश १, गण्डकी, लुम्बिनी र सुदूरपश्चिम प्रदेशको मुख्यमन्त्री एमालेको भागमा छ भने बागमती र कर्णालीको मुख्यमन्त्री माओवादी केन्द्रको भाग छ। मधेस प्रदेशमा जसपा र जनमतबीच मुख्यमन्त्री आलोपालो गर्ने सहमति छ। प्रदेश १, गण्डकी र लुम्बिनीमा एमालेले ५ वर्ष मुख्यमन्त्री चलाउने छन्।कर्णालीमा माओवादीले पूरै कार्याकाल मुख्यमन्त्री लिने सहमति भएको छ । बागमती र सुदूरपश्चिममा भने एमाले र माओवादी केन्द्रले आलोपालो गर्ने सहमति छ। लुम्बिनीको संसदीय दलको नेता लीला गिरी छन्। पुस २७ मा उनी मुख्यमन्त्री बन्दैछन्। कर्णालीमा माओवादीका संसदीय दलका नेता राजकुमार शर्मा छन्। एमालेका कार्की, अधिकारी र गिरी तथा माओवादी केन्द्रका शर्मा पाँचै वर्ष मुख्यमन्त्री हुनेछन्। बागमतीमा पहिलो कार्यकाल माओवादीले मुख्यमन्त्री पाएको छ। सुदूरपश्चिममा एमालेले पहिलो कार्याकाल नेतृत्व गर्नेछ। बागमतीमा जमकट्टेलको पहिलो कार्यकालको लागि मुख्यमन्त्री भएका छन्। एमालेका संसदीय दलका नेता जगन्नाथ थपलिया छन्। दोस्रो कार्यकाल थपलिया मुख्यमन्त्री हुने भएका छन्। सुदूरपश्चिममा एमालेका संसदीय दलका नेता राजेन्द्रकुमार रावल छन्। सुपका माओवादी केन्द्रका खगराज भट्ट संसदीय दलका नेता छन्। सुपमा भने नागरिक उन्मुक्ति पार्टीले साथ नदिएमा वर्तमान सत्ता गठबन्धनको सरकार बन्न गाह्रो छ। मधेसमा पहिलो चरणमा जसपा र दोस्रो चरणमा जनमत पार्टी मुख्यमन्त्री पाउनेछन्। जसपाका सरोज यादव पहिलो कार्यकाल मुख्यमन्त्री हुनेछन्। सोमबार मात्रै यादव जसपाका संसदीय दलको नेता चयन भएका हुन्। दोस्रो कार्यकाल जनमतका महेशप्रसाद यादव हुनेछन्। मधेसमा एमालेको २३, कांग्रेसको २२, जसपा १६, जनमतको १३ सांसद छन्। मुख्यमन्त्रीसँगै प्रदेशका सभामुख उपसभामुखको पनि भागबण्डा भइसकेको छ। जसमा माओवादीले चारवटा प्रदेशको सभामुख पाएको छ भने एमालेले २ वटा र राप्रपाले एउटा प्रदेशको सभामुख पाएको छ। एमालेले मधेस र कर्णालीमा, माओवादीले प्रदेश १, गण्डकी, लुम्बिनी र सुदूरपश्चिममा सभामुख पाउने भएको छ। त्यसैगरी, बागमतीको सभामुख राप्रपाको भागमा परेको छ। प्रदेश १ र गण्डकीको उपसभामुख एमालेको भागमा परेको छ। माओवादी केन्द्रले बागमती र कर्णालीमा उपसभामुख पाउँदा लुम्बिनीको उपसभामुख राप्रपाले पाउने भएको छ। मधेसको उपसभामुख जनमतले लिने र सुदूरपश्चिमको उपसभामुख नागरिक उन्मुक्ति पार्टीलाई दिने सहमति भएको छ। प्रदेश १ का मुख्यमन्त्री हिक्मतकुमार कार्कीले ४ सदस्यीय मन्त्रिपरिषद् गठन गरेका छन्। एमालेका तिलकुमार मेन्याङ्बो, राप्रपाका भक्तिप्रसाद सिटौला र जसपाकी निर्मला लिम्बू सरकारमा सहभागी भएका छन् । मुख्यमन्त्रीको शपथपछि प्रदेश प्रमुख पर्शुराम खापुङले नै अन्य मन्त्रीहरूलाई पनि पद तथा गोपनियताको शपथ गराए। हाल उनीहरूलाई कुनै जिम्मेवारी हस्तान्तरण गरिएको छैन। यस्तो छ भागबन्डामुख्यमन्त्रीप्रदेश १ एमालेमधेस जसपाजनमत आलोपालोबागमती माओवादीएमाले आलोपालोगण्डकी एमालेलुम्बिनी एमालेकर्णाली माओवादीसुदूरपश्चिम एमालेमाओवादी आलोपालो सभामुखमधेस र कर्णाली एमालेप्रदेश १, गण्डकी, लुम्बिनी र सुदूरपश्चिम माओवादीबागमतीमा राप्रपा उपसभामुखप्रदेश १ र गण्डकी एमालेबागमती र कर्णाली माओवादीलुम्बिनी राप्रपामधेस जनमत सुदूरपश्चिम नागरिक उन्मुक्तिलाई प्रस्ताव"
बालबालिका पनि पुगे संसद्,"प्रतिनिधिसभाको पहिलो बैठकमा लर्निङ रियलम इन्टरनेसनल स्कुल कलंकीका विद्यार्थी पनि उपस्थित रहे। संसद् अभ्यास कसरी हुन्छ ? भन्ने जिज्ञासा मेटाउन ती विद्यार्थीलाई सोमबारको संसद् बैठकमा उपस्थित गराइएको सो विद्यालयका शिक्षक देवकान्त जोशीले बताए। नेपाल सरकारले शिक्षाको पाठ्यक्रमअन्तर्गत कक्षा ८ को सामाजिक शिक्षामा राज्य सञ्चालन गर्ने अंगहरूमा समावेश गरेको कुरा वास्तविकमा देखाउँदा विद्यार्थीले सहज रूपमा बुझ्न सक्ने विद्यालयको उद्देश्य रहेको शिक्षक जोशीले बताए। संसद्को वास्तविकता के छ भन्ने किताब पढे जस्तो छ कि छैन ? संसद्मा कसरी सांसद प्रस्तुत हुन्छन् भनेर विद्यार्थीमा जहिले जिज्ञासा हुन्यिथो। एक सय दिनको पढाइलाई मंगलबारको संसद्ले एक दिनमै बुझाइदियो। संसदीय प्रक्रिया बुझ्नका लागि कक्षा ८, ९ र १० बाट ७ सय ५० मध्ये सबै इच्छुक थिए। तीमध्ये ३० जना विद्यार्थी छानेर विद्यालयले लगेको थियो। शिक्षक जोशीले भने, यसैलाई भनिन्छ व्यावहारिक शिक्षा। राज्य सञ्चालनका विभिन्न अंगमा हामीले जस्तै अन्य विद्यालयले पनि यस्तो प्रयास गर्नुपर्छ। उनले आफ्नो आग्रह स्वीकार गरी अवसर दिएकोमा संसद् सचिवालयलाई धन्यवाद दिए। कक्षा ९ का विद्यार्थी आराध्य भट्टराईले संसद्मा हुने गतिविधि सुन्न र हेर्न पाएकोमा खुसी व्यक्त गरे। भने, प्रधानमन्त्री र पूर्वप्रधानमन्त्रीले कसरी कुरा गर्नुभयो ? नयाँ पार्टीहरूलाई पनि सुन्न पायौं। जसले देशको बारेमा थाहा पाउन सजिलो हुन्छ। उनले संसद्भित्र र बाहिरको राजनीतिमा फरक पाएको बताए। यसरी संसद्मा प्रवेश पाएर देशको अवस्थाबारे शीर्ष नेताहरूसँग सुन्न पाउनु अवसर भएको बताए। बाहिरबाट टेलिभिजन हेरेको राजनीति गतिविधि र संसद्भित्रको अवस्थामा फरक पाएको कक्षा ८ की छात्रा श्रेयाको बताइन्। भनिन्, मैले टेलिभिजनमा हेर्ने गर्थें। दलहरूप्रतिको मतभेद देखिन्थियो तर यहाँ सबै एकजुट भएर देशको विषयमा चिन्ता व्यक्त गरेको मन पर्यो। विद्यालय तहका विद्यार्थीलाई संसद्को काम के हो ? कानुनको निर्माण कसरी हुन्छ ? जस्ता जानकारी भएमा राजनीतिलाई फोहोरी खेल होइन भन्ने अनुभूति गराउन सकिने शिक्षक लक्ष्मण पाण्डे बताउँछन्। यो स्वच्छ र देशको नीति निर्माण गर्ने तह हो जसको आधारमा देश सञ्चालन गर्ने कानुन निर्माण हुन्छ भन्ने जानकारी गराउनका लागि सांसदको जिम्मेवारीबोध गराउन जनताप्रतिको उत्तरदायी बनाउन के के गर्नुपर्छ ? यी कुरा विद्यार्थीलाई जानकारी होस् भन्ने उद्देश्य हाम्रो हो, उनले भने।"
सुरु भयो जनप्रतिनिधिको ५ वर्षे परीक्षा,"काठमाडौ : संसद् अर्थात् देशको नीति निर्माण गर्ने जनप्रतिनिधिको थलो। संविधान बनेयता दोस्रो कार्यकालको प्रतिनिधिसभा बैठक सोमबार सुरु भएको छ। जनताको बढ्दो खबरदारी र नयाँ दलको अप्रत्याशित आगमनबीच २ सय ७५ सांसद कार्यमोर्चामा उत्रिएका छन्। पहिलो दिनको बैठकमा सबै पार्टीका संसदीय दलका नेताले संसद्मा सम्बोधन गरे। त्यस क्रममा उनीहरूले विकास, सुशासन र सुरक्षाको आश्वासन दिए। साथै, माओवादी अध्यक्ष पुष्पकमल दाहाल नेतृत्वमा नवगठित सरकारलाई शत्मार्गमा लाग्न सचेत गराए। विश्वासको मत लिने अघिल्लो दिन प्रधानमन्त्री दाहालले सांसदमाझ भने, हामी निरन्तर जनताको निगरानीमा छौं। यो संसद् हाम्रा लागि परीक्षा केन्द्र हो। उनले परम्परागत राजनीतिक अभ्यासले मात्र नागरिकको चाहना पूरा नहुने धारणा राख्दै सबै सांसद जनताको निरन्तर खबरदारीबाट टाढा नरहेको उल्लेख गरे। जनताको सुशासन र जीवनमा सार्थक परिवर्तन ल्याउन सक्ने कि नसक्ने भन्ने परीक्षा संसद्मा हुने प्रधानमन्त्री दाहालको भनाइ थियो। उनले प्रतिनिधिसभामा आएका नयाँ दल र सांसदहरू संसद्को पुँजी भएको बताए। उनले नयाँ दलले संसद्मा प्रतिनिधित्व गर्नु लोकतन्त्र र नागरिक सम्प्रभुताको जित भएको बताए। बिना कुनै ईष्र्या मनैदेखि भन्न चाहन्छु। यो लोकतन्त्र र नागरिक सम्प्रभुताको जित हो। उहाँहरूमा केही गरौं भन्ने हुटहुटी छ। यो संसद्को पुँजी हो। तपाईंहरूलाई हृदयदेखि नै स्वागत छ, उनले भने। प्रधानमन्त्री दाहालले आफूहरूलाई समस्या केलाएर बस्ने मात्र छुट नभएको भन्दै समाधानको सूत्र पहिल्याउनुपर्ने बताए। म आशावादी छु। यो प्रतिनिधिसभा सार्थक संवादको थलो बन्नेछ। हाम्रो अभ्यासमा जनताले गौरव गर्ने वातावरण बन्नेछ। राष्ट्रको आवश्यकताको बारेमा विवेकपूर्ण निर्णय लिन सक्नेछौं उनले भने। नेपाली कांग्रेसका सभापति तथा पूर्वप्रधानमन्त्री शेरबहादुर देउवाले संविधानको रक्षाका लागि विशेष योगदान गर्न सांसदहरूलाई आग्रह गरेका छन्। बैठकलाई सम्बोधन गर्दै उनले संसद्को ठूलो दल कांग्रेस रचनात्मक रूपमा प्रस्तुत हुने र जनताको मुद्दासँग जोडिरहने बताए। भने, प्रतिनिधिसभाको यो कार्यकाल संविधानको सुरक्षा, कार्यान्वयन र संघीय लोकतान्त्रिक व्यवस्थाको सबलीकरणका लागि विशेष योगदान गर्न सकोस्। हामी सबै त्यसमा संलग्न हुन सकौं। प्रधानमन्त्री नियुक्त भएकोमा प्रधानमन्त्री पुष्पकमल दाहाल प्रचण्डलाई उनले बधाईसमेत दिए।प्रतिनिधिसभाको सोमबार बसेको पहिलो बैठकमा सहभागी सांसदहरू। एमाले अध्यक्ष केपी शर्मा ओलीले संसद् हुनु भनेको व्यक्तिगत सम्मान र विकासका लागि नभै देश चलाउन भएको बताए। नयाँ सरकार गठनपछि परिवर्तनको चाहना जनताले राखेको उनले बताए। भने, संसद् बन्नका लागि मात्र होइन। सांसदको हैसियतमा देश र जनताका लागि काम गर्न हो। सबै दल मिलेर काम गरौं। सरकार बन्न पाको छैन। बिगार्ने खेलोतिर लाग्यौं भने समय बर्बाद हुन्छ। प्रतिनिधिसभा विघटनको विषय कोट्याउँदै उनले जनताको ताजा जनादेश लिन जाने कुरालाई प्रतिगमन भन्न नमिल्ने बताए। भने, संसद्को सुरुवात गरेको देशले अहिले पनि बेलाबेलामा संसद् विघटन गरिहेको छ। हामीमा प्रतिगमन भयो भन्ने ? प्रतिनिधिसभा विघटन प्रतिगमन हो भन्ने ? प्रश्न गर्दै उनले भने, संसदीय व्यवस्थाको जननी बेलायतमा हिजो अस्ति पनि प्रतिगमन भएको थियो। प्रतिनिधिसभा भंग हुनु प्रतिगमन नभएको बताउँदै उनले भने, संसद्बाट सरकार बन्नु र ढल्नु प्रतिगमन होइन। अन्यत्रबाट सरकार ढाल्न लागियो भने त्यो प्रतिगमन हो। कुठाउँबाट सरकार बनाउनेमा जाँदै जानु हुँदैन। बैठकमा बोल्दै राष्ट्रिय स्वतन्त्र पार्टीका सभापति एवम् उपप्रधान तथा गृहमन्त्री रवि लामिछानेले कुनै पनि भ्रष्टाचारको छानबिन गर्दा प्रभाव नपार्न सबैलाई आग्रह गरे। कुनै पनि भ्रष्टाचारमा भएका छानबिनमा प्रभाव नपारिदिनु होला। कसैको पक्ष र विपक्षमा प्रभावका कुरा लिएर नआउनुहोला। हामी पनि कुनै काण्डमा मुछिने काम नगरौं। उनले प्रतिपक्षबाट पनि हरेक सकारात्मक काम अड्काउने नभई सघाउने तरिकाको हुने विश्वास लिएको बताए। भने, प्रतिपक्षबाट पनि अड्काउने काम हुने छैन भन्ने मलाई लागेको छ। नेपालको इतिहासमा राजनीतिक दलको उदय हुनु ठूलो कुरो नभएको उनको भनाइ थियो। हामीले जुन समयमा मत पाएका छौं। त्यो दल र व्यक्तिलाई दिएको मत मात्रै होइन। यो मुलुकमा परिवर्तन आवश्यक छ भनेर जनताले बजाएको घण्टीको आवाज हो। यो घण्टीको आवाजलाई सदन र सिंगो देशले सुन्नेछ। उनले आफूहरूले पाएको मत निराशाको नभएर आशाको भएको बताए। जनताले आफूहरूलाई परिवर्तन गर्ने गरी र पुराना दलहरूलाई पनि सचेत हुने गरी मत दिएकाले अहिले जनमतअनुसार सरकार बनेको उनको प्रतिक्रिया थियो। राष्ट्रिय प्रजातन्त्र पार्टी (राप्रपा) अध्यक्ष राजेन्द्र लिङ्देनले सबैको विचारभन्दा माथि देश रहेको बताए। बैठकमा उनले भने, हामी कसैले कसैलाई निषेध गरेर म मात्रै बढ्छु भन्ने अवस्था छैन। हामी सबैका विचारभन्दा माथि देश छ। त्यसकारण देशलाई शिरमा राखेर मुलुकको समस्या समाधान गर्न अग्रसर हुन सकौं। अहिलेको परिस्थितिमा कसैले निधेषको राजनीति गर्न सम्भव नभएको पनि लिङ्देनले बताए। भने, राप्रपाले प्राप्त जनादेशअनुसार राष्ट्रियता, राष्ट्रिय एकता, सुशासन, विकास र सेवा प्रवाहको मुद्दामा दृढताको साथ उभिनेछ। राप्रपा मुलुकको अस्थिरको कारक बन्दैन। देशलाई शिरमा राखेर मुलुकको समस्या समाधान गर्न अग्रसर हुन्छ। नेकपा एकीकृत समाजवादीका अध्यक्ष माधवकुमार नेपालले देशमा राजनीतिक स्थायित्व जनताले चाहेको बताए। उनले विगतको शिक्षा ग्रहण गरेर अघि बढ्नुपर्ने धारणा राखे। प्रधानमन्त्री पुष्पकमल दाहाल प्रचण्डलाई बधाई दिँदै भने, प्रधानमन्त्रीले संविधान पालना गरेर हिँड्ने विश्वास छ। संविधान, लोकतान्त्रिक गणतन्त्रको संरक्षण गर्दै समाजवादको लक्ष्यमा जानुपर्छ। उनले थप्दै भने, उहाँले केही गरेर देखाउने। नयाँ ढंगले अघि बढ्ने र सबै क्षेत्रमा सुधारसहित आमुल परिवर्तन गर्ने प्रतिबद्धता व्यक्त गर्नु भएको छ। जनताले देख्नेगरी काम होस्। बोली र व्यवहारमा सामजञ्यता आओस्। जनमत पार्टीका अध्यक्ष डा सीके राउतले संसद्मा उपस्थित भएर बोल्न पाउँदा नयाँ अनुभूति भएको बताए। बैठकमा उनले विगतमा आफ्नो नाम पनि लिन निषेध रहेको भन्दै अहिले लोकतान्त्रिक व्यवस्था र जनताको अभिमतले सम्भव भई यो स्थान हासिल गरेको बताए। भने, कुनै बेला मेरो नाम मात्रै लिन पनि निषेध गरिएको थियो। त्यो ठाउँमा आज आफैं आएर उभिँदा नयाँ अनुभूति भएको छ। यसका लागि लोकतान्त्रिक व्यवस्था र जनताको अभिमतलाई धन्यवाद दिन चाहन्छु। बैठकलाई सम्बोधन गर्दै प्रधानमन्त्री प्रचण्डले नयाँ दलबाट आएका सांसदहरूको मनमा आवेग र हुटुहुटी भएको बताएपछि अध्यक्ष राउतले त्यसको जवाफमा भनेका थिए, प्रधानमन्त्रीज्यूले नयाँ दलहरूको आगमनलाई स्वागत पनि गर्नुभयो। र, भन्नुभयो उहाँहरूसँग आवेग पनि छ। अग्रजहरूप्रति सम्मान पनि रहेको छ। नयाँ दलहरूमा रहेको आवेग जनताभित्र रहेको परिवर्तनको आकांक्षा हो। त्यसलाई सकारात्मक परिवर्तनको लागि प्रयोग गरिनेछ। उनले अहिले देशमा सकारात्मक परिवर्तन ल्याउन महŒवपूर्ण भूमिका खेल्ने प्रतिबद्धतासमेत जनाए। नागरिक उन्मुक्ति पार्टीकी अध्यक्ष रञ्जिता चौधरीले रेशम चौधरीलाई राजनीतिक संरक्षण नभएकै कारण मुद्दा लगाइएको बताइन्। भनिन्, रेशम चौधरीलाई किन मुद्दा लगाइयो ? सहजै थाहा हुन्छ कांग्रेस, एमाले, माओवादीको ठूला दलको नेता नभएकै कारण मुद्दा लगाइयो। र, थारू भएकै कारण रेशमसँगै अरूलाई पाँच वर्षदेखि जेलमा राखियो। टीकापुर घटना बन्द कोठामा घटाइएको घटना नभएको बताउँदै उनले भनिन्, टीकापुर घटना कुनै बन्द कोठाभित्र घटाइएको घटना थिएन। हजारौंको भीडमा नदेखिएको रेशम चौधरीलाई आज पनि कारागारमा थुनिएर राखिएको छ। जनता समाजवादी पार्टी (जसपा)का संसदीय दलका नेता रामसहाय यादवले नागरिकता अबको संसद्ले तुरुन्त पास गर्नुपर्ने विचार राखे। यसअघि प्रतिनिधि र राष्ट्रियसभाका दुवै सदनबाट पारित भएर दुईदुई चोटी जाँदा पनि राष्ट्रपति कार्यालयमा थन्किएर बसेको धारणा राखे। उनले नागरिकता नपाएकै कारण धेरैले आत्महत्या गर्ने अवस्थामा आएको दाबी गरे। भने, नागरिकता नपाउँदा देशका अधिकांश नागरिक अनागरिक भएर बस्न बाध्य छन्। जन्मसिद्धका सन्तान अहिले पनि आमबुबा, नागरिक र आफंै अनागरिक छन्। कैयौं आत्महत्या गर्नुपर्ने अवस्थामा छन्। अब एक महिनाभित्र नभएर तुरुन्त यसलाई कार्यान्वयनमा लानुपर्छ। राष्ट्रिय जनमोर्चा पार्टीका अध्यक्ष चित्रबहादुर केसीले सांसदप्रति जनताको कुनै आशा नरहेको दाबी गरे। देशमा मन्त्रीको संख्या सांसदको संख्याभन्दा बढी भयो भने देशको अर्थतन्त्रले धान्छ ? अहिले पनि देश बेवारिसे नै छ। विशुद्ध सत्तामा कसरी जाने भन्ने भयो, केसीले भने। सिद्धान्त, नीति, आदर्श र नैतिकताले काम नै नगर्ने अवस्था आएको भन्दै उनले चिन्ता व्यक्त गरेका थिए।"
कर्णाली प्रदेशमा माघ १ गते सभामुखको निर्वाचन हुने,"कर्णाली : कर्णाली प्रदेशसभाको सभामुख पदको चुनाव आगामी माघ १ गते हुने भएको छ । कर्णाली प्रदेशसभाको सोमबार बसेको बैठकमा ज्येष्ठ सदस्य विनोदकुमार शाहले सभामुखको चुनाव माघ १ गते बिहान ११:०० बजेका लागि तोकेका हुन् । उनले कर्णाली प्रदेशसभा नियमावली, २०७९ को नियम ७ को उपनियम १ बमोजिम चुनावको मिति तथा समय तोकेका हुन्। चुनावको मिति तोकेसँगै प्रदेशसभा सचिव जीवराज बुढाथोकीले यही पुस ३० गतेबाट सभामुखको निर्वाचन प्रक्रिया सुरुआत गर्ने र माघ १ गते बिहान ११ बजे सभाको बैठक प्रारम्भ, मतविभाजन र परिणाम घोषणा गर्ने गरी सूचना जारी गरेका छन्। रासस"
"कांग्रेस संसदीय दलको बैठक बस्दै, विश्वासको मतबारे छलफल हुने","काठमाडौं : नेपाली कांग्रेस संसदीय दलको बैठक आज बस्दैछ। प्रतिनिधि सभाको बैठक बस्नु अगाडि प्रधानमन्त्री पुष्पकमल दाहाल प्रचण्डलाई विश्वासको मत दिनेनदिनेबारे छलफल गर्न दलको बैठक बस्न लागेको हो। प्रधानमन्त्री प्रचण्डले सोमबार नेपाली कांग्रेसका सभापति शेरबहादुर देउवालाई भेटेर विश्वासको मत दिन आग्रह गरेका थिए। कांग्रेस प्रमुख सचेतक रमेश लेखकका अनुसार आजको बैठकले नेपाली कांग्रेसले प्रचण्डलाई विश्वासको मत दिने वा नदिनेबारे निर्णय गर्नेछ। प्रतिनिधिसभामा पहिलो दल बनेको कांग्रेसका ८९ सांसद छन्। एमालेसहितको समर्थनमा प्रचण्डले राष्ट्रपति विद्यादेवी भण्डारीसमक्ष दाबी पेश गरेपछि भण्डारीले संविधानको धारा ७६ (२) बमोजिम प्रधानमन्त्रीमा नियुक्त गरेकी हुन्। संविधानको धारा ७६ को उपधारा (२) बमोजिम नियुक्त प्रधानमन्त्रीले त्यसरी नियुक्त भएको मितिले ३० दिनभित्र प्रतिनिधिसभाबाट विश्वासको मत प्राप्त गर्नुपर्ने प्रावधान छ। २ सय ७५ रहेको प्रतिनिधिसभामा बहुमतका लागि १ सय ३८ चाहिन्छ। दोस्रो बनेको एमालेसँग ७८ सांसद निर्वाचित भएर आएका छन्। त्यसमा स्वतन्त्र जितेर आएका किरण साह पनि थपिएका छन्। सरकारको नेतृत्व गरिरहेको माओवादीका ३२ सांसद छन्। पहिलो पटक नै निर्वाचनमा सहभागी भएर चौथो बनेको रास्वपाका २० सांसद छन्। राप्रपाका १४ सांसद छन्। जसपाका १२, एकीकृत समाजवादीका १०, जनमत पार्टीका ६, नागरिक उन्मुक्तिका ४, नेमकिपा र जनमोर्चाका ११ सांसद छन्। यसैबीच, प्रतिनिधिसभाको पहिलो बैठकपछि बाहिरिने क्रममा सञ्चारकर्मीसँग कुराकानी गर्दै प्रधानमन्त्री प्रचण्डले विश्वासको मत पाउनेमा विश्वास व्यक्त गरे। भने, विश्वासको मत प्राप्त गर्ने कुरामा म विश्वस्त मात्रै होइन, सिंगै हाउस विश्वासको मतमा उभिन्छ भन्ने मेरो विश्वास छ। सोमबार नै सिंहदरबारमा सरकारको नीति तथा कार्यक्रम बुझ्दै प्रधानमन्त्री प्रचण्डले सम्बोधनका क्रममा जसपाले आफूलाई विश्वासको मत दिने बताएका थिए।"
बुधबार दिउँसो दुईवटा प्रदेशका उच्च पहाडी तथा हिमाली भूभागमा हिमपात,"काठमाडौं : बुधबार दिउँसो देशको दुईवटा प्रदेशका उच्च पहाडी तथा हिमाली भूभागमा हिमपात हुने भएको छ। मौसम पूर्वानुमान महाशाखाका अनुसार सुदूरपश्चिम तथा कर्णाली प्रदेशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना छ। रातको समयमा सुदूरपश्चिम, कर्णाली तथा गण्डकी प्रदेशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको महाशाखाले जनाएको छ।"
कर्णालीमा एक वर्षमा १७ किमी सडक कालोपत्रे,"सुर्खेत : कर्णाली प्रदेश सरकारले पछिल्लो एक वर्षमा जम्मा १७ किलोमिटर सडक कालोपत्रे गरेको छ। एक वर्षमा प्रदेशभर १७ किलोमिटर सडक कालोपत्रे गरिएको प्रदेश सरकारले जनाएको हो। सोही अवधिमा प्रदेशभर ११३ किलोमिटर सडक खण्ड स्मिथ र ६२२ किलोमिटर कच्ची सडक खनिएको छ। कर्णालीमा नयाँ सरकार गठनको प्रक्रिया सुरु भएपछि बिदा हुन लागेका मुख्यमन्त्री जीवनबहादुर शाहीले मंगलबार आफ्नो कार्यकालको प्रगति विवरण सार्वजनिक गर्दै यो जानकारी दिएका हुन्। अघिल्लो वर्ष कात्तिक १६ गते सरकारको नेतृत्व सम्हालेका मुख्यमन्त्री शाहीले एक वर्षमा प्रदेशमा भौतिक विकासले गति लिएको दाबी गरे। उनका अनुसार एक वर्षमै कर्णालीमा १३ वटा झोलुंगे र ८ वटा सडक पुल निर्माण भएका छन्। मेरो कार्यकालमै स्थानीय चुनाव भयो, प्रदेश र प्रतिनिधिसभाको चुनावले पनि विकासे काममा अवरोध भयो मुख्यमन्त्री शाहीले भने,तर पनि वर्ष दिनमा हामीले भौतिक विकासमा सन्तोषजनक प्रगति गरेका छौं, प्रदेशमा सुशासनको जग बसालेका छौं। मुख्यमन्त्रीले सार्वजनिक गरेको प्रगति विवरणअनुसार पछिल्लो एक वर्षमा एकीकृत बस्ती विकास कार्यक्रमअन्तर्गत ५०९ वटा घर, जनता आवासअन्तर्गत एकहजार ५७१ र विपन्न परिवारका लागि १०१ वटा घर निर्माण भएका छन्। यस्तै आफ्नै कार्यकालमा सातवटा सडक आयोजनाको बहुवर्षीय ठेक्का सम्झौता गरिएको, वीरेन्द्रनगरमा प्रादेशिक रंगशालाको भौतिक पूर्वाधारतर्फ ३३ प्रतिशत काम सम्पन्न भएको र ५९२ वटा साना सिँचाइ आयोजना निर्माण भएको उनले बताए। पछिल्लो एक वर्षमा १७ वटा विधेयक प्रदेशसभाबाट पारित भएको, प्रदेश लोकसेवा आयोगले कर्मचारी सिफारिस गर्न थालेको, प्रदेश अस्पतालमा उपकरण व्यवस्थापन गरिएको, स्थानीय तहका पाँचवटा आधारभूत अस्पतालको पूर्वाधार विकास गरिएको, सुर्खेतको छिन्चुमा प्रादेशिक सरुवा रोग अस्पतालको भवन निर्माणको प्रक्रिया थालिएको, मातृमृत्युदर घटेको र स्वास्थ्य संस्थामा प्रसूती सेवा लिनेको संख्यामा सुधार आएको विषयलाई पनि प्रदेश सरकारले आफ्नो प्रगति विवरणमा समावेश गरेको छ। यस्तै यही अवधिमा कर्णालीमा उत्पादन भएको अदुवा र बेसार युरोप निर्यात भएको, किसानलाई अनुदान दिएको र कृषिमा आधुनिकीकरण गर्न सफल भएको प्रदेश सरकारको दाबी छ। मुख्यमन्त्री शाहीले भने,मेरो मुख्य ध्यान सुशासन कायम गर्नमा बढी केन्द्रीत भयो, यो अवधिमा धेरै सामाजिक सुधारका काम पनि भएका छन्। भौतिक विकासले गति लिएको छ, कानुनी संरचनाहरूको जग बसालेका छौं। आफ्नो कार्यकाल संघीयता कार्यान्वयनमा महत्वपूर्ण भएको भन्दै उनले यो अवधिमा प्रदेशको गरिबी न्यूनीकरणमा पनि काम गरेको बताए। पर्यटन विकासका पूर्वाधार निर्माण भएको, डोल्पाको जगदुल्ला हाइड्रोपावर कम्पनीमा ११ करोड ७१ लाख शेयर लगानी भएको, १४ वटा प्रहरी चौकीका भवन निर्माण गरिएको र सहिद तथा बेपत्ताका परिवारलाई जीवन निर्वाह भत्ता वितरणको प्रक्रिया अगाडि बढेको पनि मुख्यमन्त्री शाहीले जानकारी दिए। आफ्नो कार्यकालमा दुर्गममा टेलिमेडिसिन सेवा सञ्चालन भएको, प्रदेशका मन्त्रालय तथा निकायहरूलाई एउटै परिसरभित्र रहने गरी एकीकृत प्रशासनिक भवन निर्माणका लागि सम्भाव्यता अध्ययन सम्पन्न भएको, कर्णालीमै सवारी चालक अनुमतिपत्र प्रदान गर्न ट्रायल सेन्टर निर्माणका लागि ठेक्का सम्झौता भएको र विभिन्न जिल्लामा प्रदेश सरकारका संरचना विस्तार गरिएको पनि मुख्यमन्त्रीको प्रगति विवरणमा समेटिएको छ। कर्णालीको विकास र समृद्धिका लागि मेरो नेतृत्वको सरकार सधैं प्रयासरत रह्यो मुख्यमन्त्री शाहीले भने,पछिल्लो राजनीतिक घटनाक्रमले हामी अब प्रतिपक्षको भूमिकामा हुनेछौं, हामी प्रतिपक्षमा हुँदा पनि कर्णालीको समृद्धि र विकासमा थप जिम्मेवार बन्नेछौं। मुख्यमन्त्री शाहीले २०७८ कार्तिक १६ गते प्रदेश सरकारको नेतृत्व सम्हालेका थिए।"
८२ वटा सवारी साधनका चालकलाई कारबाही,"काठमाडौं : काठमाडौंको कीर्तिपुरमा मंगलबार गरिएको विशेष यान्त्रिक चेकिङका क्रममा ८२ वटा सवारी साधनका चालक कारबाहीमा परेका छन्। ट्राफिक प्रहरीको विशेष चेकिङमा अनावश्यक हर्न बजाउँने ४२, अवस्था ठीक नभएका ३० र मापदण्डभन्दा बढी धूँवा फाल्ने १० वटा सवारी साधनका चालकलाई कारबाही गरिएको काठमाडौं उपत्यका ट्राफिक प्रहरी कार्यालयले जनाएको छ।"
ट्याक्टर दुर्घटनाबाट एकको मृत्यु,दाङ: ट्याक्टरबाट खसेर एक जनाको मृत्यु भएको छ। दङ्गीशरण गाउँपालिका वडा१ बाँकीका ५२ बर्षीय रुद्रबहादुर भण्डारीको ट्याक्टरबाट खसेर मृत्यु भएको हो। बाँकीबाट गोल्टाकुरी तर्फ जाँदै गरेको भे १ त ४०६६ नम्बरको ट्याक्टरबाट भण्डारी खसेका थिए। उनलाई ट्याक्टरले किचेको इलाका प्रहरी कार्यालय तुलसीपुरले जनाएको छ। मृतक भण्डारीको शवलाई पोर्टमाटम गर्न राप्ती प्रादेशिक अस्पताल तुलसीपुरमा राखिएको छ। ट्याक्टर र चालकलाई प्रहरीले नियन्त्रणमा लिइएको छ।
जातीय विभेदको आरोपमा पोखरा २४ का वडाध्यक्ष पक्राउ,पोखरा : आफ्नै वडा सदस्यलाई जातीय विभेदजन्य गालीगलौज गरेको आरोपमा पोखरा २४ का वडाध्यक्ष भरतबहादुर अधिकारी पक्राउ गरेका छन्। पुस १८ गते वडा कार्यालयममा भएको बजेट कार्यान्वयनका विषयमा छलफलका क्रममा वडाध्यक्ष अधिकारीले दलित महिला सदस्य मैया नेपालीलाई अपमानित हुने गरी अपशब्द बोलेर गाली गरेको आरोप छ। वडा कार्यालयमै विवाद हुँदा भएको जातीय विभेदपछि वडा सदस्य नेपालीले आइतबार (पुस २४ गते) जिल्ला प्रहरी कार्यालय कास्कीमा आफूलाई विभेदजन्य गालीगलौज गरेको भन्दै उजुरी दिएपछि मंगलबार वडा अध्यक्ष अधिकारी पक्राउ परेका हुन्। पक्राउ परेको अधिकारीलाई मंगलबार नै जिल्ला अदालतबाट पाँच दिनको म्याद थप गरिएको जिल्ला प्रहरी कार्यालय कास्कीले जनाएको छ। वडा सदस्यलाई भएको जातीय विभेदको विरोधमा मंगलबार सुरु भएको पोखरा महानगरपालिकाको १२ औं नगरसभा केही समय स्थगित भएको थियो। एमाले जनप्रतिनिधिले वडाध्यक्षबाट जातीय विभेद भएको भन्दै सभामा विरोध जनाएपछि नगरसभा स्थगित भएको हो। अध्यक्ष अधिकारीलाई कारबाहीको माग गर्दै जनप्रतिनिधिहरूले विरोध जनाएका थिए।
"श्रीमतीलाई बन्चरोले हानेर भागेका युवाको हत्या, दुई जना पक्राउ",नुवाकोट : घरमा आफ्नी श्रीमतीलाई घाइते बनाएर फरार भएका एक युवक एक दिनपछि मृत फेला परेका छन्। उनको हत्या आशंकामा प्रहरीले दुई जना युवकलाई पक्राउ गरेको छ। ककनी गाउँपालिका२ चित्रेका ३९ वर्षीय काले भन्ने माइला तामाङले घरायसी विवादको कारण आफ्नै श्रीमती ३५ वर्षीया निरमायालाई धारिलो हतियार (बन्चरोले) टाउकोमा प्रहार गरी घाइते बनाई फरार रहेकामा माइलाको शव एक दिनपछि फेला परेको जिल्ला प्रहरी कार्यालय नुवाकोटले जनाएको छ। माइला तामाङको खोजी कार्य भइरहेकोमा मंगलबार ककनी गापा१ नयाँ बस्ती स्थित चाउथे जाने भित्री कच्ची सडकमा मृत अवस्थामा फेला परेका प्रहरी नायव उपरीक्षक रुपक खड्काले जानकारी दिए। उनका अनुसार हत्या आशंकामा २ जनालाई पक्राउ गरिएको छ।
जाजकोटका ११४ विद्यार्थीलाई स्वीटर वितरण,"जाजरकोट : जाजरकोटका दुईवटा विद्यालयका एक सय १४ जना विद्यार्थीलाई हाडजोर्नी तथा नसारोग विशेषज्ञ डा रुपक कँडेलले न्यानो कपडा सहयोग गरेका छन्। नलगाड नगरपालिका३ दरा स्थित बालहित प्राथमिक विद्यालयका ५३ र नलगाड१, ठुलोबगरका ६१ विद्यार्थीलाई डाकँडेलले स्वीटर दिएका हुन। निःशुल्क स्वीटर पाएपछि बालबालिका दंग परेका छन्। अभिभावक खुसी भएका छन्। सामाजिक अभियन्ता तथा पत्रकार प्रकाश पन्तको पहलमा विद्यार्थीलाई स्वीटर सहयोग गरिएको हो। दुवै विद्यालयमा पुगेर सहयोगीदाता डा कँडेलले विद्यार्थीलाई स्वीटर हस्तान्तरण गरेका छन्। कर्णाली प्रदेश अस्पताल सुर्खेतमा कार्यरत डा कँडेलले छोराछोरीका लागि शिक्षामा बढीभन्दा बढी लगानी गर्न अभिभावकलाई सुझाव दिए।"
"शीतलहरमा त्रिपाल मुनि बास, भिख मागेर दुई छोरा पढाउने बबिताको आश","रौतहट : कठ्याङग्रिदो शीतलहरमा सामान्य त्रिपाल, थोत्रा बोरा र कपडामुनि आफ्ना चार छोराछोरीसहित ४० वर्षकी बबिता कापरी बस्छिन्। ६ वर्षअघि श्रीमानको मृत्यु भएपछि बबिता आफ्ना ४ छोराछोरीलाई मागेर पाल्दै आएकी छिन्। चन्द्रपुर नगरपालिका५ मा पर्ने बागमती सिँचाइ आयोजनाको नहरको डिलमा त्रिपालको छाप्रो बनाएर उनको परिवार बस्दै आएका छन्। उनीसँग नहरको डिलको चिसो हावा, छेक्ने गतिलो त्रिपाल छैन। १६ वर्षअघि सर्लाहीको झिमखोलामा आएको बाढीले जग्गा जमिन बगाएपछि श्रीमान मग्राती कापडी र छिमेकीको साथ लागेर चन्द्रनिगाहपुर आएको बताउछिन्। ४० वर्षीया बबिताकी कमाएर खुवाउने १६ वर्षकी छोरी बोल्न नसक्ने छिन्। १४ वर्षका छोरा खेसारीलाल सुस्त मनस्थितीका छन्। आठ वर्षका छोरा भविचन स्थानीय विद्यालयमा कक्षा १ मा पढ्छन्।कान्छो छोरा अमिताव शिशु कक्षामा विद्यालय पढ्न जान्छन्। मागेर, दुःख गरेर भएपनि आफ्ना दुई छोरालाई पढाउने इच्छा बबिताको छ तर घरको स्थिति अत्यन्तै नाजुक रहेको छ। श्रीमानले दैनिक ज्याला मजदुरी गरेर ल्याएको पैसाले परिवार चलाउँदै आएकी बबिताको श्रीमानको मृत्युपछि उनले मागेर छोराछोरी पाल्न बाध्य भइन्। काम गर्न, मजदुरीका लागि शरीर कमजोर भएकाले छोराछोरी पाल्नका लागि आफू बाध्य भएर माग्न हिँड्नु परेको बबिताको दुखेसो छ। 'चिसोमा बालबच्चा कहाँ राख्ने समस्या भएको छ पुरानो त्रिपालमा शीत चुहिन्छ', उनले भनिन्। चिसोका कारण माग्न जान समेत नसकेको र छोराछोरीलाई पेटभरी खुवाउन समस्या भएको उनले बताइन्।"
पुस २७ गते सार्वजनिक विदाबारे गृह मन्त्रालयले गरायो जानकारी,"काठमाडौं :गृहमन्त्रालयले पुस २७ गते सार्वजनिक विदा दिनेबारे जानकारी गराएको छ। सोमबार बसेको मन्त्रिपरिषद बैठकले पृथ्वी जयन्तीको अवसरमा पुस २७ गते सार्वजनिक विदा दिने निर्णय गरेको थियो। मंगलबार गृहमन्त्रालयले एक सूचना जारी गर्दै पृथ्वी जयन्तीको अवसरमा नेपालभर , विदेशस्थित नेपाली राजदूतावास र कुटनीतिक नियोगहरुमा सार्वजनिक विदा दिनेबारे जानकारी गराएको हो।"
सोलुखुम्बुको फाप्लुबाट २५५ टन बढी कार्गो ढुवानी,"सोलुखुम्बु : सोलुखुम्बुको फाप्लु विमानस्थलबाट चार महिनामा २५५ टनभन्दा बढी कार्गो खुम्बु ढुवानी गरिएको छ। विमानस्थलबाट गत भदौदेखि हालसम्म २५५ टन कार्गो लुक्ला ढुवानी गरिएको नेपाल नागरिक उड्ययन प्राधिकरण फाप्लुले जनाएको छ। कार्यालयको तथ्यांकअनुसार भदौमा एक लाख ५५ हजार ९ सय ५० केजी, असोजमा १४ हजार २ सय ८४ केजी, कात्तिकमा ७ हजार ३ सय २० केजी, मंसिरमा १ हजार ८ सय ४ केजी र पुषको हालसम्म १ हजार ४ सय ५० केजी सामग्री ढुवानी गरिएको हो। जसमा निर्माण सामग्री, खाद्यान्न, काठ लगायतका सामग्री रहेको विमानस्थल प्रमुख भानुभक्त आचार्यले बताए। उक्त सामग्रीहरू विमान तथा हेलिकप्टरमार्फत ढुवानी गरिएको हो। खुम्बुको पालिका केन्द्रसम्म सडक सञ्जाल पुग्न नसक्दा सो क्षेत्रमा हवाई सेवामार्फत निर्माण सामग्रीदेखि खाद्यान्नसमेत ढुवानी गर्ने गरिएको छ। खुम्बुमा अधिकांश समग्रीहरू काठमाण्डौ तथा मन्थलीबाट जहाजमार्फत ल्याइने गरेको छ भने कम मात्रामा सदरमुकामस्थित फाप्लु विमानस्थलबाट पनि ढुवानी गर्ने गरिएको छ।"
शीत भण्डारणमै सुन्तला कुहिन थाले,"स्याङ्जा : पुतलीबजार नगरपालिका ११ जैसीडाँडा स्थित शित भण्डारमा राखिएका सुन्तला कुहिन थालेका छन्। सुन्तला राखेको डेढ महिना पनि नपुग्दै सुन्तला बिग्रन थालेपछि किसानमा चिन्ता थपिएको छ। बेमौसममा राम्रो पैसा लिन सकिने जनाउदै यहाँका किसानले सुन्तला शीत भण्डारण गरेका हुन्। यस वर्ष मंसिर १४ गते पहिलो पटक राखिएका सुन्तला मध्ये एक प्रतिशत सुन्तला बिग्रीएको कृषि ज्ञान केन्द्रका प्रमुख बिनोद हमालले जानकारी दिए। विगतका वर्षमा भन्दा झण्डै तेब्बर मात्रामा सुन्तला फलेका र भण्डारण गर्ने समेत ब्यवस्था भएकाले यहाँका किसानले १ सय ६० मेट्रिक टन सुन्तला भण्डारण गरेका थिए। तीमध्ये एक क्विन्टल सुन्तला बिग्रेको देखिएको उनले जनाए। बिग्रेका ती सुन्तलालाई छुट्टाएर फाल्ने काम भैरहेको उनले जनाए। शीत भण्डारण गर्नु भन्दा पहिला यहाँका सुन्तला किसानलाई सुन्तला टिप्ने, ग्रेडिङ गर्ने, क्रेटमा मिलाएर भर्ने र आवश्यकता अनुरुप सफा लगायतका विविध कार्य गर्न सुझाएको प्रमुख हमाल बताउँछन्। सुन्तला बिग्रन थालेपछि सुन्तला बाली अनुसन्धान केन्द्र (नार्क) धनकुटाका विशेषज्ञ डा उमेश आचार्यसहितको प्राविधिक टोली स्थलगत अनुसन्धान सुरु गरेको छ। गतवर्ष पनि २० टन सुन्तला भण्डारण गरिएकोमा आधाजसो कुहिएका थिए। फल टिप्दा, भण्डारण गृहसम्म ल्याउँदा र भण्डारणमा राख्दा विशेष सुरक्षासहित ध्यान दिन पर्नेमा सो नपुगेका कारण फल बिग्रन थालेको प्रारम्भिक अनुसन्धानबाट देखिएको बताइएको छ। स्याङ्जामा यस वर्ष झण्डै सवा अरब मूल्य बराबरको सुन्तला उत्पादन भएको छ। गत वर्षको तुलनामा यस वर्ष ३० देखि ४० प्रतिशत भन्दा बढी उत्पादन भएको अनुमान छ।"
सडक खाली गराउन डोजर लिएर पुगे मेयर,"मलंगवा: सर्लाहीको मलंगवा नगर क्षेत्रमा सडक चौडा गर्ने क्रम जारी छ। बजार क्षेत्रमा १५ मिटर सडक चौडा गर्ने मापदण्ड अनुसार सडक छेउछाउ बनाएका घर हटाउने काम अहिले भइरहेको छ। सडक खाली गराउन १५ दिने सूचना जारी भएको थियो। पुस ८ गते १५ दिने अल्टिमेटम सहितको सूचना जारी गरेको नगरपालिकाले संरचना नहटेपछि तीन दिने अल्टिमेटमसहितको सूचना जारी गरेको थियो। थप गरिएको समयमा पनि संरचना नहटेपछि मेयर नागेन्द्रप्रसाद यादवले आफै डोजर लिएर सडक खाली गराउन पुगेका छन्। मलंगवाको व्यस्त मानिने बजार क्षेत्रमा २ ओटा डोजर लिएर दिउँसोबाट अतिक्रमित संरचना हटाउने कामको सुरुवात गरिएको छ। श्रीमती कृष्णदेवी माध्यमिक विद्यालयबाट बालमन्दिर चौक, नगरपालिका चौक हुदैं राजश्री चौकसम्म सडक बिस्तार नहुदाँ बजार क्षेत्र अस्तव्यस्त बनेको छ। पटक पटक अल्मिेटम सहितको सूचना जारी गर्दा पनि घरधनीले अटेर गरेपछि नगरपालिका आफै डोजर लिएर सडक खाली गराउन पुगेको नगरप्रमुख यादवले बताए।"
औषधि तस्करी गरेको आरोपमा तीन चिनियाँ नागरिक पक्राउ,"काठमाडौं : औषधि तस्करी गरेको आरोपमा त्रिभुवन अन्तर्राष्ट्रिय विमानस्थलबाट तीन चिनियाँ नागरिक पक्राउ परेका छन्। पक्राउ पर्नेमा २९ वर्षीय लिख वाङ, २८ वर्षीया चङ स्यावयू र २९ वर्षीया थाङ सानसान रहेका छन्। थाइ स्माइलको उडानमार्फत बैंकक जान लागेका उनीहरूलाई पक्राउ गरेको हो। उनीहरूले १०० एमजीको ६ सय पत्ता रिटोनविअ औषधि लैजान लागेका थिए। उनीहरूले सो औषधि कुन प्रयोनजनका लैजान लागेका थिए भन्ने खुल्न सकेको छैन। विमानस्थलको एक्सरे मेसिनमा जाँच गर्ने क्रममा उनीहरूको साथबाट उक्त औषधि फेला परेको स्रोतले बताएको छ। यो औषधि एचआइभीविरुद्ध प्रयोग गरिन्छ। उनीहरूमाथि प्रहरीले अनुसन्धान गरेको छ।"
प्रमुख प्रशासकीय अधिकृत चम्लागाईलाई जनप्रतिनिधिले गर्न दिएनन् हाजिर,"झापा : झापाको मेचीनगर नगरपालिकामा जनप्रतिनिधि र प्रमुख प्रशासकीय अधिकृतबीचको आन्तरिक विवाद चर्किएको छ । दुवै पक्षबीच चर्किएको विवाद बल्झिएपछि नगरपालिकाको काम कारबाहीमा असर परेको हो । गत भदौ १६ गतेको निर्णय बमोजिम संघीय मामिला तथा सामान्य प्रशासन मन्त्रालयले मेचीनगर नगरपालिकाको प्रमुख प्रशासकीय अधिकृतको जिम्मेवारी दिएर राजकपूर चम्लागाईलाई काजमा खटाएको थियो। नगरपालिका सम्हाल्न आएका प्रमुख प्रशासकीय अधिकृत चम्लागाईले आमनगरबासीको काम कारबाहीमा सहयोगभन्दा असहयोग गरिरहेको जनगुनासो आएलगतै नगर कार्यपालिकाले उनलाई बारम्बार सचेत गराएको थियो। पुस १८ गते नगर प्रमुख गोपालचन्द्र बुढाथोकी अध्यक्षतामा बसेको नगर कार्यपालिकाको बैठकले प्रमुख प्रशासकीय अधिकृत चम्लागाईलाई काज फिर्ता पठाउने निर्णय गरिसकेको छ । कार्यपालिकाले सचेत गराउँदा समेत चम्लागाईले सो कुरालाई बेवास्ता गर्दै नगरपालिकाको प्रशासनिक कामकाजलाई निरन्तरता दिन खोजेपछि जनप्रतिनिधिसँग टसल सुरु भएको थियो । यसैबीच गत पुस १८ गते नगर प्रमुख गोपालचन्द्र बुढाथोकी अध्यक्षतामा बसेको नगर कार्यपालिकाको बैठकले प्रमुख प्रशासकीय अधिकृत चम्लागाईलाई काज फिर्ता पठाउने निर्णय गरिसकेको छ । जनप्रतिनिधिको कार्यपालिका बैठकले प्रमुख प्रशासकीय अधिकृत चम्लागाईमाथि नगर सभाले स्वीकृत गरेको वार्षिक बजेट, नीति तथा कार्यक्रम कार्यान्वयन गर्ने सम्बन्धमा कार्यपालिकाले गरेको निर्णयहरू कार्यान्वयन गर्ने विषयमा जटिलता सिर्जना गरी अवरोध गर्ने,निर्वाचित जनप्रतिनिधिहरूका निर्णय लत्त्याउने र गलत नियत राखी कार्यालय सञ्चालन गर्ने अभ्यासको थालनी, कार्यपालिकाको निर्णय बमोजिम भुक्तानी नगर्ने, निर्णय गर्नुपर्ने विषयमा लामो समयसम्म रोकेर आमनगरबासीमा संस्थाप्रति वितृष्णा जगाउने खालका क्रियाकलाप गरेको आरोप लगाइएको छ । सो बैठकमा भएको अर्को निर्णय बमोजिम स्थानीय सरकार सञ्चालन ऐन, २०७४ (संशोधनसहित) दफा ७६(३) बमोजिम कारोबारको लेखाको चौमासिक प्रगति प्रतिवेदन कार्यपालिका बैठकमा पेस नगरेको र कर्मचारी आचरण विपरीतका कार्यमा स्वयम् कार्यालय प्रमुख नै संलग्न हुने गरेको पाइए पछि स्थानीय सरकार सञ्चालन ऐन, २०७४ (संशोधन सहित) को परिच्छेद १० दफा ७३(१) बमोजिम नगर प्रमुख बुढाथोकीले प्रमुख प्रशासकीय अधिकृत चम्लागाईलाई बजेटको खर्च गर्न दिएको खर्च गर्ने अख्तियारी अर्को निर्णय नभएसम्मका लागि स्थगन गर्ने निर्णय समेत गरेको थियो । सो निर्णयको पत्र नगर प्रमुख बुढाथोकीले पुस २२ गते सार्वजनिक गरेका थिए । यता कार्यपालिकाले काज फिर्ता गराउने निर्णय गर्नुअघि नगरपालिकाका जनप्रतिनिधि र कर्मचारी दबाब सहन नसकेर चम्लागाई गत पुस १२ गते नै काज फिर्ता गराउन काठमाडौं गएका थिए । तर, मन्त्रालयले तत्काल काज फिर्ता नगरेपछि चम्लागाई आइतबार पुनः झापा फर्किएको कर्मचारी स्रोतले जनाएको छ । जनप्रतिनिधिले गर्न दिएनन् चम्लागाईलाई हाजिरी काठमाडौंबाट आइतबार झापा फर्किएका प्रमुख प्रशासकीय अधिकृत चम्लागाई सोमबारदेखि नियमित प्रशासनिक कामकाजमा फर्किने भन्दै सोमबार बिहान ११ बजे नै नगरपालिका पुगेका थिए । नगरपालिका पुगेका अधिकृत चम्लागाईलाई हाजिर गर्न रोक लगाइएको छ । नगरपालिकाका जनप्रतिनिधिहरूले हाजिर गर्न नै दिएनन् । नगर प्रमुख बुढाथोकी काठमाडौँ गएकाले अधिकृत चम्लागाईलाई नगर उपप्रमुख मिना उप्रेतीसहित वडा अध्यक्ष, कार्यपालिका सदस्य र वडा सदस्यहरूले हाजिर गर्न दिएनन् । चम्लागाई आफ्नो कार्यकक्षको कुर्सीमा गएर पनि बसे, तर हाजिरी पुस्तिकामा हाजिर गर्न नपाएपछि अन्ततः उनले 'मुचुल्का' मा हाजिर गरेका छन् । यता हाजिर नगरी कार्यालयबाट जान उपप्रमुख उप्रेतीले अधिकृत चम्लागाईलाई अनुरोध गरेकी थिइन् । उपप्रमुख उप्रेतीले आफ्नै कार्यकक्षमा बोलाएर अधिकृत चम्लागाईलाई भनिन्, कार्यपालिका बैठकले तपाईँलाई फिर्ता पठाउने निर्णय गरेकाले तपाई अहिले कार्यालयमा हाजिर नगर्नुस् । मेचीनगरबाट आफ्नो सरुवा नभएको र काज पनि नसकिएकाले आफूलाई हाजिर गर्न दिन चम्लागाईले उपप्रमुख उप्रेतीसँग पटक पटक अनुरोध गरेका थिए । तर, उपप्रमुख उप्रेतीले चम्लागाईको कुरा सुनुवाइ गर्न मानिन् । मेरो कार्यालय यही हो, चम्लागाईले उपप्रमुखसँग भने, अन्यत्र सरुवा पनि भएको छैन, सरुवा नभएसम्म मलाई यहाँ हाजिर हुन त दिनुहोस् । अधिकृत चम्लागाईलाई हाजिर गर्न दिने वा नदिने बारेमा उपप्रमुख र अन्य जनप्रतिनिधिबीच केहीबेर छलफल भएको थियो । सो छलफलले पनि नगर प्रमुख काठमाडौँ गएको हुँदा र अपराह्न बैठक बसेर थप छलफल गर्ने भन्दै उपप्रमुख उप्रेतीले तत्काल हाजिर नगर्न अनुरोध गरेपछि चम्लागाई कार्यालयबाट निराश भएर बाहिरिएका थिए ।"
भक्तपुरको चाँगुनारायण नगरपालिकाको बेरुजु झण्डै सात करोड,भक्तपुर : भक्तपुरको चाँगुनारायण नगरपालिकाको बेरुजु रकम झण्डै सात करोड पुगेको छ। नगरपालिकाको मंगलबारदेखि सुरु भएको नगरसभाको १२ अधिवेशनमा हालसम्म ६ करोड ८६ लाख ४२ हजार आठ सय ७३ रुपैयाँको बेरुजु भएको जानकारी गराइएको हो। यो बेरुजु आर्थिक वर्ष २०७४०७५ देखि आर्थिक वर्ष २०७७०७८ सम्मको भएको जनाइएको छ। ३३ वटा शीर्षकहरूमा ती बेरुजु भएको सार्वजनिक बेरुजु प्रतिवेदनमा उल्लेख छ। तीमध्ये सबैभन्दा बढी बेरुजु आर्थिक वर्ष २०७७०७८ मा उपभोक्तामार्फत गरिएको कार्य सवकन्टयाक्टरमार्फत गरिएकोमा रहेको छ। त्यसमा एक करोड २८ लाख ८९ हजार आठ सय ६४ रुपैयाँको बेरुजु भएको जनाइएको छ।
कन्टेनरको ठक्करबाट स्कुटर चालकको मृत्यु,काठमाडौं : काठमाडौंको नयाँबसपार्कमा आज कन्टेनरको ठक्करबाट स्कुटर चालकको मृत्यु भएको छ। मृत्यु हुनेमा गोरखा घर भएकी ३७ वर्षीया रमा मरह्ठ्ठा रहेकी छिन्। दुर्घटनामा गम्भीर घाइते भएकी रमाको उपचारका क्रममा शिक्षण अस्पताल महाराजगंजमा मृत्यु भएको हो। नयाँबसपार्कबाट गोंगबुतर्फ जाँदै गरेको ना ८ ख ७५०६ नम्बरको कन्टेनरले सोही दिशातर्फ जाँदै गरेको प्रदेश ३ ०२ ००७ प ३५९९ नम्बरको स्कुटरलाई आज दिउँसो साढे १२ बजे ठक्कर दिएको थियो। दुवै सवारी साधनसहित कन्टेनर चालकलाई प्रहरी प्रभाग नयाँसपार्कले नियन्त्रणमा लिएको छ।
पृथ्वी जयन्तीको पूर्वसन्ध्यामा गोरखा बजार झिलिमिली (फोटोफिचर),"गोरखा : नेपाल एकीकरणको जग तथा राष्ट्रनिर्माता पृथ्वीनारायण शाहको जन्मस्थल गोरखामा यसवर्ष ३०१औँ पृथ्वीजयन्ती धुमधामले मनाइने भएको छ। पृथ्वीजयन्तीको पूर्वसन्ध्यामा मंगलबार गोरखा बजार तुल ब्यानर, ध्वजा पताकाले झिलिमिली बनाइएको छ। पृथ्वी जयन्ती तथा राष्ट्रिय एकता दिवस मनाउन यसवर्ष नेपाल सरकारले सार्वजनिक विदासमेत दिएको छ। यतिबेला गोरखा सदरकामुकाको ठूलो आँगनमा इतिहास झल्किने विभिन्न खालका तस्बिरहरूले सजाइएको छ। पुरानो बजार भनेर चिनिने ठूलोआँगन, पँदेली, छहरे, तीनधारे, पुरानो बसपार्क, विपिचोक क्षेत्रमा नेपाल एकीकरणका क्रममा भएका घटनाक्रम स्मरण गराउने तस्बिरहरूले सजाइएको छ। साथै नेपाल एकीकरणका क्रममा पृथ्वीनारायण शाह तथा उनका सेनाले प्रयोग गरेको हातहतियारका तस्बिरहरू पनि सजाइएको छ। पुस २७ गते बुधबार राष्ट्रिय एकता दिवसका अवसरमा गोरखा ठूलोआँगनमा झण्डोत्तोलन तथा विगुलद्वारा विजय ध्वनिसहित राष्ट्रनिर्माता सलामी अर्पण कार्यक्रमको उद्घाटन हुँदैछ। साथै त्यहाँ गोरखा नगरपालिकाले निर्माण गरेको पृथ्वीनारायण शाहको सालिक अनावरण कार्यक्रम पनि हुँदैछ। सालिक र राष्ट्रनिर्माता सलामीको उद्घाटन विशेष समारोहका बीच प्रधानसेनापति प्रभुराम शर्माले गर्ने कार्यक्रम रहेको छ। प्रधानसेनापतिबाट उद्घाटन भएपछि हरेक दिनको सूर्योदय र सूर्यास्त समयमा नेपाली सेनाको गुरुज्यूको पल्टनले राष्ट्रनिर्माता सलामी दिने कार्यक्रम सञ्चालन हुनेछ। सो अवसरमा हरमटारीदेखि ठूलोआँगनसम्मको सडकको दायाँबायाँ नेपाल एकीकरणको सुरुवात विन्दुदेखि आधुनिक नेपाल निर्माणको जगसम्मको इतिहासको नक्सा विवरणसहित क्रमश तस्वीरहरू सजाइएको छ। गोरखा नगरपालिका र नेपाली सेनाको रिपुमर्दन गणको संयुक्त आयोजनामा इतिहासलाई जर्गेना तथा प्रवद्र्धनका साथै पर्यटन क्षेत्रलाई उजागर गर्नका लागि यो कार्यक्रम सुरु गर्न लागेको हो। साथै पुस २७ गते नै पृथ्वीजयन्तीको अवसर पारेर विगत २०५४ सालदेखि आयोजना हुँदै आएको गोरखा महोत्सव पनि हुँदैछ। महोत्सवको प्रधानमन्त्री पुष्पकमल दाहाल प्रचण्डले गर्ने कार्यक्रम रहेको छ। तस्बिरहरू : शिव उप्रेती"
छात्राको मृत्युपछि शिक्षक पक्राउ,"सिरहा : शुक्रबार मिर्चैया ६ स्थित सगरमाथा सेकेन्डरी स्कुलकी कक्षा ८ मा अध्ययनरत सिर्जना महरालाई कक्षामा पढाइ चलिरहेकै बेला पेट दुख्यो। शिक्षिका अम्बिका लम्साललाई पीडा सुनाइन्। शिक्षिकाले विद्यालयकै औषधिको बाकसमा रहेको सिटामोल दिइन्। सिर्जनाले औषधि खान पानी पनि मागिन्। नजिकै रहेको डिउको बोतल शिक्षिकाले हातमा थमाइन्। तर, खाएको केही समयमै सिर्जनालाई झनै गाह्रो भयो। शिक्षिकाले पानी हो भनेको बोतलबाट फरक गन्ध आएको थियो। उक्त बोतल पानीको नभई स्प्रिटको भएकाले सिर्जनालाई झनै गाह्रो भएको र समयमा उपचार नपाउँदा निधन भएको उनका सहपाठी बताउँछन्। भन्छन्, पानीको साटो स्प्रीट दिएकाले सिर्जनाको निधन भयो। समयमा अस्पताल पनि स्कुलले लगेन। सिर्जनाको अवस्था झनै बिग्रिन थालेपछि विद्यालयले अभिभावकलाई खबर गरेको थियो। स्कुलबाट अभिभावकलाई केही हुँदैन पेट दुखेर औषधि दिएको भन्दै स्कुलकै गाडीमा सिरहा नगरपालिका ११ स्थित घर पुर्याइयो। त्यतिबेलासम्म साँझ परिसकेको थियो। सिर्जनाको अवस्था झन् खराब हुँदै गएपछि मिर्चैयास्थित एक क्लिनिकमा उपचारको लागि लगियो। त्यहाँ स्कुलका शिक्षकहरूलाई बोलाउँदा नआएको सिर्जनाका बुवा धर्मेन्द्र महरा बताउँछन्। त्यहाँबाट फेरी तत्कालै कर्जन्हाको फूलकुमारी महतो मेमोरियल अस्पतालमा उपचारका लागि लगियो। त्यहाँ सिर्जनाको उपचारकै क्रममा ज्यान गएको प्रहरीले जनाएको छ। अस्पतालमा ल्याउँदा बिरामीको अवस्था नाजुक भइसकेको थियो। उनको आँखाको नानी स्थिर थियो। मुखबाट फिँज आइरहेको थियो। फोक्सो ह्वाइट आउट लङ भएको थियो, मेमोरियल अस्पतालका प्रमुख डा श्याम साहले भने, बिरामीमा अक्सिजन पनि पास भएन। हामीले भ्याएसम्मको प्रयास गर्दा पनि बचाउन सकेनौं। सिर्जनाका परिवारले शिक्षिका र विद्यालयको लापरबाहीका कारण छोरीको ज्यान गरेकाले दोषीलाई कारबाहीको माग गरेका छन्। मृतक सिर्जनाका बुबा धर्मेन्द्रले भन्छन्, हामीलाई न्याय चाहिन्छ। यता प्रहरीले घटनाको विषयमा अनुसन्धान गरिरहेको जनाएको छ। घटनाबारे जानकारी पाउनासाथ सिर्जनाको उपचार भइरहेको अस्पतालमै प्रहरी पठाएर छानबिन गरिरहेका थियौं। उपचारका क्रममा उनको ज्यान गएको छ, जिल्ला प्रहरी कार्यालय सिरहाका प्रवक्ता डीएसपी सुवास बुढाथोकीले भने, पीडित पक्षले कर्तव्य ज्यानसम्बन्धी मुद्दा दर्ता गराएको छ। मुद्दामा ५ जना आरोपितमध्ये प्रिन्सिपल प्रदीप तिवारी र शिक्षिका अम्बिका लम्साललाई पक्राउ गरिसकेको उनले जानकारी गराए। घटनाबारे थप अनुसन्धान भइरहेको उनले सुनाए। सिर्जनाले सेवन गरेको तरल पदार्थ जाँचका लागि ल्याब पठाइएको छ। शवलाई पोस्टमार्टम गरी दाहसंस्कारका लागि परिवारजनलाई जिम्मा लगाएको प्रहरीले जनाएको छ। विद्यालयको लापरबाहीका कारण सिर्जनाको मृत्यु भएको भन्दै आइतबार मिर्चैया बजार तनावग्रस्त थियो। उग्र भएका आन्दोलनकारीले टायर बालेर केही घण्टा पूर्वपश्चिम राजमार्ग बन्द गराएका थिए।"
"प्रअ नियुक्तिमा विवाद, नगरपालिका घेराउ गर्दै नाराबाजी","झापा : नगरको शिक्षा क्षेत्रमा राजनीति बढेको भन्दै नेपाली कांग्रेसनिकट नेपाल विद्यार्थी संघले मंगलबार झापाको शिवसताक्षी नगरपालिका घेराउ गर्दै नाराबाजी गरेका छन्। आक्रोशित बनेका विद्यार्थीहरूले नगरपालिकाको मुख्य प्रवेशद्वारको ढोका समेत भत्काइदिएको छ। शिवसताक्षी११ स्थित राष्ट्रिय रमणीय आदर्श माध्यमिक विद्यालयको प्रधानाध्यापक नियुक्ति विवाद बल्झिएसँगै नेवि संघ झापाका सभापति राजेन्द्र उप्रेतीको नेतृत्वमा गएका विद्यार्थीहरूको टोलीले नगरपालिका घेराउ गर्दै नाराबाजी गरेका थिए। विद्यार्थीहरूले शिक्षा अधिकारी राजीनामा दे, शिक्षामा राजनीतिकरण बन्द गर, तानासाही मुर्दावाद, विधिको शासन पालना गर भन्दै नाराबाजी गरेका थिए। विद्यार्थीहरू प्रदर्शनमा उत्रिएपछि नगरपालिकाभित्र व्यापक सुरक्षाकर्मी परिचालन गरिएको थियो। प्रअ नियुक्तिका विषयमा विद्यार्थीहरूले नगरपालिका घेराउ गर्दै नाराबाजीमा उत्रिएसँगै त्यसको समाधानका लागि नगर प्रमुख मेगाहांग थोप्रा (रोशन)ले तत्काल सरोकारवालासहितको सर्वपक्षीय बैठक बोलाएका थिए। सो बैठकमा नगर प्रमुख थोप्राले राष्ट्रिय रमणीय आदर्श माविको प्रअ नियुक्तिको विवाद सात दिनभित्र समाधान गर्ने प्रतिबद्धता जनाएपछि नेवि संघले आन्दोलन स्थगन गरेको जनाइएको छ। यता राष्ट्रिय रमणीय आदर्श माविका प्रधानाध्यापक कालीप्रसाद रिजालको स्वैच्छिक अवकाशपश्चात् विद्यालय व्यवस्थापन समितिले सोही विद्यालयका शिक्षा शास्त्रमा स्नातक तह उत्तीर्ण शिक्षक लालमणि सुवेदीलाई निमित्त प्रअको जिम्मेवारी दिएपछि विवाद सुरु भएको थियो। कक्षा १२ सम्म सञ्चालित विद्यालयमा माथिल्लो योग्यता भएको शिक्षक हुँदाहुँदै स्नातकतह मात्र शैक्षिक योग्यता भएका शिक्षक सुवेदीलाई प्रअको जिम्मेवारी दिएपछि विवाद झन् पेचिलो बन्दै गइरहेको थियो। विद्यालय व्यवस्थापन समितिले सुवेदीलाई प्रअ पदमा नियुक्ति गरेको निर्णय गरेको थियो। तर शिवसताक्षी नगरपालिका शिक्षा शाखाले प्रधानाध्यापकको जिम्मेवारी विद्यामान शिक्षा ऐन २०२८ र शिक्षा नियमावली २०५९ (संशोधन सहित) ९३ (३) बमोजिम प्रअ नियुक्ति प्रक्रिया पुरा नभई आएको देखिएकाले सो प्रक्रिया पूरा गरी प्रअ नियुक्ति भएको खण्डमा खाता सञ्चालक परिवर्तन गर्न सिफारिस दिन सकिने पत्र विद्यालय व्यवस्थापन समितिलाई पठाएको थियो। विद्यालयमा पत्र पुगेपछि पुस १ गते विद्यालय व्यवस्थापन समितिको बैठकले निमित्त प्रअ हुनुपर्नेमा भाषिक त्रुटि भएको भन्दै निर्णय सच्याएको थियो। तर, विद्यालयमा कार्यरत शिक्षक श्रीप्रसाद खरेलले आफू प्रअका लागि योग्य भएको भन्दै दाबी प्रस्तुत गर्दै आइरहेका छन्। खरेल २०६१ बैशाख ३१ गते माध्यमिक तहमा स्थायी नियुक्ति भएका हुन् भने सुवेदी मिति २०६१ जेठ २० गते स्थायी नियुक्त भएको शिक्षा शाखाको रेकर्डमा उल्लेख छ। यता नेपाली कांग्रेस नगर समितिले सोमबार मात्रै शिवसताक्षी नगरपालिकामा ध्यनाकर्षणपत्र बुझाएको थियो। राष्ट्रिय रमणीय आदर्श मावि प्रअ नियुक्तिको विषयलाई लिएर नगरपालिकाले गरेको निर्णय सच्चाउन माग गर्दै कांग्रेसले ध्याकर्षणपत्र बुझाएको थियो। नगर कार्यपालिकाको बैठकले प्रअ विवाद नटुङ्ग्याउँदै विद्यालयका लेखापाल र नगर शिक्षा शाखा कर्मचारीको संयुक्त हस्ताक्षरमा खाता सञ्चालन गरी शिक्षकको तलब भुक्तानी गर्न बाटो खुल्ला गरिदिएको थियो। तर, नगरपालिकाको सो कदम कानुन विपरीत रहेको भन्दै नेपाली कांग्रेस नगर समितिले शिवसताक्षी नगरपालिकाकी उपप्रमुख नरमाया कार्कीलाई तथा प्रमुख प्रशासकीय अधिकृत अमृतबहादुर राईलाई ध्यानाकर्षण पत्र बुझाइसकेको छ। कांग्रेसले निमित्त प्रअ सुवेदीको हस्ताक्षरबाटै विद्यालयको खाता सञ्चालन गरी विद्यालयको दैनिक प्रशासनिक कामकाज सहज ढंगबाट सञ्चालन गराउनु पर्ने ध्यानाकर्षण पत्रमा उल्लेख छ।"
"श्रीमतीको हत्या गरेर आत्महत्या, घरायसी झगडाले दम्पतीको ज्यान गयो","चितवन : सामान्य विवादले सुरु भएको घरासयी झगडाले चितवनमा एक दम्पतीको ज्यान गएको छ । श्रीमतीको हत्या गरेर श्रीमानले आत्महत्या गरेका छन् । भरतपुर महानगरपालिका वडा नम्बर २९ स्थित खेतबारीका २३ वर्षीय प्रेमबहादुर रानामगरले चौकोस प्रहार गर्दा उनकी श्रीमती २१ वर्षीय बुद्धिमाया रानामगरको मृत्यु भएको हो । श्रीमतीको हत्या गरेपछि रानाले पासो लगाएर आत्महत्या गरेका हुन् । उनीहरुको चार वर्षका छोरा छन् । कामबाट फर्किएपछि उनीहरुबीच झगडा भएको स्थानीयले बताए । सोमबार साँझ साढे सात बजेतिर घटना भए पनि बिहान मात्रै थाहा भएको वडाध्यक्ष क्याप्टेन सूर्यबहादुर गुरुङले बताए । श्रीमतीलाई खाली शंका मात्रै गर्दा अघिपछि झगडा हुने गरेको रैछ' , उनले भने, हिजो श्रीमतीलाई चौकोसले हानेपछि आफू डोरी लगाएर झुण्डिएको हो । नजिकै घर नभएको कारण बिहान मात्रै थाहा पाइयो। सामान्य घरायसी विवादले सुरु भएको झगडाले हत्याको रुप लिएको हो । पोष्टमार्टमका लागी शवलाई भरतपुर अस्पताल लगिएको छ ।' शव घर बाहिर आँगनमा रहेको अगेनाको छेउमा मृत अबस्थामा फेला परेको डिएसपी नरहरि आचार्यले बताए । घटनाको थप अनुसन्धान भइरहेको उनले बताए ।"
ऐन संशोधन गराउने प्रतिबद्धता,"काठमाडौं : मन्त्री दामोदर भण्डारीले सहकारीलाई अर्थतन्त्रबाट पृथक राख्ने कल्पना गर्न नसकिने बताएका छन्। राष्ट्रिय सहकारी महासंघले आयोजना गरेको सवल संघ निर्माणमा अध्यक्षको भूमिका विषयक राष्ट्रिय गोष्ठीको उद्घाटन गर्दै मन्त्री भण्डारीले सहकारीको क्षेत्रलाई अप्ठ्यारो पर्ने कानुनलाई एक महिनाभित्र संसदमा प्रवेश गराउने प्रतिबद्धता व्यक्त गरे। नीतिमा रहेका समस्यालाई एक महिनाभित्र सम्बोधन गर्ने म संकल्प गर्छु, उनले भने,समस्यामा बल्झिएर बस्ने छुट हामीलाई छैन। सहकारीका वाधक कानुन किनारा लगाएर सम्भावनाका ढोका खोल्ने उनले बताए। सहकारी आन्दोलनको साथमा सरकार छ भन्ने अनुभुति दिलाउँछौं। सरकारको २१ बुँदे साझा कार्यक्रममा पनि अर्थतन्त्रको सुदृढीकरणलाई महत्व दिएको बताए। हकारीको विकास नभई आत्मनिर्भर अर्थतन्त्रको आकाक्षां पुरा नहुने उनले बताए। उनले भने,ग्रामीण क्षेत्रमा गाँस काटेर बचत गर्छन् उनले भने। किसानले उत्पादन गरेको बस्तुले बजार पाएको नपाएको उनले बताए। श्रममा र पौरखमा विश्वास गर्ने सबैभन्दा बढी नागरिक सहकारी क्षेत्रमा रहेको उनले बताए। यो क्षेत्र प्रभावित हुँदा ती नागरिक प्रभावित हुन्छन्,उनले भने, विशिष्ट परिवेशमा नयाँ जनमतबाट नयाँ सरकार निर्माण भएकाले सरकार सामु धेरै चनौती छ। चुनौतीको गीत गाएर रमाउन छुट नभएकाले सम्भावनाका ढोका खोलेर अघि बढ्ने उनले बताए। भूमि व्यवस्था सहकारी तथा गरिवी निवारण मन्त्रालयका सचिव डा दामोदर रेग्मीले सहकारीमा सामाजिक ऊर्जा, पुँजी भएको र समुदायको ऐक्वद्धता रहेकाले समावेशी विकासका लागि सहकारी महत्वपूर्ण रहेको बताए। उनले सहकारी संघहरुको तीनवटा भूमिका रहेको औल्याउँदै भने,संघ सहकारी मूल्य मान्यता, सिद्धान्तको हित रक्षक हुन्, सरकारको रचनात्मक साझेदार हुन् र अनुशासनका प्रवद्र्धक हुन्। सहकारी व्यवस्थापन समितिका अध्यक्ष काशीराज दाहालले सहकारीलाई समस्याग्रस्त हुन नदिनका लागि जागरणको काम गरिरहेको बताए। उनले भने,राज्यसँग समन्वयको काम र समस्याग्रस्त घोषण भएका सहकारीका दायित्व व्यवस्थापनको काम गरिरहेका छौं। उनले संघको नेतृत्व भिजनरी र व्यवस्थापन गर्ने क्षमता भएको चाहिने भए। उनले सहकारी ऐनले संघलाई विशेष महत्व दिएको बताए। संघलाई यति मज्जाले वैधानिकता दिएको छ। यस्तो अन्य क्षेत्रमा देखिदैन। सहकारी विभागका रजिष्ट्रार रुद्रप्रसाद पण्डितले सहकारी ऐन तथा नीति परिमार्जन गर्न लागिएको बताए। सहकारीको योगदान मापनका लागि तथ्यांक विभागसँग समन्वय गरेर सर्वेक्षण गर्नका लागि पहल भइरहेको बताए। उनले सहकारी ऐन २०७४ मा व्यवस्था भएको कर्जा सुचना केन्द्र, बचत तथा कर्जा सुरक्षण कोष, ऋण असुली न्यायाधिकरण गठनका लागि नीति तथा कार्यक्रममा नै समेट्ने गरी विभागले सुझाव दिएको बताए। सहकारीमा देखिएको तरलताको अप्ठ्यारोलाई सम्बोधन गर्नका लागि राष्ट्रिय सहकारी बैंक र नेफ्स्कूनबाट सहुलित ब्याजदरमा कर्जा प्रवाहको व्यवस्थापनका लागि विभागले सुझाव दिएको छ। सहकारीको एकीकरणका लागि प्रोत्साहन गर्न एक बर्ष आयकर छुट दिने व्यवस्थापन गर्न विभागले सुझाव दिएको छ। राष्ट्रिय सहकारी महासंघका अध्यक्ष मिनराज कडेलले ५० प्रतिशत संघहरु गतिशिल नभएकाले सवल संघ निर्माणका लागि महासंघले पहल गरिरहेको बताए। सो कार्यक्रममा ७ प्रदेशका जिल्लास्तरिय, प्रदेशस्तरीय तथा केन्द्रीय संघका अध्यक्ष तथा प्रतिनिधिको उपस्थिति थियो। महासंघका महाप्रबन्धक चित्राकुमारी थाम्सुहाङ सुब्बाले निश्क्रिय संघ खारेज गर्न अग्रसर भइरहेको बताए। साना किसान विकास लघु वित्तीय संस्थाका नायव प्रमुख कार्यकारी अधिकृत डा नवराज सिंखडाले सहकारी संघका लिडर भिजनरी हुनुपर्नेमा जोड दिए।"
स्याङ्जाका ४ क्रसर उद्योग बन्द गर्ने सर्वदलीय निर्णय,"स्याङ्जा : स्याङ्जा प्रशासनले जिल्लाका ४ वटा बालुवा प्रशोधन केन्द्र तथा क्रसर उद्योग बन्द गर्ने निर्णय गरेको छ। स्याङ्जा स्थित सर्वदलीय बैठकले नवीकरण नगरी सञ्चालनमा रहेका क्रसर उद्योग बन्द गर्ने निर्णय गरेको हो। प्राकृतिक स्रोत साधनको दोहन नियन्त्रण गर्ने उद्देश्यले गृह मन्त्रालयद्वारा जारी निर्देशन अनुरुप जिल्ला स्थित सबै राजनीतिक दलहरुको संयुक्त बैठ बसी सो निर्णय गरेको प्रमुख जिल्ला अधिकारी गंगााबहादुर क्षेत्रीले जानकारी दिए। बन्द गरिनेमा भीरकोटका २ वटा, गल्याङ् र गल्याङ्मा संचालित एकएक वटा क्रसर उद्योग रहेका छन्। भीरकोट स्थित छाङ्छाङदी र खिलुङ्कालिका, गल्याङ् स्थित गह्रौंकालिका र वालिङ् स्थित आँधीखोला क्रसर उद्योग बन्द गरिएका प्रहरी नायब उपरीक्षक रविन्द्र खनालले जानकारी दिए। स्याङ्जाका १० वटा क्रसर उद्योगमध्ये हाल ४ वटा बन्द गर्ने निर्णय भएको र यसअघि नै २ वटा उद्योग संचालनमा नरहेको प्रजिअ क्षेत्रीले जानकारी दिए।"
आगो ताप्ने क्रममा जलेर वृद्धाको मृत्यु,झापा : झापाको कचनकवलमा आगो ताप्ने क्रममा एक वृद्धाको जलेर मृत्यु भएको छ। मृत्यु हुनेमा कचनकवल गाउँपालिका१ स्थित कुटी निवासी ७० वर्षीया वृद्धा हेम प्रभा माझी रहेको जिल्ला प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार आइतबार बिहान साढे १० बजे अत्यधिक चिसोका कारण वृद्धा माझी घर बाहिर पराल बालेर आगो ताप्दै थिए। सोही क्रममा अचानक उनको शरीरमा आगो लागेको थियो। आगो लागेर उनको शरीरको विभिन्न भाग जलेर गम्भीर घाइते भई तत्काल उपचारका लागि भद्रपुरस्थित प्रादेशिक अस्पताल भद्रपुर पठाइएको थियो। उनको सोही अस्पतालमा उपचारका क्रममा मंगलबार दिउँसो १ बजे मृत्यु भएको डीएसपी पाठकले बताए।
भक्तपुरमा बैकिंग कसुरका मुद्दा सबैभन्दा धेरै,"भक्तपुर: भक्तपुर प्रहरीमा सबैभनदा बढी मुद्दा बैंकिग कसुरमा देखिएको छ। भक्तपुर प्रहरी परिसरले राखेको तथ्यांक अनुसार चालू आर्थिक वर्ष २०७९८० पुससम्म सबैभन्दा बढी बैकिंग कसुरमा १८४ मुद्दा दर्ता भएका छन्। भक्तपुर प्रहरी परिसरका एसपी प्रजित केसीले चालू आर्थिक वर्षको हालसम्म ४६८ वटा मुद्धा दर्ता भएका छन् । ती मुद्धा दर्तामा दुई सय ७८ जना पक्राउ गरेको जनाइयो । साथै दुई सय १८ जना फरार रहेको तथ्यांक छ । पछिल्लो समय बैंकिग कारोबार बढेसँगै बैंकिग कारोबार मुद्दा दर्ता हुने क्रम बढेको एसपी केसीको विश्लेषण छ। यसलाई न्युनीकरण गर्ने प्रयास भइरहेको उनले बताए। बैंकिग कसुरपछि दोस्रो बढी मुद्दा चोरीको छ। चोरीका ५१ मुद्दा दर्ता भएका छन्। त्यसपछि भवितव्य ज्यानका ३३, अभद्र व्यवहारका ३१, जवरजस्ती करणीका २८ मुद्दा दर्ता भएको भक्तपुर प्रहरी परिसरका सूचना अधिकृत राजु पाण्डेले बताए।"
प्रेमको मूल्य,"एउटा गाउँमा बुवा र छोरी बस्थे। घर झुपडीको थियो। तर पनि न बुवा न छोरी दुवैले पक्का र भव्य घरको अपेक्षा गरेनन्। कारण दुईवटा थिए, एउटा सन्तोष अर्को गरिबी। चाहेर पनि ठूलो घर सम्भव थिएन। जेनतेन बनिबुतो गरेको कमाइले बुवाले आफू र छोरी पाल्दै आएका थिए। कहिलेकाहीँ मिठोमसिनो खानु नै उनीहरूका लागि छुट्टै संसार थियो। निन्जा नाम गरेकी ती बालिका अध्ययनशील थिइन्। एकदमै मेहनती पनि थिइन्। उनले बजार घुम्न गएका बेला एउटा बट्टा फेला पारिन्। धन्य किन्नु परेन। किन्ने पैसा पनि थिएन। बहुत तन्मयतापूर्वक त्यस बट्टालाई रंगीचंगी कागजले उनी बेरिरहेकी थिइन्। घरमै भएकाले साँझ आइपुग्दा त्यो काम गरेको बुवाले देखे। छोरीको उक्त चर्तिकला देखेर उनका बुवा रिसाए। बच्चीलाई बेजोड गाली गरे। निन्जा केही बोलिनन्। भोलिपल्ट बुवाकै जन्मदिन थियो। कामको चापले बुवा खुसी हुने समय पनि निकाल्न भ्याउँदैनथिए। जन्मदिन भुलेका रहेछन्। छोरीले बुवालाई त्यो बट्टा उपहारस्वरूप दिइन्र भनिन्, र्याप्पी बर्थ डे बुवा ! त्यो बट्टा र माया देखेर बुवालाई ग्लानी भयो। किनकि त्यो उही बट्टा थियो, जसलाई हिजोमात्रै छोरीले सजाएकी थिइन्। र, बुवाले गाली गरेका थिए। तर, जब बुवाले बट्टा खोले, बट्टा खाली थियो। बुवाले छोरीलाई फेरि नराम्ररी गाली गरे। भने खाली बट्टा उपहार दिनु हँुदैन भन्ने कुरा तिमीलाई थाहा थिएन ? निन्जाले भनिन् मैले दिएको बट्टा खाली छैन, त्यहाँ त तपाईंका निम्ति प्रशस्तै प्रेम भरिदिएकी छु। बुवाका आँखा आँसुले भरिए। नैतिक शिक्षा : माया साँचो हुन्छ। साँचो माया हुनेले अभावभित्र पनि भरिपूर्ण देख्छ। माया लिन वा दिन सम्पत्ति नै हुनुपर्छ भन्ने छैन।"
परिवर्तित स्वरूपमा विराटनगरको एअरपोर्ट रोड,"विराटनगर : पर्यटन प्रर्वद्धनको उद्देश्यसहित विराटनगर महानगरपालिकाले सुरु गरेको एअरपोर्ट रोड ब्युटिफिकेशनको कार्य सम्पन्न भएको छ। कोशी राजमार्गदेखि नहरसम्म करिब साढे ४ सय मिटर क्षेत्रमा सडक सौन्दर्यीकरणको कार्य सम्पन्न भएको हो। वैकल्पिक व्यवस्थापनसहित विराटनगर विमानस्थल जाने उक्त सडकलाई महानगरले २४ घण्टे खुल्ला क्षेत्रको रूपमा विकास गर्ने अवधारणा अघि सारेको थियो। सोही अवधारणा बमोजिम २०७८ मङ्सिर मसान्तदेखि एअरपोर्ट रोडलाई ओपन जोन बनाउने परिकल्पनासहित महानगरले ब्युटीफिकेशनको कार्य सुरु गरेको थियो। हाल उक्त कार्य सम्पन्न भएपछि एअरपोर्ट रोडको स्वरूप नै फेरिएको छ। ब्युटीफिकेशनको कार्य सम्पन्न भएपछि हाल सडकको सौन्दर्यतामा नयाँ आयाम थपिएको पर्यटन व्यावसायी एवम् उपभोक्ता समिती अध्यक्ष पुन्य भट्टराईले बताए। यसले आन्तरिक पर्यटन प्रर्वद्धनमा सघाउ पुर्याउनुका साथै आर्थिक गतिविधि चलायमान बनाउन समेत महत्वपूर्ण भुमिका निर्वाह गर्ने उनले जानकारी दिए। एअरपोर्ट रोडको सडकपेटीमा हाल २२ फिटको अन्तरमा वृक्षरोपण गरिएको छ। सडकपेटीलाई व्यवस्थित र सुन्दर बनाइएको छ। सडकपेटीमा ५ फिट पदमार्ग र ३ फिट स्ट्रीट फुड सञ्चालनका लागि छुट्याइएको छ। कोशी राजमार्गदेखि मोरङसुनसरी सिँचाइ आयोजनाको नहरसम्म ६६ मिटरको दूरीमा १ सय ४२ वटा फलामको पाइप टनेल जडान गरी लाईटिङको कामसमेत गरिएको छ। निर्मित संरचना र आसपासका पसल व्यावसायलाई कुनै बाधा नपर्ने गरि सडक ब्युटीफिकेसनको कार्य गरिएको बताइएको छ। सडक ब्युटीफिकेशन गर्दा सडकपेटीमा टायल्स तथा ब्लक लगाउने र आवश्यक व्यवस्थापनको काम पूर्वाधार विकास कार्यालय मार्फत् भएको उपभोक्ता समितिले जनाएको छ। समितिका अनुसार प्रदेश १ सरकारका पूर्व आर्थिक मामिला तथा योजना मन्त्री इन्द्रबहादुर आङबोको पहलमा सडकपेटी निर्माण तथा व्यवस्थापनको कार्य भएको हो। सडकपेटीमा वृक्षरोपणको कार्य भने उपभोक्ता समिति आफैले गरेको हो। समितिका अध्यक्ष पुण्य भट्टराई भन्छन्, हामीले ३४ वटा बोटविरुवा कटान गरेका थियौं। बदलामा विश्व वातावरण दिवसको अवसर पारेर हामीले १३७ वटा विरुवा रोपेका पनि छौं। कुल ९७ लाख रूपैयाँको लागतमा एअरपोर्ट रोड ब्युटीफिकेशनको कार्य सम्पन्न गरिएको महानगरले जनाएको छ। महानगरका अनुसार उपभोक्ता समितिको ३० र महानगरको ७० प्रतिशत लागत सहभागितामा सडकको सौन्दर्यीकरण गरिएको हो। सडकको सौन्दर्यीकरणसँगै सो क्षेत्रलाई नो पार्किङ जोन समेत बनाउने तयारी रहेको बताइएको छ। एअरपोर्ट रोडको नहर वारि र पारी दुई ठाउँमा व्यवस्थित पार्किङस्थल निर्माण गरिदिएर सो रोडलाई खुल्ला क्षेत्र बनाउने गृहकार्य सुरु भइसकेको जनाइएको छ। विमानस्थल जाने आउने सवारीसाधनलाई विकल्पको रूपमा कञ्चनबारी चौकबाट आवागमनको व्यवस्थापन मिलाइने उपभोक्ता समितिका अध्यक्ष भट्टराईले बताए। भविष्यमा नहरपारिको क्षेत्रलाई पनि ब्युटीफिकेशन गर्ने तयारी रहेको उनले जानकारी दिए। उनले भने, नहरपारी विभिन्न बोटबिरुवाहरू रोपिएका छन्। त्यसैमा बत्ती जडान गरी ब्युटीफिकेशन गर्ने तयारी छ। सौन्दर्यीकरण गरिएको एअरपोर्ट रोडको संरक्षणका निम्त्ति सञ्चालन तथा व्यवस्थापन समिति समेत गठन गरिने जनाइएको छ। स्थानीय व्यावसायीहरूको संलग्नतामा समिति गठन गरि आर्थिक गतिविधि बढाउने तयारी गरिएको जानकारी दिइएको छ।"
टिकटकले भैंसी बेचायो,"अछाम : किशोरावस्थाका युवामा टिकटकप्रतिको क्रेज बढ्नु स्वभाविकै हो। तर, उमेरको उत्तरार्धमा पुगेकी अछामको मेल्लेख गाउँपालिका४ ठाँटीकी ५४ वर्षीया रंगादेवी बुढाले टिकटक चलाउन गरेको रिचार्जका कारण भैंसी बेच्नुपरेको छ। अछामको ठाँटीमा वाइफाइ छैन। रंगाले टिकटक बनाउन र हेर्न नेपाल टेलिकम वा एनसेलको डाटा किन्नुपर्छ। छोराछोरीले टिकटक चलाएको हेर्दा रमाइलो लाग्यो। छोराले टिकटक आइडी पनि बनाइदियो। पछि त रिचार्ज गर्दागर्दै ५० हजार ऋण लाग्यो अनि भैंसी बेचेर तिरें, रंगाले खुँसी हुदै भनिन्। रंगाको घरमा अझै तीनवटा लैनो भैंसी छन्। रमाइलो गर्न एउटा भैंसी बेच्नुपरे पनि मलाई कुनै पश्चाताप छैन। तीनवटा भैसी त अझै छन् नि, उनले थपिन्। उनको टिकटक आईडी छोरी देव बुढाका नामबाट छ। रंगा निरक्षर महिला हुन्। उनले केही दिनको प्रौढ कक्षा मात्र पढेकी छन्। तर, अहिले उनी आफंै टिकटक बनाउँछिन्। पोस्ट गर्छिन्। अनि लाइभमा पनि बस्छिन्। रंगा बढीजसो टिकटक अछामको स्थानीय भाषामा बनाउँछिन्। उनको अधिकांश टिकटक भाइरल हुने गरेका छन्। अछामी भाषाको प्रचारप्रसार भएको भन्दै धेरैले उनको प्रसंशा गर्न थालेपछि उनलाई अझ टिकटक बनाउने जोश बढेको हो। ठाँटीमा इन्टरनेट र बिजुलीको पहुँच छैन। उनी मोबाइलमा रिचार्ज हालेर बढी जसो टिकटक लाइभमा बस्छिन्। छोरी देवले मोवाइलमा टिकटक चलाएको हेर्दाहेर्दै उनले सिकेकी हुन्। चलाउन सिकेपछि आफ्नै मोबाइल किनेर अछामी भाषामा बोलेर लाइभ बस्न थालेको उनले बताइन्। उनले टिकटक चलाउन थालेको एक वर्ष भयो। उनले भनिन्, गत वर्षका पुसदेखि टिकटक चलाउन सुरु गरेकी हुँ। छोरीले मोबाइलमा टिकटक चलाएको बेला हेरिरहन्थें। रमाइलो लाग्यो। टिकटक हेर्दा समय बितेको थाहै नहुने रहेछ। दुईतीन दिन छोरीले भिडियो बनाउन र लाइभ बस्न सिकाई दिई। त्यसपछि त सिकिहालें। रहर र इच्छा भएपछि छिटो सिकिने रहेछ। आफ्नो मन र दुःख भुलाउन सजिलो हुने रहेछ टिकटकमा। टिकटक चलाउन उनको मोबाइलमा दैनिक झण्डै ५ सय रुपैयाँको रिचार्ज खर्च हुन थाल्यो। घर नजिकैको पसलबाट रिचार्ज ल्याउने गरेको उनले बताइन्। सुरुका केही दिन त उनले पैसा दिएर रिचार्ज ल्याइन्। त्यसपछि उनले उधारो ल्याउन थालिन्। रंगादेवी भन्छिन्, रिचार्ज हाल्दाहाल्दा उधारो १६ हजार पुगिसकेको रहेछ। पसलेले उधारो धेरै भयो भनेर रिचार्ज नदिने भन्यो। अनि मैले रमाइलै त हो नि भनेर भैंसी बेचेकी हुँ। उनले रिचार्जको पैसा तिर्न भैसी बेच्नुपर्यो भनेर टिकटक लाइभबाटै भनेकी छिन्। रंगाका बुढा वीरबहादुर घरमै कृषि कार्य गर्छन्। रंगाको जेठो छोरोको मृत्यु भएको दुई वर्ष भयो। अहिले १५ वर्षको छोरा एकेन्द्र र २० वर्षीया छोरी देव छन्। जेठो छोरा खेमराज भारतमा नोकरी गर्थे। धनगढीमा कमर्स पढ्दै गरेका खेमराज कक्षा १२ को पढाइ सकेर नोकरीका लागि भारत गएका थिए। दुई वर्ष पहिले भारतबाट घर फर्केका खेमराज गाउँ घुम्न निस्कने भन्दै काठ चिर्ने गाउँलेहरूसँगै निस्केका थिए। खोलामा पानी खाने क्रममा त्यहाँ राखिएको बिजुलीको तारबाट करेन्ट लागेर छोराको ज्यान गएको उनले बताइन्। उनले भनिन्, धनगढी पढाउँदा ७ लाख खर्च भयो। छोराको बिहे धुमधामसँग गरेको थिएँ। बिहेमा ४ लाख खर्च गरें। बिहे गरेको एक महिनामा त यस्तो घटना भयो। टिकटक चलाएपछि मन भुलिन्छ। छोराको दुःख बिर्सिन्छु। टिकटक चलाउन थालेको कति वर्ष भयो ? यो पुसमा ठ्याक्कै एक वर्ष पुग्यो। टिकटक चलाउँदाचलाउँदै वर्ष बितेको पत्तै भएन। वास्तवमा टिकटिक चलाएर समय गएको थाहै नहुने रहेछ। अघिल्लो वर्ष यही पुसमा अलिअलि सिक्दै थिएँ। केही दिनमै आफै चलाउने भइसकेको थिएँ। अहिले त आफै लाइभ बस्छु, आफैं भिडियो बनाएर पोस्ट गर्छु। सिक्दासिक्दै अहिले त टिकटकका धेरै कुरा आफैं गर्न जान्ने भइसकेको छु। दैनिक कति घण्टा टिकटक चलाउनुहुन्छ ? दैनिक यति घण्टा भन्ने त छैन। गाउँतिरका मान्छे हामी अरू काम पनि धेरै हुन्छन्। भैसी चराउनुपर्छ। घासपात गर्नुपर्छ। घरको काम पनि गर्नुपर्छ। बढी जस्तो भैंसी चराउन गएको बेला दिउँसोतिर टिकटक चलाउन समय बितेको पत्तो हुँदैन। काम पनि हुने सँगै राम (रमाइलो) पनि हुने। भैंसी चराउन गएको बेला जेठानी देउरानीहरूसँग मिलेर टिकटक बनाउँछु। जसले इन्टरनेट चलाएरै सकाइन् ५० हजार रुपैयाँ दैनिक ५ सय रुपैयाँ बराबरको रिजार्च गर्छिन्। भन्छिन् : छोरा गुमाएको पीडा कम गर्न टिकटक सहयोगी बन्यो हाम्रा गाउँ त विकट ठाउँ हो। कहिले मोबाइलको टावरले राम्रोसँग काम गर्दैन। कहिले बत्ती नभएर चार्ज हुँदैन। यस्तै छ। जिन्दगीमा रमाइलो गर्नुपर्छ। मरिलानु के छ र ! भोलि सबै थोक यहीं छुट्ने हुन्। ( हाँस्दै) खान लगाउन पुगे भइहाल्यो नि। टिकटक चलाउनकै लागि भनेर भंैसी नै बेच्नु भएछ त ? (हाँस्दै) उम भैंसी बेचिदिएँ। दूध दिने भैंसी ५० हजारमै बेंचे। भैसी बेचेको पैसाले रिचार्जको उधारो तिरे नि। मैले टिकटिक लाइभमै यो कुरा जानकारी गराएको थिएँ। धेरैले नबेच्नुपर्ने बरु हामी सहयोग गर्थेउँ भने। उनीहरूले मायाले भनेका होलान्। मैले पनि आफूलाई परेको दुःख सुनाएँ। अहिले घरमा २ भैंसी छन्। दूध दही बेच्ने बजार छैन। सबै आफैं खान्छौं। घिउ बनाउँछौं। लाइभमा बस्दा के के भनेर बोल्नु हुन्छ ? आफ्नै अछामी भाषामा आफ्नै सुखदुःखको कुरा गर्छु। गाउँघरका कुरा। कहिलेकाहीं देउडा गाउँछु। भैंसी पालेको छु। दूध, दही, मही, खान आउनु होला भन्छु। गाउँघरमा महिलालाई हुने दुःखका कुरा गर्छु। कस्ताकस्ता कमेन्टहरू आउँछन् ? कमेन्टहरूमा सन्चै छ ?, आरामै छ ?, भैसी कहाँ गयो त आज ? भनेर भन्ने गर्छन्। खाना खाए नखाएको सोध्छन्। टिकटक केबाट चलाउनुहुन्छ वाइफाइ छ कि छैन भन्छन्। कसैले देउडा गाउनु भन्छन्। यस्तैयस्तै कमेन्ट आउँछ। कति पढ्नु भएको छ त ? कठै के पढ्नु र म। अलिअलि पौढ कक्षा पढेकी हुँ। हाम्रा पालामा छोरी पढाउने चलनै थिएन। आजभोलि जन्मेको भए त (हाँस्दै) पढ्न जाने थिएँ। के गर्नु भाग्य यस्तै भयो। कमेन्टहरू पढ्न जान्नुहुन्छ ? सुरुसुरुमा त आउँथेन। छोरीले सिकाइ दिन्थी। छोरीसँग सिक्न थालें। रामै्रसँग त जान्दैनँ। अलिअलि लाइभ बस्दा आएका कमेन्टहरू पढेर जवाफ फर्काउँछु। धेरैले मैले बुझ्ने गरी नेपालीमा सजिलोसँग लेखेर पठाउनुहुन्छ। टिकटक लाइभमा गिफ्ट माग्नुहुन्छ कि नाइ ? आजसम्म मागेको छैन। माग्दैन पनि। माग्नलाई टिकटक चलाएको होइन मैले। कसैकसैले आफैं दिन्छन्। फूल दिन्छन्। आफ्नो रहर र दुःखसुखका कुरा गर्न टिकटक चलाउँछु। लाउँलाउँ खाउँखाउँ भन्ने उमेरको जेठो छोरा बित्यो (मलिन स्वरमा) छोरा बितेको दुई वर्ष भयो। सम्झेपछि मन पागल हुन्छ। यस्तै टिकटकले त्यो पीडा भुलाउन मदत गरेको छ। हिजोआज यसैमा मन भुल्ने गरेको छ। यसैमा रमाउने गरेको छु।"
पुर्पक्षका लागि वडाध्यक्ष थुनामा,"राजविराज : सप्तरीको डाक्नेश्वरी नगरपालिका२ का वडाध्यक्ष रहमान मियाँ आइतबार थुनामा पुगेका छन्। सरकारी लिखतसम्बन्धी कसुर र किर्ते नागरिकता बनाएको आरोप लागेका ६३ वर्षीय वडाध्यक्ष मियाँ पुर्पक्षका लागि राजविराज कारागारको थुनामा पुगेका डीएसपी नरेशकुमार सिंहले बताए। मृत्यु भइसकेका, उमेर नपुगेकाको नागरिकतामा केरमेट तथा भारतीय नागरिकको नक्कली नेपाली नागरिकता बनाई वर्षौंदेखि सामाजिक सुरक्षा भत्ता अपचलन गरेको आरोपमा उनी जेल पुगेका हुन्। मुद्दा विचाराधीन रहेकै अवस्थामा मियाँ दोस्रोपटक गत स्थानीय तह निर्वाचनमा वडाध्यक्ष पदमा निर्वाचित भएका थिए। प्रहरी प्रतिवेदनमा भने मियाँ लिखतसम्बन्धी कसुर र नागरिकता किर्तेमा फरार सूचीमा थिए। आव ०७४७५ देखि ०७७७८ सम्म ७८ जनाको नाममा किर्ते कागजात पेस गरी सामाजिक सुरक्षा भत्ता बुझ्दै आएको आरोपमा वडाध्यक्ष मियाँसहित २१ जनामाथि मुद्दा चलिरहेको थियो। यो प्रकरणमा ८३ लाख रुपैयाँभन्दा बढी सामाजिक सुरक्षा भत्ता रकम हिनामिना भएको जनाइएको छ। उक्त घटनामा मियाँसहित २१ जनालाई प्रतिवादी बनाएर २०७७ असोज २२ गते मुद्दा दर्ता भएको थियो ।"
एकल महिलाका लागि उपमेयर मेरो साथी कार्यक्रम सञ्चालन,"दिपायल : दिपायल, डोटीमा एकल महिलाका लागि उपमेयर मेरो साथी कार्यक्रम सञ्चालन भएको छ। जिल्लाको शिखर नगरपालिकाले नगरपालिकाभित्र रहेका एकल महिलालाई महिना दिन खान पुग्ने गरी सो कार्यक्रम मार्फत खाद्यान्न वितरण गरिएको छ। सोमबार नगरभित्रका ९० एकल महिलालाई चामल, दाल, चिनीलगायतका खाद्यान्न उपलब्ध गराएको नगरपालिकाले जनाएको छ। कमजोर आर्थिक अवस्था र समाजमा बेसहारा भएका महिलालाई आत्मबल बढाउन तथा थोरै भए पनि राहत पुगोस् भन्ने उद्देश्यले खाद्यान्न वितरण गरेको नगरउपप्रमुख सुनिता रावलले बताए। नगरपालिकाभित्रका हरेक समस्यालाई नगरपालिकाले प्रथमिकताका आधारमा कार्यान्वयन गर्ने उनले जानकारी दिए। राहत सामग्री सानो भए पनि एकल महिलालाई सम्झेकामा शिखर नगरपालिका धन्यवादको पात्र रहेको सरस्वती बलायरले बताए। आयस्रोत नभएकाले अरुको जमिन खनजोत, गोडमेल गरेर पेट पाल्दै आएको दुःखेसो गर्दै उनले खाद्यान्न सहयोगले राहत पुगेको प्रतिक्रिया दिए। आयस्रोत नभएकाले एकल महिलाका लागि उपमेयर मेरो साथी कार्यक्रम धेरै प्रभावकारी भएको सहभागीले बताएका छन्। नगरभित्रका टुहुरा बालबालिका, एकल महिला, ज्येष्ठ नागरिक, अतिविपन्न परिवारलाई नगरपालिकाले विभिन्न कार्यक्रममार्फत सहयोग गरिरहेको नगरप्रमुख दीर्घबहादुर बलायरले बताए। नगरभित्र विकास निमार्णका लागि गुरुयोजना बनाई शिक्षा, स्वास्थ्य, खानेपानी, सञ्चार, बिजुली, सडकलगायतका योजनामा बढीभन्दा बढी कार्यान्वयन ल्याउनका लागि आवश्यक बजेट विनोयोजित गरी जनताका हरेक दुःखसुखमा नगरपालिका लागिपरेको उनको भनाइ थियो । जनताका समस्या समाधान गर्नका लागि नगर सरकार लागिपरेको नगरपालिकाका निमित्त प्रमुख प्रशासकीय अधिकृत परमानन्द शर्माले बताए। नगरका नागरिकको समस्या समाधानसँगै आवश्यकताका आधारमा योजना बनाई नगरपालिका लागिपरेको शर्माले बताए। टुहुरा बालबालिका, अपाङ्गता, एकल महिला, अनाथ, विपन्नका लागि नगरपालिकाले हरेक वर्ष विभिन्न कार्यक्रम सञ्चालन गरी सम्मान गरिरहेको जनाइएको छ । रासस"
मिटरब्याजीलाई कारबाही गर्दै प्रशासन,"महोत्तरी : गृहमन्त्रीको निर्देशनपश्चात जिल्ला प्रशासन कार्यालय महोत्तरीले मिटरब्याजीउपर धमाधम कारबाही प्रक्रिया अगाडि बढाएको छ । कार्यालयमा हालसम्म दुई सय ३४ मिटरब्याजीसम्बन्धी उजुरी परेको र प्राप्त उजुरीउपरको कारबाही प्रक्रिया द्रुतगतिका साथ अगाडि बढाइएको सहायक प्रमुख जिल्ला अधिकारी उपेन्द्र न्यौपानेले बताए। उनले मिटरब्याजसम्बन्धी प्राप्त उजुरीसँग सम्बन्धित व्यक्तिलाई त्यस कार्यालयबाट पत्राचार गर्ने, बोलाउने तथा छलफल गराउने तथा छानबिन प्रक्रियाजस्ता कामकारबाही अगाडि बढाइएको जानकारी दिए। उनले कार्यालयबाट ४९ जनालाई पत्राचार गरिसकिएको र चारवटा मुद्दामा सहमति भएको बताए। त्यस्तै प्राप्त उजुरीमध्ये ३६ मुद्दा प्रक्रियामा अदालतमा गइसकेको र पाँच उजुरीको मुद्दा अदालतमा चलिरहेको अवस्थामा रहेको उनले बताए। बाँकी उजुरीउपर कार्यालयले दुवै पक्ष विपक्षलाई बोलाएर धमाधम काम अगाडि बढाइरहेको जनाइएको छ । रासस"
चितवनमा नक्कली नोटसहित पक्राउ,चितवन : नक्कली नोटसहित एक जना पक्राउ परेका छन् । पक्राउ पर्नेमा कालिका नगरपालिका वडा नं १ बस्ने ४२ वर्षीया गङ्गा तामाङ रहेको जिल्ला प्रहरी कार्यालय चितवनले जनाएको छ । उनको कोठाबाट एक हजार दरका एक सय ३७ थान खोटा मुद्रा ( नक्कली नोट) बरामद गरिएको कार्यालयका प्रहरी नायब उपरीक्षक नरहरि अधिकारीले जानकारी दिए। पक्राउ परेकी तामाङको कोठाबाट भेटिएका मुद्रा नक्कली भएको उनले बताए। उनलाई मुद्रासम्बन्धी कसूरमा म्याद थप गरी अनुसन्धान सुरु गरिएको उनले बताए।
"आज तराईमा कुहिरो, पहाड र हिमालका केही भागमा हिमपात","काठमाडौं : पश्चिम न्यून चापीय प्रणालीको प्रभावले देशको अधिकांश भूभागमा आंशिकदेखि सामान्यबदली रही केही स्थानमा हल्का हिमपात हुने भएको छ । देशका पहाडी भूभागमा आंशिकदेखि सामान्य बदली तथा बाँकी भूभागमा आंशिक बदलीदेखि मौसम सामान्यतया सफा रहनेछ । देशको उच्च पहाडी तथा हिमाली भूभागका थोरै स्थानमा हल्का हिमपातको सम्भावना रहेको छ । जल तथा मौसम विज्ञान विभागका अनुसार उक्त प्रणालीको प्रभावले देशका पहाडी भूभागमा आंशिकदेखि सामान्य बदली तथा बाँकी भूभागमा आंशिक बदलीदेखि मौसम सामान्यतया सफा रही देशको उच्च पहाडी र हिमाली भूभागका केही स्थानमा हल्का हिमपातको सम्भावना छ । हाल सुदूरपश्चिम, कर्णाली, गण्डकी प्रदेशका पहाडी भूभागमा आंशिकदेखि सामान्य बदली र बाँकी भूभागमा आंशिक बदली तथा तराईका केही भूभागमा हुस्सुकुहिरो लागेको छ । राति देशका पहाडी भूभागमा आंशिक बदली तथा बाँकी भूभागमा मौसम सामान्यतया सफा भई उच्च पहाडी तथा हिमाली भूभागका एक वा दुई स्थानमा हल्का हिमपातको सम्भावना रहेको विभागले जनाएको छ । महाशाखाको पछिल्लो विवरणानुसार आज काठमाडौं उपत्यकाको न्यूनतम तापक्रम ३५ र अधिकमत तापक्रम २०२ डिग्री सेल्सियस रहेको छ । त्यस्तै आज सबैभन्दा कम जुम्लाको न्यूनतम तापक्रम ३८ डिग्री सेल्सियस र सबैभन्दा बढी विराटनगरको अधिकतम तापक्रम २४२ डिग्री सेल्सियस रहेको छ ।"
