शीर्षक,विवरण
युरेनियम उत्खननमा बेवास्ता,"युरेनियम नामको धातु विश्वमै दुर्लभ र बहुमूल्य छ। नेपालका तीनतीन ठाउँमा यसको खानी रहेको पत्ता लागिसके पनि देशले त्यसबाट कुनै मूल्य सिर्जना गर्न सकेको छैन। मुस्ताङको उपल्लो क्षेत्र, मनाङ, गोरखा, बैतडी, बझाङ र मकवानपुरको तीन भँगालेमा युरेनियमको खानी पत्ता लागेको वर्षौं भइसक्यो। ११३२ डिग्री सेल्सियस तापक्रममा मात्रै पग्लने हेभिमेटल युरेनियम आणविक भट्टीहरूको कच्चा पदार्थ हो। ऊर्जाका रूपमा यसको प्रयोग गर्न सकिन्छ। युरोपियन न्युक्लियर सोसाइटीको अध्ययनअनुसार एक किलो युरेनियमबाट २ करोड ४० लाख किलोवाट ऊर्जा उत्पादन हुन्छ जब कि एक किलो कोइलाबाट आठ किलोवाट र एक किलो तेलबाट करिब १२ किलोवाट मात्रै ऊर्जा निस्किन्छ। त्यसैले एक किलो शुद्ध युरेनियमकै बजार भाउ बीसौं करोड रुपैयाँ छ भनिन्छ। अन्तको युरेनियम खानी चुपचाप भूगर्भमै छ, तर मकवानपुरको बकैयाँ गाउँपालिकाको तीनभंगालेको खानी भने स्थानीयका लागि अभिशापजस्तो भएको छ। युरेनियमनबाट उत्पन्न हुने विकीकरणले स्थानीयको स्वास्थ्यमा गम्भीर असर पारिरहेको छ। युरेनियम खानी भएको डाँडाकै पानीको मुहानमा स्थानीय भर पर्नु स्थानीयको बाध्यता हो। त्यही पानकै कारण क्यान्सर लागेर दर्जनौंले ज्यान गुमाएको स्थानीय बताउँछन्। युरेनियम उत्पादन गर्ने विश्वका मुलुकहरू धनी छन्। तिनीहरूको प्रतिव्यक्ति आय हजारौं डलर छ। ताजकिस्तान, क्यानडा, अस्ट्रेलियाजस्ता देशहरूले युरेनियम बिक्री गर्छन्। युरेनियम प्रशोधन अत्यधिक महँगो हुन्छ। त्यसमाथि नेपाल संयुक्त राष्ट्रसंघीय अन्तर्राष्ट्रिय आणविक ऊर्जा एजेन्सी (आईएईए) को पनि सदस्य हुनुका नाताले उसले तोकेका मापदण्डहरू पूरा गर्नुपर्छ। लगानी र क्षमताका हिसाबले कमजोर भएकैले युरेनियम वा सुन, पेट्रोल, फलाम वा तामा कुनै पनि खानीजन्य वस्तु उत्खनन नगर्ने हो भने देश उँभो लाग्छ चाहिँ कसरी ? के खाडी मुलुकहरूले पहिला आफ्नो क्षमता र लगानी सामथ्र्य भएरमात्रै तेल उत्खनन गरी धनी भएका हुन् र ? होइनन्, आफूसँग नभएको सामथ्र्य जसरी उनीहरूले सापटी लिए, साझेदारी गरे, त्यसो त हामीले पनि गर्न सक्नुपर्छ। गर्न सकिन्छ। बहुमूल्य धातु युरेनियम नेपाललाई प्रकृतिले दिएको अमूल्य वरदान हो। तर सदुपयोग गर्ने खुबी नहुँदा अभिशाप जस्तो भएको हो। वरदानमा बदल्ने राज्यले हो।"
"रोल्पामा ट्रयाक्टर दुर्घटना : एकजनाको मृत्यु, सात घाइते",रोल्पा : रोल्पाको त्रिवेणी गाउँपालिका२ दहवनमा गए राति ट्रयाक्टर दुर्घटना हुँदा एकजनाको मृत्यु भएको छ । दुर्घटनामा सातजना घाइते भएका छन् । मृत्यु हुनेमा ट्रयाक्टरमा सवार मजदुर सल्यानको कुमाक गाउँपालिका६ का ३२ वर्षीय टोपलाल विक रहेका जिल्ला प्रहरी कार्यालयका प्रहरी प्रवक्ता प्रकाश भुसालले जानकारी दिए। उनको राप्ती विज्ञान प्रतिष्ठान दाङमा उपचारका क्रममा मृत्यु भएको हो । सडकमा काम गर्ने मजदुर सवार रा१त १७२५ नम्बरको ट्रयाक्टर सडकबाट तल खसेको थियो । दुर्घटनामा परी घाइते सातैजनाको दाङस्थित राप्ती स्वास्थ्य विज्ञान प्रतिष्ठानमा उपचार भइरहेको प्रहरीले जनाएको छ । ट्रयाक्टर चालक दाङको घोराही उपमहानगरपालिका३ का २९ वर्षीय नवीन चौधरीलाई प्रहरीले नियन्त्रणमा लिएको छ । रासस
नेमकिपाले राष्ट्रपति निर्वाचनमा मतदान नगर्ने,काठमाडौं : नेपाल मजदुर किसान पार्टी (नेमकिपा)ले राष्ट्रपति निर्वाचनमा भाग नलिने निर्णय गरेको छ । पार्टीको केन्द्रीय सचिवालयको बैठकले राष्ट्रपति निर्वाचनमा भाग नलिने निर्णय गरेको हो । पार्टीका केन्द्रीय सचिव प्रेम सुवालले राष्ट्रियताका सवालमा नेपाली कांग्रेस र नेकपा एमालेको दृष्टिकोणमा अन्तर नभएकाले राष्ट्रपति निर्वाचनमा भाग नलिने निर्णय गरेको बताए । नेमकिपाका प्रतिनिधि सभामा एक र बागमती प्रदेशमा तीन जना सांसद छन् ।
एपी वान टेलिभिजनका महोत्तरी संवाददातामाथि आक्रमण,महोत्तरी : एपी वान टेलिभिजनका महोत्तरी संवाददाता नविन चौधरीमाथि बुधबार साँझ आक्रमण भएको छ। होली पर्वको समाचार संकलन गरी फर्किरहेको समयमा जलेश्वर नगरपालिका५ मा उनीमाथि आक्रमण भएको हो। मदिरा सेवन गरेर हिँडिरहेका समूहले चौधरीको टाउकोमा बियरको बोतल प्रहार गरेका थिए। उनको टाउकोमा चोट लागेको छ। उनको जनकपुरस्थित जानकी हेल्थ केयर सेन्टरमा उपचार भइरहेको छ। यता घटना निन्दनीय रहेको नेपाल पत्रकार महासंघ महोत्तरी शाखाले जनाएको छ। पत्रकार महासंघ महोत्तरीका सचिव राजकरण महतोले समाचार संकलन गरेकै भरमा पत्रकारमाथि आक्रमण हुनु प्रेस स्वतन्त्रतामाथि ठाडो हस्तक्षेप भएको भन्दै दोषीलाई हदसम्मको कारवाहीको माग गरेका छन्। सचिव महतोले महोत्तरी प्रहरी प्रशासनसँग घटनालाई सुक्ष्म रूपमा अनुसन्धान गरी संलग्नलाई कारवाहीको माग गरिएको छ। पत्रकारलाई निष्पक्ष रुपमा काम गर्ने वातावरण निर्माण गरिदिन स्थानीय सरोकारवाला निकायसमक्ष सचिव महतोले आग्रह गरेका छन्। प्रहरी प्रवक्ता डीएसपी सन्तोष पोखरेलका अनुसार भारत विहार राज्य मधुवापुर थाना ठेगाना भएका १८ वर्षीय संजित कुमार मण्डललाई पक्राउ गरिएको जनाएको छ। अन्य व्यक्तिहरू फरार रहेकाले उनीहरूको खोजी भइरहेको प्रहरीले जनाएको छ।
विराटनगरमा नगर बस सञ्चालनका लागि रुट परीक्षण,"विराटनगर : विराटनगर महानगरपालिकामा नगर बस सञ्चालनका लागि दोस्रो चरणको रुट परीक्षण गरिएको छ। बसको क्षमता र साइजबारे आवश्यक जानकारी लिन बिहीबार दोस्रो पटक रुट परीक्षण गरिएको हो। महानगर प्रमुख नागेश कोइरालाको नेतृत्वमा कम्पनीकै गाडीमार्फत रुट परीक्षण गर्ने काम भएको हो। कुन रुटमा कति क्षमता र साइजका बस सञ्चालन गर्न उपयुक्त हुन्छ भन्ने विषय अध्ययनका लागि रुट परीक्षण गरिएको मेयर कोइरालाले बताए। सवारी चाप, जनघनत्व र घुम्ती तथा मोडहरूमा आइपर्ने समस्या लगायतका विषयमा जानकारी लिन पनि रुट परीक्षण गरिएको उनले जानकारी दिए। यसअघि फाल्गुण १८ गते महानगरकी उपप्रमुख शिल्पा निराला कार्कीको नेतृत्वमा दुईवटा बसबाट प्रारम्भिक चरणको रुट परीक्षण गरिएको थियो। करिब ३ महिनाभित्र नगर बस सञ्चालनमा ल्याउने तयारीसहित उपप्रमुख कार्की र प्रमुख प्रशासकीय अधिकृत विष्णुप्रसाद कोइरालाले रुट परीक्षण गरेका थिए। छुटेका विषयहरू अध्ययनका लागि मेयर कोइरालाले दोस्रोपटक रुट परीक्षण गरेका हुन्। केही महिनाभित्रै सञ्चालनमा आउन लागेको सिटी बसमा ज्येष्ठ नागरिक र शारीरिक रूपमा अशक्त भएका व्यक्तिले निःशुल्क आवागमन गर्न पाउनेछन्। महानगरले बसमा महिला र विद्यार्थीलाई विशेष सहुलियत दिने व्यवस्था मिलाएको छ। अन्यलाई पनि न्यून सेवा शुल्क तिरेर बस चढ्न पाउने प्रबन्ध मिलाइएको महानगरले जनाएको छ। विराटनगरमा सिटी बस सञ्चालनका लागि महानगरले कार्यपालिका बैठकबाट निर्णय गरिसकेको छ। लगानी बोर्डको सौजन्यमा महानगरले सिटी बस सञ्चालन गर्न लागेको महानगरका मेयर नागेश कोइरालाले अन्नपूर्णलाई बताए। प्रारम्भिक चरणमा १९ वटा बस सञ्चालनको तयारी रहेको उनले जानकारी दिए। सर्वसाधारणको सहज आवागमनको उद्देश्यसहित सञ्चालनमा ल्याउन लागिएको नगर बसको खरिद प्रक्रिया समेत अघि बढिसकेको महानगरले जनाएको छ। महानगरका अनुसार अबको केही समयमै आवश्यक निर्णय लिएर बस सञ्चालन गरिनेछ। त्यसैका लागि बिहीबार दोस्रोपटक रुट परीक्षण गरिएको हो।"
अर्काको नाममा ट्रायल दिने र दिन लगाउने २ जना नियन्त्रणमा,नियन्त्रणमा आएका दुवै जनालाई प्रहरी वृत्त ठिमी भक्तपुर पठाइएको छ । काठमाडौं : नक्कली परीक्षार्थी बनेर अर्काको नाममा सवारी चालक अनुमति पत्रको ट्रायल (प्रयोगात्मक परीक्षा) दिने र दिन लगाउने २ जनालाई ट्राफिक प्रहरीले नियन्त्रणमा लिएको छ। बिहीबार सर्लाहीको बलरा नगरपालिका ६ घर भइ काभ्रेपलाञ्चोकको बनेपा बस्दै आएका २१ वर्षीय सन्तोष कुमार कुशवाहा र सिरहाको मिर्चैया नगरपालिका ४ घर भइ भक्तपुरको लोकन्थली बस्दै आएका २० वर्षीय रविकुमार साहलाई ट्राफिक प्रहरीले नियन्त्रणमा लिएको हो । काठमाण्डौ उपत्यका ट्राफिक प्रहरी कार्यालयबाट खटिएको ट्राफिक प्रहरी टोलिले भक्तपुरको राधे राधे ट्रायल सेन्टरबाट कुशवाहाको नाममा साहले दुईपाङ्गे सवारी साधनको ट्रायल दिइरहेको पाइएकाले दुवै जनालाई नियन्त्रणमा लिएको हो । नियन्त्रणमा आएका दुवै जनालाई प्रहरी वृत्त ठिमी भक्तपुर पठाइएको छ । अर्काको नाममा झुक्याएर ट्रायल दिने प्रवृत्तीलाई रोक्नको लागि विशेष कडाइ गरिएको काठमाडौँ उपत्यका ट्राफिक प्रहरी कार्यालयका सहप्रवक्ता एवं प्रहरी उपरीक्षक अबि नारायण काफ्लेले बताए । यसका साथै अर्कै व्यक्तिले परीक्षा दिएर सवारी चालक अनुमति पत्र निकाल्दा दक्ष चालकको कमि भइ दुर्घटना समेत निम्तिने भएकाले ट्रायल सेन्टरहरूमा थप निगरानी बढाइएको उनको भनाई छ।
खुम्बु भ्रमणमा आएका लामा सुतेकै स्थानमा मृत भेटिए,सोलुखुम्बु : सोलुखुम्बु नाम्चेको एक होटलमा सुतेकै स्थानमा युवकको शव फेला परेको छ। जिल्लाको खुम्बु पासाङ ल्हामु गाउँपालिका५ म रहेको द हङ्ग्री याक लाइभ म्युजिक बारमा काठमाडौंको कालो पुल बस्ने ३१ वर्षीय आकाश लामाको शव भेटिएको जिल्ला प्रहरी कार्यालय सोलुखुम्बुले जनाएको छ। प्रहरी निरीक्षक अनिल मिश्रका अनुसार बुधबार बास बसेका लामा बिहीबार सुतेकै स्थानमा मृत भेटिएका हुन। मृत्युको कारण खुल्न सकेको छैन। घटनाका विषयमा अनुसन्धान भइरहेको प्रहरीले जनाएको छ।
गाउँपालिकाको केन्द्रमा उद्यान,"बेनी : म्याग्दीको मंगला गाउँपालिका२ बाबियाचौरमा उद्यान (पार्क) निर्माण भएको छ। बाबियाचौर मंगला गाउँपालिकाको केन्द्र हो। बालबालिका र ज्येष्ठ नागरिकलाई लक्षित गरेर उद्यान बनाउन गाउँपालिका, गण्डकी प्रदेश र समुदायको एक करोडभन्दा बढी लगानी भएको छ। बाबियाचौर बजार नजिकै चार रोपनी क्षेत्रफलमा उद्यान निर्माण गरिएको गाउँपालिकाका अध्यक्ष सतप्रसाद रोकाले बताए। विभिन्न प्रजातिका बिरुवा रोपिएको, दुबो बिछ्याइएको, बालबालिका खेल्ने र जेष्ठ नागरिक बस्ने सुविधा भएको उद्यान परिसरमा संग्रहालय भवन पनि निर्माण भएको छ, उनले भने खानेपानी, बाल उद्यान, ज्येष्ठ नागरिक दिवा सेवा केन्द्र, शौचालय लगायतका पूर्वाधार बनाएका छौं। गाउँपालिकाको केन्द्रमा आउने पर्यटकहरूको आकर्षण र स्थानीय बालबालिका, युवायुवती र ज्येष्ठ नागरिकहरूको फुर्सदको समयलाई उचित सदुपयोगका लागि पार्क प्रभावकारी बनेको छ। उद्यान परिसरमा रहेको भवनमा गाउँपालिकाभित्र बसोबास गर्ने सबै जातजातिको जीवनशैली, रहनसहन, भेषभुषा झल्कने सामग्री संकलन गरेर संग्रहालय बनाउने तयारी गरेको अध्यक्ष रोकाले बताए। उद्यान निर्माणका लागि बाबियाचौरका इन्द्रबहादुर अधिकारीको परिवारले ३ रोपनी, १५ आना, ३ पैसा २ दाम क्षेत्रफलको जग्गा निःशूल्क उपलब्ध गराएका थिए। थप पाँच आना जग्गा खरिद गर्न गाउँपालिका अध्यक्ष रोकाले १ लाख रुपैयाँ र मंगला युवा क्लबले २ लाख रुपैयाँ सहयोग गरेका थिए। पार्कलाई निःशुल्क जग्गा दिने इन्द्रबहादुर अधिकारीको सम्मानमा पार्क परिसरमा अधिकारीको अर्धकदको सालिक बनाइएको छ। संग्रहालयको नाम मंगला खड्ग नन्द संग्रहालय नामकरण गरिएको छ। म्याग्दी नदी किनारमा निर्माण भएको पार्क स्वच्छ र शान्त वातावरणसहित बालबच्चादेखि वृद्धवृद्धासम्म सबैलाई मनोरञ्जन र आनन्दको महशुस हुने स्थानीय केशव कडेलले बताए। पार्क निर्माण गर्न प्रदेशको उद्योग, पर्यटन, वन तथा वातावरण मन्त्रालय अन्तर्गतको डिभिजन वन कार्यालयबाट १८ लाख रुपैयाँ, सामाजिक विकास मन्त्रालयले संग्राहलय भवन बनाउन १६ लाख रुपैयाँ र ज्येष्ठ नागरिक आश्रयस्थलका लागि सात लाख रुपैयाँ बजेट उपलब्ध गराएका छन्। पार्कको जग्गा व्यवस्थापनदेखि पूर्वाधार निर्माण र संग्रहालय भवनलाई पूर्णता दिन गाउँपालिकाले ६० लाख रुपैयाँभन्दा बढी लगानी गरेको प्रमुख प्रशासकीय अधिकृत पूर्णबहादुर खत्रीले बताए।"
शुक्रबार दिउँसो देशका पहाडी भूभागमा वर्षा,काठमाडौं : शुक्रबार दिउँसो देशका पहाडी भूभागमा वर्षा हुने भएको छ। मौसम पूर्वानुमान महाशाखाका अनुसार देशका पहाडी भूभागका एकदुई स्थानमा मेघगर्जनचट्याङसहित क्षणिकहल्का वर्षाको सम्भावना रहेको छ। शुक्रबार राति बागमती प्रदेश र गण्डकी प्रदेशका पहाडी भूभागमा आंशिक बदली रही बाँकी भूभागमा आंशिक बदलीदेखि मौसम सामान्यतया सफा रहनेछ।
कांग्रेस नेता भण्डारीको स्वास्थ्यमा क्रमिक सुधार,"काठमाडौं : नेपाली कांग्रेसका नेता डा चन्द्र भण्डारीको स्वास्थ्यमा क्रमिक सुधार हुँदै गएको छ। बुद्धनगरस्थित निजी निवासमा गत फागुन ३ गते ग्यास लिक भएर आगलागीबाट गम्भीर घाइते भएका नेता एवं प्रतिनिधिसभा सदस्य डा भण्डारीको स्वास्थ्यमा सुधार हुँदै गएको हो। भारतको मुम्बईस्थित नेशनल बर्न सेन्टरमा उपचाररत भण्डारीको स्वास्थ्यका सबै प्यारामिटर सामान्य हुँदै गएको डा भण्डारीका दाजु मीनप्रसाद भण्डारीले जानकारी दिए। 'डा भण्डारीको आज पनि फिजियोथेरापी भएको छ, कलमी गरिएको छालाले राम्रो प्रतिक्रिया दिइरहेको छ, स्वास्थ्यमा राम्रो सुधार भइरहेको छ', भण्डारीका दाजु मीनप्रसादले भने। आगलागीमा परी सांसद भण्डारी र उनकी आमा हरिकला भण्डारी गम्भीर घाइते भएका थिए। हरिकलाको भने उपचारका क्रममा कीर्तिपुर अस्पतालमा फागुन ४ गते निधन भएको थियो।"
बलात्कार कसुरमा २३ दिन कैद सजाय,नुवाकोट : जिल्ला अदालत नुवाकोटले एक पुरुषलाई बलात्कार कसुरमा २३ दिन कैद सजायको फैसला गरेको छ। १६ वर्षीया बालिकालाई बलात्कार गरेको कसुरमा ककनी गाउँपालिका२ का ५० वर्षीय सानुकान्छा बलामीलाई जिल्ला अदालत नुवाकोटले उक्त फैसला गरेको हो। बलामीले बालिकालाई २०७८ मंसिर २२ गते बलात्कार गरेको भन्दै पीडित पक्षले बलामीविरुद्ध जिल्ला प्रहरी कार्यालय नुवाकोटमा मंसिर २४ गते उजुरी दर्ता भएको थियो। जिल्ला न्यायाधीश मदनबहादुर धामीको एकल इजलासले २५ हजार रुपैयाँ क्षतिपूर्ति भराउन फैसला गरेको छ।
काठमाडौं महानगरको ३२ वटै वडामा मेलमिलाप केन्द्र,"काठमाडौं : काठमाडौं महानगरपालिकाले आफ्नो सबै वडा कार्यलयमा मेलमिलाप केन्द्र सञ्चालनमा ल्याउने भएको छ। सबै उजुरीहरू सम्बन्धित वडा कार्यालयमा नै दर्ता हुने भएकाले वडामै मेलमिलाप केन्द्र सञ्चालन गरी समस्या समाधान गर्न लागिएको महानगरले जनाएको छ। अहिले वडा नं ३, ४, ८, १०, १४, १५, १६ र २६ बाट सेवा सुरु भइसकेको छ भने केही वडाको आफ्नो कार्यालय भवन नभएकाले भाडाको घर खोज्ने कार्य भइरहेको छ। स्थान प्राप्त भएसँगै सेवा सुरु हुने कामपा सूचना अधिकारी वसन्त आचार्यले जानकारी दिए। उनका अनुसार मेलमिलाप केन्द्र सञ्चालनका लागि छुट्टै स्थान त छैन वडा कार्यलयमा नै मिलाएर केन्द्र सञ्चालन गर्ने र पछि त्यसलाई थप व्यवस्थापन गर्ने गरी काम थालनी गर्न लागिको हो। भित्री सहरी क्षेत्रमा कार्यालय सञ्चालनका लागि भवन पाउन कठिन भएकाले हाल वडा कार्यालय सञ्चालनमा नै रहेको भवनबाट केन्द्र सञ्चालन गर्न लागिएको कामपाको भनाइ छ। व्यावसायिक क्षेत्रमा सरकारी कार्यालयलाई ठाउँ दिँदा भाडा थोरै आउने, त्यही ठाउँलाई व्यवसायीले धेरै भाडा दिने भएपछि ठाउँ पाउन कठिन भएको हो। केन्द्र सञ्चालनका लागि कामपाको उपप्रमुख एवं न्यायिक समितिका संयोजक समेत रहनुभएकी सुनिता डंगोलसहितको टोलीले ३२ वटै वडा कार्यालयको स्थलगत अवलोकन गरिसकेकी छन्। प्राप्त उजुरीलाई मात्र आधार मानेर नभई स्थलगत अवस्था हेरेर वडाकै जनप्रतिनिधिको रोहवरमा तालिमप्राप्त मेलमिलापकर्ताबाट स्थानीय विवाद निरुपण गर्न सबै वडामा केन्द्र स्थापना जरुरी भएको कामपाको भनाइ छ। जुन वडामा वहालमा ठाउँ लिन सकिने अवस्था छैन। ती वडामा तत्कालका लागि कार्यालय समय अगाडि पछाडि बनाएर जनप्रतिनिधि बस्ने कक्ष वा अन्य उपयुक्त कक्षमा मेलमिलाप कक्ष चलाउन सकिने अवलोकनपछि निष्कर्ष निकालिएको छ। मेलमिलाप केन्द्र एकान्त वार्ताका लागि गोपनीयता कायम हुने, शान्त र सुरक्षित ठाउँ हुनुपर्छ। पर्याप्त प्रकाश, उपयुक्त तापक्रम, हावा छिर्ने कक्षमा मेलमिलापकर्ताको फोटो र योग्यतासहितको सूची, कम्प्युटर, प्रिन्टर, टेबल कुर्सी, कापी, कलमलगायतको व्यवस्था रहनुपर्छ। साथै कक्षमा पिउने पानी र शौचालयको सुविधा हुनुपर्छ। आवश्यकताका आधारमा मेलमिलाप तीन पटकसम्म बस्न सक्नेछ। यदि तीन पटकभन्दा धेरै सत्र सञ्चालन गर्नुपरे वडामा महिला सञ्जालका संयोजकको लिखित स्वीकृति हुनुपर्नेछ। वडामा भएका मेलमिलाप केन्द्रबाट नागरिकलाई राज्यप्रदत्त न्यायिक हक सुनिश्चित हुनेछ। यसबाट कामपाले हेर्न मिल्ने विवादका विषय वडास्तरमा समाधान हुनेछ। यसअघि वडाका धेरै विवाद वडा कार्यलयलाई थाहा नहुने अवस्थासमेत थियो।"
ललितपुर महानगरका शिक्षा अधिकृत एक लाख घुस रकमसहित पक्राउ,काठमाडौंः ललितपुर महानगरपालिकाका शिक्षा अधिकृत शेषकान्त पौडेल एक लाख घुस सहित पक्राउ परेका छन्। शिक्षक सरुवा गर्न सहजीकरण गरिदिए वापत घुस मागेको सूचनाका आधारमा पौडेललाई अख्तियार दुरुपयोग अनुसन्धान आयोगबाट खटिएको टोलीले नियन्त्रणमा लिएको हो। अख्तियारका सहायक प्रवक्ता देवीप्रसाद थपलियाले पौडेललाई उनकै कार्यकक्षबाटै नियन्त्रणमा लिइएको बताए। पौडेल महानगर शिक्षा महाशाखामा कार्यरत सातौं तहका कर्मचारी हुन्।
अटो दुर्घटनामा एक जनाको मृत्यु,धनगढी : कैलालीको धनगढी उपमहानगरपालिका३ मिलनचोकमा बिहीबार अटो दुर्घटना हुँदा एक वृद्धको मृत्यु भएको छ। बिहीबार बिहान ६ बजे अत्तरिया धनगढी सडक खण्डमा चौमालाबाट भीमबस्तीतर्फ जाँदै गरेको से १ ह २६३९ नम्बरको अटो आफैं अनियन्त्रित भई पल्टिँदा दुर्घटना भएको हो। दुर्घटनामा गम्भीर घाइते भएका कैलालीकै गौरीगंगा नगरपालिका४ बस्ने ८५ वर्षीय तिलानन्द जोशीलाई उपचारका लागि माया मेट्रो अस्पताल लैजाना साथ डाक्टरले मृत घोषणा गरेका थिए। दुर्घटनामा संलग्न अटो र चालकलाई जिल्ला प्रहरी कार्यालय कैलालीले नियन्त्रणमा लिएको छ।
आयल निगमको पार्किङबाट ट्यांकरको ब्याट्री चोरी,"विराटनगर : विराटनगरस्थित नेपाल आयल निगमबाट इन्धन भरिएको चारवटा ट्यांकरको ब्याट्री चोरी भएको छ। निगमको पार्किङस्थलबाट बिहीबार राति चारवटा ट्यांकरको आठ थान ब्याट्री चोरी भएको हो। विराटनगर३ कञ्चनबारीस्थित कोशी राजमार्गको पूर्वपट्टि रहेको पार्किङस्थलबाट ब्याट्री चोरी भएको आयल निगमले जनाएको छ। निगमका अनुसार ट्यांकरको ब्याट्रीका साथै आगो निभाउने फायर बोतल पनि चोरी गरिएको छ। आयल निगमले मुख्य राजमार्गको पूर्वपट्टि जग्गा लिजमा लिएर ट्यांकरका लागि पार्किङस्थल निमार्ण गरेक छ। तर, बिहीबार अबेर राति सुरक्षा गार्ड नभएको मौका छोपेर ब्याट्री र फायर बोतल चोरी गरिएको देखिएको नेपाल आयल निगम विराटनगरका प्रमुख अशोक साहले बताए। उनले चोरी गरिएका सामानहरू ढुवानी व्यवसायी पूजा ठकुरीको ट्यांकरको रहेको जानकारी दिए। राति ११ बजेपछि सुरक्षा गार्डहरू पार्किङमा बस्दैनन्। खाना खाएर सुत्न जान्छन, उनले भने, कोही नभएको मौका छोपेर चोरी गरेका हुन्। चोरहरूले ना ७ ख ४६२९, ना ४ ख १९६०, ना ४ ख ३९३७ र को १ ख ६०५९ नम्बरको ट्यांकरका ब्याट्री र फायर बोतल चोरी गरिएको देखिएको आयल निगमले जनाएको छ। आयल निगमका अनुसार चोरीबाट करिब साढे ३ लाख बढीको क्षति भएको छ। ब्याट्री र फायर बोतल चोरेर राजमार्ग उत्तर राजवंशी चोकतर्फ फरार भएको देखिएको छ।"
ठूलो दुर्घटनाबाट जोगियो श्री एयरलाइन्सको जहाज,काठमाडौं : श्री एयरलाइन्सको जहाज ठूलो दुर्घटनाबाट बचेको छ। काठमाडौंबाट बिहीबार बिहान ९:३८ बजे भैरहवा उडेको ८२१ नम्बरको जहाजको दायाँ इन्जिनमा आगोको झिल्को देखिएपछि काठमाडौंमा सकुशल अवतरण गरिएको हो। बिहान ९:३८ बजे उडेको जहाज १०:१ बजे काठमाडौंमै अवतरण गराइएको थियो। चालक दलका सदस्यले काठमाडौंबाट जहाज उड्ना साथ इन्जिनमा आगो देखिएको टावरलाई जानकारी गराएको थियो। लगत्तै जहाज काठमाडौं फर्काइएको थियो। जहाजमा ७८ जना यात्रु सवार थिए। त्रिभुवन अन्तर्राष्ट्रिय विमानस्थलस्थित नागरिक उड्ड्ययन कार्यालय स्रोतका अनुसार जहाज सकुशल अवतरण गरिएको हो। जहाजमा आगो लागेको सूचना आएपछि विमानस्थलमा उच्च सतर्कता अपनाइएको थियो भने आन्तरिक र अन्तर्राष्ट्रिय उडान केही समय होल्ड गरिएको थियो।
बेनीमा लागूऔषधसहित २ जना पक्राउ,"बेनी : म्याग्दीको बेनीबाट लागूऔषधसहित दुई जनालाई प्रहरीले पक्राउ गरेको छ। रघुगंगा गाउँपालिका७ का २८ वर्षीया सोबिता बागदास र बेनपा९ घतानका ३२ वर्षीय प्रेम सार्की लागूऔषधसहित बेनीबाट बुधबार राती पक्राउ परेका हुन्। उनीहरूलाई जिल्ला प्रहरी कार्यालयले बिहीबार पत्रकार सम्मेलन गरी सार्वजनिक गरेको छ। बागदास र सार्की म्याग्दीको सदरमुकाम बेनी बजारसँगै सिमाना जोडिएको पर्वतको जलजला गाउँपालिका३ मा बस्दै आएका थिए। उनीहरूको साथबाट २०० एम्पुल डाईजोपाम, २०१ एम्पुल फेनेरागन र २०० एम्पुल नुर्फिन बरामद भएको प्रहरी नायव उपरीक्षक मदन कुँवरले जानकारी दिए। प्रहरीले पछिल्लो तीन वर्षयता उनीहरूबाट ठूलो परिणाममा लागूऔषध बरामद भएको छ, उनले भने जिल्ला अदालत म्याग्दीबाट १० दिनको म्याद थप गरेर अनुसन्धानका लागि हिरासतमा राखिएको छ। उनीहरूले भारतको सिमानाबाट लागूपदार्थ ल्याएर म्याग्दीको विभिन्न ठाउँमा बिक्री गर्ने गरेको प्रारम्भिक अनुसन्धानका क्रममा खुलेको प्रनाउ कुँवरले बताए। पछिल्लो १५ दिनमा बेनीमा बागदास र सार्कीसहित चार जनालाई प्रहरीले लागूऔषधसहित पक्राउ गरेको छ। यसअघि फागुन ११ गते जलजला गाउँपालिका३ मल्लाचोकबाट रुपन्देहीको सोमरीमाई गाउँपालिका३ का १९ वर्षीया मुस्ताफा खानलाई ३१९ ट्याबलेट नाइट्राभेट लागूऔषध सहित पक्राउ गरेको थियो। फागुन १६ गते बेनी नगरपालिका ८ कालीपुलबाट भारतको बगनग्राम माल्हादा पश्चिम घर भई हाल पोखरा बस्ने २८ वर्षीय अलेमुन हकलाई ६५ ग्राम खैरो हिरोइनसहित पक्राउ गरेको प्रनाउ कुँवरले बताए। आर्थिक वर्ष २०७८७९ मा लागूऔषधका दुईवटा मुद्दामा ४ जना, २०७७७८ मा ६ वटा मुद्दामा ७ जना र २०७६७७ मा ९ वटा मुद्दामा ११ जना पक्राउ परेका थिए। २०७६७७ मा १०९ एम्पुल डाईजापाम, १०९ एम्पुल फेनेरागन, १११ एम्पुल नुर्फिन, ४ थान सिरिन्ज, १४२ ग्राम चरेश, ७ किलो ९५० ग्राम गाँजा बरामद भएको थियो। २०७७७८ मा १५० एम्पुल डाईजेपाम, १४९ एम्पुल फेनारागन, १४८ एम्पुल नोर्फिन, ३२ केजी १७५ ग्राम गाँजा र नगद १२ हजार ६० बरामद भएको थियो। २०७८७९ मा ७ एम्पुल डाईजेपाम, ८ एम्पुल फेनेरागन, ७ एम्पुल नुर्फिन र ५४८ ग्राम गाँजा बरामद भएको थियो। प्रहरीले पछिल्लो १ महिनामा अदालतले विभिन्न मितिमा गरेको फैसलाबाट दोषी ठहर भएका २२ जना कसुरदारलाई पक्राउ गरेको छ। उनीहरूलाई लागेको २५ वर्ष १ महिना २३ दिन कैद र १७ लाख ६६ हजार ३७५ जरिवाना असुल उपर गराइएको छ। पक्राउ पर्नेमा २१ जना पुरुष र एक जना महिला छन्।"
हराएका २३ वटा दुईपाङग्रे सवारी साधन सम्बन्धीत धनीलाई हस्तान्तरण,"काठमाडौं : ट्राफिक प्रहरीले विभिन्न मिति तथा समयमा हराएका २३ वटा दुई पाङ्ग्रे सवारी साधनलाई सम्बन्धित धनीलाई बुझाएको छ। रामशाहपथ स्थित काठमाडौं उपत्यका ट्राफिक प्रहरी कार्यालयमा बिहीबार एक कार्यक्रम गरी २० वटा मोटरसाइकल र ३ वटा स्कुटर धनीलाई बुझाएको काठमाडौं उपत्यका ट्राफिक प्रहरी कार्यालयका प्रहरी उपरीक्षक अबि नारायण काफ्लेले बताए। यो आर्थिक वर्षको सुरुवातदेखि हालसम्म सवारी साधन हराएको भनि ११६२ निवेदन काठमाडौं उपत्यका ट्राफिक प्रहरी कार्यालयमा प्राप्त भएका थिए । प्राप्त निवेदनको आधारमा खोजी गर्दा फेला परेका ३५३ सवारी साधनमाथि ट्राफिक प्रहरीले अनुसन्धान गरेको थियो । यसै फागुन महिनामा ट्राफिक प्रहरीले विभिन्न स्थानमा खोजी गर्दा फेला परेका चोरीको २४ वटा मोटरसाइकलसहित नियन्त्रणमा लिएका २६ जनालाई पनि आवश्यक कारबाहीको लागि सम्बन्धित प्रहरी कार्यालयमा बुझाइएको छ । अन्य हराइ फेला पर्न बाँकी रहेका सवारी साधनको हकमा समेत काठमडौं उपत्यका ट्राफिक प्रहरी कार्यालयले तदारुकताका साथ अनुसन्धान तथा खोजतलास गरिरहेको छ । यस्तै यहि आर्थिक वर्षमै धनीको नाम नखुलेका ९५ वटा दुई पाङ्गे सवारी साधनलाई पनि नियन्त्रणमा लिएर थप अनुसन्धानको लागि यातायात व्यवस्था कार्यालय र भन्सार कार्यालयमा बुझाइएको छ । जसमध्ये असोज मा ३६, पुसमा ४०,माघमा १४ र फागुनमा ५ वटा सवारी साधन बुझाइएको हो । सवारी साधन चोरी तथा हराउनबाट जोगाउन सम्बन्धित धनी स्वंयमले पनि आफ्नो सवारी साधन सुरक्षित स्थानमा पार्किङ गर्ने,ह्वील लक, चेन लक, ह्यान्डिल लक, डिस्क लक, लगायत सुरक्षा साइरनहरु जडान गरी सवारी साधन चोरी तथा हराउनबाट रोक्न विभिन्न उपायहरु अवलम्बन गर्नका लागि पनि ट्राफिक प्रहरीले अनुरोध गरेको छ।"
मार्फाली समुदायले तेरमी पर्व मनाउँदै,"जोमसोम : मुस्ताङको मार्फामा बसोवास गर्ने थकाली समुदायको महान पर्व तेरमी गत बुधबारदेखि मुस्ताङमा जारी छ। मार्फाली थकाली समुदायले यो पर्व एक सातासम्म मनाउँछन्। थकाली समुदायअन्तर्गत थाकखोला क्षेत्रमा बसोवास गर्ने र अन्य थकाली समुदायले पनि यस प्रकारको पर्व तोरन्ल र त्युङ्ला पर्व हर्षोल्लासका साथ मनाउने गर्छन्। तेरमी ,तोरन्ल र त्युङ्ला पर्वको शाब्दिक अर्थ एउटै भएपनि मनाउने तरिका र विधि केही फरक पाइन्छ। जन्मथलो मार्फामा यो समुदायले बर्सेनि तेरमी पर्वलाई विशेष महत्वका साथ मनाउँदै आइरहेको पाइन्छ। फागूपूर्णिमाका समय मनाइने यो पर्वलाई तेरमी पर्वका रूपमा मनाउँछन्। तेरको अर्थ शुभ र मी को अर्थ सम्भ, काल र क्षण भन्ने बुझिन्छ। यो पर्व मनाउँदा समयको शुभ दिन, शुभ महिना, शुभ काल र क्षणको आगमनको अनुकूल समयमा मार्फाली थकाली समुदायले पर्व मनाउने चलन रहेको मार्फाका स्थानीय दीपक लालचनले जानकारी दिए। थकाली जातिको तोरन्ल पर्व जस्तै मार्फाली थकाली समुदायको पर्व तेरमी वसन्त ऋतुको आगमनसँगै हर्षोल्लासमय वातावरणमा मनाउने चलन छ। यो पर्वको मुख्य विशेषता हो दिवंगत पितृको सम्झनामा पितृ पूजा एक हो। थकाली समुदायका महिलाले मध्यरातमा उठेर तीन दिनसम्म पितृलाई चोखो पानी चढाउने, उनीहरूको नाममा विभिन्न खानेकुरा चढाउने गरिन्छ। यसरी पितृको पूजा गर्दा पितृको उद्धार हुने, दिवंगत पितृ खुसी भई आशीर्वाद दिने जनविश्वास छ। यसो त मार्फाली समुदायले पर्व आउन केही दिन अघिबाटै आफ्ना घर आँगन चिटिक्क् सिंगार्छन्। घरका पुराना भाडा वर्तन सफा गरी टिलिक्क टल्काएर सजाउँछन्। पर्वका अवसरमा छोरीज्वाँई ,भान्जाभान्जी र आफन्तलाई बोलाएर तेरमी पर्व मनाउँछन्। मिठो खाने , राम्रो लगाउने,तारा खेल्ने,सांस्कृतिक परम्परा अनुसार कर्म गर्ने गरिन्छ। फागूपूर्णिमाको दिन अर्थात तेरमीको पहिलो दिन कोतघरमा सबै जना जम्मा भएर तारो हान्ने धसालाई धार्मिक विधि परम्परा अनुसार प्रतिस्थापन गरिन्छ। परापूर्वका कालमा सिकार गर्न प्रयोग गरिने तारो हान्ने (आर्चरी) खेल पछिल्लो पुस्तामा खेलको रूपमा विकास भएका हो। मार्फाली समुदायहरूका पुरुष खेलाडीहरूलाई गाउँको बाटोमा महिलाहरूले थकाली भेषभुषामा सजिएर फलफूल, दूध र रक्सीले स्वागत गर्छन्। त्यसबेला पुरुष र महिलाले टोलीले पालैपालो तेरमी सम्बन्धी सांस्कृतिक गीत गाउँदै कोत घरमा पुग्छन्। यसरी दैनिक रूपमा सांस्कृतिक परम्परा अनुसार शुभारम्भ गरेपछि मार्फाली खेलाडीहरू तारो खेल्न जुट्छन्। तारो खेल्दा दुई समूह बनाएर तारो खेल सुरु गरिन्छ। जसमध्ये एक समूहमा भाले (फो ) र अर्को समूहमा पोथी (म्हो) छुट्याई समूह विभाजन गरिन्छ। महिलाहरू भने आपसमा भेला भएर कौडा खेल्छन्।"
नेपालमा २९ हजारले लिए ईसिम,"काठमाडौं : नेपालमा ईसिम (इम्बेडेड सवस्क्राइबर आइडेन्टिटी मोड्युल) प्रयोगकर्ताको सङ्ख्या २९ हजार नाघेको छ। नेपाल टेलिकमका प्रवक्ता शोभन अधिकारीले गत भदौ ३१ देखि हालसम्म २९ हजारभन्दा बढी वितरण भइसकेको जानकारी दिए। नेपाल टेलिकमले सुरुमा सुन्धारा काउन्टरबाट ईसिम वितरण गरेको थियो। साथै गत असोज ४ देखि भने नक्साल, चावहिल, ठिमी, भक्तपुर, पाटन, गोंगबु, छाउनी र पुलचोक ग्राहक सेवा केन्द्रबाट वितरण सुरु गरेको थियो भने मंसिर ८ देखि भने देशभर ईसिम उपलब्ध गराइएको हो।"
काठमाडौंको टुँडिखेलमा भैरवी उत्सव (फोटोफिचर),"काठमाडौं : काठमाडौंको टुँडिखेल कान्तिपथमा बिहीबार भैरवी उत्सव भएको छ। भैरव उत्सवका अवसरमा लिंग भैरवीलाई स्वागत गर्ने र सद्गुरुसँग सत्संग गर्ने गरिएको छ। सद्गुरुका अनुसार स्त्रीगुण हुनु कमजोरी होइन, यो गुण पुरुषमा पनि उत्तिकै जीवित हुन सक्छ। दुई गुण सन्तुलनमा हुँदा मात्रै मानिसले तृप्त जीवन जिउन सक्छ। यदि स्त्रीगुण हराएमा, जीवनमा सबै कुराहरू सुन्दर, कोमल, गैरप्रतिस्पर्धी र पालनपोषण गर्ने सबै हराउनेछ। सद्गुरुले भनेअनुसार स्त्रीबिना पनि जीवन हुन सक्छ भन्ने चित्र हामी सिर्जना गरिरहेका छौं, यो एक खतरनाक तस्बिर हो जुन क्रूरताको चरम स्तरमा अभिव्यक्त भइरहेका छन्। नारीबिना पनि हामी यहाँ रहन सक्छौं भन्ने सोचका कारण स्त्रीगुण धेरै डुबेको छ। महिलाहरू धेरै यस्ता छन्, जसलाई महिला भएकोमा लाज लाग्छ। समाजमा स्त्रीगुण सचेत रूपमा पालनपोषण गर्न र प्रशंसा गर्न जीवन र जगत्का लागि आवश्यक छ। सद्गुरुद्वारा स्त्रीरूपको शक्तिशाली ऊर्जा लिंग भैरवी देवीको फागुन २३ मा प्राण प्रतिष्ठा गरिएको थियो। तस्बिर : सुनिता डंगोल"
हवाई उद्धारले सुत्केरीलाई राहत,"वीरेन्द्रनगर : गत पुस ३० गते कालिकोटको रास्कोट नगरपालिका८ की संगीता लुवारलाई अत्याधिक रक्तश्राव भयो। स्थानीय अस्पतालमा उनको उपचार सम्भव भएन। उनलाई तत्काल हेलिकप्टरमार्फत सुर्खेत पठाइयो। गत भदौ ४ गते तिलागुफा नगरपालिका९ की २१ वर्षीया मैनकला शाहीलाई नेपाली सेनाको हेलिकप्टरद्वारा उद्धार गरियो। दुईदिन अगाडिदेखि सुत्केरी व्यथाले थलिएकी मैनकलालाई व्यथा बढ्दै गउकोे र सहज सुत्केरी नभएपछि हेलिकप्टरमार्फत कर्णाली प्रदेश अस्पताल सुर्खेत पठाइयो। प्रदेश अस्पतालमा उनलाई शल्यक्रियामार्फत सुत्केरी गराइयो। पछिल्लो समय कर्णालीका कालिकोट, हुम्ला, मुगु, जुम्ला, डोल्पा लगायतका विकट जिल्लाहरूमा राष्ट्रपति महिला उत्थान कार्यक्रम हवाई उद्धार सेवा सुरु भएपछि धेरै महिलाहरूले राहत पाएका छन्। स्थानीय स्तरमा उपचार सम्भव नहुने कर्णालीमा गर्भवती तथा सुत्केरी महिलाहरूको हेलिकप्टरबाट उद्धार हुन थालेपछि महिलाहरूले अकालमा ज्यान गुमाउनबाट केही हदसम्म जोगिन थालेका छन्। २०७६ सालबाट दुर्गमका गर्भवती तथा सुत्केरी महिलाहरूलाई हवाई सेवाबाट निःशुल्क उद्धार गर्ने कार्य थालिएको हो। कर्णाली प्रदेशका ९ जिल्ला, लुम्बिनी प्रदेश र सुदूरपश्चिम प्रदेशका समेत केही जिल्लाबाट नेपाली सेनाको हेलिकप्टर मार्फत सुर्खेत बेस बनाएर उद्धार गर्ने कार्य थालेको हो। नेपाली सेनाको पश्चिम कमाण्ड पृतना सुर्खेतका सूचना अधिकारी रेनु शाहका अनुसार २०७६ साल यता सेनाले राष्ट्रपति महिला उत्थान कार्यक्रममार्फत माघ मसान्तसम्म एक सय ९७ महिलाहरूले निःशुल्क हवाई उद्धार सेवा पाएका छन्। जसमा कर्णाली प्रदेशका ९ जिल्लाका मात्र एक सय ३७ जना गर्भवती महिलाहरूले सेवा पाए। राष्ट्रपति महिला उत्थान कार्यक्रममार्फत गत साउनयता मात्र कर्णाली र सुदुरपश्चिमका गरी ४२ जना गम्भीर अवस्थाका गर्भवती महिलाहरूको हवाइ सेवामार्फत उद्धार भएको छ। स्वास्थ्य सेवा कार्यालय कालिकोटका प्रमुख रत्नवीर सुनारले जटिल अवस्थाका गर्भवती तथा सुत्केरी महिलाहरूको विषयमा प्रशासनसँग समन्वय गरी उद्धार गरिँदै आएको बताए। राष्ट्रपति महिला उत्थान कार्यक्रम सञ्चालनसम्बन्धी कार्यविधि २०७३ बनेपछि नेपालमा २०७३ फागुन २४ गतेबाट ३५ जिल्लामा राष्ट्रपति महिला उत्थान कार्यक्रम सञ्चालन भएको हो। यस कार्यक्रमअन्तर्गत आर्थिक वर्ष २०७५०७६ मा दुर्गम हिमाली तथा पहाडी क्षेत्रमा गर्भवती तथा सुत्केरी हुने अवस्थामा स्वास्थ्य समस्या सिर्जना भई जोखिममा परेका महिलाहरूलाई हवाई उद्धार गरी तोकिएको अस्पतालमा पुगाई गुवास्तरीय स्वास्थ्य सेवा प्रदान गर्ने प्रयोजनका लागि दुर्गम क्षेत्रका ज्यान जोखिममा परेका गर्भवती तथा सुत्केरी महिलाहरूका लागि निःशुल्क हवाई उद्धार सेवा कार्यक्रम सञ्चालन गरियो।"
कुटपिट गर्ने प्रहरी निरीक्षकको पुत्ला दहन,"जाजरकोट : जाजरकोटका एमाले नेता विश्वविक्रम शाहलगायत केही सर्वसाधारणलाई कुटपिट तथा दुव्र्यवहार गर्ने प्रहरी निरीक्षक सुनील थापा नेपालीको पुत्ला दहन गरिएको छ। गत २२ गते स्थानीय युवालाई उपचार गरिरहेको अवस्थामा प्रहरी निरीक्षक नेपालीको नेतृत्वमा आएको प्रहरी टोलीले एक्कासि आएर अन्धाधुन्ध लठ्ठी चार्ज गरेको र गिरफ्तार गरी जिल्ला प्रहरी कार्यालय लगेर थप यातना दिएको भन्दै स्थानीय युवाहरूले उनको पुत्ला दहन गरेका हुन्। स्थानीय युवाहरूले बुधबार बेलुका ठाँटी बजारमा मसाल जुलुस निकाल्दै कुटपिट तथा दुव्र्यवहारमा संलग्न प्रहरी निरीक्षक सुनील थापा नेपालीको पुत्ला दहन गरेका छन्। सयौं युवाको उपस्थितमा भएको उक्त मसला जुलुसलाई कोणसभा गरी समापन गरिएको थियो। कोण सभामा बोल्दै स्थानीय युवा दिनेश गौतमले सधैं न्याय को पक्षमा उभिने युवा समाजसेवी शाहलगायत स्थानीयलाई गरिएको दुव्र्यवहार र कुटपिटको घोर भत्र्सना एवं निन्दा गरे। साथै घटनाको निष्पक्ष छानबिनका लागि नागरिक अगुवा, मानवाधिकारकर्मी, पत्रकार, युवालगायतको सर्वपक्षीय छानबिन समिति बनाउन कडा माग गर्दै, गुन्डागर्दी शैलीमा प्रस्तुत भएका प्रहरी निरीक्षकलाई तत्काल निलम्बन गरी विभागिय कारबाही गर्न माग गरिएका छन्। त्यस्तै अर्का स्थानीय युवा अनिशकुमार कार्कीले बोल्दै प्रहरी को ज्यादतीविरुद्ध खेद प्रकट गरेका छन्। उनले घटनाको छानबिन गरी यथाशक्य छिट्टै प्रतिवेदन सार्वजनिक गरेर दोषीउपर हदैसम्मको कारबाहीको माग गरेका छन्। साथै उनले आफूहरूका न्योचित मागहरूलाई अवमूल्यन गरिएमा थप कडा र सशक्त भएर संघर्षका कार्यक्रमहरू गरिने चेतावनी दिए। भाइ नाता पर्ने मीनकृष्ण शाहको उपचारका लागि रोयल फार्मेसी ठाँटीमा उपचार गर्ने क्रममा प्रहरी आएर सिठी फुक्दै एक्कासि मेडिकल बन्द गर्न आदेश दिएका थिए। घाइतेको उपचार हुँदैछ। मेडिकल किन बन्द गर्ने भनेर विश्वविक्रमले भन्ने बित्तिकै बढी बोल्छस भनेर प्रहरीले निर्धात कुटपिट गरेको थियो। गुण्डागर्दी शैलीमा प्रहरीले गरेको कुटपिट र दुव्र्यवहारको स्थानीयले विरोध गरेका हुन्।"
नदेखिएको परिणाम,"हजुरआमाबाट ती युवतीले एउटा सुन्दर बगैंचा उपहार पाएकी थिइन्। उनलाई त्यो बगैंचा एकदमै मन परेको थियो। उनी हरपल आफ्नो बगैंचामा गर्व गर्थिन्। जो आए पनि बगैंचाका विशेषता बताउँथिन्। तर पनि उनलाई यत्तिमै आफ्नो चित्त बुझाउन सकेकी थिइनन्। उनी अझै धेरै प्रकारका फूलहरू आफ्नो बगैंचामा फुलाउन चाहन्थिन्। सबैको आकर्षणको केन्द्र बनाउन चाहन्थिन्। एक दिनको कुरो हो, युवती बगैंचामा केही नयाँ सोचिरहेकी थिइन्। त्यसैबेला कसैले फूलका बिरुवाहरूको सूची लिएर ढोकैमा आइपुग्यो। उनले त्यो सूचीमा धेरै सुन्दर बिरुवा देखिन्। आफ्नो बगैंचाका लागि रोजिन्। अर्डरअनुसार उसले केही बिरुवा ल्याइदियो। उनले रोप्न लगाइन्। मालीले युवतीलाई मन परेको बिरुवा घरपछाडिको ढुंगाको पर्खालको आडमा रोपिन्। मालीले गर्नेभन्दा बाहेक पनि ती युवती त्यो बिरुवाको हेरचाहमा लागिन्। जुन छिट्टै बढ्यो। यसमा सुन्दर हरियो पातहरू भरिए। महिना बित्यो तर पनि त्यो रुखमा एउटा फूल फुलेन। युवती रिसले मुर्मुरिइन्। त्यो रुख काट्ने निर्णयमा पुगिन्। त्यति नै बेला एउटा फोन आयो। छिमेकीले गरेको त्यो फोनमा सुनियो, सुन्दर फूलहरूका लागि धेरै धेरै धन्यवाद। तिमीलाई थाहा छैन होला तिमीले रोपेको बेलको फूल हेरेर म कति आनन्दित हुन्छु भनेर। छिमेकीको कुरो सुनेर युवती घरपछाडि रोपेको बिरुवा हेर्न छिमेकीको छेउमा पुगिन्। उनले देखिन्, बगैंचामा फुलेका फूलमध्ये त्यही बोटमा सबैभन्दा सुन्दर फूल फुलेको। पर्खालका कारण त्यो फूल अर्कोतर्फ मात्र फुलेको रहेछ। नैतिक शिक्षा : कहिलेकाहीँ आफ्नो प्रयासको परिणाम नदेख्न सकिन्छ। यसको मतलव यो होइन कि यसले कुनै फल दिएन।"
नेपालको चिया विश्वकै उत्कृष्ट,"इलाम : नेपाली अर्थोडक्स चिया अन्तर्राष्ट्रिय प्रतिस्पर्धामा सर्वोत्कृष्ट ठहरिएको छ। यससँगै चिया उद्यमीले सरकारले सहयोग गरे अन्तर्राष्ट्रिय बजारमा नेपालको उत्पादनले छलाङ मार्ने आशा व्यक्त गर्न थालेका छन्। चियाको गुणस्तर मूल्यांकनसम्बन्धी अन्तर्राष्ट्रिय प्रतिस्पर्धामा नेपालको उत्पादनले हालै ग्रान्ड गोल्ड मेडल प्राप्त गरेपछि उद्यमीमा उत्साह थपिएको सूर्योदय नगरपालिकास्थित गोर्खा टी स्टेटका प्रमुख उदय चापागाईंले बताए। हाम्रो चियाले अब छलाङ नै मार्छ। तर, सरकारले व्यापार सहजीकरणमा साथ दिनुपर्छ, चापागाईंले भने। उनले चीनसँगको चिया कारोबारका लागि बंैकिङ कारोबार र व्यापारमा सहजीकरण गर्नुपर्ने बताए। राष्ट्रिय चिया तथा कफी विकास बोर्डका अनुसार विश्वका प्रमुख चिया उत्पादक चीन, भारत, केन्या, श्रीलंकालगायत देशसँग कडा प्रतिस्पर्धा गर्दै नेपालले सफलता हासिल गरेको हो। बोर्डले प्रेस नोटमा भनेको छ, यो प्रकारको अवार्ड प्राप्त गर्नु भनेको विश्वमा नेपाली चियाको गुणस्तर सर्वोकृष्ट रहेको प्रमाणित हुनु हो। चीनको टी मार्केटिङ एसोसिएसनले आयोजना गरेको उक्त प्रतिस्पर्धामा तीनजुरे चिया किसान सहकारी समाज लिमिटेडको उत्पादनले ग्रान्ड गोल्ड मेडल अर्थात् ग्रान्ड स्वर्णपदक प्राप्त गरेको हो। बोर्डका अनुसार अन्तर्राष्ट्रिय टेस्टरबाट सबै प्रकारका परीक्षण पार गरेर नेपाली चियाले अवार्ड पाएको हो। यस्तै, पाँचवटा उद्योगका उत्पादनले स्वर्णपदक (गोल्डेन मेडल अवार्ड) जितेका छन्। जसमा किसान चिया उत्पादक उद्योग, हिमालयन सांग्रिला चिया उत्पादक, गोरखा टी स्टेट प्रालि, सिद्धदेवी टी स्टेट प्रालि, कञ्चनजंघा अर्गानिक अर्थोडक्स चिया उद्योग छन्। चार उद्योगका उत्पादनले रजत पदक जितेका छन्। जसमा हिमालयन सांग्रिला चिया उत्पादक, श्रीबराह चिया उद्योग प्रालि, तीनजुरे चिया किसान सहकारी समाज लिमिटेड र माईपोखरी चिया प्रशोधन उद्योग छन्। बोर्डले ४० नमुना संकलन गरी स्वाद एवं गुणस्तर परीक्षण गरेर १६ वटा प्रतिस्पर्धाका लागि चीन पठाएको थियो। चापागाईंले चियाको सबैभन्दा ठूलो बजार रहेको चीनमा नेपाली चियाको निर्यात हुने बताए। उद्यमीलाई चिनियाँ व्यापारीसँग जोड्न सरकारले सहयोग गर्नुपर्ने उनको भनाइ छ। बोर्डका अनुसार नेपालमा करिब १७ हजार हेक्टरमा चियाखेती हुन्छ। वार्षिक २३ हजार ७ सय ४५ मेट्रिक टन चिया उत्पादन हुन्छ। चियामा १७ हजारभन्दा बढी किसान आबद्ध छन्। ६० हजारभन्दा बढी श्रमिकले चियाको बोटदेखि बजार पुयाउँदासम्म काम गरिरहेका छन्। इलामको साखेजुमा रहेका हिमालय सांग्रिला टी प्रोड्युर्ससका प्रोडक्सन म्यानेजर दिनेश रसाइलीले यो अवार्डले चीनमा नेपाली चियाका प्रयोगकर्ता बढ्ने बताए। सो कारखानाले यसअघि पनि वार्षिक ३ हजार किलो गोल्ड टी चीन पठाउने गरेको उनले बताए। उनले भने, यो नेपालको चियाका लागि उत्कृष्ट अवसर हो। यसलाई उपयोग गर्न सरकारको सहयोग आवश्यक छ। इलामका तत्कालीन बडाहाकिम गजराजसिंह थापाले विसं १९२० मा इलाममा चिया रोपण गरेपछि नेपालमा चिया खेती सुरुवात भएको अभिलेख पाइन्छ। तत्कालीन राजा वीरेन्द्रले २०३९ सालमा झापा, इलाम, पाँचथर, धनकुटा र तेहथुम जिल्लालाई चिया क्षेत्रका रूपमा घोषणा गरे। त्यसपछि सरकारी स्तरबाट व्यावसायिक खेतीको प्रवद्र्धन भएको पाइन्छ। तत्पश्चात विभिन्न निजी, सहकारी एवं सरकारी संघसंस्थाको समन्वयात्मक प्रयासमा नेपाली चिया क्षेत्रले एक प्रकारको सन्तोषजनक अवस्था प्राप्त भएको बोर्डले जनाएको छ। बोर्डका अनुसार २०७७७८ मा १६९१७ हेक्टरमा चिया रोपण भएको र त्यसबाट २३ हजार ७ सय ४५ मेट्रिक टन उत्पादन भयो। उक्त वर्ष ३ अर्ब ७९ करोड ७१ लाख रुपैयाँ बराबरको चिया निर्यात भयो। सो वर्ष ११ हजार १ सय २० मेट्रिक टन निर्यात भएको भन्सार विभागको तथ्याक छ। विश्वमा चियाको सबैभन्दा ठूलो बजार रहेको चीनमा नेपाली चियाको निर्यात प्रवद्र्धन गर्न बोर्डले विभिन्न माध्यममार्फत कूटनीतिक प्रयास थालिरहेको जनाइएको छ। चियाको निर्यात सहजताका लागि नेपाल र चीनबीच विभिन्न स्वरमा हुन सक्ने विविध सम्झौतासम्बन्धी प्रोटोकलले तयार गरी कार्य अगाडि बढेको बोर्डले जनाएको छ। ग्रान्ड गोल्ड मेडल तीनजुरे चिया किसान सहकारी समाज लिमिटेड स्वर्णपदक किसान चिया उत्पादक उद्योग हिमालयन सांग्रिला चिया उत्पादक गोरखा टी स्टेट प्रालि सिद्धदेवी टी स्टेट प्रालि कञ्चनजंघा अर्गानिक अर्थोडक्स चिया उद्योग प्रालि रजत पदक हिमालयन सांग्रिला चिया उत्पादक श्रीबराह चिया उद्योग प्रालि तीनजुरे चिया किसान सहकारी समाज लिमिटेड माईपोखरी चिया प्रशोधन उद्योग"
ठेकेदारले पारे सडक अलपत्र,"बेनी : राजनीतिक पहुँच भएका सञ्चालक रहेको निर्माण कम्पनीले ठेक्का पाएको पर्वतको जलजला गाउँपालिका७ धाइरिङको मिलनचोकसल्यानघाहाखेतधारापानीठोट्नेरी सडक अलपत्र बनेको छ। मिलन चोकदेखि ठोड्नेरी जोड्ने १० किलोमिटर दूरीको सडक स्तरोन्नति र कालोपत्र गर्न २०७६ मंसिर ६ गते २८ करोड १३ लाख रुपैयाँमा हिमदुङ एन्ड थोकर प्रालिले ठेक्का सम्झौता गरेको थियो। पूर्वाधार विकास कार्यालय पर्वतमार्फत सञ्चालित उक्त सडक २०७८ मंसिर ५ गते सम्पन्न गर्ने लक्ष्य राखिएको थियो। दोस्रोपटक २०८० मंसिरसम्म म्याद थपिए पनि १८ महिनादेखि काम नहुँदा अलपत्र परेको धाइरीङका मनोहर आचार्यले बताए। यो सडकको ठेक्कामा बाग्मती प्रदेशका बाहलवाला सांसद बहादुरसिंह लामा र जलजला गाउँपालिकाका निवर्तमान अध्यक्ष रामकृष्ण मल्ल जोडिनुभएको छ, उनले भने सम्वद्ध कार्यालय, व्यवसायी, प्रशासन, जनप्रतिनिधि र मन्त्रालयमा पुगेर दबाब दिए पनि काम गर्नुभएको छैन्। धाइरिङका बासिन्दाले सोमबार बेनीमालढुंगा सडकको छेउमा सञ्चालक र सडक समयमै सम्पन्न नहुदाँको अवस्था झल्काउने तस्विरसहित ठेकेदार हराएको सूचना लेखेको ब्यानर झुण्ड्याएर विरोध प्रदर्शन गरे। सडक अधुरो हुँदा आवतजावतमा सास्ती, दुर्घटनाको जोखिम, पहिरो र भूक्षयको समस्या बढेको स्थानीय दुर्गाबहादुर दर्जीले बताए। सडक निर्माणलाई अधकल्चो बनाएर छाडिएकाले बस्तीमा पहिरोको जोखिम भएको छ। ५ मिटर २५ सेन्टिमिटर चौडाइमा डीबीएसटी कालोपत्रे हुने सडक सात मिटर र एक मिटर नाली बनाउन धेरै ठाउँमा डोजरले भत्काइएको छ। अधिकांश भागमा विस्तार, ग्रेड मिलाउने, घुम्ती सुधार गर्ने, नाली बनाउने काम सकिएको सडकको मिलन चोकदेखि सल्यान खण्डमा ग्राभेलसमेत गरेर कालोपत्रको तयारी गरिएको थियो। निर्माणको कामले निरन्तरता नपाउँदा बनाइएका संरचनाहरू भत्किएर सडक जीर्ण बनेको स्थानीय वेदनाथ आचार्यले बताए। यो सडक धाइरिङका १ हजारभन्दा बढी घरधुरीले प्रयोग गर्छन्, उनले भने धाइरिङमा उत्पादित तरकारी निकासी, भूमे ठाकुर र जलजला जाने आउने पर्यटक तथा भक्तजनलाई सहज हुने थियो। पूर्वाधार विकास कार्यालय पर्वतका प्रमुख कृष्ण आचार्यले हालसम्म ४२ प्रतिशत मात्र भौतिक प्रगति भएको बताए। पछिल्लो एकडेढ वर्षयता यो सडक निर्माणको काम नहुँदा हामी पनि सशंकित भएर पत्रमार्फत निरन्तर ताकेता गरेका छौं, उनले भने, निर्माण व्यवसायीले यही फागुन अन्तिम सातादेखि काम थाल्ले लिखित सम्झौता गरेका छन्। काम अघि नबढे जमानत जफत र ठेक्का तोडेर कालो सूचीमा राख्ने चेतावनी दिएका छौं । ठेक्का सम्झौता हुँदा यो कम्पनीको सञ्चालक नुवाकोटको क्षेत्र (ख)बाट निर्वाचित कांग्रेसको बागमती प्रदेशसभाको संसदीय दलको नेता बहादुरसिंह लामा सञ्चालक थिए। कम्पनीमा अहिले म छैन। छोरा साझेदार हुन्, उनले भने, उच्च तहको राजनीतिक व्यक्तित्वको आग्रहमा रामकृष्ण मल्ल र शिव अधिकारीलाई साझेदारी ठेक्का हाल्न दिएको थिए। उनीहरूले काम नगरेर मेरो बदनाम गरे। फर्मकै साझेदार शिवहरि घिमिरेलाई काम गर्न पठाएको छु। घिमिरेले वैशाखभित्र ४ किलोमिटर सडक कालोपत्र गर्ने तयारीसहित बिटुमिनलगायतका निर्माण सामग्री र उपकरण जुटाउने काम भइरहेको बताए। ठेक्का सम्झौता गरेको कम्पनीको प्रतिनिधि लालबहादुर मल्लका दाजु रामकृष्ण जलजला गाउँपालिकाका पूर्वअध्यक्ष हुन्। कार्यालयले डेढ करोड बढी बिलको भुक्तानी रोकेको छ, मल्लले भने त्यहाँको प्रतिकूल भूगोलले पनि काम गर्न अप्ठ्यारो भयो। निर्माण सामग्री चोरी भयो। गाडी घोडा लैजान दिएनन्। वातावरण नै नभएपछि काम गर्न सकिएन्।"
पोखराबाट आजदेखि रात्रिकालीन उडान,"पोखरा : बुद्ध एयरले पोखरा अन्तर्राष्ट्रिय विमानस्थलबाट बिहीबारदेखि चार सहरमा नियमित रात्रिकालीन उडान गर्ने भएको छ। पहिलो दिन काठमाडौं, भैरहवा, नेपालगन्ज र भद्रपुरबाट रात्रिकालीन उडान भरेर जहाज पोखरा विमानस्थलमा अवतरण गर्नेछन्। नेपाल नागरिक उड्डयन प्राधिकरण (क्यान)सँग सेड्युल पास गराएर बुद्धले पोखरा विमानस्थलबाट व्यावसायिक रूपमा पहिलो पटक रात्रिकालीन उडान सुरु गर्न लागेको हो। पोखराबाट चार सहरमा रात्रिकालीन उडान गर्ने गरी सम्पूर्ण तयारी पूरा भएको बुद्ध एयरका मार्केटिङ डाइरेक्टर रूपेश जोशीले बताए। काठमाडौंबाट दुई जहाज बिहीबार राति ९ बजेभित्र पोखरा आइपुग्ने जोशीले जनाए। काठमाडौंबाट पहिलो जहाज राति ७ः३५ बजे पोखराका लागि उडान भर्ने छ। यसैगरी भद्रपुर, नेपालगन्ज र भैरहवाबाट राति ८ बजेभित्र पोखरा विमानस्थलमा जहाज आएर राति यही बस्ने पनि उनले जानकारी दिए। बिहीबारदेखि ५ जहाज राति पोखरामा रहनेछन्। जहाजमा यात्रुको चापलाई हेरेर चार सहरमा रात्रिकालीन उडान थपघट हुने पनि उनले सुनाए। पोखरा पर्यटकीय सहर भएकोले रात्रिकालीन उडानमा पनि यात्रुको चाप बढ्ने उनले विश्वास गरे। यसअघि पोखराबाट काठमाडौं, भरतपुर, भैरहवा र नेपालगञ्ज दिउँसो मात्र उडान हुँदै आएका थिए। काठमाडौंबाट जहाज आएपछि मात्र पोखराबाट यात्रु लिएर उडान हुने गर्थ्यो। पोखरा विमानस्थलका प्रमुख विक्रम गौतमले बुद्धले बिहीबारदेखि रात्रिकालीन सेड्युल फ्लाइट गर्ने बताए। अब पोखरामा रात्रिकालीन लाइफ अझै चलायमान हुने उनले सुनाए। पर्यटकीय सहरमा रात्रिकालीन उडानसमेत हुनु खुसीको कुरा भएको पोखराका पर्यटन व्यवसायीले बताएका छन्। रात्रिकालीन उडान सुरु भएसँगै पर्यटन क्षेत्र थप चलायमान हुने पोखरा पर्यटन परिषद्का महासचिव सञ्जयकान्त सिग्देलले बताए। भद्रपुरको उडानले सिलगुडीलगायत पश्चिमबंगालबाट धेरै पर्यटक आगमन बढ्ने उनले विश्वास गरे। यसअघि सौर्य एयरलाइन्सले दिउँसोको उडान मौसमका कारण समयमै हुन नसकेपछि राति ९:०५ मा पोखराबाट काठमाडौं उडान गरेको थियो। पोखरा अन्तर्राष्ट्रिय विमानस्थल फागुन ११ गते बिहीबारदेखि रात्रिकालीन उडान र अन्तर्राष्ट्रिय उडानका लागि तयार भएको थियो। विमानस्थलमा इन्स्ट्रमेन्ट प्लाइट रुल्स (आईएफआर) प्रणाली लागू भएसँगै रात्रिकालीन र अन्तर्राष्ट्रिय उडानका लागि विमानस्थल तयार भएको थियो। विमानस्थलमा इन्स्ट्रमेन्ट प्लाइट रुल्स लागू भएसँगै रातिको समयमा पनि सहज रूपमा उडान र अवतरण गर्न सकिने गरी तयार भएको हो। फेब्रुअरी २३ देखि यो प्रणालीबाट विमान उडान र अवतरण भइरहेको छ। आईएफआर प्रणालीको परीक्षण गरेपछि फागुन ११ गतेदेखि पूर्ण रूपमा आईएफआर प्रणालीबाट जहाजले उडान र अवतरण सुरु भएको थियो। यो प्रणाली लागू हुनु अघिसम्म पोखरा विमानस्थलमा बिहान मौसमअनुसार ६ बजेदेखि दिउँसो ५:३० बजेसम्म मात्र उडान हुँदै आएकोमा अब भने १८ घण्टासम्म उडान हुने गरी विमानस्थल तयार भएको छ। यो प्रणाली लागू भएसँगै बिहान ६ बजेदेखि राति १२ बजेसम्म जहाज उडान भर्न सक्ने गरी तयारी अवस्थामा रहेको विमानस्थलका प्रमुख गौतमले बताए। जहाज उडानको चाप कम भएकोले आवश्यकताअनुसार बढाउने गरी अहिलेलाई भने राति ९ बजेसम्म उडान हुने विमानस्थलले जनाएको छ।"
"संघीयता आयो, आएन नयाँ निजामती ऐन","दलभन्दा पनि यो ऐनमा कर्मचारीको बढी स्वार्थ देखिन्छ। ट्रेड युनियनलगायत विषयमा कर्मचारीका आफ्नै स्वार्थ छन्। काठमाडौं : संघीयता कार्यान्वयन भएको पाँच वर्ष नाघ्यो। तर, संघीय निजामती सेवा ऐन अझै आउन सकेको छैन। नयाँ व्यवस्थाअनुसार कर्मचारीतन्त्रलाई अघि बढाउन उक्त ऐन संविधान जारी भएपछि नै आउनुपथ्र्यो। तर, त्यसको तीन वर्ष त्यत्तिकै बित्यो। त्यसपछि संसद्मा दर्ता भएको विधेयक सरकारले तीन वर्षपछि फिर्ता लियो। जसकारण राज्यको स्थायी सरकार कर्मचारीतन्त्र पुरानै ऐनबाट चलिरहेको छ। नयाँ कानुन नआउँदा अस्तव्यस्त छ। दरबन्दीअनुसार कर्मचारी भर्ना भएका छैनन्। अधिकांशले सुगम मात्रै रोज्छन्। दुर्गममा कर्मचारी टिकाउनै धौधौ छ। प्रदेशले आफूखुसी ऐन बनाएका छन्। जसले गर्दा कानुन बाझिने अवस्था छ। कर्मचारीको वृत्ति विकास, खटनपटन, सरुवालगायत मात्रै होइन, संघीयता कार्यान्वयनमा समस्या रहँदै आएको छ। संघीय ऐन नआउँदा संघीयता कार्यान्वयनमा नै समस्या भएको बताउँछन् सुशासनविद् पूर्णचन्द्र भट्टराई। उनका अनुसार प्रदेश र स्थानीय तहमा सबैभन्दा धेरै असर परेको छ। ठूलो विवादका कारण ऐन रोकिएको होइन। समूहगत स्वार्थले कारण रोकिएको छ, सुशासनविद् भट्टराई भन्छन्। यसमा सैद्धान्तिक विषय नरहेको भट्टराईको भनाइ छ। उनका अनुसार प्रदेश सचिव र प्रमुख प्रशासकीय अधिकृत, उमेरहद ५८ कि ६० वर्ष, टेड युनियनसम्बन्धी व्यवस्थालगायत केही विषयमा विवाद छन्। सुशासनविद् शारदाप्रसाद त्रिताल संघीयताको मर्मअनुसार काम गरिएको छैन भन्ने ज्वलन्त उदाहरण नै यो ऐन आउन नसक्नु भएको बताउँछन्। संघीयताको मर्मलाई नेताहरूले स्वीकार नगरेको उनको ठहर छ। नेताहरूमा ऐन ल्याउने सोच नै छैन। राजनीतिक नेतृत्वले प्रशासनलाई महत्व नै दिएन, त्रिताल भन्छन्। उनका अनुसार संविधान जारी गरेपछि सबैभन्दा पहिला कर्मचारीसम्बन्धी ऐन ल्याउनुपथ्र्यो। सबैभन्दा पहिला प्रशासन व्यवस्थापन गर्नुपथ्र्यो। त्यसतर्फ राजनीतिक नेतृत्वको ध्यान नै गएन, उनी भन्छन्, उनीहरूले प्रशासनलाई मुठीभित्र राख्ने कोसिस गरे। त्यसमा प्रशासनभित्रका स्वार्थीतत्वले नेतालाई हातमा लिए। आफ्नो इच्छाअनुसार प्रावधान बनाए। संघीयताप्रतिको दृष्टिकोण नै गलत रहेको त्रितालको ठम्याइ छ। नेताहरूले संघीयता स्वीकार नै गरेका छैनन्। संघीयता देखाउने मात्र गरेका छन्। सम्पूर्ण अधिकार केन्द्रीकृत गरेका छन्। संघ, प्रदेश र स्थानीय तहबीच सहकार्य र समन्वय नै छैन, उनी भन्छन्, संगठन, संरचना र कर्मचारी संघ थुपारिएका छन्। उनका अनुसार मन्त्रालय १०१२ वटा भए पुग्छ। संविधानले देशको अवस्था अनुसार २५ सम्म भनेको हो। तर, यहाँ २५ नै पुर्याउने काम भएको छ। मन्त्रालयमा विभागहरू ५ दर्जन छन्। १५२० वटा भए पुग्छ, उनी भन्छन्, नेताको दीर्घकालीन सोच नै देखिएन। प्रशासन छरितो, नतिजामुखी बनाउने तिर ध्यान गएन। २०७२ पछि प्रशासनलाई महत्व नै दिइएको छैन। अहिलेकै अवस्थामा ऐन आउने सम्भावना नरहेको बताउँछन् पूर्वमन्त्री लालबाबु पण्डित। मेरो पालामा अधिकांश विषय टुगिंएको हो। तीन विषयमा मात्रै विवाद थियो। पहिलो, स्थानीय तहका प्रमुख प्रशासकीय अधिकृत। हाम्रो मान्यता केन्द्रबाट पठाउनुपर्छ भन्ने थियो। कांग्रेस पनि हाम्रो नजिकमै थियो। तर, हामी सँगै (नेकपा) हुँदा पनि माओवादीको फरक धारणा थियो। प्रमुख प्रशासकीय अधिकृत प्रदेशबाट हुनुपर्छ भन्ने उसको धारणा थियो, उनी भन्छन्, मधेसवादीेहरू पनि प्रदेशलाई दिनुपर्छ भन्नेमा थिए। उनका अनुसार दोस्रो कुरा, प्रदेश सचिवको थियो। हामीले अहिले केन्द्रबाट नै पठाउने र पछि प्रदेश व्यवस्थित भएपछि प्रदेशका मन्त्रालयमा सचिवको व्यवस्थापन प्रदेशबाटै गर्ने र प्रमुख सचिव भने केन्द्रबाट व्यवस्था हुनुपर्छ भन्ने थियो, पण्डित भन्छन्, त्यसमा पनि माओवादीका साथीहरूले सबै प्रदेशकै हुनुपर्छ भन्नेमा लागे। कांग्रेस त्यो विषयमा हामीनजिक नै थियो। आफ्नो सोच केन्द्रलाई बलियो, प्रदेश र स्थानीय तहलाई अधिकारसम्पन्न बनाउने रहेको उनी सुनाउँछन्। भौगोलिक अखण्डता, सर्वभौमसत्तामा आउने प्रश्न उठ्ने कुरा स्वीकार थिएन। स्थानीय तह र प्रदेशमा संघकै कर्मचारीको नेतृत्व नभए भौगोलिक अखण्डता र सर्वभौमसत्तामा नै खलल हुन सक्छ, उनी भन्छन्, कर्मचारीतन्त्रमा अस्थिरता सिर्जना गर्नका लागि नै विधेयक फिर्ता गर्नेसम्मको काम भयो। उनका अनुसार तेस्रो विषय टेड युनियनको थियो। बार एसोसिएसनकै मोडलमा आधिकारिक टेड युनियन बनाउने भन्नेमा आफू लागेको उनको भनाइ छ। कर्मचारी नेताले लविङ गरेर त्यसलाई अल्मल्याउने कोसिस गरे। तापनि त्यसमा थोरै असहमति र धेरैमा सहमति नै थियो, उनी भन्छन्। संघीय मामिला तथा सामान्य प्रशासनमन्त्री अमनलाल मोदी संघीय निजामती सेवासम्बन्धी ऐनको विधेयक मस्यौदा अन्तिम चरणमा पुगेको बताउँछन्। विधेयकको रूप दिएर चाँडै संसद्मा दर्ता गर्ने तयारी रहेको उनको भनाइ छ। प्रधानमन्त्री नै नयाँ ऐन ल्याउनुपर्ने पक्षमा रहेकाले अब छिट्टै आउने मन्त्री मोदी बताउँछन्। प्रधानमन्त्रीले नै कानुन र अर्थ मन्त्रालय सम्हालिरहेका कारण काम तीव्र गति भइरहेको उनको दाबी छ। प्रधानमन्त्री आफैं यस (विधेयक)मा लागिरहनुभएको छ। हामीले पूर्वप्रधानमन्त्री, मन्त्री, प्रमुख दलका सचेतक, सहसचिव, पूर्वप्रशासक, ट्रेड युनियनका सदस्यलगायत विभिन्न पक्षसँग तहगत छलफल गरिसकेका छौं, मोदी भन्छन्, ह्रस्वदीर्घ मिलाउनुपर्ने काम होला। एकदुइटा विषयबाहेक अन्तिम चरणमा पुगिसकेको छ। उनका अनुसार कर्मचारीको अवकाश उमेरहद ६० वर्ष प्रस्ताव गरिएको छ। ५८ राख्ने कि ६० राख्ने भन्ने विवाद रहँदै आएको थियो। ऐनमा ५८ वर्ष छ। कर्मचारी बढुवा प्रक्रियालाई श्रेणीगत या तहगत बनाउने भन्ने अर्को विवाद छ। कर्मचारी समायोजनका बेला तहगत रूपमा कर्मचारी खटाइयो। विद्यमान ऐनमा क्षेणीगत व्यवस्था छ। मन्त्री मोदी अब तहगत प्रस्ताव गरिएको बताउँछन्। संघ, प्रदेश र स्थानीय तहमा कार्यरत सबै कर्मचारीलाई एउटै वर्गमा राख्ने गरी तहगत प्रणाली ल्याउन खोजिएको उनको भनाइ छ। दुर्गममा रहेका कर्मचारीको कार्यसम्पादन मूल्यांकन कसरी गर्ने भन्नेमा विवाद रहँदै आएको छ। बढुवा हुन न्यूनतम मापदण्डमा स्थानीय तह वा प्रदेश वा दुर्गम क्षेत्रमा बसेको हुनुपर्ने मस्यौदामा प्रस्ताव गरिएको छ। प्रदेश वा स्थानीय तहमा काम गरे पुग्ने प्रस्ताव आएपछि चौतर्फी आलोचना भएको थियो। मन्त्री मोदी दुर्गममा काम गरेकै हुनुपर्ने व्यवस्थाको प्रस्ताव गरिएको बताउँछन्। प्रमुख प्रशासकीय अधिकृत र प्रदेश सचिवको दरबन्दी संघको हुने तर खटनपटन र सरुवा भने प्रदेशले गर्ने व्यवस्था मस्यौदामा छ। टेड युनियनलाई युनियन मात्रै भनिएको छ। मुख्यसचिवको पदावधि तीन वर्ष र विशिष्ट श्रेणी (सचिव)को पदावधि पाँच वर्ष रहेकामा अब मुख्यसचिवको दुई वर्ष र सचिवको तीन वर्ष गरिन लागेको छ। आधिकारिक टेड युनियनका अध्यक्ष भोलानाथ पोखरेल फिर्ता गरिएको विधेयक पुरानै प्रावधानसहित पुनः संसद्मा पेस गर्न लागिएको बताउँछन्। फिर्ता गर्नुपर्ने औचित्य पुष्टि गर्ने आधार नदेखिएको उनको भनाइ छ। अहिले मस्यौदा गरिएका भनिएको धेरै प्रावधानले कर्मचारीतन्त्रमा सुधार आउन नसक्ने दाबी पोखरेल गर्छन्। संघ, प्रदेश र स्थानीय तहसम्म प्रभावकारी बनाउनुपर्ने उनको भनाइ छ। अवकाशपछि कम्तीमा २३ वर्ष बाहिर बसेर मात्रै अन्य स्थानमा नियुक्ति हुने प्रावधान राख्नुपर्ने उनी बताउँछन्। अवकास हुन नपाउँदै सचिव, सहसचिव कन्सल्टेसी गर्ने गर्छन्। जसले गर्दा उनीहरूको मन्त्री, शक्तिकेन्द्रको चाकडीमा नै ध्याउन्न हुन्छ, उनी भन्छन्। उनका अनुसार समान अवसर प्रदान गर्नुपर्छ। समायोजन भएका कर्मचारीलाई एकपटक माथिल्लो निकायमा सरुवा हुने अवसर दिनुपर्छ। प्रत्येक मन्त्रालयमा एउटा मात्रै सचिव हुने व्यवस्था गर्नुपर्छ। कार्यसम्पादन मूल्यांकन कामका आधारमा हुनुपर्छ। सरुवालाई चक्रिय प्रणालीबाट गर्नुपर्छ। पूर्वाग्रहको आधारमा सरुवा गर्ने प्रथा अन्त्य गर्ने किसिमको ऐन आउनुपर्ने उनको भनाइ छ। अतिरिक्त सचिवको व्यवस्था गर्नुपर्छ। कार्यालय सहयोगी, खरिदार वा नासु तथा शाखा अधिकृतको मात्रै खुला प्रतिस्पर्धा गर्नुपर्छ, उनी भन्छन्। कसको के स्वार्थ ? नयाँ ऐन नबन्नुमा राजनीतिक दल र कर्मचारीको स्वार्थको मुख्य भूमिका छ। केन्द्रीकृत मानसिकताले जरा गाडेका कारण अघि बढ्न रोकिएको जानकार बताउँछन्। प्रदेश र स्थानीय तहलाई अधिकार दिने विषयमा राजनीतिक दल र कर्मचारी नेतृत्व नै तयार देखिएको छैन। जो अधिकार केन्द्रमै राख्न चाहन्छन्। प्रमुख प्रशासकीय अधिकृत र प्रदेश सचिवमा दलको मुख्य स्वार्थ देखिन्छ। ठूला दल कांग्रेस र एमाले प्रमुख प्रशासकीय अधिकृत र प्रदेश सचिव संघकै कर्मचारी हुनुपर्ने अडानमा छन्। माओवादी, जसपालगायत दल प्रदेशबाटै प्रमुख प्रशासकीय अधिकृत र प्रदेश सचिव बनाउनुपर्ने पक्षमा छन्। यो ऐनमा नआउनुमा राजनीतिक दलको दोहोरो भूमिका पनि जिम्मेवार रहेको भट्टराईको भनाइ छ। दलभन्दा पनि यो ऐनमा कर्मचारीको बढी स्वार्थ देखिन्छ। टेड युनियनलगायत विषयमा कर्मचारीका आफ्नै स्वार्थ छन्। दुर्गममा जान मान्दैनन् कर्मचारी मन्त्री मोदीले दुर्गम क्षेत्रमा जान कर्मचारीले अस्वीकार गरेको बताएका छन्। संघीय निजामती सेवा ऐन नहुँदा स्थानीय तहमा कर्मचारी व्यवस्थापन गर्न समस्या भइरहेको उनको भनाइ छ। उनका अनुसार कसैकसैले आफ्नो सेवाअवधि नै सुगम, त्यो पनि काठमाडौंमा बिताएका छन्। कानुन पनि नमान्ने र शक्तिकेन्द्रको वरिपरि रहेर उनीहरूले रजाइँ गरिरहेका छन्। सबै कर्मचारी सुगम ठाउँमा मात्रै जान खोज्छन्। बढुवा गरेर दुर्गममा पठाउनुपर्ने अवस्था रहेछ, मोदीले मन्त्रालयमा बुधबार आयोजित पत्रकार सम्मेलनमा भने, म मन्त्रालयको जिम्मेवारीमा आउँदा २ सय १४ वटा पालिकामा प्रमुख प्रशासकीय अधिकृत नै थिएनन्। अहिले धेरैजसो ठाउँमा पठाइसकेका छौं। दुर्गममा पठाउँदा कर्मचारीलाई बढुवा गरेर पठाउनुपर्ने अवस्था छ। आपूले कुनै स्थानीय तह निमित्त नदिने नीति मन्त्री मोदीको छ। उनले कुनै पनि स्थानीय तहमा निमित्त नदिने बताए। मेरो हातबाट निमित्त दिएको छैन। दिन्नँ पनि, उनले भने। संघबाट कर्मचारी नजाँदा शिक्षा, कृषि, वन तथा स्वास्थ्यका कर्मचारीलाई निमित्त दिएर स्थानीय तह सञ्चालन भइरहेका छन्। हाल महानगरपालिकामा सहसचिव स्तरको कर्मचारी रहने व्यवस्था छ। उपमहानगरपालिका र नगरपालिकामा उपसचिव तथा गाउँपालिकामा शाखा अधिकृत रहने व्यवस्था छ। उनले आफू मन्त्री भएपछि ५० जनालाई स्थानीय तह पठाइसकेको जानकारी दिए। मन्त्री भएपछि बधाई दिन आउने अधिकांश व्यक्ति काम दिएर आउने गरेको मन्त्री मोदीको अनुभव छ। विशुद्ध बधाई दिन आउने यो मन्त्रालयमा अपवाद नै हुने रहेछन्, उनले भने, यसलाई यहाँ सरुवा गरिदिनुपयो। मेरो मान्छे राम्रो ठाउँमा पठाइदिनुपयो भन्दै आउँछन्। सबै राम्रो ठाउँ खोज्छन्। उनका अनुसार कर्मचारी मन्त्रीदेखि स्थानीय तहका प्रमुखहरू रोजेर लाने चलन छ। उनीहरू मसँग सहमति नलिई नपठाउनु है भन्दै आउँछन्। त्यतिकै पठाइदिनु भयो भने हामी हाजिर गराउँदैनौंसम्म भन्छन्, उनले भने। उनले आफूले निजामती सेवा र मन्त्रालय कै पुनर्संरचना गर्ने आफ्नो योजना सुनाए। उनले मन्त्रालय सम्पूर्ण रूपमा रिफर्म गर्ने आफ्नो योजना रहेको बताए। उनले सरुवा प्रणालीलाई पनि व्यवस्थति बनाउने दाबी गरे। निजामती अस्पतालको सुधार र सातै प्रदेशमा अस्पताललाई विस्तार गर्ने योजना रहेको उनको भनाइ थियो। राष्ट्रिय कलाकार, शिक्षक, राष्ट्रिय व्यक्तित्व तथा सहिद परिवारलाई निजामती अस्पतालमा छुटको व्यवस्था गर्ने आफ्नो विषयमा छलफल भइरहेको उनले सुनाए। कर्मचारी अपुग राष्ट्रिय किताब खाना (कर्मचारी)का अनुसार कर्मचारी दरबन्दी १ लाख ३५ हजार हाराहारी छ। कार्यरत भने ८६ हजार जना मात्रै छन्। संघमा ५३ हजार दरबन्दी रहेकामा ३४ हजार कार्यरत छन्। प्रदेशमा १७ हजार दरबन्दी रहेकामा ११ हजार कार्यरत छन्। स्थानीय तहमा ६५ हजार दरबन्दी रहेकामा ४१ हजार कार्यरत छन्। निजामती कर्मचारीसम्बन्धी विधेयक छिट्टै संसद्मा दर्ता हुनेछ। प्रधानमन्त्री आफैं यसमा लागिरहनुभएको छ। एकदुइटा विषयबाहेक अन्तिम चरणमा पुगिसकेको छ। अमनलाल मोदी मन्त्री, संघीय मामिला तथा सामान्य प्रशासन मन्त्रीले जे भने पनि म यही अवस्थामा ऐन आउने स्थिति देख्दिनँ। कर्मचारीतन्त्रमा अस्थिरता सिर्जना गर्नका लागि नै विधेयक फिर्ता गर्नेसम्मको काम भयो। स्थानीय तह र प्रदेशमा संघकै कर्मचारीको नेतृत्व नभए भौगोलिक अखण्डता र सर्वभौमसत्तामा खलल हुन सक्छ। लालबाबु पण्डित पूर्वमन्त्री संघीयताको मर्मअनुसार काम गरिएको छैन भन्ने ज्वलन्त उदाहरण नै यो ऐन आउन नसक्नु हो। नेताहरूले संघीयता देखाउने मात्र गरेका छन्। सम्पूर्ण अधिकार केन्द्रीकृत गरेका छन्। शारदाप्रसाद त्रिताल सुशासनविद् ऐन नआउँदा संघीयता कार्यान्वयनमै समस्या भएको छ। प्रदेश र स्थानीय तहमा सबैभन्दा धेरै असर परेको छ। समूहगत स्वार्थले रोकिएको छ। पूर्णचन्द्र भट्टराई सुशासनविद् ६ मन्त्री फेरिए, फेरिएन कानुन मुलुक संघीय प्रणालीमा गएको लामो समय भइसक्दा पनि कर्मचारीतन्त्रको मूल कानुन नै नबन्दा संघीयता कार्यान्वयनमा समस्या रहँदै आएको छ। प्रतिनिधिसभाको अघिल्लो कार्यकालमा संघीय मामिला तथा सामान्य प्रशासन मन्त्रालयमा पाँच मन्त्री र पाँच सचिव फेरिए। यससँगै ६ वर्षमा ६ मन्त्री र ६ सचिव भइसकेका छन्। एमालेका लालबाबु पण्डित २०७४ सालमा मन्त्री बने। उनले २०७५ माघ २७ गते विधेयक संसद्मा दर्ता गराए। यो विषय टुंगो लगाउन राज्यव्यवस्था तथा सुशासन समितिमा ५४५५ वटा बैठक बसे। समितिले बहुमतबाट प्रतिवेदन पारित गरी प्रतिनिधिसभामा पठायो। तर, यो विधेयक अघि बढ्न सकेन। पण्डितपछि हृदयेश त्रिपाठी, गणेश पहाडी, गणेशसिंह ठगुन्ना र राजेन्द्रप्रसाद श्रेष्ठ मन्त्री बने। केपी शर्मा ओली नेतृत्वको सरकारका पाला संसद्मा पुयाइएको विधेयक शेरबहादुर देउवाको पालाका मन्त्री श्रेष्ठले फिर्ता लिए। हाल मोदी मन्त्री छन्। यो ६ वर्षमा सचिव पनि ६ जना नै भएका छन्। दिनेशकुमार थपलिया, यादवप्रसाद कोइराला, सूर्यप्रसाद गौतम, एकनारायण अर्याल, सुरेश अधिकारी, अर्जुनप्रसाद पोखरेल सचिव भएका हुन्। थपलियाल निर्वाचन आयोगका प्रमुख आयुक्त छन्। हाल कृष्णहरी पुस्कर सचिव छन्। संघीयता कार्यान्वयन भएको आधादशक बित्न लाग्दा पनि सरकारले प्रशासनिक संघीयता लागू गर्ने उद्देश्यले ल्याएको संघीय निजामती सेवा ऐन नबनेको हो। वर्षौंदेखि संसद्मा विचाराधीन रहेको विधेयक पारित गर्नतिर लाग्नुको साटो देउवा सरकारले फिर्ता नै गयो। जसले ऐन आउनेमा थप शंका भयो। त्यसका साथै संघीय संरचनाअन्तर्गतका तीन तहका सरकारलाई निजामती सेवाका कर्मचारीको आपूर्ति तथा समायोजनमा कठिनाइ भइरहेको छ। समायोजनमा गएका कर्मचारी मर्कामा परेका छन्। प्रदेशस्तरमा आफू अनुकूल ऐन बनाइरहेका छन्। स्थानीय सरकारले आफूअनुकूल ऐन बनाएर धमधाम कर्मचारी बढुवा गर्न थालेपछि लोकसेवा आयोगले नै रोकिदिएको छ। सुशासनविद् भट्टराई यसरी संघीय ऐन नबन्दाको कारण भएको बताउँछन्। विधेयक मस्यौदा अन्तिम चरणमा पुगेकाले नयाँ ऐन जारी भएपछि निजामती क्षेत्रका धेरैजसो समस्या समाधान हुने मोदीको भनाइ छ।"
