शीर्षक,विवरण
"राष्ट्रपतिमा दलीय दाउ, कांग्रेसले देखायो प्रचण्डलाई लोभ","सत्तासीन माओवादीबाटै कांग्रेसलाई राष्ट्रपति दिनुपर्ने तर्क आउन थालेपछि कांग्रेसभित्र राष्ट्रपतिका आकांक्षी सल्बलाउन थालेका छन। काठमाडौं : प्रधानमन्त्री पुष्पकमल दाहाल (प्रचण्ड) र एमाले अध्यक्ष केपी शर्मा ओलीबीच केही दिनयता लगातार छलफल भइरहेको विषय हो, भावी राष्ट्रपति। पुरानो भद्र सहमतिअनुसार राष्ट्रपति आफ्नो पार्टीले पाउनुपर्ने अडानमा एमाले अध्यक्ष ओली छन्। तर, प्रधानमन्त्री एवं माओवादी केन्द्रका अध्यक्ष प्रचण्डको जवाफ पनि उही छ, राष्ट्रपतिमा राष्ट्रिय सहमति गरौं। प्रचण्ड र ओलीबीच लगातार छलफल भए पनि ठोस सहमति बन्न सकेको छैन। त्यसैकारण भावी राष्ट्रपति कुन पार्टीको भागमा पर्ला र कोको उम्मेदवार बन्लान् भन्ने अनुमान लगाउन पनि गाह्रो छ। राष्ट्रपतिका लागि फागुन २५ गते निर्वाचन हुँदैछ। १३ गते मनोनयन गर्नुपर्छ। एमाले स्रोतका अनुसार पुस १० गते एमाले र माओवादीबीच भद्र सहमति भएको थियो। जसअनुसार माओवादी केन्द्रका अध्यक्ष प्रचण्ड प्रधानमन्त्री बन्ने र एमालेले राष्ट्रपति लिने। उक्त सहमतिबाट माओवादी पछि हट्दै गएको एमालेको बुझाइ छ। माओवादी केन्द्रका नेताहरू पनि पुरानो सहमति भन्दा राष्ट्रिय सहमतिमा राष्ट्रपति बनाउनुपर्ने तर्क गर्न थालेका छन्। शुक्रबार एमाले अध्यक्ष ओली र प्रधानमन्त्री दाहालबीच यसै विषयमा छलफल भए पनि टुंगो लाग्न सकेन। अबको एकदुई दिनमै राष्ट्रपतिका विषयमा सहमति हुन्छ, प्रचण्डले बैठकपछि भने, गठबन्धन भत्किँदैन। गठबन्धनका दलहरू हामी सबै एकै ठाउँमा छौं। माओवादीका एक नेताका अनुसार राष्ट्रपतिमा राष्ट्रिय सहमति गरौं भन्ने अडानमा प्रधानमन्त्री अडिग छन्। कांग्रेसले पनि प्रधानमन्त्रीमा विश्वासको मत दिएकाले राष्ट्रपति कांग्रेसले पाउनुपर्ने पक्षमा प्रचण्ड सकारात्मक छन्। यसैबीच कांग्रेसले राष्ट्रपति पाए पाँचै वर्ष प्रचण्डलाई प्रधानमन्त्रीमा समर्थन गर्ने लोभ देखाएको छ। कांग्रेस प्रवक्ता डा प्रकाशशरण महतले माओवादी पार्टीले राष्ट्रपति निर्वाचनमा आफ्ना उम्मेदवारलाई समर्थन गरे पूर्ण कार्यकाल प्रधानमन्त्रीमा पुष्पकमल दाहाल प्रचण्डलाई स्वीकार्ने प्रतिक्रिया दिएका छन्। अहिलेको समयले राष्ट्रपतिमा कांग्रेसकै उम्मेदवार माग गरेको छ, डामहतले भने, कांग्रेसले पनि संविधान रक्षाका लागि प्रधानमन्त्रीलाई विश्वासको मत दिएको हो। संविधान र परिवर्तन पक्षधर लोकतान्त्रिक व्यक्तिलाई राष्ट्रपति बनाउनुपर्ने तर्क गर्दै डा महतले भने, राष्ट्रपति कांग्रेसको हुने वा नहुने भन्ने कुरा फरक भएता पनि संविधानको विषय महŒवपूर्ण हो त्यसमा संवेदनशील हुनुपर्छ। संविधान मान्ने सर्वमान्य व्यक्तिलाई सहमति गरेर राष्ट्रपतिमा ल्याउनुपर्छ। माओवादी केन्द्रका महासचिव देव गुरुङले भने, संविधानको रक्षाका लागि र स्थिर सरकारका लागि पनि राष्ट्रपतिमा सहमति गरौं भन्ने माओवादी पार्टीको प्रस्ताव हो। यसमा हामीले एमालेलाई अलग्याएर सहमति गरौं भनेका हैनौं। एमालेसहितको सहमति गरौं भन्ने हाम्रो एजेन्डा हो। राष्ट्रपतिको भूमिकाका कारण पछिल्ला तीन वर्षमा मुलुकमा राजनीतिक अस्थिरता उत्पन्न भएको गुरुङले बताए। भविष्यमा त्यस्तो गल्ती नहोस् भन्नका लागि साझा र सर्वमान्य पात्र होस् भन्ने हामीहरूको भनाइ हो, गुरुङले भने। कांग्रेस महामन्त्री गगन थापाले राष्ट्रपति एमालेले नपाउने र त्यसैकारण अहिलेको सत्ता गठबन्धन भत्किने बताए। यदि राष्ट्रपतिमा सहमति नजुटेको खण्डमा गठबन्धन भत्किन्छ यसमा कुनै ठूलो कुरा छैन। किनभने एमालेको र अभै ओलीजीको अहिलेको फोकस भनेकै राष्ट्रपति हो। यसमा कुरा नमिल्नेबित्तिकै गठबन्धन टुट्छ, थापाले भने। अबको एकदुई दिनमै राष्ट्रपतिका विषयमा सहमति हुन्छ। गठबन्धन भत्किँदैन। हामी सबै एकै ठाउँमा छौं। पुष्पकमल दाहाल प्रचण्ड, प्रधानमन्त्री अहिलेको समयले राष्ट्रपतिमा कांग्रेसकै उम्मेदवार माग गरेको छ। कांग्रेसले पनि संविधान रक्षाका लागि प्रधानमन्त्रीलाई विश्वासको मत दिएको हो। डा प्रकाशशरण महत  प्रवक्ता, कांग्रेस कांग्रेसकै अर्का नेता प्रकाशमान सिंहले भावी राष्ट्रपति कांग्रेसबाटै बन्ने दाबी गरेका छन्। शुक्रबार सञ्चारमाध्यमसँग कुरा गर्दै नेता सिंहले यस्तो दाबी गरेका हुन्। उनले संसद्को पहिलो दल कांग्रेस भएकाले राष्ट्रपतिमा आफूहरूको दाबी स्वाभाविक रहेको बताए। सिंहले भने, सरकारको स्थिरता र सन्तुलनका लागि पनि कांग्रेसले अघि सार्ने उम्मेदवारलाई बनाउन प्रयास गर्छाैं। तपाईंहरू विश्वस्त हुनुहोस् कांग्रेसकै उम्मेद्ववार राष्ट्रपति बन्नुहुन्छ। राष्ट्रपतिको विषयमा सत्ता गठबन्धनभित्र खटपट भइरहेका बेला सिंहको दाबीका कारण पनि राष्ट्रपतिमा कांग्रेससँग सहमति जुटेको बुझ्न सकिन्छ। कांग्रेसबाट राष्ट्रपतिको उम्मेदवार को बन्ने विषयमा भने सिंहले खुलाएनन्। कांग्रेसमा राष्ट्रपति बन्न आकांक्षीको लर्को सत्तासीन माओवादीबाटै कांग्रेसलाई राष्ट्रपति दिनुपर्ने तर्क आउन थालेपछि कांग्रेसभित्र राष्ट्रपतिका आकांक्षी सल्बलाउन थालेका छन। यद्यपि, पार्टीमा यसबारे औपचारिक छलफल भने भएको छैन। महामन्त्री गगन थापाका अनुसार कांग्रेस अहिले पर्ख र हेरको अवस्थामा छ। राष्ट्रपति उम्मेदवारका लागि वरिष्ठ नेता रामचन्द्र पौडेल, पूर्वमहामन्त्री कृष्णप्रसाद सिटौलालगायतका आकांक्षी देखिएका छन्। मनोनयनको मिति नजिकिँदै जाँदा आकांक्षी उम्मेदवार बढ्दै जाने कांग्रेस नेता रामहरि खतिवडाले बताए। खतिवडा भन्छन्, संविधानको रक्षा र सुशासनका लागि पनि कांग्रेसले राष्ट्रपतिमा दाबी गर्नु स्वाभाविक हो। यसअघि २०७४ सालमा राष्ट्रपतिमा कांग्रेसले लक्ष्मी राईलाई उम्मेदवार बनाएको थियो। यसपालि भने सभापति देउवाको वरिष्ठ नेता पौडेलप्रति सहानुभूति बढी छ। सिटौलालाई राष्ट्रपति बनाउनुपर्ने प्रधानमन्त्री प्रचण्ड पनि सकारात्मक देखिएको नेताहरू बताउँछन्। विगतमा शान्ति सम्झौता र संविधान निर्माणमा खेलेको भूमिकाका कारण प्रचण्ड सिटौलाप्रति सकारात्मक छन्।"
शिवरात्रिको रौनकमा रमाउँदै भक्तजन,"पशुपतिनाथ मन्दिर प्रवेश गर्नेतर्फको शंकराचार्य मठछेउमा फूलैफूलले सजाएका विभिन्न आकृतिमा तस्बिर खिच्नेहरूको दृश्यले महाशिवरात्रिको रौनक बढाएको छ। काठमाडौं : बागमती वारि होस् वा पारि, हजारौं भक्तालुको भीड छ। पशुपतिनाथ मन्दिर प्रवेश गर्नेतर्फको शंकराचार्य मठछेउमा फूलैफूलले सजाएका विभिन्न आकृतिमा तस्बिर खिच्नेहरूको दृश्यले महाशिवरात्रिको रौनक बढाएको छ। अर्कोतिर, गुह्येश्वरी मन्दिर जाने उकालोमा गाँजा तानिरहेका साधु, सन्त र जोगीहरूसँग रमाउने युवकयुवतीको हुलले गर्ने हुटिङको मज्जा बेग्लै छ। ओम् नमः शिवाय, जय शम्भो, हर हर महादेवजस्ता आवाजहरूमा रमाउँदै युवाका केही समूह पटकपटक भगवान् शिव अर्थात् पशुपतिनाथलाई पुकारिरहेको माहोल झनै पृथक् थियो। लहानबाट महाशिवरात्रि हेर्न पहिलोपटक पशुपतिनाथ परिसरमा आएका मोहन महतोलाई भने यी कुनै दृश्यले तानिरहेको थिएन। उनी भने कहिले जोगीको भेषमा रहेका त कहिले परिपक्व लाग्ने वृद्धहरूसँग गफिन्थे। महाशिवरात्रिमा आउने हजारौंलाई हेर्दा सबैलाई होहल्ला र रमाइलो गर्न पाए पुग्ने देखें तर मेरो मनको हुटहुटी अर्कै छ, स्नातक तह अध्ययन उनले अन्नपूर्णसँग भने, मलाई महाशिवरात्रिबारे धेरै कुरा जान्नु छ। धेरैलाई सोधें तर थोरैले थोरैमात्र त्यो पनि बोक्रो कुरो दिए। पशुपति क्षेत्र विकास कोषले मजस्ताको जिज्ञासा मेट्ने एउटा ठाउँ बनाइदिएको भए के बिग्रन्थ्यो ? महतोले पशुपति आउनुअघि लहानमै गुगलबाट केही सूचना पाएकै हुन् तर पशुपति र महाशिवरात्रिबारेको इतिहासदेखि गहिरा कुरा जान्नेबुझ्ने अभिलाषा पूरा हुन नपाएको उनको गुनासो छ। भन्छन्, युवा पुस्ता किन विश्वको एकमात्र र विशेष सम्पदाको गहियाईं खोज्दैन ? मैले बुझेअनुसार पशुपतिनाथले विश्वलाई नेपाल भनेर चिनाएको छ तर त्यसरी महाशिवरात्रिमा पशुपतिनाथको महŒव बुझेर भक्तजन आएजस्तो लागेन। भारतको कलकत्ताबाट आएका ललितमोहनजी मोहराज महाशिवरात्रि दुईवटा कारणले खुसी भएको भेटिए। विश्वका १२ ज्योतिर्लिंगमध्ये महाज्योतिर्लिंग मानिएका पशुपतिनाथको दर्शन त्यो पनि महाशिवरात्रिको अवसरमा र अर्को नेपालीहरूको हाँसेर मीठो बोल्ने बानी। तेस्रो पटक नेपाल आएको बताउने उनले हिन्दी भाषामा भने, केही देश घुमेको छु तर नेपालीको बानीव्यहोरा, मुस्कान र बोल्ने शैलीले मेरो मन जितेको छ। यो मनभरि भयो। विश्वका सनातनीहरूको सम्बन्ध एउटै खुनको भएकाले पनि शिवका भक्तबीच सुमधुर सम्बन्ध रहेको हुन सक्ने उनको भनाइ छ। उनले थपे, नेपाली भाषा बोल्न र बुझ्न त सक्दिनँ तर यति मजा आएको छ कि के भनुँ ?महाशिवरात्रिको पूर्वसन्धामा सिँगारिएको पशुपतिनाथ मन्दिरको मूल प्रवेश द्वारमा पुगेका दर्शनार्थी। तस्बिर : अभिशेक महर्जन ललितसँगै पूरै सेतो वस्त्रमा सजिएका पंकज शुक्ल सुरुमा मिडियासँग नबोल्ने भनेर पन्छिए। ललितले खुलेर सबै कुरा बताएपछि उनले पनि हिन्दी भाषमा भने, म पनि बोल्छु। मेरो अनुभव पनि लेखिदिनोस्। नयाँ दिल्ली, भारतबाटै आएका उनले एक वर्षअघि ललितलाई ऋषिकेशमा भेटेर चिनजान गरेका रहेछन्। दुवैको योजना त्यतिबेलै शिवरात्रिमा पशुपति जाने भनेर बनेको रहेछ। शुक्रबार झन्डै पाँच घण्टा पाशुपत क्षेत्रमा पंकजले राम नाम जप्दै १२० चक्कर काटेर खोजे पनि ललितलाई नभेट्टाएको बताए। आफू ब्रह्मकुमार रहेको बताउँदै उनले भने, हरेकको अनुहारमा उहाँलाई खोजें तर भेटिनँ। केही नेपालीले ओम नमः शिवाय जप्दै हिँडेको सुनें। त्यसपछि मैले पनि ओम नमः शिवाय र जय शम्भो जप्दै हिँडें। त्यसको आधा घण्टामै ललितज्यूलाई भेटें। महाशिवरात्रिमा भगवान् शिवको आशिर्वाद मिलेको महसुस गरें। ६५ वर्षे विदेशी नागरिक बागमती पुलछेउमा भेटिए। अर्जेन्टिनाका नागरिक एलेजन्द्रो स्लोबोबियानिक्सीले भेट्नासाथ भने, जय शिव ! यस, गड शिव इज फादर अफ गड गणेश। उनले आफ्नो धर्म बताएनन् तर हिन्दू धर्मावलम्बीको विशेष पर्व महाशिवरात्रिमा पाशुपत क्षेत्रमा फूल र बिजुलीबत्तीको रंगीविरंगीका साथै हजारौं मानिसको भीडले मनभरि उमंग छाएको बताए। अंग्रेजी भाषा बोल्ने उनले थपे, भारत १६ पटक पुगें, घुमे र उतै हुँदा नेपालको पशुपतिनाथ र महाशिवरात्रिबारे सुनेको थिएँ। नेपालको काठमाडौं पाँचौं पटक हो तर पशुपतिनाथ आएको पहिलोपटक। हजारौंको भीडमा हरेक मानिस आआफ्नो ढंगले रमाएको र हुल बाँधिएर होहल्ला गर्दै रमाइलो प्रदर्शन गरेको आनन्दले आफूलाई खुसी लागेको उनको भनाइ छ। उनकै छेउमा कोही हनुमानको भेषमा त कोही जोगी यसै जबर्जस्ती मागिरहेको भेटिए। शुक्रबार साँझपखको समयमा नेपाली युवा भने जय शम्भो ! भन्दै जोगीहरूसँग तर्किएको दृश्य पनि रोचक थियो। तिलगंगा निवासी दुर्गा खड्का दिदीकी ६ बर्से नातिनीसँग पाशुपत क्षेत्रमै भेटिइन्। काभ्रे नमोबुद्धकी उनले आफू तिलगंगामै बूढी भएको बताइन्। पशुपतिमा हुने शिवरात्रि, तीज, बालाचतुर्दशीजस्ता सबै चाडपर्वमा सहभागी हुन्छु तर शिवरात्रिको रमझम छुट्टै लाग्छ, उनले भनिन्, युवाले जोगीहरूसँग गाँजा तानेको दृश्यले नराम्रो लाग्छ। यहाँ जोगीदेखि भोगीसम्म भेटिन्छन्। उनले रात बढ्दै गएपछि केटाहरूले गाँजाले लट्ठ भएका केटीहरूलाई घिसार्दै घरतिर लगेको दृश्य दयनीय लागेको बताइन्। नेपाल कुशवाह कल्याण संघका संस्थापक सूर्यबहादुर कोइरीले शिवरात्रिमा पशुपति आउने अधिकांश भक्तजन शिवको भजनकीर्तनमा रमाउनु पर्नेमा गाँजा र होहल्लामा रमाउने गरेको बताए।"
गोर्खालीदेखि नेपालीसम्म,"प्रथम विश्वयुद्ध समाप्तिपछि ब्रिटिस इन्डिया सरकारले अफगानस्तानविरुद्ध युद्ध गर्ने निर्णय गर्यो। फेरि पनि नेपाली सेनाको माग भयो। आज महाशिवरात्रि। भगवान् शिवमा समर्पित यही विशेष दिनलाई नेपालमा सेना दिवसका रूपमा मनाइन्छ। राजधानीमा एकातिर आजकै दिन संसारभरबाट आएका लाखौं हिन्दू धर्मावलम्बीको उपस्थितिमा पवित्र पाशुपत क्षेत्रको रौनक उत्कर्षमा पुगेको हुन्छ भने अर्कोतिर टुँडिखेलमा आफ्नो पराक्रमका अनेकौं रंग पस्कँदै गरेको सेनाको जोश पनि उत्तिकै चुलिएको पाइन्छ। टँुडिखेल पर्खालबाहिर सर्वसाधारणदेखि मञ्चमा आसीन देशविदेशका अनेकौं विशिष्ट महानुभावको दृष्टि आकाशदेखि जमिनसम्म कौशल प्रदर्शन गर्दै गरेका सेनाका जवानहरू माथि अडिने गर्छ आजको दिन। नेपालको सेना एउटा यस्तो शक्ति जसले गोरखाका राजा पृथ्वीनारायण शाहको नेतृत्वमा एकीकृत नेपाल देश बनायो। वास्तवमा त्यही सेनाको निरन्तरता नै आजको नेपालको नेपाली सेना हो। अब एकपटक अभिलेखहरूमा के छ ? त्यो पनि हेरांै। अभिलेखअनुसार ईसापूर्व ३५० देखि आरम्भ भएको नेपालको इतिहाससँगसँगै नेपालमा सेनाको उपस्थिति रहँदै आएको पाइन्छ। राजा पृथ्वीनारायण शाहले ससाना टुक्रामा छरिएको देशलाई एक देश बनाउने अभियान थालनी गरे। सोही समयदेखि नै उनको सेनाले अनेकौं युद्ध लड्नुपर्ने अवस्था सिर्जना हुनु स्वाभाविकै भयो। जित्ने र हार्ने क्रम चलिरहन्थ्यो। छरिएका विभिन्न राज्यसँग मात्र नभै विदेशीहरूसँग लड्नु पर्ने अवस्थासमेत आउन थाल्यो। जुन नेपाल एकीकरणपश्चात् पनि जारी रह्यो। विसं १८१९ मा बंगालका नवाब मीर कासिमविरुद्धको युद्ध, विसं १८२३ मा इस्ट इन्डिया कम्पनीका क्याप्टेन जर्ज किनलकविरुद्धको युद्ध, विसं १८७० देखि १८७२ सम्म जितगढ बुटवल, मकवानपुरगढी, हरिहरपुरगढी, नालापानी र जैथकजस्ता विभिन्न मोर्चामा अंग्रेजसँग युद्ध लड्नु परेको थियो। युद्धको शृंखला उत्तरी सिमानातर्फ पनि जारी थियो। तर यो युद्ध सिमाना रक्षा वा विस्तारका कारणले नभै व्यापारिक कारणले हुन पुगेको थियो। इतिहास भन्छ त्यतिबेला तिब्बतमा समेत नेपालमा छापिएका चाँदीका सिक्काहरूले मौद्रिक मान्यता पाएको थियो। त्यहाँ चाँदीका सिक्काहरू मल्लकालदेखि नै आपूर्ति हुने गथ्र्यो। शासनमा आफ्नो वंशको अन्त्य हुनअगावै मल्ल शासकहरूले मिसावट गरिएको चाँदीका सिक्का तिब्बत पठाउन थालेका थिए, यसबारेमा तिब्बतले पूर्ववत् शुद्ध चाँदीका सिक्का पठाउनुपर्ने माग राखे। यो क्रम चलिरहेकै बेला काठमाडौंमा मल्ल शासन अन्त्य भयो र यो विषय पृथ्वीनारायण शाहको जिम्मा आयो। उनले तिब्बती मागबमोजिम शुद्ध चाँदीकै सिक्का छाप्न सकिन्छ कि भन्ने प्रयास पनि गरे। तर उनको मृत्यूको कारणले यो विषय निष्कर्षविहीन भयो। त्यसपश्चात् रानी राजेन्द्रलक्ष्मीको नायबीकालमा पनि स्थिति जस्ताको त्यस्तै रह्यो फलस्वरूप विसं १८४५ मा नेपाल तिब्बत युद्ध निम्तियो। नेपाल तिब्बत युद्धका कारक अरू पनि थिए। पहिलो, राजनीतिक कारणले आफ्ना १४ अनुयायीसहित नेपाल आएका श्यामर्पा लामालाई सुरक्षा दिने नेपालको निर्णय र अर्को पटकपटक ताकेता गर्दा पनि नेपाललाई कम गुणस्तरको नुन आपूर्ति हुँदै गरेको विषय। जतिबेला नेपालमा तिब्बतबाट मात्र नुन आपूर्ति हुने गथ्र्याे। विभिन्न मोहडाबाट नेपाल र तिब्बतबीच विसं १८४५, १८४८ र १९११ मा गरी तीनपटक युद्ध भएको थियो। नुन र चाँदीको सिक्काबाट आरम्भ भएको नेपालतिब्बत युद्धका पछिल्ला कारणहरू अन्ततः आर्थिक र भौगोलिक हुन पुगे। नेपाल एकीकरण भइरहँदा र त्यसपछि समेत नेपालले गरेको युद्धले नेपालीको बहादुरी, साहस र वीरताको छविलाई विश्वसामु उजागर गरायो। प्रायः थोरै संख्या र थोरै हतियारबाटै बहादुरीका साथ बैरीमाथि जाइलाग्ने नेपालीको रणकौशल छिमेकी मुलुक र सरकारहरूका लागि समेत प्रशंसाको विषय बन्दै गए। उपरोक्त युद्धहरूपछि नेपालले प्रत्यक्ष रूपमा आजपर्यन्त दोस्रो मुलुकसँग सैन्य युद्ध गर्नु नपरे पनि आवश्यक परेका बेला विदेशी सरकारहरूका लागि विदेशीभूमिमा सैन्य सहयोग दिँदै आएको छ : भारतीय सिपाही विद्रोह (विसं १९१३) अंग्रेज उपनिवेशविरुद्ध भारतमा विसं १८५६ देखि नै स्वतन्त्रता संघर्ष आरम्भ भएको थियो। संघर्षको लहर भारतीय फौजभित्र पनि फैलियो। फलस्वरूप भारत उत्तर प्रदेश, मेरठस्थित ब्यारेकबाट सैनिक विद्रोह आरम्भ भयो। उक्त विद्रोह दमन गर्न अंग्रेज सरकारले नेपाललाई गुहारेपछि आफ्नै नेतृत्वमा प्रधानमन्त्री तथा कमान्डर इन चिफ जंगबहादुर राणा १७ हजार सैनिकसहित खटिए। दमनको क्रममा करिब पाँच हजार विद्रोही मारिए भने पाँच सय जति पक्राउ परे। यसबाट अंग्रेज सरकारले विसं १८७२ को सुगौली सन्धिमा नेपालले गुमाएको बाँके, बर्दिया, कैलाली र कञ्चनपुर क्षेत्र धन्यवादस्वरूप नेपाललाई फिर्ता गर्यो। प्रथम विश्वयुद्ध (विसं १९७०१९७२) जनरलहरू बबरशमशेर, तेजशमसशर र पद्म शमशेरको नेतृत्वमा नेपालले १४ हजार सैनिकसहित प्रथम विश्वयुद्धमा भाग लियो। आफ्नो पेसागत अनुशासन, निपुणता र सहनशीलताका लागि प्रथम विश्वयुद्धमा भाग लिएका नेपाली सैनिकाहरूको प्रशंसा भयो। वजिरिस्तान युद्ध (विसं १९७३) इस्ट इन्डिया कम्पनीविरुद्ध वजिरिस्तान (हाल पाकिस्तान) का लडाकु पठानहरूले विद्रोह गरे। यो विद्रोह दमन गर्न पनि अंग्रेजले नेपाललाई गुहार्यो। यो संयुक्त सैनिक अपरेसनमा नेपाली सेना र बेलायती सेनामा कार्यरत गोरखा सैनिकहरू काँधमा काँध मिलाएर युद्धमा होमिए। यो युद्धमा क्षतिको हिस्सा नेपाली सेनाको भागमा बढी परेको थियो भने पदक तथा सम्मानहरू पनि नेपाली सेनालाई बढी हासिल भएको थियो। अफगान युद्ध (विसं १९७५) प्रथम विश्वयुद्ध समाप्तिपछि ब्रिटिस इन्डिया सरकारले अफगानस्तानविरुद्ध युद्ध गर्ने निर्णय गर्यो। फेरि पनि नेपाली सेनाको माग भयो। जसका लागि जनरल बबरशमशेरको नेतृत्वमा नेपाली सेना भारत पुग्दा अंग्रेज सेनाले १३ तोपको सलामी दियो। युद्धका लागि अफगान सीमा नजिकै अबोटाबाद सहरमा नेपाली सेना एकत्र भयो। उता अफगान शासकहरूले पनि सहयोगका लागि रूसलाई गुहारेका थिए। तर सहयोग प्राप्त नहुने भएपछि बाध्य भएर अफगान सरकारले शान्ति सम्झौता गर्यो। यो युद्धका लागि तीन महिनासम्म नेपाली सेना अफगानिस्तानमा तैनाथ थियो। दोस्रो विश्वयुद्ध (विसं १९९७२००२)दोस्रो विश्वयुद्धमा नेपाली सेनाका १५ गणहरूले भाग लिएका थिए। यस युद्धमा जापान पनि होमिएपछि भारतीय उपमहाद्वीप क्षेत्रमा तैनाथ अंग्रेज सैनिकमाथि खतरा आइलाग्यो। अंग्रेजले भारत तथा बर्मामा नेपाली सेना सम्मिलित आफ्ना सेनाहरू तैनाथ गर्यो। पहिलो विश्वयुद्धका लागि जाने नेपाली सैनिकहरूलाई काठमाडौंमा बिदाइ गरिँदै । तस्बिर : सुरेश पौडेल नेपाली सेनाले बहादुरीपूर्वक लड्दै जापानी सेनालाई युद्धस्थलबाट पछि हट्न बाध्य तुल्यायो। पछि नागासाकी र हिरोसिमामा अमेरिकाले फ्याटम्यान र लिटिल ब्वाय नामक अणुबम प्रहार गरेपछि जापानी सेनाले आत्मसमर्पण गर्यो। विसं २००२ को मध्यसम्ममा अधिकांश नेपाली सैनिक काठमाडौं फिर्ता भइसकेका थिए। सोही वर्षको कात्तिकमा एक भव्य समारोह आयोजना गरी विजयोत्सवसमेत मनाइएको थियो। जसमा धेरै नेपाली र अंग्रेज सैनिकहरू सम्मानित भएका थिए। हैदराबाद कारबाही (विसं २००४)विसं २००३ मा भारत स्वतन्त्र भयो। भारत छोड्दाछोड्दै पनि अंग्रेजहरूले भारतबाट मुसलमानहरूका लागि भनेर छुट्टै देश पाकिस्तान विभाजित गराइदिए। यही क्रममा भारतका विभिन्न स्थानमा हिन्दू तथा मुसलमान धर्मावलम्बीबीच दंगा फैलियो। दंगा नियन्त्रणका लागि फेरि एकपटक प्रधानमन्त्री जवाहरलाल नेहरूको अनुरोधमा नेपाली सेनाले भारतलाई सहयोग गर्ने निर्णय गर्यो। मेजर जनरल शरदशमशेर जबराको नेतृत्वमा नेपाली सेना भारतका विभिन्न दंगाग्रस्त क्षेत्रहरूमा तैनाथ भयो। हैदराबादमा आफ्नो मुकाम बनाएको करिब आठ महिनापछि काम सम्पन्न गरेर नेपाली सेना स्वदेश फर्कियो। राष्ट्रसंघीय शान्ति सैनिक संयुक्त राष्ट्रसंघमार्फत संसारका अनेकांै द्वन्द्वग्रस्त मुलुकहरूमा शान्ति स्थापनार्थ नेपाली सेना तैनाथ हुन थालेको पनि दशकौ भइसकेको छ। राष्ट्रसंघमा नेपाली सेनाको यो उपस्थिति अन्तर्राष्ट्रिय जगत्मा नेपाल र नेपालीको छवि एवं पहिचान स्थापित गर्ने एउटा मञ्च बन्दै आएको छ। शान्ति स्थापनामा खटिने नेपाली सेनाको उपस्थिति र कार्य सम्पादनको सदैव प्रशंसा हुँदै आएको छ। खम्पा निशस्त्रीकरणनेपाल एकीकरणको आन्तरिक युद्धमा होमिँदै अनेकौं बाह्य युद्धमा सहभागी हुँदै आएको नेपाली सेना पुनः एकपटक सशस्त्र आन्तरिक परिचालनमा खटिनु पर्यो। अर्थात् २०२६ सालतिर तिब्बती मूलका करिब ९ हजार खम्पा लडाकुहरूले नेपालतिब्बत सीमा पार गरी नेपाल प्रवेश गरे। त्यसपछि नेपालका उच्च हिमाली भूभागमा आफ्नो आधार शिविर खडा गरी चीन अधीनस्थ तिब्बती क्षेत्रमा विभिन्न आपराधिक कार्यहरू सञ्चालन गरेको पाइन्छ। २०२९ सालसम्ममा विभिन्न विदेशी सहयोग प्राप्त गर्दै आएका खम्पाहरूले मुस्ताङमा आफ्नो बलियो आधार स्थापना गरिसकेका हुन्छन्। खम्पालाई उनीहरूको आपराधिक क्रियाकलाप बन्द गराउन विभिन्न कूटनीतिक प्रयास विफल गराए। त्यसपछि बाध्यतावश नेपाली सेना खम्पा निशस्त्रीकरण अभियानमा सशस्त्र रूपमा खटिनु पर्यो। फलस्वरूप २०३१ सालमा खम्पा कमान्डर वांगदीले नेपाली सेनासमक्ष आत्मसमर्पण गर्न सहमत भए। तर पछि उनी सैनिक घेरा तोडेर भागे। अन्त्यमा नेपाली सेनाको धरापमा परी दार्चुलाको टिंकर इलाकामा उनी मारिए। विसं २०५८ देखि २०६३ सम्म देशभित्रकै सशस्त्र विद्रोहविरुद्ध एकपटक फेरि आन्तरिक परिचालनमा नेपाली खटिनु परेको तथ्य सबैमा विदितै छ। सेना सधैंभरि युद्धरत मात्र रहँदैन, राष्ट्रिय अखण्डताको रक्षा मुख्य जिम्मेवारी हो। यद्यपि विभिन्न विकास निर्माण, जैविक विविधता संरक्षण, प्राकृतिक प्रकोपबाट उद्धार, वातावरण संरक्षणलगायत देशका सांस्कृतिक सम्पदा एवं परम्पराहरूको संरक्षणजस्ता विविध कार्यमा समेत नेपाली सेना संलग्न रहँदै आएको छ। पृथ्वीनारायण शाहको पालामा नुवाकोट विजयपछि गोर्खाली सेना, चन्द्रशमशेरको पालामा नेपाली सेना, राजा महेन्द्रको पालामा शाही सेना, राजा वीरेन्द्रको पालामा शाही नेपाली सेना र गणतन्त्र नेपालको नेपाली सेना हामी नेपालीको साझा शक्ति हो। आफ्नो भूमि, पहिचान र स्वाभिमान जोगाउने संगठित शक्ति हो।"
"राष्ट्रपतिमा दलीय दाउ, कांग्रेसले देखायो प्रचण्डलाई लोभ","सत्तासीन माओवादीबाटै कांग्रेसलाई राष्ट्रपति दिनुपर्ने तर्क आउन थालेपछि कांग्रेसभित्र राष्ट्रपतिका आकांक्षी सल्बलाउन थालेका छन। काठमाडौं : प्रधानमन्त्री पुष्पकमल दाहाल (प्रचण्ड) र एमाले अध्यक्ष केपी शर्मा ओलीबीच केही दिनयता लगातार छलफल भइरहेको विषय हो, भावी राष्ट्रपति। पुरानो भद्र सहमतिअनुसार राष्ट्रपति आफ्नो पार्टीले पाउनुपर्ने अडानमा एमाले अध्यक्ष ओली छन्। तर, प्रधानमन्त्री एवं माओवादी केन्द्रका अध्यक्ष प्रचण्डको जवाफ पनि उही छ, राष्ट्रपतिमा राष्ट्रिय सहमति गरौं। प्रचण्ड र ओलीबीच लगातार छलफल भए पनि ठोस सहमति बन्न सकेको छैन। त्यसैकारण भावी राष्ट्रपति कुन पार्टीको भागमा पर्ला र कोको उम्मेदवार बन्लान् भन्ने अनुमान लगाउन पनि गाह्रो छ। राष्ट्रपतिका लागि फागुन २५ गते निर्वाचन हुँदैछ। १३ गते मनोनयन गर्नुपर्छ। एमाले स्रोतका अनुसार पुस १० गते एमाले र माओवादीबीच भद्र सहमति भएको थियो। जसअनुसार माओवादी केन्द्रका अध्यक्ष प्रचण्ड प्रधानमन्त्री बन्ने र एमालेले राष्ट्रपति लिने। उक्त सहमतिबाट माओवादी पछि हट्दै गएको एमालेको बुझाइ छ। माओवादी केन्द्रका नेताहरू पनि पुरानो सहमति भन्दा राष्ट्रिय सहमतिमा राष्ट्रपति बनाउनुपर्ने तर्क गर्न थालेका छन्। शुक्रबार एमाले अध्यक्ष ओली र प्रधानमन्त्री दाहालबीच यसै विषयमा छलफल भए पनि टुंगो लाग्न सकेन। अबको एकदुई दिनमै राष्ट्रपतिका विषयमा सहमति हुन्छ, प्रचण्डले बैठकपछि भने, गठबन्धन भत्किँदैन। गठबन्धनका दलहरू हामी सबै एकै ठाउँमा छौं। माओवादीका एक नेताका अनुसार राष्ट्रपतिमा राष्ट्रिय सहमति गरौं भन्ने अडानमा प्रधानमन्त्री अडिग छन्। कांग्रेसले पनि प्रधानमन्त्रीमा विश्वासको मत दिएकाले राष्ट्रपति कांग्रेसले पाउनुपर्ने पक्षमा प्रचण्ड सकारात्मक छन्। यसैबीच कांग्रेसले राष्ट्रपति पाए पाँचै वर्ष प्रचण्डलाई प्रधानमन्त्रीमा समर्थन गर्ने लोभ देखाएको छ। कांग्रेस प्रवक्ता डा प्रकाशशरण महतले माओवादी पार्टीले राष्ट्रपति निर्वाचनमा आफ्ना उम्मेदवारलाई समर्थन गरे पूर्ण कार्यकाल प्रधानमन्त्रीमा पुष्पकमल दाहाल प्रचण्डलाई स्वीकार्ने प्रतिक्रिया दिएका छन्। अहिलेको समयले राष्ट्रपतिमा कांग्रेसकै उम्मेदवार माग गरेको छ, डामहतले भने, कांग्रेसले पनि संविधान रक्षाका लागि प्रधानमन्त्रीलाई विश्वासको मत दिएको हो। संविधान र परिवर्तन पक्षधर लोकतान्त्रिक व्यक्तिलाई राष्ट्रपति बनाउनुपर्ने तर्क गर्दै डा महतले भने, राष्ट्रपति कांग्रेसको हुने वा नहुने भन्ने कुरा फरक भएता पनि संविधानको विषय महŒवपूर्ण हो त्यसमा संवेदनशील हुनुपर्छ। संविधान मान्ने सर्वमान्य व्यक्तिलाई सहमति गरेर राष्ट्रपतिमा ल्याउनुपर्छ। माओवादी केन्द्रका महासचिव देव गुरुङले भने, संविधानको रक्षाका लागि र स्थिर सरकारका लागि पनि राष्ट्रपतिमा सहमति गरौं भन्ने माओवादी पार्टीको प्रस्ताव हो। यसमा हामीले एमालेलाई अलग्याएर सहमति गरौं भनेका हैनौं। एमालेसहितको सहमति गरौं भन्ने हाम्रो एजेन्डा हो। राष्ट्रपतिको भूमिकाका कारण पछिल्ला तीन वर्षमा मुलुकमा राजनीतिक अस्थिरता उत्पन्न भएको गुरुङले बताए। भविष्यमा त्यस्तो गल्ती नहोस् भन्नका लागि साझा र सर्वमान्य पात्र होस् भन्ने हामीहरूको भनाइ हो, गुरुङले भने। कांग्रेस महामन्त्री गगन थापाले राष्ट्रपति एमालेले नपाउने र त्यसैकारण अहिलेको सत्ता गठबन्धन भत्किने बताए। यदि राष्ट्रपतिमा सहमति नजुटेको खण्डमा गठबन्धन भत्किन्छ यसमा कुनै ठूलो कुरा छैन। किनभने एमालेको र अभै ओलीजीको अहिलेको फोकस भनेकै राष्ट्रपति हो। यसमा कुरा नमिल्नेबित्तिकै गठबन्धन टुट्छ, थापाले भने। अबको एकदुई दिनमै राष्ट्रपतिका विषयमा सहमति हुन्छ। गठबन्धन भत्किँदैन। हामी सबै एकै ठाउँमा छौं। पुष्पकमल दाहाल प्रचण्ड, प्रधानमन्त्री अहिलेको समयले राष्ट्रपतिमा कांग्रेसकै उम्मेदवार माग गरेको छ। कांग्रेसले पनि संविधान रक्षाका लागि प्रधानमन्त्रीलाई विश्वासको मत दिएको हो। डा प्रकाशशरण महत  प्रवक्ता, कांग्रेस कांग्रेसकै अर्का नेता प्रकाशमान सिंहले भावी राष्ट्रपति कांग्रेसबाटै बन्ने दाबी गरेका छन्। शुक्रबार सञ्चारमाध्यमसँग कुरा गर्दै नेता सिंहले यस्तो दाबी गरेका हुन्। उनले संसद्को पहिलो दल कांग्रेस भएकाले राष्ट्रपतिमा आफूहरूको दाबी स्वाभाविक रहेको बताए। सिंहले भने, सरकारको स्थिरता र सन्तुलनका लागि पनि कांग्रेसले अघि सार्ने उम्मेदवारलाई बनाउन प्रयास गर्छाैं। तपाईंहरू विश्वस्त हुनुहोस् कांग्रेसकै उम्मेद्ववार राष्ट्रपति बन्नुहुन्छ। राष्ट्रपतिको विषयमा सत्ता गठबन्धनभित्र खटपट भइरहेका बेला सिंहको दाबीका कारण पनि राष्ट्रपतिमा कांग्रेससँग सहमति जुटेको बुझ्न सकिन्छ। कांग्रेसबाट राष्ट्रपतिको उम्मेदवार को बन्ने विषयमा भने सिंहले खुलाएनन्। कांग्रेसमा राष्ट्रपति बन्न आकांक्षीको लर्को सत्तासीन माओवादीबाटै कांग्रेसलाई राष्ट्रपति दिनुपर्ने तर्क आउन थालेपछि कांग्रेसभित्र राष्ट्रपतिका आकांक्षी सल्बलाउन थालेका छन। यद्यपि, पार्टीमा यसबारे औपचारिक छलफल भने भएको छैन। महामन्त्री गगन थापाका अनुसार कांग्रेस अहिले पर्ख र हेरको अवस्थामा छ। राष्ट्रपति उम्मेदवारका लागि वरिष्ठ नेता रामचन्द्र पौडेल, पूर्वमहामन्त्री कृष्णप्रसाद सिटौलालगायतका आकांक्षी देखिएका छन्। मनोनयनको मिति नजिकिँदै जाँदा आकांक्षी उम्मेदवार बढ्दै जाने कांग्रेस नेता रामहरि खतिवडाले बताए। खतिवडा भन्छन्, संविधानको रक्षा र सुशासनका लागि पनि कांग्रेसले राष्ट्रपतिमा दाबी गर्नु स्वाभाविक हो। यसअघि २०७४ सालमा राष्ट्रपतिमा कांग्रेसले लक्ष्मी राईलाई उम्मेदवार बनाएको थियो। यसपालि भने सभापति देउवाको वरिष्ठ नेता पौडेलप्रति सहानुभूति बढी छ। सिटौलालाई राष्ट्रपति बनाउनुपर्ने प्रधानमन्त्री प्रचण्ड पनि सकारात्मक देखिएको नेताहरू बताउँछन्। विगतमा शान्ति सम्झौता र संविधान निर्माणमा खेलेको भूमिकाका कारण प्रचण्ड सिटौलाप्रति सकारात्मक छन्।"
नेपाली सेना जनताको सेना,"नेपाली सेना जनताकै सेना हो। यो सेना राष्ट्रको सम्पत्ति हो। सेनाको अभिभावक जनता हुन्। नागरिकसेनाबीचको सम्बन्ध उच्च रहनु पर्छ। आज हाम्रो सेना दिवस। सेना दिवस अर्थात् आर्मी डे राष्ट्रले निक्र्यौल गर्दछ। सेना दिवस मनाउने दिन छानिने आधारहरूमध्ये उपनिवेशबाट स्वतन्त्रता पाएर स्वतन्त्र सेना खडा भएको दिन, देश बचाउने र बढाउने सिलसिलामा शत्रु राष्ट्रविरुद्ध विजय प्राप्त गरेको दिन, कुनै नयाँ देशले विधिवत् सेना खडा गरेको दिन, आदि हुन्। नेपालको परिप्रेक्ष्यमा माथिका आधारहरूबाट नभै श्री ५ महाराजाधिराज वीरन्द्रवीरविक्रम शाहको पालामा नेपालीले आफ्नो सेना दिवस मनाउने सुझाव जाहेर गर्दा मौसुफबाट जन, धन र परिश्रमको बचत हुने गरी मनाउने निर्देशन भएअनुसार नेपाली सेनाले मनाइदिँदै आएको सामाजिक चाड पर्वहरूः फूलपाती, शिवरात्रि, घोडेजात्रामध्ये शिवरात्रिका दिनमा सेना दिवस मनाउन सुरु गरेको हो। उक्त सामाजिक चाडपर्वहरूमा सेनाको ठूलो जन, धन र परिश्रम खर्च हुन्छ। सेना दिवस छुट्टै मनाउँदा अर्को ठूलो खर्च हुने भएकोले एक पन्त दो काज गरी खर्च बचाउनको लागि आजको दिन छानिएको हो। यसमा कुनै धर्म विशेषलाई उचाल्नको लागि होइन। तर भगवान् शिवको सृष्टि र संहार गर्ने महिमा भने पक्कै पनि सेनासँग जोडिएको छ। अर्को महत्त्वपूर्ण पक्ष भनेको सेनाको जन्मदिन कुन हो त ? यो कुरो गैरसैनिक इतिहासकारले होइन विश्वका सैनिक मापदण्डअनुसार नेपाली सेना आफैंले निक्र्योल गर्ने हो। कि त स्थापना भएको दिन, कि त विदेशीलाई पराजित गरेको दिनलाई समाउनुपर्छ। सेनाका जन्म दिनको कुरा गर्दा विसं १६१६ असोज महिनाको १५ देखि २५ गतेभित्र (एउटा दिन यकिन गरेर) राज द्रव्य शाहले सेनापति काजी भगीरथ पन्तको नेतृत्वमा लिगलिग कोट, गोर्खामा सेना खडा भएको प्रमाण छ। राजा द्रव्य शाहदेखि महाराज श्री ५ ज्ञानेन्द्रसम्म कुनै दिन र कहिले पनि त्यो राजवंशको क्रमिकता टुटेन। जब राजनैतिक क्रमिकता टुट्दैन भने त्यो राजवंशअन्तर्गत चलेका आर्थिक, धार्मिक, सामाजिक, सैनिक क्रमिकता कुनै पनि हालतमा टुट्न सक्दैन। वर्तमान सेनाको जन्मघर लिगलिग कोट नै हो। अर्को विकल्प भनेको विसं १८१९ (महिना र दिन खोजेर) मा हामीले बंगाली मुसलमान फौजलाई हराएर विजय प्राप्त गरेको दिन। किनकि ती मुसलमानले पटकपटक काठमाडौं उपत्यकामा हमला गरेर लुटेर लगेका थिए भने सो लडाइँपछि ती मुसलमान कहिल्यै फर्केर आएनन्। हामीले नेपाल एकीकरणका कुनै पनि विजयका दिन लडाइँलाई सेना दिवसको रूपमा लिन सक्दैनौं। किनभने ती सबै छरिएका नेपाल र नेपाली थिए। आफू आफूमा विजय दिवस मनाउन सकिन्न। अन्यथा नेपाल एकीकरण भन्न मिल्ने छैन। राजा द्रव्य शाहदेखि आजको दिनसम्म पनि सैनिक संगठन र संरचना पक्कै थिए। हो उसबेला स्थायी सेना थिएनन्। बडामहाराज श्री ५ पृथ्वीनारायण शाहले विसं १८१९ मा कम्पनी तहका संरचना खडा गरेपछि नेपाली सेना जन्मियो भन्ने गैरसैनिक तर्कले नेपाली सेनाको इतिहासमा क्षति पुर्याउँदछ। उसो भए विसं १८१९ अगाडि बंगाली सेनाविरुद्धको युद्ध, राजा राम शाहको पालामा लडेको तिब्बतको कुकुरघाटको लडाइँ, अनि पटकपटक उपत्यकाका मल्ल राजाहरूलाई गोर्खाले दिएको सैन्य सहयोग, अनि नुवाकोट, बेलकोट, नाल्दुम, चौकोट, पलाञ्चोक, जहरसिंह पौवा (साँगाचोक) आदिका एकीकरणका लडाइँका जश अब नेपाली सेनाले न लिने त ? यो सेनाको जन्मदिन कि त द्रव्य शाहले सेना स्थापना गरेको दिन कि मुगल सेनालाई मकवानपुरमा हामीले हराएकै दिनलाई सेना दिवस मानेमा अन्तर्राष्ट्रिय मूल्य मान्यता समेटिनेछ। तर यो सेना विसं १६१६ मा नै खडा भई आजको दिनमा ४ सय ६३ वर्ष पुगेको भने पक्का हो। विसं १८२५ मा कान्तिपुर (नेपाल) जितेर मात्र गोर्खाली सेना नेपाली सेना भयो भनेर लेख्ने केही इतिहासकारका लेखाइ र भनाइमा समेत नेपाली सेना अल्मलिएको छ। लेखकले यो पनि दाबी गर्दछ कि गोर्खालीले नेपाल (काठमाडौं उपत्यका) जितेपछि गोर्खाली नेपाली भए भने तर्क सही होइन। काठमाडौं उपत्यका मात्र नेपाल थिएन र होइन। काठमाडौं उपत्यका लिच्छवि राजवंशदेखि आजसम्म पनि नेपालको राजधानी हो। पूर्वमा आसमको (भारतमा छ) कामक्ष कामरुद्रदेखि पश्चिममा गढवालसम्म इतिहासमा रहेको बृहत् नेपाल मानेर हामीले १९औं शताब्दीमा भएका बाइसेचौबिसेलगायतका राज्यहरूसँग भएका लडाइँहरूलाई नेपाल एकीकरणको युद्ध मानेका हौं र सत्य पनि त्यही हो। वडामहाराजले विसं १८२५ को इन्द्रजात्राको दिनमा कान्तिपुर विजय गर्नु अगाडिसम्म पनि बृहत् नेपाल र काठमाडौं उपत्यकाभित्र नेपाल भन्ने सिंगो राज्य कही थिएन। उपत्यकाभित्र भक्तपुर, पाटन र कान्तिपुर राज्यहरू थिए। गोर्खा र कान्तिपुरसहित बडामहाराजले विजय गरेका भूगोल मिलाएर नेपाललाई जमिनमा नै देखिएको विसं १८२५ को इन्द्रजात्राको पछि नै हो। तसर्थ कान्तिपुर विजय गरेको दिन मात्र गोर्खाली सेना नेपाली सेना भए भन्नुमा कुनै हालतमा सत्यता छैन भने यो सेनाको जन्म विसं १६१६ मा नै भएको हो। बाइसेचौबिसेलगायतका राज्यहरूको प्रचलनअनुसार राज्यलाई पर्दा १२ वर्षदेखि ८० वर्षसम्मका पुरुषहरू घर लौरी एकएक जना लडाइँ लड्न जानु पथ्र्यो। यही प्रचलनबाट खडा भएको र अहिले पनि जनताकै छोरीछोराले भरिएको संस्था हो। नेपाली सेनाको जन्मदेखि हालसम्म पनि यो संस्थाले नेपालीको भलो हुने काम मात्र गरेको छ। संवैधानिक बन्धनबाहेक बाहिर निस्किएको छैन। यो सेनाको अभिभावक बनेर राजादेखि राष्ट्रपतिसम्म र कार्यकारिणी अधिकार बोकेका विसं १६१६ का राजा द्रव्य शाहदेखि आजका प्रधानमन्त्री पुष्पकमल दाहालसम्मले नेपाली सेनालाई काम लगाएकै छन्। सेनाले खुरुखुरु काम गरिरहेकै छ। राजनैतिक र व्यक्तिगत स्वार्थबाट प्रेरित भई यो सेनालाई सलामीमलामीगुलामीलकिरका फकिरजस्ता अपमानित शब्दले हिलो छ्यापे पनि देशको संविधान र सैनिक ऐनभित्र रहेर आफ्नो कर्तव्यमा खम्बा बनेर बसेको छ। आखिर नम्बरी सुनमा हिलो दलेर गाडे पनि जुगौंसम्म नम्बरी नै हुनेछ। यो जनताको सेना हो। इतिहासको बृहत् नेपाल, जसमा झन्डै ७० जति राज्य बने। ती टुक्रेका भूगोलमा चेपे नदी पूर्व र लिगलिग कोटबाट अघि बढी राजा द्रव्य शाहले गोर्खा राज्य खडा गरे। उनकै सन्तान राजाहरूले गोर्खाबाट पूर्वमा टिष्टा नदी पुगे। त्यसपछि पश्चिममा काँगडा किल्लाबाहेकको काँगडा राज्यसम्म नेपाली सेनाले बृहत् नेपाल बनायो। यो नेपाल एकीकरण अभियान थियो। विदेशीका साथ र जातीय मातले हामी पढे लेखेका विद्वानहरूले पनि यो नेपाल एकीकरण होइन अतिक्रमण भन्न लाज मानेका छैनौं। तर हामी त्यही माटो माथि नै रमाइरहेका छौं। यो नेपाल बढाउने र बचाउने काम राजा र जनता मिली जनताकै सेनाले गरेका हुन्। विसं १८१९ मा नेपालको अस्मिता माथि धावा बोल्न आएका मुगल सम्राज्यको मिर कासिम नेतृत्वका बैरीहरू, विसं १८२४ मा ब्रिटिस सेनाका क्याप्टेन किनलकमा सेनाविरुद्ध, पल्लो किराँत क्षेत्रमा सिक्किमे सेनाले हमला गर्दा तीन पटकका लडाइँहरू, पञ्जाबका राजा रणजित सिंहले नेतृत्व गरेका सेनाविरुद्धका युद्धहरू यही सेनाले लड्यो। त्यसैगरी तिब्बतसँग तीन पटक, चीनसँग एक पटक र अंग्रेजसँग दोस्रो पटक विसं १८७१७२ मा विशाल युद्धहरू लड्यो। नेपाल सरकारकै योजनामा भारतमा भएको सिपाही विद्रोह, पहिलो र दोस्रो विश्वयुद्ध, अफगानिस्तान र बजिरीस्तानका लडाइँ तथा भारत स्वतन्त्र भएपछिको हिन्दूमुसलमानको काटामार नियन्त्रणमा पनि यो सेनाको प्रशंसनीय काम गर्यो। हाल आएर विश्व शान्ति सेनामा प्रशंसनीय काम गरी नेपालको शिर ठाडो पारेको छ। सरकारका आदेशमा देशको आन्तरिक सशस्त्र क्रान्तिहरू नियन्त्रण गर्ने काम, दैवी प्रकोपमा उद्धारको काम, कोभिड, झाडाबान्ता नियन्त्रणको काम, विकास निर्माण तथा प्रकृति संरक्षणलगायतका कामहरूमा महत्त्वपूर्ण भूमिका खेलेको प्रष्टै छ। यो जनताकै सेना हो। यो सेना राष्ट्रको सम्पत्ति हो। सेनाको अभिभावक जनता हुन्। नागरिकसेना सम्बन्ध उच्च रहनु पर्दछ। अन्य देशमाजस्तै सैनिक वीरहरूको सालिक गाउँगाउँमा बनाइनु पर्छ। विभिन्न सैनिक कारबाहीमा घाइते अपांग हुनु हुने वीर सिपाहीहरूप्रति शीघ्र स्वास्थ्य लाभको कामना गर्दै देशको लागि वीरगति प्राप्त गर्ने सम्पूर्ण वीर नेपाली सैनिकप्रति हार्दिक श्रद्धाञ्जलि।"
किसानका माग सम्बोधन गर्दै मन्त्रालय,"उत्पादनको उचित मूल्य नपाएको भन्दै चितवनमा आन्दोलित किसानको माग सम्बोधन गर्न मन्त्रालयमा छलफल सुरु भएको छ। काठमाडौं : किसानको हितका लागि मन्त्रालय अल्पकालीन र दीर्घकालीन योजना बनाउँदै छ। उत्पादनको उचित मूल्य नपाएको भन्दै चितवनमा आन्दोलित किसानको माग सम्बोधन गर्न मन्त्रालयमा छलफल सुरु भएको छ। चितवनको किसान संघर्ष समितिको मागलाई योजनाबद्ध रूपमा पूरा गर्न कृषि तथा पशुपन्छी विकास मन्त्रालय सकारात्मक रहेको हो। मन्त्रालयका सचिव डा गोविन्दप्रसाद शर्माले मन्त्री, सचिवहरू र विभागीय प्रमुखहरू सबैसँग यसबारे छलफल भएको बताए। उनका अनुसार भन्सार बिन्दुहरूबाट भन्दा अनौपचारिक रूपबाट सस्तोमा भारतीय तरकारी भित्रिँदा नेपालको उत्पादनले मूल्य नपाएको अनुमान गरिएको छ। आयातीत सस्तो तरकारीले गर्दा आन्तरिक उत्पादन बिक्री नभएको किसानको गुनासो छ। केही दिन पहिले उत्पादनले बजार र मूल्य नपाएको भन्दै चितवनका किसानले आन्दोलन गरेका थिए। आन्दोलित किसानले राखेका दर्जनौं मागका बारेमा मन्त्रालय छलफल जुटेको हो। तरकारीको मूल्य समायोजनदेखि अनुदानलाई व्यवस्थित गर्न र आयात गर्नुअघि योजना बनाउने लगायतबारे छलफल सुरु गरेको छ। किसानको हितका लागि अल्पकालीन र दीर्घकालीन योजना बनाएको सचिव डा शर्माले जानकारी दिए। उनका अनुसार किसानको हितमा संघीय निकायका साथै प्रदेश र स्थानीय तहबाट समेत पहल गर्नुपर्छ। किसानको मागअनुसार सरकारका तर्फबाट प्रतिवेदन तयार भएपछि यसलाई स्थानीयकरण गर्ने र प्रदेशमा पठाउने काम सरकारले गर्छ , उनले भने। यसैगरी सरकारले आयात गर्ने बेला भन्सारमा एकीकृत हिसाबले अनिवार्य रूपमा क्वारेन्टाइनमार्फत पास गराउने, जाँचपासका सबै कार्यालयहरू सँगै खोल्ने र सँगै बन्द गर्ने योजना बनाउने भएको छ। आयात हुने केही तरकारीमा सिजनल कर (ट्यारिफ) लगाउने, आयातीत तरकारी र फलफूलको विषादी जाँचमा कडाइ गर्ने, उक्त वस्तु आयात गर्दा प्रतीतपत्र (एलसी) को व्यवस्था गर्ने योजना छ। सबै नाकाबाट कृषिजन्य वस्तु आयात नगरी तोकिएकोबाट मात्रै गर्ने र अनलाइनको व्यवस्था मिलाउन जोड दिइएको छ। त्यसैगरी कृषिमा सहुलियतपूर्ण कर्जाको विस्तार गर्न मन्त्रालयले योजना अघि सारेको छ। कृषि बिमालाई अनिवार्य गर्ने भन्ने योजना छ। उनका अनुसार कृषिमन्त्री, वाणिज्य मन्त्री र सम्बद्ध पदाधिकारीबीच छलफल भइरहेको छ। कतिपयले सीमा पारि अनौपचारिक रूपमा पनि गएर सामान किनेर ल्याउने प्रचलन भएकाले यसलाई कसरी व्यवस्थित गर्ने भन्नेमा जोड रहेको उनले सुनाए। दीर्घकालीन रूपमा किसानको बिमा गर्ने, भन्सारको व्यवस्थापन, भन्सारमा ल्याब राख्ने, जनशक्ति व्यवस्थापन गर्नेलगायतको योजना अघि सारिएको छ। भन्सार जाँचमा कडाइ गर्न थालिसकेको उनले बताए। यस्ता थिए किसानका माग चितवनमा आन्दोलित किसान संघर्ष समितिले विभिन्न दर्जनभन्दा बढी माग राख्दै माघ २४ गते जिल्ला प्रशासन कार्यालयमा बुझाएको ज्ञापनपत्र मन्त्रालयमा प्राप्त गरेको छ। समितिले कृषि उत्पादनको न्यायोचित मूल्य पाउनुपर्ने, राज्यको नीति निर्माण गर्ने निकायमा वास्तविक किसानको पहुँच हुनुपर्ने माग राखेको छ। किसान कार्डको व्यवस्था गरी त्यसबाट अनुदान दिनुपर्ने, भूमि बैंकको व्यवस्था गरी बिनाधितो शून्य ब्याजदरमा ऋण व्यवस्था उपलब्ध हुनुपर्ने माग छ। त्यसैगरी मिटरब्याज आतंक बन्द गर्नुपर्ने, मल बिउबिजन, औषधिको उचित व्यवस्थापन हुनुपर्ने, खेतीयोग्य जमिनको प्लटिङ बन्द गरी जमिनको संरक्षण गर्नुपर्ने समितिको माग छन्। यस्तै, समितिले स्वदेशी वस्तुलाई प्रोत्साहन गर्नुपर्ने, किसानको वर्गीकरण गरी पेन्सनको व्यवस्था गर्नुपर्ने र सरकारले कृषिजन्य वस्तु र किसानको बिमा गर्ने व्यवस्था मिलाउन माग गरेको छ।"
"बालाजुको सीसी क्यामरा हेर्दै आरोपीको पहिचान, ४० जना पक्राउ","प्रहरी प्रवक्ता रिजालका अनुसार सीसीटीभी क्यामरामा कैद भएका दृश्य र फुटेजका आधारमा आरोपी पक्राउ परेका हुन्। काठमाडौं : यातायात मजदुरको आन्दोलनका क्रममा बालाजु क्षेत्रमा लुटपाट र तोडफोड गर्ने ४० जना पक्राउ परेका छन्। जिल्ला प्रहरी परिसर काठमाडौका प्रवक्ता सीताराम रिजालले लोत्से मल तोडफोड गरी मोबाइल पसल लुटपाटमा संलग्न ११ जना र प्रहरीमाथि ढुंगामुढा गर्ने २९ जनालाई पक्राउ गरिएको छ। प्रहरी प्रवक्ता रिजालका अनुसार सीसीटीभी क्यामरामा कैद भएका दृश्य र फुटेजका आधारमा आरोपी पक्राउ परेका हुन्। अन्य केही आरोपीको पनि पहिचान भइसकेको र उनीहरूको खोजी कार्य जारी राखिएको रिजालले जानकारी दिए। फागुन १ गते बेलुकी ६ बजे यातायात मजदुरले गोंगबु नयाँबसपार्क क्षेत्रमा आन्दोलन गरेका थिए। त्यस क्रममा नजिकै रहेको लोत्से मलमा पनि आक्रमण गरी दुई वटा मोबाइल पसलमा लुटपाट भएको थियो। त्यस्तै, काठमाडौं सुपर मार्केटमा पनि लुटपाट गरिएको थियो। प्रदर्शनकारीले सडकमा राखिएका डिभाइडर पनि जलाएका थिए। काठमाडौं महानगरको अनुरोधमा ट्राफिक प्रहरीले बसपार्क एरियामा गाडी पार्क गर्न निषेध गरेको थियो। बालाजु, माछापोखरीलगायतका ठाउमा पार्किङ गरेर यात्रु चढाउँदै आएका यातायात मजदुरले ट्राफिकले उक्त एरियामा पार्किङ निषेध गरी बसपार्कमा मात्रै पार्किङ गर्नुपर्ने नियम बनाएको भन्दै विरोधमा प्रदर्शन गरेका थिए। नेपाल मोबाइल व्यवसायी महासंघले लोत्से मलमा रहेको मोबाइल पसल लुटपाट हुँदा ८ देखि १० करोडबराबरको क्षति भएको बताएको छ। महासंघका अध्यक्ष भरत भट्टराईले मोबाइल पसल लुटपाट र तोडफोडको क्षतिपूर्ति सरकारले दिनुपर्ने बताएका छन्। महासंघका उपाध्यक्ष तथा लुटिएको मोबाइल पसल सञ्चालक अर्जुन चालिसेले प्रदर्शनका क्रममा आफ्नो पसलबाट ८ देखि १० करोड रुपैयाँबराबरको क्षति भएको बताएका छन्। उक्त प्रदर्शनका क्रममा लुटपाट र प्रदर्शनमा संलग्न सबै आरोपीलाई प्रहरीले खोजी रहेको छ। विभिन्न सामानसहित पक्राउ परेका उनीहरूलाई मुलुकी अपराध संहिता (ऐन), २०७४ परिच्छेद, २० चोरी तथा डाँकासम्बन्धी कसुरमा काठमाडौं जिल्ला अदालतबाट चार दिनको म्याद थप अनुमति लिई प्रहरी वृत्त महाराजगन्जबाट थप अनुसन्धान भइरहेको प्रवक्ता रिजालले बताए। घटनाको विषयमा छानबिन गर्न र दोषीलाई कारबाही गर्नुपर्ने चौतर्फी दबाब भएपछि छानबिन समितिसमेत गठन भएको छ। यही फागुन २ गते गठन भएको समितिमा डीआईजी मसाउद खाँको नेतृत्वमा पाँच टोली छन्। नेपाल प्रहरीका प्रवक्ता पोषराज पोखरेलका अनुसार समितिले सात दिनभित्र अनुसन्धान गरेर प्रतिवेदन बुझाउन मिति तोकिएको छ।"
वनको बाँकोबाट गुन्द्रुक,"बागलुङ : बाँको एउटा जंगलमा पाइने पिँडालु प्रजाति हो। छुँदा चिलाउने बाँकोलाई बागलुङका किसानले गुन्द्रुक बनाएर बजारीकरण गरेका छन्। अमिलो गुन्द्रुकको तरकारी र अचार धेरैले स्वादिष्ट मान्छन्। बागलुङको जैमिनी नगरपालिका३ दमेकका स्थानीयले जंगलमा पाइने बाँकोलाई गुन्द्रुक बनाएर सहरका भान्सा भान्सामा पुर्याएका छन्। अन्य सागबाट भन्दा बाँकोको सागबाट बनेको गुन्द्रुक स्वादिलो र पोसिलो हुन्छ। दमेकको छन्त्याल कृषक समूहमा आबद्ध १ सय ४३ किसानको सामूहिक प्रयासमा गुन्द्रुकको बजारीकरण थालिएको हो। चालू आर्थिक वर्षमा आठ सय किलो गुन्द्रुक बजार पठाउने तयारी गरेको छ। समूहका अध्यक्ष देवप्रकाश छन्त्यालका अनुसार एक सय ग्राम गुन्द्रुककोे मूल्य ३ सय ५० रुपैयाँ पर्छ। एक पाथीलाई आठ सय रुपैयाँमा बिक्री हुँदै आएको थियो, उनले भने। जेठअसारमा दमेकका जंगलभरि पाइने बाँको असोजसम्म घरभित्र ल्याइसक्नुपर्छ। असोजसम्म टिप्न नभ्याइएमा बाँको यत्तिकै हराएर जान्छ। बाँकोको काँचो पातले शरीर चिलाउने भएकाले सावधानीपूर्वक टिप्नु पर्छ। किसानले बाँकोका पात र काण्ड टिपेर परम्परागत शैलीबाट थिचेपछि एक महिनासम्म प्लास्टिकको ड्रममा राखेपछि मात्रै गुन्द्रुक तयार हुन्छ। यसअघि आफन्तलाई कोसेलीको रूपमा मात्रै गाउँ बाहिर जाने गरेको बाँको यसै वर्षदेखि बिक्रीको लागि सहर पठाइएको हो। हामीले आफैंले मात्रै खाँदै र आफन्तलाई कोसेली पठाउने गरेकोमा अब बिक्री गरेर आम्दानी गर्न लागेका छौं, अध्यक्ष छन्त्यालले भने, एकाध घरबाट पाथीमा बिक्री हुँदै आएको गुन्दु्र्रकलाई प्याकिङ गरेर किलोग्राममा बिक्री गर्न थालिएको छ। दमेकका पाँच सयभन्दा बढी घरमा बर्सेनि बाँको भित्रिने गरे पनि कसैले यसलाई व्यावसायिक बनाउन सकेका थिएनन्। अध्यक्ष छन्त्यालले गुन्द्रुकको ब्रान्डिङका लागि जैमिनी नगरपालिकाले सहयोग गरेको बताए। बाँको कुट्ने र प्याकिङ गर्ने मेसिन खरिदमा नगरपालिकाले सहयोग गरेको नगरपालिकाका कृषि प्राविधिक रवीन्द्र शर्माले बताए। बाँकोका पात र गाना ज्यादै कोक्याउने खालका हुन्छन्। गानोको पिठो र पातको साग पहाडमा बस्नेहरूबीच धेरै प्रचलनमा छ।"
शिवतत्त्व : द्वन्द्वात्मक संस्कृति कि सापेक्षतावादको परिचायक,"कैलाशका राजा पार्वतीपति पनि उनी नै हुन्, अनि हुन् मसानवासी कालस्वरूप पनि। कस्तो कस्तो परस्पर विरोधाभाषपूर्ण लाग्छ यो शिवतत्त्व ! कतै यो द्वन्द्वात्मक सनातन संस्कृतिको द्योतक त हैन ? कि त यो सापेक्षतावादको उत्कृष्ट उदाहरण नै हो ? अबोधगम्य छ शिवस्वरूप। अव्यक्त अनि शून्य निराकार परब्रह्म मानौं कि व्यक्त मूर्तिमय साकार ईश्वर ? भयानक रुद्र भनौं या आशुतोष (चाँडै प्रसन्न भइदिने) भगवान् ? भोलेबाबा मानौं या भैरव अवतार ? अचलेश्वर शम्भु उनै हुन्, ताण्डव नाच्ने नटराज पनि। संहारकर्ता महादेव उनै मानिन्छन्, सृष्टि जनाउने शिवलिंग स्वरूप पुजिन्छन् पनि उनी नै। कैलाशका राजा पार्वतीपति पनि उनी नै हुन्, अनि हुन् मसानवासी कालस्वरूप पनि। कस्तो कस्तो परस्पर विरोधाभाषपूर्ण लाग्छ यो शिवतत्त्व ! कतै यो द्वन्द्वात्मक सनातन संस्कृतिको द्योतक त हैन ? कि त यो सापेक्षतावादको उत्कृष्ट उदाहरण नै हो ? अबोधगम्य छ शिवस्वरूप। ब्रह्माण्ड सृष्टिको रचनागर्भ भनौं या प्रलयअन्त्य पछिको विस्मृति ! आदिदेखि अन्त्यसम्मको स्थायी साक्षी ! फेरि त्यही अनन्त शून्य नै त हो एकमात्र सत्य। त्यसैलाई नै त हो अव्यक्त निराकार शिवतत्त्व मानिएको। सत्यम्शिवम्सुन्दरम् त्यही नै त हो। तर त्यसको व्यक्त पक्ष पनि छ, अन्योन्याश्रित रूपमा सृष्टिक्रमदेखि नै गाँसिएको। आदियोगीका रूपमा हिमालयको काखमा आई योगविज्ञानको प्रादुर्भाव गरेर त्यो दिव्यज्ञान सप्तऋषिहरूमा विस्तार गरी मानवीय चेतना प्रतिस्थापन विधिको सूत्रधार पनि उनै ब्रह्माण्डका प्रभु विश्वनाथ नै त हुन्। विश्वब्रह्माण्ड, प्राणीजगत्, मानवीय अस्तित्व सबैलाई एकैसाथ समेट्न सक्ने कि त शून्यता नै हो, नत्र भने योगमय ज्ञानविज्ञानले नै हो। अतः एकतामा अनेकता अनि अनेकतामा एकता यही नै त छ शिवतत्त्वको विशेषता। अर्धनारीश्वर भनेर शिवशक्तिको भनौं या प्रकृति (स्त्री)पुरुषको समष्टिगत रूपमा पनि पुजिएका छन् शिव। शक्तिको अभिन्न आयामका रूपमा महाकाली शिवको छातीमा अडिरहेको कथात्मक प्रस्तुति पनि हामी पाउँछौं। उमाशंकर मानौं या महाकालीमहादेव, सृष्टिस्थितिसंहार सबैमा परिपूरक देखिन्छन् स्त्री एवं पुलिंगी शक्ति। काली एवं शिवको परिपूरकता तन्त्रविद्यामा पनि साक्षात्कार भएको पाइन्छ। सृष्टिचक्रको सुरुआती समयमा समुद्र मन्थन गर्दा नकारात्मक प्रत्युत्पादनका रूपमा आएको कालकुट विषलाई सर्वकल्याणका खातिर हाँसीहाँसी पिएर नीलकण्ठ बनेका शिवलाई लोकोपकारको प्रतिविम्ब मान्छन् सबै सनातन धर्मावलम्बीले। घाँटीको त्यही ठाउँ नै विशुद्धिचक्रको स्थान हो, जसले चित्तका हानिकारक प्रवृत्तिहरूलाई छान्ने काम गर्ने विश्वास गरिन्छ। यसरी शिवकथाका हरेक विम्बले हाम्रो जीवन र जगत्का विविध विषयलाई प्रतिविम्बित गरिरहेको पाइन्छ। शिवसँग सम्बन्धित अन्य अवयवहरू पनि कम रुचिकर छैनन्, लाग्दैनन्१ उनको निधारमा रहेको अर्ध चन्द्रले समय (काल)को नियमन गर्ने शिव सामथ्र्यलाई जनाउँछ। चन्द्रमाको गुरुत्वाकर्षण शक्तिले सामयिक सामुद्रिक ज्वारभाटा उत्पन्न गराउने सांकेतिक विम्बले चन्द्रशेखर शिवको कालातीत शक्तिको प्रतिनिधित्व गर्छ। २ शिवको शरीरमा घसिएको मसानको खरानी (भष्म)ले जीवनमृत्युको चक्रबाट पर रहने उनको अस्तित्वलाई बुझाउँछ।३ शिरमा रहेको जटाले उनको प्राणवायुसँगको सम्बन्धलाई जनाउँछ।४ गंगाधर शिवको शिरबाट बहने गंगा पवित्रता, उर्बरता अनि शान्तिको द्योतक हो। ज्ञानरूपी गंगा पनि उनैबाट बहने हो।५ उनीसँग तेस्रो आँखा पनि छ, जसलाई प्रज्ञाचक्षु मानिन्छ। मानिसको शरीरमा विद्यमान दुई आँखा ज्ञानेन्द्रीयमात्र हुन् जसले सामान्य भौतिक हेराइका लागि सहायता गर्छन्। तर त्रियम्बक शिवमा रहेको तेस्रो आँखा भने समता, साधुता, दूरदृष्टि, आशक्ति अनि कामना परित्यागका लागि आवश्यक मानिन्छ। वैज्ञानिक दृष्टिकोणबाट हेर्दा तेस्रो आँखा रहने स्थानमा पिनियल ग्रन्थी रहेको हुन्छ, जसले मेलाटोनिन अनि एनएसिटायिलसेरोटोनिनजस्ता रसायनहरूको उत्पादन गर्छ। यी दुई तत्त्वले क्रमशः निद्रा अनि स्वस्थ मनस्थितिका लागि कार्य गर्ने गर्छन्। त्यस्तै, तेस्रो आँखा चेतनाको उच्चतम प्रयोग एवं आध्यात्मिक उन्नतिका लागि पनि महत्त्वपूर्ण ठानिएको छ। योगाभ्यासद्वारा हामी पनि तेस्रो नेत्र खोल्न सक्छौं, योगगुरु शिवले त्यही प्रेरणा नै त दिन्छन्। ६ शिवका ती आँखा आधा मात्र खुलेका छन्, जसले ब्रह्माण्डीय सृष्टिचक्र चलायमान रहेको संकेत गर्छ। ती आँखा पूरा बन्द भएमा प्रलय या संहार हुने, अनि फेरि खुलेपछि नयाँ सृष्टिचक्रको सुरुआत हुने बताइएको छ। ७ उनको घाँटीमा सर्पमालाले तीन फन्को लगाएको छ। जसले भूत, वर्तमान र भविष्य गरी कालका तीन चरणलाई जनाउँछ। शिव भने ती कालचक्रबाट निष्प्रिय छन्। शिवभित्र निष्कृय रूपमा रहेको कुण्डलिनी शक्तिलाई पनि यसले प्रतिविम्बित गरेको मानिन्छ। ८ उनको निधारको त्रिपुण्डले भने सात्विक, राजसिक अनि तामसिक गरी तीन गुणलाई जनाउँछन्। यी तीनलाई व्यक्तित्वका तीन प्रकारका रूपमा पनि व्याख्या गर्ने गरिएको छ। ९ शिवले बाघको छाला बेरेका छन्। बाघ पार्वतीदेवीको वाहन हो। यसले शिव शक्तिको स्वामी अनि उनको वासनामाथि नियन्त्रण गर्न सक्ने सामथ्र्यलाई देखाएको छ।१० उनले लगाएका रुद्राक्ष माला ब्रह्माण्डीय नीतिनियमहरूको परिपालनाको परिसूचक हो। ११ प्रणवनाद गर्ने डमरुले शब्दब्रह्म ओमकारको प्रतिध्वनि निकाल्छ। सृष्टिको प्रारम्भमा शिवको डमरु १४ पटक कम्पन गर्छ जसले संस्कृत भाषाका १४ स्वरवर्णको उत्पत्ति गरेको मानिन्छ। त्यसैले नै, अक्षर, भाषा अनि व्याकरणका स्वामी हुन् शिव। गहिरो ध्यानको बेलामा पनि त्यो नादब्रह्मको श्रवण गर्न सकिन्छ। संगीत अनि नृत्यका प्रवर्तक पनि हुन् शिव। ताण्डव नृत्यको बेलामा पनि डमरु बज्छ। १२ त्रिशूलका तीन शुलहरूले शिवका तीन शक्तिहरू : इच्छा, क्रिया एवं ज्ञानको संकेत गर्छन्। त्यस्तै, यसले स्थूल, सूक्ष्म एवं कारण स्वरूप जीवका तीन शारीरिक अवस्थालाई पनि जनाउँछ।१३ शिवको कमण्डलुमा पवित्र अमृत छ, जसलाई प्राप्त गर्न भौतिक इच्छाहरूको परित्याग गरेर अध्यात्मको शरण पर्नुपर्छ। १४ शिवका दुई कुण्डलहरूले परमात्माका दुई स्वरूपहरूलाई जनाउँछन् : अलक्ष्य एवं निरञ्जन। अर्थात्, बाहिरी लक्षणहरूबाट पार नपाइने अनि भौतिक आँखाले नदेखिने। त्यस्तै, यिनले सृष्टिका लागि अपरिहार्य शिव एवं शक्तिका स्वरूपलाई पनि जनाउँछन्।१५ शिवको निवास कैलाश पर्वत ब्रह्माण्डको केन्द्रभाग एवं शान्तिक्षेत्र हो। १६ शिवको वाहन नन्दी सत्कर्म एवं धैर्यको प्रतीक हो। ध्यानावस्थामा धैर्य आवश्यक हुन्छ, अन्ततः परमात्मा तत्त्वको बोध भएरै छोड्छ।१७ शिव एक असल श्रीमान् अनि आदर्श प्रेमी हुन्। हामीले माघ महिनाभर सुन्ने गरेको श्रीस्वस्थानी व्रतकथामा यसको प्रशस्त उदाहरण पाउँछौं। जस्तैः सतीदेवीको मृत शरीर बोकेर शोकमय अवस्थामा संसारभर विचरण गरेको, पार्वतीसितको विहार आदि प्रसंग। लिंगस्वरूपमा होस् या मूर्ति अनि तस्बिरमा, शिव पार्वतीको प्रायः अस्तित्व एकसाथ नै रहेको छ। अझ उनको अर्धनारीश्वर स्वरूप नै प्रसिद्ध छ। १८ शिव परिवारलाई एक आदर्श परिवार मानिन्छ। दुई पत्नी पार्वती एवं गंगा, दुई पुत्र गणेश एवं कुमार मात्र नभई भूतप्रेत, एकादश रुद्र, वीरभद्र, महाकाली, भृंगीलगायत गणहरू आपसमा मिलेर बसेको पाउँछौं हामी। अझ, वाहनहरूमा नन्दी (साँढे) र बाघ, मुसा र मयूरजस्ता विपरीत अनि शत्रुतापूर्ण सम्बन्ध भएका प्राणीहरूलाई एकसाथ बाँधेर राखेका छन् शिवले बृहत् परिवारमा। यसैमा पनि द्वन्द्वभित्रको सन्तुलन भनौं या सापेक्षतावादको सिद्धान्त नै लागू भएको हो कि ? पारिवारिक मूल्यमान्यता, पे्रम, सौहार्द्रता, एकता अनि मेलको अनुपम उदाहरण पाइन्छ यहाँ। १९ उनी सबै प्राणीलाई बराबर माया गर्ने पशुपतिनाथ पनि हुन्।२० पुराणका कथाहरूमा पनि वर्णित छ, उनी पक्षपाती पटक्कै छैनन्। देवता र दानव दुवैबाट पूजित अनि दुवैप्रति तटस्थ छन् उनी। वृहस्पति हुन् या शुक्राचार्य, मंगल होस् या शनि, राम हुन् या रावण, राहुकेतु नै किन नहुन् ? सबैका लागि बराबर नै छन् उनी। अब कुरा गरौं, शिवलिंगको। ऐतिहासिक अभिलेख या प्रमाणहरूको अन्वेषण गर्दा वैदिक युगमा अग्नि, सोम आदि देवताहरू सँगसँगै रुद्रका रूपमा मानिएका, पछि गएर त्रिदेवमध्येका एक संहारकर्ता शंकरस्वरूप जानिएका महादेव अन्ततः शिवलिंग अर्थात् सृष्टिका प्रतीकका रूपमा स्थापित भएका छन्। कसैकसैले सर्वव्यापक ब्रह्मको निराकार शून्यताको बोध गराउन यो लिंगस्वरूपको परिकल्पना गरेको हो भनेर पनि मान्छन्। अझ कोही यसलाई बीजस्वरूप ईश्वरको चिह्न नै पनि ठान्छन्। सृष्टिको सुरुवात पिण्ड या कोषबाट नै भएको थियो। जो गोलाकार थियो। त्यसैलाई तेजोमय ज्योतिर्लिंग मान्ने पनि धेरै नै छन्।भन्न सहजै सकिन्छ कि शिवतत्त्व के हो ? निर्गुण या सगुण ? संहारकर्ता कि सृष्टि रूपान्तरक ? ॐ नमः शिवायः !"
विश्वको सम्पत्ति नेपालमा,"शिवको पूजा गर्नु, उनको नाम जप्नु, उनको गुण र रूप चित्रमा प्रवृत्ता गराउनु चिन्तन हो, मनन् हो। उनै महेश्वरको कृपा दृष्टिले जीवले शिवत्तव प्राप्ति गर्छ। पशुपति क्षेत्रमा अपार भीड लाग्ने हिन्दूधर्मीको विशेष पर्व हो महाशिवरात्रि। जीवन सधैं शिवमय नै हुनुपर्छ। महादेव जो अजन्मा र स्वयं प्राकाट्य भएका हुन्। शिव पुराणमा श्रीशिवबारे विस्तृत चर्चा छ। अन्य पुराणभन्दा शिवपुराण उत्कृष्ट गतिदाता हो। जीवमात्रको उपकारक, त्रिविध तापनाशक, तुलनारहित अतुलनीय छ यो ! सत्पुरुषलाई यसले कल्याण दिन्छ, वेदान्त र विज्ञानमय छ यो पुराण ! तत्त्वमय छ र निष्काम भावयुक्त छ। ईष्र्यारहित बनाउँछ व्यक्तिलाई यसले ! शिव तत्त्व, शिव मर्म, शिव धर्म, प्रणव मन्त्रको संकलन हो यो। धर्म, अर्थ, काम, मोक्षको साधन हो। जो आदरपूर्वक पढ्छ जो आदरपूर्वक सुन्छ, ऊ परमगतिमा प्राप्त हुन्छ। शिवपुराण भक्ति, ज्ञान र वैराग्यको त्रिवेणी हो। ऋषि महर्षिहरूको प्रश्नमा सुतजी शिवतत्त्व सुनाउनु हुन्छ। सम्पूर्ण रोग र शोकबाट टाढा राख्ने शिवमहिमा, शिवपुराण, सद्वस्तु हो, सद्गति दिने सर्वस्व नै हो। एकपटक ऋषि, महर्षि, पथप्रदर्शक मिलेर ब्रह्माजी सामु गए। सबैले मिलेर प्रार्थना गर्दै भनेहे ब्रह्मा हजुर सर्वज्ञ हुनुहुन्छ। जगत्को धारणा र पोषण गर्नुहुन्छ। परात्पर पुराणपुरुष के हो ? को हो ? कस्तो होला ? ब्रह्माजी भन्नुहुन्छ जसबाट ब्रह्मा, विष्णु, रुद्र, इन्द्र प्रकट भए, सम्पूर्ण ब्रह्माण्डको रचना भयो। सम्पूर्ण प्राणी सृष्टि भए, त्यस्ता देव, आदिदेव, परमदेव महादेव सर्वज्ञ हुनुहुन्छ, सर्वोत्कृष्ट हुनुहुन्छ। भक्तिबाट साक्षात्कार र एकाकार गर्न सकिन्छ। रुद्र, हरि, हर र अन्य देवेश्वर जसलाई भक्तिभावले जसको दर्शन गर्न चाहनुहुन्छ। शिवसँग प्रीति राख्नाले व्यक्ति भवबन्धनबाट छुट्छ। देवताका कृपाप्रसाद प्राप्त भएपछि यस्तो परमभक्ति भक्तलाई प्राप्त हुन्छ। जसरी एउटा बीजबाट अंकुर पैदा हुन्छ। अंकुरबाट बीज पैदा हुन्छ ठीक त्यस्तै देवताका प्रसादले भक्ति प्राप्त हुन्छ र भक्तिले देवता प्राप्त हुन्छ। भगवान् शिव यज्ञपुरुष हुनुहुन्छ। यज्ञपुरुषको कृपाबाट साध्य र साधनको ज्ञान हुन्छ। शिवतत्त्वबाट शिवपद प्राप्ति गर्नु मानिसको साध्य हो। उहाँको सेवा गर्नु साधन हो, साधनाद्वारा साधकले साध्य प्राप्ति गर्न सक्छ। अनुष्ठानको फल व्यक्तिले शिव पादमा अर्पण गर्नुपर्ने हुन्छ, समर्पण गर्नुपर्ने हुन्छ। परमेश्वर पद प्राप्तिको सरल मार्ग यही नै हो। यस्तो कर्मबाट सालोक्य मुक्ति प्राप्ति हुन्छ। भक्तिका साधन धेरै छन्। मूलरूपमा भक्तिको साधन हो। प्रत्यक्ष देख्ने काम आँखाबाट हुन्छ, देखेपछि प्रमाण हुन्छ। भरपर्दो र विश्वसनीय त्यही हुन्छ। बाह्य आँखाभन्दा पनि दिव्य आँखाले यथार्थ भेटिन्छ, देखिन्छ। मानिस बुझेर, देखेर त्यसको प्राप्तितर्फ उन्मुख हुन्छ। पैलो साधन श्रवण नै हो, नवधा भक्तिमा प्रवेश गर्दा सुरुमा श्रवणमै जानुपर्ने हुन्छ। गुरु मुखबाट तत्त्वज्ञान श्रवण गरिन्छ। श्रवणपछि व्यक्ति साधनतिर उन्मुख हुन्छ, चिन्तन र मनन हुन सक्छ। विस्तारै व्यक्तिलाई यसपछि शिवको संयोग हुन जान्छ, लौकिक आनन्ददेखि माथि उठेर अलौकिक आनन्दको अनुभूति गर्न थाल्छ व्यक्ति ! शिवको पूजा गर्नु, उनको नाम जप्नु, उनको गुण, रूप चित्रमा प्रवृत्त गराउनु चिन्तन हो। मनन् हो। महेश्वरको कृपा दृष्टिले जीवले शिवत्व प्राप्ति गर्छ। शिव प्राप्ति जीवको उद्देश्य हो, आकांक्षा वा साध्य हो। सत्यवस्तुको चिन्तन गर्नुपर्छ। सत्य वस्तु भनेको शिव हो। जोसँग साक्षात्कार गर्न सकेमा सर्वकल्याण हुन्छ। सर्वकल्याणका लागि भक्ति साधना श्रवण, कीर्तन र मनन् जरुरी छ। शिवशंकरको बारेमा श्रवण, कीर्तन र मनन् गर्नाले महत्तम साधना सिद्धि हुन्छ। भगवान् शिवका आज्ञाले सनतकुमारलाई नन्दीश्वरले शक्ति दिनुभयो। मुक्तिको उपाय भक्ति हो भक्तिको स्वरूप श्रवण हो, कीर्तन हो र मनन् हो। श्रवण, कीर्तन र मनन् गर्न नसक्नेका लागि अर्को उपाय छ, भगवान्को साकार विग्रहको साधना गर्ने अर्थात् पूजा गर्ने, शिव लिंग स्थापना गर्ने, मूर्तिको नित्य पूजा गर्ने, नित्य पूजा गर्नाले संसार सागरबाट पार हुन सकिन्छ। गच्छेअनुसार धनराशि शिव मूर्तिमा सुम्पिनु पर्ने हुन्छ, अर्पण गर्नुपर्ने हुन्छ। शिवलिंग एवं शिव मूर्तिको पूजा गर्नुपर्ने हुन्छ। भक्ति भावले मण्डप निर्माण गर्ने, तीर्थ स्थापना, मठ निर्माण, क्षेत्र स्थापना, उत्सवको आयोजना गर्नुपर्ने हुन्छ। वस्त्र, गन्ध फूल, दीप, नैवेद्य समर्पित गर्नुपर्ने हुन्छ। छत्र, ध्वजा, व्यञ्जन, चामर, सम्पूर्ण साधनले राजोपचारले पूजा गर्नुपर्ने हुन्छ। प्रदक्षिणा, नमस्कार, यथाशक्ति जप गर्नुपर्ने हुन्छ। आवागमनदेखि विसर्जनसम्म प्रतिदिन भक्तिभावले गर्नुपर्ने हुन्छ। यसरी अनुष्ठान पूजा गर्नाले श्रवण, कीर्तन, मनन् गर्न नसक्नेहरूलाई पनि सोको फल प्राप्ति हुन्छ। धेरै ऋषि, महर्षि, ब्रह्मज्ञानी शिवजीको पूजा आराधना गरेर भवबन्धनबाट छुटेका छन्। सबै देवताको मूर्तिमा पूजा हुन्छ। शिवजीको मूर्ति वा लिंग दुवैमा हुन्छ। शिवलाई सगुण साकाररूप र निर्गुण निराकार रूपबाट चिन्तन गर्न सकिन्छ ! निराकार भएकाले शिवजीको शिवलिंगमा पूजा हुन्छ। शिवलिंग शिवको निराकार स्वरूप हो। शिवको साकार स्वरूप उनको स्वरूप मूर्ति हो। शिवलिंग स्वयंब्रह्म स्वरूप हो । स्वयं प्राकाट्य यस्तो शिवलिंग हाम्रो देश नेपालमा मात्रै छ। पशुपतिनाथ सधैं खुल्ला छ।"
भारत जाने कामदारका लागि ५ लाखको बिमा,"बैतडीको पाटन नगरपालिकाले भारत जाने कामदारका लागि पनि बिमा कार्यक्रम सुरु गरेको छ। बैतडी : पासपोर्ट र भिसा प्रणाली लागू भएका देश अथवा तेस्रो मुलुक जानेहरूका लागि सरकारले अनिवार्य बिमाको व्यवस्था गरेको छ तर पासपोर्ट भिसा बिना नै जान पाउने देश भारत हो। बैतडीको पाटन नगरपालिकाले भारत जाने कामदारका लागि पनि बिमा कार्यक्रम सुरु गरेको छ। आवधिक रोजगारीको क्रममा भारतमा रहेकाहरूको सुरक्षाको लागि वार्षिक दुर्घटना बिमा गर्न लागेको नगर प्रमुख गौरीसिंह रावलले जानकारी दिए। भारत जाने कामदारको तथ्यांकसमेत उपलब्ध नहुने अवस्थामा नगरपालिकाले सबै आप्रवासी कामदारको बिमा कार्यक्रम अघि सारेको हो। भारतमा रोजगारीका लागि गएका कामदारहरूको ५ लाख रुपैयाँसम्मको दुुर्घटना बिमा गर्ने अभियानको सुरुवात गरेका छौं। दुर्घटनामा परेका अवस्थामा सोही बिमाबाट निःशुल्क उपचार हुन्छ, नगर प्रमुख रावलले भने। नगरपालिकाले बिमाका लागि सूर्याज्योति लाइफ इन्स्योरेन्स कम्पनीसँग सम्झौता गरेको छ। प्रत्येक वडा कार्यालयबाटै आगामी फागुन ११ गतेबाट बिमा फारम भर्न सक्ने व्यवस्था मिलाइएको छ। यहाँका धेरै युवा रोजगारीका लागि भारत जाने गरेका छन्। त्यहाँ गएकाहरू दुर्घटनामा परी अंगभंग भएर फर्किने गरेकाले निःशुल्क उपचार गर्न कार्यविधि बनाएर बिमा गर्न लागिएको नगर उपप्रमुख कमलसिंह बोहराले बताए। ग्रामीण विकास एवं वातावरण व्यवस्थापन समाज (रुडेस) बैतडीले बिमा कार्यक्रममा साझेदारी गरेको छ। रोजगारीका लागि भारतमा रहेकाहरूको परिवारले समेत बिमा भर्न सक्ने छन्। बिमाकै लागि पहिलो किस्ता भर्न चालू आर्थिक वर्षमा नगरपालिकाले ५ लाख बजेट बिनियोजन गरेको छ भने साझेदार निकाय रुडेसले १ लाख ९३ हजार रुपैयाँ आर्थिक सहयोग गरेको छ। पाटन नगरपालिकामा १५ सयभन्दा बढी नागरिक आवधिक रोजगारीको लागि भारतमा रहेको नगरपालिकाले जनाएको छ। सबैलाई यस कार्यक्रममा समेट्ने लक्ष्य रहेको नगरपालिकाले जनाएको छ। वडा कार्यालयबाट भारतमा रहेकाहरूको तथ्यांक संकलन गरेका छन्। पाटन८ का वडाध्यक्ष हरिश बिष्ट भन्छन्, रोजगारीमा जानेको अभिलेख राखेका छौं। घाइते वा मृत्यु भएका परिवारलाई आयआर्जनमूलक कार्यमा समेट्ने योजनामा छौं। आप्रवासनको क्षेत्रमा कार्यरत गैरसरकारी संस्था निड्स नेपालका अनुसार सुदूरपश्चिमका ९ जिल्लाबाट झन्डै ७ लाख मानिसहरू कामका लागि भारत जाने गरेका छन्। कामका लागि भारत गएर अंगभंग भएका, भारतमा बेपत्ता भएका, मृत्यु भएका परिवारलाई कुनै पनि सेवासुविधा छैन। निड्सका कार्यक्रम प्रबन्धक प्रकाश भडै भन्छन्, पछिल्लो अध्ययनमा १० वर्षयता भारतमा बेपत्ता र मृत्यु हुनेको संख्यामा मात्रै पाँच सयभन्दा बढी छ। दुर्घटनाका घटनाको कतै रेकर्ड नै छैन।"
मिथिलाञ्चलमा महाशिवरात्रि,"शिवलिंगमाथि पवित्र जल, बेलपत्र, धतुरो, चन्दन, पञ्चामृत, फलफूल र विभिन्न किसिमको मिठाई अर्पण कर शिवआराधना गर्ने गरिन्छ। सम्पूर्ण मिथिलामा महाशिवरात्रिको पर्व बडो धूमधामसित मनाउने शदियौं पुरानो परम्परा अद्यापि जीवन्त छ। मिथिला क्षेत्रको गाउँगाउँमा एउटा न एउटा शिवालय मन्दिरको अवस्थितिले यो अवगत गराउँछ कि मिथिलामा शैव धर्मको प्रचलन आदिकालदेखि अद्यपर्यन्त रहेछ। यहाँ तीनवटा धर्मको प्रधानता रहेछ यथा वैष्णव धर्म, शैव धर्म र साक्त धर्म। वैष्णव धर्मको प्रधानता सर्वोपरि छ। त्यसपरान्त शैव धर्मको स्थान आउँछ। देवहरूको देव महादेव मिथिलाञ्चलको सबैभन्दा महत्त्वपूर्ण देवको रूपमा पूजित र सम्मानित शदियौंदेखि रहेका छन्। मिथिलाको प्राचीन राजधानी जनकपुरमा जानकी मन्दिर र राममन्दिरको अतिरिक्त शिव मन्दिर पनि छ। जहाँ महाशिवरात्रिको मांगलिक अवसरमा शिवभक्तको घुइँचो हेर्न लायकको हुन्छ। मिथिलाको चतुर्दिक दिशामा एउटा त एउटा शिव मन्दिरको अवस्थितिले गर्दा यो विदित हुन्छ कि मिथिलावासी कति शिवभक्त छन्। शिवका अनेक लोकप्रिय तथा जनप्रिय नाम रहेछन्, यथाशिव, महेश, महादेव, रुद्र, नटराज, शिवशंकर, किराँतार्जुन र नीलकण्ठ। शिवको शिरमा चन्द्रमा र जटामा गंगा प्रतिष्ठित छन् तथा ललाटमा तेस्रो नेत्र। उनको हातमा त्रिशूल, डमरु र गलामा सर्पहरूको माला सुशोभित छ। यसबाहेक पनि उनी विश्वनाथ, अमरनाथ, वैद्यनाथ, केदारनाथ, र कैलाशनाथ आदि विभिन्न रूपमा पूजित हुँदै आएका छन्। उनी सद्, चित, आनन्दस्वरूप शिव सबै प्राणीको कल्याण गर्दै आएका छन्। सम्पूर्ण ब्रह्माण्डको रक्षा गर्ने भगवान् शिव ब्रह्माण्डका ३३ करोड देवतामाझ सर्वोपरि स्थान सुरक्षित छ। उनलाई आशुतोष पनि भनिन्छ, जसको शाब्दिक अर्थ हुन्छ शीघ्र सन्तुष्ट र प्रसन्न हुने देवता। सम्पूर्ण मिथिला क्षेत्र नै चतुर्दिक शिवको उपस्थिति र अवस्थितिले गर्दा सुरक्षित र संरक्षित मानिन्छ जस्तो यसको उत्तरमा क्षीरेश्वर महादेव, दक्षिणमा जलेश्वर थान, उत्तरपूर्वमा मिथिलेश्वर र पश्चिममा कुपेश्वर। यी पवित्र स्थानमा शिवरात्रिको अवसरमा तीर्थयात्रीको जमघट हेर्न लायक हुन्छ। यस शुभ पर्वलाई महाशिवरात्रि पनि भनिन्छ। शिवको मन्दिरमा दैनिक पूजाआजा विधिपूर्वक गर्ने परम्परा सदियौंदेखि अद्यपर्यन्त हुँदै आएको पाइन्छ। महाशिवरात्रिको मांगलिक अवसरमा विशेषरूपमा पूजाआजा गर्ने गरिन्छ। विशेषतः शिवलिंगको स्थापना प्रत्येक शिवालयमा भएकाले ॐ नमो शिवाय को मूलमन्त्रको जप गर्दै परोपकारी मंगलकारी, सृष्टिका निर्माता, पालनकर्ता र साथै संहारकर्ता भगवान् शिवको पूजाआजा श्रद्धाभक्तिपूर्वक गर्ने गरिन्छ। सम्पूर्ण मधेस प्रदेशमा शिवको पूजाआजा भक्तिपूर्वक अद्यापि गरिन्छ। नेपालको अन्तरिम संविधानले नेपाललाई धर्मनिरपेक्ष राष्ट्र घोषणा गरिसकेको छ। मधेस प्रदेश अहिले पनि व्यावहारिक रूपमा पनि धर्म प्रधान प्रदेश रहेछ र शैव धर्मको यहाँ बोलवाला छ। शैव धर्मावलम्बी सहिष्णु हुन्छन् र अन्य धर्मलाई पनि उत्तिकै सम्मान गर्छन्। तसर्थ धर्मको नाउँमा कहिले पनि कुनै किसिमको दुर्भावना यिनीहरूमा देखिँदैन। नेपाल विभिन्न जाति, धर्म सम्प्रदाय, भाषा र भेष संस्कृतिको देशको भावना मधेस प्रदेशमा पनि प्रत्यक्ष रूपमा देखिन्छ। विभिन्नतामा एकता देखिन्छ। सदा शिवसित सम्बन्धित शैवधर्म आफ्नो व्यापकता र विस्तारमा सर्वधर्म समन्वयको विश्वव्यापी मान्यतालाई स्वीकार मात्र होइन, अंगीकार गरेको पाइन्छ। मिथिलाको संस्कृतिमा नै शैव धर्मको समन्वय र सामञ्जस्य पाइन्छ। तसर्थ मैथिली संस्कृति धेरै सम्पन्न र समृद्धशाली रहेको सर्वविदितै छ। शिवरात्रिको शुभ अवसरमा विशेषतः शिवलिंगको पूजाआजा गर्ने गरिन्छ किनभने यहाँ अवस्थित शिवालयहरूमा शिवप्रतिमा कम पाइन्छ तर शिवलिंग सर्वत्र सबै मन्दिरमा पाइन्छ। शिवलिंगमाथि पवित्र जल, बेलपत्र, धतुरो, चन्दन, पञ्चामृत, फलफूल र विभिन्न किसिमको मिठाई अर्पण कर शिवआराधना गर्ने गरिन्छ। शिवको विशेषता के छ भने उनी भाङ, धतुरो र बेलपत्रबाट धेरै प्रसन्न र खुसी हुन्छन्। तसर्थ शिवको पूजा अर्चनामा शुद्ध सात्विक भावले यी पूजासामग्रीको समर्पण सर्वोत्तम फलदायी मानिन्छ। ज्योर्तिलिंगको जाज्वल्य प्रकाशबाट सम्पूर्ण मिथिलाञ्चल ज्योतित भएको पाइन्छ। ज्योर्तिलिंग शब्द ज्योति एवं लिंगको समास हो। ज्योतिको शाब्दिक अर्थ प्रकाश हुन्छ र लिंग चिह्नको रूपमा प्रयुक्त हुन्छ। लिंग शब्दको व्युत्पत्ति स्कन्दपुराणमा यस प्रकार गरिएको छ आकाश लिंग मित्याहः पृथ्वी तस्य पीठिका। लयतान् सर्व देवानां लिंग मित्युच्यते बुधै। आकाश, लिंग र पृथ्वी उसको पीठिकाको रूपमा पूजित छ। यो सबै देवताको अवयव हो। यसमा सबै लय प्राप्त भएकाले यसलाई लिंग भनिन्छ। निराकार ब्रह्ममा जस्तो कुनै अवयव चिह्न हुँदैन। त्यस्तै लिंगमा पनि प्रतिमा सदृश्य अंगप्रत्यंग रहँदैन। लिंगमा मण्डलाकार स्वरूप पृथ्वी र लघुस्तूप कुनै चिह्न हुँदैन। यस अर्थ र सन्दर्भमा ज्योर्तिलिंगको नाम बिहान ब्रह्मबेलामा उठेर जसले जप्छ उसले सबै तीर्थहरूको फल प्राप्त गर्छ। कामद लिंग सबै लिंगको पूजाको फल प्राप्त गर्नेखालको मानिएको छ। शिवपुराणको ३८ अध्यायअन्तर्गत नदी, उपपुराणमा शिवजी स्वयं भन्नुहुन्छ म सर्वव्यापी हुँ। यी ज्योर्तिलिंग निम्नबमोजिम उल्लेख भएको पाइन्छ सर्वव्यापी भए पनि सौराष्ट्रमा सोमनाथ, कृष्णतीरस्थ श्री शैलमा मल्लिकार्जुन, उज्जयिनी नगरमा महाकाल, ओमकार र अमरेश्वर, चिताभूमिमा वैद्यनाथ, दक्षिण सेतु बन्धमा रामेश्वर, वाराणसी क्षेत्रमा विशेश्वर, गौतमी तटमा त्रम्यबकम्, हिमालयको पृष्ठमाथि केदारनाथ, दारुकावनमा मागेश, शिवालयमा धुश्मेश, डाकिनीमा भीमशंकर आदि लिंग प्रधान मानिन्छ।"
एमालेको मिसन ग्रासरुटअभियान : कोकहाँ खटिए ? (सूचीसहित),"यो अभियानमा एमालेले पार्टी सदस्यता नवीकरण, कमिटीहरूको व्यवस्थापन, प्रशिक्षण, भेला, बैठक, अन्तक्रिया र स्थानीय तहको समस्याहरू बुझ्ने, पार्टीभित्रको अन्तरविरोध बुझ्ने र त्यसलाई हल गर्नेसहितको कार्यक्रम सञ्चालन गरेको छ। काठमाडौं : नेकपा एमालेले दुईमहिने पार्टी सुदृढीकरण तथा विस्तारका लागि मिसन ग्रासरुट अभियान सुरु गरेको छ। एमाले अध्यक्ष केपी शर्मा ओलीले भर्चुअली माध्यमबाट प्रदेश तथा विशेष कमिटीहरूलाई सम्बोधन गर्दै अभियानको सुरुवात गरेका हुन्। अभियानको संयोजक पनि ओली नै हुन्। पार्टीका पोलिटब्युरो र केन्द्रीय कमिटी सदस्यहरूलाई अभियानको केन्द्रीय प्रतिनिधिका रूपमा पालिका तहमा खटाइएका छन्। उनीहरूलाई दुई महिनाको जिम्मेवारी दिएर अभियान सञ्चालन गरिएको छ भने उपाध्यक्षदेखि स्थायी कमिटीसम्मका नेताहरूको टिमले अभियानको अनुगमन र संयोजन छन्। कतिपय एमालेको यो अभियान आगामी चुनावी तयारीको रूपमा विश्लेषण गरेका छन्। जुन बेलामा पनि मुलुक मध्यावधि निर्वाचनमा जान सक्ने भएकोले एमाले यो अभियान थालेको टिप्पणी भइरहेका छन्। यो अभियानमा एमालेले पार्टी सदस्यता नवीकरण, कमिटीहरूको व्यवस्थापन, प्रशिक्षण, भेला, बैठक, अन्तक्रिया र स्थानीय तहको समस्याहरू बुझ्ने, पार्टीभित्रको अन्तरविरोध बुझ्ने र त्यसलाई हल गर्नेसहितको कार्यक्रम सञ्चालन गरेको छ। एमालेले सात प्रदेशमा उपाध्यक्षको नेतृत्वमा संयोजन तथा अनुगमन टोली गठन गरेको छ। केन्द्रीय नेताहरूलाई पालिकास्तरको कार्यक्रममा सञ्चालन तथा अनुगमनको लागि खटाएको छ। प्रदेश१ मा उपाध्यक्ष अष्टलक्ष्मी शाक्य, सचिव टोपबहादुर रायमाझी र नेताहरू शेरधन राई, अग्निप्रसाद खरेल, राजेन्द्रप्रसाद गौतम र हिक्मत कार्की अनुगमनको जिम्मेवारी पाएका छन्। मधेस प्रदेश वरिष्ठ उपाध्यक्ष ईश्वर पोखरेल, सचिव रघुवीर महासेठ, नेताहरू गुरुप्रसाद बराल, लालबाबु पण्डित र सीता पौडेल, बागमती प्रदेशमा उपाध्यक्ष सुरेन्द्र पाण्डे, सचिव गोकर्णराज विष्ट, काशीनाथ अधिकारी, रघुजी पन्त, कृष्णगोपाल श्रेष्ठ र शेरबहादुर तामाङ अनुगमनको जिम्मेवारी रहेको छ। गण्डकी प्रदेशमा उपाध्यक्ष युवराज ज्ञवाली, सचिव पद्माकुमारी अर्याल, नेताहरू किरण गुरुङ, खगराज अधिकारी र थममाया थापा, लुम्बिनी प्रदेशमा उपाध्यक्ष रामबहादुर थापा, सचिव छविलाल विश्वकर्मा, भीम आचार्य, राजन भट्टराई र शिवमाया तुम्बाहाङ्फे, कर्णाली प्रदेशमा उपाध्यक्ष सुवासचन्द्र नेम्बाङ, सचिव योगेशकुमार भट्टराई, भानुभक्त ढकाल, यामलाल कँडेल र गोरखबहादुर बोगटी र सुदूरपश्चिम प्रदेशमा उपाध्यक्ष विष्णुप्रसाद पौडेल, सचिव लेखराज भट्ट, मणिचन्द्र थापा, विन्दा पाण्डे र कर्णबहादुर थापा खटाइएको छ। त्यसैगरी, विशेष कमिटीहरूको अनुगमन तथा संयोजनको नेतृत्व विशेष कमिटीका महासचिव शंकर पोखरेल, उपमहासचिवहरू प्रदीप ज्ञवाली, पृथ्वी सुब्बा गुरुङ, विष्णु रिमाल र केन्द्रीय कार्यालयका सचिव भीष्म अधिकारीलाई जिम्मेवारी तोकिएको छ। कोकहाँ खटिए ?"
महाशिवरात्रिलाई पृथक् झ्यालबाट चिहाउँदा,"आत्माले देहको माध्यमबाट कर्म गर्दा देहको आकर्षणमा आउन थाल्छ अनि मानव आत्मा काम, क्रोधादि विकारको वशमा पर्न थाल्छ। पापाचार र दूराचार बढेपछि यी विकारबाट मुक्त बनेर काम गर्ने मानव नै देवता हुन्। प्रत्येक वर्ष फाल्गुण कृष्ण चतुर्दशीमा महाशिवरात्रि पर्व मनाइन्छ। नेपाल, भारत तथा हिन्दू धर्मावलम्बीको बहुलता भएको क्षेत्रमा यो पर्व धूमधामसँग मनाइन्छ। यस पर्वमा भगवान् शिवको आराधना, ध्यान, भजन, कीर्तन आदि गरेर भक्तहरूले भक्ति तथा श्रद्धाभाव व्यक्त गर्छन्। विश्वका करिब ६० मुलुकमा रहेका करोडौं ब्रह्माकुमारिज अभियन्ताहरूले पनि यो पर्व धूमधामसँग मनाउँछन्। वास्तवमा भगवान् शिव को हुनुहुन्छ ? उहाँको नाम, रूप, देश, काल कुन हो ? उहाँले यस सृष्टिमा के कर्तव्य गर्नु भएको थियो र किन उहाँको यति महिमा छ ? उहाँलाई हामीले कसरी बुझेका छौं र उहाँको व्रत गर्ने फलदायी उपाय के र कसरी हुन सक्छ ? यिनै जिज्ञासाको निरूपणका लागि स्वयं परमपिता परमात्मा शिवले सृष्टिको नियमअनुसार चलाउनु भएका महावाणीका आधारमा केही गुह्य रहस्य स्पष्ट गर्ने प्रयास गरिएको छ। यस पर्वलाई सृष्टिमा काम, क्रोध, लोभ, मोह, अहंकारको बिगबिगी भएको सृष्टिकै घोर अज्ञान अन्धकार क्षणमा भगवान् शिवको उत्पत्ति भएको रातका नामबाट शिवरात्रि नामकरण गरिएको हो। शिव र पार्वतीको विवाह भएको दिनका रूपमा पनि वर्णन गरिएको महाशिवरात्रि पर्वलाई सम्पूर्ण दीन, दुःखी र कष्टपूर्ण जीवन बिताइरहेका प्राणीको हृदयमा धर्मको उदय गराउने दिनका रूपमा पनि लिने गरिन्छ। सम्पूर्ण आत्माका परलौकिक परमपिता परमात्मा शिव अजन्मा, अभोक्ता, अशरीरी, अयोनिज हुनुहुन्छ। उहाँ एक निराकारी र अविनाशी सत्ता हुनुहुन्छ। शिव ज्योतिर्बिन्दु स्वरूप हुनुहुन्छ। शिव जन्ममरणको चक्रमा आउनुहुन्न तर सृष्टिको नियमअनुसार कल्पको एकपटक भारतखण्डमै परकाया प्रवेश गरेर सत्य ज्ञानको उद्वोध गर्नुहुन्छ। यही सत्य ज्ञानद्वारा काम, क्रोध, लोभ, मोह, अहंकार आदि विकारबाट ग्रसित मानव सभ्यता र त्यसबाट प्रकृतिमा परेको प्रभावबाट मुक्त गर्न धर्म ग्लानिको चरम स्थिति यस कलियुगको अन्त्यको समयमा आफूले नियुक्त गरेको भाग्यशाली रथको मुखारबिन्दुबाट यो ज्ञान दिनुहुन्छ। वास्तवमा जुन दिन यस सृष्टिमा भगवान् शिव परकाया प्रवेश गर्नुभयो, त्यही परमात्मा शिवअवतरणको दिनलाई नै शिवरात्रि भनिएको हो। यही दिन चक्रका रूपमा घुमिरहने सृष्टि चक्रको आरम्भको दिन पनि हो। परमपिता परमात्मा शिवले सम्पूर्ण मनुष्य आत्माहरूलाई सत्य ज्ञान दिन शिवको रथ भनिएको आत्मालाई ब्रह्मा नाम दिनुभएको छ। त्यो ज्ञान निराकार शिवले प्रत्येक जीवात्मामा रहने निराकार आत्मालाई ब्रह्मामुखद्वारा दिनुहुन्छ। त्यो ज्ञान प्राप्त गर्ने सौभाग्यशाली आत्माहरू नै पार्वती हुन्। जन्ममरणको चक्रमा आउने आत्माहरू परमपिता परमात्मा शिवका पारलौकिक सन्तान हुन्। अलौकिक रूपमा आत्माको परमात्मा शिवसँग सर्वसम्बन्ध हुन्छ। त्यसैले सांसारिक रूपमा पतिपत्नीको सम्बन्धलाई अत्यन्तै प्रिय सम्बन्धका रूपमा हेरिने भएकाले शिवले पार्वतीलाई अमरकथा सुनाउनु भयो भनिएको हो। यथार्थमा निराकार परमात्माले साकार देहधारी ब्रह्मा तनको सहयोगले ज्ञान दिनु भएको हो। आत्माले जीवको सहारा नलिई कर्म गर्न नसकेजस्तै परमात्माले पनि जीवात्मालाई आधार बनाएर मात्रै सृष्टि रचना अर्थात् नवीन ज्ञान दिएर सृष्टिमा सत्यज्ञान दिने कार्य गर्नुहुन्छ। शिवका उपासकहरूले यथार्थमा शिवलाई आफ्ना पारलौकिक पितामात्र होइन, माता, बन्धु, सखा, पतिका रूपमा पनि लिन्छन्। त्यसैले भक्तिमार्गमा शिवलाई पार्वतीका पतिका रूपमा चित्रित गरिएको हो। परमपिता परमात्माले दिनु भएको ज्ञान एक पार्वतीलाई मात्र होइन, अपितु सम्पूर्ण आत्मालाई दिनु भएको हो। निराकार ज्योतिर्विन्दु शिव यस सृष्टिका सर्वमान्य, सर्वशक्तिमान्, सर्वोपरी, सर्वज्ञ, सर्वश्रेष्ठ सत्ता हुनुहुन्छ। उहाँ नै प्रेम, शान्ति, सुख, ज्ञान, पवित्रता र शक्तिका स्रोत र सागर पनि हुनुहुन्छ। उहाँ नै यस अनादि सृष्टिका रचयिता हुनुहुन्छ। त्यसैले विश्वमा सबैजसो धर्म, आस्था र विश्वासमा परमात्मा अर्थात् परमेश्वरलाई ज्योति वा प्रकाशका रूपमा नै पूजा आराधना गरिन्छ। जब आत्मा देहको बन्धनमा आउँछ तब उसमा देह र देहको दुनियाँप्रति आकर्षण उत्पन्न हुन्छ। त्यस आकर्षणले मानिसलाई स्वार्थी काम गर्न प्रेरित गर्छ। सत्ययुग त्रेतामा मनुष्य आत्मामा देहको आकर्षण हुँदैन। आफूलाई आत्मा हुँ भन्ने चेतना मुखरित हुन्छ। मानिसले कुनै पनि कामादी, क्रोधादि विकारको वश भएर मानव कल्याणको प्रतिकूल हुने कर्म गर्दैन अर्थात् कुनै विकर्म गर्दैन भने समाजमा स्नेह र सद्भाव कायम रहन्छ। मानिसले आफ्नो क्षमताअनुसार कर्म गर्छ र आवश्यकताअनुसार उपभोग गर्छ। तर जब आत्माले देहको माध्यमबाट कर्म गर्दागर्दै देहको आकर्षणमा आउन थाल्छ अनि मानव आत्मा काम, क्रोधादि विकारको वशमा पर्न थाल्छ। त्यसपछि पापाचार र दूराचारको उत्पत्ति हुन्छ। यिनै विकारबाट उठेर काम गर्ने मानव नै देवता हुन्। यी विकारको वश भएर काम गर्ने मानिस नै असुर हुन्। अहिले कलियुगमा मानव मात्रमा कुनै कुनै रूपमा आसुरी अवगुणहरूको बाहुल्य छ। परमात्मा शिवले हामीलाई यिनै आसुरी अवगुणलाई त्याग्ने ज्ञान र शक्ति दिनुहुन्छ। परमात्माले आत्मा, परमात्मा र सृष्टिचक्रको यथार्थ ज्ञान दिनुहुन्छ। राजयोग साधनाको मार्ग प्रशस्त गर्नुहुन्छ। विश्व कल्याणको कार्य गर्न प्रेरित गर्नुहुन्छ। यही गीता ज्ञान हो। यही ज्ञानलाई जीवनमा धारण गर्न सकेमा मानव देवता बन्छ, यो धराधाम स्वर्ग बन्छ। मानव चिन्तन र व्यवहारको प्रभाव प्रकृतिमाथि पर्छ। मानव आत्माले दैवीगुणयुक्त कर्म गर्न थालेपछि प्रकृति पनि शान्त बन्छ। वातावरण स्वच्छ बन्छ। अहिले परमात्मा शिव यस धर्तीमा परकाया प्रवेश गरी यो तमोप्रधान सृष्टिलाई परिवर्तन गरेर सतोप्रधान स्वर्ग बनाउने कार्यमा लागिरहनुभएको छ। मनुष्य आत्मालाई यो ज्ञान दिएर स्वपरिवर्तनद्वारा विश्व परिवर्तन गर्ने कार्यमा निमित्त बनाइरहनु भएको छ। भारत राजस्थानको माउन्ट आबुस्थित मधुवनमा शिव परमात्मा ब्रह्मातनमा अवतरण भएर विश्व परिवर्तन गर्ने कार्यका लागि ब्रह्मालाई निमित्त बनाएर सेवा गरेको त्यो तपोभूमि हो यो। जहाँ केही समय पहिला रसियाका एक वैज्ञानिकले विश्वमा सबैभन्दा शान्तिपूर्ण स्थानको खोजी गर्ने क्रममा आए। उनले स्वनिर्मित यन्त्रद्वारा शान्ति मापन गर्दा विश्वमा सबैभन्दा शक्तिशाली शान्तिको प्रकम्पन पाएको पाए। त्यसै स्थानलाई ब्रह्माकुमारीजहरूले विश्वको सबैभन्दा श्रेष्ठ तीर्थस्थलका रूपमा लिए। जुन एउटा संयोगमात्र नभई यथार्थ पनि हो। सोही स्थानलाई परमपिता परमात्मा शिवले चारधाममा रूपमा पनि चित्रित गर्नु भएको तथ्य छ। अहिले नेपालको नगरकोटस्थित ज्ञानसरोवर एकेडेमी परिसरमा पनि त्यही चारधामको नमुना तयार गरी त्यहाँ शान्ति र शक्तिको अनुभूति गर्न जानेको लहर चलेको छ। परमात्मा अवतरण स्थल आबु जान नसक्नेहरूका लागि यो एक सुवर्ण अवसर पनि हो। परमात्मा शिवको आराधना गर्नु भनेको उहाँको गुण र शक्तिलाई जीवनमा धारण गर्नु र गराउनु हो। शिव स्वयं विश्वकल्याणकारी हुनुहुन्छ। त्यसैले मनुष्य आत्माले पनि आफ्ना पिता परमात्मा शिवको पथगामी बनी विश्वकल्याणकारी बनेर कुनै पनि स्वार्थ नलिई मानव आत्मा र चराचर प्रकृतिको कल्याण हुने कार्य गर्नुपर्छ। शिव सन्देश पनि यही हो। लेखिका ब्रह्माकुमारी राजयोग सेवा केन्द्र नेपालका निर्देशक हुन्।"
मनै हल्लिने घटनाका साक्षी,"जनयुद्धको राजधानी मानिने रोल्पाको सदरमुकाम लिवाङलगायत विभिन्न गाउँमा थुप्रै पटक पुगेका लेखकले त्यहाँको जनजीवन, भूगोल, स्थानीय परिवेशसँग साक्षात्कार गरेका थिए। वास्तवमै मान्छेको जीवन एक यात्रा हो। यस्तै यात्रा गरे, क्याप्टेन रामेश्वर थापाले बारुदमाथि उडेर। उनले भोगे, देखेका र नजिकबाट छामेका दसवर्षे माओवादी सशस्त्र द्वन्द्वका सत्यकथाहरू समावेश गरेको संस्मरण र नियात्राजस्तो पनि देखिने, बेजोडको यात्रा संस्मरण हो, बारुदमाथि उड्दा यसमा तत्कालीन माओवादी जनयुद्धकालीन समयलाई नजिकबाट नियाल्ने प्रयास गरिएको छ। भद्र र शालीन प्रकृतिका व्यक्तित्व क्या थापा आफ्ना भोगाइ र अनुभवहरूलाई पुस्तकाकारको रूपमा बजारमा ल्याउन सफल देखिएका छन्। क्याप्टेनमा भएको सामाजिक र राजनीतिक चेतले ओतप्रोत व्यक्तित्वका कारण जस्तोसुकै खतरा मोल्न तयार भएको कुरा छ। बारुदमाथि उड्दामा एक गाउँले सर्वसाधारणको छोराको बाल्यकालका दुःख, पहिलोपटक काठमाडौं आउँदाको अनुभूति, न्याय सेवा क्षेत्रमा जागिरे जीवन र त्यहाँबाट युटर्न भएको जिन्दगी छन्। रूसमा गएर पाइलट तालिम लिएको विषय प्रस्तुत गरी सामान्य किसानको छोरा कसरी क्याप्टेन बन्न सफल भयो भन्ने यथार्थ सबैसामु इमानदार भएर राखेका छन्। अर्काेतिर सशस्त्र माओवादी जनयुद्धमा उनले देखे, भोगेका सांगोपांगो कुरा र त्यतिखेरका उडान भर्दा भोगेका कुराको वर्णन छ। बहुप्रतिभाशाली, बहुआयामिक व्यक्तित्व क्याप्टेन थापा एक सफल व्यवसायी पनि हुन्। भद्र एवं शालीन प्रकृतिका क्याप्टेन संस्मरणात्मक पुस्तकमार्फत आफ्नो बाल्यकालका दुःखकष्ट र भोगाइलाई पनि सम्झेका छन्। यो कृति आत्मगत यथार्थले भरिपूर्ण देखिन्छ। बाल्यकालदेखि जागिर हुँदै क्याप्टेन बनेर आकाशमा द्वन्द्वकालीन परिवेशमा उडान भर्दाका कुरा पनि पुस्तकमा छन्। बादलमाथि उड्दा नेपालमा तत्कालीन युगले भोगेको द्वन्द्वको यथार्थ तस्बिर हो। यसमा कुनै रुमानी सपना छैनन्, बनावटी कुरा पटक्कै छैनन्। छ त भोगाइका नमीठा पीडाहरूको प्रस्तुति। बारुद ओछ्याइएको छ जताततै। निमेष निमेषमै खतरा छ। प्रत्येक पाइलामा ज्यानको जोखिम छ। यस्तो अवस्थामा उनले दिउँसोको उज्यालो परिवेशमा मात्र हैन, चकमन्न रातमा समेत उडान भरेका छन्। झमक्क साँझमा आँखा नओभाउँदै पनि यात्रा तय गरेका छन्। थाकेका छन् तर कहिल्यै थकाइ अनुभूत गर्र्दैनन्। उनी मिसनमा छन्, उद्धार अनि राहतमा पनि। युद्ध उम्लेको छ देशमा। सर्वसाधारणका दुःखहरू कतै नेपाली सेनाको नाउँमा त कतै माओवादी विद्रोहीको नाउँमा काउसो बनेर टाँसिएका छन्। करौंतीले रेटेजस्तै छ सर्वसाधारणलाई सास्ती। सकसपूर्ण दैनिकी सर्वसाधारणको नियति बनेको छ। मुलुकभर जताततै कोकोहोलो मच्चिएको छ। कसैको बुढेसकालको सहारा छिनिएको छ। कैयनको काख रित्तो पारिएको छ। घाइते छन् कोही। धनसम्पत्तिको नोक्सानी जोखी साध्य भए पो। पीडा र त्रासको गह्रुँगो भारी बोकेर दैनिकी काटिरहेका छन् सर्वसाधारण। आतंकले बास गरेको छ गाउँबस्तीहरूमा। सशस्त्र द्वन्द्वका घाउहरू पाकेका छन्, चर्याएका छन्। क्याप्टेन थापाले त्यसबेलाका कटु यथार्थहरूको दृश्यापान गर्न कत्ति पनि हिच्किचाएका छैनन्। भनौं, पोखिदिएका छन्, बारुदमाथि उड्दामा छरपस्ट पारेर। क्याप्टेन राष्ट्रिय राजनीतिका घटना परिघटना, विभिन्न दृश्य र परिदृश्यबारे चिन्ता र चासो राख्छन्। उनको बारुदमाथि उड्दा पुस्तक रोमाञ्चक छ तर पीडामिश्रित। उनले सत्य भएर अनि इमानदार बनेर द्वन्द्वका दृश्यहरू पस्केका छन्। यस पुस्तकमा द्वन्द्वका बाछिटाहरूको भाषालाई स्पष्ट बोलिएको छ। दुःखलाई वर्तमानमा अनुभव गरिएको छ। आङ नै सिरिङ हुने घटनाहरूसँग उनको पटकपटक साक्षात्कार भएको छ। हृदयको फराकिलो आँगनमा उनले सुरक्षाकर्मी मात्र नभएर सर्वसाधारण बिरामीको पनि उद्धार गरेको लेखेका छन्। दुस्साहसपूर्ण यात्राहरूको उडान भरेका छन् उनले। तत्कालीन सरकारले मुलुकमा लगाएको संकटकालसँगै सैन्यसँग विज्ञ पाइलटको रूपमा जोडिएका थिए क्याप्टेन। सेनाका पाइलटहरूलाई तालिम दिने, दोहोरो भिडन्तमा परेका घाइते सेना तथा प्रहरीहरूको उद्धार तथा मृतकहरू ओसार्र्नेजस्ता जिम्मेवारी उनको थियो। सेना परिचालनसँगै तत्कालीन प्रधानसेनापति प्यारजंग थापाले विशेष अनुरोध गरेपछि उनले २०५८ मंसिरदेखि सेनाको हेलिकप्टर उडाउन थालेका थिए। उनले हेलिकप्टरको क्षमताभन्दा बढी नै पनि सेना हालेर लान्थे। खारा आक्रमण २०६१ सालसम्मकै ठूलो माओवादी आक्रमण मानिन्छ। त्यतिबेला दुवै पक्षबीच युद्ध चलिरहेको थियो तर उनले खतरा मोलेर खाराको आकाशमा उडेका थिए। जनयुद्धको राजधानी मानिने रोल्पाको सदरमुकाम लिवाङलगायत विभिन्न गाउँमा थुप्रै पटक पुगेका लेखकले त्यहाँको जनजीवन, भूगोल, स्थानीय परिवेशसँग साक्षात्कार गरेका थिए। उनी सुन्दर रमणीय बस्ती जुम्लाको रारालिही जहाँबाट सिजा र तिला खोला बग्छन् र माथितिर सुन्दर हिमाली शृंखलाले मन नै आल्हादित बनाउँछ। त्यहाँ पनि पुगेका छन्, क्याप्टेन थापा। त्यहाँको सुन्दरता भिडन्तले सन्नाटा छाउँदा उनी दुःखित छन्। खतरा र जोखिम मोलेर नेपाली सुरक्षाकर्मीको उद्धारमा अहोरात्र खटिएका क्याप्टेनले रामेछापको बेथान, रुकुमको खारा, तकसेरा, सिन्धुलीको भिमान, तनहुँको कालिकाटार, रोल्पा घर्तीगाउँ, कालीकोट, जाजरकोटको पाँचकटिया दुनै डोल्पा, अछाम, जुम्लाको रारालिही, नौमुले दैलेख, सुर्खेत, प्यूठान, कालीकोट आदि स्थानमा भएका सशस्त्र द्वन्द्वको अवस्था सचित्र वर्णन गरिएका छन्। उनले गरेका उद्धारको रोचक र आङ्गै सिरिङ हुने सबै घटना पुस्तकमा छन्। उद्धारका क्रममा उनी आफैं पनि दुर्घटनामा परे। आफ्नो उडान करियरमा हालसम्म झन्डै १० हजार घण्टा आकाशमा उडेका क्याप्टेन थापाले ती स्थानमा छटपटाइरहेका घाइतेहरूका चित्कार र छटपटी नजिकबाट देखे, भोगे र लेखे पनि। घाइतेहरूको जोखिमपूर्ण उद्धार गरेका सन्दर्भ मननीय छन्। पुस्तकमा सुन्दर मंगलसेनलगायत विभिन्न सहर युद्धपछिको भग्नावशेषमा परिणत भएको स्थितिको चित्रण छ। ठाउँठाउँमा बिछ्याइएको एम्बुस र त्यसमा परेर क्षत्विक्षत भएका मानव शरीरको कारुणिक र बीभत्स दृश्य पनि छ। संस्मरणात्मक पुस्तकमा २०५८ साउन ८ गते माओवादीको तर्फबाट युद्धविराम गरिएको विषयसमेत समावेश गरिएको छ। समयमा उठ्न नसक्दा डुँङ्डुँङ्ती गन्हाएका लासहरू, घाइतेहरूका चिच्याहट, क्षत्विक्षत संरचनाहरू, थकित मानसिकता बोकेका सुरक्षाकर्मीका मलिन मुहार, भिडन्तका भयावह दृश्यलाई उनका आँखाले नजिकबाट नियालेका छन्। उनले उडाइरहेको हेलिकप्टरमा दाङको मुर्कुच्चा बजारको डाँडामा लुकेर बसेका माओवादीले गोली हान्दा तीन गोली लागेको थियो असन्तुलित हुँदै गरेको हेलिकप्टरलाई उनले सावधानीपूर्वक नजिकैको खेतमा सुरक्षित अवतरण गराएको प्रसंगलाई पनि उल्लेख गरेका छन्। उनको आत्मविश्वासले यहाँ काम गरेको देखिन्छ। त्रासपूर्ण र दुःखदायी घटना नै बढी छन् यसमा। युद्धका विभिन्न प्रसंग छन्। थापाले कैयन बम र बारुदको कुहिरोमा परेका गाउँ र बस्तीहरू देखे। घाइतेहरूका रक्ताम्मे शरीर बोके। आगजनीमा परेका र क्षत्विक्षत भएका भौतिक संरचनाहरू नियाले। युद्धका बीभत्स तस्बिरहरू उनको मस्तिष्कमा कैद भए। युद्धका परिवेश र मनोवृत्तिहरू अनि तिनले पारेका नकारात्मक असर नजिकबाट आकलन गरे। उनको भरोसामा परेका सैन्यहरूको उद्धार गरे। उनको उडानमा यी सब कुरा उनका आँखा सामुन्ने भएका थिए। सशस्त्र द्वन्द्वले सर्वसाधारणका कोमल छातीमा बारुदी काँडा बिझेका छन्। आमाका मनहरू रोएका छन्, भक्कानिका छन्। आम भुइँमान्छेका रहर त्राहीमाम छन्, उन्मुक्त र निर्धक्क कोही छैनन्। त्रास र भयले सब टालिएका छन् मान्छेका जिन्दगी। हजारौंको मानवीय क्षति, अर्बौंको आर्थिक खति र भय एवं त्रास मिश्रित सर्वसाधारणको दैनिकी मुलुकको नियति बनेको कुराले उनको मन दुख्छ। बगरजस्तै फुङ्ग उडेका बस्ती छन्, सर्वसाधारणका पीडा, चित्कार र छटपटी देखेका छन्। अँध्यारोको धैर्यमा पनि उद्धार कार्यमा संलग्न बनेका उनी निर्धक्क एक प्रहर मीठो नीदमा निदाउन पाएनन्। उनी यो युद्ध कहिल्यै नदोहोरियोस् भन्ने कामना गर्थे सधैंभरि। उनी आशावादी स्वभावका मान्छे। युद्धको अन्त्य अवश्यंभावी छ भनेर ठोकुवा गर्थे। यसै क्रममा भारतको दिल्लीमा २०६२ मंसिर ७ गते त्रिपक्षीय सम्झौता भयो। मुलुक संवैधानिक राजतन्त्रबाट संविधानसभा हुँदै संघीय गणतन्त्र स्थापित भयो। यी अवधिमा उनको उठबस विभिन्न राजनीतिक दलका नेतासँग भएको थियो। क्याप्टेनले नेकपा माओवादीका अध्यक्ष प्रचण्डदेखि केपी ओली, शेरबहादुर देउवा, वामदेव गौतम, रामचन्द्र पौडेल, बाबुराम भट्टराई आदि नेतालाई विभिन्न चौकी, गाउँबस्तीमा पुर्याएको अनुभव सँगालेका छन्। उनले विभिन्न नेताबीच मध्यस्थकर्ताको भूमिका निर्वाह गरेको कुरासमेत स्मरण गरेका छन् पुस्तकमा। विदेशी चलखेल र संक्रमणकाल लम्बिएको कुराले चित्त दुखेको पाइन्छ। अत्यन्तै रमाइला, अविस्मरणीय दुःख र पीडाका क्षणहरूको तात्तातो अनुभूति, द्वन्द्वका विषयवस्तु, परिवेश र घटनाक्रमको चित्रण गरिएको पुस्तक द्वन्द्वको सन्दर्भको एउटा बेजोडको तस्बिर हो। एक दशकसम्म चलेको द्वन्द्वको बारेमा लेखिएको यो कृति तत्कालीन समयको सन्दर्भ सामग्री हुन सक्ने कुरामा दुई मत छैन। यो संस्मरणात्मक पुस्तक पत्रकार राजाराम पौडेलको सम्पादनमा तयार पारिएको हो। प्रस्तुत पुस्तकले क्याप्टेन थापाको लेखनीको निब पनि तीखो छ भन्ने प्रष्ट पारेको छ।"
सांस्कृतिक सम्पदाको संरक्षणमा पर्याप्त ध्यान दिनु पर्छ : राष्ट्रपति,"काठमाडौं : राष्ट्रपति विद्यादेवी भण्डारीले सभ्यताको धरोहरका रूपमा रहेका सांस्कृतिक एवं धार्मिक सम्पदाको संरक्षणमा पर्याप्त ध्यान जानुपर्ने आवश्यकता रहेको बताइन्। उनले नेपाल प्रकृति र संस्कृतिको अद्वितीय सङ्गम भएको उल्लेख गर्दै पुर्खाको नासोका रूपमा रहेका सम्पदालाई मौलिक स्वरूपमा भावी पुस्तासमक्ष हस्तान्तरण गर्नु दायित्व भएको बताएकी छन्। महाशिवरात्री पर्व, २०७९ को अवसरमा शुभकामना व्यक्त गर्दै राष्ट्रपति भण्डारीले प्रकृतिसँग तादात्म्य कायम गर्दै मानव जातिले प्रगतिको बाटो पहिल्याउन सक्छ भन्ने यथार्थलाई अनेक चाडपर्वले अभिव्यक्त गर्ने विश्वास व्यक्त गरिन्। उनले प्रकृति, योग र जीवनसँग अभिन्न सम्बन्ध राख्ने सनातन संस्कृतिको उद्भव एवं विकासमा नेपाली परम्पराको विशिष्ट योगदान रहेको बताएकी छन्। मुलुकका धेरै धार्मिक सम्प्रदायभित्र विद्यमान संस्कृतिमा शिवसँग सम्बन्धित आस्था र विश्वास प्रतिविम्बित भएको पाइने राष्ट्रपति भण्डारीको भनाइ छ । पौराणिक साहित्यमा शिवको निवास र विचरण स्थलका रूपमा वर्णन गरिएका पशुपति क्षेत्र, हिमवत खण्ड र मानस खण्डको भूभाग मूलभूत रूपमा नेपालमा पर्ने शुभकामना सन्देशमा उल्लेख छ । पशुपतिनाथ एवं किरातेश्वर महादेवलाई शिवको स्वरूपका रूपमा आस्था राख्ने विश्वभरिका श्रद्धालुहरूका लागि नेपाल सदैव आध्यात्मिक आकर्षणको केन्द्र र पवित्र तीर्थस्थलका रूपमा रहिआएको राष्ट्रपति भण्डारीले प्रष्ट पारिन्। उनले प्रकृतिसँग अभिन्न रूपले जोडिएको शिव शक्तिमा सिर्जनात्मक एवं संहारकारी शक्तिको समान प्रतिनिधित्व भएको पाइने विश्वास व्यक्त गरिन्। 'पशुपति क्षेत्रको आधार हुनुका साथै काठमाडौँ उपत्यकाको मुख्य जलाधार क्षेत्र मानिने वागमति, रुद्रमती, इच्छुमतीलगायतका नदीलगायत मुलुकभरिका फैलिएका पानीका स्रोत स्वच्छ र सफा राख्न आजका दिनले सबैलाई प्रेरणा मिल्ने विश्वातस लिएको छु', शुभकामना सन्देशमा भनिएको छ ।"
"प्रचण्ड र निधिबीच भेट, राष्ट्रपतिबारे छलफल","कांग्रेस नेता विमलेन्द्र निधि प्रधानमन्त्री एवम् माओवादी केन्द्रका अध्यक्ष प्रचण्डसँग छलफल गर्न आज बिहान बालुवाटार पुगेका हुन् । काठमाडौं : राष्ट्रपति निर्वाचनको मिति नजिकिएसँगै कांग्रेसका शीर्ष नेताले प्रधानमन्त्री पुष्पकमल दाहाल 'प्रचण्ड'सँगको भेटलाई तीब्र बनाएका छन्। कांग्रेस नेता विमलेन्द्र निधि प्रधानमन्त्री एवम् माओवादी केन्द्रका अध्यक्ष प्रचण्डसँग छलफल गर्न आज बिहान बालुवाटार पुगेका हुन्। उनीहरुबीच राष्ट्रपति निर्वाचनको विषयमा छलफल भएको बालुवाटार स्रोतले जनाएको छ। निधिले राष्ट्रपतिमा राष्ट्रिय सहमति कायम गर्न प्रधानमन्त्री प्रचण्डलाई प्रस्ताव गरेको कांग्रेसका एक नेताले जानकारी दिए। एमालेलाई राष्ट्रपति दिँदा सबै शक्ति उसको हातमा पर्ने भएकाले बनाउन नहुने बताउँदै उनले कांग्रेसलाई सघाउन आग्रह गरेको बताइएको छ। प्रचण्डले राष्ट्रपतिको अडानबाट ओली पछाडि नहटेकाले एमालेसँग छलफल गर्न आग्रह गरेका छन्। तर नेपाली कांग्रेसले सत्ता गठबन्धनलाई भत्काएर एमालेलाई एक्ल्याउन निरन्तर प्रयास जारी राखेको छ। गत निर्वाचनमा मोर्चाबन्दी गरेर एमालेविरुद्ध निर्वाचनमा लडेको कांग्रेसले राष्ट्रपति निर्वाचनमा पुन: माओवादी केन्द्रलाई आफ्नो पक्षमा ल्याउने प्रयास गरेको हो। शुक्रबार साँझ पनि कांग्रेसका नेता कृष्णप्रसाद सिटौला प्रचण्डसँग छलफल गर्न बालुवाटार पुगेका थिए। उनले कांग्रेसले राष्ट्रपतिमा राष्ट्रिय सहमति खोजेको बताउँदै २६ पुसमा पार्टीले विश्वासको मत दिएको स्मरण गराएका थिए। सिटौला राष्ट्रपतिको आकांक्षीसमेत रहेको कांग्रेसवृत्तमा चर्चा छ। सोही कारण पनि उनी तीव्र लबिङमा जुटेका छन्। पछिल्लो समय प्रधानमन्त्री प्रचण्डसँग राष्ट्रपतिको निर्वाचनबारे कांग्रेस सभापति शेरबहादुर देउवा, उपसभापति पूर्णबहादुर खड्का, महामन्त्री गगन थापालगायतले पनि विभिन्न चरणमा छलफल गरेका छन्। कांग्रेस र माओवादी केन्द्रका दोस्रो तहका नेताहरुबीच पनि छलफल जारी रहेको छ। राष्ट्रपतिमा राष्ट्रिय सहमति गरौं भन्ने अडानले प्रचण्डलाई सत्ता साझेदार दलले समेत शंकाको दृष्टिले हेर्न थालेका छन्। शुक्रबार दिउँसो बालकोट पुगेका प्रधानमन्त्री प्रचण्डलाई एमाले अध्यक्ष केपी शर्मा ओलीले १० पुसकै सहमति स्मरण गराएका थिए। जसमा माओवादीले प्रधानमन्त्री पाउँदा राष्ट्रपति र सभामुख (आधाआधा कार्यकाल) एमालेले पाउनुपर्ने सहमति भएको थियो। तर सहमति विपरित प्रधानमन्त्री प्रचण्डले राष्ट्रिय सहमतिको रटान लिएको एमाले नेताहरुको आरोप छ। काग्रेसले राष्ट्रपति पाए पाँचै वर्ष प्रचण्डलाई प्रधानमन्त्रीमा समर्थन गर्ने लोभ देखाएपछि राष्ट्रपति कांग्रेसले पाउनुपर्ने पक्षमा प्रचण्ड सकारात्मक छन्। कांग्रेसले राष्ट्रपतिमा दाबी गरेपछि पछिल्लो समय एमाले सशंकित बनेको छ। प्रधानमन्त्री प्रचण्डले पनि राष्ट्रपतिमा राष्ट्रिय सहमतिको प्रस्ताव गरेपछि गठबन्धन नै संकटमा परेको छ। यद्यपि नेताहरूले गठबन्धन नभत्किने दाबी गरिरहेका छन्।"
एकीकृत निर्वाचन कानुनको मस्यौदा पेस गर्दै निर्वाचन आयोग,"काठमाडौं : निर्वाचन आयोग निर्वाचन कानुन र व्यवस्थापनका क्रममा सुधार गर्नुपर्ने पक्षहरूमा दृढतापूर्वक अग्रसर हुने भएको छ। सातौँ निर्वाचन दिवसका अवसरमा प्रमुख आयुक्त दिनेशकुमार थपलियाले शुभकामना सन्देश जारी गर्दै निर्वाचन व्यवस्थापनलाई उपयुक्त नीतिगत, कानुनी र संस्थागत संरचनासहित समयानुकूल बनाउन एकीकृत निर्वाचन कानुनको मस्यौदा तयार गरी पेस गर्न लागिएको जानकारी गराए। उनले यस वर्षका निर्वाचन सञ्चालन र व्यवस्थापनका क्रममा आयोगले संविधान र कानुनको पालनासहित अवलम्बन गरेका नवीन अभ्यासको समीक्षाका क्रममा केही सकारात्मक पहल गर्न सकिएको अनुभव भएको उल्लेख गर्दै देखिएका समस्या र चुनौतीलाई समाधान गर्न मार्गदर्शन पनि प्राप्त भएको प्रष्ट पारे। त्यसैगरी यसै वर्ष सम्पन्न स्थानीय तह, प्रतिनिधिसभा तथा प्रदेशसभा सदस्य निर्वाचनबाट आफूले रोजेका प्रतिनिधिमार्फत शासन सञ्चालन गर्न पाउने नागरिक अधिकारको वैधता र सुनिश्चितता प्राप्त भएकामा खुसी व्यक्त गर्दै आयोगले निर्वाचनमार्फत् निर्वाचित सम्पूर्ण जनप्रतिनिधि एवं निर्वाचनमा सहभागी सबैलाई हार्दिक बधाई ज्ञापन गरेको छ। 'निर्वाचन लोकतन्त्रको सार्थक अभ्यास गर्ने सबैभन्दा सशक्त माध्यम हो, लोकतान्त्रिक प्रणालीअन्तर्गत सम्पन्न हुने आवधिक निर्वाचनले नै प्रतिनिधिमूलक शासन व्यवस्थालाई संस्थागत र मजबुत बनाउँछ,' सन्देशमा भनिएको छ। विसं २०१५ फागुन ७ गते नेपालमा आम निर्वाचन प्रारम्भ भई बालिग नेपाली मतदाताले आफ्नो सार्वभौम अधिकार प्रयोग गर्न पाएको महत्वपूर्ण दिनको स्मरण गर्दै आज (फागुन ७ गते) हामी सातौँ निर्वाचन दिवस उल्लासमय वातावरणमा मनाउँदै छ। यो वर्ष निर्वाचन आयोग तथा आम मतदाताका लागि पनि विशेष वर्षको रूपमा रहेकाले सातौँ निर्वाचन दिवस पनि विशेष र अविष्मरणीय रहन गएको आयोगको भनाइ छ। स्वच्छ, स्वतन्त्र, निष्पक्ष, विश्वसनीय एवं मितव्ययी निर्वाचनः शान्ति, स्थिरता, समृद्धि र सुशासन भन्ने निर्वाचन आयोगको मूल मन्त्रलाई आत्मसात् गरी आयोगको नेतृत्वमा सबै सरोकारवालाको समन्वय, सहयोग, साझेदारी र सहकार्यमा स्थानीय तह सदस्य निर्वाचन वैशाख ३० गते र प्रतिनिधिसभा सदस्य तथा प्रदेशसभा सदस्य निर्वाचन, मङ्सिर ४ गते मुलुकभर एकै चरणमा सफलतापूर्वक सम्पन्न भएको छ। फागुन २५ र चैत ३ मा हुने राष्ट्रपति र उपराष्ट्रपतिको निर्वाचन सम्पन्न भएसँगै नेपालको संविधान जारी भएपछिको दोस्रो कार्यकालका लागि सबै आवधिक निर्वाचनहरू पूरा हुने आयोगको विश्वास छ। आयोगले निर्वाचनमा सबै सधैँ सँगै भन्ने सातौँ निर्वाचन दिवसका नारालाई सार्थक बनाउन सबैको निरन्तर सहयोग, साझेदारी, सहकार्य र समन्वय अझ मजबुत हुनेछ भन्ने विश्वास लिएको छ।"
"एमालेले राष्ट्रपति माग्दै हिँडेको थिएन, प्रचण्डले नै बचन दिएका हुन् : योगेश भट्टराई","वीरेन्द्रनगर : नेकपा एमालेका सचिव योगेश भट्टराईले एमालेले राष्ट्रपति माग्दै नहिँड्ने बताएका छन्।वीरेन्द्रनगरमा आयोजित पत्रकार सम्मेलनमा उनले प्रचण्ड आफैंले राष्ट्रपति र सभामुख एमालेलाई दिने बचन दिएको बताए। 'एमाले पर्ख र हेरको अवस्थामा रहँदा गत पुस १० गते बालुवाटारबाट प्रचण्ड बालकोट पुगेकै हुन्। बालकोटमा प्रचण्ड आफैंले एमालेमाओवादी ढाई ढाई वर्ष सरकारको नेतृत्व गर्ने, पहिलो कार्यकाल कांग्रेसले आफूलाई नेतृत्व नदिदा एमालेसँग आउनु परेकाले आफूलाई पहिलो कार्यकाल सरकारको नेतृत्व दिनुपर्ने र यसो गरेबापत ठूलो दलको हिसाबले एमालेलाई सभामुख र राष्ट्रपति दिने सहमित गरेका हुन् हामीलै कसैसँग पनि पद मागेका थिएनौं,' उनले भने। एमालेले सुरु गरेको दुई महिने मिशन ग्रासुट अभियानको सिलसिलामा सुर्खेत आएका युवा नेता भट्टराईले आगामी बैशाख ९ गतेसम्म एमालेलाई व्यवस्थित र ऊर्जाशील पार्टी बनाउन लागिरहेको बताए। 'पार्टीको संगठन सदृढ र विस्तार गर्नका लागि यो अभियान थालिएको हो। गत निर्वाचनमा पार्टीका नेताहरूले गरेका सहयोग र असहयोगको सूचना संकलन पनि गर्नु हो। असहयोग गरेको तथ्य भेटिए केन्द्रीय स्तरका नेताहरू पनि कारबाहीमा पर्छन्,' उनले भने। कर्णालीमा पार्टी उपाध्यक्ष सुवास नेवाङको नेतृत्वमा अनुगमन समिति पनि खटाएको छ।"
मौलापुरकी मेयर साहसहित १० जनालाई एमालेको कारवाही,"जनकपुरधाम: नेकपा एमालले मौलापुर नगरपालिकाकी मेयर रीना साहसहित १० जनालाई कारबाही गरेको छ। नेकपा एमाले मधेस प्रदेश समितिको सचिवालय बैठकले पार्टीको हित विपरित काम गरेको आरोपमा साधारण सदस्य नरहने गरी कारवाही गरेको छ। साहसहित नेकपा एमाले मधेस प्रदेश कमिटीले १० जनालाई कारवाही गरेको हो। उनी आम जनता पार्टीका अध्यक्ष समेत रहेका प्रभु साहकी धर्मपत्नी हुन्। मौलापुरकी मेयर साहलाई साधारण सदस्यसमेत नरहनेगरी कारवाही गरिएको नेकपा एमालेका मधेस प्रदेश अध्यक्ष रामअवतार चौधरी बताए। देवाही गोनाही नगरपालिकाका मेयर प्रेमलाल साह कानु ३ महिना निलम्बन हुने गरी कारवाही गरेको एमालेले जनाएको छ। एमाले मधेस प्रदेश समितिको सचिवालय बैठकबाट एमाले मधेस प्रदेश समितिका उपाध्यक्ष रेवती पन्तसहित १० जनालाई पार्टी गतिविधि विपरित काम गरेको भन्दै ३ महिनालाई कारबाही गरेको हो। मौलापुर नगरपालिकाकी मेयर रीना साहलाई पार्टीको साधारण सदस्यता नरहने गरी कारवाही गर्दै मेयर पद खारेजीका लागि केन्द्रीय समितिलाई सिफारिस गरिएको एमाले मधेस प्रदेशले जनाएको छ। त्यस्तै, प्रदेश सदस्य बसरुद्दिन राइन, सर्लाहीका पार्टी उपसचिव प्रकाश थापा, एमाले पर्साका सदस्य मनोज गुप्ता, जसवन्त यादव, बासुदेव महतो थारु, रामपृत महतो थारु, पर्सा जिल्लाका पूर्वजिल्ला सदस्य मौजेलाल साह कानुलगायतलाई एमाले मधेश प्रदेशले कारबाही गरेको प्रदेश प्रचारप्रसार विभाग उपप्रमुख अवधेश कामतले जानकारी दिए।"
देशमा रोजगारी सिर्जना गर्न सामाजिक उद्यमशिलता आवश्यक: मन्त्री राई,"काठमाडौं: भूमि व्यवस्था, सहकारी तथा गरिबी निवारण मन्त्री राजेन्द्रकुमार राईले देशमा रोजगारी सिर्जना र समृद्धिका लागि सामाजिक उद्यमशिलता जरुरी रहेको बताएका छन्। राष्ट्रिय सामाजिक उद्यमशिलता सम्मेलनको उद्घाटन गर्दै मन्त्री राईले सामाजिक उद्यमशिलताका लागि ऐन र नीति नियम तय गर्न सरकारले प्रभावकारी भूमिका खेल्ने बताए। सामाजिक उद्यमीहरुले उत्पादन गरेका सामाग्री नेपाल र अन्तराष्ट्रिय बजार सम्म पुर्याउन नेपाल सरकारले अथक प्रयास गरिरहेको र अब उद्यमी र अभियान्ताका माग पनि सम्बोधन गर्ने मन्त्री राईले बताए। राष्ट्रिय सामाजिक उद्यमी मञ्चको आयोजनामा फागुन तीनदेखि तीन दिन 'राष्ट्रिय सामाजिक उद्यमशिलता सम्मेलन २०७९' सञ्चालन भएको छ। 'जनता, पृथ्वी र समृद्धिका लागि सामाजिक उद्यमशिलतामैत्री प्रणालीको स्थापना गरौं' भन्ने नाराका साथ गरिएको सम्मेलनमा विभिन्न राजनीतिक दलका नेताले सामाजिक उद्यमीले सामाजिक उद्यमशिलताको महत्वलाई उजागर गर्ने गरी कार्यक्रम ल्याइनुपर्ने बताए। सामाजिक उद्यमी मञ्चका संयोजक अर्जुन भट्टराईले सामाजिक उद्यमशिलताको वर्तमान अवस्था, नीतिगत र कानुनी चूनौती बारे छलफल गरी नयाँ रणनीति तय गर्न सम्मेलनको आयोजना गरिएको बताए। सम्मेलन अन्तर्गत फागुन ३ गते शैक्षिक क्षेत्र र सामाजिक उद्यमशिलताका विषयमा छलफल तथा अन्तर्क्रिया, विभिन्न क्याम्पसका विद्यार्थी र शिक्षकहरुसँग छलफल तथा परामर्श भएको थियो। फागुन ४ गते सामाजिक उद्यमीहरुसँग भेघवार्ता र परामर्श सञ्चालन गरिएको थियो भने फागुन ५ गते राष्ट्रिय सामाजिक उद्यमशिलताका विषयमा नीतिगत बहस पैरवी र विभिन्न विषयगत प्रस्तुति सञ्चालन गरिएको संयोजक भट्टराईले जानकारी दिए।"
कांग्रेस नेता भण्डारीको स्वास्थ्यमा सुधार : सबै पारामिटर नर्मल,काठमाडौं : ग्यास सिलिण्डर चुहिएर घाइते भएका नेपाली कांग्रेसका नेता एवं प्रतिनिधिसभा सदस्य डा चन्द्रकान्त भण्डारीको पछिल्लो स्वास्थ्य अवस्थाको रिपोर्टअनुसार सबै पारामिटर नर्मल रहेको देखिएको छ । उनको पहिलो शल्यक्रिया शुक्रबार सफलतापूर्वक सम्पन्न भएको थियो । नेता भण्डारीको थप उपचार बिहीबारदेखि भारतको मुम्बईस्थित नेशनल बर्न सेन्टरमा भइरहेको छ । डा धनन्जयका अनुसार अहिले बिहान नेता भण्डारीको सबै पारामिटर नर्मल रहेको उपचार समन्वयमा सँगै रहेका कांग्रेस नेता योगराज कँडेलले जानकारी दिए। पहिलो शल्यक्रिया गर्दा दायाँ खुट्टामा डिप इन्ज्यूरी रहेका कारण सोचेभन्दा धेरै समय लागेको र अब्जरवेसन पनि कम्तीमा एकदुई घण्टा राख्नुपर्ने नियम रहेको कारण दोस्रो सर्जरी गर्न नसकिएको जानकारी डा मुकेशबाट प्राप्त भएको नेता कँडेलको भनाइ छ । नेता भण्डारीको फोक्सोको तल्लो भागमा मात्र कार्बन मोनोअक्साइडको मात्रा देखिएको र चिकित्सकको भनाइअनुसार हाल तल्लो भागमा मात्र रहेकाले हृदयमा असर नपर्ने बताइएको छ । बुधबार राति आफ्नो निवासमा ग्यास सिलिन्डर चुहिएर सांसद डा भण्डारीसहित उनकी आमा हरिकला भण्डारी घाइते भएका थिए । घट्नालगत्तै दुवैजनाको कीर्तिपुरस्थित कीर्तिपुर बर्न अस्पतालमा उपचार गरिएको थियो । आमा हरिकलाको भने उपचारका क्रममा बिहीबार बिहान निधन भएको थियो । नेता डा भण्डारीलाई नेपालमा यथोचित उपचार सम्भव नभएपछि बिहीबार नै श्री एयरलाइन्सको विमानमार्फत भारतको मुम्बईस्थित नेशनल बर्न सेन्टरमा थप उपचारका लागि लगिएको थियो । नेता भण्डारीको दुवै हात र दुवै गोडा गरी २५३० प्रतिशत जलन भएको छ। रासस
राष्ट्रपति भण्डारीद्वारा पशुपतिनाथ मन्दिरमा पूजाआजा,काठमाडौं : राष्ट्रपति विद्यादेवी भण्डारीले महाशिवरात्रिको अवसरमा पशुपतिनाथ मन्दिर पुगेर पूजा अर्चना गरेकी छन्। महाशिवरात्रिको अवसरमा राष्ट्रपति भण्डारी शनिबार पशुपतिनाथ मन्दिर पुगेर आराध्यदेव शिवको विशेष पूजा अर्चना गरेक हुन्। पशुपतिमा राष्ट्रपति भण्डारीलाई पशुपति क्षेत्र बिकास कोषका पदाधिकारीहरूले स्वागत गरेका थिए। महाशिवरात्रिमा अवसरमा राष्ट्रप्रमुखले पशुपतिको दर्शन गर्ने परम्परा रहेको छ।
माओवादीबाट ग्रीन सिग्नल पाएपछि कांग्रेसमा राष्ट्रपति बन्न आकांक्षीको लर्को,"महामन्त्री गगन थापाका अनुसार कांग्रेस अहिले पर्ख र हेरको अवस्थामा छ। काठमाडौं : सत्तासीन माओवादी केन्द्रबाटै कांग्रेसलाई राष्ट्रपति दिनुपर्ने तर्क आउन थालेपछि कांग्रेसभित्र राष्ट्रपतिका आकांक्षी सल्बलाउन थालेका छन। यद्यपि, पार्टीमा यसबारे औपचारिक छलफल भने भएको छैन। महामन्त्री गगन थापाका अनुसार कांग्रेस अहिले पर्ख र हेरको अवस्थामा छ। राष्ट्रपति उम्मेदवारका लागि वरिष्ठ नेता रामचन्द्र पौडेल, पूर्वमहामन्त्री कृष्णप्रसाद सिटौलालगायतका आकांक्षी देखिएका छन्। मनोनयनको मिति नजिकिँदै जाँदा आकांक्षी उम्मेदवार बढ्दै जाने कांग्रेस नेता रामहरि खतिवडाले बताए। खतिवडा भन्छन्, संविधानको रक्षा र सुशासनका लागि पनि कांग्रेसले राष्ट्रपतिमा दाबी गर्नु स्वाभाविक हो। यसअघि २०७४ सालमा राष्ट्रपतिमा कांग्रेसले लक्ष्मी राईलाई उम्मेदवार बनाएको थियो। यसपालि भने सभापति देउवाको वरिष्ठ नेता पौडेलप्रति सहानुभूति बढी छ। सिटौलालाई राष्ट्रपति बनाउनुपर्ने प्रधानमन्त्री प्रचण्ड पनि सकारात्मक देखिएको नेताहरू बताउँछन्। विगतमा शान्ति सम्झौता र संविधान निर्माणमा खेलेको भूमिकाका कारण प्रचण्ड सिटौलाप्रति सकारात्मक छन्। माओवादीका एक नेताका अनुसार राष्ट्रपतिमा राष्ट्रिय सहमति गरौं भन्ने अडानमा प्रधानमन्त्री अडिग छन्। कांग्रेसले पनि प्रधानमन्त्रीमा विश्वासको मत दिएकाले राष्ट्रपति कांग्रेसले पाउनुपर्ने पक्षमा प्रचण्ड सकारात्मक छन्। एमाले स्रोतका अनुसार पुस १० गते एमाले र माओवादीबीच भद्र सहमति भएको थियो। जसअनुसार माओवादी केन्द्रका अध्यक्ष प्रचण्ड प्रधानमन्त्री बन्ने र एमालेले राष्ट्रपति लिने। उक्त सहमतिबाट माओवादी पछि हट्दै गएको एमालेको बुझाइ छ। माओवादी केन्द्रका नेताहरू पनि पुरानो सहमतिभन्दा राष्ट्रिय सहमतिमा राष्ट्रपति बनाउनुपर्ने तर्क गर्न थालेका छन्। यसैबीच कांग्रेसले राष्ट्रपति पाए पाँचै वर्ष प्रचण्डलाई प्रधानमन्त्रीमा समर्थन गर्ने लोभ देखाएको छ।कांग्रेस प्रवक्ता डा प्रकाशशरण महतले माओवादी पार्टीले राष्ट्रपति निर्वाचनमा आफ्ना उम्मेदवारलाई समर्थन गरे पूर्ण कार्यकाल प्रधानमन्त्रीमा पुष्पकमल दाहाल प्रचण्डलाई स्वीकार्ने प्रतिक्रिया दिएका छन्। प्रधानमन्त्री पुष्पकमल दाहाल (प्रचण्ड) र एमाले अध्यक्ष केपी शर्मा ओलीबीच लगातार छलफल भए पनि ठोस सहमति बन्न सकेको छैन। त्यसैकारण भावी राष्ट्रपति कुन पार्टीको भागमा पर्ला र कोको उम्मेदवार बन्लान् भन्ने अनुमान लगाउन पनि गाह्रो छ। राष्ट्रपतिका लागि फागुन २५ गते निर्वाचन हुँदैछ। १३ गते मनोनयन गर्नुपर्छ।"
"चन्द्र भण्डारी खतरामुक्त, स्वास्थ्य अवस्था सामान्य बन्दै","काठमाडौं : नेपाली कांग्रेसका नेता चन्द्र भण्डारीको स्वास्थ्य अवस्था सामान्य बन्दै गएको छ। बिहीबारदेखि भारतको मुम्बईस्थित नेशनल बर्न सेन्टरमा उपचाररत भण्डारी खतरामुक्त रहेका छन्। भण्डारीका सहयोगी योगराज शर्मा कँडेलले भण्डारीलाई धरै नै सुधार देखिएकोले सोमबार भेन्टिलेटरबाट हटाउने योजना रहेको बताए। उनले सामाजिक संजालमार्फत् भनेका छन्, मुख र हातको जलेको भागमा आफ्नै छाला उम्रन सक्ने सम्भावना देखिएकोले हाललाई तुरून्तै अर्को सर्जरी गर्न नपर्ने भएको छ। भण्डारीको पहिलो शल्यक्रिया शुक्रबार सफलतापूर्वक सम्पन्न भएको थियो। बुधबार राति आफ्नो निवासमा ग्यास सिलिन्डर चुहिएर सांसद डा भण्डारीसहित उनकी आमा हरिकला भण्डारी घाइते भएका थिए। घट्नालगत्तै दुवैजनाको कीर्तिपुरस्थित कीर्तिपुर बर्न अस्पतालमा उपचार गरिएको थियो। आमा हरिकलाको भने उपचारका क्रममा बिहीबार बिहान निधन भएको थियो। नेता डा भण्डारीलाई नेपालमा यथोचित उपचार सम्भव नभएपछि बिहीबार नै श्री एयरलाइन्सको विमानमार्फत मुम्बइमा थप उपचारका लागि लगिएको थियो।"
एमालेको मिसन ग्रासरुटअभियान : कोकहाँ खटिए ? (सूचीसहित),"यो अभियानमा एमालेले पार्टी सदस्यता नवीकरण, कमिटीहरूको व्यवस्थापन, प्रशिक्षण, भेला, बैठक, अन्तक्रिया र स्थानीय तहको समस्याहरू बुझ्ने, पार्टीभित्रको अन्तरविरोध बुझ्ने र त्यसलाई हल गर्नेसहितको कार्यक्रम सञ्चालन गरेको छ। काठमाडौं : नेकपा एमालेले दुईमहिने पार्टी सुदृढीकरण तथा विस्तारका लागि मिसन ग्रासरुट अभियान सुरु गरेको छ। एमाले अध्यक्ष केपी शर्मा ओलीले भर्चुअली माध्यमबाट प्रदेश तथा विशेष कमिटीहरूलाई सम्बोधन गर्दै अभियानको सुरुवात गरेका हुन्। अभियानको संयोजक पनि ओली नै हुन्। पार्टीका पोलिटब्युरो र केन्द्रीय कमिटी सदस्यहरूलाई अभियानको केन्द्रीय प्रतिनिधिका रूपमा पालिका तहमा खटाइएका छन्। उनीहरूलाई दुई महिनाको जिम्मेवारी दिएर अभियान सञ्चालन गरिएको छ भने उपाध्यक्षदेखि स्थायी कमिटीसम्मका नेताहरूको टिमले अभियानको अनुगमन र संयोजन छन्। कतिपय एमालेको यो अभियान आगामी चुनावी तयारीको रूपमा विश्लेषण गरेका छन्। जुन बेलामा पनि मुलुक मध्यावधि निर्वाचनमा जान सक्ने भएकोले एमाले यो अभियान थालेको टिप्पणी भइरहेका छन्। यो अभियानमा एमालेले पार्टी सदस्यता नवीकरण, कमिटीहरूको व्यवस्थापन, प्रशिक्षण, भेला, बैठक, अन्तक्रिया र स्थानीय तहको समस्याहरू बुझ्ने, पार्टीभित्रको अन्तरविरोध बुझ्ने र त्यसलाई हल गर्नेसहितको कार्यक्रम सञ्चालन गरेको छ। एमालेले सात प्रदेशमा उपाध्यक्षको नेतृत्वमा संयोजन तथा अनुगमन टोली गठन गरेको छ। केन्द्रीय नेताहरूलाई पालिकास्तरको कार्यक्रममा सञ्चालन तथा अनुगमनको लागि खटाएको छ। प्रदेश१ मा उपाध्यक्ष अष्टलक्ष्मी शाक्य, सचिव टोपबहादुर रायमाझी र नेताहरू शेरधन राई, अग्निप्रसाद खरेल, राजेन्द्रप्रसाद गौतम र हिक्मत कार्की अनुगमनको जिम्मेवारी पाएका छन्। मधेस प्रदेश वरिष्ठ उपाध्यक्ष ईश्वर पोखरेल, सचिव रघुवीर महासेठ, नेताहरू गुरुप्रसाद बराल, लालबाबु पण्डित र सीता पौडेल, बागमती प्रदेशमा उपाध्यक्ष सुरेन्द्र पाण्डे, सचिव गोकर्णराज विष्ट, काशीनाथ अधिकारी, रघुजी पन्त, कृष्णगोपाल श्रेष्ठ र शेरबहादुर तामाङ अनुगमनको जिम्मेवारी रहेको छ। गण्डकी प्रदेशमा उपाध्यक्ष युवराज ज्ञवाली, सचिव पद्माकुमारी अर्याल, नेताहरू किरण गुरुङ, खगराज अधिकारी र थममाया थापा, लुम्बिनी प्रदेशमा उपाध्यक्ष रामबहादुर थापा, सचिव छविलाल विश्वकर्मा, भीम आचार्य, राजन भट्टराई र शिवमाया तुम्बाहाङ्फे, कर्णाली प्रदेशमा उपाध्यक्ष सुवासचन्द्र नेम्बाङ, सचिव योगेशकुमार भट्टराई, भानुभक्त ढकाल, यामलाल कँडेल र गोरखबहादुर बोगटी र सुदूरपश्चिम प्रदेशमा उपाध्यक्ष विष्णुप्रसाद पौडेल, सचिव लेखराज भट्ट, मणिचन्द्र थापा, विन्दा पाण्डे र कर्णबहादुर थापा खटाइएको छ। त्यसैगरी, विशेष कमिटीहरूको अनुगमन तथा संयोजनको नेतृत्व विशेष कमिटीका महासचिव शंकर पोखरेल, उपमहासचिवहरू प्रदीप ज्ञवाली, पृथ्वी सुब्बा गुरुङ, विष्णु रिमाल र केन्द्रीय कार्यालयका सचिव भीष्म अधिकारीलाई जिम्मेवारी तोकिएको छ। कोकहाँ खटिए ?"
उपेन्द्रलाई भेटेर रामचन्द्रले भने  राष्ट्रपतिमा मलाई सहयोग गर्नुस्,"पौडेलले राष्ट्रपतिमा आफूलाई सहयोग गर्न यादवलाई अनुरोध गरेका छन्। काठमाडौं : कांग्रेसका वरिष्ठ नेता रामचन्द्र पौडेल र जनता समाजवादी पार्टी, नेपालका अध्यक्ष उपेन्द्र यादवबीच भेटवार्ता भएको छ। जसपाको केन्द्रीय कार्यालयमा पौडेल र यादवबीच शुक्रबार करिब आधा घण्टा छलफल भएको जसपाका प्रचार विभाग प्रमुख पूर्ण बस्नेतले जानकारी दिए। उनका अनुसार भेटमा नेता पौडेलले राष्ट्रपतिमा आफूलाई सहयोग गर्न यादवलाई अनुरोध गरेका छन्। सत्तासीन माओवादी केन्द्रबाटै कांग्रेसलाई राष्ट्रपति दिनुपर्ने तर्क आउन थालेपछि कांग्रेसभित्र राष्ट्रपतिका आकांक्षी बढ्न थालेका छन्। पार्टीमा औपचारिक छलफल नभएपनि राष्ट्रपति उम्मेदवारका लागि वरिष्ठ नेता रामचन्द्र पौडेल, पूर्वमहामन्त्री कृष्णप्रसाद सिटौलालगायतका आकांक्षीले भेटघाटलाई तीब्रता दिएका छन्। एमाले स्रोतका अनुसार पुस १० गते एमाले र माओवादीबीच भद्र सहमति भएको थियो। जसअनुसार माओवादी केन्द्रका अध्यक्ष प्रचण्ड प्रधानमन्त्री बन्ने र एमालेले राष्ट्रपति लिने। उक्त सहमतिबाट माओवादी पछि हट्दै गएको एमालेको बुझाइ छ। माओवादी केन्द्रका नेताहरू पनि पुरानो सहमतिभन्दा राष्ट्रिय सहमतिमा राष्ट्रपति बनाउनुपर्ने तर्क गर्न थालेका छन्। यसैबीच कांग्रेसले राष्ट्रपति पाए पाँचै वर्ष प्रचण्डलाई प्रधानमन्त्रीमा समर्थन गर्ने लोभदेखाएपछि प्रचण्डले सार्वजनिक रुपमा नै राष्ट्रपतिमा राष्ट्रिय सहमति गरौं भन्ने अडान राख्न थालेका छन्। कांग्रेसका शीर्ष नेताले प्रचण्डसँग विभिन्न चरणमा छलफल गरेका छन्। पौडेलसँगको भेटमा यादवले राष्ट्रपतिमा कांग्रेसलाई सघाउँदा उपराष्ट्रपति कुन पार्टीबाट बनाउने भन्नेबारे चासो व्यक्त गरेका थिए। राष्ट्रपतिको निर्वाचन, विधान अधिवेशनको तयारी लगायतका एजेण्डाहरुमा छलफल गर्न जसपाले आइतबार कार्यकारिणी समितिको बैठक बोलाएको प्रचार विभाग प्रमुख बस्नेतले जानकारी दिए।"
"राष्ट्रपतिमा दलीय दाउ, कांग्रेसले देखायो प्रचण्डलाई लोभ","सत्तासीन माओवादीबाटै कांग्रेसलाई राष्ट्रपति दिनुपर्ने तर्क आउन थालेपछि कांग्रेसभित्र राष्ट्रपतिका आकांक्षी सल्बलाउन थालेका छन। काठमाडौं : प्रधानमन्त्री पुष्पकमल दाहाल (प्रचण्ड) र एमाले अध्यक्ष केपी शर्मा ओलीबीच केही दिनयता लगातार छलफल भइरहेको विषय हो, भावी राष्ट्रपति। पुरानो भद्र सहमतिअनुसार राष्ट्रपति आफ्नो पार्टीले पाउनुपर्ने अडानमा एमाले अध्यक्ष ओली छन्। तर, प्रधानमन्त्री एवं माओवादी केन्द्रका अध्यक्ष प्रचण्डको जवाफ पनि उही छ, राष्ट्रपतिमा राष्ट्रिय सहमति गरौं। प्रचण्ड र ओलीबीच लगातार छलफल भए पनि ठोस सहमति बन्न सकेको छैन। त्यसैकारण भावी राष्ट्रपति कुन पार्टीको भागमा पर्ला र कोको उम्मेदवार बन्लान् भन्ने अनुमान लगाउन पनि गाह्रो छ। राष्ट्रपतिका लागि फागुन २५ गते निर्वाचन हुँदैछ। १३ गते मनोनयन गर्नुपर्छ। एमाले स्रोतका अनुसार पुस १० गते एमाले र माओवादीबीच भद्र सहमति भएको थियो। जसअनुसार माओवादी केन्द्रका अध्यक्ष प्रचण्ड प्रधानमन्त्री बन्ने र एमालेले राष्ट्रपति लिने। उक्त सहमतिबाट माओवादी पछि हट्दै गएको एमालेको बुझाइ छ। माओवादी केन्द्रका नेताहरू पनि पुरानो सहमति भन्दा राष्ट्रिय सहमतिमा राष्ट्रपति बनाउनुपर्ने तर्क गर्न थालेका छन्। शुक्रबार एमाले अध्यक्ष ओली र प्रधानमन्त्री दाहालबीच यसै विषयमा छलफल भए पनि टुंगो लाग्न सकेन। अबको एकदुई दिनमै राष्ट्रपतिका विषयमा सहमति हुन्छ, प्रचण्डले बैठकपछि भने, गठबन्धन भत्किँदैन। गठबन्धनका दलहरू हामी सबै एकै ठाउँमा छौं। माओवादीका एक नेताका अनुसार राष्ट्रपतिमा राष्ट्रिय सहमति गरौं भन्ने अडानमा प्रधानमन्त्री अडिग छन्। कांग्रेसले पनि प्रधानमन्त्रीमा विश्वासको मत दिएकाले राष्ट्रपति कांग्रेसले पाउनुपर्ने पक्षमा प्रचण्ड सकारात्मक छन्। यसैबीच कांग्रेसले राष्ट्रपति पाए पाँचै वर्ष प्रचण्डलाई प्रधानमन्त्रीमा समर्थन गर्ने लोभ देखाएको छ। कांग्रेस प्रवक्ता डा प्रकाशशरण महतले माओवादी पार्टीले राष्ट्रपति निर्वाचनमा आफ्ना उम्मेदवारलाई समर्थन गरे पूर्ण कार्यकाल प्रधानमन्त्रीमा पुष्पकमल दाहाल प्रचण्डलाई स्वीकार्ने प्रतिक्रिया दिएका छन्। अहिलेको समयले राष्ट्रपतिमा कांग्रेसकै उम्मेदवार माग गरेको छ, डामहतले भने, कांग्रेसले पनि संविधान रक्षाका लागि प्रधानमन्त्रीलाई विश्वासको मत दिएको हो। संविधान र परिवर्तन पक्षधर लोकतान्त्रिक व्यक्तिलाई राष्ट्रपति बनाउनुपर्ने तर्क गर्दै डा महतले भने, राष्ट्रपति कांग्रेसको हुने वा नहुने भन्ने कुरा फरक भएता पनि संविधानको विषय महŒवपूर्ण हो त्यसमा संवेदनशील हुनुपर्छ। संविधान मान्ने सर्वमान्य व्यक्तिलाई सहमति गरेर राष्ट्रपतिमा ल्याउनुपर्छ। माओवादी केन्द्रका महासचिव देव गुरुङले भने, संविधानको रक्षाका लागि र स्थिर सरकारका लागि पनि राष्ट्रपतिमा सहमति गरौं भन्ने माओवादी पार्टीको प्रस्ताव हो। यसमा हामीले एमालेलाई अलग्याएर सहमति गरौं भनेका हैनौं। एमालेसहितको सहमति गरौं भन्ने हाम्रो एजेन्डा हो। राष्ट्रपतिको भूमिकाका कारण पछिल्ला तीन वर्षमा मुलुकमा राजनीतिक अस्थिरता उत्पन्न भएको गुरुङले बताए। भविष्यमा त्यस्तो गल्ती नहोस् भन्नका लागि साझा र सर्वमान्य पात्र होस् भन्ने हामीहरूको भनाइ हो, गुरुङले भने। कांग्रेस महामन्त्री गगन थापाले राष्ट्रपति एमालेले नपाउने र त्यसैकारण अहिलेको सत्ता गठबन्धन भत्किने बताए। यदि राष्ट्रपतिमा सहमति नजुटेको खण्डमा गठबन्धन भत्किन्छ यसमा कुनै ठूलो कुरा छैन। किनभने एमालेको र अभै ओलीजीको अहिलेको फोकस भनेकै राष्ट्रपति हो। यसमा कुरा नमिल्नेबित्तिकै गठबन्धन टुट्छ, थापाले भने। अबको एकदुई दिनमै राष्ट्रपतिका विषयमा सहमति हुन्छ। गठबन्धन भत्किँदैन। हामी सबै एकै ठाउँमा छौं। पुष्पकमल दाहाल प्रचण्ड, प्रधानमन्त्री अहिलेको समयले राष्ट्रपतिमा कांग्रेसकै उम्मेदवार माग गरेको छ। कांग्रेसले पनि संविधान रक्षाका लागि प्रधानमन्त्रीलाई विश्वासको मत दिएको हो। डा प्रकाशशरण महत  प्रवक्ता, कांग्रेस कांग्रेसकै अर्का नेता प्रकाशमान सिंहले भावी राष्ट्रपति कांग्रेसबाटै बन्ने दाबी गरेका छन्। शुक्रबार सञ्चारमाध्यमसँग कुरा गर्दै नेता सिंहले यस्तो दाबी गरेका हुन्। उनले संसद्को पहिलो दल कांग्रेस भएकाले राष्ट्रपतिमा आफूहरूको दाबी स्वाभाविक रहेको बताए। सिंहले भने, सरकारको स्थिरता र सन्तुलनका लागि पनि कांग्रेसले अघि सार्ने उम्मेदवारलाई बनाउन प्रयास गर्छाैं। तपाईंहरू विश्वस्त हुनुहोस् कांग्रेसकै उम्मेद्ववार राष्ट्रपति बन्नुहुन्छ। राष्ट्रपतिको विषयमा सत्ता गठबन्धनभित्र खटपट भइरहेका बेला सिंहको दाबीका कारण पनि राष्ट्रपतिमा कांग्रेससँग सहमति जुटेको बुझ्न सकिन्छ। कांग्रेसबाट राष्ट्रपतिको उम्मेदवार को बन्ने विषयमा भने सिंहले खुलाएनन्। कांग्रेसमा राष्ट्रपति बन्न आकांक्षीको लर्को सत्तासीन माओवादीबाटै कांग्रेसलाई राष्ट्रपति दिनुपर्ने तर्क आउन थालेपछि कांग्रेसभित्र राष्ट्रपतिका आकांक्षी सल्बलाउन थालेका छन। यद्यपि, पार्टीमा यसबारे औपचारिक छलफल भने भएको छैन। महामन्त्री गगन थापाका अनुसार कांग्रेस अहिले पर्ख र हेरको अवस्थामा छ। राष्ट्रपति उम्मेदवारका लागि वरिष्ठ नेता रामचन्द्र पौडेल, पूर्वमहामन्त्री कृष्णप्रसाद सिटौलालगायतका आकांक्षी देखिएका छन्। मनोनयनको मिति नजिकिँदै जाँदा आकांक्षी उम्मेदवार बढ्दै जाने कांग्रेस नेता रामहरि खतिवडाले बताए। खतिवडा भन्छन्, संविधानको रक्षा र सुशासनका लागि पनि कांग्रेसले राष्ट्रपतिमा दाबी गर्नु स्वाभाविक हो। यसअघि २०७४ सालमा राष्ट्रपतिमा कांग्रेसले लक्ष्मी राईलाई उम्मेदवार बनाएको थियो। यसपालि भने सभापति देउवाको वरिष्ठ नेता पौडेलप्रति सहानुभूति बढी छ। सिटौलालाई राष्ट्रपति बनाउनुपर्ने प्रधानमन्त्री प्रचण्ड पनि सकारात्मक देखिएको नेताहरू बताउँछन्। विगतमा शान्ति सम्झौता र संविधान निर्माणमा खेलेको भूमिकाका कारण प्रचण्ड सिटौलाप्रति सकारात्मक छन्।"
मधेसका बाँकी तीन जिल्ला र प्रदेश अधिवेशन गर्ने एमालेको निर्णय,"जनकपुरधाम : नेकपा एमालेले जिल्ला अधिवेशन र प्रदेश अधिवेशनको मिति तय गरेको छ। नेकपा एमाले मधेस प्रदेश समितिको सचिवालय बैठकले जिल्ला अधिवेशन र प्रदेश अधिवेशनको मिति तोकेको हो। जिल्ला अधिवेशन बाँकी जिल्लाहरू महोत्तरी, पर्सा, रौतहतमा जिल्ला अधिवेशन गर्ने मिति तय गरेको हो। जसअनुसार महोत्तरीको फागुन १४ र १५, पर्साको १७ र १८ र रौतहटको २० र २१ गते तय गरिएको छ। प्रदेश अध्यक्ष रामअवतार चौधरीका अनुसार अधिवेशनपश्चात् बैशाख २९ र ३० गते प्रदेश अधिवेशनसमेत गर्ने निर्णय भएको छ। नेकपा एमाले मधेस प्रदेश समितिको सचिवालय बैठकबाट मौलापुरकी मेयर रिना साहसहित १० जनालाई कारबाही गरेको छ। मेयर साहलाई मेयर पदबाट निलम्बन हुनेगरी र नेकपा एमालेको साधारण सदस्यसमेत नरहने गरी कारबाही गरिएको जनाएको छ। अन्यलाई भने पार्टीबाट ३ महिनाका लागि निलम्बन गरिएको सूचना विभाग उपप्रमुख अवधेशत कामतले जानकारी दिए।"
पूर्व राजा ज्ञानेन्द्र शाहले भने मुलुक जोगाउन राजनीतिक दल र राजसंस्था मिल्नुको विकल्प छैन,"काठमाडौं : पूर्वराजा ज्ञानेन्द्र शाहले मुलुक जोगाउन राजनीतिक दल र राजसंस्था मिल्नुको विकल्प नरहेको बताएका छन्। प्रजातन्त्र दिवसको अवसरमा शुभकामना दिँदै पूर्वराजा शाहले नेपाल निरन्तर अद्योगतिमा गएकाले आफूहरू मौन बस्न नसकिने बताए। 'नेपालको निरन्तर अद्योगतिप्रति अब हामी मौन रहन सक्दैनौं। देशको दीर्घकालीन शान्ति, स्थिरता र अर्न्तराष्ट्रिय सम्मान र सार्वभौमिकतामा चिरा चिरा पर्न थालेको छ। अब यो देश जोगाउन प्रजातन्त्रको लागि अपरिहार्य राजनीतिक दलहरू र लामो समय देशभक्तिपूर्ण ऐतिहासिक विरासत बोकेको राजसंस्था आएर आपसी विश्वासका साथ सहकार्यको लागि विलम्ब गर्नु हुँदैन,' विज्ञप्ति जारी गर्दै उनले भनेका छन्। शोकाकूल अवस्थाको अत्यन्तै प्रतिकूल पलहरूमा पनि देशभक्ति नगुमाएको र देश छोडेरसमेत नगएको स्मरण गराउँदै उनले नेपालको अत्याधिक बहुसंख्यक जनताले चाहेको निर्णय स्वीकार्ने आफ्नो वंशको परम्परा र संस्कार रहेको स्पष्ट पारेका छन्। उनले राज्यसत्ता नेताहरूको हातमा दोहोरिए तेहरिए पनि विद्यमान राज्य व्यवस्थाले जनतालाई सुख शान्तिको प्रत्याभूति गराउन नसकेको बताए। उनले नेताहरूलाई पारिवारिक र व्यक्तिगत लालचमा फसेको आरोपसमेत लगाए। परराष्ट्र नीति पनि अपरिपक्व साबित भएको उनको भनाइ छ। 'देश र जनताभन्दा दलगत, पारिवारिक र व्यक्तिगत लोभ र लालचको जन्जालमा राजनीतिक दलका धेरै नेताहरू फसेका छन्। तिनका धेरै कार्यकर्ताहरूमा राजनीतिक छत्रछाँया नभइ जीवनमा केही हासिल गर्न सकिँदैन भन्ने मनोभाव विकसित गरिएको छ,' विज्ञप्तिमा भनिएको छ, 'शासकीय उत्तरदायित्व र गाम्भीर्यको कमी देशभित्रका सबालमा मात्र होइन, परराष्ट्र सम्बन्धमा पनि देखिन थालेको छ। नेपालको सार्वभौमिक परिचयमा नै आँच आउनेगरी कमजोर मानसिकताका साथ स्वार्थ केन्द्रित अपरिपक्क परराष्ट्र नीतिको अभ्यास गम्भीर चिन्ताको विषय भएको छ।' विज्ञप्तिको पूर्ण पाठ: श्री ५ महाराजाधिराज ज्ञानेन्द्र वीर विक्रम शाहदेबबाट ७३ औं राष्ट्रिय प्रजातन्त्र दिवसको अवसरमा बक्सेको शुभकामना नेपाली दिदीबहिनी तथा दाजुभाइहरु,प्रजातन्त्र दिवसको सन्दर्भमा हामी प्रजातन्त्रका उत्प्रेरक हाम्रा पूज्य जिजुबुबा राष्ट्रपिता श्री ५ त्रिभूवन सहित प्रजातन्त्रका निम्ति त्याग, उत्सर्ग र योगदान गर्ने सबैको संस्मरण गर्न चाहन्छौं । जनचाहना बमोजिम राजसंस्थाले गद्दी दाउमा राखेर प्रजातन्त्रका लागि जनतासंग हातेमालो गरेको आठौं दशक पुग्दै गर्दा यसका सबल र सुधार गर्नुपर्ने पक्षको समिक्षाका साथै ऐतिहासिक क्षणको विस्तारित एवं यर्थाथपरक संस्मरण नयाँ पुस्ताको ज्ञान र प्रेरणाका लागि आवश्यक भइसकेको छ । वडामहाराजाधिराज श्री ५ पृथ्वीनारायण शाह देखि आजको समयावधिसम्म हेर्दा नेपालको राजपरम्परा सदा नै लोकसम्मत, प्रजातान्त्रिक, युगानुकूल जनहितकारी र विकासमुखी रही आएको छ । नेपाल एकिकरणको झण्डै २४० बर्षपछि हामीबाट शासकीय सत्तारुपी जनताको नासो जनतालाई नै बुझाएका थियौं । विविधतापूर्ण नेपाल अधिराज्यलाई थप प्रतिनिधीमूलक र समावेशी बनाउने प्रयासको विस्तार स्वागत योग्य भएपनि अहिले कूशासन, भ्रष्टाचार, निराशलाग्दो आर्थिक शिथिलता र सामाजिक विग्रहको चपेटामा नेपाल फसेको छ । प्रविधीको विकास र अर्न्तराष्ट्रिय सन्निकटताले समाजका आधुनिक अपेक्षाहरु सम्बोधन गर्ने विधि निषेध होइन, सहकार्यको राजनीतिमा अन्तरनिहित छ । अहिले युवाहरुको हकमा नेपालको इतिहास मै अद्धितीय जनसाङ्खिक लाभांशको चरणबाट गुज्रिरहेको छ । यस्तो अवस्था अब धेरै अवधि रहने छैन । युवाहरु आफ्ना सम्भावना र अवसरबाट वन्चित हुने अवस्था, आम नैराश्यमा बदलिने जोखिम बढ्दो छ । हालै सम्पन्न आमनिर्वाचनमा युवाहरुको सहभागीता र केही आशालाग्दा नतिजाहरुबाट मुलुकको आगामी दिशाबारे आंकलन गर्न सकिन्छ । विगत वीस बर्षमा दशौं लाख युवाहरु विदेश पलायन र फराकिलो डायास्पोराको निर्माण, विप्रेषण समाज र अर्थतन्त्र दुबै ठूलो मात्रामा आश्रित हुँदा सकारात्मक र नकारात्मक असरबारे आगामी उज्यालो भविश्यको लागि राष्ट्रिय बहस जरुरी भइसकेको छ । देश बलियो बनाउने, समाजलाई आफ्नो राष्ट्रिय परिचय सहित रुपान्तरण गर्ने र भावीपुस्तालाई समुन्नत नेपाल छोडेर जानका लागि राजनैतिक तथा सामाजिक रुपले दवाव दिन सक्ने युवाशक्ति बाहिर हुँदा राजनीतिक दलका नेताहरुलाई हाईसन्चो भएको भान होला । तर कडा मेहनत गरि आफ्नो खुट्टामा उभिन खोज्ने स्वाभिमानी नेपालीहरु अहिले निराश छन् । देशभित्र उज्यालो सम्भावना नदेखिएकोले अप्रिय बाटो रोज्न बाध्य छन । देशको परिस्थितिले आशा जगाउन नसक्दा हिमाल, पहाड र तराई मधेशका सबै दीनदुःखी नेपाली दाजुभाइ, दिदीबहिनीहरुले स्वदेश मै गरिखाने माहौल नहुनु भन्ने सोचले जरा गाड्दै जानु चिन्ताको विषय हो । स्वदेश मै उद्यम गर्ने र स्वदेशी उत्पादनलाई प्रोत्साहन गर्ने उद्देश्यले कर्मशील युवाहरु अगाडी बढ्न खोज्दै छन् । राज्यसत्ताको बागडोर जजसका हातमा दोहोरिदै तेहरिदै आएपनि वा फेरिदै बदलीदै गए पनि हाम्रो बिद्यमान राज्य व्यवस्थाले जनताको सुख, शान्ति र राष्ट्रले श्री समृद्धिमा कुनै गहन योगदान दिन सकेको देखिन्न । देश र जनता भन्दा दलगत, पारिवारिक र व्यक्तिगत लोभ र लालचको जन्जालमा राजनीतिक दलका धेरै नेताहरु फसेका छन् । तिनका धेरै कार्यकर्ताहरुमा राजनीतिक छत्रछाँया नभइ जीवनमा केही हासिल गर्न सकिदैन भन्ने मनोभाव विकसित गरिएको छ । प्रश्न गर्न नसक्दा र नपाउँदा दलहरुको आन्तरिक सुधार एवं विकल्पको गुन्जायस नदेखेको आभाष समाजमा उजागर भएको छ। दलहरुले नेपालको निम्न एवं मध्यमवर्गको मुद्धामा मौन रहने प्रवृत्ति बढ्दो छ । शासकीय उत्तरदायित्व र गाम्भिर्यको कमी देशभित्रका सवालमा मात्र होइन परराष्ट्र सम्बन्धमा पनि देखिन थालेको छ । नेपालको सार्वभौमिक परिचयमा नै आँच आउने गरि कमजोर मानसिकताका साथ स्वार्थ केन्द्रित अपरिपक्क परराष्ट्र नीतिको अभ्यास गम्भिर चिन्ताको विषय भएको छ । नेपालको अत्याधिक बहुसंख्यक जनताले चाहेको निर्णय स्वीकार्ने हाम्रो वंशको परम्परा र संस्कार हो । शोकाकूल अवस्थाको अत्यन्तै प्रतिकुल पलहरुमा पनि हामीले सम्यमता र देशभक्ति गुमाएनौं र देश छोडेर पनि गएनौं । तर नेपालको निरन्तर अघोगति प्रति अब हामी मौन रहन सक्दैनौं । यी यावत बर्षहरुमा देशको दीर्घकालीन शान्ति, स्थिरता र अर्न्तराष्ट्रिय सम्मान र सार्वभौमिकतामा चिरा चिरा पर्न थालेको छ । अब यो देश जोगाउन प्रजातन्त्रको लागि अपरिहार्य राजनीतिक दलहरु र लामो समय देशभक्तिपूर्ण एतिहासिक विरासत बोकेको राजसंस्था आएर आपसी विश्वासका साथ सहकार्यको लागि विलम्ब गर्नु हुँदैन यसबर्ष यो दिवस मनाउँदै गर्दा नयाँ पहलको प्रण गर्दै नेपालको प्रजातन्त्रलाई थप उन्नत र सार्थक बनाऔं । देशभक्ति, सुशासन, आर्थिक प्रगति, सार्वभौमिक भावना र सनातन धर्म सहितको नेपाली पहिचानको सम्बर्द्धन गर्ने गराउने ध्येय नै मूलमान्यताको रुपमा स्थापित गरौं । श्री पशुपतिनाथले हामी सबैको कल्याण गरुन् । जय नेपाल, २०७९ साल फागुन ७ गते"
मादल बजाएर सेनाको विश्व रेकर्ड,"काठमाडौं : नेपाली सेनाले एकैपटक पाँच सय ५५ वटा नेपाली मौलिक बाजा मादल बजाएर विश्व कीर्तिमान कायम गरेको छ। महाशिवरात्रि तथा सेना दिवसका अवसरमा आज सैनिक मञ्च टुँडिखेलमा आयोजित समारोहमा प्रधानसेनापति प्रभुराम शर्मालाई सेनाले मादलमा कायम गरेको कीर्तिमानको प्रमाणपत्र गिनिजबुक अफ वर्ल्डका नेपाल प्रतिनिधि हस्तान्तरण गरे। सेनाले संगठन स्थापनाको दुई सय ६०औँ वार्षिकोत्वका अवसरमा टुँडिखेलमा यही फागुन ४ गते उक्त सङ्ख्यामा मादल बजाएर विश्व रेकर्ड कायम गरेको प्रमाणपत्र संस्थाका नेपाल प्रतिनिधि सागर कटुवालले आज हस्तान्तरण गरेका हुन्। मादल नेपाली समाजमा अत्यधिक प्रयोगमा आउने बाजामध्ये प्रमुख मानिन्छ। नेपाली मौलिक चाड दसैं, तिहार, सक्रान्ति, देउसी, भैलो, जात्रालगायतका अरु विभिन्न चाडपर्वमा सबै जाति र समुदायले अपनत्व ग्रहण गर्ने साझा बाजाका रूपमा मादललाइ लिने गरिन्छ। गिनिजबुक अफ वर्ल्ड रेकर्डस् संस्थाका नेपाल प्रतिनिधि सागर कटुवालले मुलुकभरबाट जम्मा भएका सेनाका मादल बादकले कायम गरेको रेकर्डको प्रमाणपत्र हस्तान्तरण गरिएको जानकारी दिए। उनले भने, 'नेपालको मौलिक बाजा मादललाई प्रवर्द्धन गर्ने हिसाबले भएको नौलो र पहिलो प्रयास थियो, सेनाले यसलाई सम्पन्न गर्यो। ठूलो सङ्ख्याले एकैपटक विभिन्न तालमा बजाएर कायम गरेको रेकर्ड वर्ल्ड रेकर्डमा सङ्ग्रहित गरेका छौं।' मादल बज्नासाथ प्रत्येक व्यक्तिको मनमा संगीतको तरंग चल्छ। हाम्रो संस्कृतिसँग जोडिएको विशिष्ट पहिचान जोडिएको बाजा मादल नै हो। गायक निर्णय एनएसकेले मुलुकमा व्यापकरूपमा प्रयोग हुने बाजाहरूको सूचीमा मादल नै पहिलो नम्बरमा रहेकाले सेनाले गरेको विश्व रेकर्डले नेपालाई संसारभर परिचित गराउन सफल भएको प्रतिक्रिया दिए। सेनाले कायम गरेको रेकर्ड प्रमाणित गर्ने टिममा रहेर आफूले काम गरेको उनले बताए।"
गाइको मासुसहित तीन जना पक्राउ,"रसुवा: गाइको मासुसहित रसुवामा तीन जना पक्राउ परेका छन्। रसुवाको दक्षिणी भेगबाट तीन जनालाई पक्राउ गरेको प्रहरीले जनाएको छ। कालिका गाउँपालिका२ काभ्रेटोल निवासी ४४ वर्षीय मुरली बुलुन, सोही वडाको गुम्बाटोल निवासी ४८ वर्षीय कान्छा लामा र ६५ वर्षीय सार्की स्याङ्वालाई पक्राउ गरी कारवाहीका लागि मुद्धा दायर गरिएको जिल्ला प्रहरी कार्यालय रसुवाले जनाएको छ। गाईको मासु भाग लगाई राखेको अवस्थामा उनीहरुलाई १२० केजी मासुसहित काभ्रेटोलबाट पक्राउ गरिएको हो।"
सन्धिखर्क नगरपालिका अर्घाखाँचीकै उत्कृष्ट,"सन्धिखर्क: वित्त आयोगले गरेको कार्यसम्पादन मूल्याङ्कनमा सन्धिखर्क नगरपालिका अर्घाखाँची जिल्लाकै उत्कृष्ट स्थानीय तह बनेको छ। देशैभरमा आठौँ स्थानमा पर्न सफल भएको छ। राष्ट्रिय प्राकृतिक स्रोत तथा वित्त आयोगले स्थानीय तहको लागि निर्धारण गरिएका कार्यसम्पादन सूचकको मूल्याङ्कन नतिजा सार्वजनिक गरेकोमा सन्धिखर्क नगरपालिका जिल्लाकै उत्कृष्ट बन्न सफल भएको हो। आयोगले सार्वजनिक गरेको नतिजा अनुसार सन्धिखर्क नगरपालिका ७५००७५अंक प्राप्त गर्दै अर्घाखाँची जिल्लामा प्रथम र देशैभरीका ७५३ स्थानीय तहहरू मध्ये आठौँ स्थानमा पर्न सफल भएको सन्धिखर्क नगरपालिकाका प्रमुख प्रशासकीय अधिकृत खुमलाल भुसालले बताए । बजेट निर्माण तथा कार्यान्वयन, राजस्व संकलन तथा व्यवस्थापन, पूंजीगत खर्चको अवस्था, वित्तीय अनुशासनको अवस्था, पारदर्शिता लगायत विभिन्न विषय क्षेत्रसँग सम्बन्धित १७ वटा मूख्य सूचकको मूल्याङ्कन तथा परीक्षण गरी ७५३ वटै स्थानीय तहको कार्यसम्पादन मूल्याङ्कनको नतिजा सार्वजनिक गरिएको हो । स्थानीय तहको कार्यसम्पादन मूल्याङ्कनबाट प्राप्त हुने नतिजालाई वित्त आयोगले संघीय संचित कोष र प्रदेश संचित कोषबाट स्थानीय तहलाई प्रदान गरिने वित्तीय समानीकरण अनुदान अन्तर्गत कार्यसम्पादनको आधारमा उपलब्ध गराईने अनुदान सिफारिसको लागि उपयोग गर्दछ । राष्ट्रिय प्राकृतिक स्रोत तथा वित्त आयोगद्वारा हिजो सार्वजनिक गरिएको प्रदेश तथा स्थानीय तहको कार्यसम्पादन सूचकको मूल्याङ्कन प्रतिवेदनका आधारमा अर्घाखाँची जिल्लाका अन्य स्थानीय तहहरूमध्ये शितगङ्गा नगरपालिकाले ७११२ अंक प्राप्त गर्दै द्वितीय पाणिनी गाउँपालिकाले ६६१२ अंक प्राप्त गर्दै तृतीय स्थान हासिल गर्न सफल भएका छन् । मालारानी गाउँपालिकाले ६४००८, भूमिकास्थान नगरपालिकाले ६१०४४७ र छत्रदेव गाउँपालिकाले ५७०२११ अंक प्राप्त गरेका छन् ।"
सम्झौताको तीन वर्षमा पनि बनेन पुल,"रौतहट: सम्झौता सकिएको तीन वर्ष बितिसक्दा पनि पुल नबनेपछि गैडाटारका बासिन्दा आन्दोलनको तयारीमा जुटेका छन्। चन्द्रपुर नगरपालिका वडा नम्बर ३ मा निर्माणाधीन चाँदी पुल निर्माणमा ढिलासुस्ती भएपछि स्थानीयले सास्ती खेप्दै आएका छन्। पुल निर्माणको विषयमा यसअघि सडक डिभिजन प्रमुख र ठेकेदार राखी छलफल हुँदा भएका सम्झौताको १० प्रतिशत पनि कार्यान्वयन नभएको गुनासो छ। डिभिजन प्रमुखको नै संलग्तामा ठेकेदारसँग अनुचित लाभलिई निर्माणमा ढिलाई गरिरहेको होकी भन्ने आशंका उत्पन्न भएको स्थानीयको भनाइ छ। फागुन ९ गतेसम्म पुल निर्माण स्थलमा दुवै तर्फ कामदार राखी पुललाई आवश्यक पर्ने सामग्री पर्याप्त राखी निर्माण कार्य तीव्र गतिमा संचालन नभए वडा कार्यालयको नेतृत्वमा सडक डिभिजन कार्यालयबाट हुने सेवा बन्द गराई राजमार्गमा रिले अनसनमा बस्ने निर्णय भएको वडा अध्यक्ष बोधनाथ देवकोटाले बताए। २०७३ पुसमा गैडाटार स्थित चाँदी नदी पुलको निर्माणका लागि पप्पु शिवशंकर जेभी कन्स्ट्रक्सनले २२ करोड ४४ लाख ४६ हजार २ सय ६७ रुपैयाँ ८१ पैसामा ठेक्का पाएको थियो। पुलको लम्बाइ ४६९५० मिटर र चौडाई ७५० मिटर रहने डिभिजन सडक कार्यालय रौतहटका प्रमुख दरोगाप्रसाद साहले जानकारी दिए। पुलमा ११ वटा स्पान रहने तथा उक्त पुल २०७६ असार मसान्त सम्ममा सम्पन्न गरिसक्नुपर्ने सम्झौता थियो। तीनवर्ष अघि नै निर्माण सम्पन्न हुनुपर्ने पुलको काम आधामात्र सकिएको छ। ठेकेदारले पुल बनाउन ढिलो गरेको भन्दै गैडाटारबासीले संघर्ष समिति बनाएर ठेकेदारलाई दवाव दिँदै आएका थिए। वर्खाको बेला बिरामी, बालबालिका, वृद्धवृद्धा, सुत्केरी गराउन चन्द्रपुरमा रहेको स्वास्थ्य संस्थामा आउजाउ गर्न निकै सास्ति खेप्नु पर्ने स्थानीय बताउँछन्।"
जीर्णोद्धार गरिएको इनारको उदघाटन,महोत्तरी: मटिहानी नगरपालिकाको वड़ा नं ७ स्थित मटिहानीमा जीर्ण रहेको ईनारलाई उद्दार गरी शिवको मुर्ति स्थापना गरिएको छ। महाशिवरात्री पर्वको अवसरमा शनिवार एक समारोहकाबीच इनारको जीर्णोद्धार गरी शिवको प्रतिमा स्थापना गरिएको मटिहानी नगपालिकाको कार्यालयले जनाएको छ। वडा नं ७ को वडा स्तरीय योजना अन्तर्गत ५ लाखको लागतमा १ सय वर्ष पुरानो इनारलाई जीर्णउद्धार गरिएको ईन्जिजिनयर विमलेश साहले बताए। सौन्दरीकरण गरिएको इनारको उदघाटन मटिहानी नगरपालिकाका नगर प्रमुख हरि प्रसाद मंडल र वड़ा नं७ का वड़ा अध्यक्ष जितनारायन माझीले संयुक्त रुपमा गरेका हुन् । यो कामका लागि मटिहानी नगरपालिका वडा नं ७ का गरीबनाथ ठाकुर र शितसरण ठाकुरले जग्गा उपलब्ध गराएका हुन्।
डडेलधुरा महोत्सवको आज तेस्रो दिन,"डडेल्धुरा: शनिबार डडेलधुरा महोत्सवको तेस्रो दिन। उद्योग वाणिज्य संघ डडेल्धुराको आयोजनामा अमरगढी नगरपालिका ४ को टुँडिखेलमा जारी महोत्सवमा शनिबार गायक पुष्कल शर्माले लोकभाका सुनाएका थिए। सांगीतिक प्रस्तुती भएर पनि शनिबार महोत्सवमा स्थानीयको घुइँचो थियो। शर्मासँगै अन्य कलाकारले पनि आफ्नो प्रस्तुती राखेका थिए। कृषि, पर्यटन, उद्योग र व्यापार, समृद्ध डडेल्धुराको आधार भन्ने मुल नाराका साथ सञ्चालित महोत्सवमा अन्य दिनको तुलनामा शनिवार दर्शकको सहभागिता धेरै रहेको आयोजकले जनाएका छन्। महोत्सवमा विद्यार्थीलाई ५० रुपैयाँ र अन्यलाई ७५ रुपैयाँ टिकट तोकिएको छ। महोत्सव आगामी १४ गतेसम्म सञ्चालन हुनेछ।"
बस दुर्घटनामा ज्यान गुमाएकाका परिवारलाई क्षतिपुर्ति,नुवाकोट: चैनपुरमा भएको बस दुर्घटनामा ज्यान गुमाएकाका परिवार तथा घाइतेलाई तारकेश्वर गाउँपालिकाले आर्थिक सहयोग गरेको छ। पालिका अध्यक्ष शिव अधिकारी अविरलको अध्यक्षतामा शनिबारको बैठकले दुर्घटनाका पीडितलाई सहयोग गर्ने निर्णय गरेको हो। बिहीबार बेलुका नुवाकोटको बट्टारबजार हावाघरदेखि तारकेश्वर गाउँपालिका १ को दाङसिङ जाने क्रममा रहेको यात्रुबाहक बस विदुर नपा १२ चैनपुरमा दुर्घटना हुँदा तीन जनाको ज्यान गएको थियो। २६ जना घाइते भएका छन्। गाउँपालिकाले मृतक परिवारलाई जनही एक लाख रुपैयाँ र घाइतेका परिवारलाई प्रतिपरिवार २० हजार रुपैयाँ सहयोग गर्ने निर्णय गरेको तारकेश्वर गाउँपालिकाका अध्यक्ष अधिकारीले जानकारी दिए। बैठकले ग्रामीण क्षेत्रमा हुने सवारी दुर्घटना न्यूनीकरण गर्न पालिकाका उपाध्यक्ष हरिप्रसाद रिमालको संयोजकत्वमा ५ सदस्यीय अध्ययन समिति पनि गठन गरेको छ।
सेना दिवसमा टुँडिखेलमा यस्तो देखियो (फोटो फिचर),"काठमाडौं : राष्ट्रपति विद्यादेवी भण्डारी महाशिवरात्रि तथा २६०औँ सेना दिवसका अवसरमा नेपाली सेनाद्वारा सैनिक मञ्च टुँडिखेलमा आयोजित विशेष समारोहमा सरिक भइन्। समारोहमा राष्ट्रपति भण्डारीले नेपाली सेना, सैनिक जनसम्पर्क तथा सूचना निर्देशनालयद्वारा प्रकाशित सिपाही२०७९ वार्षिक पत्रिका र (विसं १८७२२००७) नेपाली सेनाको इतिहासको विमोचन गरिन्। उनले फ्री फल जम्पमा प्रथम हुने सेनानी जगनाथ दनाई र दोस्रो हुने सेनानी टेकबहादुर कार्कीलाई पुरस्कार प्रदान गरेकी थिइन्। राष्ट्रपति भण्डारीले सेना दिवस समारोहमा ब्याण्ड प्रस्तुत गर्ने भारतीय र बेलायती सेनामा कार्यरत गोर्खा ब्याण्ड समूहका प्रमुखलाई उपहार प्रदान गरेकी थिइन्। सेनाको हेलिकप्टरले पुष्पवृष्टि गर्नुका साथै राष्ट्रिय झण्डा र सेना दिवस२०७९ लेखिएको ब्यानर प्रदर्शन गरियो। त्यस अवसरमा सेनाले राइफल र तोपबाट महाशिवरात्रि बढाइँ र कवाज प्रस्तुत गरेको थियो। समारोहमा सेनाले विभिन्न रणकौशल तथा परम्परागत वेषभूषा झल्कने विविध कला, नृत्य र सङ्गीतको धुन प्रदर्शन गरियो। कार्यक्रममा मार्चपास, पिटी र तेक्वान्दो प्रस्तुत गरियो। सो अवसरमा नेपाली सेनाले प्रयोग गर्दै आएका विभिन्न खालका सवारीसाधन, उपकरण र हातहतियारको समेत प्रदर्शन गरिएको थियो। कार्यक्रममा उपराष्ट्रपति नन्दबहादुर पुन, प्रधानमन्त्री पुष्पकमल दाहाल प्रचण्ड, कामु प्रधानन्यायाधीश हरिकृष्ण कार्की र सभामुख देवराज घिमिरे सहभागी थिए। तस्बिर : अभिषेक महर्जन र रासस"
टुँडिखेलमा यसरी मनाइयो सेना दिवस,"काठमाडौं : नेपाली सेनाले विभिन्न कार्यक्रम गरी सेना दिवस मनाउँदै छ। सेना दिवसको अवसरमा शनिबार सेनाले सैनिक मञ्च टुँडिखेलमा विशेष समारोहको आयोजना गरेको हाे। समारोहमा राष्ट्रपति विद्यादेवी भण्डारी तथा प्रधानमन्त्री पुष्पकमल दहाल 'प्रचण्ड' सरिक भएका छन्। सो अवसरमा नेपाली सेनाका परमाधिपति राष्ट्रपति भण्डारीले सैनिक स्मारकमा पुष्पहार अर्पण गर्नुका साथै नेपाली सेनाद्वारा प्रदान गरिएको सलामी ग्रहण गरिन्। नेपाली सेनाले २०४७ सालदेखि महाशिवरात्रिको दिनलाई सेना दिवसका रूपमा मनाउँदै आएको छ । शास्त्रीय मान्यताअनुसार शिवलाई शान्ति र सुरक्षाको प्रतीकका रूपमा लिइन्छ । सो अवसरमा नेपाली सेनाको हेलिकप्टरले पुष्पवृष्टि गर्नाका साथै सेना दिवस२०७९ लेखिएको ब्यानर प्रदर्शन गरेको थियो । समारोहमा सेनाले राइफल र तोपबाट महाशिवरात्रि बढाइँ गरेको थियो । सैनिक र नेपाली परम्परागत वेशभूषा झल्कने विविध कला, नृत्य र सङ्गीतको धुन प्रदर्शन गरिएको थियो । नेपाली सेनाले प्रयोग गर्दै आएका विभिन्न खालका सवारी साधन, उपकरण र हातहतियारको समेत प्रदर्शन भयो ।"
महाशिवरात्रीमा स्याङ्जाको छाङ्छाङ्दीमा मेला,"स्याङ्जा: भीरकोट नगरपालिका ४ स्थित छायाक्षेत्र मन्दिरमा महाशिवरात्रीको पुजाअर्जनामा धेरै भक्तालुजनहरुको उपस्थिति भएको छ। श्रीस्वथानी ब्रत कथामा समेत छाङ्छाङ्दीको महिमा उल्लेख गरिएकाले पनि भक्तजनको संख्या धेरै हुने गरेको छ। गण्डकी प्रदेशकै प्रसिद्ध छाङछाङदी मन्दिरमा बिहान ३ बजेदेखि नै दर्शनार्थीका भीड लागेको मन्दिर व्यवस्थापन समितिका अध्यक्ष पिताम्बर श्रेष्ठले जानकारी दिए। जिल्लाकै नमूना मन्दिर र सबै प्रकृतिका मानिसका लागि प्रवेशमा सहज भएकाले सँधैजसो भक्तजनको घुइँचो गरेक गरेको छ। साताअधिदेखि मन्दिर परिसर लगायत प्रवेशद्धारमा रंगरोगन, ध्यजापतकाले सजाइएको छ। मन्दिरमा पूजा गर्न लाईन बसेर अथवा छिटो माध्यमबाट पनि जान सकिने ब्यवस्था मिलाइएको छ।"
स्थानापति महादेव मन्दिरमा दर्शनार्थीको घुइँचो,रामेछाप: पूर्वको दोस्रो र नेपालको तेस्रो महादेवका नामले चिनिएको मन्थली नगरपालिका वडा नं ९ को स्थानापति महादेव मन्दिरमा आज दर्शनार्थीको घुँइचो थियो। बिगतका वर्षभन्दा यो वर्ष दर्शनार्थी बढेको स्थानापति विकास समितिले जनाएको छ। आफूले गरेको भाकल गरेको पूरा हुने जनविश्वासका साथ दर्शनार्थी पुग्ने गरेका छन्। स्थानापति महादेवलाई बैरामहादेव भनेर पनि भन्ने गरेकाले थुलो स्वरमा कराएर वर माग्ने चलन छ। मन्दिरमा सन्तान नहुनेले सन्तान र वस्तुभाउ नफाप्नेहे पशु चौपाया माग्ने गर्दछन्। वैदेशिक रोजगार होस् या जुनसुकै शुभ कार्यमा स्थानापति महादेवलाई भकल गर्ने क्रम पनि बढेको पाइएको छ। महाशिवरात्रीको अवसरमा विभिन्न जिल्लाबाट दर्शनार्थी आएको स्थानापती विकास समितिका अध्यक्ष राजकुमार बोहराले बताए।
गोरखा बसपार्कस्थित नबिल बैंक र तीन पसलमा चोरी,"गोरखा: बसपार्कस्थित नबिल बैंक र तीनवटा पसलमा गएराति चोरी भएको छ। बसपार्कस्थित नबिल बैंक र प्याराडाइज होटल तथा नयाँबजारस्थित अर्याल मेडिकल र ओमशंकर कस्मेटिकबाट नगद चोरी भएको हो। बैंक फुटाए पनि चोरी गर्न भने नपाएको जिल्ला प्रहरी कार्यालयका एसपी अनुपम श्रेष्ठले जानकारी दिए। गार्ड नभएको मौका छोपी बैंकको चापी हात पारेर यत्रतत्र पैसा खोजेको तर चोर्न नसकी छोडेको बताइएको छ। साथै होटलको पछाडिबाट छिरेका चोरले काउण्टरमा रहेको पाँच हजार रुपैयाँ लगेको प्याराडाइज होटलले जनाएको छ। राति एक बजेतिर चोर अर्याल मेडिकल र मेडिकल रहेको घरभित्र प्रवेश गरेको मेडिकल संचालक विनोद अर्याल बताउँछन्। चोरले काउण्टरमा रहेको १० हजार नगद र सोही घरमा डेरागरी बस्ने डाक्टर असीम कँडेलको कोठा फुटाई त्यहाँ रहेको २० हजार नगद चोरेको उनले बताए। त्यस्तै नयाँबजारकै ओमशंकर कस्मेटिक पसल र पसल रहेको घर पनि फुटेको छ। चोरले सो पसल र घरको गरी पाँचवटा ढोका फुटाएको घरधनी रामबाबु श्रेष्ठले जानकारी दिए। यहाँबाट भने नगद हातपार्न नसकेको उनले बताए। बजारभित्रको सुरक्षा व्यवस्था कमजोर भएकाले यस्ता भयावह घटना भएका घरधनीहरुको भनाइ छ । जिल्लाको सदरमुकामभित्रको सुरक्षा व्यवस्था कत्तिपनि भएन, रामबाबु श्रेष्ठ भन्छन्, सुरक्षा व्यवस्था सुदृढ गर्नुपर्ने देखियो। नगद धेरै नचोरिदैमा यो अपराधलाई कम आँक्न नहुने भन्दै स्थानीयले बैंक फुट्नु, पसल, होटलहरु फुटाउनु धेरै ठूलो घटना भएको स्थानीयबासीको भनाइ छ।"
उदयपुरको सदरमुकाममा ३० करोडको खानेपानी आयोजना,"उदयपुर: खानेपानीको समस्या झेल्दै आएका उदयपुरको सदरमुकामबासीका लागि नयाँ योजना सञ्चालन गरिने भएको छ। त्रियुगा नगरपालिकाका सदरमुकाम आसपासका क्षेत्र चार हजार घरघुरीलाई स्वस्च्छ खानेपानी खुवाउने लक्ष्यकासाथ गाईघाट खानेपानी योजनाको शिलान्यास गरिएको हो। संघीय खानेपानी तथा ढल व्यवस्थापन आयोजनाको करिब ३० करोड लागतमा वडा नम्बर ११, १२ र १३ का बस्तिमा खानेपानी बिस्तार गर्ने योजनाकासाथ निर्माण कार्य सुरु गरिएको गाईघाट खानेपानी उपभोक्ता तथा सरसफाइ समितिका अध्यक्ष प्रकाशकुमार बस्नेतले जानकारी दिए। दुई वर्ष भित्र निर्माण सम्पन्न गर्ने गरी काम सुरु गरिएको उनले बताए। योजना अन्र्तगत सात लाख लिटरको खानेपानी ट्याकी, टिमेन्ट प्लान्ट, अग्नी नियन्त्रण स्टेसन ५ वटा, कार्यालय भवन, पम्प हाउस लगाएतका संरचना निर्माण हुने अध्यक्ष बस्नेतले बताए । उनका अनुसार तीन वटा वडामा एकलाख ५ हजार मिटर खानेपानीको लाईन विस्तार गरिने र तीन हजार ८ सय ८० घर परिवारलाई खानेपानी धारा वितरण गरिने छ। त्रियुगा नगरपालिका वडा नम्बर १० मा मुहान रहने आयोजनाको एक समारोहविच त्रियुगा नगरपालिकाका मेयर बसन्तकुमार बस्नेत र उपमेयर महेश्वरी राईले संयुक्तरुपमा शिलान्यास गरे। कार्यक्रममा मेयर बस्नेतले तोकिएको समयमा गुणस्तरिय काम गर्न निर्माण कम्पनीलाई आग्रह गरे। उनले नगरपालिकामा हाल २५ वटा खानेपानीका योजनाहरु संचालनमा रहेकाले आगामी दुई बर्ष भित्र सबै खानेपानी योजना सम्पन्न गर्नेगरि नगरपालिका अगाडी बढेको बताए। उपमेयर राईले जलवायु परिवर्तनकाकारण दिनदिनै पानीका स्रोतहरु सुक्दै जाँदा पीउने पानीको अभाव हुन थालेकाले स्थायित्व हुने गरी निर्माण कार्य अघि बढाउन सुझाब दिईन् । उनले सीमित स्रोतसाधनले बढ्दो जनघनत्वलाई ढाक्न सक्ने अवस्था नरहेकाले दीर्घकालिन सोचका साथ योजना बनाउनु पर्ने बताईन्।"
सडकमा फोहोर फाल्नेलाई महानगरको कारबाही,"वीरगन्ज: वीरगन्जमा शुक्रबार रक्तदान कार्यक्रम गरी सडकमै फोहोर फालेको नेपाल पिडावर्ग (ओबीसी) महासंघ पर्सालाई वीरगन्ज महानगरपालिकाले कारबाही गरेको छ। महासंघले आत्मआलोचनासहित महानगरलाई जरिवाना तिरेको छ। शुक्रबार घण्टाघर चोकस्थित मुख्य सडकमै ओबीसी महासंघले रक्तदान कार्यक्रम आयोजना गरेको थियो । तर कार्यक्रम सकिएपछि कार्यक्रममा उत्पादन भएको फोहोर सडकमै छाडेर आयोजक संस्था हिडेपछि सामाजिक सञ्जालमा फोहोरसहितको फोटो पोस्ट गरेर आलोचना भएको थियो। सडकमा फलिएको फोहोरको फोटो सामाजिक सञ्जालमा भाइरल भएपछि शुक्रबार नै अपरान्ह वडा प्रहरी कार्यालय विर्ताका प्रहरी निरिक्षक विदुर सिवाकोटी आफै पुगेर सडककमा कूचो लगाएर उक्त फोहोर सफा गरेका थिए। त्यसपछि रक्तदान कार्यक्रम आयोजना गर्ने संस्था ओबिसि महासंघ पर्साका अध्यक्ष देवनाथ महत्तोले शुक्रबार नै साँझ वीरगन्ज महानगरपालिकाको कार्यालयमा पुगेर सडक फोहोर गरेकोमा आत्मालोचना गर्दै जरीवाना बापत १ हजार रुपैया तिरेका हुन्। जरीवाना तिरेको रसिद सहितको फोटो सामाजिक सञ्जालमा राख्दै अध्यक्ष महत्तोले लेखेका छन् , रक्तदान कार्यक्रम पछि घण्टाघरमा भएको फोहोर भूलवस सफा गर्न सकेनौँ , हामीबाट त्रुटी भयो । आगामी दिनमा यस प्रकारका गल्ती हामीबाट हुनेछैन । सडकमा फोहोर गरे बापत हामीले वीरगन्ज महानगरपालिकालाई नियमानुसारको जरिवाना तिरेका छौं। महानगरको सरसफाइ अभियानमा ओबिसी महासंघ पर्सा शाखा साथ दिन सधैं तयार छ । हामीबाट भएको त्रुटी सच्याइदिने नेपाल प्रहरीलाई धन्यवाद छ।' वीरगन्ज महानगरपालिकालाई वीरगन्जलाई स्वच्छ , सफा र सुन्दर शहर बनाउने अभियान अन्तर्गत केही हप्ताअघिदेखि सडकमा फोहोर गर्ने र फाल्नेलाई आर्थिक जरिवाना गर्दै आएको छ। महानगरको सरसफाइ शाखाका प्रमुख सर्फुदिन मियाँका अनुसार ,सडकमा फोहोर गर्ने र फाल्नेलाई महानगरले ५ सयदेखि ५ हजार रुपैयाँसम्म जरिवाना तिराउँदै आएको छ। यो अभियान अहिले पनि जारी छ। अहिलेसम्म पसल, बैंक तथा वित्तीय संस्था र व्यक्तिलाई गरी करिब ५ दर्जनभन्दा बढिलाई आर्थिक जरीवाना तिराइ सकिएको मियाँले जानकारी दिए।"
पशुपतिनाथ मन्दिर परिसरका पाँच तस्बिर,काठमाडौं: महाशिवरात्री पर्वको अवसरमा काठमाडौंको पशुपतिनाथ मन्दिर परिसरमा दिनभर दर्शनार्थीको घुइँचो रह्यो। धेरैले बाहिरको भिडलाई छिचोलेर पशुपतिनाथ मन्दिरको दर्शन नै गर्न नसकेको पनि गुनासो गरे। हेर्नुहोस् मन्दिर परिसरका पाँच तस्बिर:
नौमती बाजामा रमाएका जर्मन जन्ती,"गोरखाः होटल गोरखा गार्डेनको आँगनमा जग्गे, जग्गेमा बेहुली बनेर बसेकी भवानी रेग्मी र उनको दायाँतर्फ बेहुला लार्स मार्क्स दौरा सुरुवालमा सजिएका थिए। आँगनभरि दौरा, सुरुवाल र साडी चोलोमा सजिएका जर्मन जन्ती। अर्कातिर नौमती बाजा बजाउँदै महिला बाजा समूह नाचगान गर्दै थिए। गोरो छाला र अग्ला कद भएका जर्मन जन्ती गोरखा बजारकी चेलीसित बिहे गर्न एकसाता अघिदेखि आएर बसेका थिए। शनिबार फागुन कृष्ण त्रयोदशीमा बिहेको लगन जुराइएको थियो। पुरोहित थिए, विष्णु खनाल। उनले हिन्दू रीतिरिवाज अनुसार विधि पुर्याएर बिहे गराइदिए । सिन्दुर हाल्ने, कन्यादान दिने तथा मारे पाप, पाले पुण्य भनेर अन्माउने काम भयो। अर्कातिर जर्मन जन्तीहरु घरबेटीहरुसित हातमा हात समातेर दिनभरि नाँचे। दुवैतर्फका सम्धी, सम्धिनीहरुलाई पनि हात समातेर नचाए। लार्स मार्क्स र उनका अभिभावकहरु नेपाली परम्पराअनुसार विवाह गर्न पाउँदा उत्साहित देखिन्थे। नेपाली परम्पराअनुसार बिहे गर्न मैले एकचोटी मात्र प्रस्ताव गरेकी थिएँ, उहाँ र उहाँको परिवारले एकदम खुशीसाथ स्वीकार्नु भयो, भवानीले भनिन्, अनि फागुन १ गते मसहित उहाँहरु पनि नेपाल आएका हौँ। भवानी रेग्मी इन्भारमेण्टल इञ्जिनियर हुन् । उनी पढ्न १३ वर्षअघि जर्मनी पुगेकी थिइन् । पढ्ने तथा रोजगारीका क्रममा लार्स मार्क्ससित उनको प्रेम सम्बन्ध स्थापित भएको थियो। प्रेम सम्बन्धलाई नेपाली धर्म, संस्कार, संस्कृतिअनुसार शनिबार विवाहमा परिणत गरिएको हो। शनिबार साँझ भवानीलाई अन्माएर जर्मनी लाने अवस्था थिएन त्यसैले बेहुली र जन्तीलाई सोही होटलमा छाडेर घरबेटीहरू साँझ घर फर्किए। जर्मन नागरिक सबैले नेपाली टोपी, नेपाली दौरा सुरुवाल, निधारमा रातो टीका लगाएर नौमती बाजा बजाएर नेपाली गीतमा दिनैभरि नाचेको देखेर साह्रै खुशी लागेको घरबेटी खडानन्द रेग्मीले बताए। महिला बाजा समूहले बाजा बजाएको देखेर हामी पनि दंग थियौँ, उनीहरु पनि निकै अचम्म मानिरहेका थिए। नेपालका इशाइहरू रातो टीका लगाउन आनाकानी गर्छन्, तर उनीहरु सबैले रातो टीका लगाएर नेपाली संस्कार, संस्कृतिलाई इज्जत दिएर मज्जाले रमझम गरेको देख्दा असाध्यै रमाइलो लाग्यो, उनले भने, जर्मनीदेखि जन्ती आएर नेपाली रीतिथिति अनुसार बिहे गरेको गोरखामा मैले पहिलो पल्ट देखेको हो ।"
डोलेश्वर मन्दिरमा दर्शनार्थीको घुइँचो,"भक्तपुर : महाशिवरात्रि पर्वको अवसरमा भक्तपुरको डोलेश्वर महादेव मन्दिरमा दर्शनार्थीको घुइचो लागेको छ । सूर्यविनायक नगरपालिका८ सिपाडोलस्थित केदारनाथको शिर डोलेश्वर महादेव मन्दिरमा बिहानैबाट दर्शनार्थीको घुइँचो लागेको हो । मध्यराति मन्दिरमा विशेष पूजा गरेपछि दर्शनका लागि मन्दिरको चारैवटा ढोका खुला गरिएको थियो । अरु दिन मन्दिरभित्र प्रवेश गर्न नपाइने भए पनि शिवरात्रीका दिन भने दर्शनार्थीले मन्दिरभित्र प्रवेश गरेर डोलेश्वरमा आफैँले पूजा एवं दर्शन गर्ने व्यवस्था मिलाइएको थियो । महाशिवरात्रि पर्वका लागि डोलेश्वरमा भारतबाट तीन सयभन्दा बढी साधुसन्त आएका छन् । डोलेश्वर आएका साधुसन्तका लागि खाने, बस्ने, धुनी जगाउने र फर्कने बेलामा भेटीको रुपमा यातायात खर्चको व्यवस्थासमेत गरिएको छ । यस्तै भक्तपुर दत्रातयमा पनि शिवरात्रीका अवसरमा भक्तजनको घुइँचो लागेको छ ।"
मोटरसाइकल रेलिङमा ठोक्किएर पुल मुनि खस्दा बालकको मृत्यु,वीरगन्ज : पर्साको धोबिनी गाउँपालिका३ मा शुक्रबार राति मोटरसाइकल दुर्घटना हुँदा एक बालकको मृत्यु भएको छ। मृत्यु हुनेमा पर्साकै सखुवा प्रसौनी गाँउपालिका वडा नम्बर १ एकडरवाका विनय यादवका छोरा १४ वर्षिय दिपेश यादव रहेका छन्। मधेस प्रदेश ००६प ५६५८ नम्बरको मोटरसाइकल हरिहरपुरलंगडी सडकखण्डको नहरको पुलको रेलिङमा ठोक्किर पुल मुनि खस्दा त्यसमा सवार दिपेशको घटनास्थलमै मृत्यु भएको हो। शुक्रबार राति जगरनाथपुर स्थित नातेदारको घरबाट एकडरवा स्थित घरतर्फ फर्कंदै गरेका दिपेश सवार मोटरसाइकल पुल मुनि खसेको थियो। दुर्घटना बारे खबर पाएलग्त्रै घटनास्थलमा शुक्रबार राति नै पुगेको इलाका प्रहरी कार्यालय लंगडी र पोखरियाको टोलीले शव पोष्टमार्टमका लागि वीरगन्ज स्थित नारायणी अस्पतालमा पठाएको पर्साका प्रहरी प्रवत्तःा प्रहरी नायब उपरीक्षक दिपक गिरिले जानकारी दिए।
रुम्जाटारको शिव मन्दिरमा दलितलाई पूजा गर्न अवरोध,"ओखलढुंगाः सिद्धिचरण नगरपालिका वडा नं ४ स्थित रुम्जाटारको शिव मन्दिरमा शिवरात्रीको अवसरमा पूजा गर्न दलित समुदायका व्यक्तिलाई अवरोध गरिएको छ। शिव मन्दिरको रेखदेख गर्दै आएका लक्ष्मण गुरुङलगायतले अवरोध गरेका हुन्। पूजा गर्न पुगेका अन्य समुदायका व्यक्तिलाई सहजीकरण् गरेका उनले दलित समुदायका व्यक्ति आउनासाथ मिल्दैन भनेर रोक लगाएको स्थानीयले बताए। शिक्षिका कृष्णकुमारी गजमेरका अनुसार उनकी आमालाई पूजा गर्न दिएका थिएनन्। आमाले किन नपाउने भनेर प्रश्न गरेपछि कृष्णकुमारी समेत पुगेकी थिइन्। उनले समेत प्रतिवाद गरेर मन्दिर प्रवेश गरेपछि गुरुङले मन्दिरको गेट लगाएका थिए। उनले समितिको निर्णय अनुसार नदिएको भन्दै गेट लगाएपछि सञ्चारकर्मीलाई खबर गर्ने बताएपछि गेट खोलेको कृष्णकुमारीले बताइन्। यो घटनाको नजिकबाट नेपाल प्रहरीका सुरक्षाकर्मीहरुले हेरिरहेपनि कुनै प्रतिक्रिया नदिएको स्थानीयको गुनासो छ। दलितलाई पूजाआजामा अवरोध गरेको विषयमा गुरुङले आफुहरुले त्यसरी नरोकेको दावी गरेका छन्। पूजारीलाई जुठो परेकोले पूजाआजा नभएको तर मन्दिरमा नलगाएको भन्दै पन्छिएको पत्रकार तथा दलित अधिकारकर्मी राज दयालले बताए। यसबारे प्रतिक्रिया लिन पटक पटक फोन गरे पनि गुरुङले अन्नपूर्ण संवाददाताको फोन काटेका छन्। यसबारे कानुनी उपचार खोज्ने पीडित पक्षले बताएका छन्। पटक पटक यसरी हामीलाई अमानवीय व्यवहार भएको छ, अहिलेसम्म सह्यौं अब सहन सकिँदैन शिक्षिका गजमेरले अन्नपूर्णसँग भनिन् । पत्रकारले यो विषय सोधीखोजी गर्दा प्रहरी समेत मन्दिरमा पुनः पुगे पनि स्थानीय र वडा अध्यक्षले यस्ता विषय समाजमा मिल्नु पर्ने भनेको स्थानीयको भनाइ छ।"
शिवरात्रीमा यस्तो देखियो भक्तपुरका शिवालय,"भक्तपुर: महाशिवरात्रीका अवसरमा शनिबार बिहानैदेखि भक्तपुरका विभिन्न शिवालयहरूमा भक्तजनको घुइँचो लागेको छ। महादेवको पूजाआजा गरी धुमधामका साथ मनाइने शिवरात्रीको अवसरमा भक्तपुरको सिपाडोलस्थित केदारनाथको शिर डोलेश्वर महादेव, भक्तपुर नगरको दत्तात्रय, चाँगुनारायणको यातु महादेव, सुवर्णेश्वर, अनन्तलिङ्गेश्वर, आशापुरीलगायतका शिवालयहरूमा भक्तजनको घुइँचो लागेको हो। शिवरात्रीको अवसरमा डोलेश्वर महादेव मन्दिरमा भक्तजन स्वयम् मन्दिरभित्र प्रवेश गरी पूजा गर्ने व्यवस्था गरिएको थियो। अन्य दिन पुजारीमार्फत पूजा गर्ने यस मन्दिरमा वर्षको तीन दिन भक्तजन स्वयम् मन्दिरभित्र प्रवेश गरी पूजा गराउने परम्परा रहेको केदारनाथको शिर डोलेश्वर महादेव संरक्षण तथा विकास समितिले जनाएको छ। डोलेश्वर महादेव मन्दिरमा अक्षय तृतीया, डोलेश्वरलाई केदारनाथको शिर घोषणा गरेको दिन भदौ ६ गते र शिव रात्रीको दिन भक्तजन मन्दिरभित्र प्रवेश गरी स्वयमले पूजा गर्न पाइने व्यवस्था छ। महाशिवरात्रीका दिन सुरक्षा व्यवस्थाका लागि महानगरीय प्रहरी वृत्त जगातीबाट सुरक्षाकर्मी तथा विभिन्न संघसंस्थाबाट स्वयंसेवक परिचालन गरिएको समितिले जनाएको छ । महाशिवरात्री दर्शनका लागि भारतका विभिन्न स्थान तथा नेपालका विभिन्न स्थानबाट तीन सय भन्दा वढी साधुसन्त आएको बताइएको छ । डोलेश्वर महादेव मन्दिर व्यवस्थापन समितिका महासचिव हरिशरण बस्नेतका अनुसार परम्पराअनुसार जोगी, सन्त, महन्थलाई स्वागत तथा बिदाइ समितिले गर्ने गरेको छ । समितिले साधुसन्तलाई मन्दिर परिसरमा धुनी जगाई बस्नको लागि दाउराको व्यवस्था गरेको उनले बताए । वार्षिक कार्यक्रम अनुसार शिवरात्रीका दिन सर्वसाधारण भक्तजनहरूका लागि मन्दिरका चारै ढोका बिहान ४ बजेदेखि राती १२ बजेसम्म खुल्ला हुने जनाइयो । यसैरात आआफ्नो चोकहरुमा, मन्दिरहरुमा आगो बाली शिवमा समर्पित गर्ने गर्दछ र १००० पटक शिव शिव शिव भनेर उच्चारण गरे भगवान शिव प्रसन्न हुन्छ भने जनविश्वास छ। आजकै रात मकै, भटमास, छुस्या (भुटेको गहुँ), हरियो लसुनको भोग गरी जागरण बस्ने समेत गर्दछ ।"
भक्तजनलाई पशुपतिमा विशेष प्रबन्ध,"काठमाडौं : महाशिवरात्रिका दिन आज शनिबार बिहानैदेखि पशुपतिनाथ मन्दिरमा भक्तजनको भीड लागेको छ । पशुपतिनाथको दर्शन गर्न आउने भक्तजनको सुविधाका लागि यस वर्ष विशेष प्रबन्ध मिलाइएको पशुपति क्षेत्र विकास कोषले जनाएको छ । पाशुपत क्षेत्रमा गएरातिदेखि नै शान्ति सुरक्षाको व्यवस्था पनि कडा बनाइएको छ । पाशुपत क्षेत्रका विभिन्न स्थानमा सुरक्षाकर्मी तैनाथ रहेका छन् । मित्रपार्क तथा गौरीघाटबाट उमाकुण्डदक्षिणामूर्तिरुद्रगाडेश्वर हुँदै उत्तरढोकाबाट एकएक गरी दुई, जयबागेश्वरीइट्टापाखाभुवनेश्वरी अघिको सानो फलामे ढोका हुँदै पश्चिम प्रवेशद्वारबाट एक, बत्तीसपुतली, गौशाला तथा विमानस्थल गौशाला भएर पिङ्गलास्थानसुमार्गी भवनचारशिवालयपञ्चदेवल हुँदै दक्षिणढोकाबाट एकएक गरी दुई लाइनको व्यवस्था गरिएको कोषका सदस्य सचिव डा मिलनकुमार थापाले जानकारी दिए। उनका अनुसार ज्येष्ठ नागरिक र अशक्तले भने पशुपतिनाथ मन्दिरमा दर्शन गर्न लाइनमा बस्नु नपर्ने गरी व्यवस्था मिलाइएको छ । भक्तजनको लामको व्यवस्था, सुरक्षा, आवास, तथा प्राथमिक स्वास्थ्योपचारलगायत सम्पूर्ण तयारी गरिएको पशुपति क्षेत्र विकास कोषका सदस्य पूर्णसङ्गम जेठाराले बताए । उनले भने, 'भक्तजनलाई समस्या नहोस् भनेर हामीले सबै व्यवस्था मिलाएका छौँ, समस्या परेको ठाउँमा तत्काल टोली पुग्ने छ ।' पशुपतिनाथ मन्दिर परिसरमा सुरक्षाका लागि पाँच हजार सुरक्षाकर्मी र भीडभाड नियन्त्रणका लागि चार हजार स्वयंसेवक परिचालन भएका विकास कोषका कार्यकारी निर्देशक घनश्याम खतिवडाले जानकारी दिए। यसैगरी कोषको ऐनमा नै पाशुपत क्षेत्रमा मासु, मदिरा तथा कुनै पनि प्रकारका नशालु पदार्थ निषेधित क्षेत्र भएकाले महाशिवरात्रि पर्वमासमेत गाँजा, भाङ, जाँडरक्सीजस्ता नशालु पदाको बिक्रीवितरण, ओसारपसार एवं प्रयोगमा प्रतिबन्ध लगाइएको छ । कोषले यस वर्ष दर्शनार्थीको सहजताका लागि चारैतर्फ लामको व्यवस्था मिलाइएको जनाएको छ । दर्शनार्थी बाहिरिने मूलद्वार नजिकै चन्दन वितरण गरिने व्यवस्था मिलाइएको र हंसमण्डप, वनकालीको खुला स्थान, तिलगङ्गा क्षेत्रलाई आवास क्षेत्र तोकिएको सदस्य सचिव डा थापाले बताए। आवास क्षेत्रमा विभिन्न संस्थाले निःशुल्क भोजन, पानी र चिया वितरणको व्यवस्था मिलाएका छन् । विगतका केही वर्ष कोरोना महामारीका कारण भक्तजन खासै नआए पनि यो वर्ष कोरोना महामारी हटेका कारण पशुपतिनाथमा आउने भक्तजन तथा साधुको सङ्ख्या बढेको विकास कोषका कोषाध्यक्ष नारायण सुवेदीले जानकारी दिए। रासस"
"आज महाशिवरात्रि पर्व, देशभर धुमधामका साथ मनाइँदै","काठमाडौँ : शिवजी उत्पत्ति भएका रातको नामबाट नामकरण भएको महाशिवरात्रि पर्व अाज देशभरका शिवालयमा विधिपूर्वक पूजा आराधना एवं दर्शन गरी मनाइँदै छ । प्रत्येक वर्ष फागुन कृष्ण चतुर्दशी मध्यरातमा परेका दिन मनाइने महाशिवरात्रि पर्व आराध्यदेव भगवान् शिवको पूजाआराधना गरी आज देशभर मनाउन लागिएको हो । पर ब्रह्मले फागुन कृष्ण चतुर्दशीका दिन मध्यरातमा शिवरुप धारण गरेकाले मध्यरातमा चतुर्दशी तिथि परेकै दिन पूजा, आराधना, दर्शन गरे यस लोकमा सुख शान्ति र परलोकमा सद्गति प्राप्त हुने शास्त्रीय वचन रहेको धर्मशास्त्रविद् प्रा डा देवमणि भट्टराईले बताए। वैदिक सनातन हिन्दु धर्मावलम्बीहरु आज बिहानैदेखि नदी, कुण्ड र तलाउमा स्नान गरी शिवालयमा गई श्रद्धाभक्तिपूर्वक पूजाआराधना गर्दछन् । शिवजी उत्पत्ति भएको रातका नामबाट नामकरण भएको यो पर्व कालरात्रि, मोहरात्रि, सुखरात्रि र शिवरात्रि नामक चार प्रमुख रात्रिमध्ये एक पवित्र पर्वका रूपमा शिव पुराण लगायतका ग्रन्थमा उल्लेखित छ । फागुन कृष्ण चतुर्दशीका दिन मनाइने यस पर्वलाई दीनदुःखी र कष्टपूर्ण अवस्थामा रहेका प्राणीको हृदयमा धर्मको उदय गराउने आशुतोष भगवान् शिवको अति प्यारो दिनका रूपमा पनि लिइन्छ । माघ महिनामा महादेवको रुद्रत्व अर्थात् जगत्लाई रुवाउने वा संहार गर्ने तत्वले गर्दा पत्रविहीन भई जीर्ण भइरहेका रूख, बिरुवा तथा झारहरू उनै महादेवको शिवत्व (जगत्को कल्याण गर्ने तत्व)ले गर्दा फागुनमा पलाउन थाल्ने हुनाले शिवरात्रि मनाउने गरिएको हो भन्ने भनाइ छ । व्रतमध्ये सर्वोत्तम कहलिएको महाशिवरात्रिका दिन आज भक्तजनले शुद्ध भई शिव मन्दिरमा पूजाअर्चना गरी व्रत बस्ने र भगवान् शिवको प्रिय वस्तु दूध, धतुरो र बेलपत्र चढाउने गर्छन् । यस पर्वका दिन उपवास गरी रातभर जाग्राम बसे सर्वसिद्धि लाभ भई यमलोक जानु नपर्ने धार्मिक विश्वास छ । आजको दिन भगवान् महादेवलाई जाडो हुने जनविश्वासले प्रत्येक घर, चोक र मठमन्दिरमा दाउरा मागेर धुनी जगाई भजनकीर्तनका साथ सोही आगोमा प्रसाद बनाई ग्रहण गरिन्छ । पशुपतिनाथमा आजको चार प्रहरमा चार प्रकारका पूजा राष्ट्रिय सांस्कृतिक पर्वका रूपमा रहेको यो दिन आज पशुपतिनाथमा रातको चार प्रहरमा चार प्रकारका पूजाका अतिरिक्त महादीप, अखण्डदीप, लक्ष्यबत्ती तथा दीपोत्सवका साथै लाख बेलपत्र अर्पण गरिन्छ । कैलाशकुट र किराँतेश्वरका सङ्गीत आश्रममा शास्त्रीय नाचगान गरिन्छ । भगवान् श्री महादेवको दर्शन गर्न र शिवरात्रि पर्वको मेला भर्न आज देशभरका विभिन्न भागलगायत छिमेकी राष्ट्र भारतका तीर्थयात्रीको पशुपतिनाथ मन्दिरमा घुइँचो लाग्छ । यसैबीच पशुपति क्षेत्रमा मेला भर्न आउने भक्तजनहरूको सुविधाका लागि यसवर्ष विशेष प्रबन्ध मिलाइएको पशुपति क्षेत्र विकास कोषका सदस्य सचिव डा मिलनकुमार थापाले बताउनुभयो । पाँच वर्ष अघिदेखि नै पशुपतिमा गाँजा, भाङ, धतुरो लगायत लागू पदार्थ निषेध गरिएको छ । यस वर्ष पनि त्यसलाई निरन्तरता दिइएको छ । यस्ता पदार्थ सेवन, बेचबिखन गरेको पाइएमा प्रहरीले समातेर कानूनी कारबाही गर्ने उनले बताए। बिहान तीन बजे नै पशुपतिका चार ढोका खुले महाशिवरात्रिका अवसरमा शनिबार बिहान तीन बजेदेखि नै पशुपतिनाथका चार ढोका खोलिएकाे कोषले जनाएको छ । यस वर्ष १० लाख भन्दा बढी दर्शनार्थीले महाशिवरात्रिका दिनमात्र पशुपति दर्शन गर्न सक्ने गरी व्यवस्थापन गरिएको छ । यस वर्षको महाशिवरात्रिमा मन्दिर परिसर साजसजावटमा विशेष ध्यान दिइएको छ । पशुपति क्षेत्र वरपर झिलीमिली बनाइएको छ । विदेशबाट समेत फूलमाला ल्याएर मन्दिर सजावट गरिएको छ । यसवर्ष महाशिवरात्रिका अवसरमा पशुपतिमा दर्शनका लागि बाहिर तीन र भित्र पाँच वटा लाइनको व्यवस्था गरिएको कोषले जनाएको छ । मित्रपार्क तथा गौरीघाट भएर उमाकुण्डदक्षिणामूर्ति हुँदै रूद्रगाडेश्वर उत्तरढोका, जयवागेश्वरीईंटापाखा भएर भुवनेश्वरीस्थित फलामको सानो ढोका हुँदै पश्चिम ढोका, बत्तीसपुतलीगौशाला तथा एअरपोर्टतिलगङ्गा भएर पिङगलास्थानसुमार्गी भवन हुँदै चार शिवालयपञ्चदेवल दक्षिण ढोकाबाट एकएक लाम गरी बाहिरी रुपमा दर्शन गर्ने व्यवस्था मिलाइएको प्रवक्ता रेवतीरमण अधिकारीले राससलाई जानकारी दिए। यसैगरी तिलगङ्गा राममन्दिरतर्फसमेत आवश्यकता अनुसार एक लामको व्यवस्था गर्न सकिने गरी व्यवस्थापन मिलाउन लागिएको उनले बताए । नित्य दर्शनार्थीका लागि बिहान ७ बजे अगावै भुवनेश्वरीस्थित फलामको सानो ढोकाबाट प्रवेशको व्यवस्था मिलाइएको छ । जुन दर्शनमार्गबाट मन्दिर प्राङ्गण प्रवेश गरिन्छ सोहीमार्ग हुँदै मन्दिर प्राङगणबाट बाहिरिने व्यवस्था मिलाइएको छ । दर्शन गर्न आउने दर्शनार्थीको सवारी पार्किङका लागि सिफल, तिलगङ्गा, गुह्येश्वरी पारि, कोषको कार्यालय, वनकाली लगायतका स्थानमा व्यवस्था मिलाइएको छ । आज पशुपतिनाथसँगै उपत्यकाका गोकर्णेश्र, डोलेश्वर लगायत शिव मन्दिरमा पनि भक्तजनको भीड लाग्छ । यसैगरी राजधानी बाहिरका शिव मन्दिरमा पनि धूमधामका साथ पूजा आराधना एवं दर्शन गर्ने भक्तजनको घुइँचो लाग्ने गरेको छ ।"
शिवरात्रिको रौनकमा रमाउँदै भक्तजन,"पशुपतिनाथ मन्दिर प्रवेश गर्नेतर्फको शंकराचार्य मठछेउमा फूलैफूलले सजाएका विभिन्न आकृतिमा तस्बिर खिच्नेहरूको दृश्यले महाशिवरात्रिको रौनक बढाएको छ। काठमाडौं : बागमती वारि होस् वा पारि, हजारौं भक्तालुको भीड छ। पशुपतिनाथ मन्दिर प्रवेश गर्नेतर्फको शंकराचार्य मठछेउमा फूलैफूलले सजाएका विभिन्न आकृतिमा तस्बिर खिच्नेहरूको दृश्यले महाशिवरात्रिको रौनक बढाएको छ। अर्कोतिर, गुह्येश्वरी मन्दिर जाने उकालोमा गाँजा तानिरहेका साधु, सन्त र जोगीहरूसँग रमाउने युवकयुवतीको हुलले गर्ने हुटिङको मज्जा बेग्लै छ। ओम् नमः शिवाय, जय शम्भो, हर हर महादेवजस्ता आवाजहरूमा रमाउँदै युवाका केही समूह पटकपटक भगवान् शिव अर्थात् पशुपतिनाथलाई पुकारिरहेको माहोल झनै पृथक् थियो। लहानबाट महाशिवरात्रि हेर्न पहिलोपटक पशुपतिनाथ परिसरमा आएका मोहन महतोलाई भने यी कुनै दृश्यले तानिरहेको थिएन। उनी भने कहिले जोगीको भेषमा रहेका त कहिले परिपक्व लाग्ने वृद्धहरूसँग गफिन्थे। महाशिवरात्रिमा आउने हजारौंलाई हेर्दा सबैलाई होहल्ला र रमाइलो गर्न पाए पुग्ने देखें तर मेरो मनको हुटहुटी अर्कै छ, स्नातक तह अध्ययन उनले अन्नपूर्णसँग भने, मलाई महाशिवरात्रिबारे धेरै कुरा जान्नु छ। धेरैलाई सोधें तर थोरैले थोरैमात्र त्यो पनि बोक्रो कुरो दिए। पशुपति क्षेत्र विकास कोषले मजस्ताको जिज्ञासा मेट्ने एउटा ठाउँ बनाइदिएको भए के बिग्रन्थ्यो ? महतोले पशुपति आउनुअघि लहानमै गुगलबाट केही सूचना पाएकै हुन् तर पशुपति र महाशिवरात्रिबारेको इतिहासदेखि गहिरा कुरा जान्नेबुझ्ने अभिलाषा पूरा हुन नपाएको उनको गुनासो छ। भन्छन्, युवा पुस्ता किन विश्वको एकमात्र र विशेष सम्पदाको गहियाईं खोज्दैन ? मैले बुझेअनुसार पशुपतिनाथले विश्वलाई नेपाल भनेर चिनाएको छ तर त्यसरी महाशिवरात्रिमा पशुपतिनाथको महŒव बुझेर भक्तजन आएजस्तो लागेन। भारतको कलकत्ताबाट आएका ललितमोहनजी मोहराज महाशिवरात्रि दुईवटा कारणले खुसी भएको भेटिए। विश्वका १२ ज्योतिर्लिंगमध्ये महाज्योतिर्लिंग मानिएका पशुपतिनाथको दर्शन त्यो पनि महाशिवरात्रिको अवसरमा र अर्को नेपालीहरूको हाँसेर मीठो बोल्ने बानी। तेस्रो पटक नेपाल आएको बताउने उनले हिन्दी भाषामा भने, केही देश घुमेको छु तर नेपालीको बानीव्यहोरा, मुस्कान र बोल्ने शैलीले मेरो मन जितेको छ। यो मनभरि भयो। विश्वका सनातनीहरूको सम्बन्ध एउटै खुनको भएकाले पनि शिवका भक्तबीच सुमधुर सम्बन्ध रहेको हुन सक्ने उनको भनाइ छ। उनले थपे, नेपाली भाषा बोल्न र बुझ्न त सक्दिनँ तर यति मजा आएको छ कि के भनुँ ?महाशिवरात्रिको पूर्वसन्धामा सिँगारिएको पशुपतिनाथ मन्दिरको मूल प्रवेश द्वारमा पुगेका दर्शनार्थी। तस्बिर : अभिशेक महर्जन ललितसँगै पूरै सेतो वस्त्रमा सजिएका पंकज शुक्ल सुरुमा मिडियासँग नबोल्ने भनेर पन्छिए। ललितले खुलेर सबै कुरा बताएपछि उनले पनि हिन्दी भाषमा भने, म पनि बोल्छु। मेरो अनुभव पनि लेखिदिनोस्। नयाँ दिल्ली, भारतबाटै आएका उनले एक वर्षअघि ललितलाई ऋषिकेशमा भेटेर चिनजान गरेका रहेछन्। दुवैको योजना त्यतिबेलै शिवरात्रिमा पशुपति जाने भनेर बनेको रहेछ। शुक्रबार झन्डै पाँच घण्टा पाशुपत क्षेत्रमा पंकजले राम नाम जप्दै १२० चक्कर काटेर खोजे पनि ललितलाई नभेट्टाएको बताए। आफू ब्रह्मकुमार रहेको बताउँदै उनले भने, हरेकको अनुहारमा उहाँलाई खोजें तर भेटिनँ। केही नेपालीले ओम नमः शिवाय जप्दै हिँडेको सुनें। त्यसपछि मैले पनि ओम नमः शिवाय र जय शम्भो जप्दै हिँडें। त्यसको आधा घण्टामै ललितज्यूलाई भेटें। महाशिवरात्रिमा भगवान् शिवको आशिर्वाद मिलेको महसुस गरें। ६५ वर्षे विदेशी नागरिक बागमती पुलछेउमा भेटिए। अर्जेन्टिनाका नागरिक एलेजन्द्रो स्लोबोबियानिक्सीले भेट्नासाथ भने, जय शिव ! यस, गड शिव इज फादर अफ गड गणेश। उनले आफ्नो धर्म बताएनन् तर हिन्दू धर्मावलम्बीको विशेष पर्व महाशिवरात्रिमा पाशुपत क्षेत्रमा फूल र बिजुलीबत्तीको रंगीविरंगीका साथै हजारौं मानिसको भीडले मनभरि उमंग छाएको बताए। अंग्रेजी भाषा बोल्ने उनले थपे, भारत १६ पटक पुगें, घुमे र उतै हुँदा नेपालको पशुपतिनाथ र महाशिवरात्रिबारे सुनेको थिएँ। नेपालको काठमाडौं पाँचौं पटक हो तर पशुपतिनाथ आएको पहिलोपटक। हजारौंको भीडमा हरेक मानिस आआफ्नो ढंगले रमाएको र हुल बाँधिएर होहल्ला गर्दै रमाइलो प्रदर्शन गरेको आनन्दले आफूलाई खुसी लागेको उनको भनाइ छ। उनकै छेउमा कोही हनुमानको भेषमा त कोही जोगी यसै जबर्जस्ती मागिरहेको भेटिए। शुक्रबार साँझपखको समयमा नेपाली युवा भने जय शम्भो ! भन्दै जोगीहरूसँग तर्किएको दृश्य पनि रोचक थियो। तिलगंगा निवासी दुर्गा खड्का दिदीकी ६ बर्से नातिनीसँग पाशुपत क्षेत्रमै भेटिइन्। काभ्रे नमोबुद्धकी उनले आफू तिलगंगामै बूढी भएको बताइन्। पशुपतिमा हुने शिवरात्रि, तीज, बालाचतुर्दशीजस्ता सबै चाडपर्वमा सहभागी हुन्छु तर शिवरात्रिको रमझम छुट्टै लाग्छ, उनले भनिन्, युवाले जोगीहरूसँग गाँजा तानेको दृश्यले नराम्रो लाग्छ। यहाँ जोगीदेखि भोगीसम्म भेटिन्छन्। उनले रात बढ्दै गएपछि केटाहरूले गाँजाले लट्ठ भएका केटीहरूलाई घिसार्दै घरतिर लगेको दृश्य दयनीय लागेको बताइन्। नेपाल कुशवाह कल्याण संघका संस्थापक सूर्यबहादुर कोइरीले शिवरात्रिमा पशुपति आउने अधिकांश भक्तजन शिवको भजनकीर्तनमा रमाउनु पर्नेमा गाँजा र होहल्लामा रमाउने गरेको बताए।"
भारत जाने कामदारका लागि ५ लाखको बिमा,"बैतडीको पाटन नगरपालिकाले भारत जाने कामदारका लागि पनि बिमा कार्यक्रम सुरु गरेको छ। बैतडी : पासपोर्ट र भिसा प्रणाली लागू भएका देश अथवा तेस्रो मुलुक जानेहरूका लागि सरकारले अनिवार्य बिमाको व्यवस्था गरेको छ तर पासपोर्ट भिसा बिना नै जान पाउने देश भारत हो। बैतडीको पाटन नगरपालिकाले भारत जाने कामदारका लागि पनि बिमा कार्यक्रम सुरु गरेको छ। आवधिक रोजगारीको क्रममा भारतमा रहेकाहरूको सुरक्षाको लागि वार्षिक दुर्घटना बिमा गर्न लागेको नगर प्रमुख गौरीसिंह रावलले जानकारी दिए। भारत जाने कामदारको तथ्यांकसमेत उपलब्ध नहुने अवस्थामा नगरपालिकाले सबै आप्रवासी कामदारको बिमा कार्यक्रम अघि सारेको हो। भारतमा रोजगारीका लागि गएका कामदारहरूको ५ लाख रुपैयाँसम्मको दुुर्घटना बिमा गर्ने अभियानको सुरुवात गरेका छौं। दुर्घटनामा परेका अवस्थामा सोही बिमाबाट निःशुल्क उपचार हुन्छ, नगर प्रमुख रावलले भने। नगरपालिकाले बिमाका लागि सूर्याज्योति लाइफ इन्स्योरेन्स कम्पनीसँग सम्झौता गरेको छ। प्रत्येक वडा कार्यालयबाटै आगामी फागुन ११ गतेबाट बिमा फारम भर्न सक्ने व्यवस्था मिलाइएको छ। यहाँका धेरै युवा रोजगारीका लागि भारत जाने गरेका छन्। त्यहाँ गएकाहरू दुर्घटनामा परी अंगभंग भएर फर्किने गरेकाले निःशुल्क उपचार गर्न कार्यविधि बनाएर बिमा गर्न लागिएको नगर उपप्रमुख कमलसिंह बोहराले बताए। ग्रामीण विकास एवं वातावरण व्यवस्थापन समाज (रुडेस) बैतडीले बिमा कार्यक्रममा साझेदारी गरेको छ। रोजगारीका लागि भारतमा रहेकाहरूको परिवारले समेत बिमा भर्न सक्ने छन्। बिमाकै लागि पहिलो किस्ता भर्न चालू आर्थिक वर्षमा नगरपालिकाले ५ लाख बजेट बिनियोजन गरेको छ भने साझेदार निकाय रुडेसले १ लाख ९३ हजार रुपैयाँ आर्थिक सहयोग गरेको छ। पाटन नगरपालिकामा १५ सयभन्दा बढी नागरिक आवधिक रोजगारीको लागि भारतमा रहेको नगरपालिकाले जनाएको छ। सबैलाई यस कार्यक्रममा समेट्ने लक्ष्य रहेको नगरपालिकाले जनाएको छ। वडा कार्यालयबाट भारतमा रहेकाहरूको तथ्यांक संकलन गरेका छन्। पाटन८ का वडाध्यक्ष हरिश बिष्ट भन्छन्, रोजगारीमा जानेको अभिलेख राखेका छौं। घाइते वा मृत्यु भएका परिवारलाई आयआर्जनमूलक कार्यमा समेट्ने योजनामा छौं। आप्रवासनको क्षेत्रमा कार्यरत गैरसरकारी संस्था निड्स नेपालका अनुसार सुदूरपश्चिमका ९ जिल्लाबाट झन्डै ७ लाख मानिसहरू कामका लागि भारत जाने गरेका छन्। कामका लागि भारत गएर अंगभंग भएका, भारतमा बेपत्ता भएका, मृत्यु भएका परिवारलाई कुनै पनि सेवासुविधा छैन। निड्सका कार्यक्रम प्रबन्धक प्रकाश भडै भन्छन्, पछिल्लो अध्ययनमा १० वर्षयता भारतमा बेपत्ता र मृत्यु हुनेको संख्यामा मात्रै पाँच सयभन्दा बढी छ। दुर्घटनाका घटनाको कतै रेकर्ड नै छैन।"
"बालाजुको सीसी क्यामरा हेर्दै आरोपीको पहिचान, ४० जना पक्राउ","प्रहरी प्रवक्ता रिजालका अनुसार सीसीटीभी क्यामरामा कैद भएका दृश्य र फुटेजका आधारमा आरोपी पक्राउ परेका हुन्। काठमाडौं : यातायात मजदुरको आन्दोलनका क्रममा बालाजु क्षेत्रमा लुटपाट र तोडफोड गर्ने ४० जना पक्राउ परेका छन्। जिल्ला प्रहरी परिसर काठमाडौका प्रवक्ता सीताराम रिजालले लोत्से मल तोडफोड गरी मोबाइल पसल लुटपाटमा संलग्न ११ जना र प्रहरीमाथि ढुंगामुढा गर्ने २९ जनालाई पक्राउ गरिएको छ। प्रहरी प्रवक्ता रिजालका अनुसार सीसीटीभी क्यामरामा कैद भएका दृश्य र फुटेजका आधारमा आरोपी पक्राउ परेका हुन्। अन्य केही आरोपीको पनि पहिचान भइसकेको र उनीहरूको खोजी कार्य जारी राखिएको रिजालले जानकारी दिए। फागुन १ गते बेलुकी ६ बजे यातायात मजदुरले गोंगबु नयाँबसपार्क क्षेत्रमा आन्दोलन गरेका थिए। त्यस क्रममा नजिकै रहेको लोत्से मलमा पनि आक्रमण गरी दुई वटा मोबाइल पसलमा लुटपाट भएको थियो। त्यस्तै, काठमाडौं सुपर मार्केटमा पनि लुटपाट गरिएको थियो। प्रदर्शनकारीले सडकमा राखिएका डिभाइडर पनि जलाएका थिए। लुटपाटमा संलग्न ११ र प्रहरीमाथि ढुंगामुढा गर्ने २९ जना पक्राउ अन्य आरोपीको पनि पहिचान भइसकेको र खोजी कार्य जारी रहेको प्रहरीको भनाइ काठमाडौं महानगरको अनुरोधमा ट्राफिक प्रहरीले बसपार्क एरियामा गाडी पार्क गर्न निषेध गरेको थियो। बालाजु, माछापोखरीलगायतका ठाउमा पार्किङ गरेर यात्रु चढाउँदै आएका यातायात मजदुरले ट्राफिकले उक्त एरियामा पार्किङ निषेध गरी बसपार्कमा मात्रै पार्किङ गर्नुपर्ने नियम बनाएको भन्दै विरोधमा प्रदर्शन गरेका थिए। नेपाल मोबाइल व्यवसायी महासंघले लोत्से मलमा रहेको मोबाइल पसल लुटपाट हुँदा ८ देखि १० करोडबराबरको क्षति भएको बताएको छ। महासंघका अध्यक्ष भरत भट्टराईले मोबाइल पसल लुटपाट र तोडफोडको क्षतिपूर्ति सरकारले दिनुपर्ने बताएका छन्। महासंघका उपाध्यक्ष तथा लुटिएको मोबाइल पसल सञ्चालक अर्जुन चालिसेले प्रदर्शनका क्रममा आफ्नो पसलबाट ८ देखि १० करोड रुपैयाँबराबरको क्षति भएको बताएका छन्। उक्त प्रदर्शनका क्रममा लुटपाट र प्रदर्शनमा संलग्न सबै आरोपीलाई प्रहरीले खोजी रहेको छ। विभिन्न सामानसहित पक्राउ परेका उनीहरूलाई मुलुकी अपराध संहिता (ऐन), २०७४ परिच्छेद, २० चोरी तथा डाँकासम्बन्धी कसुरमा काठमाडौं जिल्ला अदालतबाट चार दिनको म्याद थप अनुमति लिई प्रहरी वृत्त महाराजगन्जबाट थप अनुसन्धान भइरहेको प्रवक्ता रिजालले बताए। घटनाको विषयमा छानबिन गर्न र दोषीलाई कारबाही गर्नुपर्ने चौतर्फी दबाब भएपछि छानबिन समितिसमेत गठन भएको छ। यही फागुन २ गते गठन भएको समितिमा डीआईजी मसाउद खाँको नेतृत्वमा पाँच टोली छन्। नेपाल प्रहरीका प्रवक्ता पोषराज पोखरेलका अनुसार समितिले सात दिनभित्र अनुसन्धान गरेर प्रतिवेदन बुझाउन मिति तोकिएको छ।"
सांस्कृतिक सम्पदाको संरक्षणमा पर्याप्त ध्यान दिनु पर्छ : राष्ट्रपति,"काठमाडौं : राष्ट्रपति विद्यादेवी भण्डारीले सभ्यताको धरोहरका रूपमा रहेका सांस्कृतिक एवं धार्मिक सम्पदाको संरक्षणमा पर्याप्त ध्यान जानुपर्ने आवश्यकता रहेको बताइन्। उनले नेपाल प्रकृति र संस्कृतिको अद्वितीय सङ्गम भएको उल्लेख गर्दै पुर्खाको नासोका रूपमा रहेका सम्पदालाई मौलिक स्वरूपमा भावी पुस्तासमक्ष हस्तान्तरण गर्नु दायित्व भएको बताएकी छन्। महाशिवरात्री पर्व, २०७९ को अवसरमा शुभकामना व्यक्त गर्दै राष्ट्रपति भण्डारीले प्रकृतिसँग तादात्म्य कायम गर्दै मानव जातिले प्रगतिको बाटो पहिल्याउन सक्छ भन्ने यथार्थलाई अनेक चाडपर्वले अभिव्यक्त गर्ने विश्वास व्यक्त गरिन्। उनले प्रकृति, योग र जीवनसँग अभिन्न सम्बन्ध राख्ने सनातन संस्कृतिको उद्भव एवं विकासमा नेपाली परम्पराको विशिष्ट योगदान रहेको बताएकी छन्। मुलुकका धेरै धार्मिक सम्प्रदायभित्र विद्यमान संस्कृतिमा शिवसँग सम्बन्धित आस्था र विश्वास प्रतिविम्बित भएको पाइने राष्ट्रपति भण्डारीको भनाइ छ । पौराणिक साहित्यमा शिवको निवास र विचरण स्थलका रूपमा वर्णन गरिएका पशुपति क्षेत्र, हिमवत खण्ड र मानस खण्डको भूभाग मूलभूत रूपमा नेपालमा पर्ने शुभकामना सन्देशमा उल्लेख छ । पशुपतिनाथ एवं किरातेश्वर महादेवलाई शिवको स्वरूपका रूपमा आस्था राख्ने विश्वभरिका श्रद्धालुहरूका लागि नेपाल सदैव आध्यात्मिक आकर्षणको केन्द्र र पवित्र तीर्थस्थलका रूपमा रहिआएको राष्ट्रपति भण्डारीले प्रष्ट पारिन्। उनले प्रकृतिसँग अभिन्न रूपले जोडिएको शिव शक्तिमा सिर्जनात्मक एवं संहारकारी शक्तिको समान प्रतिनिधित्व भएको पाइने विश्वास व्यक्त गरिन्। 'पशुपति क्षेत्रको आधार हुनुका साथै काठमाडौँ उपत्यकाको मुख्य जलाधार क्षेत्र मानिने वागमति, रुद्रमती, इच्छुमतीलगायतका नदीलगायत मुलुकभरिका फैलिएका पानीका स्रोत स्वच्छ र सफा राख्न आजका दिनले सबैलाई प्रेरणा मिल्ने विश्वातस लिएको छु', शुभकामना सन्देशमा भनिएको छ ।"
पशुपतिनाथ दर्शनका लागि बिहान ३ बजेदेखि चारै ढोका खुल्ला,काठमाडौं : महाशिवरात्रिका अवसरमा बिहान ३ बजेदेखि नै पशुपतिनाथका चारै ढोका खुलेका छन् । बिहान ३ बजेअघिदेखि नै भक्तजन पूजाआरधना एवम् दर्शनका लागि जम्मा भएको पशुपति क्षेत्र विकास कोष संस्कृति महाशाखा एवं सूचना अधिकारी गौरीशङ्कर पराजुलीले जानकारी दिए। जयबागेश्वरीबाट लाममा लागेको आधा घन्टा र तिलगङ्गा क्षेत्रबाट लाममा लागेको ४५ मिनेटदेखि एक घन्टासम्ममा दर्शन गर्न सकिने उनले जानकारी दिए। पशुपति क्षेत्रमा बिहानदेखि हजारौँ भक्तजनको भीड देखिन्छ । दशनार्थीलाई व्यवस्थित दर्शन गराउन पाँच हजार सुरक्षाकर्मी र चार हजार स्वयंसेवक खटिएको कोषले जनाएको छ । पशुपति क्षेत्रमा स्वास्थ्य शिविरलगायत पनि व्यवस्थापन गरिएको छ । पशुपतिनाथसँगै राजधानी एवं त्यसका अन्य शिवालयमा पनि भक्तजनको भीड लागेको छ । रासस
"डोटीमा जीप दुर्घटना : २ जनाको मृत्यु, ६ घाइते","जीपमा सवार यात्रुहरु शुक्रबार मात्रै भारतबाट आएका थिए। डोटी : डोटीमा जीप दुर्घटना हुँदा दुई जनाको मृत्यु भएको छ। केआईसिंह गाउँपालिका १ लोलीमा जीप दुर्घटना हुँदा डुम्राकोटका ३६ वर्षीय जीप चालक गोविन्द शाही र वडा नम्बर २ जारीमभाडीका ४१ वर्षीय धन बहादुर तिरूवाको घटनास्थलमै मृत्यु भएको जिल्ला प्रहरी कार्यालय डोटीका प्रहरी निरीक्षक लक्ष्मीराज जोशीले जानकारी दिए। उनका अनुसार दुर्घटनामा थप ६ जना घाइते भएका छन्। घाइते हुनेहरुमा केआइसिंह गाउँपालिका १ डुम्राकोटका २७ वर्षीय तेज तिरूवा, सोही ठाउँकी २६ वर्षीया राधा तिरुवा गम्भीर घाइते भएको प्रहरीले जनाएको छ। त्यस्तै डुम्राकोटकै ४ वर्षीय बालक समीर तिरुवा, २३ वर्षीया लक्ष्मी तिरुवा, १९ वर्षीय मीन लुहार र वडा नम्बर २ जारिमभाडीका २४ वर्षीय सुरज तिरुवा सामान्य घाइते भएका छन्। सामान्य घाइतेहरुलाई उद्दार पछि घर पठाइएको छ भने गम्भीर घाइतेहरुको राजपुरस्थित सुजङ अस्पतालमा उपचार भइरहेको छ। जीपमा सवार यात्रुहरु शुक्रबार मात्रै भारतबाट आएका थिए। सुप प्र ०१२३००१ च ३३२९ नम्बरको जीप रिजर्भ गरेर दिपायलबाट केआइसिंह जाँदै गर्दा शुक्रबार राति साढे ११ बजे जीप दुर्घटना भएको प्रहरीले जनाएको छ। जिप सडकबाट करिव ५०६० मिटर तल खसेको र घटना के कसरी भयो भन्ने थप अनुसन्धान भैरहेको प्रहरीले जनाएको छ। दुर्घटनाको थप अनुसन्धानका लागि प्रहरी निरीक्षक जोशीको नेतृत्वमा जिल्ला प्रहरी कार्यालयको टोली घटनास्थलमा खटिएको छ।"
"चल्न योग्य भयो कृषि औजार कारखाना, तर बजेट दिँदैन सरकार","सम्झौतामा कारखाना मर्मतसम्भार गरी केन्द्रले एक वर्षभित्र सञ्चालनमा ल्याउने र १० वर्षसम्म सञ्चालनको जिम्मा केन्द्रलाई नै दिने उल्लेख छ। वीरगन्ज : २०२४ साल फागुन २८ देखि वीरगन्जमा कृषि औजार कारखानाले उत्पादन नै सुरु गरेको थियो। रूसको आर्थिक सहयोगमा स्थापना भएको उक्त कारखानामा प्राविधिक र कर्मचारी गरी त्यसबखत नै ३ सय २५ जना कार्यरत थिए। सयभन्दा बढी प्रकारका कृषि औजार र कृषि यन्त्र उत्पादन गर्ने उक्त कारखानामा बजार मूल्यभन्दा आधा मूल्यमा किसानले औजार पाउँथे। बिग्रिए कारखानाले निःशुल्क मर्मत गरिदिने सुविधा नै थियो। तर, अकस्मात कारखाना घाटामा गएको भन्दै २०५९ चैत ४ मा बसेको नेपाल सरकारको मन्त्रिपरिषद् बैठकले बन्द नै गर्ने निर्णय गरेको थियो। मजदुरलाई उपदान दिएर घर पठाउँदै कारखाना बन्द गरियो। किसान बजारमा बढी मूल्यमा औजार किन्न बाध्य भए। सरकार फेरिए, नयाँ योजना ल्याउने लहर पनि चले। यसै क्रममा पुनः चालू आर्थिक वर्ष २०७९०८० को बजेटमा बन्द तथा रुग्ण रहेका कारखानाहरू सञ्चालन गरिने सरकारले घोषणा गर्यो। यो उद्योग पनि चल्ने आशा सबैमा पलायो। गत ३१ भदौको मन्त्रिपरिषद्को निर्णयअनुसार गत असोज ११ गते अर्थ मन्त्रालय र महावीर पुन नेतृत्वको आविष्कार केन्द्रबीचको कारखाना सञ्चालन गर्ने सम्झौता भयो। सम्झौतामा कारखाना मर्मतसम्भार गरी केन्द्रले एक वर्षभित्र सञ्चालनमा ल्याउने र १० वर्षसम्म सञ्चालनको जिम्मा केन्द्रलाई नै दिने उल्लेख छ। कारखानाको मर्मतसम्भार लगायतमा लाग्ने खर्चको रकम नेपाल सरकारले उपलब्ध गराउने पनि सम्झौतामा उल्लेख भयो। सम्झौताअनुसार पुनको टोली खटियो। एक वर्षको सट्टा पाँच महिनामा नै परीक्षण उत्पादन गर्न सफल पनि भए। तर, सरकारले एक रुपैयाँ पनि बजेट दिएको छैन। सम्झौताबमोजिम सञ्चालनको जिम्म लिएका पुन भन्छन्, हामीले सम्झौतामा तोकिएको एक वर्षभन्दा छिटो अर्थात् पाँच महिनामा नै परीक्षण उत्पादन गर्न सफल भयौं। तर, एक रुपैयाँ पनि नपाउँदा खर्च धान्नै मुस्किल छ। मेसिनको पार्टपुर्जा किन्न गाह्रो छ। बन्द कारखाना पुनः सञ्चालनका लागि विस्तृत सर्भे गर्दाकै बखत केन्द्रले कारखाना मर्मत गरेर सञ्चालनमा ल्याउनका लागि तत्कालका लागि करिब २५ करोड रुपैयाँ आवश्यक रहेको व्यहोरा सरकारलाई बुझाइसकेको थियो। तर, अर्थ मन्त्रालयबाट अहिलेसम्म एक रुपैयाँ पनि बजेट निकासा नभएको केन्द्रका अध्यक्ष पुन दाबी गर्छन्। भन्छन्, कारखानामा सरसफाइ, मर्मतसम्भारलगायतका काममा चाहिने औजार, पार्टपुर्जा र सामानहरू किन्दा अहिलेसम्म राष्ट्रिय आविष्कार केन्द्रको २५ लाख रुपैयाँ जति खर्च भइसकेको छ। नेपाल सरकारले सहयोग गर्ने भनेको एक पैसा पनि आएको छैन। नेपाल सरकारबाट कहिले सहयोग आउला भनेर बाटो हेर्दैछौं। पुनका अनुसार, कारखानामा काम थालेदेखि अहिलेसम्म केन्द्र आफैंले २५ लाख रुपैयाँ खर्च गरिसकेको छ। पुन भन्छन्, कारखानाको सर्भे गर्दा नै तत्कालका लागि २५ करोड रकम चाहिन्छ भनेर केन्द्रले अर्थ मन्त्रालयलाई जानकारी गराइसकेको थियो। तर, आजसम्म सरकारबाट एक रुपैयाँ पनि बजेट केन्द्रले पाएका छैन। सरकारबाट बजेट नआउँदा कृषि औजार कारखानाको थप मर्मतमा समस्या भएको राष्ट्रिय आविष्कार केन्द्रका संस्थापक महावीर पुन बताउँछन्। तर, जस्तै समस्या आए पनि काम भने नरोक्ने उनी बताउँछन्। भन्छन्, सरकारले दिँदै दिएन भने पनि हामी हात बाँधेर बस्दैनांै। केन्द्र आफैंले अन्तबाट पैसा खोजेर पनि कामलाई निरन्तरता दिन्छ। कुनै पनि हालतमा हामी यो काराखाना पूर्ण रूपमा चलाएरै छाड्छौ। यो आँट हामीसँग छ। पुनका अनुसार नेपाल विद्युत् प्राधिकरणलाई कारखानाको नाममा ७२ लाख रुपैयाँ विद्युत्को बक्यौता शुल्क तिर्न बाँकी रहेकोले कारखानामा प्राधिकरणले विद्युत् आपूर्ति काटिएको दिएको थियो। तर, केन्द्रले काम थालेपछि केन्द्रकै विशेष अनुरोधमा प्राधिकरणले कारखानामा ६५ केभीएको अस्थायी विद्युत् लाइन जडान गरिदिएको छ। तर, यो पनि अस्थायी मात्र भएकाले भोलिका दिनमा प्राधिकरणले विद्युत् आपूर्ति रोकिदिएमा त्यसले काममा थप समस्या निम्तिने पुन बताउँछन्। भन्छन्, सरकारसँग माग गरिएको रकम पाउन सकियो भने कामहरू अझ द्रूत गतिमा बढाउन सहज हुन्थ्यो। बजेट नहुँदा ठूला मेसिन मर्मतमा समस्या कारखानामा काम थालेको पाँच महिना बित्न लाग्दासमेत सरकारले बजेट नदिँदा त्यसले काममा केही हदसम्म असर परेको केन्द्रका इन्जिनियर प्रज्वल कोजू पनि बताउँछन्। सम्झौतालगत्तै केन्द्रले कारखानाको अवस्थाबारे सर्भे गरेर मर्मतसम्भारमा लाग्ने खर्च विवरणसहितको प्रतिवेदन अर्थ मन्त्रालयमा बुझाए पनि अहिलेसम्म मन्त्रालयबाट कुनै बजेट नआएको कोजू बताउँछन्। उनका अनुसार अर्थ मन्त्रालयमा केन्द्रले बुुझाएको सर्भे प्रतिवेदनमा कारखानामा रहेका मेसिन र उपकरणहरूको अवस्था, त्यसको मर्मतसम्भारमा लाग्ने खर्च र थप्नुपर्ने नयाँ मेसिनहरूको विवरण उल्लेख छ। हामीले सम्झौतामा तोकिएको एक वर्षभन्दा छिटो अर्थात् पाँच महिनामा नै परीक्षण उत्पादन गर्न सफल भयौं। तर, एक रुपैयाँ पनि नपाउँदा खर्च धान्नै मुस्किल छ। मेसिनको पार्टपुर्जा किन्न गाह्रो छ। महावीर पुन, संस्थापक, राष्ट्रिय आविष्कार केन्द्र कोजू भन्छन्, चार महिना पहिले मन्त्रालयमा प्रतिवेदन बुझाएर हामी १०१५ दिनसम्म काठमाडौंमै बसेर कुर्यौंं। तर, मन्त्रालयबाट कुनै जवाफ नआएपछि कारखानामा फर्र्किएर हामीले आफ्नो काम थालिहाल्यौं। उनका अनुसार, हाल ३ जना इन्जिनियर, ४ जना सबओेभरसियर र ४ जना प्राविधिक गरी ११ जनाकोे टोली कारखानामा कार्यरत छन्। हामीले कसैले पनि तलब सुविधा लिँदैनौं, स्वयम्सेवीका रूपमा खटिरहेका छौं, उनी भन्छन्, हामी सबै यही भित्रको पुरानो कोठामा बस्छौं। जे जस्तो पाइन्छ मीठो मसिनो खाना आफैं पकाएर खान्छौं। यो सब खर्च केन्द्र आफैंले गरिरहेको छ। मर्मत भइरहेको वीरगन्जको कृषि औजार कारखाना । र, मेसिनको मर्मत गर्दै आविष्कार केन्द्रका प्राविधिक। तस्बिर : क्रान्ति शाह सरकारबाट बजेट नपाउँदा भने मेसिनहरूको मर्मतसम्भार गरी सञ्चालनमा ल्याउन समस्या परिरहेको कोजू बताउँछन्। उनी भन्छन्, जुन मेसिन बिग्रिएका छन् ती केही गरेर चलाउन सक्ने अवस्थाका छन् भने हामी मर्मत गरेर चलाइरहेका छौ। तर जुन मर्मत गर्दा त्यसमा नयाँ पार्टपुर्जा फेर्नु पर्नेछ भने पैसाको कमीले किनेर ती पार्टपुर्जा ल्याउन सकेका छैनौं। त्यस्तो अवस्थाका मेसिनहरू पनि यहाँ थुप्रै छन्। सरकारबाट बजेट नपाउँदा जनशक्ति पनि थप्न नसकिएको गुनासो कोजूको छ। ११ जनाको टिमले मात्र पुग्दैन। जनशक्ति थप्नै पर्छ। तर, बजेट छैन। अर्को कुरा जसोतसो गरेर केन्द्र आफैंले नै बजेटको जोहो गरेर जनशक्ति थपिहाल्यो भने पनि मेसिनहरूमा रिप्लेसमेन्ट गर्नुपर्ने पार्टपुर्जाहरू भएन भने जनशक्ति थप्नुको अर्थ पनि रहँदैन, उनले समस्या सुनाए। उनी अघि थप्छन्, कुनैकुनै यस्ता मेसिन छन् जुन खोलियो भने एउटैमा २३ लाख मूल्य पर्ने नयाँ पार्टपुर्जा पनि चाहिन्छ। ती नखोली बसेका छौं। उत्पादन हुन थाले औजार आविष्कार केन्द्रका अध्यक्ष पुनका अनुसार केन्द्रका प्राविधिकहरूको टोलीले पहिलो चरणमा कारखानाको सरसफाइ र कारखानामा रहेका उपकरण र मेसिनहरूको जाँच गरेको थियो। त्यसपछि कारखानाको विस्तृत सर्भे गरी अधिकांश मेसिन र उपकरणहरूको मर्मतसम्भार पनि केन्द्रले गरिसकेको छ। अहिले कारखानामा रहेका साना र ठूला गरी ९० प्रतिशत मेसिनहरू मर्मतसम्भारको काम सकेर चल्न थालिसकेको र केही कृषि औजारको परीक्षण उत्पादनको काम पनि सुरु गरिसकेको अध्यक्ष पुन बताउँछन्। पुनका अनुसार, कारखानामा अहिले कृषि कर्ममा प्रयोग गरिने बेल्चा, हँसिया, कुटो, गैंती, बन्चरो गरी ५६ प्रकारका औजारको परीक्षण उत्पादन भइरहेको छ। अब ट्याक्टरमा जडान गरिने फलामे फालीको पनि परीक्षण उत्पादन गर्ने तयारी भइरहेको उनी बताउँछन्। केन्द्रका इन्जिनियर प्रज्वल कोजू पनि कारखानाको मेकानिकल सेक्सनमा रहेका साना र ठूला गरी ५४ वटा मेसिनमध्ये ५० बटा मेसिन मर्मतसम्भार गरी औजार उत्पादन गर्न योग्य बनाइसकेको बताउँछन्। अब चार वटा मेसिनमात्र मर्मतसम्भार हुन नसकेको कोजू बताउँछन्। उनका अनुसार, एउटा सेयरिङ मेसिन, दुई वटा ग्रेन्डिङ मेसिन र एउटा ठूलो पावर ह्याब्मर मसिनमात्र मर्मत हुन बाँकी छ। भन्छन्, ती चार वटामध्ये कुनै चाहिँ त्यतिबेला नै नचलेर थन्किएका, कुनै चाहिँ नियोजित रूपमै बिगारेर राखिएका मेसिन पनि रहेछन्। हाल कारखानामा रहेका पुराना डाई प्रयोग गरेर दुई मिलिंग, दुई लेथ मेसिन, चार वटा डाई प्रेसर, दुई वटा आयल फर्नेस, एउटा कोइला फर्नेस र दुई वटा ह्यामर मेसिन मर्मत गरेर ५६ प्रकारका कृषि औजारहरू परीक्षण उत्पादन गरिहेको कोजू पनि बताउँछन्। भन्छन्, अब ढलोट, काठका बिटका लागि फर्निचर, औजार कटिङ, पेन्टिङ, उत्पादित औजारलाई सारो बनाउने हिटरलगायतका सेक्सनका कामहरू पनि सुरु गर्ने तयारीमा छौं। कोजूका अनुसार कारखानामा कृषि औजारबाहेक विद्युत्का पोल, ट्यांकर, सामान ओसार्ने ट्रलीलगायतका ११ प्रकारका अन्य सामान उत्पादन गर्ने ठूला प्रकृतिका मेसिनहरू पनि छन्। अहिले मर्मत गरेर चल्न सक्ने अवस्थामा पुगेका मेसिनहरूलाई पूर्ण क्षमतामा चलाउनका लागि आवश्यक कामहरू गरिरहेको कोजू बताउँछन्। कारखानामा पहिलेदेखि नै कार्यरत सुरक्षा गार्डहरूका अनुसार कारखाना चलेका बेला एक सयभन्दा बढी प्रकारका कृषि औजार र कृषि यन्त्रहरू उत्पादन हुने गरेका थिए। अहिले कारखानामा भने ५०६० प्रकारका औजार र यन्त्र बनाउने डाईहरू भेटिएको कोजू बताउँछन्। कारखानामा रहेका डाईहरू ४०५० वर्षपहिले चलेको प्रविधिमा आधारित छन्। तर, अहिले बजारको माग फरक छ। त्यसका कारण मेसिनहरूको पूर्ण रूपमा मर्मतसम्भारको काम सकिसकेपछि हामी आफैं बजारको सर्भे गरेर के, कस्ता औजार र यन्त्रको माग बजारमा छ त्यो बुझ्छौं। अनि त्यहीअनुसारको उत्पादन गर्छौं। औजार खोज्दै आउन थाले किसान पाँच दशक पुरानो इतिहास बोकेको कृषि औजार कारखाना बन्द भएको दुई दशकपछि चल्ने तयारी भइरहेको देख्दा त्यहाँ कार्यरत पुराना कर्मचारीहरू खुुसी छन्। कारखानामा झन्डै ३९ वर्षदेखि कार्यरत हालका सुरक्षा इन्चार्ज मनोहरप्रसाद गुप्ता २० वर्षदेखि बन्द रहेर जीर्ण भइसकेको कारखाना फेरि चल्ने तयारी भइरहेको देख्दा खुसी लागेको बताउँछन्। २०४० सालमा प्रशासन शाखाको सेवामा प्रवेश गरी कारखानामा जागिर सुरु गरेका गौतम हाल सुरक्षा गार्ड इन्चार्जका रूपमा कारखानामै कार्यरत छन्। गौतम भन्छन्, यो कारखाना कृषि प्रधान देश नेपालको एउटा धरोधर नै हो। तर, विविध कारणले २० वर्षदेखि बन्द थियो। अहिले फेरि चल्ने तयारी भइरहेको छ। र, मलाई पूरा भरोसा छ यो कारखाना अब पक्का चल्छ। कारखाना बन्द भएको लामो समय बित्दासमेत देशका विभिन्न जिल्लाबाट कृषक र व्यापारीहरू कृषि यन्त्र र औजार खरिदका लागि कारखानामा आएर फर्किने गरेको उनी बताउँछन्। भन्छन्, पोहोर सालको असारसाउनमा पनि बैतडी, हुम्ला र जुम्लाबाट केही मानिस थ्रेसर र कल्टिभेटर खोज्दै कारखानामा आएका थिए। तर, बन्द भएको थाहा पाएपछि निराश भएर फर्किएका थिए। अहिले फेरि कारखाना सञ्चालनको तयारी भइरहेको खबर पाएर दिनहुँ विभिन्न स्थानबाट किसान र व्यापारीहरू कृषि औजार र कृषि यन्त्रका लागि कारखानामा आइरहेको पनि उनी बताउँछन्। कारखाना चलेको बेलाको सुखद क्षण स्मरण गर्दै गौतम भन्छन्, कारखाना चलेका बेला किसानलाई धेरै राहत थियो। किनकि यहाँ उत्पादित कृषि यन्त्र र औजारहरू बजारको भन्दा आधा मूल्यमा किसानले पाउथे। ५० प्रतिशत अनुदान सरकारले दिन्थ्यो।"
पशुपतिमा शिवरात्रिको रौनक (फोटोफिचर),"काठमाडौं : महाशिवरात्रिका दिन आज शनिबार बिहानैदेखि पशुपतिनाथ मन्दिरमा भक्तजनको भीड लागेको छ । पाशुपत क्षेत्रमा गएरातिदेखि नै शान्ति सुरक्षाको व्यवस्था पनि कडा बनाइएको छ । पाशुपत क्षेत्रका विभिन्न स्थानमा सुरक्षाकर्मी तैनाथ रहेका छन् । मित्रपार्क तथा गौरीघाटबाट उमाकुण्डदक्षिणामूर्तिरुद्रगाडेश्वर हुँदै उत्तरढोकाबाट एकएक गरी दुई, जयबागेश्वरीइट्टापाखाभुवनेश्वरी अघिको सानो फलामे ढोका हुँदै पश्चिम प्रवेशद्वारबाट एक, बत्तीसपुतली, गौशाला तथा विमानस्थल गौशाला भएर पिङ्गलास्थानसुमार्गी भवनचारशिवालयपञ्चदेवल हुँदै दक्षिणढोकाबाट एकएक गरी दुई लाइनको व्यवस्था गरिएको छ। ज्येष्ठ नागरिक र अशक्तले भने पशुपतिनाथ मन्दिरमा दर्शन गर्न लाइनमा बस्नु नपर्ने गरी व्यवस्था मिलाइएको छ ।"
नयाँबसपार्कको लोत्से मलमा मोबाइल चोर्ने भैरहवामा पक्राउ,"भैरहवा : काठमाडौंको नयाँबसपार्कस्थित लोत्से मलमा मोबाइल लुटेको आरोपमा रुपन्देही प्रहरीले एक युवकलाई भैरहवाबाट पक्राउ गरेको छ । रुपन्देही प्रहरी प्रवक्ता प्रहरी नायब उपरीक्षक श्यामु अर्यालका अनुसार पक्राउ पर्नेमा रुपन्देहीको सैनामैना नगरपालिका६ बस्ने १८ वर्षीय कमल कार्की रहेका छन् । कार्कीसँग चोरीका तीन थान मोबाइल पनि बरामद भएको अर्यालले बताए। फागुन १ गते यातायात व्यवसायीको प्रदर्शनका क्रममा काठमाडौं महानगरपालिका२६ गोङ्गबु नयाँबसपार्कमा रहेको लोत्से मलमा लुटपाट भएको थियो । मलमा अर्जुन चालिसेले सञ्चालन गरेको एसीडीसी मोबाइल प्रालि, डायमण्ड मोबाईल प्रालि तथा गजेन्द्र न्यौपानेले सञ्चालन गरेको काठमाडौँ सुपर मार्केट प्रालिमा तोडफोड गरी मोबाइललगायतका सामग्री लुटिएका थिए । सोही घटनामा फरार भएको भन्दै प्रहरीले आरोपी कार्कीलाई सिद्धार्थनगर३ बाट बिहिबार पक्राउ गरिएको प्रहरी प्रवक्ता अर्यालले बताए। कार्कीलाई पक्राउ गरी बरामद मोबाइलसहित आवश्यक कारवाहीका लागि शुक्रबार नै प्रहरी वृत्त महाराजगञ्ज काठमाडौँ पठाइएको अर्यालले जानकारी दिए। रासस"
