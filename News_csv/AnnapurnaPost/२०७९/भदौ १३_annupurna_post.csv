शीर्षक,विवरण
सडक अतिक्रमण गरी बनाइएका संरचना नगरपालिकाले हटायो,"भैरहवा : मुलुकमा पैदलमार्ग हुँदै सबैभन्दा बढी पर्यटक भित्रिने बेलहिया नाका क्षेत्रमा सडक अतिक्रमण गरी राखिएका ठेलागाडा, ट्यांकी, टहरा लगायतका संरचना हटाइएको छ। प्रहरीको समन्वयमा बेलहिया नाका क्षेत्रको सौन्दर्यकरणअन्तर्गत सडक सीमाभित्र सार्वजनिक हित प्रतिकूल हुने गरी राखिएका संरचनाहरू हटाइएको सिद्धार्थनगर नगरपालिकाका प्रमुख प्रशासकीय अधिकृत नवराज पौड्यालले बताए। संरचना हटाएपछि बेलहिया सडक क्षेत्रमा पैदलयात्रु, सवारी साधन आवागमनमा सहज भएको उनले बताए। सडक अतिक्रमणले सडक साँघुरिदै गएको र सवारी दुर्घटनाको जोखिम समेत बढेको थियो। सडक अतिक्रमण गरी राखिएकाबनाइएका संरचनाहरू हटाउन गत साउन १७ गते सूचना गरिए पनि २८ दिनसम्म सूचनालाई अटेर गरेपश्चात् उक्त संरचनाहरू सोमबार हटाइएको हो। हाल बसस्टप रहेको स्थानमा ६ तल्ले अन्डरग्राउन्ड पार्किङ सहितको व्यवसायिक भवन निर्माण गर्ने लगायत नगरपालिकाको योजना छ। त्यस्तै ठुल्ठुला विद्युतीय लाइट जडान गर्नका लागि नगरपालिका र नेपाल विद्युत् प्राधिकरणबीच सम्झौता समेत भइसकेको र छिट्टै नै काम सुरु हुने सिद्धार्थनगर नगरपालिकाका प्रमुख इश्तियाक अहमद खाँनले बताए। 'बेलहियाबाट लाखौँ पर्यटक भित्रिए पनि पर्यटकमैत्री देखिएको छैन, जसले गर्दा पर्यटकहरूमा नकारात्मक सन्देश गइरहेको छ' उनले भने, 'नगरलाई स्वच्छ, सफा र हरियाली बनाउने कार्यअन्तर्गत प्रकिया अघि बढाइएको हो।' सडक सबैको साझा भएकोले यसको संरक्षणमा सरोकारवालाहरू एकजुट भएर लाग्नुपर्ने उनको भनाइ छ। बेलहियाबुटवल व्यापारिक मार्ग आयोजना कार्यालय अन्तर्गत निर्माणधीन अवस्थामा बेलहिया सडक ठेकेदार कम्पनीले समयमै काम सम्पन्न नगर्दा नगरपालिकाले योजना सञ्चालन गर्न सकेको छैन। 'हामीले ठेकेदार कम्पनी र सम्बन्धित कार्यालयहरूलाई छिटो सडक निर्माण गर्न पटक पटक आग्रह गरिरहेका छौँ' नगर प्रमुख खाँनले भने, 'तर बेलहियाको निर्माणधीन सडक आयोजना नगरपालिका कार्यालय मातहत नहुँदा हामीले नगरपालिकाबाट कुनै किसिमको कारबाही प्रक्रिया अघि बढाउन सकेका छैनौँ।' उनले थपे 'पर्यटक भित्रिने बेलिहयाले नगरमुलुक अवस्था दर्साउने भएकोले बेलहियाको सौन्दर्यकरण जरुरी देखिएको छ। जसमा बेलिहया र नगरवासीको साथसहयोगको समेत आवश्यकता छ।'"
"निर्वाचन आचारसंहिता सार्वजनिक, भोज भतेरमा बन्देज लगाइने (पूर्ण पाठसहित)","काठमाडौं : निर्वाचन आयोले आगामी संघ तथा प्रदेशसभा निर्वाचनका लागि आचार संहिता जारी गरेको छ। राजपत्रमा प्रकाशित निर्वाचन आयोगले आचार संहिता सार्वजनिक गरेको हो। आयोगको निर्णयपछि मात्रै यो लागू हुने छ। आचारसंहितामा राजनीतिक दल, नेताकार्यकर्ता, उम्मेदवार, सञ्चार संस्था, सुरक्षाकर्मी, विभिन्न पेसाकर्मीहरुलाई पालना गर्नुपर्ने विषयहरु बुँदागतरुपमा उल्लेख छ। राजनीतिक दल वा उम्मेदवारको हकमा जुलुस वा आमसभा गर्दा उम्मेदवारको निर्वाचन चिन्ह वा झण्डा अंकित लोगो, स्टीकर वा अन्य कुनै पनि किसिमको चिज बोक्न बन्देज गरिएको छ। राजनीति दलको पहिचान खुलाइएको विवरण भने वितरण गर्न सकिने आचारसंहितामा उल्लेख छ। एकभन्दा बढी राजनीतिक दल वा उम्मेदवारले एकै दिन एकै समयमा कुनै एक स्थानमा कार्यक्रम वा सभा नगर्न आचारसिंहतामा उल्लेख छ। प्रचार प्रसारको समयमा १२ घन्टाका लागि तोकिएको छ। बिहान ७ बजेदेखि साँझ ७ बजेसम्म मात्र प्रचारप्रासर गर्नुपर्ने आचारसंहितामा भनिएको छ। निर्वाचनको प्रचार प्रसार वा जुलुजमा बालबालिकाको प्रयोगमा बन्देज लगाइएको छ। त्यस्तै मनोनयन गर्न जाँदा २५ जनाभन्दा धेरै उपस्थित नहुन आचारसंहितामा उल्लेख छ। अनलाइन वेव पेज, टिभी, स्क्रोलिङ, डीस्प्ले आदिमा उम्मेदवारको प्रचार प्रसार गर्न पाइने छैन। तर पार्टी वा उम्मेदवारको आधिकारिक वेवपेजमा भने त्यस्तो सामग्री राख्न सकिने आचारसंहितामा उल्लेख छ। त्यस्ते कसेको भावनामा ठेस पुग्ने किसिमका प्रचार प्रसार गर्न पाइने छैन भने धर्मका नाममा पनि कुनै प्रचार गर्न पाइने छैन। निर्वाचनमा विजयी भएको उम्मेदवारले कुनै प्रकारको भोज भतेर वा नगर जिन्सी वितरणसमेत गर्न नपाइने आचारसंहितामा उल्लेख छ। आचारसंहिताको पूर्ण पाठ:"
साढे २४ लाखसहित बुटवलका युवक पक्राउ,"भैरहवा : रुपन्देही प्रहरीले स्रोत नखुलेको रकमसहित एक युवकलाई पक्राउ गरेको छ। पक्राउ पर्नेमा बुटवल उपमहानगरपालिका८ सुख्खानगरका २८ वर्षीय सन्दिप शाक्य रहेको प्रहरीले जनाएको छ। 'बेलहिया नाका क्षेत्रको बाइपासस्थित स्रोत नखुलेको अवैध रकम ओसारपसार हुँदैछ भन्ने गोप्य सूचना पाएका थियौँ', रुपन्देहीका एसपी रविन्द्र रेग्मीले भने, 'पक्राउ परेका शाक्यमाथि शंका लागि उनले बोकेको झोला चेकजाँच गर्दा २४ लाख ५० हजार रुपैयाँ बरामद भयो।' स्रोत नखुलेको रकमसहित पक्राउ परेका शाक्यलाई आवश्यक कारबाहीका लागि भैरहवा भन्सार कार्यालयमा पठाइएको जिल्ला प्रहरी कार्यालय रुपन्देहीका प्रवक्ता एंव डिएसपी श्यामु अर्यालले बताए। उनका अनुसार बरामद रकम सबै एक हजार दरका हुन्।"
विद्यालयमा मोबाइल निषेध,गुल्मी : गुल्मीको छत्रकोट गाउँपालिकाले गाउँपालिकाभित्र रहेका विद्यालयहरूमा मोबाइल सञ्चालन निषेध गर्ने निर्णय गरेको छ। यही भदौ ९ गते बसेको गाउँ शिक्षा समितिको बैठकले मोबाइल सञ्चालनमा रोक लगाउने निर्णय गरेको हो। विद्यार्थीहरूले विद्यालय हाताभित्र र शिक्षकहरूले कक्षाकोठाभित्र मोबाइल लैजान पूर्ण निषेध गरिएको प्रमुख प्रशासकीय अधिकृत कृष्ण प्रसाद पन्थीले जानकारी दिए। गाउँपालिकाभित्र विभिन्न तहका ३७ विद्यालय सञ्चालनमा छन्। शैक्षिक क्षेत्रमा सुधार ल्याउनका लागि मोबाइल निषेध गरिएको प्रमुख प्रशासकीय अधिकृत पन्थीले जानकारी दिए ।
कर्मचारी बोकेको बस दुर्घटना हुँदा १० जना घाइते,तनहुँ : पृथ्वी राजमार्गअन्तर्गत तनहुँको म्याग्दे गाउँपालिका१ गुणादीमा सोमबार बेलुका बस दुर्घटना हुँदा १० जना घाइते भएका छन्। दमौलीबाट कर्मचारी लिएर पोखरातर्फ जाँदै गरेको ग १ ख ४०२३ नम्बरको बस दुर्घटना हुँदा १० जना घाइते भएका हुन्। दुई जनाको अवस्था गम्भीर रहेको प्रहरीले जनाएको छ। घाइतेहरूको दमौलीस्थित रत्नहरि अस्पतालमा उपचार भइरहेको ट्राफिक प्रहरी कार्यालय तनहुँका प्रमुख प्रहरी नायब निरीक्षक गोकर्ण नेपालले जानकारी दिए। ओभरटेक गर्ने क्रममा बस दुर्घटना भएको प्रहरीले अनुमान गरेको छ। घटनाबारे थप अनुसन्धान भइरहेको प्रहरीले जनाएको छ।
मेची नदीले बगाउँदा युवक बेपत्ता,"झापा : मेची नदीले बगाउँदा एक युवक बेपत्ता भएका छन्। बेपत्ता हुनेमा भद्रपुर नगरपालिका३ रंगिलाचोक निवासी भूपाल भुजेलको १९ वर्षीय छोरा सामुएल भुजेल रहेको प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार सोमबार दिउँसो साढे ४ बजे भद्रपुर५ स्थित नर्सिङ बगान नजिकैबाट मेची नदी तैरिएर भारत जान खोज्दा सामुएललाई नदीले बगाएको हो। सामुएलसँगै उनका साथी पनि थिए। दुवै जना नदीमा पौडी खेलेर भारततर्फ जान लाग्दा एक जनालाई बगाएर बेपत्ता बनाएको डीएसपी पाठकको भनाइ छ। उनको खोजी कार्य जारी छ। भद्रपुरदेखि पाठामारीसम्म सशस्त्र, नेपाल प्रहरी र स्थानीयबासीले खोजी गरिरहेको छ। मेची नदी नेपालभारत सीमा भएर बग्छ। अविरल वर्षापछि मेची नदीमा आज पानीको बहाव बढेको छ।"
सिप र प्रविधिमा सहयोग गर्न बेलायत सरकारलाई आग्रह,"विराटनगर : नेपाल उद्योग वाणिज्य महासंघ प्रदेश १ ले प्रदेशको औद्योगिक र आर्थिक विकासका लागि सहयोग गर्न बेलायत सरकारलाई आग्रह गरेको छ। औद्योगिक विकासमा सिप र प्रविधि हस्तान्तरण गरी सहयोग पुर्याउन बेलायती राजदूत निकोला पोलिटमार्फत आग्रह गरिएको हो। पहिलोपटक प्रदेश १ को भ्रमणमा रहँदा राजदूत पोलिटसँग सोमबार विराटनगरमा आयोजित भेटघाट कार्यक्रममा महासंघका प्रतिनिधिहरूले प्रदेशको आर्थिक विकासमा सहयोग पुर्याउन आग्रह गरेका हुन्। साना तथा लघु उद्यमलाई प्रोत्साहनमूलक कार्यक्रममार्फत सहयोग गर्न पनि राजदूत पोलिटसँग आग्रह गरिएको छ। साथै महिला उद्यामीले उद्योगहरूमा महिला सहभागीता अभिवृद्धिमा विभिन्न कार्यक्रममार्फत सहयोग गर्न बेलायत सरकारलाई आग्रह गरेका छन्। राजदूत पोलिट र डेपुटी राजदूत ल्युइक विउमोन्ट लगायतलाई स्वागत गर्दै महासंघ प्रदेश १ का अध्यक्ष टीकाराज ढकालले बेलायती सहयोग भित्राउन यस प्रदेशमा सहज रहेको बताए। पहाडी क्षेत्रमा औषधि उद्योग स्थापनाको सम्भावना रहेको जानकारी उनले गराए। ढकालले पेट्रोलियम पदार्थको मूल्यवृद्धि र कोभिड१९ का कारण प्रदेशको उद्योग क्षेत्र बढी प्रभावित भएको बताएका छन्। पछिल्लो समय नेपाली निर्यातमूलक उद्योगहरू प्रभावित बनेको जानकारी उनले दिए। महासंघका केन्द्रीय सदस्य अविनास बोहराले प्रदेशमा कृषि, जलविद्युत, खनिज पदार्थमा उच्च सम्भावना रहेको बताएका छन्। प्रचुर सम्भावना रहे पनि सिप र प्राविधिको अभावका कारण सदुपयोग गर्न नसकिएको उनको भनाइ छ। प्रदेश १ मा औद्योगिक प्रदर्शनीस्थलको निर्माण हुन सके उद्योगीहरूले समेत आफ्ना उत्पादनलाई प्रवद्र्धन गर्ने अवसर प्राप्त गर्ने बोहराले बताए। राजदूत पोलिटले आर्थिक र औद्योगिक विकासका लागि बेलायती सरकारले सहयोग गर्दै आएको बताएकी थिइन्। प्रदेश राजधानी विराटनगरलाई नेपालको दोस्रो ठूलो तथा औद्योगिक र आर्थिक सहरका रूपमा चिनेको बताउँदै उनले बेलायत सरकारले औद्योगिक विकासका लागि विभिन्न हिसाबले सहयोग गरिरहेको जानकारी दिइन्। महासंघका सदस्य रविन दाहालका अनुसार राजदूतको टोलीले सोमबार विराटनगरका जुट उद्योग, ट्राइकोट उद्योग, नेपाल भारत सीमा रहेको एकीकृत भन्सार जाँच चौकी लगायतको स्थलगत निरीक्षण गरेको छ। इटहरीमा दूध उत्पादनका लागि बेलायती सरकारले गरेको लगानीका बारेमा जानकारी लिएको टोली मंगलबार भने चियाको अवस्थाका बारेमा बुझ्न र जानकारी लिन इलाम जाने कार्यक्रम रहेको दाहालले बताए। कार्यक्रममा महासंघ प्रदेश १ का उपाध्यक्ष एवं केन्द्रीय सदस्य राजेन्द्र राउत, महासंघ प्रदेश १ का सदस्य रविन दाहाल, श्रवण अग्रवाल, उद्योग संगठन मोरङका उपाध्यक्ष राजकुमार गोल्छा, महिला उद्यमी प्रतिभा रिजाल, सरु केसी, कृति श्रेष्ठलगायत बेलायती दूतावासका कर्मचारीको सहभागिता रहेको थियो।"
समानुपातिकतर्फ ६८ वटा निवेदन दर्ता,"काठमाडौं : मंसिर ४ गते हुने संघ र प्रदेश निर्वाचनका लागि समानुपातिक प्रणालीतर्फ भाग लिन विभिन्न ७६ दलका ६८ वटा निवेदन परेका छन्। निर्वाचन आयोगका उपसचिव तथा सहायक प्रवक्ता सूर्यप्रसाद अर्यालले सोमबार विज्ञप्ति जारी गर्दै प्रदेशसभा सदस्यमा पनि विभिन्न दलले समानुपातिक निर्वाचन प्रणालीतर्फ दल दर्ता गराएका छन्। जसमध्ये प्रदेश १ मा विभिन्न ६३ वटा दलबाट ५५ वटा निवेदन परेका छन् भने मधेस प्रदेशमा ६७ वटा दलबाट ५९ वटा निवेदन परेका छन्। त्यस्तै बागमती प्रदेशमा ६६ वटा दलबाट ५८ वटा निवेदन, गण्डकी प्रदेशमा ६० वटा दलबाट ५२ वटा निवेदन, लुम्बिनी प्रदेशमा ६२ वटा दलबाट ५४ वटा निवेदन, कर्णाली प्रदेशमा ५७ वटा दलबाट ४९ वटा निवेदन र सुदूरपश्चिम प्रदेशमा ५८ वटा दलबाट ५० वटा निवेदन परेका छन्।"
ब्याटिङ नचल्दा नेपाल केन्यासँग ७ रनले पराजित,काठमाडौं : केन्यासँगको टी२० अन्तर्राष्ट्रिय क्रिकेटअन्तर्गत चौथो खेलमा नेपाल पराजित भएको छ। नेपाली खेलाडीको ब्याट नचल्दा केन्यासँग ७ रनले पराजित भएको हो। टस जितेर ब्याटिङ गरेको केन्यालाई नेपालले १०१ रनमै आलआउट गरेको थियो। कप्तान सन्दीप लामिछानेले पाँच विकेट लिएपछि केन्या सस्तै रनमा आलआउट भएको थियो। १०२ रनको विजय लक्ष्य पछ्याएको नेपालले निर्धारित ओभरमा ९ विकेट गुमाएर ९४ रनमात्र बनाउन सक्यो। नेपालका लागि रोहित पौडेलले ४७ रन जोड्यो। अन्य कुनै खेलाडीले पनि दोहोरो अंकको रन ल्याउन सकेन। यससँगै नेपाल दुई खेलमा विजयी बन्दा केन्या पनि दुई खेलमा विजयी भएको छ। केन्यासँग अन्तिम टी२० खेल मंगलबार हुने छ।
पछिल्लो २४ घण्टामा देशभर १५ वटा विपद्का घटना,"काठमाडौं : पछिल्लो २४ घण्टामा देशका विभिन्न स्थानमा १५ वटा विपद्का घटना भएका छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार यी घटनामा दुई जनाको मृत्यु भएको छ भने ६ जना घाइते भएका छन्। छवटा चौपाया क्षति भएको छ। प्राधिकरणले सार्वजनिक गरेको विवरण अनुसार आगलागी, पहिरो, भीरबाट लडेको र चट्याङका घटना भएका हुन्। घटनाबाट १५ लाख ९१ हजार रुपैयाँ बराबरको क्षति भएको छ।"
जङ्गली हात्तीको आक्रमणबाट मृत्यु,कञ्चनपुर : कञ्चनपुरको शुक्लाफाँटा नगरपालिका७ सिमलफाँटामा आज साँझ अबेर जङ्गली हात्तीको आक्रमणबाट एक जनाको मृत्यु भएको छ। इलाका प्रहरी कार्यालय झलारीका प्रमुख प्रहरी निरीक्षक ज्ञानेन्द्रबहादुर सिंहका अनुसार जङ्गली हात्तीको आक्रमणबाट शुक्लाफाटा नपा७ सिमलफाँटाका २२ वर्षीया मीना जोशीको घटनास्थलमा मृत्यु भएको छ। हात्तीको बथान शुक्लाफाँटा राष्ट्रिय निकुञ्जबाट गाउँ प्रवेश गरेको प्रहरीले जनाएको छ। अहिले घटनास्थलमा प्रहरी र स्थानीयवासीको टोली पुगी सकेका छन्।
सुदूरपश्चिम प्रदेशसभा : निजामती सेवा विधेयक पारित,"सुदूरपश्चिम : सुदूरपश्चिम प्रदेशसभाले 'सुदूरपश्चिम प्रदेश निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयक, २०७८' बहुमतले पारित गरेको छ। आज बसेको प्रदेशसभाको बैठकमा आन्तरिक मामिला तथा कानूनमन्त्री डा रणबहादुर रावलले उक्त विधेयक पारित गरियोस् भनी प्रस्ताव पेस गरेका थिए। विधेयक पारित भएसँगै प्रदेश निजामती सेवालाई व्यावसायिक, मर्यादित, सक्षम र सुदृढ बनाउने बाटो खुलेको छ। यसअघि उक्त विधेयकमाथि भएको छलफलमा प्रतिपक्षी नेकपा (एमाले)का कृष्णराज सुवेदीले विधेयक विवादित भएकोले फिर्ता लिनुपर्ने बताएका थिए। निजामती सेवाको गठनसम्बन्धी यो विधेयक २०७८ असारमा प्रदेशसभा सचिवालयमा दर्ता गरिएको थियो। सङ्घीय सरकारले निजामती सेवासम्बन्धी विधेयक पारित नगर्दै सुदूरपश्चिम प्रदेशसभाले निजामतीसम्बन्धी विधेयक पारित गरेको हो। निजामती विधेयकमा प्रदेशको जनसङ्ख्याको झण्डै ६० प्रतिशत हिस्सा ओगट्ने खसआर्य समुदायतर्फ न्यूनकोटा निर्धारण गरिएको भन्दै सदनबाहिर प्रदेशसभाका कतिपय सदस्य र अन्य सरोकारवालाले विरोध जनाएका थिए। आजको बैठकमा प्रदेशसभा, विधायन तथा प्रदेश मामिला समितिका सभापति नेपालु चौधरीले समितिमा दफावार छलफल भई तयार भएको प्रदेश प्रहरी सेवाका सम्बन्धमा व्यवस्था गर्न बनेको विधेयकसम्बन्धी प्रतिवेदन पेस गरेका थिए। सामाजिक विकास समितिका सभापति कुन्ती जोशीले आव २०७५०७६ को समितिको वार्षिक प्रतिवेदन पेस गरे। बैठकको प्रारम्भमा ढ्यापढ्यापे समय लिएर प्रदेशसभाका सदस्य तारालामा तामाङले प्रदेशसभाको कार्यकाल अन्तिम चरणमा पुग्दासम्म पनि प्रदेश सरकारले सुदूरपश्चिमेली जनताको पक्षमा काम गर्न नसकी विकासका धेरै काममा बेथिति बढेको बताए। उनले भने, 'प्रदेश राजधानी स्थापना गरिने ठाउँको टुङ्गो लागेको चार वर्ष पुग्दासम्म त्यसको सीमाङ्कन गर्न नसकेर बेवारिसे बनेको छ।' अर्का सदस्य अक्कलबहादुर रावलले यही भदौ ११ गते अछामको पञ्चदेवल विनायक नगरपालिका८ मा अविरल वर्षाका कारण ३० घरका १५० व्यक्ति विस्थापित भएकाले उनीहरुलाई राहत र उचित बसोबासको माग गरे। र्नुभयो।"
सामसङ ग्यालेक्सी ए१३ नेपाली बजारमा आउँदै,"काठमाडौं : सामसङको ए सिरिज परिवारको नयाँ सदस्य नेपालमा छिट्टै रिलिज हुँदैछ। सामसङ ग्यालेक्सी ए१३ सामसङको उच्च गुणस्तरको नवीनताबाट निर्मित फोन हो। सामसङ हरेक मूल्य बिन्दुमा उत्कृष्ट फोनहरू उपलब्ध गराउन प्रतिबद्ध रहेको छ। ग्यालेक्सी ए१३ ले लामो समयसम्म चल्ने ब्याट्री, सुन्दर ४ वोटालेन्स क्यामेरा र आकर्षक एजटुएज डिस्प्लेको साथ यो प्रवृत्ति जारी राखेको छ। यी सबै सुविधाहरूले ए१३ लाई कन्टेन्ट बनाउनेहरूका लागि र विशेषगरी नयाँ उदयमान प्रतिभाहरूका लागि उपयुक्त बनाउँछ। यसको शक्तिशाली मल्टिक्यामेरा प्रणालीले तस्बिर र भिडियोहरू खिच्न धेरै सुविधाज दिन्छ। यसको स्टोरेज वृद्धिले यो फोनलाई एक उत्कृष्ट सदस्य बनाउँछ। सम्पादन गर्ने काम वा टिकटक स्क्रोल गर्न सहज बनाउँछ। आफ्नो फोनमा लोड गर्ने सबै डाटा र सबै फाइलहरूको सुरक्षाको बारेमा पनि चिन्ता गर्नु नपर्ने कम्पनीले जनाएको छ। ग्यालेक्सी ए१३ सामसङको विशेष नक्स सेक्युरिटीसँग सुसज्जित छ।"
दक्षिण कोरियामा कोरोना भाइरसबाट थप ४३ हजार संक्रमित,सोल : दक्षिण कोरियामा कोरोना भाइरसबाट थप ४३ हजार संक्रमित भएका छन्। सरकारी अधिकारीहरुले सोमबार दिएको जानकारीअनुसार पछिल्लो एक दिनमा ४३ हजार एक सय ४२ जना संक्रमित भएका हुन्। योसँगै दक्षिण कोरियामा कोरोना भाइरसबाट अहिले संक्रमित भएकाहरुको कुल सङ्ख्या दुई करोड तीस लाख २६ हजार नौ सय ६० पुगेको छ। केही दिनअघिसम्म दैनिक एक लाखभन्दा बढी संक्रमित हुने गरेकोमा अहिले घटेर एक लाखभन्दा धेरै कम भएको छ। अघिल्लो हप्ता पनि औसतमा दैनिक एक लाख चार हजार नयाँ संक्रमित हुने गरेको स्वास्थ्य अधिकारीहरुले जनाएका छन्। अहिले संक्रमित अवस्थामै रहेकामध्ये पाँच सय ९७ जना गम्भीर अवस्थामा रहेका छन्। ती मध्ये १६ जना पछिल्लो एक दिनमा थपिएका हुन्। पछिल्लो २४ घण्टामा कोरोनाका कारण ४९ जनाको मृत्यु भएको छ। योसँगै दक्षिण कोरियामा कोरोनाका कारण अहिलेसम्म २६ हजार छ सय १८ जनाको मृत्यु भएको छ।
राष्ट्रपतिले छलफलका लागि बोलाइन् एमाले नेताहरु,"काठमाडौं : राष्ट्रपति विद्यादेवी भण्डारीले प्रमुख प्रतिपक्षी दल नेकपा एमालेका नेताहरुलाई छलफलका लागि शीतल निवास बोलाएकी छन्। समसमायिक विषयमा छलफलका लागि राष्ट्रपतिले बोलाएको एमाले उपाध्यक्ष सुवासचन्द्र नेम्वाङले बताए। 'छलफलका लागि भन्दै राष्ट्रपतिज्युले हामीलाई साँझ ५ बजे बोलाउनुभएको छ। समसमायिक विषयमा छलफल हुने कुरा छ,' उनले अन्नपूर्णसँग भने। शीतल निवास स्रोतका अनुसार नागरिकता विधेयक विषयमा छलफलका लागि एमाले नेताहरुलाई डाकिएको हो। छलफलमा एमालेका शीर्ष नेताहरु सहभागी हुने बताइएको छ। सोमबारमात्रै प्रधानमन्त्री शेरबहादुर देउवासहित नेपाली कांग्रेसका पदाधिकारीहरु शीतल निवास पुगेका थिए। राष्ट्रपति भण्डारीले प्रधानमन्त्रीसँग नागरिकता विधेयकको विषयमा चासो राखेकी छन्। प्रधानमन्त्री देउवाले धेरै नेपालीहरु नागरिकताविहीन भएकाले उक्त विधेयक प्रमाणीकरण गर्नका लागि राष्ट्रपति भण्डारीलाई आग्रह गरेका थिए। नागरिकता विधेयक प्रमाणीकरण गर्न राष्ट्रपतिलाई प्रधानमन्त्रीको आग्रह"
एकीकृत समाजवादीबाट पाल्पा२ मा सोमप्रसाद पाण्डे सिफारिस,"तानसेन : आगामी मंसिर ४ गते हुने निर्वाचनका लागि नेकपा एकीकृत समाजवादी पाल्पाले सर्वसम्मतरुपमा पाल्पा क्षेत्र नं २ को प्रतिनिधिसभा सदस्य उम्मेदवारको रुपमा सोमप्रसाद पाण्डेलाई सिफारिस गरेको छ। तानसेनमा पार्टीको जिल्ला कमिटी सचिवालय बैठकले पाण्डेलाई सर्वसम्मतरुपमा उम्मेदवारको सिफारिस गरेको जिल्ला कमिटी सदस्य एवं पार्टी प्रचार विभाग प्रमुख पदम गैरेले बताए। सिफारिस उम्मेदवार पाण्डे अहिले पनि पाल्पा क्षेत्र नं२ को प्रतिनिधिसभा सदस्य छन्। सिफारिसमा परेको उम्मेदवार पाण्डे एकीकृत समाजवादीका पोलिटिव्युरो सदस्य एवं लुम्बिनी प्रदेश अध्यक्ष छन्। पाण्डेले २०५१, २०५६, २०७० र २०७४ को आम निर्वाचनमा पाल्पा क्षेत्र नं २ मा एमालेबाट विजयी भएका थिए। २०६४ को संविधानसभा सदस्यमा उनी माओवादी उम्मेदवारसँग पराजित भएका थिए। उनी पाल्पा क्षेत्र२ मा सत्ता गठबन्धनको तर्फबाट पनि बलियो दावेदार हुन्। यसद्यपि गठबन्धनको तर्फबाट भने उनी साझा उम्मेदवार बनिसकेका छैनन्। पाल्पा २ मा नेपाली कांग्रेसले पनि दाबेदारी गर्दै आएको छ। जिल्ला कमिटीका नेताहरुले पार्टी सभापति एवं प्रधानमन्त्री शेरबहादुर देउवालाई भेटेर उक्त क्षेत्रको दाबेदारी पेस गरिसकेका छन्। त्यस्तै बैठकले समानुपातिकतर्फ केन्द्रीय सदस्य यादवबहादुर रायमाझी खस आर्य र महिलामा लक्ष्मीदेवी पाठकलाई सिफारिस गरेको छ। प्रदेशतर्फ भने महिला अल्प संख्यकमा रमा घर्तीमगर, दलितमा बल बहादुर सुनार र सर्वजित विश्वकर्मालाई सिफारिस गरेको छ। त्यसैगरी प्रदेशसभातर्फ प्रत्यक्षमा क्षेत्र नं १ क मा विनोद श्रेष्ठ, क्षेत्र नं १ ख मा पदम अर्याल, क्षेत्र नं २ क मा खिमानन्द पाण्डे कमल, क्षेत्र नं २ ख मा झलक रायमाझीलाई उम्मेदवार सिफारिस गरेको छ। पाटीले आफ्नोतर्फ बाट उम्मेदवार सिफारिस गरे पनि ५ दलीय गठबन्धनको सहमतिअनुसार अगाडि बढ्ने निर्यण बैठकले गरेको प्रचार विभाग प्रमुख गैरेले जानकारी दिए। त्यसैगरी पाल्पा क्षेत्र नं २ को प्रतिनिधि सभा सदस्यको उम्मेदवारमा नेकपा एमालेको तर्फबाट पोलिटिव्युरो सदस्य एवं पाल्पा इन्चार्ज ठाकुर गैरेको सम्भावना बलियो देखिएको छ। २०७८ सालसम्म पाण्डे र गैरे एउटै पार्टीका नेता थिए। त्यसैगरी नेपाली काग्रेसबाट पाल्पा क्षेत्र नं २ को प्रतिनिधिसभा सदस्यमा वीरबहादुर राना, हरिप्रसाद नेपाल र डा चिरञ्जिवी नेपालको दाबी रहेको छ। नेपाली कांग्रेस पाल्पाले भदौ १६ गते पार्टी बैठकबाट संघ र प्रदेशका उम्मेदवार सिफारिस गर्ने बताइएको छ।"
झापामा २७ खेलका लागि ४४९ खेलाडी छनोट,"झापा : झापा जिल्लास्तरीय खेलाडी छनोट प्रतियोगिताबाट झापामा २७ खेलका लागि ४४९ खेलाडी छनोट गरिएको छ। आसन्न नवौँ राष्ट्रिय खेलकुद प्रतियोगिता र प्रदेशस्तरीय खेलाडी छनोट प्रतियोगिताका लागि झापाबाट खेलाडी छनोट गरिएको हो। झापामा छनोट भएका खेलाडीले यही भदौ २४ देखि असोज ८ गतेसम्म सञ्चालन हुने १ नम्बर प्रदेशस्तरीय छनोट प्रतियोगितामा भाग लिनेछन्। त्यसका लागि झापाबाट ४४९ खेलाडी छनोट भएको झापा जिल्ला खेलकुद विकास समितिका कार्यालय सचिव विष्णु नेम्बाङले जानकारी दिए। मेची रंगशालासहित जिल्ला विभिन्न स्थानमा एक सातासम्म खेलाडी छनोट प्रतियोगिता भएको थियो। प्रतियोगितामा फुटबल, भलिबल, क्रिकेट, एथलेटिक्स, बक्सिङ, तेक्वान्दो, कराते, भारत्तोलन, टेबलटेनिस, कबड्डी, कुस्ती, ब्याडमिन्टन, उसु, जुडो, बास्केटबल, बुद्धिचाल, आईटीएफ तेक्वान्दो, सुटिङ, खो खो, पौडी, शारीरिक सुगठन, सेपात्राका, जिम्नाष्टिक, हक्की, साइक्लिङ र आर्चरीका खे समावेश गरिएको थियो। यता खेलाडी छनोट प्रतियोगिताको ५९औं राष्ट्रिय खेलकुद परिषद् दिवसको अवसर पारेर सोमबार एक औपचारिक कार्यक्रमको आयोजना गरी समापन गरिएको छ। झापा जिल्ला खेलकुद विकास समितिका अध्यक्ष भेषराज भण्डारी 'प्रशान्त' को अध्यक्षता तथा झापा प्रमुख जिल्ला अधिकारी छविलाल रिजालको प्रमुख आतिथ्यमा भएको समापन कार्यक्रममा कराते प्रशिक्षक दुर्गाराज निरौलाले सञ्चालन र समितिका कार्यालय सचिव विष्णु नेम्वाङले स्वागत मन्तव्य राखेका थिए। सोही अवसरमा झापा जिल्ला खेलकुद विकास समितिमा प्रशिक्षकको रूपमा लामो समय सेवा पुर्याएर सेवा निवृत्त हुनु भएका दुईजना प्रशिक्षकलाई सम्मान गरिएको थियो। हक्कीका प्रशिक्षक ज्ञानेन्द्र खड्का र तेक्वान्दोका प्रशिक्षक प्रदीप श्रेष्ठलाई सम्मान गरिएको हो। त्यस्तै राष्ट्रिय खेलकुद परिषद् दिवसको अवसर पारेर खेलकुद परिसर सरसफाइ गर्नुका साथै मेची रंगशालाका वरिपरि वृक्षारोपण समेत गरिएको थियो।"
गृहमन्त्रीले विधायन समितिमा भने नागरिकता विधेयक सबैको साथ र सहयोगमा अघि बढाइएको हो,"काठमाडौंः गृहमन्त्री बालकृष्ण खाणले संविधानमा उल्लेख भएअनुरुप सबै नेपालीले नागरिकताको प्रमाणपत्र पाउन भन्ने उद्देश्यले नेपाल नागरिकता विधेयक २०७९ ल्याइएको बताएका छन्। राष्ट्रियसभा, विधायन समितिको सोमबारको बैठकमा नेपाल नागरिकता ऐन, २०६३ संशोधन गर्न बनेको विधेयकका सम्बन्धमा राष्ट्रपतिको सन्देशका विषयमा भएको छलफलमा उनले कुनै पनि नेपाली नागरिक नागरिकताबाट बञ्चित हुन नपरोस् भन्ने हेतुले सरकारले विधेयक अघि बढाएको स्पष्ट पारे । गृहमन्त्री खाणले भने, 'विधेयलाई अनुमोदन गर्ने सन्दर्भमा प्रतिपक्ष मौन रहेर सहमति जनाएको थियो, विधेयक सबैको साथ र सहयोगमा अघि बढाइएको हो । आमा र बावु नेपाली भएर पनि नागरिकता पाउन नसकेर लाखौँ सन्ताति प्रताडित भएको घटना सुनाउँदै गृह मन्त्री खाणले संविधानको प्रतिज्ञा र प्रतिबद्धताअनुसार अनागरिक बनेकाको माग सम्बोधन गर्न लामो प्रयास भएपनि नसकिएको बताए । गृहमन्त्री खाणले राष्ट्रपतिको सन्देशमा पनि कुनै पनि नेपाली नागरिक नागरिकता प्राप्तिबाट बञ्चित हुनहुन्न भन्नेमा केन्द्रित रहेको बताए । बैठकमा यसअघि प्रमुख प्रतिपक्षी दल नेकपा (एमाले) का सांसद देवेन्द्र दाहाल, भगवती न्यौपाने र विमला राई पौडेलले राष्ट्रपतिबाट प्राप्त सन्देश र विधेयकबीच मिलन हुन आवश्यक रहेको धारणा राखेका थिए। । उनीहरुले वैवाहिक अङ्गिकृत नागरिकता प्राप्तिको प्रावधानका विषयमा नेपाली जनतालाई स्पष्ट पार्न माग गरे । समिति सदस्य प्रमिला कुमारीले नेपाली आमा बावुका जन्मसिद्ध नागरिकता प्राप्त गर्नुपर्ने ठूलो संख्यामा युवायुवती अनागरिक भएर बस्नु परेको बाध्यात्मक अवस्था अन्त्यका लागि अघि बढाइएको विधेयकलाई कहीँकतैबाट रोक्न नहुने विचार प्रकट गरिन् । अर्का सदस्य जीतेन्द्रनारायण देवले सङ्घीय संसद्का दुवै सदनबाट पारित भई प्रमाणीकरणका लागि राष्ट्रपतिसमक्ष पुगेको विधेकका बारेमा राष्ट्रपतिबाट प्राप्त सन्देशमा कहीँकतै असंवैधानिक र अनुपयुक्त रहेको भन्ने सन्देशमा नपाइएको दावी गरे।"
"'विदेशबाट सिटी आयो, दशैं तिहारलाई गोल्डेन बनायो' योजना सार्वजनिक","काठमाडौं : सिटी एक्सप्रेस मनी ट्रान्सफरले २०७९ सालको दशैँ, तिहार र छठ्लाई लक्षित गर्दै 'विदेशबाट सिटी आयो, दशैं तिहारलाई गोल्डेन बनायो' योजना सार्वजनिक गरेको छ। यो योजना ६३ दिनसम्म सञ्चालन हुनेछ। योजनाअन्तर्गत लक्की ड्र मार्फत हरेक महिना १ जनालाई १ तोला सुन, हरेक हप्ता १ जनालाई १० तोला चाँदीका साथै ६३ दिन लगातार हरेक दिन १६ जना विजेतालाई आकर्षक गिफ्ट ह्याम्पर र अन्त्यमा एक जना भाज्ञ्यशाली बम्पर बिजेतालाई ५ तोला सुन उपहार प्रदान गरिने छ। कम्पनीका अनुसार अफर भदौ १५ गतेदेखि कार्तिक १५ सम्म लागू हुनेछ। सिटी एक्सप्रेसमार्फत देश विदेशबाट पैसा पठाउने सम्पूर्ण सेवाग्राही यो योजनामा सहभागी हुनेछन्। यस उपहारको विजेता विद्युतीय प्रणालीद्वारा छनोट गरिनेछ। यो योजनामा सिटी एक्सप्रेसमा कार्यरत कर्मचारी सहभागी हुन पाउने छैनन्। सिटी एक्सप्रेसले रेमिटान्स क्षेत्रमा आफ्नो छुट्टै पहिचान बनाउँदै विगत १६ वर्षदेखि संसारभरबाट विप्रेषण सेवा प्रदान गर्दै आइरहेको छ। आन्तरिक विप्रेषणअन्तर्गत सिटी एक्सप्रेसका देशभर छरिएर रहेका १५ हजार भन्दा बढी भुक्तानी केन्द्रमार्फत छिटो, सहज र सुरक्षित तरिकाले भुक्तानी प्रदान गर्न सकिन्छ। यसले कुनै पनि बैंकको खातामा रकम जम्मा गर्ने र मोबाइल वालेटमा लोड गर्न सकिने जस्ता सुविधाहरू प्रदान गर्दै आइरहेको छ।"
त्रिविका उपकुलपतिले किन मागे निजी सुरक्षा अधिकृत?,"काठमाडौं : त्रिभुवन विश्वविद्यालयका उपकुलपति प्राडा धर्मकान्त बाँस्कोटाले गृहमन्त्रालयसँग निजी सुरक्षा अधिकृत माग गरेका छन्। त्रिविमा आन्दोलनका कारण असुरक्षाको महसुस भएको भन्दै बाँस्कोटाले निजी सुरक्षा अधिकृत मागेका हुन्। गृह मन्त्रालयलाई पत्र लेख्दै उनले पदीय जिम्मेवारीले दैनिक कार्यालय र सार्वजनिक कार्यक्रममा समेत उपस्थित हँदा भौतिकरुपमा नै आक्रमण गर्ने सम्भावना भएकाले सुरक्षाकर्मी माग गरिएको बताए। उनले भने, पदीय जिम्मेवारीले गर्दा दैनिक दिन कार्यालय र सार्वजनिक कार्यक्रममा समेत उपस्थित हँदासमेत भौतिकरुपमा नै आक्रमण गर्ने सम्भावना भएकाले सो असुरक्षाबाट बच्नका लागि उपकुलपति, शिक्षाध्यक्ष र रजिष्ट्रारलाई दुईदुई जना निजी सुरक्षा अधिकृतको व्यवस्था गरिदिई शान्ति पूर्णरुपमा काम कारबाही गर्ने वातावरण मिलाइदिनु हुन अनुरोध गर्छु। त्रिविका पदाधिकारीहरु सदैव विश्वविद्यालयको काम कारबाहीमा खटिँदै आइरहने क्रममा विश्वविद्यालयको केन्द्रीय कार्यालयमा विभिन्न विद्यार्थी संघबाट लेटर प्याड प्रयोग गरी वा नगरी केही समहको नामबाट तालाबन्दी गर्ने गरिएको बताए। उनले भने, उपकुलपति, शिक्षाध्यक्ष र रजिष्ट्रारको कुर्सी तथा टेबुल जलाउने, बारम्बार कार्यकक्ष तोडफोड गर्ने, कर्मचारीहरुलाई मानसिक तनाव दिने उपकुलपति, शिक्षाध्यक्ष र रजिष्ट्रारलाई दैनिक दिन फोन गरी धम्काउने, गालि बेइजति गर्ने, सडकको बीच बीचमा बसी आक्रमण गर्ने शैलीमा प्रस्तुत हुने, प्रचलित कानुनले निषेध गरेका शब्दहरु उल्लेख गरी म्यासेज गर्ने, कार्यालय प्रवेशमा निषेधजस्ता कार्य गर्ने र सोलाई निरन्तर दिँदै आएकाले पदाधिकारी गम्भीररुपमा असुरक्षित भएको कुरा जानकारी गराउँदछु। त्रिवि देशको लागि आवश्यक पर्ने दक्ष प्राविधिक तथा अप्राविधिक जनशक्तिको व्यवस्थापन गर्ने प्रचलित कानुनले परिभाषित गरेको सार्वजनिक संस्था भए पनि दिनहुँ आक्रमण हुने गरेको बताए। उपकुलपति बाँस्कोटाले भने, यस संस्थाका पदाधिकारीहरुले गर्ने हरेक काम कारबाही सार्वजनिक जवाफदेहीता भित्र पर्छन्। त्रिभुवन विश्वविद्यालयको ऐन, नियम र समय समयमा नेपाल सरकार र यसअन्तर्गतका निकायबाट कानुन बमोजिम हुने निर्देशनलाई कार्यान्वयन गर्ने दायित्व र कर्तव्य भएका पदाधिकारीहरु हुन्।"
वैवाहिक अंगीकृतमा ७ वर्षे प्रावधान राख्नुपर्छ भनेको मैले नै हो : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले वैवाहिक अंगीकृत नागरिकताका लागि ७ वर्षे समयसीमा राख्ने प्रस्ताव आफैँले गरेको बताएका छन्। उपत्यका विशेष प्रदेश समितिले आयोजना गरेको कार्यक्रममा उनले एमाले अध्यक्ष केपी शर्मा ओलीले नमान्दा त्यो प्रावधानसहितको विधेयक पेस हुन नसकेको बताए। 'वैवाहिक अंगीकृत नागरिकतामा ७ वर्ष प्रावधान राख्नुपर्छ भनेर मैले भनेको हो। तर राज्य व्यवस्थामा त्यो विषयमाथि सहमति भएन। यस विषयमा एमाले पनि विभाजित भयो। अन्ततः बहुमतले पारित भएको छ, उनले भने। संसदीय समितिमा सहमति नजुट्दा बहुमतबाट निर्णय गरिएको बताए। तत्कालीन प्रधानमन्त्री केपी शर्मा ओली नमानेका कारण संसदको बैठकमा ७ वर्षे प्रावधानसहितको विधेयक पेस हुन नसकेको दाबी गरे। वैवाहिक अंगीकृतको सबालमा ७ वर्षे प्रावधान राख्नुपर्छ भनेर जोड गरेपनि एमालेले नमानेको बताए। उनले त्यतिबेला आफूले नै वैवाहिक अंगीकृतको सबालमा भारत र नेपालको बराबरी गर्नु राम्रो हुनुपर्ने धारणा राखेको बताए। तत्कालीन केपी शर्मा ओली सरकारले वैवाहिक अंगीकृत हटाएर अध्यादेश ल्याएको प्रचण्डको दाबी छ। ७ वर्षे समयसीमाबारे सत्ता गठबन्धनमा सहमति नभएको उनले बताए।"
कालिगण्डकी नदी नियन्त्रणका लागि प्राविधिक अध्ययन सुरु,"जोमसोम : कालिगण्डकी नदी नियन्त्रणका लागि हिमाली जिल्ला मुस्ताङमा प्राविधिक अध्ययन सुरु गरिएको छ। जिल्ला विपद् व्यवस्थापन समिति र संघ तथा प्रदेश सभाका सांसदहरूको पहलमा सोमबारदेखि अध्ययन सुरु गरिएको हो। बर्खायामको मौसममा कालिगण्डकी नदीले बर्सेनि नदी कटान गरी खेतीयोग्य जमिन, बस्ती र सडक संरचनामा क्षति पुर्याइरहेको छ। यसअघि संघीय तथा प्रदेश सरकार र स्थानीय तहले बजेट विनियोजन गरेर कालिगण्डकी नदी नियन्त्रण गर्न तटबन्ध निर्माण गरेपनि त्यो दिगो नहुँदा खेतीयोग्य जमिन, बस्ती र सडक संरचनामा क्षति पुग्ने गरेको छ। कालिगण्डकी नदीले बर्सेनि मुस्ताङको छुसाङदेखि तल कागबेनी, एक्लेभट्टी, जोमसोम, स्याङ, मार्फा, टुकुचे, खन्ती, कोवाङ, लार्जुङ, सौरु, सिर्खुम, छाक्ताङ, कोखेठाटी, धम्पु र लेतेलगायतका स्थानका खेतीयोग्य जमिन र बस्ती नदी कटानको उच्च जोखिममा छन्। त्यसक्षेत्रमा बर्सेनि नदी कटानले खेतीयोग्य जमिनमा क्षति पुर्याउने गरेको छ। यसको दीर्घकालीन नियन्त्रणको आधार तयार गर्न र तत्कालका लागि नदी नियन्त्रण गर्ने उपायका लागि गृहकार्य भइरहेको मुस्ताङका प्रजिअ नेत्रप्रसाद शर्माले जानकारी दिए। यसअघि निर्माण गरिएका तटबन्धको वस्तुगत अवस्था अध्ययन गर्न जिल्ला विपद् व्यवस्थापन समितिको पहलमा प्राविधिक टोली फिल्डमा खटाएको प्रजिअ शर्माले बताए। राष्ट्रिय गौरवको बेनीजोमसोमकोरला सडक आयोजनाका इन्जिनियरको नेतृत्वमा पूर्वाधार विकास कार्यालय, खानेपानी जलस्रोत तथा सिँचाइ सवडिभिजन कार्यालय र स्थानीय तहका प्राविधिक टोली खटाइएको प्रजिअ शर्माको भनाइ छ। 'चालु आर्थिक वर्षमा संघीय सरकारबाट नदी नियन्त्रणका लागि ५ करोड विनियोजन भएको छ,प्रजिअ शर्माले भने,' त्यो बजेटले आवश्यकता र औचित्यताका आधारमा तटबन्धको काम गर्न निर्देशन दिन्छौं।' विस्तृत अध्ययनपछि यसको दीर्घकालीन निकास र समाधान बाटो अख्तियार गर्ने उद्देश्यले प्राविधिक अध्ययन सुरु गरिएको पूर्वाधार विकास कार्यालयका प्रमुख विवेक सिग्देलले जानकारी दिए। कालिगण्डकी नदीको तटीय क्षेत्रमा संघ, प्रदेश र स्थानीय तहमार्फत निर्माण गरिएको तटबन्ध संरचना दिगो नहुँदा बर्सेनि करौडौं रुपैयाँ क्षति हुने गरेको पाईएको छ। जिल्लास्तरीय प्राविधिक टोलीले तयार गरेको प्रतिवेदन अनुसार दीर्घकालीन नदी नियन्त्रण खाँका निर्माण गरी समाधानको बाटो अवलम्वन गरिने बताईएको छ। प्राविधिक टोलीले मुस्ताङको छुसाङदेखि अध्ययन थालेको छ। मुस्ताङका संघीय सांसद प्रेमप्रसाद तुलाचनले कालिगण्डकी नदी नियन्त्रणका लागि मेगा प्रोजेक्ट आवश्यक रहेको औल्याए। अहिलेको अवस्थाले नदी नियन्त्रण गर्दा दिगो नहुँने सांसद तुलाचनको भनाइ छ। ३ वर्षअघि कालिगण्डकी नदी नियन्त्रण गर्न मेगा प्रोजेक्टको पहल गरेको र त्यसको विस्तृत परियोजना प्रतिवेदन (डिपिआर) समेत तयार भइसकेको सांसद तुलाचनले सुनाए। संघीय सरकारअन्तर्गत जिल्ला हेर्ने रुपाताल जलाधार आयोजनाले मुस्ताङको कालिगण्डकी नदीको तटीय क्षेत्रको सर्बे गरी डिपिआर फाइनल गरेर २ अर्ब ५० करोडको लागत स्टमेट तयार गरिसकेको सांसद तुलाचनले जानकारी दिए। कालिगण्डकी नदी नियन्त्रण मेगा प्रोजेक्टका लागि बजेट माग गर्न संघीय सरकारसंग पटकपटक पहल गर्दा समेत सफल हुन नसकेको सांसद तुलाचनको दुखेसो छ। प्रदेशले बजेट लिएर आफैंले मेगा प्रोजेक्ट संञ्चालन गर्न चाहेकाले बजेट सिफारिस गर्न इन्कार गरेको सांसद तुलाचनको भनाइ छ। नदीको सतह बर्सेनि वृद्धि हुँदा तटीय क्षेत्रको खेतीयोग्य जमिन र बस्ती जोमिममा पर्ने गरेका छन्। कालिगण्डकीमा नदीजन्य पदार्थ ढुङ्गा, गिट्टी, बालुवा र गेग्रानको समुचित व्यवस्थापन नहुँदा खेतीयोग्य जमिन जोखिममा परेका हुन्। तटीय क्षेत्रको सतह बस्ती र खेतीयोग्य जमिनभन्दा माथि आउँदा नदी कटानको समस्या थपिएको हो। संघ,प्रदेश, स्थानीय तह र संरक्षण क्षेत्र व्यवस्थापन ऐन, नियमावली र कार्यविधिमा एकरुपता नहुँदा यसप्रकारको समस्या देखिएको हो। मुस्ताङमा हालसम्म पनि कुनै पनि वातावरण अध्ययन प्रतिवेदन नभएको एक्यापले जनाएको छ।"
हिरो मोटरसाइकल र स्कुटर शून्य प्रतिशत डाउन पेमेन्टमा उपलब्ध हुने,"काठमाडौ : नेपाल जेनरल मार्केटिङ प्रालिले 'आहा दशै चाडपर्वको उमङ्ग : हिरो चढी दंङ्ग' योजना ल्याएको छ। नेपालका लागि हिरो मोटरको आधिकारिक बिक्रेता मार्केटिङले बडा दशै २०७९ को उपलक्ष्यमा उक्त योजना ल्याएको हो। यस योजनाअन्तर्गत हिरो मोटर साइकल तथा स्कुटर किन्ने ग्राहकले ७ हजार ५ सय रुपैयाँ पक्का डिस्काउन्ट, स्क्रयाच कार्डमार्फत १ लाखसम्म पाउन सक्ने र बम्पर लक्की ड्र मार्फत एक जनाले १ लाख रुपैयाँ नगद पाउने छन्। साथै सबै हिरो मोटरसाइकल र स्कुटरमा शून्य प्रतिशत डाउन पेमेन्टमा उपलब्ध हुने सुविधा राखिएको छ।"
प्राविधिक सिप दिनका लागि सामसुङ र इन्जिनियरिङबीच समझदारी पत्रमा हस्ताक्षर,"काठमाडौं : नेपाली युवालाई प्राविधिक सिप दिनका लागि सामसुङ र त्रिभुवन विश्वविद्यालय इन्स्टिच्युट अफ इन्जिनियरिङबीच समझदारी पत्रमा हस्ताक्षर भएको छ। आर्टिफिसियल इन्टेलिजेन्स, बिग डाटा, कोडिङ एण्ड प्रोग्रामिङ र इन्टरनेट अफ थिङ्सजस्ता प्राविधिक विषयमा तालिम दिइने छ। सामसुङ विश्वको अग्रणी उपभोक्ता इलेक्ट्रोनिक्स र स्मार्टफोन ब्राण्ड मध्येको एक सामसङले प्राविधिक विषयमा तालिम दिन लागेको हो। यसको विश्वव्यापी सिएसआर योजना सामसङ इनोभेसन क्याम्पसको एक भागको रूपमा काम गर्नेछ। नयाँ तालिम योजनाले नेपालमा बलियो प्रविधि र नवप्रवर्तन इकोसिस्टमको विकासमा योगदान पुर्याउने छ। सामसङ इनोभेसन क्याम्पस योजना अन्तर्गत यसलाई हेरिएको छ। जसले युवाहरूलाई वास्तविक कार्यगत सीपहरू र मागअनुसारको प्राविधिक सीपहरू उपलब्ध गराउनेछ। साथै उनीहरूको डिजिटल साक्षरता, सिकाउने क्षमता, रचनात्मकता र रोजगारीमा पनि सुधार गर्नेछ। सामसङ इलेक्ट्रोनिक्सका एसडब्ल्युए क्षेत्रीय अध्यक्ष तथा सिइओ केन काङ र सामसङ इलेक्ट्रोनिक्स ग्लोबलका अध्यक्ष तथा प्रमुख वित्तीय अधिकारी एचके पार्कको उपस्थितिमा त्रिभुवन विश्वविद्यालय इन्स्टिच्युट अफ इन्जिनियरिङका प्राध्यापक तथा डीन डा शशिधर राम जोशीले समझदारी पत्र आदानप्रदान गरेका थिए। सामसङले संसारलाई प्रेरित गरेको छ। यसले परिवर्तनकारी विचार र प्रविधिहरूद्वारा भविष्यलाई आकार दिन्छ। कम्पनीले टिभी, स्मार्टफोन, पहिरनयोग्य उपकरण, ट्याब्लेट, डिजिटल उपकरण, नेटवर्क प्रणाली र मेमोरी, प्रणाली एलएसआई, फाउन्ड्री र एलईडी समाधानहरूको संसारलाई पुन: परिभाषित गर्दैछ।"
"कर्णालीमा फेरिए दुई मन्त्री, माओवादीका सबै सांसद मन्त्री बने !","सुर्खेत : प्रदेशसभाको नयाँ निर्वाचन आउँदो मंसिर ४ गते तोकिएको छ। निर्वाचन आउन केही महिना मात्र बाँकी छँदा कर्णालीमा दुई जना मन्त्री फेरिएका छन्। कांग्रेस नेतृत्वको गठबन्धन सरकारमा सहभागी माओवादीले नयाँलाई अवसर दिन भन्दै दुई जना मन्त्रीलाई सरकारबाट फिर्ता बोलाएर नयाँलाई पठाएको हो। पार्टीले फिर्ता बोलाएपछि आइतबार आर्थिक मामिला तथा योजना मन्त्री विन्दमान विष्ट र जलस्रोत तथा उर्जा विकास मन्त्री गणेशप्रसाद सिंहले राजीनामा दिएका थिए। रिक्त रहेका सोही मन्त्रालयमा सोमबार दुई जना नयाँ मन्त्री नियुक्त भएका हुन्। माओवादीका तर्फबाट जाजरकोटबाट निर्वाचित सांसद कृष्णाकुमारी शाह आर्थिक मामिला तथा योजना मन्त्री र रुकुमपश्चिमबाट निर्वाचित सांसद रातो कामी जलस्रोत तथा ऊर्जा विकास मन्त्री नियुक्त भएका हुन्। मुख्यमन्त्री जीवनबहादुर शाहीले माओवादीको सिफारिसमा उनीहरूलाई मन्त्री नियुक्त गरेका हुन्। नवनियुक्त दुवै जना मन्त्रीले सोमबार नै प्रदेश प्रमुख तिलक परियार समक्ष पद तथा गोपनीयताको शपथ ग्रहण गरे। शपथसँगै उनीहरूले पदभारसमेत ग्रहण गरेका छन्। सोमबार दुई जना मन्त्रीले शपथ लिएसँगै कर्णालीमा माओवादीको तर्फबाट निर्वाचित सबै सांसदहरूले मन्त्री बन्ने अवसर पाएका छन्। माओवादीबाट निर्वाचित पुष्पा घर्तीबाहेक सबै सांसद मन्त्री बनेका छन्। सांसद घर्ती हाल प्रदेशसभाको उपसभामुखको भूमिकामा रहेको र बाँकी सबै सांसदलाई मन्त्री बन्ने पालो दिइएको माओवादीले जनाएको छ। २०७४ को प्रदेशसभा निर्वाचनमा कर्णालीमा माओवादीले प्रत्यक्ष र समानुपातिकतर्फ गरी १३ सिट जितेको थियो। १३ जना सांसद मध्ये धर्मराज रेग्मी र ठम्बर विष्ट एमालेमा प्रवेश गरेपछि हाल माओवादीका ११ जना सांसद छन्। ११ जना सांसद मध्ये उपसभामुखको भूमिकामा रहेकाले पुष्पा घर्तीबाहेक बाँकी रहेका १० जना सांसदले नै पालैपालो मन्त्री बन्ने मौका पाएका हुन्। माओवादी र एमालेबीच पार्टी एकीकरण भई नेकपा गठन हुँदा माओवादीले कर्णालीमा सरकारको नेतृत्व गर्ने अवसर पाएको थियो। त्यसक्रममा माओवादी संसदीय दलका नेता महेन्द्रबहादुर शाही कर्णालीको पहिलो मुख्यमन्त्री बने। शाही नेतृत्वको सरकारमा माओवादीका सांसद नरेश भण्डारी र विमला केसी मन्त्री बनेका थिए। नेकपा विभाजनपछि काँग्रेससँगको सहमतिमा तत्कालिन मुख्यमन्त्री महेन्द्रबहादुर शाहीले राजीनामा दिए। त्यसपछि सरकारको नेतृत्व कांग्रेसको हातमा पुग्यो। कांग्रेस नेतृत्वको सरकारमा माओवादीका सांसदहरू सीताकुमारी नेपाली र गोपाल शर्मा ६ महिनाका लागि मन्त्री बने। त्यसपछि माओवादीले उनीहरूलाई फिर्ता बोलाएर सांसदहरू गणेशप्रसाद सिंह र विन्दमान विष्टलाई मन्त्री बनायो। त्यसबेला माओवादीले गैरसांसद कार्चेन लामालाई पनि मन्त्री बनाएको थियो। गैरसांसद लामाको ६ महिनाको अवधि सकिएपछि माओवादीले बाँकी रहेका सांसदहरू वीरबहादुर शाही, कृष्णाकुमारी शाह र रातो कामीलाई मन्त्री बनाएको हो। माओवादीका सांसद वीरबहादुर शाही केहीदिन अघिमात्र उद्योग, पर्यटन तथा वातावरण मन्त्री नियुक्त भइसकेका छन्। माओवादीले कर्णालीलाई आफ्नो आधार क्षेत्र दाबी गर्दै आएको छ। यही विरासत जोगाउन पार्टीका सबै सांसदलाई मन्त्री बन्ने मौका दिइएको माओवादी स्रोतको भनाइ छ। माओवादीको कर्णाली प्रदेश कमिटी अध्यक्ष विमला केसीले सबै सांसदहरूलाई अवसर दिन पार्टीले मन्त्रीहरूको हेरफेर गरेको प्रतिक्रिया दिइन्। हाल कर्णालीमा काँग्र्रेस, माओवादी र एकीकृत समाजवादीको संयुक्त सरकार छ। आठ सदस्यीय मन्त्रीपरिषद्मा कांग्रेसका मुख्यमन्त्री र दुई मन्त्री, माओवादीका तीन मन्त्री र समाजवादीका दुई मन्त्री छन्। ४० जना सांसद रहेको कर्णालीमा पाँच वर्षमा आधाभन्दा बढी सांसदहरू मन्त्री बनिसकेका छन्।"
चुनाव जित्न बालेनजस्तै सेन्टिमेन्टवाला खोज्दैछौंः प्रचण्ड,"काठमाडौंः नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले आगामी संघ र प्रदेश सभा निर्वाचनमा नयाँ अनुहार आउने बताएका छन् । उपत्यका विशेष प्रदेश समितिले आयोजना गरेको कार्यक्रममा प्रचण्डले निर्वाचनमा नयाँ अनुहारलाई अघि सार्ने बताएका हुन् । उनले जसलाई उठाएर निर्वाचन जितिन्छ उनीहरुलाई नै उठाउनुपर्ने बताए । प्रचण्डले भने, 'निर्वाचनमा नयाँ अनुहार लिएका आउँछौं । चलखेल गरेर जित्ने स्थिति छैन । निर्वाचन भनेको सेन्टिमेन्ट पनि हो । बालेनले सेन्टिमेन्टले जित्यो ।' उनले चुनावमा नयाँनयाँ उम्मेदवार ल्याउने तयारी भइरहेको बताए । प्रचण्डले माओवादीसँग शक्ति भएपनि विकेन्द्रिकृत रहेको बताए ।"
अष्ट्रेलियामा विमान दुर्घटना हुँदा तीन जनाको मृत्यु,सिड्नी : अस्ट्रेलियाको उत्तरपूर्वी राज्य क्वीन्सल्याण्डमा सोमबार विमान दुर्घटना हुँदा विमानमा सवार सबै तीन जनाको मृत्यु भएको राज्य प्रहरीले जनाएको छ। हल्का विमान क्वीन्सल्याण्डको राजधानी ब्रिस्बेनको पश्चिममा फर्नभेल नजिकैको झाडीमा दुर्घटना भएको हो। प्रारम्भिक विवरणअनुसार विमान स्थानीय समय बिहान १० बजे डल्बी प्रस्थान गरेको थियो र आरचेर्फिमा अवतरणका निम्ति निर्धारित थियो। अष्ट्रेलियाको यातायात सुरक्षा ब्युरोको सहयोगमा दुर्घटनाको कारणबारे अनुसन्धान भइरहेको जनाइएको छ।
'पर्यटकलाई गुलाबको फूलले स्वागत गर्छौं',"भैरहवा : भैरहवा (सिद्धार्थनगर नगरपालिका) का नगर प्रमुख इश्तियाक अहमद खाँनले बेलहिया नाका हुदै मुलुकमा भित्रिने पर्यटकहरूलाई आफूहरूले सम्मानसहित स्वागत गर्ने बताएका छन्। पर्यटन प्रहरी इकाई भृकुटीमण्डप, काठमाडौंले बेलहियामा आयोजना गरेको पर्यटक सुरक्षा तथा पर्यटन प्रवद्धनमा व्यवसायी एंव स्थानीय नागरिकको भूमिका विषयक अन्तरक्रिया कार्यक्रमलाई सम्बोधन गर्दै उनले अतिथि देव भव: नारालाई अनुशरण गर्दै अगाडि बढ्नु पर्ने बताए। 'मुलुकमा पैसा खर्च गर्नका लागि भारतीय र तेस्रो मुलुकबाट पर्यटकहरू आउँछन् तर हामीले उनीहरूलाई सम्मान गर्नुको साटो दुर्व्यवहार गर्छौँ, जनु राम्रो होइन', उनले भने, 'पर्यटकलाई सम्मान नगरेसम्म हाम्रो नगर र मुलुकले फड्को मार्दैन।' उनले बेलहिया नाकाबाट मुलुकमा भित्रिने पर्यटकहरूलाई नाकामा गुलाब लगायतको फूल दिएर सम्मानसहित भित्र्याउने योजनाहरू रहेको भन्दै यहाँ गरिएको स्वागतले पर्यटकको प्रचारप्रसारले पर्यटक आगमनमा थप वृद्धि हुने बताए। 'हामीले जब पर्यटकहरूलाई नाकामा स्वागत, सम्मान गरेर पर्यटकमैत्री व्यवहार गर्छौँ तब उनीहरूले हाम्रो नगरमुलुकको प्रचारप्रसार आफ्नो मुलुकमा गएर गर्छन' उनले भने, 'यसले पर्यटक आगमनमा वृद्धि हुनुका साथै नगरमुलुकको विकासमा थप टेवा समेत पुग्छ।' उनले आफू पैसा कमाउन नभई नगरको विकास गर्नका लागि आएको भन्दै नगरको विकासमा नगरबासीको साथ र सहयोगको समेत आवश्यकता रहेको बताए। उनले नगरको विकासका लागि थुप्रै योजनाहरू रहेको र केही निर्माणक क्रममा रहको भइरहेको भन्दै वर्षायाम पछि केही योजनाहरू सञ्चालन गरिने बताए। बेलहिया नाकाको सौन्दर्यकरणको लागि कामहरू भइरहेको भन्दै आयोजना कार्यालयअन्तर्गत रहेको ६ लेन सडकको निर्माणको ढिलाइले नगरको योजना सञ्चालनमा पनि समस्या उत्पन्न भएको बताए। जसका लागि आफूहरूले सडक निर्माणका लागि पहल गरिरहेको उनले बताए। नगरपालिकाको फूलैफूलको सहर, हरियाली, स्वच्छ र सफा सहर, फोहोर व्यवस्थापन, छाडा चौपाया व्यवस्थापन, पार्किङ व्यवस्थापन, व्यवसायिक भवन निर्माण, कारागार स्थानन्तरण लगायतका योजनाहरू छन्। कार्यक्रममा रुपन्देहीका प्रमुख जिल्ला अधिकारी भरतमणि पाण्डेले स्रोतसाधनको अभावमा पनि कामहरू भइरहेको भन्दै प्रशासनको तर्फबाट हुन सक्ने सम्पूर्ण सहयोग गर्न आफूहरू तयार रहेको बताए। उनले रात्रिकालीन व्यवसाय सञ्चालनका लागि कार्यविधि अन्तिम चरण पुगेको भन्दै सम्पूर्ण प्रक्रिया पुर्याएर कार्यान्यवन गरिने बताए। रुपन्देहीका प्रहरी प्रमुख एसपी रविन्द्र रेग्मीले सुरक्षाविना केही कल्पना नगर्न सकिने भन्दै सुरक्षाको विकल्प सुरक्षा नै रहेको भन्दै आफूहरूले सदैव सुरक्षाका लागि तत्पर रहेको बताए। उनले आफ्नो स्थानको विकासका लागि सरोकारवालाहरूले सामाजिक उत्तरदायित्वअन्तर्गत आफ्नो भूमिकासमेत निर्वाह गर्नुपर्ने बताए।"
"सेयर बजारमा उतारचढाव, कारोबार रकम १ अर्बमा झर्यो, ९ समूहको सूचक नकारात्मक","काठमाडौं : सेयर बजार सामान्य अंकले बढेको छ। यसदिन नेप्से परिसूचक ३७६ अंकले वृद्धि भएर १९९३०२ विन्दुमा अडिएको छ। सेयर कारोबारको पहिलो दिन आइतबार नेप्से परिसूचक ३३३६ अंकले ओरालो लागेको थियो। नेप्से सामान्य अंकले बढेपनि कारोबार रकम आइतबारको तुलनामा घटेको छ। आज १ अर्ब २६ करोड बढी बराबरको सेयर कारोबार भएको छ। आइतबार २ अर्ब ५ करोड बराबरको सेयर कारोबार भएको थियो। आज २२२ कम्पनीको ३४ लाख ४० हजार ९०० कित्ता सेयर १ अर्ब २६ करोड ६६ लाख १९ हजार १५० रुपैयाको सेयर कारोबार भयो। आज कुनै पनि कम्पनीको सेयर मूल्यमा सकारात्मक सर्किट लागेन। कारोबारमा आएका १३ समूहमध्ये ९ समूहको सूचक बढ्यो भने ४ को घट्यो। फाइनान्स समूहको सूचक सर्वाधिक १८९ प्रतिशतले बढ्यो। बैंकिङ, माइक्रो फाइनान्स म्युचुअल फन्ड र इन्भेस्टमेन्ट समूहको सूचक घटेको हो। नेपाल दूरसंचार कम्पनी ११ करोड बढिको सेयर कारोबार गरी पहिलो स्थानमा रह्यो।"
नागरिकता विधेयक प्रमाणीकरण गर्न राष्ट्रपतिलाई प्रधानमन्त्रीको आग्रह,काठमाडौं : प्रधानमन्त्री शेरबहादुर देउवाले नागरिकता विधेयक प्रमाणीकरण गर्नका लागि राष्ट्रपति विद्यादेवी भण्डारीलाई आग्रह गरेका छन्। कांग्रेस पदाधिकारीसहित सोमबार शीतल निवास पुगेका प्रधानमन्त्री देउवाले धेरै नेपालीहरु नागरिकताविहीन भएको भन्दै प्रमाणीकरण गर्न अनुरोध गरेका हुन्। संसदको दुवै सदनबाट पास भएर प्रमाणीकरणका लागि शीतल निवास पुगेको नागरिकता विधेयकलाई राष्ट्रपति भण्डारीले १५ बुँदे सन्देशसहित फिर्ता गरेकी थिइन्। सुरक्षाको दृष्टिकोणलाई समेत मध्यनजर गर्दै उक्त विधेयकमा पुनः छलफल आवश्यकता रहेको उनले सन्देशमा भनेकी थिइन्। तर प्रतिनिधिसभाले उक्त विधेयकलाई पुनः जस्ताको तस्तै पारित गरेको थियो। प्रमुख प्रतिपक्षी दल नेकपा एमालेको मागपछि मतविभाजन गरिएको उक्त विधेयक पुनः बहुमतका साथ पारित भएको थियो। नागरिकता विधेयक यतिबेला राष्ट्रियसभाअन्तर्गतको विधायन समितिमा छलफलका लागि पठाइएको छ। राष्ट्रियसभाले छलफल आवश्यक रहेको भन्दै उक्त विधेयक विधायन समितिमा पठाएको हो। यता राष्ट्रपति भण्डारी प्रतिनिधिसभाबाट जस्ताको तस्दै विधेयक पास भएपछि रुस्ट बनेको शीतल निवास स्रोतको दाबी छ। पछिल्लो समय राष्ट्रपति भण्डारीले सरोकारवाला पक्षसँग निरन्तर छलफल गर्दै आएकी छन्। कानुनविद्हरुसँग छलफल गरेकी राष्ट्रपति भण्डारीले प्रधानसेनापति प्रभुराम शर्मासहित नेपाली सेनाका उच्च अधिकारीहरुसँग छलफल गरेकी थिइन्।
सक्रिय कोरोना संक्रमित ३२३५,काठमाडौं : नेपालमा कोरोना संक्रमितको संख्या निरन्तर घट्दै गएको छ। पछिल्लो केही दिनयता थपिने भन्दा कम हुनेको संख्या बढेको छ। स्वास्थ्य तथा जनसंख्या मन्त्रालयका अनुसार हाल संक्रिय संक्रमितको संख्या ३२३५ मा झरेको छ। आइतबार ३३११ संक्रमित रहेकामा सोमबार २२३ जना निको भएका छन्। पछिल्लो २४ घण्टामा २२६ जना संक्रमित थपिएका छन्। देशभरबाट ४०११ नमूना परीक्षण गर्दा २२६ जनामा संक्रमण पुष्टि भएको हो। मन्त्रालयका अनुसार पीसीआर विधिबाट १५२५ र एन्टिजेनबाट २४८६ नमूनाको परीक्षण गर्दा पीसीआरबाट १४५ र एन्टिजेनबाट ८१ नमूनाको रिपोर्ट पोजिटिभ आएको हो।
बिक्री गर्ने भन्दै ऐलानी जग्गा देखाएर पैसा लिने व्यक्ति पक्राउ,"विराटनगर : जग्गाको खोजीमा रहेकी एक महिलालाई नम्बरी भनेर झुक्याउँदै ऐलानी जग्गा देखाएर पैसा लिएका एक व्यक्ति मोरङको बेलबारीबाट पक्राउ परेका छन्। बिक्री गर्ने भन्दै ऐलानी जग्गा देखाउँदै बैनावापतको कागज गरेर ३ वर्षअघि ११ लाख ५० हजार रूपैयाँ रकम लिएका बेलबारी नगरपालिका३ खोरिया टोलका ५७ वर्षीय चित्रबहादुर बस्नेतलाई प्रहरीले पक्राउ गरेको हो। मोरङ प्रहरीका प्रवक्ता डीएसपी दीपक श्रेष्ठका अनुसार ३ कट्ठा ९ धुर ऐलानी जग्गालाई नम्बरी भनेर झुक्याउँदै बिक्री गर्ने भनी बस्नेतले २०७६ साल पुस ३ गते रकम लिएको प्रारम्भिक अनुसन्धानबाट खुलेको छ। सुन्दरहरैँचा नगरपालिका१२ घर भई बेलबारी३ मा बसोबास गर्दै आएकी बसुन्धरा खतिवडासँग लिखित कागज गरेर नै बस्नेतले पैसा लिएको श्रेष्ठले बताए। त्यस सम्बन्धी प्रमाण प्रहरीले फेला पारेको छ। पैसा लिएको लामो समयसम्म जग्गा पास नगरिदिएपछि खतिवडा प्रहरीको शरणमा पुगेकी हुन्। जग्गा राजीनामा पास गरिदिन पटकपटक आग्रह गर्दा बस्नेतले टार्दै आएको र गत साउनमा उक्त जग्गा ऐलानी भन्ने आफूले थाहा पाएको खतिवडाले बताइन्। 'म राम्रो जग्गाको खोजीमा थिएँ। चिनजानकै व्यक्तिले मेरै हो भनेर देखाएपछि जग्गा मन पर्यो। विश्वास गरेर मैले पैसा दिएँ,' उनले भनिन्, 'बैनाको कागज गरेर ११ लाख ५० हजार रूपैयाँ बुझाएकी हुँ। तर ३ वर्षसम्म जग्गा पास भएन। सोधीखोजी गर्दै जाँदा उक्त जग्गा ऐलानी रहेको थाहा पाएँ।' खतिवडाका अनुसार पछिल्लो समय २०७९ असार मसान्तभित्र जग्गा पास गर्ने भाका बस्नेतले राखेका थिए। भाकाभित्र पनि जग्गा पास नगरिदिएको र त्यसपछि भने बस्नेतले धम्क्याउन थालेको उनको भनाइ छ। किन्नलाई जग्गाको खोजी गर्ने क्रममा ऐलानीलाई नम्बरी भनेर झुक्याउँदै आफूसँग पैसा लिएको थाहा पाएपछि खतिवडाले गत साउन २३ गते इलाका प्रहरी कार्यालय बेलबारीमा बस्नेतविरुद्ध किटानी जाहेरी दिएकी थिइन्। बेलबारीका प्रहरी निरीक्षक खगेन्द्र धमला नेतृत्वको टोलीले बस्नेतलाई आइतबार पक्राउ गरेको हो। उनीविरुद्ध ठगी मुद्दा चलाउन सोमबार जिल्ला अदालत मोरङबाट म्याद थप गरेर अनुसन्धानको बाँकी प्रक्रिया अघि बढाइएको डीएसपी श्रेष्ठले बताए।"
सर्वोच्चले बालेनलाई भन्यो ७ दिनभित्र लिखित जबाफ पेश गर्नू,"काठमाडौंः सर्वोच्च अदालतले काठमाडौं महानगरपालिकाका मेयर बालेन्द्र शाह (बालेन) लाई अदालतको अपहेलनामा किन कारबाही नगर्ने भन्दै लिखित जबाफ माग गरेको छ । नर्भिक अस्पतालको संरचना भत्काउने महानगरपालिकाको निर्णयमा सर्वोच्च अदालतले अन्तरिमकालका लागि रोक लगाएको थियो । लगत्तै मेयर शाहले संविधान संशोधन गरेर नक्सा पासको अधिकार अदालतलाई दिऔं भन्दै अभिव्यक्ति दिएका थिए । सर्वोच्चका न्यायाधीश हरिकृष्ण कार्कीको एकल इजलासले बालेनसँग लिखित जबाफ मागेको हो । आदेशमा भनिएको छ, यसमा के कसो भएको हो? निवेदन मागबमोजिम अवहेलनामा सजाय किन नहुनु पर्ने हो? सोको आधार, कारणसहित यो आदेश प्राप्त भएका मितिले बाटाका म्यादबाहेक ७(सात) दिनभित्र आफै वा आफ्नो कानून बमोजिमको प्रतिनिधिमार्फत लिखित जवाफ पेस गर्ने भनी यो आदेश र निवेदनको प्रतिलिपि साथै राखी विपक्षीका नाममा म्याद सूचना पठाई म्यादभित्र लिखित जवाफ परे वा अवधि नाघेपछि नियमानुसार पेस गर्ने । नर्भिकको अनधिकृत संरचना नभत्काउन सर्वोच्च अदालतले अन्तरकालिन आदेश दिएको थियो । काठमाडौं महानगरपालिकाले नर्भिक अस्पताललाई गत साउन अन्तिम साता २४ घन्टे अल्टिमेटम दिएको थियो । अल्टिमेटमविरुद्ध सर्वोच्च अदालतले तत्काल संरचना नभत्काउन अल्पकालिन आदेश दिएको थियो । मेयर शाहले अल्पकालिन आदेश आएको मुद्दाको पेसी अझै पनि आएन्, सायद यो कार्यकालपछि आउँछ किभन्दै भदौ ५ गते सामाजिक सञ्जालमा स्टाटस लेखेका थिए । उनले आफ्नो तस्बिरलाई इडिट गरी वृद्धजस्तो देखिने बनाइ नर्भिकको पेसी पर्खदैलेखेर सेयर गरेका थिए । सर्वोच्चमा मेयर बालेनविरुद्ध अपहेलना मुद्दाको सुनुवाइ"
तीन सय यात्रु बोकेको पानी जहाजमा आगलागी,"स्टकहोम : स्वीडेनको तटीय क्षेत्रमा सोमबार ३०० जना सवार एउटा पानीजहाजमा आगलागी भएको स्वीडेनको सामुद्रिक अधिकारीहरूले बताएका छन्। स्वीडेनको समुद्री प्रशासन कार्यालयका प्रवक्ता जोनास फ्रान्जेनले एएफपीसँग भने, 'जहाजको डेकमा आगो लागेको छ। तीन वटा हेलिकप्टर र सात वटा जहाज घटनास्थलमा पठाइएको छ। जहाजलाई खाली गर्ने काम सुरु गरिएको छ।' आगलागीबाट तत्काल कुनै क्षति भएको खबर प्राप्त भएको छैन भने आगलागीको कारण भने खुल्न सकेको छैन। 'आगो नियन्त्रणमा आइसकेको छ,' कार्यालयका अर्का प्रवक्ता लिसा मजोर्निङले एएफपीलाई बताइन्। स्टेना स्क्यान्डिका नामक उक्त जहाज स्वीडेनको दक्षिणपूर्वी तटमा रहेको गोट्स्का स्यान्डन टापुमा रहेको समय आगलागी भएको थाहा भएको थियो।"
अवैध संरचना भत्काउन महानगरको टोली विशालबजारमा,काठमाडौंः काठमाडौं महानगरपालिकाले अनधिकृत संरचना हटाउने अभियानलाई तीव्र पारेको छ। सोमबार महानगरपालिकाको टोली न्यूरोडको विशाल बजार पुगेको छ । महानगरको टोलीले विशाल बजारलाई नक्सासहित वडा कार्यालयमा उपस्थित हुन २४ घन्टे अल्टिमेटम दिएको छ। नक्सापास नै नगरी पार्किङ र अन्य प्रयोजनमा प्रयोग भएका संरचनाहरु भत्काउने अभियानलाई महानगरले निरन्तरता दिएको छ । महानगरले आज न्यूरोड र बसन्तपुर क्षेत्रमा रहेका भवनहरुको बेसमेन्ट खाली गराइरहेको छ । आजै महानगरले सुरज आर्केडलाई बेसमेन्ट खाली गराउन २४ घन्टे अल्टिमेटम दिएको छ।
बेसमेन्ट खाली गराउन सुरज आर्केडलाई २४ घन्टे अल्टिमेटम,"काठमाडौं : काठमाडौं महानगरपालिकाले न्युरोडमा रहेको सुरज आर्केडलाई २४ घन्टे अल्टिमेटम दिएको छ। काठमाडौं महानगरपालिकाका महानगर प्रहरी बल प्रमुख राजु पाण्डेले सुरज आर्केडको बेसमेन्ट खाली गर्न २४ घन्टाको अल्टिमेटम दिएको बताए। महानगरको अल्टिमेटमसँगै त्यहाँ रहेका व्यापारीहरुले सामान सार्न थालेका छन्। आजै बिहान बेसमेन्ट खाली गराउन महानगरपालिकाको टोली सुरज आर्केड पुगेको थियो। काठमाडौं महानगरपालिकाका मेयर बालेन्द्र शाह (बालेन) ले सुरज आर्केडको बेसमेन्ट र त्यस वरपरका अवैध संचरना हटाउन निर्देशन दिएपछि महानगरको टोली त्यहाँ पुगेको हो। महानगरपालिकाले ३५ दिने सार्वजनिक सूचना दिएपनि सुरज आर्केडको व्यवस्थापनले आनाकानी गरेपछि महानगरले बेसमेन्ट खाली गर्न २४ घन्टे अल्टिमेटम दिएको हो। सुरज आर्केडले बेसमेन्टमा पार्किङ गर्न नदिएपछि सडकमा पार्किङ गर्दा उक्त क्षेत्रको अवस्था अस्तव्यस्त हुने गरेको छ। यसअघि महानगरले कोटेश्वर,बानेश्वर, भोटाहिटीरत्नपार्कलगायत क्षेत्रमा बनाइएका अवैध संरचना हटाएको थियो।"
सर्वोच्चमा मेयर बालेनविरुद्ध अपहेलना मुद्दाको सुनुवाइ,"काठमाडौं : काठमाडौं महानगरपालिकाका मेयर बालेन्द्र शाह (बालेन) विरुद्ध अदालत अपहेलना मुद्दामा सर्वोच्च अदालतमा सुनुवाइ भएको छ। अदालतको अपहेलनासम्बन्धी रिटमाथि न्यायाधीश हरिकृष्ण कार्कीको एकल इजलासमा सुनुवाइ भएको हो। मुद्दाको आदेश भने आउन बाँकी छ। अदालतको मानहानी गरेको भन्दै अधिवक्ता दीपकराज जोशीले शाहविरुद्ध सर्वोच्चमा रिट दायर गरेका थिए। नर्भिकको अनधिकृत संरचना नभत्काउन सर्वोच्च अदालतले अन्तरकालिन आदेश दिएको थियो। काठमाडौं महानगरपालिकाले नर्भिक अस्पताललाई गत साउन अन्तिम साता २४ घन्टे अल्टिमेटम दिएको थियो। अल्टिमेटमविरुद्ध सर्वोच्च अदालतले तत्काल संरचना नभत्काउन अल्पकालिन आदेश दिएको थियो। लगत्तै शाहले 'नक्सा पास गर्ने अधिकार अदालतलाई नै दिऔं'भन्दै सार्वजनिक अभिव्यक्ति दिएका थिए। मेयर शाहले 'अल्पकालिन आदेश आएको मुद्दाको पेसी अझै पनि आएन्, सायद यो कार्यकालपछि आउँछ कि' भन्दै भदौ ५ गते सामाजिक सञ्जालमा स्टाटस लेखेका थिए। उनले आफ्नो तस्बिरलाई इडिट गरी वृद्धजस्तो देखिने बनाइ 'नर्भिकको पेसी पर्खदै' लेखेर सेयर गरेका थिए।"
ऊर्जामन्त्री भुसाल र स्लोभाक गणतन्त्रका राजदूतबीच भेट,"काठमाडौं : ऊर्जा, जलस्रोत तथा सिँचाइमन्त्री पम्फा भुसाल र नेपालका लागि स्लोभाक गणतन्त्रका नवनियुक्त राजदूत रोबर्ट म्यक्सियनबीच शिष्टाचार भेट भएको छ। मन्त्रालयमा आज भएको भेटमा उनीहरूबीच द्विपक्षीय सम्बन्ध र जल तथा मौसम विज्ञानका विविध विषयमा छलफल भएको छ । सो अवसरमा मन्त्री भुसालले विगत २० वर्षदेखि दुई देशबीच रही आएको सुमधुर सम्बन्ध मित्रता, हार्दिकता, आपसी सहकार्य र सद्भावमा आधारित रहेको उल्लेख गर्दै युरोपेली सङ्घको सदस्य मुलुक स्लोभाकले नेपालको सामाजिक एवं आर्थिक विकासमा महत्वपूर्ण भूमिका निर्वाह गरेकामा अभार व्यक्त गरिन्। विकास साझेदार मुलुकको सहयोगमा नेपालले सुशासन एवं सामावेशी नागरिक सहभागिताको लक्ष्यमार्फत स्थितरता, प्रगति एवं दिगो विकासका लक्ष्य प्राप्त गर्ने उद्देश्य लिएको उल्लेख गर्दै मन्त्री भुसालले आगामी दिनमा जलवायु परिवर्तन एवं मौसम पूर्वानुमानका विषयमा स्लोभाकसँग सहकार्य गरेर अगाडि बढ्न सकिने बताइन्। नेपालको आर्थिक विकासको प्रमुख आधारमध्ये पर्यटन प्रवद्र्धन एक रहेको बताउँदै उनले उल्लेख्यमात्रामा नेपाल आउने स्लोभाक पर्यटकका कारण दुई देशबीचमा जनस्तरको सम्बन्ध पनि विकास भएकामा खुसी व्यक्त गरिन्। सो अवसरमा राजदूत म्यक्सियनले नेपाल र स्लोभाक गणतन्त्र दुवै भूपरिवेष्ठित मुलुक भएको उल्लेख गर्दै दुई देशबीचको सम्बन्धलाई थप विस्तार गर्नुपर्नेमा जोड दिए।"
"बबईमा पानीको बहाव उच्च, काठदाउरा संकलन गर्न नजान बर्दिया प्रशासनको आग्रह","गुलरिया : वर्षात्को बेला बहाव उच्च हुने भएकाले नदीमा बगेर आएका काठदाउरा संकलन नगर्न जिल्ला प्रशासन कार्यालय बर्दियाले अनुरोध गरेको छ । जिल्ला विपद् व्यवस्थापन समिति बर्दियाले सूचना जारीगर्दै बबई नदीमा पानीको बहाव बढेकाले काठदाउरालगायत माछा समेत नमार्न सूचित पारेको छ । आइतबार रातिदेखि बर्दियाको रानीजरुवा नर्सरी, रम्भापुरलगायतका क्षेत्रमा परेको अविरल वर्षाका कारण बबई नदीको जलस्तर बढेको छ । नेपालको हाइड्रोलोजीले मापन गरेअनुसार २४ घण्टामा १८० मिलिमिटर भन्दा बढी वर्षा भएको जनाइएको छ । २४ घण्टामा १४० मिमि वर्षालाई खतरा मानिन्छ । सोमबार बिहान बबई नदीले खतराको तह ६ दशमलव १० मिटर पारगरेको जिल्ला प्रशासन कार्यालय बर्दियाले जनाएको छ । समाचार तयार पारुञ्जेलसम्म नदी सामान्य अवस्थामा पुगीसकेको छ । बबई नदीमा बाढी आउन सक्ने भन्दै उच्च सर्तकता अपनाउन प्रशासनले सूचना जारी गरेको निमित्त प्रमुख जिल्ला अधिकारी रमेश पाण्डेयले बताएका छन् । उनले भने,' डुवान क्षेत्रका बासिन्दाहरुलाई तोकिएको सुरक्षित स्थानमा सावधानी अपनाउन अनुरोध गरेका छौं ।' काठदाउरा छोप्ने, माछा मार्ने जस्ता कार्य नगर्न नगराउन पनि अनुरोध गरिएको उनले जानकारी दिए । नदी बढ्न सक्ने भएकाले प्रभावित क्षेत्रका स्थानीयहरुलाई सुरक्षित हुन प्रशासनको आग्रह छ ।"
गठबन्धनका शीर्ष नेतालाई राष्ट्रप्रति चिन्ता छैन : रघुवीर महासेठ,"काठमाडौं : नेकपा (एमाले) का सचिव रघुवीर महासेठले आगामी निर्वाचनमा आफ्नो पार्टीले एक्लै बहुमत ल्याएर इतिहास रच्ने बताएका छन्। राजधानीमा आयोजित कार्यक्रममा महासेठले एमालेबाहेक यो देशका कुनै पनि शक्तिले राष्ट्रियता र स्वाभिमान बचाउन नसक्ने बताएका हुन्। महासेठले अहिलेको पाँच दलीय गठबन्धनलाई राष्ट्रघातीहरूको संज्ञा दिए। उनले एमालेले आफ्नो सम्पूर्ण शक्ति चुनावमा केन्द्रित गरेको बताए। उनले भने, 'देशमा चुनावी वातावरण बनको छ। सबै पार्टीहरू निर्वाचनको तयारीमा जुटेका छन्। वडा कमिटीदेखि लिएर केन्द्रीय कमिटीसम्म, जे जे निर्णय गर्नुपर्ने हो, त्यहीअनुसार दलले निर्वाचन प्रक्रिया अघि बढाएका छन्। एमालेले यसपटकको चुनावलाई गम्भीर रूपमा लिएको छ। जुन प्रकारको वातावरण गठबन्धन सरकारले सिर्जना गरिरहेको छ, त्यो देश र जनताको अनुकुल छैन्।' उनले अहिलेको सत्ता गठबन्धन देश र जनता अनुकुल नभएको बताए। गठबन्धनका शीर्ष नेताहरूलाई राष्ट्रप्रति चिन्ता नभएको उनले बताए।"
कर्णालीमा शाह र कामी मन्त्री नियुक्त,कर्णाली : कर्णाली प्रदेश सरकारको आर्थिक मामिला तथा योजना मन्त्रीमा कृष्णा शाह र जलस्रोत तथा ऊर्जा विकास मन्त्रीमा रातो कामी नियुक्त भएका छन्। नेकपा (माओवादी केन्द्र) कर्णाली प्रदेशसभा दलले मन्त्रीमा सिफारिस गरेका माओवादी केन्द्र प्रदेशसभा दलका प्रमुख सचेतक शाह र प्रदेशसभा सदस्य कामीलाई मुख्यमन्त्री जीवनबहादुर शाहीले आज सोमबार योजना र ऊर्जा विकास मन्त्रीमा नियुक्त गरेका हुन्। माओवादी केन्द्रले प्रदेश सरकारमा सहभागी आर्थिक मामिला तथा योजना मन्त्री विन्दमान विष्ट र जलस्रोत तथा ऊर्जा विकास मन्त्री गणेशप्रसाद सिंहलाई फिर्ता बोलाएसँगै दुवै मन्त्रीले आइतबार मुख्यमन्त्री शाहीसमक्ष राजीनामा दिएका थिए। उक्त राजीनामा स्वीकृत भएसँगै रिक्त रहेको पदमा मुख्यमन्त्री शाहीले शाह र कामीलाई मन्त्रीमा नियुक्त गरे। मुख्यमन्त्री तथा मन्त्रिपरिषद् कार्यालय सचिवालयका अनुसार नवनियुक्त दुई मन्त्रीको नाम प्रदेश प्रमुखको कार्यालयमा पठाइएको छ। प्रदेश प्रमुखको कार्यालयमा आज दिउँसो ३ बजे उनीहरुलाई शपथ ग्रहण गर्ने कार्यक्रम रहेको कर्णाली प्रदेश सरकारले जनाएको छ।
मोटरसाइकल दुर्घटनामा चालकको मृत्यु,काठमाडौं : रुपन्देहीको तिलोत्तमा नगरपालिका७ भलवारीमा आज बिहान मोटरसाइकल दुर्घटना हुँदा चालकको मृत्यु भएको छ। मृत्यु हुनेमा सर्लाहीको हरिपुर गाउँपालिका१ का २७ वर्षीय राज चौधरी रहेका छन्। घाइते भएका उनको उपचारका क्रममा क्रिमसन अस्पताल मणिग्राममा मृत्यु भएको हो। बुटवलबाट भैरहवातर्फ जाँदै गरेको बाग्मती प्रदेश ०२ ०३५ प ४१८२ नम्बरको मोटरसाइकल आज बिहान साढे ८ बजे अनियन्त्रित भई सडकको रेलिङमा ठोक्किएको इलाका प्रहरी कार्यालय मंगलापुरले जनाएको छ।
विश्व बैंकले १२ अर्ब ७५ करोड बराबरको सहुलितपूर्ण ऋण दिने,"काठमाडौं : विश्व बैंकले नेपालको हरित, उत्थानशील र समावेशी विकास (ग्रीड) का लागि करिब १२ अर्ब ७५ करोड (१० करोड अमेरिकी डलर) बराबरको सहुलियतपूर्ण ऋण उपलब्ध गराउने भएको छ। अर्थ मन्त्रालयमा आज सोमबार आयोजित एक कार्यक्रममा सहुलियतपूर्ण ऋण सम्झौतामा हस्ताक्षर भयो। सम्झौतामा अर्थ मन्त्रालयका अन्तर्राष्ट्रिय आर्थिक सहयोग समन्वय महाशाखाका सहसचिव ईश्वरीप्रसाद अर्याल र माल्दिभ्स, नेपाल र श्रीलङ्काका लागि विश्व बैंकका सञ्चालन प्रबन्धक लाडा स्ट्रेलकोभाले हस्ताक्षर गरे। बजेटरी सहायताका रूपमा उपलब्ध हुने सो सहयोगले नेपाललाई हरियाली, जलवायु उत्थानशील र समावेशी विकासतर्फ अग्रसर हुन सघाउनेछ। 'ग्रीड'अन्तर्गत तीन चरणमा प्राप्त हुने सहुलियत ऋणमध्येको यो यो पहिलो चरण हो। 'यो सहायताले हरित, समावेशी र उत्थानशील विकासका लागि सरकारको लक्ष्यलाई सघाउनेछ', विश्व बैंकका सञ्चालन प्रबन्धक स्ट्रोलकोभाले भने, 'यस कार्यक्रममार्फत हामी, पानी, भूमि प्रयोग, जलवायु स्मार्ट कृषि, दिगो वन व्यवस्थापन, सहरी क्षेत्र, फोहर व्यवस्थापन र प्रदूषणलगायतका क्षेत्रमा सरकारको प्राथमिकतामा रहेका नीतिगत प्रयासलाई सहयोग गर्दछौँ।' नेपालको ग्रीड मार्गतर्फको प्रस्थान भनेको यस चुनौतीपूर्ण समयका लागि अवसरले भरिपूर्ण आवश्यक रणनीतिक कदम भएको उनले बताए। कोभिडबाट आर्थिक पुनरुत्थानका साथै हाल विद्यमान विपद, जलवायु तथा वातावरणीय जोखिमलगायत दिनप्रतिदिन जटिल बन्दै गएको नेपालको विकाससम्बन्धी चुनौतीको माझमा गरिबी निवारण गर्दै देशको समृद्धिका लागि भइरहेको प्रगतिलाई विस्तार तथा संरक्षण गर्न यसले सघाउने सहसचिव अर्यालले बताए।"
जसपाले मोरङमा गठबन्धन नगर्ने,"विराटनगर : उपेन्द्र यादवको नेतृत्वमा रहेको जनता समाजवादी पार्टीले मोरङमा गठबन्धन नगर्ने भएको छ। मंसिर ४ गते हुने प्रतिनिधिसभा र प्रदेश सभाको निर्वाचनमा पार्टीले दावी गरेको क्षेत्रहरूमा गठबन्धनले टिकट नदिए एक्लै चुनाव लड्ने तयारी गरेको छ। मोरङको निर्वाचन क्षेत्र नम्बर ५ को दुवै प्रदेश सभासँगै क्षेत्र नम्बर ६ को (ख) मा जसपाले पाउनुपर्ने र सो नपाए एक्लै निर्वाचनमा जाने मोरङ अध्यक्ष राजकुमार यादवले बताए । स्थानीय तहको निर्वाचनमा विराटनगर महानगरपालिकामा गठबन्धनबाट उपमेयरका उम्मेदवार बनेका उपेन्द्र यादवका छोरा अमरेन्द्र यादव पराजय भएपछि पछिल्लो समय कार्यकर्ताहरू गठबन्धन प्रति असन्तुष्ट छन्। उनले भने 'निर्वाचन क्षेत्र नम्बर ५ त कुनै हालतमा जसपाले छोड्दैन, बरु गठबन्धनबाट बाहिर आउँछ।' मधेश आन्दोलनको आधारभूमि निर्वाचन क्षेत्र नम्बर ५ नै हो। पटक पटक भएको मधेश आन्दोलनमा मोरङका ९ जना सहिद भएका थिए। जसमध्ये ५ नम्बरबाट नै ७ जना सहिद भएका छन्। सहिद परिवारको रेखदेख गर्दे आएका अध्यक्ष यादवले सहिद परिवार पनि निर्वाचन क्षेत्र नम्बर ५ नछोड्न दवाव दिँदै आएकाले आफू कुनै हालतमा पछि नहट्ने बताए। आधारभूमिलाई छोड्नु पर्दा पार्टी नै सखाप हुने कार्यकर्ताहरूले चेतावनी दिएकाले एक्लै निर्वाचनमा जाने तयारी गरेको बताए। गत निर्वाचनमा सो क्षेत्रमा त्रिपक्षीय भिडन्त भएको थियो। माओवादी केन्द्रबाट शिवकुमार मण्डल, कांग्रेसबाट अमृत अर्याल र जसपाबाट राजकुमार यादव चुनावी मैदानमा उत्रिएका थिए। कडा प्रतिस्पर्धाका बीच झिनो मतान्तरले माओवादीका मण्डल विजय भएका थिए भने कांग्रेसका अर्याल दोस्रो र जसपाका यादव तेस्रो स्थानमा रहेका थिए। यस पटक जसपाका केही अगुवा युवा नेता तथा कार्यकर्ता कांग्रेसमा प्रवेश गरेकाले अर्याल पनि आफू बढी सुरक्षित महसुस गरेको क्षेत्र हो भने मण्डल दोहोर्याउने तर्फ लागेका छन्। जसपाका यादवले जसपाका लागि गत वर्षभन्दा बढी सुरक्षित क्षेत्र भएको भन्दै कुनै हालतमा ब्याक नहुने बताउँदै आएका छन्।"
प्रदेश १ मा माओवादीले पुराना अनुहारलाई समानुपातिकमा नदोहोर्याउने,"विराटनगर : नेकपा (माओवादी केन्द्र)ले प्रदेश १ मा पुराना अनुहारलाई समानुपातिकको सिफारिसमा नदोहोर्याउने भएको छ। आगामी प्रतिनिधि र प्रदेशसभा निर्वाचनका लागि सामानुपातिक उम्मेदवारको सिफारिस गर्दा माओवादीले यसअघि प्रत्यक्ष र समानुपातिकमा सिफारिस भइसकेका व्यक्तिलाई नदोहोर्याउने भएको हो। आगामी निर्वाचनको समानुपातिक सूचीका लागि पुरानालाई सिफारिस नगर्न माओवादीले मातहतका समितिलाई सर्कुलरसमेत गरेको छ। पार्टीको प्रदेश १ कमिटीको विराटनगरमा आइतबार बसेको पदाधिकारी बैठकले यस्तो निर्णय गरेको हो। 'प्रत्यक्ष र समानुपातिकमा एउटै व्यक्तिको नाम सिफारिस गर्न पाइने छैन,' सर्कुलरमा उल्लेख छ, 'समानुपातिक उम्मेदवारको नाम सिफारिस गर्दा 'क्लस्टर' मिलाएर गर्नुपर्ने छ र हालसम्म प्रत्यक्ष वा समानुपातिकबाट प्रतिनिधिसभा तथा प्रदेशसभा सदस्य भइसकेकाको नाम समानुपातिक उम्मेदवारमा सिफारिस गर्न पाइने छैन।' सर्कुलरमा सबै उम्मेदवारहरूको सिफारिस सूची भदौ २० गतेभित्र प्रदेश कार्यालयमा पठाइसक्न पनि निर्देशन दिइएको छ। एउटा मात्र संघीय निर्वाचन क्षेत्र रहेको जिल्लामा जिल्ला संयोजकले बैठकको संयोजन गर्ने र एकभन्दा बढी संघीय निर्वाचन क्षेत्र रहेको जिल्लामा संघीय निर्वाचन परिचालन समिति प्रमुखले बैठकको संयोजन गर्ने तथा जिल्लाले सहयोग गर्नुपर्ने निर्णय पनि गरेको छ। त्यस्ता बैठकले सम्बन्धीत संघीय निर्वाचन क्षेत्रमा रहेका पार्टी केन्द्रीय सदस्यहरू, प्रदेश पदाधिकारीहरू, सांसदहरू, जिल्ला समन्वय समितिका पदाधिकारीहरू, पार्टीका प्रदेश सदस्य, प्रदेश निर्वाचन परिचालन समितिका प्रमुख, संघीय र प्रदेश निर्वाचन क्षेत्रका इन्चार्ज र संयोजकहरूको संयुक्त बैठकमा सर्वसम्मत भए एक जना र नभएमा बढीमा तीन जना प्रतिनिधिसभा उम्मेदवारको नाम सिफारिस गर्नुपर्ने उल्लेख छ। यस्तै बैठकले झापा गौरादह नगरपालिकाका अध्यक्ष डण्डीराज घिमिरे, उपाध्यक्ष सुलोचना राजवंशी र सचिव शेरबहादुर कार्कीले दिएको राजीनामा स्वीकृत पनि गरेको छ। उक्त समितिको बैठक बहालवाला उपाध्यक्षको नेतृत्वमा बसी पदाधिकारीको चयन प्रक्रिया अगाडि बढाउन पनि निर्देशन दिएको हो। यस्तै ताप्लेजुङ जिल्लाका प्रदेश सदस्यहरूको कार्यविभाजनमा असन्तुष्टी जनाई उक्त जिम्मेवारीबाट राजीनामा बुझाउने विजय प्रकाश वनेम, लक्ष्मी आङछाङ्बो, ठाकुरसिंह लिम्बू र दावा छिरिङ शेर्पाको राजीनामा पनि स्वीकृत गरेको छ। उनीहरू प्रदेश सदस्यमा भने यथावत रहेको माओवादी केन्द्रले जनाएको छ।"
नागरिकता विधेयकमाथि छलफल गर्न प्रधानमन्त्रीसहित कांग्रेस पदाधिकारी शितल निवासमा,"काठमाडौं :नेपाली कांग्रेस सभापति एवं प्रधानमन्त्री शेरबहादुर देउवा आफ्ना पदाधिकारीसहित नागरिकता विधेयकबारे राष्ट्रपतिसँग छलफल थालेका छन्। प्रधानमन्त्री देउवा काठमाडौंमा उपलब्ध पार्टी पदाधिकारीसहित केहीबेरअघि शितल निवास पुगेका हुन्। उनीहरुले राष्ट्रपति विद्यादेवी भण्डारीसँग नागरिकता विधेयकबारे छलफल गर्नेछन्। राष्ट्रपति भण्डारीले नागरिकता विधेयकबारे १५ बुँदै सन्देशसहित प्रतिनिधि सभामा पठाएकी थिइन्। तर, प्रतिनिधि सभाले पर्याप्त छलफल नगरी जस्ताको त्यस्तै पारित गरेको छ। अहिले सो विधेयक राष्ट्रसभामा छ। आइतबार राष्ट्रिय सभाले छलफलका लागि विधायन व्यवस्थापन समितिमा पठाएको छ। नागरिकता विधेयकमा वर्तमान गठबन्धन तत्काल प्रमाणीकरण गर्ने पक्षमा छन् भने प्रतिपक्ष दल एमाले त्यसको विरोधमा छ। नागरिकता विधेयक प्रमाणीकरणका लागि आफूकहाँ जस्ताको त्यस्तै आउने भएपछि राष्ट्रपति थप छलफलमा जुटेकी छन्।"
तामाङ हत्याका अभियुक्त सार्वजनिक,जोमसोम : जिल्ला प्रहरी कार्यालय मुस्ताङले कर्तव्य ज्यान मुद्दामा पक्राउ परेका एक अभियुक्तलाई सोमबार सार्वजनिक गरेको छ । जिल्ला प्रहरी कार्यालय मुस्ताङले पक्राउ गरेका अभियुक्तलाई पत्रकार सम्मेलन गरी सार्वजनिक गरेको हो । गत श्रावण १७ गते स्याउबारीमा काम गरी बस्ने चन्द्रबहादुर तामाङको हत्या गरिएको अभियोगमा पक्राउ परेका रोल्पा सुनछहारी गाउँपालिका १ घर भई मुस्ताङको घरपझोङ५ ढुम्बामा ज्याला मजदुरी गरी बस्ने २६ वर्षीय हिमाल भन्ने डुकमन घर्ती मगरलाई मुस्ताङ प्रहरीले सार्वजनिक गरेको हो । हत्या अभियोगमा पक्राउ परेका अभियुक्त डुकमान घर्तीमगरलाई भदौ ६ गते २० दिनपछि मुस्ताङ प्रहरीले पक्राउ गरेको थियो । प्रहरीको अनुसन्धान र अभियुक्तले प्रहरीसमक्ष दिएको बयानमा आफूले तामाङको हत्या गरेको स्वीकार गरेका छन्। हत्याका अभियुक्त घर्ती मगरले प्रहरी अनुसन्धानका क्रममा दिएको बयान र पत्रकार सम्मेलनमा दिएको बयानमा तामाङको हत्या आफूले नै गरेको स्वीकार गरेका छन् । घरपझोङ५ स्थित लालबहादुर गुरुङको स्याउबारीमा सिंचाई गर्ने क्रममा पानीको विषयलाई लिएर विवाद हुँदा अभियुक्त भनिने घर्तीमगरले आफ्नो हातमा भएको फलामले सिंगुरले तामाङको टाउकोमा तीन पकट प्रहार गरी हत्या गरेको खुल्न आएको छ । यसअघि गत श्रावण १७ गते हत्या गरिएका धादिङ जिल्ला खनियाबास गाउँपालिका४ स्थायी घर भई मुस्ताङको घरपझोङ गाउँपालिका५ ढुम्बा स्थित स्याउबारीमा काम गरी बस्ने ४९ वर्षीय तामाङ स्याउ खेतीमा सिंचाई गर्न गएकोमा बेलुका अबेरसम्म घर नफर्किएपछि सोही दिन साँझ खोजतलासका लागि प्रहरीलाई जानकारी गराइएको थियो। खोजतलास गर्ने क्रममा सोहीदिनको राति ११ बजेतिर घरपझोङ५ ढुम्बा लालबहादुर गुरुङको स्याउबारीमा मृत अवस्थामा फेला परेको प्रहरी नायव उपरीक्षक रविन्द्रनाथ पौडेलले जानकारी दिए । मृत अवस्थामा फेला परेका तामाङको टाउकोमा गम्भीर चोट लागेको भेटिएको प्रहरी नायव उपरीक्षक पौडेलले बताए । जिल्ला प्रहरी कार्यालय मुस्ताङले घटनाको पछिल्लो दिन श्रावण १८ गते मुचुल्का उठाइ मृतकको शव पोष्टमार्टमका लागि जिल्ला अस्पताल जोमसोममा पठाइ आवश्यक प्रक्रिया पूरा गरी आफन्तको जिम्मा लगाएको थियो । जिल्ला प्रहरी कार्यालय मुस्ताङले पक्राउ परेका घर्तीमगरलाई प्रहरी हिरासतमा राखी थप अनुसन्धान प्रक्रिया अघि बढाइएको प्रहरी नायव उपरीक्षक पौडेलले जानकारी दिए ।
मलेसियामा ६१ म्याग्निच्युडको भूकम्प,क्वालालम्पुर : मलेसियाको क्वालालम्पुरमा सोमबार शक्तिशाली भूकम्प आएको छ। राष्ट्रिय भूकम्प केन्द्रले दिएको जानकारीअनुसार सोमबार ६१ म्याग्निच्युडको भूकम्प आएको हो। स्थानीय समयाअनुसार बिहान ८५९ बजे भूकम्प आएको थियो। भूकम्पबाट कुनै क्षति भएको विवरण अहिलेसम्म प्राप्त नभएको सरकारी उच्च अधिकारीहरुले जानकारी दिएका छन्। उनीहरूले प्रभावित क्षेत्रबाट सूचना तथा विवरण संकलन गर्ने कार्य भइरहेको पनि जनाएका छन्। मलेसियामा बेला बेलामा भूकम्प आइरहने गरेको छ। भूकम्पका कारण धनजनको क्षति हुने गरेको छ।
"संक्रमणकालीन न्यायसम्बन्धी विधेयकमा सरकार खुला छ, यो अधिवेशनबाटै पास गरौंः कानुनमन्त्री","काठमाडौंः कानुन, न्याय तथा संसदीय व्यवस्थामन्त्री गोविन्दप्रसाद शर्मा बन्दीले संसदमा पेश भएको वेपत्ता पारिएका व्यक्तिहरुको छानविन, सत्य निरुपण तथा मेलमिलाप आयोग (तेस्रो संशोधन) विधेयक २०७९ यहि अधिवेशनबाट पारित गर्नुपर्ने बताएका छन् । संसदमा विधेयकमाथि उठेका प्रश्नहरुको जवाफ दिँदै मन्त्री बन्दीले प्रतिनिधि सभा र राष्ट्रिय सभाबाट विधेयक पारित गर्नुपर्ने बताएका हुन् । उनले विधेयकमा समेट्नुपर्ने थप विषयमा छलफल गर्न सरकार तयार रहेको बताए । उनले भने, विधेयकमा केके राख्ने भन्ने विषयमा छलफल गर्न सरकार खुला छ । यो अधिवेशनबाटै विधेयक पास गर्नुपर्छ । विधेयक संसदको सम्पत्ति हो । ' अदालत र अन्तर्राष्ट्रिय कानुनभन्दा विपरीत विधेयक नआएको उनको भनाइ छ। नेकपा एमालेले भने विधेयक पीडितको पक्षमा नभएको बताएको छ । पीडितलाई राहत पुग्ने भन्दा पनि आघात पर्नेगरी विधेयक पेश भएको एमाले सांसदहरुको भनाइ छ। सांसद शिवमाया तुम्बाहाम्फेले वेपत्ता पारिएका व्यक्तिहरुको विधेयक विस्तृत शान्ति सम्झौताअनुसार नआएको दावी गरिन् । सांसद तुम्बाहाम्फेले विधेयकले नेपालको संविधान र सर्वोच्चको नजिर सम्बोधन नगरेको बताइन् । उनले विषयगत समितिलाई लगेर राष्ट्रिय सहमतिसहित विधेयक आउनुपर्ने धारणा व्यक्ति गरिन्।"
"विधेयक संविधान र सर्वोच्चको नजिर विपरीत, राष्ट्रिय सहमतिसहित आउनुपर्छ : एमाले","काठमाडौंः नेकपा एमालेले संसदमा पेश भएको वेपत्ता पारिएका व्यक्तिहरुको छानविन, सत्य निरुपण तथा मेलमिलाप आयोग (तेस्रो संशोधनण विधेयक पीडितको पक्षमा नभएको बताएको छ । पीडितलाई राहत पुग्ने भन्दा पनि आघात पर्नेगरी विधेयक पेश भएको एमाले सांसदहरुले बताएका छन् । सांसद शिवमाया तुम्बाहाम्फेले वेपत्ता पारिएका व्यक्तिहरुको विधेयक विस्तृत शान्ति सम्झौताअनुसार नआएको दावी गरिन्। सोमबार संसद बैठकमा बोल्दै पूर्वकानुनमन्त्री समेत रहेकी एमाले सांसद तुम्बाहाम्फेले विधेयकले नेपालको संविधान र सर्वोच्चको नजिर सम्बोधन नगरेको बताइन्। उनले भनिन्, मानव अधिकारसम्बन्धी अन्तर्राष्ट्रिय सिद्धान्तलाई वेवास्ता गरेको छ । यो व्यवस्थाले पीडितले न्याय पाउने गुन्जायस छैन ।' विषयगत समितिलाई लगेर राष्ट्रिय सहमतिसहित विधेयक आउनुपर्ने बताइन् ।"
मोटरसाइकल चालकको मृत्यु,काठमाडौं : चितवनको भरतपुर महानगरपालिका५ कल्याणपुरमा आज बिहानै टिपरमा मोटरसाइकल ठोक्किँदा एक जनाको मृत्यु भएको छ। मृत्यु हुनेमा मोटरसाइकल चालक भरतपुर२७ दिव्यनगरका ३३ वर्षीय विजय भुजेल रहेका छन्। चितवन मेडिकल कलेजमा उपचारको क्रममा आज बिहान पौने ४ बजे भुजेलको मृत्यु भएको हो। रोकी राखेको ना ७ ख २९७९ नम्बरको टिपरमा बागमती प्रदेश ०३ ००४ प ५३७८ नम्बरको मोटरसाइकल आज बिहान सवा ३ बजे ठोक्किएको थियो।
बाम गठबन्धनमात्रै होइन कम्युनिष्ट एकता गर्ने योजना छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले देशलाई राजनीतिक स्थायित्व प्रदान गर्न कम्युनिष्ट एकता गर्ने योजना रहेको बताएका छन्। उपत्यका विशेष प्रदेश समितिले आयोजना गरेको कार्यक्रममा प्रचण्डले समाजवादको यात्रा पूरा गर्न कम्युनिष्ट एकता आवश्यक रहेको बताएका हुन्। प्रचण्डले भने, 'बामपन्थी गठबन्धन मात्रै होइन कम्युनिष्ट एकता गरेर देशमा स्थायित्व गर्न खोजिरहेको छु। अहिलेपनि जनमत हाम्रै पक्षमा छ। देशको दोस्रो ठूलो पार्टी र बामपन्थी आन्दोलनको पहिलो पार्टी बन्ने अवस्थामै छौं। ' प्रचण्डले भने, 'स्थानीय तहको निर्वाचनमा कुन पार्टीले कति मत ल्यायो ठूलो कुरा होइन। मुख्य कुरा स्थानीय तहको निर्वाचन सफलतापूर्वक सम्पन्न हुनु हो। चुनाव नभएको भए देश अराजकताको भुमरीबाट फस्ने थियो। परिवर्तनलाई संस्थागत गर्ने र विकास तथा समृद्धिमार्फत् देशलाई अगाडि लैजाने प्रकृयामा यो सफलता महत्वपूर्ण छ। ' स्थानीय तहको निर्वाचनमा पार्टी भित्रको आन्तरिक अन्तरविरोध व्यवस्थापन हुन नसक्दा ५० सिट गुमाएको उनले बताए। उनले भने, 'अन्तर्घात गर्नेलाई आलोचना गर्ने, चेतावनी गर्ने, निष्कासन गर्ने, भण्डाफोर गर्ने योजना छ। गल्ती गर्नेलाई कारबाही र राम्रो गर्नेलाई प्रोत्साहन गर्नुपर्छ।' जबसम्म प्रतिगमनकारी प्रवृत्ति परास्त हुँदैन तबसम्म गठबन्धन कायम रहने बताए।"
"अदालत अदालत जस्तो छैन, सरकार सरकार जस्तो छैन : शंकर पोखरेल","काठमाडौंः नेकपा एमालेका महाचिव शंकर पोखरेलले अबको निर्वाचनमा एमालेले बहुमत प्राप्त गरी सरकारको नेतृत्व केपी शर्मा ओलीले गर्ने बताएका छन् । पार्टीको प्रचार विभागले आयोजना गरेको कार्यक्रममा पार्टी महासचिव पोखरेलले जनताको अदालतको माध्यमबाट देशलाई सहि बाटोमा डोर्याउनुपर्ने बताएका हुन् । पोखरेलले भने, लोकतन्त्रका खम्बाहरु कमजोर बनेका छैनन् । अदालत अदालत जस्तो छैन । सरकार सरकार जस्तो छैन । व्यवस्थापिका व्यवस्थापिका जस्तो छैन । देशलाई फेरि जनताको भरोसाका रुपमा उभ्याउन बलियो नेतृत्वको आवश्यक छ । त्यसैले जनताको समस्यामा साथ दिने केपी शर्मा ओलीलाई भावी प्रधानमन्त्रीका रुपमा उभ्याएका छौं । जनतालाई समस्या परेको बेला ओलीले अभिभावकत्व प्रदान गरेको बताए । जनअदालतबाट प्रतिगमनलाई ढाल्ने उनको भनाइ छ। चुनावको माध्यमबाट एमाले बलियो राष्ट्रिय शक्ति हुने उनको दावी छ।"
राष्ट्रिय सभा कांग्रेस संसदीय दलको नेतामा रायमाझी,"काठमाडौंः नेपाली कांग्रेसले राष्ट्रिय सभा संसदीय दलको नेतामा रमेशजंग रायमाझीलाई मनोनित गरेको छ । नेपाली कांग्रेस सभापति एवं संसदीय दलका नेता शेरबहादुर देउवाले रायमाझीलाई कांग्रेस राष्ट्रिय सभाका लागि संसदीय दलको नेता पदमा मनोनयन गरेका हुन् । कांग्रेस संसदीय दलको विधान (संशोधन तथा परिमार्जनसहित, २०७४) को धारा १२ को उपधारा (१) बमोजिम रायमाझी मनोनित भएका हुन् ।"
प्रतिनिधि सभामा सत्य निरुपणसम्बन्धी विधेयक पेश,"काठमाडौं : प्रतिनिधि सभा बैठकमा सत्य निरुपणसम्बन्धी विधेयक पेश भएको छ। बैठकमा कानुन न्याय तथा संसदीय मामिला मन्त्री गोविन्द प्रसाद शर्माले वेपत्ता पारिएका व्यक्तिको छानविन, सत्य निरुपण तथा मेलमिलाप आयोग (तेस्रो संशोधन) विधेयक २०७९ माथि विचार गरियोस् भनी प्रस्ताव प्रस्तुत गरेका हुन्। अहिले विधेयकमाथि छलफल सुरु भएको छ।"
विराटनगरमा पब्जी प्रतियोगिता,"विराटनगर : विराटनगरमा विश्वचर्चित मोबाइल भिडियो गेम पब्जीको ईस्पोर्ट्स प्रतियोगिता हुने भएको छ। भदौ १८ गते रेजरयाक्ट ईस्पोर्ट्स ग्रुपको आयोजनामा विराटनगरको पाञ्चालीस्थित सगरमाथा पार्टी प्यालेसमा प्रतियोगिता हुन लागेको हो। प्रतियोगितामा नेपालभरबाट १८ टिमको सहभागिता रहने आयोजकले जनाएको छ। आयोजकका अनुसार प्रतियोगितामा काठमाडौं, बुटवल, नेपालगन्ज, बिर्तामोड, पोखरा, दमक र विराटनगरका टोलीको सहभागिता रहने छ। एक टोलीमा चार जना खेलाडी रहने आयोजक समितिका सदस्य अनुराग क्षत्रीले जानकारी दिए। एकदिवसीय प्रतियोगिता आयोजना गर्न लागिएको हो। यसमा आठ वटा खेल हुन्छ। एउटा खेल २५ मिनेटको हुन्छ, उनले भने, सबै टोली एकैठाउँमा बसेर स्क्वाड खेल खेल्छन्। सहभागीमध्ये सर्वाधिक अंक ल्याउने टोलीले उपाधि जित्ने छ। प्रतियोगिताका विजेताले ५० हजार र उपविजेताले २० हजार नगद पुरस्कार पाउने छन्। यसैगरी तेस्रो हुने टोलीलाई १५ हजार र चौथोलाई १० हजार पुरस्कार प्रदान गरिने आयोजक समितिका सदस्य सन्दीप श्रेष्ठले जानकारी दिए। प्रतियोगिताका उत्कृष्ट खेलाडीले पाँच हजार रुपैयाँ पुरस्कार पाउने छन्। प्रतियोगिताको आरटीडी ईस्पोर्ट्स र सर्जिकल नुब युट्युब च्यानल र विभिन्न सञ्चारमाध्यमबाट प्रत्यक्ष प्रसारण हुनेछ।"
विधेयक फास्टट्रयाकबाट पारित गरे परिस्थिति गिजोलिन सक्छ : ज्ञवाली,"काठमाडौंः सांसद प्रदिप ज्ञवालीले वेपत्ता पारिएका व्यक्तिहरुको छानविन, सत्य निरुपण तथा मेलमिलाप आयोग (तेस्रो संशोधन) विधेयक पारित गर्ने प्रकृया विश्वसनीय बनाउनुपर्ने बताएका छन् । संसदमा विधेयकमाथि दफावार छलफलमा भाग लिँदै सांसद ज्ञवालीले फास्टट्रयाकबाट विधेयक पारित गरिए परिस्थिति गिजोलिने बताएका हुन् । उनले भने, विस्तृत शान्ति सम्झौतामा हस्ताक्षर भएको १६ वर्ष भयो । विधेयक पारित गर्ने प्रकृया विश्वसनीय भएन भने यो विषय झन् गिजोलिनेछ । सरकारमा द्वन्द्वरत पक्षहरु हुनुहुन्छ । संवेदनशिल अझ उहाँहरु हुनुपर्छ । यसका स्टेक होल्डर पीडित त बाहिर छन् । सरोकारवालाहरु बाहिर नै छन् । पीडित र नेपाल पक्ष राष्ट्र भएका कमिटमेन्टलाई ध्यान दिनुपर्छ ।' नेता ज्ञवालीले विधेयमाथि गम्भीरतापूर्वक छलफल गर्न जरुरी रहेको बताए। ज्ञवालीले भने, 'विधेयकमा माननीय मन्त्रीज्यूले गम्भीर मानव अधिकार उल्लंघन र मानव अधिकार उल्लंघन दुईवटा क्याटोगोरीमा बाँड्नु भएको छ । यो कति भ्यालीड हुन्छ । गम्भीरतापूर्वक छलफल गर्न जरुरी छ । माननीय मन्त्रीज्यू मन्त्री हुनुभन्दा अगाडि बहस गर्नुहुन्थ्यो । पीडितमैत्री गोविन्द शर्मा (बन्दी) अहिले यो कानुन टुंग्याउन खडा भएको मन्त्री दुईवटा फरक पात्र नबनोस् भन्न चाहन्छु । उनले विधेयक पीडितमैत्री आउनुपर्ने बताए ।"
"संसद् बैठक बस्दै, सत्य निरुपणसम्बन्धी विधेयक कार्यसूचीमा","काठमाडौं : संघीय संसदअन्तरगत प्रतिनिधि सभा बैठक बस्दैछ। बैठक ११ बजेका लागि डाकिएको छ। बैठकमा कानुन न्याय तथा संसदीय मामिला मन्त्री गोविन्द प्रसाद शर्माले वेपत्ता पारिएका व्यक्तिको छानविन, सत्य निरुपण तथा मेलमिलाप आयोग (तेस्रो संशोधन) विधेयक २०७९ माथि विचार गरियोस् भनी प्रस्ताव प्रस्तुत गर्ने संभावित कार्यसूची रहेको छ। यस्तै आजको बैठकमा सभामुख अग्नीप्रसाद सापकोटाले राष्ट्रपति कार्यालयबाट प्राप्त विधेयक प्रमाणीकरणसम्बन्धी सम्बन्धी पत्रको व्यहोरा पढेर सुनाउने छन्। यस्तै बैठकमा सभामुख सापकोटाले नेपालको संविधानको धारा ८९ को खण्ड (च) बमोजिम प्रतिनिधि सभा सदस्यको स्थान एक रिक्त भएको व्यहोरा जानकारी गराउने संभावित कार्यसूचीमा उल्लेख छ। राज्यका निर्देशक सिद्धान्त, नीति र दायित्वको कार्यान्वयन,अनुगमन तथा मूल्यांकन समितिका सभापति निरा देवी जैरुले राज्यका निर्देशक सिद्धान्त, नीति र दायित्वको कार्यान्वयन, अनुगमन तथा मूल्याङ्कन समितिको वार्षिक प्रतिवेदन, २०७६ र राज्यका निर्देशक सिद्धान्त, नीति र दायित्वको कार्यान्वयन, अनुगमन तथा मूल्याङ्कन समितिको एकीकृत प्रतिवेदन, २०७९ पेश गर्ने कार्यसूचीमा उल्लेख छ।"
"एक मुठी सिक्का उपहार दिँदै ओलीले रवीन्द्र मिश्रलाई भने चेस खेलेर आएको मान्छे बास्केटबलको मैदानमा हुनुहुन्छ, नआत्तिनु होला","काठमाडौं : नेकपा एमाले अध्यक्ष केपी शर्मा ओली र विवेकशील साझा पार्टीका नेता रवीन्द्र मिश्रबीच छलफल भएको छ। आइतबार साँझ ६ बजेतिर ओली भेट्न मिश्र बालकोट पुगेका थिए। भेटका क्रममा दुई नेताबीच अढाइ घन्टा लामो छलफल भएको थियो। आसन्न निर्वाचन, देशको राजनीति र भूराजनीति, विदेशी चासो र हस्तक्षेप, राजसंस्थाको आवश्यकता र असान्दर्भिकतालगायत विषयमा छलफल भएको मिश्रले बताएका छन्। मिश्रकाअनुसार सो क्रममा ओलीको राजनीतिक यात्रा, जेलजीवन र गोलघरको पीडा, चुच्चे नक्शा पारित गर्नु पूर्व भोगेका जटीलता तथा अन्य कयौँ विषयमा कुराकानी भएको थियो। भेटका क्रममा ओलीले मिश्रलाई राजनीतिक क्षेत्रमा उचारचढाव भइरहने भएकाले नआत्तिन पनि भनेका थिए। 'सबै विषयमा धाराप्रवाह बोल्न सक्ने उहाँले मलाई भन्नुभयो, 'तपाईं चेस खेलेर आएको मान्छे अहिले बास्केटबलको मैदानमा हुनुहुन्छ, जहाँ छलछाम, घम्साघम्सी सबै हुन्छ। नआत्तिनु होला,' मिश्रले उल्लेख गरेका छन्। भेटको अन्त्यमा ओलीले नेपालको चुच्चे नक्सासहित आफू प्रधानमन्त्री हुँदा छाप्न लगाएको एक र दुई रूपैयाँको एक मुठ्ठी सिक्का उपहार दिएको मिश्रले बताएका छन्। मिश्रको फेसबुक पोस्ट ओलीजीसँग अढाई घण्टा! तपाईं धर्मसंस्कृतिदेखि भूगोल र इतिहासका यति धेरै कुरा कसरी गर्न सक्नुहुन्छ?' मैले सोधेँ। उहाँले भन्नुभयो, 'म अहिले पनि राती सुत्नुअघि कम्तिमा एक घण्टा पढ्छु। उहाँका कयौँ सहकर्मीले मलाई बताए अनुसार ओलीजी राती १२०१ नबजि सुत्नु हुन्न, उहाँको उर्जा र लगन अनौठो छ। ओलीजीसँग उहाँकै निवास बालकोटमा हिजो साँझ ६ बजेको लागि तय भएको भेट अढाई घण्टा चल्यो। आसन्न निर्वाचन, देशको राजनीति र भूराजनीति, विदेशी चासो र हष्तक्षेप, राजसंस्थाको आवश्यकता र असान्दर्भिकता, उहाँको राजनीतिक यात्रा, जेल जीवन र गोलघरको पीडा, चुच्चे नक्शा पारित गर्नु पूर्व भोगेका जटीलता तथा अन्य कयौँ विषयमा कुराकानी भयो। सबै विषयमा धाराप्रवाह बोल्न सक्ने उहाँले मलाई भन्नुभयो, तपाईं चेस खेलेर आएको मान्छे अहिले बास्केटबलको मैदानमा हुनुहुन्छ, जहाँ छलछाम, घम्साघम्सी सबै हुन्छ। नआत्तिनु होला। अन्त्यमा, चुच्चे नक्शा सहित आफू प्रधानमन्त्री हुँदा छाप्न लगाएको एक र दुई रूपैयाँको एक मुठ्ठी सिक्का अर्को कोठाबाट लेराएर उपहार दिनुभयो। भेटका लागि आभार प्रकट गर्दै म निस्किएँ!"
त्रिभुवन विश्वविद्यालयको विकृति तत्काल समाधान गर्न सरकारलाई सभामुखको रुलिङ,"काठमाडौंः सभामुख अग्निप्रसाद सापकोटाले त्रिभुवन विश्वविद्यालयमा देखिएका समस्या समाधान गर्न सरकारलाई निर्देशन दिएका छन्। प्रमुख प्रतिपक्षी नेकपा एमालले विकृतिको हल गर्न रुलिङको माग गरेपछि सभामुख सापकोटाले सरकारलाई यथासीघ्र समस्या समाधान गर्न निर्देशन दिएका हुन्। एमालेले त्रिभुवन विश्वविद्यालयमा भइरहेको बेथिती तत्काल हल गर्न सरकारसँग माग गरेको छ । सोमबारको प्रतिनिधि सभा बैठकमा बोल्दै एमाले सांसद प्रदीप ज्ञवालीले विश्वविद्यालयमाथि सत्तापक्षबाटै पटकपटक आक्रमण हुँदै आएको बताए। उनले विश्वविद्यालय धराशयी बनाउने माथि सरकारले कारबाही नगरेर टुलु टुलु हेरेर बसेको बताए । विश्वविद्यालयमा पटकपटक आक्रमण हुँदासमेत कुलपति र सहकुलपति संवेदनशील नभएको बताए। ज्ञवालीले भने, विश्वविद्यालय धराशयी अवस्थामा छ । हजारौं विद्यार्थी विदेश पलायन भएका छन् । शिक्षाको गुणस्तर कसरी कायम हुन्छ ? प्राध्यापकमाथि आक्रमण गर्नेको मुद्धा फिर्ता लिइयो । प्रमुख प्रतिपक्षी यो स्थिती टुलुटुलु हेरेर बस्न सक्दैन । आफूले भनेजस्तो नभएपछि विश्वविद्यालयमाथि हमला गरियो । गर्न के खोजिको हो । बुढानीलकण्ठमानै विश्वविद्यालयको कार्यालय लैजान खोजेको हो? भन्दै सरकारलाई प्रश्न गरे । लगत्तै सभामुख अग्निप्रसाद सापकोटाले समस्या समाधान गर्न सरकारलाई निर्देशन दिए । विश्वविद्यालयमा विगत ३ महिनादेखि तालाबन्दी छ। विद्यार्थीहरुको आन्दोलनका कारण विश्वविद्यालयका प्रशासनिक कार्य र नीतिगत निर्णयमा कठिनाइ भएको विश्वविद्यालय प्रशासनले जनाएको छ।"
नेपालभारत साँस्कृतिक विनिमय,"संखुवासभा : संखुवासभाको खाँदबारीमा भारतको आसाम र नेपालबीच साहित्य चर्चा तथा साँस्कृतिक विनिमय भएको छ। मकालु साहित्य समाज संखुवासभाको आयोजना तथा आसामको कार्विकुर्फो आमाईका सदस्यहरूको उपस्थितिमा साँस्कृतिक विनिमय कार्यक्रम गरिएको समाजका अध्यक्ष ताराबहादुर बुढाथोकीले जानकारी दिए। आसामका कार्वि सुमुदायका कार्वि कुर्फो आमाईका ४३ जना साहित्यकार, कलाकार तथा संस्कृतिकर्मीले कार्यक्रममा सहभागिता जनाएका थिए। कार्यक्रममा दुवै देशका स्थानीय उत्पादन आदनप्रदान गरिएको थियो। संखुवासभामा उत्पादित अल्लोबाट तयार पारिएको विभिन्न सामग्री, करुवा, राडीपाखी, माटोको भाडा, खुकुरीलगायतका सामग्री कार्वि समुदायहरूलाई हस्तान्तरण गरिएको थियो। कार्वि समुदायले पनि स्थानीय उत्पादन, साँस्कृतिक कपडालगायतका सामग्री हस्तान्तरण गरेका हुन्। संखुवासभाका कुलुङ, नेवार, तामाङ, कुमाल, याख्या, गुरुङलगायतका जातिले आफ्नो संस्कृति झल्कने कपडा प्रदान गरेका थिए। कार्यक्रमले स्थानीय उत्पादनको बजारीकरणमा समेत टेवा पुर्याउने मकालु साहित्य समाजका अध्यक्ष बुढाथोकीले बताए। कार्यक्रममा नेपाली र आसामको साहित्यका बारेमा समेत चर्चा गरिएको थियो। कार्यक्रमा कार्वि समुदाय र नेपालीहरूले आआफ्नो साँस्कृतिक कार्यक्रम प्रस्तुत गरेका थिए। कार्वि कुर्फो आमाईका महासचिव बलेश्वर हान्सेले नेपालीलाई आसाम भ्रमणको निम्तोसमेत दिएका थिए। कार्यक्रमले नेपालभारत सम्बन्ध विस्तारमा टेवा पुर्याएको महासचिव हान्सेले बताए।"
नागरिकता विधेयकमाथि छलफल गर्न विधायन व्यवस्थापन समिति बैठक बस्दै,"काठमाडौंः नागरिकता विधेयकमाथि छलफल गर्न संसदीय समिति बैठक बस्दैछ। समितिले आज १२ बजे नेपाल नागरिकता (पहिलो संशोधन) विधेयक, २०७९ माथि छलफल गर्न बैठक बोलाएको हो । प्रतिनिधि सभाले जस्ताको त्यस्तै पास गरेको नेपाल नागरिकता विधेयक आइतबार राष्ट्रिय सभाले विधायन व्यवस्थापन समितिमा पठाएपछि छलफल गर्न बैठक बोलाइएको हो। अब विषयगत समितिमा नागरिकता विधेयकमाथि दफावार छलफल हुनेछ । बैठकमा गृह मन्त्री बालकृष्ण खाँण, गृह मन्त्रालयका सचिव एकनारायण अर्याल, कानुन, न्याय तथा संसदीय मामिला मन्त्रालयका सचिव उदयराज सापकोटालाई बोलाइएको छ । राष्ट्रपति विद्यादेवी भण्डारीबाट पुनर्विचारका लागि १५ बुँदे सन्देशसहित फिर्ता भएको नागरिकता विधेयकलाई राष्ट्रियसभाले आइतबार छलफलका लागि विधायन व्यवस्थापन समितिमा पठाएको हो। अब विधायन व्यवस्थापन समितिले पारित गरेपछि मात्रै उक्त विधेयक राष्ट्रिय सभामा निर्णयार्थ प्रस्तुत हुनेछ । आइतबार गृहमन्त्री बालकृष्ण खाणले राष्ट्रपतिबाट पुर्नविचारका लागि फिर्ता भई प्रतिनिधि सभाबाट सन्देशसहित प्राप्त नेपाल नागरिकता (पहिलो संशोधन ) विधेयक २०७९ लाई पुर्नविचारका लागि विधायन व्यवस्थापन समितिमा पठाइयोस् भन्ने प्रस्ताव पेस गरेका थिए । सो प्रस्ताव सर्वसम्मतले पारित भएको थियोर बैठकमा राष्ट्रिय सभाका सचिव राजेन्द्र फुयाँलले राष्ट्रपतिबाट पुनरविचारका लागि फिर्ता भएको नेपाल नागरिक विधेयक (पहिलो संशोधन) २०७९ का सम्बन्धमा प्रतिनिधि सभाबाट प्राप्त सन्देशको जानकारी गराएका थिए । संघीय संसदको दुवै सदनबाट पारित भइ नागरिकता विधेयक प्रमाणीकरणका लागि राष्ट्रपतिकहाँ पुगेको थियो । विधेयक संशोधन गर्नुपर्ने भन्दै राष्ट्रपतिले १५ बुँदे सन्देशसहित फिर्ता पठाएकी थिइन् । अब अर्को बैठक भदौ १६ गते बिहीबार दिउँसो ३ बजे बस्नेछ ।"
ओली एमालेको निर्वाचन कमान्डर,"काठमाडौं : एमालेले भावी प्रधानमन्त्रीका रूपमा अघि सारेका अध्यक्ष केपी शर्मा ओलीलाई निर्वाचनको कमाण्डर बनाएको छ। मंसिर ४ मा हुन गइरहेको प्रतिनिधिसभा र प्रदेशसभाको निर्वाचन हाक्ने जिम्मा अध्यक्ष ओलीकै काँधमा दिइएको छ। एमालेको केन्द्रीय निर्वाचन परिचालन कमिटीको पहिलो बैठकले अध्यक्ष ओलीको संयोजकत्वमा निर्वाचन परिचालन समिति बनाएको छ। बैठकले कमिटीको सचिव र सचिवालयको सचिवमा उपमहासचिव एवं निर्वाचन विभागका प्रमुख विष्णु रिमाललाई जिम्मेवारी दिएको छ। बैठकले कमिटीको कामलाई व्यवस्थित रूपमा सञ्चालन गर्न सचिवालय गठन गरेको छ। सचिवालयमा पार्टीका केन्द्रीय पदाधिकारीहरू, निर्वाचन विभागका उपप्रमुख र सचिव, प्रचार तथा प्रकाशन विभागका उपप्रमुख र सचिव, कानुन विभागका प्रमुख, उपप्रमुख र सचिव, केन्द्रीय कार्यालयका सचिव र सातवटा जनसंगठनका अध्यक्षहरू छन्। सचिवालयमा आवश्यकतानुसार मनोनीत गर्न सकिने निर्णय गरिएको छ। बैठकले प्रदेश, जिल्ला, पालिका र वडातहसम्म निर्वाचन परिचालन कमिटी गठन गरी निर्वाचनमा परिचालित हुने निर्णय गरेको छ। सदस्यहरूमा ईश्वर पोखरेल, युवराज ज्ञवाली, अष्टलक्ष्मी शाक्य, रामबहादुर थापा, विष्णुप्रसाद पौडेल, सुवास नेम्वाङ, सुरेन्द्रप्रसाद पाण्डे, शंकर पोखरेल, प्रदीप ज्ञवाली, पृथ्वी सुब्बा गुरुङ, विष्णु रिमाल, टोपबहादुर रायमाझी, लेखराज भट्ट, गोकर्ण विष्ट, योगेश भट्टराई, छविलाल विश्वकर्मा, रघुवीर महासेठ, पदमाकुमारी अर्याल, थममाया थापा, विष्णु रिजाल, निरज आचार्य, रमेश बडाल, धर्मराज रेग्मी, प्रेम दंगाल, सुनीता बराल, किरण पौडेल, भीष्म अधिकारी, गगन विष्ट, केदार कोइराला, डिल्लीराम मैनाली, परशुराम बस्नेत र विनोद पाण्डे छन्। ओलीले निर्वाचनमा पार्टीलाई बहुमत हासिल गराउने दृढ आत्मविश्वास र संकल्पका साथ लाग्न निर्वाचन परिचालन कमिटीका सदस्यहरूलाई निर्देशन दिए। उनले निर्वाचनमा पार्टीले विजय हासिल गर्नु भनेको एमालेका लागि मात्र नभई सिंगो राष्ट्र जोगिने बताए। अध्यक्ष ओलीले देशको विकास र समृद्धि तथा जनताको जीवन सुखमय बनाउने नीतिहरू एमालेसँग मात्र रहेका र ती नीति कार्यान्वयनका लागि निर्वाचनमा बहुमत प्राप्त गरी सरकार गठन गर्नुपर्ने हुँदा सोहीअनुसार परिचालित भई पार्टीलाई विजयी बनाएर मात्र फर्कन निर्देशन दिए। अध्यक्ष ओलीले नागरिकता विधेयकका सन्दर्भमा गठबन्धन दलहरूले एमालेविरूद्धमा भ्रम फैलाउने प्रयास गरिरहेको बताउँदै जन्मसिद्ध नागरिकले वंशजको नागरिकता पाउनुपर्ने एमालेको धारणा रहेको स्पष्ट पारे। उनले भने, कोही पनि नेपाली नागरिकले नागरिकता पाउनका लागि दुःख पाउनु हुँदैन। यस्तै एमले समानुपातिक वा कुनै पनि अप्रत्यक्ष निर्वाचन प्रणालीबाट प्रतिनिधित्व हुने स्थानमा एकचोटी उक्त अवसर प्रयोग गरेका पार्टीका नेता, कार्यकर्ता वा समर्थकहरूलाई आमरूपमा दोहर्याउन निर्देशन गरेको छ। स्थानीय तह वा कुनै पनि तहका बहालवाला जनप्रतिनिधिलाई राजीनामा गराएर प्रतिनिधिसभा वा प्रदेशसभामा उम्मेदवार सिफारिस आमरूपमा नगर्न निर्देशन दिएको छ। प्रत्यक्ष निर्वाचित हुने क्षेत्रमा कतिपटक उम्मेदवार भन्ने तर्क व्यहारिक नहुने एमालेको भनाइ छ। त्यहाँ पार्टीको जनाधारमात्र होइन निर्वाचन दाउपेच, आवश्यकता र लोकप्रियताको पक्षलाई समेत ख्याल गरिन्छ। समानुपातिक वा अप्रत्यक्ष निर्वाचन हुने स्थानमा जस्तो त्यहाँ निश्चित मत र पहिचान भएका मतदाता मात्र हुँदैनन्। प्रत्यक्ष निर्वाचनमा प्रभावित हुने मतदाताको अर्थ रहन्छ। त्यसैले प्रत्यक्ष निर्वाचनमा सबै कुराका अतिरिक्त जित्ने सम्भावना बढी र संसदीय भूमिका प्रभावकारी भएकालाई नै उम्मेदवार बनाइन्छ। यो निर्वाचनको रणनीतिसँग सम्बन्धित विषय पनि हो, एमालेको भनाइ छ, पार्टीले नेताकार्यकर्ता र आम समर्थक शुभेच्छुकहरूमा रहेको जनअनुमोदित हुन प्रतिस्पर्धामा सामेल हुने चाहनालाई स्वभाविक मान्दछ र प्रोत्साहित पनि गर्नुपर्छ। तर, केहीमा रहेको ममात्र जित्छु, मैमात्र योग्यको मनोकाक्षा अहिलेको चुनौतीपूर्ण समयमा उपयुक्त होइन। तसर्थ, हामी सबैले सबैभन्दा पहिले प्रत्यक्ष निर्वाचनमा मभन्दा बढी लोकप्रिय को हो भन्ने खोजी गर्नु आवश्यक छ। अपरिहार्यता होइन, अपवाद भने सबै स्थानमा हुन्छ। उम्मेदवारको सिफारिस प्रक्रिया जिल्लाको सम्बन्धित प्रतिनिधिसभा निर्वाचन क्षेत्र समन्वय कमिटीको बैठकले प्रतिनिधिसभा सदस्यको उम्मेदवार सिफारिस गर्नेछ। एउटा मात्र निर्वाचन क्षेत्र रहेका जिल्लाहरूले जिल्ला कमिटीको बैठकबाट उम्मेदवार सिफारिस गर्नेछ। प्रदेशसभा सदस्यको उम्मेदवार सिफारिस पनि सोहीबमोजिम सम्बन्धित निर्वाचन क्षेत्र समन्वय कमिटीको बैठकले गर्ने व्यवस्था एमालेले गरेको छ। गरिएको सिफारिसमा सम्बन्धित जिल्ला कमिटी र प्रदेश कमिटीले आफ्नो अन्य राय भए सोसमेत उल्लेख गरेर सिफारिस गर्नेछ। सिफारिसमाथिको अन्तिम निर्णय केन्द्रले गर्नेछ। प्रत्येक निर्वाचन क्षेत्रबाट तोकिएको मापदण्ड पूरा गरेका कम्तीमा एक जना महिलासहित तीनजना उम्मेदवारको नाम सिफारिस गर्नुपर्ने व्यवस्था गरिएको छ। समानुपातिकतर्फको बन्द सूचीका लागि उम्मेदवारको प्रस्ताव पठाउँदा सन्तुलन, समावेशीता र अवसरको न्यायोचित वितरणलाई समेत ध्यानमा राखी सम्बन्धित जिल्ला कमिटीको बैठकबाट सिफारिस गर्नु पर्नेछ। उक्त सिफारिसमा सम्बन्धित प्रदेश कमिटीले आफ्नो अन्य राय भए सोसमेत उल्लेख गरेर सिफारिस गर्ने व्यवस्था गरिएको छ। स्मरणीय छ, केन्द्रले आवश्यक ठानेमा कुनै पनि तहको प्रत्यक्ष वा समानुपातिकतर्फको निर्णयमा पुनर्विचार गर्न सक्छ। उम्मेदवार सिफारिस गर्ने अन्तिम मिति २०७९ भदौ २२ गते हुनेछ। तसर्थ, सम्बन्धित कमिटीहरूले सोहीअनुसार सिफारिस प्रक्रिया आरम्भ गरिसक्नुपर्नेछ।"
अझै १ हजार घरधुरीमा छैन बिजुली,"प्यूठान : प्यूठानले आफ्नै पानीबाट झिमरुक जलविद्युत् आयोजना सञ्चालन गरेको २८ वर्ष पुग्यो। १२ मेगावाट क्षमताको उक्त आयोजना सञ्चालनको यति लामो समय बितिसक्दा पनि जिल्लाका केही गाउँहरू अझै पनि अन्धकार जस्तै छन्। स्थानीय खोलाहरूबाट लघु जलविद्युत् उत्पादन गरेर जसोतसो काम त चलेको छ। तर, त्यसले दिगो समाधान दिन सकेको छैन। बर्खाको भेलले आयोजनालाई क्षति गर्दा महिनौं दिन मर्मतमा पर्खनुपर्छ। जिल्लाको सबैभन्दा दुर्गम गाउँ नौवहिनी गाउँपालिका१ स्याउलीवाङको कुनै पनि बस्तीमा अहिलेसम्म विद्युत् विस्तार भएको छैन। गाउँका ७ सय ५० घरधुरीका हजारौं नागरिकहरू विद्युत्बाट वञ्चित छन्। गाउँलेहरू मिलेर लघु जलविद्युत् आयोजना सञ्चालन त छ, निवर्तमान वडाध्यक्ष शेरबहादुर शेनले भने, तर बर्खामा सधैंको बर्खामा बिग्रदा मर्मत गर्नै समस्या पर्छ। खर्चिलो पनि उत्तकै छ। उनले गाउँलेहरू मिलेर तीनवटा लघु जलविद्युत् आयोजना सञ्चालन गरेर गाउँमा जसोतसो उज्यालो बनाएको सुनाए। ३२ लाख लगानीमा १८ किलोवाट क्षमताको सरिमाखोला लघु जलविद्युत्, २५ लाख रुपैयाँ लगानीमा १६ किलोवाट क्षमताको पँधेरा कोटखोला लघु जलविद्युत् र १५ लाख रुपैयाँ लगानीमा ८ किलोवाट क्षमताको खारखोला लघु जलविद्युत् आयोजना सञ्चालन गरेको शेनले बताए। स्थानीयको लगानीमा सौर्य ऊर्जा प्रवद्र्धन केन्द्रले साथ दिएको उनको भनाइ छ। नेपाल विद्युत् प्राधिकरण प्यूठानका अनुसार स्याउलीवाङसहित खवाङ, लिघा, अर्खा र रजावारामा गरी करिब १ हजार घरधुरीमा विद्युत् विस्तार हुन सकेको छैन। अन्य गाउँका केही बस्तीहरूमा विस्तार भए पनि स्याउलीवाङका कुनै पनि घरधुरीमा विद्युत्ले छोएको छैन। जिल्लाबाट प्रतिनिधित्व गर्ने जनप्रतिनिधि र केन्द्रीय राजनीतिमा भएका नेताहरूले दुर्गमको बस्तीमा चासो नदिएको स्थानीयको गुनासो छ। स्याउलीवाङको ठूलो बस्तीमा मोटरबाटोसमेत पुगेको छैन। घण्टौं पैदल हिँडेर नागरिकहरू बजार जान बाध्य छन्। जिल्लामा विकास दुर्गम गाउँबाट सुरु गर्न यहाँका नागरिकहरूले सुझाव दिएका छन्। हरेक निर्वाचनमा गाउँमा बिजुली र मोटरबाटो लैजाने नेताहरूले गुलिया आश्वासन बाढ्छन्। तर, चुनाव जितेर गइसकेपछि गाउँका नागरिकका पीडाहरू बिर्सने गरेको स्थानीयको दुःखेसो छ। समयमै विद्युत् विस्तार गर्न प्राधिकरणलाई दबाब दिइरहेको नौवहिनीका अध्यक्ष दिलबहादुर थापाले प्रतिक्रिया दिए। काम छिटो गर्न हामीले दबाब दिइरहेका छौं, थापाले भने, स्याउलीवाङको अपुरो बाटो पनि यही वर्ष पूरा गर्छौं। प्रदेशबाट ४० लाख आएको छ। गाउँपालिकाले ५० लाख छुट्ट्याएको छ। सडककै कारण विद्युत् विस्तार गर्न रोकिँदैन। चालू आर्थिक वर्षभित्र विद्युत् विस्तार हुन बाँकी रहेका सबै ठाउँमा विस्तार गर्ने योजना रहेको नेपाल विद्युत् प्राधिकरण वितरण केन्द्र प्यूठानका प्रमुख महेन्द्रकुमार दासले जानकारी दिए। टेन्डर भइसकेको छ। पोलहरू आइसके। तार आउन बाँकी छ, उनले भने, यसै आर्थिक वर्षभित्र सबै ठाउँमा विस्तार गर्छौं। उनले रजवारामा ७० प्रतिशत विद्युतीकरण गर्न बाँकी रहेको सुनाए। स्वगद्वारी१ कोचिवाङमा बढीमा २० घरधुरीमा काम पूरा गर्न बाँकी रहेको बताए।"
सुगम बन्दै तमोर किनारका बस्ती,"धनकुटा : १५ वर्ष अघिसम्म धनकुटा सदरमुकामदेखि ११ कोष पूर्वमा रहेको साविकका गाविसहरू कुरुलेतेनुपा, बसन्तटार, मुढेवास, मौनाबुधुक, बोधे, खुवाफोकका बेंसीफाँट अर्थात् तमोर नदी किनारका वस्तीहरूलाई दुर्गम क्षेत्र मानिन्थ्यो। ती क्षेत्रका स्थानीयवासीलाई धनकुटा सदरमुकाम वा तराइका बजार धरान, इटहरी, विराटनगरसम्म पुग्न वेशीफाँट माथि पहाडमा बनेका सडकसम्म पुग्न मात्रै पनि घण्टौं पैदल हिँड्नुपथ्र्यो। कुरुलेतेनुपाको बेंसीफाँट भैंसेटार, फलामेटारदेखि मूलघाट आएर बस चढ्न ५ घण्टा पैदल हिँड्नु पथ्र्यो। बेंसीफाँट मुनि तमोर सुसाउँदै बगिरहन्थ्यो। किनारको माथिल्लो भागमा पैदल हिँड्न गल्ली थियो। अहिले रोजगारीको सिलसिलामा काठमाडौं रहेका कुरुलेतेनुपा बासी नोदनाथ त्रितालका अनुसार २०६४ सालभन्दा अघिको समयमा त्यो क्षेत्रको जीवनस्तर निकै कष्टकर थियो। सडक पूर्वाधार वनेको थिएन। पैदल गल्लीको बाटो पन्छाउँदै ५ घण्टासम्म हिँडेर बस चढ्नका लागि मुलघाट धाउनु पथ्र्यो। तमोर नदीमा डुंगा चले पनि बर्खाको बेला बन्द हुन्थ्यो। कुनै बेला दुर्गम क्षेत्रमा पथ्र्यो तमोर नदीका बेंसीफाँट पाँचथर धनकुटाको सीमाक्षेत्रको डिहिटारदेखि यताको भैंसेटार, फलामेटार, हंशमोरङ, सदरमटार, कुसेटारसम्मको क्षेत्र। तर, अहिले तमोर कोरिडोर सडक बनेसँगै ती क्षेत्र सुगममा परिणत हुन थालेका छन्। सुगम बन्ने माध्यम बाटो नै रहेको हंशमोरङकी ८२ बर्षीय रणकुमारी भण्डारी बताउँछिन्। घर छेवैको तमोर कोरिडोरको वाटोमा गाडि कुद्दा सपना जस्तो लाग्ने उनको भनाइ छ। गाडी कुद्छ भनेर सपनै थिएन हामीलाई, उनी भन्छिन्, अहिले हामीहरूले देख्न पाइयो। खुसी लागेको छ। हंशमोरङको उकालो वाटो हिँड्न घाम अस्ताउनु पथ्र्यो। ६७ घण्टा हिँडेपछि गाडी चढ्ने ठाउँ पुगिन्थ्यो। अहिले गाडी जाहि पनि पुर्याउँछ। सुविधा आयो भन्ने लाग्छ। त्यस्तै सोही गाउँका ८५ वर्षीय लोकेन्द्र भण्डारीलाई थुम्छेमा अन्नपात बोकेर हिँडेको सपना जस्तै लाग्न थालेको छ हिजोआज। उनी भन्छन्, अहिले गाडी चढेर हिँड्न पाइएको छ। खुसी लाग्छ। कुनै बेला डिहिटारदेखि भैंसेटार, फलामेटार हुँदै मूलघाटसम्मको ६७ घण्टाको पैदल दूरी अहिले सडकको सहज पहुँचले १ घण्टामा छोट्टिएको छ। सवारी साधन नियमित रूपमा सञ्चालन हुनथालेपछि तेह्रथुम, ताप्लेजुङ, पाँचथर र धनकुटाका त्यस क्षेत्रका स्थानीय वासिन्दालाई धनकुटा सदरमुकाम र तराईका धरान, इटहरी, विराटनगरसम्म पुग्न सहज भएको छ। त्यस्तै दैनिक उपभोग्य सामान गाँउसम्म पुर्याउन तथा गाउँमा उत्पादन भएको कृषिजन्य उत्पादन बजार पुर्याउन पनि निकै सहज बनेको छ। भैंसेटार क्षेत्रबाटै तमोर करिडोर सडक जान्छ। भैंसेटार तमोर किनारको बस्ती हो। यहाँ माझी र तामाङ समुदायको ४० भन्दा बढी घर छ। तल तमोर नदी अविरल रूपमा बगे पनि बस्तीमा भने खानेपानीको समस्या सधैं भइरहन्थ्यो। यहाँको अधिकांश जमिन तमोर नदीले कटान गरेको छ। तर, बाँकी रहेको जग्गामा मकै र जुनेलो खेती हुन्छ। गाउँका युवा बिदेसिएका छन्। यस गाउँमा रहेको घरका छानो खरको थियो। फुसको छाना हटाउने कार्यक्रमले जस्ताको रंगिन पाताले टल्किएको छ। २७ वर्षका राजन माझी बिदेसिएका मध्येका एक जना युवा हुन्। भविष्य खोज्दै बिदेसिएका उनी झण्डै ८ वर्ष साउदी र कतार वसेपनि अन्ततः गाउँमै फर्किए। गत वैशाख ३० गतेसम्म स्थानीय तह निर्वाचनमा चौविसे गाउँपालिका वडा नम्बर ४ का वडा सदस्यमा निर्वाचित भए। अहिले जनप्रतिनिधि बनेका छन्। उनी अघिका पुस्ताले मात्र होइन उनी आफैंले पनि ३४ घण्टा पैदल हिडेर उत्पादीत कृषिजन्यउपजलाई बिक्री गर्न मुढेवासको शुक्रबारे बजारसम्म पुगेका छन्। तमोर करिडोरको बाटोले भैंसेटारसहित अन्य बेंसीफाँटको जनजीवनलाई परिवर्तन वनाएको उनले बताए। उनका अनुसार पहाडबाट तराई झर्ने तथा तराईबाट पहाड चढ्ने दैनिक ३०३५ वटा गाडी आवतजावत गर्छन्। बजारसम्म पुग्नलाई गाह्रो छैन। यहाँ फलेका कृषिजन्य उत्पादनले बजार पाएका छन्। बिदेसिएका युवालाई फर्काएर गाउँमै व्यवसायिक कृषिजन्य उत्पादनतर्फ प्रोत्साहित गर्ने उनको योजना छ। पहिलो संविधान सभा निर्वाचनको बेला नेकपा माओवादीबाट धनकुटा क्षेत्र १ नम्बरबाट निर्वाचित वनेका थिए, हेमराज भण्डारी। उनको पुख्यौली गाउँ कुरुले तेनुपा। उनै भण्डारीले २०६५ सालमा संसद विकास कोषबाट ५ लाख रुपैयाँ विनियोजन गरी तमोर कोरिडोरअन्तर्गत धनकुटा खण्डको वाटोको ट्याक खोल्ने कार्य सुरुवात भएको थियो। धनकुटा र पाँचथरका जनप्रतिनिधिको सहकार्यमा निर्माण भएको कोरिडोर तमोर किनारमा अवस्थित वस्तीलाई आर्थिक समृद्धिको ढोका खोलिएको संविधान सभा सदस्य हेमराज भण्डारीले बताए। संसद विकास कोषबाट विनियोजित रकमबाट निर्माण कार्य भएको यो सडकले अहिले राष्ट्रिय गौरवको आयोजना बन्दा खुसी लागेको उनी बताउँछन्। धनकुटाको मूलघाटबाट पाँचथरको माझीटार, ताप्लेजुङको दोभान, सुकेटार हुँदै ओलाङचुङगोलासम्म पुर्याएर चीनको तीब्बतसँग जोड्ने लक्ष्यका साथ तमोर करिडोर आयोजना २०६७ सालबाट उक्त सडक निर्माण कार्य सुरु गरिएको हो। धनकुटाको मुलघाटदेखि तमोर नदीको किनारै किनार करिब १ सय ८० किमिको दूरीमा चीनको सीमावर्ती नाका ओलाङचुङगोला पर्छ।"
एनआरएनए पुनःसंरचना गर्ने प्रतिबद्धता,"बैंकक : गैरआवासीय नेपाली संघ (एनआरएनए)को पुनर्संरचना गर्न अभियन्ताहरू एक मत भएका छन्। आउँदो निर्वाचनमा पुनर्संरचना गरी एक ढिक्का भई एकल नेतृत्वमा जाने अभियन्ताहरूले अठोट गरेका हुन्। गैरआवासीय नेपाली संघ (एनआरएनए)को नवौं एसिया क्षेत्रीय सम्मेलनमा गैरआवासीयका अगुवाहरूले संघको पुनर्संरचना गर्न सबै लाग्ने बताएका हुन्। संघका पूर्वअध्यक्ष भवन भट्टले संघमा राजनीतिक हस्तक्षेप भएको भन्दै अन्तर्राष्ट्रिय सम्मेलन नेपाल बाहिर गर्नुपर्ने बताए। एनसीसीमा ठूलो समस्या रहेको भन्दै समस्या समाधान गर्न सबैको सहकार्य आवश्यक भएको बताए। कम्प्युटर मतदान अथवा फ्रि भोटिङको सिस्टम ल्याउन आवश्यक भएको उनले बताए। एक देश एक भोटको अवधारणाबाट पनि जान सकिन्छ, भट्टले भने, अब संघको पुनर्संरचनाका लागि ढिला गर्नु हुन्न। नेपालको समृद्धिका लागि गैरआवासीय नेपाली संगठित भएको भन्दै राजनीतिक दलसँग सहकार्य गर्नुपर्ने भए पनि हस्तक्षेप निम्त्याउने गरी लाग्न नहुने उनले बताए। दुईवर्षे कार्यकाललाई तीन वर्षको कार्यकाल बनाउन पूर्वअध्यक्ष भट्ट सुझाव दिन्छन्। कार्यकारी अध्यक्ष कुल आचार्यले पदको लोभमा नभई संस्थालाई हितमा राखी विधान बनाउनुपर्ने बताए। अहम्वाद सबैमा हुने भन्दै आचार्यले त्यसलाई हटाएर संस्थालाई पहिलो प्राथमिकता दिँदा समस्या नहुने बताए। समयमै चुनाव गर्न सके एनआरएनएमा पुनर्संरचना ल्याउन सहज हुन्छ आचार्य भन्छन्, विधान तथा नियमावली कसैको हितमा हुनेगरी बनाउँदा समस्या आएको हो। अध्यक्ष रविना थापाले सदस्यता र निर्वाचनमा समस्या रहेको बताइन। एनसीसी र आईसीसीको निर्वाचन एकैपटक गर्न सके सहज हुने बताइन। अहिले निर्वाचन प्रणाली पारदर्शी छैन, एनसीसीका अध्यक्षकै कारण एनसीसी बिग्रिएको हो, थापा भन्छिन्, निर्वाचन खर्चमा पनि पारदर्शिता छैन। दूध बिक्री गर्ने मान्छेलाई पानी हालेकोमा शंका गर्ने तर रक्सी बेच्नेलाई शंका नगर्ने प्रवृत्ति रहेको भन्दै अध्यक्ष थापाले पैसा तिरेर आएका सदस्यलाई प्रतिनिधिका रूपमा छान्दा एनआरएनएमा समस्या आएको बताइन्। अध्यक्ष थापाले २५, ६५ प्रतिशत प्रतिनिधिको व्यवस्था संशोधन गर्नुपर्ने बताइन्। एनआरएनए अध्यक्ष डा बद्री केसीले अर्कोपटक एकजना मात्र अध्यक्ष हुनेगरी विधान संशोधन गरिने बताए। उनले ११ अक्टुबर २०२३ मा निर्वाचन गरी नयाँ नेतृत्व हस्तान्तरण गरिने बताए। यसपालि सबैले स्वीकारेको विधानबाटै प्रतिनिधि छानिएको थियो, केसी भन्छन्, तर केही साथीहरूले चुनाव नगरी परराष्ट्रबाट निर्वाचन रोक्न लाग्नुभयो। अध्यक्ष डा केसीले एनआरएनएको असन्तुष्ट पक्षलाई मूलधारमै ल्याउन पहल भइरहेको बताए। असन्तुष्ट पक्षलाई समेट्न उपाध्यक्ष डीबी क्षेत्रीको संयोजकत्वमा कार्यदल बनाइएको उनले बताए। एनआरएनएका उपाध्यक्ष आरके शर्माले एनआएरनएमा नेतृत्व तथा भिजनमा समस्या रहेको बताए। उनले एनसीसी अध्यक्षलाई बलियो बनाएर जान सके एनआरएनए अभियान बलियो हुने विश्वास व्यक्त गरे। नयाँ नेतृत्वका लागि सम्पूर्ण सदस्यले भोट हाल्न पाउनुपर्छ उनले भने। उपाध्यक्ष गोविन्द श्रेष्ठले एनआरएनएको पुनर्संरचना गर्न आफ्ना मान्छेलाई मात्रै नभई सबै अभियन्ताको हितमा लाग्नुपर्ने बताए। पूर्वउपाध्यक्ष मन केसीले एनसीसी नेतृत्वले खादा नलगाउने, धेरै नबोल्नेलगायतका अभियान चाल्नुपर्ने बताए। गैरआवासीय नेपाली संघ (एनआरएनए) कतारका अध्यक्ष मोहम्मद मुक्तादाले राष्ट्रिय समन्वय परिषद् (एनसीसी) मा नबसी माथि जान खोज्ने प्रवृत्तिले संघमा चुनौती थपिएको बताए। यसैकारण संघमा अहिलेसम्म मिलाप हुन नसकेको उनको भनाइ छ। मुक्तादाले संघको निर्वाचन भएको लामो समय बितिसक्दा पनि अझै मिलाप हुन नसकेकोमा दुःख व्यक्त गरे। इगो लिएर एनआरएनएमा नआउनुहोस्, अब एनआरएनएमा साँच्चिकै मिलाप हुनैपर्छ, उनले भने। शेष घलेको समूहलाई पनि मूलधारमै ल्याउन पहल गर्नुपर्ने उनको भनाइ छ। एनआरएनए अहिले भद्रगोल अवस्थामा छ, ईमेल रिप्लाई पनि हुन छाड्यो, मुक्तादा भन्छन्, ठूलो टिम हुँदा समस्या सिर्जना भयो। मताधिकारको माग गैरआवासीय नेपाली संघ एसिया प्रशान्त नवौं क्षेत्रीय सम्मेलनले आसन्न निर्वाचनमा एनआरएनलाई मताधिकारको व्यवस्था गर्न माग गरेको छ। आइतबार सम्पन्न सम्मेलनले १३ बुँदे बैंकक घोषणापत्र जारी गर्दै चुनावमा मत हाल्नेदेखि एनआरएनलाई नागरिकताको सुनिश्चितता गर्न सरकारसँग माग गरेको छ। विभिन्न देशमा रहेका ६ लाख नेपाली मूलका पीएनओ (पिपल अफ नेपाली ओरजिन) लाई आर्थिक, सामाजिक तथा सांस्कृतिक अधिकारसहितको गैरआवासीय नेपाली परिचयपत्रको व्यवस्था गर्न पनि सम्मेलनले माग गरेको छ। नेपाली नागरिक सरह सामाजिक, सांस्कृतिक र आर्थिक अधिकार उपभोग गर्न पाउने गरी गैरआवासीय नेपाली नागरिकता सुनिश्चितका लागि आवश्यक कानुनी व्यवस्था तत्काल गर्न नेपाल सरकारसँग माग गरिएको छ। घोषणापत्रमा एसिया प्रशान्त क्षेत्रमा बसोबास गर्ने युवा महिला तथा दोस्रो पुस्तालाई संघको मूलधारमा समाहित गर्दै विदेशमा रहेका बालबालिकालाई नेपाली भाषा, लिपि, संस्कार र संस्कृति सिकाउने कार्य गर्न संघका सबै राष्ट्रिय समन्वय परिषद्मार्फत प्रतिबद्धता जाहेर गरिएको छ। विदेशबाट नेपालमा पढ्न आउने विद्यार्थीका लागि विद्यार्थी भिसाको व्यवस्था गर्न पनि सम्मेलनले सरकारको ध्यानाकर्षण गरेको छ। गैरआवासीय नेपालीको लगानीलाई समेत नेपालको धितोपत्र विनिमय बजारमा प्रवेश गराउन आवश्यक पहल गर्न घोषणापत्रमा माग गरिएको छ। विदेशमा बस्ने नेपाली नागरिकलाई मताधिकारको व्यवस्था मिलाउन आवश्यक ऐन, कानुन निर्माणका साथै नेपाली नागरिकतावाहक गैरआवासीय नेपालीले सम्बन्धित विदेशस्थित नेपाली कूटनीतिक नियोग वा अनलाइनमार्फत मतदाता नामावली दर्ता एवं मतदान गर्ने तथा राष्ट्रिय परिचयपत्रसमेत बनाउन सक्ने व्यवस्था मिलाउन सरकार तथा सम्बन्धित निकायलाई अनुरोध गरिएको छ। वैदेशिक रोजगारमा रहेका नेपालीको सुरक्षित भविष्यका लागि आवश्यक संयन्त्र बनाई सामाजिक सुरक्षा कोष कार्यान्वयन गर्ने तथा गन्तव्य देशसँग श्रम सम्झौता गर्दा अनिवार्य रूपमा सामाजिक सुरक्षामा आबद्ध गराउन घोषणापत्रले जोड दिएको छ।"
हेलिकप्टरभित्रै जन्मियो बच्चा,"गोरखा : गोरखाको आखिरी गाउँ निलेकी ३४ वर्षकी याङ्जेन लामा लगालग आठ दिन सुत्केरी बेथाले थलिइन्। आठ दिनसम्म पनि बच्चा जन्माउन नसकेपछि उनका श्रीमान् ग्याम्जोले आइतबार ४ बजे नेपाली सेनाको हेलिकप्टर झिकाए। साढे ४ बजेतिर उनलाई हेलिकप्टरले काठमाडौं पुर्यायो। संयोगबस उनलाई बोकेको हेलिकप्टर एयरपोर्टमा ल्यान्ड हुनु र उनले छोरा जन्माउनु एकैसाथ भयो। हेलिकप्टरभित्रै पुत्र लाभ भएपछि ग्याम्जोले याङ्जेनकी आमाछोरालाई थापाथलीस्थित प्रसूती गृहमा पुर्याएका छन्। अहिले बच्चा र आमाको स्वास्थ्य राम्रो छ, ग्याम्जोले भने। यसअघि याङ्जेनको चारवटा सन्तान थिए। एकजनाको मृत्यु भइसकेको छ। सोही हेलिकप्टरमा चुमनुब्री गाउँपालिका७ बुर्जीकी अर्की २८ वर्षकी गर्भवती धेजेन साङ्मोको पनि उद्धार गरिएको छ। सुत्केरी हुन केही दिन बाँकी थियो। त्यतिबेला असजिलो पनि हुनसक्छ भनेर त्यही हेलिकप्टरमा हालेर लगियो, पूर्व वडाध्यक्ष पासाङ फुञ्जो लामाले भने। तिब्बती सिमानामा रहेको चुमनुब्री गाउँपालिका सडक सञ्जालले जोडिएको छैन। यहाँका गम्भीर बिरामी, घाइते तथा सुत्केरी बेथा लागेकाहरू उपचारका लागि महंगो भाडा तिरेर हेलिकप्टरबाट उद्धार गर्ने गरिन्छ। सो पालिका निषेधित क्षेत्रअन्तर्गत रहेकाले हेलिकप्टर उडाउन अनुमति लिने झन्झट छ। प्रक्रिया पुर्याउँदा पुर्याउँदै ढिला हुँदा कतिपय घाइते, बिरामी तथा सुत्केरी बेथाले थलिएकाहरूको मृत्युसमेत हुने गरेको छ।"
"सुपारीमा सेटिङ, अनुसन्धानमा अलमल","विराटनगर : भारत निर्यात गर्न लागिएको ८ ट्रक सुपारी प्रहरीले विराटनगर महानगरपालिका१८ बाट गत साउन ५ गते राति नियन्त्रणमा लियो। ८ करोड ६३ लाख ८१ हजार ५ सय ६८ रुपैयाँ मूल्य बराबरको २ लाख किलोभन्दा बढी सुपारी अनुसन्धान एवं कारबाहीका लागि राजस्व अनुसन्धान कार्यालय इटहरीमा बुझायो पनि। विराटनगर भन्सार कार्यालयबाट जाँचपास भएर निस्किएका युपी ४५ टी १६२४, एमपी ०९ एचजी ८३२०, एमपी २२ एच १०३१, युपी ५० बिटी ७२७७, युपी ६२ बिटी ८१२१, युपी ५४ टी ६४२९, युपी ५० एटी ३१५८ र युपी ६२ सिटी ०६२७ नम्बरका ट्रक प्रहरीले नियन्त्रणमा लिएको थियो। मीरगञ्ज पुल सञ्चालनमा नरहेका कारण सुपारीका ट्रक रीरुट गरेर भीमनगरबाट भारत लैजान लागिएको थियो। तर, इन्डोनेसियालगायतका तेस्रो मुलुकबाट आयात भएको सुपारीलाई नेपाली उत्पादन देखाएर भारततर्फ निर्यातको तयारी भइरहेको भन्दै प्रहरीले रोक्यो। जाँचपास सकिएकाले सुपारी भारतको भइसकेको भन्दै तत्काल अनुसन्धान अघि बढाउन राजस्वले इन्कार गर्यो। अदालतको आदेशपछि पनि अझै अनुसन्धान अघि बढाइएको छैन। अनेक बहानामा अलमल्याइँदै छ। सुपारी लोड गरिएका ट्रक राजस्वमा त्यत्तिकै थन्क्याइँदा यस प्रकरणले राजस्वको कारबाही र अनुसन्धान प्रक्रियालाई शंकास्पद बनाएको छ। सुपारी नेपालमा उत्पादन भएको भनी उद्योग वाणिज्य संघ झापाले २०७२ कात्तिक १ गते उत्पत्तिको प्रमाणपत्र जारी गरेको भए पनि परीक्षण यकिन गरिएको कुनै प्रतिवेदन छैन। ७ वर्षअघिको उत्पत्तिको प्रमाणपत्र देखाएर सुपारी भारत कटाउन खोजिएकाले तस्करी प्रस्ट हुने स्रोतले बतायो। सुपारीका निर्यातकर्ता विराटनगर महानगरपालिका९ को मनकामना ट्रेडर्सका सञ्चालक नवीन घिमिरेले साउन २६ गते उत्प्रेषण परमादेश माग गर्दै उच्च अदालत विराटनगरमा रिट दायर गरे। सिलबन्दी नखोलिकन सुपारी छाड्नुपर्ने माग गर्दै रिट दायर गरिएको हो। अवैध निर्यात गर्ने पक्षसँग मिलेर भन्सारसँगको सेटिङमा सुपारी छाड्न राजस्व तम्तयार हुँदै गर्दा अदालतले अन्तरिम आदेश दिन अस्वीकार गरिदियो। कायम मुकायम मुख्य न्यायाधीश सत्यमोहन जोशी थारु र न्यायाधीश किरणकुमारी गुप्ताको संयुक्त इजलासले रिटमाथि सुनुवाइ गर्दै भदौ २ गते बिहीबार अन्तरिम आदेश जारी गर्न नपर्ने भनेको छ। त्यसपछि सुपारीको अनुसन्धान अघि बढाउनुपर्ने राजस्व अहिलेसम्म चुपचाप छ। सुपारीको सेटिङमा लागेकाहरू भरसक मिलाएर छुटाउन दौडधुप गरिरहेको स्रोतले बतायो। कारोबारी दीपक पोखरेलको समूहले सरकारी कोटामार्फत इन्डोनेसियाबाट आयात गरेर नेपालमा उत्पादन गरिएको झुटो कागजात तयार पारी भारततर्फ निर्यात गर्न खोेजेको स्रोतको भनाइ छ। स्रोतका अनुसार भारतीय भन्सारले लगाएको सिलबन्दी खोल्न नसक्ने दाबी गर्दै आएको राजस्वले अदालतको आदेशलाई बेवास्ता गर्दै कारबाहीको प्रक्रियालाई टारिरहेको छ। अलमल्याइ रहेको छ। अदालतको आदेश अनुसार राजस्वले सुपारीको अनुसन्धान अघि बढाउनुपर्ने हुन्छ, उच्च अदालत विराटनगरका सूचना अधिकारी ओमराज सुवेदीले भने, अदालतले बाटो खुला गरिसकेपछि यो वा त्यो बहानामा अनुसन्धान र कारबाहीलाई रोक्न मिल्दैन। उनका अनुसार नेपालको उत्पादन हो या हैन भन्ने यकिन नभइकन सुपारीका ट्रक छाड्दा अनुसन्धान प्रभावित हुने ठहर अदालतको छ। अर्कोतर्फ विराटनगर भन्सारको जाँचपासलाई लिएर अदालतले गम्भीर प्रश्न उठाएको छ। सुपारी नेपालको उत्पादन हो कि हैन भनेर विज्ञ र आधिकारिक निकायबाट प्राविधिक परीक्षण नगरिकन भन्सारले जाँचपास गरेको भनेर प्रश्न उठाइएको हो। नेपाल सरकारको आधिकारिक निकायको प्राविधिक परीक्षण बिना सुपारी तत्काल निर्यात गर्न नमिल्ने ठहर अदालतको छ। अदालतले यथास्थितिमै सुपारी निर्यात गर्न दिने हो भने कानुनतः कारबाही प्रभावित हुने भनेको छ। सुपारी नेपालकै हो वा हैन भन्ने यकिन गर्ने नेपाल सरकारको आधिकारिक निकायको जाँचबुझ तथा परीक्षण प्रतिवेदनसमेत संलग्न नरहेको अवस्थामा विराटनगर भन्सार कार्यालयले पनि जाँचपास गर्दा त्यसको आधिकारिकता प्रमाणित गरेको पाइएन, आदेशमा भनिएको छ। सुपारीसँग जोडिएका निकायसँग अदालतले लिखित जवाफ पनि मागेको छ। अदालतको आदेशअनुसार सुपारी नेपालको उत्पादन हो वा हैन भन्ने यकिन गर्नुपर्नेमा अहिलेसम्म त्यसको प्रक्रिया अघि बढाइएको छैन। सिल नखोलिकन सबै ट्रक थन्क्याइएको छ। न त परीक्षणका लागि नमुना नै संकलन गरिएको छ। सुपारीको अनुसन्धान अघि बढाउनु भनेर प्रष्टसँग भनिएको अदालतका सूचना अधिकारी सुवेदी बताउँछन्। सुपारी नेपालीकरण मात्रै गरिएको हो कि नेपालकै उत्पादन हो भन्ने मुख्य मुद्दा हो, उनले भने, नेपालकै उत्पादन हो भने संस्थागत आधार चाहिन्छ। अहिलेसम्म तथ्ययुक्त आधार भेटिएन। सरोकारवाला निकायसँग सेटिङ मिलाएर तस्करीमा संलग्नहरू सुपारी छुटाउन अदालतसम्म पुगेका थिए। राजस्व अनुसन्धान कार्यालय इटहरीका प्रमुख तीर्थराज खनाल भने अदालतले अनुसन्धान अघि बढाउनु भनेर आदेश नदिएको दाबी गर्छन्। आदेशको लिखित जानकारी छैन। तर, सुपारीसँग सम्बन्धित विभिन्न निकायलाई पत्रचार गरेर वास्तविकता खुलाइदिन आग्रह गरेका थियौं, उनले भने, साउन ११ गते पहिलो र साउन १७ गते दोस्रोपटक पत्र पठाए पनि जवाफ केही आएको छैन। दुविधामा परेर अनुसन्धान अघि बढाउन नसक्दा सुपारीको सिल यथावत् राखिएको छ। अदालतबाट अनुसन्धान अघि बढाउनु वा नबढाउनु भनेर केही पनि आदेश नआएको र खोजेका प्रमाण जुटाउन नसकिएको दाबी उनको छ। झापामा रहेको सुपारी खेती विकास संस्थाको सिफारिसका आधारमा उद्योग वाणिज्य संघ झापाले नेपालमै उत्पादन भएको भनी उत्पत्तिको प्रमाणपत्र जारी गरेपछि सुपारी भारत लग्ने गरिन्छ। ७ वर्षअघि जारी गरिएको उत्पत्तिको प्रमाणपत्रका आधारमा सुपारी निकासी गर्नु शंकास्पद हो। प्रष्टसँग भन्दा तस्करी नै हो, भन्सारका एक कर्मचारी भन्छन्, तस्करी कसरी भइरहेको छ भनेर सबैले बुझेकै छौं। इन्डोनेसिया लगायतका मुलुकबाट आयात गरेर भारत पुर्याउने गरिएको कुरा जगजाहेर नै छ। उनले पछिल्लो समय सुपारीको वैधानिक तस्करीलाई बढवा दिने काम भइरहेको बताए। भने, सुपारीमा खतरनाक सेटिङ छ। कमिसन तल्लदेखि माथिसम्म पुग्छन्। नेतादेखि मन्त्रीसम्मले भ्याउँछन्। माथिल्लै सेटिङका कारण जसरी सुपारी आउँछ त्यसरी नै जाँचपास गरेर पठाउनुपर्ने बाध्यता रहेको उनको भनाइ छ। उनका अनुसार नेपालकै उत्पादन निर्यात भइरहेको अवस्थामा सरकारले इन्डोनेसियालगायत तेस्रो मुलुकबाट सुपारी आयातको कोटा दिनुले नै तस्करी प्रष्ट हुन्छ। सरकारकै सहभागितामा वैधानिक रूपमा तस्करी गराउने खेल लामो समयदेखि हुँदै आएको हो। सुपारी खेती विकास संस्था, उद्योग वाणिज्य संघ र कृषि ज्ञान केन्द्र झापालाई पत्र पठाएर वास्तविकता खुलाइदिन आग्रह गरिएको राजस्व प्रमुख खनालले बताए। उनका अनुसार कृषि ज्ञान केन्द्र झापाले सुपारीको तथ्यांक आफूसँग नभएको जवाफ पठाएको छ। तर, २०७१०७२ मा झापामा ९ हजार ७ सय ७२ मेट्रिक टन सुपारी उत्पादन भएको र उक्त सुपारी २०७८ जेठसम्म गोदाममै मौज्दात रहेको भनेर ज्ञान केन्द्रले शंकास्पद हिसाबले प्रमाणित गरिदिएको खनालको भनाइ छ। २०७१०७२ पछिका उत्पादन कहाँ छन् भन्ने यकिन गरिएको छैन। हामीले पत्राचार गर्दा तथ्यांक छैन भनेर जवाफ पठाएको छ, उनले भने, ज्ञान केन्द्रले १ वर्षको उत्पादन प्रमाणित कसरी गरिदियो थाहा भएन। सुपारीमा ज्ञान केन्द्रको भूमिका पनि शंकास्पद छ। सुपारीमा उत्पत्तिको प्रमाणपत्र जारी गर्ने अधिकार प्राप्तिको स्रोत, जारी गर्दा अपनाइने आधार र प्रमाण, बिक्रेतालाई बिक्री गरेको सुपारीको परिणाम, आर्थिक वर्ष २०७०७१ देखि हालसम्म सुपारीमा आधारित नेपाली उद्योगलाई बिक्री गरिएको परिणाम लगायतका विषयमा प्रष्ट पारिदिन उद्योग संघलाई पत्राचार गरिएको खनाल बताउँछन्। उनका अनुसार आर्थिक वर्ष २०७१७२ को मौज्दात हाल बिक्री भइरहेको अवस्थामा त्यसपछि २०७७७८ सम्मको मौज्दातकहाँ छ भनेर पनि प्रश्न गरिएको छ। नेपाल सुपारी खेती विकास संस्थालाई पनि संस्था दर्ता र विधानको छायाँ प्रति माग गर्दै पत्राचार गरिएको उनले बताए। संस्थासँग सुपारी उत्पादनको जिल्लागत तथ्यांक माग गरिएको खनालको भनाइ छ। आव २०७१७२ देखि हालसम्म उत्पादित सुपारीको खपत, मौज्दात परिणाम, भण्डारण गरेर राख्ने गरिएको स्थान तथा उत्पत्तिको प्रमाणपत्रका लागि गरिएको सिफारिसलगायतका विषयमा प्रष्ट पारिदिन संस्थालाई पत्राचार गरिएको उनले बताए। तर, दुवै निकायले पत्रको जवाफ नपठाउँदा थप शंका उत्पन्न भएको खनालले बताए। जवाफ नपठाउनेविरुद्ध थप कारबाही अघि नबढाउनु र अनुसन्धानको प्रक्रिया नै अवरुद्ध पार्नुले राजस्वको भूमिमाथि प्रश्न खडा भएको छ। विराटनगर भन्सार कार्यालयले भने सुपारी भारतको भइसकेको र राजस्व चुहावट नभएको भन्दै छाडिदिन लिखित आग्रह गरेको जानकारी खनालले दिए। सुपारीलगायतका अन्य वस्तुको दैनिक पैठारी भइरहेको भन्दै भन्सारले सुपारी सहज रूपमा भारत पठाइदिने व्यवस्था मिलाउन राजस्वलाई आग्रह गरेको हो। पछिल्लो समय माग गरिएका आधिकारिक कागजात कतैबाट पनि प्राप्त भएको छैन, खनालले भने, जसका कारण तेस्रो मुलुकबाट ल्याएर भारततिर निकासी गर्न खोजिएको शंकामा बल पुगेको छ। परीक्षण नगरिकन सुपारी नेपालको हो कि तेस्रो मुलुकबाट आयात गरिएको भन्ने प्रष्ट नहुने खनालले बताए। सुपारी छाड्न माग गरेर अदालतमा दायर गरिएको रिटमा तत्काल निकासी गर्न नपाए सुपारी कुहिन्छ भनेर भनिएको छ। तर, ७ वर्षअघि देखिको मौज्दात सुपारी निर्यात गर्न खोजेको देखिन्छ, खनाल भन्छन्, छोटो समयमै बिग्रिने भनेर दाबी गरिएको सुपारी यति लामो समयसम्म चैं कसरी रह्यो भन्ने अर्को प्रश्न उब्जिएको छ। यसो हेर्दा विदेशी सुपारी प्रक्रिया पूरा गरेर लैजान खोजेजस्तो देखिन्छ। तत्काल निरुत्साहित नगरिए तस्करको मनोबल बढेर सुपारीको तस्करी मौलाउने राजस्वका एक कर्मचारी बताउँछन्। राष्ट्रिय सभाको दीगो विकास तथा सुशासन समितिले सुपारीको डीएनए परीक्षण गराउनुपर्ने भनेको छ। समिति सदस्य रमेशजंग रायमाझीले राष्ट्रिय सभामा सुपारी आयात निर्यातका सम्बन्धमा पटकपटक आवाज उठाइरहेका छन्। कृषि मन्त्रालयले वार्षिक रूपमा १४ हजार टन सुपारी नेपालमा उत्पादन भइरहेको भन्ने गरेको अवस्थामा डलर तिरेर इन्डोनेसियाबाट नेपालमा आयात गर्नु र भारततिर नेपालबाटै सुपारी निर्यात गरिनु आशंकाको विषय भएको उनको भनाइ छ। नेपालमा उत्पादन भएको सुपारी मात्रै भारत निर्यात गर्न पाइन्छ। तेस्रो मुलुकबाट आयात गरेर सुपारी लैजान पाइँदैन। तर, खुला सीमाको फाइदा उठाउँदै प्रक्रिया पूरा गरेजस्तो देखाएर तस्करीमार्फत भारत पुर्याउने गरिएको छ। भारततर्फ तस्करी गर्नकै लागि बर्सेनि ठूलो परिणाममा सुपारी आयात हुने गरेको छ। विराटनगर भन्सार हुँदै आर्थिक वर्ष २०७८०७९ मा ५७ लाख ४८ हजार दुई सय ५५ किलो (पाँच हजार ७ सय ४८२५ मेट्रिक टन) सुपारी आयात भएको छ। विभिन्न मुलुकबाट एक अर्ब २६ करोड ६६ लाख ७७ हजार रूपैयाँ बराबरको सुपारी आयात भएको हो। एक वर्षको अवधिमा विराटनगर भन्सार हुँदै २२ लाख ४८ हजार ८ सय ५ किलो सुपारी भारततर्फ निर्यात भएको छ। ९० करोड ६७ लाख १८ हजार रुपैयाँ बराबरको सुपारी निर्यात भएको हो।"
मेसिन चलाउँदै मुसहर महिला,"उदयपुर : त्रियुगा नगरपालिका३ की सोना सदालाई केही सीप सिक्ने चाहना भए पनि आर्थिक अभावले रोकेको थियो। स्थानीय सरकारले सहयोग गरेपछि भने सिलाइकटाइको तालिम लिन पाएकी छन्। अब यसलाई व्यावसायिक बनाउन लागिपरेका छौं, उनले भनिन्, मेरो क्षमता देखेर प्रशिक्षकले आफ्नै टेलरिङ सेन्टरमा काम गर्ने अवसर दिनुभएको छ। यहाँबाट अझ सक्षम भएपछि आफ्नै पसल खोल्ने सोचमा छु। वडा नम्बर ६ की संगीता सदाले वडा कार्यालयले सटरको व्यवस्था गरिनसकेकाले तत्काल आफ्नै घरबाट व्यवसाय सुरु गरेको बताइन्। वडाध्यक्षले टेलरिङ सेन्टर चल्ने ठाउँमा केही दिनभित्रै निःशुल्क सटर उपलब्ध गराइदिने भन्नुभएको छ, उनले भनिन्, त्यो व्यवस्था नभएसम्म आफ्नो सीप घरबाटै प्रयोग गरेको हुँ। सामान्य घरखर्च, छोराछोरीको कापीकलम किन्न, आफूलाई चुरापोते किन्न श्रीमान्को मुख ताक्नुपर्ने समस्या सहजै टर्ने उनले बताइन्। उनले भनिन्, कुर्थासुरुवाल, ब्लाउज, पेटिकोट, भोटो, टोपीलगायत सिउने सीप जानेकी छु। बाँकी सिक्ने क्रममा छु। यति सीपमा नै छरछिमेकबाट सिलाईका लागि काम दिनुभएको छ। उनीहरूजस्तै मुसहर समुदायका महिला हिजोआज मेसिन चलाउँदै सलाइकटाइमा रमाउन थालेका छन्। जो विद्यालय जाने बेला अभिभावकसँग व्यक्तिका घर ढलान, खेतको माटो काटेर सम्याउने, धान गोड्ने र खोलाका बालुवा चाल्ने काम गर्थे। अक्षर चिन्न र हिसाबकिताब गर्न जान्ने भएपछि विद्यालय छोडेर मजदुरी काम गर्दै आएका थिए। उनीहरू यति बेला सीपमूलक तालिम लिएर व्यवसायतर्फ अग्रसर देखिएका छन्। सिलाइकटाइको तालिमपछि मेसिन चलाएर कपडा सिलाउन थालेका छन्। त्रियुगा नगरपालिकाले प्रदेश सरकारको नवप्रवद्र्धन साझेदारी कोषअन्तर्गत विभिन्न सीपमूलक तालिम, बचत गर्ने बानीको विकास, सरसफाइलगायत कार्यक्रम सञ्चालन गरेपछि मुसहर समुदायमा परिवर्तन आएको हो। १३ महिने परियोजनाबाट वडा नम्बर १०,१४,१५,१६ बाहेक अन्य १२ वडाका मुसहर समुदायले लाभ लिने परियोजना संयोजक राजकुमार खड्काले बताए। चार वडामा मुसहर समुदायको बसोबास नरहेकाले त्यहाँ कार्यक्रम सञ्चालन नगरिएको उनले बताए। उनका अनुसार सिलाइकटाइको सीप सिक्न चाहेका ३२ महिलालाई पहिलो पटक ४५ दिनको आधारभूत तालिमपछ्ि व्यावसायिकतातर्फ अग्रसर गराइएको हो। उनीहरूको चौतर्फी विकासका लागि समुदायमा आधारित रही आवश्यकता र मागअनुसार तालिम दिइएको उनले बताए। उनका अनुसार पुरुषले इलेक्ट्रिकल, प्लम्बर, मोटरसाइकल मर्मतलगायत सीपहरूको माग गरेका छन्। त्यो चाँडै सञ्चालन गर्ने तयारीमा रहेको खड्काको भनाइ छ। पहिलो चरणमा पुरुषभन्दा पनि महिलाकै चेतनामा अभिवृद्धि र व्यवसायमार्फत आम्दानी बढाउनुपर्ने देखियो, उनले भने, त्यसैले सिलाइकटाइ तालिम दिई मेसिनसमेत उपलब्ध गराएका हौं। प्रशिक्षक कल्पना ढकालले ४५ दिनसम्म लगातार तालिम दिएकी थिइन्। सुरुका दिनमा केही गाह्रो भए पनि बीचमा पुगेपछि सिकाउन धेरै सहज भएको ढकालले बताइन्। उनले भनिन्, यति सीपबाटै मासिक १५१६ हजार कमाउन सक्ने भएका छन्। अब उनीहरूलाई एड्भान्स तालिमको खाँचो छ। मेयर बसन्तकुमार बस्नेतले मुसहर समुदायको जीविकोपार्जन र चेतना अभिवृद्धिमा नगरपालिका जिम्मेवार रहेको बताए। उनले तालिमप्राप्त गरेका ३२ जनालाई नगरपालिकाको जनही २० हजार मुल्यको मेसिन, आईरन, कैची, सिलाईका अन्य सामग्री उपलब्ध गराइएको बताए। मुसहर समुदायका लागि राज्यको यति धेरै लगानी गरेकाले त्यसलाई खेर जान नदिन आफ्नो पाँच बर्षे कार्यकालभरि उपलब्ध सामग्रीको निरन्तर अनुगमन गर्नेछौं। हामीले घरमा थन्क्याउन र बेच्नका लागि मेसिन दिएका हैनौं, मेयर बस्नेतले भने, तीन पुस्ते लिएका छांै। महिनामा एकपटक अनुगमनमा जाने संयन्त्र बनेको छ। मेसिनबाट व्यावसायिक काम भएनभएको निगरानी बढाउँछांै। उपमेयर महेश्वरी राईले आधारभूत तालिमको प्रतिफल राम्रो आए एडभान्स तालिम दिइने बताइन्। उनले भनिन्, सबै समुदायलाई समान हैसियतमा पुर्याउन नगरपालिका अहिले मुसहर समुदायकेन्द्रित योजनामा छ। यसबाट उनीहरूलाई व्यावसायिक र उद्यमशील बनाउन चाहन्छौं। सीप भए मान्छे भोकै बस्नुपर्ने अवस्था आउँदैन। त्यसैले उनीहरूलाई लक्ष्य गरी तालिम दिएका हौं, उपमेयर राईले भनिन्, मुसहर समुदायमा गरेको लगानी बालुवामा पानी हाले सरह कसैकसैले भनेका छन्। तर, अहिले उनीहरूको लगनशीलता र मेहनत हेर्ने हो भने सोचेभन्दा परिणाम राम्रो निकालेका छन्।नगरपालिकाले मुसहर समुदायको वृत्तिविकासका लागि पहिलो चरणमा १ सय २० जनालाई उद्यमशीलता तालिम, १ सय ५४ जनालाई पूर्ण सरसफाइ सचेतना, मोबाइल एप र वेबबेस्ड घरधुरी सर्वेक्षण, २ सय २७ घरधुरीलाई बायोस्यान्ड फिल्टर वितरण गरेको छ। सिलाई कटाइपछि दालमोठ भुजिया, ग्रिल, माछा, बाख्रा, वंगुर, मोटर ड्राइभिङ, टायल मार्वल, मोटरसाइकल मर्मत, कम्प्युटर, फर्निचर पेन्टिङ्ग तालिम रहेको परियोजना संयोजक खड्काले बताए।"
बालेनको निर्देशनमा सुरज आर्केडको बेसमेन्ट खाली गराइँदै,काठमाडौं : काठमाडौं महानगरपालिकाले न्युरोडस्थित सुरज आर्केडको बेसमेन्ट खाली गराउने तयारी गरेको छ । त्यसको लागि महानगरपालिकाको टोली अहिले सुरज आर्केड पुगिसकेको छ । काठमाडौं महानगरपालिकाका मेयर बालेन्द्र शाह (बालेन) ले सुरज आर्केडको बेसमेन्ट र त्यस वरपरका अवैध संचरना हटाउन निर्देशन दिएपछि महानगरको टोली त्यहाँ पुगेको हो। सुरज आर्केडको बेसमेन्टमा पसलहरु राखिएका छन् । महानगरपालिकाले ३५ दिने सार्वजनिक सूचना दिएपनि सुरज आर्केडको व्यवस्थापनले आनाकानी गरेपछि महानगरले बेसमेन्ट खाली गर्न लागेको हो । सुरज आर्केडले बेसमेन्टमा पार्किङ गर्न नदिएपछि सडकमा पार्किङ गर्दा उक्त क्षेत्रको अवस्था अस्तव्यस्त हुने गरेको छ । महानगरले आइतबार भोटाहिटीरत्नपार्कको अन्डरपासमाथि बनाइएका अवैध संरचना हटाएको थियो।
जबराविरुद्ध बारले दियो प्रमाण,"काठमाडौं : नेपाल बार एसोसिएसनले निलम्बित प्रधानन्यायाधीश चोलेन्द्रशमशेर जबरालाई महाभियोग पुष्टि गर्ने कागजात तयार पारी समितिलाई बुझाएको छ। आइतबार कागजातको विवरण सहितको ३४ बुँदे पत्र महाभियोग सिफारिस समितिलाई बुझाएको हो। बार अध्यक्ष गोपालकृष्ण घिमिरे र सर्वोच्च बार एसोसिएसनका अध्यक्ष पूर्णमान शाक्यको नेतृत्वमा गएको टोलीले महाभियोग पुष्टि हुने कागजात समितिका सचिव लक्ष्मीप्रसाद गौतमलाई बुझाएका हुन्। जबराविरुद्ध गत फागुन १ गते महाभियोग प्रस्ताव पेस गरिएको थियो। महाभियोग सिफारिस समितिले भदौ १५ गते बुधबार उनीसँग महाभियोग प्रस्ताव सम्बन्धमा बयान लिँदै छ। बार अध्यक्ष घिमिरेका अनुसार, जबरामाथि प्रस्तावित महाभियोगलाई पुष्टि गर्ने सम्बन्धित कागजात, विवरणलगायतका जानकारीका साथै समाचारका लिंक र कटिङहरू पनि पेस गरिएको छ। अहिले उपलब्ध भएको प्रमाणहरू बुझाएका छौं, बार अध्यक्ष घिमिरेले भने, महाभियोग सिफारिस समितिले थप प्रमाणका लागि हामीले देखाइए दिएका व्यक्तिसँग पनि सोधपुछ गर्नुपर्छ। जबराको टेलिफोन संवाद, कल रेकर्ड, म्यासेज डिटेल पनि अध्ययन गर्नुपर्छ। महाभियोग प्रस्ताव पारित गर्नुपर्छ। लिपिबद्ध गरिएको प्रमाणमा खराब आचरण, कार्यक्षमताको अभाव र पदीय दायित्व इमान्दारीपूर्वक नगरेको सूचना र जानकारीलाई प्रमाणका रूपमा पेस गरिएको छ। जबराको इजलासबाट यसअघि भएका विवादास्पद फैसलासहित अन्य कागजात सहितका विवरणहरू समितिलाई बुझाइएको छ। महाभियोग सिफारिस समितिले भदौ ९ गते प्रमाणहरू उपलब्ध गराउन सार्वजनिक सूचना जारी गरेको थियो। समितिले नेपाल बार र सर्वोच्च बारलाई प्रमाणहरू उपलब्ध गराउन पत्र पठाएको थियो। बार महासचिव अञ्जिता खनालले थप प्रमाणहरू संकलन भइरहेको बताइन्। बार महासचिव खनालले भनिन्, हामीले बुझ्न भनेर तोकेका व्यक्तिसँग समितिले सोधपुछ गर्नुपर्छ। त्यसपछि थप प्रमाणहरू जुट्छ। कतिपय थप प्रमाणहरू आगामी दिनमा दिँदै जानेछौं। बारले यसअघि जारी गरेको बर्हिगमन किन ? भन्ने जानकारीमूलक सामग्रीसहितका अन्य बुँदाहरू समितिलाई बुझाइएको छ। जबराले पदमा रहँदा पदीय दुरुपयोग गरी विकृति, विसंगतिको संरक्षक भएको दाबी बारले गरेको छ। आफंै विकृति र विसंगतिको संरक्षक भई आफ्ना आफन्त, नातागोता, बिचौलिया, साथीभाइ परिचालित गरी आर्थिक अनियमितता गरेको, बारले जनाएको छ। सर्वोच्च अदालतका न्यायाधीश हरिकृष्ण कार्की संयोजकत्वको समितिले पेस गरेको प्रतिवेदनबाट पनि जबराको अनियमितता पुष्टि हुने बारले जनाएको छ। जबराले गैरकानुनी तरिकाले कमाएको कालोधनमा आफ्नो सम्धी तिलक रावल, सम्धी रामशरण थापा, ज्वाइँ विनय रावल, भिनाजु केशव उप्रेती, दिदी, भाइ प्रभुशमशेर जबरा लगायतको नाममा राख्ने गरेको खुल्न आएकाले खाता र सम्पत्ति विवरण झिकाइ प्रमाणका रूपमा लिनसमेत बारले अनुरोध गरेको छ। जबराको इजलासमा पेस भएको मुद्दा र फैसलाको विवरणलाई दिँदै बारले पदमुक्तको आधारका रूपमा पेस गरेको छ। इच्छाराज तामाङको मुद्दामा राणा समेतको संलग्नता रहेको खुल्ने अधिवक्ता रुद्रप्रसाद पोखरेलद्वारा घुस प्रकरणसँग सम्बन्धित संवादको अडियो पनि पेस गरिएको छ। त्यस्तै सर्वोच्च अदालतको भवन निर्माणको ठेक्का दिने सन्दर्भमा प्रधानमन्त्री तथा मन्त्रिपरिषद्को कार्यालय र सर्वोच्च अदालतबाट भए गरेका निर्णयहरू बुझी छानबिन गर्न अनुरोध गरिएको छ। भवन निर्माणका लागि गठन भएको समितिमा रहेका न्यायाधीश हरिकृष्ण कार्की र सपना प्रधान मल्ललाई हटाई आफैंले समानान्तर जेभीलाई ठेक्का दिने सम्बन्धमा निर्णय गराएको टिप्पणी र पत्राचार सर्वोच्च अदालत प्रशासनबाट बुझ्नसमेत आग्रह गरिएको छ। त्यस्तै बारले हरेराम ढकालको जाहेरीले नेपाल सरकार वादी र रञ्जनप्रसाद कोइराला प्रतिवादी रहेको कर्तव्य ज्यान मुद्दामा भएको फैसलालाई पनि आधार मानेको छ। जबरासहितको इजलासले गरेको फैसला उल्टिएको थियो। हाल कोइराला कारागारमा रहेका छन्। त्यस्तै संवैधानिक नियुक्तिको उपरको संवैधानिक इजलासमा विचाराधीन विषयमा सुनुवाइ रोक्ने सल्लाह र सक्रियतामा दायर गरिएको डा गणेश रेग्मीविरुद्ध सर्वोच्च अदालत समेत भएको अन्तरिम आदेशको प्रतिलिपि पनि पेस गरेको छ। सर्वोच्चका न्यायाधीश डा मनोजकुमार शर्मा र उच्च अदालत जुम्लाका न्यायाधीश नवराज थपलियाबीच जबराबाट मुद्दामा फैसला गराउने सम्बन्धमा पटकपटक भए गरेका संवादमार्फत अनियमितता गरिएको भन्दै न्यायाधीश तिलप्रसाद श्रेष्ठद्वारा छानबिन भइरहेकाले ती सम्पूर्ण कलडिटेल र संवादमा संलग्न न्यायाधीशहरूलाई बुझी प्रमाणमा लगाई पाउन अनुरोध पनि गरिएको छ। जबराले प्रेरणा शाहको मुद्दामा सहयोग गरेको आरोपसमेत बारले लगाएको छ। तत्कालीन प्रधानन्यायाधीश रामकुमारप्रसाद शाहको कार्यकालमा मिलेमतोमा प्रेरणालाई जिताउने गरी भएको फैसला पनि पेस गरिएको छ। जुन मुद्दापछि सुशीला कार्की प्रधानन्यायाधीश भएको बेला पुनरावलोकनको माध्यमबाट उल्टेको थियो। एकपटक पुनरावलोकन भएको मुद्दा पुनः अघि नबढ्ने कानुनी व्यवस्थाविपरीत जबरा प्रधानन्यायाधीश भएका बेला रिट दर्ता गर्न लगाई उक्त मुद्दामा कानुनविपरीतको कार्य गरे, गराएको बारको दाबी छ। जबराको अगुवाई र नेतृत्वमा बेञ्च सपिङ गराएको समेत बारको दाबी छ। बेन्च सपिङ गरी चरम आर्थिक अनियमितता गरेकाले अनियमितता रोक्न न्यायालयबाटै बाध्य भई गोलाप्रथा लागू गराएको समेत बारले जनाएको छ। योग्यता नै नपुगेका व्यक्तिलाई उच्च अदालतको न्यायाधीश बनाएको, कानुन र न्याय क्षेत्र बाहिरका र अदालती अभ्यासमा नरहेका कानुन व्यवसायीलाई मोलाहिजा र आर्थिक अनियमिततामा परी न्यायाधीश नियुक्त गरेको अभियोग बारले लगाएको छ। तीमध्ये केही न्यायाधीशलाई न्याय परिषद्बाट कारबाही गरिएको र केही अनुसन्धानको दायरामा रहेकाले परिषद्बाट सत्य तथ्य बुझी प्रमाणका रूपमा लिनसमेत बारले अनुरोध गरेको छ। उच्च अदालतका न्यायाधीशको सरुवा बढुवामा मोलाहिजा र आर्थिक प्रलोभनमा परी एकल रूपमा सरुवा बढुवा गरेको बारले जनाएको छ। उच्च अदालत पाटनका तत्कालीन रजिष्टार गजेन्द्र सिंहलाई वीरगन्ज सरुवा गरी आफ्नो अनुकूलको व्यक्तिलाई सरुवा गरी ल्याइएको समेत बारको दाबी छ। सिद्धबाबाको नामले चर्चित कृष्णबहादुर गिरीको मुद्दामा आर्थिक अनियमितता गरेको समेत बारको दाबी छ। न्यायाधीश अर्जुन कोइरालालाई आफूले भनेबमोजिम फैसला गर्न जबराले दबाब दिएको समेत बारले जनाएको छ। पछि आफूले भनेबमोजिम फैसला गरेकाले पुरस्कार स्वरूप उच्च अदालतको न्यायाधीशमा नियुक्त गरेर अनियमितता गरेको बारको दाबी छ। अख्तियार दुरुपयोग अनुसन्धान आयोगले रंगेहात पक्राउ गरेका व्यक्तिको मुद्दामा समेत आर्थिक अनियमितता गरेको जनाइएको छ।"
किन हुन्छ समानुपातिक प्रणालीको दुरुपयोग ?,"काठमाडौं : एमाले र कांग्रेसले मंसिर ४ गते हुने चुनावमा आआफ्ना पार्टीबाट समानुपातिक उम्मेदवार बन्न उस्तै मापदण्ड बनाएका छन्। एमालेले एकपटक अवसर पाइसकेकालाई आमरूपमा नदोहोर्याउने निर्णय गरेको छ। कांग्रेसले समानुपातिक सांसदलाई अब नदोहोर्याउने नीति सार्वजनिक गरेको छ। लक्षित वर्ग र समुदायभन्दा पनि पैसावाल, चाकरीबाज, नेताका नातागोताआफन्त, डनका साथै केही निश्चित व्यक्तिले मात्रै समानुपातिक निर्वाचन प्रणालीको फाइदा उठाए। जसले जनताका प्रतिनिधि बन्ने अवसर पाए। नागरिक समाज र पार्टीभित्रै यस्तो प्रवृत्तिको चर्को आलोचना भयो। त्यसपछि एमाले र कांग्रेसले केही सुधार गर्न खोजेका देखिन्छ। अर्थात्, नयाँलाई अवसर दिन खोजेको सन्देश दिएका छन्। कांग्रेसका युवा नेता गुरुराज घिमिरे पछाडि पारिएको समुदायलाई राजनीतिक मूलप्रवाहमा ल्याएर प्रतिस्पर्धाका लागि समक्ष बनाउन पाँच वर्ष पर्याप्त हुने भएकाले नै पार्टीले समानुपातिकमा नदोहोर्याउने नीति लिएको बताउँछन्। यसमा सैद्धान्तिक र व्यावहारिक दुई पक्ष हुन्छन्। सैद्धान्तिक रूपमा पछाडि पारिएको समुदाय राजनीतिको मूलधारमा ल्याउनकै लागि समानुपातिक प्रणालीमा गइएको हो, नेता घिमिरे भन्छन्, एकपटक प्रतिनिधित्व गरिसकेपछि उहाँहरूमा प्रतिस्पर्धा गर्ने सामथ्र्य हुन्छ र नेतृत्वमा प्रतिस्पर्धाबाट पुग्न सक्नुहुन्छ भन्ने मान्यताका आधारमा नै नदोहोर्याउने नीति लिइएको हो। कसैलाई भने लानुपर्ने अवस्था पनि आउन सक्ने उनी बताउँछन्। एमालेको निर्वाचन विभाग उपप्रमुख नीरज आचार्य एकै व्यक्तिलाई दोहोर्याउँदा अरू अवसरबाट वञ्चित हुने भएकाले समानुपातिकमा नदोहोर्याउने नीति अवलम्बन गरिएको बताउँछन्। समानुपातिकमा पार्टीले भोट प्राप्त गर्ने हो। त्यसमा समान अवसर दिनुपर्छ, नेता आचार्य भन्छन्, एक जनाले पटकपटक अवसर पाउँदा अरूहरू अवसरबाट वञ्चित हुन्छन्। वितरण न्यायोचित, समान हुनुपर्यो। लेखक चन्द्रकिशोरका अनुसार समानुपातिक सुविधा पाएकाहरूलाई दलहरूले अब नदोहोर्याउने निर्णय राम्रो हो। यसले विभिन्न समुदाय प्रतिनिधित्व बढाउँछ। यसले त राम्रो गर्छ। कतिपय मान्छेहरू लगातार समानुपातिक प्रणालीबाट संसद्मा पुगिरहेका छन्। एक जना मात्रै किन पटकपटक भन्ने प्रश्न उठेपछि दलहरूले नयाँ निर्णय लिएका हुन्, उनी भन्छन्, यो निर्णयले समाजमा नयाँ नेतृत्वमा जन्माउँछ। माओवादी केन्द्रले नि एकपटक अवसर पाइसकेकालाई नदोहोर्याउने सम्भावना रहेको बताउँछन् पोलिटब्युरो सदस्य भरतप्रसाद साह। यसबारे स्थायी समितिमा छलफल चलिरहेको छ। तर, निर्णय भएको छैन, नेता साह भन्छन्, जो एकपटक समानुपातिकबाट अवसर पाइसक्यो त्यसलाई फेरि नदोहोर्याउने र जो स्थानीय तह चुनावमा लड्यो उनीहरूलाई पनि फेरि प्रदेशसभा र प्रतिनिधिसभातिरको समानुपातिक र प्रत्यक्षमा टिकट नदिनेबारे छलफल भइरहेको छ। एकै व्यक्तिले पटकपटक अवसर पाउँदा अरूलाई मौका नमिलेको उनको बुझाइ छ। २०६४ सालको पहिलो संविधानसभा निर्वाचनमा मिश्रित निर्वाचन प्रणाली अवलम्बन गरियो। ६ सय १ सदस्यीय संविधानसभामा सबै जाति, क्षेत्र, समुदाय, लिंग र भूगोलको समानुपातिक सहभागिता गराउने भन्दै समानुपातिकबाट ६० र प्रत्यक्षबाट ४० प्रतिशत चुनिने व्यवस्था गरियो। संविधानसभामा समानुपातिक सांसदको बहुमत र प्रत्यक्षबाट निर्वाचितहरू अल्पमतको अवस्थामा थिए। त्यति मात्र नभई पार्टीमा योगदान, त्याग र तपस्याभन्दा पनि पैसावाल, व्यापारी, ठेकेदार, नेताका आफन्त, नातागोताले संविधानसभा भरिभराउ थियो। जसकारण संविधान बनाउनेभन्दा पनि सत्ता जोडघटाउमै पहिलो संविधानसभाको कार्यकाल सकियो। दल र नेताहरूले दोस्रो संविधानसभामा पनि समानुपातिक कोटाको व्यापक दुरुपयोग गरे। नयाँ संविधानमा समानुपातिक सांसदको कोटा घटाइयो। जसअनुसार प्रत्यक्षबाट ६० र समानुपातिकबाट ४० प्रतिशत चयन हुने व्यवस्था राखियो। संख्या घटे पनि सांसद छनोटको प्रवृत्ति र विकृति रोकिएन। पार्टीमा योगदान गरेका व्यक्तिभन्दा पनि नेताहरूको वरिपरि घुमेर पटकपटक सांसदको सुविधा लिने प्रवृत्ति मौलाएपछि अवसर पाइसकेकालाई फेरि नदिने निष्कर्षमा दलहरू पुगेका हुन्। एमाले केन्द्रीय कमिटी बैठकको निर्णयमा लेखिएको छ, समानुपातिक वा कुनै पनि अप्रत्यक्ष निर्वाचन प्रणालीबाट प्रतिनिधित्व हुने स्थानमा एकचोटि उक्त अवसर प्रयोग गरेका पार्टीका नेता, कार्यकर्ता वा समर्थकहरूलाई आमरूपमा दोहोर्याउनुहुन्न। यस्ता क्षेत्रमा पालैपालो वितरण प्रणाली लागू गरिनुपर्छ। कांग्रेसका तर्फबाट महामन्त्री गगन थापाद्वारा जारी परिपत्रमा लेखिएको छ, २०७४ को प्रतिनिधिसभा तथा प्रदेशसभा निर्वाचनमा समानुपातिकतर्फबाट निर्वाचितलाई पुनः समानुपातिकतर्फ नै सिफारिस नगर्नुहोला। व्यापारीलाई लिस्नो राज्यका नीति निर्माण तहमा सबै जाति, क्षेत्र, समुदाय र लिंगको समानुपाातिक सहभागिता होस् भनेर समानुपातिक निर्वाचन प्रणाली अवलम्बन गरिएको थियो। तर, केही व्यापारिक घराना, ठेकेदार र पैसावालका लागि संसद्मा पुग्ने लिस्नो बन्यो यो प्रणाली। अर्बपति विनोदकुमार चौधरी यही कोटामा कहिले एमाले त कहिले कांग्रेसबाट सांसद बने। उनी २०६४ सालको पहिलो संविधानसभामा एमालेबाट पुगे। २०७४ मा कांग्रेसले समानुपातिक सांसद बनायो। व्यापारी मोतीलाल दुगड ०७४ सालमा एमालेबाट समानुपातिक सांसद बने। उनी एमाले अध्यक्ष केपी शर्मा ओली प्रधानमन्त्री हुँदा उद्योग, वाणिज्य तथा आपूर्ति राज्यमन्त्रीसमेत भए। तत्कालीन प्रधानमन्त्री ओलीका आर्थिक सल्लाहकार पनि बने। दुगड २०६४ सालदेखि नै निरन्तर समानुपातिक सांसद बन्दै आएका छन्। २०६४ मा नेपाल सद्भावना पार्टी (आनन्दीदेवी) र २०७४ मा एमालेबाट सांसद बनेका हुन्। दिवाकर गोल्छा, डा बाबुराम पोखरेल, गीता राणा, विमल केडिया, राजलक्ष्मी गोल्छालगायत व्यापारी पनि समानुपातिकबाटै जनप्रतिनिधि बने। व्यवसायीहरू संसद्मा छिरेपछि बैंक तथा वित्तीयसम्बन्धी (बाफिया) ऐन र शिक्षासम्बन्धी ऐन संशोधनमा व्यापक चलखेल भए। ०६४ देखि नै समानुपातिकमा सांसद समानुपातिकबाट १५ वर्षदेखि एकै व्यक्तिले सांसद बन्ने मौका पाएका उदाहरण पनि छन्। कसैले एउटै पार्टीबाट सांसद बन्ने मौका पाएका छन् त कसैले पार्टी फेर्दै समानुपातिक सांसदको मौका उठाउने गरेका छन्। कांग्रेसकी मीनाक्षी झा २०६४, २०७० र २०७४ मा निरन्तर यही बाटोबाट सांसद भएकी हुन्। एमालेकी गंगा चौधरी पनि तीनपटक लगातार सांसद बनेकी छन्। २०६४ र २०७० सालमा थरुहट तराई पार्टीबाट सांसद बनेकी चौधरीले ०७४ मा एमाले रोजेकी हुन्। दोहोरो नागरिकतामा विवादित ल्यारक्याल लामा पनि दुईपटक सांसद बने। ०६४ सालको पहिलो संविधानसभामा एमालेले लामालाई सांसद बनायो। ०७० मा तिनै लामालाई माओवादी केन्द्रले समानुपातिक सांसद बनायो। एमालेबाट राज्यमन्त्री पनि बने। विवादमा मुछिएपछि मन्त्री पदबाट एमालेले हटाएको थियो। उनी दोस्रो संविधानसभामा माओवादीबाट प्रवेश गरे। अख्तियार दुरुपयोग अनुसन्धान आयोगको छानबिनका क्रममा दरबार्गमार्गस्थित नेपाल इन्भेस्टमेन्ट बैंकको लकरमा १४ थान गोली भेटिएपछि पक्राउ पनि परेका थिए। सहकारी ठगी आरोपमा जेलमा रहेका इच्छाराज तामाङलाई पनि एमालेले समानुपातिक सांसद बनाएको थियो। विवादित लक्की शेर्पालाई माओवादीले समानुपातिक सांसद बनायो। एमालेका जुलीकुमारी महतो, विन्दा पाण्डे र शान्ता चौधरीले २ पटक समानुपातिबाट सांसद बन्ने अवसर पाए। पहिलो संविधानसभामा पुगेका तीनै जना ०७४ मा सांसद बनेका हुन्। ०७० र २०७४ मा एमालेबाट दोहोरिने समानुपातिक सांसदमा शारदाकुमारी विश्वकर्मा पनि हुन्। कांग्रेसका उमा रेग्मी र मीना पाण्डे समानुपातिकबाटै ०६४ र ०७४ मा सांसद बने। ०६४ र ०७० मा कांग्रेसबाट धेरै शीर्ष नेतृत्वले समानुपातिकको बाटो समाते । ०७० र ०७४ मा पनि धेरै कांग्रेसका नेता समानुपातिकमा दोहोरिएका छन्। चित्रलेखा यादव, मानबहादुर विश्वकर्मा, सुजाता कोइराला, मीनबहादुर विश्वकर्मा, सुजाता परियार र सरवतआरा खातुन पनि दुईपटक समानुपातिक सांसद भए। माओवादी केन्द्रबाट ओनसरी घर्ती मगर, सत्या पहाडी र यशोदा सुवेदी गुरुङ दुईपटक समानुपातिक सांसद बने। उनीहरू २०६४ र ०७४ मा समानुपातिक सांसद बने। ०७० मा राष्ट्रिय मधेस समाजवादीबाट समानुपातिक सांसद बनेकी निर्जला राउत २०७४ मा राष्ट्रिय जनता पार्टीबाट संसद्मा पुगिन्। दलको संख्या बढ्यो, विकृति भित्रियो ०६४ र ०७० को संविधानसभा निर्वाचनमा ससाना पार्टी बनाएर समानुपतिकबाट सांसद बन्ने लहर नै चल्यो। पार्टी साना भए पनि एकनाथ ढकाल, विश्वेन्द्र पासवान, प्रेमबहादुर सिंह र रुकमणि चौधरीले दुईपटक सांसद बन्ने मौका पाए। ढकाल नेपाल परिवार दल, पासवान दलित जनजाति पार्टी, सिंह समाजवादी जनता पार्टी र चौधरी संघीय लोकतान्त्रिक राष्ट्रिय मञ्चबाट सांसद बनेका हुन्। समानुपातिक निर्वाचन प्रणालीका कारण बुवाछोरी र श्रीमान् श्रीमती नै आलोपालो सांसद बने। नेपाली जनता दलबाट ०६४ मा छोरी गायत्री साह र ०७० को दोस्रो संविधानसभामा बुवा हरिचरण साह पुगे। मालेका सीपी मैनाली र श्रीमती नीलम केसी ०६४ सालमा समानुपातिक सांसद बने। समानुपातिकबाट सांसद बन्ने र सत्ता जोडघटाउमा लिप्त हुन थालेपछि त्यति बेला दुईसिटे दल पनि फुटे। दलकै संख्या ३३ पुग्यो। एकसिटे सांसद पनि धमाधम मन्त्री बने। संसदीय राजनीतिका विकृति र विसंगति दोहोरिए। त्यसकारण संविधानमा राष्ट्रिय पार्टी बन्न ३ प्रतिशत थ्रेसहोल्डको व्यवस्था गरियो। त्यसबाट दलको संख्या त घट्यो। तर, राष्ट्रिय पार्टीले समानुपातिक सांसद छनोटमा भएका विकृति र विसंगति भने सच्याएनन्। अझै विकृति छ : तुलानारायण साह, राजनीतिक विश्लेषक समानुपातिक प्रणालीमा विकृति देखिएको छ। यसको मूल उद्देश्य जुन समुदायले निर्वाचन जित्न सकिरहेको छैन उनीहरूलाई समानुपातिक निर्वाचन प्रणालीमार्फत प्रतिनिधित्व गराउनुपर्छ भन्ने छ। महिला, दलित, जनजाति, मधेसी अर्थात् जो सीमान्तकृत सूचीमा पर्छन्। सुरुमा त खुला सिट थियो। क्रमसंख्या तलमाथि गरिन्थ्यो। पछिल्लो चुनावमा रोलक्रम दिइयो। उसले केही हदसम्म सुधार भयो। तर, अहिले पनि त्यसमा अझै विकृति छ। खास गरेर ठूला नेताहरूले आफ्नो परिवारका मान्छेहरूलाई त्यसमा पसाउँछन्। त्यसमा पनि ठूला पार्टीले यस्तो गर्छन्। सानो दललाई त सिटै कम हुन्छ। रोलक्रमले आधा विकृति समाप्त भयो। तर, अझै यस्तो विकृति बाँकी छ। जस्तो कि केही व्यापारी वर्ग, पैसावालहरू आफ्नो परिवारका सदस्य, नातागोतालाई समानुपातिक प्रणालीबाट सभामा पुर्याउने विकृति अझै कायम छ। लोकतन्त्रमा समयको क्रमसँगै प्रक्रिया सुधार हुँदै जान्छ। समानुपातिक प्रणालीमा संरचनागत सुधार ऐन, कानुन, नियममा भइसक्यो। रोलक्रम, खुला सूची यी सबै भइसक्यो। अब सामाजिक सुधारको जरुरी छ। हरेक पार्टीका कार्यकर्ता, नेताले गलत प्रवृत्तिप्रति प्रश्न उठाउनुपर्छ। यो प्रवृत्ति पार्टीको आन्तरिक लोकतन्त्रसँग जोडिएको पक्ष हो। पार्टीभित्र अहिले पनि आन्तरिक लोकतन्त्रको अझै अभाव छ । नदोहोर्याउने निर्णय राम्रो : चन्द्रकिशोर, लेखक समानुपातिक भनेको कुनै एउटै पात्रलाई पटकपकट दोहोर्याउनु होइन। दुईपटक समानुपातिक सुविधा पाएकाहरूलाई दलहरूले अब नदोहोर्याउने निर्णय राम्रो हो। यसले अरू समुदायको पात्रको प्रतिनिधित्व बढाउँछ। यसले त राम्रो गर्छ। कतिपय मान्छेहरू लगातार समानुपातिक प्रणालीबाट संसद्मा पुगिरहेका छन्। एक जना मात्रै किन पटक पटक भन्ने प्रश्न उठेपछि दलहरूले नयाँ निर्णय लिएका हुन्। यो निर्णयले समाजमा नयाँ नेतृत्वमा जन्माउँछ। दलहरूलाई दबाब थियो, एउटै मान्छे धेरै दोहोरियो। यो विषयमा दलहरूको आलोचना भयो। कसैको खल्तीमा पैसा छ भने पटकपटक समानुपातिकबाट सांसद् पद पाइरहेका छन्। यसलाई कमजोर गर्न दलहरूले नयाँ निर्णय लिइरहेका छन्। तर, अब नेताहरूमा पैसै लिएर पनि नयाँ उम्मेदवारलाई सांसद भने बनाउने प्रवृत्ति अझै कामय रहन्छ। हिजो एउटा नेताले पटकपटक श्रीमती, साला, साली, मामा, माइजु पठाउने प्रवृत्ति थियो। अब अर्को नेताले नयाँ अनुहार पठाएर यस्तो प्रवृत्ति देखाउने सम्भावना कायमै छ। तर, दलको नयाँ निर्णयले नयाँ चेहरा भने ल्याउँछ। बञ्चितीकरणमा परेका समुदायको प्रकटीकरण होस् भनेर समानुपातिक निर्वाचन प्रणाली ल्याइयो। चुनावमा बढी ल्याउने जित्यो, कम ल्याउने हार्यो। कम ल्याएर हार्ने समुदायको प्रतिनिधित्व, त्यो मतको कदर र उपयोगका लागि पनि समानुपातिक प्रणाली ल्याइयो। यो निर्वाचन प्रणाली भारतमा छैन। नेपालको विविधता जो छ त्यसको प्रकटीकरण होस् भनेर यो प्रणाली ल्याइयो। २०६४ को संविधानसभा निर्वाचनमा नेपाली समाजको विविधता तुलनात्मक रूपमा देखापरेको थियो। पछि यसमा विकृति बढ्यो। स्वाभाविक हो। जो जनतामा गएर चुनाव लड्न सक्दैन। लड्ने क्षमता राख्दैन। उनीहरू समानुपातिक प्रणालीको बाटो अपनाउँछन्। जो नेता आफू चुनावमा हार्छन् उनीहरूले समानुपातिक प्रणालीको बाटोबाट संसद्मा श्रीमतीलाई पठाउँछन्। नदोहोर्याउने निर्णय आउने सम्भावना छ : भरतप्रसाद साह, पोलिटब्युरो सदस्य, माओवादी केन्द्र हाम्रो पार्टीभित्र एकपटक अवसर पाइसकेकालाई फेरि नदोहोर्याउने निर्णय आउने सम्भावना धेरै छ। यसबारे स्थायी समितिका छलफल चलिरहेको छ। तर, निर्णय भएको छैन। जो एकपटक समानुपातिबाट अवसर पाइसक्यो त्यसलाई फेरि नदोहोर्याउने र जो स्थानीय तह चुनावमा लड्यो उनीहरूलाई पनि फेरि प्रदेशसभा र प्रतिनिधिसभातिरको समानुपातिक र प्रत्यक्षमा टिकट नदिनेबारे छलफल भइरहेको छ। एकै व्यक्तिले पटकपटक अवसर पाउँदा अरूलाई मौका मिलिरहेको छैन। समानुपातिक प्रणालीले सबैलाई समान अधिकार दिनुपर्छ। पार्टीमा लगानी नभएकाहरूले पनि बाहिरकाले समानुपातिक प्रणालीको सुविधा लिए। कतिपय दलले पैसामा सांसद बनाएको पनि सुन्नमा आउँछ। यी सबै यो प्रणालीमा देखिएको विकृत पक्ष हुन्। यसले संघर्ष गरेर आएका नेता तथा कार्यकर्ताको योगदानको अवमूल्यन हुन्छ। सबैको प्रतिनिधित्वको सवाललाई समानुपातिक प्रणालीले जबर्जस्त रूपमा स्थापित गरेको छ। विकृति रोक्न पार्टीको मूल नेतृत्व पंक्ति जिम्मेवार भएर गम्भीरतापूर्वक सोच्नुपर्छ। पार्टीभन्दा बाहिरकाले धेरै अवसर पाए : केशव झा, केन्द्रीय कार्यकारणी सदस्य, लोसपा समानुपातिकमा एकै व्यक्तिलाई दोहोर्याउने कि नदोहोर्याउने विषयमा हाम्रो दलभित्र छलफल भएको छ। पार्टी बैठकमा छलफल गर्छौं। समानुपातिक प्रणालीमा धेरै पार्टीभन्दा बाहिरका मान्छेहरू आएर सांसद बने। पार्टीका कार्यकर्ताभन्दा धेरै बाहिरकाले यो सुविधा पाए। मि िश्रत प्रणालीको यो दुरगुण हो। पूर्ण समानुपातिक निर्वाचन प्रणाली भए यस्तो हुँदैन थियो। नेताहरूलाई आफैं सांसद् बन्नुपरेको भएर बाहिरका मान्छेलाई गुन्जायस हुँदैनथ्यो। मिश्रितमा आफू प्रत्यक्षबाट जितेपछि समानुपातिक कोटामा बाहिरबाट ल्याउँछन्। यसले समस्या खडा गर्छ। समानुपातिक वा प्रत्यक्ष जुनसुकैमा होस्, दुईपटकपछि कसैलाई सुविधा दिनुहुँदैन। अमेरिकाजस्तो देशमा दुईपटक राष्ट्रपति भए पुग्छ। नेपालजस्तो देशमा दुईपटकभन्दा बढी बनेर के गर्छ ? दुईपटक बन्यो। भयो। जे गर्नु छ यसैभित्र गरेर देखाउनुपर्छ। दुईपटक सांसद, मन्त्री, प्रधानमन्त्री, राष्ट्रपति बन्न दिनुहुँदैन। एउटै मान्छे पटकपकट अवसर पायो भने नयाँ युवाले कहिले मौका पाउँछन् ? त्यसकारण नयाँ पुस्तालाई हस्तान्तरण गर्न दुईपटकभन्दा बढी समानुपातिक वा प्रत्यक्ष कुनैमा पनि एउटै व्यक्तिलाई दोहोर्याउनु हुँदैन।"
थारु समुदायमा अटवारी उत्साह,"दाङ : पश्चिम नेपालका दाङ, बाँके, बर्दिया, कैलाली, कञ्चनपुर र सुर्खेतका थारु समुदायले आइतबार अटवारी पर्व धुमधामले मनाएका छन्। अटवारी पुरुष थारुहरूको महत्वपूर्ण पर्व मानिन्छ। अटवारीमा दाङका केही स्थानीय तहले सार्वजनिक बिदासमेत दिएका छन्। थारु बाहुल क्षेत्र रहेका जिल्लाका पालिकाहरूमा सार्वजनिक बिदा दिइएको हो। थारु समुदायका पुरुषहरूले महिलाको सम्मानका लागि यो दिनलाई विशेष रुपमा लिने गरेका छन्। पानीसमेत नखाएर पुरुषहरू (निर्जला) ब्रत बस्ने गर्छन्। यो पर्वमा सूर्य अर्थात शक्तिको उपसना गरिने लुम्बिनी प्रदेशका पर्यटन तथा सहरी विकासमन्त्री डिल्लीबहादुर चौधरीले जानकारी दिए। उनले पाँच पाण्डवका भीमको पौरखसँगसमेत जोडिएको पर्व भएकाले यसको महत्व थारु समुदायमा ठूलो रहेको बताए। किम्वदन्ती अनुसार दाङका थारु राजा दंगीशरण, पाण्डव र कौरवबीचको युद्धका नायक भीमसँगसमेत जोडेर मनाउने गरिएको मन्त्री चौधरीले जानकारी दिए। उनले थारु राजा र पाँच पाण्डवको सम्बन्धलाई बलियो बनाउन यो पर्व मनाइने गरेको बताए। संस्कृतिविद् अशोक थारुले अटवारी पर्वलाई शक्ति र प्रकृतिको पूजाका रुपमा लिनुपर्ने बताए। सम्पूर्ण ब्रह्मान्डको मूल स्रोत भनेको सौर्य उर्जा हो। त्यही शक्तिको उपासना नै अटवारी हो, संस्कृतिविद् थारुले भने। उनले अटवारी पर्वलाई अलौकिक मिथकसँग जोड्नुभन्दा विश्व ब्रह्मान्डीय विज्ञानलाई जोड्नु बढी बैज्ञानिक र दिगो हुने धारणा राखे। अटवारीका बारेमा अब द्वापर युग, भीम र दंगीशरण राजाभन्दा अगाडि गएर सूर्यको उत्पत्तिको युगका बारेमा बुझ्नुपर्ने हुन्छ, उनले भने। थारु बुद्धिजीवी चूर्णबहादुर चौधरीले धर्म, संस्कृति र परम्पराले विविधतालाई एकतामा जोड्ने पर्व अटवारी भएको बताए। थारु समुदायमा अटवारीका अवसरमा स्थानीय स्तरमा उत्पादित काँक्रो, अम्बा, केरा र चामलको पिठोको रोटी पकाएर खाने चलन छ। भोकले व्याकुल बनेका भीम रोटी पकाउँदै गर्दा युद्धको बिगुल बजेपछि पकाउँदै गरेको रोटी छाडेर कौरवसँग लड्न गएको र आउँदासमेत त्यो रोटी नडढेकाले उनको बहादुरीको प्रशंसाका लागि एकातर्फ मात्रै पकाएको रोटी खाने प्रचलन रहेको बुद्धिजीवी चौधरीले बताए। अटवारी पर्वमा जंगलबाट ल्याएको मालुको पातको दुनाटपरीमा परिकार खाने प्रचलन छ। अटवारीमा माछा मासु भने खाइँदैन।"
झोलामा खोला बोक्नेको खोजी जारी : ऊर्जामन्त्री,"काठमाडौं : विद्युत् खरिद सम्झौता (पीपीए) भएका करिब १६ सय मेगावाटका आयोजनाको काम अघि बढ्न नसकेको ऊर्जा मन्त्रालयले बताएको छ। पीपीए गरेर निर्माणको चरणमा नगएका यी आयोजनाको खोजी कार्य सुरु गरिने ऊर्जामन्त्री पम्फा भुसालले जानकारी दिएकी छन्। अहिलेसम्म करिब ६ हजार ५ सय मेगावाटको पीपीए भएको छ। तर, करिब १६ सय मेगावाट कसको झोलामा छ, थाहा छैन, भन्दै भुसालले यी आयोजनाको खोजी कार्य गरेर निर्णयमा पुग्ने उनको भनाइ छ। वर्षौंदेखि आयोजना ओगटेर बस्ने तर काम नगर्ने प्रवृत्तिलाई निरुत्साहित गर्न र प्रवद्र्धकलाई जिम्मेवार बनाउनका लागि नै नयाँ नीतिको सिफारिस गरिएको उनले प्रष्ट्याइन्। ऊर्जा मन्त्रालयले गत साउन २४ गतेबाट लागू हुने गरी जलविद्युत् आयोजनाको विकास, सर्वेक्षण एवं उत्पादन अनुमतिपत्रनिर्देशिका तथा विद्युत् खरिद बिक्री सम्झौतामा अवलम्बन गर्नुपर्ने नीतिगत व्यवस्थासम्बन्धी प्रतिवेदन कार्यान्वयन गर्ने भनेको थियो। व्यवस्थाको (घ) र (ङ) बुँदामा निजी प्रवद्र्धकले आपत्ति जनाएपछि अहिले उक्त व्यवस्था हटाइएको छ। उक्त व्यवस्थाले आयोजनाको अनुमतिपत्र खारेजदेखि संस्थापक सेयरसम्म बेच्न नपाउने भनेको छ। व्यवस्थाले (घ) नम्बर बुँदामा तोकिएको समयभित्र आयोजनाको कुनै पनि संरचना खडा गर्न नसके विद्युत् खरिद सम्झौता रद्द हुने तथा अनुमतिपत्र नै रद्द हुने जस्ता प्रावधान अघि सारेको छ। यस्तै (ङ) मा संस्थापक सेयरधनीलाई १० वर्षसम्म आफ्नो सेयर बेचबिखन र धितो राख्न नपाउने तथा ३० वर्षपछि सरकारलाई बुझाउँदा कम्तीमा २० प्रतिशत संस्थापक सेयरधनी हुनैपर्ने प्रावधान राखिएको छ। आयोजना ओगट्ने, काम नगर्ने फेरि पीपीए रोकियो भन्ने जस्ता प्रवृत्तिको अन्त्य गर्न केही सुधारको गर्नुपर्ने भएकाले नयाँ व्यवस्था सिफारिस गरिएको उनको भनाइ थियो। मन्त्री भुसालले नदी प्रवाहमा आधारित र अर्धजलाशययुक्त आयोजनाको हाल प्रचलित डिजाइन डिस्चार्ज (क्यू) ४० लाई परिवर्तन गरी जुनसुकै डिजाइनमा आयोजना विकास गर्न सकिने बताइन् । क्यू ४० लाई २५ मा झार्नेबित्तिकै आयोजनाको औसत जडित क्षमता ८५ प्रतिशतले बढ्ने मन्त्रालयको धारणा छ। क्यूलाई खुल्ला गर्नेवित्तिकै आयोजनाको क्षमता बढ्ने धारणा मन्त्रालयको छ। भविष्यमा आयोजनाको डिजाइन परिवर्तन गर्न नसकिने र आयोजनाहरू एक सय वर्षका लागि बनाइने हुँदा अहिले नै उत्पादन बढ्ने गरी निर्माणमा जानुपर्ने बताइएको छ।"
फाइदा त गठबन्धनभन्दा एमालेसँग हुन्छ,"निर्वाचनको मिति घोषणा भएपछि लोकतान्त्रिक समाजवादी पार्टी सरकारमा सामेल हुने चर्चा भयो। यद्यपि अहिलेसम्म ठोस सहमति भइसकेको छैन। अहिले भने सरकारमा सामेलभन्दा पनि निर्वाचनमा कसरी जाने भन्ने विषयमा छलफल चलिरहेका छन्। यसै सन्दर्भमा लोकतान्त्रिक समाजवादी पार्टीका उपाध्यक्ष सर्वेन्द्रनाथ शुक्लासँग अन्नपूर्णकर्मी लक्ष्मण पोखरेलले गरेको कुराकानी: चुनाव हुने संघारमा गठबन्धन सिट बाँडफाँटका कुरा मात्रै चर्चामा छन्। तपाईंहरूको पार्टी कसरी जाँदैछ ? सत्तारूढ गठबन्धनसँग कुरा चाहिँ भएको छ। यतापट्टि एमालेका अध्यक्षसँग पनि प्रारम्भिक कुरा भइरहेको छ। जुन किसिमको गठबन्धनभित्र सिटको संख्यालाई लिएर सकस चलिरहेको छ, हामी त्यहाँभित्र पाउँदा पनि अत्यन्त सीमित सिटमात्रै पाउँछौं भन्ने करिबकरिब निश्चित छ। हामीसरहको दलले सीमित सिट पाइरहँदा हामीले पनि धेरै पाउँछौं भन्ने अपेक्षा रहने भएन। तर त्यसरी गर्दा राष्ट्रिय पार्टी बन्न थ्रेस होल्डका लागि ३ प्रतिशतको मत आवश्यक हुन्छ। जुन मत पाउन हामीले धेरै सिटमा उम्मेदवारी दिनुपर्ने हुन्छ। यदि हामीले त्यस गठबन्धनबाट १० सिट पायौं भने गठबन्धन दिने दल मानौं कांग्रेसले १० सिट लिएपछि बाँकी १ सय ४५ सिट हुन्छ। त्यसमा हामीले उम्मेदवारी दिनुपर्ने हुन्छ। त्यसअनुरूप उम्मेदवार खडा गर्न सक्छौं। त्यसो नगरेसम्म जुन थ्रेस होल्डका लागि चाहिने मत छ त्यो पाउन सकिँदैन। त्यसैले अधिकांश स्थानमा हामीले उम्मेदवार उठाउने हो। त्यो गठबन्धनभित्र पनि ठ्याक्कै यही स्थिति छ। गठबन्धनले अन्तिम अवस्थासम्म गठबन्धनका शीर्ष नेताहरूलाई जिताउने गरी केही सिट देला। अरू आफ्नोआफ्नो तरिकाले नै खुल्ला प्रतिस्पर्धामै उत्रिनुपर्ने अवस्था आउँछ। अन्तिम टुंगो नलाग्दासम्म भन्न सकिने अवस्था छैन। तपाईंहरूको पार्टी त चुनावअघि नै सरकारमै जाने कुरा भइरहेको छ। चुनाव र सरकारमा जानेबीचको सम्बन्ध चाहिँ के हो ? चुनावी गठबन्धनको टुंगो नलगाई सरकारमा जाँदैनौं। गठबन्धन नभई सरकारमा सहभागी हुँदैनौ। सरकार भनेको अल्पकालीन हो। दुई महिनाका लागि सरकारमा जान चाहिरहेका छैनौं। चुनावका लागि गठबन्धन बन्यो भने मात्रै सरकारमा जाने स्थिति रहन्छ। गठबन्धनको टुंगो नलाग्दासम्म सरकारमा जाने कुरा रहँदैन। गठबन्धन अब सत्तारूढ दलसँग मात्रै हुने निश्चित भइसकेको हो ? त्यसो हैन। हामीले पहिलो सत्ता गठबन्धनसँग कुरा गरिराखेका छौं। अहिले सरकार र हामीबीच केही कुरामा सहमति छ। नागरिकताका विषय, आन्दोलनकारीमाथि रहेका मुद्दाहरू फिर्तासहितका मुद्दामा पनि कुरा भइरहेका छन्। एउटा पक्षसँग कुरा भइरहेका छ। यसको निक्र्याैल भएपछि मात्रै अरू पक्षसँग छलफल हुन्छ। त्यो पक्षको निर्णय कुरिरहेका छौं। हामी एमालेसँग पनि छलफलमै छौं। चुनावमा गठबन्धन गर्दा सत्तापक्षसँगै गर्यो भने धेरै फाइदा हुन्छ भन्ने पार्टीको निष्कर्ष हो ? सत्ता गठबन्धनमा सामेल भई सीमित सिटमा मात्रै लड्यौं भने नोक्सान हुन्छ। मैले अघि भनेजस्तै धेरै सिटमा लड्न पायौं भने फाइदा हुन्छ। सीमित सिटले पार्टीलाई धेरै नोक्सान हुन्छ। सिट बाँडफाँटका हिसाबले एमालेसँगको गठबन्धन पार्टीलाई फाइदा हुन्छ। खुला प्रतिस्पर्धा भएको अवस्थामा पनि एमालेसँग सहकार्य हुन सक्छ। त्यसका विधिहरू छन्, निकाल्न सक्छौं। गठबन्धन मधेसकेन्द्रित दलहरूभित्र मात्रै पनि हुने कुरा चलिरहेका छन्। यस विषयमा मधेस केन्द्रित दलहरूको चाहना के छ ? त्यो सम्भावना पनि बन्द भएको छैन। जारी छ। मधेसकेन्द्रित दलहरू मात्रै मोर्चा बनाएर अघि बढ्ने कि भन्ने विषयमा छलफल भइरहेको छ। सत्ता गठबन्धनभित्रको सिट बाँडफाँटको कुरा टुंगिनासाथ बल्ल अन्य कुरामा छलफल हुन्छ। नोमिनेसनपछि पनि मधेसकेन्द्रित दलबीच सहकार्य सम्झौता हुन सक्छ। गठबन्धनसँग तपाईंहरूको पार्टीको अपेक्षा कति सिट हो ? मधेस प्रदेश हाम्रो आधार इलाका हो। हामीले गठबन्धन समक्ष १६ सिट चाहिन्छ भन्दै लिखित रूपमा नेपाली कांग्रेसका सभापतिसँग प्रस्ताव पेस गरेका छौं। त्यसमा छलफल गरेर तलमाथि गर्न सकिन्छ। मधेसकेन्द्रित भित्रै पनि लोसपा, जसपा, बाबुराम भट्टराईको छुट्टै दलसहित तीन दल देखिएका छन्। के यी सबैले माग गरेअनुरूप सिट पाउने सम्भावना रहन्छ ? एकदम कठिन छ। त्यसैले खुला प्रतिस्पर्धामा जानुपर्ने अवस्था आउन सक्छ। यसका लागि मधेसकेन्द्रित दलहरूसँग छलफल गर्न सकिन्छ। एमालेसँग पनि खुला प्रतिस्पर्धाका विषयमा छलफल गरेर अघि बढ्ने विकल्पहरू पनि छन्। अहिले गठबन्धनभित्र शीर्ष नेतालाई जिताउने गरी गठबन्धन गर्ने र अन्य क्षेत्रमा खुला प्रतिस्पर्धा गर्ने कुरा चलिरहेको छ। यो अवस्थामा त्यसैलाई आत्मसात् गरेर अघि बढ्छौं। तर, राष्ट्रिय पार्टी हुनेगरी, थ्रेस होल्ड पास हुने गरिमात्रै गठबन्धन हुन्छ। शीर्ष नेता जिताउने, पार्टी कमजोर गराउने गरी चुनावी समझदारी हुने छैन। पार्टीलाई थ्रेस होल्ड पार गराउनु पर्यो, शीर्ष नेताहरूलाई पनि जिताउनु पर्यो। यसो हुन सकेन भने खुला प्रतिस्पर्धा हुन्छ। स्थानीय तहको निर्वाचनमा मधेसकेन्द्रित दलहरू मधेसमै कमजोर बनेको देखिन्छ। यो अवस्थामा मधेसकेन्द्रित दलभित्रमात्रै गठबन्धन बनाउने कसरत किन हुन सकेन ? ठीक कुरा उठाउनु भयो। निश्चित रूपमा यो विषयमा जनदबाब निकै छ। मधेसकेन्द्रित दल ऐक्यबद्ध भएर आऊ भन्ने जनताको अपेक्षा र दबाब छ। यो स्थिति आउँछ। मधेस प्रदेशमा यसैअनुरूप समझदारी बनाएर अघि बढ्नुपर्छ भन्ने कुरा भइरहेको छ। खासगरी मधेस प्रदेशका हकमा मधेसकेन्द्रित दलहरू एकताबद्ध, समझदारी भएर अघि बढ्नुपर्छ भन्ने भइरहेको छ। तपाईंले शीर्ष नेता जिताउने गरी गठबन्धन हँुदै गरेको भन्नुहुन्छ। अहिले स्वतन्त्र वा अन्य कुनै नाममा शीर्ष नेता हराउँ अभियान चलिरहेको देखिन्छ। यो अभियानले मधेस क्षेत्रमा कस्तो असर पर्ने आकलन गर्नु भएको छ ? समग्र देशमै स्वतन्त्रको प्रभाव पारिरहेको छ। त्यो असर स्थानीय निर्वाचनमा पनि देखियो। छडीको असर काठमाडौंमा देखियो, धरानको अवस्था अलि फरक हो। त्यसले अन्य क्षेत्रमा पनि पार्न सक्छ। तर प्रतिनिधिसभामा भने अलि फरक हुन्छ। प्रतिनिधिसभाका हकमा भने यो स्वतन्त्र अभियान, ज्येष्ठ नेता हराऊ भन्ने अभियान असफल हुन्छ। किनभने प्रतिनिधिसभामा समानुपातिक प्रतिनिधित्व पनि हुन्छ। त्यसमा स्वतन्त्रलाई जिताऊ भन्ने अभियान कमजोर हुन्छ। प्रत्यक्ष त जित्लान् तर समानुपातिक मत के गर्ने ? त्यसैले जति स्थानीय तहमा स्वतन्त्रको अभियानले प्रभाव पार्यो। प्रतिनिधि र प्रदेशसभामा त्यसको असर कम हुन्छ। चुनावको मुखमै नागरिकतासम्बन्धी विधेयक राष्ट्रपतिबाट सुझावसहित फिर्ता भयो, फेरि प्रतिनिधिसभाबाट हुबहु पास भएको छ। यो विधेयकका पक्षविपक्षमा तर्कहरू भइरहेका छन्। मधेसको आवाज के हो ? २०१९ देखि नै नागरिकतासम्बन्धी जे प्रावधान थिए, ती झन् पछि आउँदा कसिँदै गएका छन्। २०६३ मा केही हदसम्म फुकुवा भयो। २०७० को चुनाव अगाडि अहिलेको जस्तै प्रावधान राखेर अध्यादेश ल्याइयो। त्यो संसद्मा नै पुगेन। एमाले अध्यक्ष केपी शर्मा ओलीले पनि अध्यादेश ल्याउनुभयो, त्यो अदालतले रोकिदियो। अहिले रोकिएका प्रावधानहरू समेटिएर दीर्घकालीन समस्या समाधान गर्न खोजिएको छ। नागरिकतासम्बन्धी कुरा मधेसको मात्रै समस्या होइन, यो पूर्वी पहाडको इलाम, सिन्धुपाल्चोक, पश्चिमी जिल्लाहरू हेर्नुस्, सीमा जोडिएका क्षेत्रको यो समस्या हो। जहाँ विवाह वारिपारि हुन्छ। महिलाले बिहे गरेपछि पढ्न नपाउने, कामकाजबाट वञ्चित हुने, छोराछोरीले पढ्न पनि नपाउनेजस्ता कुराले सम्बन्धमै असर पारिरहेको छ। समाधानका लागि एउटा बाटो निकाल्नुपथ्र्याे। अहिलेको विधेयकका प्रावधान बहुत सम्मानित बाटो त होइन, अंगीकृतलाई तत्काल नागरिकता दिने प्रावधानलाई केही छेकबार लगाएर अघि बढ्नु पर्छ। तर सबै कुराबाट महिला वञ्चित बनाउने कुरा उचित होइन। विधेयकले यो कुरालाई सम्बोधन गरेको छ। छिटो कार्य हुनुपर्छ। राष्ट्रप्रमुखले कुनै पक्ष, बिचार र दलको प्रतिनिधित्व नगरी खासगरी उत्पीडित र उपेक्षित वर्गको प्रतिनिधित्व गर्नुपर्छ। अहिले दलहरूले यही नागरिकता विधेयकलाई नै चुनावी एजेन्डा बनाइरहेका छन् नि ? यो गलत कुरा हो। यसो हुनु हुँदैन। नागरिकताको विषयलाई तानातान गरे यसले जनता जनताबीच फाटो ल्याउँछ। विभेदको वातावरणलाई चर्काउँछ। यो राष्ट्रपतिबाट रोकिने कुरा देखिएको छ, यसमा हिजो रोक्ने जुन वर्ग थियो त्यसैले आज रोक्ने काम गरिरहेको देखिएको छ। यसको समाधान भनेको जुन विधेयक छ, त्यसलाई दुविधा नराखी पास गरिनुपर्छ। यसलाई चुनावी एजेन्डा बनाउनु हँुदैन। संविधानले यसलाई रोकेको छैन। सरकारले पनि चुनावमा यसले फाइदा उठाउने भन्दा पनि जनताले फाइदा पाउन भन्ने सोच्नुपर्छ। अब तपाईंकै कुरा गरौं, रूपन्देहीको क्षेत्र नम्बर ४ बाट गएको निर्वाचनमा पराजित हुनुभयो। अहिलेको तयारी के छ ? रूपन्देही ४ मेरो घर हो। मैले जिते पनि हारे पनि जनताको दुःख सुखमा हुन्छु। मैले यो चुनावमा उमेरका हिसाबले पनि सम्पूर्ण शक्ति लगाए, जनताको समर्थन लिएर अघि बढ्ने गरी तयारी गरेको छु। यो अन्तिमपटक चुनाव जितेर मर्चवारका अपूरा भएका कुराहरू पूरा गर्नुपर्नेछ। मर्चवारमा बिजुली मैले पहिलो पटक लगेको हुँ। सडक मेरै पालामा सुरु भएको हो। संघीय सरकारको पहिलो बजेट सडकमा लगाइएको हो। सिँचाइमा डिप ट्युबेल, मोतीपुर खड्वा सिँचाइ आयोजना, नहर सुधारका काममा धेरै काम गरेको छु। शिक्षामन्त्री हँुदा यहाँको मात्रै नभई देशभरकै शैक्षिक सुधारमा महŒवपूर्ण काम गरेको छु। संविधानसभामा मेरो भूमिका जनताले थाहा पाउनुभएकै छ। अन्तिम पटक जनताको सेवा गर्ने मौका मिल्नेछ भन्ने अपेक्षा छ। अझै धेरै काम गर्ने योजना बनाएको छु। गठबन्धन हुँदैछ। यहाँ त कांग्रेसको पनि पक्कै दाबी रहन्छ। यसमा कसरी टिकटको व्यवस्थापन गर्नुहुन्छ ? खुल्ला प्रतिस्पर्धामा जाने पार्टीको निर्णय छ। हाम्रो सिटमा कांग्रेसले छाडोस् भनेको छैन, कांग्रेसले पनि छाडोस् नभनोस् भन्ने हो। म जेजस्तो अवस्थामा भए पनि चुनावी मैदानमा उत्रिसकेको छु।"
सिद्धान्तबिनाको राजनीति,"महापुरुष महात्मा गान्धीले जीवनमा भूलवश पनि गर्न नहुने सात महापाप औंल्याएका थिए। ती सात महापाप यस प्रकार छन् १) सिद्धान्तबिनाको राजनीति, २) चरित्रबिनाको ज्ञान, ३) काम नगरेर जोडेको धन, ४) नैतिकताबिनाको व्यवसाय, ५) त्यागबिनाको धर्म, ६) सचेतनाबिनाको आनन्द र ७) मानवताबिनाको विज्ञान। गान्धीले औंल्याएका यी सात महापापको सन्देश मानिसलाई पापकर्मबाट जोगिएर मनुष्य बन्ने अभिप्रेरणा दिएको रूपमा बुझ्न सकिन्छ। अर्को शब्दमा, मानव जीवनलाई सधैं असत्य मिथ्याबाट शाश्वत सत्यको पथमा लाग्न निर्देशन दिएको रूपमा ग्रहण गर्न सकिन्छ। नेपालमा प्रतिनिधिसभा र प्रदेशसभाको निर्वाचन नजिकिँदै गरेको सन्दर्भमा देशको राजनीति गर्माइरहेको अवस्था छ। सत्तामा पुगेका राजनीतिक दलको सिद्धान्त र व्यवहारमा देखिएको भिन्नताउपर सञ्चार माध्यम र सामाजिक सञ्जालले लगातार खरो टिप्पणी गरिरहेका छन्। पछिल्लो ३०३२ वर्षदेखि हालिमुहाली गरिरहेका शीर्षस्थ नेताहरूले घुमाइफिराइ आफू सत्तामा टिकिरहन आफ्नो राजनीतिक सिद्धान्त छाडेको जस्ता शब्दबाँण पनि बर्सिरहेका छन्। नेपालले अवलम्बन गरेको राजनीतिक प्रणाली सही छ। यसो भन्नुको अर्थ राजनीति सही सैद्धान्तिक धरातलमा खडा छ। व्यवहारमा भने राजनीतिले आमजनताको भलाई र कल्याण हुनेभन्दा सीमित व्यक्ति वा वर्गको स्वार्थपूर्तिको साधन बनेको घटनाक्रमले पुष्टि गरिरहेका छन्। वर्तमान संविधानअन्तर्गत भएको पहिलो प्रतिनिधिसभा र प्रदेशसभाको निर्वाचनपश्चात् सुरुमा बनेको नेकपा एमालेको सरकार र हालको गठबन्धन सरकारको कार्यसम्पादनलाई हेर्दा उहाँहरू स्वयंले राम्रो गयौं वा गरिरहेका छौं भन्नेबाहेक स्वतन्त्र रूपले प्रशंसा भएको पाइँदैन। बाहिरबाट हेर्दा सत्तारूढ दलका नेताका नातेदार, आफन्त र चरणभक्तहरू लाभान्वित हुने परिवेश मौलाउँदै गएको देखिन्छ। यस पृष्ठभूमिमा सिद्धान्तबिनाको राजनीति फस्टाउन थालेको अवस्था छर्लंग हुन्छ। जुन देश र नागरिकका लागि दुर्भाग्य हो। राजनीतिमा सिद्धान्तको महŒव किन छ भने प्रथमतः सिद्धान्तको प्रतिपादन हजारौं टन रबलबाट रुवि प्रशोधन गरेजस्तै गरी हुन्छ। अत्यन्त सघन शोध र प्रयोगबाट सिद्धान्तको प्रतिपादन हुन्छ। कैयौं अनुमानित कारण र अपेक्षित परिणामका तथ्य र सूचनाहरूको विश्लेषण तथा संश्लेषण गरेर विकल्प विकास गरिन्छ। ती विकल्पहरूको परीक्षण गरेर श्रेष्ठ ठहरिएकालाई सिद्धान्तको रूपमा स्वीकार गरिन्छ। त्यसैले सिद्धान्त कालजयी हुन्छ। सिद्धान्तको स्वरूप आदर्श हुन्छ र गुण बहुजन हिताय हुन्छ। सिद्धान्तले नेतृत्वको विचार प्रवाहलाई निर्देशन गर्छ। सिद्धान्तकै आधारमा दलका नीति तथा कार्यक्रमको तर्जुमा गरिन्छ। यसै कारण राजनीतिमा सिद्धान्तको उच्च महŒव छ। राजनीतिक दलहरूले सिद्धान्तबाट निर्दिष्ट भई दलको नामकरण, झन्डाको स्वरूप, नेतृत्व सोपान र निर्वाचन चिह्नको निर्धारण गर्ने गर्छन्। दलका नेता, कार्यकर्ता र साधारण सदस्यले आफ्नो दलको नाम, झन्डा, नेतृत्व र निर्वाचन चिह्नप्रति अगाध श्रद्धाभाव राख्छन्। दलको विधानको पालना गर्दै नेतृत्वमा पुग्ने भविष्य देखेर नै नागरिकहरू दलमा आबद्ध हुन्छन्। सरकारको कार्यपालिका र व्यवस्थापिकाका लागि हुने निर्वाचनले शासन व्यवस्थामा सरिक हुने अवसर दिने भएकाले दलको आबद्धता उज्ज्वल भविष्य निर्माणका आधारमा सदस्यहरूले हेर्ने गर्छन्। कुनै पनि देशको राजनीतिको मूल चरित्र सो देशको संविधानले परिभाषित गरेको हुन्छ। यसरी परिभाषित गर्दा राजनीतिक सिद्धान्तका आयामहरूको चर्चा गरिएको हुन्छ। लोकतान्त्रिक देशमा राजनीतिका खेलाडी राजनीतिक दलहरू हुन्छन्। राजनीतिक दलहरूको जन्म पनि राजनीतिक सिद्धान्तमा आधारित भएर हुन्छ। त्यसैले चाहे देशको राजनीति होस् वा राजनीति दलहरू होउन्, सबैको जीवन जीवन्त बनाउने प्रमुख आधार सिद्धान्त हो। निःसन्देह देशको राजनीतिका सञ्चालक राजनीतिक दलहरू नै हुन्। यस सन्दर्भमा राजनीतिक दलहरूमा सैद्धान्तिक निष्ठा अटल रहनु पर्छ। राजनीतिक दलहरूको सैद्धान्तिक निष्ठाले नै दलका नेता तथा कार्यकर्ताहरूमा निष्ठा, नैतिकता, आचरण, कर्तव्य, जिम्मेवारी, जवाफदेहिताजस्ता चरित्रप्रधान पक्षहरू सबल हुन्छन्। लोकतन्त्र, लोकतान्त्रीकरण र लोकतान्त्रिक संस्कार सुदृढ हुन्छ। लोकतन्त्रले आवधिक रूपमा आयोजना हुने निर्वाचनका माध्यमबाट राजनीतिक दललाई सत्तामा पुग्ने अवसर प्रदान गर्छ। सत्तामा पुगेको समयमा गरेको काम र परिणामका आधारमा जनताले आफ्नो अमूल्य मतमार्फत उनैलाई नवीकरण गर्ने वा नयाँ परिवर्तन गर्ने कार्य गर्छन्। लोकतन्त्रको यही सुन्दरताले सत्तामा पुग्ने नेता निरंकुश बन्न पाउँदैन। २०७२ असोज ३ मा वर्तमान नेपालको संविधान जारी हँुदा राजनीतिक दलका नेताहरूले नेपालमा विकास र समृद्धिको स्वर्णयुग सुरु हुने आश्वासन बाँडेको झलझली याद हुन्छ। एउटा सरकारको ठाउँमा तीन तीनवटा सरकारमार्फत जनताले सुरक्षा, न्याय र विकास पाउने भएकाले साँच्चिकै समृद्धिको नयाँ युग सुरु हुन्छ भन्ने कुरा पत्यारिलो लागेको थियो। २०७४ मा सम्पन्न तीनै तहको निर्वाचनमार्फत गठित सरकारले गरेका कामले भने जनता पटक्कै उत्साहित हुन सकेका छैनन्। सत्तारूढ दलका नेताका नातेदार, आफन्त र चरणभत्ताहरू लाभान्वित हुने परिवेश मौलाउँदै गएको देखिन्छ। यस पृष्ठभूमिमा सिद्धान्तबिनाको राजनीति फस्टाउन थालेको अवस्था छर्लंग हुन्छ। जुन देश र नागरिकका लागि दुर्भाग्य हो। स्थानीय तहका लागि आयोजित पहिलो निर्वाचनबाट निर्वाचित पदाधिकारीले स्थानीय सरकार के हो भन्ने सिक्दासिक्दै अवधि सकिएको छ। प्रथमपटक निर्वाचित पदाधिकारीलाई संघीयता र स्थानीय सरकारको चुरो कुरो सिकाउन खासै ध्यान दिइएन। संघ सरकारले आफूलाई केन्द्र सरकारकै रूपमा राख्न रुचायो। सहअस्तित्व, सहकारिता र समन्वयको मर्म सिकाउन र प्रयोगमा ल्याउन रुचि देखाएन। दलहरूका केन्दीय नेताहरूले पनि पहिलो कार्यकालका पदाधिकारीलाई प्रशिक्षण दिएनन्। जसले गर्दा पहिलोपटक निर्वाचित जनप्रतिनिधिले जे जानेका थिए, त्यही गरे। कसैले राम्रो गरे, कसैले ठिकै गरे। जे भए पनि संघ र प्रदेश सरकारभन्दा राम्रो गरे। हाल स्थानीय तहको दोस्रो निर्वाचन सम्पन्न भएर नयाँ निर्वाचित जनप्रतिनिधिले स्थानीय सरकारको नेतृत्व गर्न सुरु गरेको अवस्था छ। यसपालि ठूला राजनीतिक दलहरूले आआफ्ना दलसम्बद्ध निर्वाचित प्रमुख उपप्रमुखलाई एकै स्थानमा भेला गराएर प्रशिक्षण दिएको अवस्था छ। यसलाई सकारात्मक मान्नु पर्छ। स्थानीय सरकार सरकारकै रूपमा चलुन् भन्ने हो। कसरी चल्ने हुन् त्यो भने भविष्यले बताउला। प्रदेश सरकारको कुरा गर्दा संघीय सरकार परिवर्तन हुनासाथ प्रदेश सरकार पनि बदलिने अनपेक्षित अनुभव यसबीचमा भएको छ। संघ र प्रदेश सरकार स्थिर होउन् भन्ने जनताको चाहना राजनीतिक दलका नेताहरूले मिथ्या सावित गरिदिएका छन्। भविष्यतर्फ हेर्दा यही मंसिर ४ गते प्रतिनिधिसभा र प्रदेशसभाको निर्वाचन हुँदैछ। अहिले दलहरू जसरी पनि सत्ता कब्जा गर्ने रणनीतिमा लागेका देखिन्छन्। प्रत्येक दल स्वतन्त्र रूपले निर्वाचनमा सहभागी भएर जनताबाट पाउने मतका आधारमा आफ्नो हैसियत यकिन गर्नपर्नेमा सैद्धान्तिक धरातललाई लत्याएर राजनीतिक गठबन्धनमा दलहरू जोडिएका छन्। पहिले नै सिट भाग लगाएर निर्वाचनमा जाने तयारी गर्दैछन्। यसबाट जीवनभर आफ्नो पार्टी, झन्डा, निर्वाचन चिह्न र नेतृत्वप्रतिको अनुशासन भत्काएर शीर्ष तहले जुन निर्वाचन चिह्नमा भोट हाल्ने निर्देशन दिन्छन्, सोही निर्वाचन चिह्नमा भोट हाल्ने अवस्थामा गठबन्धन आबद्ध दलहरूले कसरत गर्दैछन्। दृश्य कस्तो हुने देखिन्छ भने जीवनभर रुख चिह्नलाई सर्वस्व ठानेको कांग्रेसको सदस्यले गोलाकार भित्रको हँसिया हथौडा चिह्नमा भोट खसाउनु पर्नेछ। यस्तै, माओवादी केन्द्रको सदस्यले रुख चिह्नमा भोट हाल्नु पर्नेछ। यस्तो अवस्था हुनु भनेको पार्टीको विधान, झन्डा, निर्वाचन चिह्नप्रतिको आस्था र विश्वासदेखि विच्छेद भएर नेतृत्वको आज्ञापालक हुनुमात्र हो। हुन त दलहरूले यो अभ्यास गत स्थानीय तहको निर्वाचनमा पनि गरेका हुन्। त्यसबखत कार्यकर्ता तहमा अनिच्छापूर्वकको आज्ञाकारिता वा विद्रोहको मनोविज्ञान प्रकट भएको हो। यसलाई केन्द्रीय स्तरका शीर्ष नेताहरूले खास वास्ता गरेका छैनन्। वास्तवमा राजनीतिक सिद्धान्तले दलका नेतालाई निष्ठाको राजनीति गर्न घचघच्याइरहेको हुन्छ। दलका नेताहरूमा सैद्धान्तिक विचलन हुँदा अरूबाट पाउने विश्वास गुम्ने खतरा रहन्छ। विश्वास सदा अटुट रहोस् भनेर नै सिद्धान्तबिनाको राजनीतिलाई महापाप भनिएको हो। नेपालका राजनीतिक दलहरूले सत्ताका निम्ति गरिरहेको गठबन्धनले नौलो चरित्र देखाउँदैछ। केन्द्रीय नेता सुरक्षित रहने र प्रदेश तथा स्थानीय तहका नेताहरूको नेतृत्वका लागि प्रतिपस्र्धा गर्ने अवसर अवरुद्ध पार्ने स्थिति बनाउँदै छ। राजनीतिक दलभित्र व्यक्तिको नेतृत्व विकासमा पनि सिद्धान्तको उच्च महŒव हुन्छ। व्यक्ति सिद्धान्तनिष्ठ हुँदा निजको चरित्र असल र क्षमता अब्बल हुन्छ। फलस्वरूप सेवाभाव प्रबल हुन्छ। अध्ययनशील दैनिकी हुन्छ। भविष्य निर्माणको चिन्तन हुन्छ। सधैं सकारात्मक ऊर्जा प्रवाह हुन्छ। जीवनलाई एक साहसी खेलको रूपमा ग्रहण गर्ने स्वभाव बन्छ। सन्तुलित जीवन जिउने आदत बस्छ। स्वयंको नवीकरण गर्ने बानी हुन्छ। सिद्धान्त, दर्शन, नीति, विचार, कार्यक्रमका माध्यमबाट राजनीति जीवन्त भइरहनु पर्छ। राजनीतिमा प्राण भर्ने उल्लेखित तŒवहरू डगमगाउँदा राजनीति पिँध नभएको लोटाजस्तो ढुलमुल भइरहन्छ। मूल्यमान्यता हराउँछन्। आस्था घट्छ। विश्वास गुम्छ। राजनीतिका प्रणेताहरूले सिद्धान्त र दर्शनलाई दरिलो गरी परिभाषित गरेका हुन्छन्। राजनीतिमा नीति र नेतृत्वको सर्वोपरि महŒव हुन्छ। नीति र नेतृत्व अभिप्रेरित हुने आधार सिद्धान्त र दर्शन हो भने लोकप्रिय हुने आधार विचार र कार्यक्रम हो। राजनीतिक दलहरूले आफ्ना कार्यकर्ता तथा सदस्यहरूलाई अरू दलको निर्वाचन चिह्नमा मतदान गर्ने निर्देशन दिन उन्मुख भइरहँदा गीता तृतीय अध्यायको ३५औं श्लोकमा रहेको स्वधर्मे निधनं श्रेयः परधर्मो भयावहः को स्मरण हुन्छ। हुन त सन्दर्भ फरक छ तर आसय भने मिल्छ। अर्थात् जीवनभर दृढ रहेको निर्वाचन चिह्न छोडेर अरूको निर्वाचन चिह्नमा मतदान गर्ने अवस्था आउनु भनेको भयावहको संकेत हो। अतः प्रत्येक राजनीतिक दल एक्लाएक्लै रूपमा जनताको अभिमतले परीक्षण हुने कुरा नै राजनीतिमा सिद्धान्तको परिपालना हो।"
"काम पनि नगर्ने, गर्न पनि नदिने!","काठमाडौं महानगरपालिका अनधिकृत रूपमा नक्सा पास नगरी बनाइएको संरचना हटाउने अभियानमा लागेको छ। त्यो अभियानलाई साथ दिनु पर्ने हो। तर, केही नेताहरू उल्टै विरोध गर्दै हिँडेका छन्। आफू पनि केही नगर्ने अनि गर्न पनि नसक्ने तर अर्काले गरेको पनि देख्न नसक्ने। कस्ता नेता होलान् ? नेतामा अलिकति पनि लाज भन्ने चिज हुँदैन रहेछ भन्ने लाग्यो तिनका कुरा सुनेर। बुझाइ, देखाइ र भोगाइ आआफ्नै होला। एमालेका महेश बस्नेत र कांग्रेसका मीन विश्वकर्मालाई टाउको किन दुखेको हो ? मलाई थाहा भएन। उहाहरूको साँठगाँठ व्यापारीसँग भएर आपत्ति भएको हो कि ! आफूले गर्न नसकेको काम अरूले गर्दा साथ पो दिनुपर्छ भन्ने लाग्छ। उल्टो भाँजो हाल्ने त ? दुई, चारजनाले सामाजिक सञ्जालमा वाह वाह गरे होइन, राम्रो काम गर्नेलाई सारा नेपालीले साथ दिनेछन्। यस्तो बोलीमा लगाम नलगाउने हो भने एकदिन हालत पनि खराब हुन सक्छ। महानगरका मेयर बालेन्द्र साहले अनाधिकृत रूपमा बनाइएका संरचनाहरू धमाधम खाली गराउँदै छन््। उनले भएका संरचना भत्काएका होेइनन्। महानगरको स्वरूप बनाउन लागेका हुन्। नक्सा पास नगरी एउटा प्रयोजनको लागि स्वीकृति लिने अर्के काम गर्न पाइँदैन। त्यस्ता गलत काम गर्नेलाई कारबाही गर्नैपर्छ। सामाजिक सञ्जाल सोसल मिडियामा बालेनको वाहवाह भएको छ। राजनीतिक दलहरूले वर्षौंदेखि गर्न नसकेको काम उनले गर्दैछन्। ३५ दिने सूचना निकाल्दा पनि खाली नगरेपछि महानगरले बाध्य भएर व्यापारीले कब्जा गरेको जमिन खाली गराउन डोजर प्रयोग गरेको छ। सरकारी जग्गा व्यापारीले राजनीतिक आडमा कब्जा गर्नै पाइँदैन। राजनीति छत्रछायाँमा सुरक्षित रहेका व्यापारीलाई बल्ल अलिकति नसिहत भएको छ। दलबाट चुनिएको प्रतिनिधि र स्वतन्त्र प्र्रतिनिधिमा फरक के हुँदोरहेछ जनताले देखे। बाबुराम भट्टराईले बाटो चौडा पारेर जनमानसको मानसपटलमा बसे। बालेनले पनि काठमाडौंमा भएका सार्वजनिक जग्गा व्यक्तिको कब्जाबाट छुटाए। गर्न चाह्यो भने गर्ने नसकिने के रहेछ र ? महानगरमा अहिलेसम्म कति मेयर भएर व्यापारीले कब्जा गरेको जमिन खाली गराउन सकेका थिएनन्। बालेनले त्यो काम गर्दैछन्। हेरौं कति सफल हुँदा रहेछन्। राम्र्रो काम जसले गरे पनि सबैले साथ दिनैपर्छ। देश बनेन मात्र भनेर हुँदैन। बनाउँछु भनेर आउनेलाई साथ पनि दिनुपर्छ। वडाध्यक्षहरूले पनि मेयरलाई साथ दिएर अघि बढ्ने आँट गरुन् खुट्टा तान्ने काम नहोस्। फुटपाथ अतिक्रमण गरेर पसल राख्न कसैलाई छुट छैन। केही दिनअघि नर्भिक अस्पतालले अतिक्रमण गरेर जग्गा खाली गराउन गएका बालेनलाई सर्वोच्च अदालतले रोकेको छ। त्यस्तै अल्फाबिटामा पनि लफडा परेको थियो। यदि त्यो दिन महानगरले आफ्नो काम नगरेको भए भोलिपल्ट कुन चाहिँ न्यायाधीशले स्टे अर्डर जारी गथ्र्यो। विकासको काममा यसरी भाँजो हाल्नेबाहेक सर्वोच्चले केही काम गरेको छैन। खुल्ला ठाउँ नभएर राजधानी कुरूप देखिएको छ। मोटरसाइकल बाटोमा पार्किङ गरिन्छ। पार्किङ गर्न खाली ठाउँ कतै छैन। खाली ठाउँ जति सबै व्यापारीको कब्जामा छ। व्यापारीको कब्जामा भएको जमिन खाली गरेर पार्किङस्थल वा अन्य बगैंचा बनाउँछु भन्नु गलत होइन। पुरुषोत्तम घिमिरे, जोरपाटी, काठमाडौं"
सिट बाँडफाँटमा अल्झन,"काठमाडौं : मंसिर ४ गते निर्धारित प्रतिनिधिसभाप्रदेशसभा निर्वाचनमा सिट बाँडफाँट गर्न कार्यदल बनाएको एक महिना बित्यो। तर, दलीय अडानका कारण अझै टुंगो लाग्न सकेन। कार्यदलको आइतबारको बैठकमा पनि दलहरूले आआफ्नो अडान यथावत राखेका थिए। दलहरूले निर्वाचन क्षेत्रभन्दा बढी दाबी गरेका छन्। राष्ट्रिय जनमोर्चाका हिमाल पुरीले भने, सबै पार्टीका नेताहरू सिट घटेर आउनुहुन्छ र त्यसमा छलफल हुन्छ भन्ने अपेक्षा थियो। अब अरू विषयमा विवाद छैन सिट दाबीमा मात्र विवाद हो। दाबी यथावत नै राख्ने हो भने कुरा मिल्दैन। सबैले केही न केही लचकता हुनैपर्छ। उनका अनुसार मुख्य ठूला दलहरू दाबी सिटमा घट्दा यो विषय आजै सल्टिने हो। कोही पनि आफ्नो अडानबाट पछि हट्ने सुरमा देखिनुहुन्छ। मुख्य पार्टी कांग्रेसमै आपसमै कति सिट दाबी गर्ने भन्ने टुंगिएको देखिन्न। माओवादी पनि आफ्नो अडानमा यथावत छ। नेकपा माओवादीका महासचिव देव गुरूङले भने सिट अडानका आधार तय भइसके पनि कार्यदलका संयोजक नेता कृष्णप्रसाद सिटौला बिरामी परेका कारण अहिले भेट्ने र छुटिने मात्रै भएको छ। सिटौलाजी बिरामी परेर पनि अहिले निष्कर्षमा पुग्न सकिएको छैन। शीर्ष नेता बीचमा छलफल गर्नै पाइएको छैन। गठबन्धन गर्ने क्रममा माओवादी पार्टी केही लचिलो हुन सक्छ। समस्या माओवादीमा छैन। समस्या कांग्रेसमा हो। कांग्रेसभित्रै सयमा बस्ने की केही लचिलो हुने भन्ने द्वन्द्व देखिन्छ, उनले भने, कांग्रेसमा गगनजीको एउटा अडान छ। अहिले दाबी गरेकोमा अडान कायम राख्ने उहाँको कुरा देखिन्छ। सिटौला जी र स्वयं देउवाजी केही लचिलो देखिनुहुन्छ। गठबन्धनमा जाँदा केही सिट बाँडफाँटमा तलमाथि हुनुपर्छ भन्ने छ।कांग्रेसभित्रै संस्थापन पक्ष केही लचिलो हुन खोजेको छ। सँगसँगै इतर पक्ष भने १ सय सिटबाट पछि नहट्ने अडान राखेको छ। नेता डा शेखर कोइराला १ सय सिट कांग्रेसले कुनै हालतमा छाड्न नहुने बताउँदै आएका छन्। अर्कोतिर लोकप्रिय ठाउँ हुँदाहुँदै पनि गठबन्धनमा हुँदा ती ठाउँ गठबन्धन दलकै अर्को पार्टीलाई छोड्नुपर्ने बाध्यता आउन सक्छ। गठबन्धन गर्ने क्रममा यस्ता समस्या देखिन्छन्। यद्यपि, कांग्रेस ठूलो पार्टी हो। सभापतिजीले सबैलाई अटाएर लैजान खोज्नुभएको छ, उनले भने। गठबन्धन दलका अन्य दलहरूले दाबी गर्दैमा कांग्रेसले सिट छोडिहाल्ने भन्ने नहुने कांग्रेसका युवा नेता भूपेन्द्रजंग शाहीले बताए। उनले भने, कहाँ कसको संगठन कस्तो छ ? जित्ने आधार कति छ ? सबै कुराको लेखाजोखा गरेर सिट बाँडफाँट गरिनुपर्छ। गठबन्धनमा अहिले ५ दल छन्। तर, सभापति देउवाले मधेस दल शक्ति लोकतान्त्रिक समाजवादी पार्टीलाई समेत गठबन्धनमा जोडेर जानुपर्ने भन्दै आएका छन्। बालुवाटार स्रोतका अनुसार देउवा सिट बाँडफाँटको विषयमा केही लचकता देखिनुको प्रमुख कारण लोसपालाई गठबन्धनमा ल्याउनकै लागि हो। सय सिटभन्दा तल जाँदा कांग्रेसले गठबन्धन गर्न सक्दैन कांग्रेसका नेता डाशेखर कोइरालाले गठबन्धन गर्दा जितेको ठाउँमा कांग्रेसले छाड्न नहुने बताएका छन्। कांग्रेस क्षेत्रीय समिति मोरङमा आयोजित एक कार्यक्रममा बोल्दै उनले कुनै पनि क्षेत्रमा कांग्रेस नछुट्ने गरी गठबन्धन हुनुपर्ने बताए। सय सिटभन्दा कम गरेर कांग्रेसले गठबन्धन गर्न सक्दैन, स्थानीय तहमा भएको गठबन्धनले परिणाम राम्रो आए पनि अहिले सय सिटभन्दा कममा गठबन्धन गर्न नसकिने भन्दै कोइरालाले भने, गठबन्धनको मर्म भनेको एमालेले गरेको असंवैधानिक कदम रोक्ने मात्रै हो। त्योभन्दा बढी केही होइन। पहिला हाम्रै पार्टीका साथीहरू पनि यस विषयमा प्रष्ट हुनुपर्यो। गठबन्धन गर्दा भूभाग र क्षेत्रमा कांग्रेस नछुट्ने गरी गठबन्धन गर्नुपर्छ। कोइरालाले सयभन्दा कम सिटमा गठबन्धन भयो भने पार्टीभित्रै विद्रोह सुरु हुने बताए। सिट बढाउनतिर नलागी घट्नतिर लागियो भने पार्टीभित्र थप बेथिति थपिँदै जाने बताए । बेथितितर्प ध्यान दिन अहिले शेरबहादुरजीको नेतृत्वले सकिरहेको छैन। राजनीतिक सिद्धान्त र विचार नेतृत्वले बिर्सेको अवस्था छ। कार्यकर्ताले सुशासन र पारदर्शिता खोजेका छन्। गठबन्धनमा रहेको कांग्रेसले एक सिट, माओवादीले ६० सिट, नेकपा (एस)ले ४० सिट तथा जसपाले ३२ सिट दाबी गरेको छ। यस्तै जनमोर्चाले २ सिट दाबी गर्दै आएका छन्।"
महिला शक्तिको पहिचान,"हिन्दू नारीहरूको महान् चाड तीज पछिल्लो समय दर, गीत र नाचका कारण विवादित बन्दै गएको छ। व्रतको अघिल्लो दिन खाने खानालाई दर भनिन्छ। दरको महिमा व्रतसँग गाँसिएको छ। माता पार्वतीले महादेव पति पाउँ भनी साथीहरूको सहयोगमा जंगलको एकान्तमा निराहार व्रत बस्दा अघिल्लो रात खाएको फलाहारलाई दर भनियो। संकल्पमा अथाह शक्ति हुन्छ। दर खाने बेला अविवाहित युवती महादेवजस्तै पति पाउँ भनी निराहार व्रत बस्ने चलन छ। मनोकामना पूरा नभएसम्म भोक, प्यास, आलस्य केही नलागोस् भनि माता पार्वतीले पनि प्रार्थना गरेका कथा पाइन्छन्। त्यही व्रतको प्रभावले महादेव खुसी भई पार्वतीलाई दर्शन दिएको कथा प्रसंग छ। त्यसपछि हाम्रा हजुरआमाहरूको पालामा अनमेल बालविवाह हुने चलन चलेकाले पतिको लामो आयु माग गरेर तीजको व्रत बस्ने चलन चल्यो। त्यसपछि विवाहित महिलाले सासू, नन्द, आमाजू आदिले दिएको दुःख माइतीमा आएर आमा, दिदीबहिनीसँग पोख्ने अवसरका रूपमा लिन थाले। समयको रफ्तारसँगै आएको परिवर्तन र महिलामा शिक्षाको चेतना स्तर बढ्दै गएकाले महिला पनि पुरुषसरह कार्यालयको काममा सहभागी हुन थाले। विभिन्न संघसंगठनहरूमा सहभागी हुन थाले। जसले गर्दा पछिल्लो समय तीज दर घर माइतीमा मात्र सीमित नभई संगठनात्मक रूपमा खाने चलन बढ्न थाल्यो। जसको माइती टाढा छ। माइती, मावली र आफन्त कोही छैन वा टाढा छन् भने आफू कार्यरत संघसंस्थाहरूमा आबद्ध महिला दिदीबहिनीहरू जम्मा भएर मिठो मसिनो खानु, नाचगान गर्नु नराम्रो कुरा होइन। तर हुनेखाने, सम्भ्रान्त, शिक्षित परिवारका छोरीबुहारीहरूले हप्तौंअघिदेखि तीजको नाममा दर खाने, महँगा गरगहना र पोसाक लगाउने, जथाभावी गीत गाउने र उच्छृंखल नाच नाच्ने चलनले हरेक वर्ष तीजपर्व विवादित बन्दै गएको छ। एकताका सांसद कोमल ओलीको पोइला जान पाम् भन्ने गीत गाएर आलोचित बन्न पुगिन्। अहिले पत्रकार ऋषि धमलाकी पत्नीलगायत निजामती सेवाका महिलाहरूले कार्यालयकै पोसाकमा कुकुर डान्स गरेर तीज पर्वको महŒवलाई हल्का बनाउँदै लगेका छन्। यतिबेला उनीहरू महिला दिदीबहिनीकै नजरमा आलोचित बन्न पुगेका छन्। महिलाहरूका लागि तीज पर्व आफैंमा एउटा आत्मसम्मान र गौरवको पर्व हो। समय परिवर्तनसँगै परिवर्तन हुने महिलाका मुद्दाहरूमा समाधानका उपाय खोजी गर्ने र त्यसका लागि विद्रोह गर्ने, भोक हडताल गर्ने, आमरण अनशन बस्ने वा कुनै पनि ठाउँमा रहेका महिलाले अन्यायविरुद्ध संगठनात्मक रूपमा आवाज उठाउने दिन हो, तीज। तर, त्यसका लागि पनि सामाजिक मूल्य र मान्यतामा रहेर सभ्य भाषामा मर्यादित तरिकाले तीजपर्व मनाउन सक्यांै भने विश्वका महिलाहरूले हामीबाट धेरै कुरा सिक्न सक्छन्। देशको राष्ट्रपतिजस्तो गरिमामय पदमा महिला पुगेको यस अवस्थामा महिलाहरूले सामूहिक रूपमा देशको चिन्ता जाहेर गर्नुपथ्र्यो। हाम्रो वैदिक सनातन धर्मको रक्षा, देशको सिमानाको रक्षा, सिंगो देशको रक्षाका निम्ति चिन्ता र चासो व्यक्त गरेर देशका नागरिक भएको प्रमाणित गर्नुपर्छ। हामी पनि आफ्नो देशको अस्मिता जोगाउन सक्षम छौं भन्ने सन्देश तीजपर्वले दिने बेला आएको छ। धर्मान्तरणका लागि प्रयोग भएका महिला दिदीबहिनीलाई आफ्नो धर्म, संस्कार र संस्कृतिबारे जानकारी गराउनु र अझ धर्म बेच्नु सबैभन्दा ठूलो पाप हो। यो कुराको बोध गराउनु एवं आफ्नोपनको बोध गराउनेतर्फ शिक्षित र सम्भ्रान्त परिवारका महिलाहरूको ध्यान जानु पथ्र्यो। रातो रंग शक्तिको प्रतीक मानिन्छ। तीजमा गाइने गीतको भाका छ। यो भाकालाई पनि जीवन्त राखौं। तीजपर्व रातो रंगको पहिरनमा सिंगारिएका महिलाहरूको संगठनात्मक शक्तिको प्रदर्शन पनि हो। तीज हामी महिलाहरूका लागि शान हो। महिला शक्तिको पहिचान हो। तीजको महŒव बुझौं। यसलाई आलोचित हुनबाट जोगाऔं। तीजलाई सम्मानित बनाउन सकेमात्र नेपाली नारीको सम्मान बढ्छ। यो सत्यलाई मनन् गरौं, व्यवहारमा कार्यान्वयन गरौं। सम्पूर्ण हिन्दू नारीमा हरितालिका तीजको हार्दिक शुभकामना।"
बालबालिकाका लागि समय,"घर छेवैको बाटोबाट हाम्रो समुदायमा बस्ने करिब एक दर्जन ससाना बालबालिका लैजान मन्टेश्वरीको भ्यान बिहान ८ बज्दा नबज्दै ट्याँट्याँ टुँटँु गर्दै आइपुग्छ। भ्यानको आवाजसँगै घर पल्तिरको बच्चाको रुवाइ चर्किंदो सुनिन थाल्छ। त्यसअघि कामकाजी बाबुआमालाई बच्चाको खानपानको चाँजोपाँजो मिलाउन भ्याइनभ्याइँ देखिन्छ। बच्चालाई कहिले आधा पेट त कहिले भोकै झोला बोकाएर मन्टेश्वरी स्कुल नपठाए आमाबाबुको दिन नै अप्ठ्यारोमा पर्न सक्छ। आजभोलि यस्ता दृश्य सबैजसो टोलछिमेकमा देखिनु नौलो होइन। समाजशास्त्री चैतन्य मिश्र भन्छन्, पछिल्लो समय नेपालमा राजनीतिक परिवर्तनसँगै परिवारको आयतन, संरचना, जीविकोपार्जनका आधारलगायत परिवारभित्रका अन्तर्सम्बन्धमा पनि महŒवपूर्ण परिवर्तन भएको छ। चाहे संयुक्त परिवार होस् या एकल परिवार। बच्चा दुई वर्ष नपुग्दै घर राख्नुभन्दा विद्यालय, धाईआमा तथा परिवारका अन्य सदस्यको सहयोगबाट हुर्काउनु पर्ने बाध्यता अचेल धेरैको देखिन्छ। हरेक आमाबाबुलाई आफ्ना बालबच्चा कसरी स्वस्थ, खुसी र अब्बल बनाउने चिन्ता हुनु स्वाभाविक हो। सृष्टिको अनुपम सिर्जना सन्तानको स्नेह, मायाममता, स्याहारसम्हार सायदै कुन प्राणीले गर्छ होेला। यद्यपि व्यस्त र आधुनिक जीवनशैलीले वृद्ध बाबुआमालाई समय छुट्ट्याउन नसकेको नेपाली समाजमा अहिले आएर बालबच्चाको हेरचाह, लालनपालन ठूलो बोझ बन्दै गइरहेको छ। पोखराको सरकारी क्याम्पसमा प्राध्यापन गर्ने एक उपप्राध्यापक साथी गर्भवती अवस्थादेखि नै बच्चा जन्मेपछि कसरी व्यवस्थापन गर्ने भन्ने सम्बन्धमा चिन्तित छिन्। पहिलो बच्चा जन्माउँदा प्रसूति स्याहार बिदा सकिएलगत्तै बच्चालाई कहिले काठमाडौंमा माइतीका साथ कहिले आफैंले च्याप्दै निकै कठिनाइ झेल्दै हुर्काएको सम्झन्छिन्। सानो बच्चा स्याहार र जागिरको व्यवस्थापन एकातिर चुनौती बनेको छ भने अर्कोतर्फ बच्चा आफूबाट टाढा छोड्दा आधा मन बच्चातिर आधा आफूसँग हुन्छ। जसले गर्दा विभिन्न खालका तनाव झेल्नुपर्ने उनी बताउँछिन्। कामकाजी महिलाका लागि न कार्यालयमा गुणस्तरीय शिशु स्याहार केन्द्रको व्यवस्थापन छ न त अन्य सुविधा उपलब्ध छन्। आमाबाबुसँगै भएका बालबालिका पनि बाबुआमाको जागिर, घरायसी कामधन्दा, व्यवहारका अनेक झमेलाले गर्दा सन्तानसँग दूरी बढ्दै गइरहेको छ। जसको सिधा असर बालबच्चाको दिनानुदिन गर्ने क्रियाकलापमा सिधै देखिन्छ। हुर्किंदै जाँदा उनीहरूको रुचि अन्य उपलब्धिपूर्ण कामहरू गृहकार्य, संगीत, र अध्ययनमा दिने समय पनि घट्दै जान्छ। स्वस्थ वृद्धि विकासका लागि सन्तुलित आहारको जरुरी भएजस्तै उचित हेरचाहको अभाव, निद्रा र अन्य वातावरण अमिल्दो हुँदा उनीहरू अस्वस्थ हुन थाल्छन्। सही अभिभावकत्वको अभावमा बालबालिका राम्ररी सोच्न, सुत्न, पढ्न र लेख्न पनि सक्दैनन्। यसो हुँदा उनीहरूको सामाजिकीकरणको प्रक्रियामा समेत भिन्न प्रभाव पर्छ। छिमेकमै केही ससाना बालबालिकाका आमाबुवा वैदेशिक रोजगारीमा रहेका कारण मामाघरमा बाजेबज्यैसँग हुर्किरहेका छन्। खुवाउँदा, खेलाउँदा, पढ्नलेख्न बस्दा हरबखत मोबाइल या टेलिभिजन उनीहरूका निमित्त जरुरी वस्तु बनेको छ। बाजेबज्यैलाई मोबाइल र टेलिभिजनमा धेरैबेर झुन्डिनु राम्रो होइन भन्ने थाहा छ। नातिनातिनाको माग पूरा गर्न उनीहरू बाध्य हुन्छन्। यस्ता प्रशस्त उदाहरण हाम्रो समाजमा देखिन्छन्। लकडाउनमा बालबालिकाको शिक्षा प्रभावित भयो किनकि विद्यालयसम्म पुग्न सकेनन्। शिक्षा, स्वास्थ्यजस्ता आधारभूत आवश्यकताबाट वञ्चित रहे भनिए पनि कतिपय बालबालिकाका लागि भने लकडाउन आफ्ना आमाबाबुसँग गुणात्मक समय बिताउने अवसर बन्यो। आफन्त बहिनीको चारवर्षे छोरी स्कुल पठाउँदा हरेक १५१५ दिनको हाराहारीमा बिरामी पर्थिन्। तर, लकडाउनमा घरमा बस्दा खाना, पानी, समय सबै मिलेर होला सायद अस्वस्थ कम भइन्। बालबालिकालाई ठूलाहरूको जमघट हुँदा छुट्टै राख्ने, आफ्नो कोठामा जाउँ, उतै बस भनी प्रायः ठूलाहरूसँग घुलमिल हुनबाट वञ्चित गराइन्छ। हुर्किंदै गरेका कलिला बालबालिका स्वभावैले उत्सुक हुन्छन्। भिन्दै राखिदिए पछि उनीहरूले ठूलाका कुरा कसरी थाहा पाउँछन् ? के सिक्छन् ? यसै पनि हामीकहाँ महिला र बालबालिकाले प्रश्न गरेको राम्रो मानिँदैन। बालबालिकासँग घुलमिल कम हुँदा उनीहरूको भाषागत र भावनात्मक विकासका लागि महŒवपूर्ण रहने परिवारसँग अन्तत्र्रियाको गुणस्तर र परिमाणमा कमी भई बालबालिका कम बोल्ने, एकान्तमा बस्न रुचाउने, प्रविधिसँग बढी झुन्डिइरहने गर्छन्। घरमा छोराछोरीकै साथमा रहँदा बस्दा पनि स्क्रिनमा घण्टौं झुन्डिइरहने, बिदाको समयसमेत कार्यक्रम, साथीभाइ भन्दै कुदिरहने तर बच्चालाई घुमाउन, सिकाउन, कुराकानी गर्नसमेत नखोज्ने अभिभावक छन्। जसका कारण पनि बालबालिका दिनप्रतिदिन एक्लिँदै गइरहेका छन्। जीवनमा जतिसुकै सफलताको सिँढीमा उक्लिए पनि छोराछोरीका लागि समय छुट्ट्याउन सकिँदैन भने अभिभावक हुनुको दायित्व कसरी पूरा हुुन्छ र ? तैपनि अभिभावक स्वयं नै हामीले आज गरेको मेहनत, दुःख आफ्नो र सन्तानको भविष्यका लागि भन्न छुटाउँदैनन्। प्रा नोबलकिशोर राई भन्छन्, हरेक बालकहरू कल्पनाशील हुन्छन्। अनेक कुराहरू मनमा खेलाई रहन्छन्। उनीहरूका मनमा असंख्य कौतुहल जाग्छन्। बालसुलभ मानसिकतामा रहेको सुन्दर सपना, कल्पना र अनेक प्रश्नहरूको प्रेमपूर्वक उत्तर दिँदै जाने हो भने कुनै पनि बालक, परिवार र स्कुल या राज्यविरुद्ध लडाकु वा विद्रोही हँुदैन। विकसित देशहरूमा बच्चाहरूको स्वस्थ र सन्तुलित आहार, स्याहारसुसारका लागि सरकारले सामाजिक सुरक्षा भत्ता छुट्ट्याएको हुन्छ। जसले गर्दा बाबुआमालाई बच्चाको हुर्काइमा आर्थिक साथै मानसिक सहयोग मिल्छ। हाम्रो देशमा पनि अब ज्येष्ठ नागरिकलाई मात्र वृद्धभत्ता होइन, बालबालिकाका लागि बालभत्ता, बाल सुरक्षा कोषकोे समेत व्यवस्था गर्नेतर्फ सोच्ने कि ? यसै पनि शैशवकाल अव्यक्त र मस्तिष्कको विकास हुने समय पनि होे। जुन समयमा बालबालिकाका पीडा र समस्याहरूलाई बुझ्न सके र भ्याएसम्म समय दिऊँ।"
चिनियाँ दैलो उघारौं,"सबैभन्दा धेरै नेपालीले उत्साहका साथ मनाउने पर्व दसैं नजिकिँदो छ। दसैं नेपालीको सांस्कृतिक पर्व त हुँदै हो। देशमा धेरै आर्थिक गतिविधि हुने बेला पर्व पनि यही हो। नेपाली सबैभन्दा महान् चाडकै बेला धेरै किनमेल गर्छन्। पहिलापहिला नयाँनयाँ लुगाफाटो किन्ने छेको दसैंमात्रै हुन्थ्यो भन्दा पनि हुन्छ। आजकल जसै नेपालीको क्रयशक्ति वृद्धि भयो, किनमेल त अरू बेला पनि हुन्छ। तर लुगाफाटोमात्रै नभई घरायाशी सामानदेखि सवारीसाधनसम्म किन्न नेपाली दसैंकै साइत पर्खन्छन्। तर, आउँदो दसैं नेपालीहरूका लागि महँगो पर्ने पक्काजस्तो देखिँदैछ। किनभने दसैंलाई लक्ष्य गरेर व्यापारीले सामान ल्याउन पाएका छैनन्। अर्डर गरेर आएका कतिपय सामान बाटैमा रोकिएका छन्। त्यस्तो भएको चीनले नेपालसँगका नाकामा तालाचाबी लगाउनाले हो। हो, चीनले नेपालतिरका नाकामा लामो समयदेखि अघोषित नाकाबन्दी नै गरेको छ। मुख्यनाका रसुवागढी र तातोपानी पनि खुलेका छैनन्। देशभरका ९ जिल्लाका १० नाकामा पनि बारबन्देजै छ। तातोपानी नाका २०७२ सालको भूकम्पपछि लामो समय बन्दै रह्यो। कताकति चीनले खोलेको पनि थियो। तर नियमित खुला हुन सकेन। झन् गएको साताअघि बन्दै भएको छ। त्यही नाकाबाट सामान ल्याउँला भनेर नेपालीले व्यवसायीले सामान अर्डर गरेका थिए। सामान बाटामा आइपुगेको पनि थियो। अहिले त नाका नै बन्द छ। एकातिर व्यापारीलाई ती सामान नआएर घाटा। अर्काेतिर उपभोक्तालाई अब महँगा सामान किन्नुपर्ने बाध्यता। यस्तै अवस्था आइलाग्ने देखिन्छ। चिनियाँ सामानको विशेषता भनेकै नेपालीको गच्छेअनुसारको हुनु हो। नेपाली सरसामानका लागि चीनमा आकर्षित हुनुको मुख्य कारण सस्तो सामान पाइनाले हो। त्यसो त चीनसँग नेपालीको किनमेलको साइनो आजको होइन, कम्तीमा पनि १५ सय वर्ष हाराहारीको हो। नेपाल भोट व्यापारको इतिहास ताजै छ। तर, अहिले आएर चीनले सात वर्षयता नाकामा कसिकसाउ गरिरहेको छ। सम्भवतः उसलाई चीनविरोधी घूसपैठको डर होला। चीनको स्वशासित क्षेत्र तिब्बत हो नेपालसँग जोडिएको। जुन भूमिका बारेमा कहिलेकाहीँ शंकास्पद गतिविधि पनि हुने गरेका छन्। नेपाल तिब्बती भूमि चीनको अधीनस्थ हो भन्ने मान्यता राख्छ। एक चीन नीतिमा नेपाल अडिग छ। नेपाली भूमि चीन वा कुनै पनि मित्रराष्ट्रविरुद्ध प्रयोग हुन नेपाल दिँदैन। साँच्चिकै चीनलाई कुनै भयत्रास छ भने उसले नेपालीसँगको संवादबाट टुंगो लगाउन सक्थ्यो। उसले त्यसो नगर्नु दुःखद् हो। मित्रका हैसियतमा जुन खाले व्यवहार अपेक्षा नेपाल र नेपालीको छ, त्यो प्रदर्शन गर्नु उसको दायित्व अपेक्षा गर्नु कुनै अघेल्याइँ होइन। अर्काेतिर, छिमेकी मित्रबाट अपेक्षित व्यवहार नहुँदा त्यसमा कूटनीतिक पहलका माध्यमबाट समस्या सुल्झाउन लाग्नु हाम्रो सरकारको कर्तव्य हो। कुरा, व्यापार व्यवसायको मात्रै होइन, दुई देशको सम्बन्धको पनि हो। सामान ल्याउन लैजानमात्रै नभई चिनियाँ नाकाबाट मानिसको आवातजावत पनि रोकिएको छ। त्यसको नकारात्मक प्रभाव नेपालको पर्यटनमा पनि परेको छ। स्थलमार्गबाट १५ दिनमा आइपुग्ने चिनियाँ सामानलाई डेढ महिना लाग्छ। समग्रमा, नाका खुला नहुँदा दुई देशको सम्पर्क र सम्बन्धबिच्छेदजस्तो अवस्था छ। यसबारे परराष्ट्रमन्त्री नारायण खड्काको हालैको चीन भ्रमणमा कुरा उठाइएको भनिएको छ। परिणाम भने आएको छैन। औपचारिक रूपमा नाकाको विषयलाई एजेन्डा बनाएर सरकारले चीनसँग संवाद गर्न जरुरी देखिएको छ। यो समस्या कूटनीतिक पहलकै माध्यमबाट सुल्झाउन जरुरी छ।"
चिनियाँ दैलो उघारौं,"सबैभन्दा धेरै नेपालीले उत्साहका साथ मनाउने पर्व दसैं नजिकिँदो छ। दसैं नेपालीको सांस्कृतिक पर्व त हुँदै हो। देशमा धेरै आर्थिक गतिविधि हुने बेला पर्व पनि यही हो। नेपाली सबैभन्दा महान् चाडकै बेला धेरै किनमेल गर्छन्। पहिलापहिला नयाँनयाँ लुगाफाटो किन्ने छेको दसैंमात्रै हुन्थ्यो भन्दा पनि हुन्छ। आजकल जसै नेपालीको क्रयशक्ति वृद्धि भयो, किनमेल त अरू बेला पनि हुन्छ। तर लुगाफाटोमात्रै नभई घरायाशी सामानदेखि सवारीसाधनसम्म किन्न नेपाली दसैंकै साइत पर्खन्छन्। तर, आउँदो दसैं नेपालीहरूका लागि महँगो पर्ने पक्काजस्तो देखिँदैछ। किनभने दसैंलाई लक्ष्य गरेर व्यापारीले सामान ल्याउन पाएका छैनन्। अर्डर गरेर आएका कतिपय सामान बाटैमा रोकिएका छन्। त्यस्तो भएको चीनले नेपालसँगका नाकामा तालाचाबी लगाउनाले हो। हो, चीनले नेपालतिरका नाकामा लामो समयदेखि अघोषित नाकाबन्दी नै गरेको छ। मुख्यनाका रसुवागढी र तातोपानी पनि खुलेका छैनन्। देशभरका ९ जिल्लाका १० नाकामा पनि बारबन्देजै छ। तातोपानी नाका २०७२ सालको भूकम्पपछि लामो समय बन्दै रह्यो। कताकति चीनले खोलेको पनि थियो। तर नियमित खुला हुन सकेन। झन् गएको साताअघि बन्दै भएको छ। त्यही नाकाबाट सामान ल्याउँला भनेर नेपालीले व्यवसायीले सामान अर्डर गरेका थिए। सामान बाटामा आइपुगेको पनि थियो। अहिले त नाका नै बन्द छ। एकातिर व्यापारीलाई ती सामान नआएर घाटा। अर्काेतिर उपभोक्तालाई अब महँगा सामान किन्नुपर्ने बाध्यता। यस्तै अवस्था आइलाग्ने देखिन्छ। चिनियाँ सामानको विशेषता भनेकै नेपालीको गच्छेअनुसारको हुनु हो। नेपाली सरसामानका लागि चीनमा आकर्षित हुनुको मुख्य कारण सस्तो सामान पाइनाले हो। त्यसो त चीनसँग नेपालीको किनमेलको साइनो आजको होइन, कम्तीमा पनि १५ सय वर्ष हाराहारीको हो। नेपाल भोट व्यापारको इतिहास ताजै छ। तर, अहिले आएर चीनले सात वर्षयता नाकामा कसिकसाउ गरिरहेको छ। सम्भवतः उसलाई चीनविरोधी घूसपैठको डर होला। चीनको स्वशासित क्षेत्र तिब्बत हो नेपालसँग जोडिएको। जुन भूमिका बारेमा कहिलेकाहीँ शंकास्पद गतिविधि पनि हुने गरेका छन्। नेपाल तिब्बती भूमि चीनको अधीनस्थ हो भन्ने मान्यता राख्छ। एक चीन नीतिमा नेपाल अडिग छ। नेपाली भूमि चीन वा कुनै पनि मित्रराष्ट्रविरुद्ध प्रयोग हुन नेपाल दिँदैन। साँच्चिकै चीनलाई कुनै भयत्रास छ भने उसले नेपालीसँगको संवादबाट टुंगो लगाउन सक्थ्यो। उसले त्यसो नगर्नु दुःखद् हो। मित्रका हैसियतमा जुन खाले व्यवहार अपेक्षा नेपाल र नेपालीको छ, त्यो प्रदर्शन गर्नु उसको दायित्व अपेक्षा गर्नु कुनै अघेल्याइँ होइन। अर्काेतिर, छिमेकी मित्रबाट अपेक्षित व्यवहार नहुँदा त्यसमा कूटनीतिक पहलका माध्यमबाट समस्या सुल्झाउन लाग्नु हाम्रो सरकारको कर्तव्य हो। कुरा, व्यापार व्यवसायको मात्रै होइन, दुई देशको सम्बन्धको पनि हो। सामान ल्याउन लैजानमात्रै नभई चिनियाँ नाकाबाट मानिसको आवातजावत पनि रोकिएको छ। त्यसको नकारात्मक प्रभाव नेपालको पर्यटनमा पनि परेको छ। स्थलमार्गबाट १५ दिनमा आइपुग्ने चिनियाँ सामानलाई डेढ महिना लाग्छ। समग्रमा, नाका खुला नहुँदा दुई देशको सम्पर्क र सम्बन्धबिच्छेदजस्तो अवस्था छ। यसबारे परराष्ट्रमन्त्री नारायण खड्काको हालैको चीन भ्रमणमा कुरा उठाइएको भनिएको छ। परिणाम भने आएको छैन। औपचारिक रूपमा नाकाको विषयलाई एजेन्डा बनाएर सरकारले चीनसँग संवाद गर्न जरुरी देखिएको छ। यो समस्या कूटनीतिक पहलकै माध्यमबाट सुल्झाउन जरुरी छ।"
किन हुन्छ समानुपातिक प्रणालीको दुरुपयोग ?,"काठमाडौं : एमाले र कांग्रेसले मंसिर ४ गते हुने चुनावमा आआफ्ना पार्टीबाट समानुपातिक उम्मेदवार बन्न उस्तै मापदण्ड बनाएका छन्। एमालेले एकपटक अवसर पाइसकेकालाई आमरूपमा नदोहोर्याउने निर्णय गरेको छ। कांग्रेसले समानुपातिक सांसदलाई अब नदोहोर्याउने नीति सार्वजनिक गरेको छ। लक्षित वर्ग र समुदायभन्दा पनि पैसावाल, चाकरीबाज, नेताका नातागोताआफन्त, डनका साथै केही निश्चित व्यक्तिले मात्रै समानुपातिक निर्वाचन प्रणालीको फाइदा उठाए। जसले जनताका प्रतिनिधि बन्ने अवसर पाए। नागरिक समाज र पार्टीभित्रै यस्तो प्रवृत्तिको चर्को आलोचना भयो। त्यसपछि एमाले र कांग्रेसले केही सुधार गर्न खोजेका देखिन्छ। अर्थात्, नयाँलाई अवसर दिन खोजेको सन्देश दिएका छन्। कांग्रेसका युवा नेता गुरुराज घिमिरे पछाडि पारिएको समुदायलाई राजनीतिक मूलप्रवाहमा ल्याएर प्रतिस्पर्धाका लागि समक्ष बनाउन पाँच वर्ष पर्याप्त हुने भएकाले नै पार्टीले समानुपातिकमा नदोहोर्याउने नीति लिएको बताउँछन्। यसमा सैद्धान्तिक र व्यावहारिक दुई पक्ष हुन्छन्। सैद्धान्तिक रूपमा पछाडि पारिएको समुदाय राजनीतिको मूलधारमा ल्याउनकै लागि समानुपातिक प्रणालीमा गइएको हो, नेता घिमिरे भन्छन्, एकपटक प्रतिनिधित्व गरिसकेपछि उहाँहरूमा प्रतिस्पर्धा गर्ने सामथ्र्य हुन्छ र नेतृत्वमा प्रतिस्पर्धाबाट पुग्न सक्नुहुन्छ भन्ने मान्यताका आधारमा नै नदोहोर्याउने नीति लिइएको हो। कसैलाई भने लानुपर्ने अवस्था पनि आउन सक्ने उनी बताउँछन्। एमालेको निर्वाचन विभाग उपप्रमुख नीरज आचार्य एकै व्यक्तिलाई दोहोर्याउँदा अरू अवसरबाट वञ्चित हुने भएकाले समानुपातिकमा नदोहोर्याउने नीति अवलम्बन गरिएको बताउँछन्। समानुपातिकमा पार्टीले भोट प्राप्त गर्ने हो। त्यसमा समान अवसर दिनुपर्छ, नेता आचार्य भन्छन्, एक जनाले पटकपटक अवसर पाउँदा अरूहरू अवसरबाट वञ्चित हुन्छन्। वितरण न्यायोचित, समान हुनुपर्यो। लेखक चन्द्रकिशोरका अनुसार समानुपातिक सुविधा पाएकाहरूलाई दलहरूले अब नदोहोर्याउने निर्णय राम्रो हो। यसले विभिन्न समुदाय प्रतिनिधित्व बढाउँछ। यसले त राम्रो गर्छ। कतिपय मान्छेहरू लगातार समानुपातिक प्रणालीबाट संसद्मा पुगिरहेका छन्। एक जना मात्रै किन पटकपटक भन्ने प्रश्न उठेपछि दलहरूले नयाँ निर्णय लिएका हुन्, उनी भन्छन्, यो निर्णयले समाजमा नयाँ नेतृत्वमा जन्माउँछ। माओवादी केन्द्रले नि एकपटक अवसर पाइसकेकालाई नदोहोर्याउने सम्भावना रहेको बताउँछन् पोलिटब्युरो सदस्य भरतप्रसाद साह। यसबारे स्थायी समितिमा छलफल चलिरहेको छ। तर, निर्णय भएको छैन, नेता साह भन्छन्, जो एकपटक समानुपातिकबाट अवसर पाइसक्यो त्यसलाई फेरि नदोहोर्याउने र जो स्थानीय तह चुनावमा लड्यो उनीहरूलाई पनि फेरि प्रदेशसभा र प्रतिनिधिसभातिरको समानुपातिक र प्रत्यक्षमा टिकट नदिनेबारे छलफल भइरहेको छ। एकै व्यक्तिले पटकपटक अवसर पाउँदा अरूलाई मौका नमिलेको उनको बुझाइ छ। २०६४ सालको पहिलो संविधानसभा निर्वाचनमा मिश्रित निर्वाचन प्रणाली अवलम्बन गरियो। ६ सय १ सदस्यीय संविधानसभामा सबै जाति, क्षेत्र, समुदाय, लिंग र भूगोलको समानुपातिक सहभागिता गराउने भन्दै समानुपातिकबाट ६० र प्रत्यक्षबाट ४० प्रतिशत चुनिने व्यवस्था गरियो। संविधानसभामा समानुपातिक सांसदको बहुमत र प्रत्यक्षबाट निर्वाचितहरू अल्पमतको अवस्थामा थिए। त्यति मात्र नभई पार्टीमा योगदान, त्याग र तपस्याभन्दा पनि पैसावाल, व्यापारी, ठेकेदार, नेताका आफन्त, नातागोताले संविधानसभा भरिभराउ थियो। जसकारण संविधान बनाउनेभन्दा पनि सत्ता जोडघटाउमै पहिलो संविधानसभाको कार्यकाल सकियो। दल र नेताहरूले दोस्रो संविधानसभामा पनि समानुपातिक कोटाको व्यापक दुरुपयोग गरे। नयाँ संविधानमा समानुपातिक सांसदको कोटा घटाइयो। जसअनुसार प्रत्यक्षबाट ६० र समानुपातिकबाट ४० प्रतिशत चयन हुने व्यवस्था राखियो। संख्या घटे पनि सांसद छनोटको प्रवृत्ति र विकृति रोकिएन। पार्टीमा योगदान गरेका व्यक्तिभन्दा पनि नेताहरूको वरिपरि घुमेर पटकपटक सांसदको सुविधा लिने प्रवृत्ति मौलाएपछि अवसर पाइसकेकालाई फेरि नदिने निष्कर्षमा दलहरू पुगेका हुन्। एमाले केन्द्रीय कमिटी बैठकको निर्णयमा लेखिएको छ, समानुपातिक वा कुनै पनि अप्रत्यक्ष निर्वाचन प्रणालीबाट प्रतिनिधित्व हुने स्थानमा एकचोटि उक्त अवसर प्रयोग गरेका पार्टीका नेता, कार्यकर्ता वा समर्थकहरूलाई आमरूपमा दोहोर्याउनुहुन्न। यस्ता क्षेत्रमा पालैपालो वितरण प्रणाली लागू गरिनुपर्छ। कांग्रेसका तर्फबाट महामन्त्री गगन थापाद्वारा जारी परिपत्रमा लेखिएको छ, २०७४ को प्रतिनिधिसभा तथा प्रदेशसभा निर्वाचनमा समानुपातिकतर्फबाट निर्वाचितलाई पुनः समानुपातिकतर्फ नै सिफारिस नगर्नुहोला। व्यापारीलाई लिस्नो राज्यका नीति निर्माण तहमा सबै जाति, क्षेत्र, समुदाय र लिंगको समानुपाातिक सहभागिता होस् भनेर समानुपातिक निर्वाचन प्रणाली अवलम्बन गरिएको थियो। तर, केही व्यापारिक घराना, ठेकेदार र पैसावालका लागि संसद्मा पुग्ने लिस्नो बन्यो यो प्रणाली। अर्बपति विनोदकुमार चौधरी यही कोटामा कहिले एमाले त कहिले कांग्रेसबाट सांसद बने। उनी २०६४ सालको पहिलो संविधानसभामा एमालेबाट पुगे। २०७४ मा कांग्रेसले समानुपातिक सांसद बनायो। व्यापारी मोतीलाल दुगड ०७४ सालमा एमालेबाट समानुपातिक सांसद बने। उनी एमाले अध्यक्ष केपी शर्मा ओली प्रधानमन्त्री हुँदा उद्योग, वाणिज्य तथा आपूर्ति राज्यमन्त्रीसमेत भए। तत्कालीन प्रधानमन्त्री ओलीका आर्थिक सल्लाहकार पनि बने। दुगड २०६४ सालदेखि नै निरन्तर समानुपातिक सांसद बन्दै आएका छन्। २०६४ मा नेपाल सद्भावना पार्टी (आनन्दीदेवी) र २०७४ मा एमालेबाट सांसद बनेका हुन्। दिवाकर गोल्छा, डा बाबुराम पोखरेल, गीता राणा, विमल केडिया, राजलक्ष्मी गोल्छालगायत व्यापारी पनि समानुपातिकबाटै जनप्रतिनिधि बने। व्यवसायीहरू संसद्मा छिरेपछि बैंक तथा वित्तीयसम्बन्धी (बाफिया) ऐन र शिक्षासम्बन्धी ऐन संशोधनमा व्यापक चलखेल भए। ०६४ देखि नै समानुपातिकमा सांसद समानुपातिकबाट १५ वर्षदेखि एकै व्यक्तिले सांसद बन्ने मौका पाएका उदाहरण पनि छन्। कसैले एउटै पार्टीबाट सांसद बन्ने मौका पाएका छन् त कसैले पार्टी फेर्दै समानुपातिक सांसदको मौका उठाउने गरेका छन्। कांग्रेसकी मीनाक्षी झा २०६४, २०७० र २०७४ मा निरन्तर यही बाटोबाट सांसद भएकी हुन्। एमालेकी गंगा चौधरी पनि तीनपटक लगातार सांसद बनेकी छन्। २०६४ र २०७० सालमा थरुहट तराई पार्टीबाट सांसद बनेकी चौधरीले ०७४ मा एमाले रोजेकी हुन्। दोहोरो नागरिकतामा विवादित ल्यारक्याल लामा पनि दुईपटक सांसद बने। ०६४ सालको पहिलो संविधानसभामा एमालेले लामालाई सांसद बनायो। ०७० मा तिनै लामालाई माओवादी केन्द्रले समानुपातिक सांसद बनायो। एमालेबाट राज्यमन्त्री पनि बने। विवादमा मुछिएपछि मन्त्री पदबाट एमालेले हटाएको थियो। उनी दोस्रो संविधानसभामा माओवादीबाट प्रवेश गरे। अख्तियार दुरुपयोग अनुसन्धान आयोगको छानबिनका क्रममा दरबार्गमार्गस्थित नेपाल इन्भेस्टमेन्ट बैंकको लकरमा १४ थान गोली भेटिएपछि पक्राउ पनि परेका थिए। सहकारी ठगी आरोपमा जेलमा रहेका इच्छाराज तामाङलाई पनि एमालेले समानुपातिक सांसद बनाएको थियो। विवादित लक्की शेर्पालाई माओवादीले समानुपातिक सांसद बनायो। एमालेका जुलीकुमारी महतो, विन्दा पाण्डे र शान्ता चौधरीले २ पटक समानुपातिबाट सांसद बन्ने अवसर पाए। पहिलो संविधानसभामा पुगेका तीनै जना ०७४ मा सांसद बनेका हुन्। ०७० र २०७४ मा एमालेबाट दोहोरिने समानुपातिक सांसदमा शारदाकुमारी विश्वकर्मा पनि हुन्। कांग्रेसका उमा रेग्मी र मीना पाण्डे समानुपातिकबाटै ०६४ र ०७४ मा सांसद बने। ०६४ र ०७० मा कांग्रेसबाट धेरै शीर्ष नेतृत्वले समानुपातिकको बाटो समाते । ०७० र ०७४ मा पनि धेरै कांग्रेसका नेता समानुपातिकमा दोहोरिएका छन्। चित्रलेखा यादव, मानबहादुर विश्वकर्मा, सुजाता कोइराला, मीनबहादुर विश्वकर्मा, सुजाता परियार र सरवतआरा खातुन पनि दुईपटक समानुपातिक सांसद भए। माओवादी केन्द्रबाट ओनसरी घर्ती मगर, सत्या पहाडी र यशोदा सुवेदी गुरुङ दुईपटक समानुपातिक सांसद बने। उनीहरू २०६४ र ०७४ मा समानुपातिक सांसद बने। ०७० मा राष्ट्रिय मधेस समाजवादीबाट समानुपातिक सांसद बनेकी निर्जला राउत २०७४ मा राष्ट्रिय जनता पार्टीबाट संसद्मा पुगिन्। दलको संख्या बढ्यो, विकृति भित्रियो ०६४ र ०७० को संविधानसभा निर्वाचनमा ससाना पार्टी बनाएर समानुपतिकबाट सांसद बन्ने लहर नै चल्यो। पार्टी साना भए पनि एकनाथ ढकाल, विश्वेन्द्र पासवान, प्रेमबहादुर सिंह र रुकमणि चौधरीले दुईपटक सांसद बन्ने मौका पाए। ढकाल नेपाल परिवार दल, पासवान दलित जनजाति पार्टी, सिंह समाजवादी जनता पार्टी र चौधरी संघीय लोकतान्त्रिक राष्ट्रिय मञ्चबाट सांसद बनेका हुन्। समानुपातिक निर्वाचन प्रणालीका कारण बुवाछोरी र श्रीमान् श्रीमती नै आलोपालो सांसद बने। नेपाली जनता दलबाट ०६४ मा छोरी गायत्री साह र ०७० को दोस्रो संविधानसभामा बुवा हरिचरण साह पुगे। मालेका सीपी मैनाली र श्रीमती नीलम केसी ०६४ सालमा समानुपातिक सांसद बने। समानुपातिकबाट सांसद बन्ने र सत्ता जोडघटाउमा लिप्त हुन थालेपछि त्यति बेला दुईसिटे दल पनि फुटे। दलकै संख्या ३३ पुग्यो। एकसिटे सांसद पनि धमाधम मन्त्री बने। संसदीय राजनीतिका विकृति र विसंगति दोहोरिए। त्यसकारण संविधानमा राष्ट्रिय पार्टी बन्न ३ प्रतिशत थ्रेसहोल्डको व्यवस्था गरियो। त्यसबाट दलको संख्या त घट्यो। तर, राष्ट्रिय पार्टीले समानुपातिक सांसद छनोटमा भएका विकृति र विसंगति भने सच्याएनन्। समानुपातिक प्रणालीमा विकृति देखिएको छ। यसको मूल उद्देश्य जुन समुदायले निर्वाचन जित्न सकिरहेको छैन उनीहरूलाई समानुपातिक निर्वाचन प्रणालीमार्फत प्रतिनिधित्व गराउनुपर्छ भन्ने छ। महिला, दलित, जनजाति, मधेसी अर्थात् जो सीमान्तकृत सूचीमा पर्छन्। सुरुमा त खुला सिट थियो। क्रमसंख्या तलमाथि गरिन्थ्यो। पछिल्लो चुनावमा रोलक्रम दिइयो। उसले केही हदसम्म सुधार भयो। तर, अहिले पनि त्यसमा अझै विकृति छ। खास गरेर ठूला नेताहरूले आफ्नो परिवारका मान्छेहरूलाई त्यसमा पसाउँछन्। त्यसमा पनि ठूला पार्टीले यस्तो गर्छन्। सानो दललाई त सिटै कम हुन्छ। रोलक्रमले आधा विकृति समाप्त भयो। तर, अझै यस्तो विकृति बाँकी छ। जस्तो कि केही व्यापारी वर्ग, पैसावालहरू आफ्नो परिवारका सदस्य, नातागोतालाई समानुपातिक प्रणालीबाट सभामा पुर्याउने विकृति अझै कायम छ।लोकतन्त्रमा समयको क्रमसँगै प्रक्रिया सुधार हुँदै जान्छ। समानुपातिक प्रणालीमा संरचनागत सुधार ऐन, कानुन, नियममा भइसक्यो। रोलक्रम, खुला सूची यी सबै भइसक्यो। अब सामाजिक सुधारको जरुरी छ। हरेक पार्टीका कार्यकर्ता, नेताले गलत प्रवृत्तिप्रति प्रश्न उठाउनुपर्छ। यो प्रवृत्ति पार्टीको आन्तरिक लोकतन्त्रसँग जोडिएको पक्ष हो। पार्टीभित्र अहिले पनि आन्तरिक लोकतन्त्रको अझै अभाव छ । समानुपातिक भनेको कुनै एउटै पात्रलाई पटकपकट दोहोर्याउनु होइन। दुईपटक समानुपातिक सुविधा पाएकाहरूलाई दलहरूले अब नदोहोर्याउने निर्णय राम्रो हो। यसले अरू समुदायको पात्रको प्रतिनिधित्व बढाउँछ। यसले त राम्रो गर्छ। कतिपय मान्छेहरू लगातार समानुपातिक प्रणालीबाट संसद्मा पुगिरहेका छन्। एक जना मात्रै किन पटक पटक भन्ने प्रश्न उठेपछि दलहरूले नयाँ निर्णय लिएका हुन्। यो निर्णयले समाजमा नयाँ नेतृत्वमा जन्माउँछ। दलहरूलाई दबाब थियो, एउटै मान्छे धेरै दोहोरियो। यो विषयमा दलहरूको आलोचना भयो। कसैको खल्तीमा पैसा छ भने पटकपटक समानुपातिकबाट सांसद् पद पाइरहेका छन्। यसलाई कमजोर गर्न दलहरूले नयाँ निर्णय लिइरहेका छन्। तर, अब नेताहरूमा पैसै लिएर पनि नयाँ उम्मेदवारलाई सांसद भने बनाउने प्रवृत्ति अझै कामय रहन्छ। हिजो एउटा नेताले पटकपटक श्रीमती, साला, साली, मामा, माइजु पठाउने प्रवृत्ति थियो। अब अर्को नेताले नयाँ अनुहार पठाएर यस्तो प्रवृत्ति देखाउने सम्भावना कायमै छ। तर, दलको नयाँ निर्णयले नयाँ चेहरा भने ल्याउँछ। बञ्चितीकरणमा परेका समुदायको प्रकटीकरण होस् भनेर समानुपातिक निर्वाचन प्रणाली ल्याइयो। चुनावमा बढी ल्याउने जित्यो, कम ल्याउने हार्यो। कम ल्याएर हार्ने समुदायको प्रतिनिधित्व, त्यो मतको कदर र उपयोगका लागि पनि समानुपातिक प्रणाली ल्याइयो। यो निर्वाचन प्रणाली भारतमा छैन। नेपालको विविधता जो छ त्यसको प्रकटीकरण होस् भनेर यो प्रणाली ल्याइयो। २०६४ को संविधानसभा निर्वाचनमा नेपाली समाजको विविधता तुलनात्मक रूपमा देखापरेको थियो। पछि यसमा विकृति बढ्यो। स्वाभाविक हो। जो जनतामा गएर चुनाव लड्न सक्दैन। लड्ने क्षमता राख्दैन। उनीहरू समानुपातिक प्रणालीको बाटो अपनाउँछन्। जो नेता आफू चुनावमा हार्छन् उनीहरूले समानुपातिक प्रणालीको बाटोबाट संसद्मा श्रीमतीलाई पठाउँछन्। हाम्रो पार्टीभित्र एकपटक अवसर पाइसकेकालाई फेरि नदोहोर्याउने निर्णय आउने सम्भावना धेरै छ। यसबारे स्थायी समितिका छलफल चलिरहेको छ। तर, निर्णय भएको छैन। जो एकपटक समानुपातिबाट अवसर पाइसक्यो त्यसलाई फेरि नदोहोर्याउने र जो स्थानीय तह चुनावमा लड्यो उनीहरूलाई पनि फेरि प्रदेशसभा र प्रतिनिधिसभातिरको समानुपातिक र प्रत्यक्षमा टिकट नदिनेबारे छलफल भइरहेको छ। एकै व्यक्तिले पटकपटक अवसर पाउँदा अरूलाई मौका मिलिरहेको छैन। समानुपातिक प्रणालीले सबैलाई समान अधिकार दिनुपर्छ। पार्टीमा लगानी नभएकाहरूले पनि बाहिरकाले समानुपातिक प्रणालीको सुविधा लिए। कतिपय दलले पैसामा सांसद बनाएको पनि सुन्नमा आउँछ। यी सबै यो प्रणालीमा देखिएको विकृत पक्ष हुन्। यसले संघर्ष गरेर आएका नेता तथा कार्यकर्ताको योगदानको अवमूल्यन हुन्छ। सबैको प्रतिनिधित्वको सवाललाई समानुपातिक प्रणालीले जबर्जस्त रूपमा स्थापित गरेको छ। विकृति रोक्न पार्टीको मूल नेतृत्व पंक्ति जिम्मेवार भएर गम्भीरतापूर्वक सोच्नुपर्छ। समानुपातिकमा एकै व्यक्तिलाई दोहोर्याउने कि नदोहोर्याउने विषयमा हाम्रो दलभित्र छलफल भएको छ। पार्टी बैठकमा छलफल गर्छौं। समानुपातिक प्रणालीमा धेरै पार्टीभन्दा बाहिरका मान्छेहरू आएर सांसद बने। पार्टीका कार्यकर्ताभन्दा धेरै बाहिरकाले यो सुविधा पाए। मि िश्रत प्रणालीको यो दुरगुण हो। पूर्ण समानुपातिक निर्वाचन प्रणाली भए यस्तो हुँदैन थियो। नेताहरूलाई आफैं सांसद् बन्नुपरेको भएर बाहिरका मान्छेलाई गुन्जायस हुँदैनथ्यो। मिश्रितमा आफू प्रत्यक्षबाट जितेपछि समानुपातिक कोटामा बाहिरबाट ल्याउँछन्। यसले समस्या खडा गर्छ। समानुपातिक वा प्रत्यक्ष जुनसुकैमा होस्, दुईपटकपछि कसैलाई सुविधा दिनुहुँदैन। अमेरिकाजस्तो देशमा दुईपटक राष्ट्रपति भए पुग्छ। नेपालजस्तो देशमा दुईपटकभन्दा बढी बनेर के गर्छ ? दुईपटक बन्यो। भयो। जे गर्नु छ यसैभित्र गरेर देखाउनुपर्छ। दुईपटक सांसद, मन्त्री, प्रधानमन्त्री, राष्ट्रपति बन्न दिनुहुँदैन। एउटै मान्छे पटकपकट अवसर पायो भने नयाँ युवाले कहिले मौका पाउँछन् ? त्यसकारण नयाँ पुस्तालाई हस्तान्तरण गर्न दुईपटकभन्दा बढी समानुपातिक वा प्रत्यक्ष कुनैमा पनि एउटै व्यक्तिलाई दोहोर्याउनु हुँदैन।"
थारु समुदायमा अटवारी उत्साह,"दाङ : पश्चिम नेपालका दाङ, बाँके, बर्दिया, कैलाली, कञ्चनपुर र सुर्खेतका थारु समुदायले आइतबार अटवारी पर्व धुमधामले मनाएका छन्। अटवारी पुरुष थारुहरूको महत्वपूर्ण पर्व मानिन्छ। अटवारीमा दाङका केही स्थानीय तहले सार्वजनिक बिदासमेत दिएका छन्। थारु बाहुल क्षेत्र रहेका जिल्लाका पालिकाहरूमा सार्वजनिक बिदा दिइएको हो। थारु समुदायका पुरुषहरूले महिलाको सम्मानका लागि यो दिनलाई विशेष रुपमा लिने गरेका छन्। पानीसमेत नखाएर पुरुषहरू (निर्जला) ब्रत बस्ने गर्छन्। यो पर्वमा सूर्य अर्थात शक्तिको उपसना गरिने लुम्बिनी प्रदेशका पर्यटन तथा सहरी विकासमन्त्री डिल्लीबहादुर चौधरीले जानकारी दिए। उनले पाँच पाण्डवका भीमको पौरखसँगसमेत जोडिएको पर्व भएकाले यसको महत्व थारु समुदायमा ठूलो रहेको बताए। किम्वदन्ती अनुसार दाङका थारु राजा दंगीशरण, पाण्डव र कौरवबीचको युद्धका नायक भीमसँगसमेत जोडेर मनाउने गरिएको मन्त्री चौधरीले जानकारी दिए। उनले थारु राजा र पाँच पाण्डवको सम्बन्धलाई बलियो बनाउन यो पर्व मनाइने गरेको बताए। संस्कृतिविद् अशोक थारुले अटवारी पर्वलाई शक्ति र प्रकृतिको पूजाका रुपमा लिनुपर्ने बताए। सम्पूर्ण ब्रह्मान्डको मूल स्रोत भनेको सौर्य उर्जा हो। त्यही शक्तिको उपासना नै अटवारी हो, संस्कृतिविद् थारुले भने। उनले अटवारी पर्वलाई अलौकिक मिथकसँग जोड्नुभन्दा विश्व ब्रह्मान्डीय विज्ञानलाई जोड्नु बढी बैज्ञानिक र दिगो हुने धारणा राखे। अटवारीका बारेमा अब द्वापर युग, भीम र दंगीशरण राजाभन्दा अगाडि गएर सूर्यको उत्पत्तिको युगका बारेमा बुझ्नुपर्ने हुन्छ, उनले भने। थारु बुद्धिजीवी चूर्णबहादुर चौधरीले धर्म, संस्कृति र परम्पराले विविधतालाई एकतामा जोड्ने पर्व अटवारी भएको बताए। थारु समुदायमा अटवारीका अवसरमा स्थानीय स्तरमा उत्पादित काँक्रो, अम्बा, केरा र चामलको पिठोको रोटी पकाएर खाने चलन छ। भोकले व्याकुल बनेका भीम रोटी पकाउँदै गर्दा युद्धको बिगुल बजेपछि पकाउँदै गरेको रोटी छाडेर कौरवसँग लड्न गएको र आउँदासमेत त्यो रोटी नडढेकाले उनको बहादुरीको प्रशंसाका लागि एकातर्फ मात्रै पकाएको रोटी खाने प्रचलन रहेको बुद्धिजीवी चौधरीले बताए। अटवारी पर्वमा जंगलबाट ल्याएको मालुको पातको दुनाटपरीमा परिकार खाने प्रचलन छ। अटवारीमा माछा मासु भने खाइँदैन।"
विराटनगरमा पब्जी प्रतियोगिता,"विराटनगर : विराटनगरमा विश्वचर्चित मोबाइल भिडियो गेम पब्जीको ईस्पोर्ट्स प्रतियोगिता हुने भएको छ। भदौ १८ गते रेजरयाक्ट ईस्पोर्ट्स ग्रुपको आयोजनामा विराटनगरको पाञ्चालीस्थित सगरमाथा पार्टी प्यालेसमा प्रतियोगिता हुन लागेको हो। प्रतियोगितामा नेपालभरबाट १८ टिमको सहभागिता रहने आयोजकले जनाएको छ। आयोजकका अनुसार प्रतियोगितामा काठमाडौं, बुटवल, नेपालगन्ज, बिर्तामोड, पोखरा, दमक र विराटनगरका टोलीको सहभागिता रहने छ। एक टोलीमा चार जना खेलाडी रहने आयोजक समितिका सदस्य अनुराग क्षत्रीले जानकारी दिए। एकदिवसीय प्रतियोगिता आयोजना गर्न लागिएको हो। यसमा आठ वटा खेल हुन्छ। एउटा खेल २५ मिनेटको हुन्छ, उनले भने, सबै टोली एकैठाउँमा बसेर स्क्वाड खेल खेल्छन्। सहभागीमध्ये सर्वाधिक अंक ल्याउने टोलीले उपाधि जित्ने छ। प्रतियोगिताका विजेताले ५० हजार र उपविजेताले २० हजार नगद पुरस्कार पाउने छन्। यसैगरी तेस्रो हुने टोलीलाई १५ हजार र चौथोलाई १० हजार पुरस्कार प्रदान गरिने आयोजक समितिका सदस्य सन्दीप श्रेष्ठले जानकारी दिए। प्रतियोगिताका उत्कृष्ट खेलाडीले पाँच हजार रुपैयाँ पुरस्कार पाउने छन्। प्रतियोगिताको आरटीडी ईस्पोर्ट्स र सर्जिकल नुब युट्युब च्यानल र विभिन्न सञ्चारमाध्यमबाट प्रत्यक्ष प्रसारण हुनेछ।"
सुगम बन्दै तमोर किनारका बस्ती,"धनकुटा : १५ वर्ष अघिसम्म धनकुटा सदरमुकामदेखि ११ कोष पूर्वमा रहेको साविकका गाविसहरू कुरुलेतेनुपा, बसन्तटार, मुढेवास, मौनाबुधुक, बोधे, खुवाफोकका बेंसीफाँट अर्थात् तमोर नदी किनारका वस्तीहरूलाई दुर्गम क्षेत्र मानिन्थ्यो। ती क्षेत्रका स्थानीयवासीलाई धनकुटा सदरमुकाम वा तराइका बजार धरान, इटहरी, विराटनगरसम्म पुग्न वेशीफाँट माथि पहाडमा बनेका सडकसम्म पुग्न मात्रै पनि घण्टौं पैदल हिँड्नुपथ्र्यो। कुरुलेतेनुपाको बेंसीफाँट भैंसेटार, फलामेटारदेखि मूलघाट आएर बस चढ्न ५ घण्टा पैदल हिँड्नु पथ्र्यो। बेंसीफाँट मुनि तमोर सुसाउँदै बगिरहन्थ्यो। किनारको माथिल्लो भागमा पैदल हिँड्न गल्ली थियो। अहिले रोजगारीको सिलसिलामा काठमाडौं रहेका कुरुलेतेनुपा बासी नोदनाथ त्रितालका अनुसार २०६४ सालभन्दा अघिको समयमा त्यो क्षेत्रको जीवनस्तर निकै कष्टकर थियो। सडक पूर्वाधार वनेको थिएन। पैदल गल्लीको बाटो पन्छाउँदै ५ घण्टासम्म हिँडेर बस चढ्नका लागि मुलघाट धाउनु पथ्र्यो। तमोर नदीमा डुंगा चले पनि बर्खाको बेला बन्द हुन्थ्यो। कुनै बेला दुर्गम क्षेत्रमा पथ्र्यो तमोर नदीका बेंसीफाँट पाँचथर धनकुटाको सीमाक्षेत्रको डिहिटारदेखि यताको भैंसेटार, फलामेटार, हंशमोरङ, सदरमटार, कुसेटारसम्मको क्षेत्र। तर, अहिले तमोर कोरिडोर सडक बनेसँगै ती क्षेत्र सुगममा परिणत हुन थालेका छन्। सुगम बन्ने माध्यम बाटो नै रहेको हंशमोरङकी ८२ बर्षीय रणकुमारी भण्डारी बताउँछिन्। घर छेवैको तमोर कोरिडोरको वाटोमा गाडि कुद्दा सपना जस्तो लाग्ने उनको भनाइ छ। गाडी कुद्छ भनेर सपनै थिएन हामीलाई, उनी भन्छिन्, अहिले हामीहरूले देख्न पाइयो। खुसी लागेको छ। हंशमोरङको उकालो वाटो हिँड्न घाम अस्ताउनु पथ्र्यो। ६७ घण्टा हिँडेपछि गाडी चढ्ने ठाउँ पुगिन्थ्यो। अहिले गाडी जाहि पनि पुर्याउँछ। सुविधा आयो भन्ने लाग्छ। त्यस्तै सोही गाउँका ८५ वर्षीय लोकेन्द्र भण्डारीलाई थुम्छेमा अन्नपात बोकेर हिँडेको सपना जस्तै लाग्न थालेको छ हिजोआज। उनी भन्छन्, अहिले गाडी चढेर हिँड्न पाइएको छ। खुसी लाग्छ। कुनै बेला डिहिटारदेखि भैंसेटार, फलामेटार हुँदै मूलघाटसम्मको ६७ घण्टाको पैदल दूरी अहिले सडकको सहज पहुँचले १ घण्टामा छोट्टिएको छ। सवारी साधन नियमित रूपमा सञ्चालन हुनथालेपछि तेह्रथुम, ताप्लेजुङ, पाँचथर र धनकुटाका त्यस क्षेत्रका स्थानीय वासिन्दालाई धनकुटा सदरमुकाम र तराईका धरान, इटहरी, विराटनगरसम्म पुग्न सहज भएको छ। त्यस्तै दैनिक उपभोग्य सामान गाँउसम्म पुर्याउन तथा गाउँमा उत्पादन भएको कृषिजन्य उत्पादन बजार पुर्याउन पनि निकै सहज बनेको छ। भैंसेटार क्षेत्रबाटै तमोर करिडोर सडक जान्छ। भैंसेटार तमोर किनारको बस्ती हो। यहाँ माझी र तामाङ समुदायको ४० भन्दा बढी घर छ। तल तमोर नदी अविरल रूपमा बगे पनि बस्तीमा भने खानेपानीको समस्या सधैं भइरहन्थ्यो। यहाँको अधिकांश जमिन तमोर नदीले कटान गरेको छ। तर, बाँकी रहेको जग्गामा मकै र जुनेलो खेती हुन्छ। गाउँका युवा बिदेसिएका छन्। यस गाउँमा रहेको घरका छानो खरको थियो। फुसको छाना हटाउने कार्यक्रमले जस्ताको रंगिन पाताले टल्किएको छ। २७ वर्षका राजन माझी बिदेसिएका मध्येका एक जना युवा हुन्। भविष्य खोज्दै बिदेसिएका उनी झण्डै ८ वर्ष साउदी र कतार वसेपनि अन्ततः गाउँमै फर्किए। गत वैशाख ३० गतेसम्म स्थानीय तह निर्वाचनमा चौविसे गाउँपालिका वडा नम्बर ४ का वडा सदस्यमा निर्वाचित भए। अहिले जनप्रतिनिधि बनेका छन्। उनी अघिका पुस्ताले मात्र होइन उनी आफैंले पनि ३४ घण्टा पैदल हिडेर उत्पादीत कृषिजन्यउपजलाई बिक्री गर्न मुढेवासको शुक्रबारे बजारसम्म पुगेका छन्। तमोर करिडोरको बाटोले भैंसेटारसहित अन्य बेंसीफाँटको जनजीवनलाई परिवर्तन वनाएको उनले बताए। उनका अनुसार पहाडबाट तराई झर्ने तथा तराईबाट पहाड चढ्ने दैनिक ३०३५ वटा गाडी आवतजावत गर्छन्। बजारसम्म पुग्नलाई गाह्रो छैन। यहाँ फलेका कृषिजन्य उत्पादनले बजार पाएका छन्। बिदेसिएका युवालाई फर्काएर गाउँमै व्यवसायिक कृषिजन्य उत्पादनतर्फ प्रोत्साहित गर्ने उनको योजना छ। पहिलो संविधान सभा निर्वाचनको बेला नेकपा माओवादीबाट धनकुटा क्षेत्र १ नम्बरबाट निर्वाचित वनेका थिए, हेमराज भण्डारी। उनको पुख्यौली गाउँ कुरुले तेनुपा। उनै भण्डारीले २०६५ सालमा संसद विकास कोषबाट ५ लाख रुपैयाँ विनियोजन गरी तमोर कोरिडोरअन्तर्गत धनकुटा खण्डको वाटोको ट्याक खोल्ने कार्य सुरुवात भएको थियो। धनकुटा र पाँचथरका जनप्रतिनिधिको सहकार्यमा निर्माण भएको कोरिडोर तमोर किनारमा अवस्थित वस्तीलाई आर्थिक समृद्धिको ढोका खोलिएको संविधान सभा सदस्य हेमराज भण्डारीले बताए। संसद विकास कोषबाट विनियोजित रकमबाट निर्माण कार्य भएको यो सडकले अहिले राष्ट्रिय गौरवको आयोजना बन्दा खुसी लागेको उनी बताउँछन्। धनकुटाको मूलघाटबाट पाँचथरको माझीटार, ताप्लेजुङको दोभान, सुकेटार हुँदै ओलाङचुङगोलासम्म पुर्याएर चीनको तीब्बतसँग जोड्ने लक्ष्यका साथ तमोर करिडोर आयोजना २०६७ सालबाट उक्त सडक निर्माण कार्य सुरु गरिएको हो। धनकुटाको मुलघाटदेखि तमोर नदीको किनारै किनार करिब १ सय ८० किमिको दूरीमा चीनको सीमावर्ती नाका ओलाङचुङगोला पर्छ।"
नेपालभारत साँस्कृतिक विनिमय,"संखुवासभा : संखुवासभाको खाँदबारीमा भारतको आसाम र नेपालबीच साहित्य चर्चा तथा साँस्कृतिक विनिमय भएको छ। मकालु साहित्य समाज संखुवासभाको आयोजना तथा आसामको कार्विकुर्फो आमाईका सदस्यहरूको उपस्थितिमा साँस्कृतिक विनिमय कार्यक्रम गरिएको समाजका अध्यक्ष ताराबहादुर बुढाथोकीले जानकारी दिए। आसामका कार्वि सुमुदायका कार्वि कुर्फो आमाईका ४३ जना साहित्यकार, कलाकार तथा संस्कृतिकर्मीले कार्यक्रममा सहभागिता जनाएका थिए। कार्यक्रममा दुवै देशका स्थानीय उत्पादन आदनप्रदान गरिएको थियो। संखुवासभामा उत्पादित अल्लोबाट तयार पारिएको विभिन्न सामग्री, करुवा, राडीपाखी, माटोको भाडा, खुकुरीलगायतका सामग्री कार्वि समुदायहरूलाई हस्तान्तरण गरिएको थियो। कार्वि समुदायले पनि स्थानीय उत्पादन, साँस्कृतिक कपडालगायतका सामग्री हस्तान्तरण गरेका हुन्। संखुवासभाका कुलुङ, नेवार, तामाङ, कुमाल, याख्या, गुरुङलगायतका जातिले आफ्नो संस्कृति झल्कने कपडा प्रदान गरेका थिए। कार्यक्रमले स्थानीय उत्पादनको बजारीकरणमा समेत टेवा पुर्याउने मकालु साहित्य समाजका अध्यक्ष बुढाथोकीले बताए। कार्यक्रममा नेपाली र आसामको साहित्यका बारेमा समेत चर्चा गरिएको थियो। कार्यक्रमा कार्वि समुदाय र नेपालीहरूले आआफ्नो साँस्कृतिक कार्यक्रम प्रस्तुत गरेका थिए। कार्वि कुर्फो आमाईका महासचिव बलेश्वर हान्सेले नेपालीलाई आसाम भ्रमणको निम्तोसमेत दिएका थिए। कार्यक्रमले नेपालभारत सम्बन्ध विस्तारमा टेवा पुर्याएको महासचिव हान्सेले बताए।"
एनआरएनए पुनःसंरचना गर्ने प्रतिबद्धता,"बैंकक : गैरआवासीय नेपाली संघ (एनआरएनए)को पुनर्संरचना गर्न अभियन्ताहरू एक मत भएका छन्। आउँदो निर्वाचनमा पुनर्संरचना गरी एक ढिक्का भई एकल नेतृत्वमा जाने अभियन्ताहरूले अठोट गरेका हुन्। गैरआवासीय नेपाली संघ (एनआरएनए)को नवौं एसिया क्षेत्रीय सम्मेलनमा गैरआवासीयका अगुवाहरूले संघको पुनर्संरचना गर्न सबै लाग्ने बताएका हुन्। संघका पूर्वअध्यक्ष भवन भट्टले संघमा राजनीतिक हस्तक्षेप भएको भन्दै अन्तर्राष्ट्रिय सम्मेलन नेपाल बाहिर गर्नुपर्ने बताए। एनसीसीमा ठूलो समस्या रहेको भन्दै समस्या समाधान गर्न सबैको सहकार्य आवश्यक भएको बताए। कम्प्युटर मतदान अथवा फ्रि भोटिङको सिस्टम ल्याउन आवश्यक भएको उनले बताए। एक देश एक भोटको अवधारणाबाट पनि जान सकिन्छ, भट्टले भने, अब संघको पुनर्संरचनाका लागि ढिला गर्नु हुन्न। नेपालको समृद्धिका लागि गैरआवासीय नेपाली संगठित भएको भन्दै राजनीतिक दलसँग सहकार्य गर्नुपर्ने भए पनि हस्तक्षेप निम्त्याउने गरी लाग्न नहुने उनले बताए। दुईवर्षे कार्यकाललाई तीन वर्षको कार्यकाल बनाउन पूर्वअध्यक्ष भट्ट सुझाव दिन्छन्। कार्यकारी अध्यक्ष कुल आचार्यले पदको लोभमा नभई संस्थालाई हितमा राखी विधान बनाउनुपर्ने बताए। अहम्वाद सबैमा हुने भन्दै आचार्यले त्यसलाई हटाएर संस्थालाई पहिलो प्राथमिकता दिँदा समस्या नहुने बताए। समयमै चुनाव गर्न सके एनआरएनएमा पुनर्संरचना ल्याउन सहज हुन्छ आचार्य भन्छन्, विधान तथा नियमावली कसैको हितमा हुनेगरी बनाउँदा समस्या आएको हो। अध्यक्ष रविना थापाले सदस्यता र निर्वाचनमा समस्या रहेको बताइन। एनसीसी र आईसीसीको निर्वाचन एकैपटक गर्न सके सहज हुने बताइन। अहिले निर्वाचन प्रणाली पारदर्शी छैन, एनसीसीका अध्यक्षकै कारण एनसीसी बिग्रिएको हो, थापा भन्छिन्, निर्वाचन खर्चमा पनि पारदर्शिता छैन। दूध बिक्री गर्ने मान्छेलाई पानी हालेकोमा शंका गर्ने तर रक्सी बेच्नेलाई शंका नगर्ने प्रवृत्ति रहेको भन्दै अध्यक्ष थापाले पैसा तिरेर आएका सदस्यलाई प्रतिनिधिका रूपमा छान्दा एनआरएनएमा समस्या आएको बताइन्। अध्यक्ष थापाले २५, ६५ प्रतिशत प्रतिनिधिको व्यवस्था संशोधन गर्नुपर्ने बताइन्। एनआरएनए अध्यक्ष डा बद्री केसीले अर्कोपटक एकजना मात्र अध्यक्ष हुनेगरी विधान संशोधन गरिने बताए। उनले ११ अक्टुबर २०२३ मा निर्वाचन गरी नयाँ नेतृत्व हस्तान्तरण गरिने बताए। यसपालि सबैले स्वीकारेको विधानबाटै प्रतिनिधि छानिएको थियो, केसी भन्छन्, तर केही साथीहरूले चुनाव नगरी परराष्ट्रबाट निर्वाचन रोक्न लाग्नुभयो। अध्यक्ष डा केसीले एनआरएनएको असन्तुष्ट पक्षलाई मूलधारमै ल्याउन पहल भइरहेको बताए। असन्तुष्ट पक्षलाई समेट्न उपाध्यक्ष डीबी क्षेत्रीको संयोजकत्वमा कार्यदल बनाइएको उनले बताए। एनआरएनएका उपाध्यक्ष आरके शर्माले एनआएरनएमा नेतृत्व तथा भिजनमा समस्या रहेको बताए। उनले एनसीसी अध्यक्षलाई बलियो बनाएर जान सके एनआरएनए अभियान बलियो हुने विश्वास व्यक्त गरे। नयाँ नेतृत्वका लागि सम्पूर्ण सदस्यले भोट हाल्न पाउनुपर्छ उनले भने। उपाध्यक्ष गोविन्द श्रेष्ठले एनआरएनएको पुनर्संरचना गर्न आफ्ना मान्छेलाई मात्रै नभई सबै अभियन्ताको हितमा लाग्नुपर्ने बताए। पूर्वउपाध्यक्ष मन केसीले एनसीसी नेतृत्वले खादा नलगाउने, धेरै नबोल्नेलगायतका अभियान चाल्नुपर्ने बताए। गैरआवासीय नेपाली संघ (एनआरएनए) कतारका अध्यक्ष मोहम्मद मुक्तादाले राष्ट्रिय समन्वय परिषद् (एनसीसी) मा नबसी माथि जान खोज्ने प्रवृत्तिले संघमा चुनौती थपिएको बताए। यसैकारण संघमा अहिलेसम्म मिलाप हुन नसकेको उनको भनाइ छ। मुक्तादाले संघको निर्वाचन भएको लामो समय बितिसक्दा पनि अझै मिलाप हुन नसकेकोमा दुःख व्यक्त गरे। इगो लिएर एनआरएनएमा नआउनुहोस्, अब एनआरएनएमा साँच्चिकै मिलाप हुनैपर्छ, उनले भने। शेष घलेको समूहलाई पनि मूलधारमै ल्याउन पहल गर्नुपर्ने उनको भनाइ छ। एनआरएनए अहिले भद्रगोल अवस्थामा छ, ईमेल रिप्लाई पनि हुन छाड्यो, मुक्तादा भन्छन्, ठूलो टिम हुँदा समस्या सिर्जना भयो। मताधिकारको माग गैरआवासीय नेपाली संघ एसिया प्रशान्त नवौं क्षेत्रीय सम्मेलनले आसन्न निर्वाचनमा एनआरएनलाई मताधिकारको व्यवस्था गर्न माग गरेको छ। आइतबार सम्पन्न सम्मेलनले १३ बुँदे बैंकक घोषणापत्र जारी गर्दै चुनावमा मत हाल्नेदेखि एनआरएनलाई नागरिकताको सुनिश्चितता गर्न सरकारसँग माग गरेको छ। विभिन्न देशमा रहेका ६ लाख नेपाली मूलका पीएनओ (पिपल अफ नेपाली ओरजिन) लाई आर्थिक, सामाजिक तथा सांस्कृतिक अधिकारसहितको गैरआवासीय नेपाली परिचयपत्रको व्यवस्था गर्न पनि सम्मेलनले माग गरेको छ। नेपाली नागरिक सरह सामाजिक, सांस्कृतिक र आर्थिक अधिकार उपभोग गर्न पाउने गरी गैरआवासीय नेपाली नागरिकता सुनिश्चितका लागि आवश्यक कानुनी व्यवस्था तत्काल गर्न नेपाल सरकारसँग माग गरिएको छ। घोषणापत्रमा एसिया प्रशान्त क्षेत्रमा बसोबास गर्ने युवा महिला तथा दोस्रो पुस्तालाई संघको मूलधारमा समाहित गर्दै विदेशमा रहेका बालबालिकालाई नेपाली भाषा, लिपि, संस्कार र संस्कृति सिकाउने कार्य गर्न संघका सबै राष्ट्रिय समन्वय परिषद्मार्फत प्रतिबद्धता जाहेर गरिएको छ। विदेशबाट नेपालमा पढ्न आउने विद्यार्थीका लागि विद्यार्थी भिसाको व्यवस्था गर्न पनि सम्मेलनले सरकारको ध्यानाकर्षण गरेको छ। गैरआवासीय नेपालीको लगानीलाई समेत नेपालको धितोपत्र विनिमय बजारमा प्रवेश गराउन आवश्यक पहल गर्न घोषणापत्रमा माग गरिएको छ। विदेशमा बस्ने नेपाली नागरिकलाई मताधिकारको व्यवस्था मिलाउन आवश्यक ऐन, कानुन निर्माणका साथै नेपाली नागरिकतावाहक गैरआवासीय नेपालीले सम्बन्धित विदेशस्थित नेपाली कूटनीतिक नियोग वा अनलाइनमार्फत मतदाता नामावली दर्ता एवं मतदान गर्ने तथा राष्ट्रिय परिचयपत्रसमेत बनाउन सक्ने व्यवस्था मिलाउन सरकार तथा सम्बन्धित निकायलाई अनुरोध गरिएको छ। वैदेशिक रोजगारमा रहेका नेपालीको सुरक्षित भविष्यका लागि आवश्यक संयन्त्र बनाई सामाजिक सुरक्षा कोष कार्यान्वयन गर्ने तथा गन्तव्य देशसँग श्रम सम्झौता गर्दा अनिवार्य रूपमा सामाजिक सुरक्षामा आबद्ध गराउन घोषणापत्रले जोड दिएको छ।"
"सुपारीमा सेटिङ, अनुसन्धानमा अलमल","विराटनगर : भारत निर्यात गर्न लागिएको ८ ट्रक सुपारी प्रहरीले विराटनगर महानगरपालिका१८ बाट गत साउन ५ गते राति नियन्त्रणमा लियो। ८ करोड ६३ लाख ८१ हजार ५ सय ६८ रुपैयाँ मूल्य बराबरको २ लाख किलोभन्दा बढी सुपारी अनुसन्धान एवं कारबाहीका लागि राजस्व अनुसन्धान कार्यालय इटहरीमा बुझायो पनि। विराटनगर भन्सार कार्यालयबाट जाँचपास भएर निस्किएका युपी ४५ टी १६२४, एमपी ०९ एचजी ८३२०, एमपी २२ एच १०३१, युपी ५० बिटी ७२७७, युपी ६२ बिटी ८१२१, युपी ५४ टी ६४२९, युपी ५० एटी ३१५८ र युपी ६२ सिटी ०६२७ नम्बरका ट्रक प्रहरीले नियन्त्रणमा लिएको थियो। मीरगञ्ज पुल सञ्चालनमा नरहेका कारण सुपारीका ट्रक रीरुट गरेर भीमनगरबाट भारत लैजान लागिएको थियो। तर, इन्डोनेसियालगायतका तेस्रो मुलुकबाट आयात भएको सुपारीलाई नेपाली उत्पादन देखाएर भारततर्फ निर्यातको तयारी भइरहेको भन्दै प्रहरीले रोक्यो। जाँचपास सकिएकाले सुपारी भारतको भइसकेको भन्दै तत्काल अनुसन्धान अघि बढाउन राजस्वले इन्कार गर्यो। अदालतको आदेशपछि पनि अझै अनुसन्धान अघि बढाइएको छैन। अनेक बहानामा अलमल्याइँदै छ। सुपारी लोड गरिएका ट्रक राजस्वमा त्यत्तिकै थन्क्याइँदा यस प्रकरणले राजस्वको कारबाही र अनुसन्धान प्रक्रियालाई शंकास्पद बनाएको छ। सुपारी नेपालमा उत्पादन भएको भनी उद्योग वाणिज्य संघ झापाले २०७२ कात्तिक १ गते उत्पत्तिको प्रमाणपत्र जारी गरेको भए पनि परीक्षण यकिन गरिएको कुनै प्रतिवेदन छैन। ७ वर्षअघिको उत्पत्तिको प्रमाणपत्र देखाएर सुपारी भारत कटाउन खोजिएकाले तस्करी प्रस्ट हुने स्रोतले बतायो। सुपारीका निर्यातकर्ता विराटनगर महानगरपालिका९ को मनकामना ट्रेडर्सका सञ्चालक नवीन घिमिरेले साउन २६ गते उत्प्रेषण परमादेश माग गर्दै उच्च अदालत विराटनगरमा रिट दायर गरे। सिलबन्दी नखोलिकन सुपारी छाड्नुपर्ने माग गर्दै रिट दायर गरिएको हो। अवैध निर्यात गर्ने पक्षसँग मिलेर भन्सारसँगको सेटिङमा सुपारी छाड्न राजस्व तम्तयार हुँदै गर्दा अदालतले अन्तरिम आदेश दिन अस्वीकार गरिदियो। कायम मुकायम मुख्य न्यायाधीश सत्यमोहन जोशी थारु र न्यायाधीश किरणकुमारी गुप्ताको संयुक्त इजलासले रिटमाथि सुनुवाइ गर्दै भदौ २ गते बिहीबार अन्तरिम आदेश जारी गर्न नपर्ने भनेको छ। त्यसपछि सुपारीको अनुसन्धान अघि बढाउनुपर्ने राजस्व अहिलेसम्म चुपचाप छ। सुपारीको सेटिङमा लागेकाहरू भरसक मिलाएर छुटाउन दौडधुप गरिरहेको स्रोतले बतायो। कारोबारी दीपक पोखरेलको समूहले सरकारी कोटामार्फत इन्डोनेसियाबाट आयात गरेर नेपालमा उत्पादन गरिएको झुटो कागजात तयार पारी भारततर्फ निर्यात गर्न खोेजेको स्रोतको भनाइ छ। स्रोतका अनुसार भारतीय भन्सारले लगाएको सिलबन्दी खोल्न नसक्ने दाबी गर्दै आएको राजस्वले अदालतको आदेशलाई बेवास्ता गर्दै कारबाहीको प्रक्रियालाई टारिरहेको छ। अलमल्याइ रहेको छ। अदालतको आदेश अनुसार राजस्वले सुपारीको अनुसन्धान अघि बढाउनुपर्ने हुन्छ, उच्च अदालत विराटनगरका सूचना अधिकारी ओमराज सुवेदीले भने, अदालतले बाटो खुला गरिसकेपछि यो वा त्यो बहानामा अनुसन्धान र कारबाहीलाई रोक्न मिल्दैन। उनका अनुसार नेपालको उत्पादन हो या हैन भन्ने यकिन नभइकन सुपारीका ट्रक छाड्दा अनुसन्धान प्रभावित हुने ठहर अदालतको छ। अर्कोतर्फ विराटनगर भन्सारको जाँचपासलाई लिएर अदालतले गम्भीर प्रश्न उठाएको छ। सुपारी नेपालको उत्पादन हो कि हैन भनेर विज्ञ र आधिकारिक निकायबाट प्राविधिक परीक्षण नगरिकन भन्सारले जाँचपास गरेको भनेर प्रश्न उठाइएको हो। नेपाल सरकारको आधिकारिक निकायको प्राविधिक परीक्षण बिना सुपारी तत्काल निर्यात गर्न नमिल्ने ठहर अदालतको छ। अदालतले यथास्थितिमै सुपारी निर्यात गर्न दिने हो भने कानुनतः कारबाही प्रभावित हुने भनेको छ। सुपारी नेपालकै हो वा हैन भन्ने यकिन गर्ने नेपाल सरकारको आधिकारिक निकायको जाँचबुझ तथा परीक्षण प्रतिवेदनसमेत संलग्न नरहेको अवस्थामा विराटनगर भन्सार कार्यालयले पनि जाँचपास गर्दा त्यसको आधिकारिकता प्रमाणित गरेको पाइएन, आदेशमा भनिएको छ। सुपारीसँग जोडिएका निकायसँग अदालतले लिखित जवाफ पनि मागेको छ। अदालतको आदेशअनुसार सुपारी नेपालको उत्पादन हो वा हैन भन्ने यकिन गर्नुपर्नेमा अहिलेसम्म त्यसको प्रक्रिया अघि बढाइएको छैन। सिल नखोलिकन सबै ट्रक थन्क्याइएको छ। न त परीक्षणका लागि नमुना नै संकलन गरिएको छ। सुपारीको अनुसन्धान अघि बढाउनु भनेर प्रष्टसँग भनिएको अदालतका सूचना अधिकारी सुवेदी बताउँछन्। सुपारी नेपालीकरण मात्रै गरिएको हो कि नेपालकै उत्पादन हो भन्ने मुख्य मुद्दा हो, उनले भने, नेपालकै उत्पादन हो भने संस्थागत आधार चाहिन्छ। अहिलेसम्म तथ्ययुक्त आधार भेटिएन। सरोकारवाला निकायसँग सेटिङ मिलाएर तस्करीमा संलग्नहरू सुपारी छुटाउन अदालतसम्म पुगेका थिए। राजस्व अनुसन्धान कार्यालय इटहरीका प्रमुख तीर्थराज खनाल भने अदालतले अनुसन्धान अघि बढाउनु भनेर आदेश नदिएको दाबी गर्छन्। आदेशको लिखित जानकारी छैन। तर, सुपारीसँग सम्बन्धित विभिन्न निकायलाई पत्रचार गरेर वास्तविकता खुलाइदिन आग्रह गरेका थियौं, उनले भने, साउन ११ गते पहिलो र साउन १७ गते दोस्रोपटक पत्र पठाए पनि जवाफ केही आएको छैन। दुविधामा परेर अनुसन्धान अघि बढाउन नसक्दा सुपारीको सिल यथावत् राखिएको छ। अदालतबाट अनुसन्धान अघि बढाउनु वा नबढाउनु भनेर केही पनि आदेश नआएको र खोजेका प्रमाण जुटाउन नसकिएको दाबी उनको छ। झापामा रहेको सुपारी खेती विकास संस्थाको सिफारिसका आधारमा उद्योग वाणिज्य संघ झापाले नेपालमै उत्पादन भएको भनी उत्पत्तिको प्रमाणपत्र जारी गरेपछि सुपारी भारत लग्ने गरिन्छ। ७ वर्षअघि जारी गरिएको उत्पत्तिको प्रमाणपत्रका आधारमा सुपारी निकासी गर्नु शंकास्पद हो। प्रष्टसँग भन्दा तस्करी नै हो, भन्सारका एक कर्मचारी भन्छन्, तस्करी कसरी भइरहेको छ भनेर सबैले बुझेकै छौं। इन्डोनेसिया लगायतका मुलुकबाट आयात गरेर भारत पुर्याउने गरिएको कुरा जगजाहेर नै छ। उनले पछिल्लो समय सुपारीको वैधानिक तस्करीलाई बढवा दिने काम भइरहेको बताए। भने, सुपारीमा खतरनाक सेटिङ छ। कमिसन तल्लदेखि माथिसम्म पुग्छन्। नेतादेखि मन्त्रीसम्मले भ्याउँछन्। माथिल्लै सेटिङका कारण जसरी सुपारी आउँछ त्यसरी नै जाँचपास गरेर पठाउनुपर्ने बाध्यता रहेको उनको भनाइ छ। उनका अनुसार नेपालकै उत्पादन निर्यात भइरहेको अवस्थामा सरकारले इन्डोनेसियालगायत तेस्रो मुलुकबाट सुपारी आयातको कोटा दिनुले नै तस्करी प्रष्ट हुन्छ। सरकारकै सहभागितामा वैधानिक रूपमा तस्करी गराउने खेल लामो समयदेखि हुँदै आएको हो। सुपारी खेती विकास संस्था, उद्योग वाणिज्य संघ र कृषि ज्ञान केन्द्र झापालाई पत्र पठाएर वास्तविकता खुलाइदिन आग्रह गरिएको राजस्व प्रमुख खनालले बताए। उनका अनुसार कृषि ज्ञान केन्द्र झापाले सुपारीको तथ्यांक आफूसँग नभएको जवाफ पठाएको छ। तर, २०७१०७२ मा झापामा ९ हजार ७ सय ७२ मेट्रिक टन सुपारी उत्पादन भएको र उक्त सुपारी २०७८ जेठसम्म गोदाममै मौज्दात रहेको भनेर ज्ञान केन्द्रले शंकास्पद हिसाबले प्रमाणित गरिदिएको खनालको भनाइ छ। २०७१०७२ पछिका उत्पादन कहाँ छन् भन्ने यकिन गरिएको छैन। हामीले पत्राचार गर्दा तथ्यांक छैन भनेर जवाफ पठाएको छ, उनले भने, ज्ञान केन्द्रले १ वर्षको उत्पादन प्रमाणित कसरी गरिदियो थाहा भएन। सुपारीमा ज्ञान केन्द्रको भूमिका पनि शंकास्पद छ। सुपारीमा उत्पत्तिको प्रमाणपत्र जारी गर्ने अधिकार प्राप्तिको स्रोत, जारी गर्दा अपनाइने आधार र प्रमाण, बिक्रेतालाई बिक्री गरेको सुपारीको परिणाम, आर्थिक वर्ष २०७०७१ देखि हालसम्म सुपारीमा आधारित नेपाली उद्योगलाई बिक्री गरिएको परिणाम लगायतका विषयमा प्रष्ट पारिदिन उद्योग संघलाई पत्राचार गरिएको खनाल बताउँछन्। उनका अनुसार आर्थिक वर्ष २०७१७२ को मौज्दात हाल बिक्री भइरहेको अवस्थामा त्यसपछि २०७७७८ सम्मको मौज्दातकहाँ छ भनेर पनि प्रश्न गरिएको छ। नेपाल सुपारी खेती विकास संस्थालाई पनि संस्था दर्ता र विधानको छायाँ प्रति माग गर्दै पत्राचार गरिएको उनले बताए। संस्थासँग सुपारी उत्पादनको जिल्लागत तथ्यांक माग गरिएको खनालको भनाइ छ। आव २०७१७२ देखि हालसम्म उत्पादित सुपारीको खपत, मौज्दात परिणाम, भण्डारण गरेर राख्ने गरिएको स्थान तथा उत्पत्तिको प्रमाणपत्रका लागि गरिएको सिफारिसलगायतका विषयमा प्रष्ट पारिदिन संस्थालाई पत्राचार गरिएको उनले बताए। तर, दुवै निकायले पत्रको जवाफ नपठाउँदा थप शंका उत्पन्न भएको खनालले बताए। जवाफ नपठाउनेविरुद्ध थप कारबाही अघि नबढाउनु र अनुसन्धानको प्रक्रिया नै अवरुद्ध पार्नुले राजस्वको भूमिमाथि प्रश्न खडा भएको छ। विराटनगर भन्सार कार्यालयले भने सुपारी भारतको भइसकेको र राजस्व चुहावट नभएको भन्दै छाडिदिन लिखित आग्रह गरेको जानकारी खनालले दिए। सुपारीलगायतका अन्य वस्तुको दैनिक पैठारी भइरहेको भन्दै भन्सारले सुपारी सहज रूपमा भारत पठाइदिने व्यवस्था मिलाउन राजस्वलाई आग्रह गरेको हो। पछिल्लो समय माग गरिएका आधिकारिक कागजात कतैबाट पनि प्राप्त भएको छैन, खनालले भने, जसका कारण तेस्रो मुलुकबाट ल्याएर भारततिर निकासी गर्न खोजिएको शंकामा बल पुगेको छ। परीक्षण नगरिकन सुपारी नेपालको हो कि तेस्रो मुलुकबाट आयात गरिएको भन्ने प्रष्ट नहुने खनालले बताए। सुपारी छाड्न माग गरेर अदालतमा दायर गरिएको रिटमा तत्काल निकासी गर्न नपाए सुपारी कुहिन्छ भनेर भनिएको छ। तर, ७ वर्षअघि देखिको मौज्दात सुपारी निर्यात गर्न खोजेको देखिन्छ, खनाल भन्छन्, छोटो समयमै बिग्रिने भनेर दाबी गरिएको सुपारी यति लामो समयसम्म चैं कसरी रह्यो भन्ने अर्को प्रश्न उब्जिएको छ। यसो हेर्दा विदेशी सुपारी प्रक्रिया पूरा गरेर लैजान खोजेजस्तो देखिन्छ। तत्काल निरुत्साहित नगरिए तस्करको मनोबल बढेर सुपारीको तस्करी मौलाउने राजस्वका एक कर्मचारी बताउँछन्। राष्ट्रिय सभाको दीगो विकास तथा सुशासन समितिले सुपारीको डीएनए परीक्षण गराउनुपर्ने भनेको छ। समिति सदस्य रमेशजंग रायमाझीले राष्ट्रिय सभामा सुपारी आयात निर्यातका सम्बन्धमा पटकपटक आवाज उठाइरहेका छन्। कृषि मन्त्रालयले वार्षिक रूपमा १४ हजार टन सुपारी नेपालमा उत्पादन भइरहेको भन्ने गरेको अवस्थामा डलर तिरेर इन्डोनेसियाबाट नेपालमा आयात गर्नु र भारततिर नेपालबाटै सुपारी निर्यात गरिनु आशंकाको विषय भएको उनको भनाइ छ। नेपालमा उत्पादन भएको सुपारी मात्रै भारत निर्यात गर्न पाइन्छ। तेस्रो मुलुकबाट आयात गरेर सुपारी लैजान पाइँदैन। तर, खुला सीमाको फाइदा उठाउँदै प्रक्रिया पूरा गरेजस्तो देखाएर तस्करीमार्फत भारत पुर्याउने गरिएको छ। भारततर्फ तस्करी गर्नकै लागि बर्सेनि ठूलो परिणाममा सुपारी आयात हुने गरेको छ। विराटनगर भन्सार हुँदै आर्थिक वर्ष २०७८०७९ मा ५७ लाख ४८ हजार दुई सय ५५ किलो (पाँच हजार ७ सय ४८२५ मेट्रिक टन) सुपारी आयात भएको छ। विभिन्न मुलुकबाट एक अर्ब २६ करोड ६६ लाख ७७ हजार रूपैयाँ बराबरको सुपारी आयात भएको हो। एक वर्षको अवधिमा विराटनगर भन्सार हुँदै २२ लाख ४८ हजार ८ सय ५ किलो सुपारी भारततर्फ निर्यात भएको छ। ९० करोड ६७ लाख १८ हजार रुपैयाँ बराबरको सुपारी निर्यात भएको हो।"
झोलामा खोला बोक्नेको खोजी जारी : ऊर्जामन्त्री,"काठमाडौं : विद्युत् खरिद सम्झौता (पीपीए) भएका करिब १६ सय मेगावाटका आयोजनाको काम अघि बढ्न नसकेको ऊर्जा मन्त्रालयले बताएको छ। पीपीए गरेर निर्माणको चरणमा नगएका यी आयोजनाको खोजी कार्य सुरु गरिने ऊर्जामन्त्री पम्फा भुसालले जानकारी दिएकी छन्। अहिलेसम्म करिब ६ हजार ५ सय मेगावाटको पीपीए भएको छ। तर, करिब १६ सय मेगावाट कसको झोलामा छ, थाहा छैन, भन्दै भुसालले यी आयोजनाको खोजी कार्य गरेर निर्णयमा पुग्ने उनको भनाइ छ। वर्षौंदेखि आयोजना ओगटेर बस्ने तर काम नगर्ने प्रवृत्तिलाई निरुत्साहित गर्न र प्रवद्र्धकलाई जिम्मेवार बनाउनका लागि नै नयाँ नीतिको सिफारिस गरिएको उनले प्रष्ट्याइन्। ऊर्जा मन्त्रालयले गत साउन २४ गतेबाट लागू हुने गरी जलविद्युत् आयोजनाको विकास, सर्वेक्षण एवं उत्पादन अनुमतिपत्रनिर्देशिका तथा विद्युत् खरिद बिक्री सम्झौतामा अवलम्बन गर्नुपर्ने नीतिगत व्यवस्थासम्बन्धी प्रतिवेदन कार्यान्वयन गर्ने भनेको थियो। व्यवस्थाको (घ) र (ङ) बुँदामा निजी प्रवद्र्धकले आपत्ति जनाएपछि अहिले उक्त व्यवस्था हटाइएको छ। उक्त व्यवस्थाले आयोजनाको अनुमतिपत्र खारेजदेखि संस्थापक सेयरसम्म बेच्न नपाउने भनेको छ। व्यवस्थाले (घ) नम्बर बुँदामा तोकिएको समयभित्र आयोजनाको कुनै पनि संरचना खडा गर्न नसके विद्युत् खरिद सम्झौता रद्द हुने तथा अनुमतिपत्र नै रद्द हुने जस्ता प्रावधान अघि सारेको छ। यस्तै (ङ) मा संस्थापक सेयरधनीलाई १० वर्षसम्म आफ्नो सेयर बेचबिखन र धितो राख्न नपाउने तथा ३० वर्षपछि सरकारलाई बुझाउँदा कम्तीमा २० प्रतिशत संस्थापक सेयरधनी हुनैपर्ने प्रावधान राखिएको छ। आयोजना ओगट्ने, काम नगर्ने फेरि पीपीए रोकियो भन्ने जस्ता प्रवृत्तिको अन्त्य गर्न केही सुधारको गर्नुपर्ने भएकाले नयाँ व्यवस्था सिफारिस गरिएको उनको भनाइ थियो। मन्त्री भुसालले नदी प्रवाहमा आधारित र अर्धजलाशययुक्त आयोजनाको हाल प्रचलित डिजाइन डिस्चार्ज (क्यू) ४० लाई परिवर्तन गरी जुनसुकै डिजाइनमा आयोजना विकास गर्न सकिने बताइन् । क्यू ४० लाई २५ मा झार्नेबित्तिकै आयोजनाको औसत जडित क्षमता ८५ प्रतिशतले बढ्ने मन्त्रालयको धारणा छ। क्यूलाई खुल्ला गर्नेवित्तिकै आयोजनाको क्षमता बढ्ने धारणा मन्त्रालयको छ। भविष्यमा आयोजनाको डिजाइन परिवर्तन गर्न नसकिने र आयोजनाहरू एक सय वर्षका लागि बनाइने हुँदा अहिले नै उत्पादन बढ्ने गरी निर्माणमा जानुपर्ने बताइएको छ।"
मेसिन चलाउँदै मुसहर महिला,"उदयपुर : त्रियुगा नगरपालिका३ की सोना सदालाई केही सीप सिक्ने चाहना भए पनि आर्थिक अभावले रोकेको थियो। स्थानीय सरकारले सहयोग गरेपछि भने सिलाइकटाइको तालिम लिन पाएकी छन्। वडा नम्बर ६ की संगीता सदाले वडा कार्यालयले सटरको व्यवस्था गरिनसकेकाले तत्काल आफ्नै घरबाट व्यवसाय सुरु गरेको बताइन्। वडाध्यक्षले टेलरिङ सेन्टर चल्ने ठाउँमा केही दिनभित्रै निःशुल्क सटर उपलब्ध गराइदिने भन्नुभएको छ, उनले भनिन्, त्यो व्यवस्था नभएसम्म आफ्नो सीप घरबाटै प्रयोग गरेको हुँ। सामान्य घरखर्च, छोराछोरीको कापीकलम किन्न, आफूलाई चुरापोते किन्न श्रीमान्को मुख ताक्नुपर्ने समस्या सहजै टर्ने उनले बताइन्। उनले भनिन्, कुर्थासुरुवाल, ब्लाउज, पेटिकोट, भोटो, टोपीलगायत सिउने सीप जानेकी छु। बाँकी सिक्ने क्रममा छु। यति सीपमा नै छरछिमेकबाट सिलाईका लागि काम दिनुभएको छ। उनीहरूजस्तै मुसहर समुदायका महिला हिजोआज मेसिन चलाउँदै सलाइकटाइमा रमाउन थालेका छन्। जो विद्यालय जाने बेला अभिभावकसँग व्यक्तिका घर ढलान, खेतको माटो काटेर सम्याउने, धान गोड्ने र खोलाका बालुवा चाल्ने काम गर्थे। अक्षर चिन्न र हिसाबकिताब गर्न जान्ने भएपछि विद्यालय छोडेर मजदुरी काम गर्दै आएका थिए। उनीहरू यति बेला सीपमूलक तालिम लिएर व्यवसायतर्फ अग्रसर देखिएका छन्। सिलाइकटाइको तालिमपछि मेसिन चलाएर कपडा सिलाउन थालेका छन्। त्रियुगा नगरपालिकाले प्रदेश सरकारको नवप्रवद्र्धन साझेदारी कोषअन्तर्गत विभिन्न सीपमूलक तालिम, बचत गर्ने बानीको विकास, सरसफाइलगायत कार्यक्रम सञ्चालन गरेपछि मुसहर समुदायमा परिवर्तन आएको हो। १३ महिने परियोजनाबाट वडा नम्बर १०,१४,१५,१६ बाहेक अन्य १२ वडाका मुसहर समुदायले लाभ लिने परियोजना संयोजक राजकुमार खड्काले बताए। चार वडामा मुसहर समुदायको बसोबास नरहेकाले त्यहाँ कार्यक्रम सञ्चालन नगरिएको उनले बताए। उनका अनुसार सिलाइकटाइको सीप सिक्न चाहेका ३२ महिलालाई पहिलो पटक ४५ दिनको आधारभूत तालिमपछ्ि व्यावसायिकतातर्फ अग्रसर गराइएको हो। उनीहरूको चौतर्फी विकासका लागि समुदायमा आधारित रही आवश्यकता र मागअनुसार तालिम दिइएको उनले बताए। उनका अनुसार पुरुषले इलेक्ट्रिकल, प्लम्बर, मोटरसाइकल मर्मतलगायत सीपहरूको माग गरेका छन्। त्यो चाँडै सञ्चालन गर्ने तयारीमा रहेको खड्काको भनाइ छ। पहिलो चरणमा पुरुषभन्दा पनि महिलाकै चेतनामा अभिवृद्धि र व्यवसायमार्फत आम्दानी बढाउनुपर्ने देखियो, उनले भने, त्यसैले सिलाइकटाइ तालिम दिई मेसिनसमेत उपलब्ध गराएका हौं। प्रशिक्षक कल्पना ढकालले ४५ दिनसम्म लगातार तालिम दिएकी थिइन्। सुरुका दिनमा केही गाह्रो भए पनि बीचमा पुगेपछि सिकाउन धेरै सहज भएको ढकालले बताइन्। उनले भनिन्, यति सीपबाटै मासिक १५१६ हजार कमाउन सक्ने भएका छन्। अब उनीहरूलाई एड्भान्स तालिमको खाँचो छ। मेयर बसन्तकुमार बस्नेतले मुसहर समुदायको जीविकोपार्जन र चेतना अभिवृद्धिमा नगरपालिका जिम्मेवार रहेको बताए। उनले तालिमप्राप्त गरेका ३२ जनालाई नगरपालिकाको जनही २० हजार मुल्यको मेसिन, आईरन, कैची, सिलाईका अन्य सामग्री उपलब्ध गराइएको बताए। मुसहर समुदायका लागि राज्यको यति धेरै लगानी गरेकाले त्यसलाई खेर जान नदिन आफ्नो पाँच बर्षे कार्यकालभरि उपलब्ध सामग्रीको निरन्तर अनुगमन गर्नेछौं। हामीले घरमा थन्क्याउन र बेच्नका लागि मेसिन दिएका हैनौं, मेयर बस्नेतले भने, तीन पुस्ते लिएका छांै। महिनामा एकपटक अनुगमनमा जाने संयन्त्र बनेको छ। मेसिनबाट व्यावसायिक काम भएनभएको निगरानी बढाउँछांै। उपमेयर महेश्वरी राईले आधारभूत तालिमको प्रतिफल राम्रो आए एडभान्स तालिम दिइने बताइन्। उनले भनिन्, सबै समुदायलाई समान हैसियतमा पुर्याउन नगरपालिका अहिले मुसहर समुदायकेन्द्रित योजनामा छ। यसबाट उनीहरूलाई व्यावसायिक र उद्यमशील बनाउन चाहन्छौं। सीप भए मान्छे भोकै बस्नुपर्ने अवस्था आउँदैन। त्यसैले उनीहरूलाई लक्ष्य गरी तालिम दिएका हौं, उपमेयर राईले भनिन्, मुसहर समुदायमा गरेको लगानी बालुवामा पानी हाले सरह कसैकसैले भनेका छन्। तर, अहिले उनीहरूको लगनशीलता र मेहनत हेर्ने हो भने सोचेभन्दा परिणाम राम्रो निकालेका छन्।नगरपालिकाले मुसहर समुदायको वृत्तिविकासका लागि पहिलो चरणमा १ सय २० जनालाई उद्यमशीलता तालिम, १ सय ५४ जनालाई पूर्ण सरसफाइ सचेतना, मोबाइल एप र वेबबेस्ड घरधुरी सर्वेक्षण, २ सय २७ घरधुरीलाई बायोस्यान्ड फिल्टर वितरण गरेको छ। सिलाई कटाइपछि दालमोठ भुजिया, ग्रिल, माछा, बाख्रा, वंगुर, मोटर ड्राइभिङ, टायल मार्वल, मोटरसाइकल मर्मत, कम्प्युटर, फर्निचर पेन्टिङ्ग तालिम रहेको परियोजना संयोजक खड्काले बताए।"
सिट बाँडफाँटमा अल्झन,"काठमाडौं : मंसिर ४ गते निर्धारित प्रतिनिधिसभाप्रदेशसभा निर्वाचनमा सिट बाँडफाँट गर्न कार्यदल बनाएको एक महिना बित्यो। तर, दलीय अडानका कारण अझै टुंगो लाग्न सकेन। कार्यदलको आइतबारको बैठकमा पनि दलहरूले आआफ्नो अडान यथावत राखेका थिए। दलहरूले निर्वाचन क्षेत्रभन्दा बढी दाबी गरेका छन्। राष्ट्रिय जनमोर्चाका हिमाल पुरीले भने, सबै पार्टीका नेताहरू सिट घटेर आउनुहुन्छ र त्यसमा छलफल हुन्छ भन्ने अपेक्षा थियो। अब अरू विषयमा विवाद छैन सिट दाबीमा मात्र विवाद हो। दाबी यथावत नै राख्ने हो भने कुरा मिल्दैन। सबैले केही न केही लचकता हुनैपर्छ। उनका अनुसार मुख्य ठूला दलहरू दाबी सिटमा घट्दा यो विषय आजै सल्टिने हो। कोही पनि आफ्नो अडानबाट पछि हट्ने सुरमा देखिनुहुन्छ। मुख्य पार्टी कांग्रेसमै आपसमै कति सिट दाबी गर्ने भन्ने टुंगिएको देखिन्न। माओवादी पनि आफ्नो अडानमा यथावत छ। नेकपा माओवादीका महासचिव देव गुरूङले भने सिट अडानका आधार तय भइसके पनि कार्यदलका संयोजक नेता कृष्णप्रसाद सिटौला बिरामी परेका कारण अहिले भेट्ने र छुटिने मात्रै भएको छ। सिटौलाजी बिरामी परेर पनि अहिले निष्कर्षमा पुग्न सकिएको छैन। शीर्ष नेता बीचमा छलफल गर्नै पाइएको छैन। गठबन्धन गर्ने क्रममा माओवादी पार्टी केही लचिलो हुन सक्छ। समस्या माओवादीमा छैन। समस्या कांग्रेसमा हो। कांग्रेसभित्रै सयमा बस्ने की केही लचिलो हुने भन्ने द्वन्द्व देखिन्छ, उनले भने, कांग्रेसमा गगनजीको एउटा अडान छ। अहिले दाबी गरेकोमा अडान कायम राख्ने उहाँको कुरा देखिन्छ। सिटौला जी र स्वयं देउवाजी केही लचिलो देखिनुहुन्छ। गठबन्धनमा जाँदा केही सिट बाँडफाँटमा तलमाथि हुनुपर्छ भन्ने छ।कांग्रेसभित्रै संस्थापन पक्ष केही लचिलो हुन खोजेको छ। सँगसँगै इतर पक्ष भने १ सय सिटबाट पछि नहट्ने अडान राखेको छ। नेता डा शेखर कोइराला १ सय सिट कांग्रेसले कुनै हालतमा छाड्न नहुने बताउँदै आएका छन्। अर्कोतिर लोकप्रिय ठाउँ हुँदाहुँदै पनि गठबन्धनमा हुँदा ती ठाउँ गठबन्धन दलकै अर्को पार्टीलाई छोड्नुपर्ने बाध्यता आउन सक्छ। गठबन्धन गर्ने क्रममा यस्ता समस्या देखिन्छन्। यद्यपि, कांग्रेस ठूलो पार्टी हो। सभापतिजीले सबैलाई अटाएर लैजान खोज्नुभएको छ, उनले भने। गठबन्धन दलका अन्य दलहरूले दाबी गर्दैमा कांग्रेसले सिट छोडिहाल्ने भन्ने नहुने कांग्रेसका युवा नेता भूपेन्द्रजंग शाहीले बताए। उनले भने, कहाँ कसको संगठन कस्तो छ ? जित्ने आधार कति छ ? सबै कुराको लेखाजोखा गरेर सिट बाँडफाँट गरिनुपर्छ। गठबन्धनमा अहिले ५ दल छन्। तर, सभापति देउवाले मधेस दल शक्ति लोकतान्त्रिक समाजवादी पार्टीलाई समेत गठबन्धनमा जोडेर जानुपर्ने भन्दै आएका छन्। बालुवाटार स्रोतका अनुसार देउवा सिट बाँडफाँटको विषयमा केही लचकता देखिनुको प्रमुख कारण लोसपालाई गठबन्धनमा ल्याउनकै लागि हो। कांग्रेसका नेता डाशेखर कोइरालाले गठबन्धन गर्दा जितेको ठाउँमा कांग्रेसले छाड्न नहुने बताएका छन्। कांग्रेस क्षेत्रीय समिति मोरङमा आयोजित एक कार्यक्रममा बोल्दै उनले कुनै पनि क्षेत्रमा कांग्रेस नछुट्ने गरी गठबन्धन हुनुपर्ने बताए। सय सिटभन्दा कम गरेर कांग्रेसले गठबन्धन गर्न सक्दैन, स्थानीय तहमा भएको गठबन्धनले परिणाम राम्रो आए पनि अहिले सय सिटभन्दा कममा गठबन्धन गर्न नसकिने भन्दै कोइरालाले भने, गठबन्धनको मर्म भनेको एमालेले गरेको असंवैधानिक कदम रोक्ने मात्रै हो। त्योभन्दा बढी केही होइन। पहिला हाम्रै पार्टीका साथीहरू पनि यस विषयमा प्रष्ट हुनुपर्यो। गठबन्धन गर्दा भूभाग र क्षेत्रमा कांग्रेस नछुट्ने गरी गठबन्धन गर्नुपर्छ। कोइरालाले सयभन्दा कम सिटमा गठबन्धन भयो भने पार्टीभित्रै विद्रोह सुरु हुने बताए। सिट बढाउनतिर नलागी घट्नतिर लागियो भने पार्टीभित्र थप बेथिति थपिँदै जाने बताए । बेथितितर्प ध्यान दिन अहिले शेरबहादुरजीको नेतृत्वले सकिरहेको छैन। राजनीतिक सिद्धान्त र विचार नेतृत्वले बिर्सेको अवस्था छ। कार्यकर्ताले सुशासन र पारदर्शिता खोजेका छन्। गठबन्धनमा रहेको कांग्रेसले एक सिट, माओवादीले ६० सिट, नेकपा (एस)ले ४० सिट तथा जसपाले ३२ सिट दाबी गरेको छ। यस्तै जनमोर्चाले २ सिट दाबी गर्दै आएका छन्।"
गृहमन्त्रीले विधायन समितिमा भने नागरिकता विधेयक सबैको साथ र सहयोगमा अघि बढाइएको हो,"काठमाडौंः गृहमन्त्री बालकृष्ण खाणले संविधानमा उल्लेख भएअनुरुप सबै नेपालीले नागरिकताको प्रमाणपत्र पाउन भन्ने उद्देश्यले नेपाल नागरिकता विधेयक २०७९ ल्याइएको बताएका छन्। राष्ट्रियसभा, विधायन समितिको सोमबारको बैठकमा नेपाल नागरिकता ऐन, २०६३ संशोधन गर्न बनेको विधेयकका सम्बन्धमा राष्ट्रपतिको सन्देशका विषयमा भएको छलफलमा उनले कुनै पनि नेपाली नागरिक नागरिकताबाट बञ्चित हुन नपरोस् भन्ने हेतुले सरकारले विधेयक अघि बढाएको स्पष्ट पारे । गृहमन्त्री खाणले भने, 'विधेयलाई अनुमोदन गर्ने सन्दर्भमा प्रतिपक्ष मौन रहेर सहमति जनाएको थियो, विधेयक सबैको साथ र सहयोगमा अघि बढाइएको हो । आमा र बावु नेपाली भएर पनि नागरिकता पाउन नसकेर लाखौँ सन्ताति प्रताडित भएको घटना सुनाउँदै गृह मन्त्री खाणले संविधानको प्रतिज्ञा र प्रतिबद्धताअनुसार अनागरिक बनेकाको माग सम्बोधन गर्न लामो प्रयास भएपनि नसकिएको बताए । गृहमन्त्री खाणले राष्ट्रपतिको सन्देशमा पनि कुनै पनि नेपाली नागरिक नागरिकता प्राप्तिबाट बञ्चित हुनहुन्न भन्नेमा केन्द्रित रहेको बताए । बैठकमा यसअघि प्रमुख प्रतिपक्षी दल नेकपा (एमाले) का सांसद देवेन्द्र दाहाल, भगवती न्यौपाने र विमला राई पौडेलले राष्ट्रपतिबाट प्राप्त सन्देश र विधेयकबीच मिलन हुन आवश्यक रहेको धारणा राखेका थिए। । उनीहरुले वैवाहिक अङ्गिकृत नागरिकता प्राप्तिको प्रावधानका विषयमा नेपाली जनतालाई स्पष्ट पार्न माग गरे । समिति सदस्य प्रमिला कुमारीले नेपाली आमा बावुका जन्मसिद्ध नागरिकता प्राप्त गर्नुपर्ने ठूलो संख्यामा युवायुवती अनागरिक भएर बस्नु परेको बाध्यात्मक अवस्था अन्त्यका लागि अघि बढाइएको विधेयकलाई कहीँकतैबाट रोक्न नहुने विचार प्रकट गरिन् । अर्का सदस्य जीतेन्द्रनारायण देवले सङ्घीय संसद्का दुवै सदनबाट पारित भई प्रमाणीकरणका लागि राष्ट्रपतिसमक्ष पुगेको विधेकका बारेमा राष्ट्रपतिबाट प्राप्त सन्देशमा कहीँकतै असंवैधानिक र अनुपयुक्त रहेको भन्ने सन्देशमा नपाइएको दावी गरे।"
वैवाहिक अंगीकृतमा ७ वर्षे प्रावधान राख्नुपर्छ भनेको मैले नै हो : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले वैवाहिक अंगीकृत नागरिकताका लागि ७ वर्षे समयसीमा राख्ने प्रस्ताव आफैँले गरेको बताएका छन्। उपत्यका विशेष प्रदेश समितिले आयोजना गरेको कार्यक्रममा उनले एमाले अध्यक्ष केपी शर्मा ओलीले नमान्दा त्यो प्रावधानसहितको विधेयक पेस हुन नसकेको बताए। 'वैवाहिक अंगीकृत नागरिकतामा ७ वर्ष प्रावधान राख्नुपर्छ भनेर मैले भनेको हो। तर राज्य व्यवस्थामा त्यो विषयमाथि सहमति भएन। यस विषयमा एमाले पनि विभाजित भयो। अन्ततः बहुमतले पारित भएको छ, उनले भने। संसदीय समितिमा सहमति नजुट्दा बहुमतबाट निर्णय गरिएको बताए। तत्कालीन प्रधानमन्त्री केपी शर्मा ओली नमानेका कारण संसदको बैठकमा ७ वर्षे प्रावधानसहितको विधेयक पेस हुन नसकेको दाबी गरे। वैवाहिक अंगीकृतको सबालमा ७ वर्षे प्रावधान राख्नुपर्छ भनेर जोड गरेपनि एमालेले नमानेको बताए। उनले त्यतिबेला आफूले नै वैवाहिक अंगीकृतको सबालमा भारत र नेपालको बराबरी गर्नु राम्रो हुनुपर्ने धारणा राखेको बताए। तत्कालीन केपी शर्मा ओली सरकारले वैवाहिक अंगीकृत हटाएर अध्यादेश ल्याएको प्रचण्डको दाबी छ। ७ वर्षे समयसीमाबारे सत्ता गठबन्धनमा सहमति नभएको उनले बताए।"
सुदूरपश्चिम प्रदेशसभा : निजामती सेवा विधेयक पारित,"सुदूरपश्चिम : सुदूरपश्चिम प्रदेशसभाले 'सुदूरपश्चिम प्रदेश निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयक, २०७८' बहुमतले पारित गरेको छ। आज बसेको प्रदेशसभाको बैठकमा आन्तरिक मामिला तथा कानूनमन्त्री डा रणबहादुर रावलले उक्त विधेयक पारित गरियोस् भनी प्रस्ताव पेस गरेका थिए। विधेयक पारित भएसँगै प्रदेश निजामती सेवालाई व्यावसायिक, मर्यादित, सक्षम र सुदृढ बनाउने बाटो खुलेको छ। यसअघि उक्त विधेयकमाथि भएको छलफलमा प्रतिपक्षी नेकपा (एमाले)का कृष्णराज सुवेदीले विधेयक विवादित भएकोले फिर्ता लिनुपर्ने बताएका थिए। निजामती सेवाको गठनसम्बन्धी यो विधेयक २०७८ असारमा प्रदेशसभा सचिवालयमा दर्ता गरिएको थियो। सङ्घीय सरकारले निजामती सेवासम्बन्धी विधेयक पारित नगर्दै सुदूरपश्चिम प्रदेशसभाले निजामतीसम्बन्धी विधेयक पारित गरेको हो। निजामती विधेयकमा प्रदेशको जनसङ्ख्याको झण्डै ६० प्रतिशत हिस्सा ओगट्ने खसआर्य समुदायतर्फ न्यूनकोटा निर्धारण गरिएको भन्दै सदनबाहिर प्रदेशसभाका कतिपय सदस्य र अन्य सरोकारवालाले विरोध जनाएका थिए। आजको बैठकमा प्रदेशसभा, विधायन तथा प्रदेश मामिला समितिका सभापति नेपालु चौधरीले समितिमा दफावार छलफल भई तयार भएको प्रदेश प्रहरी सेवाका सम्बन्धमा व्यवस्था गर्न बनेको विधेयकसम्बन्धी प्रतिवेदन पेस गरेका थिए। सामाजिक विकास समितिका सभापति कुन्ती जोशीले आव २०७५०७६ को समितिको वार्षिक प्रतिवेदन पेस गरे। बैठकको प्रारम्भमा ढ्यापढ्यापे समय लिएर प्रदेशसभाका सदस्य तारालामा तामाङले प्रदेशसभाको कार्यकाल अन्तिम चरणमा पुग्दासम्म पनि प्रदेश सरकारले सुदूरपश्चिमेली जनताको पक्षमा काम गर्न नसकी विकासका धेरै काममा बेथिति बढेको बताए। उनले भने, 'प्रदेश राजधानी स्थापना गरिने ठाउँको टुङ्गो लागेको चार वर्ष पुग्दासम्म त्यसको सीमाङ्कन गर्न नसकेर बेवारिसे बनेको छ।' अर्का सदस्य अक्कलबहादुर रावलले यही भदौ ११ गते अछामको पञ्चदेवल विनायक नगरपालिका८ मा अविरल वर्षाका कारण ३० घरका १५० व्यक्ति विस्थापित भएकाले उनीहरुलाई राहत र उचित बसोबासको माग गरे। र्नुभयो।"
"कर्णालीमा फेरिए दुई मन्त्री, माओवादीका सबै सांसद मन्त्री बने !","सुर्खेत : प्रदेशसभाको नयाँ निर्वाचन आउँदो मंसिर ४ गते तोकिएको छ। निर्वाचन आउन केही महिना मात्र बाँकी छँदा कर्णालीमा दुई जना मन्त्री फेरिएका छन्। कांग्रेस नेतृत्वको गठबन्धन सरकारमा सहभागी माओवादीले नयाँलाई अवसर दिन भन्दै दुई जना मन्त्रीलाई सरकारबाट फिर्ता बोलाएर नयाँलाई पठाएको हो। पार्टीले फिर्ता बोलाएपछि आइतबार आर्थिक मामिला तथा योजना मन्त्री विन्दमान विष्ट र जलस्रोत तथा उर्जा विकास मन्त्री गणेशप्रसाद सिंहले राजीनामा दिएका थिए। रिक्त रहेका सोही मन्त्रालयमा सोमबार दुई जना नयाँ मन्त्री नियुक्त भएका हुन्। माओवादीका तर्फबाट जाजरकोटबाट निर्वाचित सांसद कृष्णाकुमारी शाह आर्थिक मामिला तथा योजना मन्त्री र रुकुमपश्चिमबाट निर्वाचित सांसद रातो कामी जलस्रोत तथा ऊर्जा विकास मन्त्री नियुक्त भएका हुन्। मुख्यमन्त्री जीवनबहादुर शाहीले माओवादीको सिफारिसमा उनीहरूलाई मन्त्री नियुक्त गरेका हुन्। नवनियुक्त दुवै जना मन्त्रीले सोमबार नै प्रदेश प्रमुख तिलक परियार समक्ष पद तथा गोपनीयताको शपथ ग्रहण गरे। शपथसँगै उनीहरूले पदभारसमेत ग्रहण गरेका छन्। सोमबार दुई जना मन्त्रीले शपथ लिएसँगै कर्णालीमा माओवादीको तर्फबाट निर्वाचित सबै सांसदहरूले मन्त्री बन्ने अवसर पाएका छन्। माओवादीबाट निर्वाचित पुष्पा घर्तीबाहेक सबै सांसद मन्त्री बनेका छन्। सांसद घर्ती हाल प्रदेशसभाको उपसभामुखको भूमिकामा रहेको र बाँकी सबै सांसदलाई मन्त्री बन्ने पालो दिइएको माओवादीले जनाएको छ। २०७४ को प्रदेशसभा निर्वाचनमा कर्णालीमा माओवादीले प्रत्यक्ष र समानुपातिकतर्फ गरी १३ सिट जितेको थियो। १३ जना सांसद मध्ये धर्मराज रेग्मी र ठम्बर विष्ट एमालेमा प्रवेश गरेपछि हाल माओवादीका ११ जना सांसद छन्। ११ जना सांसद मध्ये उपसभामुखको भूमिकामा रहेकाले पुष्पा घर्तीबाहेक बाँकी रहेका १० जना सांसदले नै पालैपालो मन्त्री बन्ने मौका पाएका हुन्। माओवादी र एमालेबीच पार्टी एकीकरण भई नेकपा गठन हुँदा माओवादीले कर्णालीमा सरकारको नेतृत्व गर्ने अवसर पाएको थियो। त्यसक्रममा माओवादी संसदीय दलका नेता महेन्द्रबहादुर शाही कर्णालीको पहिलो मुख्यमन्त्री बने। शाही नेतृत्वको सरकारमा माओवादीका सांसद नरेश भण्डारी र विमला केसी मन्त्री बनेका थिए। नेकपा विभाजनपछि काँग्रेससँगको सहमतिमा तत्कालिन मुख्यमन्त्री महेन्द्रबहादुर शाहीले राजीनामा दिए। त्यसपछि सरकारको नेतृत्व कांग्रेसको हातमा पुग्यो। कांग्रेस नेतृत्वको सरकारमा माओवादीका सांसदहरू सीताकुमारी नेपाली र गोपाल शर्मा ६ महिनाका लागि मन्त्री बने। त्यसपछि माओवादीले उनीहरूलाई फिर्ता बोलाएर सांसदहरू गणेशप्रसाद सिंह र विन्दमान विष्टलाई मन्त्री बनायो। त्यसबेला माओवादीले गैरसांसद कार्चेन लामालाई पनि मन्त्री बनाएको थियो। गैरसांसद लामाको ६ महिनाको अवधि सकिएपछि माओवादीले बाँकी रहेका सांसदहरू वीरबहादुर शाही, कृष्णाकुमारी शाह र रातो कामीलाई मन्त्री बनाएको हो। माओवादीका सांसद वीरबहादुर शाही केहीदिन अघिमात्र उद्योग, पर्यटन तथा वातावरण मन्त्री नियुक्त भइसकेका छन्। माओवादीले कर्णालीलाई आफ्नो आधार क्षेत्र दाबी गर्दै आएको छ। यही विरासत जोगाउन पार्टीका सबै सांसदलाई मन्त्री बन्ने मौका दिइएको माओवादी स्रोतको भनाइ छ। माओवादीको कर्णाली प्रदेश कमिटी अध्यक्ष विमला केसीले सबै सांसदहरूलाई अवसर दिन पार्टीले मन्त्रीहरूको हेरफेर गरेको प्रतिक्रिया दिइन्। हाल कर्णालीमा काँग्र्रेस, माओवादी र एकीकृत समाजवादीको संयुक्त सरकार छ। आठ सदस्यीय मन्त्रीपरिषद्मा कांग्रेसका मुख्यमन्त्री र दुई मन्त्री, माओवादीका तीन मन्त्री र समाजवादीका दुई मन्त्री छन्। ४० जना सांसद रहेको कर्णालीमा पाँच वर्षमा आधाभन्दा बढी सांसदहरू मन्त्री बनिसकेका छन्।"
"निर्वाचन आचारसंहिता सार्वजनिक, भोज भतेरमा बन्देज लगाइने (पूर्ण पाठसहित)","काठमाडौं : निर्वाचन आयोले आगामी संघ तथा प्रदेशसभा निर्वाचनका लागि आचार संहिता जारी गरेको छ। राजपत्रमा प्रकाशित निर्वाचन आयोगले आचार संहिता सार्वजनिक गरेको हो। आयोगको निर्णयपछि मात्रै यो लागू हुने छ। आचारसंहितामा राजनीतिक दल, नेताकार्यकर्ता, उम्मेदवार, सञ्चार संस्था, सुरक्षाकर्मी, विभिन्न पेसाकर्मीहरुलाई पालना गर्नुपर्ने विषयहरु बुँदागतरुपमा उल्लेख छ। राजनीतिक दल वा उम्मेदवारको हकमा जुलुस वा आमसभा गर्दा उम्मेदवारको निर्वाचन चिन्ह वा झण्डा अंकित लोगो, स्टीकर वा अन्य कुनै पनि किसिमको चिज बोक्न बन्देज गरिएको छ। राजनीति दलको पहिचान खुलाइएको विवरण भने वितरण गर्न सकिने आचारसंहितामा उल्लेख छ। एकभन्दा बढी राजनीतिक दल वा उम्मेदवारले एकै दिन एकै समयमा कुनै एक स्थानमा कार्यक्रम वा सभा नगर्न आचारसिंहतामा उल्लेख छ। प्रचार प्रसारको समयमा १२ घन्टाका लागि तोकिएको छ। बिहान ७ बजेदेखि साँझ ७ बजेसम्म मात्र प्रचारप्रासर गर्नुपर्ने आचारसंहितामा भनिएको छ। निर्वाचनको प्रचार प्रसार वा जुलुजमा बालबालिकाको प्रयोगमा बन्देज लगाइएको छ। त्यस्तै मनोनयन गर्न जाँदा २५ जनाभन्दा धेरै उपस्थित नहुन आचारसंहितामा उल्लेख छ। अनलाइन वेव पेज, टिभी, स्क्रोलिङ, डीस्प्ले आदिमा उम्मेदवारको प्रचार प्रसार गर्न पाइने छैन। तर पार्टी वा उम्मेदवारको आधिकारिक वेवपेजमा भने त्यस्तो सामग्री राख्न सकिने आचारसंहितामा उल्लेख छ। त्यस्ते कसेको भावनामा ठेस पुग्ने किसिमका प्रचार प्रसार गर्न पाइने छैन भने धर्मका नाममा पनि कुनै प्रचार गर्न पाइने छैन। निर्वाचनमा विजयी भएको उम्मेदवारले कुनै प्रकारको भोज भतेर वा नगर जिन्सी वितरणसमेत गर्न नपाइने आचारसंहितामा उल्लेख छ। आचारसंहिताको पूर्ण पाठ:"
राष्ट्रपतिले छलफलका लागि बोलाइन् एमाले नेताहरु,"काठमाडौं : राष्ट्रपति विद्यादेवी भण्डारीले प्रमुख प्रतिपक्षी दल नेकपा एमालेका नेताहरुलाई छलफलका लागि शीतल निवास बोलाएकी छन्। समसमायिक विषयमा छलफलका लागि राष्ट्रपतिले बोलाएको एमाले उपाध्यक्ष सुवासचन्द्र नेम्वाङले बताए। 'छलफलका लागि भन्दै राष्ट्रपतिज्युले हामीलाई साँझ ५ बजे बोलाउनुभएको छ। समसमायिक विषयमा छलफल हुने कुरा छ,' उनले अन्नपूर्णसँग भने। शीतल निवास स्रोतका अनुसार नागरिकता विधेयक विषयमा छलफलका लागि एमाले नेताहरुलाई डाकिएको हो। छलफलमा एमालेका शीर्ष नेताहरु सहभागी हुने बताइएको छ। सोमबारमात्रै प्रधानमन्त्री शेरबहादुर देउवासहित नेपाली कांग्रेसका पदाधिकारीहरु शीतल निवास पुगेका थिए। राष्ट्रपति भण्डारीले प्रधानमन्त्रीसँग नागरिकता विधेयकको विषयमा चासो राखेकी छन्। प्रधानमन्त्री देउवाले धेरै नेपालीहरु नागरिकताविहीन भएकाले उक्त विधेयक प्रमाणीकरण गर्नका लागि राष्ट्रपति भण्डारीलाई आग्रह गरेका थिए।"
चुनाव जित्न बालेनजस्तै सेन्टिमेन्टवाला खोज्दैछौंः प्रचण्ड,"काठमाडौंः नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले आगामी संघ र प्रदेश सभा निर्वाचनमा नयाँ अनुहार आउने बताएका छन् । उपत्यका विशेष प्रदेश समितिले आयोजना गरेको कार्यक्रममा प्रचण्डले निर्वाचनमा नयाँ अनुहारलाई अघि सार्ने बताएका हुन् । उनले जसलाई उठाएर निर्वाचन जितिन्छ उनीहरुलाई नै उठाउनुपर्ने बताए । प्रचण्डले भने, 'निर्वाचनमा नयाँ अनुहार लिएका आउँछौं । चलखेल गरेर जित्ने स्थिति छैन । निर्वाचन भनेको सेन्टिमेन्ट पनि हो । बालेनले सेन्टिमेन्टले जित्यो ।' उनले चुनावमा नयाँनयाँ उम्मेदवार ल्याउने तयारी भइरहेको बताए । प्रचण्डले माओवादीसँग शक्ति भएपनि विकेन्द्रिकृत रहेको बताए ।"
समानुपातिकतर्फ ६८ वटा निवेदन दर्ता,"काठमाडौं : मंसिर ४ गते हुने संघ र प्रदेश निर्वाचनका लागि समानुपातिक प्रणालीतर्फ भाग लिन विभिन्न ७६ दलका ६८ वटा निवेदन परेका छन्। निर्वाचन आयोगका उपसचिव तथा सहायक प्रवक्ता सूर्यप्रसाद अर्यालले सोमबार विज्ञप्ति जारी गर्दै प्रदेशसभा सदस्यमा पनि विभिन्न दलले समानुपातिक निर्वाचन प्रणालीतर्फ दल दर्ता गराएका छन्। जसमध्ये प्रदेश १ मा विभिन्न ६३ वटा दलबाट ५५ वटा निवेदन परेका छन् भने मधेस प्रदेशमा ६७ वटा दलबाट ५९ वटा निवेदन परेका छन्। त्यस्तै बागमती प्रदेशमा ६६ वटा दलबाट ५८ वटा निवेदन, गण्डकी प्रदेशमा ६० वटा दलबाट ५२ वटा निवेदन, लुम्बिनी प्रदेशमा ६२ वटा दलबाट ५४ वटा निवेदन, कर्णाली प्रदेशमा ५७ वटा दलबाट ४९ वटा निवेदन र सुदूरपश्चिम प्रदेशमा ५८ वटा दलबाट ५० वटा निवेदन परेका छन्।"
नागरिकता विधेयक प्रमाणीकरण गर्न राष्ट्रपतिलाई प्रधानमन्त्रीको आग्रह,काठमाडौं : प्रधानमन्त्री शेरबहादुर देउवाले नागरिकता विधेयक प्रमाणीकरण गर्नका लागि राष्ट्रपति विद्यादेवी भण्डारीलाई आग्रह गरेका छन्। कांग्रेस पदाधिकारीसहित सोमबार शीतल निवास पुगेका प्रधानमन्त्री देउवाले धेरै नेपालीहरु नागरिकताविहीन भएको भन्दै प्रमाणीकरण गर्न अनुरोध गरेका हुन्। संसदको दुवै सदनबाट पास भएर प्रमाणीकरणका लागि शीतल निवास पुगेको नागरिकता विधेयकलाई राष्ट्रपति भण्डारीले १५ बुँदे सन्देशसहित फिर्ता गरेकी थिइन्। सुरक्षाको दृष्टिकोणलाई समेत मध्यनजर गर्दै उक्त विधेयकमा पुनः छलफल आवश्यकता रहेको उनले सन्देशमा भनेकी थिइन्। तर प्रतिनिधिसभाले उक्त विधेयकलाई पुनः जस्ताको तस्तै पारित गरेको थियो। प्रमुख प्रतिपक्षी दल नेकपा एमालेको मागपछि मतविभाजन गरिएको उक्त विधेयक पुनः बहुमतका साथ पारित भएको थियो। यता राष्ट्रपति भण्डारी प्रतिनिधिसभाबाट जस्ताको तस्दै विधेयक पास भएपछि रुस्ट बनेको शीतल निवास स्रोतको दाबी छ। पछिल्लो समय राष्ट्रपति भण्डारीले सरोकारवाला पक्षसँग निरन्तर छलफल गर्दै आएकी छन्। कानुनविद्हरुसँग छलफल गरेकी राष्ट्रपति भण्डारीले प्रधानसेनापति प्रभुराम शर्मासहित नेपाली सेनाका उच्च अधिकारीहरुसँग छलफल गरेकी थिइन्।
कर्णालीमा शाह र कामी मन्त्री नियुक्त,कर्णाली : कर्णाली प्रदेश सरकारको आर्थिक मामिला तथा योजना मन्त्रीमा कृष्णा शाह र जलस्रोत तथा ऊर्जा विकास मन्त्रीमा रातो कामी नियुक्त भएका छन्। नेकपा (माओवादी केन्द्र) कर्णाली प्रदेशसभा दलले मन्त्रीमा सिफारिस गरेका माओवादी केन्द्र प्रदेशसभा दलका प्रमुख सचेतक शाह र प्रदेशसभा सदस्य कामीलाई मुख्यमन्त्री जीवनबहादुर शाहीले आज सोमबार योजना र ऊर्जा विकास मन्त्रीमा नियुक्त गरेका हुन्। माओवादी केन्द्रले प्रदेश सरकारमा सहभागी आर्थिक मामिला तथा योजना मन्त्री विन्दमान विष्ट र जलस्रोत तथा ऊर्जा विकास मन्त्री गणेशप्रसाद सिंहलाई फिर्ता बोलाएसँगै दुवै मन्त्रीले आइतबार मुख्यमन्त्री शाहीसमक्ष राजीनामा दिएका थिए। उक्त राजीनामा स्वीकृत भएसँगै रिक्त रहेको पदमा मुख्यमन्त्री शाहीले शाह र कामीलाई मन्त्रीमा नियुक्त गरे। मुख्यमन्त्री तथा मन्त्रिपरिषद् कार्यालय सचिवालयका अनुसार नवनियुक्त दुई मन्त्रीको नाम प्रदेश प्रमुखको कार्यालयमा पठाइएको छ। प्रदेश प्रमुखको कार्यालयमा आज दिउँसो ३ बजे उनीहरुलाई शपथ ग्रहण गर्ने कार्यक्रम रहेको कर्णाली प्रदेश सरकारले जनाएको छ।
सर्वोच्चले बालेनलाई भन्यो ७ दिनभित्र लिखित जबाफ पेश गर्नू,"काठमाडौंः सर्वोच्च अदालतले काठमाडौं महानगरपालिकाका मेयर बालेन्द्र शाह (बालेन) लाई अदालतको अपहेलनामा किन कारबाही नगर्ने भन्दै लिखित जबाफ माग गरेको छ । नर्भिक अस्पतालको संरचना भत्काउने महानगरपालिकाको निर्णयमा सर्वोच्च अदालतले अन्तरिमकालका लागि रोक लगाएको थियो । लगत्तै मेयर शाहले संविधान संशोधन गरेर नक्सा पासको अधिकार अदालतलाई दिऔं भन्दै अभिव्यक्ति दिएका थिए । सर्वोच्चका न्यायाधीश हरिकृष्ण कार्कीको एकल इजलासले बालेनसँग लिखित जबाफ मागेको हो । आदेशमा भनिएको छ, यसमा के कसो भएको हो? निवेदन मागबमोजिम अवहेलनामा सजाय किन नहुनु पर्ने हो? सोको आधार, कारणसहित यो आदेश प्राप्त भएका मितिले बाटाका म्यादबाहेक ७(सात) दिनभित्र आफै वा आफ्नो कानून बमोजिमको प्रतिनिधिमार्फत लिखित जवाफ पेस गर्ने भनी यो आदेश र निवेदनको प्रतिलिपि साथै राखी विपक्षीका नाममा म्याद सूचना पठाई म्यादभित्र लिखित जवाफ परे वा अवधि नाघेपछि नियमानुसार पेस गर्ने । नर्भिकको अनधिकृत संरचना नभत्काउन सर्वोच्च अदालतले अन्तरकालिन आदेश दिएको थियो । काठमाडौं महानगरपालिकाले नर्भिक अस्पताललाई गत साउन अन्तिम साता २४ घन्टे अल्टिमेटम दिएको थियो । अल्टिमेटमविरुद्ध सर्वोच्च अदालतले तत्काल संरचना नभत्काउन अल्पकालिन आदेश दिएको थियो । मेयर शाहले अल्पकालिन आदेश आएको मुद्दाको पेसी अझै पनि आएन्, सायद यो कार्यकालपछि आउँछ किभन्दै भदौ ५ गते सामाजिक सञ्जालमा स्टाटस लेखेका थिए । उनले आफ्नो तस्बिरलाई इडिट गरी वृद्धजस्तो देखिने बनाइ नर्भिकको पेसी पर्खदैलेखेर सेयर गरेका थिए ।"
"संक्रमणकालीन न्यायसम्बन्धी विधेयकमा सरकार खुला छ, यो अधिवेशनबाटै पास गरौंः कानुनमन्त्री","काठमाडौंः कानुन, न्याय तथा संसदीय व्यवस्थामन्त्री गोविन्दप्रसाद शर्मा बन्दीले संसदमा पेश भएको वेपत्ता पारिएका व्यक्तिहरुको छानविन, सत्य निरुपण तथा मेलमिलाप आयोग (तेस्रो संशोधन) विधेयक २०७९ यहि अधिवेशनबाट पारित गर्नुपर्ने बताएका छन् । संसदमा विधेयकमाथि उठेका प्रश्नहरुको जवाफ दिँदै मन्त्री बन्दीले प्रतिनिधि सभा र राष्ट्रिय सभाबाट विधेयक पारित गर्नुपर्ने बताएका हुन् । उनले विधेयकमा समेट्नुपर्ने थप विषयमा छलफल गर्न सरकार तयार रहेको बताए । उनले भने, विधेयकमा केके राख्ने भन्ने विषयमा छलफल गर्न सरकार खुला छ । यो अधिवेशनबाटै विधेयक पास गर्नुपर्छ । विधेयक संसदको सम्पत्ति हो । ' अदालत र अन्तर्राष्ट्रिय कानुनभन्दा विपरीत विधेयक नआएको उनको भनाइ छ। नेकपा एमालेले भने विधेयक पीडितको पक्षमा नभएको बताएको छ । पीडितलाई राहत पुग्ने भन्दा पनि आघात पर्नेगरी विधेयक पेश भएको एमाले सांसदहरुको भनाइ छ। सांसद शिवमाया तुम्बाहाम्फेले वेपत्ता पारिएका व्यक्तिहरुको विधेयक विस्तृत शान्ति सम्झौताअनुसार नआएको दावी गरिन् । सांसद तुम्बाहाम्फेले विधेयकले नेपालको संविधान र सर्वोच्चको नजिर सम्बोधन नगरेको बताइन् । उनले विषयगत समितिलाई लगेर राष्ट्रिय सहमतिसहित विधेयक आउनुपर्ने धारणा व्यक्ति गरिन्।"
एकीकृत समाजवादीबाट पाल्पा२ मा सोमप्रसाद पाण्डे सिफारिस,"तानसेन : आगामी मंसिर ४ गते हुने निर्वाचनका लागि नेकपा एकीकृत समाजवादी पाल्पाले सर्वसम्मतरुपमा पाल्पा क्षेत्र नं २ को प्रतिनिधिसभा सदस्य उम्मेदवारको रुपमा सोमप्रसाद पाण्डेलाई सिफारिस गरेको छ। तानसेनमा पार्टीको जिल्ला कमिटी सचिवालय बैठकले पाण्डेलाई सर्वसम्मतरुपमा उम्मेदवारको सिफारिस गरेको जिल्ला कमिटी सदस्य एवं पार्टी प्रचार विभाग प्रमुख पदम गैरेले बताए। सिफारिस उम्मेदवार पाण्डे अहिले पनि पाल्पा क्षेत्र नं२ को प्रतिनिधिसभा सदस्य छन्। सिफारिसमा परेको उम्मेदवार पाण्डे एकीकृत समाजवादीका पोलिटिव्युरो सदस्य एवं लुम्बिनी प्रदेश अध्यक्ष छन्। पाण्डेले २०५१, २०५६, २०७० र २०७४ को आम निर्वाचनमा पाल्पा क्षेत्र नं २ मा एमालेबाट विजयी भएका थिए। २०६४ को संविधानसभा सदस्यमा उनी माओवादी उम्मेदवारसँग पराजित भएका थिए। उनी पाल्पा क्षेत्र२ मा सत्ता गठबन्धनको तर्फबाट पनि बलियो दावेदार हुन्। यसद्यपि गठबन्धनको तर्फबाट भने उनी साझा उम्मेदवार बनिसकेका छैनन्। पाल्पा २ मा नेपाली कांग्रेसले पनि दाबेदारी गर्दै आएको छ। जिल्ला कमिटीका नेताहरुले पार्टी सभापति एवं प्रधानमन्त्री शेरबहादुर देउवालाई भेटेर उक्त क्षेत्रको दाबेदारी पेस गरिसकेका छन्। त्यस्तै बैठकले समानुपातिकतर्फ केन्द्रीय सदस्य यादवबहादुर रायमाझी खस आर्य र महिलामा लक्ष्मीदेवी पाठकलाई सिफारिस गरेको छ। प्रदेशतर्फ भने महिला अल्प संख्यकमा रमा घर्तीमगर, दलितमा बल बहादुर सुनार र सर्वजित विश्वकर्मालाई सिफारिस गरेको छ। त्यसैगरी प्रदेशसभातर्फ प्रत्यक्षमा क्षेत्र नं १ क मा विनोद श्रेष्ठ, क्षेत्र नं १ ख मा पदम अर्याल, क्षेत्र नं २ क मा खिमानन्द पाण्डे कमल, क्षेत्र नं २ ख मा झलक रायमाझीलाई उम्मेदवार सिफारिस गरेको छ। पाटीले आफ्नोतर्फ बाट उम्मेदवार सिफारिस गरे पनि ५ दलीय गठबन्धनको सहमतिअनुसार अगाडि बढ्ने निर्यण बैठकले गरेको प्रचार विभाग प्रमुख गैरेले जानकारी दिए। त्यसैगरी पाल्पा क्षेत्र नं २ को प्रतिनिधि सभा सदस्यको उम्मेदवारमा नेकपा एमालेको तर्फबाट पोलिटिव्युरो सदस्य एवं पाल्पा इन्चार्ज ठाकुर गैरेको सम्भावना बलियो देखिएको छ। २०७८ सालसम्म पाण्डे र गैरे एउटै पार्टीका नेता थिए। त्यसैगरी नेपाली काग्रेसबाट पाल्पा क्षेत्र नं २ को प्रतिनिधिसभा सदस्यमा वीरबहादुर राना, हरिप्रसाद नेपाल र डा चिरञ्जिवी नेपालको दाबी रहेको छ। नेपाली कांग्रेस पाल्पाले भदौ १६ गते पार्टी बैठकबाट संघ र प्रदेशका उम्मेदवार सिफारिस गर्ने बताइएको छ।"
जबराविरुद्ध बारले दियो प्रमाण,"काठमाडौं : नेपाल बार एसोसिएसनले निलम्बित प्रधानन्यायाधीश चोलेन्द्रशमशेर जबरालाई महाभियोग पुष्टि गर्ने कागजात तयार पारी समितिलाई बुझाएको छ। आइतबार कागजातको विवरण सहितको ३४ बुँदे पत्र महाभियोग सिफारिस समितिलाई बुझाएको हो। बार अध्यक्ष गोपालकृष्ण घिमिरे र सर्वोच्च बार एसोसिएसनका अध्यक्ष पूर्णमान शाक्यको नेतृत्वमा गएको टोलीले महाभियोग पुष्टि हुने कागजात समितिका सचिव लक्ष्मीप्रसाद गौतमलाई बुझाएका हुन्। जबराविरुद्ध गत फागुन १ गते महाभियोग प्रस्ताव पेस गरिएको थियो। महाभियोग सिफारिस समितिले भदौ १५ गते बुधबार उनीसँग महाभियोग प्रस्ताव सम्बन्धमा बयान लिँदै छ। बार अध्यक्ष घिमिरेका अनुसार, जबरामाथि प्रस्तावित महाभियोगलाई पुष्टि गर्ने सम्बन्धित कागजात, विवरणलगायतका जानकारीका साथै समाचारका लिंक र कटिङहरू पनि पेस गरिएको छ। अहिले उपलब्ध भएको प्रमाणहरू बुझाएका छौं, बार अध्यक्ष घिमिरेले भने, महाभियोग सिफारिस समितिले थप प्रमाणका लागि हामीले देखाइए दिएका व्यक्तिसँग पनि सोधपुछ गर्नुपर्छ। जबराको टेलिफोन संवाद, कल रेकर्ड, म्यासेज डिटेल पनि अध्ययन गर्नुपर्छ। महाभियोग प्रस्ताव पारित गर्नुपर्छ। लिपिबद्ध गरिएको प्रमाणमा खराब आचरण, कार्यक्षमताको अभाव र पदीय दायित्व इमान्दारीपूर्वक नगरेको सूचना र जानकारीलाई प्रमाणका रूपमा पेस गरिएको छ। जबराको इजलासबाट यसअघि भएका विवादास्पद फैसलासहित अन्य कागजात सहितका विवरणहरू समितिलाई बुझाइएको छ। महाभियोग सिफारिस समितिले भदौ ९ गते प्रमाणहरू उपलब्ध गराउन सार्वजनिक सूचना जारी गरेको थियो। समितिले नेपाल बार र सर्वोच्च बारलाई प्रमाणहरू उपलब्ध गराउन पत्र पठाएको थियो। बार महासचिव अञ्जिता खनालले थप प्रमाणहरू संकलन भइरहेको बताइन्। बार महासचिव खनालले भनिन्, हामीले बुझ्न भनेर तोकेका व्यक्तिसँग समितिले सोधपुछ गर्नुपर्छ। त्यसपछि थप प्रमाणहरू जुट्छ। कतिपय थप प्रमाणहरू आगामी दिनमा दिँदै जानेछौं। बारले यसअघि जारी गरेको बर्हिगमन किन ? भन्ने जानकारीमूलक सामग्रीसहितका अन्य बुँदाहरू समितिलाई बुझाइएको छ। जबराले पदमा रहँदा पदीय दुरुपयोग गरी विकृति, विसंगतिको संरक्षक भएको दाबी बारले गरेको छ। आफंै विकृति र विसंगतिको संरक्षक भई आफ्ना आफन्त, नातागोता, बिचौलिया, साथीभाइ परिचालित गरी आर्थिक अनियमितता गरेको, बारले जनाएको छ। सर्वोच्च अदालतका न्यायाधीश हरिकृष्ण कार्की संयोजकत्वको समितिले पेस गरेको प्रतिवेदनबाट पनि जबराको अनियमितता पुष्टि हुने बारले जनाएको छ। जबराले गैरकानुनी तरिकाले कमाएको कालोधनमा आफ्नो सम्धी तिलक रावल, सम्धी रामशरण थापा, ज्वाइँ विनय रावल, भिनाजु केशव उप्रेती, दिदी, भाइ प्रभुशमशेर जबरा लगायतको नाममा राख्ने गरेको खुल्न आएकाले खाता र सम्पत्ति विवरण झिकाइ प्रमाणका रूपमा लिनसमेत बारले अनुरोध गरेको छ। जबराको इजलासमा पेस भएको मुद्दा र फैसलाको विवरणलाई दिँदै बारले पदमुक्तको आधारका रूपमा पेस गरेको छ। इच्छाराज तामाङको मुद्दामा राणा समेतको संलग्नता रहेको खुल्ने अधिवक्ता रुद्रप्रसाद पोखरेलद्वारा घुस प्रकरणसँग सम्बन्धित संवादको अडियो पनि पेस गरिएको छ। त्यस्तै सर्वोच्च अदालतको भवन निर्माणको ठेक्का दिने सन्दर्भमा प्रधानमन्त्री तथा मन्त्रिपरिषद्को कार्यालय र सर्वोच्च अदालतबाट भए गरेका निर्णयहरू बुझी छानबिन गर्न अनुरोध गरिएको छ। भवन निर्माणका लागि गठन भएको समितिमा रहेका न्यायाधीश हरिकृष्ण कार्की र सपना प्रधान मल्ललाई हटाई आफैंले समानान्तर जेभीलाई ठेक्का दिने सम्बन्धमा निर्णय गराएको टिप्पणी र पत्राचार सर्वोच्च अदालत प्रशासनबाट बुझ्नसमेत आग्रह गरिएको छ। त्यस्तै बारले हरेराम ढकालको जाहेरीले नेपाल सरकार वादी र रञ्जनप्रसाद कोइराला प्रतिवादी रहेको कर्तव्य ज्यान मुद्दामा भएको फैसलालाई पनि आधार मानेको छ। जबरासहितको इजलासले गरेको फैसला उल्टिएको थियो। हाल कोइराला कारागारमा रहेका छन्। त्यस्तै संवैधानिक नियुक्तिको उपरको संवैधानिक इजलासमा विचाराधीन विषयमा सुनुवाइ रोक्ने सल्लाह र सक्रियतामा दायर गरिएको डा गणेश रेग्मीविरुद्ध सर्वोच्च अदालत समेत भएको अन्तरिम आदेशको प्रतिलिपि पनि पेस गरेको छ। सर्वोच्चका न्यायाधीश डा मनोजकुमार शर्मा र उच्च अदालत जुम्लाका न्यायाधीश नवराज थपलियाबीच जबराबाट मुद्दामा फैसला गराउने सम्बन्धमा पटकपटक भए गरेका संवादमार्फत अनियमितता गरिएको भन्दै न्यायाधीश तिलप्रसाद श्रेष्ठद्वारा छानबिन भइरहेकाले ती सम्पूर्ण कलडिटेल र संवादमा संलग्न न्यायाधीशहरूलाई बुझी प्रमाणमा लगाई पाउन अनुरोध पनि गरिएको छ। जबराले प्रेरणा शाहको मुद्दामा सहयोग गरेको आरोपसमेत बारले लगाएको छ। तत्कालीन प्रधानन्यायाधीश रामकुमारप्रसाद शाहको कार्यकालमा मिलेमतोमा प्रेरणालाई जिताउने गरी भएको फैसला पनि पेस गरिएको छ। जुन मुद्दापछि सुशीला कार्की प्रधानन्यायाधीश भएको बेला पुनरावलोकनको माध्यमबाट उल्टेको थियो। एकपटक पुनरावलोकन भएको मुद्दा पुनः अघि नबढ्ने कानुनी व्यवस्थाविपरीत जबरा प्रधानन्यायाधीश भएका बेला रिट दर्ता गर्न लगाई उक्त मुद्दामा कानुनविपरीतको कार्य गरे, गराएको बारको दाबी छ। जबराको अगुवाई र नेतृत्वमा बेञ्च सपिङ गराएको समेत बारको दाबी छ। बेन्च सपिङ गरी चरम आर्थिक अनियमितता गरेकाले अनियमितता रोक्न न्यायालयबाटै बाध्य भई गोलाप्रथा लागू गराएको समेत बारले जनाएको छ। योग्यता नै नपुगेका व्यक्तिलाई उच्च अदालतको न्यायाधीश बनाएको, कानुन र न्याय क्षेत्र बाहिरका र अदालती अभ्यासमा नरहेका कानुन व्यवसायीलाई मोलाहिजा र आर्थिक अनियमिततामा परी न्यायाधीश नियुक्त गरेको अभियोग बारले लगाएको छ। तीमध्ये केही न्यायाधीशलाई न्याय परिषद्बाट कारबाही गरिएको र केही अनुसन्धानको दायरामा रहेकाले परिषद्बाट सत्य तथ्य बुझी प्रमाणका रूपमा लिनसमेत बारले अनुरोध गरेको छ। उच्च अदालतका न्यायाधीशको सरुवा बढुवामा मोलाहिजा र आर्थिक प्रलोभनमा परी एकल रूपमा सरुवा बढुवा गरेको बारले जनाएको छ। उच्च अदालत पाटनका तत्कालीन रजिष्टार गजेन्द्र सिंहलाई वीरगन्ज सरुवा गरी आफ्नो अनुकूलको व्यक्तिलाई सरुवा गरी ल्याइएको समेत बारको दाबी छ। सिद्धबाबाको नामले चर्चित कृष्णबहादुर गिरीको मुद्दामा आर्थिक अनियमितता गरेको समेत बारको दाबी छ। न्यायाधीश अर्जुन कोइरालालाई आफूले भनेबमोजिम फैसला गर्न जबराले दबाब दिएको समेत बारले जनाएको छ। पछि आफूले भनेबमोजिम फैसला गरेकाले पुरस्कार स्वरूप उच्च अदालतको न्यायाधीशमा नियुक्त गरेर अनियमितता गरेको बारको दाबी छ। अख्तियार दुरुपयोग अनुसन्धान आयोगले रंगेहात पक्राउ गरेका व्यक्तिको मुद्दामा समेत आर्थिक अनियमितता गरेको जनाइएको छ।"
राष्ट्रिय सभा कांग्रेस संसदीय दलको नेतामा रायमाझी,"काठमाडौंः नेपाली कांग्रेसले राष्ट्रिय सभा संसदीय दलको नेतामा रमेशजंग रायमाझीलाई मनोनित गरेको छ । नेपाली कांग्रेस सभापति एवं संसदीय दलका नेता शेरबहादुर देउवाले रायमाझीलाई कांग्रेस राष्ट्रिय सभाका लागि संसदीय दलको नेता पदमा मनोनयन गरेका हुन् । कांग्रेस संसदीय दलको विधान (संशोधन तथा परिमार्जनसहित, २०७४) को धारा १२ को उपधारा (१) बमोजिम रायमाझी मनोनित भएका हुन् ।"
"एक मुठी सिक्का उपहार दिँदै ओलीले रवीन्द्र मिश्रलाई भने चेस खेलेर आएको मान्छे बास्केटबलको मैदानमा हुनुहुन्छ, नआत्तिनु होला","काठमाडौं : नेकपा एमाले अध्यक्ष केपी शर्मा ओली र विवेकशील साझा पार्टीका नेता रवीन्द्र मिश्रबीच छलफल भएको छ। आइतबार साँझ ६ बजेतिर ओली भेट्न मिश्र बालकोट पुगेका थिए। भेटका क्रममा दुई नेताबीच अढाइ घन्टा लामो छलफल भएको थियो। आसन्न निर्वाचन, देशको राजनीति र भूराजनीति, विदेशी चासो र हस्तक्षेप, राजसंस्थाको आवश्यकता र असान्दर्भिकतालगायत विषयमा छलफल भएको मिश्रले बताएका छन्। मिश्रकाअनुसार सो क्रममा ओलीको राजनीतिक यात्रा, जेलजीवन र गोलघरको पीडा, चुच्चे नक्शा पारित गर्नु पूर्व भोगेका जटीलता तथा अन्य कयौँ विषयमा कुराकानी भएको थियो। भेटका क्रममा ओलीले मिश्रलाई राजनीतिक क्षेत्रमा उचारचढाव भइरहने भएकाले नआत्तिन पनि भनेका थिए। 'सबै विषयमा धाराप्रवाह बोल्न सक्ने उहाँले मलाई भन्नुभयो, 'तपाईं चेस खेलेर आएको मान्छे अहिले बास्केटबलको मैदानमा हुनुहुन्छ, जहाँ छलछाम, घम्साघम्सी सबै हुन्छ। नआत्तिनु होला,' मिश्रले उल्लेख गरेका छन्। भेटको अन्त्यमा ओलीले नेपालको चुच्चे नक्सासहित आफू प्रधानमन्त्री हुँदा छाप्न लगाएको एक र दुई रूपैयाँको एक मुठ्ठी सिक्का उपहार दिएको मिश्रले बताएका छन्। मिश्रको फेसबुक पोस्ट ओलीजीसँग अढाई घण्टा!तपाईं धर्मसंस्कृतिदेखि भूगोल र इतिहासका यति धेरै कुरा कसरी गर्न सक्नुहुन्छ?' मैले सोधेँ। उहाँले भन्नुभयो, 'म अहिले पनि राती सुत्नुअघि कम्तिमा एक घण्टा पढ्छु।उहाँका कयौँ सहकर्मीले मलाई बताए अनुसार ओलीजी राती १२०१ नबजि सुत्नु हुन्न, उहाँको उर्जा र लगन अनौठो छ।ओलीजीसँग उहाँकै निवास बालकोटमा हिजो साँझ ६ बजेको लागि तय भएको भेट अढाई घण्टा चल्यो। आसन्न निर्वाचन, देशको राजनीति र भूराजनीति, विदेशी चासो र हष्तक्षेप, राजसंस्थाको आवश्यकता र असान्दर्भिकता, उहाँको राजनीतिक यात्रा, जेल जीवन र गोलघरको पीडा, चुच्चे नक्शा पारित गर्नु पूर्व भोगेका जटीलता तथा अन्य कयौँ विषयमा कुराकानी भयो।सबै विषयमा धाराप्रवाह बोल्न सक्ने उहाँले मलाई भन्नुभयो, तपाईं चेस खेलेर आएको मान्छे अहिले बास्केटबलको मैदानमा हुनुहुन्छ, जहाँ छलछाम, घम्साघम्सी सबै हुन्छ। नआत्तिनु होला।अन्त्यमा, चुच्चे नक्शा सहित आफू प्रधानमन्त्री हुँदा छाप्न लगाएको एक र दुई रूपैयाँको एक मुठ्ठी सिक्का अर्को कोठाबाट लेराएर उपहार दिनुभयो। भेटका लागि आभार प्रकट गर्दै म निस्किएँ!"
नागरिकता विधेयकमाथि छलफल गर्न प्रधानमन्त्रीसहित कांग्रेस पदाधिकारी शितल निवासमा,"काठमाडौं :नेपाली कांग्रेस सभापति एवं प्रधानमन्त्री शेरबहादुर देउवा आफ्ना पदाधिकारीसहित नागरिकता विधेयकबारे राष्ट्रपतिसँग छलफल थालेका छन्। प्रधानमन्त्री देउवा काठमाडौंमा उपलब्ध पार्टी पदाधिकारीसहित केहीबेरअघि शितल निवास पुगेका हुन्। उनीहरुले राष्ट्रपति विद्यादेवी भण्डारीसँग नागरिकता विधेयकबारे छलफल गर्नेछन्। राष्ट्रपति भण्डारीले नागरिकता विधेयकबारे १५ बुँदै सन्देशसहित प्रतिनिधि सभामा पठाएकी थिइन्। तर, प्रतिनिधि सभाले पर्याप्त छलफल नगरी जस्ताको त्यस्तै पारित गरेको छ। अहिले सो विधेयक राष्ट्रसभामा छ। आइतबार राष्ट्रिय सभाले छलफलका लागि विधायन व्यवस्थापन समितिमा पठाएको छ। नागरिकता विधेयकमा वर्तमान गठबन्धन तत्काल प्रमाणीकरण गर्ने पक्षमा छन् भने प्रतिपक्ष दल एमाले त्यसको विरोधमा छ। नागरिकता विधेयक प्रमाणीकरणका लागि आफूकहाँ जस्ताको त्यस्तै आउने भएपछि राष्ट्रपति थप छलफलमा जुटेकी छन्।"
"अदालत अदालत जस्तो छैन, सरकार सरकार जस्तो छैन : शंकर पोखरेल","काठमाडौंः नेकपा एमालेका महाचिव शंकर पोखरेलले अबको निर्वाचनमा एमालेले बहुमत प्राप्त गरी सरकारको नेतृत्व केपी शर्मा ओलीले गर्ने बताएका छन् । पार्टीको प्रचार विभागले आयोजना गरेको कार्यक्रममा पार्टी महासचिव पोखरेलले जनताको अदालतको माध्यमबाट देशलाई सहि बाटोमा डोर्याउनुपर्ने बताएका हुन् । पोखरेलले भने, लोकतन्त्रका खम्बाहरु कमजोर बनेका छैनन् । अदालत अदालत जस्तो छैन । सरकार सरकार जस्तो छैन । व्यवस्थापिका व्यवस्थापिका जस्तो छैन । देशलाई फेरि जनताको भरोसाका रुपमा उभ्याउन बलियो नेतृत्वको आवश्यक छ । त्यसैले जनताको समस्यामा साथ दिने केपी शर्मा ओलीलाई भावी प्रधानमन्त्रीका रुपमा उभ्याएका छौं । जनतालाई समस्या परेको बेला ओलीले अभिभावकत्व प्रदान गरेको बताए । जनअदालतबाट प्रतिगमनलाई ढाल्ने उनको भनाइ छ। चुनावको माध्यमबाट एमाले बलियो राष्ट्रिय शक्ति हुने उनको दावी छ।"
बाम गठबन्धनमात्रै होइन कम्युनिष्ट एकता गर्ने योजना छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले देशलाई राजनीतिक स्थायित्व प्रदान गर्न कम्युनिष्ट एकता गर्ने योजना रहेको बताएका छन्। उपत्यका विशेष प्रदेश समितिले आयोजना गरेको कार्यक्रममा प्रचण्डले समाजवादको यात्रा पूरा गर्न कम्युनिष्ट एकता आवश्यक रहेको बताएका हुन्। प्रचण्डले भने, 'बामपन्थी गठबन्धन मात्रै होइन कम्युनिष्ट एकता गरेर देशमा स्थायित्व गर्न खोजिरहेको छु। अहिलेपनि जनमत हाम्रै पक्षमा छ। देशको दोस्रो ठूलो पार्टी र बामपन्थी आन्दोलनको पहिलो पार्टी बन्ने अवस्थामै छौं। ' प्रचण्डले भने, 'स्थानीय तहको निर्वाचनमा कुन पार्टीले कति मत ल्यायो ठूलो कुरा होइन। मुख्य कुरा स्थानीय तहको निर्वाचन सफलतापूर्वक सम्पन्न हुनु हो। चुनाव नभएको भए देश अराजकताको भुमरीबाट फस्ने थियो। परिवर्तनलाई संस्थागत गर्ने र विकास तथा समृद्धिमार्फत् देशलाई अगाडि लैजाने प्रकृयामा यो सफलता महत्वपूर्ण छ। ' स्थानीय तहको निर्वाचनमा पार्टी भित्रको आन्तरिक अन्तरविरोध व्यवस्थापन हुन नसक्दा ५० सिट गुमाएको उनले बताए। उनले भने, 'अन्तर्घात गर्नेलाई आलोचना गर्ने, चेतावनी गर्ने, निष्कासन गर्ने, भण्डाफोर गर्ने योजना छ। गल्ती गर्नेलाई कारबाही र राम्रो गर्नेलाई प्रोत्साहन गर्नुपर्छ।' जबसम्म प्रतिगमनकारी प्रवृत्ति परास्त हुँदैन तबसम्म गठबन्धन कायम रहने बताए।"
"संसद् बैठक बस्दै, सत्य निरुपणसम्बन्धी विधेयक कार्यसूचीमा","काठमाडौं : संघीय संसदअन्तरगत प्रतिनिधि सभा बैठक बस्दैछ। बैठक ११ बजेका लागि डाकिएको छ। बैठकमा कानुन न्याय तथा संसदीय मामिला मन्त्री गोविन्द प्रसाद शर्माले वेपत्ता पारिएका व्यक्तिको छानविन, सत्य निरुपण तथा मेलमिलाप आयोग (तेस्रो संशोधन) विधेयक २०७९ माथि विचार गरियोस् भनी प्रस्ताव प्रस्तुत गर्ने संभावित कार्यसूची रहेको छ। यस्तै आजको बैठकमा सभामुख अग्नीप्रसाद सापकोटाले राष्ट्रपति कार्यालयबाट प्राप्त विधेयक प्रमाणीकरणसम्बन्धी सम्बन्धी पत्रको व्यहोरा पढेर सुनाउने छन्। यस्तै बैठकमा सभामुख सापकोटाले नेपालको संविधानको धारा ८९ को खण्ड (च) बमोजिम प्रतिनिधि सभा सदस्यको स्थान एक रिक्त भएको व्यहोरा जानकारी गराउने संभावित कार्यसूचीमा उल्लेख छ। राज्यका निर्देशक सिद्धान्त, नीति र दायित्वको कार्यान्वयन,अनुगमन तथा मूल्यांकन समितिका सभापति निरा देवी जैरुले राज्यका निर्देशक सिद्धान्त, नीति र दायित्वको कार्यान्वयन, अनुगमन तथा मूल्याङ्कनसमितिको वार्षिक प्रतिवेदन, २०७६ र राज्यका निर्देशक सिद्धान्त, नीति र दायित्वको कार्यान्वयन, अनुगमन तथा मूल्याङ्कन समितिको एकीकृत प्रतिवेदन, २०७९ पेश गर्ने कार्यसूचीमा उल्लेख छ।"
त्रिभुवन विश्वविद्यालयको विकृति तत्काल समाधान गर्न सरकारलाई सभामुखको रुलिङ,"काठमाडौंः सभामुख अग्निप्रसाद सापकोटाले त्रिभुवन विश्वविद्यालयमा देखिएका समस्या समाधान गर्न सरकारलाई निर्देशन दिएका छन्। प्रमुख प्रतिपक्षी नेकपा एमालले विकृतिको हल गर्न रुलिङको माग गरेपछि सभामुख सापकोटाले सरकारलाई यथासीघ्र समस्या समाधान गर्न निर्देशन दिएका हुन्। एमालेले त्रिभुवन विश्वविद्यालयमा भइरहेको बेथिती तत्काल हल गर्न सरकारसँग माग गरेको छ । सोमबारको प्रतिनिधि सभा बैठकमा बोल्दै एमाले सांसद प्रदीप ज्ञवालीले विश्वविद्यालयमाथि सत्तापक्षबाटै पटकपटक आक्रमण हुँदै आएको बताए। उनले विश्वविद्यालय धराशयी बनाउने माथि सरकारले कारबाही नगरेर टुलु टुलु हेरेर बसेको बताए । विश्वविद्यालयमा पटकपटक आक्रमण हुँदासमेत कुलपति र सहकुलपति संवेदनशील नभएको बताए। ज्ञवालीले भने, विश्वविद्यालय धराशयी अवस्थामा छ । हजारौं विद्यार्थी विदेश पलायन भएका छन् । शिक्षाको गुणस्तर कसरी कायम हुन्छ ? प्राध्यापकमाथि आक्रमण गर्नेको मुद्धा फिर्ता लिइयो । प्रमुख प्रतिपक्षी यो स्थिती टुलुटुलु हेरेर बस्न सक्दैन । आफूले भनेजस्तो नभएपछि विश्वविद्यालयमाथि हमला गरियो । गर्न के खोजिको हो । बुढानीलकण्ठमानै विश्वविद्यालयको कार्यालय लैजान खोजेको हो? भन्दै सरकारलाई प्रश्न गरे । लगत्तै सभामुख अग्निप्रसाद सापकोटाले समस्या समाधान गर्न सरकारलाई निर्देशन दिए । विश्वविद्यालयमा विगत ३ महिनादेखि तालाबन्दी छ। विद्यार्थीहरुको आन्दोलनका कारण विश्वविद्यालयका प्रशासनिक कार्य र नीतिगत निर्णयमा कठिनाइ भएको विश्वविद्यालय प्रशासनले जनाएको छ।"
नागरिकता विधेयकमाथि छलफल गर्न विधायन व्यवस्थापन समिति बैठक बस्दै,"काठमाडौंः नागरिकता विधेयकमाथि छलफल गर्न संसदीय समिति बैठक बस्दैछ। समितिले आज १२ बजे नेपाल नागरिकता (पहिलो संशोधन) विधेयक, २०७९ माथि छलफल गर्न बैठक बोलाएको हो । प्रतिनिधि सभाले जस्ताको त्यस्तै पास गरेको नेपाल नागरिकता विधेयक आइतबार राष्ट्रिय सभाले विधायन व्यवस्थापन समितिमा पठाएपछि छलफल गर्न बैठक बोलाइएको हो। अब विषयगत समितिमा नागरिकता विधेयकमाथि दफावार छलफल हुनेछ । बैठकमा गृह मन्त्री बालकृष्ण खाँण, गृह मन्त्रालयका सचिव एकनारायण अर्याल, कानुन, न्याय तथा संसदीय मामिला मन्त्रालयका सचिव उदयराज सापकोटालाई बोलाइएको छ । राष्ट्रपति विद्यादेवी भण्डारीबाट पुनर्विचारका लागि १५ बुँदे सन्देशसहित फिर्ता भएको नागरिकता विधेयकलाई राष्ट्रियसभाले आइतबार छलफलका लागि विधायन व्यवस्थापन समितिमा पठाएको हो। अब विधायन व्यवस्थापन समितिले पारित गरेपछि मात्रै उक्त विधेयक राष्ट्रिय सभामा निर्णयार्थ प्रस्तुत हुनेछ । आइतबार गृहमन्त्री बालकृष्ण खाणले राष्ट्रपतिबाट पुर्नविचारका लागि फिर्ता भई प्रतिनिधि सभाबाट सन्देशसहित प्राप्त नेपाल नागरिकता (पहिलो संशोधन ) विधेयक २०७९ लाई पुर्नविचारका लागि विधायन व्यवस्थापन समितिमा पठाइयोस् भन्ने प्रस्ताव पेस गरेका थिए । सो प्रस्ताव सर्वसम्मतले पारित भएको थियोर बैठकमा राष्ट्रिय सभाका सचिव राजेन्द्र फुयाँलले राष्ट्रपतिबाट पुनरविचारका लागि फिर्ता भएको नेपाल नागरिक विधेयक (पहिलो संशोधन) २०७९ का सम्बन्धमा प्रतिनिधि सभाबाट प्राप्त सन्देशको जानकारी गराएका थिए । संघीय संसदको दुवै सदनबाट पारित भइ नागरिकता विधेयक प्रमाणीकरणका लागि राष्ट्रपतिकहाँ पुगेको थियो । विधेयक संशोधन गर्नुपर्ने भन्दै राष्ट्रपतिले १५ बुँदे सन्देशसहित फिर्ता पठाएकी थिइन् । अब अर्को बैठक भदौ १६ गते बिहीबार दिउँसो ३ बजे बस्नेछ ।"
"विधेयक संविधान र सर्वोच्चको नजिर विपरीत, राष्ट्रिय सहमतिसहित आउनुपर्छ : एमाले","काठमाडौंः नेकपा एमालेले संसदमा पेश भएको वेपत्ता पारिएका व्यक्तिहरुको छानविन, सत्य निरुपण तथा मेलमिलाप आयोग (तेस्रो संशोधनण विधेयक पीडितको पक्षमा नभएको बताएको छ । पीडितलाई राहत पुग्ने भन्दा पनि आघात पर्नेगरी विधेयक पेश भएको एमाले सांसदहरुले बताएका छन् । सांसद शिवमाया तुम्बाहाम्फेले वेपत्ता पारिएका व्यक्तिहरुको विधेयक विस्तृत शान्ति सम्झौताअनुसार नआएको दावी गरिन्। सोमबार संसद बैठकमा बोल्दै पूर्वकानुनमन्त्री समेत रहेकी एमाले सांसद तुम्बाहाम्फेले विधेयकले नेपालको संविधान र सर्वोच्चको नजिर सम्बोधन नगरेको बताइन्। उनले भनिन्, मानव अधिकारसम्बन्धी अन्तर्राष्ट्रिय सिद्धान्तलाई वेवास्ता गरेको छ । यो व्यवस्थाले पीडितले न्याय पाउने गुन्जायस छैन ।' विषयगत समितिलाई लगेर राष्ट्रिय सहमतिसहित विधेयक आउनुपर्ने बताइन् ।"
सिट बाँडफाँटमा अल्झन,"काठमाडौं : मंसिर ४ गते निर्धारित प्रतिनिधिसभाप्रदेशसभा निर्वाचनमा सिट बाँडफाँट गर्न कार्यदल बनाएको एक महिना बित्यो। तर, दलीय अडानका कारण अझै टुंगो लाग्न सकेन। कार्यदलको आइतबारको बैठकमा पनि दलहरूले आआफ्नो अडान यथावत राखेका थिए। दलहरूले निर्वाचन क्षेत्रभन्दा बढी दाबी गरेका छन्। राष्ट्रिय जनमोर्चाका हिमाल पुरीले भने, सबै पार्टीका नेताहरू सिट घटेर आउनुहुन्छ र त्यसमा छलफल हुन्छ भन्ने अपेक्षा थियो। अब अरू विषयमा विवाद छैन सिट दाबीमा मात्र विवाद हो। दाबी यथावत नै राख्ने हो भने कुरा मिल्दैन। सबैले केही न केही लचकता हुनैपर्छ। उनका अनुसार मुख्य ठूला दलहरू दाबी सिटमा घट्दा यो विषय आजै सल्टिने हो। कोही पनि आफ्नो अडानबाट पछि हट्ने सुरमा देखिनुहुन्छ। मुख्य पार्टी कांग्रेसमै आपसमै कति सिट दाबी गर्ने भन्ने टुंगिएको देखिन्न। माओवादी पनि आफ्नो अडानमा यथावत छ। नेकपा माओवादीका महासचिव देव गुरूङले भने सिट अडानका आधार तय भइसके पनि कार्यदलका संयोजक नेता कृष्णप्रसाद सिटौला बिरामी परेका कारण अहिले भेट्ने र छुटिने मात्रै भएको छ। सिटौलाजी बिरामी परेर पनि अहिले निष्कर्षमा पुग्न सकिएको छैन। शीर्ष नेता बीचमा छलफल गर्नै पाइएको छैन। गठबन्धन गर्ने क्रममा माओवादी पार्टी केही लचिलो हुन सक्छ। समस्या माओवादीमा छैन। समस्या कांग्रेसमा हो। कांग्रेसभित्रै सयमा बस्ने की केही लचिलो हुने भन्ने द्वन्द्व देखिन्छ, उनले भने, कांग्रेसमा गगनजीको एउटा अडान छ। अहिले दाबी गरेकोमा अडान कायम राख्ने उहाँको कुरा देखिन्छ। सिटौला जी र स्वयं देउवाजी केही लचिलो देखिनुहुन्छ। गठबन्धनमा जाँदा केही सिट बाँडफाँटमा तलमाथि हुनुपर्छ भन्ने छ।कांग्रेसभित्रै संस्थापन पक्ष केही लचिलो हुन खोजेको छ। सँगसँगै इतर पक्ष भने १ सय सिटबाट पछि नहट्ने अडान राखेको छ। नेता डा शेखर कोइराला १ सय सिट कांग्रेसले कुनै हालतमा छाड्न नहुने बताउँदै आएका छन्। अर्कोतिर लोकप्रिय ठाउँ हुँदाहुँदै पनि गठबन्धनमा हुँदा ती ठाउँ गठबन्धन दलकै अर्को पार्टीलाई छोड्नुपर्ने बाध्यता आउन सक्छ। गठबन्धन गर्ने क्रममा यस्ता समस्या देखिन्छन्। यद्यपि, कांग्रेस ठूलो पार्टी हो। सभापतिजीले सबैलाई अटाएर लैजान खोज्नुभएको छ, उनले भने। गठबन्धन दलका अन्य दलहरूले दाबी गर्दैमा कांग्रेसले सिट छोडिहाल्ने भन्ने नहुने कांग्रेसका युवा नेता भूपेन्द्रजंग शाहीले बताए। उनले भने, कहाँ कसको संगठन कस्तो छ ? जित्ने आधार कति छ ? सबै कुराको लेखाजोखा गरेर सिट बाँडफाँट गरिनुपर्छ। गठबन्धनमा अहिले ५ दल छन्। तर, सभापति देउवाले मधेस दल शक्ति लोकतान्त्रिक समाजवादी पार्टीलाई समेत गठबन्धनमा जोडेर जानुपर्ने भन्दै आएका छन्। बालुवाटार स्रोतका अनुसार देउवा सिट बाँडफाँटको विषयमा केही लचकता देखिनुको प्रमुख कारण लोसपालाई गठबन्धनमा ल्याउनकै लागि हो। कांग्रेसका नेता डाशेखर कोइरालाले गठबन्धन गर्दा जितेको ठाउँमा कांग्रेसले छाड्न नहुने बताएका छन्। कांग्रेस क्षेत्रीय समिति मोरङमा आयोजित एक कार्यक्रममा बोल्दै उनले कुनै पनि क्षेत्रमा कांग्रेस नछुट्ने गरी गठबन्धन हुनुपर्ने बताए। सय सिटभन्दा कम गरेर कांग्रेसले गठबन्धन गर्न सक्दैन, स्थानीय तहमा भएको गठबन्धनले परिणाम राम्रो आए पनि अहिले सय सिटभन्दा कममा गठबन्धन गर्न नसकिने भन्दै कोइरालाले भने, गठबन्धनको मर्म भनेको एमालेले गरेको असंवैधानिक कदम रोक्ने मात्रै हो। त्योभन्दा बढी केही होइन। पहिला हाम्रै पार्टीका साथीहरू पनि यस विषयमा प्रष्ट हुनुपर्यो। गठबन्धन गर्दा भूभाग र क्षेत्रमा कांग्रेस नछुट्ने गरी गठबन्धन गर्नुपर्छ। कोइरालाले सयभन्दा कम सिटमा गठबन्धन भयो भने पार्टीभित्रै विद्रोह सुरु हुने बताए। सिट बढाउनतिर नलागी घट्नतिर लागियो भने पार्टीभित्र थप बेथिति थपिँदै जाने बताए । बेथितितर्प ध्यान दिन अहिले शेरबहादुरजीको नेतृत्वले सकिरहेको छैन। राजनीतिक सिद्धान्त र विचार नेतृत्वले बिर्सेको अवस्था छ। कार्यकर्ताले सुशासन र पारदर्शिता खोजेका छन्। गठबन्धनमा रहेको कांग्रेसले एक सिट, माओवादीले ६० सिट, नेकपा (एस)ले ४० सिट तथा जसपाले ३२ सिट दाबी गरेको छ। यस्तै जनमोर्चाले २ सिट दाबी गर्दै आएका छन्।"
किन हुन्छ समानुपातिक प्रणालीको दुरुपयोग ?,"काठमाडौं : एमाले र कांग्रेसले मंसिर ४ गते हुने चुनावमा आआफ्ना पार्टीबाट समानुपातिक उम्मेदवार बन्न उस्तै मापदण्ड बनाएका छन्। एमालेले एकपटक अवसर पाइसकेकालाई आमरूपमा नदोहोर्याउने निर्णय गरेको छ। कांग्रेसले समानुपातिक सांसदलाई अब नदोहोर्याउने नीति सार्वजनिक गरेको छ। लक्षित वर्ग र समुदायभन्दा पनि पैसावाल, चाकरीबाज, नेताका नातागोताआफन्त, डनका साथै केही निश्चित व्यक्तिले मात्रै समानुपातिक निर्वाचन प्रणालीको फाइदा उठाए। जसले जनताका प्रतिनिधि बन्ने अवसर पाए। नागरिक समाज र पार्टीभित्रै यस्तो प्रवृत्तिको चर्को आलोचना भयो। त्यसपछि एमाले र कांग्रेसले केही सुधार गर्न खोजेका देखिन्छ। अर्थात्, नयाँलाई अवसर दिन खोजेको सन्देश दिएका छन्। कांग्रेसका युवा नेता गुरुराज घिमिरे पछाडि पारिएको समुदायलाई राजनीतिक मूलप्रवाहमा ल्याएर प्रतिस्पर्धाका लागि समक्ष बनाउन पाँच वर्ष पर्याप्त हुने भएकाले नै पार्टीले समानुपातिकमा नदोहोर्याउने नीति लिएको बताउँछन्। यसमा सैद्धान्तिक र व्यावहारिक दुई पक्ष हुन्छन्। सैद्धान्तिक रूपमा पछाडि पारिएको समुदाय राजनीतिको मूलधारमा ल्याउनकै लागि समानुपातिक प्रणालीमा गइएको हो, नेता घिमिरे भन्छन्, एकपटक प्रतिनिधित्व गरिसकेपछि उहाँहरूमा प्रतिस्पर्धा गर्ने सामथ्र्य हुन्छ र नेतृत्वमा प्रतिस्पर्धाबाट पुग्न सक्नुहुन्छ भन्ने मान्यताका आधारमा नै नदोहोर्याउने नीति लिइएको हो। कसैलाई भने लानुपर्ने अवस्था पनि आउन सक्ने उनी बताउँछन्। एमालेको निर्वाचन विभाग उपप्रमुख नीरज आचार्य एकै व्यक्तिलाई दोहोर्याउँदा अरू अवसरबाट वञ्चित हुने भएकाले समानुपातिकमा नदोहोर्याउने नीति अवलम्बन गरिएको बताउँछन्। समानुपातिकमा पार्टीले भोट प्राप्त गर्ने हो। त्यसमा समान अवसर दिनुपर्छ, नेता आचार्य भन्छन्, एक जनाले पटकपटक अवसर पाउँदा अरूहरू अवसरबाट वञ्चित हुन्छन्। वितरण न्यायोचित, समान हुनुपर्यो। लेखक चन्द्रकिशोरका अनुसार समानुपातिक सुविधा पाएकाहरूलाई दलहरूले अब नदोहोर्याउने निर्णय राम्रो हो। यसले विभिन्न समुदाय प्रतिनिधित्व बढाउँछ। यसले त राम्रो गर्छ। कतिपय मान्छेहरू लगातार समानुपातिक प्रणालीबाट संसद्मा पुगिरहेका छन्। एक जना मात्रै किन पटकपटक भन्ने प्रश्न उठेपछि दलहरूले नयाँ निर्णय लिएका हुन्, उनी भन्छन्, यो निर्णयले समाजमा नयाँ नेतृत्वमा जन्माउँछ। माओवादी केन्द्रले नि एकपटक अवसर पाइसकेकालाई नदोहोर्याउने सम्भावना रहेको बताउँछन् पोलिटब्युरो सदस्य भरतप्रसाद साह। यसबारे स्थायी समितिमा छलफल चलिरहेको छ। तर, निर्णय भएको छैन, नेता साह भन्छन्, जो एकपटक समानुपातिकबाट अवसर पाइसक्यो त्यसलाई फेरि नदोहोर्याउने र जो स्थानीय तह चुनावमा लड्यो उनीहरूलाई पनि फेरि प्रदेशसभा र प्रतिनिधिसभातिरको समानुपातिक र प्रत्यक्षमा टिकट नदिनेबारे छलफल भइरहेको छ। एकै व्यक्तिले पटकपटक अवसर पाउँदा अरूलाई मौका नमिलेको उनको बुझाइ छ। २०६४ सालको पहिलो संविधानसभा निर्वाचनमा मिश्रित निर्वाचन प्रणाली अवलम्बन गरियो। ६ सय १ सदस्यीय संविधानसभामा सबै जाति, क्षेत्र, समुदाय, लिंग र भूगोलको समानुपातिक सहभागिता गराउने भन्दै समानुपातिकबाट ६० र प्रत्यक्षबाट ४० प्रतिशत चुनिने व्यवस्था गरियो। संविधानसभामा समानुपातिक सांसदको बहुमत र प्रत्यक्षबाट निर्वाचितहरू अल्पमतको अवस्थामा थिए। त्यति मात्र नभई पार्टीमा योगदान, त्याग र तपस्याभन्दा पनि पैसावाल, व्यापारी, ठेकेदार, नेताका आफन्त, नातागोताले संविधानसभा भरिभराउ थियो। जसकारण संविधान बनाउनेभन्दा पनि सत्ता जोडघटाउमै पहिलो संविधानसभाको कार्यकाल सकियो। दल र नेताहरूले दोस्रो संविधानसभामा पनि समानुपातिक कोटाको व्यापक दुरुपयोग गरे। नयाँ संविधानमा समानुपातिक सांसदको कोटा घटाइयो। जसअनुसार प्रत्यक्षबाट ६० र समानुपातिकबाट ४० प्रतिशत चयन हुने व्यवस्था राखियो। संख्या घटे पनि सांसद छनोटको प्रवृत्ति र विकृति रोकिएन। पार्टीमा योगदान गरेका व्यक्तिभन्दा पनि नेताहरूको वरिपरि घुमेर पटकपटक सांसदको सुविधा लिने प्रवृत्ति मौलाएपछि अवसर पाइसकेकालाई फेरि नदिने निष्कर्षमा दलहरू पुगेका हुन्। एमाले केन्द्रीय कमिटी बैठकको निर्णयमा लेखिएको छ, समानुपातिक वा कुनै पनि अप्रत्यक्ष निर्वाचन प्रणालीबाट प्रतिनिधित्व हुने स्थानमा एकचोटि उक्त अवसर प्रयोग गरेका पार्टीका नेता, कार्यकर्ता वा समर्थकहरूलाई आमरूपमा दोहोर्याउनुहुन्न। यस्ता क्षेत्रमा पालैपालो वितरण प्रणाली लागू गरिनुपर्छ। कांग्रेसका तर्फबाट महामन्त्री गगन थापाद्वारा जारी परिपत्रमा लेखिएको छ, २०७४ को प्रतिनिधिसभा तथा प्रदेशसभा निर्वाचनमा समानुपातिकतर्फबाट निर्वाचितलाई पुनः समानुपातिकतर्फ नै सिफारिस नगर्नुहोला। व्यापारीलाई लिस्नो राज्यका नीति निर्माण तहमा सबै जाति, क्षेत्र, समुदाय र लिंगको समानुपाातिक सहभागिता होस् भनेर समानुपातिक निर्वाचन प्रणाली अवलम्बन गरिएको थियो। तर, केही व्यापारिक घराना, ठेकेदार र पैसावालका लागि संसद्मा पुग्ने लिस्नो बन्यो यो प्रणाली। अर्बपति विनोदकुमार चौधरी यही कोटामा कहिले एमाले त कहिले कांग्रेसबाट सांसद बने। उनी २०६४ सालको पहिलो संविधानसभामा एमालेबाट पुगे। २०७४ मा कांग्रेसले समानुपातिक सांसद बनायो। व्यापारी मोतीलाल दुगड ०७४ सालमा एमालेबाट समानुपातिक सांसद बने। उनी एमाले अध्यक्ष केपी शर्मा ओली प्रधानमन्त्री हुँदा उद्योग, वाणिज्य तथा आपूर्ति राज्यमन्त्रीसमेत भए। तत्कालीन प्रधानमन्त्री ओलीका आर्थिक सल्लाहकार पनि बने। दुगड २०६४ सालदेखि नै निरन्तर समानुपातिक सांसद बन्दै आएका छन्। २०६४ मा नेपाल सद्भावना पार्टी (आनन्दीदेवी) र २०७४ मा एमालेबाट सांसद बनेका हुन्। दिवाकर गोल्छा, डा बाबुराम पोखरेल, गीता राणा, विमल केडिया, राजलक्ष्मी गोल्छालगायत व्यापारी पनि समानुपातिकबाटै जनप्रतिनिधि बने। व्यवसायीहरू संसद्मा छिरेपछि बैंक तथा वित्तीयसम्बन्धी (बाफिया) ऐन र शिक्षासम्बन्धी ऐन संशोधनमा व्यापक चलखेल भए। ०६४ देखि नै समानुपातिकमा सांसद समानुपातिकबाट १५ वर्षदेखि एकै व्यक्तिले सांसद बन्ने मौका पाएका उदाहरण पनि छन्। कसैले एउटै पार्टीबाट सांसद बन्ने मौका पाएका छन् त कसैले पार्टी फेर्दै समानुपातिक सांसदको मौका उठाउने गरेका छन्। कांग्रेसकी मीनाक्षी झा २०६४, २०७० र २०७४ मा निरन्तर यही बाटोबाट सांसद भएकी हुन्। एमालेकी गंगा चौधरी पनि तीनपटक लगातार सांसद बनेकी छन्। २०६४ र २०७० सालमा थरुहट तराई पार्टीबाट सांसद बनेकी चौधरीले ०७४ मा एमाले रोजेकी हुन्। दोहोरो नागरिकतामा विवादित ल्यारक्याल लामा पनि दुईपटक सांसद बने। ०६४ सालको पहिलो संविधानसभामा एमालेले लामालाई सांसद बनायो। ०७० मा तिनै लामालाई माओवादी केन्द्रले समानुपातिक सांसद बनायो। एमालेबाट राज्यमन्त्री पनि बने। विवादमा मुछिएपछि मन्त्री पदबाट एमालेले हटाएको थियो। उनी दोस्रो संविधानसभामा माओवादीबाट प्रवेश गरे। अख्तियार दुरुपयोग अनुसन्धान आयोगको छानबिनका क्रममा दरबार्गमार्गस्थित नेपाल इन्भेस्टमेन्ट बैंकको लकरमा १४ थान गोली भेटिएपछि पक्राउ पनि परेका थिए। सहकारी ठगी आरोपमा जेलमा रहेका इच्छाराज तामाङलाई पनि एमालेले समानुपातिक सांसद बनाएको थियो। विवादित लक्की शेर्पालाई माओवादीले समानुपातिक सांसद बनायो। एमालेका जुलीकुमारी महतो, विन्दा पाण्डे र शान्ता चौधरीले २ पटक समानुपातिबाट सांसद बन्ने अवसर पाए। पहिलो संविधानसभामा पुगेका तीनै जना ०७४ मा सांसद बनेका हुन्। ०७० र २०७४ मा एमालेबाट दोहोरिने समानुपातिक सांसदमा शारदाकुमारी विश्वकर्मा पनि हुन्। कांग्रेसका उमा रेग्मी र मीना पाण्डे समानुपातिकबाटै ०६४ र ०७४ मा सांसद बने। ०६४ र ०७० मा कांग्रेसबाट धेरै शीर्ष नेतृत्वले समानुपातिकको बाटो समाते । ०७० र ०७४ मा पनि धेरै कांग्रेसका नेता समानुपातिकमा दोहोरिएका छन्। चित्रलेखा यादव, मानबहादुर विश्वकर्मा, सुजाता कोइराला, मीनबहादुर विश्वकर्मा, सुजाता परियार र सरवतआरा खातुन पनि दुईपटक समानुपातिक सांसद भए। माओवादी केन्द्रबाट ओनसरी घर्ती मगर, सत्या पहाडी र यशोदा सुवेदी गुरुङ दुईपटक समानुपातिक सांसद बने। उनीहरू २०६४ र ०७४ मा समानुपातिक सांसद बने। ०७० मा राष्ट्रिय मधेस समाजवादीबाट समानुपातिक सांसद बनेकी निर्जला राउत २०७४ मा राष्ट्रिय जनता पार्टीबाट संसद्मा पुगिन्। दलको संख्या बढ्यो, विकृति भित्रियो ०६४ र ०७० को संविधानसभा निर्वाचनमा ससाना पार्टी बनाएर समानुपतिकबाट सांसद बन्ने लहर नै चल्यो। पार्टी साना भए पनि एकनाथ ढकाल, विश्वेन्द्र पासवान, प्रेमबहादुर सिंह र रुकमणि चौधरीले दुईपटक सांसद बन्ने मौका पाए। ढकाल नेपाल परिवार दल, पासवान दलित जनजाति पार्टी, सिंह समाजवादी जनता पार्टी र चौधरी संघीय लोकतान्त्रिक राष्ट्रिय मञ्चबाट सांसद बनेका हुन्। समानुपातिक निर्वाचन प्रणालीका कारण बुवाछोरी र श्रीमान् श्रीमती नै आलोपालो सांसद बने। नेपाली जनता दलबाट ०६४ मा छोरी गायत्री साह र ०७० को दोस्रो संविधानसभामा बुवा हरिचरण साह पुगे। मालेका सीपी मैनाली र श्रीमती नीलम केसी ०६४ सालमा समानुपातिक सांसद बने। समानुपातिकबाट सांसद बन्ने र सत्ता जोडघटाउमा लिप्त हुन थालेपछि त्यति बेला दुईसिटे दल पनि फुटे। दलकै संख्या ३३ पुग्यो। एकसिटे सांसद पनि धमाधम मन्त्री बने। संसदीय राजनीतिका विकृति र विसंगति दोहोरिए। त्यसकारण संविधानमा राष्ट्रिय पार्टी बन्न ३ प्रतिशत थ्रेसहोल्डको व्यवस्था गरियो। त्यसबाट दलको संख्या त घट्यो। तर, राष्ट्रिय पार्टीले समानुपातिक सांसद छनोटमा भएका विकृति र विसंगति भने सच्याएनन्। समानुपातिक प्रणालीमा विकृति देखिएको छ। यसको मूल उद्देश्य जुन समुदायले निर्वाचन जित्न सकिरहेको छैन उनीहरूलाई समानुपातिक निर्वाचन प्रणालीमार्फत प्रतिनिधित्व गराउनुपर्छ भन्ने छ। महिला, दलित, जनजाति, मधेसी अर्थात् जो सीमान्तकृत सूचीमा पर्छन्। सुरुमा त खुला सिट थियो। क्रमसंख्या तलमाथि गरिन्थ्यो। पछिल्लो चुनावमा रोलक्रम दिइयो। उसले केही हदसम्म सुधार भयो। तर, अहिले पनि त्यसमा अझै विकृति छ। खास गरेर ठूला नेताहरूले आफ्नो परिवारका मान्छेहरूलाई त्यसमा पसाउँछन्। त्यसमा पनि ठूला पार्टीले यस्तो गर्छन्। सानो दललाई त सिटै कम हुन्छ। रोलक्रमले आधा विकृति समाप्त भयो। तर, अझै यस्तो विकृति बाँकी छ। जस्तो कि केही व्यापारी वर्ग, पैसावालहरू आफ्नो परिवारका सदस्य, नातागोतालाई समानुपातिक प्रणालीबाट सभामा पुर्याउने विकृति अझै कायम छ।लोकतन्त्रमा समयको क्रमसँगै प्रक्रिया सुधार हुँदै जान्छ। समानुपातिक प्रणालीमा संरचनागत सुधार ऐन, कानुन, नियममा भइसक्यो। रोलक्रम, खुला सूची यी सबै भइसक्यो। अब सामाजिक सुधारको जरुरी छ। हरेक पार्टीका कार्यकर्ता, नेताले गलत प्रवृत्तिप्रति प्रश्न उठाउनुपर्छ। यो प्रवृत्ति पार्टीको आन्तरिक लोकतन्त्रसँग जोडिएको पक्ष हो। पार्टीभित्र अहिले पनि आन्तरिक लोकतन्त्रको अझै अभाव छ । समानुपातिक भनेको कुनै एउटै पात्रलाई पटकपकट दोहोर्याउनु होइन। दुईपटक समानुपातिक सुविधा पाएकाहरूलाई दलहरूले अब नदोहोर्याउने निर्णय राम्रो हो। यसले अरू समुदायको पात्रको प्रतिनिधित्व बढाउँछ। यसले त राम्रो गर्छ। कतिपय मान्छेहरू लगातार समानुपातिक प्रणालीबाट संसद्मा पुगिरहेका छन्। एक जना मात्रै किन पटक पटक भन्ने प्रश्न उठेपछि दलहरूले नयाँ निर्णय लिएका हुन्। यो निर्णयले समाजमा नयाँ नेतृत्वमा जन्माउँछ। दलहरूलाई दबाब थियो, एउटै मान्छे धेरै दोहोरियो। यो विषयमा दलहरूको आलोचना भयो। कसैको खल्तीमा पैसा छ भने पटकपटक समानुपातिकबाट सांसद् पद पाइरहेका छन्। यसलाई कमजोर गर्न दलहरूले नयाँ निर्णय लिइरहेका छन्। तर, अब नेताहरूमा पैसै लिएर पनि नयाँ उम्मेदवारलाई सांसद भने बनाउने प्रवृत्ति अझै कामय रहन्छ। हिजो एउटा नेताले पटकपटक श्रीमती, साला, साली, मामा, माइजु पठाउने प्रवृत्ति थियो। अब अर्को नेताले नयाँ अनुहार पठाएर यस्तो प्रवृत्ति देखाउने सम्भावना कायमै छ। तर, दलको नयाँ निर्णयले नयाँ चेहरा भने ल्याउँछ। बञ्चितीकरणमा परेका समुदायको प्रकटीकरण होस् भनेर समानुपातिक निर्वाचन प्रणाली ल्याइयो। चुनावमा बढी ल्याउने जित्यो, कम ल्याउने हार्यो। कम ल्याएर हार्ने समुदायको प्रतिनिधित्व, त्यो मतको कदर र उपयोगका लागि पनि समानुपातिक प्रणाली ल्याइयो। यो निर्वाचन प्रणाली भारतमा छैन। नेपालको विविधता जो छ त्यसको प्रकटीकरण होस् भनेर यो प्रणाली ल्याइयो। २०६४ को संविधानसभा निर्वाचनमा नेपाली समाजको विविधता तुलनात्मक रूपमा देखापरेको थियो। पछि यसमा विकृति बढ्यो। स्वाभाविक हो। जो जनतामा गएर चुनाव लड्न सक्दैन। लड्ने क्षमता राख्दैन। उनीहरू समानुपातिक प्रणालीको बाटो अपनाउँछन्। जो नेता आफू चुनावमा हार्छन् उनीहरूले समानुपातिक प्रणालीको बाटोबाट संसद्मा श्रीमतीलाई पठाउँछन्। हाम्रो पार्टीभित्र एकपटक अवसर पाइसकेकालाई फेरि नदोहोर्याउने निर्णय आउने सम्भावना धेरै छ। यसबारे स्थायी समितिका छलफल चलिरहेको छ। तर, निर्णय भएको छैन। जो एकपटक समानुपातिबाट अवसर पाइसक्यो त्यसलाई फेरि नदोहोर्याउने र जो स्थानीय तह चुनावमा लड्यो उनीहरूलाई पनि फेरि प्रदेशसभा र प्रतिनिधिसभातिरको समानुपातिक र प्रत्यक्षमा टिकट नदिनेबारे छलफल भइरहेको छ। एकै व्यक्तिले पटकपटक अवसर पाउँदा अरूलाई मौका मिलिरहेको छैन। समानुपातिक प्रणालीले सबैलाई समान अधिकार दिनुपर्छ। पार्टीमा लगानी नभएकाहरूले पनि बाहिरकाले समानुपातिक प्रणालीको सुविधा लिए। कतिपय दलले पैसामा सांसद बनाएको पनि सुन्नमा आउँछ। यी सबै यो प्रणालीमा देखिएको विकृत पक्ष हुन्। यसले संघर्ष गरेर आएका नेता तथा कार्यकर्ताको योगदानको अवमूल्यन हुन्छ। सबैको प्रतिनिधित्वको सवाललाई समानुपातिक प्रणालीले जबर्जस्त रूपमा स्थापित गरेको छ। विकृति रोक्न पार्टीको मूल नेतृत्व पंक्ति जिम्मेवार भएर गम्भीरतापूर्वक सोच्नुपर्छ। समानुपातिकमा एकै व्यक्तिलाई दोहोर्याउने कि नदोहोर्याउने विषयमा हाम्रो दलभित्र छलफल भएको छ। पार्टी बैठकमा छलफल गर्छौं। समानुपातिक प्रणालीमा धेरै पार्टीभन्दा बाहिरका मान्छेहरू आएर सांसद बने। पार्टीका कार्यकर्ताभन्दा धेरै बाहिरकाले यो सुविधा पाए। मि िश्रत प्रणालीको यो दुरगुण हो। पूर्ण समानुपातिक निर्वाचन प्रणाली भए यस्तो हुँदैन थियो। नेताहरूलाई आफैं सांसद् बन्नुपरेको भएर बाहिरका मान्छेलाई गुन्जायस हुँदैनथ्यो। मिश्रितमा आफू प्रत्यक्षबाट जितेपछि समानुपातिक कोटामा बाहिरबाट ल्याउँछन्। यसले समस्या खडा गर्छ। समानुपातिक वा प्रत्यक्ष जुनसुकैमा होस्, दुईपटकपछि कसैलाई सुविधा दिनुहुँदैन। अमेरिकाजस्तो देशमा दुईपटक राष्ट्रपति भए पुग्छ। नेपालजस्तो देशमा दुईपटकभन्दा बढी बनेर के गर्छ ? दुईपटक बन्यो। भयो। जे गर्नु छ यसैभित्र गरेर देखाउनुपर्छ। दुईपटक सांसद, मन्त्री, प्रधानमन्त्री, राष्ट्रपति बन्न दिनुहुँदैन। एउटै मान्छे पटकपकट अवसर पायो भने नयाँ युवाले कहिले मौका पाउँछन् ? त्यसकारण नयाँ पुस्तालाई हस्तान्तरण गर्न दुईपटकभन्दा बढी समानुपातिक वा प्रत्यक्ष कुनैमा पनि एउटै व्यक्तिलाई दोहोर्याउनु हुँदैन।"
विधेयक फास्टट्रयाकबाट पारित गरे परिस्थिति गिजोलिन सक्छ : ज्ञवाली,"काठमाडौंः सांसद प्रदिप ज्ञवालीले वेपत्ता पारिएका व्यक्तिहरुको छानविन, सत्य निरुपण तथा मेलमिलाप आयोग (तेस्रो संशोधन) विधेयक पारित गर्ने प्रकृया विश्वसनीय बनाउनुपर्ने बताएका छन् । संसदमा विधेयकमाथि दफावार छलफलमा भाग लिँदै सांसद ज्ञवालीले फास्टट्रयाकबाट विधेयक पारित गरिए परिस्थिति गिजोलिने बताएका हुन् । उनले भने, विस्तृत शान्ति सम्झौतामा हस्ताक्षर भएको १६ वर्ष भयो । विधेयक पारित गर्ने प्रकृया विश्वसनीय भएन भने यो विषय झन् गिजोलिनेछ । सरकारमा द्वन्द्वरत पक्षहरु हुनुहुन्छ । संवेदनशिल अझ उहाँहरु हुनुपर्छ । यसका स्टेक होल्डर पीडित त बाहिर छन् । सरोकारवालाहरु बाहिर नै छन् । पीडित र नेपाल पक्ष राष्ट्र भएका कमिटमेन्टलाई ध्यान दिनुपर्छ ।' नेता ज्ञवालीले विधेयमाथि गम्भीरतापूर्वक छलफल गर्न जरुरी रहेको बताए। ज्ञवालीले भने, 'विधेयकमा माननीय मन्त्रीज्यूले गम्भीर मानव अधिकार उल्लंघन र मानव अधिकार उल्लंघन दुईवटा क्याटोगोरीमा बाँड्नु भएको छ । यो कति भ्यालीड हुन्छ । गम्भीरतापूर्वक छलफल गर्न जरुरी छ । माननीय मन्त्रीज्यू मन्त्री हुनुभन्दा अगाडि बहस गर्नुहुन्थ्यो । पीडितमैत्री गोविन्द शर्मा (बन्दी) अहिले यो कानुन टुंग्याउन खडा भएको मन्त्री दुईवटा फरक पात्र नबनोस् भन्न चाहन्छु । उनले विधेयक पीडितमैत्री आउनुपर्ने बताए ।"
जसपाले मोरङमा गठबन्धन नगर्ने,"विराटनगर : उपेन्द्र यादवको नेतृत्वमा रहेको जनता समाजवादी पार्टीले मोरङमा गठबन्धन नगर्ने भएको छ। मंसिर ४ गते हुने प्रतिनिधिसभा र प्रदेश सभाको निर्वाचनमा पार्टीले दावी गरेको क्षेत्रहरूमा गठबन्धनले टिकट नदिए एक्लै चुनाव लड्ने तयारी गरेको छ। मोरङको निर्वाचन क्षेत्र नम्बर ५ को दुवै प्रदेश सभासँगै क्षेत्र नम्बर ६ को (ख) मा जसपाले पाउनुपर्ने र सो नपाए एक्लै निर्वाचनमा जाने मोरङ अध्यक्ष राजकुमार यादवले बताए । स्थानीय तहको निर्वाचनमा विराटनगर महानगरपालिकामा गठबन्धनबाट उपमेयरका उम्मेदवार बनेका उपेन्द्र यादवका छोरा अमरेन्द्र यादव पराजय भएपछि पछिल्लो समय कार्यकर्ताहरू गठबन्धन प्रति असन्तुष्ट छन्। उनले भने 'निर्वाचन क्षेत्र नम्बर ५ त कुनै हालतमा जसपाले छोड्दैन, बरु गठबन्धनबाट बाहिर आउँछ।' मधेश आन्दोलनको आधारभूमि निर्वाचन क्षेत्र नम्बर ५ नै हो। पटक पटक भएको मधेश आन्दोलनमा मोरङका ९ जना सहिद भएका थिए। जसमध्ये ५ नम्बरबाट नै ७ जना सहिद भएका छन्। सहिद परिवारको रेखदेख गर्दे आएका अध्यक्ष यादवले सहिद परिवार पनि निर्वाचन क्षेत्र नम्बर ५ नछोड्न दवाव दिँदै आएकाले आफू कुनै हालतमा पछि नहट्ने बताए। आधारभूमिलाई छोड्नु पर्दा पार्टी नै सखाप हुने कार्यकर्ताहरूले चेतावनी दिएकाले एक्लै निर्वाचनमा जाने तयारी गरेको बताए। गत निर्वाचनमा सो क्षेत्रमा त्रिपक्षीय भिडन्त भएको थियो। माओवादी केन्द्रबाट शिवकुमार मण्डल, कांग्रेसबाट अमृत अर्याल र जसपाबाट राजकुमार यादव चुनावी मैदानमा उत्रिएका थिए। कडा प्रतिस्पर्धाका बीच झिनो मतान्तरले माओवादीका मण्डल विजय भएका थिए भने कांग्रेसका अर्याल दोस्रो र जसपाका यादव तेस्रो स्थानमा रहेका थिए। यस पटक जसपाका केही अगुवा युवा नेता तथा कार्यकर्ता कांग्रेसमा प्रवेश गरेकाले अर्याल पनि आफू बढी सुरक्षित महसुस गरेको क्षेत्र हो भने मण्डल दोहोर्याउने तर्फ लागेका छन्। जसपाका यादवले जसपाका लागि गत वर्षभन्दा बढी सुरक्षित क्षेत्र भएको भन्दै कुनै हालतमा ब्याक नहुने बताउँदै आएका छन्।"
ऊर्जामन्त्री भुसाल र स्लोभाक गणतन्त्रका राजदूतबीच भेट,"काठमाडौं : ऊर्जा, जलस्रोत तथा सिँचाइमन्त्री पम्फा भुसाल र नेपालका लागि स्लोभाक गणतन्त्रका नवनियुक्त राजदूत रोबर्ट म्यक्सियनबीच शिष्टाचार भेट भएको छ। मन्त्रालयमा आज भएको भेटमा उनीहरूबीच द्विपक्षीय सम्बन्ध र जल तथा मौसम विज्ञानका विविध विषयमा छलफल भएको छ । सो अवसरमा मन्त्री भुसालले विगत २० वर्षदेखि दुई देशबीच रही आएको सुमधुर सम्बन्ध मित्रता, हार्दिकता, आपसी सहकार्य र सद्भावमा आधारित रहेको उल्लेख गर्दै युरोपेली सङ्घको सदस्य मुलुक स्लोभाकले नेपालको सामाजिक एवं आर्थिक विकासमा महत्वपूर्ण भूमिका निर्वाह गरेकामा अभार व्यक्त गरिन्। विकास साझेदार मुलुकको सहयोगमा नेपालले सुशासन एवं सामावेशी नागरिक सहभागिताको लक्ष्यमार्फत स्थितरता, प्रगति एवं दिगो विकासका लक्ष्य प्राप्त गर्ने उद्देश्य लिएको उल्लेख गर्दै मन्त्री भुसालले आगामी दिनमा जलवायु परिवर्तन एवं मौसम पूर्वानुमानका विषयमा स्लोभाकसँग सहकार्य गरेर अगाडि बढ्न सकिने बताइन्। नेपालको आर्थिक विकासको प्रमुख आधारमध्ये पर्यटन प्रवद्र्धन एक रहेको बताउँदै उनले उल्लेख्यमात्रामा नेपाल आउने स्लोभाक पर्यटकका कारण दुई देशबीचमा जनस्तरको सम्बन्ध पनि विकास भएकामा खुसी व्यक्त गरिन्। सो अवसरमा राजदूत म्यक्सियनले नेपाल र स्लोभाक गणतन्त्र दुवै भूपरिवेष्ठित मुलुक भएको उल्लेख गर्दै दुई देशबीचको सम्बन्धलाई थप विस्तार गर्नुपर्नेमा जोड दिए।"
प्रदेश १ मा माओवादीले पुराना अनुहारलाई समानुपातिकमा नदोहोर्याउने,"विराटनगर : नेकपा (माओवादी केन्द्र)ले प्रदेश १ मा पुराना अनुहारलाई समानुपातिकको सिफारिसमा नदोहोर्याउने भएको छ। आगामी प्रतिनिधि र प्रदेशसभा निर्वाचनका लागि सामानुपातिक उम्मेदवारको सिफारिस गर्दा माओवादीले यसअघि प्रत्यक्ष र समानुपातिकमा सिफारिस भइसकेका व्यक्तिलाई नदोहोर्याउने भएको हो। आगामी निर्वाचनको समानुपातिक सूचीका लागि पुरानालाई सिफारिस नगर्न माओवादीले मातहतका समितिलाई सर्कुलरसमेत गरेको छ। पार्टीको प्रदेश १ कमिटीको विराटनगरमा आइतबार बसेको पदाधिकारी बैठकले यस्तो निर्णय गरेको हो। 'प्रत्यक्ष र समानुपातिकमा एउटै व्यक्तिको नाम सिफारिस गर्न पाइने छैन,' सर्कुलरमा उल्लेख छ, 'समानुपातिक उम्मेदवारको नाम सिफारिस गर्दा 'क्लस्टर' मिलाएर गर्नुपर्ने छ र हालसम्म प्रत्यक्ष वा समानुपातिकबाट प्रतिनिधिसभा तथा प्रदेशसभा सदस्य भइसकेकाको नाम समानुपातिक उम्मेदवारमा सिफारिस गर्न पाइने छैन।' सर्कुलरमा सबै उम्मेदवारहरूको सिफारिस सूची भदौ २० गतेभित्र प्रदेश कार्यालयमा पठाइसक्न पनि निर्देशन दिइएको छ। एउटा मात्र संघीय निर्वाचन क्षेत्र रहेको जिल्लामा जिल्ला संयोजकले बैठकको संयोजन गर्ने र एकभन्दा बढी संघीय निर्वाचन क्षेत्र रहेको जिल्लामा संघीय निर्वाचन परिचालन समिति प्रमुखले बैठकको संयोजन गर्ने तथा जिल्लाले सहयोग गर्नुपर्ने निर्णय पनि गरेको छ। त्यस्ता बैठकले सम्बन्धीत संघीय निर्वाचन क्षेत्रमा रहेका पार्टी केन्द्रीय सदस्यहरू, प्रदेश पदाधिकारीहरू, सांसदहरू, जिल्ला समन्वय समितिका पदाधिकारीहरू, पार्टीका प्रदेश सदस्य, प्रदेश निर्वाचन परिचालन समितिका प्रमुख, संघीय र प्रदेश निर्वाचन क्षेत्रका इन्चार्ज र संयोजकहरूको संयुक्त बैठकमा सर्वसम्मत भए एक जना र नभएमा बढीमा तीन जना प्रतिनिधिसभा उम्मेदवारको नाम सिफारिस गर्नुपर्ने उल्लेख छ। यस्तै बैठकले झापा गौरादह नगरपालिकाका अध्यक्ष डण्डीराज घिमिरे, उपाध्यक्ष सुलोचना राजवंशी र सचिव शेरबहादुर कार्कीले दिएको राजीनामा स्वीकृत पनि गरेको छ। उक्त समितिको बैठक बहालवाला उपाध्यक्षको नेतृत्वमा बसी पदाधिकारीको चयन प्रक्रिया अगाडि बढाउन पनि निर्देशन दिएको हो। यस्तै ताप्लेजुङ जिल्लाका प्रदेश सदस्यहरूको कार्यविभाजनमा असन्तुष्टी जनाई उक्त जिम्मेवारीबाट राजीनामा बुझाउने विजय प्रकाश वनेम, लक्ष्मी आङछाङ्बो, ठाकुरसिंह लिम्बू र दावा छिरिङ शेर्पाको राजीनामा पनि स्वीकृत गरेको छ। उनीहरू प्रदेश सदस्यमा भने यथावत रहेको माओवादी केन्द्रले जनाएको छ।"
प्रतिनिधि सभामा सत्य निरुपणसम्बन्धी विधेयक पेश,"काठमाडौं : प्रतिनिधि सभा बैठकमा सत्य निरुपणसम्बन्धी विधेयक पेश भएको छ। बैठकमा कानुन न्याय तथा संसदीय मामिला मन्त्री गोविन्द प्रसाद शर्माले वेपत्ता पारिएका व्यक्तिको छानविन, सत्य निरुपण तथा मेलमिलाप आयोग (तेस्रो संशोधन) विधेयक २०७९ माथि विचार गरियोस् भनी प्रस्ताव प्रस्तुत गरेका हुन्। अहिले विधेयकमाथि छलफल सुरु भएको छ।"
सर्वोच्चमा मेयर बालेनविरुद्ध अपहेलना मुद्दाको सुनुवाइ,"काठमाडौं : काठमाडौं महानगरपालिकाका मेयर बालेन्द्र शाह (बालेन) विरुद्ध अदालत अपहेलना मुद्दामा सर्वोच्च अदालतमा सुनुवाइ भएको छ। अदालतको अपहेलनासम्बन्धी रिटमाथि न्यायाधीश हरिकृष्ण कार्कीको एकल इजलासमा सुनुवाइ भएको हो। मुद्दाको आदेश भने आउन बाँकी छ। अदालतको मानहानी गरेको भन्दै अधिवक्ता दीपकराज जोशीले शाहविरुद्ध सर्वोच्चमा रिट दायर गरेका थिए। नर्भिकको अनधिकृत संरचना नभत्काउन सर्वोच्च अदालतले अन्तरकालिन आदेश दिएको थियो। काठमाडौं महानगरपालिकाले नर्भिक अस्पताललाई गत साउन अन्तिम साता २४ घन्टे अल्टिमेटम दिएको थियो। अल्टिमेटमविरुद्ध सर्वोच्च अदालतले तत्काल संरचना नभत्काउन अल्पकालिन आदेश दिएको थियो। लगत्तै शाहले 'नक्सा पास गर्ने अधिकार अदालतलाई नै दिऔं'भन्दै सार्वजनिक अभिव्यक्ति दिएका थिए। मेयर शाहले 'अल्पकालिन आदेश आएको मुद्दाको पेसी अझै पनि आएन्, सायद यो कार्यकालपछि आउँछ कि' भन्दै भदौ ५ गते सामाजिक सञ्जालमा स्टाटस लेखेका थिए। उनले आफ्नो तस्बिरलाई इडिट गरी वृद्धजस्तो देखिने बनाइ 'नर्भिकको पेसी पर्खदै' लेखेर सेयर गरेका थिए।"
गठबन्धनका शीर्ष नेतालाई राष्ट्रप्रति चिन्ता छैन : रघुवीर महासेठ,"काठमाडौं : नेकपा (एमाले) का सचिव रघुवीर महासेठले आगामी निर्वाचनमा आफ्नो पार्टीले एक्लै बहुमत ल्याएर इतिहास रच्ने बताएका छन्। राजधानीमा आयोजित कार्यक्रममा महासेठले एमालेबाहेक यो देशका कुनै पनि शक्तिले राष्ट्रियता र स्वाभिमान बचाउन नसक्ने बताएका हुन्। महासेठले अहिलेको पाँच दलीय गठबन्धनलाई राष्ट्रघातीहरूको संज्ञा दिए। उनले एमालेले आफ्नो सम्पूर्ण शक्ति चुनावमा केन्द्रित गरेको बताए। उनले भने, 'देशमा चुनावी वातावरण बनको छ। सबै पार्टीहरू निर्वाचनको तयारीमा जुटेका छन्। वडा कमिटीदेखि लिएर केन्द्रीय कमिटीसम्म, जे जे निर्णय गर्नुपर्ने हो, त्यहीअनुसार दलले निर्वाचन प्रक्रिया अघि बढाएका छन्। एमालेले यसपटकको चुनावलाई गम्भीर रूपमा लिएको छ। जुन प्रकारको वातावरण गठबन्धन सरकारले सिर्जना गरिरहेको छ, त्यो देश र जनताको अनुकुल छैन्।' उनले अहिलेको सत्ता गठबन्धन देश र जनता अनुकुल नभएको बताए। गठबन्धनका शीर्ष नेताहरूलाई राष्ट्रप्रति चिन्ता नभएको उनले बताए।"
जङ्गली हात्तीको आक्रमणबाट मृत्यु,कञ्चनपुर : कञ्चनपुरको शुक्लाफाँटा नगरपालिका७ सिमलफाँटामा आज साँझ अबेर जङ्गली हात्तीको आक्रमणबाट एक जनाको मृत्यु भएको छ। इलाका प्रहरी कार्यालय झलारीका प्रमुख प्रहरी निरीक्षक ज्ञानेन्द्रबहादुर सिंहका अनुसार जङ्गली हात्तीको आक्रमणबाट शुक्लाफाटा नपा७ सिमलफाँटाका २२ वर्षीया मीना जोशीको घटनास्थलमा मृत्यु भएको छ। हात्तीको बथान शुक्लाफाँटा राष्ट्रिय निकुञ्जबाट गाउँ प्रवेश गरेको प्रहरीले जनाएको छ। अहिले घटनास्थलमा प्रहरी र स्थानीयवासीको टोली पुगी सकेका छन्।
साढे २४ लाखसहित बुटवलका युवक पक्राउ,"भैरहवा : रुपन्देही प्रहरीले स्रोत नखुलेको रकमसहित एक युवकलाई पक्राउ गरेको छ। पक्राउ पर्नेमा बुटवल उपमहानगरपालिका८ सुख्खानगरका २८ वर्षीय सन्दिप शाक्य रहेको प्रहरीले जनाएको छ। 'बेलहिया नाका क्षेत्रको बाइपासस्थित स्रोत नखुलेको अवैध रकम ओसारपसार हुँदैछ भन्ने गोप्य सूचना पाएका थियौँ', रुपन्देहीका एसपी रविन्द्र रेग्मीले भने, 'पक्राउ परेका शाक्यमाथि शंका लागि उनले बोकेको झोला चेकजाँच गर्दा २४ लाख ५० हजार रुपैयाँ बरामद भयो।' स्रोत नखुलेको रकमसहित पक्राउ परेका शाक्यलाई आवश्यक कारबाहीका लागि भैरहवा भन्सार कार्यालयमा पठाइएको जिल्ला प्रहरी कार्यालय रुपन्देहीका प्रवक्ता एंव डिएसपी श्यामु अर्यालले बताए। उनका अनुसार बरामद रकम सबै एक हजार दरका हुन्।"
सडक अतिक्रमण गरी बनाइएका संरचना नगरपालिकाले हटायो,"भैरहवा : मुलुकमा पैदलमार्ग हुँदै सबैभन्दा बढी पर्यटक भित्रिने बेलहिया नाका क्षेत्रमा सडक अतिक्रमण गरी राखिएका ठेलागाडा, ट्यांकी, टहरा लगायतका संरचना हटाइएको छ। प्रहरीको समन्वयमा बेलहिया नाका क्षेत्रको सौन्दर्यकरणअन्तर्गत सडक सीमाभित्र सार्वजनिक हित प्रतिकूल हुने गरी राखिएका संरचनाहरू हटाइएको सिद्धार्थनगर नगरपालिकाका प्रमुख प्रशासकीय अधिकृत नवराज पौड्यालले बताए। संरचना हटाएपछि बेलहिया सडक क्षेत्रमा पैदलयात्रु, सवारी साधन आवागमनमा सहज भएको उनले बताए। सडक अतिक्रमणले सडक साँघुरिदै गएको र सवारी दुर्घटनाको जोखिम समेत बढेको थियो। सडक अतिक्रमण गरी राखिएकाबनाइएका संरचनाहरू हटाउन गत साउन १७ गते सूचना गरिए पनि २८ दिनसम्म सूचनालाई अटेर गरेपश्चात् उक्त संरचनाहरू सोमबार हटाइएको हो। हाल बसस्टप रहेको स्थानमा ६ तल्ले अन्डरग्राउन्ड पार्किङ सहितको व्यवसायिक भवन निर्माण गर्ने लगायत नगरपालिकाको योजना छ। त्यस्तै ठुल्ठुला विद्युतीय लाइट जडान गर्नका लागि नगरपालिका र नेपाल विद्युत् प्राधिकरणबीच सम्झौता समेत भइसकेको र छिट्टै नै काम सुरु हुने सिद्धार्थनगर नगरपालिकाका प्रमुख इश्तियाक अहमद खाँनले बताए। 'बेलहियाबाट लाखौँ पर्यटक भित्रिए पनि पर्यटकमैत्री देखिएको छैन, जसले गर्दा पर्यटकहरूमा नकारात्मक सन्देश गइरहेको छ' उनले भने, 'नगरलाई स्वच्छ, सफा र हरियाली बनाउने कार्यअन्तर्गत प्रकिया अघि बढाइएको हो।' सडक सबैको साझा भएकोले यसको संरक्षणमा सरोकारवालाहरू एकजुट भएर लाग्नुपर्ने उनको भनाइ छ। बेलहियाबुटवल व्यापारिक मार्ग आयोजना कार्यालय अन्तर्गत निर्माणधीन अवस्थामा बेलहिया सडक ठेकेदार कम्पनीले समयमै काम सम्पन्न नगर्दा नगरपालिकाले योजना सञ्चालन गर्न सकेको छैन। 'हामीले ठेकेदार कम्पनी र सम्बन्धित कार्यालयहरूलाई छिटो सडक निर्माण गर्न पटक पटक आग्रह गरिरहेका छौँ' नगर प्रमुख खाँनले भने, 'तर बेलहियाको निर्माणधीन सडक आयोजना नगरपालिका कार्यालय मातहत नहुँदा हामीले नगरपालिकाबाट कुनै किसिमको कारबाही प्रक्रिया अघि बढाउन सकेका छैनौँ।' उनले थपे 'पर्यटक भित्रिने बेलिहयाले नगरमुलुक अवस्था दर्साउने भएकोले बेलहियाको सौन्दर्यकरण जरुरी देखिएको छ। जसमा बेलिहया र नगरवासीको साथसहयोगको समेत आवश्यकता छ।'"
विद्यालयमा मोबाइल निषेध,गुल्मी : गुल्मीको छत्रकोट गाउँपालिकाले गाउँपालिकाभित्र रहेका विद्यालयहरूमा मोबाइल सञ्चालन निषेध गर्ने निर्णय गरेको छ। यही भदौ ९ गते बसेको गाउँ शिक्षा समितिको बैठकले मोबाइल सञ्चालनमा रोक लगाउने निर्णय गरेको हो। विद्यार्थीहरूले विद्यालय हाताभित्र र शिक्षकहरूले कक्षाकोठाभित्र मोबाइल लैजान पूर्ण निषेध गरिएको प्रमुख प्रशासकीय अधिकृत कृष्ण प्रसाद पन्थीले जानकारी दिए। गाउँपालिकाभित्र विभिन्न तहका ३७ विद्यालय सञ्चालनमा छन्। शैक्षिक क्षेत्रमा सुधार ल्याउनका लागि मोबाइल निषेध गरिएको प्रमुख प्रशासकीय अधिकृत पन्थीले जानकारी दिए ।
पछिल्लो २४ घण्टामा देशभर १५ वटा विपद्का घटना,"काठमाडौं : पछिल्लो २४ घण्टामा देशका विभिन्न स्थानमा १५ वटा विपद्का घटना भएका छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार यी घटनामा दुई जनाको मृत्यु भएको छ भने ६ जना घाइते भएका छन्। छवटा चौपाया क्षति भएको छ। प्राधिकरणले सार्वजनिक गरेको विवरण अनुसार आगलागी, पहिरो, भीरबाट लडेको र चट्याङका घटना भएका हुन्। घटनाबाट १५ लाख ९१ हजार रुपैयाँ बराबरको क्षति भएको छ।"
मोटरसाइकल दुर्घटनामा चालकको मृत्यु,काठमाडौं : रुपन्देहीको तिलोत्तमा नगरपालिका७ भलवारीमा आज बिहान मोटरसाइकल दुर्घटना हुँदा चालकको मृत्यु भएको छ। मृत्यु हुनेमा सर्लाहीको हरिपुर गाउँपालिका१ का २७ वर्षीय राज चौधरी रहेका छन्। घाइते भएका उनको उपचारका क्रममा क्रिमसन अस्पताल मणिग्राममा मृत्यु भएको हो। बुटवलबाट भैरहवातर्फ जाँदै गरेको बाग्मती प्रदेश ०२ ०३५ प ४१८२ नम्बरको मोटरसाइकल आज बिहान साढे ८ बजे अनियन्त्रित भई सडकको रेलिङमा ठोक्किएको इलाका प्रहरी कार्यालय मंगलापुरले जनाएको छ।
सुगम बन्दै तमोर किनारका बस्ती,"धनकुटा : १५ वर्ष अघिसम्म धनकुटा सदरमुकामदेखि ११ कोष पूर्वमा रहेको साविकका गाविसहरू कुरुलेतेनुपा, बसन्तटार, मुढेवास, मौनाबुधुक, बोधे, खुवाफोकका बेंसीफाँट अर्थात् तमोर नदी किनारका वस्तीहरूलाई दुर्गम क्षेत्र मानिन्थ्यो। ती क्षेत्रका स्थानीयवासीलाई धनकुटा सदरमुकाम वा तराइका बजार धरान, इटहरी, विराटनगरसम्म पुग्न वेशीफाँट माथि पहाडमा बनेका सडकसम्म पुग्न मात्रै पनि घण्टौं पैदल हिँड्नुपथ्र्यो। कुरुलेतेनुपाको बेंसीफाँट भैंसेटार, फलामेटारदेखि मूलघाट आएर बस चढ्न ५ घण्टा पैदल हिँड्नु पथ्र्यो। बेंसीफाँट मुनि तमोर सुसाउँदै बगिरहन्थ्यो। किनारको माथिल्लो भागमा पैदल हिँड्न गल्ली थियो। अहिले रोजगारीको सिलसिलामा काठमाडौं रहेका कुरुलेतेनुपा बासी नोदनाथ त्रितालका अनुसार २०६४ सालभन्दा अघिको समयमा त्यो क्षेत्रको जीवनस्तर निकै कष्टकर थियो। सडक पूर्वाधार वनेको थिएन। पैदल गल्लीको बाटो पन्छाउँदै ५ घण्टासम्म हिँडेर बस चढ्नका लागि मुलघाट धाउनु पथ्र्यो। तमोर नदीमा डुंगा चले पनि बर्खाको बेला बन्द हुन्थ्यो। कुनै बेला दुर्गम क्षेत्रमा पथ्र्यो तमोर नदीका बेंसीफाँट पाँचथर धनकुटाको सीमाक्षेत्रको डिहिटारदेखि यताको भैंसेटार, फलामेटार, हंशमोरङ, सदरमटार, कुसेटारसम्मको क्षेत्र। तर, अहिले तमोर कोरिडोर सडक बनेसँगै ती क्षेत्र सुगममा परिणत हुन थालेका छन्। सुगम बन्ने माध्यम बाटो नै रहेको हंशमोरङकी ८२ बर्षीय रणकुमारी भण्डारी बताउँछिन्। घर छेवैको तमोर कोरिडोरको वाटोमा गाडि कुद्दा सपना जस्तो लाग्ने उनको भनाइ छ। गाडी कुद्छ भनेर सपनै थिएन हामीलाई, उनी भन्छिन्, अहिले हामीहरूले देख्न पाइयो। खुसी लागेको छ। हंशमोरङको उकालो वाटो हिँड्न घाम अस्ताउनु पथ्र्यो। ६७ घण्टा हिँडेपछि गाडी चढ्ने ठाउँ पुगिन्थ्यो। अहिले गाडी जाहि पनि पुर्याउँछ। सुविधा आयो भन्ने लाग्छ। त्यस्तै सोही गाउँका ८५ वर्षीय लोकेन्द्र भण्डारीलाई थुम्छेमा अन्नपात बोकेर हिँडेको सपना जस्तै लाग्न थालेको छ हिजोआज। उनी भन्छन्, अहिले गाडी चढेर हिँड्न पाइएको छ। खुसी लाग्छ। कुनै बेला डिहिटारदेखि भैंसेटार, फलामेटार हुँदै मूलघाटसम्मको ६७ घण्टाको पैदल दूरी अहिले सडकको सहज पहुँचले १ घण्टामा छोट्टिएको छ। सवारी साधन नियमित रूपमा सञ्चालन हुनथालेपछि तेह्रथुम, ताप्लेजुङ, पाँचथर र धनकुटाका त्यस क्षेत्रका स्थानीय वासिन्दालाई धनकुटा सदरमुकाम र तराईका धरान, इटहरी, विराटनगरसम्म पुग्न सहज भएको छ। त्यस्तै दैनिक उपभोग्य सामान गाँउसम्म पुर्याउन तथा गाउँमा उत्पादन भएको कृषिजन्य उत्पादन बजार पुर्याउन पनि निकै सहज बनेको छ। भैंसेटार क्षेत्रबाटै तमोर करिडोर सडक जान्छ। भैंसेटार तमोर किनारको बस्ती हो। यहाँ माझी र तामाङ समुदायको ४० भन्दा बढी घर छ। तल तमोर नदी अविरल रूपमा बगे पनि बस्तीमा भने खानेपानीको समस्या सधैं भइरहन्थ्यो। यहाँको अधिकांश जमिन तमोर नदीले कटान गरेको छ। तर, बाँकी रहेको जग्गामा मकै र जुनेलो खेती हुन्छ। गाउँका युवा बिदेसिएका छन्। यस गाउँमा रहेको घरका छानो खरको थियो। फुसको छाना हटाउने कार्यक्रमले जस्ताको रंगिन पाताले टल्किएको छ। २७ वर्षका राजन माझी बिदेसिएका मध्येका एक जना युवा हुन्। भविष्य खोज्दै बिदेसिएका उनी झण्डै ८ वर्ष साउदी र कतार वसेपनि अन्ततः गाउँमै फर्किए। गत वैशाख ३० गतेसम्म स्थानीय तह निर्वाचनमा चौविसे गाउँपालिका वडा नम्बर ४ का वडा सदस्यमा निर्वाचित भए। अहिले जनप्रतिनिधि बनेका छन्। उनी अघिका पुस्ताले मात्र होइन उनी आफैंले पनि ३४ घण्टा पैदल हिडेर उत्पादीत कृषिजन्यउपजलाई बिक्री गर्न मुढेवासको शुक्रबारे बजारसम्म पुगेका छन्। तमोर करिडोरको बाटोले भैंसेटारसहित अन्य बेंसीफाँटको जनजीवनलाई परिवर्तन वनाएको उनले बताए। उनका अनुसार पहाडबाट तराई झर्ने तथा तराईबाट पहाड चढ्ने दैनिक ३०३५ वटा गाडी आवतजावत गर्छन्। बजारसम्म पुग्नलाई गाह्रो छैन। यहाँ फलेका कृषिजन्य उत्पादनले बजार पाएका छन्। बिदेसिएका युवालाई फर्काएर गाउँमै व्यवसायिक कृषिजन्य उत्पादनतर्फ प्रोत्साहित गर्ने उनको योजना छ। पहिलो संविधान सभा निर्वाचनको बेला नेकपा माओवादीबाट धनकुटा क्षेत्र १ नम्बरबाट निर्वाचित वनेका थिए, हेमराज भण्डारी। उनको पुख्यौली गाउँ कुरुले तेनुपा। उनै भण्डारीले २०६५ सालमा संसद विकास कोषबाट ५ लाख रुपैयाँ विनियोजन गरी तमोर कोरिडोरअन्तर्गत धनकुटा खण्डको वाटोको ट्याक खोल्ने कार्य सुरुवात भएको थियो। धनकुटा र पाँचथरका जनप्रतिनिधिको सहकार्यमा निर्माण भएको कोरिडोर तमोर किनारमा अवस्थित वस्तीलाई आर्थिक समृद्धिको ढोका खोलिएको संविधान सभा सदस्य हेमराज भण्डारीले बताए। संसद विकास कोषबाट विनियोजित रकमबाट निर्माण कार्य भएको यो सडकले अहिले राष्ट्रिय गौरवको आयोजना बन्दा खुसी लागेको उनी बताउँछन्। धनकुटाको मूलघाटबाट पाँचथरको माझीटार, ताप्लेजुङको दोभान, सुकेटार हुँदै ओलाङचुङगोलासम्म पुर्याएर चीनको तीब्बतसँग जोड्ने लक्ष्यका साथ तमोर करिडोर आयोजना २०६७ सालबाट उक्त सडक निर्माण कार्य सुरु गरिएको हो। धनकुटाको मुलघाटदेखि तमोर नदीको किनारै किनार करिब १ सय ८० किमिको दूरीमा चीनको सीमावर्ती नाका ओलाङचुङगोला पर्छ।"
कालिगण्डकी नदी नियन्त्रणका लागि प्राविधिक अध्ययन सुरु,"जोमसोम : कालिगण्डकी नदी नियन्त्रणका लागि हिमाली जिल्ला मुस्ताङमा प्राविधिक अध्ययन सुरु गरिएको छ। जिल्ला विपद् व्यवस्थापन समिति र संघ तथा प्रदेश सभाका सांसदहरूको पहलमा सोमबारदेखि अध्ययन सुरु गरिएको हो। बर्खायामको मौसममा कालिगण्डकी नदीले बर्सेनि नदी कटान गरी खेतीयोग्य जमिन, बस्ती र सडक संरचनामा क्षति पुर्याइरहेको छ। यसअघि संघीय तथा प्रदेश सरकार र स्थानीय तहले बजेट विनियोजन गरेर कालिगण्डकी नदी नियन्त्रण गर्न तटबन्ध निर्माण गरेपनि त्यो दिगो नहुँदा खेतीयोग्य जमिन, बस्ती र सडक संरचनामा क्षति पुग्ने गरेको छ। कालिगण्डकी नदीले बर्सेनि मुस्ताङको छुसाङदेखि तल कागबेनी, एक्लेभट्टी, जोमसोम, स्याङ, मार्फा, टुकुचे, खन्ती, कोवाङ, लार्जुङ, सौरु, सिर्खुम, छाक्ताङ, कोखेठाटी, धम्पु र लेतेलगायतका स्थानका खेतीयोग्य जमिन र बस्ती नदी कटानको उच्च जोखिममा छन्। त्यसक्षेत्रमा बर्सेनि नदी कटानले खेतीयोग्य जमिनमा क्षति पुर्याउने गरेको छ। यसको दीर्घकालीन नियन्त्रणको आधार तयार गर्न र तत्कालका लागि नदी नियन्त्रण गर्ने उपायका लागि गृहकार्य भइरहेको मुस्ताङका प्रजिअ नेत्रप्रसाद शर्माले जानकारी दिए। यसअघि निर्माण गरिएका तटबन्धको वस्तुगत अवस्था अध्ययन गर्न जिल्ला विपद् व्यवस्थापन समितिको पहलमा प्राविधिक टोली फिल्डमा खटाएको प्रजिअ शर्माले बताए। राष्ट्रिय गौरवको बेनीजोमसोमकोरला सडक आयोजनाका इन्जिनियरको नेतृत्वमा पूर्वाधार विकास कार्यालय, खानेपानी जलस्रोत तथा सिँचाइ सवडिभिजन कार्यालय र स्थानीय तहका प्राविधिक टोली खटाइएको प्रजिअ शर्माको भनाइ छ। 'चालु आर्थिक वर्षमा संघीय सरकारबाट नदी नियन्त्रणका लागि ५ करोड विनियोजन भएको छ,प्रजिअ शर्माले भने,' त्यो बजेटले आवश्यकता र औचित्यताका आधारमा तटबन्धको काम गर्न निर्देशन दिन्छौं।' विस्तृत अध्ययनपछि यसको दीर्घकालीन निकास र समाधान बाटो अख्तियार गर्ने उद्देश्यले प्राविधिक अध्ययन सुरु गरिएको पूर्वाधार विकास कार्यालयका प्रमुख विवेक सिग्देलले जानकारी दिए। कालिगण्डकी नदीको तटीय क्षेत्रमा संघ, प्रदेश र स्थानीय तहमार्फत निर्माण गरिएको तटबन्ध संरचना दिगो नहुँदा बर्सेनि करौडौं रुपैयाँ क्षति हुने गरेको पाईएको छ। जिल्लास्तरीय प्राविधिक टोलीले तयार गरेको प्रतिवेदन अनुसार दीर्घकालीन नदी नियन्त्रण खाँका निर्माण गरी समाधानको बाटो अवलम्वन गरिने बताईएको छ। प्राविधिक टोलीले मुस्ताङको छुसाङदेखि अध्ययन थालेको छ। मुस्ताङका संघीय सांसद प्रेमप्रसाद तुलाचनले कालिगण्डकी नदी नियन्त्रणका लागि मेगा प्रोजेक्ट आवश्यक रहेको औल्याए। अहिलेको अवस्थाले नदी नियन्त्रण गर्दा दिगो नहुँने सांसद तुलाचनको भनाइ छ। ३ वर्षअघि कालिगण्डकी नदी नियन्त्रण गर्न मेगा प्रोजेक्टको पहल गरेको र त्यसको विस्तृत परियोजना प्रतिवेदन (डिपिआर) समेत तयार भइसकेको सांसद तुलाचनले सुनाए। संघीय सरकारअन्तर्गत जिल्ला हेर्ने रुपाताल जलाधार आयोजनाले मुस्ताङको कालिगण्डकी नदीको तटीय क्षेत्रको सर्बे गरी डिपिआर फाइनल गरेर २ अर्ब ५० करोडको लागत स्टमेट तयार गरिसकेको सांसद तुलाचनले जानकारी दिए। कालिगण्डकी नदी नियन्त्रण मेगा प्रोजेक्टका लागि बजेट माग गर्न संघीय सरकारसंग पटकपटक पहल गर्दा समेत सफल हुन नसकेको सांसद तुलाचनको दुखेसो छ। प्रदेशले बजेट लिएर आफैंले मेगा प्रोजेक्ट संञ्चालन गर्न चाहेकाले बजेट सिफारिस गर्न इन्कार गरेको सांसद तुलाचनको भनाइ छ। नदीको सतह बर्सेनि वृद्धि हुँदा तटीय क्षेत्रको खेतीयोग्य जमिन र बस्ती जोमिममा पर्ने गरेका छन्। कालिगण्डकीमा नदीजन्य पदार्थ ढुङ्गा, गिट्टी, बालुवा र गेग्रानको समुचित व्यवस्थापन नहुँदा खेतीयोग्य जमिन जोखिममा परेका हुन्। तटीय क्षेत्रको सतह बस्ती र खेतीयोग्य जमिनभन्दा माथि आउँदा नदी कटानको समस्या थपिएको हो। संघ,प्रदेश, स्थानीय तह र संरक्षण क्षेत्र व्यवस्थापन ऐन, नियमावली र कार्यविधिमा एकरुपता नहुँदा यसप्रकारको समस्या देखिएको हो। मुस्ताङमा हालसम्म पनि कुनै पनि वातावरण अध्ययन प्रतिवेदन नभएको एक्यापले जनाएको छ।"
"सुपारीमा सेटिङ, अनुसन्धानमा अलमल","विराटनगर : भारत निर्यात गर्न लागिएको ८ ट्रक सुपारी प्रहरीले विराटनगर महानगरपालिका१८ बाट गत साउन ५ गते राति नियन्त्रणमा लियो। ८ करोड ६३ लाख ८१ हजार ५ सय ६८ रुपैयाँ मूल्य बराबरको २ लाख किलोभन्दा बढी सुपारी अनुसन्धान एवं कारबाहीका लागि राजस्व अनुसन्धान कार्यालय इटहरीमा बुझायो पनि। विराटनगर भन्सार कार्यालयबाट जाँचपास भएर निस्किएका युपी ४५ टी १६२४, एमपी ०९ एचजी ८३२०, एमपी २२ एच १०३१, युपी ५० बिटी ७२७७, युपी ६२ बिटी ८१२१, युपी ५४ टी ६४२९, युपी ५० एटी ३१५८ र युपी ६२ सिटी ०६२७ नम्बरका ट्रक प्रहरीले नियन्त्रणमा लिएको थियो। मीरगञ्ज पुल सञ्चालनमा नरहेका कारण सुपारीका ट्रक रीरुट गरेर भीमनगरबाट भारत लैजान लागिएको थियो। तर, इन्डोनेसियालगायतका तेस्रो मुलुकबाट आयात भएको सुपारीलाई नेपाली उत्पादन देखाएर भारततर्फ निर्यातको तयारी भइरहेको भन्दै प्रहरीले रोक्यो। जाँचपास सकिएकाले सुपारी भारतको भइसकेको भन्दै तत्काल अनुसन्धान अघि बढाउन राजस्वले इन्कार गर्यो। अदालतको आदेशपछि पनि अझै अनुसन्धान अघि बढाइएको छैन। अनेक बहानामा अलमल्याइँदै छ। सुपारी लोड गरिएका ट्रक राजस्वमा त्यत्तिकै थन्क्याइँदा यस प्रकरणले राजस्वको कारबाही र अनुसन्धान प्रक्रियालाई शंकास्पद बनाएको छ। सुपारी नेपालमा उत्पादन भएको भनी उद्योग वाणिज्य संघ झापाले २०७२ कात्तिक १ गते उत्पत्तिको प्रमाणपत्र जारी गरेको भए पनि परीक्षण यकिन गरिएको कुनै प्रतिवेदन छैन। ७ वर्षअघिको उत्पत्तिको प्रमाणपत्र देखाएर सुपारी भारत कटाउन खोजिएकाले तस्करी प्रस्ट हुने स्रोतले बतायो। सुपारीका निर्यातकर्ता विराटनगर महानगरपालिका९ को मनकामना ट्रेडर्सका सञ्चालक नवीन घिमिरेले साउन २६ गते उत्प्रेषण परमादेश माग गर्दै उच्च अदालत विराटनगरमा रिट दायर गरे। सिलबन्दी नखोलिकन सुपारी छाड्नुपर्ने माग गर्दै रिट दायर गरिएको हो। अवैध निर्यात गर्ने पक्षसँग मिलेर भन्सारसँगको सेटिङमा सुपारी छाड्न राजस्व तम्तयार हुँदै गर्दा अदालतले अन्तरिम आदेश दिन अस्वीकार गरिदियो। कायम मुकायम मुख्य न्यायाधीश सत्यमोहन जोशी थारु र न्यायाधीश किरणकुमारी गुप्ताको संयुक्त इजलासले रिटमाथि सुनुवाइ गर्दै भदौ २ गते बिहीबार अन्तरिम आदेश जारी गर्न नपर्ने भनेको छ। त्यसपछि सुपारीको अनुसन्धान अघि बढाउनुपर्ने राजस्व अहिलेसम्म चुपचाप छ। सुपारीको सेटिङमा लागेकाहरू भरसक मिलाएर छुटाउन दौडधुप गरिरहेको स्रोतले बतायो। कारोबारी दीपक पोखरेलको समूहले सरकारी कोटामार्फत इन्डोनेसियाबाट आयात गरेर नेपालमा उत्पादन गरिएको झुटो कागजात तयार पारी भारततर्फ निर्यात गर्न खोेजेको स्रोतको भनाइ छ। स्रोतका अनुसार भारतीय भन्सारले लगाएको सिलबन्दी खोल्न नसक्ने दाबी गर्दै आएको राजस्वले अदालतको आदेशलाई बेवास्ता गर्दै कारबाहीको प्रक्रियालाई टारिरहेको छ। अलमल्याइ रहेको छ। अदालतको आदेश अनुसार राजस्वले सुपारीको अनुसन्धान अघि बढाउनुपर्ने हुन्छ, उच्च अदालत विराटनगरका सूचना अधिकारी ओमराज सुवेदीले भने, अदालतले बाटो खुला गरिसकेपछि यो वा त्यो बहानामा अनुसन्धान र कारबाहीलाई रोक्न मिल्दैन। उनका अनुसार नेपालको उत्पादन हो या हैन भन्ने यकिन नभइकन सुपारीका ट्रक छाड्दा अनुसन्धान प्रभावित हुने ठहर अदालतको छ। अर्कोतर्फ विराटनगर भन्सारको जाँचपासलाई लिएर अदालतले गम्भीर प्रश्न उठाएको छ। सुपारी नेपालको उत्पादन हो कि हैन भनेर विज्ञ र आधिकारिक निकायबाट प्राविधिक परीक्षण नगरिकन भन्सारले जाँचपास गरेको भनेर प्रश्न उठाइएको हो। नेपाल सरकारको आधिकारिक निकायको प्राविधिक परीक्षण बिना सुपारी तत्काल निर्यात गर्न नमिल्ने ठहर अदालतको छ। अदालतले यथास्थितिमै सुपारी निर्यात गर्न दिने हो भने कानुनतः कारबाही प्रभावित हुने भनेको छ। सुपारी नेपालकै हो वा हैन भन्ने यकिन गर्ने नेपाल सरकारको आधिकारिक निकायको जाँचबुझ तथा परीक्षण प्रतिवेदनसमेत संलग्न नरहेको अवस्थामा विराटनगर भन्सार कार्यालयले पनि जाँचपास गर्दा त्यसको आधिकारिकता प्रमाणित गरेको पाइएन, आदेशमा भनिएको छ। सुपारीसँग जोडिएका निकायसँग अदालतले लिखित जवाफ पनि मागेको छ। अदालतको आदेशअनुसार सुपारी नेपालको उत्पादन हो वा हैन भन्ने यकिन गर्नुपर्नेमा अहिलेसम्म त्यसको प्रक्रिया अघि बढाइएको छैन। सिल नखोलिकन सबै ट्रक थन्क्याइएको छ। न त परीक्षणका लागि नमुना नै संकलन गरिएको छ। सुपारीको अनुसन्धान अघि बढाउनु भनेर प्रष्टसँग भनिएको अदालतका सूचना अधिकारी सुवेदी बताउँछन्। सुपारी नेपालीकरण मात्रै गरिएको हो कि नेपालकै उत्पादन हो भन्ने मुख्य मुद्दा हो, उनले भने, नेपालकै उत्पादन हो भने संस्थागत आधार चाहिन्छ। अहिलेसम्म तथ्ययुक्त आधार भेटिएन। सरोकारवाला निकायसँग सेटिङ मिलाएर तस्करीमा संलग्नहरू सुपारी छुटाउन अदालतसम्म पुगेका थिए। राजस्व अनुसन्धान कार्यालय इटहरीका प्रमुख तीर्थराज खनाल भने अदालतले अनुसन्धान अघि बढाउनु भनेर आदेश नदिएको दाबी गर्छन्। आदेशको लिखित जानकारी छैन। तर, सुपारीसँग सम्बन्धित विभिन्न निकायलाई पत्रचार गरेर वास्तविकता खुलाइदिन आग्रह गरेका थियौं, उनले भने, साउन ११ गते पहिलो र साउन १७ गते दोस्रोपटक पत्र पठाए पनि जवाफ केही आएको छैन। दुविधामा परेर अनुसन्धान अघि बढाउन नसक्दा सुपारीको सिल यथावत् राखिएको छ। अदालतबाट अनुसन्धान अघि बढाउनु वा नबढाउनु भनेर केही पनि आदेश नआएको र खोजेका प्रमाण जुटाउन नसकिएको दाबी उनको छ। झापामा रहेको सुपारी खेती विकास संस्थाको सिफारिसका आधारमा उद्योग वाणिज्य संघ झापाले नेपालमै उत्पादन भएको भनी उत्पत्तिको प्रमाणपत्र जारी गरेपछि सुपारी भारत लग्ने गरिन्छ। ७ वर्षअघि जारी गरिएको उत्पत्तिको प्रमाणपत्रका आधारमा सुपारी निकासी गर्नु शंकास्पद हो। प्रष्टसँग भन्दा तस्करी नै हो, भन्सारका एक कर्मचारी भन्छन्, तस्करी कसरी भइरहेको छ भनेर सबैले बुझेकै छौं। इन्डोनेसिया लगायतका मुलुकबाट आयात गरेर भारत पुर्याउने गरिएको कुरा जगजाहेर नै छ। उनले पछिल्लो समय सुपारीको वैधानिक तस्करीलाई बढवा दिने काम भइरहेको बताए। भने, सुपारीमा खतरनाक सेटिङ छ। कमिसन तल्लदेखि माथिसम्म पुग्छन्। नेतादेखि मन्त्रीसम्मले भ्याउँछन्। माथिल्लै सेटिङका कारण जसरी सुपारी आउँछ त्यसरी नै जाँचपास गरेर पठाउनुपर्ने बाध्यता रहेको उनको भनाइ छ। उनका अनुसार नेपालकै उत्पादन निर्यात भइरहेको अवस्थामा सरकारले इन्डोनेसियालगायत तेस्रो मुलुकबाट सुपारी आयातको कोटा दिनुले नै तस्करी प्रष्ट हुन्छ। सरकारकै सहभागितामा वैधानिक रूपमा तस्करी गराउने खेल लामो समयदेखि हुँदै आएको हो। सुपारी खेती विकास संस्था, उद्योग वाणिज्य संघ र कृषि ज्ञान केन्द्र झापालाई पत्र पठाएर वास्तविकता खुलाइदिन आग्रह गरिएको राजस्व प्रमुख खनालले बताए। उनका अनुसार कृषि ज्ञान केन्द्र झापाले सुपारीको तथ्यांक आफूसँग नभएको जवाफ पठाएको छ। तर, २०७१०७२ मा झापामा ९ हजार ७ सय ७२ मेट्रिक टन सुपारी उत्पादन भएको र उक्त सुपारी २०७८ जेठसम्म गोदाममै मौज्दात रहेको भनेर ज्ञान केन्द्रले शंकास्पद हिसाबले प्रमाणित गरिदिएको खनालको भनाइ छ। २०७१०७२ पछिका उत्पादन कहाँ छन् भन्ने यकिन गरिएको छैन। हामीले पत्राचार गर्दा तथ्यांक छैन भनेर जवाफ पठाएको छ, उनले भने, ज्ञान केन्द्रले १ वर्षको उत्पादन प्रमाणित कसरी गरिदियो थाहा भएन। सुपारीमा ज्ञान केन्द्रको भूमिका पनि शंकास्पद छ। सुपारीमा उत्पत्तिको प्रमाणपत्र जारी गर्ने अधिकार प्राप्तिको स्रोत, जारी गर्दा अपनाइने आधार र प्रमाण, बिक्रेतालाई बिक्री गरेको सुपारीको परिणाम, आर्थिक वर्ष २०७०७१ देखि हालसम्म सुपारीमा आधारित नेपाली उद्योगलाई बिक्री गरिएको परिणाम लगायतका विषयमा प्रष्ट पारिदिन उद्योग संघलाई पत्राचार गरिएको खनाल बताउँछन्। उनका अनुसार आर्थिक वर्ष २०७१७२ को मौज्दात हाल बिक्री भइरहेको अवस्थामा त्यसपछि २०७७७८ सम्मको मौज्दातकहाँ छ भनेर पनि प्रश्न गरिएको छ। नेपाल सुपारी खेती विकास संस्थालाई पनि संस्था दर्ता र विधानको छायाँ प्रति माग गर्दै पत्राचार गरिएको उनले बताए। संस्थासँग सुपारी उत्पादनको जिल्लागत तथ्यांक माग गरिएको खनालको भनाइ छ। आव २०७१७२ देखि हालसम्म उत्पादित सुपारीको खपत, मौज्दात परिणाम, भण्डारण गरेर राख्ने गरिएको स्थान तथा उत्पत्तिको प्रमाणपत्रका लागि गरिएको सिफारिसलगायतका विषयमा प्रष्ट पारिदिन संस्थालाई पत्राचार गरिएको उनले बताए। तर, दुवै निकायले पत्रको जवाफ नपठाउँदा थप शंका उत्पन्न भएको खनालले बताए। जवाफ नपठाउनेविरुद्ध थप कारबाही अघि नबढाउनु र अनुसन्धानको प्रक्रिया नै अवरुद्ध पार्नुले राजस्वको भूमिमाथि प्रश्न खडा भएको छ। विराटनगर भन्सार कार्यालयले भने सुपारी भारतको भइसकेको र राजस्व चुहावट नभएको भन्दै छाडिदिन लिखित आग्रह गरेको जानकारी खनालले दिए। सुपारीलगायतका अन्य वस्तुको दैनिक पैठारी भइरहेको भन्दै भन्सारले सुपारी सहज रूपमा भारत पठाइदिने व्यवस्था मिलाउन राजस्वलाई आग्रह गरेको हो। पछिल्लो समय माग गरिएका आधिकारिक कागजात कतैबाट पनि प्राप्त भएको छैन, खनालले भने, जसका कारण तेस्रो मुलुकबाट ल्याएर भारततिर निकासी गर्न खोजिएको शंकामा बल पुगेको छ। परीक्षण नगरिकन सुपारी नेपालको हो कि तेस्रो मुलुकबाट आयात गरिएको भन्ने प्रष्ट नहुने खनालले बताए। सुपारी छाड्न माग गरेर अदालतमा दायर गरिएको रिटमा तत्काल निकासी गर्न नपाए सुपारी कुहिन्छ भनेर भनिएको छ। तर, ७ वर्षअघि देखिको मौज्दात सुपारी निर्यात गर्न खोजेको देखिन्छ, खनाल भन्छन्, छोटो समयमै बिग्रिने भनेर दाबी गरिएको सुपारी यति लामो समयसम्म चैं कसरी रह्यो भन्ने अर्को प्रश्न उब्जिएको छ। यसो हेर्दा विदेशी सुपारी प्रक्रिया पूरा गरेर लैजान खोजेजस्तो देखिन्छ। तत्काल निरुत्साहित नगरिए तस्करको मनोबल बढेर सुपारीको तस्करी मौलाउने राजस्वका एक कर्मचारी बताउँछन्। राष्ट्रिय सभाको दीगो विकास तथा सुशासन समितिले सुपारीको डीएनए परीक्षण गराउनुपर्ने भनेको छ। समिति सदस्य रमेशजंग रायमाझीले राष्ट्रिय सभामा सुपारी आयात निर्यातका सम्बन्धमा पटकपटक आवाज उठाइरहेका छन्। कृषि मन्त्रालयले वार्षिक रूपमा १४ हजार टन सुपारी नेपालमा उत्पादन भइरहेको भन्ने गरेको अवस्थामा डलर तिरेर इन्डोनेसियाबाट नेपालमा आयात गर्नु र भारततिर नेपालबाटै सुपारी निर्यात गरिनु आशंकाको विषय भएको उनको भनाइ छ। नेपालमा उत्पादन भएको सुपारी मात्रै भारत निर्यात गर्न पाइन्छ। तेस्रो मुलुकबाट आयात गरेर सुपारी लैजान पाइँदैन। तर, खुला सीमाको फाइदा उठाउँदै प्रक्रिया पूरा गरेजस्तो देखाएर तस्करीमार्फत भारत पुर्याउने गरिएको छ। भारततर्फ तस्करी गर्नकै लागि बर्सेनि ठूलो परिणाममा सुपारी आयात हुने गरेको छ। विराटनगर भन्सार हुँदै आर्थिक वर्ष २०७८०७९ मा ५७ लाख ४८ हजार दुई सय ५५ किलो (पाँच हजार ७ सय ४८२५ मेट्रिक टन) सुपारी आयात भएको छ। विभिन्न मुलुकबाट एक अर्ब २६ करोड ६६ लाख ७७ हजार रूपैयाँ बराबरको सुपारी आयात भएको हो। एक वर्षको अवधिमा विराटनगर भन्सार हुँदै २२ लाख ४८ हजार ८ सय ५ किलो सुपारी भारततर्फ निर्यात भएको छ। ९० करोड ६७ लाख १८ हजार रुपैयाँ बराबरको सुपारी निर्यात भएको हो।"
मोटरसाइकल चालकको मृत्यु,काठमाडौं : चितवनको भरतपुर महानगरपालिका५ कल्याणपुरमा आज बिहानै टिपरमा मोटरसाइकल ठोक्किँदा एक जनाको मृत्यु भएको छ। मृत्यु हुनेमा मोटरसाइकल चालक भरतपुर२७ दिव्यनगरका ३३ वर्षीय विजय भुजेल रहेका छन्। चितवन मेडिकल कलेजमा उपचारको क्रममा आज बिहान पौने ४ बजे भुजेलको मृत्यु भएको हो। रोकी राखेको ना ७ ख २९७९ नम्बरको टिपरमा बागमती प्रदेश ०३ ००४ प ५३७८ नम्बरको मोटरसाइकल आज बिहान सवा ३ बजे ठोक्किएको थियो।
त्रिविका उपकुलपतिले किन मागे निजी सुरक्षा अधिकृत?,"काठमाडौं : त्रिभुवन विश्वविद्यालयका उपकुलपति प्राडा धर्मकान्त बाँस्कोटाले गृहमन्त्रालयसँग निजी सुरक्षा अधिकृत माग गरेका छन्। त्रिविमा आन्दोलनका कारण असुरक्षाको महसुस भएको भन्दै बाँस्कोटाले निजी सुरक्षा अधिकृत मागेका हुन्। गृह मन्त्रालयलाई पत्र लेख्दै उनले पदीय जिम्मेवारीले दैनिक कार्यालय र सार्वजनिक कार्यक्रममा समेत उपस्थित हँदा भौतिकरुपमा नै आक्रमण गर्ने सम्भावना भएकाले सुरक्षाकर्मी माग गरिएको बताए। उनले भने, पदीय जिम्मेवारीले गर्दा दैनिक दिन कार्यालय र सार्वजनिक कार्यक्रममा समेत उपस्थित हँदासमेत भौतिकरुपमा नै आक्रमण गर्ने सम्भावना भएकाले सो असुरक्षाबाट बच्नका लागि उपकुलपति, शिक्षाध्यक्ष र रजिष्ट्रारलाई दुईदुई जना निजी सुरक्षा अधिकृतको व्यवस्था गरिदिई शान्ति पूर्णरुपमा काम कारबाही गर्ने वातावरण मिलाइदिनु हुन अनुरोध गर्छु। त्रिविका पदाधिकारीहरु सदैव विश्वविद्यालयको काम कारबाहीमा खटिँदै आइरहने क्रममा विश्वविद्यालयको केन्द्रीय कार्यालयमा विभिन्न विद्यार्थी संघबाट लेटर प्याड प्रयोग गरी वा नगरी केही समहको नामबाट तालाबन्दी गर्ने गरिएको बताए। उनले भने, उपकुलपति, शिक्षाध्यक्ष र रजिष्ट्रारको कुर्सी तथा टेबुल जलाउने, बारम्बार कार्यकक्ष तोडफोड गर्ने, कर्मचारीहरुलाई मानसिक तनाव दिने उपकुलपति, शिक्षाध्यक्ष र रजिष्ट्रारलाई दैनिक दिन फोन गरी धम्काउने, गालि बेइजति गर्ने, सडकको बीच बीचमा बसी आक्रमण गर्ने शैलीमा प्रस्तुत हुने, प्रचलित कानुनले निषेध गरेका शब्दहरु उल्लेख गरी म्यासेज गर्ने, कार्यालय प्रवेशमा निषेधजस्ता कार्य गर्ने र सोलाई निरन्तर दिँदै आएकाले पदाधिकारी गम्भीररुपमा असुरक्षित भएको कुरा जानकारी गराउँदछु। त्रिवि देशको लागि आवश्यक पर्ने दक्ष प्राविधिक तथा अप्राविधिक जनशक्तिको व्यवस्थापन गर्ने प्रचलित कानुनले परिभाषित गरेको सार्वजनिक संस्था भए पनि दिनहुँ आक्रमण हुने गरेको बताए। उपकुलपति बाँस्कोटाले भने, यस संस्थाका पदाधिकारीहरुले गर्ने हरेक काम कारबाही सार्वजनिक जवाफदेहीता भित्र पर्छन्। त्रिभुवन विश्वविद्यालयको ऐन, नियम र समय समयमा नेपाल सरकार र यसअन्तर्गतका निकायबाट कानुन बमोजिम हुने निर्देशनलाई कार्यान्वयन गर्ने दायित्व र कर्तव्य भएका पदाधिकारीहरु हुन्।"
बेसमेन्ट खाली गराउन सुरज आर्केडलाई २४ घन्टे अल्टिमेटम,"काठमाडौं : काठमाडौं महानगरपालिकाले न्युरोडमा रहेको सुरज आर्केडलाई २४ घन्टे अल्टिमेटम दिएको छ। काठमाडौं महानगरपालिकाका महानगर प्रहरी बल प्रमुख राजु पाण्डेले सुरज आर्केडको बेसमेन्ट खाली गर्न २४ घन्टाको अल्टिमेटम दिएको बताए। महानगरको अल्टिमेटमसँगै त्यहाँ रहेका व्यापारीहरुले सामान सार्न थालेका छन्। आजै बिहान बेसमेन्ट खाली गराउन महानगरपालिकाको टोली सुरज आर्केड पुगेको थियो। काठमाडौं महानगरपालिकाका मेयर बालेन्द्र शाह (बालेन) ले सुरज आर्केडको बेसमेन्ट र त्यस वरपरका अवैध संचरना हटाउन निर्देशन दिएपछि महानगरको टोली त्यहाँ पुगेको हो। महानगरपालिकाले ३५ दिने सार्वजनिक सूचना दिएपनि सुरज आर्केडको व्यवस्थापनले आनाकानी गरेपछि महानगरले बेसमेन्ट खाली गर्न २४ घन्टे अल्टिमेटम दिएको हो। सुरज आर्केडले बेसमेन्टमा पार्किङ गर्न नदिएपछि सडकमा पार्किङ गर्दा उक्त क्षेत्रको अवस्था अस्तव्यस्त हुने गरेको छ। यसअघि महानगरले कोटेश्वर,बानेश्वर, भोटाहिटीरत्नपार्कलगायत क्षेत्रमा बनाइएका अवैध संरचना हटाएको थियो।"
कर्मचारी बोकेको बस दुर्घटना हुँदा १० जना घाइते,तनहुँ : पृथ्वी राजमार्गअन्तर्गत तनहुँको म्याग्दे गाउँपालिका१ गुणादीमा सोमबार बेलुका बस दुर्घटना हुँदा १० जना घाइते भएका छन्। दमौलीबाट कर्मचारी लिएर पोखरातर्फ जाँदै गरेको ग १ ख ४०२३ नम्बरको बस दुर्घटना हुँदा १० जना घाइते भएका हुन्। दुई जनाको अवस्था गम्भीर रहेको प्रहरीले जनाएको छ। घाइतेहरूको दमौलीस्थित रत्नहरि अस्पतालमा उपचार भइरहेको ट्राफिक प्रहरी कार्यालय तनहुँका प्रमुख प्रहरी नायब निरीक्षक गोकर्ण नेपालले जानकारी दिए। ओभरटेक गर्ने क्रममा बस दुर्घटना भएको प्रहरीले अनुमान गरेको छ। घटनाबारे थप अनुसन्धान भइरहेको प्रहरीले जनाएको छ।
अझै १ हजार घरधुरीमा छैन बिजुली,"प्यूठान : प्यूठानले आफ्नै पानीबाट झिमरुक जलविद्युत् आयोजना सञ्चालन गरेको २८ वर्ष पुग्यो। १२ मेगावाट क्षमताको उक्त आयोजना सञ्चालनको यति लामो समय बितिसक्दा पनि जिल्लाका केही गाउँहरू अझै पनि अन्धकार जस्तै छन्। स्थानीय खोलाहरूबाट लघु जलविद्युत् उत्पादन गरेर जसोतसो काम त चलेको छ। तर, त्यसले दिगो समाधान दिन सकेको छैन। बर्खाको भेलले आयोजनालाई क्षति गर्दा महिनौं दिन मर्मतमा पर्खनुपर्छ। जिल्लाको सबैभन्दा दुर्गम गाउँ नौवहिनी गाउँपालिका१ स्याउलीवाङको कुनै पनि बस्तीमा अहिलेसम्म विद्युत् विस्तार भएको छैन। गाउँका ७ सय ५० घरधुरीका हजारौं नागरिकहरू विद्युत्बाट वञ्चित छन्। गाउँलेहरू मिलेर लघु जलविद्युत् आयोजना सञ्चालन त छ, निवर्तमान वडाध्यक्ष शेरबहादुर शेनले भने, तर बर्खामा सधैंको बर्खामा बिग्रदा मर्मत गर्नै समस्या पर्छ। खर्चिलो पनि उत्तकै छ। उनले गाउँलेहरू मिलेर तीनवटा लघु जलविद्युत् आयोजना सञ्चालन गरेर गाउँमा जसोतसो उज्यालो बनाएको सुनाए। ३२ लाख लगानीमा १८ किलोवाट क्षमताको सरिमाखोला लघु जलविद्युत्, २५ लाख रुपैयाँ लगानीमा १६ किलोवाट क्षमताको पँधेरा कोटखोला लघु जलविद्युत् र १५ लाख रुपैयाँ लगानीमा ८ किलोवाट क्षमताको खारखोला लघु जलविद्युत् आयोजना सञ्चालन गरेको शेनले बताए। स्थानीयको लगानीमा सौर्य ऊर्जा प्रवद्र्धन केन्द्रले साथ दिएको उनको भनाइ छ। नेपाल विद्युत् प्राधिकरण प्यूठानका अनुसार स्याउलीवाङसहित खवाङ, लिघा, अर्खा र रजावारामा गरी करिब १ हजार घरधुरीमा विद्युत् विस्तार हुन सकेको छैन। अन्य गाउँका केही बस्तीहरूमा विस्तार भए पनि स्याउलीवाङका कुनै पनि घरधुरीमा विद्युत्ले छोएको छैन। जिल्लाबाट प्रतिनिधित्व गर्ने जनप्रतिनिधि र केन्द्रीय राजनीतिमा भएका नेताहरूले दुर्गमको बस्तीमा चासो नदिएको स्थानीयको गुनासो छ। स्याउलीवाङको ठूलो बस्तीमा मोटरबाटोसमेत पुगेको छैन। घण्टौं पैदल हिँडेर नागरिकहरू बजार जान बाध्य छन्। जिल्लामा विकास दुर्गम गाउँबाट सुरु गर्न यहाँका नागरिकहरूले सुझाव दिएका छन्। हरेक निर्वाचनमा गाउँमा बिजुली र मोटरबाटो लैजाने नेताहरूले गुलिया आश्वासन बाढ्छन्। तर, चुनाव जितेर गइसकेपछि गाउँका नागरिकका पीडाहरू बिर्सने गरेको स्थानीयको दुःखेसो छ। समयमै विद्युत् विस्तार गर्न प्राधिकरणलाई दबाब दिइरहेको नौवहिनीका अध्यक्ष दिलबहादुर थापाले प्रतिक्रिया दिए। काम छिटो गर्न हामीले दबाब दिइरहेका छौं, थापाले भने, स्याउलीवाङको अपुरो बाटो पनि यही वर्ष पूरा गर्छौं। प्रदेशबाट ४० लाख आएको छ। गाउँपालिकाले ५० लाख छुट्ट्याएको छ। सडककै कारण विद्युत् विस्तार गर्न रोकिँदैन। चालू आर्थिक वर्षभित्र विद्युत् विस्तार हुन बाँकी रहेका सबै ठाउँमा विस्तार गर्ने योजना रहेको नेपाल विद्युत् प्राधिकरण वितरण केन्द्र प्यूठानका प्रमुख महेन्द्रकुमार दासले जानकारी दिए। टेन्डर भइसकेको छ। पोलहरू आइसके। तार आउन बाँकी छ, उनले भने, यसै आर्थिक वर्षभित्र सबै ठाउँमा विस्तार गर्छौं। उनले रजवारामा ७० प्रतिशत विद्युतीकरण गर्न बाँकी रहेको सुनाए। स्वगद्वारी१ कोचिवाङमा बढीमा २० घरधुरीमा काम पूरा गर्न बाँकी रहेको बताए।"
'पर्यटकलाई गुलाबको फूलले स्वागत गर्छौं',"भैरहवा : भैरहवा (सिद्धार्थनगर नगरपालिका) का नगर प्रमुख इश्तियाक अहमद खाँनले बेलहिया नाका हुदै मुलुकमा भित्रिने पर्यटकहरूलाई आफूहरूले सम्मानसहित स्वागत गर्ने बताएका छन्। पर्यटन प्रहरी इकाई भृकुटीमण्डप, काठमाडौंले बेलहियामा आयोजना गरेको पर्यटक सुरक्षा तथा पर्यटन प्रवद्धनमा व्यवसायी एंव स्थानीय नागरिकको भूमिका विषयक अन्तरक्रिया कार्यक्रमलाई सम्बोधन गर्दै उनले अतिथि देव भव: नारालाई अनुशरण गर्दै अगाडि बढ्नु पर्ने बताए। 'मुलुकमा पैसा खर्च गर्नका लागि भारतीय र तेस्रो मुलुकबाट पर्यटकहरू आउँछन् तर हामीले उनीहरूलाई सम्मान गर्नुको साटो दुर्व्यवहार गर्छौँ, जनु राम्रो होइन', उनले भने, 'पर्यटकलाई सम्मान नगरेसम्म हाम्रो नगर र मुलुकले फड्को मार्दैन।' उनले बेलहिया नाकाबाट मुलुकमा भित्रिने पर्यटकहरूलाई नाकामा गुलाब लगायतको फूल दिएर सम्मानसहित भित्र्याउने योजनाहरू रहेको भन्दै यहाँ गरिएको स्वागतले पर्यटकको प्रचारप्रसारले पर्यटक आगमनमा थप वृद्धि हुने बताए। 'हामीले जब पर्यटकहरूलाई नाकामा स्वागत, सम्मान गरेर पर्यटकमैत्री व्यवहार गर्छौँ तब उनीहरूले हाम्रो नगरमुलुकको प्रचारप्रसार आफ्नो मुलुकमा गएर गर्छन' उनले भने, 'यसले पर्यटक आगमनमा वृद्धि हुनुका साथै नगरमुलुकको विकासमा थप टेवा समेत पुग्छ।' उनले आफू पैसा कमाउन नभई नगरको विकास गर्नका लागि आएको भन्दै नगरको विकासमा नगरबासीको साथ र सहयोगको समेत आवश्यकता रहेको बताए। उनले नगरको विकासका लागि थुप्रै योजनाहरू रहेको र केही निर्माणक क्रममा रहको भइरहेको भन्दै वर्षायाम पछि केही योजनाहरू सञ्चालन गरिने बताए। बेलहिया नाकाको सौन्दर्यकरणको लागि कामहरू भइरहेको भन्दै आयोजना कार्यालयअन्तर्गत रहेको ६ लेन सडकको निर्माणको ढिलाइले नगरको योजना सञ्चालनमा पनि समस्या उत्पन्न भएको बताए। जसका लागि आफूहरूले सडक निर्माणका लागि पहल गरिरहेको उनले बताए। नगरपालिकाको फूलैफूलको सहर, हरियाली, स्वच्छ र सफा सहर, फोहोर व्यवस्थापन, छाडा चौपाया व्यवस्थापन, पार्किङ व्यवस्थापन, व्यवसायिक भवन निर्माण, कारागार स्थानन्तरण लगायतका योजनाहरू छन्। कार्यक्रममा रुपन्देहीका प्रमुख जिल्ला अधिकारी भरतमणि पाण्डेले स्रोतसाधनको अभावमा पनि कामहरू भइरहेको भन्दै प्रशासनको तर्फबाट हुन सक्ने सम्पूर्ण सहयोग गर्न आफूहरू तयार रहेको बताए। उनले रात्रिकालीन व्यवसाय सञ्चालनका लागि कार्यविधि अन्तिम चरण पुगेको भन्दै सम्पूर्ण प्रक्रिया पुर्याएर कार्यान्यवन गरिने बताए। रुपन्देहीका प्रहरी प्रमुख एसपी रविन्द्र रेग्मीले सुरक्षाविना केही कल्पना नगर्न सकिने भन्दै सुरक्षाको विकल्प सुरक्षा नै रहेको भन्दै आफूहरूले सदैव सुरक्षाका लागि तत्पर रहेको बताए। उनले आफ्नो स्थानको विकासका लागि सरोकारवालाहरूले सामाजिक उत्तरदायित्वअन्तर्गत आफ्नो भूमिकासमेत निर्वाह गर्नुपर्ने बताए।"
अवैध संरचना भत्काउन महानगरको टोली विशालबजारमा,काठमाडौंः काठमाडौं महानगरपालिकाले अनधिकृत संरचना हटाउने अभियानलाई तीव्र पारेको छ। सोमबार महानगरपालिकाको टोली न्यूरोडको विशाल बजार पुगेको छ । महानगरको टोलीले विशाल बजारलाई नक्सासहित वडा कार्यालयमा उपस्थित हुन २४ घन्टे अल्टिमेटम दिएको छ। नक्सापास नै नगरी पार्किङ र अन्य प्रयोजनमा प्रयोग भएका संरचनाहरु भत्काउने अभियानलाई महानगरले निरन्तरता दिएको छ । महानगरले आज न्यूरोड र बसन्तपुर क्षेत्रमा रहेका भवनहरुको बेसमेन्ट खाली गराइरहेको छ । आजै महानगरले सुरज आर्केडलाई बेसमेन्ट खाली गराउन २४ घन्टे अल्टिमेटम दिएको छ।
नेपालभारत साँस्कृतिक विनिमय,"संखुवासभा : संखुवासभाको खाँदबारीमा भारतको आसाम र नेपालबीच साहित्य चर्चा तथा साँस्कृतिक विनिमय भएको छ। मकालु साहित्य समाज संखुवासभाको आयोजना तथा आसामको कार्विकुर्फो आमाईका सदस्यहरूको उपस्थितिमा साँस्कृतिक विनिमय कार्यक्रम गरिएको समाजका अध्यक्ष ताराबहादुर बुढाथोकीले जानकारी दिए। आसामका कार्वि सुमुदायका कार्वि कुर्फो आमाईका ४३ जना साहित्यकार, कलाकार तथा संस्कृतिकर्मीले कार्यक्रममा सहभागिता जनाएका थिए। कार्यक्रममा दुवै देशका स्थानीय उत्पादन आदनप्रदान गरिएको थियो। संखुवासभामा उत्पादित अल्लोबाट तयार पारिएको विभिन्न सामग्री, करुवा, राडीपाखी, माटोको भाडा, खुकुरीलगायतका सामग्री कार्वि समुदायहरूलाई हस्तान्तरण गरिएको थियो। कार्वि समुदायले पनि स्थानीय उत्पादन, साँस्कृतिक कपडालगायतका सामग्री हस्तान्तरण गरेका हुन्। संखुवासभाका कुलुङ, नेवार, तामाङ, कुमाल, याख्या, गुरुङलगायतका जातिले आफ्नो संस्कृति झल्कने कपडा प्रदान गरेका थिए। कार्यक्रमले स्थानीय उत्पादनको बजारीकरणमा समेत टेवा पुर्याउने मकालु साहित्य समाजका अध्यक्ष बुढाथोकीले बताए। कार्यक्रममा नेपाली र आसामको साहित्यका बारेमा समेत चर्चा गरिएको थियो। कार्यक्रमा कार्वि समुदाय र नेपालीहरूले आआफ्नो साँस्कृतिक कार्यक्रम प्रस्तुत गरेका थिए। कार्वि कुर्फो आमाईका महासचिव बलेश्वर हान्सेले नेपालीलाई आसाम भ्रमणको निम्तोसमेत दिएका थिए। कार्यक्रमले नेपालभारत सम्बन्ध विस्तारमा टेवा पुर्याएको महासचिव हान्सेले बताए।"
थारु समुदायमा अटवारी उत्साह,"दाङ : पश्चिम नेपालका दाङ, बाँके, बर्दिया, कैलाली, कञ्चनपुर र सुर्खेतका थारु समुदायले आइतबार अटवारी पर्व धुमधामले मनाएका छन्। अटवारी पुरुष थारुहरूको महत्वपूर्ण पर्व मानिन्छ। अटवारीमा दाङका केही स्थानीय तहले सार्वजनिक बिदासमेत दिएका छन्। थारु बाहुल क्षेत्र रहेका जिल्लाका पालिकाहरूमा सार्वजनिक बिदा दिइएको हो। थारु समुदायका पुरुषहरूले महिलाको सम्मानका लागि यो दिनलाई विशेष रुपमा लिने गरेका छन्। पानीसमेत नखाएर पुरुषहरू (निर्जला) ब्रत बस्ने गर्छन्। यो पर्वमा सूर्य अर्थात शक्तिको उपसना गरिने लुम्बिनी प्रदेशका पर्यटन तथा सहरी विकासमन्त्री डिल्लीबहादुर चौधरीले जानकारी दिए। उनले पाँच पाण्डवका भीमको पौरखसँगसमेत जोडिएको पर्व भएकाले यसको महत्व थारु समुदायमा ठूलो रहेको बताए। किम्वदन्ती अनुसार दाङका थारु राजा दंगीशरण, पाण्डव र कौरवबीचको युद्धका नायक भीमसँगसमेत जोडेर मनाउने गरिएको मन्त्री चौधरीले जानकारी दिए। उनले थारु राजा र पाँच पाण्डवको सम्बन्धलाई बलियो बनाउन यो पर्व मनाइने गरेको बताए। संस्कृतिविद् अशोक थारुले अटवारी पर्वलाई शक्ति र प्रकृतिको पूजाका रुपमा लिनुपर्ने बताए। सम्पूर्ण ब्रह्मान्डको मूल स्रोत भनेको सौर्य उर्जा हो। त्यही शक्तिको उपासना नै अटवारी हो, संस्कृतिविद् थारुले भने। उनले अटवारी पर्वलाई अलौकिक मिथकसँग जोड्नुभन्दा विश्व ब्रह्मान्डीय विज्ञानलाई जोड्नु बढी बैज्ञानिक र दिगो हुने धारणा राखे। अटवारीका बारेमा अब द्वापर युग, भीम र दंगीशरण राजाभन्दा अगाडि गएर सूर्यको उत्पत्तिको युगका बारेमा बुझ्नुपर्ने हुन्छ, उनले भने। थारु बुद्धिजीवी चूर्णबहादुर चौधरीले धर्म, संस्कृति र परम्पराले विविधतालाई एकतामा जोड्ने पर्व अटवारी भएको बताए। थारु समुदायमा अटवारीका अवसरमा स्थानीय स्तरमा उत्पादित काँक्रो, अम्बा, केरा र चामलको पिठोको रोटी पकाएर खाने चलन छ। भोकले व्याकुल बनेका भीम रोटी पकाउँदै गर्दा युद्धको बिगुल बजेपछि पकाउँदै गरेको रोटी छाडेर कौरवसँग लड्न गएको र आउँदासमेत त्यो रोटी नडढेकाले उनको बहादुरीको प्रशंसाका लागि एकातर्फ मात्रै पकाएको रोटी खाने प्रचलन रहेको बुद्धिजीवी चौधरीले बताए। अटवारी पर्वमा जंगलबाट ल्याएको मालुको पातको दुनाटपरीमा परिकार खाने प्रचलन छ। अटवारीमा माछा मासु भने खाइँदैन।"
ओली एमालेको निर्वाचन कमान्डर,"काठमाडौं : एमालेले भावी प्रधानमन्त्रीका रूपमा अघि सारेका अध्यक्ष केपी शर्मा ओलीलाई निर्वाचनको कमाण्डर बनाएको छ। मंसिर ४ मा हुन गइरहेको प्रतिनिधिसभा र प्रदेशसभाको निर्वाचन हाक्ने जिम्मा अध्यक्ष ओलीकै काँधमा दिइएको छ। एमालेको केन्द्रीय निर्वाचन परिचालन कमिटीको पहिलो बैठकले अध्यक्ष ओलीको संयोजकत्वमा निर्वाचन परिचालन समिति बनाएको छ। बैठकले कमिटीको सचिव र सचिवालयको सचिवमा उपमहासचिव एवं निर्वाचन विभागका प्रमुख विष्णु रिमाललाई जिम्मेवारी दिएको छ। बैठकले कमिटीको कामलाई व्यवस्थित रूपमा सञ्चालन गर्न सचिवालय गठन गरेको छ। सचिवालयमा पार्टीका केन्द्रीय पदाधिकारीहरू, निर्वाचन विभागका उपप्रमुख र सचिव, प्रचार तथा प्रकाशन विभागका उपप्रमुख र सचिव, कानुन विभागका प्रमुख, उपप्रमुख र सचिव, केन्द्रीय कार्यालयका सचिव र सातवटा जनसंगठनका अध्यक्षहरू छन्। सचिवालयमा आवश्यकतानुसार मनोनीत गर्न सकिने निर्णय गरिएको छ। बैठकले प्रदेश, जिल्ला, पालिका र वडातहसम्म निर्वाचन परिचालन कमिटी गठन गरी निर्वाचनमा परिचालित हुने निर्णय गरेको छ। सदस्यहरूमा ईश्वर पोखरेल, युवराज ज्ञवाली, अष्टलक्ष्मी शाक्य, रामबहादुर थापा, विष्णुप्रसाद पौडेल, सुवास नेम्वाङ, सुरेन्द्रप्रसाद पाण्डे, शंकर पोखरेल, प्रदीप ज्ञवाली, पृथ्वी सुब्बा गुरुङ, विष्णु रिमाल, टोपबहादुर रायमाझी, लेखराज भट्ट, गोकर्ण विष्ट, योगेश भट्टराई, छविलाल विश्वकर्मा, रघुवीर महासेठ, पदमाकुमारी अर्याल, थममाया थापा, विष्णु रिजाल, निरज आचार्य, रमेश बडाल, धर्मराज रेग्मी, प्रेम दंगाल, सुनीता बराल, किरण पौडेल, भीष्म अधिकारी, गगन विष्ट, केदार कोइराला, डिल्लीराम मैनाली, परशुराम बस्नेत र विनोद पाण्डे छन्। ओलीले निर्वाचनमा पार्टीलाई बहुमत हासिल गराउने दृढ आत्मविश्वास र संकल्पका साथ लाग्न निर्वाचन परिचालन कमिटीका सदस्यहरूलाई निर्देशन दिए। उनले निर्वाचनमा पार्टीले विजय हासिल गर्नु भनेको एमालेका लागि मात्र नभई सिंगो राष्ट्र जोगिने बताए। अध्यक्ष ओलीले देशको विकास र समृद्धि तथा जनताको जीवन सुखमय बनाउने नीतिहरू एमालेसँग मात्र रहेका र ती नीति कार्यान्वयनका लागि निर्वाचनमा बहुमत प्राप्त गरी सरकार गठन गर्नुपर्ने हुँदा सोहीअनुसार परिचालित भई पार्टीलाई विजयी बनाएर मात्र फर्कन निर्देशन दिए। अध्यक्ष ओलीले नागरिकता विधेयकका सन्दर्भमा गठबन्धन दलहरूले एमालेविरूद्धमा भ्रम फैलाउने प्रयास गरिरहेको बताउँदै जन्मसिद्ध नागरिकले वंशजको नागरिकता पाउनुपर्ने एमालेको धारणा रहेको स्पष्ट पारे। उनले भने, कोही पनि नेपाली नागरिकले नागरिकता पाउनका लागि दुःख पाउनु हुँदैन। यस्तै एमले समानुपातिक वा कुनै पनि अप्रत्यक्ष निर्वाचन प्रणालीबाट प्रतिनिधित्व हुने स्थानमा एकचोटी उक्त अवसर प्रयोग गरेका पार्टीका नेता, कार्यकर्ता वा समर्थकहरूलाई आमरूपमा दोहर्याउन निर्देशन गरेको छ। स्थानीय तह वा कुनै पनि तहका बहालवाला जनप्रतिनिधिलाई राजीनामा गराएर प्रतिनिधिसभा वा प्रदेशसभामा उम्मेदवार सिफारिस आमरूपमा नगर्न निर्देशन दिएको छ। प्रत्यक्ष निर्वाचित हुने क्षेत्रमा कतिपटक उम्मेदवार भन्ने तर्क व्यहारिक नहुने एमालेको भनाइ छ। त्यहाँ पार्टीको जनाधारमात्र होइन निर्वाचन दाउपेच, आवश्यकता र लोकप्रियताको पक्षलाई समेत ख्याल गरिन्छ। समानुपातिक वा अप्रत्यक्ष निर्वाचन हुने स्थानमा जस्तो त्यहाँ निश्चित मत र पहिचान भएका मतदाता मात्र हुँदैनन्। प्रत्यक्ष निर्वाचनमा प्रभावित हुने मतदाताको अर्थ रहन्छ। त्यसैले प्रत्यक्ष निर्वाचनमा सबै कुराका अतिरिक्त जित्ने सम्भावना बढी र संसदीय भूमिका प्रभावकारी भएकालाई नै उम्मेदवार बनाइन्छ। यो निर्वाचनको रणनीतिसँग सम्बन्धित विषय पनि हो, एमालेको भनाइ छ, पार्टीले नेताकार्यकर्ता र आम समर्थक शुभेच्छुकहरूमा रहेको जनअनुमोदित हुन प्रतिस्पर्धामा सामेल हुने चाहनालाई स्वभाविक मान्दछ र प्रोत्साहित पनि गर्नुपर्छ। तर, केहीमा रहेको ममात्र जित्छु, मैमात्र योग्यको मनोकाक्षा अहिलेको चुनौतीपूर्ण समयमा उपयुक्त होइन। तसर्थ, हामी सबैले सबैभन्दा पहिले प्रत्यक्ष निर्वाचनमा मभन्दा बढी लोकप्रिय को हो भन्ने खोजी गर्नु आवश्यक छ। अपरिहार्यता होइन, अपवाद भने सबै स्थानमा हुन्छ। उम्मेदवारको सिफारिस प्रक्रिया जिल्लाको सम्बन्धित प्रतिनिधिसभा निर्वाचन क्षेत्र समन्वय कमिटीको बैठकले प्रतिनिधिसभा सदस्यको उम्मेदवार सिफारिस गर्नेछ। एउटा मात्र निर्वाचन क्षेत्र रहेका जिल्लाहरूले जिल्ला कमिटीको बैठकबाट उम्मेदवार सिफारिस गर्नेछ। प्रदेशसभा सदस्यको उम्मेदवार सिफारिस पनि सोहीबमोजिम सम्बन्धित निर्वाचन क्षेत्र समन्वय कमिटीको बैठकले गर्ने व्यवस्था एमालेले गरेको छ। गरिएको सिफारिसमा सम्बन्धित जिल्ला कमिटी र प्रदेश कमिटीले आफ्नो अन्य राय भए सोसमेत उल्लेख गरेर सिफारिस गर्नेछ। सिफारिसमाथिको अन्तिम निर्णय केन्द्रले गर्नेछ। प्रत्येक निर्वाचन क्षेत्रबाट तोकिएको मापदण्ड पूरा गरेका कम्तीमा एक जना महिलासहित तीनजना उम्मेदवारको नाम सिफारिस गर्नुपर्ने व्यवस्था गरिएको छ। समानुपातिकतर्फको बन्द सूचीका लागि उम्मेदवारको प्रस्ताव पठाउँदा सन्तुलन, समावेशीता र अवसरको न्यायोचित वितरणलाई समेत ध्यानमा राखी सम्बन्धित जिल्ला कमिटीको बैठकबाट सिफारिस गर्नु पर्नेछ। उक्त सिफारिसमा सम्बन्धित प्रदेश कमिटीले आफ्नो अन्य राय भए सोसमेत उल्लेख गरेर सिफारिस गर्ने व्यवस्था गरिएको छ। स्मरणीय छ, केन्द्रले आवश्यक ठानेमा कुनै पनि तहको प्रत्यक्ष वा समानुपातिकतर्फको निर्णयमा पुनर्विचार गर्न सक्छ। उम्मेदवार सिफारिस गर्ने अन्तिम मिति २०७९ भदौ २२ गते हुनेछ। तसर्थ, सम्बन्धित कमिटीहरूले सोहीअनुसार सिफारिस प्रक्रिया आरम्भ गरिसक्नुपर्नेछ।"
बिक्री गर्ने भन्दै ऐलानी जग्गा देखाएर पैसा लिने व्यक्ति पक्राउ,"विराटनगर : जग्गाको खोजीमा रहेकी एक महिलालाई नम्बरी भनेर झुक्याउँदै ऐलानी जग्गा देखाएर पैसा लिएका एक व्यक्ति मोरङको बेलबारीबाट पक्राउ परेका छन्। बिक्री गर्ने भन्दै ऐलानी जग्गा देखाउँदै बैनावापतको कागज गरेर ३ वर्षअघि ११ लाख ५० हजार रूपैयाँ रकम लिएका बेलबारी नगरपालिका३ खोरिया टोलका ५७ वर्षीय चित्रबहादुर बस्नेतलाई प्रहरीले पक्राउ गरेको हो। मोरङ प्रहरीका प्रवक्ता डीएसपी दीपक श्रेष्ठका अनुसार ३ कट्ठा ९ धुर ऐलानी जग्गालाई नम्बरी भनेर झुक्याउँदै बिक्री गर्ने भनी बस्नेतले २०७६ साल पुस ३ गते रकम लिएको प्रारम्भिक अनुसन्धानबाट खुलेको छ। सुन्दरहरैँचा नगरपालिका१२ घर भई बेलबारी३ मा बसोबास गर्दै आएकी बसुन्धरा खतिवडासँग लिखित कागज गरेर नै बस्नेतले पैसा लिएको श्रेष्ठले बताए। त्यस सम्बन्धी प्रमाण प्रहरीले फेला पारेको छ। पैसा लिएको लामो समयसम्म जग्गा पास नगरिदिएपछि खतिवडा प्रहरीको शरणमा पुगेकी हुन्। जग्गा राजीनामा पास गरिदिन पटकपटक आग्रह गर्दा बस्नेतले टार्दै आएको र गत साउनमा उक्त जग्गा ऐलानी भन्ने आफूले थाहा पाएको खतिवडाले बताइन्। 'म राम्रो जग्गाको खोजीमा थिएँ। चिनजानकै व्यक्तिले मेरै हो भनेर देखाएपछि जग्गा मन पर्यो। विश्वास गरेर मैले पैसा दिएँ,' उनले भनिन्, 'बैनाको कागज गरेर ११ लाख ५० हजार रूपैयाँ बुझाएकी हुँ। तर ३ वर्षसम्म जग्गा पास भएन। सोधीखोजी गर्दै जाँदा उक्त जग्गा ऐलानी रहेको थाहा पाएँ।' खतिवडाका अनुसार पछिल्लो समय २०७९ असार मसान्तभित्र जग्गा पास गर्ने भाका बस्नेतले राखेका थिए। भाकाभित्र पनि जग्गा पास नगरिदिएको र त्यसपछि भने बस्नेतले धम्क्याउन थालेको उनको भनाइ छ। किन्नलाई जग्गाको खोजी गर्ने क्रममा ऐलानीलाई नम्बरी भनेर झुक्याउँदै आफूसँग पैसा लिएको थाहा पाएपछि खतिवडाले गत साउन २३ गते इलाका प्रहरी कार्यालय बेलबारीमा बस्नेतविरुद्ध किटानी जाहेरी दिएकी थिइन्। बेलबारीका प्रहरी निरीक्षक खगेन्द्र धमला नेतृत्वको टोलीले बस्नेतलाई आइतबार पक्राउ गरेको हो। उनीविरुद्ध ठगी मुद्दा चलाउन सोमबार जिल्ला अदालत मोरङबाट म्याद थप गरेर अनुसन्धानको बाँकी प्रक्रिया अघि बढाइएको डीएसपी श्रेष्ठले बताए।"
"बबईमा पानीको बहाव उच्च, काठदाउरा संकलन गर्न नजान बर्दिया प्रशासनको आग्रह","गुलरिया : वर्षात्को बेला बहाव उच्च हुने भएकाले नदीमा बगेर आएका काठदाउरा संकलन नगर्न जिल्ला प्रशासन कार्यालय बर्दियाले अनुरोध गरेको छ । जिल्ला विपद् व्यवस्थापन समिति बर्दियाले सूचना जारीगर्दै बबई नदीमा पानीको बहाव बढेकाले काठदाउरालगायत माछा समेत नमार्न सूचित पारेको छ । आइतबार रातिदेखि बर्दियाको रानीजरुवा नर्सरी, रम्भापुरलगायतका क्षेत्रमा परेको अविरल वर्षाका कारण बबई नदीको जलस्तर बढेको छ । नेपालको हाइड्रोलोजीले मापन गरेअनुसार २४ घण्टामा १८० मिलिमिटर भन्दा बढी वर्षा भएको जनाइएको छ । २४ घण्टामा १४० मिमि वर्षालाई खतरा मानिन्छ । सोमबार बिहान बबई नदीले खतराको तह ६ दशमलव १० मिटर पारगरेको जिल्ला प्रशासन कार्यालय बर्दियाले जनाएको छ । समाचार तयार पारुञ्जेलसम्म नदी सामान्य अवस्थामा पुगीसकेको छ । बबई नदीमा बाढी आउन सक्ने भन्दै उच्च सर्तकता अपनाउन प्रशासनले सूचना जारी गरेको निमित्त प्रमुख जिल्ला अधिकारी रमेश पाण्डेयले बताएका छन् । उनले भने,' डुवान क्षेत्रका बासिन्दाहरुलाई तोकिएको सुरक्षित स्थानमा सावधानी अपनाउन अनुरोध गरेका छौं ।' काठदाउरा छोप्ने, माछा मार्ने जस्ता कार्य नगर्न नगराउन पनि अनुरोध गरिएको उनले जानकारी दिए । नदी बढ्न सक्ने भएकाले प्रभावित क्षेत्रका स्थानीयहरुलाई सुरक्षित हुन प्रशासनको आग्रह छ ।"
सिप र प्रविधिमा सहयोग गर्न बेलायत सरकारलाई आग्रह,"विराटनगर : नेपाल उद्योग वाणिज्य महासंघ प्रदेश १ ले प्रदेशको औद्योगिक र आर्थिक विकासका लागि सहयोग गर्न बेलायत सरकारलाई आग्रह गरेको छ। औद्योगिक विकासमा सिप र प्रविधि हस्तान्तरण गरी सहयोग पुर्याउन बेलायती राजदूत निकोला पोलिटमार्फत आग्रह गरिएको हो। पहिलोपटक प्रदेश १ को भ्रमणमा रहँदा राजदूत पोलिटसँग सोमबार विराटनगरमा आयोजित भेटघाट कार्यक्रममा महासंघका प्रतिनिधिहरूले प्रदेशको आर्थिक विकासमा सहयोग पुर्याउन आग्रह गरेका हुन्। साना तथा लघु उद्यमलाई प्रोत्साहनमूलक कार्यक्रममार्फत सहयोग गर्न पनि राजदूत पोलिटसँग आग्रह गरिएको छ। साथै महिला उद्यामीले उद्योगहरूमा महिला सहभागीता अभिवृद्धिमा विभिन्न कार्यक्रममार्फत सहयोग गर्न बेलायत सरकारलाई आग्रह गरेका छन्। राजदूत पोलिट र डेपुटी राजदूत ल्युइक विउमोन्ट लगायतलाई स्वागत गर्दै महासंघ प्रदेश १ का अध्यक्ष टीकाराज ढकालले बेलायती सहयोग भित्राउन यस प्रदेशमा सहज रहेको बताए। पहाडी क्षेत्रमा औषधि उद्योग स्थापनाको सम्भावना रहेको जानकारी उनले गराए। ढकालले पेट्रोलियम पदार्थको मूल्यवृद्धि र कोभिड१९ का कारण प्रदेशको उद्योग क्षेत्र बढी प्रभावित भएको बताएका छन्। पछिल्लो समय नेपाली निर्यातमूलक उद्योगहरू प्रभावित बनेको जानकारी उनले दिए। महासंघका केन्द्रीय सदस्य अविनास बोहराले प्रदेशमा कृषि, जलविद्युत, खनिज पदार्थमा उच्च सम्भावना रहेको बताएका छन्। प्रचुर सम्भावना रहे पनि सिप र प्राविधिको अभावका कारण सदुपयोग गर्न नसकिएको उनको भनाइ छ। प्रदेश १ मा औद्योगिक प्रदर्शनीस्थलको निर्माण हुन सके उद्योगीहरूले समेत आफ्ना उत्पादनलाई प्रवद्र्धन गर्ने अवसर प्राप्त गर्ने बोहराले बताए। राजदूत पोलिटले आर्थिक र औद्योगिक विकासका लागि बेलायती सरकारले सहयोग गर्दै आएको बताएकी थिइन्। प्रदेश राजधानी विराटनगरलाई नेपालको दोस्रो ठूलो तथा औद्योगिक र आर्थिक सहरका रूपमा चिनेको बताउँदै उनले बेलायत सरकारले औद्योगिक विकासका लागि विभिन्न हिसाबले सहयोग गरिरहेको जानकारी दिइन्। महासंघका सदस्य रविन दाहालका अनुसार राजदूतको टोलीले सोमबार विराटनगरका जुट उद्योग, ट्राइकोट उद्योग, नेपाल भारत सीमा रहेको एकीकृत भन्सार जाँच चौकी लगायतको स्थलगत निरीक्षण गरेको छ। इटहरीमा दूध उत्पादनका लागि बेलायती सरकारले गरेको लगानीका बारेमा जानकारी लिएको टोली मंगलबार भने चियाको अवस्थाका बारेमा बुझ्न र जानकारी लिन इलाम जाने कार्यक्रम रहेको दाहालले बताए। कार्यक्रममा महासंघ प्रदेश १ का उपाध्यक्ष एवं केन्द्रीय सदस्य राजेन्द्र राउत, महासंघ प्रदेश १ का सदस्य रविन दाहाल, श्रवण अग्रवाल, उद्योग संगठन मोरङका उपाध्यक्ष राजकुमार गोल्छा, महिला उद्यमी प्रतिभा रिजाल, सरु केसी, कृति श्रेष्ठलगायत बेलायती दूतावासका कर्मचारीको सहभागिता रहेको थियो।"
मेची नदीले बगाउँदा युवक बेपत्ता,"झापा : मेची नदीले बगाउँदा एक युवक बेपत्ता भएका छन्। बेपत्ता हुनेमा भद्रपुर नगरपालिका३ रंगिलाचोक निवासी भूपाल भुजेलको १९ वर्षीय छोरा सामुएल भुजेल रहेको प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार सोमबार दिउँसो साढे ४ बजे भद्रपुर५ स्थित नर्सिङ बगान नजिकैबाट मेची नदी तैरिएर भारत जान खोज्दा सामुएललाई नदीले बगाएको हो। सामुएलसँगै उनका साथी पनि थिए। दुवै जना नदीमा पौडी खेलेर भारततर्फ जान लाग्दा एक जनालाई बगाएर बेपत्ता बनाएको डीएसपी पाठकको भनाइ छ। उनको खोजी कार्य जारी छ। भद्रपुरदेखि पाठामारीसम्म सशस्त्र, नेपाल प्रहरी र स्थानीयबासीले खोजी गरिरहेको छ। मेची नदी नेपालभारत सीमा भएर बग्छ। अविरल वर्षापछि मेची नदीमा आज पानीको बहाव बढेको छ।"
बालेनको निर्देशनमा सुरज आर्केडको बेसमेन्ट खाली गराइँदै,काठमाडौं : काठमाडौं महानगरपालिकाले न्युरोडस्थित सुरज आर्केडको बेसमेन्ट खाली गराउने तयारी गरेको छ । त्यसको लागि महानगरपालिकाको टोली अहिले सुरज आर्केड पुगिसकेको छ । काठमाडौं महानगरपालिकाका मेयर बालेन्द्र शाह (बालेन) ले सुरज आर्केडको बेसमेन्ट र त्यस वरपरका अवैध संचरना हटाउन निर्देशन दिएपछि महानगरको टोली त्यहाँ पुगेको हो। सुरज आर्केडको बेसमेन्टमा पसलहरु राखिएका छन् । महानगरपालिकाले ३५ दिने सार्वजनिक सूचना दिएपनि सुरज आर्केडको व्यवस्थापनले आनाकानी गरेपछि महानगरले बेसमेन्ट खाली गर्न लागेको हो । सुरज आर्केडले बेसमेन्टमा पार्किङ गर्न नदिएपछि सडकमा पार्किङ गर्दा उक्त क्षेत्रको अवस्था अस्तव्यस्त हुने गरेको छ । महानगरले आइतबार भोटाहिटीरत्नपार्कको अन्डरपासमाथि बनाइएका अवैध संरचना हटाएको थियो।
तामाङ हत्याका अभियुक्त सार्वजनिक,जोमसोम : जिल्ला प्रहरी कार्यालय मुस्ताङले कर्तव्य ज्यान मुद्दामा पक्राउ परेका एक अभियुक्तलाई सोमबार सार्वजनिक गरेको छ । जिल्ला प्रहरी कार्यालय मुस्ताङले पक्राउ गरेका अभियुक्तलाई पत्रकार सम्मेलन गरी सार्वजनिक गरेको हो । गत श्रावण १७ गते स्याउबारीमा काम गरी बस्ने चन्द्रबहादुर तामाङको हत्या गरिएको अभियोगमा पक्राउ परेका रोल्पा सुनछहारी गाउँपालिका १ घर भई मुस्ताङको घरपझोङ५ ढुम्बामा ज्याला मजदुरी गरी बस्ने २६ वर्षीय हिमाल भन्ने डुकमन घर्ती मगरलाई मुस्ताङ प्रहरीले सार्वजनिक गरेको हो । हत्या अभियोगमा पक्राउ परेका अभियुक्त डुकमान घर्तीमगरलाई भदौ ६ गते २० दिनपछि मुस्ताङ प्रहरीले पक्राउ गरेको थियो । प्रहरीको अनुसन्धान र अभियुक्तले प्रहरीसमक्ष दिएको बयानमा आफूले तामाङको हत्या गरेको स्वीकार गरेका छन्। हत्याका अभियुक्त घर्ती मगरले प्रहरी अनुसन्धानका क्रममा दिएको बयान र पत्रकार सम्मेलनमा दिएको बयानमा तामाङको हत्या आफूले नै गरेको स्वीकार गरेका छन् । घरपझोङ५ स्थित लालबहादुर गुरुङको स्याउबारीमा सिंचाई गर्ने क्रममा पानीको विषयलाई लिएर विवाद हुँदा अभियुक्त भनिने घर्तीमगरले आफ्नो हातमा भएको फलामले सिंगुरले तामाङको टाउकोमा तीन पकट प्रहार गरी हत्या गरेको खुल्न आएको छ । यसअघि गत श्रावण १७ गते हत्या गरिएका धादिङ जिल्ला खनियाबास गाउँपालिका४ स्थायी घर भई मुस्ताङको घरपझोङ गाउँपालिका५ ढुम्बा स्थित स्याउबारीमा काम गरी बस्ने ४९ वर्षीय तामाङ स्याउ खेतीमा सिंचाई गर्न गएकोमा बेलुका अबेरसम्म घर नफर्किएपछि सोही दिन साँझ खोजतलासका लागि प्रहरीलाई जानकारी गराइएको थियो। खोजतलास गर्ने क्रममा सोहीदिनको राति ११ बजेतिर घरपझोङ५ ढुम्बा लालबहादुर गुरुङको स्याउबारीमा मृत अवस्थामा फेला परेको प्रहरी नायव उपरीक्षक रविन्द्रनाथ पौडेलले जानकारी दिए । मृत अवस्थामा फेला परेका तामाङको टाउकोमा गम्भीर चोट लागेको भेटिएको प्रहरी नायव उपरीक्षक पौडेलले बताए । जिल्ला प्रहरी कार्यालय मुस्ताङले घटनाको पछिल्लो दिन श्रावण १८ गते मुचुल्का उठाइ मृतकको शव पोष्टमार्टमका लागि जिल्ला अस्पताल जोमसोममा पठाइ आवश्यक प्रक्रिया पूरा गरी आफन्तको जिम्मा लगाएको थियो । जिल्ला प्रहरी कार्यालय मुस्ताङले पक्राउ परेका घर्तीमगरलाई प्रहरी हिरासतमा राखी थप अनुसन्धान प्रक्रिया अघि बढाइएको प्रहरी नायव उपरीक्षक पौडेलले जानकारी दिए ।
मेसिन चलाउँदै मुसहर महिला,"उदयपुर : त्रियुगा नगरपालिका३ की सोना सदालाई केही सीप सिक्ने चाहना भए पनि आर्थिक अभावले रोकेको थियो। स्थानीय सरकारले सहयोग गरेपछि भने सिलाइकटाइको तालिम लिन पाएकी छन्। अब यसलाई व्यावसायिक बनाउन लागिपरेका छौं, उनले भनिन्, मेरो क्षमता देखेर प्रशिक्षकले आफ्नै टेलरिङ सेन्टरमा काम गर्ने अवसर दिनुभएको छ। यहाँबाट अझ सक्षम भएपछि आफ्नै पसल खोल्ने सोचमा छु। वडा नम्बर ६ की संगीता सदाले वडा कार्यालयले सटरको व्यवस्था गरिनसकेकाले तत्काल आफ्नै घरबाट व्यवसाय सुरु गरेको बताइन्। वडाध्यक्षले टेलरिङ सेन्टर चल्ने ठाउँमा केही दिनभित्रै निःशुल्क सटर उपलब्ध गराइदिने भन्नुभएको छ, उनले भनिन्, त्यो व्यवस्था नभएसम्म आफ्नो सीप घरबाटै प्रयोग गरेको हुँ। सामान्य घरखर्च, छोराछोरीको कापीकलम किन्न, आफूलाई चुरापोते किन्न श्रीमान्को मुख ताक्नुपर्ने समस्या सहजै टर्ने उनले बताइन्। उनले भनिन्, कुर्थासुरुवाल, ब्लाउज, पेटिकोट, भोटो, टोपीलगायत सिउने सीप जानेकी छु। बाँकी सिक्ने क्रममा छु। यति सीपमा नै छरछिमेकबाट सिलाईका लागि काम दिनुभएको छ। उनीहरूजस्तै मुसहर समुदायका महिला हिजोआज मेसिन चलाउँदै सलाइकटाइमा रमाउन थालेका छन्। जो विद्यालय जाने बेला अभिभावकसँग व्यक्तिका घर ढलान, खेतको माटो काटेर सम्याउने, धान गोड्ने र खोलाका बालुवा चाल्ने काम गर्थे। अक्षर चिन्न र हिसाबकिताब गर्न जान्ने भएपछि विद्यालय छोडेर मजदुरी काम गर्दै आएका थिए। उनीहरू यति बेला सीपमूलक तालिम लिएर व्यवसायतर्फ अग्रसर देखिएका छन्। सिलाइकटाइको तालिमपछि मेसिन चलाएर कपडा सिलाउन थालेका छन्। त्रियुगा नगरपालिकाले प्रदेश सरकारको नवप्रवद्र्धन साझेदारी कोषअन्तर्गत विभिन्न सीपमूलक तालिम, बचत गर्ने बानीको विकास, सरसफाइलगायत कार्यक्रम सञ्चालन गरेपछि मुसहर समुदायमा परिवर्तन आएको हो। १३ महिने परियोजनाबाट वडा नम्बर १०,१४,१५,१६ बाहेक अन्य १२ वडाका मुसहर समुदायले लाभ लिने परियोजना संयोजक राजकुमार खड्काले बताए। चार वडामा मुसहर समुदायको बसोबास नरहेकाले त्यहाँ कार्यक्रम सञ्चालन नगरिएको उनले बताए। उनका अनुसार सिलाइकटाइको सीप सिक्न चाहेका ३२ महिलालाई पहिलो पटक ४५ दिनको आधारभूत तालिमपछ्ि व्यावसायिकतातर्फ अग्रसर गराइएको हो। उनीहरूको चौतर्फी विकासका लागि समुदायमा आधारित रही आवश्यकता र मागअनुसार तालिम दिइएको उनले बताए। उनका अनुसार पुरुषले इलेक्ट्रिकल, प्लम्बर, मोटरसाइकल मर्मतलगायत सीपहरूको माग गरेका छन्। त्यो चाँडै सञ्चालन गर्ने तयारीमा रहेको खड्काको भनाइ छ। पहिलो चरणमा पुरुषभन्दा पनि महिलाकै चेतनामा अभिवृद्धि र व्यवसायमार्फत आम्दानी बढाउनुपर्ने देखियो, उनले भने, त्यसैले सिलाइकटाइ तालिम दिई मेसिनसमेत उपलब्ध गराएका हौं। प्रशिक्षक कल्पना ढकालले ४५ दिनसम्म लगातार तालिम दिएकी थिइन्। सुरुका दिनमा केही गाह्रो भए पनि बीचमा पुगेपछि सिकाउन धेरै सहज भएको ढकालले बताइन्। उनले भनिन्, यति सीपबाटै मासिक १५१६ हजार कमाउन सक्ने भएका छन्। अब उनीहरूलाई एड्भान्स तालिमको खाँचो छ। मेयर बसन्तकुमार बस्नेतले मुसहर समुदायको जीविकोपार्जन र चेतना अभिवृद्धिमा नगरपालिका जिम्मेवार रहेको बताए। उनले तालिमप्राप्त गरेका ३२ जनालाई नगरपालिकाको जनही २० हजार मुल्यको मेसिन, आईरन, कैची, सिलाईका अन्य सामग्री उपलब्ध गराइएको बताए। मुसहर समुदायका लागि राज्यको यति धेरै लगानी गरेकाले त्यसलाई खेर जान नदिन आफ्नो पाँच बर्षे कार्यकालभरि उपलब्ध सामग्रीको निरन्तर अनुगमन गर्नेछौं। हामीले घरमा थन्क्याउन र बेच्नका लागि मेसिन दिएका हैनौं, मेयर बस्नेतले भने, तीन पुस्ते लिएका छांै। महिनामा एकपटक अनुगमनमा जाने संयन्त्र बनेको छ। मेसिनबाट व्यावसायिक काम भएनभएको निगरानी बढाउँछांै। उपमेयर महेश्वरी राईले आधारभूत तालिमको प्रतिफल राम्रो आए एडभान्स तालिम दिइने बताइन्। उनले भनिन्, सबै समुदायलाई समान हैसियतमा पुर्याउन नगरपालिका अहिले मुसहर समुदायकेन्द्रित योजनामा छ। यसबाट उनीहरूलाई व्यावसायिक र उद्यमशील बनाउन चाहन्छौं। सीप भए मान्छे भोकै बस्नुपर्ने अवस्था आउँदैन। त्यसैले उनीहरूलाई लक्ष्य गरी तालिम दिएका हौं, उपमेयर राईले भनिन्, मुसहर समुदायमा गरेको लगानी बालुवामा पानी हाले सरह कसैकसैले भनेका छन्। तर, अहिले उनीहरूको लगनशीलता र मेहनत हेर्ने हो भने सोचेभन्दा परिणाम राम्रो निकालेका छन्।नगरपालिकाले मुसहर समुदायको वृत्तिविकासका लागि पहिलो चरणमा १ सय २० जनालाई उद्यमशीलता तालिम, १ सय ५४ जनालाई पूर्ण सरसफाइ सचेतना, मोबाइल एप र वेबबेस्ड घरधुरी सर्वेक्षण, २ सय २७ घरधुरीलाई बायोस्यान्ड फिल्टर वितरण गरेको छ। सिलाई कटाइपछि दालमोठ भुजिया, ग्रिल, माछा, बाख्रा, वंगुर, मोटर ड्राइभिङ, टायल मार्वल, मोटरसाइकल मर्मत, कम्प्युटर, फर्निचर पेन्टिङ्ग तालिम रहेको परियोजना संयोजक खड्काले बताए।"
"काम पनि नगर्ने, गर्न पनि नदिने!","काठमाडौं महानगरपालिका अनधिकृत रूपमा नक्सा पास नगरी बनाइएको संरचना हटाउने अभियानमा लागेको छ। त्यो अभियानलाई साथ दिनु पर्ने हो। तर, केही नेताहरू उल्टै विरोध गर्दै हिँडेका छन्। आफू पनि केही नगर्ने अनि गर्न पनि नसक्ने तर अर्काले गरेको पनि देख्न नसक्ने। कस्ता नेता होलान् ? नेतामा अलिकति पनि लाज भन्ने चिज हुँदैन रहेछ भन्ने लाग्यो तिनका कुरा सुनेर। बुझाइ, देखाइ र भोगाइ आआफ्नै होला। एमालेका महेश बस्नेत र कांग्रेसका मीन विश्वकर्मालाई टाउको किन दुखेको हो ? मलाई थाहा भएन। उहाहरूको साँठगाँठ व्यापारीसँग भएर आपत्ति भएको हो कि ! आफूले गर्न नसकेको काम अरूले गर्दा साथ पो दिनुपर्छ भन्ने लाग्छ। उल्टो भाँजो हाल्ने त ? दुई, चारजनाले सामाजिक सञ्जालमा वाह वाह गरे होइन, राम्रो काम गर्नेलाई सारा नेपालीले साथ दिनेछन्। यस्तो बोलीमा लगाम नलगाउने हो भने एकदिन हालत पनि खराब हुन सक्छ। महानगरका मेयर बालेन्द्र साहले अनाधिकृत रूपमा बनाइएका संरचनाहरू धमाधम खाली गराउँदै छन््। उनले भएका संरचना भत्काएका होेइनन्। महानगरको स्वरूप बनाउन लागेका हुन्। नक्सा पास नगरी एउटा प्रयोजनको लागि स्वीकृति लिने अर्के काम गर्न पाइँदैन। त्यस्ता गलत काम गर्नेलाई कारबाही गर्नैपर्छ। सामाजिक सञ्जाल सोसल मिडियामा बालेनको वाहवाह भएको छ। राजनीतिक दलहरूले वर्षौंदेखि गर्न नसकेको काम उनले गर्दैछन्। ३५ दिने सूचना निकाल्दा पनि खाली नगरेपछि महानगरले बाध्य भएर व्यापारीले कब्जा गरेको जमिन खाली गराउन डोजर प्रयोग गरेको छ। सरकारी जग्गा व्यापारीले राजनीतिक आडमा कब्जा गर्नै पाइँदैन। राजनीति छत्रछायाँमा सुरक्षित रहेका व्यापारीलाई बल्ल अलिकति नसिहत भएको छ। दलबाट चुनिएको प्रतिनिधि र स्वतन्त्र प्र्रतिनिधिमा फरक के हुँदोरहेछ जनताले देखे। बाबुराम भट्टराईले बाटो चौडा पारेर जनमानसको मानसपटलमा बसे। बालेनले पनि काठमाडौंमा भएका सार्वजनिक जग्गा व्यक्तिको कब्जाबाट छुटाए। गर्न चाह्यो भने गर्ने नसकिने के रहेछ र ? महानगरमा अहिलेसम्म कति मेयर भएर व्यापारीले कब्जा गरेको जमिन खाली गराउन सकेका थिएनन्। बालेनले त्यो काम गर्दैछन्। हेरौं कति सफल हुँदा रहेछन्। राम्र्रो काम जसले गरे पनि सबैले साथ दिनैपर्छ। देश बनेन मात्र भनेर हुँदैन। बनाउँछु भनेर आउनेलाई साथ पनि दिनुपर्छ। वडाध्यक्षहरूले पनि मेयरलाई साथ दिएर अघि बढ्ने आँट गरुन् खुट्टा तान्ने काम नहोस्। फुटपाथ अतिक्रमण गरेर पसल राख्न कसैलाई छुट छैन। केही दिनअघि नर्भिक अस्पतालले अतिक्रमण गरेर जग्गा खाली गराउन गएका बालेनलाई सर्वोच्च अदालतले रोकेको छ। त्यस्तै अल्फाबिटामा पनि लफडा परेको थियो। यदि त्यो दिन महानगरले आफ्नो काम नगरेको भए भोलिपल्ट कुन चाहिँ न्यायाधीशले स्टे अर्डर जारी गथ्र्यो। विकासको काममा यसरी भाँजो हाल्नेबाहेक सर्वोच्चले केही काम गरेको छैन। खुल्ला ठाउँ नभएर राजधानी कुरूप देखिएको छ। मोटरसाइकल बाटोमा पार्किङ गरिन्छ। पार्किङ गर्न खाली ठाउँ कतै छैन। खाली ठाउँ जति सबै व्यापारीको कब्जामा छ। व्यापारीको कब्जामा भएको जमिन खाली गरेर पार्किङस्थल वा अन्य बगैंचा बनाउँछु भन्नु गलत होइन। पुरुषोत्तम घिमिरे, जोरपाटी, काठमाडौं"
हेलिकप्टरभित्रै जन्मियो बच्चा,"गोरखा : गोरखाको आखिरी गाउँ निलेकी ३४ वर्षकी याङ्जेन लामा लगालग आठ दिन सुत्केरी बेथाले थलिइन्। आठ दिनसम्म पनि बच्चा जन्माउन नसकेपछि उनका श्रीमान् ग्याम्जोले आइतबार ४ बजे नेपाली सेनाको हेलिकप्टर झिकाए। साढे ४ बजेतिर उनलाई हेलिकप्टरले काठमाडौं पुर्यायो। संयोगबस उनलाई बोकेको हेलिकप्टर एयरपोर्टमा ल्यान्ड हुनु र उनले छोरा जन्माउनु एकैसाथ भयो। हेलिकप्टरभित्रै पुत्र लाभ भएपछि ग्याम्जोले याङ्जेनकी आमाछोरालाई थापाथलीस्थित प्रसूती गृहमा पुर्याएका छन्। अहिले बच्चा र आमाको स्वास्थ्य राम्रो छ, ग्याम्जोले भने। यसअघि याङ्जेनको चारवटा सन्तान थिए। एकजनाको मृत्यु भइसकेको छ। सोही हेलिकप्टरमा चुमनुब्री गाउँपालिका७ बुर्जीकी अर्की २८ वर्षकी गर्भवती धेजेन साङ्मोको पनि उद्धार गरिएको छ। सुत्केरी हुन केही दिन बाँकी थियो। त्यतिबेला असजिलो पनि हुनसक्छ भनेर त्यही हेलिकप्टरमा हालेर लगियो, पूर्व वडाध्यक्ष पासाङ फुञ्जो लामाले भने। तिब्बती सिमानामा रहेको चुमनुब्री गाउँपालिका सडक सञ्जालले जोडिएको छैन। यहाँका गम्भीर बिरामी, घाइते तथा सुत्केरी बेथा लागेकाहरू उपचारका लागि महंगो भाडा तिरेर हेलिकप्टरबाट उद्धार गर्ने गरिन्छ। सो पालिका निषेधित क्षेत्रअन्तर्गत रहेकाले हेलिकप्टर उडाउन अनुमति लिने झन्झट छ। प्रक्रिया पुर्याउँदा पुर्याउँदै ढिला हुँदा कतिपय घाइते, बिरामी तथा सुत्केरी बेथाले थलिएकाहरूको मृत्युसमेत हुने गरेको छ।"
