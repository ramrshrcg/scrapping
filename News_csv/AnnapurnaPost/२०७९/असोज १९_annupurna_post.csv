शीर्षक,विवरण
नातिनीको स्याहारले बौरिए १०१ वर्षीय हजुरबुबा,"गलेश्वर : बुढेसकालमा छोरो नै बाबुआमाको सहारा हुन्छ भन्ने नेपालीहरुको मानसिकता र सोचाइमा पछिल्लो समय धेरै परिवर्तन आएको छ । छोराबुहारीकै कारण कैयौँ वृद्ध बुबाआमाहरू घरमा बस्न सक्ने वातावरण नभएर वृद्धाश्रम वा मन्दिरमा सहारा लिई आफ्नो अन्तिम दिनको प्रतीक्षा गरिरहेका छन् । तर, म्याग्दीको मालिका गाउँपालिका२ मा पर्ने बेली गाउँका एक १०१ वर्षीय वृद्धले विदेश (इजरायल) मा बस्ने नातिनीको अनलाइन स्याहार सुसारबाट अझै बाँच्ने र परिवारको साथमै रहने वातावरण पाएका छन् । रुमको बेली गाउँका १०१ वर्षीय शिवलाल पुन थोरै भाग्यमानी व्यक्तिमा पर्छन् । उनलाई परिवारका सदस्यहरूले गरेको स्याहार सुसारदेखेर बेली गाउँ नै दङ्ग पर्ने गरेको छ । हजुरबुवा (बाजे) को स्याहार सुसारकै लागि इजरायलबाट डेढ महिनाको बिदा लिई घरमा आएकी नातिनी विष्णु पुन मगर चौबिसै घण्टा बाजेको स्याहारमा तल्लिन छिन् । एक सय एक वर्षको वृद्ध वय त्यसै नै शिथिल हुन्छ । शारीरिकरूपमा कमजोर भए पनि त्यस्तो अवस्थामा तागतिलो खानेकुरा खाने, परिवारको माया र स्याहार पाउने रहर बढी नै हुन्छ । तर, परिवारका सदस्यले त्यस्ता वृद्धवृद्धाहरूको स्याहार सुसारमा खासै ध्यान नदिँदा उनीहरु शारीरिकपले मात्रै होइन मानसिकरूपमा समेत कमजोर बन्दै जान्छन् र रोगले च्याप्ने गर्दछ । तर शिवलाल पुन मगरको हकमा भने यस्तो छैन । उहाँको हेरचाह र स्याहार सुसारका लागि विदेशमा रहँदासमेत नातिनी विष्णुले अनलाइन माध्यमद्वारा नै परिवारका सदस्यहरूलाई निर्देशन दिने, सिकाउने, आवश्यक सामान र सुविधाजनक चिजहरु मगाइदिने गर्थिन् । घरका सदस्यलाई अरु काम छोडेर भए पनि बाजेको स्याहार सुसार गर्न खटाउथिन् । परिवारका सदस्यले पनि सोहीअनुसार गर्ने भएकाले वृद्ध शिवलाल शारीरिकरूपमा कमजोर भए पनि मानसिकरूपले फुर्तिलो बनेर हँसिलो अनुहारमा परिवारका सदस्यहरूसँग कुराकानी गर्ने, व्यावहारिक कुराहरु सिकाउने, आफन्त, इष्टमित्रहरूको खैखबर बुझ्ने लगायतका कुराहरू गर्छन् । बाजेको हेरचाहका लागि विष्णु इजरायलबाट घरमा आएर खानपान र हेरचाहको उचित प्रबन्ध मिलाई विदेशमा आफूले जानेको (वृद्धवृद्धाको स्याहार सुसारका विधि) तरिका अपनाई सेवा गर्न थालेपछि शारीरिकरूपमा कमजोरी भएको अवस्थाबाट बौरिएर भान्छामा बसेर आफैँ खाना खाने, परिवारका सदस्यहरूसँग गफिने गर्न थालेकी छन् । विगत १५ वर्षदेखि इजरायलमा बस्दै आएकी विष्णु इजरायलमा वृद्धवृद्धाहरूको स्याहार सुसार गर्ने काम गर्छिन् । गाउँकै सज्जन व्यक्तिका रूपमा चिनिने शिवलालसँग व्यावहारिक ज्ञानको अथाह भण्डार भएको र उनी गाउँका लागि सूर्य जस्तै उज्यालो छर्ने व्यक्ति भएको स्थानीयवासीले बताउँछन् । युवाअवस्थामा समेत गाउँमा नै बसेर गाउँको विकास र उत्थानका लागि अहोरात्र खट्ने शिवलालको दीर्घ जीवनको कामना गर्दै दैनिकरूपमा उनलाई भेट्न आउनेहरुको भीड नै लाग्ने गर्छ । एक सय वर्ष पार गरेका वृद्धवृद्धालाई मानिसको रूपमा नभई भगवान्का रूपमा मानिनुपर्ने धार्मिक मान्यता र सामाजिक प्रचलन समेत छ । उीहरुले आफ्नो जीवनकालमा गरेका कामहरु समाजका लागि अनुकरणीय हुने गर्दछन् । बेली गाउँमा एक सय वर्ष उमेर पार गरेका तीन जना ज्येष्ठ नागरिक छन् । विष्णुले दैनिकरूपमा ती जेष्ठ नागरिकहरूको घरमा पुगेर उनीहरुलाई कसरी स्याहारसुसार गर्नुपर्दछ भनेर परिवारका सदस्यहरूलाई समेत सिकाउँछिन् । आफ्नै खर्चमा ती वृद्धवृद्धालाई आवश्यक पर्ने चिज र पोषिला खानेकुराहरू किनेर लगिदिने, बनाएर खान दिने आदि कामहरू गर्दै आएकी छन् । शिवलालका एक छोरा र दुई छोरी छन् । छोरीहरु विवाह गरेर आआफ्नो कर्मघरमा छन् । छोरा कहिले लेक गाउँमा त कहिले बेली गाउँमा पशुपालन गर्छन् । शिवलालका तीन सन्तानबाट १५ जना छोराछोरी र तिनका २५ जना पनाति, पनातिनी गरेर ४० जनाको परिवार छ । परिवारका सबै सदस्यहरू शिवलाललाई उत्तिकै सम्मान गर्नुका साथै उनको रेखदेखमा खटिने गर्छन् । बाजेलाई प्रसन्न र स्वस्थ राख्न नातिनी विष्णुले हरेक उपाय अपनाउँछिन् । उनलाई हँसाउने, फुर्काउने, खुवाउने, सुताउने, उठाउने सबै काम विष्णुले नै गर्दै आएकी छन् । बाजेको सेवा गर्न पाउँदा आफूलाई धेरै खुसी लागेको र आफूलाई नै भाग्यठानी ठानेको विष्णुको भनाइ छ । उनले आफ्नो घरका ज्येष्ठ नागरिकलाई बोझको रूपमा नभई ओजको रूपमा लिन र उनीहरूलाई सम्मानका साथ रहने वातावरण मिलाउन सबैलाई आग्रहसमेत गर्छिन् ।"
वीरगन्जमा रावण दहन,"वीरगन्ज : प्रत्येक वर्षझैँ यस वर्ष पनि वीरगन्जमा विजया दशमीका दिन बुधबार बेलुकी रावणकाे दहन गरिएको छ। असत्यमाथि सत्यको विजय भएको उपलक्ष्यमा विजया दशमीका दिन वीरगन्जमा रावणाकाे दहन गर्ने गरिन्छ। वीरगन्ज महानगरपालिका१६ नगवाकाे बाइपास सडकस्थित माँ वैष्णो मन्दिर अगाडि करिब ३० फिट अग्लो बनायएको रावणकाे प्रतिमामा आगाे लगाएर रावण दहन गरिएकाे हाे। वीरगन्ज महानगरपालिकाका मेयर राजेशमान सिंह, वरिष्ठ उद्योगपति एवं समाजसेवी अशोक वैद्य, साहिब दरबारका पीठाधिपति श्री देवेन्द्र सिंह, नेकपा एमाले नेता एवं प्रदेश सभा सदस्य उम्मेदवार शम्भु गुप्ता, वीरगन्ज१६ का वडाध्यक्ष पर्शुराम चौरसिया लगायतकाले विधिपूर्वक रावणकाे प्रतिमामा आगो लगाई दहन गरेका हुन्। रावण दहन कार्यक्रमलाई उत्साहपूर्वक सम्पन्न बनाउन विभिन्न सांस्कृति कार्यक्रमको समेत आयोजन गरिएको थियो। त्यसअघि वैष्णाेदेवी मन्दिर अगाडिबाट बृहत् मोटरसाइकल र्यालीसहितकाे शाेभा यात्रा निकालिएको थियो। बैष्णोदेवी मन्दिर अगाडिबाट निकालिएको शोभा यात्रा इनर्वा, घुसुकपुर, छपकैया, विर्ता, अखलियामठ, आदर्शनगर, माइस्थान, घण्टाघर चाेक हुँदै रेल्वे रोडको रामटोल, बाइपासको नगवा हुँदै कार्यक्रमस्थलमा पुगेर रावण दहन कार्यक्रममा परिणत भएको थियो। रावण दहन कार्यक्रममा विभिन्न हिन्दु धार्मिक संघ संगठनका स्वंयसेवकका साथै हजाराैं स्थानीयको सहभागिता रहेको थियो।"
मन जित्दै सन्तको शिक्षालय,"इलाम : अलिअलि दार्जिलिङको वतासले छुने सूर्योदय नगरपालिका ३ मेहेलबोटमा पनि शिक्षा र जीवन शैलीमा सिमापारीको प्रभाव भेटिन्छ । हुनेखानले दार्जिदिङ नै छोराछोरी पढाउने नहुनेल पनि घर छोडेर सदरमुकाम तिरका विद्यालय ताक्ने प्रचल थियो । कुरा २४ बर्ष अघिको हो । पुगिसरी नआउनेका लागि जिल्ला सदरमुकामको शहरमा छोराछोरी पढाउन सहज थिएन । त्यही असहजताले जन्मायो सन्तको शिक्षालय अथवा श्री नर्वदा कल्याण बोर्डिङ्ग माध्यमिक विद्यालय । श्री मंगल शैक्षिक विकास गुठीद्वारा सञ्चालित त्यहि विद्यालय अहिले अभिभावक र विद्यार्थीको रोजाईको विद्यालय बन्दै गएको छ । सूर्योदय नगरपालिका३, मेहेलबोटेमा विस १९५३ सालमा बाबु कल्याणदास र आमा नर्वदा वाईको कोखबाट जन्मिएका मङ्गलदास जी महाराजको इच्छाअनुसार उनका अनुयायी मोहन प्रियाचार्यजी महाराज, सदानन्दजी महाराज तथा कृष्णदासजी महाराजको अगुवाइमा विस २०५५ सालमा स्थापना गरिएको हो । विद्यालयको नाम आमा नर्वदा वाइ तथा बाबु कल्याणदासको नामबाट जुराएपछि नीजि स्तरबाट गुणस्तरीय शिक्षाको प्रयास शुरु भएको विद्यालयका प्रिन्सीपल सफल राईले बताए । विद्यालयले वरपरका ग्रामिण क्षेत्रका सबै जातजाति, वर्ग, लिंग एवं समुदायका बालबालिकाहरुलाई न्यून शुल्कमा शिक्षा प्रदान गर्दै आएको प्रिन्सीपल राईले बताए । नगरशिक्षा समितिले तोकेको दरभन्दा पनि पच्चिस प्रतिशत सम्म सस्तोमा विद्यार्थीहरुलाई अध्यायन गराउने गरेको राईले बताए । २४ वर्षअघि सानो बाँसको कटेरोमा न्यून बिद्यार्थी संख्या, सिमित स्रोत र साधन, अपर्याप्त भौतिक पूर्वधारबाट सुरु भएको विद्यालय अहिले करिब साढे दुई रोपनि क्षेत्रफलमा एउटा तिनतले १२ कोठे पक्कि भवन र दुईतले १२ कोठे अर्को भवनबाट सञ्चालनमा छ । पर्याप्त फर्निचरको ब्यवस्था, विज्ञान तथा कम्प्यूटर प्रयोगशालाको ब्यवस्था, ब्यवस्थित शौचालय सहित युग सुहाउँदो शैक्षिक गतिविधि सञ्चालन गर्न सफल हुदै आएको छ, स्थानीय सूर्य सापकोटाले बताए । सुरुवाती दिनहरुमा प्राथामिक तह अङ्ग्रेजी र निम्न माध्यमिक तहमा नेपाली र अङग्रेजी दुबै माध्यममा शैक्षिक कार्यक्रम सञ्चालन गरिदै आएकोमा बिस २०६५ सालदेखि नेपाली माध्यममा माध्यमिक तह सञ्चालन सुरु भयो । २०७३ साल देखि पुर्णरुपमा अङग्रेजी माध्यममा शैक्षिक कार्यक्रम सञ्चालन गर्दै आइरहेको छ । सरकारी सहायता विना गुठीद्धारा सञ्चालन गरेको विद्यालयको स्रोत भनेकै विद्यार्थीको शुल्क हो । अभिभावक खुशी नभए सम्म विद्यालयले प्रगती गर्दै भन्ने बुझेका प्रिन्सीपल सफल राईले समउ समयमा अभिभावक भेला बोलाएर उनीहरुको प्रतिकृया लिने गरेका छन् । उनले भने प्रत्येक शैक्षिक सत्रको प्रत्येक त्रैमासिक परीक्षा शुरु हुनु अघि र नतिजा प्रकाशन पश्चात पठनपाठन सम्बन्धि समिक्षा गर्ने उद्धेश्य सहित आयोजना गरिने अभिभावक भेलामा सम्पूर्ण अभिभावकबाट व्यक्त सकरात्मक प्रतिक्रियाले विद्यालयको शैक्षिक स्तर उच्च रहेको कुरालाई पुष्टि गर्छ । विद्यालयमा अहिले २४८ जना विद्यार्थी अध्यायनरत छन् । गत बर्ष (२०७८)को एसइइ परिक्षामा विद्यार्थी प्रज्वल बरालले ३ दशमलव ७५ जिपिए सहित जिल्ल प्रथम भएपछि विद्याथीृक आकर्षण थप बढेको अभिभावक हरी खतिवडाले बताए । विस २०६५ सालमा प्रथम पटक एसएलसी परीक्षामा सहभागी भएको यस विद्यालय हालसम्म १४ वटा समूहलाई उत्कृष्ट नतिजा सहित एसएलसीएसईई उत्तीर्ण गराउन सफल रहँदै आएको प्रिन्सीपल राइले बताए । राइले भने हामीले विद्यार्थी केन्द्रित सिकाइलाई ध्यान दिएका छौ, त्यही भएर पनि उत्कृष्ट नतिजाका लागि सिहयोग मिलेको छ ।"
सिट बाँडफाँटमा असन्तुष्टि जनाउँदै मधेसका कांग्रेस सभापतिहरूले बुझाए प्रधानमन्त्रीलाई ज्ञापन,"वीरगन्ज : नेपाली कांग्रेस मधेस प्रदेशका जिल्ला सभापतिहरूले पार्टी सभापति एवं प्रधानमन्त्री शेर बहादुर देउवालाई भेटेर गठबन्धन दलबीच भइरहेकाे सिट बाँडफाँट र उम्मेदवार सिफारिसप्रति आपत्ति जनाएका छन्। मधेस प्रदेशका बारासहित ६ जिल्लाका कांग्रेस जिल्ला सभापतिहरूले बुधबार पार्टी सभापति देउवालाई भेटेर मधेस प्रदेशमा गरिएको सिट बाँडफाँट र उम्मेदवार सिफारिसबारे लिखितरुपमै ज्ञापनपत्र बुझाएर आपत्ति जनाएका हुन्। बाराका सभापति राजेश राय यादव, राैतहटका सभापति सुनिल कुमार यादव,सर्लाहीका सभापति सुरेन्द्र प्रसाद सिंह, महाेतरीका सभापति नागेश्वर यादव,सप्तरीका सभापति रामदेव साह र सिरहाका सभापति रामचन्द्र यादवले देउवालाई ज्ञापनपत्र बुझाएका हुन्। मधेसका कांग्रेस जिल्ला सभापतिहरूले गठबन्धन दलहरुबीच सिट बाँडफाँटमा मधेसमा कांग्रेसले एकदमै कम सिट लिने सहमित गरेकाे समाचार विभिन्न मिडियाबाट आइरहेकाले यसले मधेसमा कांग्रेसलाई क्षति पुर्याउने भएकाले यसप्रति धयान दिन नेतृत्वलाई सचेत गराए। संघ र प्रदेशसभा क्षेत्रका लागि उम्मेदवार छनाोट गर्ने क्रममा केन्द्रीय कार्यसमितिले जिल्ला सभापतिसँग कुनै सल्लाह र समन्वय पनि नगरेकाे जिल्ला सभापतिहरूको गुनासाे छ। यसरी गर्दा आगामी निर्वाचनमा कांग्रेसलाई घाटा पुग्ने भएकाले बेलैमा ध्यान दिन आग्रह गर्दै मधेसका कांग्रेस जिल्ला सभापतिहरूले मधेसमा गठबन्धन दलहरूबीच सिट भागबन्डा गर्दा र उम्मेदवार छनाोट गर्दा जिल्ला सभापतिहरूसँग समन्वय र परामर्श गर्न पार्टी सभापति देउवाकाे ध्यानाकर्षण गराए। अन्यथा जिल्ला सभापतिहरूसँग परामर्श र समन्वय नगरी टिकट वितरण गरिएमा त्यसले आागामी निर्वाचनमा पार्टीलाई हुने हानी नाेक्सानीकाे सम्पूर्ण जवाफदेही केन्द्रीय कार्यसमिति नै हुने चेतावनीसमेत उनीहरूले दिए।"
"करेन्ट लागेर दाजुभाइको मृत्यु, दुई जना घाइते","जनकपुरधाम : करेन्ट लागेर दुई दाजुभाइको मृत्यु भएको छ भने दुई जना घाइते भएका छन्। बुधबार बिहान करिब ३ बजे जनकपुरधाम उपमहानगरपालिका वडा नम्बर२३ विन्धीमा करेन्ट लागेर एकै परिवारका दुई दाजुभाइको मृत्यु भएको हो। मृत्यु हुनेमा सोही ठाउँ बस्ने ६० वर्षीय दिनेश चौधरी र उनका ५४ वर्षीय भाइ रामेश्वर चौधरी रहेका छन्। आफ्नै घरमा मोटरको तार जडान गर्ने क्रममा दिनेशकी श्रीमती निर्मला देवीलाई करेन्ट लाग्दा बचाउन गएको क्रममा दिनेश, रामेश्वरलाई करेन्ट लागेको थियो। उनीहरूलाई उपचारका लागि प्रादेशिक अस्पताल जनकपुरधाममा ल्याउँदा उपचारकै क्रममा मृत्यु भएको जिल्ला प्रहरी कार्यालय धनुषाका प्रवक्ता प्रहरी नायब उपरीक्षक दिपक रायले जानकारी दिए। घटनामा परी ४० वर्षीय दिनेश चौधरी र निर्मला चौधरी गम्भीर घाइते भएका छन्। मृतक रामेश्वर चौधरी नेपाली कांग्रेसको जनकपुरधाम उपमहानगरपालिकाका नगर कमिटी सदस्य थिए।"
भ्रातृशोकका कारण प्रधानमन्त्री देउवाले लगाएनन् टीका,काठमाडौं : प्रधानमन्त्री शेरबहादुर देउवाले यसवर्षको विजया दशीमीको टीका ग्रहण गरेनन्। भ्रातृशोकमा रहेका प्रधानमन्त्री देउवाले टीका नलगाएको र अरुलाई पनि टीका नलगाइदिने प्रधानमन्त्री देउवाका स्वकीय सचिव भानु देउवाले जानकारी दिए। प्रधानमन्त्री देउवाका भाइ प्रेमबहादुर देउवाको निधन भएको एक वर्ष पुगेको छैन। भ्रातृशोकका कारण प्रधानमन्त्री देउवाले परिवारका अन्य सदस्यलाई पनि टीका नलगाएका हुन्।
"कांग्रेसको समानुपातिक बन्दसूचीमा केन्द्रीय नेतादेखि पत्नी, बुहारी र भान्जीसम्म (सूचीसहित)","काठमाडौं : नेपाली कांग्रेसको समानुपातिक सूचीतर्फ सामान्य हेरफेर गरिएको छ। ब्यापक विरोध भएपछि प्रधानमन्त्री पत्नी आरजु राणाको नाम एकबाट तीनमा राखिएको छ। त्यस्तै सूचीमा विमलेन्द्र निधि, प्रकाशशरण महत, फरमुल्लाह मन्सुर, जीवन परियारलगायत नेताहरु समानुपातिक बन्दसूचीको आआफ्नो कलस्टरमा पहिलो नम्बरमा रहेका छन्। त्यस्तै विमलेन्द्रकी भान्जी निनु कर्ण, लोसपाबाट कांग्रेस प्रवेश गरेकी चन्दा चौधरी पनि मधेसी कोटामा अटेकी छन्। दाङ क्षेत्र १ मा टिकट नपाएपछि योगेन्द्र चौधरी थारु कोटामा पहिलो नम्बरमा रहेका छन्। थारु महिला कोटामा भने विजय गच्छदारकी बुहारी कल्पना चौधरी अटेका छन्। उम्मेदवारको सूची खस  आर्य पुरुष प्रकाश सरण महत वसन्त भट्टराई आनन्द प्रसाद ढुंगाना गोविन्द भट्टराई त्रैलोक्य प्रताप सेन डिल्ली बहादुर कार्की दामोदर गौतम किरण गिरी मिन भाम भिम थपलिया वालकृष्ण पाण्डे जयपति रोकाय नरेशबहादुर सिह सरोज कुमार थापा सुरेन्द्र दाहाल शिवराज जोशी खडानन्द खनाल महिला अम्बिका बस्नेत सरिता प्रसाईं डाआरजु राणा देउवा ईश्वरी न्यौपाने प्रतिमा गौतम मन्जु खाँण कान्तिका सैजुवाल मैना रावल कार्की रमा कोइराला उमा दाहाल मधु शाही भद्रा भण्डारी प्रसिस महरा किरण कोइराला भावना शाही मृदुला कोइराला अम्बिका शर्मा आदिवासी जनजाति पुरुष गोपालमान श्रेष्ठ केशरमान रोक्का सन्दिप राना गोपाल सिं राजभण्डारी कृष्ण धर्ती मगर मनोहर नारयण श्रेष्ठ कमोट फागो अईन्द्र केरुङ्ग मोहन राई दिनेश राई सनत मुर्मु कालु मेचे जगत बहादुर तामाङ लाल बहादुर गुरुङ्ग ललित सिंह बोहरा भीम श्रीस महिलातर्फ सरस्वती बजीमय लिला बोखिम सीता राना मगर शुलिता थिङ सपना भण्डारी माया राई कुशुम थापामगर मनोरमा शेरचन अन्जनी श्रेष्ठ रिनुका काउचा मगर कृष्णा आमात्य सरु लामा मधु जगेवु विन्दा आले राना गीता सेन्दाङ निर्मला वस्नेत तामाङ दलित पुरुषतर्फ जीवन परियार लोक बहादुर सुनार हरिशरण नेपाली गोविन्द परियार मुक्तबहादुर महते डम्बर सुनार महा सहनाई नेपाली (पिछडिको क्षेत्र) महिलातर्फ शान्ति परियार रुपा विक सिता मिजार आशा विक विष्णुमाया परियार फुलो देवी दास देवीका नेपाली कोपिला विक मधेसी पुरुष विमलेन्द्र निधि अनिल रुंगटा रामचन्द्र तिवारी सकल देव सुतियार हरेकृष्ण घोस अयोधा प्रसाद यादव शम्भु चौहान नवल किशोर यादव महिलातर्फ नगिना यादव मुक्ता कुमारी यादव चन्दा चौधरी निनु कुमार कर्ण संगिता मण्डल अनिता यादव सुष्मा तिवारी मिनाक्षी झा प्रियंका कुमारी दास थारुतर्फ पुरुष योगेन्द्र चौधरी चुम नारायण तवेदार फिरु राना महिलातर्फ कल्पना चौधरी विना थनेत जीवन राना थारु शुशिला चौधरी मुस्लिमतर्फ पुरुष फरमुल्लाह मन्सुर अब्दुल सतार महिलातर्फ जावेदा खातुन जागा दिल क सुवेदी (कमाल) नजवुल खान"
खोलाले बगाउँदा बालक बेपत्ता,"सन्धिखर्क : अर्घाखाँचीको सन्धिखर्क७ मा खोलाले बगाउँदा एक बालक बेपत्ता भएका छन्। दसैं मनाउन मामाघर हिँडेका बालकलाई खोलाले बगाएर बेपत्ता बनाएको प्रहरीले जनाएको छ। सन्धिखर्क नगरपालिका वडा नम्बर७, खाँचीकोट किटेनी निवासी तारा पौडेलका १० वर्षीय छोरा समिर पौडेललाई स्थानीय फर्ज्याङ खोलाले बगाएको जिल्ला प्रहरी कार्यालय अर्घाखाँचीका जिल्ला प्रहरी कार्यालयका अर्घाखाँचीका प्रहरी नायब उपरीक्षक मुकुन्द रिजालले जानकारी दिए। पौडेल एक छोरा र एक छोरी लिएर दसैँ मनाउन भूमिकास्थान७, चिदिचौरस्थित मामाघर जाने क्रममा खोला तर्न खोज्दा बालकलाई बगाएको जिल्ला प्रहरी कार्यालय अर्घाखाँचीले जनाएको छ। आफ्नो बच्चा खोलाले बगाएपछि पौडेलले प्रहरीलाई खबर गरेकी थिइन्। करिब ३ बजे प्रहरी टोली घटनास्थलमा पुगी खोजिकार्य गरे पनि फेला पार्न सकेको छैन। बच्चाको खोजीकार्य जारी रहेपनि आज रात परिसकेकाले बिहीबार पुनः खोजीकार्य गरिने प्रहरीले जनाएको छ।"
"बेनीजोमसोम सडक अवरुद्ध, पर्यटक अलपत्र","जोमसोम : बुधबार रातिदेखि परेको अविरल वर्षाका कारण राष्ट्रिय गौरवको ७६ किमी (बेनीजोमसोम) सडक अवरुद्ध भएको छ। अविरल वर्षाले बेनीजोमसोम सडकअन्तर्गत म्याग्दी खण्डको दर्जनौं स्थानमा पहिरो गएको छ भने कतिपय स्थानमा सडक भासिएको छ। यसवर्ष बर्खा सकिएपनि पछिल्लो समय दसैं पर्वको दुई दिन अघिदेखि अविरल वर्षा भइरहेको छ। राष्ट्रिय गौरवको बेनीजोमसोम सडकका सुपरभाइजर इन्द्रसिंह शेरचनका अनुसार म्याग्दीको घुमाउने ताल, बैसरी, बेग खोला, तातोपानी भीर, जलथले, गुईठे भीर, रुप्से झरना र काभ्रेभीर लगायतको सडकमा वर्षाले सडक अवरुद्ध बनाएको हो। दसैं अघिको अविरल वर्षाले बेनीजोमसोम सडकको म्याग्दी खण्ड पूरै हिलाम्मे भएको छ भने कतिपय स्थानमा सडक ध्वस्त भएको सुपरभाइजर शेरचनले जानकारी दिए। बेनीजोमसोम सडक खण्डको शाखा नदीको बहाव उच्च हुँदा केही स्थानमा सडक पुरै बगाएको छ भने कतिपय स्थानमा पहिरो खस्न क्रम अझै रोकिएको छैन। दसैंको मुखमा अविरल वर्षाले सडक अवरुद्ध हुँदा दसैं पर्व मनाउन हिँडेका सर्वसाधारण तथा मुस्ताङ भ्रमण गर्न आएका पर्यटकबीच सडकमै अलपत्र परेको सुपरभाइजर शेरचनले बताए। राष्ट्रिय गौरवको निर्माणाधीन बेनीजोमसोम सडकमा काम गर्ने मजदुर र उपकरण चलाउने अपरेटर दसैं मनाउन घरतर्फ प्रस्थान गरेकाले सडक खुलाउन समस्या परेको छ। सुपभाइजर शेरचनले वर्षा रोकिएमा सडक खोल्न पहल गर्ने जानकारी दिए।"
राष्ट्रपति भण्डारीले लगाइदिइन् सर्वसाधारणलाई टीका (भिडियोसहित),काठमाडौं : राष्ट्रपति विद्यादेवी भण्डारीले सर्वसाधारणलाई टीका प्रसाद प्रदान गरेकी छन्। बुधबार गुरूहरू देवराज अर्याल र खेमचन्द्र ढकालको हातबाट बडादसैँको टीका ग्रहण गरेपछि राष्ट्रपति भण्डारीले सर्वसाधारणलाई टीका प्रसाद प्रदान गरेकी हुन्। बडादसैं २०७९ को अवसरमा उनले शीतलनिवासमा गुरूहरूबाट टीकाको साइतअनुसार ११:५१ बजे टीका ग्रहण गरेकी थिइन्। राष्ट्रपतिले आफुले टीका लगाएपछि परिवारका सदस्यलाई टीका लगाइदिएर विशिष्ट व्यक्तित्वहरुलाई पनि टीका प्रसाद प्रदान गरेकी थिइन्।
एमाले अध्यक्ष ओलीले बुबाको हातबाट लगाए टीका (भिडियोसहित),"काठमाडौं : नेकपा एमालेका अध्यक्ष केपी शर्मा ओलीले बुबाको हातबाट बडा दसैंको टीका ग्रहण गरेका छन्। झापाको दमकस्थित आफ्नै निवासमा रहनुभएका अध्यक्ष ओलीले विजया दशमीको दिन बुबा मोहनप्रसाद ओली र ठूली आमा हरीमाया ओलीको हातबाट बडा दसैंको टीका ग्रहण गरेका हुन्। उनले पत्नी राधिका शाक्य ओलीलाई पनि बडा दसैंको टीका लगाएदिएका हुन्। सोही क्रममा ओलीले आफन्त र सर्वसाधारणलाई समेत टीका लगाइदिएका हुन्। पार्टीका स्थानीय नेता, कार्यकर्ता, समर्थक, शुभेच्छुकहरुलाई टीका र जमरालगाई आशिर्वावाद दिएका हुन्।"
भक्तपुरकी कुमारीले टीका लगाइदिने,भक्तपुर : विजया दशमीको दिन बुधबार साँंझ भक्तपुरकी जिवित देवी कुमारीले सर्वसाधारणलाई टीका लगाइदिने भएकी छन्। बुधबार ४ बजदेखि ६ बजेसम्म दुई घण्टा सर्वसाधारणका लागि कुमारीले टीका लगाइदिने भएकी हुन्। कुमारीले भक्तपुरको गहिटीस्थित निजी घरबाट टीका लगाइदिने भएकी हुन्। टीकाका लागि जोकोही सर्वसाधारणको लागि खुल्ला गरिएको छ। स्थानीय हरिकृष्ण किजुले टिका लगाउन चाहनेहरु तोकिएको समयमा आएर कुमारीको हातबाट टिका लगाउनसक्ने बताए। कुनै सोधपुछ भए उनले सम्पर्क नम्बरसमेत सार्वजनिक गरेका छन्।
हेलिकोप्टरबाट सुत्केरीको उद्धार,नुवाकोट : प्रश्रव पीडामा रहेकी एक महिलाको नुवाकोटमा हेलिकोप्टरमार्फत् उद्धार गरिएको छ। सदरमुकाम विदुरदेखि ४५ किलोमिटर उत्तरमा रहेको दुप्चेश्वर गाउँपालिका२ की २२ वर्षीया सीता तामाङ सुत्केरी हुन नसकेपछि उनको हेलिकोप्टरमार्फत् उद्धार गरी उपचारका लागि अस्पताल पठाइएको जिल्ला प्रशासन कार्यालय नुवाकोटले जनाएको छ। स्थानीयस्तरमा सुत्केरी हुन नसकेपछि अत्यन्तै गम्भीर विरामी अवस्थामा रहेको जानकारी आएपछि आवश्यक समन्वय गरी हेलिकोप्टरमार्फत् उद्दार गरी काठमाडौं पठाइएको नुवाकोटका प्रमुख जिल्ला अधिकारी नारायणप्रसाद रिसालको भनाइ छ।
राष्ट्रपति भण्डारीले गुरूहरूको हातबाट टीका ग्रहण,"काठमाडौं : राष्ट्रपति विद्यादेवी भण्डारीले गुरूहरू देवराज अर्याल र खेमचन्द्र ढकालको हातबाट बडादसैँको टीका ग्रहण गरेकी छन्। बडादसैँ २०७९ को अवसरमा उनले शीतलनिवासमा गुरूहरूबाट टीकाको साइतअनुसार ११ः५१ बजे टीका ग्रहण गरिन्। राष्ट्रपतिले आफूले टीका लगाएपछि परिवारका सदस्यलाई टीका लगाइदिएर विशिष्ट व्यक्तित्वका साथै सर्वसाधारणलाई टीका प्रसाद प्रदान गर्नेछिन्। राष्ट्रपति कार्यालयले तयार गरेको कार्यतालिकाअनुसार व्यवस्थापिका, कार्यपालिका, न्यायपालिकाका प्रमुख, मन्त्रिगण, प्रदेश प्रमुख, न्यायाधीश, सांसद, संवैधानिक निकायका पदाधिकारी एवं विशिष्ट व्यक्तित्वलाई आज दिउँसो २ बजे देखि ३ बजेसम्म तथा सर्वसाधरणलाई दिउँसो ३ बजेदेखि साँझ ५ बजेसम्म टीका लगाइदिने कार्यक्रम छ। राष्ट्रपति कार्यालयका प्रवक्ता सागर आचार्यका अनुसार विजया दशमीका दिन राष्ट्रपतिबाट टीका ग्रहण गर्नका लागि राष्ट्रपति कार्यालयले मर्यादित पोसाकमा उपस्थित हुनसमेत अनुरोध गरेको छ।"
"जीपको ठक्करबाट पतिको मृत्यु, पत्नी घाइते",भरतपुर : चितवनमा जीपको ठक्करबाट पतिको मृत्यु भएको छ भने पत्नी घाइते भएकी छन्। भरतपुर महानगरपालिका२९ सेतीदोभानमा नारायणगढबाट मुग्लिनतर्फ जाँदै गरेको बा१५च ७४७९ नम्बरको जीपले मुग्लिनबाट नारायणगढतर्फ आउँदै गरेको बागमती प्रदेश ०२०३६ प ११७४ नम्बरको मोटरसाइकललाई आज ठक्कर दिँदा मोटरसाइकलमा सवार पर्वतको महाशिला गाँउपालिका५ का ४८ वर्षीय मित्रलाल पङगेनीको मृत्यु भएको हो। टाउकोमा गम्भीर चोट लागेका उनको उपचारका क्रममा भरतपुरको पुरानो मेडिकल कलेजमा मृत्यु भएको जिल्ला प्रहरी कार्यालयले जनाएको छ। दुर्घटनामा मोटरसाइकलको पछाडि सवार मित्रलालकी श्रीमती ४० वर्षीया राधा घाइते भएकी छन्। उनको पुरानो मेडिकल कलेजमा उपचार भइरहेको छ। जीप चालकलाई प्रहरीले नियन्त्रणमा लिएको छ।
गुगलडाँडामा झुल्केघाम,"रोङ गाउँपालिकाले निर्माण गरेको करसोङ पदमार्गले गुगल प्वाइन्टलाई छोएपछि पर्यटकको आकर्षण बढेको छ। मेची राजमार्गको काखमा रहेको गुगल डाँडा पर्यटकको रोजाइमा पर्न थालेको हो। झुल्केघाम भनेपछि धेरैको मनमा इलामको अन्तु डाँडाको सम्झना आउँछ। अहिले सबैभन्दा राम्रो सूर्योदयको दृश्य देखिने समय पनि हो। अन्तुजस्तै सूर्योदयको दृश्यावलोकनको मज्जा लिन इलाम आउने पर्यटकको रोजाइमा पर्न थालेको छ रोङ गाउँपालिका ३ को गुगलडाँडा। सूर्योदयको दृश्यसँगै कञ्चनजंघा हिमालसहित हिमाली शृंखला र तराईको फाँटसमेत एक ठाउँबाट हेर्न सकिन्छ। त्यसैले पर्यटकको रोजाइमा गुगल चुचुरो पर्न थालेको हो। रोङ गाउँपालिकाले गुगल डाँडा, रोङ ६ को झण्डीडाँडासहितका पर्यटकीय गन्तव्यलाई प्रवद्र्धनका लागि चासो दिएसँगै पर्यटकको चाप बढेको रोङ ३ का वडाध्यक्ष मातृका बराल बताउँछन्। उनका अनुसार गुगल डाँडाबाट इलामका अधिकांश गाउँपालिकासहित आकर्षक पर्यटकीय छटाको अवलोकन गर्न पाइन्छ। झापासँग सिमाना जोडिएको इलामको रोङ गाउँपालिकाले सूर्योदय दृश्यावलोकनका लागि नयाँ पर्यटकीय गन्तव्यको पहिचान बनायो। त्यसपछि स्थानीय बासिन्दासमेत त्यसको व्यवस्थापनमा छन्। रोङ गाउँपालिकाले निर्माण गरेको करसोङ पदमार्गले गुगल प्वाइन्टलाई छोएपछि पर्यटकको आकर्षण बढेको अध्यक्ष बराल बताउँछन्। उनका अनुसार डोको आकारको डाँडाबाट प्रदेश१ का सबै हिमशृंखला देखिन्छन्। नजिकै रहेका कन्याम चियाबारीका साथै हाँसपोखरी, पाथीभरा देवीको मन्दिर क्षेत्र समेटेर नयाँ गन्तव्यको रूपमा गुगल डाँडालाई विकास गर्न सकिने सम्भावना देखिएको छ। पहिलोपटक गुगलडाँडा पुगेका इलाम नगरपालिका १० का वडाध्यक्ष दिलीप प्रधानले पनि कतिपय दृश्य अन्तुबाट भन्दा राम्रो देखिएको बताए। नेपाल सरकारको नापी विभागले यही ठाउँलाई आधार बनाएर नक्सांकनको कार्य गरेकाले पनि यसलाई गुगल प्वाइन्ट भनिएको हो। १ हजार ८ सय २५ मिटर उचाइमा रहेको गाउँपलिकाको वडा नम्बर ३ मा पर्ने भूमापन केन्द्र रहेको गुगल डाँडामा पर्यटकको अकर्षण बढेसँगै गाउँपालिकाले समेत त्यस क्षेत्रको विकासका लागि योजनावद्ध कार्यक्रम अघि सारेको गाउँपालिका अध्यक्ष मणिकुमार स्याङ्बो बताउँछन्। इलामको कन्याम चिया बगान र सानो पाथीभरा मन्दिरको बीच भागमा रहेको गुगल डाँडामा पुग्न इलामका अन्य भित्री पर्यटकीय गन्तव्यभन्दा मेची राजमार्गको काखमा रहेको गुगल डाँडा पर्यटकको रोजाइमा पर्न थालेको हो।"
प्रचण्डले चितवन ३ छाड्न लागेका हुन्? नेताहरूको आयो यस्तो अपील,"चितवन : नेकपा माओावदी केन्द्रका अध्यक्ष पुष्पकमल दाहाल प्रचण्डलाई चितवनबाटै निर्वाचन उम्मेदवार जिल्लाका बन्न गठबन्धनभित्रका दलहरुले अनुरोध गरेका छन्। दलहरुको संयुक्त बैठकले अध्यक्ष दाहालका विरुद्धमा सामाजिक सञ्जालमा आएका विषयले गठबन्धनका दलहरुको ध्यानाकर्षण भएको निर्णय गरेको छ। दलहरुको संयुक्त बैठक पछि जारी विज्ञप्तिमा भनिएको छ, 'नेकपा माओवादी केन्द्रका अध्यक्ष पुष्पकमल दाहाल चितवन क्षेत्र नम्बर ३ छाडेर अन्यत्र जाने भन्ने सामाजिक सञ्जाल तथा मिडियामा आएको खबरले हाम्रो ध्यानाकर्षण भएको छ। दाहाललाई पहिले निर्वाचित भएकै चितवन क्षेत्र नम्बर ३ बाटै निर्बाचनमा उम्मेदवार बन्न आग्रह गरिएको छ।' नेपाली कांग्रेसका सभापति राजेश्वर खनालको अध्यक्षतामा बसेको बैठकले यही असोज २३ गते हुने मनोनयनका लागि प्रत्येक दलबाट दुईदुई जनाका दरले तयारी समितिसमेत गठन गरिएको विज्ञप्तिमा जनाइएको छ। प्रदेश तथा संघीय निर्वाचनका लागि तयारी समिति गठन गरिएको र आसन्न निर्वाचनलाई उत्साहजनक बनाउन कुनै कसर बाँकी नराख्ने जनाइएको छ। बैठकले गठवन्धन दलका नेता तथा कार्यकर्तालाई गठबन्धनका उम्मेदवार विजयी गराउन अग्रसर हुनसमेत अनुरोध गरेको छ। बैठकमा नेकपा माओवादी केन्द्रका जिल्लाअध्यक्ष रामचन्द्र अधिकारी, नेकपा समाजवादीका उपाध्यक्ष कृष्णराज न्यौपाने, राष्ट्रिय जनमोर्चाका विष्णु पौडेल, जनता समाजवादी पार्टीका प्रेमराज भुजेलको उपस्थिति थियो।"
राष्ट्रपतिले ३ देखि ५ बजेसम्म सर्वसाधारणलाई टीका लगाउने,काठमाडौं : राष्ट्रपति विद्यादेवी भण्डारीले विजया दशमीको अवसरमा दसैंको टीका लगाइदिने भएकी छन्। राष्ट्रपति कार्यालयले विभिन्न उच्च ओहदाका सरकारी अधिकारी र सर्वसाधारणका लागि छुट्टाछुट्टै तालिका सार्वजनिक गरेको छ। तालिका अनुसार विशिष्ट व्यक्तिहरूका लागि आज दिउँसो २ देखि ३ बजेसम्मको समय तय गरिएको छ। सर्वसाधारणका लागि ३ देखि अपराह्न ५ बजेसम्मको समय तय गरिएको छ।
आज देशभरि मध्यमदेखि भारी वर्षा हुने,"काठमाडौं : नेपालमा दक्षिणपश्चिम बंगालको खाडीमा बनेको न्यून चापीय क्षेत्रको प्रभाव रहेको छ। जसका कारण देशभरि सामान्यदेखि पूर्ण बदली रहने मौसम पूर्वानुमान महाशाखाले जनाएको छ। गण्डकी प्रदेश, लुम्बिनी प्रदेश र कर्णाली प्रदेशका धेरै, प्रदेश १ र बागमती प्रदेशका केही, तथा मधेस प्रदेश र सुदूरपश्चिम प्रदेशका थोरै स्थानहरूमा मेघ गर्जन चट्याङसहित हल्कादेखि मध्यम वर्षाको सम्भावना रहेको छ। साथै गण्डकी र लुम्बिनी प्रदेशका केही स्थानहरूमा भारीदेखि धेरै भारी वर्षा तथा मधेस प्रदेश र बागमती प्रदेशका एकदुई स्थानमा भारी वर्षाको सम्भावना रहेको छ। त्यस्तै आज राति पनि प्रदेश १ र मधेस प्रदेशमा सामान्य बदली तथा अन्य प्रदेशहरूमा सामान्य देखि पुर्ण बदली रहनेछ। गण्डकी, लुम्बिनी, कर्णाली र सुदूरपश्चिम प्रदेशहरूका धेरै स्थानहरूमा तथा बाँकी प्रदेशहरूका थोरै स्थानहरूमा मेघ गर्जन चट्याङसहित हल्कादेखि मध्यम वर्षाको सम्भावना रहेको छ। साथै सुदूरपश्चिम प्रदेश र कर्णाली प्रदेशका केही तथा लुम्बिनी प्रदेशको थोरै स्थानहरूमा भारी देखि धेरै भारी वर्षाको सम्भावना रहेको छ।"
"निर्वाचन स्वतन्त्र, निष्पक्ष र भयरहित सम्पन्न गर्न सरकार प्रतिवद्ध छ : प्रधानमन्त्री","काठमाडौं : प्रधानमन्त्री शेरबहादुर देउवाले आगामी मङ्सिर ४ गते हुन गइरहेको प्रतिनिधिसभा तथा प्रदेशसभा सदस्यको निर्वाचनलाई स्वतन्त्र, निष्पक्ष र भयरहित वातावरणमा सम्पन्न गर्न सरकार प्रतिवद्ध रहेको बताएका छन्। नेपालीहरूको महान् चाड बडादसैँ २०७९ को अवसरमा शुभकामना दिँदै उनले सरकारको यो प्रयासमा सबै राजनीतिक दल, आम नागरिक सुरक्षाकर्मी, राष्ट्रसेवक कर्मचारी, नागरिक समाज र सञ्चार क्षेत्रको साथ र सहयोग आवश्यक रहेको उल्लेख गरे। आवधिक निर्वाचनले लोकतन्त्रलाई मजबुत, सक्षम र सबल बनाउने उनको भनाइ छ। प्रधानमन्त्री देउवाले ताजा निर्वाचनबाट सरकार गठन भएपछि संविधानमा उल्लेख भएका नीति तथा कार्यक्रमहरू थप प्रभावकारी ढङ्गले कार्यान्वयन भई मुलुकमा जनताको चाहना र अपेक्षा बमोजिम विकास र समृद्धिका कार्यहरूले गति लिने विश्वास व्यक्त गरे। उनले नेपालीहरूको महान् चाड बडादसैँ २०७९ को अवसरमा शुभकामना व्यक्त गर्दै स्वदेश तथा विदेशमा रहनुभएका सम्पूर्ण नेपालीमा सुख, शान्ति, समृद्धि, सुस्वास्थ्य एवं दीर्घायुको कामना गरे। प्रधानमन्त्री देउवाले चाडपर्व समाजका अमूल्य सांस्कृतिक धरोहर भएको उल्लेख गर्दै धार्मिक सांस्कृतिक चाडपर्वहरूले हाम्रो समाजलाई गतिशील, जीवन्त र एकताबद्ध बनाउने बताए। उनले समाजलाई सत्य धर्म, न्याय र सदाचारको मार्गमा अघि बढाउन हामीलाई प्रेरणा प्रदान गर्दै आएका चाड पर्वलाई शिष्ट र संयमित रूपमा मनाउँदै हाम्रो सांस्कृतिक परम्परा तथा मूल्य मान्यतालाई अक्षुण्ण र जीवन्त राख्न सबैमा आग्रह गरे। असत्यमाथि सत्य, अन्यायमाथि न्याय र दुराचारमाथि सदाचार र सद्व्यवहारको विजयको पर्वका रूपमा मनाइने यो चाड नेपालीहरूबीच सांस्कृतिक एकता र सद्भाव प्रवद्र्धन गर्ने विशिष्ट पर्वको रूपमा परापूर्वकालदेखि मनाउँदै आइएको छ। दसैँलगायतका हाम्रा सांस्कृतिक पर्वहरूले नेपाली जनताबीच पारस्परिक प्रेम, स्नेह, सद्भाव, भातृत्व, एकता र सहयोगी भावनालाई निरन्तर अघि बढाउन विशिष्ट योगदान पुयाउँदै आएको उनले बताए। 'बहुधार्मिक, बहुजातीय एवं बहुसांस्कृतिक नेपालका सबै जाति र समुदायको भाषा, संस्कृति र सभ्यताहरुको संरक्षण र विकास गर्दै राष्ट्रिय एकता र सद्भावलाई सुदृढ तुल्याउन सरकार प्रतिवद्ध छ। सबै जाति, भाषा, संस्कृति र सभ्यताहरुको संरक्षण र विकासबाट मुलुकको राष्ट्रिय एकता थप मजबुत हुन्छ,' शुभकामना सन्देशमा भनिएको छ। दसैँलगत्तै तिहार, नेपाल संवत्, छठ र ल्होसारजस्ता अरू महत्वपूर्ण सांस्कृतिक, धार्मिक पर्वहरू पनि मनाइने क्रममा छन्।"
दसैँमा पनि आएन भत्ता,"बलेवा : बागलुङमा सामाजिक सुरक्षा भत्ता पाउने लक्षित समूहले समयमै नपाउँदा दसैँमा पनि हात रित्तै भएको छ । स्थानीय तहमार्फत वितरण हुने सामाजिक सुरक्षा भत्ता बागलुङका अधिकांश वडामा वितरण भएको छैन । कोष तथा लेखा नियन्त्रण कार्यालयबाट अख्तियारी ढिला प्राप्त हुने, बैंक तथा वित्तीय संस्थामा निकासा भइसकेको रकमसमेत लक्षित समूहलाई बाँड्न ढिला हुनेलगायतका कारणले लक्षित समूहले भत्ता नपाएका हुन् । मेरो त दसैँ खर्च नै त्यही भत्ता हो तर आएन, जैमिनी नगरपालिका वडा नं १ का ९० वर्षीय मणिरत्न पाध्याले भने, बर्सेनि यस्तै गर्छन्, दसैँमा सधैँ हात खाली हुन्छ । पाध्या परिवारको बाँच्ने आधार नै सामाजिक सुरक्षा भत्ता हो । उनीहरु दम्पत्तिनै वृद्ध छन्भ ने एक मात्रै छोरा बाबुराम अपाङ्गता भएको व्यक्ति छन् । ज्याला मजदुरी गरेर खाने अवस्था परिवारका कसैको पनि छैन । जैमिनी नगरपालिकाले अख्तियारी ढिला आएका कारण बैंकमा पठाइएको भए पनि दसैँ बिदाअघि लक्षित समूहका हातमा पुर्याउन कठिन रहेको बताएको छ । यहाँका अन्य स्थानीय तहले पनि दसैँ बिदाभन्दा एक दिन पहिला मात्रै कर्मचारीको तलब भत्ता बैंक खातामा जम्मा गरेका थिए । बागलुङ नगरपालिकाले पनि सामाजिक सुरक्षा भत्ता बाँडेको छैन । भत्ताको आशामा लक्षित वर्ग बैंकमा धाए पनि नगरले भत्ता नपठाएको जवाफ पाउने गरेको गुनासो गर्छन् । खातामा पैसा आए दसैँ बिदामै भए पनि भत्ता बाँड्ने बैंकले आश्वासन दिने गरेका छन् । दसैँका लागि खुद्रा पैसा बनाउने र दसैँ खर्चको जोहो गर्ने गरेका ज्येष्ठ नागरिकका लागि भत्ता नै आधार हो । बागलुङको काठेखोला गाउँपालिकाले पनि सामाजिक सुरक्षा भत्ता वितरण गरेको छैन । समयमा भत्ता नपाएकाले ज्येष्ठ नागरीकको दसैँ खल्लो भएको छ । भत्ता आउँछ भनेर आशा गरेका ज्येष्ठ नागरिक अहिले ऋण खोजेर दसैँ मनाउन लागेको बताउँछन्।"
"आज विजया दशमी, टीकाको शुभसाइत ११:५१ बजे","काठमाडौं : दुर्गापक्षको मुख्य दिन आज मान्यजनको हातबाट नवदुर्गाको प्रसादका रूपमा शुभ साइतको प्रतीक रातो टीका एवं समृद्धिको प्रतीक जमरा लगाइँदै छ । दसैँ घर वा पूजा कोठामा नौ दिनसम्म पूजा आराधना गरिएको प्रसाद आज मान्यजनबाट लगाइन्छ । टीका प्रसाद ग्रहण गर्न साइत खोज्नेका लागि नेपाल पञ्चाङ्ग निर्णायक विकास समितिले आज बिहान ११ः५१ बजेको साइत उत्तम रहेको जनाएको छ । विजयादशमी आफैँमा शुभ दिन भएकाले आज टीका लगाउन सामान्य मानिसले साइत खोज्नु नपर्ने समितिका अध्यक्ष प्रा श्रीकृष्ण अधिकारीले जानकारी दिए। राज्य सञ्चालकले भने साइतमै टीका लगाउनुपर्छ, राज्य सञ्चालकले शुभ साइतमा टीका लगाउँदा प्रभु, मन्त्र र उत्साहशक्ति प्राप्त हुने शास्त्रीय वचन रहेकाले साइत दिइएको हो, साइतमै टीका लगाउँदा देवीको शक्ति प्राप्त हुन्छ, उनले भने । घटस्थापनाका दिन स्थापना गरिएको घडाबाट वैदिक विधिपूर्वक अभिषेक गरी विजयादशमीको टीका लगाइन्छ । आश्विन शुक्ल दशमीका दिनमा मनाइने विजयादशमी पर्व आज हर्षोल्लासका साथ मान्यजनबाट दुर्गा भवानीको प्रसादस्वरूप टीका, जमरा थापेर मनाइन्छ । आज नभ्याउनेले कोजाग्रत पूर्णिमाका अवसरमा अखिल बलि पूर्ति नभएसम्म मान्यजनबाट टीका ग्रहण गर्न सक्नेछन् ।समितिले घटस्थापना गरी जमरा राखेको स्थानमा आह्वान गरिएका देवीलाई विसर्जनको साइत आज बिहान १०ः३४ बजे रहेको छ ।"
खर्चिलो दसैं,"काठमाडौं : दसैंले छपक्कै छोपिसकेको छ । कोही गाउँ फर्किने तयारीमा छन् । कोही किनमेलमा व्यस्त छन् । दसैंमा राम्रो लगाउने, मिठो खाने चलनका कारण सर्वसाधारण ऋण गरेरै भए पनि किनमेल गर्न बाध्य छन् । तर, बजार भने निकै महंगो भएको उनीहरूको गुनासो छ । चाडपर्वमा खाद्य सामग्रीदेखि पेय पदार्थ र विलासीताका वस्तुहरू बढी खपत हुने गरेका छन् । यस वर्ष बाह्य कारणले पनि मूल्य बढेको छ । व्यवसायीहरूले कृत्रिम मूल्य बढाउँदा पनि बजारमा अधिकांश वस्तुको महंगी बढेको छ । गत वर्षको तुलनामा खाद्यान्न, तरकारी, फलफूल, लताकपडालगायतका वस्तुहरूको मूल्य दोब्बरभन्दा माथि पुगेको छ । दसैं, तिहार, छठलगायतका चाठपर्वहरू नजिकिँदै गर्दा झन् महंगीको भार खेप्नुपरेको उपभोक्ताहरूको अनुभव छ । काठमाडौंको चन्द्रागिरीमा बस्दै आएकी गृहिणी मञ्जु श्रेष्ठ यसपटकको दसैं झन् महंगो परेको गुनासो गर्छिन् । उनी भन्छिन्, परिवारमा आम्दानी बढ्दैन तर उपभोग्य वस्तु भने छुनै नसकिने भएको छ । दाल, चामल, तरकारीलगायतका खाद्यवस्तुको मूल्य बढ्यो भनेर खान छोड्नु भएन । जति भाउ बढे पनि किनेरै खानुपर्यो । यसैले उनी यसवर्षको दसैंमा नयाँ कपडा भन्दा वर्षभरी किनेका कपडाले नै काम चलाउने सोचमा छिन् । यसैले पनि यसवर्ष सडकदेखि सदनसम्म चर्को महंगीको विरोध भयो । सरकारले चालू आर्थिक वर्षमा मुद्रास्फिती ७ प्रतिशतको सीमामा राख्ने भनिरहे पनि चर्को महंगी भोगीरहेका आमसर्वसाधारणले भने बजारमा लक्षित सीमाको दोब्बर अर्थात् १४ प्रतिशतसम्म पुग्ने अनुमान गरेका छन् । यो अनुमानै नेपाल राष्ट्र बैंकले गरेको एक सर्वेक्षणमा उपभोक्ताले भनेका हुन् । अन्तर्राष्ट्रिय स्तरमा पेट्रोलियम वस्तुको मूल्य बढेसँगै नेपालमा आयातित हुने सबै वस्तुको मूल्य बढेको विश्लेषण पनि नगरिएका होइन । तर, यो मात्रै नभई बजारमा कृत्रिम महंगी बढाइएको अर्थात् कालाबजारीसमेत फैलिएको अनुमान उपभोक्ताहरूले गर्छन् । एकै वर्षको अन्तरमा बेमौसमी मात्रै होइन मौसमी तरकारीको मूल्य पनि अत्याधिक बढेको छ । काँक्रो, भिन्डी, भेडे खुर्सानी, चिचिन्डो, घिउसिमी, लौका, बोडी, स्कुस, घिरौला, गोलभेंडालगायतका मौसमी (सिजनेवल) तरकारीको मूल्य गत वर्षको भन्दा धेरैमाथि पुगेको छ । कालीमाटी फलफूल तथा तरकारी बजार विकास समितिको तथ्यांकअनुसार मौसमी तरकारीको होलसेल (थोक) मूल्य नै दोब्बरभन्दा बढीसमेत देखिन्छ । तरकारी मात्रै होइन बजारमा फलफूलको मूल्य पनि धेरै माथि पुगेको छ । कालीमाटी फलफूल तथा तरकारी बजार विकास समितिका सूचना अधिकारी विनय श्रेष्ठ अघिल्लो साल कोभिडले प्रभावित हुँदा खपत कमजोर भएको तर यो पटक बजारमा राम्रै माग भएको बताउँछन् । अझ चाडपर्वले गर्दा अझै मूल्यमा चाप पर्न गएको उनको भनाइ छ । तेल, घिउ, जिरा, धनियाँ, गेडागुडी, दाल, चामल, गहुँ, मकैलगायतका अधिकांश खाद्यवस्तुको मूल्य बढेर दोब्बर भएको छ । खुद्रा व्यापार संघको तथ्यांकअनुसार खाद्यान्नमा मात्रै १० प्रतिशतले मूल्यवृद्धि भएको छ । तेलमा मात्रै ८० प्रतिशतसम्म बढ्यो । काँचो तोरीको, भटमास, सनफ्लावरलगायतको अचाक्ली बढेको थियो । वैदेशिक व्यापार विज्ञ डापोषराज पाण्डे चाडपर्वमा अरूबेलाभन्दा बढी आयात हुने गरेको बताउँछन् । वर्षभरीको उपभोगमध्ये एक चौथाइ दसैं, तिहार र छठमा नै हुने गरेको बताउँछन् । यसले गर्दा आयात बढ्नु स्वभााविक हो । तर, अहिले जति महंगी बढेको छ । यसको मार गरीबीका रेखामुनि रहेकालाई पर्छ । अहिले महंगी बढ्नुको मुख्य कारण रसियाको युद्धले आपूर्ती वयवस्थापनमा खलल पुगेर हो । यस्तै, अहिले डलर धेरै बलियो हुँदै जाँदा महंगी बढेको हो डा पाण्डेले भने, महंगी विश्वभर छ । चाडपर्वमा माग बढी हुने गरेकाले पनि मूल्य बढ्न गयो । तर नेपालमा भने विश्वभर नै मूल्य बढ्यो भनेर व्यवसायीले परेको मूल्यसँगै केही बढाउने चलाखी गरेको हुनसक्ने उनको भनाइ छ । यसमा सरकारले नियमन गर्न चुकेको उनको तर्क छ । यस्तै, खुद्रा व्यापार संघका महासचिव अमूलकाजी तुलाधर दसैंमा मात्रै खाद्यवस्तुको महंगी नभई यसअघिबाटै भएको बताउँछन् । उनका अनुसार बजेट भाषणदेखि, अन्तर्राष्ट्रिय कारण हो । अक्रै अब चुनाव चल्न लागेकाले पनि झन् महंगी बढेको उनको अनुमान छ । किनभने चुनावी खर्चका लागि दलहरूले व्यवसायीसँग चन्दा मागेका कारणले गर्दा अप्रत्यक्ष रूपमा बजारमा मूल्य बढ्ने गरेको उनको अनुमान छ । उनले भने, जब चुनाव आउँछ तब खाद्यवस्तुको मूल्य बढेको पाएको छु । यसपटक पनि चाडपर्वलगत्तै चुनाव भएकाले महंगी बढेको छ । तर, सबैले यसको आरोप खुद्रा व्यवसायीलाई लगाउने गलत सोच देखिन्छ । प्रणालीगत रूपमा नचलेको देश भएकाले मूल्यवृद्धि मनपरी भएको र मूल्यको वैज्ञानिक मापदण्ड तथा संयन्त्र नभएको उनको तर्क छ । यहाँ मूल्य बढाउन बहाना खोजेका छन् । कहिले विदेशमा कच्चापदार्थको मूल्य बढ्यो भन्ने बहाना, कहिले युद्ध भएको बहाना, भारतकाट निर्यात बन्द, पेट्रोलियम पदार्थको मूल्यवृद्धिलगायतका बहानामा हरेक चिजमा मूल्य बढेको छ, उनले सरकारलाई व्यङ्य गर्दै भने, नेपाल सरकारले नै व्यापारीहरूलाई कालाबजारी गर भनेर छुट दिएको देखिन्छ । सुविधा सानालाई छैन ।"
"नयाँ नोट, क्या मज्जा !","काठमाडौं : दसैंमा टीका तथा जमरासँगै दक्षिणाका रूपमा नयाँ नोट दिने प्रचलन छ । यसलाई एउटा संस्कारका रूपमा लिन थालिएको छ । अर्थविद् डा डिल्लीराज खनाल नगद कारोबारलाई भन्दा डिजिटललाई प्राथमिकता दिनुपर्ने भए पनि दसैंमा टीका लगाएर नयाँ नोट दक्षिणा दिने संस्कारमा जति स्वाद अरूमा नभएको उनी बताउँछन् । नेपाल राष्ट्र बैंकले यस वर्षको दसैंका लागि भदौ २९ गतेदेखि सर्वसाधारणका लागि नयाँ नोट सटही सुरु गरेको छ । दसैं, तिहार लक्षित गर्दै केन्द्रीय बैंकले सुरुमा १० अर्ब नयाँ नोट सटही हुने अनुमान गरेको थियो । तर, केन्द्रीय बैंक मुद्रा व्यवस्थापन विभागका कार्यकारी निर्देशक रेवतीप्रसाद नेपालले देशभर दुई सातामा ११ अर्ब नयाँ नोट सटही भइसकेको जानकारी दिए । नयाँ नोट सटही शुक्रबारसम्म जाने भएकाले मुलुकभर थप दुई अर्ब हाराहारीमा सटही भएर करिब १३ अर्बसम्मको नयाँ नोट सर्वसाधारणले लैजाने अनुमान गरेको उनले बताए । सर्वसाधारणले रु ५, १०, २०, ५० र १०० दरका एकएक पाकेट गरी प्रतिव्यक्ति १८ हजार पाँच सयका नयाँ तथा सफा नोट सटही गर्न पाउँछन्। यसपटक नोट पर्याप्तता भएकाले सो सीमाभन्दा बढी पनि सटही गर्न सकिने कार्यकारी निर्देशक नेपालले बताए । उनका अनुसार यसपटक नयाँ नोट सटही घटेको छ । नयाँ नोटको माग कम हुनुमा बजारमा लगानी योग्य पुँजी (तरलता) अभावले पनि हुन सक्ने उनले बताए । गत वर्ष सर्वसाधारणमा चलनचल्तीमा हुने नोट पनि घट्दो अवस्थामा छ । गत आव असोज मसान्तसम्म चलनचल्तीमा ७ खर्ब २७ अर्ब रुपैयाँ नोट थियो । तर, यसपटकको आवको सोही अवधिमा ६ खर्ब २७ अर्ब पनि पुग्न सक्ने अवस्था छैन, उनले भने । यस वर्ष सय र यसभन्दा कम दरका नोटहरू १३ अर्ब र ठूला दरका नोट आठ अर्ब गरी २० अर्ब नोट चलनचल्तीमा थपिनेछ । नयाँ नोटलाई हाम्रो समाजमा सामाजिक, सांस्कृतिक रूपमा लिएको पाइन्छ । लिने र दिनेबीचको आत्मीयता, रम्ने तथा रमाउने नोटमा जति डिजिटल करेन्सीमा नहुने सरोकारवालाहरू बताउँछन् । यसकारण पनि नयाँ नोटको महŒव रहने कार्यकारी निर्देशक नेपाल बताउँछन् । वित्तीय साक्षरताको माध्यमबाट हाम्रो संस्कृतिलाई नै परिवर्तन ल्याउनका लागि केही वर्ष प्रचारप्रसारमा जोड दिनुपर्छ । डिजिटलमा थप प्रोत्साहन हुनुपर्छ भन्ने ग्राहकबाट सुनिन्छ, उनले भने । चाडपर्वमा नयाँ नोट दिनुपर्छ भन्ने राष्ट्र बैंकलाई कुनै बाध्यता नभए पनि आमजनताको भावनालाई सहजीकरण मात्रै गर्न नयाँ नोट जारी गर्ने गरेको उनले बताए । उनका अनुसार सामान्यतया राष्ट्र बैंकले हरेक वर्ष नोट छपाइमा मात्रै साढे दुई अर्ब रुपैयाँ खर्च गर्छ । केन्द्रीय बैंकले सात प्रकारका नोट छाप्दा तीनदेखि सवा तीन वर्षसम्मलाई पुग्ने गरी छाप्ने गरेको छ । तर, यस्तो नोट नेपाल ल्याउँदा ३४ लट गरेर ल्याइन्छ । नोट छापिसकेपछि ९ महिना, १५ महिना, २८ महिनामा ल्याइने गरिन्छ । नोटको छपाइ खर्च सिक्काको काम टकमरी विभागले गर्छ । राष्ट्र बैंकका अनुसार एक रुपैयाँको सिक्का छाप्न दुई रुपैयाँ ४० पैसा खर्च लाग्छ । दुई रुपैयाँको नोट छाप्न दुई रुपैयाँ ७३ पैसा पर्छ । केही हदसम्म सानो नोटको भन्दा ठूलो नोटको लागत बढी देखिन्छ । यद्यपि ५, १० र २० रुपैयाँ दरका प्रत्येक नोटमा क्रमशः १६८ पैसा, १४० पैसा, १७३ पैसा तिर्नु पर्छ । यसैगरी सय दरलाई २९९ पैसा, ५ सय दरलाई ४६८ र हजार दरलाई ३३७ पैसा खर्च लाग्छ । यसरी हेर्दा साना दरका सिक्काको छपाइको लागत पनि पछिल्लो समय बढी छ । अझै नोट छाप्दा सानो नोटको भन्दा ठूलो नोटको लागत बढी पर्ने गरेको देखिन्छ । किनभने ठूलो नोटमा सुरक्षा चिह्न (सेक्युरिटी फिचर्स) जति थप्दै गयो त्यति लागत बढी लाग्ने मुद्रा व्यवस्थापन विभागको भनाइ छ । बजारमा नक्कली नोटको बिगबिगी हुने गरेकाले यसबाट नठगिन ठूला दरका नोटमा प्रायः प्रत्येक पटक सुरक्षा चिह्नहरू थपिएको कार्यकारी निर्देशक रेवतीप्रसाद नेपालले बताए । बढी सुरक्षा चिह्न प्रयोग भएमा नक्कली नोट चिन्न र सजग हुन सजिलो पर्छ, उनले भने । राष्ट्र बैंकले नोट छपाएर जति राख्न पनि सक्छ तर, त्यो नोेट जनताको हातमा नगएसम्म अर्थात् निष्कासन नभएसम्म खोस्टासरह हुने गरेको कार्यकारी निर्देशक नेपाल बताउँछन् । छपाउँदा कागज अर्थात् स्टेसनरी किनेसरह भुक्तानी गर्छौं । यो राष्ट्र बैंकको आम्दानी हुँदैन । तर, आवश्यक नोट छापेर वितरणमा पर्ने दायित्व केन्द्रीय बैंकको हो । छपाइ बराबरको धरौटी मूलधनको रूपमा ढुकुटीमा रहन्छ, उनी भन्छन् ।"
बुटवलबाट गुल्मी आउँदै गरेको यात्रुबाहक जीप दुर्घटना,गुल्मी : बुटवलबाट गुल्मीको अर्जै छाप आउँदै गरेको यात्रुबाहक जीप दुर्घटना हुँदा दुई जना घाइते भएका छन्। मंगलबार राति पौने दुई बजे लु१ज ४४४८ नम्वरको जीप रेसुंगा नगरपालिका ४ रागेढुंगा नजिकै दुर्घटना भएको प्रहरीले जनाएको छ। दुर्घटनामा परी जीप चालक इस्मा गाउँपालिका ६ अमरपुर निवासी २६ वर्षीय बेले नामले चिनिने कृष्ण बहादुर सुनार र बुटवल १४ बस्ने अमरपुर माइतीघर भएकी ३५ वर्षिय देवकला अर्याल घाइते भएका छन्। गाडी चालक सुनारको दाहिने हात भाँचिएको छ भने अर्यालको घाँटीमा चोट लागेको जिल्ला प्रहरी कार्यालय गुल्मीका प्रहरी निरीक्षक श्यामप्रसाद यादवले जानकारी दिए। जीपमा दस जना सवार थिए।
विजया दशमीको शुभकामना दिँदै राष्ट्रपतिले भनिन् राष्ट्रिय एकतालाई थप सुदृढ बनाओस्,"काठमाडौं : राष्ट्रपति विद्यादेवी भण्डारीले नेपालीहरूको महान् चाड बडादसैँ, २०७९ को पावन अवसरमा विश्वभर छरिएर रहेका सम्पूर्ण नेपाली दिदीबहिनी तथा दाजुभाइहरूमा सुख, शान्ति, समृद्धि एवं उत्तरोत्तर प्रगतिको कामना गरेकी छन् । राष्ट्रपति भण्डारीद्वारा जारी शुभकामना सन्देशमा बडादसैँ पर्वले सम्पूर्ण नेपालीबीचको सामाजिकसांस्कृतिक ऐक्यबद्धतालाई थप सुदृढ गर्दै न्यायपूर्ण, समतामूलक, सभ्य एवं सुसंस्कृत समाज निर्माणका लागि थप उत्साह, उमङ्गका साथ क्रियाशील रहन प्रेरणा प्रदान गरोस् भनी शुभकामना व्यक्त गरेकी छन्। सन्देशमा भनिएको छ, 'यस प्रकारका चाडपर्वहरूको माध्यमबाट विविध जातजाति, भाषाभाषी, संस्कृति र भौगोलिक क्षेत्रका नेपालीहरूको बीचमा आपसी सद्भाव, सहिष्णुता र सहयोगको भावनालाई प्रगाढ बनाउँदै राष्ट्रिय एकतालाई थप सुदृढ बनाउन सहयोग पुग्ने विश्वास लिएको छु ।' वर्षा ऋतुको अन्त्य र शरद ऋतुको सुरुवातसँगै मनाइने बडादसैँ पर्वको धार्मिक, सांस्कृतिक, सामाजिक र आर्थिक आयामहरू रहेका छन् । 'घरको लिपपोत र बाटोघाटो सरसफाई गर्ने, लिङ्गे पिङरोटे पिङ खेल्ने, मान्यजनबाट टीका लगाउने र आफन्त भेटघाटका लागि माइत मावली जाने गरिन्छ' सन्देशमा भनिएको छ, 'बडादसैँको अवसरमा गरिने रमाइला सामाजिक सांस्कृतिक क्रियाकलापहरू आम नेपालीको मन मस्तिष्कमा सुखद् स्मृतिका रूपमा अमिट भएर बसेका हुन्छन्, तसर्थ बडादसैँ नेपालीहरूको साझा राष्ट्रिय मनोविज्ञानको एक महत्वपूर्ण कडीको रूपमा रहेको छ भन्ने मलाई लाग्दछ ।' नेपालीहरूको सबैभन्दा ठूलो चाडका रूपमा रहेको बडा दसैँ आश्विन महिनाको शुक्ल प्रतिपदाका दिनदेखि नवमीसम्म शक्तिको आराधना गरी दशमीका दिन प्रसाद स्वरूप मान्यजनहरूको हातबाट टीका, जमरा र आशीर्वाद ग्रहण गरी पूर्णिमासम्म विशेष रूपमा मनाउने गरिन्छ ।"
"दसैँलाई देखावटी, खर्चिलो र भड्किलो नबनाउन उपराष्ट्रपतिको आग्रह","काठमाडौं : उपराष्ट्रपति नन्दबहादुर पुनले दसैंलाई देखावटी, खर्चिलो र भड्किलो नबनाउन आग्रह गरेका छन्। बडादसैं २०७९ को अवसरमा आज शुभकामना दिँदै उनले दसैंले नेपालीहरुका बीच आपसी सद्भाव, सहिष्णुता, भाइचारा अभिवृद्धि गर्दै देशलाई समृद्ध बनाउन ऊर्जा प्रदान गर्ने विश्वास व्यक्त गरे। दसैंले देशको सार्वभौमिकता, स्वाधीनता, भौगोलिक अखण्डता र नेपाली जनताको स्वतन्त्रतालाई अझै बलियो बनाउने उल्लेख गर्दै उपराष्ट्रपति पुनले राष्ट्रको समुन्नति र समृद्धिका लागि एकताबद्ध भएर अगाडि बढ्न सबै नेपालीलाई ऊर्जा प्रदान गरोस् भनी कामना दिए। प्रकृतिको सुन्दर छटामुनि रहेका हामी नेपाली धर्म, संस्कार, संस्कृति, परम्परा र मूल्यमान्यताले अत्यन्त धनी रहेको उल्लेख गर्दै उनले बहुजातीय, बहुभाषिक, बहुधार्मिक, बहुसांस्कृतिक र भौगोलिक विविधतायुक्त धर्मनिरपेक्ष हाम्रो राष्ट्रमा मनाइने सबैखाले चाडपर्वले आपसी सद्भाव, सहिष्णुता, भाइचारा र राष्ट्रिय एकतालाई प्रवर्द्धन गर्दै आएको बताए। नेपाली दिदीबहिनी तथा दाजुभाइमा सुख, शान्ति, सुस्वास्थ्य, समृद्धि एवं उत्तरोत्तर प्रगतिको कामना थर्दै उपराष्ट्रपति पुनले दसैँ, तिहार, नेपाल संवत् र छठजस्ता महत्वपूर्ण चाडपर्वलगत्तै सार्वभौम नेपाली जनताको महान् उत्सवको रुपमा प्रतिनिधिसभा र प्रदेशसभाको निर्वाचन हुन लागेको र संविधान कार्यान्वयनकै महत्वपूर्ण पक्षको रुपमा रहेको प्रतिनिधिसभा र प्रदेशसभाको निर्वाचनमा सहभागिता जनाउन तथा सार्वभौम मताधिकार प्रयोग गर्न सम्पूर्ण नेपाली दिदीबहिनी तथा दाजुभाइमा हार्दिक आग्रह गरे। 'दसैंले प्रतिनिधिसभा र प्रदेशसभाको निर्वाचनलाई निष्पक्ष र स्वतन्त्ररुपमा सम्पन्न गर्न ऊर्जा प्रदान गरोस्,' शुभकामना सन्देशमा भनिएको छ।"
ससुराली आएका दोङको लडेर मृत्यु,हेटौंडा : मकवानपुरको राक्सिराङ गाउँपालिका६ कुइटोलस्थित ससुराली घरमा आएका युवकको लडेर मृत्यु भएको छ। मृत्यु हुनेमा सिन्धुपाल्चोक जिल्ला जुगल गाउँपालिका वडा२ बस्ने वर्ष २८ को महेन्द्र दोङ रहेको इलाका प्रहरी कार्यालय मनहरीका प्रहरी निरीक्षक कृष्ण ढकालले जानकारी दिए। असोज १६ गते श्रीमतीसहित ससुराली आएका दोङको १७ गते बेलुका ५ बजे ससुराली घर नजिकै उत्तरतर्फको बाटोमा हिँड्दै गर्दा अचानक लडेर मृत्यु भएको प्रहरीले जनाएको छ। मृतक दोङको शव पोष्टमार्टमको लागि हेटौंडा अस्पताल ल्याइएको जिल्ला प्रहरी कार्यालय मकवानपुरले जनाएको छ। दोङले केही वर्ष अघिदेखि प्रेसरको औषधि सेवन गर्दै आएको प्रहरीको प्रारम्भिक अनुसन्धानबाट खुलेको छ।
गुगलडाँडामा झुल्केघाम,"रोङ गाउँपालिकाले निर्माण गरेको करसोङ पदमार्गले गुगल प्वाइन्टलाई छोएपछि पर्यटकको आकर्षण बढेको छ। मेची राजमार्गको काखमा रहेको गुगल डाँडा पर्यटकको रोजाइमा पर्न थालेको हो। अन्तुजस्तै सूर्योदयको दृश्यावलोकनको मज्जा लिन इलाम आउने पर्यटकको रोजाइमा पर्न थालेको छ रोङ गाउँपालिका ३ को गुगलडाँडा। सूर्योदयको दृश्यसँगै कञ्चनजंघा हिमालसहित हिमाली शृंखला र तराईको फाँटसमेत एक ठाउँबाट हेर्न सकिन्छ। त्यसैले पर्यटकको रोजाइमा गुगल चुचुरो पर्न थालेको हो। रोङ गाउँपालिकाले गुगल डाँडा, रोङ ६ को झण्डीडाँडासहितका पर्यटकीय गन्तव्यलाई प्रवद्र्धनका लागि चासो दिएसँगै पर्यटकको चाप बढेको रोङ ३ का वडाध्यक्ष मातृका बराल बताउँछन्। उनका अनुसार गुगल डाँडाबाट इलामका अधिकांश गाउँपालिकासहित आकर्षक पर्यटकीय छटाको अवलोकन गर्न पाइन्छ। झापासँग सिमाना जोडिएको इलामको रोङ गाउँपालिकाले सूर्योदय दृश्यावलोकनका लागि नयाँ पर्यटकीय गन्तव्यको पहिचान बनायो। त्यसपछि स्थानीय बासिन्दासमेत त्यसको व्यवस्थापनमा छन्। रोङ गाउँपालिकाले निर्माण गरेको करसोङ पदमार्गले गुगल प्वाइन्टलाई छोएपछि पर्यटकको आकर्षण बढेको अध्यक्ष बराल बताउँछन्। उनका अनुसार डोको आकारको डाँडाबाट प्रदेश१ का सबै हिमशृंखला देखिन्छन्। नजिकै रहेका कन्याम चियाबारीका साथै हाँसपोखरी, पाथीभरा देवीको मन्दिर क्षेत्र समेटेर नयाँ गन्तव्यको रूपमा गुगल डाँडालाई विकास गर्न सकिने सम्भावना देखिएको छ। पहिलोपटक गुगलडाँडा पुगेका इलाम नगरपालिका १० का वडाध्यक्ष दिलीप प्रधानले पनि कतिपय दृश्य अन्तुबाट भन्दा राम्रो देखिएको बताए। नेपाल सरकारको नापी विभागले यही ठाउँलाई आधार बनाएर नक्सांकनको कार्य गरेकाले पनि यसलाई गुगल प्वाइन्ट भनिएको हो। १ हजार ८ सय २५ मिटर उचाइमा रहेको गाउँपलिकाको वडा नम्बर ३ मा पर्ने भूमापन केन्द्र रहेको गुगल डाँडामा पर्यटकको अकर्षण बढेसँगै गाउँपालिकाले समेत त्यस क्षेत्रको विकासका लागि योजनावद्ध कार्यक्रम अघि सारेको गाउँपालिका अध्यक्ष मणिकुमार स्याङ्बो बताउँछन्। इलामको कन्याम चिया बगान र सानो पाथीभरा मन्दिरको बीच भागमा रहेको गुगल डाँडामा पुग्न इलामका अन्य भित्री पर्यटकीय गन्तव्यभन्दा मेची राजमार्गको काखमा रहेको गुगल डाँडा पर्यटकको रोजाइमा पर्न थालेको हो।"
"निर्वाचन स्वतन्त्र, निष्पक्ष र भयरहित सम्पन्न गर्न सरकार प्रतिवद्ध छ : प्रधानमन्त्री","काठमाडौं : प्रधानमन्त्री शेरबहादुर देउवाले आगामी मङ्सिर ४ गते हुन गइरहेको प्रतिनिधिसभा तथा प्रदेशसभा सदस्यको निर्वाचनलाई स्वतन्त्र, निष्पक्ष र भयरहित वातावरणमा सम्पन्न गर्न सरकार प्रतिवद्ध रहेको बताएका छन्। नेपालीहरूको महान् चाड बडादसैँ २०७९ को अवसरमा शुभकामना दिँदै उनले सरकारको यो प्रयासमा सबै राजनीतिक दल, आम नागरिक सुरक्षाकर्मी, राष्ट्रसेवक कर्मचारी, नागरिक समाज र सञ्चार क्षेत्रको साथ र सहयोग आवश्यक रहेको उल्लेख गरे। आवधिक निर्वाचनले लोकतन्त्रलाई मजबुत, सक्षम र सबल बनाउने उनको भनाइ छ। प्रधानमन्त्री देउवाले ताजा निर्वाचनबाट सरकार गठन भएपछि संविधानमा उल्लेख भएका नीति तथा कार्यक्रमहरू थप प्रभावकारी ढङ्गले कार्यान्वयन भई मुलुकमा जनताको चाहना र अपेक्षा बमोजिम विकास र समृद्धिका कार्यहरूले गति लिने विश्वास व्यक्त गरे। उनले नेपालीहरूको महान् चाड बडादसैँ २०७९ को अवसरमा शुभकामना व्यक्त गर्दै स्वदेश तथा विदेशमा रहनुभएका सम्पूर्ण नेपालीमा सुख, शान्ति, समृद्धि, सुस्वास्थ्य एवं दीर्घायुको कामना गरे। प्रधानमन्त्री देउवाले चाडपर्व समाजका अमूल्य सांस्कृतिक धरोहर भएको उल्लेख गर्दै धार्मिक सांस्कृतिक चाडपर्वहरूले हाम्रो समाजलाई गतिशील, जीवन्त र एकताबद्ध बनाउने बताए। उनले समाजलाई सत्य धर्म, न्याय र सदाचारको मार्गमा अघि बढाउन हामीलाई प्रेरणा प्रदान गर्दै आएका चाड पर्वलाई शिष्ट र संयमित रूपमा मनाउँदै हाम्रो सांस्कृतिक परम्परा तथा मूल्य मान्यतालाई अक्षुण्ण र जीवन्त राख्न सबैमा आग्रह गरे। असत्यमाथि सत्य, अन्यायमाथि न्याय र दुराचारमाथि सदाचार र सद्व्यवहारको विजयको पर्वका रूपमा मनाइने यो चाड नेपालीहरूबीच सांस्कृतिक एकता र सद्भाव प्रवद्र्धन गर्ने विशिष्ट पर्वको रूपमा परापूर्वकालदेखि मनाउँदै आइएको छ। दसैँलगायतका हाम्रा सांस्कृतिक पर्वहरूले नेपाली जनताबीच पारस्परिक प्रेम, स्नेह, सद्भाव, भातृत्व, एकता र सहयोगी भावनालाई निरन्तर अघि बढाउन विशिष्ट योगदान पुयाउँदै आएको उनले बताए। 'बहुधार्मिक, बहुजातीय एवं बहुसांस्कृतिक नेपालका सबै जाति र समुदायको भाषा, संस्कृति र सभ्यताहरुको संरक्षण र विकास गर्दै राष्ट्रिय एकता र सद्भावलाई सुदृढ तुल्याउन सरकार प्रतिवद्ध छ। सबै जाति, भाषा, संस्कृति र सभ्यताहरुको संरक्षण र विकासबाट मुलुकको राष्ट्रिय एकता थप मजबुत हुन्छ,' शुभकामना सन्देशमा भनिएको छ। दसैँलगत्तै तिहार, नेपाल संवत्, छठ र ल्होसारजस्ता अरू महत्वपूर्ण सांस्कृतिक, धार्मिक पर्वहरू पनि मनाइने क्रममा छन्।"
प्रचण्डले चितवन ३ छाड्न लागेका हुन्? नेताहरूको आयो यस्तो अपील,"चितवन : नेकपा माओावदी केन्द्रका अध्यक्ष पुष्पकमल दाहाल प्रचण्डलाई चितवनबाटै निर्वाचन उम्मेदवार जिल्लाका बन्न गठबन्धनभित्रका दलहरुले अनुरोध गरेका छन्। दलहरुको संयुक्त बैठकले अध्यक्ष दाहालका विरुद्धमा सामाजिक सञ्जालमा आएका विषयले गठबन्धनका दलहरुको ध्यानाकर्षण भएको निर्णय गरेको छ। दलहरुको संयुक्त बैठक पछि जारी विज्ञप्तिमा भनिएको छ, 'नेकपा माओवादी केन्द्रका अध्यक्ष पुष्पकमल दाहाल चितवन क्षेत्र नम्बर ३ छाडेर अन्यत्र जाने भन्ने सामाजिक सञ्जाल तथा मिडियामा आएको खबरले हाम्रो ध्यानाकर्षण भएको छ। दाहाललाई पहिले निर्वाचित भएकै चितवन क्षेत्र नम्बर ३ बाटै निर्बाचनमा उम्मेदवार बन्न आग्रह गरिएको छ।' नेपाली कांग्रेसका सभापति राजेश्वर खनालको अध्यक्षतामा बसेको बैठकले यही असोज २३ गते हुने मनोनयनका लागि प्रत्येक दलबाट दुईदुई जनाका दरले तयारी समितिसमेत गठन गरिएको विज्ञप्तिमा जनाइएको छ। प्रदेश तथा संघीय निर्वाचनका लागि तयारी समिति गठन गरिएको र आसन्न निर्वाचनलाई उत्साहजनक बनाउन कुनै कसर बाँकी नराख्ने जनाइएको छ। बैठकले गठवन्धन दलका नेता तथा कार्यकर्तालाई गठबन्धनका उम्मेदवार विजयी गराउन अग्रसर हुनसमेत अनुरोध गरेको छ। बैठकमा नेकपा माओवादी केन्द्रका जिल्लाअध्यक्ष रामचन्द्र अधिकारी, नेकपा समाजवादीका उपाध्यक्ष कृष्णराज न्यौपाने, राष्ट्रिय जनमोर्चाका विष्णु पौडेल, जनता समाजवादी पार्टीका प्रेमराज भुजेलको उपस्थिति थियो।"
विजया दशमीको शुभकामना दिँदै राष्ट्रपतिले भनिन् राष्ट्रिय एकतालाई थप सुदृढ बनाओस्,"काठमाडौं : राष्ट्रपति विद्यादेवी भण्डारीले नेपालीहरूको महान् चाड बडादसैँ, २०७९ को पावन अवसरमा विश्वभर छरिएर रहेका सम्पूर्ण नेपाली दिदीबहिनी तथा दाजुभाइहरूमा सुख, शान्ति, समृद्धि एवं उत्तरोत्तर प्रगतिको कामना गरेकी छन् । सन्देशमा भनिएको छ, 'यस प्रकारका चाडपर्वहरूको माध्यमबाट विविध जातजाति, भाषाभाषी, संस्कृति र भौगोलिक क्षेत्रका नेपालीहरूको बीचमा आपसी सद्भाव, सहिष्णुता र सहयोगको भावनालाई प्रगाढ बनाउँदै राष्ट्रिय एकतालाई थप सुदृढ बनाउन सहयोग पुग्ने विश्वास लिएको छु ।' वर्षा ऋतुको अन्त्य र शरद ऋतुको सुरुवातसँगै मनाइने बडादसैँ पर्वको धार्मिक, सांस्कृतिक, सामाजिक र आर्थिक आयामहरू रहेका छन् । 'घरको लिपपोत र बाटोघाटो सरसफाई गर्ने, लिङ्गे पिङरोटे पिङ खेल्ने, मान्यजनबाट टीका लगाउने र आफन्त भेटघाटका लागि माइत मावली जाने गरिन्छ' सन्देशमा भनिएको छ, 'बडादसैँको अवसरमा गरिने रमाइला सामाजिक सांस्कृतिक क्रियाकलापहरू आम नेपालीको मन मस्तिष्कमा सुखद् स्मृतिका रूपमा अमिट भएर बसेका हुन्छन्, तसर्थ बडादसैँ नेपालीहरूको साझा राष्ट्रिय मनोविज्ञानको एक महत्वपूर्ण कडीको रूपमा रहेको छ भन्ने मलाई लाग्दछ ।' नेपालीहरूको सबैभन्दा ठूलो चाडका रूपमा रहेको बडा दसैँ आश्विन महिनाको शुक्ल प्रतिपदाका दिनदेखि नवमीसम्म शक्तिको आराधना गरी दशमीका दिन प्रसाद स्वरूप मान्यजनहरूको हातबाट टीका, जमरा र आशीर्वाद ग्रहण गरी पूर्णिमासम्म विशेष रूपमा मनाउने गरिन्छ ।"
भ्रातृशोकका कारण प्रधानमन्त्री देउवाले लगाएनन् टीका,काठमाडौं : प्रधानमन्त्री शेरबहादुर देउवाले यसवर्षको विजया दशीमीको टीका ग्रहण गरेनन्। भ्रातृशोकमा रहेका प्रधानमन्त्री देउवाले टीका नलगाएको र अरुलाई पनि टीका नलगाइदिने प्रधानमन्त्री देउवाका स्वकीय सचिव भानु देउवाले जानकारी दिए। प्रधानमन्त्री देउवाका भाइ प्रेमबहादुर देउवाको निधन भएको एक वर्ष पुगेको छैन। भ्रातृशोकका कारण प्रधानमन्त्री देउवाले परिवारका अन्य सदस्यलाई पनि टीका नलगाएका हुन्।
राष्ट्रपतिले ३ देखि ५ बजेसम्म सर्वसाधारणलाई टीका लगाउने,काठमाडौं : राष्ट्रपति विद्यादेवी भण्डारीले विजया दशमीको अवसरमा दसैंको टीका लगाइदिने भएकी छन्। राष्ट्रपति कार्यालयले विभिन्न उच्च ओहदाका सरकारी अधिकारी र सर्वसाधारणका लागि छुट्टाछुट्टै तालिका सार्वजनिक गरेको छ। तालिका अनुसार विशिष्ट व्यक्तिहरूका लागि आज दिउँसो २ देखि ३ बजेसम्मको समय तय गरिएको छ। सर्वसाधारणका लागि ३ देखि अपराह्न ५ बजेसम्मको समय तय गरिएको छ।
"कांग्रेसको समानुपातिक बन्दसूचीमा केन्द्रीय नेतादेखि पत्नी, बुहारी र भान्जीसम्म (सूचीसहित)","काठमाडौं : नेपाली कांग्रेसको समानुपातिक सूचीतर्फ सामान्य हेरफेर गरिएको छ। ब्यापक विरोध भएपछि प्रधानमन्त्री पत्नी आरजु राणाको नाम एकबाट तीनमा राखिएको छ। त्यस्तै सूचीमा विमलेन्द्र निधि, प्रकाशशरण महत, फरमुल्लाह मन्सुर, जीवन परियारलगायत नेताहरु समानुपातिक बन्दसूचीको आआफ्नो कलस्टरमा पहिलो नम्बरमा रहेका छन्। त्यस्तै विमलेन्द्रकी भान्जी निनु कर्ण, लोसपाबाट कांग्रेस प्रवेश गरेकी चन्दा चौधरी पनि मधेसी कोटामा अटेकी छन्। दाङ क्षेत्र १ मा टिकट नपाएपछि योगेन्द्र चौधरी थारु कोटामा पहिलो नम्बरमा रहेका छन्। थारु महिला कोटामा भने विजय गच्छदारकी बुहारी कल्पना चौधरी अटेका छन्। उम्मेदवारको सूची खस  आर्य पुरुष प्रकाश सरण महत वसन्त भट्टराई आनन्द प्रसाद ढुंगाना गोविन्द भट्टराई त्रैलोक्य प्रताप सेन डिल्ली बहादुर कार्की दामोदर गौतम किरण गिरी मिन भाम भिम थपलिया वालकृष्ण पाण्डे जयपति रोकाय नरेशबहादुर सिह सरोज कुमार थापा सुरेन्द्र दाहाल शिवराज जोशी खडानन्द खनाल महिला अम्बिका बस्नेत सरिता प्रसाईं डाआरजु राणा देउवा ईश्वरी न्यौपाने प्रतिमा गौतम मन्जु खाँण कान्तिका सैजुवाल मैना रावल कार्की रमा कोइराला उमा दाहाल मधु शाही भद्रा भण्डारी प्रसिस महरा किरण कोइराला भावना शाही मृदुला कोइराला अम्बिका शर्मा आदिवासी जनजाति पुरुष गोपालमान श्रेष्ठ केशरमान रोक्का सन्दिप राना गोपाल सिं राजभण्डारी कृष्ण धर्ती मगर मनोहर नारयण श्रेष्ठ कमोट फागो अईन्द्र केरुङ्ग मोहन राई दिनेश राई सनत मुर्मु कालु मेचे जगत बहादुर तामाङ लाल बहादुर गुरुङ्ग ललित सिंह बोहरा भीम श्रीस महिलातर्फ सरस्वती बजीमय लिला बोखिम सीता राना मगर शुलिता थिङ सपना भण्डारी माया राई कुशुम थापामगर मनोरमा शेरचन अन्जनी श्रेष्ठ रिनुका काउचा मगर कृष्णा आमात्य सरु लामा मधु जगेवु विन्दा आले राना गीता सेन्दाङ निर्मला वस्नेत तामाङ दलित पुरुषतर्फ जीवन परियार लोक बहादुर सुनार हरिशरण नेपाली गोविन्द परियार मुक्तबहादुर महते डम्बर सुनार महा सहनाई नेपाली (पिछडिको क्षेत्र) महिलातर्फ शान्ति परियार रुपा विक सिता मिजार आशा विक विष्णुमाया परियार फुलो देवी दास देवीका नेपाली कोपिला विक मधेसी पुरुष विमलेन्द्र निधि अनिल रुंगटा रामचन्द्र तिवारी सकल देव सुतियार हरेकृष्ण घोस अयोधा प्रसाद यादव शम्भु चौहान नवल किशोर यादव महिलातर्फ नगिना यादव मुक्ता कुमारी यादव चन्दा चौधरी निनु कुमार कर्ण संगिता मण्डल अनिता यादव सुष्मा तिवारी मिनाक्षी झा प्रियंका कुमारी दास थारुतर्फ पुरुष योगेन्द्र चौधरी चुम नारायण तवेदार फिरु राना महिलातर्फ कल्पना चौधरी विना थनेत जीवन राना थारु शुशिला चौधरी मुस्लिमतर्फ पुरुष फरमुल्लाह मन्सुर अब्दुल सतार महिलातर्फ जावेदा खातुन जागा दिल क सुवेदी (कमाल) नजवुल खान"
"दसैँलाई देखावटी, खर्चिलो र भड्किलो नबनाउन उपराष्ट्रपतिको आग्रह","काठमाडौं : उपराष्ट्रपति नन्दबहादुर पुनले दसैंलाई देखावटी, खर्चिलो र भड्किलो नबनाउन आग्रह गरेका छन्। बडादसैं २०७९ को अवसरमा आज शुभकामना दिँदै उनले दसैंले नेपालीहरुका बीच आपसी सद्भाव, सहिष्णुता, भाइचारा अभिवृद्धि गर्दै देशलाई समृद्ध बनाउन ऊर्जा प्रदान गर्ने विश्वास व्यक्त गरे। दसैंले देशको सार्वभौमिकता, स्वाधीनता, भौगोलिक अखण्डता र नेपाली जनताको स्वतन्त्रतालाई अझै बलियो बनाउने उल्लेख गर्दै उपराष्ट्रपति पुनले राष्ट्रको समुन्नति र समृद्धिका लागि एकताबद्ध भएर अगाडि बढ्न सबै नेपालीलाई ऊर्जा प्रदान गरोस् भनी कामना दिए। प्रकृतिको सुन्दर छटामुनि रहेका हामी नेपाली धर्म, संस्कार, संस्कृति, परम्परा र मूल्यमान्यताले अत्यन्त धनी रहेको उल्लेख गर्दै उनले बहुजातीय, बहुभाषिक, बहुधार्मिक, बहुसांस्कृतिक र भौगोलिक विविधतायुक्त धर्मनिरपेक्ष हाम्रो राष्ट्रमा मनाइने सबैखाले चाडपर्वले आपसी सद्भाव, सहिष्णुता, भाइचारा र राष्ट्रिय एकतालाई प्रवर्द्धन गर्दै आएको बताए। नेपाली दिदीबहिनी तथा दाजुभाइमा सुख, शान्ति, सुस्वास्थ्य, समृद्धि एवं उत्तरोत्तर प्रगतिको कामना थर्दै उपराष्ट्रपति पुनले दसैँ, तिहार, नेपाल संवत् र छठजस्ता महत्वपूर्ण चाडपर्वलगत्तै सार्वभौम नेपाली जनताको महान् उत्सवको रुपमा प्रतिनिधिसभा र प्रदेशसभाको निर्वाचन हुन लागेको र संविधान कार्यान्वयनकै महत्वपूर्ण पक्षको रुपमा रहेको प्रतिनिधिसभा र प्रदेशसभाको निर्वाचनमा सहभागिता जनाउन तथा सार्वभौम मताधिकार प्रयोग गर्न सम्पूर्ण नेपाली दिदीबहिनी तथा दाजुभाइमा हार्दिक आग्रह गरे। 'दसैंले प्रतिनिधिसभा र प्रदेशसभाको निर्वाचनलाई निष्पक्ष र स्वतन्त्ररुपमा सम्पन्न गर्न ऊर्जा प्रदान गरोस्,' शुभकामना सन्देशमा भनिएको छ।"
राष्ट्रपति भण्डारीले लगाइदिइन् सर्वसाधारणलाई टीका (भिडियोसहित),काठमाडौं : राष्ट्रपति विद्यादेवी भण्डारीले सर्वसाधारणलाई टीका प्रसाद प्रदान गरेकी छन्। बुधबार गुरूहरू देवराज अर्याल र खेमचन्द्र ढकालको हातबाट बडादसैँको टीका ग्रहण गरेपछि राष्ट्रपति भण्डारीले सर्वसाधारणलाई टीका प्रसाद प्रदान गरेकी हुन्। बडादसैं २०७९ को अवसरमा उनले शीतलनिवासमा गुरूहरूबाट टीकाको साइतअनुसार ११:५१ बजे टीका ग्रहण गरेकी थिइन्। राष्ट्रपतिले आफुले टीका लगाएपछि परिवारका सदस्यलाई टीका लगाइदिएर विशिष्ट व्यक्तित्वहरुलाई पनि टीका प्रसाद प्रदान गरेकी थिइन्।
एमाले अध्यक्ष ओलीले बुबाको हातबाट लगाए टीका (भिडियोसहित),"काठमाडौं : नेकपा एमालेका अध्यक्ष केपी शर्मा ओलीले बुबाको हातबाट बडा दसैंको टीका ग्रहण गरेका छन्। झापाको दमकस्थित आफ्नै निवासमा रहनुभएका अध्यक्ष ओलीले विजया दशमीको दिन बुबा मोहनप्रसाद ओली र ठूली आमा हरीमाया ओलीको हातबाट बडा दसैंको टीका ग्रहण गरेका हुन्। उनले पत्नी राधिका शाक्य ओलीलाई पनि बडा दसैंको टीका लगाएदिएका हुन्। सोही क्रममा ओलीले आफन्त र सर्वसाधारणलाई समेत टीका लगाइदिएका हुन्। पार्टीका स्थानीय नेता, कार्यकर्ता, समर्थक, शुभेच्छुकहरुलाई टीका र जमरालगाई आशिर्वावाद दिएका हुन्।"
सिट बाँडफाँटमा असन्तुष्टि जनाउँदै मधेसका कांग्रेस सभापतिहरूले बुझाए प्रधानमन्त्रीलाई ज्ञापन,"वीरगन्ज : नेपाली कांग्रेस मधेस प्रदेशका जिल्ला सभापतिहरूले पार्टी सभापति एवं प्रधानमन्त्री शेर बहादुर देउवालाई भेटेर गठबन्धन दलबीच भइरहेकाे सिट बाँडफाँट र उम्मेदवार सिफारिसप्रति आपत्ति जनाएका छन्। मधेस प्रदेशका बारासहित ६ जिल्लाका कांग्रेस जिल्ला सभापतिहरूले बुधबार पार्टी सभापति देउवालाई भेटेर मधेस प्रदेशमा गरिएको सिट बाँडफाँट र उम्मेदवार सिफारिसबारे लिखितरुपमै ज्ञापनपत्र बुझाएर आपत्ति जनाएका हुन्। बाराका सभापति राजेश राय यादव, राैतहटका सभापति सुनिल कुमार यादव,सर्लाहीका सभापति सुरेन्द्र प्रसाद सिंह, महाेतरीका सभापति नागेश्वर यादव,सप्तरीका सभापति रामदेव साह र सिरहाका सभापति रामचन्द्र यादवले देउवालाई ज्ञापनपत्र बुझाएका हुन्। मधेसका कांग्रेस जिल्ला सभापतिहरूले गठबन्धन दलहरुबीच सिट बाँडफाँटमा मधेसमा कांग्रेसले एकदमै कम सिट लिने सहमित गरेकाे समाचार विभिन्न मिडियाबाट आइरहेकाले यसले मधेसमा कांग्रेसलाई क्षति पुर्याउने भएकाले यसप्रति धयान दिन नेतृत्वलाई सचेत गराए। संघ र प्रदेशसभा क्षेत्रका लागि उम्मेदवार छनाोट गर्ने क्रममा केन्द्रीय कार्यसमितिले जिल्ला सभापतिसँग कुनै सल्लाह र समन्वय पनि नगरेकाे जिल्ला सभापतिहरूको गुनासाे छ। यसरी गर्दा आगामी निर्वाचनमा कांग्रेसलाई घाटा पुग्ने भएकाले बेलैमा ध्यान दिन आग्रह गर्दै मधेसका कांग्रेस जिल्ला सभापतिहरूले मधेसमा गठबन्धन दलहरूबीच सिट भागबन्डा गर्दा र उम्मेदवार छनाोट गर्दा जिल्ला सभापतिहरूसँग समन्वय र परामर्श गर्न पार्टी सभापति देउवाकाे ध्यानाकर्षण गराए। अन्यथा जिल्ला सभापतिहरूसँग परामर्श र समन्वय नगरी टिकट वितरण गरिएमा त्यसले आागामी निर्वाचनमा पार्टीलाई हुने हानी नाेक्सानीकाे सम्पूर्ण जवाफदेही केन्द्रीय कार्यसमिति नै हुने चेतावनीसमेत उनीहरूले दिए।"
"करेन्ट लागेर दाजुभाइको मृत्यु, दुई जना घाइते","जनकपुरधाम : करेन्ट लागेर दुई दाजुभाइको मृत्यु भएको छ भने दुई जना घाइते भएका छन्। बुधबार बिहान करिब ३ बजे जनकपुरधाम उपमहानगरपालिका वडा नम्बर२३ विन्धीमा करेन्ट लागेर एकै परिवारका दुई दाजुभाइको मृत्यु भएको हो। मृत्यु हुनेमा सोही ठाउँ बस्ने ६० वर्षीय दिनेश चौधरी र उनका ५४ वर्षीय भाइ रामेश्वर चौधरी रहेका छन्। आफ्नै घरमा मोटरको तार जडान गर्ने क्रममा दिनेशकी श्रीमती निर्मला देवीलाई करेन्ट लाग्दा बचाउन गएको क्रममा दिनेश, रामेश्वरलाई करेन्ट लागेको थियो। उनीहरूलाई उपचारका लागि प्रादेशिक अस्पताल जनकपुरधाममा ल्याउँदा उपचारकै क्रममा मृत्यु भएको जिल्ला प्रहरी कार्यालय धनुषाका प्रवक्ता प्रहरी नायब उपरीक्षक दिपक रायले जानकारी दिए। घटनामा परी ४० वर्षीय दिनेश चौधरी र निर्मला चौधरी गम्भीर घाइते भएका छन्। मृतक रामेश्वर चौधरी नेपाली कांग्रेसको जनकपुरधाम उपमहानगरपालिकाका नगर कमिटी सदस्य थिए।"
"जीपको ठक्करबाट पतिको मृत्यु, पत्नी घाइते",भरतपुर : चितवनमा जीपको ठक्करबाट पतिको मृत्यु भएको छ भने पत्नी घाइते भएकी छन्। भरतपुर महानगरपालिका२९ सेतीदोभानमा नारायणगढबाट मुग्लिनतर्फ जाँदै गरेको बा१५च ७४७९ नम्बरको जीपले मुग्लिनबाट नारायणगढतर्फ आउँदै गरेको बागमती प्रदेश ०२०३६ प ११७४ नम्बरको मोटरसाइकललाई आज ठक्कर दिँदा मोटरसाइकलमा सवार पर्वतको महाशिला गाँउपालिका५ का ४८ वर्षीय मित्रलाल पङगेनीको मृत्यु भएको हो। टाउकोमा गम्भीर चोट लागेका उनको उपचारका क्रममा भरतपुरको पुरानो मेडिकल कलेजमा मृत्यु भएको जिल्ला प्रहरी कार्यालयले जनाएको छ। दुर्घटनामा मोटरसाइकलको पछाडि सवार मित्रलालकी श्रीमती ४० वर्षीया राधा घाइते भएकी छन्। उनको पुरानो मेडिकल कलेजमा उपचार भइरहेको छ। जीप चालकलाई प्रहरीले नियन्त्रणमा लिएको छ।
नातिनीको स्याहारले बौरिए १०१ वर्षीय हजुरबुबा,"गलेश्वर : बुढेसकालमा छोरो नै बाबुआमाको सहारा हुन्छ भन्ने नेपालीहरुको मानसिकता र सोचाइमा पछिल्लो समय धेरै परिवर्तन आएको छ । छोराबुहारीकै कारण कैयौँ वृद्ध बुबाआमाहरू घरमा बस्न सक्ने वातावरण नभएर वृद्धाश्रम वा मन्दिरमा सहारा लिई आफ्नो अन्तिम दिनको प्रतीक्षा गरिरहेका छन् । तर, म्याग्दीको मालिका गाउँपालिका२ मा पर्ने बेली गाउँका एक १०१ वर्षीय वृद्धले विदेश (इजरायल) मा बस्ने नातिनीको अनलाइन स्याहार सुसारबाट अझै बाँच्ने र परिवारको साथमै रहने वातावरण पाएका छन् । रुमको बेली गाउँका १०१ वर्षीय शिवलाल पुन थोरै भाग्यमानी व्यक्तिमा पर्छन् । उनलाई परिवारका सदस्यहरूले गरेको स्याहार सुसारदेखेर बेली गाउँ नै दङ्ग पर्ने गरेको छ । हजुरबुवा (बाजे) को स्याहार सुसारकै लागि इजरायलबाट डेढ महिनाको बिदा लिई घरमा आएकी नातिनी विष्णु पुन मगर चौबिसै घण्टा बाजेको स्याहारमा तल्लिन छिन् । एक सय एक वर्षको वृद्ध वय त्यसै नै शिथिल हुन्छ । शारीरिकरूपमा कमजोर भए पनि त्यस्तो अवस्थामा तागतिलो खानेकुरा खाने, परिवारको माया र स्याहार पाउने रहर बढी नै हुन्छ । तर, परिवारका सदस्यले त्यस्ता वृद्धवृद्धाहरूको स्याहार सुसारमा खासै ध्यान नदिँदा उनीहरु शारीरिकपले मात्रै होइन मानसिकरूपमा समेत कमजोर बन्दै जान्छन् र रोगले च्याप्ने गर्दछ । तर शिवलाल पुन मगरको हकमा भने यस्तो छैन । उहाँको हेरचाह र स्याहार सुसारका लागि विदेशमा रहँदासमेत नातिनी विष्णुले अनलाइन माध्यमद्वारा नै परिवारका सदस्यहरूलाई निर्देशन दिने, सिकाउने, आवश्यक सामान र सुविधाजनक चिजहरु मगाइदिने गर्थिन् । घरका सदस्यलाई अरु काम छोडेर भए पनि बाजेको स्याहार सुसार गर्न खटाउथिन् । परिवारका सदस्यले पनि सोहीअनुसार गर्ने भएकाले वृद्ध शिवलाल शारीरिकरूपमा कमजोर भए पनि मानसिकरूपले फुर्तिलो बनेर हँसिलो अनुहारमा परिवारका सदस्यहरूसँग कुराकानी गर्ने, व्यावहारिक कुराहरु सिकाउने, आफन्त, इष्टमित्रहरूको खैखबर बुझ्ने लगायतका कुराहरू गर्छन् । बाजेको हेरचाहका लागि विष्णु इजरायलबाट घरमा आएर खानपान र हेरचाहको उचित प्रबन्ध मिलाई विदेशमा आफूले जानेको (वृद्धवृद्धाको स्याहार सुसारका विधि) तरिका अपनाई सेवा गर्न थालेपछि शारीरिकरूपमा कमजोरी भएको अवस्थाबाट बौरिएर भान्छामा बसेर आफैँ खाना खाने, परिवारका सदस्यहरूसँग गफिने गर्न थालेकी छन् । विगत १५ वर्षदेखि इजरायलमा बस्दै आएकी विष्णु इजरायलमा वृद्धवृद्धाहरूको स्याहार सुसार गर्ने काम गर्छिन् । गाउँकै सज्जन व्यक्तिका रूपमा चिनिने शिवलालसँग व्यावहारिक ज्ञानको अथाह भण्डार भएको र उनी गाउँका लागि सूर्य जस्तै उज्यालो छर्ने व्यक्ति भएको स्थानीयवासीले बताउँछन् । युवाअवस्थामा समेत गाउँमा नै बसेर गाउँको विकास र उत्थानका लागि अहोरात्र खट्ने शिवलालको दीर्घ जीवनको कामना गर्दै दैनिकरूपमा उनलाई भेट्न आउनेहरुको भीड नै लाग्ने गर्छ । एक सय वर्ष पार गरेका वृद्धवृद्धालाई मानिसको रूपमा नभई भगवान्का रूपमा मानिनुपर्ने धार्मिक मान्यता र सामाजिक प्रचलन समेत छ । उीहरुले आफ्नो जीवनकालमा गरेका कामहरु समाजका लागि अनुकरणीय हुने गर्दछन् । बेली गाउँमा एक सय वर्ष उमेर पार गरेका तीन जना ज्येष्ठ नागरिक छन् । विष्णुले दैनिकरूपमा ती जेष्ठ नागरिकहरूको घरमा पुगेर उनीहरुलाई कसरी स्याहारसुसार गर्नुपर्दछ भनेर परिवारका सदस्यहरूलाई समेत सिकाउँछिन् । आफ्नै खर्चमा ती वृद्धवृद्धालाई आवश्यक पर्ने चिज र पोषिला खानेकुराहरू किनेर लगिदिने, बनाएर खान दिने आदि कामहरू गर्दै आएकी छन् । शिवलालका एक छोरा र दुई छोरी छन् । छोरीहरु विवाह गरेर आआफ्नो कर्मघरमा छन् । छोरा कहिले लेक गाउँमा त कहिले बेली गाउँमा पशुपालन गर्छन् । शिवलालका तीन सन्तानबाट १५ जना छोराछोरी र तिनका २५ जना पनाति, पनातिनी गरेर ४० जनाको परिवार छ । परिवारका सबै सदस्यहरू शिवलाललाई उत्तिकै सम्मान गर्नुका साथै उनको रेखदेखमा खटिने गर्छन् । बाजेलाई प्रसन्न र स्वस्थ राख्न नातिनी विष्णुले हरेक उपाय अपनाउँछिन् । उनलाई हँसाउने, फुर्काउने, खुवाउने, सुताउने, उठाउने सबै काम विष्णुले नै गर्दै आएकी छन् । बाजेको सेवा गर्न पाउँदा आफूलाई धेरै खुसी लागेको र आफूलाई नै भाग्यठानी ठानेको विष्णुको भनाइ छ । उनले आफ्नो घरका ज्येष्ठ नागरिकलाई बोझको रूपमा नभई ओजको रूपमा लिन र उनीहरूलाई सम्मानका साथ रहने वातावरण मिलाउन सबैलाई आग्रहसमेत गर्छिन् ।"
खोलाले बगाउँदा बालक बेपत्ता,"सन्धिखर्क : अर्घाखाँचीको सन्धिखर्क७ मा खोलाले बगाउँदा एक बालक बेपत्ता भएका छन्। दसैं मनाउन मामाघर हिँडेका बालकलाई खोलाले बगाएर बेपत्ता बनाएको प्रहरीले जनाएको छ। सन्धिखर्क नगरपालिका वडा नम्बर७, खाँचीकोट किटेनी निवासी तारा पौडेलका १० वर्षीय छोरा समिर पौडेललाई स्थानीय फर्ज्याङ खोलाले बगाएको जिल्ला प्रहरी कार्यालय अर्घाखाँचीका जिल्ला प्रहरी कार्यालयका अर्घाखाँचीका प्रहरी नायब उपरीक्षक मुकुन्द रिजालले जानकारी दिए। पौडेल एक छोरा र एक छोरी लिएर दसैँ मनाउन भूमिकास्थान७, चिदिचौरस्थित मामाघर जाने क्रममा खोला तर्न खोज्दा बालकलाई बगाएको जिल्ला प्रहरी कार्यालय अर्घाखाँचीले जनाएको छ। आफ्नो बच्चा खोलाले बगाएपछि पौडेलले प्रहरीलाई खबर गरेकी थिइन्। करिब ३ बजे प्रहरी टोली घटनास्थलमा पुगी खोजिकार्य गरे पनि फेला पार्न सकेको छैन। बच्चाको खोजीकार्य जारी रहेपनि आज रात परिसकेकाले बिहीबार पुनः खोजीकार्य गरिने प्रहरीले जनाएको छ।"
भक्तपुरकी कुमारीले टीका लगाइदिने,भक्तपुर : विजया दशमीको दिन बुधबार साँंझ भक्तपुरकी जिवित देवी कुमारीले सर्वसाधारणलाई टीका लगाइदिने भएकी छन्। बुधबार ४ बजदेखि ६ बजेसम्म दुई घण्टा सर्वसाधारणका लागि कुमारीले टीका लगाइदिने भएकी हुन्। कुमारीले भक्तपुरको गहिटीस्थित निजी घरबाट टीका लगाइदिने भएकी हुन्। टीकाका लागि जोकोही सर्वसाधारणको लागि खुल्ला गरिएको छ। स्थानीय हरिकृष्ण किजुले टिका लगाउन चाहनेहरु तोकिएको समयमा आएर कुमारीको हातबाट टिका लगाउनसक्ने बताए। कुनै सोधपुछ भए उनले सम्पर्क नम्बरसमेत सार्वजनिक गरेका छन्।
वीरगन्जमा रावण दहन,"वीरगन्ज : प्रत्येक वर्षझैँ यस वर्ष पनि वीरगन्जमा विजया दशमीका दिन बुधबार बेलुकी रावणकाे दहन गरिएको छ। असत्यमाथि सत्यको विजय भएको उपलक्ष्यमा विजया दशमीका दिन वीरगन्जमा रावणाकाे दहन गर्ने गरिन्छ। वीरगन्ज महानगरपालिका१६ नगवाकाे बाइपास सडकस्थित माँ वैष्णो मन्दिर अगाडि करिब ३० फिट अग्लो बनायएको रावणकाे प्रतिमामा आगाे लगाएर रावण दहन गरिएकाे हाे। वीरगन्ज महानगरपालिकाका मेयर राजेशमान सिंह, वरिष्ठ उद्योगपति एवं समाजसेवी अशोक वैद्य, साहिब दरबारका पीठाधिपति श्री देवेन्द्र सिंह, नेकपा एमाले नेता एवं प्रदेश सभा सदस्य उम्मेदवार शम्भु गुप्ता, वीरगन्ज१६ का वडाध्यक्ष पर्शुराम चौरसिया लगायतकाले विधिपूर्वक रावणकाे प्रतिमामा आगो लगाई दहन गरेका हुन्। रावण दहन कार्यक्रमलाई उत्साहपूर्वक सम्पन्न बनाउन विभिन्न सांस्कृति कार्यक्रमको समेत आयोजन गरिएको थियो। त्यसअघि वैष्णाेदेवी मन्दिर अगाडिबाट बृहत् मोटरसाइकल र्यालीसहितकाे शाेभा यात्रा निकालिएको थियो। बैष्णोदेवी मन्दिर अगाडिबाट निकालिएको शोभा यात्रा इनर्वा, घुसुकपुर, छपकैया, विर्ता, अखलियामठ, आदर्शनगर, माइस्थान, घण्टाघर चाेक हुँदै रेल्वे रोडको रामटोल, बाइपासको नगवा हुँदै कार्यक्रमस्थलमा पुगेर रावण दहन कार्यक्रममा परिणत भएको थियो। रावण दहन कार्यक्रममा विभिन्न हिन्दु धार्मिक संघ संगठनका स्वंयसेवकका साथै हजाराैं स्थानीयको सहभागिता रहेको थियो।"
हेलिकोप्टरबाट सुत्केरीको उद्धार,नुवाकोट : प्रश्रव पीडामा रहेकी एक महिलाको नुवाकोटमा हेलिकोप्टरमार्फत् उद्धार गरिएको छ। सदरमुकाम विदुरदेखि ४५ किलोमिटर उत्तरमा रहेको दुप्चेश्वर गाउँपालिका२ की २२ वर्षीया सीता तामाङ सुत्केरी हुन नसकेपछि उनको हेलिकोप्टरमार्फत् उद्धार गरी उपचारका लागि अस्पताल पठाइएको जिल्ला प्रशासन कार्यालय नुवाकोटले जनाएको छ। स्थानीयस्तरमा सुत्केरी हुन नसकेपछि अत्यन्तै गम्भीर विरामी अवस्थामा रहेको जानकारी आएपछि आवश्यक समन्वय गरी हेलिकोप्टरमार्फत् उद्दार गरी काठमाडौं पठाइएको नुवाकोटका प्रमुख जिल्ला अधिकारी नारायणप्रसाद रिसालको भनाइ छ।
"आज विजया दशमी, टीकाको शुभसाइत ११:५१ बजे","काठमाडौं : दुर्गापक्षको मुख्य दिन आज मान्यजनको हातबाट नवदुर्गाको प्रसादका रूपमा शुभ साइतको प्रतीक रातो टीका एवं समृद्धिको प्रतीक जमरा लगाइँदै छ । दसैँ घर वा पूजा कोठामा नौ दिनसम्म पूजा आराधना गरिएको प्रसाद आज मान्यजनबाट लगाइन्छ । टीका प्रसाद ग्रहण गर्न साइत खोज्नेका लागि नेपाल पञ्चाङ्ग निर्णायक विकास समितिले आज बिहान ११ः५१ बजेको साइत उत्तम रहेको जनाएको छ । विजयादशमी आफैँमा शुभ दिन भएकाले आज टीका लगाउन सामान्य मानिसले साइत खोज्नु नपर्ने समितिका अध्यक्ष प्रा श्रीकृष्ण अधिकारीले जानकारी दिए। राज्य सञ्चालकले भने साइतमै टीका लगाउनुपर्छ, राज्य सञ्चालकले शुभ साइतमा टीका लगाउँदा प्रभु, मन्त्र र उत्साहशक्ति प्राप्त हुने शास्त्रीय वचन रहेकाले साइत दिइएको हो, साइतमै टीका लगाउँदा देवीको शक्ति प्राप्त हुन्छ, उनले भने । घटस्थापनाका दिन स्थापना गरिएको घडाबाट वैदिक विधिपूर्वक अभिषेक गरी विजयादशमीको टीका लगाइन्छ । आश्विन शुक्ल दशमीका दिनमा मनाइने विजयादशमी पर्व आज हर्षोल्लासका साथ मान्यजनबाट दुर्गा भवानीको प्रसादस्वरूप टीका, जमरा थापेर मनाइन्छ । आज नभ्याउनेले कोजाग्रत पूर्णिमाका अवसरमा अखिल बलि पूर्ति नभएसम्म मान्यजनबाट टीका ग्रहण गर्न सक्नेछन् ।समितिले घटस्थापना गरी जमरा राखेको स्थानमा आह्वान गरिएका देवीलाई विसर्जनको साइत आज बिहान १०ः३४ बजे रहेको छ ।"
दसैँमा पनि आएन भत्ता,"बलेवा : बागलुङमा सामाजिक सुरक्षा भत्ता पाउने लक्षित समूहले समयमै नपाउँदा दसैँमा पनि हात रित्तै भएको छ । स्थानीय तहमार्फत वितरण हुने सामाजिक सुरक्षा भत्ता बागलुङका अधिकांश वडामा वितरण भएको छैन । कोष तथा लेखा नियन्त्रण कार्यालयबाट अख्तियारी ढिला प्राप्त हुने, बैंक तथा वित्तीय संस्थामा निकासा भइसकेको रकमसमेत लक्षित समूहलाई बाँड्न ढिला हुनेलगायतका कारणले लक्षित समूहले भत्ता नपाएका हुन् । मेरो त दसैँ खर्च नै त्यही भत्ता हो तर आएन, जैमिनी नगरपालिका वडा नं १ का ९० वर्षीय मणिरत्न पाध्याले भने, बर्सेनि यस्तै गर्छन्, दसैँमा सधैँ हात खाली हुन्छ । पाध्या परिवारको बाँच्ने आधार नै सामाजिक सुरक्षा भत्ता हो । उनीहरु दम्पत्तिनै वृद्ध छन्भ ने एक मात्रै छोरा बाबुराम अपाङ्गता भएको व्यक्ति छन् । ज्याला मजदुरी गरेर खाने अवस्था परिवारका कसैको पनि छैन । जैमिनी नगरपालिकाले अख्तियारी ढिला आएका कारण बैंकमा पठाइएको भए पनि दसैँ बिदाअघि लक्षित समूहका हातमा पुर्याउन कठिन रहेको बताएको छ । यहाँका अन्य स्थानीय तहले पनि दसैँ बिदाभन्दा एक दिन पहिला मात्रै कर्मचारीको तलब भत्ता बैंक खातामा जम्मा गरेका थिए । बागलुङ नगरपालिकाले पनि सामाजिक सुरक्षा भत्ता बाँडेको छैन । भत्ताको आशामा लक्षित वर्ग बैंकमा धाए पनि नगरले भत्ता नपठाएको जवाफ पाउने गरेको गुनासो गर्छन् । खातामा पैसा आए दसैँ बिदामै भए पनि भत्ता बाँड्ने बैंकले आश्वासन दिने गरेका छन् । दसैँका लागि खुद्रा पैसा बनाउने र दसैँ खर्चको जोहो गर्ने गरेका ज्येष्ठ नागरिकका लागि भत्ता नै आधार हो । बागलुङको काठेखोला गाउँपालिकाले पनि सामाजिक सुरक्षा भत्ता वितरण गरेको छैन । समयमा भत्ता नपाएकाले ज्येष्ठ नागरीकको दसैँ खल्लो भएको छ । भत्ता आउँछ भनेर आशा गरेका ज्येष्ठ नागरिक अहिले ऋण खोजेर दसैँ मनाउन लागेको बताउँछन्।"
मन जित्दै सन्तको शिक्षालय,"इलाम : अलिअलि दार्जिलिङको वतासले छुने सूर्योदय नगरपालिका ३ मेहेलबोटमा पनि शिक्षा र जीवन शैलीमा सिमापारीको प्रभाव भेटिन्छ । हुनेखानले दार्जिदिङ नै छोराछोरी पढाउने नहुनेल पनि घर छोडेर सदरमुकाम तिरका विद्यालय ताक्ने प्रचल थियो । कुरा २४ बर्ष अघिको हो । पुगिसरी नआउनेका लागि जिल्ला सदरमुकामको शहरमा छोराछोरी पढाउन सहज थिएन । त्यही असहजताले जन्मायो सन्तको शिक्षालय अथवा श्री नर्वदा कल्याण बोर्डिङ्ग माध्यमिक विद्यालय । श्री मंगल शैक्षिक विकास गुठीद्वारा सञ्चालित त्यहि विद्यालय अहिले अभिभावक र विद्यार्थीको रोजाईको विद्यालय बन्दै गएको छ । सूर्योदय नगरपालिका३, मेहेलबोटेमा विस १९५३ सालमा बाबु कल्याणदास र आमा नर्वदा वाईको कोखबाट जन्मिएका मङ्गलदास जी महाराजको इच्छाअनुसार उनका अनुयायी मोहन प्रियाचार्यजी महाराज, सदानन्दजी महाराज तथा कृष्णदासजी महाराजको अगुवाइमा विस २०५५ सालमा स्थापना गरिएको हो । विद्यालयको नाम आमा नर्वदा वाइ तथा बाबु कल्याणदासको नामबाट जुराएपछि नीजि स्तरबाट गुणस्तरीय शिक्षाको प्रयास शुरु भएको विद्यालयका प्रिन्सीपल सफल राईले बताए । विद्यालयले वरपरका ग्रामिण क्षेत्रका सबै जातजाति, वर्ग, लिंग एवं समुदायका बालबालिकाहरुलाई न्यून शुल्कमा शिक्षा प्रदान गर्दै आएको प्रिन्सीपल राईले बताए । नगरशिक्षा समितिले तोकेको दरभन्दा पनि पच्चिस प्रतिशत सम्म सस्तोमा विद्यार्थीहरुलाई अध्यायन गराउने गरेको राईले बताए । २४ वर्षअघि सानो बाँसको कटेरोमा न्यून बिद्यार्थी संख्या, सिमित स्रोत र साधन, अपर्याप्त भौतिक पूर्वधारबाट सुरु भएको विद्यालय अहिले करिब साढे दुई रोपनि क्षेत्रफलमा एउटा तिनतले १२ कोठे पक्कि भवन र दुईतले १२ कोठे अर्को भवनबाट सञ्चालनमा छ । पर्याप्त फर्निचरको ब्यवस्था, विज्ञान तथा कम्प्यूटर प्रयोगशालाको ब्यवस्था, ब्यवस्थित शौचालय सहित युग सुहाउँदो शैक्षिक गतिविधि सञ्चालन गर्न सफल हुदै आएको छ, स्थानीय सूर्य सापकोटाले बताए । सुरुवाती दिनहरुमा प्राथामिक तह अङ्ग्रेजी र निम्न माध्यमिक तहमा नेपाली र अङग्रेजी दुबै माध्यममा शैक्षिक कार्यक्रम सञ्चालन गरिदै आएकोमा बिस २०६५ सालदेखि नेपाली माध्यममा माध्यमिक तह सञ्चालन सुरु भयो । २०७३ साल देखि पुर्णरुपमा अङग्रेजी माध्यममा शैक्षिक कार्यक्रम सञ्चालन गर्दै आइरहेको छ । सरकारी सहायता विना गुठीद्धारा सञ्चालन गरेको विद्यालयको स्रोत भनेकै विद्यार्थीको शुल्क हो । अभिभावक खुशी नभए सम्म विद्यालयले प्रगती गर्दै भन्ने बुझेका प्रिन्सीपल सफल राईले समउ समयमा अभिभावक भेला बोलाएर उनीहरुको प्रतिकृया लिने गरेका छन् । उनले भने प्रत्येक शैक्षिक सत्रको प्रत्येक त्रैमासिक परीक्षा शुरु हुनु अघि र नतिजा प्रकाशन पश्चात पठनपाठन सम्बन्धि समिक्षा गर्ने उद्धेश्य सहित आयोजना गरिने अभिभावक भेलामा सम्पूर्ण अभिभावकबाट व्यक्त सकरात्मक प्रतिक्रियाले विद्यालयको शैक्षिक स्तर उच्च रहेको कुरालाई पुष्टि गर्छ । विद्यालयमा अहिले २४८ जना विद्यार्थी अध्यायनरत छन् । गत बर्ष (२०७८)को एसइइ परिक्षामा विद्यार्थी प्रज्वल बरालले ३ दशमलव ७५ जिपिए सहित जिल्ल प्रथम भएपछि विद्याथीृक आकर्षण थप बढेको अभिभावक हरी खतिवडाले बताए । विस २०६५ सालमा प्रथम पटक एसएलसी परीक्षामा सहभागी भएको यस विद्यालय हालसम्म १४ वटा समूहलाई उत्कृष्ट नतिजा सहित एसएलसीएसईई उत्तीर्ण गराउन सफल रहँदै आएको प्रिन्सीपल राइले बताए । राइले भने हामीले विद्यार्थी केन्द्रित सिकाइलाई ध्यान दिएका छौ, त्यही भएर पनि उत्कृष्ट नतिजाका लागि सिहयोग मिलेको छ ।"
आज देशभरि मध्यमदेखि भारी वर्षा हुने,"काठमाडौं : नेपालमा दक्षिणपश्चिम बंगालको खाडीमा बनेको न्यून चापीय क्षेत्रको प्रभाव रहेको छ। जसका कारण देशभरि सामान्यदेखि पूर्ण बदली रहने मौसम पूर्वानुमान महाशाखाले जनाएको छ। गण्डकी प्रदेश, लुम्बिनी प्रदेश र कर्णाली प्रदेशका धेरै, प्रदेश १ र बागमती प्रदेशका केही, तथा मधेस प्रदेश र सुदूरपश्चिम प्रदेशका थोरै स्थानहरूमा मेघ गर्जन चट्याङसहित हल्कादेखि मध्यम वर्षाको सम्भावना रहेको छ। साथै गण्डकी र लुम्बिनी प्रदेशका केही स्थानहरूमा भारीदेखि धेरै भारी वर्षा तथा मधेस प्रदेश र बागमती प्रदेशका एकदुई स्थानमा भारी वर्षाको सम्भावना रहेको छ। त्यस्तै आज राति पनि प्रदेश १ र मधेस प्रदेशमा सामान्य बदली तथा अन्य प्रदेशहरूमा सामान्य देखि पुर्ण बदली रहनेछ। गण्डकी, लुम्बिनी, कर्णाली र सुदूरपश्चिम प्रदेशहरूका धेरै स्थानहरूमा तथा बाँकी प्रदेशहरूका थोरै स्थानहरूमा मेघ गर्जन चट्याङसहित हल्कादेखि मध्यम वर्षाको सम्भावना रहेको छ। साथै सुदूरपश्चिम प्रदेश र कर्णाली प्रदेशका केही तथा लुम्बिनी प्रदेशको थोरै स्थानहरूमा भारी देखि धेरै भारी वर्षाको सम्भावना रहेको छ।"
खर्चिलो दसैं,"काठमाडौं : दसैंले छपक्कै छोपिसकेको छ । कोही गाउँ फर्किने तयारीमा छन् । कोही किनमेलमा व्यस्त छन् । दसैंमा राम्रो लगाउने, मिठो खाने चलनका कारण सर्वसाधारण ऋण गरेरै भए पनि किनमेल गर्न बाध्य छन् । तर, बजार भने निकै महंगो भएको उनीहरूको गुनासो छ । चाडपर्वमा खाद्य सामग्रीदेखि पेय पदार्थ र विलासीताका वस्तुहरू बढी खपत हुने गरेका छन् । यस वर्ष बाह्य कारणले पनि मूल्य बढेको छ । व्यवसायीहरूले कृत्रिम मूल्य बढाउँदा पनि बजारमा अधिकांश वस्तुको महंगी बढेको छ । गत वर्षको तुलनामा खाद्यान्न, तरकारी, फलफूल, लताकपडालगायतका वस्तुहरूको मूल्य दोब्बरभन्दा माथि पुगेको छ । दसैं, तिहार, छठलगायतका चाठपर्वहरू नजिकिँदै गर्दा झन् महंगीको भार खेप्नुपरेको उपभोक्ताहरूको अनुभव छ । काठमाडौंको चन्द्रागिरीमा बस्दै आएकी गृहिणी मञ्जु श्रेष्ठ यसपटकको दसैं झन् महंगो परेको गुनासो गर्छिन् । उनी भन्छिन्, परिवारमा आम्दानी बढ्दैन तर उपभोग्य वस्तु भने छुनै नसकिने भएको छ । दाल, चामल, तरकारीलगायतका खाद्यवस्तुको मूल्य बढ्यो भनेर खान छोड्नु भएन । जति भाउ बढे पनि किनेरै खानुपर्यो । यसैले उनी यसवर्षको दसैंमा नयाँ कपडा भन्दा वर्षभरी किनेका कपडाले नै काम चलाउने सोचमा छिन् । यसैले पनि यसवर्ष सडकदेखि सदनसम्म चर्को महंगीको विरोध भयो । सरकारले चालू आर्थिक वर्षमा मुद्रास्फिती ७ प्रतिशतको सीमामा राख्ने भनिरहे पनि चर्को महंगी भोगीरहेका आमसर्वसाधारणले भने बजारमा लक्षित सीमाको दोब्बर अर्थात् १४ प्रतिशतसम्म पुग्ने अनुमान गरेका छन् । यो अनुमानै नेपाल राष्ट्र बैंकले गरेको एक सर्वेक्षणमा उपभोक्ताले भनेका हुन् । अन्तर्राष्ट्रिय स्तरमा पेट्रोलियम वस्तुको मूल्य बढेसँगै नेपालमा आयातित हुने सबै वस्तुको मूल्य बढेको विश्लेषण पनि नगरिएका होइन । तर, यो मात्रै नभई बजारमा कृत्रिम महंगी बढाइएको अर्थात् कालाबजारीसमेत फैलिएको अनुमान उपभोक्ताहरूले गर्छन् । एकै वर्षको अन्तरमा बेमौसमी मात्रै होइन मौसमी तरकारीको मूल्य पनि अत्याधिक बढेको छ । काँक्रो, भिन्डी, भेडे खुर्सानी, चिचिन्डो, घिउसिमी, लौका, बोडी, स्कुस, घिरौला, गोलभेंडालगायतका मौसमी (सिजनेवल) तरकारीको मूल्य गत वर्षको भन्दा धेरैमाथि पुगेको छ । कालीमाटी फलफूल तथा तरकारी बजार विकास समितिको तथ्यांकअनुसार मौसमी तरकारीको होलसेल (थोक) मूल्य नै दोब्बरभन्दा बढीसमेत देखिन्छ । तरकारी मात्रै होइन बजारमा फलफूलको मूल्य पनि धेरै माथि पुगेको छ । कालीमाटी फलफूल तथा तरकारी बजार विकास समितिका सूचना अधिकारी विनय श्रेष्ठ अघिल्लो साल कोभिडले प्रभावित हुँदा खपत कमजोर भएको तर यो पटक बजारमा राम्रै माग भएको बताउँछन् । अझ चाडपर्वले गर्दा अझै मूल्यमा चाप पर्न गएको उनको भनाइ छ । तेल, घिउ, जिरा, धनियाँ, गेडागुडी, दाल, चामल, गहुँ, मकैलगायतका अधिकांश खाद्यवस्तुको मूल्य बढेर दोब्बर भएको छ । खुद्रा व्यापार संघको तथ्यांकअनुसार खाद्यान्नमा मात्रै १० प्रतिशतले मूल्यवृद्धि भएको छ । तेलमा मात्रै ८० प्रतिशतसम्म बढ्यो । काँचो तोरीको, भटमास, सनफ्लावरलगायतको अचाक्ली बढेको थियो । वैदेशिक व्यापार विज्ञ डापोषराज पाण्डे चाडपर्वमा अरूबेलाभन्दा बढी आयात हुने गरेको बताउँछन् । वर्षभरीको उपभोगमध्ये एक चौथाइ दसैं, तिहार र छठमा नै हुने गरेको बताउँछन् । यसले गर्दा आयात बढ्नु स्वभााविक हो । तर, अहिले जति महंगी बढेको छ । यसको मार गरीबीका रेखामुनि रहेकालाई पर्छ । अहिले महंगी बढ्नुको मुख्य कारण रसियाको युद्धले आपूर्ती वयवस्थापनमा खलल पुगेर हो । यस्तै, अहिले डलर धेरै बलियो हुँदै जाँदा महंगी बढेको हो डा पाण्डेले भने, महंगी विश्वभर छ । चाडपर्वमा माग बढी हुने गरेकाले पनि मूल्य बढ्न गयो । तर नेपालमा भने विश्वभर नै मूल्य बढ्यो भनेर व्यवसायीले परेको मूल्यसँगै केही बढाउने चलाखी गरेको हुनसक्ने उनको भनाइ छ । यसमा सरकारले नियमन गर्न चुकेको उनको तर्क छ । यस्तै, खुद्रा व्यापार संघका महासचिव अमूलकाजी तुलाधर दसैंमा मात्रै खाद्यवस्तुको महंगी नभई यसअघिबाटै भएको बताउँछन् । उनका अनुसार बजेट भाषणदेखि, अन्तर्राष्ट्रिय कारण हो । अक्रै अब चुनाव चल्न लागेकाले पनि झन् महंगी बढेको उनको अनुमान छ । किनभने चुनावी खर्चका लागि दलहरूले व्यवसायीसँग चन्दा मागेका कारणले गर्दा अप्रत्यक्ष रूपमा बजारमा मूल्य बढ्ने गरेको उनको अनुमान छ । उनले भने, जब चुनाव आउँछ तब खाद्यवस्तुको मूल्य बढेको पाएको छु । यसपटक पनि चाडपर्वलगत्तै चुनाव भएकाले महंगी बढेको छ । तर, सबैले यसको आरोप खुद्रा व्यवसायीलाई लगाउने गलत सोच देखिन्छ । प्रणालीगत रूपमा नचलेको देश भएकाले मूल्यवृद्धि मनपरी भएको र मूल्यको वैज्ञानिक मापदण्ड तथा संयन्त्र नभएको उनको तर्क छ । यहाँ मूल्य बढाउन बहाना खोजेका छन् । कहिले विदेशमा कच्चापदार्थको मूल्य बढ्यो भन्ने बहाना, कहिले युद्ध भएको बहाना, भारतकाट निर्यात बन्द, पेट्रोलियम पदार्थको मूल्यवृद्धिलगायतका बहानामा हरेक चिजमा मूल्य बढेको छ, उनले सरकारलाई व्यङ्य गर्दै भने, नेपाल सरकारले नै व्यापारीहरूलाई कालाबजारी गर भनेर छुट दिएको देखिन्छ । सुविधा सानालाई छैन ।"
राष्ट्रपति भण्डारीले गुरूहरूको हातबाट टीका ग्रहण,"काठमाडौं : राष्ट्रपति विद्यादेवी भण्डारीले गुरूहरू देवराज अर्याल र खेमचन्द्र ढकालको हातबाट बडादसैँको टीका ग्रहण गरेकी छन्। बडादसैँ २०७९ को अवसरमा उनले शीतलनिवासमा गुरूहरूबाट टीकाको साइतअनुसार ११ः५१ बजे टीका ग्रहण गरिन्। राष्ट्रपतिले आफूले टीका लगाएपछि परिवारका सदस्यलाई टीका लगाइदिएर विशिष्ट व्यक्तित्वका साथै सर्वसाधारणलाई टीका प्रसाद प्रदान गर्नेछिन्। राष्ट्रपति कार्यालयले तयार गरेको कार्यतालिकाअनुसार व्यवस्थापिका, कार्यपालिका, न्यायपालिकाका प्रमुख, मन्त्रिगण, प्रदेश प्रमुख, न्यायाधीश, सांसद, संवैधानिक निकायका पदाधिकारी एवं विशिष्ट व्यक्तित्वलाई आज दिउँसो २ बजे देखि ३ बजेसम्म तथा सर्वसाधरणलाई दिउँसो ३ बजेदेखि साँझ ५ बजेसम्म टीका लगाइदिने कार्यक्रम छ। राष्ट्रपति कार्यालयका प्रवक्ता सागर आचार्यका अनुसार विजया दशमीका दिन राष्ट्रपतिबाट टीका ग्रहण गर्नका लागि राष्ट्रपति कार्यालयले मर्यादित पोसाकमा उपस्थित हुनसमेत अनुरोध गरेको छ।"
"बेनीजोमसोम सडक अवरुद्ध, पर्यटक अलपत्र","जोमसोम : बुधबार रातिदेखि परेको अविरल वर्षाका कारण राष्ट्रिय गौरवको ७६ किमी (बेनीजोमसोम) सडक अवरुद्ध भएको छ। अविरल वर्षाले बेनीजोमसोम सडकअन्तर्गत म्याग्दी खण्डको दर्जनौं स्थानमा पहिरो गएको छ भने कतिपय स्थानमा सडक भासिएको छ। यसवर्ष बर्खा सकिएपनि पछिल्लो समय दसैं पर्वको दुई दिन अघिदेखि अविरल वर्षा भइरहेको छ। राष्ट्रिय गौरवको बेनीजोमसोम सडकका सुपरभाइजर इन्द्रसिंह शेरचनका अनुसार म्याग्दीको घुमाउने ताल, बैसरी, बेग खोला, तातोपानी भीर, जलथले, गुईठे भीर, रुप्से झरना र काभ्रेभीर लगायतको सडकमा वर्षाले सडक अवरुद्ध बनाएको हो। दसैं अघिको अविरल वर्षाले बेनीजोमसोम सडकको म्याग्दी खण्ड पूरै हिलाम्मे भएको छ भने कतिपय स्थानमा सडक ध्वस्त भएको सुपरभाइजर शेरचनले जानकारी दिए। बेनीजोमसोम सडक खण्डको शाखा नदीको बहाव उच्च हुँदा केही स्थानमा सडक पुरै बगाएको छ भने कतिपय स्थानमा पहिरो खस्न क्रम अझै रोकिएको छैन। दसैंको मुखमा अविरल वर्षाले सडक अवरुद्ध हुँदा दसैं पर्व मनाउन हिँडेका सर्वसाधारण तथा मुस्ताङ भ्रमण गर्न आएका पर्यटकबीच सडकमै अलपत्र परेको सुपरभाइजर शेरचनले बताए। राष्ट्रिय गौरवको निर्माणाधीन बेनीजोमसोम सडकमा काम गर्ने मजदुर र उपकरण चलाउने अपरेटर दसैं मनाउन घरतर्फ प्रस्थान गरेकाले सडक खुलाउन समस्या परेको छ। सुपभाइजर शेरचनले वर्षा रोकिएमा सडक खोल्न पहल गर्ने जानकारी दिए।"
ससुराली आएका दोङको लडेर मृत्यु,हेटौंडा : मकवानपुरको राक्सिराङ गाउँपालिका६ कुइटोलस्थित ससुराली घरमा आएका युवकको लडेर मृत्यु भएको छ। मृत्यु हुनेमा सिन्धुपाल्चोक जिल्ला जुगल गाउँपालिका वडा२ बस्ने वर्ष २८ को महेन्द्र दोङ रहेको इलाका प्रहरी कार्यालय मनहरीका प्रहरी निरीक्षक कृष्ण ढकालले जानकारी दिए। असोज १६ गते श्रीमतीसहित ससुराली आएका दोङको १७ गते बेलुका ५ बजे ससुराली घर नजिकै उत्तरतर्फको बाटोमा हिँड्दै गर्दा अचानक लडेर मृत्यु भएको प्रहरीले जनाएको छ। मृतक दोङको शव पोष्टमार्टमको लागि हेटौंडा अस्पताल ल्याइएको जिल्ला प्रहरी कार्यालय मकवानपुरले जनाएको छ। दोङले केही वर्ष अघिदेखि प्रेसरको औषधि सेवन गर्दै आएको प्रहरीको प्रारम्भिक अनुसन्धानबाट खुलेको छ।
"नयाँ नोट, क्या मज्जा !","काठमाडौं : दसैंमा टीका तथा जमरासँगै दक्षिणाका रूपमा नयाँ नोट दिने प्रचलन छ । यसलाई एउटा संस्कारका रूपमा लिन थालिएको छ । अर्थविद् डा डिल्लीराज खनाल नगद कारोबारलाई भन्दा डिजिटललाई प्राथमिकता दिनुपर्ने भए पनि दसैंमा टीका लगाएर नयाँ नोट दक्षिणा दिने संस्कारमा जति स्वाद अरूमा नभएको उनी बताउँछन् । नेपाल राष्ट्र बैंकले यस वर्षको दसैंका लागि भदौ २९ गतेदेखि सर्वसाधारणका लागि नयाँ नोट सटही सुरु गरेको छ । दसैं, तिहार लक्षित गर्दै केन्द्रीय बैंकले सुरुमा १० अर्ब नयाँ नोट सटही हुने अनुमान गरेको थियो । तर, केन्द्रीय बैंक मुद्रा व्यवस्थापन विभागका कार्यकारी निर्देशक रेवतीप्रसाद नेपालले देशभर दुई सातामा ११ अर्ब नयाँ नोट सटही भइसकेको जानकारी दिए । नयाँ नोट सटही शुक्रबारसम्म जाने भएकाले मुलुकभर थप दुई अर्ब हाराहारीमा सटही भएर करिब १३ अर्बसम्मको नयाँ नोट सर्वसाधारणले लैजाने अनुमान गरेको उनले बताए । सर्वसाधारणले रु ५, १०, २०, ५० र १०० दरका एकएक पाकेट गरी प्रतिव्यक्ति १८ हजार पाँच सयका नयाँ तथा सफा नोट सटही गर्न पाउँछन्। यसपटक नोट पर्याप्तता भएकाले सो सीमाभन्दा बढी पनि सटही गर्न सकिने कार्यकारी निर्देशक नेपालले बताए । उनका अनुसार यसपटक नयाँ नोट सटही घटेको छ । नयाँ नोटको माग कम हुनुमा बजारमा लगानी योग्य पुँजी (तरलता) अभावले पनि हुन सक्ने उनले बताए । गत वर्ष सर्वसाधारणमा चलनचल्तीमा हुने नोट पनि घट्दो अवस्थामा छ । गत आव असोज मसान्तसम्म चलनचल्तीमा ७ खर्ब २७ अर्ब रुपैयाँ नोट थियो । तर, यसपटकको आवको सोही अवधिमा ६ खर्ब २७ अर्ब पनि पुग्न सक्ने अवस्था छैन, उनले भने । यस वर्ष सय र यसभन्दा कम दरका नोटहरू १३ अर्ब र ठूला दरका नोट आठ अर्ब गरी २० अर्ब नोट चलनचल्तीमा थपिनेछ । नयाँ नोटलाई हाम्रो समाजमा सामाजिक, सांस्कृतिक रूपमा लिएको पाइन्छ । लिने र दिनेबीचको आत्मीयता, रम्ने तथा रमाउने नोटमा जति डिजिटल करेन्सीमा नहुने सरोकारवालाहरू बताउँछन् । यसकारण पनि नयाँ नोटको महŒव रहने कार्यकारी निर्देशक नेपाल बताउँछन् । वित्तीय साक्षरताको माध्यमबाट हाम्रो संस्कृतिलाई नै परिवर्तन ल्याउनका लागि केही वर्ष प्रचारप्रसारमा जोड दिनुपर्छ । डिजिटलमा थप प्रोत्साहन हुनुपर्छ भन्ने ग्राहकबाट सुनिन्छ, उनले भने । चाडपर्वमा नयाँ नोट दिनुपर्छ भन्ने राष्ट्र बैंकलाई कुनै बाध्यता नभए पनि आमजनताको भावनालाई सहजीकरण मात्रै गर्न नयाँ नोट जारी गर्ने गरेको उनले बताए । उनका अनुसार सामान्यतया राष्ट्र बैंकले हरेक वर्ष नोट छपाइमा मात्रै साढे दुई अर्ब रुपैयाँ खर्च गर्छ । केन्द्रीय बैंकले सात प्रकारका नोट छाप्दा तीनदेखि सवा तीन वर्षसम्मलाई पुग्ने गरी छाप्ने गरेको छ । तर, यस्तो नोट नेपाल ल्याउँदा ३४ लट गरेर ल्याइन्छ । नोट छापिसकेपछि ९ महिना, १५ महिना, २८ महिनामा ल्याइने गरिन्छ । नोटको छपाइ खर्च सिक्काको काम टकमरी विभागले गर्छ । राष्ट्र बैंकका अनुसार एक रुपैयाँको सिक्का छाप्न दुई रुपैयाँ ४० पैसा खर्च लाग्छ । दुई रुपैयाँको नोट छाप्न दुई रुपैयाँ ७३ पैसा पर्छ । केही हदसम्म सानो नोटको भन्दा ठूलो नोटको लागत बढी देखिन्छ । यद्यपि ५, १० र २० रुपैयाँ दरका प्रत्येक नोटमा क्रमशः १६८ पैसा, १४० पैसा, १७३ पैसा तिर्नु पर्छ । यसैगरी सय दरलाई २९९ पैसा, ५ सय दरलाई ४६८ र हजार दरलाई ३३७ पैसा खर्च लाग्छ । यसरी हेर्दा साना दरका सिक्काको छपाइको लागत पनि पछिल्लो समय बढी छ । अझै नोट छाप्दा सानो नोटको भन्दा ठूलो नोटको लागत बढी पर्ने गरेको देखिन्छ । किनभने ठूलो नोटमा सुरक्षा चिह्न (सेक्युरिटी फिचर्स) जति थप्दै गयो त्यति लागत बढी लाग्ने मुद्रा व्यवस्थापन विभागको भनाइ छ । बजारमा नक्कली नोटको बिगबिगी हुने गरेकाले यसबाट नठगिन ठूला दरका नोटमा प्रायः प्रत्येक पटक सुरक्षा चिह्नहरू थपिएको कार्यकारी निर्देशक रेवतीप्रसाद नेपालले बताए । बढी सुरक्षा चिह्न प्रयोग भएमा नक्कली नोट चिन्न र सजग हुन सजिलो पर्छ, उनले भने । राष्ट्र बैंकले नोट छपाएर जति राख्न पनि सक्छ तर, त्यो नोेट जनताको हातमा नगएसम्म अर्थात् निष्कासन नभएसम्म खोस्टासरह हुने गरेको कार्यकारी निर्देशक नेपाल बताउँछन् । छपाउँदा कागज अर्थात् स्टेसनरी किनेसरह भुक्तानी गर्छौं । यो राष्ट्र बैंकको आम्दानी हुँदैन । तर, आवश्यक नोट छापेर वितरणमा पर्ने दायित्व केन्द्रीय बैंकको हो । छपाइ बराबरको धरौटी मूलधनको रूपमा ढुकुटीमा रहन्छ, उनी भन्छन् ।"
बुटवलबाट गुल्मी आउँदै गरेको यात्रुबाहक जीप दुर्घटना,गुल्मी : बुटवलबाट गुल्मीको अर्जै छाप आउँदै गरेको यात्रुबाहक जीप दुर्घटना हुँदा दुई जना घाइते भएका छन्। मंगलबार राति पौने दुई बजे लु१ज ४४४८ नम्वरको जीप रेसुंगा नगरपालिका ४ रागेढुंगा नजिकै दुर्घटना भएको प्रहरीले जनाएको छ। दुर्घटनामा परी जीप चालक इस्मा गाउँपालिका ६ अमरपुर निवासी २६ वर्षीय बेले नामले चिनिने कृष्ण बहादुर सुनार र बुटवल १४ बस्ने अमरपुर माइतीघर भएकी ३५ वर्षिय देवकला अर्याल घाइते भएका छन्। गाडी चालक सुनारको दाहिने हात भाँचिएको छ भने अर्यालको घाँटीमा चोट लागेको जिल्ला प्रहरी कार्यालय गुल्मीका प्रहरी निरीक्षक श्यामप्रसाद यादवले जानकारी दिए। जीपमा दस जना सवार थिए।
