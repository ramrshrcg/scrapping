शीर्षक,विवरण
सम्पति बिवरण नबुझाउने जयपृथ्वीका ४९ जना कारवाहीमा,"बझाङ : गत आर्थिक वर्षमा सम्पति बिवरण नुझाउने जयपृथ्वी नगरपालिकाका सार्वजनिक पदधारण गरेका ४९ जना कारवाहीमा परेका छन्। अख्तियार दुरुपयोग अनुसन्धानको कार्यालय टंगाल काठमाडौले नगरपालिकाका जनप्रतिनिधि, शिक्षक, बालविकास सहजकर्ता र कार्यालय सहयोगी गरी ४९ जनालाई ५ हजार जरिवानासहित ३५ दिनभित्र सम्पति बिवरण बुझाउन परिपत्र गरेको छ। सार्वजनिक पदधारण गरेका पदाधिकारी तथा कर्मचारीहरुले हरेकवर्ष आफ्नो सम्पती बिवरण बुझाउनु पर्ने हुन्छ। नगरपालिका भित्रका ५ जना जनप्रतिनिधि, ३९ जना शिक्षक, ३ जना सहयोगी कार्यकर्ता र २ जना कार्यालय सहयोगीले जरिवाना तिर्नुपर्ने भएको छ। अख्तियार दुरुपयोग अनुसन्धान आयोगले राष्ट्रिय सर्तकता केन्द्रबाट सम्पती बिवरण अनुगमन प्रतिवेदन २०७७०७८ प्राप्त भई आयोगको बैठकमा पेश भएको र नगरपालिकाका ४९ जनाले आफ्नो सम्पती बिवरण नबुझाएको हुँदा सम्पति विवरण नबुझाउने पदाधिकारी र कर्मचारीलाई अख्तियार दुरपयोग अनुसन्धान आयोग ऐन २०४८ को दफा ३१ क को उपदफा २ बमोजिम जनही ५ हजार जरिवानागरी तत्कालै सम्पति विवरण पेश गर्न गराउन हुन भनि जयपृथ्वी नगरपालिकालाई परिपत्र गरेको छ।"
घीलिङ सिंचाई आयोजनाको पर्खाइमा घीलिङबासी,"जोमसोम : मुस्ताङको लोघेकर दामोदरकुण्ड३ घीलिङ गाउँ कृषि र पशुपालनको प्रचुर सम्भावना भएको गाउँ हो। घीलिङ गाउँमा ६८ घरधुरी रहेका छन्। गाउँका सबैले पशुपालन र कृषि व्यवसाय अपनाएका छन्। कुल ४५० जना जनसंख्या रहेको उपल्लो मुस्ताङको घीलिङ गाउँमा १२३ दशमलब २४ हेक्टर खेतीयोग्य जमिन छ। बर्सेनि एकबाली मात्र खेतीपाती हुने घीलिङ गाउँमा स्याउ, खुर्पानी, उवा, फापर, गहुँ, मकै, आलु, जौं र हरियो सागसब्जी उत्पादन हुने गर्छ। तल्लो मुस्ताङदेखि उपल्लो मुस्ताङका किसानले आलु, उवा, फापर आदीको बिउ चाहिएमा घीलिङबाटै लैजाने गर्छन्। उर्वर भूमी र अनुकुल हावापानी भएकाले घीलिङमा उत्पादन हुने कृषि उपज सामाग्री र त्यसको महत्व उक्तिकै छ। मुस्ताङका कतिपय किसानले यहाँबाट बिउ खरिद गरी आफ्नो खेतबारीमा लगाउने गरेको पाईन्छ। घीलिङ गाउँ जिल्लाकै च्यांग्रा पालनको प्रसिद्ध हब पनि हो। कृषि र पशुपालनले प्रचुर सम्भावना रहेपनि उपल्लो मुस्ताङको घीलिङ गाउँमा पर्याप्त सिँचाई सुविधा नहुँदा त्यहाँका किसानले वर्षौदेखि निकै कष्ठ झेल्न बाध्य छन्। गाउँ नजिकैको घीलिङ खोलाको पानीले त्यहाको खेतीयोग्य जमिनमा सिञ्चित गर्न पुग्दैन। सिँचाईको श्रोत अभाव हुँदा राम्ररी अन्नबाली सप्रिनसमेत पाउँदैन। घीलिङ खोलाको पानीको श्रोत कम छ। खोलाको पानीले जमिन सिञ्चित गर्न स्थानीय किसानले ४ वटा पोखरी निर्माण गरी रातभरी आउने पानी संकलन गर्छन्। त्यो पोखरीमा जम्मा भएको पानी भाग लगाएर आलैपालो गरी आआफ्नो खेतबारीमा सिँचाई गर्छन्। यस्तै चरनक्षेत्रमा छाडिएका पशुचौपायालाई समेत पानी खुवाउन समस्या पर्दैआईरहेको छ। उपल्लो मुस्ताङको घीलिङ गाउँले भोग्दै आईरहेको सिँचाई समस्यालाई मध्यनजर गर्दै गतवर्ष लोघेकर दामोदरकुण्ड गाउँपालिकाका अध्यक्ष लोप्साङ छोम्फेल बिष्टको पहलमा घिलिङ सिँचाई आयोजना संञ्चालनमा आएको हो। गण्डकी प्रदेश अन्तर्गत खानेपानी जलश्रोत तथा सिँचाई सवडिभिजन कार्यालयले आर्थिक वर्ष २०७७०७८ देखि बहुवर्षीय आयोजना अन्तर्गत घीलिङ सिंचाई आयोजना कार्यान्वयनमा ल्याएको जनाएको छ। राष्ट्रिय गौरवको जोमसोमकोरला राजमार्गदेखि पञ्चिम करिव ६७ किमी माथि उचाईको भेना खोलाबाट पाईपलाईन मार्फत सर्कुलर गर्ने गरी ड्याम निर्माणको काम भईरहेको जनाईएको छ। घीलिङ सिँचाई आयोजनाको कुल लागत भ्याटसहित ४ करोड ३४ लाख ८० हजार छ भने चालु वर्ष सिँचाई आयोजनाका लागि १ करोड ६४ लाख बजेट विनियोजन भएको थियो। २०७८ साल असार ४ गते सम्झौता भएको घीलिङ सिंचाई आयोजनाको सम्झौता अवधि २०८० साल असार ६ गतेसम्म छ। घीलिङ सिचाई आयोजना निर्माणको जिम्मा थोरुङबुद्ध हिमाली जेभीले लिएको र हालसम्मको भौतिक प्रगती ३० प्रतिशत रहेको खानेपानी जलश्रोत तथा सिचाई सबडिभिजन कार्यालयका निमित्त कार्यालय प्रमुख कल्याण पौडेलले जानकारी दिए। घीलिङको खेतीयोग्य जमिन सिञ्चित गर्नका लागि भेना खोलादेखि घीलिङ गाउँको खोला नजिक ल्याउन ५ किमी एचडिपिई पाईप लाईन र ६८४ मिटर ड्रेनसहितको कुलो निर्माणको काम भईरहेको निमित्त कार्यालय प्रमुख पौडेलले बताए। अहिले घीलिङ सिंचाई आयोजनाको काममा झन्डै ३ दर्जन जनशक्ति परिचालन भईरहेको र तोकिएकै समय सम्पन्न गर्ने गरी काम अघि बढेको निमित्त कार्यालय प्रमुख पौडेलको भनाई छ। सिँचाईको काम तीव्र गतीमा भईरहेको छ, हाम्रो कार्यालयको प्राविधिक टोलीले फिल्डमा पुगेर पटकपटक अनुगमन गरिरहेका छन्, निमित्त कार्यालय प्रमुख पौडेलले भने, यो जिल्लाकै ठूलो सिँचाई परियोजना हो, यसले घीलिङ गाउँका ६८ घरधुरी सिँचाई सुविधाबाट प्रत्यक्ष लाभान्वित हुनेछन्।"
मञ्जुले महिला मन्त्री मागेपछि मुख्यमन्त्री राउतले सुनाए बाध्यता,"जनकपुर : मधेश प्रदेशको राजधानी जनकपुरमा बुधबार पहिलो मधेस प्रदेश युवा महोत्सव २०७९ उद्घाटन समारोह आयोजना गरिएको थियो। समारोहमा प्रमुख वक्ता थिए मुख्यमन्त्री लालबाबु राउत। अर्को वक्ता थिइन् प्रदेशसभा सदस्य मञ्जु यादव। आयोजक थिए, महिला बालबालिका युवा तथा खेलकुद मन्त्री वीरेन्द्र प्रसाद सिंह। नारा थियो समुन्नत मधेस प्रदेशका लागि साझा अठोट। प्रदेशको विकास र समृद्धिमा युवाको सक्रिय सहभागिताका लागि मन्थन गर्नु कार्यक्रमको उद्देश्य थियो। कार्यक्रमकी वक्ता सांसद यादव आफैं युवा अभियन्ता थिइन्। उनले महिला बालबालिका युवा तथा खेलकुद मन्त्रालयको पुरुष नेतृत्वमाथि प्रश्न उठाइन्। महिला मन्त्रालयको नेतृत्व पुरुष हुने यो कस्तो व्यवस्था मुख्यमन्त्री ज्यू? उनले मैथली भाषालाई कार्यक्रममै उपस्थित मुख्यमन्त्री राउतलाई प्रश्न गरिन्। मञ्जुले मुख्यमन्त्री राउतलाई प्रश्न गर्दा महिलासहित मन्त्रालयको जिम्मेवारी सम्हालिरहेका मन्त्री वीरेन्द्र सिंह मञ्चमै थिए। उनी ध्यानपूर्वक सुनिरहेका थिए। महिला मन्त्रालयमा पुरुष मन्त्री भएकोमा असन्तुष्टि जनाउँदै मञ्जुले महिला मन्त्री नै सुनिश्चित गर्न माग गरिन्। मन्त्रालयको नाम महिला बालबालिका छ। मन्त्री पुरूष छन्। यो कस्तो अवस्था हो मुख्यमन्त्रीज्यू? महिला नै हुने व्यवस्था गर्नुपर्यो, उनले माग गरिन्। आफ्नो सम्बोधनका क्रममा मुख्यमन्त्री राउतले मञ्जुको प्रश्नमा जवाफ दिँदा बाध्यता सुनाए। महिला नै मन्त्री हुनुपर्ने सांसद यादवको मागमा सहमति जनाउँदै राउतले भने, महिला नै मन्त्री हुनुपर्ने मञ्जुजीको माग स्वभाविक छ। मन्त्रीको सिफारिस पार्टीले गर्ने व्यवस्था छ। पार्टीले गरेको सिफारिसमा मुख्यमन्त्रीले नियुक्त गर्ने हो। पार्टीको सिफारिसबाट नियुक्त गर्नु बाध्यता छ। यो गठबन्धन सरकार हो। भोलिका दिनमा महिला मन्त्रालयमा महिला मन्त्री नै हुनेछ। भोलि अवश्य आउँछ। मुख्यमन्त्री राउतले थपे, वीरेन्द्र सिंहजी संयोगले महिला पर्नुभएन तर उहाँ युवा हुनुहुन्छ। उहाँको काममा भने कुनै कमी छैन। मुख्यमन्त्री राउतले ५० प्रतिशत आरक्षण सुनिश्चित गर्ने मधेस प्रदेश पहिलो प्रदेश भएको पनि दाबी गरे। प्रहरी र निजामति कर्मचारीमा हामीले महिला ५० प्रतिशत सुनिश्चित गरेका छौं। दुबै ऐनमा उल्लेख छ, उनले भने। युवा परिषद् र खेलकुद परिषद् गठन गर्नुपर्ने सांसद यादवको मागमा मन्त्री सिंहले जवाफ दिएका थिए। खेलकुद परिषद र युवा परिषद विधेयक तयार रहेको र साउनबाट सुरू हुने सदन अधिवेशनमा लगेर पास गरिने सिंहले जवाफ दिए। परिषद् सञ्चालनका लागि बजेटसमेत विनियोजन गरेको उनले जानकारी गराए। बालेन र हर्क सम्पाङको चर्चा महोसत्व उद्घाटन समारोहमा युवा अभियन्ताले काठमाडौं महानगरपालिकाका मेयर बालेन्द्र शाह र धरानका मेयर हर्क साम्पाङको उदाहरण प्रस्तुत गरेका थिए। युवा अभियन्ता एवं नेपाल फाउण्डेशनका अध्यक्ष विकाशकुमार ठाकुरले काठमाडौंमा बालेन्द्र शाह मेयर हुनु परिवर्तन भएको र यो मधेसमा पनि हुनुपर्नेमा जोड दिए। मधेसमा पनि बालेनहरु जन्मिनुपर्छ। राजनीतिक र सामाजिक रुपमान्तरणका लागि दशौं बालेनहरु उदाउनुपर्छ, उनले भने। अर्का अभियन्ता एवं प्रदेश सांसद मञ्जु यादवले बालेन्द्र र हर्क साम्पाङहरु मधेसमा जन्मिनुपर्ने र त्यसका लागि प्रदेश सरकारले वातावरण बनाउनुपर्ने माग गरिन्। बालेन र हर्क साम्पाङहरु जस्ता युवाहरु मधेसमा किन साहस गर्दैनन्, उनले प्रश्न गरिन्।"
वर्षाका कारण खप्तडछान्नाको एक विद्यालय बन्द,बझाङ : बझाङको खप्तडछान्ना गाउँपालिकामा रहेको जडारिगाड खोलाको बहाव बढेर हिड्ने बाटोसमेत बगाएपछि आवतजावतमा समस्या भएको भन्दै खप्तडछान्ना गाउँपालिका२ खाती गाउँको एक विद्यालय १ हप्तादेखि बन्द गरिएको छ। खप्तडछान्ना गाउँपालिका२ खाती गाउँमा रहेको जगदम्बा आधारभूत विधालय गत असोज ३१ देखि कार्तिक ३ गतेसम्म परेको अलिरल वर्षासँगै आएको बाढीले विद्यालय बगाउँदा रुखको छहारीमा पठनपाठन गर्ने गरेको भएपनि पछिल्ला दिनहरुमा पानी पर्ने र खोलाको बहाव बढेर विद्यार्थीलाई विद्यालय आउन समस्या हुने भएकाले बर्खे विदा अर्थात साउनसम्म बिदा दिएको जगदम्बा आधारभूत विधालयमा कक्षा ८ मा अध्ययनरत छात्र शिवराज खत्रीले बताए। वर्षा कम नभएसम्मका लागि विद्यालय बन्द गरिएको हो। खप्तडछान्ना गाउँपालिका अध्यक्ष उतम रोकायाका अनुसार लगातरको वर्षाले सडकहरु भत्केका कारण बालबालिकाहरुलाई हिँड्डुलमा समस्या हुनसक्ने र विध्यालयको भवनसमेत गत सालको बाढीले बगाएपछि विद्यालयमा बर्खे बिदा दिइएको हो। हाल विध्यार्थीहरुको पठनपाठनका लागि अस्थायी टहरा निर्माण गरे पनि टिनको टहरा भएकाले पठनपाठन गर्दा वर्षा आएपछि टिनको आवाजले पठनपाठन अवरुद्ध हुने भएकाले विधालय बन्द गरिएको बताए।
बाढीले झापामा पुल बगायो,"दमक : अविरल वर्षाका कारण आएको बाढीले झापामा एउटा पुल बगाएको छ भने एउटामा क्षति पुगेको छ। झापाको भद्रपुर नगरपालिका१० स्थित भित्रि सडकखण्डमा रहेको चैतुवारीचैतुपारी जोड्ने करिब १२ मिटरको सेती पक्की पुल बगाएको जिल्ला प्रहरी कार्यालय झापाले जनाएको छ। त्यस्तै अविरल वर्षाका कारण गौरीगञ्ज गाउँपालिका१ कुञ्जिबारीस्थित हुलाकी राजमार्गअन्तर्गत बनियानी खोलामा रहेको पक्की पुलको पश्चिमतर्फको मुखको एकातिर कालोपत्रभन्दा भित्रको आधा भाग खाल्डो परेको छ। पुलमा थप क्षति हुन नदिन ठूला सवारीसाधन आवतजावतमा रोक लगाइएको छ। यता जिल्लाका विभिन्न स्थानमा वर्षाका कारण विस्थापित भएका घर फर्किन थालेका छन्। गाउँबस्तीमा बाढी पसेर र पानीको सतह बढ्दै गएपछि विस्थापित भएका २८९ परिवारमध्ये १६४ परिवार घर फर्किएको नेपाल रेडक्रस सोसाइटी झापाका सभापति लोकराज ढकालले जानकारी दिए। पानीको सतह घटेपछि गौरीगञ्ज१ दास चौरीका १२ परिवार, भद्रपुर८ सुकुम्बासी बस्तीका २६ परिवार, गौरादह६ लेलियाका १२५ परिवार, बाह्रदशी२ सुकुम्बासी टोलका १३ परिवार घर फर्किएका हुन्। त्यस्तै अदुवा खोलाको बाढीका कारण विस्थापित बाह्रदशी२ का ६० परिवारमध्ये ४७ परिवार दक्षिणेश्वर मन्दिर र गौरीगञ्ज१ टुनुबस्तीका १२ परिवार स्थानीय रामजानकी प्राविमा र शिवसताक्षी४ सुकुम्बासी बस्तीका ३३ परिवार त्रिभुवन माविमा आश्रित छन् भने छिमेकीकामा शरण रहेका गौरीगञ्ज१ भन्सार टोल अधिकारी बस्तीका १५ परिवार घर फर्कन नसकेको रेडक्रस झापाले जनाएको छ। यता रेडक्रस झापाले गौरीगञ्ज१ का विस्थापत परिवारका लागि ६० थान त्रिपाल र ६० थान हाइजिन किट वितरण गरेको छ।"
विमानस्थलबाट कोरियन नागरिक पक्राउ,"काठमाडौं : कस्तुरीको विना जस्तो देखिने ७१६ ग्राम धुलोसहित कोरियन नागरिक पक्राउ परेका छन्। त्रिभुवन अन्तर्राष्ट्रिय विमानस्थलबाट मंगलबार कोरियन एयरको उडानबाट कोरिया जान लागेका जङ जुन जनलाई प्रहरीले पक्राउ गरेको हो। जुत्तामा लुकाएर लैजाँदै गरेको अवस्थामा खानतलासी गर्दा उनी पक्राउ परेको त्रिभुवन अन्तर्राष्ट्रिय विमानस्थल सुरक्षा कार्यालयका प्रमुख एवं प्रहरी वरिष्ठ उपरीक्षक भीम प्रसाद ढकालले जानकारी दिए। 'ह्याण्ड व्यागेज चेकिङ एरियामा खानतलासी गर्दा निजले लगाएको निलो रंगको म्याक्स१५ लेखिएको जुत्तालाई एक्सरे गर्दा दुवै जुत्ताभित्र सेतो रंगको प्लास्टिक र टेपले बेरिएको कस्तुरीको विनाजस्तो देखिने धुलोसहितको पोका देखिएको र निकाल्दा अन्दाजी तौल ७१६ ग्राम धुलो भेटिएको हो,' बुधबार जारी गरिएको विज्ञप्तिमा भनिएको छ। ढकालका अनुसार पक्राउ परेका जुनलाई आवश्यक अनुसन्धान एवं कारबाहीको लागि डिभिजन वन कार्यालय हात्तिसार पठाइएको छ।"
असारे भाका गाउँदै रोपियो धान,"नुवाकोट : उमेरले ८२ वर्ष कट्नै लाग्दा छत्रेफाँटका फणिन्द्र अधिकारीको जोस र जाँगर वैँशका समयका जत्तिकै रहेको छ। आफ्नो सारा जीवन नै खेतिकिसानी गरेर गुजारा चलाएका वृद्ध अधिकारीले बुधबार गाउँमा असारे भाकामा लय निकाल्दै गीत गाउन थालेपछि जाँगरसाथ अन्य सहभागी स्थानीयले साथ दिएर छुपुमा छुपु धान रोप्न थाले। ढल्कदो उमेरमासमेत छोरानाती उमेरका सबैलाई हौसला जगाउँदै उर्जाशील रहन आग्रह गर्दै वृद्ध अधिकारीले असारे गीत गाउँदा सबैले साथ र ताली दिएर उहाँको प्रशंसा मात्रै गरेनन्। लोप हुँदै गएको असारे भाकाको जगेर्नाको चिन्तासमेत गरे। अरुलाई वर्षा लागेसँगै यतिबेला नुवाकोटका किसानलाई भ्याइनभ्याई छ। ताछेर चिल्लो पारिएको आली र पानी भरेर सम्मो बनाइएको खेतले मंसिरमा झुल्ने धानको लहलह बाला सम्झाइरहेको छ। बिहानै खेतका हिलाम्मे गह्रामा पस्ने हली, बाउसे र रोपाहारहरु दिनभर धान रोपाइँले बेफुर्सदीला बन्छन्। यसमा पनि असार १५ को दिनले त किसानका लागि पर्व जत्तिकै महत्व राख्ने स्थानीय किसान राधा श्रेष्ठको धारणा छ। आधुनिकताका कारण स्थानीयले असारे गीत संरक्षणमा नयाँ पुस्ताले चासो नदेखाएको उनको धारणा छ। छत्रेफाँटेकै अर्का वृद्ध सप्तनाथ बढालले असारे भाका संरक्षणका लागि सबै समुदाय एकजुट हुनुपर्ने उनको भनाई छ। घाँसे ठाडो भाकालाई संरक्षण नगर्दा गाउँको परम्परा नै लोप हुँदै गएको उनको भनाई छ। छत्रफाँटमै भेटिएका अर्का वृद्ध भरत ठकुरीले आधुनिकताका कारण पुराना परम्परा र संस्कृतिलाई ओझेलमा पार्दै गएकोमा चिन्ता व्यक्त गरे। उनले ठाडो घाँसे भाको गीत गाएर असारे संस्कृतीलाई संरक्षण गर्नुपर्नेमा जोड दिए। असारको १५ अर्थात् व्यस्त यो दिनमा नुवाकोटमा महोत्सवकै आयोजनागरी किसानहरु गीत गाउँदै र जिस्किँदै रोपाइँको मेलो सक्ने काम गरेका छन्। स्थानीय वृद्ध नारायण अधिकारीले आफूलाई सानैदेखि असारे भाका मन पर्ने भएका कारण यस भाकालाई संरक्षण गर्नुपर्ने भन्ने भनाई रहेको सुनाए। नुवाकोटको छत्रेफाँट, थानसिंह, महादेवफाँट, कविलास, ढिकुरे, पन्चकन्या, शिवपुरीको बुढीशेरालगायतका स्थानमा यस वर्षको धान दिवस मनाइएका छन्। एकआपसमा हिलो खेल्दै र छिल्लिँदै थकान कम गर्ने उनीहरुको काम गराइको रौनक महत्वपूर्ण हुन्छ। किसानहरुले एक मुठी बीउ रोपेर एक मुरी धान उत्पादन गर्ने गर्ने दिनकोरुपमा समेत लिन्छन्। रोपाइँको बहाना र एकआपसमा जिस्किएर छरछिमेकका ठिटाठिटीबीचको पिरती धानको बीउ जस्तै हरियो भएर मौलाउने मौका पाउने वृद्दा ठूलीकान्छी राइले बताइन्। गाउँघरतिर धान रोप्ने मेलामा पर्म गराउने र तिर्ने व्यवहारले सामाजिक सम्बन्ध पनि यही बेला गाढा बन्ने स्थानीय युवा अगुवा प्रदीप घिमिरेको भनाई छ। असारको झमझम झरीको बीचमा हिलोबाट केहीबेर छलिँदै आलीमा टुसुक्क बसेर खाइने दहीच्यूराको स्वाद यो दिनमा अझ विशेष हुन्छ। मानो खाएर मुरी उब्जाउने महिनाकोमध्य अर्थात् असार १५ गते बुधबार नुवाकोट, रसुवालगायत देशभर राष्ट्रिय धान दिवस मनाइएको छ। नुवाकोटको सरकारी, गैह्र सरकारी तथा राजनीतिक दलका प्रतिनिधिहरुको आयोजनामा नुवाकोटका २० भन्दा धेरै स्थानमा राष्ट्रिय धान दिवस मनाइएको छ। बिदुर नगरपालिका३ छत्रेफाँटेमा सञ्चालित धान दिवसको प्रतिनिधि सभा सदस्य तथा एमाले प्रमुख सचेतक विशाल भट्टराइले उद्घाटन गरेका हुन्। उनले देशमा हाल स्थानीय, प्रदेश र संघीय सरकार रहेका कारण पछिल्लो समय कृषिकर्म हराउँदै गएकोमा चिन्ता व्यक्त गरे। भट्टराइले कृषिमा आत्मनिर्भर बनाउने अभियान अब स्थानीयस्तरबाटै सुरुवात गरिनु पर्ने पनि बताए। नुवाकोट२ का प्रतिनिधिसभा सदस्य नारायणप्रसाद खतिवडाले पछिल्लो समय किसानहरुले धान फल्ने खेत मासेर घरघडेरी बनाउने क्रम बढेको उल्लेख गर्दै कृषिमा आधुनिकीकरण गर्दै कृषिलाई संरक्षण गर्नुपर्ने बताए। धान दिवसमा सहभागी किसान, सरकारी अधिकारीलगायत रोपाहार, बाउँसे, हली सबैले हिलो खेल्दै एकैस्थानमा बसेर असारे भाकाको गीत गाउँदै दही चिउरा खाएका थिए। विदुर नगरपालिकाका निवर्तमान मेयर सन्जु पण्डितले कृषिमा युवाहरुलाई आकर्षित गराउने आधुनिक कृषि कार्यक्रमको खाँचो रहेको बताए। रोपाइँमा अपरिहार्य दही चिउरा छुपु र छुपु हिलोमा धान रोपेर छोडौँला, बनाई कुलो लगाई पानी आएर गोडौँला जस्ता लोक लयका गीत गाएर खेतमै रमाइलो पनि गरिएको छ। मध्य गर्मीको यस समयमा नुवाकोटका विभिन्न स्थानमा युवा लाठे र युवती रोपाहारले खेतका गह्राको हिलो छ्यापाछ्याप गरेर मनोरञ्जन गर्छन्। कामको चटारोले थकित भएका किसान शक्ति प्राप्तिका लागि दहीच्यूरा खान्छन्। यसबेला दहीच्यूराले शरीरमा शीतलता भई शक्ति सञ्चय हुने विश्वास गरिन्छ। असार १५ गते नेपाली समाजमा दहीच्यूरा खाने पर्वकारुपमा पनि लिइन्छ। खेतीपातीबाहेक अन्य पेसा र व्यवसायमा लागेका नेपालीले पनि दहीच्यूरा खाई असार १५ मनाउने गरेको जिलिङका वृद्ध नीलप्रसाद पुडासैनीको भनाई छ। १९ औँ धान दिवसको अवसरमा धान उत्पादन र बृद्धि गरी किसानहरुलाई कृषी पेशातर्फ उन्मुख र उत्साहित गराउने उद्धेश्यले नुवाकोटको छत्रेफाँटलगायत विभिन्न स्थानमा १९ औँ धान दिवस तथा बृहत रोपाई महोत्सवको आयोजना गरिएको हो।"
सुरक्षा कारबाहीमा २२ आतंककारी मारिए,एजेन्सी : बुर्किनाफासोको उत्तरपश्चिमी प्रान्त बुग्रिबामा भएको सुरक्षा कारवाहीका क्रममा कम्तिमा पनि २२ जना आतङ्ककारी मारिएका छन्। उक्त प्रान्तमा केहीदिन यतादेखि आतङ्ककारी गतिविधि जारी रहेको भन्ने सूचनाका आधारमा सुरक्षाकर्मीहरुले सो कारबाही अघि बढाएको थियो। सो प्रान्तका तीन ओटा आतंककारी आश्रयस्थल पनि प्रहरीले भत्काइदिएको छ। त्यसक्रममा ठूलो संख्याका हतियारहरु पनि प्रहरीले नियन्त्रणमा लिएको जनाएको छ। सो प्रान्तमा गतहप्ता मात्र पनि सुरक्षा कारवाहीमापरि कैयौँ आतंककारी मारिएका थिए। यहाँको सुरक्षा पछिल्लो समय बुर्किनाफासोमा अधिकारीहरुले आतङ्ककारीविरुद्धको कारबाहीलाई सशक्त बनाएको पनि जनाएका छन्। रासस
"भारतमा एकैदिन थपिए १४ हजार बढी कोरोना सङ्क्रमित, ३० को मृत्यु","नयाँ दिल्ली : भारतमा एकैदिन १४ हजार ५०६ जना कोरोना सङ्क्रमित थपिएका छन्। पछिल्लो २४ घन्टाको अवधिमा कोरोना भाइरसबाट थप १४ हजार ५०६ सङ्क्रमित भएका हुन् । हाल भारतमा कोरोनाका कुल सङ्क्रमितको सङ्ख्या चार करोड ३४ लाख ३३ हजार ४५ पुगेको केन्द्रीय स्वास्थ्य तथा परिवार कल्याण मन्त्रालयले जानकारी दिएको छ । यस्तै, सोही अवधिमा कोरोना सङ्क्रमणबाट ३० जनाको मृत्यु भएको छ । कोरोना सुरु भएबाट हालसम्म पाँच लाख २५ हजार ७७ जनाको मृत्यु भइसकेको छ। हाल भारतमा ९९ हजार ६०२ जना सक्रिय सङ्क्रमित रहेका छन् । पछिल्लो २४ घन्टामा एघार हजार ५४७ जना कोरोना भाइरसबाट सङ्क्रमणमुक्त भएका छन् । योसँगै भारतमा अहिलेसम्म सङ्क्रमणमुक्त भएकाको कुल सङ्ख्या चार करोड २७ लाख ८७ हजार ६०६ पुगेको छ । कोरोना भाइरस निको भएको यो दर ९८६० प्रतिशत हो।"
कागतीको रिफ्रेसिङ्ग स्वादमा नयाँ स्प्राइट,"काठमाडौं : लाइमलेमन पेय पदार्थ स्प्राइटले कागतीको रिफ्रेसिङ्ग ताजा स्वादमा नयाँ स्प्राइट बजारमा ल्याएको छ। नयाँ स्वादको स्प्राइट लन्चको एक हिस्साकोरूपमा कोकाकोला नेपालले नयाँ टेलिभिजन विज्ञापन सार्वजनिक गरेको छ जसमा ब्रान्ड एम्बेसडर अनमोल केसीलाई छायांकन गरिएको छ। गर्मीले थकित अनमोल केसी घर फर्किए सँगै विज्ञापन सुरु हुन्छ। घर पुग्ने बित्तिकै उनी भान्साकोठामा जान्छन् र चिसो स्प्राइटको चुस्की लिँदै तुरुन्तै रिफ्रेस हुन्छन्। युवा पुस्ताका लागि लक्षित यो विज्ञापनले स्प्राइटसँग रिफ्रेस्मेन्ट भन्ने सन्देश दिँदै दर्शकहरुलाई स्प्राइट पिउन उत्प्रेरित गर्छ। कोकाकोला नेपालका कन्ट्री डाइरेक्टर आदर्श अवस्थीले भने,कोकाकोलामा हामी उपभोक्ताहरूको माग र रोजाई अनुसारको स्वादप्रदान गर्न सँधै प्रयासरत छौं। स्प्राइटले पहिलेदेखि नै उपभोक्ताहरुको तन र मन दुवैलाई स्फूर्ति प्रदान गर्दै आएको छ। बोटलर्स नेपाल लिमिटेडका प्रबन्ध निर्देशक प्रदीप पाण्डेले भने, कागतीको रिफ्रेसिङ्ग स्वाद भएको नयाँ स्प्राइट लन्च गर्न पाउँदा हामी निकै उत्साहित छौं। हामीलाई विश्वास छ कि नेपाली उपभोक्ताहरूले नयाँ स्वादको नयाँ स्प्राइट लेमन मन पराउनुहुनेछ।"
राज्यमन्त्री विमला वलीले दिइन् राजीनामा,"बुटवल : लुम्बिनी प्रदेशका स्वास्थ्य, जनसङ्ख्या तथा परिवार कल्याण राज्यमन्त्री विमला वलीले राजीनामा दिएकी छन्। वलीले यही असार १२ गते राजीनामा बुझाएको मुख्यमन्त्री कुलप्रसाद केसीले आज बसेको प्रदेशसभाको बैठकमा जानकारी गराए। राजीनामा स्वीकृत भइसकेको मुख्यमन्त्री केसीले बताए। गत जेठ अन्तिममा दाङका वाइसिएल नेता एकराज बस्नेतको घरमा गएर उनकी श्रीमती र छोरीलाई अभद्र व्यवहार गरेको भन्दै उजुरी दर्ता भएपछि उनलाई प्रहरीले पक्राउ गरेको थियो। त्यसपछि छानबिन गर्न प्रदेश सरकारले तीन सदस्यीय समिति गठन गरेको थियो ।"
मधेसमा युवा महोत्सव : युवाहरुलाई प्रदेशको विकासमा जोड्ने लक्ष्य,"जनकपुर : पहिलो मधेस प्रदेश युवा महोत्सव २०७९ सुरु भएको छ। समुन्नत मधेस प्रदेशका लागि साझा अठोट नाराका साथ देशमै पहिलोपटक प्रदेश महिला बालबालिका युवा तथा खेलकुद मन्त्रालयले युवा महोत्सव आयोजना गरेको हो। महोत्सवको उद्घाटन मुख्यमन्त्री लालबाबु राउतले गरेका थिए। जनकपुरधाम उद्योग वाणिज्य संघको सभाहलमा बुधबारदेखि सुरु भएको महोत्सव बिहीबारसम्म चल्नेछ। महोत्सवमा मधेस मन्थन, मधेस जागरण, मधेस हटिया, सांस्कृतिक साँझ, मधेसका मान हुनेछ। बिहीबार घोषणा पत्र सार्वजनिक गरिनेछ। खेलकुद मन्त्रालयका सचिव केशव प्रसाद विमलीले युवाहरूको बाहुल्य रहेको प्रदेशमा यो कार्यक्रमले जोश, जाँगर र उत्साह प्रदान गर्ने बताए। उनले महोत्सवमा युवाहरूसँग सम्वाद गरेर घोषणापत्र जारी हुने र घोषणापत्रले युवाहरूमा एउटा सन्देश प्रवाह गर्ने विश्वास व्यक्त गरे। युवा अभियन्ता प्रतिभा मण्डलले महोत्सवले युवाहरुका लागि प्लेटफर्म खोलेको बताइन्। उनले आफूले बालबिबाहविरुद्ध अभियान चलाएको स्मरण गर्दै भनिन्, बालविवाह रोक्न पहिले दलहरूले दबाब दिन्थे। अहिले स्थानीय तहको जनप्रतिनिधि र कर्मचारीले जन्मदर्ता नै संशोधन गरिदने विकृति बढ्यो। उनले हरेक वडामा बाल क्लब गठन हुनुपर्ने माग गरिन्। यो महोत्सवले प्लेटफर्म खोलेको छ। यसलाई थप प्रभावकारी बनाउँदै लानुपर्छ, उनले भनिन्। युवा अभियन्ता एवं नेपाल फाउण्डेशनका अध्यक्ष विकाशकुमार ठाकुरले युवाहरु परिवर्तनको संबाहक भएकाले निर्णायक तहमा प्रतिनिधित्व हुनुपर्ने धारणा राखे। काठमाडौंमा बालेन्द्र शाह मेयर हुनु परिवर्तन भएको र यो मधेसमा पनि हुनुपर्नेमा उनको जोड थियो। उनले राजतन्त्रविरुद्ध सुरुमा गगन थापाको युवा समूह बोलेको र पछि दलहरु संघर्षमा आउन बाध्य भएको स्मरण गर्दै युवाको उर्जा र हिम्मतलाई प्रदेश सरकारले सहि ठाउँमा सदुपयोग गरे देश र प्रदेश समुन्नत हुने विश्वास व्यक्त गरे। महोत्सवले युवाहरुमा जागरण ल्याउने, क्षमता बढाउने बताउँदै ठाकुरले प्रदेश सरकारले पनि थप प्राथमिकतामा राख्नुपर्ने सुझाव दिए। प्रदेशसभा सदस्य मञ्जु यादवले महोत्सव सकारात्मक सुरुवात भएको बताइन्। उनले अविलम्ब युवा परिषद् र खेलकुद परिषद् गठन गर्न माग गरिन्। अविलम्ब युवा परिषद् गठन होस्। प्रदेश सरकारले पहलकदमी लेओस्। बागमतीले खेलकुद परिषद् गठन गरिसकेको छ। यहाँबाट यथाशक्य चाँडो गठन होस्। बजेटको कुनै कमी छैन। खेलकुदमन्त्रीजीले अग्रसरता लिनुपर्छ, उनले भनिन्। उनले बालेन्द्र र हर्क साम्पाङहरु मधेसमा जन्मिनुपर्ने र त्यसका लागि प्रदेश सरकारले वातावरण बनाउनुपर्ने माग गरिन्। बालेन र हर्क साम्पाङहरु जस्ता युवाहरु मधेसमा किन साहस गर्दैनन्, उनले प्रश्न गरिन्। सांसद यादवले समृद्ध मधेस आफूहरुका लागि चुनौती भएको पनि बताइन्। नेतृत्वले तदारूकता देखाउन जरूरी छ। सीताले प्राचीनकालमै आफैँ वर चुनेर परिवर्तनको सुरूवात गरेकी थिइन्। बाल विवाह नियन्त्रण गर्न हाम्रो सोंचमै परिवर्तन जरूरी छ, उनले भनिन्। उनले महिला मन्त्रालयमा पुरुष मन्त्री भएकोमा पनि असन्तुष्टि जनाइन्। उनले महिला मन्त्रालयमा महिला मन्त्री सुनिश्चित गर्न माग गरिन्। मन्त्रालयको नाम महिला बालबालिका छ। मन्त्री पुरूष हुन्छन्। महिला नै हुने व्यवस्था हुनुपर्छ, उनले माग गरिन्। कार्यक्रमलाई सम्बोधन गर्दै गृह तथा सञ्चारमन्त्री भरत साहले प्रदेश सरकार ल्याउन, मधेस आन्दोलन सफल पार्न युवाले अग्रस्थानमा भूमिका खेलेको बताए। अब फेरि युवा समृद्धिका लागि उठ्न जरूरी रहेको उनको भनाइ थियो। विद्रोहलाई निष्कर्षमा पुर्याएको संघीयतालाई बलियो बनाउनका लागि युवाहरू जाग्न जरूरी छ, उनले भने। खस अहंकारबाट ग्रसित भएर केन्द्र सरकारले अधिकार नदिएकोमा आक्रोश पोख्दै उनले अधिकार पाउन फेरि एकपटक युवाहरु जनता सडकमा आउनुपर्ने बताए। प्रदेश सरकारले जसरी गति लिन चाहेको थियो, त्यसमा संघ सरकार बाधक बन्यो। प्रदेश प्रहरीको अधिकार दिन खोजेको छैन, उनले भने, संघीयता फापेन, विकासलाई दिशा दिन सकेन भनेर संघीयताविरोधीले निराशाको अवस्थामा पुर्याउन खोजेका छन्, त्यसलाई युवाहरू मिलेर निरूत्साहित पार्नुपर्छ। मन्त्री साहले युवाको हकमा उमेरभन्दा विचार प्रधान हुने जिकिर गरे। चाहे त्यो वयश्यक र वृद्ध नै किन नहोस्। विचारले पनि युवाको निर्धारण गर्छ, उनले भने। पछिल्लो समय युवाहरू गलत बाटोमा लाग्नु, कुलतमा फस्नु चुनौती रहेको उनको भनाइ थियो। नाकाहरूबाट लागुऔषध सेवन र बोकेर आउने। अनि दुर्घटनामा पर्ने अवस्था छ। ती युवाहरूलाई देशको मूलधारमा ल्याउने, कुलतबाट कसरी बचाउने चुनौती छ, उनले भने। मन्त्री साहले प्रदेशस्तरीय सुधार केन्द्र बनाउन सुरू गरेको पनि जानकारी दिए। महोत्तरीमा निर्माण भइरहेको छ। निजी स्तरको सुधार केन्द्र महंगो हुने भएकाले सरकारले स्वामित्व लिनुपर्छ भनेर अगाडि बढेका छौं। युवाहरूलाई रचनात्मक बनाउनेगरी आएको महोत्सव प्रभावकारी हुनेछ, उनले भने। महोत्सवलाई सम्बोधन गर्दै मुख्यमन्त्री लालबाबु राउतले युवा प्रेरणाको स्रोत भएको र समुन्नत मधेस प्रदेश बनाउन सक्रिय सहभागिता हुनुपर्नेमा जोड दिए। मुलुकलाई सही ट्रयाकमा ल्याउन युवा जागरुक हुनुपर्ने उनको भनाइ थियो। तर युवा खाडीमा छन्। रेमिट्यान्स पठाएर देशको अर्थतन्त्रमा टेवा पुर्याएका छन्। हामीले रोक्न प्रयत्न गरेका छौं। प्रहरीमा यहाँका युवालाई भर्ना, कर्मचारी भर्ना गर्न खोजेका छौं। तर सरकारी सेवामा सीमितता छ। उद्योग, कलकारखाना, कृषि क्षेत्र महत्त्वपूर्ण हो। तर हाम्रो सीमितता छ। सोचेअनुसार उत्पादन गर्न सकेका छैनौं। पर्यटनमा पनि सकेका छैनौं। केन्द्र सरकारको अस्पष्ट नीतिले घरखेत बन्धकी राखेर युवाहरू पलायन भइरहेका छन्। युवालाई रोक्न चाहन्छौं। धार्मिक पर्यटनको सम्भावना छ। यो सबैमा युवाको साथ चाहिन्छ। अग्रसरता चाहिन्छ। युवाहरुको योगदान महत्वपूर्ण हुन्छ, उनले भने। परिवर्तनमा लागि युवाहरू लडेको भन्दै मुख्यमन्त्री राउतले अब विकास समृद्धिका लागि लड्नुपर्ने आह्वान गरे। विकसित र समृद्ध प्रदेश बनाउन युवा जागृत हुनुपर्छ, उनले भने, युवाले सही राजनीति र गलत राजनीति पहिचान गर्नुपर्छ। तब राष्ट्र बन्न सक्छ। महोत्सवले युवालाई जागरुक र प्रेरणा दिन सहयोग गर्ने उनले विश्वास लिए। युवा र खेलकुद परिषद् गठनमा ढिलाइ भएको छ। विधेयक तयार छ। सदनमा लगेर पास गरेर ऐनका रूपमा ल्याउँछौं, उनले भने। उनले महिला नै मन्त्री हुनुपर्ने सांसद यादवको मागमा पनि सहमति जनाए। महिला नै मन्त्री हुनुपर्ने मञ्जुजीको माग स्वभाविक छ। मन्त्री पार्टीको सिफारिबाट नियुक्त गर्नु बाध्यता छ। यो गठबन्धन सरकार हो। भोलिका दिनमा महिला मन्त्रालयमा महिला मन्त्री नै हुनेछ। भोलि अवश्य आउँछ, उनले भने, वीरेन्द्र सिंहजी संयोगले महिला पर्नुभएन तर उहाँ युवा हुनुहुन्छ। उहाँको काममा कुनै कमी छैन। उनले ५० प्रतिशत आरक्षण सुनिश्चित गर्ने मधेस प्रदेश पहिलो प्रदेश भएको दाबी गरे। प्रहरी र निजामति कर्मचारीमा हामीले महिला ५० प्रतिशत सुनिश्चित गरेका छौं। दुबै ऐनमा उल्लेख छ, उनले भने। मुख्यमन्त्री राउतले प्रदेश प्रहरी ऐन आइसकेको उल्लेख गर्दै भने, म पदमा रहे पनि नरहे पनि १५ वर्षपछि जुनसुकै प्रहरी कार्यालय जानुस् हाम्रै मधेसका भाइ बहिनी हुनेछन्। यो मेरो परिकल्पना हो। महोत्सव आयोजक महिला बालबालिका युवा तथा खेलकुद मन्त्रालयका विभागीय मन्त्री वीरेन्द्र प्रसाद सिंहले प्रदेशको आजको आवश्यकता अग्रजको अनुभव, युवाको उर्जाको आवश्यकता भएको बताए। मधेस प्रदेशलाई विकसित र समुन्नत बनाउन यो कार्यक्रम आयोजना गरिएको हो, उनले भने, अनुभव साटासाट गरेर प्रदेशको उत्थानका लागि के कस्ता कार्यक्रम गर्नुपर्छ भन्ने सुझाव लिन्छौं। मन्त्री सिंहले विदेशलाई समृद्ध गर्न सक्ने युवालाई मधेसको समृद्धिमा परिचालन गर्नुपर्ने बताए। परिचालन नगर्दा सबै प्रदेशमा मधेस पछाडि परेको उनको भनाइ थियो। कुनै पनि प्रदेशले नगरेका महोत्सव सुरूवात गरेको छ, उनले भने मन्त्री सिंहले युवाहरूलाई स्वस्थ राख्ने नीति लिएको जानकारी गराए। हरेक जिल्लाको सदरमुकाममा एक सार्वजनिक जिम सेन्टर स्थापना गर्दैछौं। बजेट व्यवस्थापन भइसकेको छ। अर्को वर्ष थप्दै जान्छौं, उनले भने। वृद्धाश्रममा बस्नेलाई गाँस बास कपास, भौतिक संरचना पुनर्निर्माणको काम थालिसकेको उनको भनाइ छ। पाँच सय महिलालाई तालिम दिने र तालिम प्राप्त गर्नेलाई उद्योग गर्न मेसिन दिने गरेका छौं, उनले भने, आउँदो बजेटमा २ हजार महिलालाई तालिम दिने लक्ष्य राखेका छौं। छात्राहरूलाई निशुल्क स्यानेटरी प्याड वितरण गरिरहेको जानकारी दिँदै मन्त्री सिंहले आगामी वर्ष दुई हजार छात्रालाई डिफेन्स तालिम दिइने बताए। कभर्ड हल मर्मत र व्यवस्थित सञ्चालन गर्ने कार्यक्रममा राखेका छौं। कम्तिमा दुई सय युवालाई रोजगारी दिने लक्ष्य छ, उनले भने। मन्त्री सिंहले खेलकुद परिषद र युवा परिषद विधेयक तयार रहेको र साउनबाट सुरू हुने सदन अधिवेशनमा लगेर पास गरिने बताए। आउँदो वर्ष सञ्चालन हुनेगरी बजेट राखेका छौं, उनले भने। मन्त्री सिंहले नवौं राष्ट्रिय खेलकुदमा १० वटा खेलका लागि प्रदेशस्तरीय टिम पठाउन बजेट व्यवस्था गरेको जानकारी दिए। महोत्सव प्रदेशका युवाको उर्जा र क्षमतालाई प्रदेशको विकासमा लगाउन कोशेढुंगा सावित हुने उनले विश्वास लिए। कार्यक्रमबाट आएका सुझावलाई कार्यान्वयनमा लैजाने प्रतिबद्धता मन्त्री सिंहले जनाए।"
कञ्चनपुरमा घर भत्किदा ४ महिने बालिकाको मृत्यु,महेन्द्रनगर : कञ्चनपुरको बेदकोट नगरपालिका५ स्थीत पोखरीमा बुधबार दिउँसो घर भत्किदा ४ महिने बालिकाको ज्यान गएको छ। जिल्ला प्रहरी कार्यालय कञ्चनपुरका अनुसार बेदकोट नगरपालिका४ धरमपुरकी ४ महिने करिश्माको खुनाको मृत्यु भएको हो। घटनामा अन्य दुई जना घाईते भएका छन्। स्थानीय प्रेम साउदको जग्गा अधिया बनाउन गएका बेला पार्वती खुनाले ४ वर्षिया छोरी र ११ वर्षिया छोरा अर्जुन खुनालाई उक्त घरमा छोडेर रोपाई गरिरहेकी थिईन। कच्ची घर भत्किएपछि घरले च्यापिदा धरमपुरकी ४ महिने करिश्माको खुनाको मृत्यु भएको जिल्ला प्रहरी कार्यालय कञ्चनपुरका प्रहरी निरीक्षक लाल बहादुर बमले जानकारी दिए। घटनामा परेर सोही वडाका ४० वर्षिय मान्टे थारु र ११ वर्षिय अर्जुन खुना घाइते भएका छन्। उनको महाकाली अस्पतालमा उपचार भइरहेको छ। थारु रोपाई सकेर आराम गर्नका लागि उक्त घरमा पसेका थिए।
पुटिन महिला भएको भए युक्रेन युद्ध हुने थिएन,"एजेन्सी : रुसी राष्ट्रपति भ्लादिमिर पुटिन महिला भएको भए युक्रेनमा युद्ध सुरु गर्ने थिएनन्, बेलायती प्रधानमन्त्री बोरिस जोनसनले बताएका छन्। यदि पुटिन एउटी महिला भएको भए मलाई लाग्दैन कि उनले आफूले जस्तो पागल, आक्रमण र हिंसाको युद्ध सुरु गर्ने थिए, जोनसनले मंगलबार साँझ जर्मनीमा भनेका छन्। युक्रेनमा पुटिनको आक्रमण विषाक्त पुरुषत्वको उत्कृष्ट उदाहरण भएको पनि उनले बताए। मस्कोसँग शान्ति वार्ता सम्भव भएमा युक्रेनलाई सबैभन्दा राम्रो रणनीतिक स्थितिमा राख्नका लागि पश्चिमी सहयोगीहरूले समर्थन गर्नुपर्छ, उनले थपे। रासस"
काठमाडौं उपत्यकामा १४ जनामा हैजाको संक्रमण पुष्टि,"काठमाडौं : काठमाडौं उपत्यकामा १४ जनामा हैजाको संक्रमण पुष्टि भएको छ। स्वास्थ्य तथा जनसंख्या मन्त्रालयकी प्रवक्ता डा संगीता मिश्राले उपत्यकामा असार २ देखि असार १५ गतेसम्म गरिएको परीक्षणमा १४ जनामा हैजाको संक्रमण पुष्टि भएको जानकारी दिइन्। मन्त्रालयले बुधबार आयोजना गरेको पत्रकार सम्मेलनमा डा मिश्राले आरडीटी र ह्याङ्गिङ ड्रप विधिबाट परीक्षण गर्दा १४ जनामा संक्रमण पुष्टि भएको जानकारी दिएकी हुन्। प्रवक्ता डा मिश्राका अनुसार ललितपुरमा संकलन गरिएको १८ नमुनामध्ये १२ वटामा हैजा फैलाउने जिवाणु भेटिएको हो । हैजाबाट बच्न पानी उमालेर खान, ताजा खानेकुरा खान र सरसफाइमा विशेष ध्यान दिन स्वास्थ्य मन्त्रालयले आग्रह गरेको छ ।"
स्वास्थ्य राज्यमन्त्रीले गरे ट्रमा सेन्टरमा एक्सरे डीआर मेसिनको उद्घाटन,"काठमाडौं : स्वास्थ्य तथा जनसंख्या राज्य मन्त्री हीराचन्द्र केसीले राष्ट्रिय ट्रमा सेन्टर काठमाडौंमा एक्सरे डीआर मेसिनको उद्घाटन गरेका छन्। एक्सरे डीआर मेसिनको उद्घाटन गर्दै उनले यो मेसिनको पूर्ण उपयोग गर्न सके ट्रमाका विरामीलाई राहत हुने बताए। उनले ट्रमा सेन्टरलाई एमआरआई मेसिन उपलब्ध गराउन पहल थाल्ने बताए। स्वास्थ्य राज्य मन्त्री केसीले भने, ट्रमामा २५ बेडको आइसीयु बनाउन पहल गर्छु। एक सय शय्या थप गर्ने योजना छ। ट्रमा सेन्टरका निर्देशक डा प्रमोद कुमार यादवले यो मेसिन उपयोगमा आउने बताए। एक्सरे डीआर मेसिनको लागत एक करोड ५० लाख रहेको छ। ट्रमाका विरामीहरुको हरेक एगंलबाट रेडियोग्राफी इमेज निकाल्न सकिने ट्रमाका सूचना अधिकारी अर्जुनप्रसाद भेटुवालले जानकारी दिए। उनले भने, यो अटोमेटिक र पूर्ण प्रविधिमैत्रि डीजीटलाइज्ड रेडियोग्राफी उपकरण हो। यसले धेरै विरामीहरुको प्रभावकारी ढंगले इमेज खिच्न सक्छ र ओभरलोड प्रोटेक्सनको पनि क्षमता रहेको छ।"
माथिल्लो सान्जेन जलविद्युत आयोजना अन्तिम चरणमा,"रसुवा : रसुवाको आमाछोदिङ्मो गाउँपालिका५ चिलिमेमा निर्माण भइरहेको माथिल्लो सान्जेन जलविद्युत आयोजनाको ९९ प्रतिशत भौतिक प्रगति भएको छ। सिभिलतर्फको काम अन्तिम चरणमा पुगेसँगै आयोजनाले हाइड्रोमेकानिल र इलेक्ट्रोमेकानिकलतर्फको कामलाई गति दिएको छ। आयोजनाले आउँदो दशैं अगाडि नै उत्पादन सुरु गर्ने गरी काम गरिरहेको छ। अहिलेको गतिमा काम भएको खण्डमा तोकिएको समयमा नै उत्पादन सुरु हुने आयोजना प्रमुख सुदनसिंह महतले जानकारी दिए। उनका अनुसार अहिले इलेक्टोमेकानिकलतर्फ उपकरण जडानको काम भइरहेको छ। यसको पनि ७५ प्रतिशत काम सकिएको छ। उपकरण जडानको काममा सोचेजति जनशक्ति नभएको कारण समस्या आएको भएपनि कामले गति लिएको छ, उनले भने, अहिले उपकरण जडानको काममा १५ जना चिनियाँ कामदारले काम गरिरहेका छन्। उपकरण जडानको काम चिनियाँ ठेकेदार तोनफाङ इलेक्ट्रिक इन्टरनेशन कर्पोरेसनले गरिरहेको छ। आयोजनाका अनुसार एक महिनाभित्र टनेल टेष्टिङको काम सुरु हुनेछ। १४८ मेगावट क्षमताको आयोजनाको इलेक्ट्रोमेकानिकलतर्फ ७५ र हाइड्रोमेकानिकलतर्फ ९५ प्रतिशत काम सम्पन्न भएको छ। आयोजनाको २०६८ असोज २३ गते आयोजनाको पिपिए भएको थियो। आयोजनाको २०७२ साउन १५ गते निर्माण सम्पन्न गर्ने लक्ष्य थियो। निर्धारित समयमा निर्माण सम्पन्न गर्न नसक्दा तीन पटकसम्म म्याद थप गरिएको छ। आयोजनाको भूमिगत सुरुङ एक हजार तीन सय मिटर रहेको छ। सिभिल ठेकेदार इसिआई बज्रगुरुले आयोजना निर्माण गरिरहेको छ। सिभिल कार्यमा इसिआई बज्रगुरु जेभि, इलेक्ट्रोमेकानिकलमा चिनियाँ ठेकेदार तोनफाङ इलेक्ट्रिक इन्टरनेशन कर्पोरेसन, हाइड्रोमेकानिकलमा नेपाल हाइड्रो एण्ड इलेक्ट्रिक लिमिटेड र प्रसारण लाइन निर्माणमा मुडभरी एण्ड जोशी कन्स्ट्रक्सन प्रालिले काम गरिरहेको आयोजनाले जनाएको छ। आयोजनाले पावर हाउसदेखि चिलिमे हबसम्म ७ किलोमिटर प्रसारण लाइन निर्माण गर्नुपर्छ। मुडभरी एण्ड जोशी कन्स्ट्रक्सन प्रालिले १३२ केभी क्षमताको प्रसारण लाइन निर्माण गरिरहेको आयोजनाले जनाएको छ। २०७२ सालमा गएको भूकम्प र विश्वव्यापी फैलिएको कोरोना भाइरसका कारण आयोजना निर्माणमा ढिलाइ हुन पुगेको हो। कोरोनाको कारण कामदार तथा उपकरण नआएपछि करिब २ वर्ष काम इलेक्ट्रोमेकानिकलको काम अवरुद्ध भएको थियो।"
पोखरामा मिर्गौला प्रत्यारोपण गरिएकी बिरामी डिस्चार्ज,"पोखरा : पश्चिमाञ्चल अस्पतालमा मिर्गौला प्रत्यारोपण गरिएकी महिला डिस्चार्ज भएकी छन्। ९ असारमा उनको मिर्गौला प्रत्यारोपण भएको थियो। प्रत्यारोपणपछि एक साता अस्पतालको आइसीयुमा औषधोपचार गरी उनलाई अस्पतालले बुधबार घर पठाएको हो। मिर्गौला प्रत्यारोपणमा संलग्न विशेषज्ञ चिकित्सकमध्येका एक प्रकाश क्षेत्रीका अनुसार अब ती बिरामी घरमै बसेर औषधि खाए पुग्ने भएकाले घर पठाइएको हो। मिर्गौलादातालाई तेस्रो दिनमै घर पठाएका थियौं, उनले भने, बिरामी पनि अब घरमै आराम गर्दै औषधि खाइरहे हुने भएकाले घर पठायौं। मिर्गौला प्रत्यारोपण गरिएका बिरामीले जीवनभरि नै औषधि सेवन गर्नुपर्छ। कास्कीकै ५० वर्षीया महिलालाई उनका ५१ वर्षे श्रीमानले मिर्गौला दान गरेका हुन्। गण्डकी प्रदेशमै पहिलोपटक क्षेत्रीय अस्पतालमा ती महिलामा मिर्गौला प्रत्यारोपण सफल भएको हो। पहिलोपटक क्षेत्रीय अस्पतालमा मिर्गौला प्रत्यारोपणका लागि भक्तपुरस्थित सहिद धर्मभक्त मानव अंग प्रत्यारोपण केन्द्रका विशेषज्ञले सघाएका थिए। उक्त केन्द्रका डा पुकारचन्द्र श्रेष्ठको टिम र पोखराका डा प्रकाश क्षेत्री, डा अनुप चापागाई, डा माया लामा, डा जुजु श्रेष्ठ, डा अमृत केसीको मेडिकल टिमले सफल मिर्गौला प्रत्यारोपण गरेको थियो। अब क्षेत्रीय अस्पतालले प्रत्येक महिनामा २ जना बिरामीमा मिर्गौला प्रत्यारोपण गर्ने योजना बनाएको छ। त्यसका लागि भक्तपुरस्थित केन्द्रका विशेषज्ञ पोखरा आउनेछन्। प्रत्यारोपणका लागि केही जनशक्ति क्षेत्रीय अस्पतालमा छन् भने केही तालिम लिँदैछन्। अबको १ वर्षपछि भने क्षेत्रीय अस्पताल मिर्गौला प्रत्यारोपणका जनशक्तिका लागि आत्मनिर्भर हुनेछ। क्षेत्रीय अस्पतालमा नवनिर्मित भवनको अप्रेसन थियटरमै मिर्गौला प्रत्यारोपण गरिएको थियो। आगामी दिनमा पनि सोही थियटर प्रयोगमा आउने छ। मिर्गौला प्रत्यारोपण गर्नुअघि अंग प्रत्यारोपण स्वीकृति समितिले नाता प्रमाणितलगायत र अंग दान गर्नसक्ने स्वीकृति प्रदान गरेको छ। मिर्गौला प्रत्यारोपणका लागि यस्तो समिति क्षेत्रीय अस्पतालमा बनिसकेको छ। नेपालमा मिर्गौला दान परिवारका सदस्यलेमात्रै गर्न सक्ने कानुनी व्यवस्था छ। गण्डकी प्रदेशभरि सयौं बिरामीको मिर्गौला फेल भई क्षेत्रीय लगायत अस्पतालमा डायलाइसिस गराइरहेका छन्। तिनीहरुको दीर्घकालीन उपचार भनेको मिर्गौला प्रत्यारोपण हो।"
"बढ्दै कोरोना संक्रमण, एकैदिन थपिए ६२ जना संक्रमित","काठमाडौं : एकैदिन ६२ जनामा कोरोना संक्रमण पुष्टि भएको छ। पछिल्लो २४ घन्टामा देशभरबाट १६२० नमूनाको परीक्षण गर्दा ६२ जनामा संक्रमण पुष्टि भएको हो। मंगलबार ४४ जनामा कोरोना संक्रमण देखिएको थियो। स्वास्थ्य तथा जनसंख्या मन्त्रालयका अनुसार १००८ नमूनाको पीसीआर र ६१२ नमूनाको एन्टिजेन विधिबाट परीक्षण गरिएको थियो। जसमध्ये पीसीआरबाट ५१ र एन्टिजेन विधिबाट ११ जनामा संक्रमण पुष्टि भएको हो। बुधबार कोरोनाबाट कसैको पनि मृत्यु नभएको मन्त्रालयले जनाएको छ। आज थप १९ जना कोरोनामुक्त भएका छन्। यस्तै, सक्रिय संक्रमितको संख्या २६१ पुगेको छ। मन्त्रालयका अनुसार पछिल्लो १४ घन्टामा थप १ लाख ८४ हजार ५४५ जनाले कोरोनाविरुद्धको खोप लगाएका छन्।"
"नलगाडमा गर्भवती महिलाको घरमा झण्डा, सुत्केरीको हातहातमा अण्डा","जाजरकोट : जाजरकोटको नगलगाड नगरपालिकाले हरेक गर्भवती महिलाको घरमा झण्डा, सुत्केरीको हातहातमा अण्डा कार्यक्रम संचालन गर्ने भएको छ। गर्भवती हुने बित्तिकै त्यस घरमा महिला स्वास्थ्य स्वयमंसेविकाहरुले हरियो झण्डा गाड्ने र सुत्केरी भएपछि चार क्यारेट अण्डा, दुईवटा कुखुरा र अढाइ लिटर तोरीको खानेतेल दिने ब्यवस्था मिलाईएको छ। पहिचान गर्न सजिलो होस भनेर गर्भवति महिलाको घरमा हरियो झण्डा राख्ने गरिएको हो। बहुक्षेत्रिय पोषण कार्यक्रमको सहयोगमा महिला र शिशुको पोषणमा सुधार ल्याउन सुत्केरी महिलाहरुसँग नगर उपप्रमुख कार्यक्रम संचालन गरिने भएको हो। स्वास्थ्य प्रोटोकल अनुसार चार पटक गर्भ जाँचलाई बढावा दिन ग्रामिण अल्ट्रा साउन्ड कार्यक्रम सुरु गरिने नीति तथा कार्यक्रममा उल्लेख छ। नगरप्रमुख डम्बर रावतले प्रस्तुत गरेको आगामी वर्षको नीति तथा कार्यक्रममा पूर्ण संस्थागत गर्भवती नगरपालिका घोषणा गर्ने कार्यक्रम अघि सारिएको छ। स्वास्थ्य संस्थामा गर्भवती भए मातृमृत्यु दर र शिशुमृत्यु दरमा कमी आउने नगरपालिकाको विश्वास छ। पोषणयुक्त खानेकुरा सुत्केरीलाई दिँदा कुपोषण पनि घटने र स्वास्थ्य संस्थामा सुत्केरी भए मात्र उक्त सुविधा दिँदा संस्थागत सुत्केरी हुनेको संख्या पनि बढ्दै गएको प्रमुख प्रशासकिय अधिकृत मानबहादुर गिरीले बताए। यो कार्यक्रम गत दुईवर्ष देखि संचालनमा छ। करिब एक हजारको संख्यामा नलगाडमा सुत्केरी हुने गरेका छन्। स्वास्थ्य संस्थामार्फत प्रदान गरिने सुत्केरी पोषण कार्यक्रम चालुवर्षमा रकम निकासा नहुँदा धेरै सुत्केरी महिला उक्त कार्यक्रमको सेवा पाउन सकेका छैनन्। गर्भवती तथा सुत्केरी महिलाहरुलाई नि:शुल्क एम्बुलेन्स सेवा संचालन गरिने नगर उपप्रमुख सरिता सिंहले बताइन्।"
कोलम्बिया जेल दङ्गामा ५१ जनाको मृत्यु,एजेन्सी : पश्चिमी कोलम्बियाको टोलुआस्थित कारागारमा मङ्गलबार कैदीहरूबीचको झगडाले उग्ररूप लिँदा ५१ जनाको मृत्यु भएको छ भने २४ जना सुरक्षाकर्मी घाइते भएका छन्। आपसी झगडाको क्रममा एकजना कैदीले सुत्न प्रयोग गरिने एउटा गद्दामा झोसेको आगो कारागारमा फैलिएर उनीहरूको मृत्यु भएको हो। कोलम्बियाका अधिकांश जेलमा कैदीको भीडभाड हुने गरेको छ। टोलुआस्थित कारागारमा पनि क्षमताभन्दा बढी बन्दी राखिएको छ। कारागारका कर्मचारीले गद्दाबाट फैलिएको आगो निभाउने प्रयत्न गरेका थिए तर त्यो विशालरूपमा फैलिएकाले उनीहरूले अग्नि नियन्त्रकहरूको आगमनको प्रतीक्षा गर्नुपरेको थियो। कोलम्बिया र आसपासका मुलुकका जेलमा घातक दङ्गा हुनु अनौठो होइन। सन् २०२० को मार्चमा बोगोटाको पिकोटा पेनिटेनियरीमा भएको दङ्गामा २४ कैदीको ज्यान गएको थियो। उनीहरूले कोभिड१९ विरूद्ध कारागार प्रशासनले अघि सारेका सुरक्षात्मक उपायको विरोध गर्दा दङ्गा भएको थियो। अघिल्लो वर्ष ब्राजिलको जेलमा भएको घातक दङ्गामा ५० जनाभन्दा बढी मारिएका थिएभने १६ जनाको शिरच्छेदन गरिएको थियो। सन् २०१८ मा भेनेज्वेलाको एउटा कारागारमा अग्निदङ्गा हुँदा कैयौँ हताहत भएका थिए। रासस
किसानको समस्या समाधान गर्न मन्त्री यादवसँग युवा नेताको माग,"काठमाडौं : नेपाली कांग्रेसका युवा नेता प्रदीप पौडेलले कृषि तथा पशुपन्छी विकास मन्त्री महिन्द्रराय यादवसँग भेटवार्ता गरेका छन्। मानो रोपेर मुरी फलाउने समयमा मलखाद पाउन नसकेको कृषकलाई तत्काल रासायनिक मलको व्यवस्था मिलाउन आग्रहका लागि उनी मन्त्री यादवसँग भेटेका हुन्। 'अहिले किसानले मल नपाएको स्थिति छ। यो कुरालाई तत्काल सम्बोधन गर्न आवश्यक छ। यिनै कुरामा सरकारको ध्यानाकर्षण गर्न मन्त्रीजीसँग छलफलका लागि आएको हुँ, उनले भने। उनले राज्यका नागरिकका लागि दुःख गरिरहेका किसानले सहजै मलखाद नपाउने कुरा स्वाभाविक नभएको बताए। राज्यका नागरिकका लागि किसानले दुःख गरिरहेको छ। किसानले गर्ने उत्पादन बढाउन राज्यका तर्फबाट सहुलियत दिने काम सरकारको हो, पौडेलले भने, सरकारले आफ्नो उपस्थिति देखाउन पनि त्यो गर्नुपर्ने हुन्छ। किसानले सहजै मल नपाउने कुरा स्वाभाविक होइन। उनले किसानलाई अगामी दिनमा यस्तो समस्या हुँदैन भन्ने प्रतिबद्धता सरकारबाट दिलाउन खोजेको बताए। जवाफमा मन्त्री यादवले मल उपलब्ध गराउन नसक्नुका कारणबारे जानकारी दिएको पौडेलले बताए। पहिलो त अन्तर्राष्ट्रिय बजारमा मलको मूल्य बढेको छ। जसले टेन्डर आह्वान गर्दा पनि ठेक्का नहालेको स्थिति बन्यो। दोस्रो, कोभिडका कारणले हामीले जति अगाडि तयारी गर्न खोज्दा पनि सम्भव भएन, मन्त्री यादवको भनाइ उदृत गर्दै उनले भने, तेस्रो कुरा हामीले भारतसँग जुन सम्झौता गर्यौं त्यो सम्झौता बमोजिम समयमा मल प्राप्त भएन। यी आदि कारणले मल उपलब्ध गराउन नसकेको हो भनेर उहाँले भन्नुभयो।"
एनएमबि बैंक र टान नेपालबीच समझदारी,"काठमाडौं : एनएमबि बैंक र ट्रेकिङ्ग एसोसिएशन अफ नेपाल(टान) काबीच डिजीटल सेवाहरुलाई प्राथमिकता दिनका लागि समझदारी भएको छ। अषार ९ गते सम्पन्न भएको समझदारीमा बैंककोतर्फबाट प्रमुख ब्यापार तथा रणनीति अधिकृत सुदेश उपाध्याय र टानको तर्फबाट अध्यक्ष खुबबहादुर सुबेदीबीच समझदारीपत्रमा हस्ताक्षर भएको हो। समझदारी पत्रमार्फत टानका सदस्यहरुले एनएमबि बैंकको डिजीटल सेवाहरु वी च्याट, पोस, क्युआर र पेमेन्ट गेटवे जस्ता सुविधाहरु सजिलै उपभोग गर्न सक्ने बैंकले जनाएको छ।"
निजगढ अन्तर्राष्ट्रिय विमानस्थलको फैसलाको पूर्ण पाठ : दुई न्यायाधीशको फरक राय,"काठमाडौं : सर्वोच्च अदालतले राष्टिय गौरवको बहुचर्चित राष्ट्रिय आयोजना निजगढ विमानस्थलको सम्बन्धमा न्यायाधीशबीचको राय बाझिएको छ। बुधबार सार्वजनिक भएको ८४ पृष्ठलामो पूर्ण पाठमा दुई न्यायाधीशले फरक राय दिएका छन्। बरिष्ठतम् न्यायाधीश हरिकृष्ण कार्की र डा मनोज शर्माको फरक राय छ। न्यायाधीश हरिकृष्ण कार्की, विश्वम्भरप्रसाद श्रेष्ठ, ईश्वरप्रसाद खतिवडा, प्रकाशमान सिंह राउत र डा मनोजकुमार शर्मा शर्माको बृहत् पूर्ण इजलासले यसअघि विमानस्थलको निर्माण कार्य रोक्न अन्तरिम परमादेश दिएको थियो। न्यायाधीश कार्की र शर्माले विमानस्थल निर्माणको क्रममा प्रस्तावित विमानस्थल शहरको स्थापना तथा विस्तारका लागि वनक्षेत्रको प्रयोग नगर्नू नगराउन आदेश दिएका छन्। त्यस्तै विमानस्थल निर्माणको लागि उपयुक्त स्थान निर्धारण भएपछि सो क्षेत्रमा वातावरणीय प्रभाव मूल्याङ्कन गर्दा वातावरणमा पर्ने प्रतिकूल प्रभावलाई न्यूनीकरण गर्ने प्रर्याप्त व्यवस्था गर्नू र प्रभावित हुने देखिएका आस्रित वन्यजन्तुको वासस्थान, विचरण तथा अन्य गतिविधिलाई असर नपुग्ने गरी उपयुक्त पूर्वाधारको निर्माण र विकास गरी वन्यजन्तु संरक्षणको उचित व्यवस्था गर्नुपर्ने राय दिएका छन्। त्यसैगरी विमानस्थल निर्माणका लागि रूख बिरूवा काट्नुपर्ने अवस्था देखिएमा वनक्षेत्र भित्रका काटिएका रूखहरूको परिपूरणको लागि स्थान पहिचान गरी प्रचलित कानुनबमोजिम र तोकिएको मापदण्ड अनुरूप नयाँ रूख विरूवा रोप्ने, संरक्षण गर्ने र हुर्काउने समेतको व्यवस्था गर्न सरकारलाई आदेश दिएका छन्। संवैधानिक व्यवस्था र यस्तै प्रकृतिका विवादहरूमा यस अदालतबाट स्थापित सिद्धान्तहरू समेतलाई मध्यनजर गर्दा हाम्रोजस्तो विकासोन्मुख मुलुकले विकास र वातावरणको बीचमा द्वन्द्व सिर्जना भएको अवस्थामा वातावरणमा पर्ने प्रतिकूल प्रभावलाई न्यूनीकरण गर्दै विकासको परियोजना सञ्चालन गर्नु उचित हुने राय व्यक्त गरेका छन्। विकास कार्यक्रमको सञ्चालन गर्दा प्राकृतिक स्रोतसाधनमा कमभन्दा कम असर हुनेगरी प्राकृतिक स्रोत र साधनको सीमित उपयोगमात्र गर्नुपर्ने न्यायाधीशद्धय कार्की र शर्माको रायमा उल्लेख छ। त्यसका लागि भरसक प्राकृतिक स्रोत साधन र वातावरणमा प्रतिकूल असर नहुने विकल्प उपलब्ध रहेसम्म त्यस्तो विकल्पको छनौट गरेर विकास कार्यक्रम वा परियोजनाको सञ्चालन गर्नुपर्ने, अरू विकल्प नभएको अवस्थामा मात्र वातावरणमा कमभन्दा कम असर हुनेगरी आयोजनाको सञ्चालन गर्न सकिने राय छ। निजगढ विमानस्थल बनाउन सर्वोच्चको रोक यस्तो छ पूर्ण पाठ:"
विद्यार्थीहरुले मनाए असार १५ (फोटो फिचर),काठमाडौं : पछिल्लो समय असार १५ लाई उत्सवको रुपमा मनाउन थालिएको छ। नेपालमा आज विभिन्न कार्यक्रम गरी १९औं राष्ट्रिय धान दिवस मनाइएको छ। यसै अवसरमा कपन पैयुटारस्थित श्री यज्ञमति माविका विद्यार्थीहरुले असार १५ मनाएका छन्। हिलोमा रमाउँदै उनीहरुले धान दिवस मनाएका थिए। तस्बिर : दीपेन श्रेष्ठ
ब्ल्याक सी बन्दरगाह खोल्न आग्रह,"जर्मनी (एएनआई) : सात राष्ट्रहरूको समूह (जी७) ले मंगलबार सबैभन्दा कमजोर मानिसहरूलाई कुपोषणबाट जोगाउन अमेरिकी डलर ४५ बिलियनको सहयोग प्रतिबद्धता व्यक्त गरेको छ। साथै युक्रेनको ब्ल्याक सी बन्दरगाह माथिको नाकाबन्दी अन्त्य गर्न रूसलाई आग्रह समेत गरेको छ । हामी भोकमरी र कुपोषणबाट सबैभन्दा कमजोरलाई जोगाउन थप सहयोगको प्रतिबद्धता व्यक्त गर्दछौं। यो वर्ष विश्वव्यापी खाद्य सुरक्षाको लागि हाम्रो संयुक्त प्रतिबद्धताको रूपमा कुल १४ बिलियन अमेरिकी डलर बराबरको रकम हो, जी७ ले एक विज्ञप्तिमार्फत जनाएको छ । विज्ञप्तीमा अगाडि भनिएको छ, हामी रूसलाई बिना शर्त युक्रेनी ब्ल्याक सी बन्दरगाहहरूको यथाशीघ्र नाकाबन्दी अन्त्य गर्न आह्वान दोहोर्याउँछौं । त्यसैगरी जी७ राष्ट्रहरूले मुख्य बन्दरगाह र यातायात पूर्वाधारको विनाशलगायत युक्रेनमा कृषि वस्तुहरू र उपकरणमाथिको रूसी अवैध नियन्त्रण एवं युक्रेनी खाद्य उत्पादन र निर्यातलाई थप अवरोध गर्ने अन्य सबै प्रकारका गतिविधिहरूको बिरोध गरेको छ। त्यस्तै जी७ नेताहरूले रुसद्वारा उद्पादित कृषि उत्पादनहरूको आयात र मानवीय सहायता वितरणमा भने कुनै प्रतिबन्धहरू लागू नगर्ने घोषणा गरेका छन्। नेताहरूले भनेका छन् हामी यो सुनिश्चित गर्छौं हाम्रा प्रतिबन्ध प्याकेजहरूले खाद्यान्नलाई लक्षित गर्दैनन् र रूसलगायतका कृषि उत्पादनहरूको स्वतन्त्र प्रवाह र मानवीय सहायताको वितरण प्रवाहको लागि कुने अवरोध हुने छैन । युक्रेनलाई विश्वको १० प्रतिशत गहुँ, १२१७ प्रतिशत मकै र आधा विश्वको सूर्यमुखी तेल आपूर्ति गर्ने युरोपको खाद्य भण्डार मानिन्छ । जारी रुसयुक्रेन द्वन्द्वले अहिले यो सबै आपूर्ति अस्तव्यस्त बनेको छ। बन्दरगाह कब्जाले युक्रेनलाई आर्थिक रूपमा घाँटी थिच्ने काम गरेको छ। चार महिनाभन्दा बढी समयको द्वन्द्वपछि युक्रेनका पाँच प्रमुख व्यापारिक बन्दरगाहमध्ये दुईवटा कब्जा गरिएको छ र दुवै काला सागरको उत्तरपूर्वमा छन् जसबाट युक्रेनलाई अत्यन्त जटिलता थपिएको छ।"
"छोटो समयमै छलाङ, नेपालको शीर्षस्थानमा शाओमीका स्मार्टफोन","ग्लोबल टेक्नोलोजी लिडर शाओमीले शाओमी १२ सिरिज नेपाली बजारमा सार्वजनिक गरेको छ। यसै सन्दर्भमा शाओमी नेपालका कन्ट्री जनरल म्यानेजर अमितकुमार पंडासँग गरिएको कुराकानी : नेपालमा छोटो अवधिमा नै एक अग्रणी इलेक्ट्रोनिक्स ब्रान्ड हुन कसरी सम्भव भयो ? शाओमीमा, हाम्रो मिसन भनेको सबैका लागि नवीन प्रविधि प्रदान गर्नु हो। त्यसका लागि उचित मूल्यमा उच्च गुणस्तरका उत्पादन उपलब्ध गराउनमा केन्द्रित छौं। यसैकारण नेपाली बजारमा शाओमीका उत्पादनको माघ बढेको हो भन्ने कुरामा हामी विश्वस्त छौं। २०२० को पहिलो त्रैमासिकको विज्ञप्तिअनुसार हामी बजारमा नम्बर १ स्थानमा रहेका थियौं। आजसम्म पनि पहिलो नै छौं। शाओमीले लगातार सात त्रैमासिकदेखि नेपालको शीर्ष स्मार्टफोन कम्पनीको रूपमा आफ्नो स्थानलाई सफलतापूर्वक कायम राखेको छ। रेड्मी नोट ११ नेपालमा सबैभन्दा धेरै भित्रिने स्मार्टफोन हो। साथै, रेड्मी १० प्राइम २०२२ र रेड्मी ९ ए ले पनि २०२२ को पहिलो त्रैमासिकमा सबैभन्दा धेरै भित्रिएको चार स्मार्टफोनमध्ये शीर्ष तीन स्थानमा सफलता हासिल गर्यो। शाओमीले नेपालमा पहिलो पटक प्रो फ्ल्यागसिप मोडल सार्वजनिक गरेको छ। यस सन्दर्भमा बजारमा अहिलेसम्म यसको प्रतिक्रिया कस्तो छ ? नेपालमा हाम्रा फ्यानहरूप्रति धेरै आभारी छौं। ग्राहकले सुरुवातदेखि नै हाम्रा उत्पादनप्रति दृढ विश्वास देखाउनु भएको छ। हामीले नेपालमा उपभोक्ताका लागि कसरी स्मार्ट र राम्रो उत्पादन निर्माण गर्न जारी राख्न सक्छौं भन्ने बारेमा हामीलाई बारम्बार प्रतिक्रिया दिइरहनु भएको छ। हाम्रो प्रो फ्ल्यागसिप शाओमी १२ प्रोले हाम्रा मी फ्यानहरूबाट अपार माया प्राप्त गरेको छ। जसमा हाम्रा उपभोक्ताले अद्भुत फ्ल्यागसिप अनुभव गर्नु भएको छ। शाओमीले शाओमी १२ एक्स नेपालमा पनि लन्च गरेको छ, खास यस मोडेलका विशेषताहरू के के हुन् ? हाम्रो फ्ल्यागसिप लाइनअपले सधैं उत्कृष्ट मूल्यमा ग्राहकका लागि अत्याधुनिक नवीनतम उत्पादन ल्याएको छ। शाओमी १२ एक्स सोही उद्देश्यतर्फ अर्को कदम हो। शाओमी १२ एक्सलाई छायांकन र मनोरञ्जनका लागि पावर हाउसका रूपमा उल्लेख गर्न सकिन्छ। यसमा क्वालकम स्न्यापड्रयागनको सबैभन्दा कुशल फ्ल्यागसिप प्रोसेसिङ पावरको साथ एमोलेड डट डिस्प्ले, प्रोग्रेड ५० एमपी क्यामेरा र शाओमीको इतिहासकै उच्चतम ४५ सय एमएएच ब्याट्री समावेश गरिएको छ। जुन हाम्रा उपभोक्ताका लागि सबैभन्दा किफायती मूल्यमा प्रिमियम आइकोनिक डिजाइनमा उपलब्ध छ। शाओमी १२ प्रो मा डब्लूक्यूएचडी प्लस रिजोलुसन डिस्प्ले रहेको छ। के यो वास्तविक जीवनमा व्यावहारिक छ ? शतप्रतिशत व्यावहारिक छ। ४१९ पीपीआई डिस्प्लेमा ६८ बिलियनभन्दा बढी रङ भएको, डब्लूक्यूएचडी प्लस डिस्प्लेले मानव आँखाले देख्नेभन्दा बढी विवरण सुनिश्चित गर्दछ। यसमा रहेको ६२८ इन्चको एमोलेड डट डिस्प्ले मेटद्वारा ए प्लस मूल्यांकन गरिएको छ। एचडीआर १० प्लस समर्थनको साथ, यसले तपाईंको तस्बिरलाई जीवन्त रूप प्रदान गर्ने १२० एचजेट एडप्टिभ सिन्क डिस्प्ले फ्लिकररहित सुविधा प्रदान गर्छ। यस पटक शाओमीले शाओमी १२ सिरिजलाई मास्टर एभ्री सिनका रूपमा प्रचार गरिरहेको छ। यसले के भन्न खोजेको हो ? शाओमी १२ सिरिजले स्मार्टफोनको हरेक पक्षमा आफ्ना फ्यानलाई सीमितताबिना रचनात्मक रहन सक्षम बनाउँछ। उत्कृष्ट डिजाइन र हलुका वजन भएको ट्रिपल एरे क्यामेरा मोड्युलको साथ, यसले उपभोक्तालाई प्रोफेसनल सुट गर्न सक्षम बनाउँछ। अल्ट्रावाइडएंगल क्यामेरा र टेलिम्याक्रो क्यामेराको साथमा ठूलो ५० एमपी सोनी आईएमएक्स क्यामेरा सेन्सरले प्रयोगकर्तालाई कुनै पनि दृष्टिकोणबाट फोटो खिच्न मद्दत गर्दछ। नयाँ एआई एल्गोरिदम र इमेजिङ प्रविधिले यसलाई उत्कृष्ट तुल्याउँदछ। छिटो गति प्रदान गर्न यसमा राखिएको स्न्याप ड्र्यागन प्रोसेसर पर्फमेन्सको हिसाबले उत्कृष्ट मानिन्छ। शाओमी १२ एक्समा रहेको फ्ल्यागसिप स्न्यापड्रयागन ८७० चिपले दैनिक प्रयोगलाई अझ सहज बनाउँछ। यसमा भएको भेपर च्याम्बर लिक्विड कुलिङ सुविधाले यसको प्रोसेसरलाई हरेक परिस्थितिमा चिसो रहन मद्दत गर्छ। शाओमी १२ को यस सिरिजमा वायरलेस चार्जिङको साथ फास्ट चार्जिङ सुविधा छ। शाओमी १२ सिरिज कसका लागि सबैभन्दा उपयुक्त छ ? शाओमी १२ सिरिजले प्रत्येक दृश्यलाई जीवन्त बनाउँदछ। फोटोग्राफर र सिनेमेटोग्राफरले सिनेमाग्रेड भिडियो र स्टुडियोगुणस्तरका तस्बिर खिच्न सक्छन्। गेमरले पावर, स्पिड वा तातिने समस्याको बारेमा चिन्ता नगरी प्रोसेसर प्रयोग गर्न सक्छन्। शाओमी नेपालले नेपाली बजारमा फ्ल्यागसिप सेगमेन्टलाई कसरी लिएको छ ? शाओमी नेपालले नेपाली बजारमा सबैभन्दा सस्तो दरमा उत्कृष्ट उत्पादन प्रदान गरेर फ्ल्यागसिप सेगमेन्टलाई सधैं चुनौतीपूर्ण बनाएको छ। यस पटक पनि, शाओमी १२ सिरिजले किफायती मूल्यमा सबैभन्दा राम्रो डिजाइन र उत्कृष्ट प्रविधि ल्याइरहेको छ। त्यसै कारण फ्ल्यागसिप सेगमेन्टले निश्चित रूपमा यस शृंखलालाई शीर्ष प्रतिस्पर्धी र चुनौतीको रूपमा लिएको छ। शाओमी बजारको कुन क्षेत्रमा केन्द्रित छ ? अन्य बजारभन्दा यो कसरी फरक छ ? शाओमी सधैं उपभोक्तका लागि समर्पित छ। हाम्रो फोकस स्मार्टफोन क्षेत्र मात्र केन्द्रित नभई अन्य क्षेत्रमा पनि फैलिएको छ। उपभोक्तालाई प्राविधिक रूपान्तरण ल्याउने लक्ष्य राखेको छ। शाओमीले हालै रेड्मी स्मार्ट ब्यान्ड प्रो र शाओमी वाच, मी का टीभीलगायत स्मार्ट उपकरण ल्याएको छ। शाओमी नेपालले छिट्टै इकोसिस्टममा अन्य धेरै उत्पादनहरू लन्च गर्ने योजना बनाएको छौं।"
रिफ्रेस सेन्टरमा गुणस्तरहीन सामग्रीको प्रयोग पाएपछि निर्माणको काम रोकियो,"परासी : पश्चिम नवलपरासीको बर्दघाट नगरपालिका बजार क्षेत्रमा निर्माण भइरहेको रिफ्रेस सेन्टरमा गुणस्तरहीन सामग्री प्रयोग भएको पाएपछि निर्माण कार्यमा रोक लगाइएको छ । गुणस्तरहीन निर्माण सामग्री प्रयोग भइरहेको गुनासो आएपछि अनुगमनमा पुगेका नगर प्रमुख शम्भुलाल श्रेष्ठ र उप प्रमुख रुद्र प्रकाश उपाध्यायले निर्माणाधिन भवनको अनुगमन गरेर निर्माण कार्यमा रोक लगाएका हुन् । खानेपानी तथा सरसफाइ डिभिजन कार्यालय रुपन्देहीको जिम्मेवारी अन्तरगत ठेक्कामार्फत सेन्टर निर्माण भइरहेको हो । यसअघि पनि गुणस्तरहीन सामग्री प्रयोग गरेको गुनासो आएपछि डिभिजन कार्यालयले काम रोकेको थियो । अहिले फेरि कमसल इँट्टासहितका सामग्री प्रयोग भएको र निर्माण भएका स्थानमा चर्केको गुनासो आएपछि जनप्रतिनिधिले अनुगमन गरेर काम रोकेका हुन् । ठेकेदारले कमसल सामग्री प्रयोग गरेर काम गरेको गुनासो आएपछि अनुगमन गरेका हौं । काम राम्रो भएको छैन । केही ठाउँमा चर्केको पनि छ । ठेकेदारलाई अहिले काम रोक्न लगाएका छौं ,'नगर प्रमुख श्रेष्ठले भने । उक्त रिफ्रेस सेन्टर प्रदेश सरकारको बजेटमा निर्माण कार्य थालनी गरिएको हो । राजमार्ग भएर चल्ने लामो दुरीका सवारी साधनका चालक र यात्रुहरुको सुविधाका लागि सेन्टर निर्माण गर्न लागिएको हो । पहिलो चरणमा भइरहेको दुईवटा भवनको कुल लागत तीन करोड १८ लाख २६ हजार रहेको डिभिजन कार्यालयका प्रमुख गुणनिधि पोखरेलले बताए । सेन्टरको एउटा भवनमा अन्तराष्ट्रिय स्तरको शौचालय र अर्को भवनमा चालकहरुको आराम कक्ष र स्नान गृह रहने छ । त्यसबाहेक सेन्टरमा क्याण्टिन, शैलुनलगायतका सुविधा रहनेछन् । सेन्टर निर्माणका लागि कोजुसञ्जय जेभी काठमाडौंको निर्माण कम्पनीले ठेक्का लिएको हो । २०७७ चैत ११ गते सम्झौता गरेको निर्माण कम्पनीले २०७९ असोज ११ गते सेन्टर निर्माण कार्य सक्ने गरी काम थालेको हो । यसअघि पनि निर्माण सामाग्री कमसल प्रयोग गरेको गुनासो आएपछि रुपन्देही डिभिजन कार्यालयले काम रोकेको डिभिजन प्रमुख पोखरेलले बताए । टुक्रा इँट्टा प्रयोग गरेको र वाल चर्केको देखेपछि केही दिन काम रोकेका थियौं । फेरि गुनासो आएपछि अनुगमन गरेर गुणस्तर कामका लागि भन्छौं,'पोखरेलले भने । निर्माण कम्पनीले रेखदेखको जिम्मेवारी दिएका स्थानीय निर्माण व्यवसायी अर्जुन थापाले सामान्य कमजोरी देखिएकाले त्यसलाई सच्चाउने बताएका छन् । एक टाली इँट्टा काँचो पठाएको रहेछ । त्यसलाई तत्कालै फिर्ता पठाइयो । केही स्थानमा सामान्य क्रेक पनि देखिएको थियो । त्यसलाई पनि मर्मत गर्न पठाइसकेका छौं,'उनले भने । प्रदेश सरकारको बजेटबाट अहिले दाङ, रुपन्देही, कपिलवस्तु र नवलपरासीमा रिफ्रेस सेन्टर निर्माण भइरहेको खानेपानी तथा सरसफाई डिभिजन कार्यालयले जनाएको छ ।"
असारे १५ फोटो कथा,"काठमाडौं : आज असारे पन्ध्र। यस दिन धान रोपाईं गरी दही र चिउरा खाने चलन छ। सरकारले यस दिनमा धान दिवससमेत मनाउँदै आएको छ। नेपाली समाजमा परम्परागतरुपले नै असार १५ मा दही चिउरा खाने प्रचलन रहँदै आएको छ। यो वर्ष धान रोपौं, खाद्यान्नमा आत्मनिर्भर बनौंनाराका साथ राष्ट्रिय धान दिवस मनाउन लागिएको हो। असार महिना किसानका लागि 'मानो छरेर मुरी उब्जाउने' समय भनेर चिनिन्छ। नेपालको मुख्य खाद्यान्न बाली धान हो। यसको रोपाईं पनि यही महिनामा हुने भएकाले यतिबेला किसानको दैनिक फेरिएको छ। उनीहरु बिहानदेखि साँझसम्म खेतमै व्यस्त देखिन्छन्। असार लागेसँगै काठमाडौं उपत्यकाका विभिन्न ठाउँमा रोपाइँ भइरहेको छ। यसैक्रममा भक्तपुरको सिरुटारमा राष्ट्रिय धान दिवस तथा रोपाई महोत्सव मनाइएको छ। नेकपा एमालेका अध्यक्ष केपी शर्मा ओलीको सहभागीतामा अखिल नेपाल किसान महासंघ राष्ट्रिय समितिले धान दिवस कार्यक्रमको आयोजना गरेको हो। सो अवसरमा प्रविधिको उपयोग गरेर धान दिवस मनाइएको छ।"
दोस्रो विश्वयुद्धपछि नाटोलाई सबैभन्दा ठूलो सुरक्षा चुनौती,एजेन्सी : उत्तर एटलाण्टिक सन्धि सङ्गठन (नाटो) का महासचिव जेन्स स्टोल्टनवर्गले दोस्रो विश्वयुद्धपछि सबैभन्दा ठूलो सुरक्षा चुनौतीको नाटो गठबन्धनले सामना गर्नुपरेको बताएका छन्। बुधबार सुरू भएको नाटो नेताहरूको बैठकमा उनले युक्रेनमाथि रूसले गरेको आक्रमणबाट सुरक्षा चुनौती थपिएको बताउँदै उनले नाटो गठबन्धनबीच एकता अपरिहार्य भएकामा जोड दिए। रूसी आक्रमणले युरोपको शान्ति भङ्ग गरेको बताउँदै उनले शीतयुद्धपछि नाटोले पूर्वी युरोपमा भारीमात्रामा सेना र हतियार परिचालन गर्नुपरेको उल्लेख गरे। ऊर्जा र अन्य आवश्यक स्रोतसाधनको लागत बढिरहेकाले नाटोका सहयोगीहरूले स्रोत व्यवस्थापनमा तनावका सङ्केत देखाएका छन्। यद्यपि उनीहरूले युक्रेनलाई अर्बौँको शैन्य एवम् नागरिक सहायता उपलब्ध गराएका छन्। नाटोलाई सर्वाधिक शैन्यशक्ति प्रदान गर्ने देश अमेरिका हो। राष्ट्रपति जो बाइडेनले नाटो गठबन्धन विगतमा पनि एकजुट रहेको र भविष्यमा अझ सबल एवम् सुदृढ रहने बताए। नाटोमा स्रोत परिचालन एउटा संवेदनशील विषय बन्नसक्ने स्थिति छ। तीस सदस्यीय नाटोका नौ देशले प्रतिरक्षामा कुल गार्हस्थ्य उत्पादनको दुई प्रतिशत खर्च गर्ने सङ्गठनको लक्ष्य पूरा गरेका छन्। बेलायतका प्रधानमन्त्री बोरिस जोनसनले नाटोका सदस्य मुलुकलाई आगामी दशकमा प्रतिरोध एवम् प्रतिरक्षाका निम्ति स्रोतको सुनिश्चित गर्न गम्भीर बन्नुपर्नेमा जोड दिएका छन्। नाटो नेताहरूले पूर्वी युरोपमा गठबन्धन सेनालाई रूसविरूद्ध बलियो एकता निर्माण गर्नु म्याडरिड शिखर सम्मेलनको प्रमुख प्राथमिकता भएको बताएका थिए। उनीहरूले युरोपको सुरक्षालाई सुदृढ एवम् सबल तुल्याउनुपर्नेमा जोडदिँदै रूस युरोपका लागिमात्र नभई समग्र नेटाका निम्ति पनि चुनौती भएको बताए। युक्रेनलाई थप सहायता उपलब्ध गराउनेबमा केन्द्रित रहेर सम्मेलनमा छलफल हुनेछ। रासस
"सोलुखुम्बुको सल्लेरीमा इन्धनको मूल्यमा मनोमनी, ठगिदै उपभोक्ता",सोलुखुम्बु : सोलुखुम्बुको सल्लेरीमा दुधकोशी आयल स्टोर सल्लेरिले घटेको इन्धनको मुल्य कार्यान्वयनमा नल्याएको पाइएको छ। असार ११ गते राति १२ बजेदेखि लागू हुनेगरी सरकारले पेट्रोलमा प्रतिलिटर २० रुपैयाँ र डिजेलमा प्रतिलिटर २९ रुपैयाँ मुल्य घटाए पनि सल्लेरीमा भने पुरानै मुल्यमा इन्धन बिक्री गरिरहेको पाइएको हो । घटेको भाउ अनुसार सल्लेरीमा पेट्रोल प्रतिलिटर १९३ रुपैयाँ ३ पैंसा र डिजेल १७४ रुपैयाँ ३ पैंसा हुनुपर्नेमा पम्पले अहिले पुरानै मुल्य अनुसार पेट्रोल प्रतिलिटर २१३ रुपैयाँ ३ पैंसा र डिजेल २०३ रुपैयाँ ३ पैंसामा बिक्री गरेर उपभोक्ता ठगिएका छन् । पम्पका कर्मचारी सोनाम शेर्पाले आफूहरुसँग स्टक तेल रहेकाले नघटेको बताए । स्टक सकिएपछि मात्रै घटेको मुल्य कार्यन्वयन हुने उनको भनाइ छ । मुख्य वृद्धि हुँदा तत्काल कार्यन्वयन हुने तर घट्दा चाहि किन नहुने भन्ने प्रश्नमा पम्पका कर्मचारी शेर्पाले स्टक भएकाले कार्यन्वयन नभएको जवाफ दिए । सरकारले देशभर मुल्य घटाएको ४ दिन बितिसके पनि सोलुमा भने उपभोक्ता ठगिएको सल्लेरिका दिलिप थापा मगरले गुनासो गरे । सदरमुकाम सल्लेरिमै उपभोक्ता ठगिदा समेत सम्बन्धित निकाय मुकदर्शक भनेको उनको गुनासो छ । प्रमुख जिल्ला अधिकारी अनिल खनालले यस विषयमा तत्काल छानबिन गरी आवश्यक कदम चाल्ने बताए ।
बलात्कारको आरोपमा वडाध्यक्ष पक्राउ,बैतडी : बलात्कारको आरोपमा एक वडाध्यक्षससिहत दुईजना पक्राउ परेका छन् । पक्राउपर्नेमा जिल्लाको मेलौली नगरपालिका१ का वडाध्यक्ष शरदसिंह नेगी र सोही ठाउँका केशवसिंह नेगी रहेका छन् । एक २८ वर्षीया महिलालाई गत चैत १५ गते बलात्कार गरेको आरोपमा उनीहरुलाई पक्राउ गरिएको हो । पीडितको उजुरीका आधारमा उनीहरुलाई पक्राउ गरिएको प्रहरी निरीक्षक लोकराज जोशीले जानकारी दिए । पीडित महिलाको स्वास्थ्यपरीक्षण उजुरी दिएकै दिन जिल्ला अस्पतालमा गरिएको छ । आरोपित दुवैजनालाई हिरासतमा राखी अनुसन्धान सुरु भएको जिल्ला प्रहरी कार्यालयले जनाएको छ । पीडित महिला परिवारकै संरक्षणमा रहेकी छन् ।
भन्सार नाकामा नेपाली व्यवसायीलाई सहज रुपमा आवतजावत व्यवस्थाको माग,"काठमाडौं : नेपाल राष्ट्रिय व्यवसायी महासंघले चीनसँग जोडिएका नेपाली भन्सार नाकामा नेपाली व्यवसायीलाई सहज रुपमा आवतजावतको व्यवस्थाका लागि पहल गर्न आग्रह गरेको छ । बुधबार काठमाडौंमा चीनका लागि नेपालका नवनियुक्त राजदूत विष्णुपुकार श्रेष्ठलाई विदाइ एवं सम्मान गर्दै महासंघले केरुङ, तातोपानीलगायतका नाकामा आवतजावतका लागि सहजीकरणका लागि पहल गर्न आग्रह गरेका हुन् । सो क्रममा राजदूत श्रेष्ठले व्यवसायीलाई परेको समस्या आम देशवासीको समस्यालाई प्राथमिकतामा राख्ने बताए। नाकाभित्र रहेका समस्या समाधान गरी नाकालाई सहज बनाउन आफ्नो प्रयत्न हुने उनको भनान छ । उनले भिसा समस्या समाधानका लागि पनि आफूले छलफल गर्ने जिकिर गरे। महासङ्घले चीनबाट आयात गरिने आधिकारीक ब्राण्डेड सामान तथा औषधिजन्य कच्चापदार्थको सहजीकरण गर्नुपर्ने, कृषिजन्य रासायनिक मल तथा बीउबिजनको आयातमा सहजीकरणका साथै व्यवसायीलाई सहज रुपमा भिसाका लागि पनि पहल गरिदिन आग्रह गरेको छ ।"
बाढीले कल्भर्ट बगाएपछि समस्या,विराटनगर : मोरङको रंगेली नगरपालिका२ मंगलबारेस्थित विराटनगररंगेली सडकखण्डको कल्भर्ट बाढीले बगाएपछि सवारीसाधन सञ्चालनमा समस्या भएको छ। उक्त सडकखण्ड हुँदै सञ्चालन हुने यातायात आंशिकरूपमा अवरुद्ध बनेको छ। मंगलबार साँझ ७ बजेतिर नहरमा आएको बाढीले मुख्य सडकको कल्भर्ट बगाएपछि ठूला सवारीसाधन सञ्चालन हुन नसकिरहेको ट्राफिक प्रहरी पोस्ट रंगेलीका सहायक निरीक्षक किशोर निरौलाले बताए। उनका अनुसार सिँचाईका लागि बौनी खोलाबाट ल्याइएको नहरमा आएको बाढीले कल्भर्ट बगाएको हो। निरौलाले ठूला सवारीसाधन सञ्चालनअवरुद्ध बनेको र साना सवारीलाई भने डाइभर्ट गरेर सूचारु गरिएको जानकारी दिए। उनका अनुसार व्यस्त रहने सडकको कल्भर्ट बाढीले बगाएपछि सवारी आवागमन आंशिकरूपमा प्रभावित बनेको हो। विराटनगररंगेली सडकखण्ड हुँदै दैनिक सयौँ सवारीसाधन सञ्चालन हुन्छन्। नहरमा आएको बाढीले सडकमा पनि क्षति गरेको छ। निरन्तरको वर्षा नरोकिएको र बाढी आउने क्रम जारी रहेकाले पूर्णरूपमा यातायात सञ्चालन गर्नसक्ने अवस्था नभएको प्रहरीले जनाएको छ। यद्यपि सडक सञ्चालनको प्रयास भने जारी राखिएको प्रहरीको भनाइ छ। अविरल वर्षाका कारण रंगेलीका विभिन्न ठाउँमा बाढी र डुबानको समस्या निम्तिएको छ। बाढीका कारण दर्जनौं घरहरु डुबानमा परेका छन्। प्रहरीका अनुसार बाढी पीडितलाई सुरक्षित स्थानमा सार्ने काम भइरहेको छ। विभिन्न खोलामा पानीको बहाव उच्च हुँदा र वर्षा नरोकिँदा बाढी पीडितको उद्धारमा निक्कै कठिनाइ भइरहेको प्रहरीले जनाएको छ।
"विदुरको नीति, कार्यक्रम तथा बजेट प्रस्तुत",नुवाकोट : विदुर नगरपालिकाको स्थगीत नगर सभा मंगलबार सम्पन्न गरेको छ। असार १० गते शुक्रबार तय भएको नगरसभा सहमति नभएका कारण नीति तथा कार्यक्रम प्रस्तुत नभई स्थगीत भएको थियो। बहुमत नगरसभा सदस्यहरुको सहभागीतामा वार्षिक निती तथा कार्यक्रम र बजेट प्रस्तुत भएको हो। मेयर राजन श्रेष्ठले आर्थिक वर्ष २०७९८० को नीति तथा कार्यक्रम र उपमेयर प्रभा बोगटीले बजेट प्रस्तुत गरेकी हुन्। वार्षिक नीति तथा कार्यक्रम र बजेट नगर सभामा प्रस्तुत गरिएपनि आवश्यक छलफल र परामर्शपछि मात्र पारित गरिने नगरपालिकाले जनाएको छ। विविध विषयमाथि दफावार छलफलका लागि समय आवश्यक रहेको र अर्को नगरसभा असार १७ गते शुक्रबार दिउँसो १ बजे जिल्ला समन्वय समितिको सभाहलमा बस्नेगरी नगरसभा स्थगीत भएको मेयर राजन श्रेष्ठले बताए। नगरपालिकाको वार्षिक नीति तथा कार्यक्रम प्रस्तुत गर्दै मेयर श्रेष्ठले नीति तथा कार्यक्रम र बजेट निर्माण गर्दा पहिलेको सभाले अगाडि सारेका बहुवर्षिय योजना र चालु वर्षका योजनाहलाई प्राथमिकता दिएको बताए। उनले नगरपालिकाबाट उपलब्ध हुने सेवा सुविधालाई स्रोत र साधनले भ्याएसम्म जनताको पक्षमा चुस्त दुरुस्त राख्ने बताए। यस्तै विदुर नग सभामा उपमेयर बोगटीले आर्थिक वर्ष २०७९०८० को बजेट प्रस्तुत गरिन्। बोगटीले प्रस्तुत गरेको वार्षिक बजेट १ अर्ब १३ करोड ९३ लाख ५९ हजार रुपैयाँ रहेको छ। उनले आन्तरिक आयबाट १५ करोड ६० लाख ५० हजार रुपैयाँ र संघीय सरकारको वित्तिय हस्तान्तरणवाट ८२ करोड सात लाख ८४ हजार र बाग्मती प्रदेश सरकारको वित्तिय हस्तान्तरणबाट १६ करोड २५ लाख २५ हजार रुपैयाँ आय हुने अनुमान रहेको बजेट प्रस्तुत गरिन्। उपमेयर बोगटीले स्वदेशी वस्तुहरुको उत्पादन प्रयोग गर्ने कार्यक्रम बनाई विदुरको मेक इन नेपाल तथा मेड इन नेपालको अभियानलाई बजारीकरण हुने बताइन्।
"नेप्सेमा दोहोरो अंकको सुधार : १३ वटै समूहमा हरियाली, १ अर्ब ४३ करोडको सेयर कारोबार",काठमाडौं : लगातार तीन दिन ओरालो लागेको सेयर बजार बुधबार दोहोरो अंकले उकालो लागेको छ। यसदिन नेप्से परिसूचक ४१३९ अंकले बढेर १९६२७१ विन्दुमा अडिएको छ। कारोबारको अघिल्लो दिन मंगलबार नेप्से परिसूचक ११८२ अंकले घटेर १९२१३१ विन्दुमा झरेको थियो। सो दिन २३० कम्पनीको ३० लाख ३७ हजार ६८० कित्ता सेयर १ अर्ब ५ करोड ८२ लाख ६३ हजार ५२२ रुपैयाँमा खरिदबिक्री भएको थियो। यसदिन नेप्से बढेसँगै कारोबार रकम पनि वृद्धि भएको छ। आज २२८ कम्पनीको ४३ लाख ८६ हजार ४३९ कित्ता सेयर १ अर्ब ४३ करोड १४ लाख ६४१ रुपैयाँमा खरिद बिक्री भयो। २९ हजार ४३४ पटक सेयर कारोबार भयो। सेन्सेटिभ इन्डेक्स पनि ६५५ अंकले बढेर ३७९१५ विन्दुमा पुगेको छ। दोहोरो अंकले बढेको सेयर बजारमा दुई कम्पनीको मूल्यमा सकारात्मक सर्किट लागेको छ। आँधीखोला लघुवित्त वित्तीय र सीवाईसी नेपाल लघुवित्त वित्तीय संस्थाको क्रमश १००० र ९९९ प्रतिशतले सेयर मूल्य बढेको हो। बरुण हाइड्रोपावरको ९४५ प्रतिशतले सेयर मूल्य बढ्यो। यसैगरी तीन कम्पनीको ८ प्रतिशत बढीले मूल्य बढेको छ। कारोबारमा आएका १३ समूहमा हरियाली छाएको छ। यसदिन ट्रेडिङ समूहको सर्वाधिक ६५६ प्रतिशतले सेयर मूल्य बढ्यो। यसैगरी डेभलपमेन्ट बैंक समूहको ४४३ र फाइनान्स समूहको ४१४ प्रतिशतले मूल्य बढ्यो। हाइड्रो पावरको ३९३ प्रतिशतले मूल्य बढ्दा होटल्स एन्ड टुरिज्मको ३४६ प्रतिशतले सूचक बढेको हो। कारोबार रकमका आधारमा नगदी ग्रुप अग्रस्थानमा रह्यो। सो कम्पनीको ५ करोड ४२ लाख बढीको सेयर कारोबार भयो।
"संघ, प्रदेश र स्थानीय तहको लेखा पारदर्शी हुनुपर्छ : राष्ट्रपति भण्डारी","काठमाडौं : राष्ट्रपति विद्यादेवी भण्डारीले संघ, प्रदेश र स्थानीय तहको लेखा पारदर्शी हुनुपर्ने बताएकी छन् । बुधबार महालेखा परीक्षक कार्यालयको ६४ औं वार्षिकोत्सव समारोहलाई सम्बोधन गर्दै राष्ट्रपति भण्डारीले आर्थिक अनुशासन कायम गर्न सम्बन्धित निकायहरुलाई निर्देशन दिएकी हुन्। उनले तीनै तहका सरकारबाट हुने विकास निर्माण र सेवा प्रवाहमा पारदर्शिताको प्रवर्द्धन गर्न महालेखा परीक्षक कार्यालय सक्षम हुनुपर्ने बताइन् । भण्डारी सार्वजनिक प्रशासनमा देखिएका अनियमित र भ्रष्टाचार नियन्त्रण गर्न राज्यका निकायबीच समन्वय हुनुपर्ने धारणा राखिन् । उनले भ्रष्टचारजन्य गतिविधि नियन्त्रण गर्न एकीकृत र समन्वयनात्मक प्रयास हुनुपर्ने स्पष्ट पारिन्। उनले हरेक वर्षका प्रतिवेदनमा बेरुजु बढिरहेको देखाएकाले विगत लामो समयदेखिका बेरुजु फर्छ्यौट गर्नुपर्ने बताइन् । लामो समयदेखि देखिएको बेरुजु फर्छ्यौट गर्न अभियानकै रुपमा लाग्न भण्डारीले निर्देशन दिइन्। उनले अनियमितता बढ्दै गएकोप्रति चिन्ता व्यक्त गरिन्। भण्डारीले स्थानीय तहका नवनिर्वाचित जनप्रतिनिधिलाई विगतको जस्तो कमजोरी नदोहोर्याइ आर्थिक अनुशासनको पालनामा ध्यान दिन आग्रह गरिन्।"
कथा नतातेको चिसो मान्छे,"काठमाडौं : गाउँ जाने बाटोमा बार। बारका बाँसमा टाँगिएका ब्यानरमा लेखिएको छ, कोरोना महामारी फैलने भएकाले गाउँमा जान निषेध गरिएको छ। कुखुरा बोक्ने जिपमा विदेशमा निधन भएका छोराको शव बोकेर बाजुरा घर हिँडेका बुवाले यस्ता बार र बाधा धेरै छल्नुपर्छ। लासमाथिको राजनीति र सुरक्षामा खटिएका प्रहरीले दिएको तनाव उत्तिकै। श्रीमान्को निधन भए पनि शोकको कुनै धर्सा अनुहारमा नदेखिएकी बुहारी साथमा। शव बोक्ने भाडाको जिपका चालक यी सबै दुःखका सारथि बन्छन्। कथा हो अघिल्लो शुक्रबारबाट प्रदर्शनमा आएको चलचित्र चिसो मान्छेको। स्वस्तिमा खड्काको मुख्य भूमिकामा दौडिएको यो चलचित्र एउटै कथामा सकिएको छ। स्वस्तिमाकै वरिपरि घुमेको छ। त्रिभुवन अन्तर्राष्ट्रिय विमानस्थलबाट शव उठाएदेखि गाउँमा पुर्याएर अन्त्येष्टि गर्दासम्मको सोलो कथा बग्छ। खास कथा केही छैन। कथा तन्काउने अन्य उपकथा पनि खास छैन। केही मीठो दृश्यको अपेक्षा गर्दागर्दै सकिन्छ चिसो मान्छे। कतारमै मृत्यु भएका बाजुराका एक युवक बोकेको कफन जिपको पछाडि छ। जिपको ड्राइभर साइडकै सिटमा छन्, ड्राइभरको भूमिकामा अर्पण थापा, मृतक युवकको श्रीमती बनेकी छन् स्वस्तिमा खड्का, बुवाको भूमिकामा छन् । देशभक्त खनाल। कोरोना महामारीको समयमा सुदूरपश्चिमका नागरिकले भोगेको पीडालाई चलचित्रले केही कोट्ट्याएको छ। तर, मज्जाले कथामा जम्न नसकेको भने प्रष्ट देखिन्छ। स्वस्तिमा सुदूरपश्चिमकै महिलाको भूमिकामा देखिएकी छन्। त्यहाँ उच्चारण गर्ने नेपाली भाषालाई न्याय गरेर कथामा बहन सके पनि सुदूरपश्चिमका महिलाको पीडा छोएको मात्रै छ। त्यसले पारेको सामाजिक असर र दिइने सन्देश चलचित्रमा खासै देखिन्न। चलचित्रका मुख्य कुरा टेलरमै सकिएका छन्। मनमा अथाह छट्पटी, दुःख र अभाव भोगेका चलचित्रका नायक नायिका। सपना, रहर छोप्दै सानै उमेरमा विवाह गरेर श्रीमान्को माया र महत्व महसुस नगरेको पात्रका रूपमा स्वस्तिमालाई देखाइएको छ। त्यसैले हुनुपर्छ चलचित्रमा श्रीमान्को निधन भए पनि थोरै पनि दुःख देखिन्न उनको अनुहारमा। आफन्तको मृत्युमा रुँदै छट्पटाउँदै कोकोहोलो गर्ने गरेको दृश्य देखेका दर्शकले चलचित्रमा स्वस्तिमाको अनुहारमा भने कत्ति पनि दुःख देख्दैनन्। विमानस्थलबाट गाउँसम्म जिपको डालीमा श्रीमान्को शव राखेर लग्दा उनले त्यो एउटा भारी बोकेर गाउँसम्म लगेको जस्तो मात्रै महसुस गरिरहेकी हुन्छिन्। चुलबुले स्वभावमा देखिएकी उनलाई ससुराले लोग्नेकोे मृत्यु सम्झाउँदा पनि प्रश्न गर्दै भन्छिन्, को लोग्ने त्यो चिसो मान्छे ? ससुराले श्रीमान्को मृत्युमा पहिलेका महिला सती जाने गरेको सम्झाउँछन्। जवाफमा स्वस्तिमा भन्छिन्, पहिले र अहिले उस्तै हो। पहिले सती जाँदा तन डढ्ने तर, अहिले शरीर नभई मन डढ्ने स्वस्तिमाको फिल्मी डाइलगले भने कथालाई केही मिठास थपेको छ। चलचित्रमा स्वस्तिमाले बोलेको चिसो मान्छेको पहिलो डाइलगलाई छोराको शव लिएर गाउँ पुग्दा छरछिमेक र समाजको साथ नपाउँदा ससुराले पनि समाजलाई चिसो मान्छेहरूको समाजका रूपमा स्विकार गरेका छन्। छोराको मृत शरीर बोकेर गाउँ पुगेका वृद्ध बाबु गाउँलेको तिरस्कार र राजनैतिक खिचातानीले आजित बनेका छन्। कर्णाली भाषा र लवजमा प्रस्टसँग घुलमिल भएकी छन् चलचित्रकी नायिका। तर लोग्नेको मृत शरीर जिपको पछाडि भएकै अवस्थामा उनमा अलिकति पनि संवेदना नदेखिनु अलि असहज लाग्छ। मृत्यु आफैंमा पीडादायक अवस्था हो। यसले हरकोहीलाई स्तब्ध बनाउँछ। तर चलचित्रमा नायिका स्वस्तिमालाई श्रीमान्को मृत्युले अलिकति पनि दुःखी बनाएका छन्। यो दृश्य अलि अप्राकृतिक लाग्छ। मृत्युमा पनि विद्रोह देखाउन खोज्दा चलचित्र वास्तविकभन्दा पर गएको छ। सुरुवातदेखि अन्त्यसम्म जिपमा बोकेको शवसँगै सडकैसडक दौडिएको चलचित्रमा कथा कतै मोडिँदैन। १८ लाख पारिश्रमिक बुझेकी स्वस्तिमाले आफूलाई दिएको भूमिका त मज्जाले निभाएकी छिन्। तर, चिसो मान्छेमा कथा पनि अलि नतातेको महसुस भने हुन्छ। आमा, पशुपति प्रसादलगायत फिल्म बनाएका दीपेन्द्र के खनालको निर्देशन, कथा र शर्मिला पाण्डेद्वारा निर्मित चलचित्रमा चिसो मान्छे पहिलेका चलचित्र भन्दा केही खल्लो भने छ नै। फिल्ममा कुनै रोमान्टिक गीत र दृश्य छैनन्। न त नायक नायिकाले खुलेर नै प्रेम पोखेका छन्। फिल्म हेरेर मनोरञ्जन लिन हलसम्म पुग्ने दर्शकलाई भने चिसो मान्छे नमज्जाले चिसै बनाउँछ। एकोहोरो दुःख र दर्दका शब्द, कथाले दर्शकलाई मनोटोनोस दिन्छ। कलाकारको अभिनयमा भने प्रश्न गर्ने खास ठाउँ छैन। तर फिल्म हेरेर निस्कँदै गर्दा वाहा भन्ने दृश्य पनि केही छैन। खल्लो खल्लो छ चिसो मान्छे। चलचित्र बजारमा आएको छ। स्वस्तिमा खड्का, अर्पण थापा, देशभक्त खनाल, आशान्त शर्मा, झकेन बीसीलगायतका कलाकारको अभिनय र कथालाई अब मन पराउँछन् या नाक खुम्च्याउँछन् हलमा पसेको दुई घण्टामा निर्णय दिने नै छन्।"
पहिरोले डुम्रेबेसीसहरचामे सडक अवरुद्ध,"बेंसीसहर : ठाउँठाउँमा गएको पहिरोका कारण डुम्रेबेंसीसहरचामे सडक अवरुद्ध भएको छ । तनहुँको डुम्रेदेखि लमजुङ सदरमुकाम बेंसीसहर हुँदै मनाङ सदरमुकाम चामे जोड्ने एकमात्र यो सडक अवरुद्ध हुँदा नागरिकहरु समस्यामा परेका छन् । मंगलबार रातभरि र बुधबार बिहानको भारी वर्षाले ठाउँठाउँमा सडक बगाउनुका साथै पहिरोले सडक पुरेको छ । बेंसीसहर नगरपालिका१, उदिपुरमा डाइभर्सन सडक बगाएकोमा हाल अस्थायी रुपमा खुलाइएको छ । बेंसीसहर नगरपालिका६, चनौटे, उत्तीसघारी र खरखरेमा पहिरो गएको छ । मस्र्याङ्दी गाउँपालिका९ मा पहिरो जाँदा खुदी र घनपोखरा जाने सडक अवरुद्ध बनेको छ । मस्र्याङ्दी३ खुदीको अमर माविदेखि जलकिनेसम्म पहिरोले सडक पुरेको छ । ठाउँठाउँमा गएका पहिरोका कारण सवारीसाधन चल्न सकेका छैनन् भने पैदल यात्रुलाई समेत हिँडडुल गर्न समस्या भएको छ । पहिरोले गर्दा अधिकांश सडक अवरुद्ध भएको हो। मस्र्याङ्दी गाउँपालिका४ को शीरचौर र मनाङको म्यार्दीखोला नजिक पहिरो जाँदा सडक अबरुद्ध भएको जगतका व्यवसायी बगबहादुर गुरुङले बताए । डुम्रेबेंसीसहरचामे सडक योजना प्रमुख इन्जिनियर अच्युतविलास पन्तका अनुसार मंगलबार साँझदेखिको वर्षाका कारण डुम्रेदेखि बेंसीसहर हुँदै मनाङ जोड्ने सडक ठाउँठाउँमा पहिरोले क्षति पुर्याएको छ । डुम्रेबेंसीसहर सडकखण्ड खुल्ने र बन्द हुने भइरहेको छ । मंगलबार राति गएको पहिरो बुधबार बिहान पन्छाएर बाटो खुलाएको उनले बताए । बेसीसहरदेखि मनाङतर्फको बाटो भने खुलाउन सकिएको छैन् । बेसीसहर६, उत्तिसघारी र खरखरे भीरमा गएको पहिरो पन्छाउन नसक्दा दुईसातादेखि नियमित यातायात सञ्चालन हुन सकेको छैन् ।"
वाम एकता कि गठबन्धन ?,"अहिले नेपाली राजनीतिक बजारमा वाम एकता र वाम गठबन्धन भन्ने शब्द खुब चर्चामा छ। चलनचल्तीको भाषामा हट केक। नेपाली समाजमा बेलाबेलामा यस्तो बहस हुने गरेकै हो। तर यसैबेला किन चर्चामा आयो भन्ने कुरा बडो रमाइलो छ। राजनीतिको रमाइलो पक्ष भन्नु नै चुनाव र त्यसको परिणाम। हालै, नयाँ संविधान बनेपछिको दोस्रो पटक स्थानीय तहको चुनाव सम्पन्न भएको छ। यस चुनावमा केही वामपन्थी दलहरू खुरुरु कांग्रेसको नेतृत्वमा गठबन्धन बनाएर चुनावमा भाग लिए। त्यो गठबन्धन कसका विरुद्धमा थियो भन्दा नेपाल कम्युनिस्ट पार्टी (एकीकृत माक्र्सवादी लेनिनवादी)लाई जसरी पनि हराउन र कमजोर बनाउने उद्देश्यले बनेको थियो। अनि त्यो गठबन्धन नेपाल कम्युनिस्ट पार्टीको नेतृत्वको बहुमतको सरकार अपदस्थ गर्ने उद्देश्यले बनेको थियो। त्यही उद्देश्य पूर्तिको लागि बनेको गठबन्धन नै अहिलेको सत्तारूढ गठबन्धन हो। त्यसैले सरकारका बसेर नै स्थानीय चुनाव गरायो। गठबन्धनको आधारमा भन्नुपर्दा गत स्थानीय चुनावमा त्यसले बहुमत स्थानमा विजय हासिल गरेको देखियो। एमालेलाई यसले दोस्रो र गैरवामपन्थी दल कांग्रेसलाई पहिलो पार्टीका रूपमा स्थापित गरिदियो। नेपालका वामपन्थीहरूको पारा उही छ। सिट संख्यामा अलिकति घटी देखिएको मात्र हो, जनमत हाम्रो पक्षमा बलियो देखियो। हामीले जित्यौं। चुनावपछि एमालेले दाबी गरेको छ। उता गठबन्धनमा रहेका वामपन्थी दलहरू नेकपा माओवादी केन्द्र र एकीकृत समाजवादी भन्दैछन्, एमालेलाई केही हदसम्म सानो बनाउन पाइयो। हामीले धेरै जित्न नसके पनि त्यसैमा खुसी छौं। अर्थात्, जुन परिणामले कांग्रेसलाई धेरै सिट दिएर दोस्रोबाट पहिलो पार्टीको दर्जामा पुर्यायो। त्यसलाई वामपन्थी दलहरू विजय ठानिरहेका छन्। यथार्थको धरातलबाट हेर्ने हो भने सरासर भ्रमको चश्माबाट हेरिरहेछन् उनीहरू। उनीहरूको दृष्टिकोण सद्दे छैन, भ्रमपूर्ण छ। यस्तै भ्रमपूर्ण प्रचारबाजीमा लागेर राजनीति गरिरहेकाले नेपालको वाम आन्दोलन अन्योलग्रस्त र कमजोर हुँदै गएको छ। वाम मतदातामा निराशा बढ्दो छ। देशबाटै युवा र तिनका अभिभावकसमेत विभिन्न देशमा पलायन भइरहेका छन्। यस्तो बेलामा वाम एकताको चर्चा सुरु भएको छ, फेरि। वामदेव गौतम सबैलाई मिलाउँछु भनेर ताउरमाउर गर्दैछन्। यद्यपि उनका कार्यकर्ता छैनन्, कसलाई मिलाउने हुन्। एकीकृत माओवादीका नेता नारायणकाजी श्रेष्ठ र वर्षमान पुनहरू एमाले नेतृत्वसँग कुराकानीमा रहेको चर्चा छ। उहाँहरू एमाले र माओवादी केन्द्र सहकार्य गरेर जानुपर्ने मतमा देखिनु भएको छ। एकीकृत समाजवादीका सम्मानित नेता झलनाथ खनाल पूर्वपार्टीमा फर्किन इच्छुक छन्। उता जनता समाजवादीमा रहेका अशोक राईहरू पनि एमालेतिर आउन इच्छुक रहेको समाचार आइरहेको छ। माधव नेपाल र पुष्पकमल दाहालहरू भने गएको स्थानीय चुनावमा चाहे जति सिट जित्न नसके पनि जति जितियो त्यति एक्लै जित्ने औकात थिएन भन्दै उपलब्धिकै रूपमा व्याख्या गर्दै कांग्रेसको नेतृत्वको गठबन्धनको निरन्तरताको वकालत गरिरहनु भएको छ। यस्ता प्रयास र चर्चाहरू भइरहेको बेला अमेरिकाले नेपाललाई स्टेट पार्टनरसिप प्रोग्राम नामको सैन्य सम्झौता गर्न दबाब दिइरहेको छ। विश्वमा युक्रेनमा भएको रूसी हस्तक्षेपविरुद्ध हत्त न पत्त बोलेर प्रधानमन्त्री शेरबहादुर देउवाले विश्वमञ्चमा विगतदेखि नेपालले अपनाउँदै आएको छ असंलग्न परराष्ट्र नीति। त्यसैमा नअडिएर अमेरिकी नेतृत्वको सैन्य गठबन्धनमा सामेल हुन इच्छुक रहेको देखाउन खोजिरहनु भएको छ। यस्तो विश्व रंगमञ्चमा युक्रेनको युद्धमा तटस्थ रहेका चीन र भारतको नेपालप्रतिको दृष्टिकोण के हुने ? अन्योल छ। चिनियाँहरू नेपालमा बढ्दो अमेरिकी हस्तक्षेप मन पराइरहेका छैनन्। भारतीयहरू चीनले नेपालको मामिलामा रुचि देखाएको मन पराइरहेका छैनन्। यो कुरा उनीहरूको बेलाबेलाको वक्तव्य र कूटनैतिक टिप्पणीबाट स्पष्ट हुँदै आएको छ। यस्तो विश्व परिवेश र नेपालको भूराजनीतिक अवस्थामा यहाँका वामपन्थीहरूको भूमिका के हुने ? प्रश्न गम्भीर छ नेपाली राजनीतिक मञ्चमा। नेपालमा दुईवटा दलतिर जनमत देखिएको छ। एकातिर वामपन्थी वा कम्युनिस्टहरू र अर्कोतिर प्रजातन्त्रवादी कांग्रेस। बीचमा रहेका उग्रपन्थी र दक्षिणपन्थी शक्तिहरू अझै स्थापित हुन सकेका छैनन्। तिनीहरू अझ छिन्नभिन्न भइहेका छन्। नीति र नेतृत्वमा स्थिरता नदेखिएको कारण ती दलहरू नै क्रमशः कमजोर र छिन्नभिन्न हुँदै जाँदैछन्। यसरी विस्तारै दुई ध्रुवीय राजनीतिमा मुलुक जाँदैछ। यी दुई धु्रवहरूमा सबल राजनीतिक नेतृत्व चाहिएको छ। जोसँग दूरदृष्टि भएको सबल र सक्षम नेतृत्व रहन्छ र मुलुकलाई सही दिशानिर्देश गर्ने तागत राख्छ, त्यसैको भविष्य छ। यसरी हेर्दा प्रजातान्त्रिक धारमा नेपाली कांग्रेस र वामपन्थी धारमा नेकपा एमालेले नेतृत्व गर्नुपर्ने समय आएको छ। अहिलेको अवस्थामा पनि प्रमुख दलको हैसियत यी दुईले मात्र पाएका छन्। पर्दा एक्लै राष्ट्रिय चुनावमा उठेर प्रतिस्पर्धा गर्ने हैसियत पनि यी दुईटामा मात्र छ। अरू त लहरा मात्र भए, चुनावको हावा चल्न थाल्यो कि थाङ्ग्रो खोज्नुपर्ने। थाङ्ग्राको रूपमा तिनले समाउने दल या त एमाले या कांग्रेस हो। अरू त एक्लै उभिन सक्ने मेरुदण्ड नै छैन जस्तो गरिरहेका छन्। पहिलो संविधानसभाको चुनावमा पहिलो पार्टी बनेको माओवादी केन्द्रले एक्लै चुनाव लड्ने सामर्थ्य गुमाइसकेको आभाष हुँदैछ। उसले उता र उति गर्दै आड मात्र खोजिरहेको देखिन्छ। विश्वको शक्ति सन्तुलन र नेपालको भूराजनीतिक आधार हेर्नुपर्छ। यस अर्थमा कांग्रेसको नेतृत्वले जुन दृष्टिकोणबाट मुलुक हाँक्न खोजिरहेको छ, त्यो खतरनाक छ। अब रह्यो, चुनावी गठबन्धनको कुरा। कम्युनिस्टहरू अमेरिकाको हस्तक्षेपकारी नीति र भारतको छिमेकीविरुद्धको अर्घेल्याइँको विरोध गर्दै आएका शक्तिहरू हुन्। हुन त भारतले निहित उद्देश्यले हुर्काएका नेता र दलहरू पनि नेपालमा कम्युनिस्ट पार्टीको नामबाट राजनीति गरिरहेका होलान्। तर, त्यहाँभित्र पनि सच्चा देशभक्त र प्रगतिशीलहरू छन्। उनीहरू साम्राज्यवादी र विस्तारवादीसँग झुकेर स्वार्थसिद्ध गर्न कम्युनिस्ट पार्टीको झन्डा बोक्ने नीतिविरुद्ध लडिरहेका छन्। फलस्वरूप, नेपालमा पुनः वाम एकता वा गठबन्धनको चर्चा सुरु भएको छ। मुलुकलाई पुरानो पुँजीवादी बाटोबाट समृद्ध बनाउन सकिन्छ कि राष्ट्रिय पुँजीको विकास गर्दै राष्ट्रवादी राजनीतिक धारबाट ? बहस सुरु भएको छ। गठबन्धनको चर्चा त्यसैको ठोस रूप हो। यथार्थमा नेपाल असंलग्न परराष्ट्र नीतिमा अडिएर विश्वबन्धु कुटुम्बकमको नीतिमा अगाडि बढिरहेको सत्य हो। दुईतिरका छिमेकी राष्ट्रहरू र विश्व राजनीतिमा उनीहरूको बढ्दो प्रभावले पनि मुलुकलाई कुनै एक धु्रवतिर ढल्किन अनुमति दिँदैन। सन्तुलित परराष्ट्र नीति वर्तमान नेपालको भूराजनीतिक माग हो। यसलाई अनदेखा गरेर कुनै पनि राजनीतिक शक्ति सफल हुन सक्दैन। मुलुकको समृद्धि पनि सम्भव छैन। किनकि समृद्ध नेपाल निर्माणका लागि दुई छिमेकी र विश्वका शक्तिशाली देशहरूबाट पाउँदै आएको सहयोग र सद्भाव भविष्यमा पनि जारी रहनु पर्दछ। एकापट्टि ढल्किएर मुलुकलाई अशान्त बन्न दिनु हुँदैन। सन्तुलित परराष्ट्र नीति नै मुलुकको शान्ति र समृद्धिको आधार हो। अब आगामी चुनावको कुरा गरौं। मंसिरतिर हुने प्रतिनिधिसभा र प्रदेशसभाको चुनावका मुख्य प्रतिस्पर्धी दलहरू एमाले र कांग्रेस नै हुन्। बाँकी दलहरू एक्लाएक्लै लड्न सक्छन्। त्यसो गरे भने कसैकसैले एकाध ठाउँ जित्लान्, उनीहरूको राजनीतिक प्रचार हुन्छ। जस्तो कि मधेसवादी दलहरूले एक्लै पनि केही स्थानमा जित्न सक्ने सामर्थ्य छ। एक्लै नलडे साना दलहरूको गठबन्धन बनाएर चुनाव लड्न सक्छन्। केही ठाउँ जित्न सक्लान्। तर, चुनावपछि मुलुकको राजनीतिमा निर्णायक शक्ति बन्नु छ भने एमाले र कांग्रेसले नेतृत्व गरेको गठबन्धनमध्ये कुनै एकमा सामेल हुन अनिवार्य छ। सत्तामा पुगेर केही गर्ने सोच बनाएका दलहरूका लागि गठबन्धन अनिवार्य छ। विश्वको शक्ति सन्तुलन र नेपालको भूराजनीतिक आधार हेर्नुपर्छ। यस अर्थमा कांग्रेसको नेतृत्वले जुन दृष्टिकोणबाट मुलुक हाँक्न खोजिरहेको छ, त्यो खतरनाक छ। कुनै पनि बेला विश्वको कुनै एक शक्ति केन्द्रमा सामेल हुने खतरा छ। युक्रेनको युद्धमा गरेको समर्थन र स्टेट पार्टनरसिप प्रोग्राम (एसपीपी) ल्याउन देखाएको तत्परताले त्यही संकेत गरिरहेको छ। यस्तो बेलामा मुलुकको स्वाधीनता रक्षा गर्दै समृद्धिको बाटोमा अग्रसर गराउने हो भने मुलुकको नेतृत्व वामपन्थी शक्तिले गर्नु अपरिहार्य छ। त्यो शक्ति कुन हो ? माधव नेपालको एकीकृत समाजवादी पार्टी कि पुष्पकमल दाहालले नेतृत्व गरेको माओवादी केन्द्रबाट संभव छैन। किनकि उनीहरू आफैं कम्युनिस्ट शक्तिलाई सत्ताबाट ओरालेर कांग्रेसलाई सुम्पिन पाउँदा खुसी छन्। त्यही प्रयोजनका लागि गठबन्धन गरेर कम्युनिस्ट सरकार ढालेर नेपाली जनताको आशामा तुषारो पार्न पाएकोमा खुसी छन्। उनीहरूबाट सम्भव छैन। नेत्रविक्रम चन्द विप्लव होस् वा मोहनविक्रम सिंह वा मोहन वैद्य किरण कोही पनि नेतृत्व गर्ने हैसियतमा छैनन्। सीपी मैनालीको माले र ऋषि कट्टेलले नेतृत्व गरेको नेकपाको पनि त्यो अवस्था छैन। त्यसैले नेपालको वाम गठबन्धन वा वाम शक्तिको नेतृत्व गर्न सक्ने सामर्थ्य भएको पार्टी नेकपा एमाले मात्र हो। यसको छवि विश्वव्यापी रूपमा राम्रो छ। त्यहीभित्र छिरेका केही धमिराले यसलाई बिगार्ने चेष्टा गरे पनि अहिले यो धमिरामुक्त भएको छ। विगतमा उग्रवाद र दक्षिणपन्थी दुवैसँग लडेर स्पातिलो बनेको छ। माक्र्सवाद, लेलिनवादको आलोकमा जनताको बहुदलीय जनवाद जस्तो गतिशील सिद्धान्तको आाधारमा राष्ट्रियता र समृद्धिको अभियानको नेतृत्व गरेको विगतको दृष्टान्त छ। अर्थात्, टेस्टेट शक्ति हो एमाले। त्यसैले अब जुनसुकै दलको छाता ओडेर बसेका वामपन्थीहरू हुन् वा राष्ट्रिय सामर्थ्य बनाउन नसकेका साना दलहरू उनीहरूले एमालेसँग सघन वार्ता गरेर सकेसम्म एकताको वातावरण बनाउनु राम्रो हुन्छ। तर विगतमा एमाले र माओवादीको केन्द्रको जस्तो सिद्धान्तलाई थाँती राखेर एकता हुनुु हुँदैन। सिद्धान्तका आधारमा एकता सम्भव नभए चुनावमा वाम गठबन्धन गरेर भए पनि वामपन्थीहरू एकै ध्रुवमा उभिन जरुरी छ। यो नै प्राकृतिक र स्वाभाविक एकता हो। गठबन्धन सिद्धान्तका आधारमा भए मात्र प्राकृतिक हुन्छ। कतिपय वामपन्थी आवरणमा रहेका र कसैको सेवामा जन्माइएका दल र नेताहरूको असलियत देखिनेछ।  शर्मा, नेपाल बुद्धिजीवी परिषद्का सचिव हुन्।"
प्रचण्डलाई भुसालको जवाफ माओवादीको बिउ उम्रिदैन,"काठमाडौं : नेकपा एमाले नेता घनश्याम भुसालले माओवादीको बिउ नउम्रिने बताएका छन्। कम्युनिस्ट नेता सिद्धिलाल सिंहको जन अभिनन्दन समारोहमा बुधबार बोल्दै उनले त्यस्ता बिउहरु अब नचल्ने बताए। नेकपा माओवादी केन्द्रका अध्यक्ष पुष्पकमल दाहाल प्रचण्डले पेरिसडाँडामा आयोजित पार्टी प्रवेश कार्यक्रममा नेकपा एमालेमा तीन वर्षसम्म बीउ रोपेर आएको बताएका थिए। उनले भनेका थिए, 'तपाइँहरुलाई बिग्रियो भन्ने लाग्न सक्छ तर त्यहाँ बीउ रोपिएको छ। हामी माओवादीले बीउ रोपेर आएका छौं। हेर्नुहोला, केही समयपछि त्यो फुल्छ,फल्छ।' प्रचण्डलाई जवाफ दिँदै भुसालले भने, 'माओवादीको बिउ, नेकपाको बिउ, समाजवादीको बिउ, कमरेड सीपीको बिउ, कमरेड फलानका बिउ, अब यी बिउहरु उम्रिननन्। यी नउम्रिने बिउहरु हुन्।' उनले त्यस्ता बिउहरु अब काम नलाग्ने बताए। 'माओवादीको बिउ वा एमालेको बिउ वा एकीकृत समाजवादीको बिउ अब चल्दैन,' उनले थपे। नेता भुसालले प्रचण्ड अझै आजको आवश्यकतालाई राम्रोसँग बुझ्न नसकेको आरवप लगाए। 'एउटा धारालाई संगठति गर्नका लागि, उत्साहित गर्नका लागि उहाँले भन्नुभएको कुराको सम्मान गर्नुपर्छ। तर आजको आवश्यकतालाई उहाँले पनि राम्रोसँग बुझ्नुभएन,' उनले भने। उनले रैथाने बिउहरुले मात्र नपुग्ने र त्यसलाई हाइब्रिड बनाएर अगाडि लैजानुपर्ने बताए। 'कृषिको कुरा गर्दा हामी रैथाने बिउको कुरा गर्छौं। रैथाने बिउहरु, परापूर्वकालका बिउहरु राख्ने हो। तिनीहरुले आजको आवश्यकता पूरा गर्न सक्दैनन्। त्यसलाई हाइब्रिड बनाउनुपर्छ। धेरै बिउहरुबाट सेलेक्सन गर्दै त्यसलाई हाइब्रिड बनाउँदै अझ धेरै उत्पादन गर्ने बिउ बनाउनुपर्छ,' उनले भने। त्यस्तो बिउ नेकपा बनाएको भए पनि बिउको भाकारीमा आफूहरुले नै आगो लगाएको उनको भनाइ थियो। 'अस्ती हामी हाइब्रिड पनि बनाएका थियौं। नेकपा त्यो हाइब्रिड थियो। विभिन्न सिडहरुबाट संकलन गरेर हाइब्रिड बनाएका थियौं। हाम्रो बुद्धि पुगेन र हामीले बिउको भकारीमै आगो लगायौं,' उनले भने। उनले बिउहरु अझै सुरक्षित रहेको र त्यसलाई हाइब्रिड बनाउन आवश्यकता भएको स्पष्ट पारे। ती बिउहरुलाई हाइब्रिड बनाउने वाचा गर्दै उनले भने, 'यी बिउहरुलाई फेरि हाइब्रिड बनाउनुपर्छ। जहाँ नेकपा माओवादी, नेकपा एमाले, समाजवादी वा अर्काका केही चिजहरु पनि रहँदैनन्। त्यहाँ नेकपा रहनेछ। कम्युनिस्ट रहनेछ। कम्युनिस्ट पार्टी रहनेछ। त्यो एकीकृत कम्युनिस्ट पार्टी रहनेछ।'"
मन्त्रीहरुलाई माधव नेपालको निर्देशन : पार्टीको इज्जत जोगाउने गरी काम गर्नुहोस्,"काठमाडौं : नेकपा एकीकृत समाजवादीका अध्यक्ष माधवकुमार नेपालले पार्टीको इज्जत जोगाउने गरी काम गर्न पार्टीबाट निर्वाचित मन्त्रीलाई निर्देशन दिएका छन् । पार्टी केन्द्रीय कार्यालय तीनकुनेमा मन्त्रीहरुलाई प्रशिक्षण दिने क्रममा विवादमा नपर्ने गरी जनताको पक्षमा काम गर्न निर्देशन दिएका हुन् । स्वास्थ्य राज्यमन्त्री हिराचन्द्र केसीले अध्यक्ष नेपालले पार्टीको शीर उचो हुने गरी काममा खटिन आफूहरुलाई निर्देशन दिएको बताए । नेकपा एकीकृत समाजवादीको तर्फबाट सहरी विकासमन्त्री मेटमणि चौधरी, पर्यटन तथा नागरिक उड्डयन मन्त्री जीवनराज श्रेष्ठ, श्रम तथा रोजगार मन्त्री शेरबहादुर कुँवर, स्वास्थ्यमन्त्री भवानी खापुङ र स्वास्थ्य राज्यमन्त्री हिराचन्द्र केसी निर्वाचीत भएका छन् ।"
पाल्पामा पहिरोले अवरुद्ध सडक संचालन,"तानसेन : पाल्पामा दुई दिनदेखि परेको अविरल वर्षाको कारण पहिरो झर्दा गएरातिदेखि अवरुद्धभएका जिल्लामा संचालित राजमार्ग, सहायक राजमार्ग दिउँसो देखि संचालनमा आएका छन्। सिद्धार्थ राजमार्गअन्तर्गत तानसेन बुटवल सडक खण्डको सिद्धबाबा, झुम्सा, पानीमिल, हिउँदे खोला, चर्चरे, कालिमाटी क्षेत्रमा झरेको पहिरो हटाएपछि सडक संचालन भएको जिल्ला प्रहरी कार्यालय पाल्पाका सूचना अधिकारी प्रहरी नायव उपरिक्षक राजु थापाले बताए। सिद्धार्थ राजमार्ग तानसेनपोखरा सडक खण्डको बगनासकाली गाउँपालिका५ राम्दी क्षेत्रका सेरा जामुने र रम्भा गाउँपालिका३ पिपलडाडा क्षेत्रमा खसेका पहिरो हटाएपछि सवारी साधन संचालन भएको पाल्पा प्रहरीले जनाएको छ। तानसेन तम्घास सडक अन्तर्गत रिव्दीकोट गाउँपालिका२ जोर्तेमा खसेको पहिरो र तानसेन नगरपालिका१४ अर्गली रिडी क्षेत्रमा खसेको पहिरो हटाएपछि सडक सुचारु भएको हो। ठूलो वर्षाको कारण जिल्लाभरी विधुत सेवाअवरुद्ध भएपछि गाउँ गाउँमा मोबाइल सेवा अवरुद्ध भएको छ। राजमार्ग तथा सहायक राजमार्गमा झरेको पहिरो हटाउन, नियमितरुपमा सवारी साधन चलाउन डिभिजन सडक कार्यालय पाल्पाले राजमार्ग र सहायक राजमार्गमा डोजर, स्काभेटर तथा लोडर परिचालन गरेको जनाएको छ। तानसेन राम्दी क्षेत्रमा एक वटा मेशिन, तानसेन बुटवल सडकखण्डमा झुम्सा र प्रभासमा गरी २ वटा मेशिन, तानसेन तम्घास सडक अन्तर्गत अर्गलीमा रहने गरी एक वटा मेशिन परिचालन गरेको डिभिजन सडक कार्यालय पाल्पाका डिभिजन प्रमुख रामेश्वर लम्सालले बताए।"
डाक्टर कुट्ने ट्राफिक प्रहरी निलम्बन,काठमाडौंः ललितपुरको एकान्तकुनामा बाटोमा हिँडिरहेका चिकित्सकमाथि कुटपिट गर्ने ट्राफिक प्रहरी निलम्बनमा परेका छन् । ट्राफिक प्रहरी जवान राजेन्द्र थापा मंगलबार निलम्बनमा परेको जिल्ला प्रहरी परिसर ललितपुरका प्रहरी उपरीक्षक शिद्धिविक्रम शाहले अन्नपूर्णलाई जानकारी दिए । ललितपुरमा चिकित्सकमाथि ती ट्राफिक प्रहरीले निर्घात कुटपिट गरेका थिए । आइतबार बेलुकी ललितपुरको कुसुन्तिमा ड्युटीमा खटिएका ट्राफिकले एक चिकित्सकमाथि कुटपिट गरेको पीडितका आफन्तले बताएका छन् । कुटपिटबाट चिकित्सक डाकुलबहादुर घिसिङको मुखमा चोट लागेको छ । डाघिसिङको ललितपुरस्थित अल्का अस्पतालमा उपचार भइहरेको छ । डाघिसिङ आरोग्य स्वास्थ्य प्रतिष्ठानमा कार्यरत छन् । फुटपाथबाट पैदलयात्रा गरिरहेको अवस्थामा कुटपिट भएको भन्दै डा घिसिङले आफ्नो उपचार खर्चको व्यवस्था मिलाउन माग गरेका छन् । ललितपुरमा चिकित्सकमाथि ट्राफिकले गरे निर्घात कुटपिट
महिला आयोग र उद्यमीबीच अन्तरक्रिया,"स्याङ्जा : स्याङ्जाका महिला उद्यमीले महिला उद्यमी बढाउने र टिकाउने नीति निर्माण गर्न र राष्ट्रिय महिला आयोगले सरकारलाई गरेका सिफारिस तत्काल कार्यान्वयन गर्न सुझाव दिएका छन्। राष्ट्रिय महिला आयोग र स्याङ्जा जिल्ला उद्योग वाणिज्य संघ अन्तर्गतका महिला उद्यमीबीच भएको महिला उद्यमशिलता विकासका लागि सरोकारवालाहरुसंगको अन्तर्क्रिया मा बोल्दै यहाँका महिला उद्यमीले सहुलियतपूर्ण ऋण, छिटो, छरितो र माध्यमबाट अनुदान तथा सहयोग प्राप्तिमा सहज पहुँच, आधुनिक प्रविधियुक्त उपकरणसहित दक्ष प्रशिक्षकको माग, उद्यमीको वर्गीकरण, वास्तविक उद्यमीको पहिचानलगायतमा राज्यले विशेष निगरानी बढाउनु पर्ने जनाएका हुन्। राज्यले दिएको सेवा सुविधा लिनसमेत कठिनाई भोग्नुपरेको, सेवाप्रवाहमा विभेदगरी सुविधा उपलब्ध गराइएको, झन्झटिला प्रक्रिया राखेर उद्यमीलाई बुझ्नै कठिनाई भोग्नु परेका, लगानीका लागि पुँजीको अभावका कारण महिला उद्यमी अघि बढ्न कठिनाई हुने गरेको जनाएका छन्। बालबालिकादेखि जेष्ठ नागरिकसम्मका महिला तथा बालबालिकाले भोग्नु परेको हिंसा, हत्या र बलात्कार जस्ता जघन्य घटनालगायत विविध समस्यालाई न्यूनिकरणमा आयोगको भूमिका देखिने खालको हुनु पर्ने वक्ताहरुका भनाई छ। कार्यक्रमको शुभारम्भ गर्दै जिल्ला समन्वय समितिका प्रमुख श्रीप्रसाद जीटीले महिलाका क्षमताका पहिचान गर्दे उपयुक्त उद्यम संचालनको लागि राज्यले लगानी गर्नुपर्ने बताए। उनले भने, जबसम्म महिलाहरु सक्षम र आत्मनिर्भर हुँदैनन् तबसम्म महिला हिंसा घटनामा कमी हुदैनन्। महिलाहरु आर्थिकरुपमा सक्षम र क्षमतावान बनाउन सरोकारवाला निकायले सहुलियतपूर्ण ऋणलगायत महिलामैत्री उद्यम संचालन गर्नुपर्छ। अधिकांस झगडा र हिंसाका सुरुवात आर्थिककै कारणबाट सिर्जित हुन्छन उनले भने। प्रमुख जिल्ला अधिकारी राजुप्रसाद पौडेल, जिल्ला समन्वय अधिकारी ऋषिराम आचार्य, नागरिक समाजका अध्यक्ष ओमप्रकाश शर्मा, पुतलीबजार नगरपालिकाका उद्योग तथा वातावरण शाखा प्रमुख धनप्रसाद कोइराला, संघका बरिष्ठ उपाध्यक्ष हिक्मत श्रेष्ठ, तृतीय उपाध्यक्ष सुनिता पौडेल, महासचिव रामचन्द्र नेपाल लगायतले बढ्दो युवा पलायनका कारण मुलुकको अर्थतन्त्रमा नकारात्मक प्रभाव परेका बेला आधाभन्दा बढी जनसंख्या रहेका महिलालाई उद्यमतर्फ आर्काषित बनाउनेतर्फ राज्यले सोच्नैपर्नै बेला आएकोमा जोड दिए। कार्यक्रमको अध्यक्षता गरेकी राष्ट्रिय महिला आयोगका सदस्य सावित्राकुमारी शर्माले यहाँका उद्यमीका राय सुझावप्रति सकारात्मक सहयोग गर्ने बताउदै सबै महिलाहरु आय आर्जनमा जोडिई आर्थिकरुपमा बलियो हुनुपर्ने बताईन्। अन्तरक्रियामा पुतलीबजार नगरपालिका भित्रका ४० जना महिला उद्यमी सहभागि थिए।"
"सुनसरमा बाढीको वितण्डा : अधिकांश स्थान डुबानमा, विस्थापितको विद्यालय र सार्वजनिक स्थानमा बास","धरान : लगातारको वर्षात्का कारण सुनसरीको अधिकांश स्थान डुबानमा परेको छ । वर्षातका कारण पानीको निकास नभएको र खोलाको बाढी बस्तीमा पसेपछि सुनसरीको पूर्व पश्चिम राजमार्ग दक्षिणको अधिकांश बस्ती डुवानमा परेका हुन्। तीन दिनदेखिको निरन्तर वर्षातका कारण सुनसरीको भोक्राहा नरसिंह गाउँपालिका, कोसी गाउँपालिका, इटहरी उपमहानगरपालिका, दुहबी नगरपालिका, हरिनगरा गाउँपालिका, बर्जु गाउँपालिकाका दर्जनौं बस्तीहरु डुबानमा परेका छन् । भोक्राहा नर्सिङ गाउँपालिकाको ५ र ७ नम्बर वडाका ७० घर परिवार बाढीका कारण विस्थापित भएको सुनसरीका प्रमुख जिल्ला अधिकारी इन्द्रदेव यादवले बताएका छन् । उनका अनुसार बर्जुको ५ नम्बर वडा, दुहबीको १२ नम्बर वडा, कोसीको २ नम्बर वडा, इनरुवाको ४,६ र ८ नम्बर वडा डुबानमा परेको छ । सुनसरीका सबै स्थान गरी एक हजार घर डुबानमा परेको अनुमान गरिएको छ । वर्षात् नरोकिएका कारण एकिन डाटा संकलनमा समस्या भएको प्रमुख जिल्ला अधिकारी यादवले बताएका छन् । बर्जु र भोक्राहालगायतका स्थानका बाढीबाट विस्थापित एकसय ५० घर परिवारलाई नजिकैको विद्यालय र सार्वजनिक स्थानमा राखिएको उनले बताएका छन् वर्षातका कारण हरिनगरा गाउँपालिकाको शसस्त्र प्रहरीको बोर्डर आउट पोष्ट (विओपी) डुबानमा परेको सशस्त्र प्रहरी बल नेपाल नम्बर ४ गण सुनसरीका प्रमुख सशस्त्र प्रहरी उपरीक्षक विक्रम हुमागाईले बताएका छन् । सुरक्षा कार्यालय नै डुबानमा परेपछि यहाँ कार्यरत सशस्त्र प्रहरी विचल्लीमा परेका छन् । बाढी प्रभावित क्षेत्रमा नेपाली सेना, सशस्त्र प्रहरी र नेपाल प्रहरीको संयुक्त टोली परिचालन गरिएको छ । वर्षात नरोकिएकाले घरबाट बाहिर ननिस्कन र सुरक्षित रहन स्थानीय प्रशासनले आग्रह गरेको छ ।"
प्रदेश १ मा १८ प्रतिशत रोपाइँ,विराटनगर : अन्न भण्डारको उर्वरभूमि मानिने प्रदेश १ मा असारको दोस्रो सातासम्म १८ प्रतिशत मात्र धान रोपाइँ भएको छ। सबैभन्दा बढी मध्यपहाडी जिल्लामा २६ प्रतिशत र तराईका जिल्लामा १५ प्रतिशत रोपाइँ भएको कृषि विकास निर्देशनालय प्रदेश १ ले जनाएको छ । निर्देशनालयका कृषिविज्ञ नेत्रमणि काफ्लेका अनुसार तराईका तीन जिल्लामा २ लाख २५ हजार ८ सय हेक्टर क्षेत्रफलमा धान खेती हुँदै आएको छ। हालसम्म ३३ हजार ७ सय ४५ हेक्टरमा धान रोपाइँ भएको छ। जुन १५ प्रतिशत हो। त्यसपछि उच्च पहाडमा १५५५ प्रतिशत रोपाइँ भएको छ। तराईमा भदौ १५ सम्म धान रोपाइँ हुने गरेको कृषि अर्थविज्ञ काफ्लेले जानकारी दिए । सुनसरी मोरङ सिँचाइ योजनाको नहरमा पानी नछोड्नु र आकाशेपानीसमेत निरन्तर नभएकाले तराईमा धान रोपाइँ प्रभावित बनेको हो। धान रोपाइँको चटारोमा किसान (फोटोफिचर)
नीति कथा : क्रोधले हार,"एकदमै हावा चलिरहेको थियो। त्यसले पारेको असर भनिसक्नु थिएन। त्यसमाथि उत्तरतिरबाट आएको हावाले त निकै चिसो बनाएको थियो। किनकि यो हिउँले ढाकिएका पर्वतहरूबाट आउने भएकाले बढी चिसो भएको हुन सक्छ। जब यो हावा चल्छ, तब घाममा उभिएका मानिससमेत चिसोले काम्न थाल्छन्। आफूले पठाएको चिसो हावाका कारण मानिस कामेको देखेर हावालाई अहंकार बढ्यो। हावाले शक्ति जाँच्न सूर्यलाई पनि चुनौती दियो। सूर्य त सूर्य नै हुन् भन्ने पनि उसले गम्न र मनन् गर्न सकेन। सूर्यले हावाको चुनौतीलाई हाँसेर टार्ने प्रयत्न गरे। तर हावा शक्तिपरीक्षाको अडानमा उभियो। त्यसैले सूर्यले उसको कुरामा सहमत हुनु नै पयो। शक्तिपरीक्षण एक यात्रीमा गर्ने टुंगो लाग्यो। अर्थात्, जसले यात्रीको लुगा फुकाल्न सक्छ, जित उसैको हुनेछ भन्ने कुरा तय भयो। पहिले हावाको पालो थियो। ऊ शक्तिलाई एकत्रित गरेर यति जोडले चल्यो कि यात्रीको लुगा नै उडाएर लैजाने गरी बहन थाल्यो। यात्रीले लुगालाई शरीरमा कसेर बेर्दै गयो। अन्ततः हावा उक्त यात्रीबाट लुगा फुकाल्न असक्षम भयो। जब सूर्यको पालो आयो, तब सूर्य विस्तारै चम्किए। गर्मी बढ्न थालेपछि यात्रीले आफ्ना लुगाहरू खुकुलो छोड्यो। जब सूर्य अत्यन्तै रापिलो र तेजिलो भएर चम्किए तब गर्मी भएर यात्रीले लुगा फुकाल्यो। यसरी जित सूर्यकै भयो। नैतिक शिक्षा : क्रोधबाट केही पनि हात लाग्दैन। नहुने कुरामा बल गर्नु वा शक्ति प्रदर्शन गर्नु सही कुरा होइन। अनावश्यक प्रतिस्पर्धा गर्नु कही र केही कुरामा ठीक होइन।"
सिद्धार्थ राजमार्गको राम्दीदेखि बुटवलसम्मको सडक अवरुद्ध,"तानसेन : पाल्पामा अविरल बर्षाको कारण पहिरो झर्दा मुख्य सडकहरु अवरुद्ध भएका छन् । दुई दिनदेखि परेको बर्षाले जिल्लामा सञ्चालित राजमार्ग, सहायक राजमार्ग र पालिकाका केन्द्र जोड्ने मुख्य सडकहरु अवरुद्ध भएका हुन्। सिद्धार्थ राजमार्गको तानसेन बुटवल सडकखण्डको सिद्धवावा, झुम्सा, पानीमिल, हिउँदे खोला, चर्चरे, कालिमाटी क्षेत्रमा झरेको पहिरोको कारण सडक सडक अवरुद्ध भएको जिल्ला प्रहरी कार्यालय पाल्पाका सूचना अधिकारी प्रहरी नायव उपरिक्षक राजु थापाले बताए । सिद्धार्थ राजमार्ग तानसेन पोखरा सडक खण्डको बगनासकाली गाउँपालिका ५ राम्दी क्षेत्रका सेरा जामुने र रम्भा गाउँपालिकाको वडा ३ पिपलडाडा क्षेत्रमा पहिरोको सडक अवरुद्ध रहेको छ । तानसेन तम्घास सडक अन्तरगत रिव्दीकोट गाउँपालिका२ जोर्ते निर पहिरो खसेको छ भने तानसेन नगरपालिका वडा १४ अर्गली रिडी क्षेत्रमा पहिरो झरी सडक अवरुद्ध रहेको छ । हार्थोक छहरा, आर्यभञ्ज्याङ्ग रामपुर सडक क्षेत्रमा सडक अवरुद्ध भएको जानकारी नआएकोले प्रहरी चौकीहरु सँग सम्पर्क भइरहेको जिल्ला प्रहरी कार्यालय पाल्पाले जनाएको छ । ठूलो बर्षाको कारण जिल्लाभरी विद्युत सेवा अवरुद्ध भएपछि गाउँगाउँमा मोबाइल सेवा अवरुद्ध भएको छ । सञ्चार सम्पर्क नभएको कारण सबै ठाउँको क्षति तथा सडक अवरुद्धको विवरण पाउन नसकिएको पाल्पा प्रहरीले जनाएको छ । राजमार्ग तथा सहायक राजमार्गमा झरेको पहिरो हटाउन डिभिजन सडक कार्यालय पाल्पाले डोजर, स्काभेटर तथा लोडर परिचालन गरेको जनाएको छ । तानसेन राम्दी क्षेत्रमा एक वटा मेशिन, तानसेन बुटवल सडक खण्डमा झुम्सा र प्रभासमा गरी २ वटा मेशिन, तानसेन तम्घास सडकअन्तर्गत अर्गलीमा रहने गरी एक वटा मेसिन परिचालन गरेको डिभिजन सडक कार्यालय पाल्पाका डिभिजन प्रमुख रामेश्वर लम्सालले बताए । अहिले निरन्तर बर्षा भइरहेकोले पहिरो पन्छाउन केही समय लाग्ने देखिएको छ ।"
नारायणगढबुटवल सडकखण्ड अवरुद्ध,नवलपुर : अविरल वर्षाका कारण नारायणगढबुटवल सडकखण्ड गएरातिदेखि अवरुद्ध बनेको छ। पूर्वी नवलपरासीको मध्यविन्दु नगरपालिका र विनयी त्रिवेणी गाउँपालिकाको सिमाक्षेत्रमा पर्ने सडक खण्डमा तीन वटा डाइभर्सन बगाएपछि पूर्वपश्चिम राजमार्ग पूर्णरूपमा अवरुद्ध बनेको प्रहरीले जनाएको छ। खहरेखोलामा आएको बाढीले डाईभर्सन बगाएको हो। सडक अवरुद्धका कारण पश्चिमतर्फ जाने र आउने सवारीसाधनहरु ठप्प भएका छन्। भने यात्रुहरू अलपत्र परेका छन्। पानी परिरहेकाले सडक खुलाउने काम गर्न सकिएकोछैन। पानी बन्द नभएसम्म सडक सञ्चालनमा ल्याउन नसकिने जिल्ला प्रहरी कार्यालय नवलपुरका प्रहरी निरीक्षक जयराम पन्तले बताए। राजजमार्ग विस्तारको क्रममा अहिले जिल्लाको ८० स्थान मा डाइभर्सन निर्माण भईरहेको छ।
"सप्तकोसीमा पानीको बहाव बढ्यो, कोसी ब्यारेजमा बल्यो रातो बत्ती",धरान : लगातारको वर्षातका कारण सप्तकोसीमा पानीको बहाव बढेको छ । पानीको बहाव बढेपछि कोसी ब्यारेजमा खतराको संकेत स्वरुप रातो बत्ती बालिएको छ । सप्तकोसीमा बुधबार पानीको बहाव एकलाख ५८ हजार १२५ क्युसेक पुगेको सुनसरीका प्रमुख जिल्ला अधिकारी इन्द्रदेव यादवले बताए । सप्तकोसीमा पानीको बहाव एकलाख ५० हजार क्युसेक नाघेपछि खतरा मानिन्छ । सप्तकोसीका ५६ ढोकामध्ये अहिले २१ वटा मात्र ढोका खोलिएको छ । भारतको नियन्त्रणमा रहेको कोसी ब्यारेजका सबै ढोका नखोलेका कारण कोसी गाउँपालिका र बराहक्षेत्र नगरपालिकाको खेतीयोग्य जमिन र मानव बस्ती डुबानमा परेको छ । कोसी ब्यारेजका सबै ढोका नखोलेका कारण सप्तकोसीले श्रीलंका टापुको जमिन कटान गर्न थालेको स्थानीय सन्तोष चन्द्रबंसीले बताए। उनले सप्तकोसीमा बाढी आएको समयमा सबै ढोका खोलेर कोसी आसपासका सर्वसाधारणको अवस्था सहज बनाइदिन सरकारसँग माग गरेका छन् ।
सरकारले धान दिवस मनाइ रहदा पर्सामा ८० प्रतिशत खेत बाँझै,"वीरगन्ज : आज असारे पन्ध्र। यसदिन धान रोपाईं गरी दही र चिउरा खाने चलन छ । सरकारले यस दिनमा धान दिवससमेत मनाउँदै आएको छ । लोक मान्यताअनुसार असार १५ मा धान रोपाइँ सकेर खुशीयालीमा किसानले दहि चिउरा खाने प्रचलन छ । तर, यो वर्ष मध्य असार सकिदा पनि पर्सामा ८० प्रतिशत खेत बाँझै रहेको छ । सिंचाइ र मल अभावका कारण पर्सामा असार १५ सम्म २० प्रतिशत मात्र रोपाइँ भएको र ८० प्रतिशत खेत बाँझै रहेको कृषि ज्ञान केन्द्रका प्रमुख मुनिलाल प्रसादले बताए । उनका अनुसार, बुधबार असार १५ मा धान दिवसको अवसरमा केन्द्रले पनि पर्साको पर्सागढी नपा ३ बिरुवागुठी स्थित एक किसानको खेतमा धान रोपाइँ कार्यक्रम गरेर औपचारिक रुपमा धान दिवस मनाएको छ । तर, जिल्लाभरमा बुधबार सम्म २० प्रतिशत मात्र रोपाइँ हुन सकेको उनले बताए । जिल्लाको उत्तरी भेगमा १५ प्रतिशत र दक्षिणी भेगमा भने ५ प्रतिशत मात्रै रोपाइँ हुन सकेको उनले जानकारी दिए । केन्द्रका अनुसार, पर्सा जिल्लामा ४७ हजार १ सय ३० हेक्टर जग्गामा धानको खेती हुने गरेको छ । त्यो मध्ये चैतेधानको खेती ३ हजार ५० हेक्टर र बाँकी ४४ हजार ८० हेक्टरमा अगहनी (मंसिरे ) धानको खेती हुने गरेको केन्द्र प्रमुख मुनिलालले बताए । पर्सामा आकाशे पानी र गण्डक नहरको पानीको भरमा किसानले धानखेती गर्दै आएका छन् । तर यसपाली वर्षा पनि समयमा नभएको र गण्डक नहरमा पनि नहरको दुईवटा पुल मर्मत जारी रहेका कारण सिंचाइ अभावले किसानले धान रोपाइँ समयमै गर्न नपाएका हुन् । दुई दिनयता वर्षा भइरहेको भएपनि ब्याडमा बेर्ना तयार भइ नसकेका कारण धान रोपाइँ चाहे जति हुन नसकेको उनले बताए । मुनिलालले भने,'एक त समयमा पानी नै परेन , जसका कारण किसानले समयमा बीउ ब्याडमा राख्न पाएनन् , अहिले दुई दिनयता वर्षा भएपनि बेर्ना नै तयार भइसकेको छैन । रासायनिक मल अभाव हुँदा पनि किसानले समयमा ब्याडमा धानको बीउ राख्न नपाएको उनले बताए । समयमा धान रोपाइँ हुन नसक्नुको अर्को प्रमुख कारण गण्डक नहरमा यसपाली समयमा पानी नआउनु पनि रहेको केन्द्रका प्राविधिक सुरेश प्रसाद चौरसीयाले बताए । धन खेतीको सिजनका लागि भारतले नेपाल तर्फको नहरमा असार १५ भित्रैमा पानी छोडि सक्नुपर्ने नेपाल भारतको गण्डक सम्झौतामा उल्लेख छ । तर गण्डक नहरमा अहिलेसम्म पानी नै आएको छैन । नारायणी सिंचाइ व्यवस्थापन कार्यालय वीरगन्जका सूचना अधिकारी इन्जिनियर सुबोध कुशवाहाका अनुसार, यसपाली भने गण्डक नहरअन्तर्गत वीरगन्ज महानगरपालिका वडा नम्बर २७ मा २ वटा फुट ब्रिज निर्माणाधीन रहेको र तीनवटाको काम सम्पन्न भएकाले नहरमा नेपालतर्फ पानी आउन ढिला हुने भएको हो । पुल निर्माणको काम सक्न अझै करिब एक साता लाग्ने भन्दै उनले असार २० गते पछि मात्रै गण्डक नहरमा पानी आउने सम्भावना रहेको बताए । जिल्लाको दक्षिणी भेगका किसानले गण्डक नहरकै पानीको भरमा धानको खेती गर्दै आएका छन् । अहिले दुई दिनयता वर्षा भइरहेको भएपनि सिंचाइ र मलखादको अभावले बेर्ना तयार भइ नसकेका कारण धानको रोपाइँ सुरु गर्न नसकेको किसान ब्ताउँछन् । पर्साको पकाहामैनपुर गाउँपालिका १ धोरेका किसान जोगी यादव भन्छन् , 'असार १५ भइ सक्यो तर रोपाइँ एक चौथाइ पनि हुन सकेको छैन , अहिले पानी त परेको छ तर ब्याडमा बेर्ना नै तयार भएको छैन । पानी र मल कुर्दा कुर्दै केहि उपाय नलागेपछि पम्पीसेटबाट पानी लगाएर जेठ मसान्त तिर मात्रै ब्याडमा बीउ राखेको तर उक्त बीउ अहिलेसम्म तयार नै नभएको यादवले बताए । यादवले भने, 'नहरमा पनि अहिलेसम्म पानी आएको छैन , मलखादको त कुरै गर्नु बेकार छ , इण्डिया गएर तेब्बर भाउमा किनेर ल्याउँदा पनि बोर्डरमा पुलिसले हैरान पार्छ ।"
बालविवाह रोक्दै किशोरी समूह,"भैरहवा : रुपन्देहीको शुद्धोधन गाउँपालिकाकी किशोरी नविनाको १७ वर्ष पुग्दै गर्दा बिहे गर्ने कुरा चल्यो। पढाइमा अब्बल रहेकी उनले बिहे गर्न अस्विकार गरिन्। तर, उनको अडानले काम गरेन्। परिवारका सदस्यले दबाब दिँदै गएपछि उनले किशोरी समूहमा गुनासो सुनाइन्। पालिकामा रहेको किशोरी समूहका दुई जना नवीनाका आमाबुवालाई बालविवाह गर्न हुँदैन भनेर बुझाउन पुगे। आमाबुवाले मानेनन्। त्यसपछि २०२२ जना किशोरीकै हुल नवीनाका घर पुगे। गाउँँपालिकामा पनि निवेदन दर्ता गराए। चौतर्फी दबाब भएपछि नवीनाको विवाह रोकियो। अहिले उनी उच्च शिक्षा अध्ययन गर्दैछिन्। रुपन्देहीमा बालविवाह रोकिएका यस्तै कैयौं घटना छन्, जहाँ किशोरीहरूको समूह बालविवाहविरुद्ध सक्रिय छन्। अधिकारका क्षेत्रमा काम गर्ने संघसंस्थाको सहयोगमा टोलमा भेला हुँदै आएका किशोरीहरू अहिले जिल्ला तथा प्रदेशमा संगठित छन्। संगठित किशोरीहरूले किशोरी अधिकार मञ्च नै बनाएर सचेतना फैलाउँदै आएका छन्। लैंगिक हिंसा, गतिशीलतामाथि रोक, उच्च शिक्षामा बिमुख, बालविवाह विरुद्धमा काम गर्दै आएका छौं, किशोरी अधिकार मञ्च रूपन्देहीकी कोषाध्यक्ष शालिनी मिश्राले भनिन्। मधेसी समुदायमा किशोरीहरूमाथि सामाजिक बन्धन अत्याधिक हुँदै आएकाले त्यसको विरुद्धमा सचेतना फैलाउन आफूहरू संगठित भएको उनले बताइन्। रुपन्देहीको दक्षिणी क्षेत्रका मधेसी समुदायमा बालविवाह, यौन हिंसाबाट किशोरी पीडित हुँदै आएका छन्। किशोरीहरू उच्च शिक्षाबाट समेत बञ्चित छन्। विभेदविरुद्ध किशोरीहरू आफैं उभिएर सचेतना फैलाउन लागेका हुन्। बालविवाह, दाइजो प्रथा, लैंगिक भेदभाव, शिक्षा, नागरिकता तथा जन्मदर्ता जस्ता विषयमा सचेतना अभियान नै किशोरीले चलाएका छन्। समुदायमा ससानो समूहमा रहेको किशोरीहरूले ०७६ मा प्रदेश सरकारमा संस्था नै दर्ता गरेका छन्। रुपन्देही मात्रै नभई सञ्जाललाई प्रदेशभर फैलाउने योजना रहेको छ। रुपन्देही र कपिलवस्तुमा २ हजार ४ सय किशोरीहरू यो अभियानमा सक्रिय रूपमा लागेका छन्। अर्घाखाँचीका दुई पालिकामा पनि किशोरी अधिकार मञ्च गठन भई सक्रिय छ। प्रदेश अध्यक्ष पुष्पाकुमारी हरिजनका अनुसार लुम्बिनी प्रदेशका २५ पालिकामा पालिकास्तरीय सञ्जाल छ। प्रदेशका १२१ वडामा वडास्तरीय सञ्जाल गठन भएको छ। किशोरी अधिकारका लागि सबै पालिका र सबै वडामा सञ्जाल फैलाउने योजना रहेको अध्यक्ष हरिजनले बताइन्। किशोरी समूहमा आबद्धहरूमा नेतृत्व विकास क्षमता बढेको छ। समाजमा अधिकारको विषयमा खुलेर कुरा गर्न सक्ने भएका छन्। ओमसतिया६ कि रञ्जु पासी हरेक महिना किशोरी साथीहरूसँग बिताउँछिन्। साथीहरूबीच अधिकारका कुरासँगै अभिभावकहरूलाई सचेतना दिने विषयमा छलफल हुन्छ। समूहमा छलफल गर्दागर्दै रुपन्देहीको दक्षिणी क्षेत्रका किशोरीहरू समुदायमा आवाज उठाउन सक्ने भएका छन्। तराई क्षेत्रमा बालविवाह र दाइजोप्रथा व्यापक थियो। किशोरीले समूहमार्फत बालविवाह विरुद्धमा आवाज उठाइरहेका छन्। यसले बालविवाहमा धेरै नियन्त्रण भएको छ। किशोरी समूहहरू हरेक बैठकमा एकअर्काका विषयमा कुरा गर्छन्। उमेर नपुगी बिहे गर्दा शारीरिक जोखिमका साथै जीवनमा अनेक कठिनाई आउँछन् भन्ने कुरा एकअर्कामा सुनाउँछन्। आफ्नो छिमेकमा भएका गतिविधिको रिपोर्टिङदेखि अभिभावक सम्झाई बुझाईमा पनि किशोरी समूह सक्रिय छन्। एउटा साथीलाई उमेर नपुगी बिहे गर्न घरबाट दबाब आयो भने हामी सबै गएर अभिभावकलाई सम्झाउँछौं, उहाँहरूले मान्ने गर्नुभएको छ, पासीले भनिन्। यस्ता कैयन उदाहरण उनकै क्षेत्रमा छन्। किशोरीहरू गाउँ भेला मात्रै होइन, ज्ञान आर्जनका लागि विभिन्न तालिममा पनि पुग्छन्। यसले उनीहरूलाई समाजमा सचेतना फैलाउन निकै सहज भएको छ। आत्मनिर्भरता तालिम लिएर प्रतिवाद गर्न सक्ने भएका छन्। किशोरी समूह रुपन्देहीकी अध्यक्ष सुनिता हरिजन कक्षा ८ पढेपछि छोरी पढाउन हुन्न भने सोच अहिले समुदायबाट हट्दै गएको बताउछिन्। हामीहरूले अभियान थालेपछि धेरै किशोरी साथीहरू उच्च शिक्षा पढ्न जान पाउनुभएको छ, उनले भनिन्। किशोरीहरू पालिकामा बजेट विनियोजनका लागि माग पत्र पेस गर्छन्। विनियोजन बजेटबाट समुदायमा सचेतना फैलाउन सडक नाटक, अन्तरक्रिया, तालिम चलाउँछन्। समूहमा आबद्धहरू मासिक बचत संकलन गरेर आयआर्जनमा समेत जोडिएका छन्। किशोरी अधिकार मञ्च कपिलवस्तुकी अध्यक्ष अक्षिता शुक्ला मञ्चको अहिलेको मुख्य प्राथमिकता बालविवाह रोक्ने र किशोरीको उच्च शिक्षाका लागि वातावरण निर्माण गर्ने रहेको बताउँछिन्। उनीहरूको समूहले कपिलवस्तुमा तीनवटा बालविवाह रोकेको छ। बालविवाह रोक्न, छोरीलाई पढाउनुपर्छ भन्दै अभिभावकहरूसँग अन्तरक्रियात्मक कार्यक्रम गर्दै आएको उनले बताइन्। घर बाहिर निस्किन नपाउने किशोरी साथीहरू अहिले जागिर गर्न थालेका छन, समुदायमा काम गर्छन्, उच्च शिक्षा पढ्न क्याम्पस जान थालेका छन्, शुक्लाले भनिन्। उनीहरू महिनैपिच्छे बैठक बस्दा २० रुपैयाँदेखि ५० रुपैयाँसम्म बचत गर्छन्।"
"एमालेमा माओवादीको बीउ रोपेका छौँ, त्यो केही समयपछि फल्छ : अध्यक्ष दाहाल","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले नेकपा एमालेमा माओवादीको बीउ रोपेर आएको बताएका छन् । बुधबार माओवादी कार्यलय पेरिसडाँडामा आयोजित पार्टी प्रवेश कार्यक्रममा बोल्दै अध्यक्ष प्रचण्डले नेकपा एमालेमा तीन वर्षसम्म बीउ रोपेर आएको र त्यो केही समयपछि फुल्ने र फल्ने बताएका हुन्। 'सकिएन नि त, बिग्रियो नि त भन्ने लाग्न सक्छ तर त्यहाँ बीउ रोपिएको छ, हामी माओवादीले बीउ रोपेर आएका छौँ, हेर्नुहोला, केही समयपछि त्यो फुल्छ,फल्छ,' उनले भने । उनले नेकपा एमालेका हजारौं नेता र कार्यकर्तालाई आरामसँग सँगै समेटेर लैजान सकिने बताए । 'माओवादी मात्रै मिले हुन्छ भन्ने भ्रममा नपरौं। हामीले माओवादीबाहेकका सच्चा कम्युनिष्ट पनि बाहिर छन्। बाहिरका सबै अवसरवादी मात्रै छन् भन्ने भ्रम पनि पर्नु हुँदैन,' उनले भने,'नेकपा एमालेमा केपी ओली प्रवृत्ति नहुने हो भने र नेतृत्व त्यो नहुने हो भने अरु हजारौं कार्यकर्ता नेतालाई समाजवादको यात्रामा डोर्याउन सकिन्छ भन्ने मेरो विश्वास छ।' एमालेभित्रका कार्यकर्ता र नेताहरुलाई पनि एकीकृत र केन्द्रिकृत गरेर लैजान सकिने रहेछ भन्ने आफ्नो अनुभव रहेको उनले बताए। उनले सबै माओवादी मिल्नुको विकल्प नरहेको बताए। अध्यक्ष दाहालले समाजवादको आधार निर्माण गर्ने अभियानमा सबै जुटन् आग्रह गरे। उनले जनता इतिहासको निर्माता भएको भन्दै जनताको आवाजको अवमूल्य गर्न नहुने बताए। क्रान्तिको खोजी गर्ने मोहन वैद्य र बिप्लवको नियतप्रति आफ्नो शंका नभएको तर, चाहनाले मात्रै क्रान्ति नहुने उनको भनाइ छ ।"
लघुवित्तको कर्जा कृषिकेन्द्रित,"काठमाडौं : दूरदराजसम्म पुगेको लघुवित्त वित्तीय संस्थाको कृषि क्षेत्रतर्फ कर्जा प्रवाहको हिस्सा बढेको छ। लघुवित्त वित्तीय संस्थाले २०७८ चैत मसान्तमा प्रवाह गरेको कुल कर्जाको ४६०२ प्रतिशत कृषि क्षेत्रको रहेको नेपाल राष्ट्र बैंकको तथ्यांकले देखाएको छ। जबकि २०७७ असार मसान्तमा कृषि क्षेत्रमा ४४८२ प्रतिशत कर्जा प्रवाह भएको थियो। सञ्चालनमा रहेका ६५ वटा लघुवित्तको ५ हजार २० शाखा सञ्जालबाट ४ खर्ब ४९ अर्ब १ करोड ६० लाख रुपैयाँबराबरको कर्जा प्रवाह भएको छ। यसमध्ये सबैभन्दा बढी २ खर्ब ६ अर्ब ६३ करोड कर्जा कृषि क्षेत्रमा प्रवाह भएको राष्ट्र बैंकले जनाएको छ। २०७८०७९ को तेस्रो त्रैमाससम्ममा लघुवित्तले प्रवाह गरेको कुल कर्जामध्ये सेवा व्यवसाय क्षेत्रमा ३०८९ प्रतिशत कर्जा प्रवाह भएको छ। यसैगरी, घरेलु तथा लघु उद्योगमा ३४१ प्रतिशत कर्जा प्रवाह भएको छ। राष्ट्र बैंकका अनुसार कुल कर्जामा थोक कर्जाको अंश १२६९ प्रतिशत (५६ अर्ब ९६ कोड ४७ लाख) र ६९९ प्रतिशत (३१ अर्ब ३९ करोड २७ लाख) बराबरको प्रवाह भएको छ। नेपाल लघुवित्त बैंकर्स संघका अध्यक्ष प्रकाशराज शर्मा छिटो आम्दानी हुने सेवा तथा व्यवसायका लागि कर्जा लिने गरेको ट्रेन बदलिएर कृषिमा पुगेकाले यसको हिस्सा बढेको बताउँछन्। ऋण लिएपछि मासिक रूपमा भुक्तानी गर्दै जानुपर्छ। सुरुमा कृषिमा लगानी गर्नेलाई गाह्रो हुन्छ। यसैले यसबाट आम्दानी हुन थालेपछि अहले कृषितर्फ डाइभर्ट भएकाले पनि यस्तो कर्जाको हिस्सा बढेको हो, उनले भने। धितो कर्जाको अंश घट्यो खुद्रा कर्जा प्रदायक लघुवित्त वित्तीय संस्थाको धितो कर्जाको अंश घटेको छ। लघु व्यवसाय कर्जाको अंश बढेको छ। चैत मसान्तमा खुद्रा कर्जा प्रदायक लघुवित्तको धितो कर्जासँग कुल कर्जा तथा सापटको अनुपात १८०३ प्रतिशत छ। खुद्रा कर्जा प्रदायक लघुवित्तको कुल कर्जा तथा सापटी रकम र निष्क्रिय कर्जा रकम दुवैमा वृद्धि भएको छ। खुद्रा कर्जा प्रदायक लघुवित्त वित्तीय संस्थाले प्रवाह गरेको कुल कर्जा तथा सापट रकम २०७८ असारको तुलनामा २३५३ प्रतिशतले बढेर २०७८ चैत मसान्तमा ३ खर्ब ९२ अर्ब ५ करोड पुगेको देखिन्छ। यसैगरी समीक्षा अवधिमा निष्क्रिय कर्जा ११ अर्ब २ करोड छ। निष्क्रिय कर्जाको वृद्धिदर १६९० प्रतिशत छ। सक्रिय कर्जाको वृद्धिदर २३७४ प्रतिशत छ। जुन गत आर्थिक वर्षको सोही अवधिमा क्रमश: ६५९८ र ३७९७ प्रतिशतले बढेको थियो। खुद्रा कर्जा प्रदायक संस्थाको कर्जा प्रवाह वृद्धिदरमा सुस्तता आएसँगै निष्क्रिय कर्जा तथा सापटको वृद्धिदरमा उच्च दरमा ह्रास आएको देखिन्छ। थोक कर्जा प्रदायक लघुवित्त वित्तीय संस्थाको गत आर्थिक वर्षको चैत्रमा ३६६४ प्रतिशतले बढेको निष्क्रिय कर्जा चालू आवको सोही अवधिमा १०२१ प्रतिशतले घटेको छ। लघुवित्त संस्थाको कर्जा प्रवाह वृद्धिदरमा ह्रास आएको कारण कर्जा गुणस्तर मापन गर्ने अन्य सूचकहरूमा सुधार आएको राष्ट्र बैकले बताएको छ। लगानीमा ह्रास लघुवित्त वित्तीय संस्थाको लगानीमा ह्रास आएको छ। २०७८ चैत मसान्तमा लघुवित्त वित्तीय संस्थाको कुल लगानी ६ अर्ब ४३ करोड पुगेको छ। जुन २०७८ असार मसान्तको तुलनामा ५६२७ प्रतिशतले कम हो। अघिल्लो आर्थिक वर्षको सोही अवधिमा कुल लगानी ४४७७ प्रतिशतले बढेको थियो। नाफा सामान्य वृद्धि समग्रमा खुद्रा कर्जा प्रदायक लघुवित्त वित्तीय संस्थाको खुद मुनाफा अघिल्लो आर्थिक वर्षको तेस्रो त्रैमासको तुलनामा सामान्य वृद्धि भएको छ। २०७७०७८ को तेस्रो त्रैमाससम्ममा खुद मुनाफा ७ अर्ब ९७ करोड रहेकामा ११८ प्रतिशतले वृद्धि भई ८ अर्ब ६ करोड पुगेको छ। २०७८०७९ को तेस्रो त्रैमाससम्ममा ब्याज आम्दानी ३९ अर्ब १५ करोड र ब्याज खर्च १९ अर्ब ३० करोड छ। दुई वटा लघुवित्त वित्तीय संस्था खुद नोक्सानीमा छन्। तरल सम्पत्तिमा ह्रास सर्वसाधारणबाट निक्षेप संकलन गर्ने लघुवित्त वित्तीय संस्थाको तरल सम्पत्तिमा ह्रास आएको छ। सर्वसाधारणबाट निक्षेप संकलन गर्नेमा निर्धन उत्थान लघुवित्त र छिमेक लघुवित्त मात्र छन्। चैत मसान्तमा संस्थाको तरल सम्पत्तिमा १९१० प्रतिशतले ह्रास भई २ अर्ब ९८ करोड पुगेको छ। लघुवित्तको पहुँच : सदस्य संख्या ५७ लाख ७२ हजार पहुँच लघुवित्तको संख्या पछिल्लो समयमा मर्जर तथा एक्विजिसनका कारण घट्दो क्रममा छ। तर, पनि शाखा विस्तारको क्रम भने जारी नै छ। २०७८ असार मसान्तसम्ममा ७० वटा लघुवित्त रहेकामा २०७८ चैत मसान्तसम्ममा ६५ कायम भएको छ। ४ वटा थोक कर्जा प्रदायक संस्था रहेका छन्। बाँकी ६१ वटा खुद्रा कर्जा प्रवाह गर्ने लघुवित्त रहेका छन्। लघुवित्त वित्तीय संस्थाको शाखा संख्या ५ हजार २० पुगेको छ।"
पुरातात्विक मन्दिर जीर्ण,"जनकपुरधाम : मधेस प्रदेश सरकारले आफ्नो कार्यकालको ४ वर्षमा ऐतिहासिक, धार्मिक स्थल तथा पोखरी संरक्षणका लागि भन्दै ठूलो धनराशी खर्च गर्यो। प्रदेशका स्थानीय सरकारको प्राथमिकतामा पनि मठ मन्दिर सौन्दर्यीकरण, पोखरी उत्थान तथा सडक निर्माणनै परे। मुख्यमन्त्री लालबाबु राउत नेतृत्वको सरकारले मठ मन्दिर, मस्जिद, गुम्बा र पोखरी तथा घाट निर्माणमा साढे ३ अर्बभन्दा बढी धनराशि खर्चेको छ। तर, धनुषाको तुलसियाहीमा रहेको अढाई सय वर्ष पुरानो स्वामी लक्ष्मीनारायण मठ संरक्षणतर्फ कसैको ध्यान पुग्न सकेको छैन। प्रदेश राजधानी जनकपुरधामदेखि २२ किलोमिटर दक्षिणमा रहेको मुखियापट्टी मुसहरनिया गाउँपालिकास्थित तुलसियाहीमा अवस्थित लक्ष्मीनारायण मठ संरक्षणको अभावमा जीर्ण बन्दै गएको छ। मन्दिरका भवनहरू पुरानो भएर एकातर्फ भत्किन थालेका छन् भने अर्कोतर्फ १८९५ सालमै जडान गरिएको ठूलो घण्टा जेनतेन झुन्डिएको छ। संस्कृतमा विभिन्न उखानहरू कुदिएको सो घण्टा संरक्षणको अभावमा कुनै पनि बेला भाँचिन सक्ने अवस्थामा पुगेको छ। करिब अढाई सय वर्षभन्दा पहिला नै राखिएको कालो ढुंगाको ऐतिहासिक शिलालेख पनि मन्दिरको प्रांगणमा बिना कुनै सुरक्षा थन्काइएको छ। सो पुरातात्विक शिलालेख घाम पानीले गर्दा विस्तारै बिग्रिने सम्भावना पर्याप्त छ। मन्दिरका मूल भगवानको मूर्ति बाहेक अन्य साना मूर्तिहरूलाई पनि जोगाएर राख्न सकिने बन्दोबस्त छैन। पुरातात्विक महत्वका मूर्तिहरू बेवारिसे अवस्थामा छन्। मन्दिर प्रवेश गर्ने फलामको मूल ढोका जीर्ण भइसकेको हुनाले त्यसमा ताल्चा लगाउनसमेत नमिलेर मन्दिरका पुजारीले डोरीले बाँधेर जेनतेन मन्दिरको सुरक्षाको बन्दोबस्त गरेका छन्। पुरानो पर्खालहरू ठाउँठाउँमा भत्किएको हुँदा मूल ढोका डोरीले बाँधिए पनि भित्र पस्न खोज्नेहरू भत्केको पर्खालबाटै कुदेर मन्दिर आउने गरेका छन्। तत्कालीन राजा गिर्वाणयुद्ध शाहको आदेशमा लक्ष्मीनारायण मठको जीर्णाोद्वार गरिएको थियो। भोटे पाण्डेको नेतृत्वमा १८६२ सालमा जीर्णोद्वार गरिएको शिलालेखमा उल्लेख छ। १८९५ सालमा मठको अगाडि ठूलो घण्टी जडान गरिएको प्रमाण पनि छ। यो मन्दिरको सम्बृद्ध इतिहास भए पनि यसको संरक्षणतर्फ कसैको ध्यान छैन। गुठी संस्थानले पनि यसलाई जोगाउन प्रयास गरेको छैन, स्वामी लक्ष्मीनारायण मठ तुलसियाहीका पुजारी विश्वनाथ ठाकुर भन्छन्, चुना र सुर्खिले सो बेला निर्माण गरिएको भवनलाई पुरातात्विक रूपमा संरक्षण गरेर पर्यटकीय थलो बनाउनु साटो बेला बखत मन्दिरका सम्पदाहरूलाई नै हानि नोक्सानी पुर्याउने काम भइरहेको छ। दुई वर्ष पूर्व बृहत्तर जनकपुर क्षेत्र विकास परिषद्ले मन्दिरको जीर्णोद्धारको नाममा यसको पुरातात्विकलाई नै क्षति पुर्याउने काम गरेको स्थानीय बताउँछन्। त्रेतायुगमा माता सीताले तुलसी नै तुलसीको बोट भएको बगैंचाबाट तुलसी टिपेको हुनाले यस गाउँको नाम तुलसियाही हुन गएको विषय जनश्रुति ग्रन्थमा उल्लेखित छ। श्री ५ गीर्वाणयुद्ध वीरविक्रम शाहदेवको पालमा यसै स्थानका भोटे पाण्डेको युद्धकौशल र पराक्रमबाट प्रभावित भई मौजा कायम गरी उनलाई प्रदान गरिएको थियो र पाण्डेले स्वामी नारायणको मन्दिरमा पूजा अर्चना गरेको शिलालेखमा उल्लेखित छ। जेनतेन चलिरहेको छ  विश्वनाथ ठाकुर, पुजारी २०४७ साल भदौ २० गते स्थानीय विश्वनाथ ठाकुर लक्ष्मीनारायण मठका पुजारी नियुक्त भएका हुन्। उनी यस मन्दिरको १३ औं पुजारी छन्। मन्दिर निकै सम्पत्तिवान भए पनि अतिक्रमण र देखरेखको अभावका कारण निकै आर्थिक संकटका बीच मन्दिरको व्यवस्थापन चलाउनु परिरहेको पुजारी ठाकुर बताउँछन्। पहिला यो मन्दिरको सेवा टहल गर्न र पुजारी गरी जम्मा ७ जना कर्मचारी गुठी संस्थानले राख्ने गथ्र्यो। तर, २०६३ सालदेखि त्यसमा पनि कटौती भएर अहिले ५ जना मात्रै रहेका छन्। मन्दिरको भोगरास र पूजापाठका लागि सिमित मात्रामा खर्च पठाइन्छ। बिजुली बत्ती र खानेपानीको समेत उचित प्रबन्ध छैन। पछिल्लो वर्ष गाउँका जनप्रतिनिधिहरूलाई हारगुहार गरेर जेनतेन एउटा चापाकल मन्दिरको प्रांगणमा गाड्न लगाए। मन्दिर स्थापना भएको बखत यसको सञ्चालनका लागि ४६ बिघा जग्गा तत्कालीन शासकले उपलब्ध गराएका थिए।"
एसईईपछि के पढ्ने ?,"भनिन्छ, सही समयमा गरिने सही निर्णयले परिणाम पनि सही नै दिन्छ। तर, निर्णय गर्न सही समय चिन्न सक्नु र गरिने निर्णय सही नै हो भनेर जान्न सक्नु आफैंमा अर्को जटिल निर्णय हो। त्यसैले निर्णय प्रक्रियामा एकभन्दा बढी मस्तिष्कको सहभागिता नै सही समयमा सही निर्णयमा पुग्ने सम्भावनाको बलियो आधार हो। मानिसले दैनिकजसो आफ्नो जीवनमा केही न केही निर्णय गरिराखेकै हुन्छ। यसभित्र पनि कतिपय निर्णय यस्ता हुन्छन्, जसको परिणामले जीवनपर्यन्त प्रभाव पार्छन्। अथवा भनौं, जीवनको दिशा नै बदलिदिन्छन्। यस्तै प्रकारको एउटा निर्णय हो, वर्षौंदेखि मेहनत गरेर एसईईसम्मको तह उत्तीर्ण गरेको एउटा विद्यार्थीले अबका दिनमा के पढ्ने ? नेपालमा गएको वैशाखमा एसईई अर्थात् माध्यमिक शिक्षा परीक्षा सम्पन्न भयो। उक्त परीक्षाको परीक्षाफल आउने समय विस्तारै नजिकिँदै गइरहेको छ। यो पृष्ठभूमिमा एसईई दिएका तमाम विद्यार्थीमा बच्चैदेखि आफूले गर्दै आएको परिश्रमलाई कसरी उचित व्यवस्थापन गर्ने र आउँदो भविष्यलाई समेत सुरक्षित पार्ने भन्ने विषयमा ठूलो तनाव र अन्योलताको अवस्था सिर्जना भएको छ। यसैगरी उनीहरूका अभिभावकमा पनि आफ्ना सन्तानलाई कसरी यो दोधारको अवस्थाबाट उचित मार्गनिर्देशन गर्ने भन्नेमा ठूलो चिन्ता देखिन्छ। कुनै पनि विषय अनि त्यसमा आधारित पाठ्यक्रम निर्माणका निश्चित उद्देश्यहरू रहेका हुन्छन्। ती विषय तथा पाठ्यक्रमहरू केही दर्शन साथै सैद्धान्तिक ज्ञान प्रदान गर्ने हेतुले बनाइएका हुन्छन् भने केही विशुद्ध सीप प्रदायक हुन्छन्। अनि केही विषय यस्ता हुन्छन् जसले सैद्धान्तिक ज्ञान र सीप दुवै प्रदान गर्छन्। अधिकांश विद्यार्थी यस्ता छन् जो यस प्रकारका विषयमा अनभिज्ञ देखिन्छन्। परिणामस्वरूप बर्सेनि विद्यार्थीको एउटा यस्तो समूह बढ्दै छ, जसलाई लाग्छ कि मैले पढेको विषय मेरा लागि गलत रहेछ। यसले विद्यार्थीमा विषयप्रतिको चाख र उत्प्रेरणा घट्दै जाने र स्वतः उक्त विषयमा राम्रो गर्न नसक्ने समस्या देखिन थाल्छ। यही कारण पनि नेपालमा शिक्षित बेरोजगारको संख्या बर्सेनि बढिरहेको हो भन्दा फरक नपर्ला। नेपालमा एसईई उत्तीर्ण गरेर कक्षा ११ मा भर्ना हुने विद्यार्थीको सवालमा आफैंले छनोट गरेको विषय र पाठ्यक्रमप्रतिको उनीहरूको अनभिज्ञताबाहेक केही गल्ती पनि छन्। जुन बर्सेनि दोहोरिने गरेका छन्। जस्तै, आफ्नो मिल्ने साथीले छनोट गरेकै विषय आफू पनि छनोट गर्ने। आफूले चिनेका कुनै दाइदिदीले राम्रो पैसा कमाएको देखेमा आफ्नो क्षमता र योग्यताको विचार नै नगरी उनीहरूले पढेकै विषय आफू पनि पढ्ने निर्णय गर्ने। कक्षा १० का आन्तरिक परीक्षाहरूमा सबैभन्दा बढी अंक ल्याएको विषयलाई मात्र आधार बनाएर कक्षा ११ का लागि विषय छनोट गर्ने। यसैगरी, एसईई उत्तीर्ण विद्यार्थीका अभिभावकले पनि सन्तानलाई कक्षा ११ का लागि विषय छनोट गर्ने क्रममा केही गल्ती गर्ने गरेका छन्। बच्चाहरूको सक्षमता र इच्छा नबुझी वा बेवास्ता गरी आफूलाई इच्छा लागेको विषय पढ्न दबाब दिने काम भएका छन्। आफ्ना साथीभाइको छोराछोरीले अध्ययन गरेकै विषय छोराछोरीलाई पनि अध्ययन गर्न दबाब दिने गरिन्छ। जीवनमा आफूले पढ्न नसकेको विषय पढ्न दबाब दिएर कुण्ठित इच्छा पूरा गर्ने गरिन्छ। यसरी एसईईपछि कक्षा ११ का लागि संकाय अनि विषय छनोट गर्ने क्रममा विद्यार्थी तथा अभिभावकले गर्ने गल्तीले भविष्यमा यी दुवै पक्ष पछुताउने गरेका छन्। नर्सरी वा शिशु तहदेखि कक्षा १० सम्म आइपुगेको विद्यार्थीको हरेक प्रकारको दक्षता र क्षमता सबैभन्दा बढी यदि कसैलाई थाहा हुन्छ भने ती हुन् उसको विद्यालयका शिक्षकशिक्षिका। त्यसैले विद्यार्थीलाई एसईईपछि कस्तो विषय पढ्दा उचित हुन्छ भन्ने प्रश्नमा सबैभन्दा उत्तम सुझाव उसकै विद्यालयले दिन सक्छ। यही सन्दर्भमा वर्षौंसम्म पढाएको विद्यार्थीलाई एसईईपछिको व्यवस्थापनमा समेत मार्गनिर्देश गर्नु विद्यालयको कर्तव्य हो। विद्यालयले एसईई दिएका विद्यार्थीलाई तीनचार दिनको सुझावमूलक कार्यक्रम आयोजना गर्न सक्छ। सर्वप्रथम, एसईई दिएका प्रत्येक विद्यार्थीले दुई वर्षयताका सम्पूर्ण परीक्षाको परीक्षाफल, पढाइ बाहेकका क्रियाकलापमा आफूले देखाएको सामथ्र्य, आफ्नो एकल तथा सामूहिक व्यवहार आदिको सूक्ष्म विश्लेषण गर्नुपर्छ। त्यसपश्चात् सकेसम्म विभिन्न विषय अनि सम्बन्धित पेसासँग सम्बद्ध विज्ञ अथवा जानकार व्यक्तिहरू उपस्थित गराई उनीहरूको अनुभव तथा कुन विषय अध्ययन गर्न कस्तो योग्यता र क्षमता आवश्यक पर्छ। त्यो विषय अध्ययन गरेमा भविष्यमा कस्तो अवसर प्राप्त गर्न सकिन्छ भन्ने बारेमा जानकारी प्रदान गर्नुपर्छ। यसपश्चात् यो सुझावमूलक कार्यक्रमको अन्त्यमा विद्यालयले माथिका सबै कुरालाई ध्यानमा राख्नुपर्छ। साथमा विद्यार्थीको क्षमता तथा आवश्यकता समेतलाई मध्ययनजर गरी उच्च शिक्षाका लागि उचित दिशानिर्देश गर्नुपर्छ। सूचना प्रविधिको आजको युगमा एसईईपछिको अध्ययन विषय छनोट गर्ने सवालमा विद्यार्थी आफैंले पनि धेरै कार्य गर्न सक्छन्। हरेक विषयको पाठ्यक्रम, क्षेत्र, उद्देश्य तथा अवसरबारे व्यक्तिगत लक्ष्य तथा उद्देश्य कुन विषयले सम्बोधन गर्न सक्छ भनेर तुलनात्मक अध्ययन गर्न सक्छन्। साथै ती विषयका नमुना कक्षामा समेत अनलाइनमा सहभागी हुन सक्छन्। महत्वपूर्ण कुरा भनेको विद्यार्थीले रुचि, चाहना र सपना के मा छ, त्यसलाई ध्यान दिनुपर्छ। मानिसका लागि चाहना र सपना नै यस्तो चिज हो जुन प्राप्तिका लागि जीवनमा उसको आँट र हिम्मत दुई गुणाले वृद्धि भइदिन्छ। आजसम्म संसारमा सपनालाई पछ्याउनेहरू नै चाँडो गन्तव्यमा पुगेका छन्। एउटा दुःखद् यथार्थलाई भने बेवास्ता गर्न सकिन्न, जुन हो गरिबी। नेपालमा करिब १७ प्रतिशत जनसंख्या गरिबीको रेखामुनि छन्। ती बाबुआमालाई पनि सन्तानलाई स्नातक, स्नातकोत्तर वा त्योभन्दा माथिसम्म पढाउँ भन्ने इच्छा अवश्य हुन्छ। तर, गरिबी बाधक बनेको छ। स्टिभ जब्स, बिल गेट्स, माइकल डेलजस्ता विश्वविख्यात व्यक्तिहरूले किशोरावस्थामै औपचारिक शिक्षा छाडेका थिए र पनि सफलता प्राप्त गर्न कसैले रोक्न सकेन। औपचारिक शिक्षाको महत्त्व नै छैन भन्ने होइन। कसैले पढाइलाई महत्त्व दिन्छ भने उसलाई वञ्चित गरिनु हुँदैन। सानै उमेरमा विद्यालयबाट निकालिँदा बाबुले साथ नदिएको भए सायद पेले विश्वकै महान् फुटबल खेलाडी हुने थिएनन्। बालबालिका भविष्यमा गएर के बन्छन् भन्ने कुरामा प्रभाव पार्ने विभिन्न पक्षमध्ये शिक्षा एकदमै महत्त्वपूर्ण पक्ष हो। यसर्थ एसईई उत्तीर्ण गरेको विद्यार्थीले त्योभन्दा माथिल्लो तह अध्ययनका लागि विषय छनोट गर्दा धेरै पाटामाथि ध्यान पुर्याएर निर्णय गर्न आवश्यक छ। दुर्भाग्यवश कुनै विद्यार्थीले उसका लागि गलत विषय छनोट गरेको रहेछ भने पनि हिम्मत भने हार्नु हुँदैन। जीवनको दौडमा गल्ती सुधार्न कहिल्यै ढिलो हुँदैन।"
डा गोविन्द केसीद्वारा सरकारी मेडिकल कलेज माग,"काठमाडौं : डा गोविन्द केसीले सबै प्रदेशमा कम्तीमा एउटा र जनसंख्या र भौगोलिक परिवेशको आधारमा थप संख्यामा सरकारी मेडिकल कलेज तथा अस्पताल स्थापना गर्न माग गरेका छन्। डा केसीले मंगलबार विज्ञप्ति जारी गर्दै सरकारसँगको सम्झौता अनुरूप डोटी वा डडेलधुरा, उदयपुर, इलाम वा पाँचथरमा पनि तुरुन्त सरकारी मेडिकल कलेज निर्माण गर्न माग गरेका छन्। कैलाली जिल्लाको गेटामा अर्को वर्षदेखि एमवीवीएस लगायतका कार्यक्रमहरू को पठनपाठन सुरु गर्नसमेत उनले माग गरेका छन्। मधेस र गण्डकी प्रदेशमा मेडिकल कलेज निर्माण कार्य सुरु नभएको र लुम्बिनी प्रदेशमा प्रतिष्ठानको साइनवोर्ड टाँग्नुबाहेक निर्माण कार्य सुरु नभएको डा केसीले जनाएका छन्। उदयपुर, पाँचथर वा इलाममा मेडिकल कलेज स्थापनामा उदासीनता रहेको विज्ञप्तिमा उल्लेख छ।"
समाजवादको भविष्य,"नातिहरूलाईं खुवाउन एक हजुरआमा रोमानियाली महिला मासु किन्न पसल गइन्। समाजवादी शासनको समयको कथा हो यो। मासु पसलेले मासु काटेर जोखुन्जेल पसल बाहिर उभिएको एक युवकले ती हजुरआमासँग मासुको गुणस्तर, सहज आपूर्ति, मूल्य आदिका विषयमा कुराकानी गर्यो। हजुरआमाले पनि मनमा लागेका कुरा गरिन्। मासु लिएर घरमा पुग्दै गर्दा उनलार्ई लिन चौकीबाट प्रहरी आए। हजुरआमालार्ई चौकी लिएर गए। चौकीमा सोधपुछ गरियो। महान् क्रान्तिपश्चात् बनेको समाजवादी सरकारको आलोचना गरेको आरोप लगाइयो उनलाई। कुन विदेशी प्रतिक्रियावादीले उचालेर यसो भनेको हो ? भनेर खारियो, घण्टौं बयान लिइयो। ती हजुरआमालाई खतरनाक प्रतिक्रियावादीबाट सञ्चालित ठानियो र कुनै पनि बेला चौकीमा बोलाउन सकिने र बेलाएका बेला अनिवार्य हाजिर हुने सर्तमा छाडियो। गज्जब त के छ भने उनलाई जुन कोठामा बयान लिइएको थियो, मासु पसलमा उनीसँग कुरा गर्ने त्यही युवा अर्को छेउको कुर्सीमा मुस्काउँँदै बसिरहेको थियो। नेपालका एक नेता समाजवाद लागू नभएकाले बेथिति भयो भन्छन्। अरू धेरै नेपाली समाजवाद लागू गर्नपूर्व जे जे बेथितिहरू हुनैपर्ने हो। तिनीहरू नेपालमा प्रभावकारी ढंगले लागू भइरहेको मान्छन्। समाजवादीहरूको विशिष्ट गुणले स्थापित समाजवाद र त्यसका म्यानेजरहरू (नेता होइन) सम्बन्धमा भारतमा कहावतहरूको स्कन्दपुराण नै छ। उदाहरणका लागि, भारतीय समाजवादीहरू विमानस्थल वा रेल्वे प्लेटफर्मबाट कहिल्यै ट्याक्सी चढेनन्। ट्याक्सी त उनीहरू चढे तर चिनेका मानिस वा कार्यकर्ताहरूले नदेख्ने गरी। त्यसैकारण विमानस्थलबाट बाहिर सडकमा निस्किएर वा रेल्वे प्लेटफर्मभन्दा तीन सय मिटर पर गएर भारतीय समाजवादीहरू ट्याक्सी चढ्थे। समाजवाद जुन व्यक्तिहरूको अभीष्ट हो र पुँजीवाद कुन हानिकारक छ ? साम्यवादमा पुग्ने बाटो भनिएको समाजवाद सशस्त्र सैनिक बलले चलाएको राज्यसत्ता हो भन्ने मेरो बुझाइ छ। रूस होस् वा चीन वा नेपालमा माओवादी गुरिल्ला संगठन जसको अभीष्ट सैनिक प्रयोग गरेर विपक्षीमाथि सांघातिक दमन गर्नु नै हो, रूस र चीनमा धेरै भयो नेपालमा कम। फरक त्यत्ति नै हो। अनि त्यस्ता केही नेताहरू संसदीय मञ्चमा बसेर त्यहाँबाट प्राप्त आर्थिक बलले समाजवादको कारखाना खोल्न खोज्छन्। जुन विडम्बनापूर्ण प्रयत्न हो। माओवादी, एमाले र एकीकृत समाजवादीहरूको एकै बेथा हो, एकैपटक लागेको र क्रोनिक हँुदै गएको। जीवनको उत्तराद्र्धमा मानिस आफ्नो सभ्यताले मानेका भगवान् पुकार्छन् भन्ने विश्वव्यापी संकथन नेपालको समाजवादी राजनीतिक बजारमा विश्वास गरिँदैन। तिरस्कृत वैचारिकीको अनुयायी भएकोमा हीनताबोध गरिरहेको साम्यवादी जमात कुनै एक व्यक्तिको समाजवादी प्रेस्क्रिप्सनको भाष्य नबुझेर होइन, उनलाई नपत्याएर तिरस्कार गरिरहेको छ। नमुना समाजवादको अर्को उदाहरण पनि रोचक छ, छोराको राष्ट्रपतीय च्याम्बर पुगेर खुश्चेवकी आमाले छोराको कानमा मुख लगेर साउती गरिन्। भनिन्, बाबु तँ यति आलिसानसँग बसेको छस् भन्ने सोभियत समाजवादीले थाहा पाए भने तँलाई मार्छन्। सादीगको भाष्यमा अलौकिक आनन्द लिनु समाजवादी सिद्धान्त नै हो। आशाराम बापु र बाबा रामरहिम पनि तपस्वी नै देखिएका थिए, आश्रमभित्रका वास्तविकता बाहिर नआएसम्म। बाहिर आएपछि मात्रै दुनियाँले थाहा पायो, त्यहाँ के मात्र हुँदो रहेनछ बा ! वामपन्थीहरूकै प्रस्तावमा राजदूत बनेका एक विद्वत् व्यक्तिले केही समय अगाडि नेपालका समस्या पहिचान गर्ने क्रममा भनेका थिए, नेपालमा अन्य कुनै समस्या छैन एक्सेप्ट कम्युनिज्म। यो सुनेर एक अर्थशास्त्रीले आश्चर्यभाव प्रकट गर्नु भो, म भने गलल्ल हाँसेको थिएँ। गएको ७० वर्षमा भारतमा एउटा फिल्म बन्यो मुन्ना भाइ एमबीबीएस। नेपालमा जति पनि राजनीतिमा मानिस छन् सबै मुन्ना भाइ एमबीबीएस नै छन्। धेरै वर्षअघिको कुरा हो, एमालेका मोरङतिरका एक कार्यकर्ता एकजना सांसदसँग आफ्नो पेटको भयंकर रोगका विषयमा सल्लाह लिँदै थिए। कमरेड सांसद अरू समयमा कम बोल्थे, १० वर्षको उनको संसदीय अभ्यासमा सायद एकै शब्द नबोली सकिएको थियो। तर समाजवादमा मानिसका रोगको उपचार कसरी हुन्छ ? भन्ने लामो व्याख्या सुनाए। नेपालका एक नेता समाजवाद लागू नभएकाले बेथिति भयो भन्छन्। अरू धेरै नेपाली समाजवाद लागू गर्नपूर्व जे जे बेथितिहरू हुनैपर्ने हो। तिनीहरू नेपालमा प्रभावकारी ढंगले लागू भइरहेको मान्छन्। सोफाको अर्को छेउमा बसेको मलाई उनको कुरा पट्यार लाग्यो र ती बिरामीलाई काठमाडौं गएर तुरुन्त डाक्टर आईएल आचार्यसँग जँचाउने सल्लाह दिएँ। तर, त्यहीँ सँगै भएका अर्का कमरेड, जो मेरो बालसखा हुन्। उनले भने, तैंले भनेर हुन्छ ? पार्टीले कुन डाक्टरकोमा पठाउँछ, त्यसैअनुसार गर्नुपर्छ। बिचरा ती बहुदलीय प्रधानपञ्च पार्टीसँग उपचारको सल्लाह गर्दागर्दै डाक्टरकोमा पुग्नै नपाई स्वर्गबास हुनुभो। समाजवाद कति खतरनाक छ ? अनाहकमा एउटा बिरामी, नेताको सल्लाह माग्दामाग्दै छोराछोरी टुहुरा पार्ने ठाउँमा पुग्यो। समाजवादको अर्को एक दृष्टान्त। एउटा लक्का जवान कमरेडको बिहे भयो, जवान युवतीसँग। यो पञ्चायतीकालको कुरा हो। बिहे भएको ६ महिना भइसक्यो। बुहारी महिनै प्रत्येक पर सरेपछि सासूलाई चिन्ता भयो। सासूले पतिलाई भनिन्। पतिले जिम्मेवार कमरेडलाई गुनासो सुनाए। जिम्मेवार कमरेडले केटालाई बोलाएर सोधे, हैन, कमरेड ! यसो छोराछोरीको व्यवस्था गर्नु परेन ? भविष्यमा पनि क्रान्ति गर्ने सन्तान चाहिन्छन् त। उनले के जवाफ दिए ? अनुमान गर्न सक्नुहुन्छ ? उनले भने, पार्टीले बिहे गर् भन्यो मैले गरें, पार्टीले अरू केही भनेन मैले त पत्नीलाई छोएकै छैन कमरेड ! अब परेन फसाद ! जिम्मेवार कमरेडले त्यो पनि अनुमति दिए। आज त्यो कमरेडका सन्तान कम्तीमा पनि ४० वर्षका भए होलान्। मेरो जानकारीमा भएअनुसार पार्टीका आदेशले छोरै जन्मिएको थियो जस्तो लाग्छ। गोरुलाई महला लाइदिएर डुँडमा कुँडो हालिदिन प्रख्यात हुनुहुन्छ उहाँहरू। मानिसलाई मूर्ख बनाएर ऐश्वर्य प्राप्त गर्नु पूजनीय परम्परा बनिसकेको छ नेपालमा। बोल्नेको पीठो बिक्ने नबोल्नेको चामल नबिक्ने समाजमा उनीहरूको समाजवाद बिक्न पनि सक्छ। भिजाइएका चनामाथि राखिएको टपरीमा भगवान्को मूर्ति वरिपरि धुलो छरेर भगवान्को उत्पत्ति हुनै लागेको, भगवान्को उत्पत्ति हुँदा ठूलै विप्लव हुन सक्छ। अहिले जसोतसो चलिरहेको संविधान नामको विवादित बयान मस्यौदाकार हुन् ती समाजवादी। संविधान अहिलेको लेखे पनि उनलाई आजसम्म चन्द्रशमशेरकै युगका सजाय माथि विश्वास रहेछ। त्यसैकारण आफ्नै लागि चारपाटा मुड्ने, थानकोट कटाउने र जात काढ्ने सजाय सिफारिस गरेका होलान्। आजको नेपालमा सजायका यी नमुना इतिहासका किताबमा मात्र पाइन्छन्, नेपालको संविधान ऐन कानुन र आदेशमा यस्ता क्रूरकालीन दण्ड विधान प्रयोगमा छैनन् भन्ने ती सांसदज्यूलाई थाहै छैन कि कसो ? यी भए केही नेपालमा प्रचलनमा रहेका केही समाजवादी नमुना। आशा गरौं, यस्ता अत्युत्तम समाजवादी नमुनाहरू प्रशस्तै देख्न पाइयोस्। वीरबलको खिचडी पनि आफ्ना लागि पकाइएको थिएन र अकवर पनि वीरबलको खिचडी हेर्न भोकै त पक्कै गएका थिएनन्। दुवै मिष्ठान्न भोजन गरेरै जम्मा भएका थिए, राजा र महामन्त्री न हुन् ! समाजवादमा पनि उनीहरू नै त पक्कै भोकै छैनन्, भोकै भए समाजवादी राजनीतिक बजारका दीनदुःखी नेपाली न हुन्। जसलाई समाजवादको आशा देखाएर बर्सौंसम्म मनोवैज्ञानिक शोषण गर्न सकिन्छ। र, समाजवादी ठेकेदारहरूले निर्वाचन जित्नेछन्, अर्को निर्वाचनसम्ममा कुनै न कुनै फन्डा फेला पर्छ पर्छ।"
यति जाबो खाना ?,"एकजना आफन्तीकहाँ जाँदा प्रायः देख्ने कुरा हो, तिनकी छोरीले खाना फ्यालेको। निकै पटक यस्तो देखेपछि एकपटक जाँदा मुखै फोरेर भनें म जहिले पनि आउँदा यिनी खाना फ्यालिरहेकी हुन्छिन्। ती आफन्तीले भनिन्, खाँदै खाँदिन। खै यस्तैे हो। मेैले भनें, खाँदिनन् भने तपाईं किन धेरै दिनुहुन्छ त ? जति खान्छिन् त्यति नै दिनू न। फेरि अचेलका बालबालिका बाहिरको कच्याककुचुक अलि बढी नै खान्छन्। त्यही भएर घरमा पाकेको खाना त्यति रुचिपूर्वक खाँदैेनन्। उनले भनिन्, जति नै दिए पनि अलिकति त उसले फ्यालेकै हुन्छे। अनि के गर्नु ? उनले उल्टै मसँग प्रश्न गरिन्। उनको खाना फ्याल्ने आदतै भएको बुझेर त्यसै वाक्क भएँ। उनीसँग यी कुरा भइरहँदा मलाई रुसी लेखक अलेक्जेन्डर रास्किनको बाल्यकालको याद आयो। रास्किन बाल्यकालमा अत्यन्तै खाना फाल्दा रहेछन्। बुवाआमाको आँखा छलेर रोटीलाई डल्लो पारेर टेबलको मुनिबाट फुत्त पर फ्याँक्ने। झ्यालबाट बाहिरै फ्याँकिदिनेसम्म गर्दा रहेछन्। उनी भन्थे रे, म ठूलो भएपछि यो रोटी खाँदै खाँदिनँ। अरू आफूलाई मनपर्ने कुराहरूको नाम लिएर यो मात्र खान्छु। तर त्यो दिन कहिले आउँला ? बुवाआमाले सम्झाउनु हुन्थ्यो रे, अरू मात्र खाएर हुँदैन रोटी स्वास्थ्यका लागि राम्रो कुरा हो। तिमीलाई मन पर्ने खाना मात्र खायो भने त बिरामी परिन्छ। तर उनलाई सम्झाउँदा, फुर्काउँदा र फकाउँदा केही गर्दा पनि लागेनछ। रास्किनको हेरदेख गर्न एकजना आया राखिएको रहेछ। ती आयासँग रास्किनको खानेबेलामा जहिलै झगडा पर्दाेरहेछ। एकदिन रिसाएर आयाको अगाडि नै रास्किनले खाना भुइँमा फ्याँकिदिएछन्। यो देखेर आयालाई निक्कै रिस उठेछ र उनले भनिछन्, म तिमीसँग रिसाएँ अब बोल्दिनँ। तत्कालै रास्किनले भनेछन्, त्यति जाबो खानाका लागि तपाईं मसँग रिसाउने ? तब आयाले मुख रातो पार्दै भनिछन्, जाबो ? यही जाबो खाना कसैको लागि कति महत्त्वको हुन्छ। मैले यही जाबो खानाका लागि तिम्रो उमेरमा दिनभरि चिसोमा काम गर्नु पर्दथ्यो। जाडो महिनाको एउटा साँझ हामीसँग केही खाना थिएन। त्यही साँझ यो तिम्रो जाबो खाना मेरो भाइले पाएको थियो भने उसको ज्यान बच्ने थियो। उनले फेरि थपिन्, तिमीलाई तिम्रो परिवारले पढ्न, लेख्न त सिकाए तर खाना तिम्रो प्लेटसम्म कसरी आउँछ ? यस खानाको लागि कति जनाले के के मेहनत गर्नुपर्छ ? कसैले सिकाएन। त्यसैले तिमीले खानेकुराको कदर नगरी भुइँमा फाल्यौ। यो निक्कै लाजमर्दाे कुरा हो। त्यो रात रास्किनलाई राम्रो निद्रा लागेनछ। भोलिपल्टदेखि उनलाई खाना नदिएर एक बटुको तरकारी मात्र दिन थालिएछ। कसैले खा भनेर कर पनि गरेनछ। तर, उनको भोक त्यति एक बटुको तरकारीले मात्र मर्ने कुरै भएन। दुई दिनसम्म उनलाई सब्जी मात्र दिएपछि तेस्रो दिनको दिन खाना पाउँदा त्यो खाना उनलाई औधी मीठो लागेछ। रास्किनलाई आफूले गरेको व्यवहारदेखि पछुतो भएछ। त्यो दिनदेखि उनले कहिल्यै खाना नखाने भनेनछन् र खाना फालेनछन्। माथिका हरफहरूमा आया र रुसी लेखक त प्रतिनिधि पात्र मात्र हुन्। यो संसारमा बालक रास्किनजस्ता यति जाबो खाना ? भन्ने अन्य बालक कति होलान् ? आयाले जस्तो एक पेट खानाका लागि दिनभरि चिसोमा काम गर्ने बालबालिका कति होलान् ? अनि आयाको भाइजस्तै एक छाक खान नपाएर ज्यान गुमाउनुपर्ने बालबालिका कति होलान् ? अहिले आएर हामी जस्तै दुःख गरेर दुई छाक खाना खुवाउने बाबुआमाका छोराछोरीले यो सबै बुझ्लान् त ? हामीले बुझाउन सके अवश्य बुझ्छन्। जसरी रास्किनले बुझेका थिए। तर, हामी अभिभावककै पनि कमजोरी छ यसमा। आफू मरीमरी काम गर्ने आफ्ना छोराछारीलाई जे भन्यो त्यही पुर्याइदिने। कति दुःख गरेर यो सब भएको छ ? यो खाना हाम्रो प्लेटमा आइपुग्न कति मेहनत छ ? अहँ यो हामीमध्ये कति अभिभावकले छोराछारीलाई भनेकै हुँदैन। हामीलाई त बस छोराछोरीले कुनै हालतमा पढिदिनु पर्यो, स्कुल कलेजमा टप गरिदिनु पर्यो। बस्। पढाइभन्दा बाहेक पनि व्यावहारिक ज्ञान छ भन्ने कतिपयले मानौं बिर्सिरहेका छौं। अथवा जानेर बुझ पचाइरहेका छौं। प्रायः घरमा बालबालिकाले खाना फ्याँकिरहेकै देखिएको हुन्छ। हामी उनीहरूलाई कमसेकम यति त भन्न सक्छौें। थोरैे खाना लिनु, थोरै खानु तर नफ्याँक्नु। यो तिमीहरूले फ्याँकेको खाना कुनै भोकोले पायो भने ? यति मात्र भनिदिँदा पनि उनीहरूले पक्कै बुझ्नेछन्। सानै छँदा हजुरबुवा भन्नुहुन्थ्यो, अन्न भगवान् हो। उहाँ सधैं खाना खाँदा ढोगेर खानुहुन्थ्यो। उहाँ भन्नुहुन्थ्यो, भातको एउटा सिता पनि फाल्यो भने त्यो अन्नले हामीलाई सराप्छ। हामीलाई भोक लागेको बेला त्यो सरापले गर्दा खाना खान पाइन्न। त्यसैले खाना खादा थाल सफा पारेर खानुपर्छ ताकि एक सिता भात पनि हाम्रो थालमा नरहोस्। हुन पनि हजुरबुवाको थाल भात खाइसक्ता यति सफा हुन्थ्यो जस्तो खाना पस्किनु अगाडि हुन्थ्यो। म अहिले खाना खाँदै गर्दा हजुरबुवाको त्यही सफा थाल र भनाइ सम्झिरहन्छु। छोरालाई पनि सम्झाइरहन्छु।"
सरकारी जमिन जोगाउने चुनौती,"पञ्चायतकालमा व्यवस्थित सहरीकरणका निम्ति भएका केही उदाहरणमध्ये पोखराको न्युरोड पनि हो। त्यहाँ सरकारले स्थानीयको जमिन लिएर बाटो चक्ल्यायो। बाटो बनाउँदा स्थानीयसँग सर्तनामा थियो आधा जमिन लिएर फराकिलो सडक बनाउने, बजार विकास गर्ने र आधा जग्गाधनीलाई नै दिने। नगर विकास ऐनका अनुसार ५१ प्रतिशत स्थानीय त्यस्तो सर्तमा मञ्जुर हुँदा बस्ती विकासको त्यस्तो काम गर्न सकिन्छ। पोखरा न्युरोडमा भने ४१ जना नै जग्गाधनी त्यो सर्तमा मञ्जुर भएर काम भयो। तत्कालीन पोखरा नगर विकास कार्यान्वयन समितिले सडक फराकिलो पारेर बजारीकरणको आधार तयार पारिदियो। कोदोबारी र काँसघारी भएको ठाउँका दिन फेरिए। ४० जनाको जमिन समितिले मिलायो। एकजनाको भने अर्कै सरकारी प्रयोजनका कारण रोक्का हुँदा मिलेको थिएन। जब त्यो जग्गाधनीले रोक्का फुकुवा पायो, आधा जमिन बेचिहाल्यो। आधा भने नगर योजनाले लिनुपर्ने लिन भेउ पाएन, उनीहरूले दिएनन्। पछि फेरि बचेको आधा जमिन आफ्नै हुनुपर्ने दाबी गरे। ४९ वर्षदेखि यस्तै किचलो रहेको जमिन सोमबार कास्की जिल्ला अदालतको फैसलाअनुसार अब सरकारी हुने अर्थात् नगर योजना कार्यान्वयन समितिको हुने ठहरियो। त्यो समितिको नाम अचेल पोखरा उपत्यका नगर विकास समिति छ, जसको अध्यक्ष पोखरा महानगरपालिकाको मेयर हुन्छ। सरकारी निकायले अधिग्रहण गरिसकेपछि वा सरकारी प्रयोजनमा लिइसकेको जमिन लगत्त कट्टा नगरेका कारण वा समयमा आफ्ना नाममा नल्याएका कारण व्यक्तिको दाबीमा पुगेको एउटा उदाहरणमात्रै हो, पोखरा न्युरोडको पाँच रोपनी जमिन। पोखराको अति नै चल्तीको व्यापारिक केन्द्र न्युरोडमा त्यति जमिनको बजार भाउ तीन अर्ब रुपैयाँ हुन सक्छ। त्यस्तो किमति जमिन ४९ वर्षसम्म सरकारले लिन नसक्नु मुद्दा मामिलाको झैझमेलामा पर्नुको कारण सुरुदेखि नै प्रक्रिया पूरा नगर्नु हो। अनि व्यक्तिले राज्यको वा सरकारी निकायको कमजोरीको फाइदा उठाउन खोज्नु हो। न्युरोड विकास गरिएकै साल २०३२ सालतिर पोखरा अन्तर्राष्ट्रिय विमानस्थलका लागि अधिग्रहण गरेर मुआब्जा दिइसकेका जमिन पनि व्यक्तिकै नाम रहिरहेको उदाहरण पनि पोखरामा छ। यसको मतलब देशैभरि यस्ता परियोजनामा अरु त्रुटिहरू भएर सरकारी जमिन व्यक्तिको कब्जामा पुगेको हुन सक्छ। राजमार्गहरू निर्माण गर्दा पनि मापदण्डभित्र पर्ने जमिन अहिले पनि सरकारले लगत कट्टा नगर्दा व्यक्तिकै नाममा छन्। तिनको सुक्रीबिक्री पनि भइरहन्छ। राज्यलाई चाहिँदाको बखत लिनुपर्दा अर्काे झन्झट व्यहोर्नुपर्ने निश्चित छ। हजारौं रोपनी जमिन पोखरामा अहिले पनि पोखरा उपत्यका नगर विकास समितिको नाममा छ। पञ्चायत सरकारले विभिन्न सरकारी प्रयोजनका लागि दर्जनौं ठाउँमा जमिन अधिग्रहण गरेको थियो पोखरामा। तर, तीमध्ये कति ठाउँमा सरकारी कार्यालय बने भने धेरै ठाउँ बेवारिस छन्। व्यक्तिको अतिक्रमणमा परेका छन्। बसपार्ककै लागि अधिग्रहण भएको जमिन पनि व्यक्तिले हडपेका छन्। देशभरिका नगर विकास समितिहरूमा यसअघि राजनीतिक नियुक्ति हुँदै आएको थियो र तिनले राजनीतिक अभीष्ट पूरा गर्नमात्रै काम गर्थे। पछिल्लो समय कानुन बदलिएर पालिका प्रमुखहरू नै सम्बन्धित ठाउँको नगर विकास समितिको अध्यक्ष हुने व्यवस्था छ। यसले गर्दा जनप्रतिनिधिलाई काम गर्न सजिलो भएको छ। सार्वजनिक र सरकारी सम्पत्ति वा जमिनको सुरक्षा गर्ने, संरक्षण गर्ने प्रमुख दायित्व पालिकाहरूको हो। नेपालभर सरकारी सम्पत्तिमाथि व्यक्तिहरूले जसरी दाबी र कब्जा गरेका छन्, त्यसको खोजीका लागि प्रत्येक पालिकाले अभियान चलाउन जरुरी छ। सरकारी जमिनको बेलामा संरक्षण नभएकैले आज देशभरका सहरहरूमा पार्क र खुला ठाउँहरू छैनन्। सरकारी कार्यालयहरू बनाउने ठाउँको समेत अभाव छ। त्यसको भुक्तभोगी पोखरा महानगरपालिका आफैं पनि हो। पोखरा र देशका सबै पालिकाले सरकारी र सार्वजनिक जमिनको रेकर्ड संकलन गर्न जरुरी छ। अभिलेख तयार गरेर संरक्षण गरे भने भोलिको पुस्ताका लागि ठूलो गुन हुनेछ।"
"बाढी र डुबानबाट मोरङमा ३६७ परिवार विस्थापित, झापा , मोरङ र सुनसरी सबैभन्दा बढी प्रभावित","विराटनगर :अविरल वर्षासँगैको बाढी र डुबानका कारण मोरङमा हालसम्म ३ सय ६७ परिवार विस्थापित भएका छन् । मोरङ प्रहरीका प्रवक्ता डीएसपी दीपक श्रेष्ठले बुधबार बिहानसम्ममा विस्थापित भएका ३ सय ६७ परिवारका १३ सय ६८ जनालाई सुरक्षित स्थानमा सारिएको जानकारी दिए । वर्षा नरोकिएको र बाढी आउने तथा डुबान हुने क्रम जारी रहेकाले विस्थापित हुनेको संख्या बढ्नसक्ने उनले बताए । उनका अनुसार विस्थापित भएका परिवारका घर पूर्णरूपमा डुवानमा परेका छन् । कतिपय घरमा बाढीले क्षति पुर्याउँदा सर्वसाधारण विस्थापित हुनु परेको जानकारी श्रेष्ठले दिए । प्रदेश १ को राजधानी विराटनगर महानगरपालिकासहित मोरङका आठवटा स्थानीय तह बाढी र डुबानको चपेटामा परेका छन् । विराटनगर महानगरपालिका, बेलबारी, पथरीशनिश्चरे, उर्लाबारी र सुनवर्षी नगरपालिका तथा कानेपोखरी, ग्रामथान बूढीगंगा र जहदा गाँउपालिका सबैभन्दा बढी प्रभावित बनेका हुन् । घर डुबानमा परेपछि हालसम्म विराटनगर७ र ८ का ६३ परिवार विस्थापित बनेको डीएसपी श्रेष्ठले बताए । उनका अनुसार विराटनगरभित्रका सयौँ परिवार प्रभावित बनेका छन् । पानीको निकास नहुँदा विराटनगर बर्सेनि डुबानमा पर्ने गरेको छ । विराटनगरको पूर्वतर्फ सिंघिया र पश्चिमबाट केशलिया खोला बग्ने गरेको छ । बाढीका कारण बहाव उच्च भएर खोला ओभरफ्लो हुँदै बस्तीमा छिर्ने गरेको हो । खोला वस्तीमा पस्दा हजारौँ सर्वसाधारणले वासस्थान छाड्नुपर्ने अवस्था बनेको छ । सिंघिया खोलाले विराटनगरसँगै सीमा जोडिएको कटहरी गाउँपालिकामा पनि क्षति पुर्याएको छ। सिंघियाका कारण विराटनगर र कटहरीका लगभग १ हजार ४ सयभन्दा बढी परिवार प्रभावित बनेका छन् । केसियलाको बाढी ओभरफ्लो भएर बस्तीमा पस्दा दर्जनौँ घर डुबानमा परेका छन् । बाढीका कारण बेलबारी६ का ८, कटहरी१ का १ सय ५०, जहाद१ र २ का १ सय २० र बूढीगंगा१ का २६ परिवार विस्थापित भएको प्रहरीले जनाएको छ । प्रहरीले वर्षा निरन्तर भइरहेकाले डुबानमा पर्ने घरपरिवारको संख्या अझै बढ्नसक्ने जनाएको छ । बाढीले व्यक्तिका घर तथा विभिन्न भौतिक संरचना, पुल, सडक, कल्भर्टसमेतमा क्षति पुर्याएको मोरङका प्रमुख जिल्ला अधिकारी काशीराज दाहालले बताए । बाढी पसेपछि घरहरु डुबानमा परेका छन् । बाढीले ठाउँठाउँमा भौतिक संरचनामा क्षति गरेको छ,' उनले भने, मंगलबार राति केही बेर रोकिए पनि बुधबार बिहानैदेखि निरन्तर वर्षा भइरहेको छ । पानी कम भएपछि आआफ्नो घरतिर फर्किएका कतिपय विस्थापितहरु पुनः समस्यामा परेका छन् । दाहालका अनुसार मोरङमा हालसम्म बाढी र डुबानका कारण विस्थापित र पूर्ण रूपमा प्रभावित हुनेको यकिन तथ्यांक प्राप्त भइसकेको छैन । तर चार हजारभन्दा बढी परिवार प्रभावित बनेको हुनसक्ने उनको भनाइ छ । दाहालले मोरङका डाँस, बक्राहा, चिसाङ, सिंघिया, केशलियालगायतका दर्जनौं खोलामा पानीको बहाव उच्च बनेको बताए । भने, बहाव उच्च हुँदै गइरहेका खोलाको बाढी बस्तीबस्तीमा छिरेको छ । पानीको उचित निकास नहुँदा धेरै ठाउँहरु डुबानमा परेका छन् । ठाउँठाउँमा खोलाले कटान तीव्र बनाएको छ । उनले बाढी र डुबानका कारण सुकुम्बासी बस्ती सबैभन्दा बढी प्रभावित बनेको बताए । उनका अनुसार बाढी पीडितहरुको उद्धार र उनीहरुलाई राहत वितरणको कामलाई पनि तीव्र पारिएको छ । बाढी प्रभावितलाई सुरक्षित स्थानतर्फ सारेर व्यवस्थापन गर्ने काम भइरहेको छ । विस्थापितलाई तत्कालका लागि ओत लाग्न सहज होस भनेर त्रिपाल वितरण गरिएको छ,' प्रजिअ दाहालले भने, राहत वितरणको थप प्रक्रिया वडा र सम्बन्धित स्थानीय तहमार्फत अघि बढाइएको छ । गृह मन्त्रालयसँग समन्वय भइरहेको छ । उनका अनुसार वर्षा नरोकिएका कारण उद्धारमा समेत कठिनाइ भइरहेको छ । बाढीबाट पीडित बनेका सर्वसाधारणको उद्धारमा नेपाली सेना, नेपाल र सशस्त्र प्रहरी परिचालित छन् । बाढी र डुबानबाट प्रदेश १ का तराईका जिल्लाहरु झापा, मोरङ र सुनसरी सबैभन्दा बढी प्रभावित बनेका छन् । लोकमार्ग तथा भित्री सडकखण्डमा सवारीसाधन सञ्चालनमा समस्या भइरहेको छ । सशस्त्र प्रहरी बल प्रदेश १ का प्रमुख डीआईजी कमल गिरीले बाढी तथा डुबानबाट पीडित बनेका सर्वसाधारणको उद्धारमा सशस्त्र प्रहरीका सबै युनिट परिचालित रहेको जानकारी दिए । आवश्यक सामग्रीसहित बाढी पीडितको उद्धारमा सशस्त्र खटिएको छ । उद्धारमा अभ्यस्त टोली अहोरात्र परिचालित,' उनले भने, 'बाढीबाट झापा, मोरङ र सुनसरी बढी प्रभावित भएका छन् । अन्य सुरक्षा निकायसँग समेत समन्वय गर्दै डुबानमा परेका र जोखिममा रहेका बस्तीका सर्वसाधारणलाई सुरक्षित स्थानमा सार्ने काम भइरहेको छ । विस्थापित भएका सर्वसाधारणलाई सुरक्षित स्थानमा लैजाने, जोखिममा परेका महिला तथा बालबालिकासहितको उद्धार गर्ने, खोला तथा नदीले गरिरहेको कटान नियन्त्रण गर्ने, डुबानमा परेका सर्वसाधारणको घरबाट सामग्री निकालेर सुरक्षित ठाउँसम्म पुर्याइदिने काम सशस्त्र लगायतका सुरक्षा निकायले गरिरहेको डीआईजी गिरीले बताए । विपद् जोखिममा परेकाहरुलाई उद्दारको आवश्यकता परेमा तत्काल नजिकको सशस्त्र प्रहरीलगायतका अन्य सुरक्षा निकायमा खबर गर्न पनि उनले आग्रह गरेका छन् । विपद्ले सबैतिर समस्या निम्त्याएको छ । उद्धारमा सुरक्षा टोली तल्लिन छ । कतिपय ठाउँमा हाम्रो ध्यान नपुगेको पनि हुनसक्छ,' डीआईजी गिरीले भने, कोही समस्यामा पर्नु भएको छ भने सुरक्षा निकायलाई खबर गर्नु होला । तत्काल उद्धार गरेर सुरक्षित बनाउने छौँ । विपद्का बेला सुरक्षित भएर बस्नेतर्फ सबैले ध्यान दिनुपर्छ । उनले खोला तथा नदीहरुमा जलस्तर बढ्ने क्रम जारी रहेका कारण सावधानी अपनाएर सुरक्षितसाथ बस्न पनि सबैमा आग्रह गरेका छन् ।"
विस्थापितलाई निशुल्क खाना खुवाउँदै युवा,विराटनगर : विगत दुई दिनदेखि अविरल वर्षासँगै आएको बाढीबाट विस्थापितलाई युवाहरुले खाना दिन थालेका छन् । विराटनगरका युवा समाजसेवी वासिम आलमको नेतृत्वमा रहेको मनकारी युवाहरुको समूह हाम्रो अभियानले मगंलबारदेखि नै निःशुल्क खाना खुवाउने अभियान सुरु गरेका हुन् । विराटनगर महानगरपालिकाको पूर्वी सीमा भएर बग्ने सिंघिया खोलाको बाढी बस्ती पसेपछि विस्थापित भएका १सय ६५ जनालाई अभियानले हिजो बेलुकादेखि खाना खुवाउन सुरु गरेका हुन् । अभियानको नेतृत्व गरिरहेका युवा अभियन्ता समेत रहेका बासिम आलमले बुधबार २सय ५० जनालाई खाना खुवाउने तयारी रहेको बताए । उनले बाढीबाट विस्थापित भएकाहरु भोखै बस्नु नपरोस् भनेर खाना खुवाउने अभियान सुरु गरेको जानकारी दिए । विस्थापितले खाना नपाएको थाहा पाउना साथ आफ्नो टिम खाना लिएर पुग्ने गरेको उनले बताए । कसैलाई समस्या छ भने आफूहरुलाई जानकारी दिन उनले अनुरोध गरेका छन्। यसअघि सोही टिमले पहिलो लकडाउनमा (८०) दिन निरन्तर खाना वितरण गरेको थियो । दोस्रो पटक लकडाउन हुँदा मजदुरी गर्नेहरू र सडकपेटीमा बस्नेहरुलाई आलमको नेतृवमा रहेका मनकारी युवाहरुको समूहले दुई छाक खाना खुवाएका थिए । वसिम आलमको नेतृत्वमा दुई दर्जन युवा र युवती अभियानमा सहभागी छन्। उनीहरू आफै रकम संकलन गरेर खाना जुटाउने गरेका छन् । आलमले यो अभियान राजनीतिभन्दा टाढा रहेको बताए। निःशुल्क खाना पकाउने खुवाउने अभियानमा कुनै ब्यानर झन्डा बोक्न नपाइने नियम पनि छ।
फेवाको मापदण्ड ६५ मिटर कायम गर्न अन्तरिम आदेश,"काठमाडौं : सर्वोच्च अदालतले सोमबार फेवा तालको मापदण्ड ६५ मिटर नै कायम राख्न अन्तरिम आदेश दिएको छ। न्यायाधीश ईश्वर खतिवडा र तिलप्रसाद श्रेष्ठको संयुक्त इजलासले फेवाको मापदण्ड ६५ मिटर नै कायम गर्न भनेको हो। रिटको अन्तिम किराना नलागेसम्म मापदण्डभित्र कुनै पनि संरचना नगर्न नगराउन अन्तरिम आदेशमा भनिएको अधिवक्ता खगेन्द्र सुवेदीले बताए। पोखरा महानगरपालिकाको २०७८ चैत १६ मा बसेको कार्यपालिका बैठकले फेवा तालसहित पोखराका सबै तालका मापदण्ड आधाभन्दा बढी घटाउने निर्णय गरेको थियो। तत्कालीन मेयर मानबहादुर जिसी, उपमेयर मञ्जुदेवी गुरुङलगायत कार्यपालिकाको बैठकले फेवातालको मापदण्ड ६५ मिटरबाट घटाएर ३५ मिटर कायम गर्ने निर्णय गरेको थियो। स्थानीय सरकारले तालको मापदण्ड घटाएको भन्दै अधिवक्ताहरू खगेन्द्र सुवेदी, कृष्णहरि खड्का, सरोजनाथ प्याकुरेल, र दीपेन्द्र प्रसाद घिमिरे लगायतले असार ११ गते रिट दायर गरेका थिए। अधिवक्ता सुवेदीले भने, पोखरा महानगरपालिकालाई मापदण्ड घटाउने कुनै अधिकार छैन्, यसको अन्तिम किनारा नलाग्दासम्म संरचना बनाउन नपाइने सर्वोच्चको अन्तरिम आदेश दिएको छ। २०७५ वैशाख १६ गते जारी भएको परमादेशमा ६ महिनाभित्र तालको नयाँ मापदण्ड तोकेर अवैध भौतिक संरचना भत्काउन निर्देशनसमेत दिएको थियो। फेवताल सँगै रूपाताल र बेगनास तालको ५५ मीटर र खास्टे, दिपाङ, मैदी, न्युरोनी, गुँदे, कमल पोखरी तालको मापदण्ड २० मिटर कायम गर्ने निर्णय गरेको थियो । पोखरा महानगरपालिकाका मेयर धनराज आर्चायले सर्वोच्चको आदेश अनुसार तत्काल कुनै संरचना बनाउन नदिने बताए। हाल सो मुद्दा नटुंगिएको कारण कुनै ठोस निर्णयमा जान नसकिने उनको भनाइ छ। संरचना बनाउन हामीले कुनै अनुमति दिँदै नौ, सर्वोच्चले अन्तिम आदेश दिएको हो, अहिले पनि मुद्दा विचाराधीन अवस्थामा छ टुंगो लागेको होइन्। यस विषयमा अहिले मेरो कुनै राय छैन, उनले भने । यसअघि नै सर्वोच्च अदालतले जारी गरेको परमादेशमा समेत फेवातालको मापदण्ड ६५ मिटरबाट घटाउन नहुने उल्लेख छ। फेवतालसहित पोखराका सबै तालहरूका घटाइएका मापदण्ड तत्काल लागू नगर्न आदेश दिएको हो।"
अनि आयो महाकालीको पानी,"महेन्द्रनगर : नेपालले सन्धि भएको २७ वर्षपछि महाकालीको पानी पाउन थालेको छ। यसअघि टनकपुर ब्यारेजको कुन बिन्दुबाट नेपालले पानी पाउने भन्ने विषयमा विवाद हुँदा यतिका वर्ष अल्झिएको थियो। लामो समयपछि महाकालीबाट पानी पाउन थालिएको छ। यसले महाकाली सन्धि कार्यान्वयनको चरणमा गएको छ, महाकाली सिचाईं आयोजनाका निर्देशक रणबहादुर बमले भने। तत्कालीन ऊर्जासचिव दिनेशकुमार घिमिरेको भारत भ्रमणका क्रममा २०७७ साल पुसमा भारतीय पक्ष आफ्नो क्षेत्रमा १२ सय मिटर नहर निर्माण बनाउन सहमत भएको थियो। नेपालले हिउँदमा ३ सय क्यूसेक र बर्खामा १ हजार क्विसेक पानी पाउने सन्धिमा उल्लेख छ। तर, भारतले कुन ठाउँबाट पानी दिने भन्ने कुराको टुंगो नलगाउँदा यत्तिका वर्षसम्म नेपालले पानी पाउन नसकेको हो। नेपालले सन् २०१४ मै यो नहर तयार गर्ने गरी आफ्नो प्राविधिक प्रस्ताव पठाएको थियो। तर, भारतीय पक्षले प्राविधिक कारण देखाउँदै निर्माणमा आनाकानी गर्दै आएको थियो। तर नेपालले आर्थिक वर्ष २०६३६४ देखि यही नहरबाट पानी ल्याएर सिंचाइ गर्ने गरी महाकाली सिँचाइतेस्रो आयोजना सुरु गरेको थियो। आयोजनाअन्तर्गत कञ्चनपुरको भीमदत्त नगरपालिका९ को मटिनाबाट कैलालीको मालाखेतसम्म ४२ किलोमिटरको मुल नहर बनाउने गरी महाकाली सिँचाईको तेस्रो चरण निर्माण सुरु भएको हो। ४२ किलोमिटरको मूल नहरमध्ये २८ किलोमिटर नहर निर्माण भइसकेको आयोजनाले जनाएको छ। २८ किलोमिटरको मुल नहरका सहायक नहर निर्माण गर्न टेन्डर भइसकेको छ, निर्देशक बमले भने। टनकपुर बाँधको बायाँतर्फ हेड रेगुलेटरसहित नेपालको सीमासम्मको नहर भारतले नै निर्माण गर्नुपर्ने सन्धिमा उल्लेख छ। त्यसअनुसार ब्यारेजबाट भीमदत्त९ मटिनाको नेपालभारत सीमा १२ सय मिटर नहर बनाउनुपर्ने थियो। त्यो नहर भारतको नेशनल हाइड्रोपावर कर्पोरेसन (एनएचपिसी)ले सम्पन्न गरेपछि त्यसमा पानी छोडेर परीक्षण गरिएको छ। दोधारा चाँदनीको पानी अन्योलमै मूल नहरमा भारतको त्रुटि यो आयोजना बनेपछि कञ्चनपुरको ब्रह्मदेवबाट कैलालीको मालाखेतीसम्म र त्यसको दक्षिणमा पर्ने दुवै जिल्लाका खेतमा सिचाइँ सुविधा उपलब्ध हुनेछ। नहर बनेपछि कैलाली र कञ्चनपुरको ३३ हजार हेक्टर जमिनमा सिंचाइ सुविधा पुग्ने बताईएको छ। भारतले सन् १९२८ मा महाकालीको पानी उपयोग गर्न शारदा ब्यारेज बनाएको थियो। तर, नेपालले शारदा ब्यारेकको पानी लिन सन् १९७५ बाट मात्रै महाकाली पहिलो आयोजना मार्फत आफ्नोतर्फ पानी ल्याउन नहर खन्न थालेको थियो। पछि शारदा बाँधबाटै पानी ल्याउने गरी महाकाली सिँचाईको दोस्रो आयोजना पनि बनाएर सिँचाइ सुविधा विस्तार गरिएको थियो। शारदा ब्यारेजबाट भने नेपालले पानी पाइरहेको छ। शारदा ब्यारेज कमजोर भएपछि २०४७ सालमा टनकपुरमा अर्को बाँध निर्माण गरिएको थियो। तर, टनकपुरबाट पानी दिन भने भारतले आनाकानी गरिरहेको थियो। अब भने टनकपुरबाट पनि नेपालले पानी पाउन थालेको हो। आयोजनामा प्राविधिक त्रुटि महाकाली सन्धिका जानकार विष्णुदत्त अवस्थीले भारतीय पक्षले मुल नहरमा पानी परिक्षण गरेपनि नेपालले कम पानी पाउने दाबी गरे। उनले महाकाली सन्धि कार्यान्वयनको पहिलो चरणमै प्राविधिक त्रुटि रहेको बताए। भारततर्फ बनाईएको नहर समुद्री सतहबाट २४१ मिटरको उचाइमा छ, नेपालतर्फ भने २४४५ को उचाइमा छ, यसले गर्दा नेपालले पुरै पानी पाउने सम्भावना कम छ, उनले भने, दुबै पक्षले बराबर उचाइबाट पानी पाउनुपर्ने हो, यहाँ प्राविधिक बदमासी भएको छ। यसरी नेपालतर्फ कम पानी आउने उनले बताए। यसै विषयमा सहमति नहुँदा भारतले बनाउनुपर्ने नहर निमार्णको काम ढिलाई भएको उनको दाबी छ। नेपाल सरकारले कुटनीतिक पहलका लागि सचिवस्तरीय प्रवद्र्धन समुह बनाए पनि महाकालीको विषय पञ्चेश्वरसँग जोडिने गरेको अवस्थीको भनाइ छ। उनले अझै पनि सरकारले महाकाली सिँचाई आयोजनालाई प्राथमिकतामा नराखेको बताए। भारतीय पक्षले २४५ मिटरको उचाइबाट पानी दिने बताउँदै आएको थियो तर आयोजना कार्यालय आफैले ०५ मिटर घटाउन सफल भयो र अहिले २४४५ को उचाइबाट नेपालतर्फ पानी आउने भएको छ महाकाली सिँचाइ आयोजनाले ब्रह्मदेवदेखि करिब १३ किलोमिटर मूल नहर पुर्ण रुपमा निर्माण भइसकेको छ भने थप १५ किलोमिटर नहर निर्माणको अन्तिम चरणमा छ। राष्ट्रिय गौरवको आयोजनामा परेपछि नहर निमार्णको कामले तिब्रता पाएको हो। १५ वर्ष लगाएर मूल नहरको २८ किलोमिटर तयार भएको हो। २८ किलोमिटरपछि थप १० किलोमिटर मुल नहरको ठेक्का पनि भइसकेको छ। राष्ट्रिय गौरवको आयोजनामा परेपछि आर्थिक वर्ष २०७९८० का लागि सरकारले एक अर्ब २६ करोड बजेट बिनियोजन गरेको छ। लामो समय मुआब्जा अल्झन्, रकम अभावलगायत कारणले नहर निर्माणमा ढिलाई हुँदै आएको थियो। अहिले बनेको २८ किलोमिटर मूल नहरसँगै करिब पाँच हजार ३ सय हेक्टर जमिनमा सिँचाइ सुविधा पुयाउने लक्ष्यसहित शाखा नहर निर्माण प्रक्रिया अघि बढेको आयोजनाले जनाएको छ। आयोजनाले २२ शाखा नहर निर्माणका लागि जग्गा अधिग्रहण प्रक्रिया अघि बढाएको छ। शाखा नहर निर्माणपछि भीमदत्त नगरपालिका, बेदकोट र शुक्लाफाँटा नगरपालिकाका केही क्षेत्रका किसानले सिँचाइ सुविधा पाउँनेछन्। आयोजनाअन्तर्गत मुल र शाखा नहर गरी १५१ किलोमिटर नहर निर्माण भए कञ्चनपुर र कैलालीको मालाखेतीसम्म र त्यसको दक्षिणका क्षेत्रको ३३ हजार ५ सय हेक्टर जमिनलाई सिँचाइ सुविधा पुग्नेछ। आयोजनाका निर्देशक बमले खेतसम्म सिँचाई सुविधा उपलब्ध हुने गरी काम अघि बढेको बताए। २२ वटा शाखा नहर निमार्णका लागि जग्गा अधिग्रणको प्रक्रिया अघि बढेको छ, उनले भने, दोधारा चादनीतर्फ पनि सर्भेको काम भइसकेको छ। एकपटक नहर निमार्णका लागि सर्भे गरेको भएपनि अहिले धेरै संरचना निर्माण भइसकेकाले पुनःसर्भे गर्नुपरेको आयोजना कार्यालयले जनाएको छ। अन्योलमा दोधारा चाँदनी महाकाली सन्धि अनुसार भारतले दोधारा चादँनी नगरपालिकामा समेत सिँचाइका लागि ३५० क्युसेक पानी उपलब्ध गराउनुपर्ने हो। तर, त्यहाँ पनि भारतले शारदा नहरबाट नेपालभारत सिमानासम्म बनाउनुपर्ने मूल नहर र संरचना निर्माणमा ढिलाइ गरेको छ। नहर बनाउने कुनै सुरसार छैन। हरेक निर्वाचनमा महाकाली सन्धिअनुसार कञ्चनपुरको दोधारा चाँदनी नगरपालिकालाई सिँचाइका लागि पानी ल्याउन पहल गर्ने विषय सबै पार्टीका एजेण्डा बने तर सन्धि सम्झौता भएको २७ वर्षसम्म नहर निर्माणको सुरसार छैन। सन्धि सम्झौतामा घातैघात २०४८ जेठ १३ गते गिरिजाप्रसाद कोइरालाले प्रधानमन्त्रीको जिम्मेवारी सम्हाले लगत्तै भारतीय प्रधानमन्त्री पिभी नरसिंह रावसँग टनकपुर सन्धि सम्झौता गरेका थिए। सन्धि अनुसार भारतले निर्माण गरेको टनकपुर बाँधको २९ हेक्टर भूभाग उसलाई उपलब्ध गराइएको थियो। सो भूमि भारतलाई उपलब्ध गराएबापत टनकपुर जलविद्युत् आयोजनाबाट २ मेगावाट विद्युत् नेपालले निःशुल्क पाउने टनकपुर सम्झौतामा उल्लेख थियो। तर कोइरालाले टनकपुर आयोजनामा समान हकको साटो राष्ट्रघाति सम्झौता गरेको भन्दै उनकोे बिरोध समेत भयो। महाकाली नदीको एकीकृत विकाससम्बन्धी गरिएको उक्त सन्धिको धारा (२) को उपधारा २ क मा भारतले टनकपुर बाँधबाट नेपालले पाउने पानी प्रवाहित गर्नका लागि हेड रेगुलेटर र नेपालको सीमासम्म नहर निर्माण गर्नुपर्ने उल्लेख छ। स्थानीयका अनुसार टनकपुर सन्धि अनुसारको २९ हेक्टर जमिनबाहेक पनि भारतीय पक्षले नेपालतर्फको सीमा मिच्दै आएको छ। कञ्चनपुरको उत्तरतर्फ पर्ने टनकपुर बाँध छेउको नेपाली भूमिमा भारतले एकलौटी ढंगबाट सडक निर्माण गरेको छ। भीमदत्त नगरपालिका ९ ब्रम्हदेव बजार छुने गरी भारतीय पक्षले सडक विस्तार सुरु गरेको हो। भारतीय पक्षले ब्रम्हदेव बजारसम्म आफ्नै भूमि भएको दाबी गर्दैै आएको छ। टनकपुर बाँध निर्माणकै बेला ३ नम्बरपिलर हराएको थियो।"
"आज असार १५ गते धान दिवस, दही च्युरा खाएर मनाइँदै","काठमाडौं : प्रत्येक वर्ष असार १५ गते मनाइने धान दिवसका अवसरमा आज खेतमा काम गरी दहीच्युरा खाएर मनाइँदै छ। कामको चटारोले थकित भएका किसान शक्ति प्राप्तिका लागि दही च्युरा खान्छन्। यसबेला दहीच्युराले शरीरमा शीतलता भई शक्ति सञ्चय हुने विश्वास गरिन्छ। असार १५ लाई नेपाली समाजमा दहीच्युरा खाने पर्वका रूपमा पनि लिइन्छ। खेतीपातीबाहेक अन्य पेसा र व्यवसायमा लागेका नेपालीले पनि आज दहीच्युरा खाई असार १५ लाई सांस्कृतिक पर्वका रूपमा मनाउँछन्। हाम्रो संस्कृतिमा दहीको स्थान महत्वपूर्ण छ। शुभकार्यका लागि घरबाहिर निस्कने, विदेश जाने आदि महत्वपूर्ण काम गर्नुअघि दही अक्षता मुछेर निधारमा रातो टीका लगाउने परम्परा छ। यस्ता शुभकाममा निस्कनुअघि रातो टीकासँगै सगुनका रूपमा पनि दही खुवाएर बिदाइ गरिन्छ। निस्कने बेलामा दही खाएर हिँडे साइत पर्ने जनविश्वास रहिआएको छ। दही वैज्ञानिक दृष्टिले पनि स्वास्थ्यवर्द्धक मानिन्छ। आयुर्वेदमा भोजनको अन्त्यमा दही मथेर बनाइएको मोही पिएमा औषधि उपचारका लागि स्वास्थ्यकर्मीकहाँ जानु नपर्ने बताइएको छ। भोजनान्ते पिबेत् तक्रं वैद्यस्य किं प्रयोजनम् भन्नेजस्ता वाक्य पनि आयुर्वेदमा उल्लेख गरिएको छ। दहीले पाचन शक्ति पनि बढाउँछ। पखाला लागेका बेला दहीच्युरा खाएमा औषधिको काम गर्छ। यसैले दहीच्युरा खाने संस्कारले नेपाली संस्कृतिमा बृहत्रूप लिएको छ। यसरी असार १५ गते नेपाली समाजमा दहीच्युरा खाने पर्वका साथै राष्ट्रिय सांस्कृतिक पर्व बन्न सफल भएको छ। धान दिवस विसं २०६१ मङ्सिर २९ गते मन्त्रिस्तरीय निर्णय गरी २०६२ साल असार १५ गतेदेखि राष्ट्रिय धान दिवस मनाउन थालिएको हो। कृषि प्रधान देश भएकाले नेपालका अधिकांश मानिसको पेसा खेतीपाती हो। किसान वर्षभरका लागि छाक जुटाउन यो महिना खेतीमा व्यस्त हुन्छन्। आजका दिन असारे भाकामा लोकदोहोरी गाउँदै छुपु छुपु हिलोमा धान रोपिन्छ। छुपु र छुपु हिलोमा धान रोपेर छोडौँला, बनाई कुलो लगाई पानी आएर गोडौँला जस्ता लोक लयका गीत गाएर खेतमै रमाइलो पनि गरिन्छ। मध्य गर्मीको यो समयमा युवा लाठे र युवती रोपाहारले खेतका गराको हिलो छ्यापाछ्याप गरेर मनोरञ्जन गर्छन्। असारमा एकपटक हिलोमा पस्नै पर्ने मान्यता पनि नेपाली समाजमा रहेको छ। औपचारिकरूपमा सरकारले निर्णय गरेर धान दिवस घोषणा गर्नुअघि नै नेपालमा असार १५ गते दहीच्युरा खाने संस्कृति प्राचीनकालदेखि नै रहिआएको धर्मशास्त्रविद् प्रा डा रामचन्द्र गौतम बताउँछन्।"
मुलुकभर मनसुन सक्रिय,"काठमाडौं : सुरुवाती अवस्थामै मनसुनी वायु मुलुकभर सक्रिय भएको छ। पूर्वी क्षेत्रबाट प्रवेश गरेको मनसुनका कारण मंगलबार देशका विभिन्न स्थानमा सामान्यदेखि पूर्ण बदली भएको छ। बंगालको खाडीबाट आएको जलवाष्पयुक्त हावाको असरले देशका विभिन्न स्थानमा हलुकादेखि मध्यम वर्षा भएको जल तथा मौसम विज्ञान विभागले जनाएको छ। मौसम पूर्वानुमान महाशाखाका वरिष्ठ मौसविद् वरुण पौडेलका अनुसार प्रदेश नं १, मधेस प्रदेश, बागमती प्रदेश, गण्डकी प्रदेश र लुम्बिनी प्रदेशका केही स्थानमा भारी तथा अति भारी वर्षा हुन सक्छ। भारी वर्षा ५० देखि १ सय मिलिमिटरसम्म मानिन्छ। १ सयदेखि २ सय मिलिमिटर वर्षालाई धेरै भारी वर्षाका रूपमा लिइन्छ। मनसुनको सुरुवाति अवस्थामा देशका धेरै स्थानमा वर्षा भएको छ। वरिष्ठ मौसमविद् पौडेलका अनुसार सुरुवाति अवस्थामा नै मनसुन सक्रिय देखिएको छ। कर्णाली र सुदूरपश्चिमको एकदुई स्थानमा मात्र भारी वर्षाको सम्भावना छ। एकदुई दिन मनसुन सक्रिय रहने देखिएको छ। राति पनि वर्षा हुन सक्ने देखिन्छ, उनले भने, बिहीबार बेलुकादेखि मौसममा क्रमशः सुधार हुँदै जाने देखिएको छ। मौसम सुधार केही दिनसम्मका लागि मात्र हुनेछ। पूर्वी र पश्चिम क्षेत्रमा भारी वर्षा बिहीबार बेलुकादेखि मौसम क्रमशः सुधार हुने बुधबार दिउँसो देशभर सामान्यदेखि पूर्णबदली रहने विभागले जनाएको छ। मुलुकका धेरै स्थानहरूमा हलुकादेखि मध्यम वर्षाको सम्भावना छ। बिहीबार दिउँसो पनि सामान्य बदली रहनेछ। देशका केही स्थानहरूमा हलुकादेखि मध्यम वर्षाको सम्भावना रहेको मौसम विज्ञान विभागले जनाएको छ।"
विराटनगरका शैक्षिक संस्था आजदेखि तीन दिन बन्द,"विराटनगर : बाढी र डुबानको चपेटामा परेको प्रदेश १ को राजधानी विराटनगरका शैक्षिक संस्था आज बुधबार)देखि तीन दिनसम्म बन्द रहने भएका छन्। विराटनगर महानगरपालिकामा बसेको आकस्मिक बैठकले शैक्षिक संस्था बन्द गर्ने निर्णय लिएको हो। महानगरका सामुदायिक, संस्थागत र परम्परागत विद्यालयहरू आगामी शुक्रबारसम्म बन्द रहने छन्। बाढी र डुबानका कारण विस्थापित बनेकालाई उचित व्यवस्थापनका लागि समस्या भएपछि तत्काल उनीहरुलाई राख्न शैक्षिक संस्था प्रयोग गर्नुपर्ने हुँदा पठनपाठन बन्द गनुपर्ने अवस्था आएको महानगरले जनाएको छ। महानगरको शैक्षिक प्रशासन महाशाखा प्रमुख दुर्गाप्रसाद खतिवडाका अनुसार मेयर नागेश कोइराला, उपमेयर शिल्पा निराला कार्की, प्रमुख प्रशासकीय अधिकृत उमेश बस्नेत र १९ वटै वडाका वडाध्यक्षको उपस्थितिमा मंगलबार बसेको आकस्मिक बैठकले शैक्षिक संस्था बन्द गर्ने निर्णय लिएको हो। बर्खे विदाबाट कटौती हुने गरी विद्यालयहरु बन्द गरिएको उनले बताए। अविरल वर्षाका कारण महानगरका विभिन्न क्षेत्रहरु डुबानमा परेको र समस्या झन् बढ्ने सम्भावना रहेकाले पनि आमनागरिकको सुरक्षालाई मध्यनजर गर्दै शैक्षिक संस्था र सामुदायिक भवन आवासका लागि प्रयोग गर्ने तयारी रहेको महानगरले जनाएको छ। कतिपय विद्यालय डुबानमा परेका छन्। केही विद्यालयमा बाढी पीडितका लागि अस्थायी बसोबासको व्यवस्था गरिएको छ, खतिवडाले भने, निरन्तरको वर्षाले विद्यालय सञ्चालन र नियमित पठनपाठनमा समस्या भएको छ। पठनपाठन नै बन्द गरेर बाढी पीडितलाई अस्थायी बासस्थानको व्यवस्था गर्नुपर्ने अवस्था आयो।"
४ जिल्ला जोड्ने सडकको बेहाल,"उदयपुर : सडक कालोपत्रे गरेको पाँच वर्ष नबित्दै जीर्ण बनेपछि माथिल्लो सगरमाथालाई जोड्ने सिद्धिचरण लोकमार्गमा सर्वसाधरणले सास्ति व्यहोर्नु परेको छ। उदयपुरसहित चार जिल्लालाई जोड्ने लोकर्मागको मिर्चैयाकटारीघुर्मी सडकखण्ड मर्मत नहुँदा उपभोक्ताले सास्ती व्यहोर्नु परेको हो। सडक मर्मत नहुँदा दुई घण्टामा पार गरिने घुर्मीखण्ड सार्वजानिक यातायातलाई ६ घण्टा लाग्ने गरेको स्थानीय बताउँछन्। सडक जीर्ण हुँदा यात्रादेखि उपभोग्य वस्तु ढुवानीमा सकस भइरहेको छ। अझ लगातारको बर्षाका कारण पहिरो वग्दा र सडकका खाल्डाखुल्डीले सवारी आवागमनमा समस्या भएको चालक दलविर विश्वकर्मा बताउँछन्। २०५८ सालदेखि सञ्चालनमा आएको साँघुरो सडक जीर्ण भएपछि जोखिम मोलेर यातायातका साधन सञ्चालन गर्नुपरेको उनी बताउँछन्। खाल्डाखुल्डी र माथिबाट बग्ने पहिरोले दुर्घटनाको जोखिम बढेको छ, विक भन्छन्, यात्रु जोखिमपूर्ण यात्रा गर्न बाध्य छन्, उत्तिकै माथिका जिल्लामा खाद्यान्न ढुवानी महँगो भइरहेको छ, ढुवानी महँगो हुँदा मूल्य बढेको छ। बनेको पाँच बर्षमा नै सडकमा कालोपत्रेको नाम निशान नभएको बताउँदै स्थानीय जीवनाथ दाहाल भन्छन्, ठाउँठाउँमा सडक भत्किँंदा र खाल्डाखुल्डी हुँदा सवारी साधन दायाँबायाँ कोल्टिँदै गुड्ने गरेका छन्। हिउँदमा धुलो उड्ने र वर्षा याममा हिलाम्य हुने गरेको स्थानीय बताउँछन्। हिलोमा सवारी साधन भासिने र कतिपय उकालोमा उक्लिन नसक्ने समस्या रहेको यातायात व्यवसायी बताउँछन्। बढीमा १० टन भार क्षमताको सवारी साधन सञ्चालन हुनुपर्ने भए पनि सडकमा सोभन्दा बढी भार क्षमताको सवारी साधन गुडाउँदा चाँडो कालोपत्रे उक्किएको हुन सक्ने स्थानीयको अनुमान छ। त्यति मात्र नभई निर्माणचरणमै लापरबाही र मापदण्ड अनुसार नबनाउँदा चाँडै भत्किएको उनीहरू बताउँछन्। सडक जिर्ण रहेकै कारण उदयपुरको माथिल्लो भेग, खोटाङ, ओखलढुंगा र सोलुखुम्बुमा दैनिक उपभोग्य वस्तु भित्र्याउन कठिनाइ भइरहेको उद्योग वाणिज्य संघ खोटाङका अध्यक्ष उपिनकुमार राई बताउँछन्। उनी भन्छन्, महँगो मूल्य तिरेर भए पनि जोखिम मोलेर सामान भित्र्याउनु परेको छ, यहीँ रफ्तारले बर्षा रहने हो भने अब ल्याउन सक्ने अवस्था छैन। उनले भने, सडककै कारण उपभोग्य वस्तु ढुवानीको भाडा बढ्दा महँगी बढेको छ। कहिलेकाहीँ साता दिनसम्म सडक अवरुद्ध हुँदा दैनिक उपभोग्य वस्तु आपूर्तिमा समस्या भइरहेको छ। घुर्मीकटारी सडक खोटाङ, ओखलढुंगा, सोलुखुम्बु र पूर्वी तराई जोड्ने एक मात्र सडक हो। सडक जीर्ण हुँदा तीन जिल्लाका भौतिक निर्माणमासमेत असर परेको छ। एकातिर सडक साँघुरो रहेको र अर्कोतर्फ बीचबीचमा खाल्डाखुल्डी र पहिरोले सडक जिर्ण रहेको बताउँदै दाहालले भने, सर्वसाधारण आवागमन गर्न बाध्य भएकाले जोखिम मोलेर आवतजावत गरिरहेका छन्। कटारीबाट घुर्मीसम्म नपुगेसम्म त्रासमै यात्रा गर्नु पर्ने बाध्यता रहेको उनको भनाइ छ। भीरको बाटो त्यो पनि कच्ची भएकाले यात्रा अवधिभर त्रासले मुटु नै ढुकढुक हुने गरेको दाहालले बताए। त्यति मात्र नभई राजर्मागको स्तरोन्नती नहुँदा मुख्य व्यापारिक केन्द्र कटारी बजारको व्यापार व्यावसायसमेत घट्दै गएको उदयपुर स्थानीय व्यापारी सुशीला राउत बताउँछिन्। कटारी बजारसँग जोड्ने यो लोकर्माग स्तरीय नहुँदा व्यापार व्यावसाय खस्किएको उनको भनाइ छ। राजर्माग जीर्ण हँुदा तराईबाट आयात गरी पहाडी क्षेत्रमा खाद्यन्नलगायत दैनिक उपभोग्य वस्तु आपूर्ति गर्न समस्या भएको व्यापारीहरू बताउँछन्। साँघुरो र जिर्ण सडकमा ज्यान जोखिममा राखेर सवारी चलाउनु पर्ने बाध्यता छ, राउतले भने, सडक निर्माण भए यता बर्सेनि मर्मतका नाममा करोडौ रुपैया खर्चेपनि सडकको अवस्था सुध्रिएको छैन। बाटो ज्यादै साँघुरो, धेरै मोड भएको र जीर्णसमेत हुँदा धेरै समस्या भएको उनले वताए। सडक जीर्ण भएकै कारण कटारीबाट तीन वर्षयता बर्सेनि ५० जनाको संख्यामा व्यापारी पलायन हुँदै गएको उनले वताईन्। निर्माण गर्नु पूर्वनै प्राविधिकले स्टिमेट बनाउँदा साँघुरो बाटो भएकाले अहिले समस्या भएको कटारी नगरपालिकाका पूर्वमेयर ज्ञानेन्द्र श्रेष्ठ बताउँछन्। उनले भने, राजमार्ग भन्नासाथ धेरै गाडीको चाँप हुन्छ भन्ने सोचकासाथ ट्रयाक खोल्नुपथ्र्याे, हचुवाको भरमा गर्दा अहिले यो दुर्दशा भोग्दैछौं। चार जिल्लाका नाका भएकाले तत्कालीन अवस्थामा नै सडक फराकिलो बनाउँदै लैजानु पर्ने बताउँदै श्रेष्ठले भने, धेरै लगानी भइसक्यो अब फेरि फराकिलो बनाउन कतिपय राम्रो सडक नै भत्काउनु पर्ने अवस्था छ। भार क्षमताका गाडी कुदाउँदा जीर्ण क्षमताभन्दा बढी भार बोकेर सवारी साधन चलाउँद लोकमार्गको मिर्चैयाकटारी सडक खण्ड दिन दिनै जीर्ण बन्दै गएको छ। मापदण्डविपरीत बढी भार क्षमताका सवारी साधन संचालन र पुनर्निर्माण नहुँदा लोकर्माग जीर्ण बन्न पुगेको हो। त्यस क्षेत्रमा मारुती र सौर्य सिमेन्टका दैनिक एक सय बढी ट्रक सञ्चालन हुने गरेको स्थानीयले बताएका छन्। सडकमा १० टनभन्दा बढी भार बोक्न नपाइने कानुनी प्रावधान भएपनि टिफर चालकले सोभन्दा बढी परिमाणमा चुनढुंगा बोक्ने गरेको स्थानीय बताउँछन्। सडक मर्मत गरिए पनि दिगोपनमा ध्यान नदिँदा समस्या आएको कटारी नगरपालिकाका उपमेयर गीता खड्काले बताइन्। उनले भनिन्, राजमार्ग मर्मत होइन, पुर्ननिर्माण हुनुपर्ने आवश्यकता छ। निर्माणपछि अहिलेसम्म गरिएका मर्मतले सडकको खासै स्तरोन्नति हुन सकेको छैन, त्यसैले सडक मर्मत मात्रै होइन पुनर्निर्माण हुने पर्ने उलने बताइन्। सिराहाको चन्द्रोदयपुरस्थित मारुती सिमेन्टका लागि सिन्धुलीको ककरुठाकुरदेखि ओसार्ने चुनढुंगा बोक्ने टिपर यहीँ लोकमार्ग भएर आउजाउ गर्नाले सडक जीर्ण भएको स्थानीयको भनाइ छ। पछिल्लो दुई वर्षयता सौर्य र कसमस सिमेन्ट उद्योगका लागि कटारीकै पट्नाभन्ज्याङलगायत दुई ठाउँको चुनढुंगा ओसार्ने रुट पनि यहीँ भएकाले सडकमा थप भार पर्दै आएकाले बैकल्पिक सडकको व्यवस्था गर्नुपर्ने स्थानीय अशोक श्रेष्ठ बताउँछन्।"
पूर्वपश्चिम राजमार्ग अवरुद्ध,चितवन : गएराति देखि परेको अविरल वर्षाका कारण पूर्वपश्चिम राजमार्ग अवरुद्ध छ । नवलपुरको मध्यविन्दु१० मा रहेको ठूलो खहरे र सानो खहरेमा पुल निर्माणका लागि बनाइएको २ वटा डाईभर्सन र विनई त्रिवेणीको खहरे खोलाको डाईभर्सन बगाएपछि महेन्द्र राजमार्ग अवरुद्ध भएको हो। अहिले २ तर्फि नै बाटो अवरुद्ध भएकाले खुलाउने प्रयास जारी रहेको प्रहरीले जनाएको छ।
"रौतहट, कैलाली, कञ्चनपुर र जाजरकोटमा भारी वर्षा, सतर्कता अपनाउन आग्रह","काठमाडौं : देशभर मनसुनी वायुको प्रभाव रहेको जल तथा मौसम विज्ञान विभागले जनाएको छ। मौसम पूर्वानुमान महाशाखाका वरिष्ठ मौसविद् वरुण पौडेलका अनुसार प्रदेश नं १, मधेस प्रदेश, बागमती प्रदेश, गण्डकी प्रदेश र लुम्बिनी प्रदेशका केही स्थानमा भारी तथा अति भारी वर्षा हुन सक्छ। बाढी पूर्वानुमान महाशाखाका अनुसार मधेश प्रदेशको रौतहट र गौर आसपासका क्षेत्रमा भारी वर्षा मापन गरिएको छ। गौर आसपासका क्षेत्रमा भारी वर्षा भइरहेको बाढी पूर्वानुमान महाशाखाले जनाएको छ। महाशाखाका अनुसार सो क्षेत्र भएर बहने साना नदीमा बाढीको जोखिम भएकाले तटीय क्षेत्र तथा डुबान भइरहने क्षेत्रका बासिन्दालाई बुधबार बेलुकासम्म विशेष सतर्कता अपनाउन आग्रह गरेको छ । यसैगरी कैलाली,कञ्चनपुर र आसपास धेरै स्थानमा भारी बर्षा भएको छ। कान्द्रा, मोहना, खुटीया लगायत नदीमा एक्कासी बाढी आउन सक्ने, कान्द्रा नदी कैलालीमा जलसतहले सतर्कता तह पार गरेको, नदीतटिय होचा डुबान भइरहने क्षेत्रमा दिउँसोसम्म विशेष सतर्कता अपनाउन महाशाखाले आग्रह गरेको छ। यता जाजरकोट र आसपासको क्षेत्रहरूमा पछिल्लो ३ घण्टामा भारी वर्षा मापन भएको छ। सो क्षेत्र भइ बहने साना नदीहरूमा बाढीको जोखिम भएकाले तटीय क्षेत्रमा र पहिरोग्रस्त क्षेत्रमा रहनेहरूले दिउँसोसम्म उच्च सतर्कता अपनाउन बाढी पूर्वानुमान महाशाखाले सूचना जारी गरेको छ। मौसम पूर्वानुमान महाशाखाले बुधबार दिउँसो प्रदेश नं १, मधेश प्रदेश, बागमती प्रदेश, गण्डकी प्रदेश र लुम्बिनी प्रदेशका केही स्थानहरुमा भारी वर्षा र थोरै स्थानमा धेरै भारी वर्षाको पनि सम्भावना रहेको जनाएको छ। सुदूरपश्चिम प्रदेशको थोरै स्थानमा भारी वर्षा र कर्णाली प्रदेशको एकदुई स्थानमा पनि भारी वर्षाको सम्भावना रहेको छ। नारायणी, कर्णाली, बबई, बागमती, कोसी, गण्डकी नदीले जल सतह पार गरेको छ।"
पानी जमेको नालीमा पुरुष मृत फेला,विराटनगर : विराटनगर महानगरपालिका६ मा पानी जमेको नालीमा मंगलबार राति एक जना पुरुष मृत फेला परेका छन्। मोरङ प्रहरीका प्रवक्ता डीएसपी दीपक श्रेष्ठका अनुसार सरोचियाको नालीमा विराटनगर५ का ३० वर्षीय सन्तोष मण्डल मृत फेला परेका हुन्। टाउको तथा शरीरको भाग नालीको पानीमा डुबेको र खुट्टा बाहिर निस्किएको अवस्थामा राति ११:२५ बजेतिर शव भेटिएको उनले बताए। घटनास्थलनजिक एउटा साइकल पनि लडिरहेको अवस्थामा भेटिएको छ। रातको समयमा साइकलमा यात्रा गर्ने क्रममा डुबान क्षेत्र पार गर्न खोज्दा साइकल अनियन्त्रित भएर मण्डल नालीमा पल्टिएको हुनसक्ने प्रहरीको आशंका छ। प्रहरीका अनुसार पानी जमेको नालीमा ढलेपछि उठ्न नसक्दा त्यहीँ डुबेर उनको मृत्यु भएको हुनसक्छ। प्रदेश १ को राजधानी विराटनगर मंगलबार बिहानैदेखि बाढी र डुबानको चपेटामा परेको छ। मण्डलको शव पोस्टमार्टमका लागि कोसी अस्पताल लगेर घटनाको अनुसन्धान सुरु गरिएको डीएसपी श्रेष्ठले बताए।
पूर्वी तराईमा बाढीको वितण्डा,"प्रदेश १ मा अविरल वर्षा हुँदा स्थानीयवासी बाढी र डुबानको चपेटामा परेका छन्। पूर्वी तराईका जिल्ला मोरङ, सुनसरी र झापा प्रभावित भएका छन्। दर्जनौं परिवार विस्थापित बनेका छन्। भौतिक संरचनामा क्षति पुगेको छ। मोरङमा एक जनाको मृत्यु भएको छ। मंगलबार बिहानदेखि निरन्तर वर्षा हुँदा खोलाको जलस्तर बढेर विगतजस्तै समस्या निम्तिएको हो। विराटनगर महानगरपालिकासहित मोरङका आठ स्थानीय तह नराम्ररी प्रभावित भएका छन्। १ सय ४४ परिवार विस्थापित भएका छन्। उनीहरूलाई सुरक्षित स्थानमा सारिएको प्रहरीले जनाएको छ। बाढी र डुबानका कारण विस्थापित हुनुपर्ने समस्या वर्षौदेखि कायमै रहेको बताउँछन् विराटनगर१८ का शम्भुकुमार यादव। चुनावका बेला घरघरमा भोट माग्न आएका स्थानीय नेता, कार्यकर्ता यो बेला बेखबर बनेको गुनासो उनको छ। केराबारी गाउँपालिका९ बेलचौरीस्थित तुर्के खोलाको निर्माणाधीन पुलको आधा भाग बाढीले बगाएको छ। विराटनगर८ स्थित जिल्ला कारागार मोरङ पछाडि बसोबास गर्दै आएका २५ घरपरिवार विस्थापित भएको मोरङ प्रहरीका प्रवक्ता डीएसपी दीपक श्रेष्ठले बताए। घिनाघाटविराटचौक सडक ग्रामथानको खुनियाकट्टामा सडक अवरुद्ध भएको छ। भलुवा खोलाको बाढी पसेर कानेपोखरी६ का तेजबहादुर दर्जीले पालेका ७ वटा सुँगुर पाठा बगाएको छ। प्रहरीका अनुसार बेलबारी६ मा खैटे खोलाले विस्थापित आठ परिवार आफन्तकहाँ बसेका छन्। सुनवर्षी६ मा बक्राहाले बाँध कटान गर्न थालेपछि खोला बस्तीमा पर्ने जोखिम बढेसँगै रोकथामको प्रयास भइरहेको डीएसपी श्रेष्ठले बताए। बूढीगंगा गाउँपालिका२ स्थित विराट शिक्षण अस्पतालको आकस्मिक सेवा डुबानका कारण अवरुद्ध भएको छ। सोही वडाको खाप टोलमा सिंघिया खोलाको बाढी पस्दा २६ परिवारका १ सय १५ जना विस्थापित भएका छन्। कटहरी गाउँपालिका१ टाइगर टोलमा सिंघियाको बाढी पस्दा ६० घर डुबानमा परेका छन्। डुबानबाट पीडित बनेका २ सय ५० जनालाई स्थानान्तरण गरिएको छ। विराटनगरका १, २, ४, ५, ६, ७, ८, ११, १२, १४, १६, १८ र १९ सहित १३ वडाका ५ हजार ७ सय ७५ स्थानीय बासिन्दा बाढीको उच्च जोखिममा रहेको महानगरपालिकाले जनाएको छ। विपद् व्यवस्थापनका निम्ति विनियोजन हुने वार्षिक बजेट सही ठाउँमा खर्च हुन नसक्दा समस्या समाधान हुन नसकेको सरोकारवाला बताउँछन्। विराटनगर२ का जगदीश कामत भन्छन्, सरकारले ध्यान नदिँदा हामी बर्सेनि बाढी र डुबानबाट प्रताडित हुनुपरेको छ। आखिर हामीलाई सम्झिने भनेको भोट माग्ने बेलामा मात्रै त हो। ५ वर्षअघि पनि २०७४ साउन २८ गते आएको बाढीले मोरङका अधिकांश स्थानीय तह नराम्ररी प्रभावित भएका थिए। त्यसयता बाढी तथा डुबानको समस्या समाधानका लागि दीर्घकालीन उपायको खोजी हुन सकेन। मोरङका १७ स्थानीय तहमध्ये प्रदेश राजधानीसमेत रहेको विराटनगरमा सर्वाधिक क्षति पुर्याउने गरेको छ। विराटनगरको पूर्वमा सिंघिया र पश्चिममा केसलिया खोला छन्। यी दुवैमा आएको बाढी ओभरफ्लो भएर विराटनगरका घरघरमा पुग्ने गरेको छ। विगतको अनुभवबाट पाठ सिक्दै महानगरले बाढीको जोखिममा रहेका नागरिकको उचित व्यवस्थापनमा विशेष पहल गर्नुपर्ने भए पनि त्यसो हुन नसकेको पूर्वशिक्षक केशव अधिकारी बताउँछन्। महानगरपालिकाले जोखिममा रहेका घर तथा बस्ती स्थानान्तरण गर्ने, जनता आवास योजनाअन्तर्गत उनीहरूलाई जोखिममुक्त ठाउँमा बसोबासको व्यवस्था मिलाउनेलगायतका कार्यक्रम अघि सारेको थियो। तर, कार्यान्वयन हुन नसकेको अधिकारीको भनाइ छ। विराटनगर१ का अनिल पोदार भन्छन्, तटबन्ध निमार्णमा सरकारको चासो छैैन। निमार्ण गरिएको ठाउँमा पनि झारो टार्ने कार्य मात्र भएको छ। बाढी आएपछि त्रिपालको सहारामा रात बिताउनुपर्ने अवस्था छ। केसलियाले २०७७ सालमा पनि धार परिवर्तन गर्दा विराटनगरको दक्षिणी भेग डुबानमा परेको थियो। विराटनगर६ डम्पिङ साइटको उत्तरबाट नदीले धार परिवर्तन गर्दा वडा नम्बर ११ , १२ , १६ र १५ का बासिन्दा प्रभावित भएका थिए। यसपटक पनि सिंंघिया र केशलियाको बाढीले विराटनगरका विभिन्न भाग डुबानमा परेका छन्। प्रशासनको आँखा छलेर खोलामा हुने अवैध उत्खननका कारण खोलाले धार परिवर्तन गर्ने गरेको स्थानीयवासीको गुनासो छ। खोलानाला तथा बाढी नियन्त्रणमा महानगर सक्रिय भए पनि महानगरको बजेटले मात्रै समस्याको दीगो समाधान सम्भव नरहेको बताउँछन् महानगरको वातावरण तथा विपद् व्यवस्थापन महाशाखा प्रमुख राजेन्द्र प्रधान। बाढीका कारण हुने जनधनको क्षति न्यूनीकरणका निम्ति आवश्यक स्रोतसाधनसहित नगर प्रहरी उद्धार कार्यका सक्रिय छ, प्रधान भन्छन्, तर, यसले मात्रै समस्याको दीगो समाधान सम्भव छैन। प्रदेश सरकारको सहयोग पनि आवश्यक छ। महानगरपालिकाले विपद् व्यवस्थापन ऐनबमोजिम संकटासन्न क्षेत्रलक्षित उद्धार कार्य गरिरहेको छ। विपद् व्यवस्थापन नीति, विपद् जोखिम न्यूनीकरण रणनीतिक कार्ययोजना र विपद् पूर्वतयारी तथा प्रतिकार्य योजनाको आधारमा नक्सांकनअनुसार जोखिम र क्षति न्युनीकरणमा महानगर सक्रिय रहेको प्रधान बताउँछन्। होचो भुभागका जनतालाई यथोचित बासस्थानको व्यवस्था मिलाउन र जनधनको सुरक्षा गर्न महानगरको टीम फिल्डमै रहेको दाबी उनी गर्छन्। मोरङ प्रशासनले पनि तटीय क्षेत्रका बासिन्दालाई सुरक्षाको प्रत्याभूति दिलाउन भूमिका खेलिरहेको प्रमुख जिल्ला अधिकारी काशीराज दाहाल बताउँछन्। स्थानीय पालिकाहरूसँगको समन्वयमा विस्थापितको व्यवस्थापन भइरहेको उनको भनाइ छ। सुनसरीमा विपद् व्यवस्थापन सम्बन्धी सामाग्रीको भण्डारण केन्द्र छ। त्यहाँबाट पनि हामीले केही त्रिपाल र म्याटेसहरू माग गरेका छौं। आइसकेपछि अत्यावश्यक ठाउँमा पठाउने तयारी भइरहेको छ। प्रदेश सरकारसँग पनि समन्वय भइरहेको छ, दाहाल भन्छन्, गृह मन्त्रालयले पनि विपद् व्यवस्थापनका निम्ति भनेर ७ लाख पठाएको छ। उक्त रकम पर्याप्त नभए पनि केही राहत भने हुने अपेक्षा गरेका छौं। थप निर्णयका लागि बैठक राखेर विपद् व्यवस्थापन प्रतिकार्य योजनाबारे छलफल गर्छौँ। प्रजिअ दाहालका अनुसार निरन्तरको वर्षाका कारण साँझसम्ममा मोरङमा विराटनगरबाहेक ग्रामथान१, कानेपोखरी६, बेलबारी६, सुनवर्षी६, बूढीगंगा२ र कटहरी१ का ११९ परिवार विस्थापित भएका छन्। वर्षा जारी रहेको र खोला तथा नदीको जलस्थल बढ्ने सम्भावना रहेका कारण सावधानी अपनाउन सबैमा आग्रह गरिएको उनको भनाइ छ। मोरङको सुन्दरहरैँचा नगरपालिका३ आइतबारेस्थित गछिया खोलाले बगाएर एक जनाको मृत्यु भएको छ। सुन्दरहरैँचा नगरपालिका६ सिसौघारीका ५८ वर्षीय रामबहादुर विकको मृत्यु भएको प्रहरीले जनाएको छ। खोलाले बगाउँदै गरेको अवस्थामा विकको शव मंगलबार बिहान भेटिएको हो। प्रहरीका अनुसार विक सोमबार साँझदेखि हराइरहेका थिए। त्यस्तै वर्षाका कारण सुनसरीको इटहरी उपमहानगरपालिका जलमग्न भएको छ। पानीको निकास नहुँदा मुख्य बजार क्षेत्र र विभिन्न बस्ती डुबानमा परेका छन्। सोमबार रातिदेखिको वर्षाका कारण ट्यांग्रा खोला र खती खोलामा आएको बाढी बस्तीमा पसेको हो। जसकारण कोसी लोकमार्गअन्तर्गत इटहरीविराटनगर सडकमा डुबान हुँदा यातायातका साधन सञ्चालनमा समस्या भएको छ। इटहरीको साथी पेट्रोल पम्प छेउबाट ट्याङ्ग्रा खोलाको बाढी बस्ती पसेको छ। बाढी र डुबानका कारण घरबाहिर निस्कनसमेत नसकिएको इटहरीका स्थानीय राजकुमार आचार्यले बताए। तत्काल बाढी नियन्त्रणको माग उनले गरेका छन्। बाढीले इटहरी१२ स्थित खनार क्षेत्र पनि प्रभावित बनेको छ। इटहरी४, ५, ९, १० र १२ नम्बर वडामा बाढीले सबैभन्दा धेरै क्षति गरेको इलाका प्रहरी कार्यालय इटहरीका डीएसपी खगेन्द्रबहादुर खड्काले बताए। उनका अनुसार इटहरीमा २ सय घर डुबानमा परेका छन्। मानवीय क्षति भने नभएको खड्काको भनाइ छ। इटहरीका मेयर हेमकर्ण पौडेलले बाढी पीडितलाई सुरक्षित स्थानतर्फ सार्न पहल भइरहेको बताए। २० वटै वडाका जनप्रतिनिधि नागरिकको सुरक्षाका लागि परिचालित भएको मेयर पौडेलको भनाइ छ। बस्तीमा पसेको ट्यांग्रा खोला नियन्त्रणका लागि नेपाली सेना, सशस्त्र र नेपाल प्रहरी परिचालन गरेको सुनसरीका प्रमुख जिल्ला अधिकारी इन्द्रदेव यादवले बताए। उनले वर्षात् नरोकिएकाले घरबाहिर ननिस्कन र सावधानी अपनाउन तथा सुरक्षित रहन आग्रह गरेका छन्। बाढीले पुर्याउने जनधनको क्षति न्यूनीकण र उद्धारका लागि सुरक्षा टोली परिचालन गरिएको यादवको भनाइ छ। झापामा ११ सयभन्दा बढी घरपरिवार प्रभावित बनेका छन्। वर्षापछि २ सय ७७ परिवार विस्थापित भएको झापा प्रहरीले जनाएको छ। मेची, रतुवा, मावा, कमल, कन्काईलगायत नदीमा पानीको वहाव उच्च हुँदै गएकाले विस्थापितको संख्या अझै बढ्ने प्रहरीको अनुमान छ। विस्थापितलाई नजिकको विद्यालय र आफन्तको घरमा राखिएको झापाका प्रहरी प्रमुख एससी विश्वमणि पोखरेलले बताए। प्राथमिक स्वास्थ्य केन्द्र शिवगञ्जमा तीन फिट पानी जमेको छ। औषधिमा पनि क्षति पुगेको प्रहरीले जनाएको छ। किशोर बुढाथोकी, राकेश कर्णविराटनगर,रत्नप्रसाद आचार्यसुनसरी, सुब्रत न्यौपाने झापा"
राजस्व न्यायाधिकरणमा अर्बौंको धरौटी चलखेल,"काठमाडौं : राजस्व न्यायाधिकरणहरूले साढे १२ अर्ब रकम गोलमाल गरेको पाइएको छ। पुनरावेदन दर्ता गर्दा दाखिला गर्नुपर्ने धरौटी १२ अर्ब ६२ करोड १७ लाख कम भएको संसदीय समितिको प्रारम्भिक अध्ययनले देखाएको छ। जब कि धरौटी १३ अर्ब ९७ करोड रुपैयाँ उठ्नुपथ्र्यो। १ हजार १८ मुद्दामध्ये ८ सय ८५ वटाको विवरण अध्ययन गर्दा समितिले यो तथ्य फेला पारेको हो। २०७८७९ मा विचाराधीन १ सय ३३ वटा मुद्दाको पुनरावेदन विवरण भने प्राप्त नभएको भन्दै समितिले ध्यानाकर्षण गरेको छ। चारवटै न्यायाधिकरण कार्यालयहरू (काठमाडौं, पोखरा, विराटनगर र नेपालगन्ज)को छुट्टाछुट्टै तथ्यांकलाई केलाउँदा धरौटी रकम अपुग देखिएको समिति सचिव डा रोजनाथ पाण्डे बताउँछन्। अन्नपूर्ण पोस्ट्ले २०७८ चैत १६ गते राजस्व न्यायाधिकरणमा धरौटी चलखेल शीर्षक समाचार प्रकाशन गरेको थियो। त्यसकै आधारमा समितिले वैशाख ७ गते न्यायाधिकरणहरूलाई सर्वोच्च अदालतमार्फत विवरण बुझाउन सात दिनको समय दिएको थियो। तर, त्यसको वास्ता नगरेपछि समितिले जेठ ४ गते ताकेता गरेको थियो। त्यहाँबाट उपलब्ध विवरण अध्ययन गर्दा समितिबाट माग गरेअनुसारका विवरणहरू तोकिएको ढाँचामा उपलब्ध नभएको र राजस्व न्यायाधिकरण काठमाडौंले आयकर, मूअ कर, अन्तःशुल्क र भन्सार कुन मुद्दाको हो सो नखुलाएको, माग गरेमुताबिक जम्मा १ हजार १८ मुद्दामध्ये ८ सय ८५ मुद्दाको विवरण पठाइ १ सय ३३ वटा मुद्दाको विवरण नपठाएकोमा ध्यानाकर्षण भएको छ, समितिले सोमबार सर्वोच्चलाई पठाएको पत्रमा लेखिएको छ। उसले पुनरावेदन दर्ता भएका कर निर्धारणसम्बन्धी मुद्दाको धरौटीका विषयमा लिखित प्रतिक्रिया र थप विवरण पठाउने सम्बन्धमा पत्राचार गरेको हो। आयकर ऐन २०५८ को दफा ११६, मूल्य अभिवृद्धि कर ऐन २०५२ को दफा ३३, अन्तःशुल्क ऐन २०५८ को दफा १९ र भन्सार ऐन २०६४ को दफा ६२ मा भएको व्यवस्था तथा राजस्व न्यायाधिकरण ऐन २०३१ को दफा ९(१) मा भएको व्यवस्थाबमोजिम अध्ययन गरेको पत्रमा उल्लेख छ। ललितपुरस्थित राजस्व न्यायाधिकरण कार्यालय । तस्बिर : सुनिता डंगोल काठमाडौं कार्यालयसँग सम्बन्धित आयकर तथा मूल्य अभिवृद्धि करतर्फका ७ सय ३० मुद्दा पुनरावेदनमा गएका थिए। ती मुद्दाका विवादित कर २१ अर्ब ११ करोड ५२ लाख ६५ हजार रहेकोमा १० अर्ब ५५ करोड ७६ लाख ३३ हजार पुनरावेदन धरौटी दाखिला गर्नुपर्ने हुन्छ। तर, ३९ करोड ७ लाख ७८ हजार मात्र दाखिला गरेकाले १० अर्ब १६ करोड ६८ लाख ५५ हजार धरौटी नपुगी नै पुनरावेदन दर्ता गरेको देखिन्छ। काठमाडौंकै अन्तःशुल्कतर्फका २१ वटा पुनरावेदनमा १७ करोड ९९ लाख ६ हजार, भन्सारतर्फ ४७ वटा पुनरावेदनमा ५३ करोड ४९ लाख १ हजार न्यून धरौटी देखिएको छ। गत २०७७७८ मा फैसला तथा फिर्ता भएका आयकर, मूअकर, अन्तःशुल्क तथा भन्सारतर्फ १ सय ४४ वटा पुनरावेदनको विवादित कर ४८ करोड ७४ लाख ४ हजारको दफा ९(१) अनुसार २७ करोड १ लाख ४९ हजार न्यून धरौटी हुँदाहुँदै मुद्दा दर्ता गरेको पाइएको छ। आर्थिक वर्ष २०७८७९ मा २४३ मुद्दाले आर्थिक ऐनले दिएको सुविधा उपयोग गरेका छन्। ती मुद्दाको विवादित कर २ अर्ब ७४ करोड ९० लाख ४६ हजारको दफा ९(१) अनुसार १ अर्ब २५ करोड २४ लाख १३ हजार पुनरावेदन धरौटी दाखिला गर्नुपर्नेमा १ अर्ब १९ करोड ६३ लाख ५० हजार धरौटी न्यून देखिएको छ। उक्त अवस्थालाई बेवास्ता गरी सुविधा उपयोग गर्ने गरी मुद्दा दर्ता र फिर्ता गरिएको छ। आयकरतर्फकै करयोग्य आय नोक्सानीउपर पुनरावेदन दर्ता भएका ८७ वटाको विवादित करयोग्य आयका आधारमा विवादित कर गणना गरी ऐन अनुसारको धरौटी दाखिला गर्न लगाएर मात्र मुद्दाको कारबाही अघि बढाउनुपर्नेमा नगरेको पाइएको छ। विराटनगर कार्यालयसँग सम्बन्धित आयकर तथा मूल्य अभिवृद्धि करतर्फ २६ वटाको २ करोड २२ लाख ३६ हजार र भन्सारतर्फ २ वटाको १८ लाख ९१ हजार न्यून धरौटी भएको समितिको अध्ययनले देखाएको छ। पोखरा कार्यालयसँग सम्बन्धित आयकर तथा मूल्य अभिवृद्धि करतर्फ २१ पुनरावेदनको ३ करोड १६ लाख ९५ हजार र भन्सारतर्फ ७ वटाको ४ करोड ९८ लाख ८२ हजार रुपैयाँ न्यून धरौटी भएको अवस्थामा पुनरावेदन दर्ता गरिएको छ। आव २०७७७८ मा फैसला भएका आयकर, मूल्य अभिवृद्धि करतर्फ २१ वटाको विवादित कर ४ करोड ९२ लाख ९८ हजारको २ करोड ४६ लाख ४९ हजार धरौटी दाखिला गर्नुपर्ने हुन्छ। तर, १ करोड ९० लाख ४९ हजार न्यून भएको अवस्थामा पुनरावेदन दर्ता गरिएको छ। नेपालगन्ज कार्यालयसँग सम्बन्धित आयकर तथा मूल्य अभिवृद्धिकरतर्फ ६ पुनरावेदनको १ करोड ३१ लाख ६ हजार र भन्सारतर्फ ५० पुनरावेदनको १३ करोड ५६ लाख ८९ हजार न्यून धरौटी भएको पाइएको छ। नेपालगन्ज कार्यालयले संशोधित निर्धारित कर, आय विवरणअनुसार विवादरहित कर, विवादित कर, सामान छुटाउन दाखिला रकमसहितको माग विवरण उपलब्ध नभएको र पुनरावेदन दर्ता गर्दा राख्नुपर्ने धरौटी यकिन नभएको देखिएको छ। समितिले नपुग विवरण तथा तथ्यांक उपलब्ध गराउन र कानुनविपरीत धरौटी नपुग्दै मुद्दा दर्ता गराउनुको कारण खुलाउन निर्देशन दिएको छ। सर्वोच्च अदालतका मुख्य रजिस्टारमार्फत सात दिनभित्र विवरण उपलब्ध गराउन समितिले पत्र पठाएको हो। उनीहरूले पहिला जुन विवरण पठाएका थिए, १ हजार १८ मुद्दामा ८ सय ८५ मुद्दाको विवरण पठाएको तर १ सय ३३ को विवरण नै पठाएको छैन। त्यसको थप विवरण पनि मागिएको छ, समिति सचिव डा पाण्डे भन्छन्। विवरण नै पूरा नआएका कारण अध्ययन अधुरो भएको समितिले जानकारी दियो। यस्तै काठमाडौं कार्यालयले अन्तःशुल्क, भन्सार, मूअकरको छुट्टाछुट्टै तथ्यांक पठाउनुपर्नेमा गोलमटोल किसिमले पठाएकाले पनि अध्ययन गर्न समस्या भएको जनाइएको छ। बाँकी तीन कार्यालयले पनि पूरा विवरण पठाएका छैनन्। यी कार्यालयमा भन्सार आयकर गरी दुई भागमा विभाजन भएको छ। अन्तःशुल्कको सम्बन्धमा काठमाडौंमा बढी देखिन्छ। अर्थ मन्त्रालयसँग जवाफ माग समितिले चालू आर्थिक वर्ष आर्थिक ऐनअनुसार छुट पाएका २ सय ४३ मुद्दाको सम्बन्धमा अर्थ मन्त्रालयसँग जवाफ मागेको छ। धरौटी दाखिला नगरी पुनरावेदन दर्ता नलाग्ने कानुनी व्यवस्था रहेकोमा उक्त प्रक्रिया पूरा नगरी दर्ता भएको देखिएका मुद्दाहरू फिर्ता लिँदा आवश्यक प्रक्रिया पूरा नभएको र आर्थिक ऐन २०७८ को दफा २० बमोजिम जरिवाना, शुल्क र ब्याजमा छुट सुविधा दिने सम्बन्धमा के कसो गरिएको छ सो सम्बन्धमा सात दिनभित्र विस्तृत विवरण उपलब्ध गराई समितिको अध्ययन कार्यमा सहयोग गरिदिनुहुन निर्देशानुसार अनुरोध छ, समितिले पठाएको पत्रमा लेखिएको छ। धरौटी नभई दर्ता भएका ती मुद्दाले आर्थिक ऐनअनुसार ठूलो रकम छुट पाएको समिति सदस्य डा पाण्डे बताउँछन्। राज्यको धरौटी कोषमा राख्नु पर्ने रकम नराख्दा असुलउपरमा कमी भयो भने छुट पाउँदा राज्यको सम्पत्ति दुरुपयोग भएको उनको भनाइ छ। सुरुमा काठमाडौं कार्यालयमा धरौटी नलिइ मुद्दा दर्ता गरेको पाइएको थियो। न्यायाधिकरणमा पुनरावेदन हेर्ने तीन न्यायाधीशमा अध्यक्ष टेकप्रसाद ढुंगाना र राजस्व सदस्य गोविन्दप्रसाद अधिकारीले धरौटी नतिरेका, कम तिरेका, तिर्नुपर्दैन भनिएका र घुमाउरो पाराले राजस्व खातामा राखेका विषयलाई कानुनी समस्या देखेनन्। लेखा सदस्य पुष्पप्रसाद गुरागाईंले भने धरौटी नराखे ती मुद्दालाई विचाराधीन भन्न नमिल्ने, खारेज हुने र दण्डजरिवाना छुटको हकदार नहुने फरक आदेश दिएका थिए। आर्थिक वर्ष २०६३६४ देखि सरकारले निर्धारण गरेको कर तिर्न नमानेका २ सय ३० करदाताले अर्को कानुनी छुट लिन चाहे। आर्थिक ऐन, २०७८ को दफा २० ले राजस्वद्वारा निर्धारित करमा चित्त नबुझी पुनरावलोकनमा गएका करदाताले मुद्दा फिर्ता लिन चाहेमा त्यसमा लागेको शुल्क, थप दस्तुर, जरिवाना, बाँकी ब्याज र बिलम्ब शुल्क मिनाहाको व्यवस्था गर्यो। सुरुमा २३० वटा मुद्दामा धरौटीमा चलखेल भएको देखिएको थियो। विज्ञ भन्छन्, धरौटी त धरौटीमै बस्नुपर्ने हुन्छ। यो भनेको जमानत हो। राजस्वमा जाँदा यो सरकारको आम्दानीमा जान्छ र मासिन सक्छ। राजस्वमा राख्दा अर्को वर्षको करमा मिलान गराउन पाइने र वर्षौंपछि मुद्दा टुंगिँदा तिर्नैपर्ने देखियो भने भौचर भरेको मितिका आधारमा राजस्व तिरेको जिकिर गरेर ब्याज, जरिवाना, बिलम्ब शुल्क आदि बचाउन पाइन्छ। राजस्व न्यायाधिकरणको धरौटीमा गैरकानुनी उन्मुक्ति साढे ७ अर्ब सिध्याउन अर्थमन्त्रीको चलखेल राजस्वका दरमा चलखेलले स्वदेशी उद्योग धराशायी कानुनअनुसार धरौटी खातामा धरौटी दाखिला भएनभएको यकिन गर्न सम्बन्धित कार्यालयबाट प्रमाणित धरौटी भौचर तथा आम्दानी रसिद सहितको लिखित जानकारी लिएर मात्र पुनरावेदन दर्ताको कारबाही अगाडि बढाउनुपर्छ। दर्ता भइसकेका पुनरावेदनका हकमा १५ दिनभित्र धरौटी दाखिला प्रमाण पेस गर्न आदेश गर्ने र त्यो समयमा दाखिला नगरे नियमानुसार गर्नुपर्छ भनिएको छ। राजस्व न्यायाधिकरण ऐनले पनि रीत पुर्याएर आएनआएको हेर्ने र मुद्दा दर्ता गर्ने वा नगर्ने सम्बन्धमा स्रेस्तेदार निचोडमा पुग्नुपर्ने व्यवस्था गरेको छ। यस्तै, कानुनको अपव्याख्या गरेर धरौटीमा चलखेल भएको समितिको ठहर छ। कानुनअनुसार हरेकले करको स्वयं घोषणा गर्छ। व्यक्ति वा संस्थाले घोषणा गरेको परिमाण आन्तरिक राजस्व कार्यालयले स्वीकार गर्छ। उजुरी परेर वा शंका लागेर केहीकोे मात्र राजस्वले क्रस चेकिङ गर्छ। यसो गर्दा तिर्नै पर्ने रकम थपिन सक्छ। थपिएको (विवादास्पद) रकममा सम्बन्धित करदातालाई चित्त नबुझे राजस्वमै प्रशासनिक पुनरावलोकनको निवेदन दिन मिल्छ। त्यसका लागि विवादास्पद रकमको २५ प्रतिशत धरौटी राख्नुपर्छ। त्यहाँ राजस्वकै निर्णय सदर भए पुनरावलोकनका लागि राजस्व न्यायाधिकरण जाने बाटो खुल्छ। न्यायाधिकरणमा जाँदा थप ५० प्रतिशत (२०७८ मा कानुन संशोधन गरेर २५ प्रतिशत बनाइएको) धरौटी राख्नै पर्छ। तर, धरौटी नराखी वर्षौंवर्षदेखि पुनरावलोकन दर्ता हुँदै आएका छन्। २०७००७२ सालदेखि भइरहेका अभ्यासलाई पालना गरेको राजस्व न्यायाधिकरण कार्यालय काठमाडौंका से्रेस्तेदार महेन्द्रबहादुर कार्की बताउँछन्। न्यायाधिकरण कार्यालय धरौटी राख्ने कार्यालय नभएकाले यो विषय सम्बन्धित कर कार्यालयको भएको कार्कीको जिकिर छ। तर, अहिले धरौटी राख्नुपर्ने सम्बन्धमा आर्थिक ऐन २०७८२०७९ ले व्यवस्था गरेकाले नयाँ मुद्दामा यो समस्या नआउने उनको भनाइ छ। आर्थिक ऐन २०७८ ले आयकर ऐनको दफा ११६ मा उपदफा ५ र ६ थप गरेको छ। पहिला धरौटी नलेखिएको तर अहिले लेखिएको छ, कार्की भन्छन्। अविवादित कर सबै तिरेको हुनुपर्र्नेे र विवादित करको ५० प्रतिशत धरौटी राखेपछि मात्र मुद्दा दर्ता हुने गरेको उनको भनाइ छ। आर्थिक ऐन २०७९ ले आयकर ऐनको ११६ मा उपदफा ७ थप गरी एउटा व्यवस्था गरेको छ। आगामी साउन १ गतेबाट लागू हुने गरी सम्बन्धित कर कार्यालयको नाममा कोष तथा लेखा नियन्त्रक कार्यालयको धरौटी खातामा जम्मा गर्नुपर्छ भन्ने व्यवस्था भएकाले अब समस्या नआउने कार्की बताउँछन्। सम्बन्धित कर कार्यालय नै धरौटी खातामा नराखी राजस्व खाता राख्ने गरेकाले समस्या आएको हो। तर, आन्तरिक राजस्व विभाग भने यो मान्न तयार देखिँदैन। यो विषय आन्तरिक राजस्वभन्दा पनि सम्बन्धित कर कार्यालय र न्यायाधिकरण कार्यालयको भएको विभागका महानिर्देशक रितेश शाक्य बताउँछन्। चित्त नबुझेर पुनरावेदन दिन आउँदा विभागमा राख्नुपर्ने २५ प्रतिशत राजस्व दाखिलामा विवाद छैन। न्यायाधिकरण कार्यालयमा बुझाउने धरौटीको छुट्टै व्यवस्था छ, शाक्य भन्छन्। अर्थ मन्त्रालयले नै धरौटी शीर्षकमा नराखिकन आएका मुद्दाहरूको कानुनी धरातल नहेरी वैधानिकता दिने र छुट दिने गरेको डा पाण्डे बताउँछन्। अर्थ मन्त्रालय नै कानुनको अपव्याख्या गर्ने गरेको समिति बताउँछ। चारवटै न्यायाधिकरण कार्यालयहरू (काठमाडौं, पोखरा, विराटनगर र नेपालगन्ज)को छुट्टाछुट्टै तथ्यांकलाई केलाउँदा धरौटी रकम अपुग देखिएको छ। डा रोजनाथ पाण्डे, सचिव, सार्वजनिक लेखा समिति पुनरावेदन दिन आउँदा विभागमा राख्नुपर्ने २५ प्रतिशत राजस्व दाखिलामा विवाद छैन। न्यायाधिकरण कार्यालयमा बुझाउने धरौटीको छुट्टै व्यवस्था छ। रितेशकुमार शाक्य, महानिर्देशक, आन्तरिक राजस्व विभाग"
धान उत्पादन वृद्धि गरी दिगो खाद्य सुरक्षा कायम गर्ने विषय उच्च प्राथमिकतामा : देउवा,"काठमाडौं : प्रधानमन्त्री शेरबहादुर देउवाले नेपालमा धानको उत्पादनमा वृद्धि भई आत्मनिर्भर बन्न सहयोग पुग्ने विश्वास लिएका छन्। धान दिवसको अवसरमा शुभकामना दिँदै उनले धान बालीको उत्पादन वृद्धि गरी समृद्ध अर्थतन्त्र निर्माणमा सहयोग पुग्ने अपेक्षा राखेका हुन्। तराई, पहाड र हिमालमा पाइने रैथाने प्रकृतिका धानको जातहरूको संरक्षण, संवर्द्धन र प्रवर्द्धन मार्फत् नेपालमा धान चामलको उत्पादनमा वृद्धि भई धान चामलमा आत्मनिर्भर बन्न सहयोग पुग्ने विश्वास लिएको छु। शुभकामना सन्देशमा भनिएको छ, आज मनाउन लागिएको उन्नाइसौं राष्ट्रिय धान दिवस तथा रोपाइँ महोत्सव, २०७९ ले धान बालीको उत्पादन र उत्पादकत्व वृद्धि गरी समृद्ध अर्थतन्त्र निर्माणमा सहयोग पुग्ने अपेक्षा सहित सम्पूर्ण नेपाली दिदीबहिनी तथा दाजुभाइहरूमा पुनः हार्दिक शुभकामना व्यक्त गर्दछु। परापूर्वकालदेखि नै नेपाली समाजमा आर्थिक, सामाजिक र साँस्कृतिक महत्त्व बोकेको धान तथा धान खेती नेपाली समाजको अभिन्न जीवन पद्धतिको रूपमा रहेको सन्देशमा उल्लेख छ। धान बालीले राष्ट्रिय अर्थतन्त्रमा महत्त्वपूर्ण योगदान दिनुका साथै खाद्य सुरक्षाको दृष्टिले समेत सर्वोपरि स्थान ओगटेको देउवाको भनाई छ। खाद्य पोषण सुरक्षाको अवस्थामा सुधार ल्याउने राष्ट्रिय प्रतिबद्धता समेत रहेको सन्देशमा उल्लेख छ। नेपालको संविधानले खाद्य सम्बन्धी हकलाई मौलिक हकको रूपमा प्रत्याभूत गरेको छ। उक्त हकको कार्यान्वयन गर्न खाद्य अधिकार तथा खाद्य सम्प्रभुता सम्बन्धी ऐन, २०७५ समेत जारी गरिसकिएको छ। भोकमरीको अन्त्य गर्ने लगायतका दिगो विकासका लक्ष्यहरू प्राप्ति गर्ने अन्तर्राष्ट्रिय प्रतिबद्धता र कृषि विकास रणनीतिको कार्यान्वयन मार्फत खाद्य पोषण सुरक्षाको अवस्थामा सुधार ल्याउने हाम्रो राष्ट्रिय प्रतिबद्धता समेत रहेको छदेउवाले भनेका छन्। चामलका निम्ति वर्षेनी ठूलो धनराशि धान चामल आयातमा खर्चिनु परेको वर्तमान अवस्थालाई मध्यनजर गरी नेपाल सरकारले प्रमुख खाद्यान्न बालीको रूपमा रहेको धानको उत्पादन वृद्धि गरी देशमा दिगो खाद्य सुरक्षा कायम गर्ने विषयलाई उच्च प्राथमिकतामा राखी विभिन्न नीति तथा योजनाहरू कार्यान्वयनमा ल्याएको जनाइएको छ। सिँचाइ सुविधा विस्तार, धान बालीको अनुसन्धान र विकास, सहुलियत दरमा गुणस्तरीय बीउ तथा मलखादको व्यवस्था, प्रविधि विस्तार, न्यूनतम मल्यको कार्यान्वयनबाली बीमा प्रवर्द्धन लगायतका विषयमा सरकारले काम गर्दै आएको छ। शुभकामना सन्देशमा भनिएको छ, धान चामलको उत्पादन र उत्पादकत्व वृद्धि गर्दै आयात प्रतिस्थापन गर्न सरकारले व्यावसायिक कृषि विकास कार्यक्रमहरूको कार्यान्वयन तथा जलवायु अनुकूलित, पोषणयुक्त धान, उच्च उत्पादन हुने जातहरूको विकास तथा उपयोग बढाउने रणनीति लिँदै आएको छ। तराई, पहाड र हिमालमा पाइने रैथाने प्रकृतिका धानको जातहरूको संरक्षण, संवर्द्धन र प्रवर्द्धन गर्ने उनको भनाई छ। देउवाले यस वर्ष जैविक विविधता वर्ष मनाउने घोषणा नेपाल सरकारबाट भइसकेको स्मरण गरे।"
सरकारी जमिन जोगाउने चुनौती,"पञ्चायतकालमा व्यवस्थित सहरीकरणका निम्ति भएका केही उदाहरणमध्ये पोखराको न्युरोड पनि हो। त्यहाँ सरकारले स्थानीयको जमिन लिएर बाटो चक्ल्यायो। बाटो बनाउँदा स्थानीयसँग सर्तनामा थियो आधा जमिन लिएर फराकिलो सडक बनाउने, बजार विकास गर्ने र आधा जग्गाधनीलाई नै दिने। नगर विकास ऐनका अनुसार ५१ प्रतिशत स्थानीय त्यस्तो सर्तमा मञ्जुर हुँदा बस्ती विकासको त्यस्तो काम गर्न सकिन्छ। पोखरा न्युरोडमा भने ४१ जना नै जग्गाधनी त्यो सर्तमा मञ्जुर भएर काम भयो। तत्कालीन पोखरा नगर विकास कार्यान्वयन समितिले सडक फराकिलो पारेर बजारीकरणको आधार तयार पारिदियो। कोदोबारी र काँसघारी भएको ठाउँका दिन फेरिए। ४० जनाको जमिन समितिले मिलायो। एकजनाको भने अर्कै सरकारी प्रयोजनका कारण रोक्का हुँदा मिलेको थिएन। जब त्यो जग्गाधनीले रोक्का फुकुवा पायो, आधा जमिन बेचिहाल्यो। आधा भने नगर योजनाले लिनुपर्ने लिन भेउ पाएन, उनीहरूले दिएनन्। पछि फेरि बचेको आधा जमिन आफ्नै हुनुपर्ने दाबी गरे। ४९ वर्षदेखि यस्तै किचलो रहेको जमिन सोमबार कास्की जिल्ला अदालतको फैसलाअनुसार अब सरकारी हुने अर्थात् नगर योजना कार्यान्वयन समितिको हुने ठहरियो। त्यो समितिको नाम अचेल पोखरा उपत्यका नगर विकास समिति छ, जसको अध्यक्ष पोखरा महानगरपालिकाको मेयर हुन्छ। सरकारी निकायले अधिग्रहण गरिसकेपछि वा सरकारी प्रयोजनमा लिइसकेको जमिन लगत्त कट्टा नगरेका कारण वा समयमा आफ्ना नाममा नल्याएका कारण व्यक्तिको दाबीमा पुगेको एउटा उदाहरणमात्रै हो, पोखरा न्युरोडको पाँच रोपनी जमिन। पोखराको अति नै चल्तीको व्यापारिक केन्द्र न्युरोडमा त्यति जमिनको बजार भाउ तीन अर्ब रुपैयाँ हुन सक्छ। त्यस्तो किमति जमिन ४९ वर्षसम्म सरकारले लिन नसक्नु मुद्दा मामिलाको झैझमेलामा पर्नुको कारण सुरुदेखि नै प्रक्रिया पूरा नगर्नु हो। अनि व्यक्तिले राज्यको वा सरकारी निकायको कमजोरीको फाइदा उठाउन खोज्नु हो। न्युरोड विकास गरिएकै साल २०३२ सालतिर पोखरा अन्तर्राष्ट्रिय विमानस्थलका लागि अधिग्रहण गरेर मुआब्जा दिइसकेका जमिन पनि व्यक्तिकै नाम रहिरहेको उदाहरण पनि पोखरामा छ। यसको मतलब देशैभरि यस्ता परियोजनामा अरु त्रुटिहरू भएर सरकारी जमिन व्यक्तिको कब्जामा पुगेको हुन सक्छ। राजमार्गहरू निर्माण गर्दा पनि मापदण्डभित्र पर्ने जमिन अहिले पनि सरकारले लगत कट्टा नगर्दा व्यक्तिकै नाममा छन्। तिनको सुक्रीबिक्री पनि भइरहन्छ। राज्यलाई चाहिँदाको बखत लिनुपर्दा अर्काे झन्झट व्यहोर्नुपर्ने निश्चित छ। हजारौं रोपनी जमिन पोखरामा अहिले पनि पोखरा उपत्यका नगर विकास समितिको नाममा छ। पञ्चायत सरकारले विभिन्न सरकारी प्रयोजनका लागि दर्जनौं ठाउँमा जमिन अधिग्रहण गरेको थियो पोखरामा। तर, तीमध्ये कति ठाउँमा सरकारी कार्यालय बने भने धेरै ठाउँ बेवारिस छन्। व्यक्तिको अतिक्रमणमा परेका छन्। बसपार्ककै लागि अधिग्रहण भएको जमिन पनि व्यक्तिले हडपेका छन्। देशभरिका नगर विकास समितिहरूमा यसअघि राजनीतिक नियुक्ति हुँदै आएको थियो र तिनले राजनीतिक अभीष्ट पूरा गर्नमात्रै काम गर्थे। पछिल्लो समय कानुन बदलिएर पालिका प्रमुखहरू नै सम्बन्धित ठाउँको नगर विकास समितिको अध्यक्ष हुने व्यवस्था छ। यसले गर्दा जनप्रतिनिधिलाई काम गर्न सजिलो भएको छ। सार्वजनिक र सरकारी सम्पत्ति वा जमिनको सुरक्षा गर्ने, संरक्षण गर्ने प्रमुख दायित्व पालिकाहरूको हो। नेपालभर सरकारी सम्पत्तिमाथि व्यक्तिहरूले जसरी दाबी र कब्जा गरेका छन्, त्यसको खोजीका लागि प्रत्येक पालिकाले अभियान चलाउन जरुरी छ। सरकारी जमिनको बेलामा संरक्षण नभएकैले आज देशभरका सहरहरूमा पार्क र खुला ठाउँहरू छैनन्। सरकारी कार्यालयहरू बनाउने ठाउँको समेत अभाव छ। त्यसको भुक्तभोगी पोखरा महानगरपालिका आफैं पनि हो। पोखरा र देशका सबै पालिकाले सरकारी र सार्वजनिक जमिनको रेकर्ड संकलन गर्न जरुरी छ। अभिलेख तयार गरेर संरक्षण गरे भने भोलिको पुस्ताका लागि ठूलो गुन हुनेछ।"
वाम एकता कि गठबन्धन ?,"अहिले नेपाली राजनीतिक बजारमा वाम एकता र वाम गठबन्धन भन्ने शब्द खुब चर्चामा छ। चलनचल्तीको भाषामा हट केक। नेपाली समाजमा बेलाबेलामा यस्तो बहस हुने गरेकै हो। तर यसैबेला किन चर्चामा आयो भन्ने कुरा बडो रमाइलो छ। राजनीतिको रमाइलो पक्ष भन्नु नै चुनाव र त्यसको परिणाम। हालै, नयाँ संविधान बनेपछिको दोस्रो पटक स्थानीय तहको चुनाव सम्पन्न भएको छ। यस चुनावमा केही वामपन्थी दलहरू खुरुरु कांग्रेसको नेतृत्वमा गठबन्धन बनाएर चुनावमा भाग लिए। त्यो गठबन्धन कसका विरुद्धमा थियो भन्दा नेपाल कम्युनिस्ट पार्टी (एकीकृत माक्र्सवादी लेनिनवादी)लाई जसरी पनि हराउन र कमजोर बनाउने उद्देश्यले बनेको थियो। अनि त्यो गठबन्धन नेपाल कम्युनिस्ट पार्टीको नेतृत्वको बहुमतको सरकार अपदस्थ गर्ने उद्देश्यले बनेको थियो। त्यही उद्देश्य पूर्तिको लागि बनेको गठबन्धन नै अहिलेको सत्तारूढ गठबन्धन हो। त्यसैले सरकारका बसेर नै स्थानीय चुनाव गरायो। गठबन्धनको आधारमा भन्नुपर्दा गत स्थानीय चुनावमा त्यसले बहुमत स्थानमा विजय हासिल गरेको देखियो। एमालेलाई यसले दोस्रो र गैरवामपन्थी दल कांग्रेसलाई पहिलो पार्टीका रूपमा स्थापित गरिदियो। नेपालका वामपन्थीहरूको पारा उही छ। सिट संख्यामा अलिकति घटी देखिएको मात्र हो, जनमत हाम्रो पक्षमा बलियो देखियो। हामीले जित्यौं। चुनावपछि एमालेले दाबी गरेको छ। उता गठबन्धनमा रहेका वामपन्थी दलहरू नेकपा माओवादी केन्द्र र एकीकृत समाजवादी भन्दैछन्, एमालेलाई केही हदसम्म सानो बनाउन पाइयो। हामीले धेरै जित्न नसके पनि त्यसैमा खुसी छौं। अर्थात्, जुन परिणामले कांग्रेसलाई धेरै सिट दिएर दोस्रोबाट पहिलो पार्टीको दर्जामा पुर्यायो। त्यसलाई वामपन्थी दलहरू विजय ठानिरहेका छन्। यथार्थको धरातलबाट हेर्ने हो भने सरासर भ्रमको चश्माबाट हेरिरहेछन् उनीहरू। उनीहरूको दृष्टिकोण सद्दे छैन, भ्रमपूर्ण छ। यस्तै भ्रमपूर्ण प्रचारबाजीमा लागेर राजनीति गरिरहेकाले नेपालको वाम आन्दोलन अन्योलग्रस्त र कमजोर हुँदै गएको छ। वाम मतदातामा निराशा बढ्दो छ। देशबाटै युवा र तिनका अभिभावकसमेत विभिन्न देशमा पलायन भइरहेका छन्। यस्तो बेलामा वाम एकताको चर्चा सुरु भएको छ, फेरि। वामदेव गौतम सबैलाई मिलाउँछु भनेर ताउरमाउर गर्दैछन्। यद्यपि उनका कार्यकर्ता छैनन्, कसलाई मिलाउने हुन्। एकीकृत माओवादीका नेता नारायणकाजी श्रेष्ठ र वर्षमान पुनहरू एमाले नेतृत्वसँग कुराकानीमा रहेको चर्चा छ। उहाँहरू एमाले र माओवादी केन्द्र सहकार्य गरेर जानुपर्ने मतमा देखिनु भएको छ। एकीकृत समाजवादीका सम्मानित नेता झलनाथ खनाल पूर्वपार्टीमा फर्किन इच्छुक छन्। उता जनता समाजवादीमा रहेका अशोक राईहरू पनि एमालेतिर आउन इच्छुक रहेको समाचार आइरहेको छ। माधव नेपाल र पुष्पकमल दाहालहरू भने गएको स्थानीय चुनावमा चाहे जति सिट जित्न नसके पनि जति जितियो त्यति एक्लै जित्ने औकात थिएन भन्दै उपलब्धिकै रूपमा व्याख्या गर्दै कांग्रेसको नेतृत्वको गठबन्धनको निरन्तरताको वकालत गरिरहनु भएको छ। यस्ता प्रयास र चर्चाहरू भइरहेको बेला अमेरिकाले नेपाललाई स्टेट पार्टनरसिप प्रोग्राम नामको सैन्य सम्झौता गर्न दबाब दिइरहेको छ। विश्वमा युक्रेनमा भएको रूसी हस्तक्षेपविरुद्ध हत्त न पत्त बोलेर प्रधानमन्त्री शेरबहादुर देउवाले विश्वमञ्चमा विगतदेखि नेपालले अपनाउँदै आएको छ असंलग्न परराष्ट्र नीति। त्यसैमा नअडिएर अमेरिकी नेतृत्वको सैन्य गठबन्धनमा सामेल हुन इच्छुक रहेको देखाउन खोजिरहनु भएको छ। यस्तो विश्व रंगमञ्चमा युक्रेनको युद्धमा तटस्थ रहेका चीन र भारतको नेपालप्रतिको दृष्टिकोण के हुने ? अन्योल छ। चिनियाँहरू नेपालमा बढ्दो अमेरिकी हस्तक्षेप मन पराइरहेका छैनन्। भारतीयहरू चीनले नेपालको मामिलामा रुचि देखाएको मन पराइरहेका छैनन्। यो कुरा उनीहरूको बेलाबेलाको वक्तव्य र कूटनैतिक टिप्पणीबाट स्पष्ट हुँदै आएको छ। यस्तो विश्व परिवेश र नेपालको भूराजनीतिक अवस्थामा यहाँका वामपन्थीहरूको भूमिका के हुने ? प्रश्न गम्भीर छ नेपाली राजनीतिक मञ्चमा। नेपालमा दुईवटा दलतिर जनमत देखिएको छ। एकातिर वामपन्थी वा कम्युनिस्टहरू र अर्कोतिर प्रजातन्त्रवादी कांग्रेस। बीचमा रहेका उग्रपन्थी र दक्षिणपन्थी शक्तिहरू अझै स्थापित हुन सकेका छैनन्। तिनीहरू अझ छिन्नभिन्न भइहेका छन्। नीति र नेतृत्वमा स्थिरता नदेखिएको कारण ती दलहरू नै क्रमशः कमजोर र छिन्नभिन्न हुँदै जाँदैछन्। यसरी विस्तारै दुई ध्रुवीय राजनीतिमा मुलुक जाँदैछ। यी दुई धु्रवहरूमा सबल राजनीतिक नेतृत्व चाहिएको छ। जोसँग दूरदृष्टि भएको सबल र सक्षम नेतृत्व रहन्छ र मुलुकलाई सही दिशानिर्देश गर्ने तागत राख्छ, त्यसैको भविष्य छ। यसरी हेर्दा प्रजातान्त्रिक धारमा नेपाली कांग्रेस र वामपन्थी धारमा नेकपा एमालेले नेतृत्व गर्नुपर्ने समय आएको छ। अहिलेको अवस्थामा पनि प्रमुख दलको हैसियत यी दुईले मात्र पाएका छन्। पर्दा एक्लै राष्ट्रिय चुनावमा उठेर प्रतिस्पर्धा गर्ने हैसियत पनि यी दुईटामा मात्र छ। अरू त लहरा मात्र भए, चुनावको हावा चल्न थाल्यो कि थाङ्ग्रो खोज्नुपर्ने। थाङ्ग्राको रूपमा तिनले समाउने दल या त एमाले या कांग्रेस हो। अरू त एक्लै उभिन सक्ने मेरुदण्ड नै छैन जस्तो गरिरहेका छन्। पहिलो संविधानसभाको चुनावमा पहिलो पार्टी बनेको माओवादी केन्द्रले एक्लै चुनाव लड्ने सामर्थ्य गुमाइसकेको आभाष हुँदैछ। उसले उता र उति गर्दै आड मात्र खोजिरहेको देखिन्छ। विश्वको शक्ति सन्तुलन र नेपालको भूराजनीतिक आधार हेर्नुपर्छ। यस अर्थमा कांग्रेसको नेतृत्वले जुन दृष्टिकोणबाट मुलुक हाँक्न खोजिरहेको छ, त्यो खतरनाक छ। अब रह्यो, चुनावी गठबन्धनको कुरा। कम्युनिस्टहरू अमेरिकाको हस्तक्षेपकारी नीति र भारतको छिमेकीविरुद्धको अर्घेल्याइँको विरोध गर्दै आएका शक्तिहरू हुन्। हुन त भारतले निहित उद्देश्यले हुर्काएका नेता र दलहरू पनि नेपालमा कम्युनिस्ट पार्टीको नामबाट राजनीति गरिरहेका होलान्। तर, त्यहाँभित्र पनि सच्चा देशभक्त र प्रगतिशीलहरू छन्। उनीहरू साम्राज्यवादी र विस्तारवादीसँग झुकेर स्वार्थसिद्ध गर्न कम्युनिस्ट पार्टीको झन्डा बोक्ने नीतिविरुद्ध लडिरहेका छन्। फलस्वरूप, नेपालमा पुनः वाम एकता वा गठबन्धनको चर्चा सुरु भएको छ। मुलुकलाई पुरानो पुँजीवादी बाटोबाट समृद्ध बनाउन सकिन्छ कि राष्ट्रिय पुँजीको विकास गर्दै राष्ट्रवादी राजनीतिक धारबाट ? बहस सुरु भएको छ। गठबन्धनको चर्चा त्यसैको ठोस रूप हो। यथार्थमा नेपाल असंलग्न परराष्ट्र नीतिमा अडिएर विश्वबन्धु कुटुम्बकमको नीतिमा अगाडि बढिरहेको सत्य हो। दुईतिरका छिमेकी राष्ट्रहरू र विश्व राजनीतिमा उनीहरूको बढ्दो प्रभावले पनि मुलुकलाई कुनै एक धु्रवतिर ढल्किन अनुमति दिँदैन। सन्तुलित परराष्ट्र नीति वर्तमान नेपालको भूराजनीतिक माग हो। यसलाई अनदेखा गरेर कुनै पनि राजनीतिक शक्ति सफल हुन सक्दैन। मुलुकको समृद्धि पनि सम्भव छैन। किनकि समृद्ध नेपाल निर्माणका लागि दुई छिमेकी र विश्वका शक्तिशाली देशहरूबाट पाउँदै आएको सहयोग र सद्भाव भविष्यमा पनि जारी रहनु पर्दछ। एकापट्टि ढल्किएर मुलुकलाई अशान्त बन्न दिनु हुँदैन। सन्तुलित परराष्ट्र नीति नै मुलुकको शान्ति र समृद्धिको आधार हो। अब आगामी चुनावको कुरा गरौं। मंसिरतिर हुने प्रतिनिधिसभा र प्रदेशसभाको चुनावका मुख्य प्रतिस्पर्धी दलहरू एमाले र कांग्रेस नै हुन्। बाँकी दलहरू एक्लाएक्लै लड्न सक्छन्। त्यसो गरे भने कसैकसैले एकाध ठाउँ जित्लान्, उनीहरूको राजनीतिक प्रचार हुन्छ। जस्तो कि मधेसवादी दलहरूले एक्लै पनि केही स्थानमा जित्न सक्ने सामर्थ्य छ। एक्लै नलडे साना दलहरूको गठबन्धन बनाएर चुनाव लड्न सक्छन्। केही ठाउँ जित्न सक्लान्। तर, चुनावपछि मुलुकको राजनीतिमा निर्णायक शक्ति बन्नु छ भने एमाले र कांग्रेसले नेतृत्व गरेको गठबन्धनमध्ये कुनै एकमा सामेल हुन अनिवार्य छ। सत्तामा पुगेर केही गर्ने सोच बनाएका दलहरूका लागि गठबन्धन अनिवार्य छ। विश्वको शक्ति सन्तुलन र नेपालको भूराजनीतिक आधार हेर्नुपर्छ। यस अर्थमा कांग्रेसको नेतृत्वले जुन दृष्टिकोणबाट मुलुक हाँक्न खोजिरहेको छ, त्यो खतरनाक छ। कुनै पनि बेला विश्वको कुनै एक शक्ति केन्द्रमा सामेल हुने खतरा छ। युक्रेनको युद्धमा गरेको समर्थन र स्टेट पार्टनरसिप प्रोग्राम (एसपीपी) ल्याउन देखाएको तत्परताले त्यही संकेत गरिरहेको छ। यस्तो बेलामा मुलुकको स्वाधीनता रक्षा गर्दै समृद्धिको बाटोमा अग्रसर गराउने हो भने मुलुकको नेतृत्व वामपन्थी शक्तिले गर्नु अपरिहार्य छ। त्यो शक्ति कुन हो ? माधव नेपालको एकीकृत समाजवादी पार्टी कि पुष्पकमल दाहालले नेतृत्व गरेको माओवादी केन्द्रबाट संभव छैन। किनकि उनीहरू आफैं कम्युनिस्ट शक्तिलाई सत्ताबाट ओरालेर कांग्रेसलाई सुम्पिन पाउँदा खुसी छन्। त्यही प्रयोजनका लागि गठबन्धन गरेर कम्युनिस्ट सरकार ढालेर नेपाली जनताको आशामा तुषारो पार्न पाएकोमा खुसी छन्। उनीहरूबाट सम्भव छैन। नेत्रविक्रम चन्द विप्लव होस् वा मोहनविक्रम सिंह वा मोहन वैद्य किरण कोही पनि नेतृत्व गर्ने हैसियतमा छैनन्। सीपी मैनालीको माले र ऋषि कट्टेलले नेतृत्व गरेको नेकपाको पनि त्यो अवस्था छैन। त्यसैले नेपालको वाम गठबन्धन वा वाम शक्तिको नेतृत्व गर्न सक्ने सामर्थ्य भएको पार्टी नेकपा एमाले मात्र हो। यसको छवि विश्वव्यापी रूपमा राम्रो छ। त्यहीभित्र छिरेका केही धमिराले यसलाई बिगार्ने चेष्टा गरे पनि अहिले यो धमिरामुक्त भएको छ। विगतमा उग्रवाद र दक्षिणपन्थी दुवैसँग लडेर स्पातिलो बनेको छ। माक्र्सवाद, लेलिनवादको आलोकमा जनताको बहुदलीय जनवाद जस्तो गतिशील सिद्धान्तको आाधारमा राष्ट्रियता र समृद्धिको अभियानको नेतृत्व गरेको विगतको दृष्टान्त छ। अर्थात्, टेस्टेट शक्ति हो एमाले। त्यसैले अब जुनसुकै दलको छाता ओडेर बसेका वामपन्थीहरू हुन् वा राष्ट्रिय सामर्थ्य बनाउन नसकेका साना दलहरू उनीहरूले एमालेसँग सघन वार्ता गरेर सकेसम्म एकताको वातावरण बनाउनु राम्रो हुन्छ। तर विगतमा एमाले र माओवादीको केन्द्रको जस्तो सिद्धान्तलाई थाँती राखेर एकता हुनुु हुँदैन। सिद्धान्तका आधारमा एकता सम्भव नभए चुनावमा वाम गठबन्धन गरेर भए पनि वामपन्थीहरू एकै ध्रुवमा उभिन जरुरी छ। यो नै प्राकृतिक र स्वाभाविक एकता हो। गठबन्धन सिद्धान्तका आधारमा भए मात्र प्राकृतिक हुन्छ। कतिपय वामपन्थी आवरणमा रहेका र कसैको सेवामा जन्माइएका दल र नेताहरूको असलियत देखिनेछ। शर्मा, नेपाल बुद्धिजीवी परिषद्का सचिव हुन्।"
राजस्व न्यायाधिकरणमा अर्बौंको धरौटी चलखेल,"काठमाडौं : राजस्व न्यायाधिकरणहरूले साढे १२ अर्ब रकम गोलमाल गरेको पाइएको छ। पुनरावेदन दर्ता गर्दा दाखिला गर्नुपर्ने धरौटी १२ अर्ब ६२ करोड १७ लाख कम भएको संसदीय समितिको प्रारम्भिक अध्ययनले देखाएको छ। जब कि धरौटी १३ अर्ब ९७ करोड रुपैयाँ उठ्नुपथ्र्यो। १ हजार १८ मुद्दामध्ये ८ सय ८५ वटाको विवरण अध्ययन गर्दा समितिले यो तथ्य फेला पारेको हो। २०७८७९ मा विचाराधीन १ सय ३३ वटा मुद्दाको पुनरावेदन विवरण भने प्राप्त नभएको भन्दै समितिले ध्यानाकर्षण गरेको छ। चारवटै न्यायाधिकरण कार्यालयहरू (काठमाडौं, पोखरा, विराटनगर र नेपालगन्ज)को छुट्टाछुट्टै तथ्यांकलाई केलाउँदा धरौटी रकम अपुग देखिएको समिति सचिव डा रोजनाथ पाण्डे बताउँछन्। त्यहाँबाट उपलब्ध विवरण अध्ययन गर्दा समितिबाट माग गरेअनुसारका विवरणहरू तोकिएको ढाँचामा उपलब्ध नभएको र राजस्व न्यायाधिकरण काठमाडौंले आयकर, मूअ कर, अन्तःशुल्क र भन्सार कुन मुद्दाको हो सो नखुलाएको, माग गरेमुताबिक जम्मा १ हजार १८ मुद्दामध्ये ८ सय ८५ मुद्दाको विवरण पठाइ १ सय ३३ वटा मुद्दाको विवरण नपठाएकोमा ध्यानाकर्षण भएको छ, समितिले सोमबार सर्वोच्चलाई पठाएको पत्रमा लेखिएको छ। उसले पुनरावेदन दर्ता भएका कर निर्धारणसम्बन्धी मुद्दाको धरौटीका विषयमा लिखित प्रतिक्रिया र थप विवरण पठाउने सम्बन्धमा पत्राचार गरेको हो। आयकर ऐन २०५८ को दफा ११६, मूल्य अभिवृद्धि कर ऐन २०५२ को दफा ३३, अन्तःशुल्क ऐन २०५८ को दफा १९ र भन्सार ऐन २०६४ को दफा ६२ मा भएको व्यवस्था तथा राजस्व न्यायाधिकरण ऐन २०३१ को दफा ९(१) मा भएको व्यवस्थाबमोजिम अध्ययन गरेको पत्रमा उल्लेख छ। ललितपुरस्थित राजस्व न्यायाधिकरण कार्यालय । तस्बिर : सुनिता डंगोल काठमाडौं कार्यालयसँग सम्बन्धित आयकर तथा मूल्य अभिवृद्धि करतर्फका ७ सय ३० मुद्दा पुनरावेदनमा गएका थिए। ती मुद्दाका विवादित कर २१ अर्ब ११ करोड ५२ लाख ६५ हजार रहेकोमा १० अर्ब ५५ करोड ७६ लाख ३३ हजार पुनरावेदन धरौटी दाखिला गर्नुपर्ने हुन्छ। तर, ३९ करोड ७ लाख ७८ हजार मात्र दाखिला गरेकाले १० अर्ब १६ करोड ६८ लाख ५५ हजार धरौटी नपुगी नै पुनरावेदन दर्ता गरेको देखिन्छ। काठमाडौंकै अन्तःशुल्कतर्फका २१ वटा पुनरावेदनमा १७ करोड ९९ लाख ६ हजार, भन्सारतर्फ ४७ वटा पुनरावेदनमा ५३ करोड ४९ लाख १ हजार न्यून धरौटी देखिएको छ। गत २०७७७८ मा फैसला तथा फिर्ता भएका आयकर, मूअकर, अन्तःशुल्क तथा भन्सारतर्फ १ सय ४४ वटा पुनरावेदनको विवादित कर ४८ करोड ७४ लाख ४ हजारको दफा ९(१) अनुसार २७ करोड १ लाख ४९ हजार न्यून धरौटी हुँदाहुँदै मुद्दा दर्ता गरेको पाइएको छ। आर्थिक वर्ष २०७८७९ मा २४३ मुद्दाले आर्थिक ऐनले दिएको सुविधा उपयोग गरेका छन्। ती मुद्दाको विवादित कर २ अर्ब ७४ करोड ९० लाख ४६ हजारको दफा ९(१) अनुसार १ अर्ब २५ करोड २४ लाख १३ हजार पुनरावेदन धरौटी दाखिला गर्नुपर्नेमा १ अर्ब १९ करोड ६३ लाख ५० हजार धरौटी न्यून देखिएको छ। उक्त अवस्थालाई बेवास्ता गरी सुविधा उपयोग गर्ने गरी मुद्दा दर्ता र फिर्ता गरिएको छ। आयकरतर्फकै करयोग्य आय नोक्सानीउपर पुनरावेदन दर्ता भएका ८७ वटाको विवादित करयोग्य आयका आधारमा विवादित कर गणना गरी ऐन अनुसारको धरौटी दाखिला गर्न लगाएर मात्र मुद्दाको कारबाही अघि बढाउनुपर्नेमा नगरेको पाइएको छ। विराटनगर कार्यालयसँग सम्बन्धित आयकर तथा मूल्य अभिवृद्धि करतर्फ २६ वटाको २ करोड २२ लाख ३६ हजार र भन्सारतर्फ २ वटाको १८ लाख ९१ हजार न्यून धरौटी भएको समितिको अध्ययनले देखाएको छ। पोखरा कार्यालयसँग सम्बन्धित आयकर तथा मूल्य अभिवृद्धि करतर्फ २१ पुनरावेदनको ३ करोड १६ लाख ९५ हजार र भन्सारतर्फ ७ वटाको ४ करोड ९८ लाख ८२ हजार रुपैयाँ न्यून धरौटी भएको अवस्थामा पुनरावेदन दर्ता गरिएको छ। आव २०७७७८ मा फैसला भएका आयकर, मूल्य अभिवृद्धि करतर्फ २१ वटाको विवादित कर ४ करोड ९२ लाख ९८ हजारको २ करोड ४६ लाख ४९ हजार धरौटी दाखिला गर्नुपर्ने हुन्छ। तर, १ करोड ९० लाख ४९ हजार न्यून भएको अवस्थामा पुनरावेदन दर्ता गरिएको छ। नेपालगन्ज कार्यालयसँग सम्बन्धित आयकर तथा मूल्य अभिवृद्धिकरतर्फ ६ पुनरावेदनको १ करोड ३१ लाख ६ हजार र भन्सारतर्फ ५० पुनरावेदनको १३ करोड ५६ लाख ८९ हजार न्यून धरौटी भएको पाइएको छ। नेपालगन्ज कार्यालयले संशोधित निर्धारित कर, आय विवरणअनुसार विवादरहित कर, विवादित कर, सामान छुटाउन दाखिला रकमसहितको माग विवरण उपलब्ध नभएको र पुनरावेदन दर्ता गर्दा राख्नुपर्ने धरौटी यकिन नभएको देखिएको छ। समितिले नपुग विवरण तथा तथ्यांक उपलब्ध गराउन र कानुनविपरीत धरौटी नपुग्दै मुद्दा दर्ता गराउनुको कारण खुलाउन निर्देशन दिएको छ। सर्वोच्च अदालतका मुख्य रजिस्टारमार्फत सात दिनभित्र विवरण उपलब्ध गराउन समितिले पत्र पठाएको हो। उनीहरूले पहिला जुन विवरण पठाएका थिए, १ हजार १८ मुद्दामा ८ सय ८५ मुद्दाको विवरण पठाएको तर १ सय ३३ को विवरण नै पठाएको छैन। त्यसको थप विवरण पनि मागिएको छ, समिति सचिव डा पाण्डे भन्छन्। विवरण नै पूरा नआएका कारण अध्ययन अधुरो भएको समितिले जानकारी दियो। यस्तै काठमाडौं कार्यालयले अन्तःशुल्क, भन्सार, मूअकरको छुट्टाछुट्टै तथ्यांक पठाउनुपर्नेमा गोलमटोल किसिमले पठाएकाले पनि अध्ययन गर्न समस्या भएको जनाइएको छ। बाँकी तीन कार्यालयले पनि पूरा विवरण पठाएका छैनन्। यी कार्यालयमा भन्सार आयकर गरी दुई भागमा विभाजन भएको छ। अन्तःशुल्कको सम्बन्धमा काठमाडौंमा बढी देखिन्छ। समितिले चालू आर्थिक वर्ष आर्थिक ऐनअनुसार छुट पाएका २ सय ४३ मुद्दाको सम्बन्धमा अर्थ मन्त्रालयसँग जवाफ मागेको छ। धरौटी दाखिला नगरी पुनरावेदन दर्ता नलाग्ने कानुनी व्यवस्था रहेकोमा उक्त प्रक्रिया पूरा नगरी दर्ता भएको देखिएका मुद्दाहरू फिर्ता लिँदा आवश्यक प्रक्रिया पूरा नभएको र आर्थिक ऐन २०७८ को दफा २० बमोजिम जरिवाना, शुल्क र ब्याजमा छुट सुविधा दिने सम्बन्धमा के कसो गरिएको छ सो सम्बन्धमा सात दिनभित्र विस्तृत विवरण उपलब्ध गराई समितिको अध्ययन कार्यमा सहयोग गरिदिनुहुन निर्देशानुसार अनुरोध छ, समितिले पठाएको पत्रमा लेखिएको छ। धरौटी नभई दर्ता भएका ती मुद्दाले आर्थिक ऐनअनुसार ठूलो रकम छुट पाएको समिति सदस्य डा पाण्डे बताउँछन्। राज्यको धरौटी कोषमा राख्नु पर्ने रकम नराख्दा असुलउपरमा कमी भयो भने छुट पाउँदा राज्यको सम्पत्ति दुरुपयोग भएको उनको भनाइ छ। सुरुमा काठमाडौं कार्यालयमा धरौटी नलिइ मुद्दा दर्ता गरेको पाइएको थियो। न्यायाधिकरणमा पुनरावेदन हेर्ने तीन न्यायाधीशमा अध्यक्ष टेकप्रसाद ढुंगाना र राजस्व सदस्य गोविन्दप्रसाद अधिकारीले धरौटी नतिरेका, कम तिरेका, तिर्नुपर्दैन भनिएका र घुमाउरो पाराले राजस्व खातामा राखेका विषयलाई कानुनी समस्या देखेनन्। लेखा सदस्य पुष्पप्रसाद गुरागाईंले भने धरौटी नराखे ती मुद्दालाई विचाराधीन भन्न नमिल्ने, खारेज हुने र दण्डजरिवाना छुटको हकदार नहुने फरक आदेश दिएका थिए। आर्थिक वर्ष २०६३६४ देखि सरकारले निर्धारण गरेको कर तिर्न नमानेका २ सय ३० करदाताले अर्को कानुनी छुट लिन चाहे। आर्थिक ऐन, २०७८ को दफा २० ले राजस्वद्वारा निर्धारित करमा चित्त नबुझी पुनरावलोकनमा गएका करदाताले मुद्दा फिर्ता लिन चाहेमा त्यसमा लागेको शुल्क, थप दस्तुर, जरिवाना, बाँकी ब्याज र बिलम्ब शुल्क मिनाहाको व्यवस्था गर्यो। सुरुमा २३० वटा मुद्दामा धरौटीमा चलखेल भएको देखिएको थियो। विज्ञ भन्छन्, धरौटी त धरौटीमै बस्नुपर्ने हुन्छ। यो भनेको जमानत हो। राजस्वमा जाँदा यो सरकारको आम्दानीमा जान्छ र मासिन सक्छ। राजस्वमा राख्दा अर्को वर्षको करमा मिलान गराउन पाइने र वर्षौंपछि मुद्दा टुंगिँदा तिर्नैपर्ने देखियो भने भौचर भरेको मितिका आधारमा राजस्व तिरेको जिकिर गरेर ब्याज, जरिवाना, बिलम्ब शुल्क आदि बचाउन पाइन्छ। कानुनअनुसार धरौटी खातामा धरौटी दाखिला भएनभएको यकिन गर्न सम्बन्धित कार्यालयबाट प्रमाणित धरौटी भौचर तथा आम्दानी रसिद सहितको लिखित जानकारी लिएर मात्र पुनरावेदन दर्ताको कारबाही अगाडि बढाउनुपर्छ। दर्ता भइसकेका पुनरावेदनका हकमा १५ दिनभित्र धरौटी दाखिला प्रमाण पेस गर्न आदेश गर्ने र त्यो समयमा दाखिला नगरे नियमानुसार गर्नुपर्छ भनिएको छ। राजस्व न्यायाधिकरण ऐनले पनि रीत पुर्याएर आएनआएको हेर्ने र मुद्दा दर्ता गर्ने वा नगर्ने सम्बन्धमा स्रेस्तेदार निचोडमा पुग्नुपर्ने व्यवस्था गरेको छ। यस्तै, कानुनको अपव्याख्या गरेर धरौटीमा चलखेल भएको समितिको ठहर छ। कानुनअनुसार हरेकले करको स्वयं घोषणा गर्छ। व्यक्ति वा संस्थाले घोषणा गरेको परिमाण आन्तरिक राजस्व कार्यालयले स्वीकार गर्छ। उजुरी परेर वा शंका लागेर केहीकोे मात्र राजस्वले क्रस चेकिङ गर्छ। यसो गर्दा तिर्नै पर्ने रकम थपिन सक्छ। थपिएको (विवादास्पद) रकममा सम्बन्धित करदातालाई चित्त नबुझे राजस्वमै प्रशासनिक पुनरावलोकनको निवेदन दिन मिल्छ। त्यसका लागि विवादास्पद रकमको २५ प्रतिशत धरौटी राख्नुपर्छ। त्यहाँ राजस्वकै निर्णय सदर भए पुनरावलोकनका लागि राजस्व न्यायाधिकरण जाने बाटो खुल्छ। न्यायाधिकरणमा जाँदा थप ५० प्रतिशत (२०७८ मा कानुन संशोधन गरेर २५ प्रतिशत बनाइएको) धरौटी राख्नै पर्छ। तर, धरौटी नराखी वर्षौंवर्षदेखि पुनरावलोकन दर्ता हुँदै आएका छन्। २०७००७२ सालदेखि भइरहेका अभ्यासलाई पालना गरेको राजस्व न्यायाधिकरण कार्यालय काठमाडौंका से्रेस्तेदार महेन्द्रबहादुर कार्की बताउँछन्। न्यायाधिकरण कार्यालय धरौटी राख्ने कार्यालय नभएकाले यो विषय सम्बन्धित कर कार्यालयको भएको कार्कीको जिकिर छ। तर, अहिले धरौटी राख्नुपर्ने सम्बन्धमा आर्थिक ऐन २०७८२०७९ ले व्यवस्था गरेकाले नयाँ मुद्दामा यो समस्या नआउने उनको भनाइ छ। आर्थिक ऐन २०७८ ले आयकर ऐनको दफा ११६ मा उपदफा ५ र ६ थप गरेको छ। पहिला धरौटी नलेखिएको तर अहिले लेखिएको छ, कार्की भन्छन्। अविवादित कर सबै तिरेको हुनुपर्र्नेे र विवादित करको ५० प्रतिशत धरौटी राखेपछि मात्र मुद्दा दर्ता हुने गरेको उनको भनाइ छ। आर्थिक ऐन २०७९ ले आयकर ऐनको ११६ मा उपदफा ७ थप गरी एउटा व्यवस्था गरेको छ। आगामी साउन १ गतेबाट लागू हुने गरी सम्बन्धित कर कार्यालयको नाममा कोष तथा लेखा नियन्त्रक कार्यालयको धरौटी खातामा जम्मा गर्नुपर्छ भन्ने व्यवस्था भएकाले अब समस्या नआउने कार्की बताउँछन्। सम्बन्धित कर कार्यालय नै धरौटी खातामा नराखी राजस्व खाता राख्ने गरेकाले समस्या आएको हो। तर, आन्तरिक राजस्व विभाग भने यो मान्न तयार देखिँदैन। यो विषय आन्तरिक राजस्वभन्दा पनि सम्बन्धित कर कार्यालय र न्यायाधिकरण कार्यालयको भएको विभागका महानिर्देशक रितेश शाक्य बताउँछन्। चित्त नबुझेर पुनरावेदन दिन आउँदा विभागमा राख्नुपर्ने २५ प्रतिशत राजस्व दाखिलामा विवाद छैन। न्यायाधिकरण कार्यालयमा बुझाउने धरौटीको छुट्टै व्यवस्था छ, शाक्य भन्छन्। अर्थ मन्त्रालयले नै धरौटी शीर्षकमा नराखिकन आएका मुद्दाहरूको कानुनी धरातल नहेरी वैधानिकता दिने र छुट दिने गरेको डा पाण्डे बताउँछन्। अर्थ मन्त्रालय नै कानुनको अपव्याख्या गर्ने गरेको समिति बताउँछ। चारवटै न्यायाधिकरण कार्यालयहरू (काठमाडौं, पोखरा, विराटनगर र नेपालगन्ज)को छुट्टाछुट्टै तथ्यांकलाई केलाउँदा धरौटी रकम अपुग देखिएको छ। डा रोजनाथ पाण्डे, सचिव, सार्वजनिक लेखा समिति पुनरावेदन दिन आउँदा विभागमा राख्नुपर्ने २५ प्रतिशत राजस्व दाखिलामा विवाद छैन। न्यायाधिकरण कार्यालयमा बुझाउने धरौटीको छुट्टै व्यवस्था छ। रितेशकुमार शाक्य, महानिर्देशक, आन्तरिक राजस्व विभाग"
अनि आयो महाकालीको पानी,"महेन्द्रनगर : नेपालले सन्धि भएको २७ वर्षपछि महाकालीको पानी पाउन थालेको छ। यसअघि टनकपुर ब्यारेजको कुन बिन्दुबाट नेपालले पानी पाउने भन्ने विषयमा विवाद हुँदा यतिका वर्ष अल्झिएको थियो। तत्कालीन ऊर्जासचिव दिनेशकुमार घिमिरेको भारत भ्रमणका क्रममा २०७७ साल पुसमा भारतीय पक्ष आफ्नो क्षेत्रमा १२ सय मिटर नहर निर्माण बनाउन सहमत भएको थियो। नेपालले हिउँदमा ३ सय क्यूसेक र बर्खामा १ हजार क्विसेक पानी पाउने सन्धिमा उल्लेख छ। तर, भारतले कुन ठाउँबाट पानी दिने भन्ने कुराको टुंगो नलगाउँदा यत्तिका वर्षसम्म नेपालले पानी पाउन नसकेको हो। नेपालले सन् २०१४ मै यो नहर तयार गर्ने गरी आफ्नो प्राविधिक प्रस्ताव पठाएको थियो। तर, भारतीय पक्षले प्राविधिक कारण देखाउँदै निर्माणमा आनाकानी गर्दै आएको थियो। तर नेपालले आर्थिक वर्ष २०६३६४ देखि यही नहरबाट पानी ल्याएर सिंचाइ गर्ने गरी महाकाली सिँचाइतेस्रो आयोजना सुरु गरेको थियो। आयोजनाअन्तर्गत कञ्चनपुरको भीमदत्त नगरपालिका९ को मटिनाबाट कैलालीको मालाखेतसम्म ४२ किलोमिटरको मुल नहर बनाउने गरी महाकाली सिँचाईको तेस्रो चरण निर्माण सुरु भएको हो। ४२ किलोमिटरको मूल नहरमध्ये २८ किलोमिटर नहर निर्माण भइसकेको आयोजनाले जनाएको छ। २८ किलोमिटरको मुल नहरका सहायक नहर निर्माण गर्न टेन्डर भइसकेको छ, निर्देशक बमले भने। टनकपुर बाँधको बायाँतर्फ हेड रेगुलेटरसहित नेपालको सीमासम्मको नहर भारतले नै निर्माण गर्नुपर्ने सन्धिमा उल्लेख छ। त्यसअनुसार ब्यारेजबाट भीमदत्त९ मटिनाको नेपालभारत सीमा १२ सय मिटर नहर बनाउनुपर्ने थियो। त्यो नहर भारतको नेशनल हाइड्रोपावर कर्पोरेसन (एनएचपिसी)ले सम्पन्न गरेपछि त्यसमा पानी छोडेर परीक्षण गरिएको छ। यो आयोजना बनेपछि कञ्चनपुरको ब्रह्मदेवबाट कैलालीको मालाखेतीसम्म र त्यसको दक्षिणमा पर्ने दुवै जिल्लाका खेतमा सिचाइँ सुविधा उपलब्ध हुनेछ। नहर बनेपछि कैलाली र कञ्चनपुरको ३३ हजार हेक्टर जमिनमा सिंचाइ सुविधा पुग्ने बताईएको छ। भारतले सन् १९२८ मा महाकालीको पानी उपयोग गर्न शारदा ब्यारेज बनाएको थियो। तर, नेपालले शारदा ब्यारेकको पानी लिन सन् १९७५ बाट मात्रै महाकाली पहिलो आयोजना मार्फत आफ्नोतर्फ पानी ल्याउन नहर खन्न थालेको थियो। पछि शारदा बाँधबाटै पानी ल्याउने गरी महाकाली सिँचाईको दोस्रो आयोजना पनि बनाएर सिँचाइ सुविधा विस्तार गरिएको थियो। शारदा ब्यारेजबाट भने नेपालले पानी पाइरहेको छ। शारदा ब्यारेज कमजोर भएपछि २०४७ सालमा टनकपुरमा अर्को बाँध निर्माण गरिएको थियो। तर, टनकपुरबाट पानी दिन भने भारतले आनाकानी गरिरहेको थियो। अब भने टनकपुरबाट पनि नेपालले पानी पाउन थालेको हो। महाकाली सन्धिका जानकार विष्णुदत्त अवस्थीले भारतीय पक्षले मुल नहरमा पानी परिक्षण गरेपनि नेपालले कम पानी पाउने दाबी गरे। उनले महाकाली सन्धि कार्यान्वयनको पहिलो चरणमै प्राविधिक त्रुटि रहेको बताए। भारततर्फ बनाईएको नहर समुद्री सतहबाट २४१ मिटरको उचाइमा छ, नेपालतर्फ भने २४४५ को उचाइमा छ, यसले गर्दा नेपालले पुरै पानी पाउने सम्भावना कम छ, उनले भने, दुबै पक्षले बराबर उचाइबाट पानी पाउनुपर्ने हो, यहाँ प्राविधिक बदमासी भएको छ। यसरी नेपालतर्फ कम पानी आउने उनले बताए। यसै विषयमा सहमति नहुँदा भारतले बनाउनुपर्ने नहर निमार्णको काम ढिलाई भएको उनको दाबी छ। नेपाल सरकारले कुटनीतिक पहलका लागि सचिवस्तरीय प्रवद्र्धन समुह बनाए पनि महाकालीको विषय पञ्चेश्वरसँग जोडिने गरेको अवस्थीको भनाइ छ। उनले अझै पनि सरकारले महाकाली सिँचाई आयोजनालाई प्राथमिकतामा नराखेको बताए। भारतीय पक्षले २४५ मिटरको उचाइबाट पानी दिने बताउँदै आएको थियो तर आयोजना कार्यालय आफैले ०५ मिटर घटाउन सफल भयो र अहिले २४४५ को उचाइबाट नेपालतर्फ पानी आउने भएको छ महाकाली सिँचाइ आयोजनाले ब्रह्मदेवदेखि करिब १३ किलोमिटर मूल नहर पुर्ण रुपमा निर्माण भइसकेको छ भने थप १५ किलोमिटर नहर निर्माणको अन्तिम चरणमा छ। राष्ट्रिय गौरवको आयोजनामा परेपछि नहर निमार्णको कामले तिब्रता पाएको हो। १५ वर्ष लगाएर मूल नहरको २८ किलोमिटर तयार भएको हो। २८ किलोमिटरपछि थप १० किलोमिटर मुल नहरको ठेक्का पनि भइसकेको छ। राष्ट्रिय गौरवको आयोजनामा परेपछि आर्थिक वर्ष २०७९८० का लागि सरकारले एक अर्ब २६ करोड बजेट बिनियोजन गरेको छ। लामो समय मुआब्जा अल्झन्, रकम अभावलगायत कारणले नहर निर्माणमा ढिलाई हुँदै आएको थियो। अहिले बनेको २८ किलोमिटर मूल नहरसँगै करिब पाँच हजार ३ सय हेक्टर जमिनमा सिँचाइ सुविधा पुयाउने लक्ष्यसहित शाखा नहर निर्माण प्रक्रिया अघि बढेको आयोजनाले जनाएको छ। आयोजनाले २२ शाखा नहर निर्माणका लागि जग्गा अधिग्रहण प्रक्रिया अघि बढाएको छ। शाखा नहर निर्माणपछि भीमदत्त नगरपालिका, बेदकोट र शुक्लाफाँटा नगरपालिकाका केही क्षेत्रका किसानले सिँचाइ सुविधा पाउँनेछन्। आयोजनाअन्तर्गत मुल र शाखा नहर गरी १५१ किलोमिटर नहर निर्माण भए कञ्चनपुर र कैलालीको मालाखेतीसम्म र त्यसको दक्षिणका क्षेत्रको ३३ हजार ५ सय हेक्टर जमिनलाई सिँचाइ सुविधा पुग्नेछ। आयोजनाका निर्देशक बमले खेतसम्म सिँचाई सुविधा उपलब्ध हुने गरी काम अघि बढेको बताए। २२ वटा शाखा नहर निमार्णका लागि जग्गा अधिग्रणको प्रक्रिया अघि बढेको छ, उनले भने, दोधारा चादनीतर्फ पनि सर्भेको काम भइसकेको छ। एकपटक नहर निमार्णका लागि सर्भे गरेको भएपनि अहिले धेरै संरचना निर्माण भइसकेकाले पुनःसर्भे गर्नुपरेको आयोजना कार्यालयले जनाएको छ। महाकाली सन्धि अनुसार भारतले दोधारा चादँनी नगरपालिकामा समेत सिँचाइका लागि ३५० क्युसेक पानी उपलब्ध गराउनुपर्ने हो। तर, त्यहाँ पनि भारतले शारदा नहरबाट नेपालभारत सिमानासम्म बनाउनुपर्ने मूल नहर र संरचना निर्माणमा ढिलाइ गरेको छ। नहर बनाउने कुनै सुरसार छैन। हरेक निर्वाचनमा महाकाली सन्धिअनुसार कञ्चनपुरको दोधारा चाँदनी नगरपालिकालाई सिँचाइका लागि पानी ल्याउन पहल गर्ने विषय सबै पार्टीका एजेण्डा बने तर सन्धि सम्झौता भएको २७ वर्षसम्म नहर निर्माणको सुरसार छैन। २०४८ जेठ १३ गते गिरिजाप्रसाद कोइरालाले प्रधानमन्त्रीको जिम्मेवारी सम्हाले लगत्तै भारतीय प्रधानमन्त्री पिभी नरसिंह रावसँग टनकपुर सन्धि सम्झौता गरेका थिए। सन्धि अनुसार भारतले निर्माण गरेको टनकपुर बाँधको २९ हेक्टर भूभाग उसलाई उपलब्ध गराइएको थियो। सो भूमि भारतलाई उपलब्ध गराएबापत टनकपुर जलविद्युत् आयोजनाबाट २ मेगावाट विद्युत् नेपालले निःशुल्क पाउने टनकपुर सम्झौतामा उल्लेख थियो। तर कोइरालाले टनकपुर आयोजनामा समान हकको साटो राष्ट्रघाति सम्झौता गरेको भन्दै उनकोे बिरोध समेत भयो। महाकाली नदीको एकीकृत विकाससम्बन्धी गरिएको उक्त सन्धिको धारा (२) को उपधारा २ क मा भारतले टनकपुर बाँधबाट नेपालले पाउने पानी प्रवाहित गर्नका लागि हेड रेगुलेटर र नेपालको सीमासम्म नहर निर्माण गर्नुपर्ने उल्लेख छ। स्थानीयका अनुसार टनकपुर सन्धि अनुसारको २९ हेक्टर जमिनबाहेक पनि भारतीय पक्षले नेपालतर्फको सीमा मिच्दै आएको छ। कञ्चनपुरको उत्तरतर्फ पर्ने टनकपुर बाँध छेउको नेपाली भूमिमा भारतले एकलौटी ढंगबाट सडक निर्माण गरेको छ। भीमदत्त नगरपालिका ९ ब्रम्हदेव बजार छुने गरी भारतीय पक्षले सडक विस्तार सुरु गरेको हो। भारतीय पक्षले ब्रम्हदेव बजारसम्म आफ्नै भूमि भएको दाबी गर्दैै आएको छ। टनकपुर बाँध निर्माणकै बेला ३ नम्बरपिलर हराएको थियो।"
पूर्वी तराईमा बाढीको वितण्डा,"प्रदेश १ मा अविरल वर्षा हुँदा स्थानीयवासी बाढी र डुबानको चपेटामा परेका छन्। पूर्वी तराईका जिल्ला मोरङ, सुनसरी र झापा प्रभावित भएका छन्। दर्जनौं परिवार विस्थापित बनेका छन्। भौतिक संरचनामा क्षति पुगेको छ। मोरङमा एक जनाको मृत्यु भएको छ। मंगलबार बिहानदेखि निरन्तर वर्षा हुँदा खोलाको जलस्तर बढेर विगतजस्तै समस्या निम्तिएको हो। विराटनगर महानगरपालिकासहित मोरङका आठ स्थानीय तह नराम्ररी प्रभावित भएका छन्। १ सय ४४ परिवार विस्थापित भएका छन्। उनीहरूलाई सुरक्षित स्थानमा सारिएको प्रहरीले जनाएको छ। बाढी र डुबानका कारण विस्थापित हुनुपर्ने समस्या वर्षौदेखि कायमै रहेको बताउँछन् विराटनगर१८ का शम्भुकुमार यादव। चुनावका बेला घरघरमा भोट माग्न आएका स्थानीय नेता, कार्यकर्ता यो बेला बेखबर बनेको गुनासो उनको छ। केराबारी गाउँपालिका९ बेलचौरीस्थित तुर्के खोलाको निर्माणाधीन पुलको आधा भाग बाढीले बगाएको छ। विराटनगर८ स्थित जिल्ला कारागार मोरङ पछाडि बसोबास गर्दै आएका २५ घरपरिवार विस्थापित भएको मोरङ प्रहरीका प्रवक्ता डीएसपी दीपक श्रेष्ठले बताए। घिनाघाटविराटचौक सडक ग्रामथानको खुनियाकट्टामा सडक अवरुद्ध भएको छ। भलुवा खोलाको बाढी पसेर कानेपोखरी६ का तेजबहादुर दर्जीले पालेका ७ वटा सुँगुर पाठा बगाएको छ। प्रहरीका अनुसार बेलबारी६ मा खैटे खोलाले विस्थापित आठ परिवार आफन्तकहाँ बसेका छन्। सुनवर्षी६ मा बक्राहाले बाँध कटान गर्न थालेपछि खोला बस्तीमा पर्ने जोखिम बढेसँगै रोकथामको प्रयास भइरहेको डीएसपी श्रेष्ठले बताए। बूढीगंगा गाउँपालिका२ स्थित विराट शिक्षण अस्पतालको आकस्मिक सेवा डुबानका कारण अवरुद्ध भएको छ। सोही वडाको खाप टोलमा सिंघिया खोलाको बाढी पस्दा २६ परिवारका १ सय १५ जना विस्थापित भएका छन्। कटहरी गाउँपालिका१ टाइगर टोलमा सिंघियाको बाढी पस्दा ६० घर डुबानमा परेका छन्। डुबानबाट पीडित बनेका २ सय ५० जनालाई स्थानान्तरण गरिएको छ। विराटनगरका १, २, ४, ५, ६, ७, ८, ११, १२, १४, १६, १८ र १९ सहित १३ वडाका ५ हजार ७ सय ७५ स्थानीय बासिन्दा बाढीको उच्च जोखिममा रहेको महानगरपालिकाले जनाएको छ। विपद् व्यवस्थापनका निम्ति विनियोजन हुने वार्षिक बजेट सही ठाउँमा खर्च हुन नसक्दा समस्या समाधान हुन नसकेको सरोकारवाला बताउँछन्। विराटनगर२ का जगदीश कामत भन्छन्, सरकारले ध्यान नदिँदा हामी बर्सेनि बाढी र डुबानबाट प्रताडित हुनुपरेको छ। आखिर हामीलाई सम्झिने भनेको भोट माग्ने बेलामा मात्रै त हो। ५ वर्षअघि पनि २०७४ साउन २८ गते आएको बाढीले मोरङका अधिकांश स्थानीय तह नराम्ररी प्रभावित भएका थिए। त्यसयता बाढी तथा डुबानको समस्या समाधानका लागि दीर्घकालीन उपायको खोजी हुन सकेन। मोरङका १७ स्थानीय तहमध्ये प्रदेश राजधानीसमेत रहेको विराटनगरमा सर्वाधिक क्षति पुर्याउने गरेको छ। विराटनगरको पूर्वमा सिंघिया र पश्चिममा केसलिया खोला छन्। यी दुवैमा आएको बाढी ओभरफ्लो भएर विराटनगरका घरघरमा पुग्ने गरेको छ। विगतको अनुभवबाट पाठ सिक्दै महानगरले बाढीको जोखिममा रहेका नागरिकको उचित व्यवस्थापनमा विशेष पहल गर्नुपर्ने भए पनि त्यसो हुन नसकेको पूर्वशिक्षक केशव अधिकारी बताउँछन्। महानगरपालिकाले जोखिममा रहेका घर तथा बस्ती स्थानान्तरण गर्ने, जनता आवास योजनाअन्तर्गत उनीहरूलाई जोखिममुक्त ठाउँमा बसोबासको व्यवस्था मिलाउनेलगायतका कार्यक्रम अघि सारेको थियो। तर, कार्यान्वयन हुन नसकेको अधिकारीको भनाइ छ। विराटनगर१ का अनिल पोदार भन्छन्, तटबन्ध निमार्णमा सरकारको चासो छैैन। निमार्ण गरिएको ठाउँमा पनि झारो टार्ने कार्य मात्र भएको छ। बाढी आएपछि त्रिपालको सहारामा रात बिताउनुपर्ने अवस्था छ। केसलियाले २०७७ सालमा पनि धार परिवर्तन गर्दा विराटनगरको दक्षिणी भेग डुबानमा परेको थियो। विराटनगर६ डम्पिङ साइटको उत्तरबाट नदीले धार परिवर्तन गर्दा वडा नम्बर ११ , १२ , १६ र १५ का बासिन्दा प्रभावित भएका थिए। यसपटक पनि सिंंघिया र केशलियाको बाढीले विराटनगरका विभिन्न भाग डुबानमा परेका छन्। प्रशासनको आँखा छलेर खोलामा हुने अवैध उत्खननका कारण खोलाले धार परिवर्तन गर्ने गरेको स्थानीयवासीको गुनासो छ। खोलानाला तथा बाढी नियन्त्रणमा महानगर सक्रिय भए पनि महानगरको बजेटले मात्रै समस्याको दीगो समाधान सम्भव नरहेको बताउँछन् महानगरको वातावरण तथा विपद् व्यवस्थापन महाशाखा प्रमुख राजेन्द्र प्रधान। बाढीका कारण हुने जनधनको क्षति न्यूनीकरणका निम्ति आवश्यक स्रोतसाधनसहित नगर प्रहरी उद्धार कार्यका सक्रिय छ, प्रधान भन्छन्, तर, यसले मात्रै समस्याको दीगो समाधान सम्भव छैन। प्रदेश सरकारको सहयोग पनि आवश्यक छ। महानगरपालिकाले विपद् व्यवस्थापन ऐनबमोजिम संकटासन्न क्षेत्रलक्षित उद्धार कार्य गरिरहेको छ। विपद् व्यवस्थापन नीति, विपद् जोखिम न्यूनीकरण रणनीतिक कार्ययोजना र विपद् पूर्वतयारी तथा प्रतिकार्य योजनाको आधारमा नक्सांकनअनुसार जोखिम र क्षति न्युनीकरणमा महानगर सक्रिय रहेको प्रधान बताउँछन्। होचो भुभागका जनतालाई यथोचित बासस्थानको व्यवस्था मिलाउन र जनधनको सुरक्षा गर्न महानगरको टीम फिल्डमै रहेको दाबी उनी गर्छन्। मोरङ प्रशासनले पनि तटीय क्षेत्रका बासिन्दालाई सुरक्षाको प्रत्याभूति दिलाउन भूमिका खेलिरहेको प्रमुख जिल्ला अधिकारी काशीराज दाहाल बताउँछन्। स्थानीय पालिकाहरूसँगको समन्वयमा विस्थापितको व्यवस्थापन भइरहेको उनको भनाइ छ। सुनसरीमा विपद् व्यवस्थापन सम्बन्धी सामाग्रीको भण्डारण केन्द्र छ। त्यहाँबाट पनि हामीले केही त्रिपाल र म्याटेसहरू माग गरेका छौं। आइसकेपछि अत्यावश्यक ठाउँमा पठाउने तयारी भइरहेको छ। प्रदेश सरकारसँग पनि समन्वय भइरहेको छ, दाहाल भन्छन्, गृह मन्त्रालयले पनि विपद् व्यवस्थापनका निम्ति भनेर ७ लाख पठाएको छ। उक्त रकम पर्याप्त नभए पनि केही राहत भने हुने अपेक्षा गरेका छौं। थप निर्णयका लागि बैठक राखेर विपद् व्यवस्थापन प्रतिकार्य योजनाबारे छलफल गर्छौँ। प्रजिअ दाहालका अनुसार निरन्तरको वर्षाका कारण साँझसम्ममा मोरङमा विराटनगरबाहेक ग्रामथान१, कानेपोखरी६, बेलबारी६, सुनवर्षी६, बूढीगंगा२ र कटहरी१ का ११९ परिवार विस्थापित भएका छन्। वर्षा जारी रहेको र खोला तथा नदीको जलस्थल बढ्ने सम्भावना रहेका कारण सावधानी अपनाउन सबैमा आग्रह गरिएको उनको भनाइ छ। मोरङको सुन्दरहरैँचा नगरपालिका३ आइतबारेस्थित गछिया खोलाले बगाएर एक जनाको मृत्यु भएको छ। सुन्दरहरैँचा नगरपालिका६ सिसौघारीका ५८ वर्षीय रामबहादुर विकको मृत्यु भएको प्रहरीले जनाएको छ। खोलाले बगाउँदै गरेको अवस्थामा विकको शव मंगलबार बिहान भेटिएको हो। प्रहरीका अनुसार विक सोमबार साँझदेखि हराइरहेका थिए। त्यस्तै वर्षाका कारण सुनसरीको इटहरी उपमहानगरपालिका जलमग्न भएको छ। पानीको निकास नहुँदा मुख्य बजार क्षेत्र र विभिन्न बस्ती डुबानमा परेका छन्। सोमबार रातिदेखिको वर्षाका कारण ट्यांग्रा खोला र खती खोलामा आएको बाढी बस्तीमा पसेको हो। जसकारण कोसी लोकमार्गअन्तर्गत इटहरीविराटनगर सडकमा डुबान हुँदा यातायातका साधन सञ्चालनमा समस्या भएको छ। इटहरीको साथी पेट्रोल पम्प छेउबाट ट्याङ्ग्रा खोलाको बाढी बस्ती पसेको छ। बाढी र डुबानका कारण घरबाहिर निस्कनसमेत नसकिएको इटहरीका स्थानीय राजकुमार आचार्यले बताए। तत्काल बाढी नियन्त्रणको माग उनले गरेका छन्। बाढीले इटहरी१२ स्थित खनार क्षेत्र पनि प्रभावित बनेको छ। इटहरी४, ५, ९, १० र १२ नम्बर वडामा बाढीले सबैभन्दा धेरै क्षति गरेको इलाका प्रहरी कार्यालय इटहरीका डीएसपी खगेन्द्रबहादुर खड्काले बताए। उनका अनुसार इटहरीमा २ सय घर डुबानमा परेका छन्। मानवीय क्षति भने नभएको खड्काको भनाइ छ। इटहरीका मेयर हेमकर्ण पौडेलले बाढी पीडितलाई सुरक्षित स्थानतर्फ सार्न पहल भइरहेको बताए। २० वटै वडाका जनप्रतिनिधि नागरिकको सुरक्षाका लागि परिचालित भएको मेयर पौडेलको भनाइ छ। बस्तीमा पसेको ट्यांग्रा खोला नियन्त्रणका लागि नेपाली सेना, सशस्त्र र नेपाल प्रहरी परिचालन गरेको सुनसरीका प्रमुख जिल्ला अधिकारी इन्द्रदेव यादवले बताए। उनले वर्षात् नरोकिएकाले घरबाहिर ननिस्कन र सावधानी अपनाउन तथा सुरक्षित रहन आग्रह गरेका छन्। बाढीले पुर्याउने जनधनको क्षति न्यूनीकण र उद्धारका लागि सुरक्षा टोली परिचालन गरिएको यादवको भनाइ छ। झापामा ११ सयभन्दा बढी घरपरिवार प्रभावित बनेका छन्। वर्षापछि २ सय ७७ परिवार विस्थापित भएको झापा प्रहरीले जनाएको छ। मेची, रतुवा, मावा, कमल, कन्काईलगायत नदीमा पानीको वहाव उच्च हुँदै गएकाले विस्थापितको संख्या अझै बढ्ने प्रहरीको अनुमान छ। विस्थापितलाई नजिकको विद्यालय र आफन्तको घरमा राखिएको झापाका प्रहरी प्रमुख एससी विश्वमणि पोखरेलले बताए। प्राथमिक स्वास्थ्य केन्द्र शिवगञ्जमा तीन फिट पानी जमेको छ। औषधिमा पनि क्षति पुगेको प्रहरीले जनाएको छ। किशोर बुढाथोकी, राकेश कर्णविराटनगर,रत्नप्रसाद आचार्यसुनसरी, सुब्रत न्यौपाने झापा"
लघुवित्तको कर्जा कृषिकेन्द्रित,"काठमाडौं : दूरदराजसम्म पुगेको लघुवित्त वित्तीय संस्थाको कृषि क्षेत्रतर्फ कर्जा प्रवाहको हिस्सा बढेको छ। लघुवित्त वित्तीय संस्थाले २०७८ चैत मसान्तमा प्रवाह गरेको कुल कर्जाको ४६०२ प्रतिशत कृषि क्षेत्रको रहेको नेपाल राष्ट्र बैंकको तथ्यांकले देखाएको छ। जबकि २०७७ असार मसान्तमा कृषि क्षेत्रमा ४४८२ प्रतिशत कर्जा प्रवाह भएको थियो। सञ्चालनमा रहेका ६५ वटा लघुवित्तको ५ हजार २० शाखा सञ्जालबाट ४ खर्ब ४९ अर्ब १ करोड ६० लाख रुपैयाँबराबरको कर्जा प्रवाह भएको छ। यसमध्ये सबैभन्दा बढी २ खर्ब ६ अर्ब ६३ करोड कर्जा कृषि क्षेत्रमा प्रवाह भएको राष्ट्र बैंकले जनाएको छ। २०७८०७९ को तेस्रो त्रैमाससम्ममा लघुवित्तले प्रवाह गरेको कुल कर्जामध्ये सेवा व्यवसाय क्षेत्रमा ३०८९ प्रतिशत कर्जा प्रवाह भएको छ। यसैगरी, घरेलु तथा लघु उद्योगमा ३४१ प्रतिशत कर्जा प्रवाह भएको छ। राष्ट्र बैंकका अनुसार कुल कर्जामा थोक कर्जाको अंश १२६९ प्रतिशत (५६ अर्ब ९६ कोड ४७ लाख) र ६९९ प्रतिशत (३१ अर्ब ३९ करोड २७ लाख) बराबरको प्रवाह भएको छ। नेपाल लघुवित्त बैंकर्स संघका अध्यक्ष प्रकाशराज शर्मा छिटो आम्दानी हुने सेवा तथा व्यवसायका लागि कर्जा लिने गरेको ट्रेन बदलिएर कृषिमा पुगेकाले यसको हिस्सा बढेको बताउँछन्। ऋण लिएपछि मासिक रूपमा भुक्तानी गर्दै जानुपर्छ। सुरुमा कृषिमा लगानी गर्नेलाई गाह्रो हुन्छ। यसैले यसबाट आम्दानी हुन थालेपछि अहले कृषितर्फ डाइभर्ट भएकाले पनि यस्तो कर्जाको हिस्सा बढेको हो, उनले भने। खुद्रा कर्जा प्रदायक लघुवित्त वित्तीय संस्थाको धितो कर्जाको अंश घटेको छ। लघु व्यवसाय कर्जाको अंश बढेको छ। चैत मसान्तमा खुद्रा कर्जा प्रदायक लघुवित्तको धितो कर्जासँग कुल कर्जा तथा सापटको अनुपात १८०३ प्रतिशत छ। खुद्रा कर्जा प्रदायक लघुवित्तको कुल कर्जा तथा सापटी रकम र निष्क्रिय कर्जा रकम दुवैमा वृद्धि भएको छ। खुद्रा कर्जा प्रदायक लघुवित्त वित्तीय संस्थाले प्रवाह गरेको कुल कर्जा तथा सापट रकम २०७८ असारको तुलनामा २३५३ प्रतिशतले बढेर २०७८ चैत मसान्तमा ३ खर्ब ९२ अर्ब ५ करोड पुगेको देखिन्छ। यसैगरी समीक्षा अवधिमा निष्क्रिय कर्जा ११ अर्ब २ करोड छ। निष्क्रिय कर्जाको वृद्धिदर १६९० प्रतिशत छ। सक्रिय कर्जाको वृद्धिदर २३७४ प्रतिशत छ। जुन गत आर्थिक वर्षको सोही अवधिमा क्रमश: ६५९८ र ३७९७ प्रतिशतले बढेको थियो। खुद्रा कर्जा प्रदायक संस्थाको कर्जा प्रवाह वृद्धिदरमा सुस्तता आएसँगै निष्क्रिय कर्जा तथा सापटको वृद्धिदरमा उच्च दरमा ह्रास आएको देखिन्छ। थोक कर्जा प्रदायक लघुवित्त वित्तीय संस्थाको गत आर्थिक वर्षको चैत्रमा ३६६४ प्रतिशतले बढेको निष्क्रिय कर्जा चालू आवको सोही अवधिमा १०२१ प्रतिशतले घटेको छ। लघुवित्त संस्थाको कर्जा प्रवाह वृद्धिदरमा ह्रास आएको कारण कर्जा गुणस्तर मापन गर्ने अन्य सूचकहरूमा सुधार आएको राष्ट्र बैकले बताएको छ। लघुवित्त वित्तीय संस्थाको लगानीमा ह्रास आएको छ। २०७८ चैत मसान्तमा लघुवित्त वित्तीय संस्थाको कुल लगानी ६ अर्ब ४३ करोड पुगेको छ। जुन २०७८ असार मसान्तको तुलनामा ५६२७ प्रतिशतले कम हो। अघिल्लो आर्थिक वर्षको सोही अवधिमा कुल लगानी ४४७७ प्रतिशतले बढेको थियो। समग्रमा खुद्रा कर्जा प्रदायक लघुवित्त वित्तीय संस्थाको खुद मुनाफा अघिल्लो आर्थिक वर्षको तेस्रो त्रैमासको तुलनामा सामान्य वृद्धि भएको छ। २०७७०७८ को तेस्रो त्रैमाससम्ममा खुद मुनाफा ७ अर्ब ९७ करोड रहेकामा ११८ प्रतिशतले वृद्धि भई ८ अर्ब ६ करोड पुगेको छ। २०७८०७९ को तेस्रो त्रैमाससम्ममा ब्याज आम्दानी ३९ अर्ब १५ करोड र ब्याज खर्च १९ अर्ब ३० करोड छ। दुई वटा लघुवित्त वित्तीय संस्था खुद नोक्सानीमा छन्। सर्वसाधारणबाट निक्षेप संकलन गर्ने लघुवित्त वित्तीय संस्थाको तरल सम्पत्तिमा ह्रास आएको छ। सर्वसाधारणबाट निक्षेप संकलन गर्नेमा निर्धन उत्थान लघुवित्त र छिमेक लघुवित्त मात्र छन्। चैत मसान्तमा संस्थाको तरल सम्पत्तिमा १९१० प्रतिशतले ह्रास भई २ अर्ब ९८ करोड पुगेको छ। लघुवित्तको पहुँच : सदस्य संख्या ५७ लाख ७२ हजार पहुँच लघुवित्तको संख्या पछिल्लो समयमा मर्जर तथा एक्विजिसनका कारण घट्दो क्रममा छ। तर, पनि शाखा विस्तारको क्रम भने जारी नै छ। २०७८ असार मसान्तसम्ममा ७० वटा लघुवित्त रहेकामा २०७८ चैत मसान्तसम्ममा ६५ कायम भएको छ। ४ वटा थोक कर्जा प्रदायक संस्था रहेका छन्। बाँकी ६१ वटा खुद्रा कर्जा प्रवाह गर्ने लघुवित्त रहेका छन्। लघुवित्त वित्तीय संस्थाको शाखा संख्या ५ हजार २० पुगेको छ।"
४ जिल्ला जोड्ने सडकको बेहाल,"उदयपुर : सडक कालोपत्रे गरेको पाँच वर्ष नबित्दै जीर्ण बनेपछि माथिल्लो सगरमाथालाई जोड्ने सिद्धिचरण लोकमार्गमा सर्वसाधरणले सास्ति व्यहोर्नु परेको छ। उदयपुरसहित चार जिल्लालाई जोड्ने लोकर्मागको मिर्चैयाकटारीघुर्मी सडकखण्ड मर्मत नहुँदा उपभोक्ताले सास्ती व्यहोर्नु परेको हो। सडक मर्मत नहुँदा दुई घण्टामा पार गरिने घुर्मीखण्ड सार्वजानिक यातायातलाई ६ घण्टा लाग्ने गरेको स्थानीय बताउँछन्। सडक जीर्ण हुँदा यात्रादेखि उपभोग्य वस्तु ढुवानीमा सकस भइरहेको छ। अझ लगातारको बर्षाका कारण पहिरो वग्दा र सडकका खाल्डाखुल्डीले सवारी आवागमनमा समस्या भएको चालक दलविर विश्वकर्मा बताउँछन्। २०५८ सालदेखि सञ्चालनमा आएको साँघुरो सडक जीर्ण भएपछि जोखिम मोलेर यातायातका साधन सञ्चालन गर्नुपरेको उनी बताउँछन्। खाल्डाखुल्डी र माथिबाट बग्ने पहिरोले दुर्घटनाको जोखिम बढेको छ, विक भन्छन्, यात्रु जोखिमपूर्ण यात्रा गर्न बाध्य छन्, उत्तिकै माथिका जिल्लामा खाद्यान्न ढुवानी महँगो भइरहेको छ, ढुवानी महँगो हुँदा मूल्य बढेको छ। बनेको पाँच बर्षमा नै सडकमा कालोपत्रेको नाम निशान नभएको बताउँदै स्थानीय जीवनाथ दाहाल भन्छन्, ठाउँठाउँमा सडक भत्किँंदा र खाल्डाखुल्डी हुँदा सवारी साधन दायाँबायाँ कोल्टिँदै गुड्ने गरेका छन्। हिउँदमा धुलो उड्ने र वर्षा याममा हिलाम्य हुने गरेको स्थानीय बताउँछन्। हिलोमा सवारी साधन भासिने र कतिपय उकालोमा उक्लिन नसक्ने समस्या रहेको यातायात व्यवसायी बताउँछन्। बढीमा १० टन भार क्षमताको सवारी साधन सञ्चालन हुनुपर्ने भए पनि सडकमा सोभन्दा बढी भार क्षमताको सवारी साधन गुडाउँदा चाँडो कालोपत्रे उक्किएको हुन सक्ने स्थानीयको अनुमान छ। त्यति मात्र नभई निर्माणचरणमै लापरबाही र मापदण्ड अनुसार नबनाउँदा चाँडै भत्किएको उनीहरू बताउँछन्। सडक जिर्ण रहेकै कारण उदयपुरको माथिल्लो भेग, खोटाङ, ओखलढुंगा र सोलुखुम्बुमा दैनिक उपभोग्य वस्तु भित्र्याउन कठिनाइ भइरहेको उद्योग वाणिज्य संघ खोटाङका अध्यक्ष उपिनकुमार राई बताउँछन्। उनी भन्छन्, महँगो मूल्य तिरेर भए पनि जोखिम मोलेर सामान भित्र्याउनु परेको छ, यहीँ रफ्तारले बर्षा रहने हो भने अब ल्याउन सक्ने अवस्था छैन। उनले भने, सडककै कारण उपभोग्य वस्तु ढुवानीको भाडा बढ्दा महँगी बढेको छ। कहिलेकाहीँ साता दिनसम्म सडक अवरुद्ध हुँदा दैनिक उपभोग्य वस्तु आपूर्तिमा समस्या भइरहेको छ। घुर्मीकटारी सडक खोटाङ, ओखलढुंगा, सोलुखुम्बु र पूर्वी तराई जोड्ने एक मात्र सडक हो। सडक जीर्ण हुँदा तीन जिल्लाका भौतिक निर्माणमासमेत असर परेको छ। एकातिर सडक साँघुरो रहेको र अर्कोतर्फ बीचबीचमा खाल्डाखुल्डी र पहिरोले सडक जिर्ण रहेको बताउँदै दाहालले भने, सर्वसाधारण आवागमन गर्न बाध्य भएकाले जोखिम मोलेर आवतजावत गरिरहेका छन्। कटारीबाट घुर्मीसम्म नपुगेसम्म त्रासमै यात्रा गर्नु पर्ने बाध्यता रहेको उनको भनाइ छ। भीरको बाटो त्यो पनि कच्ची भएकाले यात्रा अवधिभर त्रासले मुटु नै ढुकढुक हुने गरेको दाहालले बताए। त्यति मात्र नभई राजर्मागको स्तरोन्नती नहुँदा मुख्य व्यापारिक केन्द्र कटारी बजारको व्यापार व्यावसायसमेत घट्दै गएको उदयपुर स्थानीय व्यापारी सुशीला राउत बताउँछिन्। कटारी बजारसँग जोड्ने यो लोकर्माग स्तरीय नहुँदा व्यापार व्यावसाय खस्किएको उनको भनाइ छ। राजर्माग जीर्ण हँुदा तराईबाट आयात गरी पहाडी क्षेत्रमा खाद्यन्नलगायत दैनिक उपभोग्य वस्तु आपूर्ति गर्न समस्या भएको व्यापारीहरू बताउँछन्। साँघुरो र जिर्ण सडकमा ज्यान जोखिममा राखेर सवारी चलाउनु पर्ने बाध्यता छ, राउतले भने, सडक निर्माण भए यता बर्सेनि मर्मतका नाममा करोडौ रुपैया खर्चेपनि सडकको अवस्था सुध्रिएको छैन। बाटो ज्यादै साँघुरो, धेरै मोड भएको र जीर्णसमेत हुँदा धेरै समस्या भएको उनले वताए। सडक जीर्ण भएकै कारण कटारीबाट तीन वर्षयता बर्सेनि ५० जनाको संख्यामा व्यापारी पलायन हुँदै गएको उनले वताईन्। निर्माण गर्नु पूर्वनै प्राविधिकले स्टिमेट बनाउँदा साँघुरो बाटो भएकाले अहिले समस्या भएको कटारी नगरपालिकाका पूर्वमेयर ज्ञानेन्द्र श्रेष्ठ बताउँछन्। उनले भने, राजमार्ग भन्नासाथ धेरै गाडीको चाँप हुन्छ भन्ने सोचकासाथ ट्रयाक खोल्नुपथ्र्याे, हचुवाको भरमा गर्दा अहिले यो दुर्दशा भोग्दैछौं। चार जिल्लाका नाका भएकाले तत्कालीन अवस्थामा नै सडक फराकिलो बनाउँदै लैजानु पर्ने बताउँदै श्रेष्ठले भने, धेरै लगानी भइसक्यो अब फेरि फराकिलो बनाउन कतिपय राम्रो सडक नै भत्काउनु पर्ने अवस्था छ। क्षमताभन्दा बढी भार बोकेर सवारी साधन चलाउँद लोकमार्गको मिर्चैयाकटारी सडक खण्ड दिन दिनै जीर्ण बन्दै गएको छ। मापदण्डविपरीत बढी भार क्षमताका सवारी साधन संचालन र पुनर्निर्माण नहुँदा लोकर्माग जीर्ण बन्न पुगेको हो। त्यस क्षेत्रमा मारुती र सौर्य सिमेन्टका दैनिक एक सय बढी ट्रक सञ्चालन हुने गरेको स्थानीयले बताएका छन्। सडकमा १० टनभन्दा बढी भार बोक्न नपाइने कानुनी प्रावधान भएपनि टिफर चालकले सोभन्दा बढी परिमाणमा चुनढुंगा बोक्ने गरेको स्थानीय बताउँछन्। सडक मर्मत गरिए पनि दिगोपनमा ध्यान नदिँदा समस्या आएको कटारी नगरपालिकाका उपमेयर गीता खड्काले बताइन्। उनले भनिन्, राजमार्ग मर्मत होइन, पुर्ननिर्माण हुनुपर्ने आवश्यकता छ। निर्माणपछि अहिलेसम्म गरिएका मर्मतले सडकको खासै स्तरोन्नति हुन सकेको छैन, त्यसैले सडक मर्मत मात्रै होइन पुनर्निर्माण हुने पर्ने उलने बताइन्। सिराहाको चन्द्रोदयपुरस्थित मारुती सिमेन्टका लागि सिन्धुलीको ककरुठाकुरदेखि ओसार्ने चुनढुंगा बोक्ने टिपर यहीँ लोकमार्ग भएर आउजाउ गर्नाले सडक जीर्ण भएको स्थानीयको भनाइ छ। पछिल्लो दुई वर्षयता सौर्य र कसमस सिमेन्ट उद्योगका लागि कटारीकै पट्नाभन्ज्याङलगायत दुई ठाउँको चुनढुंगा ओसार्ने रुट पनि यहीँ भएकाले सडकमा थप भार पर्दै आएकाले बैकल्पिक सडकको व्यवस्था गर्नुपर्ने स्थानीय अशोक श्रेष्ठ बताउँछन्।"
पुरातात्विक मन्दिर जीर्ण,"जनकपुरधाम : मधेस प्रदेश सरकारले आफ्नो कार्यकालको ४ वर्षमा ऐतिहासिक, धार्मिक स्थल तथा पोखरी संरक्षणका लागि भन्दै ठूलो धनराशी खर्च गर्यो। प्रदेशका स्थानीय सरकारको प्राथमिकतामा पनि मठ मन्दिर सौन्दर्यीकरण, पोखरी उत्थान तथा सडक निर्माणनै परे। मुख्यमन्त्री लालबाबु राउत नेतृत्वको सरकारले मठ मन्दिर, मस्जिद, गुम्बा र पोखरी तथा घाट निर्माणमा साढे ३ अर्बभन्दा बढी धनराशि खर्चेको छ। तर, धनुषाको तुलसियाहीमा रहेको अढाई सय वर्ष पुरानो स्वामी लक्ष्मीनारायण मठ संरक्षणतर्फ कसैको ध्यान पुग्न सकेको छैन। प्रदेश राजधानी जनकपुरधामदेखि २२ किलोमिटर दक्षिणमा रहेको मुखियापट्टी मुसहरनिया गाउँपालिकास्थित तुलसियाहीमा अवस्थित लक्ष्मीनारायण मठ संरक्षणको अभावमा जीर्ण बन्दै गएको छ। मन्दिरका भवनहरू पुरानो भएर एकातर्फ भत्किन थालेका छन् भने अर्कोतर्फ १८९५ सालमै जडान गरिएको ठूलो घण्टा जेनतेन झुन्डिएको छ। संस्कृतमा विभिन्न उखानहरू कुदिएको सो घण्टा संरक्षणको अभावमा कुनै पनि बेला भाँचिन सक्ने अवस्थामा पुगेको छ। करिब अढाई सय वर्षभन्दा पहिला नै राखिएको कालो ढुंगाको ऐतिहासिक शिलालेख पनि मन्दिरको प्रांगणमा बिना कुनै सुरक्षा थन्काइएको छ। सो पुरातात्विक शिलालेख घाम पानीले गर्दा विस्तारै बिग्रिने सम्भावना पर्याप्त छ। मन्दिरका मूल भगवानको मूर्ति बाहेक अन्य साना मूर्तिहरूलाई पनि जोगाएर राख्न सकिने बन्दोबस्त छैन। पुरातात्विक महत्वका मूर्तिहरू बेवारिसे अवस्थामा छन्। मन्दिर प्रवेश गर्ने फलामको मूल ढोका जीर्ण भइसकेको हुनाले त्यसमा ताल्चा लगाउनसमेत नमिलेर मन्दिरका पुजारीले डोरीले बाँधेर जेनतेन मन्दिरको सुरक्षाको बन्दोबस्त गरेका छन्। पुरानो पर्खालहरू ठाउँठाउँमा भत्किएको हुँदा मूल ढोका डोरीले बाँधिए पनि भित्र पस्न खोज्नेहरू भत्केको पर्खालबाटै कुदेर मन्दिर आउने गरेका छन्। तत्कालीन राजा गिर्वाणयुद्ध शाहको आदेशमा लक्ष्मीनारायण मठको जीर्णाोद्वार गरिएको थियो। भोटे पाण्डेको नेतृत्वमा १८६२ सालमा जीर्णोद्वार गरिएको शिलालेखमा उल्लेख छ। १८९५ सालमा मठको अगाडि ठूलो घण्टी जडान गरिएको प्रमाण पनि छ। यो मन्दिरको सम्बृद्ध इतिहास भए पनि यसको संरक्षणतर्फ कसैको ध्यान छैन। गुठी संस्थानले पनि यसलाई जोगाउन प्रयास गरेको छैन, स्वामी लक्ष्मीनारायण मठ तुलसियाहीका पुजारी विश्वनाथ ठाकुर भन्छन्, चुना र सुर्खिले सो बेला निर्माण गरिएको भवनलाई पुरातात्विक रूपमा संरक्षण गरेर पर्यटकीय थलो बनाउनु साटो बेला बखत मन्दिरका सम्पदाहरूलाई नै हानि नोक्सानी पुर्याउने काम भइरहेको छ। दुई वर्ष पूर्व बृहत्तर जनकपुर क्षेत्र विकास परिषद्ले मन्दिरको जीर्णोद्धारको नाममा यसको पुरातात्विकलाई नै क्षति पुर्याउने काम गरेको स्थानीय बताउँछन्। त्रेतायुगमा माता सीताले तुलसी नै तुलसीको बोट भएको बगैंचाबाट तुलसी टिपेको हुनाले यस गाउँको नाम तुलसियाही हुन गएको विषय जनश्रुति ग्रन्थमा उल्लेखित छ। श्री ५ गीर्वाणयुद्ध वीरविक्रम शाहदेवको पालमा यसै स्थानका भोटे पाण्डेको युद्धकौशल र पराक्रमबाट प्रभावित भई मौजा कायम गरी उनलाई प्रदान गरिएको थियो र पाण्डेले स्वामी नारायणको मन्दिरमा पूजा अर्चना गरेको शिलालेखमा उल्लेखित छ। जेनतेन चलिरहेको छ  विश्वनाथ ठाकुर, पुजारी २०४७ साल भदौ २० गते स्थानीय विश्वनाथ ठाकुर लक्ष्मीनारायण मठका पुजारी नियुक्त भएका हुन्। उनी यस मन्दिरको १३ औं पुजारी छन्। मन्दिर निकै सम्पत्तिवान भए पनि अतिक्रमण र देखरेखको अभावका कारण निकै आर्थिक संकटका बीच मन्दिरको व्यवस्थापन चलाउनु परिरहेको पुजारी ठाकुर बताउँछन्। पहिला यो मन्दिरको सेवा टहल गर्न र पुजारी गरी जम्मा ७ जना कर्मचारी गुठी संस्थानले राख्ने गथ्र्यो। तर, २०६३ सालदेखि त्यसमा पनि कटौती भएर अहिले ५ जना मात्रै रहेका छन्। मन्दिरको भोगरास र पूजापाठका लागि सिमित मात्रामा खर्च पठाइन्छ। बिजुली बत्ती र खानेपानीको समेत उचित प्रबन्ध छैन। पछिल्लो वर्ष गाउँका जनप्रतिनिधिहरूलाई हारगुहार गरेर जेनतेन एउटा चापाकल मन्दिरको प्रांगणमा गाड्न लगाए। मन्दिर स्थापना भएको बखत यसको सञ्चालनका लागि ४६ बिघा जग्गा तत्कालीन शासकले उपलब्ध गराएका थिए।"
"एमालेमा माओवादीको बीउ रोपेका छौँ, त्यो केही समयपछि फल्छ : अध्यक्ष दाहाल","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले नेकपा एमालेमा माओवादीको बीउ रोपेर आएको बताएका छन् । बुधबार माओवादी कार्यलय पेरिसडाँडामा आयोजित पार्टी प्रवेश कार्यक्रममा बोल्दै अध्यक्ष प्रचण्डले नेकपा एमालेमा तीन वर्षसम्म बीउ रोपेर आएको र त्यो केही समयपछि फुल्ने र फल्ने बताएका हुन्। 'सकिएन नि त, बिग्रियो नि त भन्ने लाग्न सक्छ तर त्यहाँ बीउ रोपिएको छ, हामी माओवादीले बीउ रोपेर आएका छौँ, हेर्नुहोला, केही समयपछि त्यो फुल्छ,फल्छ,' उनले भने । उनले नेकपा एमालेका हजारौं नेता र कार्यकर्तालाई आरामसँग सँगै समेटेर लैजान सकिने बताए । 'माओवादी मात्रै मिले हुन्छ भन्ने भ्रममा नपरौं। हामीले माओवादीबाहेकका सच्चा कम्युनिष्ट पनि बाहिर छन्। बाहिरका सबै अवसरवादी मात्रै छन् भन्ने भ्रम पनि पर्नु हुँदैन,' उनले भने,'नेकपा एमालेमा केपी ओली प्रवृत्ति नहुने हो भने र नेतृत्व त्यो नहुने हो भने अरु हजारौं कार्यकर्ता नेतालाई समाजवादको यात्रामा डोर्याउन सकिन्छ भन्ने मेरो विश्वास छ।' एमालेभित्रका कार्यकर्ता र नेताहरुलाई पनि एकीकृत र केन्द्रिकृत गरेर लैजान सकिने रहेछ भन्ने आफ्नो अनुभव रहेको उनले बताए। उनले सबै माओवादी मिल्नुको विकल्प नरहेको बताए। अध्यक्ष दाहालले समाजवादको आधार निर्माण गर्ने अभियानमा सबै जुटन् आग्रह गरे। उनले जनता इतिहासको निर्माता भएको भन्दै जनताको आवाजको अवमूल्य गर्न नहुने बताए। क्रान्तिको खोजी गर्ने मोहन वैद्य र बिप्लवको नियतप्रति आफ्नो शंका नभएको तर, चाहनाले मात्रै क्रान्ति नहुने उनको भनाइ छ ।"
निजगढ अन्तर्राष्ट्रिय विमानस्थलको फैसलाको पूर्ण पाठ : दुई न्यायाधीशको फरक राय,"काठमाडौं : सर्वोच्च अदालतले राष्टिय गौरवको बहुचर्चित राष्ट्रिय आयोजना निजगढ विमानस्थलको सम्बन्धमा न्यायाधीशबीचको राय बाझिएको छ। बुधबार सार्वजनिक भएको ८४ पृष्ठलामो पूर्ण पाठमा दुई न्यायाधीशले फरक राय दिएका छन्। बरिष्ठतम् न्यायाधीश हरिकृष्ण कार्की र डा मनोज शर्माको फरक राय छ। न्यायाधीश हरिकृष्ण कार्की, विश्वम्भरप्रसाद श्रेष्ठ, ईश्वरप्रसाद खतिवडा, प्रकाशमान सिंह राउत र डा मनोजकुमार शर्मा शर्माको बृहत् पूर्ण इजलासले यसअघि विमानस्थलको निर्माण कार्य रोक्न अन्तरिम परमादेश दिएको थियो। न्यायाधीश कार्की र शर्माले विमानस्थल निर्माणको क्रममा प्रस्तावित विमानस्थल शहरको स्थापना तथा विस्तारका लागि वनक्षेत्रको प्रयोग नगर्नू नगराउन आदेश दिएका छन्। त्यस्तै विमानस्थल निर्माणको लागि उपयुक्त स्थान निर्धारण भएपछि सो क्षेत्रमा वातावरणीय प्रभाव मूल्याङ्कन गर्दा वातावरणमा पर्ने प्रतिकूल प्रभावलाई न्यूनीकरण गर्ने प्रर्याप्त व्यवस्था गर्नू र प्रभावित हुने देखिएका आस्रित वन्यजन्तुको वासस्थान, विचरण तथा अन्य गतिविधिलाई असर नपुग्ने गरी उपयुक्त पूर्वाधारको निर्माण र विकास गरी वन्यजन्तु संरक्षणको उचित व्यवस्था गर्नुपर्ने राय दिएका छन्। त्यसैगरी विमानस्थल निर्माणका लागि रूख बिरूवा काट्नुपर्ने अवस्था देखिएमा वनक्षेत्र भित्रका काटिएका रूखहरूको परिपूरणको लागि स्थान पहिचान गरी प्रचलित कानुनबमोजिम र तोकिएको मापदण्ड अनुरूप नयाँ रूख विरूवा रोप्ने, संरक्षण गर्ने र हुर्काउने समेतको व्यवस्था गर्न सरकारलाई आदेश दिएका छन्। संवैधानिक व्यवस्था र यस्तै प्रकृतिका विवादहरूमा यस अदालतबाट स्थापित सिद्धान्तहरू समेतलाई मध्यनजर गर्दा हाम्रोजस्तो विकासोन्मुख मुलुकले विकास र वातावरणको बीचमा द्वन्द्व सिर्जना भएको अवस्थामा वातावरणमा पर्ने प्रतिकूल प्रभावलाई न्यूनीकरण गर्दै विकासको परियोजना सञ्चालन गर्नु उचित हुने राय व्यक्त गरेका छन्। विकास कार्यक्रमको सञ्चालन गर्दा प्राकृतिक स्रोतसाधनमा कमभन्दा कम असर हुनेगरी प्राकृतिक स्रोत र साधनको सीमित उपयोगमात्र गर्नुपर्ने न्यायाधीशद्धय कार्की र शर्माको रायमा उल्लेख छ। त्यसका लागि भरसक प्राकृतिक स्रोत साधन र वातावरणमा प्रतिकूल असर नहुने विकल्प उपलब्ध रहेसम्म त्यस्तो विकल्पको छनौट गरेर विकास कार्यक्रम वा परियोजनाको सञ्चालन गर्नुपर्ने, अरू विकल्प नभएको अवस्थामा मात्र वातावरणमा कमभन्दा कम असर हुनेगरी आयोजनाको सञ्चालन गर्न सकिने राय छ। यस्तो छ पूर्ण पाठ:"
मन्त्रीहरुलाई माधव नेपालको निर्देशन : पार्टीको इज्जत जोगाउने गरी काम गर्नुहोस्,"काठमाडौं : नेकपा एकीकृत समाजवादीका अध्यक्ष माधवकुमार नेपालले पार्टीको इज्जत जोगाउने गरी काम गर्न पार्टीबाट निर्वाचित मन्त्रीलाई निर्देशन दिएका छन् । पार्टी केन्द्रीय कार्यालय तीनकुनेमा मन्त्रीहरुलाई प्रशिक्षण दिने क्रममा विवादमा नपर्ने गरी जनताको पक्षमा काम गर्न निर्देशन दिएका हुन् । स्वास्थ्य राज्यमन्त्री हिराचन्द्र केसीले अध्यक्ष नेपालले पार्टीको शीर उचो हुने गरी काममा खटिन आफूहरुलाई निर्देशन दिएको बताए । नेकपा एकीकृत समाजवादीको तर्फबाट सहरी विकासमन्त्री मेटमणि चौधरी, पर्यटन तथा नागरिक उड्डयन मन्त्री जीवनराज श्रेष्ठ, श्रम तथा रोजगार मन्त्री शेरबहादुर कुँवर, स्वास्थ्यमन्त्री भवानी खापुङ र स्वास्थ्य राज्यमन्त्री हिराचन्द्र केसी निर्वाचीत भएका छन् ।"
मञ्जुले महिला मन्त्री मागेपछि मुख्यमन्त्री राउतले सुनाए बाध्यता,"जनकपुर : मधेश प्रदेशको राजधानी जनकपुरमा बुधबार पहिलो मधेस प्रदेश युवा महोत्सव २०७९ उद्घाटन समारोह आयोजना गरिएको थियो। समारोहमा प्रमुख वक्ता थिए मुख्यमन्त्री लालबाबु राउत। अर्को वक्ता थिइन् प्रदेशसभा सदस्य मञ्जु यादव। आयोजक थिए, महिला बालबालिका युवा तथा खेलकुद मन्त्री वीरेन्द्र प्रसाद सिंह। नारा थियो समुन्नत मधेस प्रदेशका लागि साझा अठोट। प्रदेशको विकास र समृद्धिमा युवाको सक्रिय सहभागिताका लागि मन्थन गर्नु कार्यक्रमको उद्देश्य थियो। कार्यक्रमकी वक्ता सांसद यादव आफैं युवा अभियन्ता थिइन्। उनले महिला बालबालिका युवा तथा खेलकुद मन्त्रालयको पुरुष नेतृत्वमाथि प्रश्न उठाइन्। महिला मन्त्रालयको नेतृत्व पुरुष हुने यो कस्तो व्यवस्था मुख्यमन्त्री ज्यू? उनले मैथली भाषालाई कार्यक्रममै उपस्थित मुख्यमन्त्री राउतलाई प्रश्न गरिन्। मञ्जुले मुख्यमन्त्री राउतलाई प्रश्न गर्दा महिलासहित मन्त्रालयको जिम्मेवारी सम्हालिरहेका मन्त्री वीरेन्द्र सिंह मञ्चमै थिए। उनी ध्यानपूर्वक सुनिरहेका थिए। महिला मन्त्रालयमा पुरुष मन्त्री भएकोमा असन्तुष्टि जनाउँदै मञ्जुले महिला मन्त्री नै सुनिश्चित गर्न माग गरिन्। मन्त्रालयको नाम महिला बालबालिका छ। मन्त्री पुरूष छन्। यो कस्तो अवस्था हो मुख्यमन्त्रीज्यू? महिला नै हुने व्यवस्था गर्नुपर्यो, उनले माग गरिन्। आफ्नो सम्बोधनका क्रममा मुख्यमन्त्री राउतले मञ्जुको प्रश्नमा जवाफ दिँदा बाध्यता सुनाए। महिला नै मन्त्री हुनुपर्ने सांसद यादवको मागमा सहमति जनाउँदै राउतले भने, महिला नै मन्त्री हुनुपर्ने मञ्जुजीको माग स्वभाविक छ। मन्त्रीको सिफारिस पार्टीले गर्ने व्यवस्था छ। पार्टीले गरेको सिफारिसमा मुख्यमन्त्रीले नियुक्त गर्ने हो। पार्टीको सिफारिसबाट नियुक्त गर्नु बाध्यता छ। यो गठबन्धन सरकार हो। भोलिका दिनमा महिला मन्त्रालयमा महिला मन्त्री नै हुनेछ। भोलि अवश्य आउँछ। मुख्यमन्त्री राउतले थपे, वीरेन्द्र सिंहजी संयोगले महिला पर्नुभएन तर उहाँ युवा हुनुहुन्छ। उहाँको काममा भने कुनै कमी छैन। मुख्यमन्त्री राउतले ५० प्रतिशत आरक्षण सुनिश्चित गर्ने मधेस प्रदेश पहिलो प्रदेश भएको पनि दाबी गरे। प्रहरी र निजामति कर्मचारीमा हामीले महिला ५० प्रतिशत सुनिश्चित गरेका छौं। दुबै ऐनमा उल्लेख छ, उनले भने। युवा परिषद् र खेलकुद परिषद् गठन गर्नुपर्ने सांसद यादवको मागमा मन्त्री सिंहले जवाफ दिएका थिए। खेलकुद परिषद र युवा परिषद विधेयक तयार रहेको र साउनबाट सुरू हुने सदन अधिवेशनमा लगेर पास गरिने सिंहले जवाफ दिए। परिषद् सञ्चालनका लागि बजेटसमेत विनियोजन गरेको उनले जानकारी गराए। बालेन र हर्क सम्पाङको चर्चा महोसत्व उद्घाटन समारोहमा युवा अभियन्ताले काठमाडौं महानगरपालिकाका मेयर बालेन्द्र शाह र धरानका मेयर हर्क साम्पाङको उदाहरण प्रस्तुत गरेका थिए। युवा अभियन्ता एवं नेपाल फाउण्डेशनका अध्यक्ष विकाशकुमार ठाकुरले काठमाडौंमा बालेन्द्र शाह मेयर हुनु परिवर्तन भएको र यो मधेसमा पनि हुनुपर्नेमा जोड दिए। मधेसमा पनि बालेनहरु जन्मिनुपर्छ। राजनीतिक र सामाजिक रुपमान्तरणका लागि दशौं बालेनहरु उदाउनुपर्छ, उनले भने। अर्का अभियन्ता एवं प्रदेश सांसद मञ्जु यादवले बालेन्द्र र हर्क साम्पाङहरु मधेसमा जन्मिनुपर्ने र त्यसका लागि प्रदेश सरकारले वातावरण बनाउनुपर्ने माग गरिन्। बालेन र हर्क साम्पाङहरु जस्ता युवाहरु मधेसमा किन साहस गर्दैनन्, उनले प्रश्न गरिन्।"
"संघ, प्रदेश र स्थानीय तहको लेखा पारदर्शी हुनुपर्छ : राष्ट्रपति भण्डारी","काठमाडौं : राष्ट्रपति विद्यादेवी भण्डारीले संघ, प्रदेश र स्थानीय तहको लेखा पारदर्शी हुनुपर्ने बताएकी छन् । बुधबार महालेखा परीक्षक कार्यालयको ६४ औं वार्षिकोत्सव समारोहलाई सम्बोधन गर्दै राष्ट्रपति भण्डारीले आर्थिक अनुशासन कायम गर्न सम्बन्धित निकायहरुलाई निर्देशन दिएकी हुन्। उनले तीनै तहका सरकारबाट हुने विकास निर्माण र सेवा प्रवाहमा पारदर्शिताको प्रवर्द्धन गर्न महालेखा परीक्षक कार्यालय सक्षम हुनुपर्ने बताइन् । भण्डारी सार्वजनिक प्रशासनमा देखिएका अनियमित र भ्रष्टाचार नियन्त्रण गर्न राज्यका निकायबीच समन्वय हुनुपर्ने धारणा राखिन् । उनले भ्रष्टचारजन्य गतिविधि नियन्त्रण गर्न एकीकृत र समन्वयनात्मक प्रयास हुनुपर्ने स्पष्ट पारिन्। उनले हरेक वर्षका प्रतिवेदनमा बेरुजु बढिरहेको देखाएकाले विगत लामो समयदेखिका बेरुजु फर्छ्यौट गर्नुपर्ने बताइन् । लामो समयदेखि देखिएको बेरुजु फर्छ्यौट गर्न अभियानकै रुपमा लाग्न भण्डारीले निर्देशन दिइन्। उनले अनियमितता बढ्दै गएकोप्रति चिन्ता व्यक्त गरिन्। भण्डारीले स्थानीय तहका नवनिर्वाचित जनप्रतिनिधिलाई विगतको जस्तो कमजोरी नदोहोर्याइ आर्थिक अनुशासनको पालनामा ध्यान दिन आग्रह गरिन्।"
राज्यमन्त्री विमला वलीले दिइन् राजीनामा,"बुटवल : लुम्बिनी प्रदेशका स्वास्थ्य, जनसङ्ख्या तथा परिवार कल्याण राज्यमन्त्री विमला वलीले राजीनामा दिएकी छन्। वलीले यही असार १२ गते राजीनामा बुझाएको मुख्यमन्त्री कुलप्रसाद केसीले आज बसेको प्रदेशसभाको बैठकमा जानकारी गराए। राजीनामा स्वीकृत भइसकेको मुख्यमन्त्री केसीले बताए। गत जेठ अन्तिममा दाङका वाइसिएल नेता एकराज बस्नेतको घरमा गएर उनकी श्रीमती र छोरीलाई अभद्र व्यवहार गरेको भन्दै उजुरी दर्ता भएपछि उनलाई प्रहरीले पक्राउ गरेको थियो। त्यसपछि छानबिन गर्न प्रदेश सरकारले तीन सदस्यीय समिति गठन गरेको थियो ।"
किसानको समस्या समाधान गर्न मन्त्री यादवसँग युवा नेताको माग,"काठमाडौं : नेपाली कांग्रेसका युवा नेता प्रदीप पौडेलले कृषि तथा पशुपन्छी विकास मन्त्री महिन्द्रराय यादवसँग भेटवार्ता गरेका छन्। मानो रोपेर मुरी फलाउने समयमा मलखाद पाउन नसकेको कृषकलाई तत्काल रासायनिक मलको व्यवस्था मिलाउन आग्रहका लागि उनी मन्त्री यादवसँग भेटेका हुन्। 'अहिले किसानले मल नपाएको स्थिति छ। यो कुरालाई तत्काल सम्बोधन गर्न आवश्यक छ। यिनै कुरामा सरकारको ध्यानाकर्षण गर्न मन्त्रीजीसँग छलफलका लागि आएको हुँ, उनले भने। उनले राज्यका नागरिकका लागि दुःख गरिरहेका किसानले सहजै मलखाद नपाउने कुरा स्वाभाविक नभएको बताए। राज्यका नागरिकका लागि किसानले दुःख गरिरहेको छ। किसानले गर्ने उत्पादन बढाउन राज्यका तर्फबाट सहुलियत दिने काम सरकारको हो, पौडेलले भने, सरकारले आफ्नो उपस्थिति देखाउन पनि त्यो गर्नुपर्ने हुन्छ। किसानले सहजै मल नपाउने कुरा स्वाभाविक होइन। उनले किसानलाई अगामी दिनमा यस्तो समस्या हुँदैन भन्ने प्रतिबद्धता सरकारबाट दिलाउन खोजेको बताए। जवाफमा मन्त्री यादवले मल उपलब्ध गराउन नसक्नुका कारणबारे जानकारी दिएको पौडेलले बताए। पहिलो त अन्तर्राष्ट्रिय बजारमा मलको मूल्य बढेको छ। जसले टेन्डर आह्वान गर्दा पनि ठेक्का नहालेको स्थिति बन्यो। दोस्रो, कोभिडका कारणले हामीले जति अगाडि तयारी गर्न खोज्दा पनि सम्भव भएन, मन्त्री यादवको भनाइ उदृत गर्दै उनले भने, तेस्रो कुरा हामीले भारतसँग जुन सम्झौता गर्यौं त्यो सम्झौता बमोजिम समयमा मल प्राप्त भएन। यी आदि कारणले मल उपलब्ध गराउन नसकेको हो भनेर उहाँले भन्नुभयो।"
मधेसमा युवा महोत्सव : युवाहरुलाई प्रदेशको विकासमा जोड्ने लक्ष्य,"जनकपुर : पहिलो मधेस प्रदेश युवा महोत्सव २०७९ सुरु भएको छ। समुन्नत मधेस प्रदेशका लागि साझा अठोट नाराका साथ देशमै पहिलोपटक प्रदेश महिला बालबालिका युवा तथा खेलकुद मन्त्रालयले युवा महोत्सव आयोजना गरेको हो। महोत्सवको उद्घाटन मुख्यमन्त्री लालबाबु राउतले गरेका थिए। जनकपुरधाम उद्योग वाणिज्य संघको सभाहलमा बुधबारदेखि सुरु भएको महोत्सव बिहीबारसम्म चल्नेछ। महोत्सवमा मधेस मन्थन, मधेस जागरण, मधेस हटिया, सांस्कृतिक साँझ, मधेसका मान हुनेछ। बिहीबार घोषणा पत्र सार्वजनिक गरिनेछ। खेलकुद मन्त्रालयका सचिव केशव प्रसाद विमलीले युवाहरूको बाहुल्य रहेको प्रदेशमा यो कार्यक्रमले जोश, जाँगर र उत्साह प्रदान गर्ने बताए। उनले महोत्सवमा युवाहरूसँग सम्वाद गरेर घोषणापत्र जारी हुने र घोषणापत्रले युवाहरूमा एउटा सन्देश प्रवाह गर्ने विश्वास व्यक्त गरे। युवा अभियन्ता प्रतिभा मण्डलले महोत्सवले युवाहरुका लागि प्लेटफर्म खोलेको बताइन्। उनले आफूले बालबिबाहविरुद्ध अभियान चलाएको स्मरण गर्दै भनिन्, बालविवाह रोक्न पहिले दलहरूले दबाब दिन्थे। अहिले स्थानीय तहको जनप्रतिनिधि र कर्मचारीले जन्मदर्ता नै संशोधन गरिदने विकृति बढ्यो। उनले हरेक वडामा बाल क्लब गठन हुनुपर्ने माग गरिन्। यो महोत्सवले प्लेटफर्म खोलेको छ। यसलाई थप प्रभावकारी बनाउँदै लानुपर्छ, उनले भनिन्। युवा अभियन्ता एवं नेपाल फाउण्डेशनका अध्यक्ष विकाशकुमार ठाकुरले युवाहरु परिवर्तनको संबाहक भएकाले निर्णायक तहमा प्रतिनिधित्व हुनुपर्ने धारणा राखे। काठमाडौंमा बालेन्द्र शाह मेयर हुनु परिवर्तन भएको र यो मधेसमा पनि हुनुपर्नेमा उनको जोड थियो। उनले राजतन्त्रविरुद्ध सुरुमा गगन थापाको युवा समूह बोलेको र पछि दलहरु संघर्षमा आउन बाध्य भएको स्मरण गर्दै युवाको उर्जा र हिम्मतलाई प्रदेश सरकारले सहि ठाउँमा सदुपयोग गरे देश र प्रदेश समुन्नत हुने विश्वास व्यक्त गरे। महोत्सवले युवाहरुमा जागरण ल्याउने, क्षमता बढाउने बताउँदै ठाकुरले प्रदेश सरकारले पनि थप प्राथमिकतामा राख्नुपर्ने सुझाव दिए। प्रदेशसभा सदस्य मञ्जु यादवले महोत्सव सकारात्मक सुरुवात भएको बताइन्। उनले अविलम्ब युवा परिषद् र खेलकुद परिषद् गठन गर्न माग गरिन्। अविलम्ब युवा परिषद् गठन होस्। प्रदेश सरकारले पहलकदमी लेओस्। बागमतीले खेलकुद परिषद् गठन गरिसकेको छ। यहाँबाट यथाशक्य चाँडो गठन होस्। बजेटको कुनै कमी छैन। खेलकुदमन्त्रीजीले अग्रसरता लिनुपर्छ, उनले भनिन्। उनले बालेन्द्र र हर्क साम्पाङहरु मधेसमा जन्मिनुपर्ने र त्यसका लागि प्रदेश सरकारले वातावरण बनाउनुपर्ने माग गरिन्। बालेन र हर्क साम्पाङहरु जस्ता युवाहरु मधेसमा किन साहस गर्दैनन्, उनले प्रश्न गरिन्। सांसद यादवले समृद्ध मधेस आफूहरुका लागि चुनौती भएको पनि बताइन्। नेतृत्वले तदारूकता देखाउन जरूरी छ। सीताले प्राचीनकालमै आफैँ वर चुनेर परिवर्तनको सुरूवात गरेकी थिइन्। बाल विवाह नियन्त्रण गर्न हाम्रो सोंचमै परिवर्तन जरूरी छ, उनले भनिन्। उनले महिला मन्त्रालयमा पुरुष मन्त्री भएकोमा पनि असन्तुष्टि जनाइन्। उनले महिला मन्त्रालयमा महिला मन्त्री सुनिश्चित गर्न माग गरिन्। मन्त्रालयको नाम महिला बालबालिका छ। मन्त्री पुरूष हुन्छन्। महिला नै हुने व्यवस्था हुनुपर्छ, उनले माग गरिन्। कार्यक्रमलाई सम्बोधन गर्दै गृह तथा सञ्चारमन्त्री भरत साहले प्रदेश सरकार ल्याउन, मधेस आन्दोलन सफल पार्न युवाले अग्रस्थानमा भूमिका खेलेको बताए। अब फेरि युवा समृद्धिका लागि उठ्न जरूरी रहेको उनको भनाइ थियो। विद्रोहलाई निष्कर्षमा पुर्याएको संघीयतालाई बलियो बनाउनका लागि युवाहरू जाग्न जरूरी छ, उनले भने। खस अहंकारबाट ग्रसित भएर केन्द्र सरकारले अधिकार नदिएकोमा आक्रोश पोख्दै उनले अधिकार पाउन फेरि एकपटक युवाहरु जनता सडकमा आउनुपर्ने बताए। प्रदेश सरकारले जसरी गति लिन चाहेको थियो, त्यसमा संघ सरकार बाधक बन्यो। प्रदेश प्रहरीको अधिकार दिन खोजेको छैन, उनले भने, संघीयता फापेन, विकासलाई दिशा दिन सकेन भनेर संघीयताविरोधीले निराशाको अवस्थामा पुर्याउन खोजेका छन्, त्यसलाई युवाहरू मिलेर निरूत्साहित पार्नुपर्छ। मन्त्री साहले युवाको हकमा उमेरभन्दा विचार प्रधान हुने जिकिर गरे। चाहे त्यो वयश्यक र वृद्ध नै किन नहोस्। विचारले पनि युवाको निर्धारण गर्छ, उनले भने। पछिल्लो समय युवाहरू गलत बाटोमा लाग्नु, कुलतमा फस्नु चुनौती रहेको उनको भनाइ थियो। नाकाहरूबाट लागुऔषध सेवन र बोकेर आउने। अनि दुर्घटनामा पर्ने अवस्था छ। ती युवाहरूलाई देशको मूलधारमा ल्याउने, कुलतबाट कसरी बचाउने चुनौती छ, उनले भने। मन्त्री साहले प्रदेशस्तरीय सुधार केन्द्र बनाउन सुरू गरेको पनि जानकारी दिए। महोत्तरीमा निर्माण भइरहेको छ। निजी स्तरको सुधार केन्द्र महंगो हुने भएकाले सरकारले स्वामित्व लिनुपर्छ भनेर अगाडि बढेका छौं। युवाहरूलाई रचनात्मक बनाउनेगरी आएको महोत्सव प्रभावकारी हुनेछ, उनले भने। महोत्सवलाई सम्बोधन गर्दै मुख्यमन्त्री लालबाबु राउतले युवा प्रेरणाको स्रोत भएको र समुन्नत मधेस प्रदेश बनाउन सक्रिय सहभागिता हुनुपर्नेमा जोड दिए। मुलुकलाई सही ट्रयाकमा ल्याउन युवा जागरुक हुनुपर्ने उनको भनाइ थियो। तर युवा खाडीमा छन्। रेमिट्यान्स पठाएर देशको अर्थतन्त्रमा टेवा पुर्याएका छन्। हामीले रोक्न प्रयत्न गरेका छौं। प्रहरीमा यहाँका युवालाई भर्ना, कर्मचारी भर्ना गर्न खोजेका छौं। तर सरकारी सेवामा सीमितता छ। उद्योग, कलकारखाना, कृषि क्षेत्र महत्त्वपूर्ण हो। तर हाम्रो सीमितता छ। सोचेअनुसार उत्पादन गर्न सकेका छैनौं। पर्यटनमा पनि सकेका छैनौं। केन्द्र सरकारको अस्पष्ट नीतिले घरखेत बन्धकी राखेर युवाहरू पलायन भइरहेका छन्। युवालाई रोक्न चाहन्छौं। धार्मिक पर्यटनको सम्भावना छ। यो सबैमा युवाको साथ चाहिन्छ। अग्रसरता चाहिन्छ। युवाहरुको योगदान महत्वपूर्ण हुन्छ, उनले भने। परिवर्तनमा लागि युवाहरू लडेको भन्दै मुख्यमन्त्री राउतले अब विकास समृद्धिका लागि लड्नुपर्ने आह्वान गरे। विकसित र समृद्ध प्रदेश बनाउन युवा जागृत हुनुपर्छ, उनले भने, युवाले सही राजनीति र गलत राजनीति पहिचान गर्नुपर्छ। तब राष्ट्र बन्न सक्छ। महोत्सवले युवालाई जागरुक र प्रेरणा दिन सहयोग गर्ने उनले विश्वास लिए। युवा र खेलकुद परिषद् गठनमा ढिलाइ भएको छ। विधेयक तयार छ। सदनमा लगेर पास गरेर ऐनका रूपमा ल्याउँछौं, उनले भने। उनले महिला नै मन्त्री हुनुपर्ने सांसद यादवको मागमा पनि सहमति जनाए। महिला नै मन्त्री हुनुपर्ने मञ्जुजीको माग स्वभाविक छ। मन्त्री पार्टीको सिफारिबाट नियुक्त गर्नु बाध्यता छ। यो गठबन्धन सरकार हो। भोलिका दिनमा महिला मन्त्रालयमा महिला मन्त्री नै हुनेछ। भोलि अवश्य आउँछ, उनले भने, वीरेन्द्र सिंहजी संयोगले महिला पर्नुभएन तर उहाँ युवा हुनुहुन्छ। उहाँको काममा कुनै कमी छैन। उनले ५० प्रतिशत आरक्षण सुनिश्चित गर्ने मधेस प्रदेश पहिलो प्रदेश भएको दाबी गरे। प्रहरी र निजामति कर्मचारीमा हामीले महिला ५० प्रतिशत सुनिश्चित गरेका छौं। दुबै ऐनमा उल्लेख छ, उनले भने। मुख्यमन्त्री राउतले प्रदेश प्रहरी ऐन आइसकेको उल्लेख गर्दै भने, म पदमा रहे पनि नरहे पनि १५ वर्षपछि जुनसुकै प्रहरी कार्यालय जानुस् हाम्रै मधेसका भाइ बहिनी हुनेछन्। यो मेरो परिकल्पना हो। महोत्सव आयोजक महिला बालबालिका युवा तथा खेलकुद मन्त्रालयका विभागीय मन्त्री वीरेन्द्र प्रसाद सिंहले प्रदेशको आजको आवश्यकता अग्रजको अनुभव, युवाको उर्जाको आवश्यकता भएको बताए। मधेस प्रदेशलाई विकसित र समुन्नत बनाउन यो कार्यक्रम आयोजना गरिएको हो, उनले भने, अनुभव साटासाट गरेर प्रदेशको उत्थानका लागि के कस्ता कार्यक्रम गर्नुपर्छ भन्ने सुझाव लिन्छौं। मन्त्री सिंहले विदेशलाई समृद्ध गर्न सक्ने युवालाई मधेसको समृद्धिमा परिचालन गर्नुपर्ने बताए। परिचालन नगर्दा सबै प्रदेशमा मधेस पछाडि परेको उनको भनाइ थियो। कुनै पनि प्रदेशले नगरेका महोत्सव सुरूवात गरेको छ, उनले भने मन्त्री सिंहले युवाहरूलाई स्वस्थ राख्ने नीति लिएको जानकारी गराए। हरेक जिल्लाको सदरमुकाममा एक सार्वजनिक जिम सेन्टर स्थापना गर्दैछौं। बजेट व्यवस्थापन भइसकेको छ। अर्को वर्ष थप्दै जान्छौं, उनले भने। वृद्धाश्रममा बस्नेलाई गाँस बास कपास, भौतिक संरचना पुनर्निर्माणको काम थालिसकेको उनको भनाइ छ। पाँच सय महिलालाई तालिम दिने र तालिम प्राप्त गर्नेलाई उद्योग गर्न मेसिन दिने गरेका छौं, उनले भने, आउँदो बजेटमा २ हजार महिलालाई तालिम दिने लक्ष्य राखेका छौं। छात्राहरूलाई निशुल्क स्यानेटरी प्याड वितरण गरिरहेको जानकारी दिँदै मन्त्री सिंहले आगामी वर्ष दुई हजार छात्रालाई डिफेन्स तालिम दिइने बताए। कभर्ड हल मर्मत र व्यवस्थित सञ्चालन गर्ने कार्यक्रममा राखेका छौं। कम्तिमा दुई सय युवालाई रोजगारी दिने लक्ष्य छ, उनले भने। मन्त्री सिंहले खेलकुद परिषद र युवा परिषद विधेयक तयार रहेको र साउनबाट सुरू हुने सदन अधिवेशनमा लगेर पास गरिने बताए। आउँदो वर्ष सञ्चालन हुनेगरी बजेट राखेका छौं, उनले भने। मन्त्री सिंहले नवौं राष्ट्रिय खेलकुदमा १० वटा खेलका लागि प्रदेशस्तरीय टिम पठाउन बजेट व्यवस्था गरेको जानकारी दिए। महोत्सव प्रदेशका युवाको उर्जा र क्षमतालाई प्रदेशको विकासमा लगाउन कोशेढुंगा सावित हुने उनले विश्वास लिए। कार्यक्रमबाट आएका सुझावलाई कार्यान्वयनमा लैजाने प्रतिबद्धता मन्त्री सिंहले जनाए।"
धान उत्पादन वृद्धि गरी दिगो खाद्य सुरक्षा कायम गर्ने विषय उच्च प्राथमिकतामा : देउवा,"काठमाडौं : प्रधानमन्त्री शेरबहादुर देउवाले नेपालमा धानको उत्पादनमा वृद्धि भई आत्मनिर्भर बन्न सहयोग पुग्ने विश्वास लिएका छन्। धान दिवसको अवसरमा शुभकामना दिँदै उनले धान बालीको उत्पादन वृद्धि गरी समृद्ध अर्थतन्त्र निर्माणमा सहयोग पुग्ने अपेक्षा राखेका हुन्। तराई, पहाड र हिमालमा पाइने रैथाने प्रकृतिका धानको जातहरूको संरक्षण, संवर्द्धन र प्रवर्द्धन मार्फत् नेपालमा धान चामलको उत्पादनमा वृद्धि भई धान चामलमा आत्मनिर्भर बन्न सहयोग पुग्ने विश्वास लिएको छु। शुभकामना सन्देशमा भनिएको छ, आज मनाउन लागिएको उन्नाइसौं राष्ट्रिय धान दिवस तथा रोपाइँ महोत्सव, २०७९ ले धान बालीको उत्पादन र उत्पादकत्व वृद्धि गरी समृद्ध अर्थतन्त्र निर्माणमा सहयोग पुग्ने अपेक्षा सहित सम्पूर्ण नेपाली दिदीबहिनी तथा दाजुभाइहरूमा पुनः हार्दिक शुभकामना व्यक्त गर्दछु। परापूर्वकालदेखि नै नेपाली समाजमा आर्थिक, सामाजिक र साँस्कृतिक महत्त्व बोकेको धान तथा धान खेती नेपाली समाजको अभिन्न जीवन पद्धतिको रूपमा रहेको सन्देशमा उल्लेख छ। धान बालीले राष्ट्रिय अर्थतन्त्रमा महत्त्वपूर्ण योगदान दिनुका साथै खाद्य सुरक्षाको दृष्टिले समेत सर्वोपरि स्थान ओगटेको देउवाको भनाई छ। खाद्य पोषण सुरक्षाको अवस्थामा सुधार ल्याउने राष्ट्रिय प्रतिबद्धता समेत रहेको सन्देशमा उल्लेख छ। नेपालको संविधानले खाद्य सम्बन्धी हकलाई मौलिक हकको रूपमा प्रत्याभूत गरेको छ। उक्त हकको कार्यान्वयन गर्न खाद्य अधिकार तथा खाद्य सम्प्रभुता सम्बन्धी ऐन, २०७५ समेत जारी गरिसकिएको छ। भोकमरीको अन्त्य गर्ने लगायतका दिगो विकासका लक्ष्यहरू प्राप्ति गर्ने अन्तर्राष्ट्रिय प्रतिबद्धता र कृषि विकास रणनीतिको कार्यान्वयन मार्फत खाद्य पोषण सुरक्षाको अवस्थामा सुधार ल्याउने हाम्रो राष्ट्रिय प्रतिबद्धता समेत रहेको छदेउवाले भनेका छन्। चामलका निम्ति वर्षेनी ठूलो धनराशि धान चामल आयातमा खर्चिनु परेको वर्तमान अवस्थालाई मध्यनजर गरी नेपाल सरकारले प्रमुख खाद्यान्न बालीको रूपमा रहेको धानको उत्पादन वृद्धि गरी देशमा दिगो खाद्य सुरक्षा कायम गर्ने विषयलाई उच्च प्राथमिकतामा राखी विभिन्न नीति तथा योजनाहरू कार्यान्वयनमा ल्याएको जनाइएको छ। सिँचाइ सुविधा विस्तार, धान बालीको अनुसन्धान र विकास, सहुलियत दरमा गुणस्तरीय बीउ तथा मलखादको व्यवस्था, प्रविधि विस्तार, न्यूनतम मल्यको कार्यान्वयनबाली बीमा प्रवर्द्धन लगायतका विषयमा सरकारले काम गर्दै आएको छ। शुभकामना सन्देशमा भनिएको छ, धान चामलको उत्पादन र उत्पादकत्व वृद्धि गर्दै आयात प्रतिस्थापन गर्न सरकारले व्यावसायिक कृषि विकास कार्यक्रमहरूको कार्यान्वयन तथा जलवायु अनुकूलित, पोषणयुक्त धान, उच्च उत्पादन हुने जातहरूको विकास तथा उपयोग बढाउने रणनीति लिँदै आएको छ। तराई, पहाड र हिमालमा पाइने रैथाने प्रकृतिका धानको जातहरूको संरक्षण, संवर्द्धन र प्रवर्द्धन गर्ने उनको भनाई छ। देउवाले यस वर्ष जैविक विविधता वर्ष मनाउने घोषणा नेपाल सरकारबाट भइसकेको स्मरण गरे।"
प्रचण्डलाई भुसालको जवाफ माओवादीको बिउ उम्रिदैन,"काठमाडौं : नेकपा एमाले नेता घनश्याम भुसालले माओवादीको बिउ नउम्रिने बताएका छन्। कम्युनिस्ट नेता सिद्धिलाल सिंहको जन अभिनन्दन समारोहमा बुधबार बोल्दै उनले त्यस्ता बिउहरु अब नचल्ने बताए। नेकपा माओवादी केन्द्रका अध्यक्ष पुष्पकमल दाहाल प्रचण्डले पेरिसडाँडामा आयोजित पार्टी प्रवेश कार्यक्रममा नेकपा एमालेमा तीन वर्षसम्म बीउ रोपेर आएको बताएका थिए। उनले भनेका थिए, 'तपाइँहरुलाई बिग्रियो भन्ने लाग्न सक्छ तर त्यहाँ बीउ रोपिएको छ। हामी माओवादीले बीउ रोपेर आएका छौं। हेर्नुहोला, केही समयपछि त्यो फुल्छ,फल्छ।' प्रचण्डलाई जवाफ दिँदै भुसालले भने, 'माओवादीको बिउ, नेकपाको बिउ, समाजवादीको बिउ, कमरेड सीपीको बिउ, कमरेड फलानका बिउ, अब यी बिउहरु उम्रिननन्। यी नउम्रिने बिउहरु हुन्।' उनले त्यस्ता बिउहरु अब काम नलाग्ने बताए। 'माओवादीको बिउ वा एमालेको बिउ वा एकीकृत समाजवादीको बिउ अब चल्दैन,' उनले थपे। नेता भुसालले प्रचण्ड अझै आजको आवश्यकतालाई राम्रोसँग बुझ्न नसकेको आरवप लगाए। 'एउटा धारालाई संगठति गर्नका लागि, उत्साहित गर्नका लागि उहाँले भन्नुभएको कुराको सम्मान गर्नुपर्छ। तर आजको आवश्यकतालाई उहाँले पनि राम्रोसँग बुझ्नुभएन,' उनले भने। उनले रैथाने बिउहरुले मात्र नपुग्ने र त्यसलाई हाइब्रिड बनाएर अगाडि लैजानुपर्ने बताए। 'कृषिको कुरा गर्दा हामी रैथाने बिउको कुरा गर्छौं। रैथाने बिउहरु, परापूर्वकालका बिउहरु राख्ने हो। तिनीहरुले आजको आवश्यकता पूरा गर्न सक्दैनन्। त्यसलाई हाइब्रिड बनाउनुपर्छ। धेरै बिउहरुबाट सेलेक्सन गर्दै त्यसलाई हाइब्रिड बनाउँदै अझ धेरै उत्पादन गर्ने बिउ बनाउनुपर्छ,' उनले भने। त्यस्तो बिउ नेकपा बनाएको भए पनि बिउको भाकारीमा आफूहरुले नै आगो लगाएको उनको भनाइ थियो। 'अस्ती हामी हाइब्रिड पनि बनाएका थियौं। नेकपा त्यो हाइब्रिड थियो। विभिन्न सिडहरुबाट संकलन गरेर हाइब्रिड बनाएका थियौं। हाम्रो बुद्धि पुगेन र हामीले बिउको भकारीमै आगो लगायौं,' उनले भने। उनले बिउहरु अझै सुरक्षित रहेको र त्यसलाई हाइब्रिड बनाउन आवश्यकता भएको स्पष्ट पारे। ती बिउहरुलाई हाइब्रिड बनाउने वाचा गर्दै उनले भने, 'यी बिउहरुलाई फेरि हाइब्रिड बनाउनुपर्छ। जहाँ नेकपा माओवादी, नेकपा एमाले, समाजवादी वा अर्काका केही चिजहरु पनि रहँदैनन्। त्यहाँ नेकपा रहनेछ। कम्युनिस्ट रहनेछ। कम्युनिस्ट पार्टी रहनेछ। त्यो एकीकृत कम्युनिस्ट पार्टी रहनेछ।'"
"बाढी र डुबानबाट मोरङमा ३६७ परिवार विस्थापित, झापा , मोरङ र सुनसरी सबैभन्दा बढी प्रभावित","विराटनगर :अविरल वर्षासँगैको बाढी र डुबानका कारण मोरङमा हालसम्म ३ सय ६७ परिवार विस्थापित भएका छन् । मोरङ प्रहरीका प्रवक्ता डीएसपी दीपक श्रेष्ठले बुधबार बिहानसम्ममा विस्थापित भएका ३ सय ६७ परिवारका १३ सय ६८ जनालाई सुरक्षित स्थानमा सारिएको जानकारी दिए । वर्षा नरोकिएको र बाढी आउने तथा डुबान हुने क्रम जारी रहेकाले विस्थापित हुनेको संख्या बढ्नसक्ने उनले बताए । उनका अनुसार विस्थापित भएका परिवारका घर पूर्णरूपमा डुवानमा परेका छन् । कतिपय घरमा बाढीले क्षति पुर्याउँदा सर्वसाधारण विस्थापित हुनु परेको जानकारी श्रेष्ठले दिए । प्रदेश १ को राजधानी विराटनगर महानगरपालिकासहित मोरङका आठवटा स्थानीय तह बाढी र डुबानको चपेटामा परेका छन् । विराटनगर महानगरपालिका, बेलबारी, पथरीशनिश्चरे, उर्लाबारी र सुनवर्षी नगरपालिका तथा कानेपोखरी, ग्रामथान बूढीगंगा र जहदा गाँउपालिका सबैभन्दा बढी प्रभावित बनेका हुन् । घर डुबानमा परेपछि हालसम्म विराटनगर७ र ८ का ६३ परिवार विस्थापित बनेको डीएसपी श्रेष्ठले बताए । उनका अनुसार विराटनगरभित्रका सयौँ परिवार प्रभावित बनेका छन् । पानीको निकास नहुँदा विराटनगर बर्सेनि डुबानमा पर्ने गरेको छ । विराटनगरको पूर्वतर्फ सिंघिया र पश्चिमबाट केशलिया खोला बग्ने गरेको छ । बाढीका कारण बहाव उच्च भएर खोला ओभरफ्लो हुँदै बस्तीमा छिर्ने गरेको हो । खोला वस्तीमा पस्दा हजारौँ सर्वसाधारणले वासस्थान छाड्नुपर्ने अवस्था बनेको छ । सिंघिया खोलाले विराटनगरसँगै सीमा जोडिएको कटहरी गाउँपालिकामा पनि क्षति पुर्याएको छ। सिंघियाका कारण विराटनगर र कटहरीका लगभग १ हजार ४ सयभन्दा बढी परिवार प्रभावित बनेका छन् । केसियलाको बाढी ओभरफ्लो भएर बस्तीमा पस्दा दर्जनौँ घर डुबानमा परेका छन् । बाढीका कारण बेलबारी६ का ८, कटहरी१ का १ सय ५०, जहाद१ र २ का १ सय २० र बूढीगंगा१ का २६ परिवार विस्थापित भएको प्रहरीले जनाएको छ । प्रहरीले वर्षा निरन्तर भइरहेकाले डुबानमा पर्ने घरपरिवारको संख्या अझै बढ्नसक्ने जनाएको छ । बाढीले व्यक्तिका घर तथा विभिन्न भौतिक संरचना, पुल, सडक, कल्भर्टसमेतमा क्षति पुर्याएको मोरङका प्रमुख जिल्ला अधिकारी काशीराज दाहालले बताए । बाढी पसेपछि घरहरु डुबानमा परेका छन् । बाढीले ठाउँठाउँमा भौतिक संरचनामा क्षति गरेको छ,' उनले भने, मंगलबार राति केही बेर रोकिए पनि बुधबार बिहानैदेखि निरन्तर वर्षा भइरहेको छ । पानी कम भएपछि आआफ्नो घरतिर फर्किएका कतिपय विस्थापितहरु पुनः समस्यामा परेका छन् । दाहालका अनुसार मोरङमा हालसम्म बाढी र डुबानका कारण विस्थापित र पूर्ण रूपमा प्रभावित हुनेको यकिन तथ्यांक प्राप्त भइसकेको छैन । तर चार हजारभन्दा बढी परिवार प्रभावित बनेको हुनसक्ने उनको भनाइ छ । दाहालले मोरङका डाँस, बक्राहा, चिसाङ, सिंघिया, केशलियालगायतका दर्जनौं खोलामा पानीको बहाव उच्च बनेको बताए । भने, बहाव उच्च हुँदै गइरहेका खोलाको बाढी बस्तीबस्तीमा छिरेको छ । पानीको उचित निकास नहुँदा धेरै ठाउँहरु डुबानमा परेका छन् । ठाउँठाउँमा खोलाले कटान तीव्र बनाएको छ । उनले बाढी र डुबानका कारण सुकुम्बासी बस्ती सबैभन्दा बढी प्रभावित बनेको बताए । उनका अनुसार बाढी पीडितहरुको उद्धार र उनीहरुलाई राहत वितरणको कामलाई पनि तीव्र पारिएको छ । बाढी प्रभावितलाई सुरक्षित स्थानतर्फ सारेर व्यवस्थापन गर्ने काम भइरहेको छ । विस्थापितलाई तत्कालका लागि ओत लाग्न सहज होस भनेर त्रिपाल वितरण गरिएको छ,' प्रजिअ दाहालले भने, राहत वितरणको थप प्रक्रिया वडा र सम्बन्धित स्थानीय तहमार्फत अघि बढाइएको छ । गृह मन्त्रालयसँग समन्वय भइरहेको छ । उनका अनुसार वर्षा नरोकिएका कारण उद्धारमा समेत कठिनाइ भइरहेको छ । बाढीबाट पीडित बनेका सर्वसाधारणको उद्धारमा नेपाली सेना, नेपाल र सशस्त्र प्रहरी परिचालित छन् । बाढी र डुबानबाट प्रदेश १ का तराईका जिल्लाहरु झापा, मोरङ र सुनसरी सबैभन्दा बढी प्रभावित बनेका छन् । लोकमार्ग तथा भित्री सडकखण्डमा सवारीसाधन सञ्चालनमा समस्या भइरहेको छ । सशस्त्र प्रहरी बल प्रदेश १ का प्रमुख डीआईजी कमल गिरीले बाढी तथा डुबानबाट पीडित बनेका सर्वसाधारणको उद्धारमा सशस्त्र प्रहरीका सबै युनिट परिचालित रहेको जानकारी दिए । आवश्यक सामग्रीसहित बाढी पीडितको उद्धारमा सशस्त्र खटिएको छ । उद्धारमा अभ्यस्त टोली अहोरात्र परिचालित,' उनले भने, 'बाढीबाट झापा, मोरङ र सुनसरी बढी प्रभावित भएका छन् । अन्य सुरक्षा निकायसँग समेत समन्वय गर्दै डुबानमा परेका र जोखिममा रहेका बस्तीका सर्वसाधारणलाई सुरक्षित स्थानमा सार्ने काम भइरहेको छ । विस्थापित भएका सर्वसाधारणलाई सुरक्षित स्थानमा लैजाने, जोखिममा परेका महिला तथा बालबालिकासहितको उद्धार गर्ने, खोला तथा नदीले गरिरहेको कटान नियन्त्रण गर्ने, डुबानमा परेका सर्वसाधारणको घरबाट सामग्री निकालेर सुरक्षित ठाउँसम्म पुर्याइदिने काम सशस्त्र लगायतका सुरक्षा निकायले गरिरहेको डीआईजी गिरीले बताए । विपद् जोखिममा परेकाहरुलाई उद्दारको आवश्यकता परेमा तत्काल नजिकको सशस्त्र प्रहरीलगायतका अन्य सुरक्षा निकायमा खबर गर्न पनि उनले आग्रह गरेका छन् । विपद्ले सबैतिर समस्या निम्त्याएको छ । उद्धारमा सुरक्षा टोली तल्लिन छ । कतिपय ठाउँमा हाम्रो ध्यान नपुगेको पनि हुनसक्छ,' डीआईजी गिरीले भने, कोही समस्यामा पर्नु भएको छ भने सुरक्षा निकायलाई खबर गर्नु होला । तत्काल उद्धार गरेर सुरक्षित बनाउने छौँ । विपद्का बेला सुरक्षित भएर बस्नेतर्फ सबैले ध्यान दिनुपर्छ । उनले खोला तथा नदीहरुमा जलस्तर बढ्ने क्रम जारी रहेका कारण सावधानी अपनाएर सुरक्षितसाथ बस्न पनि सबैमा आग्रह गरेका छन् ।"
सरकारले धान दिवस मनाइ रहदा पर्सामा ८० प्रतिशत खेत बाँझै,"वीरगन्ज : आज असारे पन्ध्र। यसदिन धान रोपाईं गरी दही र चिउरा खाने चलन छ । सरकारले यस दिनमा धान दिवससमेत मनाउँदै आएको छ । लोक मान्यताअनुसार असार १५ मा धान रोपाइँ सकेर खुशीयालीमा किसानले दहि चिउरा खाने प्रचलन छ । तर, यो वर्ष मध्य असार सकिदा पनि पर्सामा ८० प्रतिशत खेत बाँझै रहेको छ । सिंचाइ र मल अभावका कारण पर्सामा असार १५ सम्म २० प्रतिशत मात्र रोपाइँ भएको र ८० प्रतिशत खेत बाँझै रहेको कृषि ज्ञान केन्द्रका प्रमुख मुनिलाल प्रसादले बताए । उनका अनुसार, बुधबार असार १५ मा धान दिवसको अवसरमा केन्द्रले पनि पर्साको पर्सागढी नपा ३ बिरुवागुठी स्थित एक किसानको खेतमा धान रोपाइँ कार्यक्रम गरेर औपचारिक रुपमा धान दिवस मनाएको छ । तर, जिल्लाभरमा बुधबार सम्म २० प्रतिशत मात्र रोपाइँ हुन सकेको उनले बताए । जिल्लाको उत्तरी भेगमा १५ प्रतिशत र दक्षिणी भेगमा भने ५ प्रतिशत मात्रै रोपाइँ हुन सकेको उनले जानकारी दिए । केन्द्रका अनुसार, पर्सा जिल्लामा ४७ हजार १ सय ३० हेक्टर जग्गामा धानको खेती हुने गरेको छ । त्यो मध्ये चैतेधानको खेती ३ हजार ५० हेक्टर र बाँकी ४४ हजार ८० हेक्टरमा अगहनी (मंसिरे ) धानको खेती हुने गरेको केन्द्र प्रमुख मुनिलालले बताए । पर्सामा आकाशे पानी र गण्डक नहरको पानीको भरमा किसानले धानखेती गर्दै आएका छन् । तर यसपाली वर्षा पनि समयमा नभएको र गण्डक नहरमा पनि नहरको दुईवटा पुल मर्मत जारी रहेका कारण सिंचाइ अभावले किसानले धान रोपाइँ समयमै गर्न नपाएका हुन् । दुई दिनयता वर्षा भइरहेको भएपनि ब्याडमा बेर्ना तयार भइ नसकेका कारण धान रोपाइँ चाहे जति हुन नसकेको उनले बताए । मुनिलालले भने,'एक त समयमा पानी नै परेन , जसका कारण किसानले समयमा बीउ ब्याडमा राख्न पाएनन् , अहिले दुई दिनयता वर्षा भएपनि बेर्ना नै तयार भइसकेको छैन । रासायनिक मल अभाव हुँदा पनि किसानले समयमा ब्याडमा धानको बीउ राख्न नपाएको उनले बताए । समयमा धान रोपाइँ हुन नसक्नुको अर्को प्रमुख कारण गण्डक नहरमा यसपाली समयमा पानी नआउनु पनि रहेको केन्द्रका प्राविधिक सुरेश प्रसाद चौरसीयाले बताए । धन खेतीको सिजनका लागि भारतले नेपाल तर्फको नहरमा असार १५ भित्रैमा पानी छोडि सक्नुपर्ने नेपाल भारतको गण्डक सम्झौतामा उल्लेख छ । तर गण्डक नहरमा अहिलेसम्म पानी नै आएको छैन । नारायणी सिंचाइ व्यवस्थापन कार्यालय वीरगन्जका सूचना अधिकारी इन्जिनियर सुबोध कुशवाहाका अनुसार, यसपाली भने गण्डक नहरअन्तर्गत वीरगन्ज महानगरपालिका वडा नम्बर २७ मा २ वटा फुट ब्रिज निर्माणाधीन रहेको र तीनवटाको काम सम्पन्न भएकाले नहरमा नेपालतर्फ पानी आउन ढिला हुने भएको हो । पुल निर्माणको काम सक्न अझै करिब एक साता लाग्ने भन्दै उनले असार २० गते पछि मात्रै गण्डक नहरमा पानी आउने सम्भावना रहेको बताए । जिल्लाको दक्षिणी भेगका किसानले गण्डक नहरकै पानीको भरमा धानको खेती गर्दै आएका छन् । अहिले दुई दिनयता वर्षा भइरहेको भएपनि सिंचाइ र मलखादको अभावले बेर्ना तयार भइ नसकेका कारण धानको रोपाइँ सुरु गर्न नसकेको किसान ब्ताउँछन् । पर्साको पकाहामैनपुर गाउँपालिका १ धोरेका किसान जोगी यादव भन्छन् , 'असार १५ भइ सक्यो तर रोपाइँ एक चौथाइ पनि हुन सकेको छैन , अहिले पानी त परेको छ तर ब्याडमा बेर्ना नै तयार भएको छैन । पानी र मल कुर्दा कुर्दै केहि उपाय नलागेपछि पम्पीसेटबाट पानी लगाएर जेठ मसान्त तिर मात्रै ब्याडमा बीउ राखेको तर उक्त बीउ अहिलेसम्म तयार नै नभएको यादवले बताए । यादवले भने, 'नहरमा पनि अहिलेसम्म पानी आएको छैन , मलखादको त कुरै गर्नु बेकार छ , इण्डिया गएर तेब्बर भाउमा किनेर ल्याउँदा पनि बोर्डरमा पुलिसले हैरान पार्छ ।"
विस्थापितलाई निशुल्क खाना खुवाउँदै युवा,विराटनगर : विगत दुई दिनदेखि अविरल वर्षासँगै आएको बाढीबाट विस्थापितलाई युवाहरुले खाना दिन थालेका छन् । विराटनगरका युवा समाजसेवी वासिम आलमको नेतृत्वमा रहेको मनकारी युवाहरुको समूह हाम्रो अभियानले मगंलबारदेखि नै निःशुल्क खाना खुवाउने अभियान सुरु गरेका हुन् । विराटनगर महानगरपालिकाको पूर्वी सीमा भएर बग्ने सिंघिया खोलाको बाढी बस्ती पसेपछि विस्थापित भएका १सय ६५ जनालाई अभियानले हिजो बेलुकादेखि खाना खुवाउन सुरु गरेका हुन् । अभियानको नेतृत्व गरिरहेका युवा अभियन्ता समेत रहेका बासिम आलमले बुधबार २सय ५० जनालाई खाना खुवाउने तयारी रहेको बताए । उनले बाढीबाट विस्थापित भएकाहरु भोखै बस्नु नपरोस् भनेर खाना खुवाउने अभियान सुरु गरेको जानकारी दिए । विस्थापितले खाना नपाएको थाहा पाउना साथ आफ्नो टिम खाना लिएर पुग्ने गरेको उनले बताए । कसैलाई समस्या छ भने आफूहरुलाई जानकारी दिन उनले अनुरोध गरेका छन्। यसअघि सोही टिमले पहिलो लकडाउनमा (८०) दिन निरन्तर खाना वितरण गरेको थियो । दोस्रो पटक लकडाउन हुँदा मजदुरी गर्नेहरू र सडकपेटीमा बस्नेहरुलाई आलमको नेतृवमा रहेका मनकारी युवाहरुको समूहले दुई छाक खाना खुवाएका थिए । वसिम आलमको नेतृत्वमा दुई दर्जन युवा र युवती अभियानमा सहभागी छन्। उनीहरू आफै रकम संकलन गरेर खाना जुटाउने गरेका छन् । आलमले यो अभियान राजनीतिभन्दा टाढा रहेको बताए। निःशुल्क खाना पकाउने खुवाउने अभियानमा कुनै ब्यानर झन्डा बोक्न नपाइने नियम पनि छ।
पाल्पामा पहिरोले अवरुद्ध सडक संचालन,"तानसेन : पाल्पामा दुई दिनदेखि परेको अविरल वर्षाको कारण पहिरो झर्दा गएरातिदेखि अवरुद्धभएका जिल्लामा संचालित राजमार्ग, सहायक राजमार्ग दिउँसो देखि संचालनमा आएका छन्। सिद्धार्थ राजमार्गअन्तर्गत तानसेन बुटवल सडक खण्डको सिद्धबाबा, झुम्सा, पानीमिल, हिउँदे खोला, चर्चरे, कालिमाटी क्षेत्रमा झरेको पहिरो हटाएपछि सडक संचालन भएको जिल्ला प्रहरी कार्यालय पाल्पाका सूचना अधिकारी प्रहरी नायव उपरिक्षक राजु थापाले बताए। सिद्धार्थ राजमार्ग तानसेनपोखरा सडक खण्डको बगनासकाली गाउँपालिका५ राम्दी क्षेत्रका सेरा जामुने र रम्भा गाउँपालिका३ पिपलडाडा क्षेत्रमा खसेका पहिरो हटाएपछि सवारी साधन संचालन भएको पाल्पा प्रहरीले जनाएको छ। तानसेन तम्घास सडक अन्तर्गत रिव्दीकोट गाउँपालिका२ जोर्तेमा खसेको पहिरो र तानसेन नगरपालिका१४ अर्गली रिडी क्षेत्रमा खसेको पहिरो हटाएपछि सडक सुचारु भएको हो। ठूलो वर्षाको कारण जिल्लाभरी विधुत सेवाअवरुद्ध भएपछि गाउँ गाउँमा मोबाइल सेवा अवरुद्ध भएको छ। राजमार्ग तथा सहायक राजमार्गमा झरेको पहिरो हटाउन, नियमितरुपमा सवारी साधन चलाउन डिभिजन सडक कार्यालय पाल्पाले राजमार्ग र सहायक राजमार्गमा डोजर, स्काभेटर तथा लोडर परिचालन गरेको जनाएको छ। तानसेन राम्दी क्षेत्रमा एक वटा मेशिन, तानसेन बुटवल सडकखण्डमा झुम्सा र प्रभासमा गरी २ वटा मेशिन, तानसेन तम्घास सडक अन्तर्गत अर्गलीमा रहने गरी एक वटा मेशिन परिचालन गरेको डिभिजन सडक कार्यालय पाल्पाका डिभिजन प्रमुख रामेश्वर लम्सालले बताए।"
पहिरोले डुम्रेबेसीसहरचामे सडक अवरुद्ध,"बेंसीसहर : ठाउँठाउँमा गएको पहिरोका कारण डुम्रेबेंसीसहरचामे सडक अवरुद्ध भएको छ । तनहुँको डुम्रेदेखि लमजुङ सदरमुकाम बेंसीसहर हुँदै मनाङ सदरमुकाम चामे जोड्ने एकमात्र यो सडक अवरुद्ध हुँदा नागरिकहरु समस्यामा परेका छन् । मंगलबार रातभरि र बुधबार बिहानको भारी वर्षाले ठाउँठाउँमा सडक बगाउनुका साथै पहिरोले सडक पुरेको छ । बेंसीसहर नगरपालिका१, उदिपुरमा डाइभर्सन सडक बगाएकोमा हाल अस्थायी रुपमा खुलाइएको छ । बेंसीसहर नगरपालिका६, चनौटे, उत्तीसघारी र खरखरेमा पहिरो गएको छ । मस्र्याङ्दी गाउँपालिका९ मा पहिरो जाँदा खुदी र घनपोखरा जाने सडक अवरुद्ध बनेको छ । मस्र्याङ्दी३ खुदीको अमर माविदेखि जलकिनेसम्म पहिरोले सडक पुरेको छ । ठाउँठाउँमा गएका पहिरोका कारण सवारीसाधन चल्न सकेका छैनन् भने पैदल यात्रुलाई समेत हिँडडुल गर्न समस्या भएको छ । पहिरोले गर्दा अधिकांश सडक अवरुद्ध भएको हो। मस्र्याङ्दी गाउँपालिका४ को शीरचौर र मनाङको म्यार्दीखोला नजिक पहिरो जाँदा सडक अबरुद्ध भएको जगतका व्यवसायी बगबहादुर गुरुङले बताए । डुम्रेबेंसीसहरचामे सडक योजना प्रमुख इन्जिनियर अच्युतविलास पन्तका अनुसार मंगलबार साँझदेखिको वर्षाका कारण डुम्रेदेखि बेंसीसहर हुँदै मनाङ जोड्ने सडक ठाउँठाउँमा पहिरोले क्षति पुर्याएको छ । डुम्रेबेंसीसहर सडकखण्ड खुल्ने र बन्द हुने भइरहेको छ । मंगलबार राति गएको पहिरो बुधबार बिहान पन्छाएर बाटो खुलाएको उनले बताए । बेसीसहरदेखि मनाङतर्फको बाटो भने खुलाउन सकिएको छैन् । बेसीसहर६, उत्तिसघारी र खरखरे भीरमा गएको पहिरो पन्छाउन नसक्दा दुईसातादेखि नियमित यातायात सञ्चालन हुन सकेको छैन् ।"
पुरातात्विक मन्दिर जीर्ण,"जनकपुरधाम : मधेस प्रदेश सरकारले आफ्नो कार्यकालको ४ वर्षमा ऐतिहासिक, धार्मिक स्थल तथा पोखरी संरक्षणका लागि भन्दै ठूलो धनराशी खर्च गर्यो। प्रदेशका स्थानीय सरकारको प्राथमिकतामा पनि मठ मन्दिर सौन्दर्यीकरण, पोखरी उत्थान तथा सडक निर्माणनै परे। मुख्यमन्त्री लालबाबु राउत नेतृत्वको सरकारले मठ मन्दिर, मस्जिद, गुम्बा र पोखरी तथा घाट निर्माणमा साढे ३ अर्बभन्दा बढी धनराशि खर्चेको छ। तर, धनुषाको तुलसियाहीमा रहेको अढाई सय वर्ष पुरानो स्वामी लक्ष्मीनारायण मठ संरक्षणतर्फ कसैको ध्यान पुग्न सकेको छैन। प्रदेश राजधानी जनकपुरधामदेखि २२ किलोमिटर दक्षिणमा रहेको मुखियापट्टी मुसहरनिया गाउँपालिकास्थित तुलसियाहीमा अवस्थित लक्ष्मीनारायण मठ संरक्षणको अभावमा जीर्ण बन्दै गएको छ। मन्दिरका भवनहरू पुरानो भएर एकातर्फ भत्किन थालेका छन् भने अर्कोतर्फ १८९५ सालमै जडान गरिएको ठूलो घण्टा जेनतेन झुन्डिएको छ। संस्कृतमा विभिन्न उखानहरू कुदिएको सो घण्टा संरक्षणको अभावमा कुनै पनि बेला भाँचिन सक्ने अवस्थामा पुगेको छ। करिब अढाई सय वर्षभन्दा पहिला नै राखिएको कालो ढुंगाको ऐतिहासिक शिलालेख पनि मन्दिरको प्रांगणमा बिना कुनै सुरक्षा थन्काइएको छ। सो पुरातात्विक शिलालेख घाम पानीले गर्दा विस्तारै बिग्रिने सम्भावना पर्याप्त छ। मन्दिरका मूल भगवानको मूर्ति बाहेक अन्य साना मूर्तिहरूलाई पनि जोगाएर राख्न सकिने बन्दोबस्त छैन। पुरातात्विक महत्वका मूर्तिहरू बेवारिसे अवस्थामा छन्। मन्दिर प्रवेश गर्ने फलामको मूल ढोका जीर्ण भइसकेको हुनाले त्यसमा ताल्चा लगाउनसमेत नमिलेर मन्दिरका पुजारीले डोरीले बाँधेर जेनतेन मन्दिरको सुरक्षाको बन्दोबस्त गरेका छन्। पुरानो पर्खालहरू ठाउँठाउँमा भत्किएको हुँदा मूल ढोका डोरीले बाँधिए पनि भित्र पस्न खोज्नेहरू भत्केको पर्खालबाटै कुदेर मन्दिर आउने गरेका छन्। तत्कालीन राजा गिर्वाणयुद्ध शाहको आदेशमा लक्ष्मीनारायण मठको जीर्णाोद्वार गरिएको थियो। भोटे पाण्डेको नेतृत्वमा १८६२ सालमा जीर्णोद्वार गरिएको शिलालेखमा उल्लेख छ। १८९५ सालमा मठको अगाडि ठूलो घण्टी जडान गरिएको प्रमाण पनि छ। यो मन्दिरको सम्बृद्ध इतिहास भए पनि यसको संरक्षणतर्फ कसैको ध्यान छैन। गुठी संस्थानले पनि यसलाई जोगाउन प्रयास गरेको छैन, स्वामी लक्ष्मीनारायण मठ तुलसियाहीका पुजारी विश्वनाथ ठाकुर भन्छन्, चुना र सुर्खिले सो बेला निर्माण गरिएको भवनलाई पुरातात्विक रूपमा संरक्षण गरेर पर्यटकीय थलो बनाउनु साटो बेला बखत मन्दिरका सम्पदाहरूलाई नै हानि नोक्सानी पुर्याउने काम भइरहेको छ। दुई वर्ष पूर्व बृहत्तर जनकपुर क्षेत्र विकास परिषद्ले मन्दिरको जीर्णोद्धारको नाममा यसको पुरातात्विकलाई नै क्षति पुर्याउने काम गरेको स्थानीय बताउँछन्। त्रेतायुगमा माता सीताले तुलसी नै तुलसीको बोट भएको बगैंचाबाट तुलसी टिपेको हुनाले यस गाउँको नाम तुलसियाही हुन गएको विषय जनश्रुति ग्रन्थमा उल्लेखित छ। श्री ५ गीर्वाणयुद्ध वीरविक्रम शाहदेवको पालमा यसै स्थानका भोटे पाण्डेको युद्धकौशल र पराक्रमबाट प्रभावित भई मौजा कायम गरी उनलाई प्रदान गरिएको थियो र पाण्डेले स्वामी नारायणको मन्दिरमा पूजा अर्चना गरेको शिलालेखमा उल्लेखित छ। जेनतेन चलिरहेको छ  विश्वनाथ ठाकुर, पुजारी २०४७ साल भदौ २० गते स्थानीय विश्वनाथ ठाकुर लक्ष्मीनारायण मठका पुजारी नियुक्त भएका हुन्। उनी यस मन्दिरको १३ औं पुजारी छन्। मन्दिर निकै सम्पत्तिवान भए पनि अतिक्रमण र देखरेखको अभावका कारण निकै आर्थिक संकटका बीच मन्दिरको व्यवस्थापन चलाउनु परिरहेको पुजारी ठाकुर बताउँछन्। पहिला यो मन्दिरको सेवा टहल गर्न र पुजारी गरी जम्मा ७ जना कर्मचारी गुठी संस्थानले राख्ने गथ्र्यो। तर, २०६३ सालदेखि त्यसमा पनि कटौती भएर अहिले ५ जना मात्रै रहेका छन्। मन्दिरको भोगरास र पूजापाठका लागि सिमित मात्रामा खर्च पठाइन्छ। बिजुली बत्ती र खानेपानीको समेत उचित प्रबन्ध छैन। पछिल्लो वर्ष गाउँका जनप्रतिनिधिहरूलाई हारगुहार गरेर जेनतेन एउटा चापाकल मन्दिरको प्रांगणमा गाड्न लगाए। मन्दिर स्थापना भएको बखत यसको सञ्चालनका लागि ४६ बिघा जग्गा तत्कालीन शासकले उपलब्ध गराएका थिए।"
"सुनसरमा बाढीको वितण्डा : अधिकांश स्थान डुबानमा, विस्थापितको विद्यालय र सार्वजनिक स्थानमा बास","धरान : लगातारको वर्षात्का कारण सुनसरीको अधिकांश स्थान डुबानमा परेको छ । वर्षातका कारण पानीको निकास नभएको र खोलाको बाढी बस्तीमा पसेपछि सुनसरीको पूर्व पश्चिम राजमार्ग दक्षिणको अधिकांश बस्ती डुवानमा परेका हुन्। तीन दिनदेखिको निरन्तर वर्षातका कारण सुनसरीको भोक्राहा नरसिंह गाउँपालिका, कोसी गाउँपालिका, इटहरी उपमहानगरपालिका, दुहबी नगरपालिका, हरिनगरा गाउँपालिका, बर्जु गाउँपालिकाका दर्जनौं बस्तीहरु डुबानमा परेका छन् । भोक्राहा नर्सिङ गाउँपालिकाको ५ र ७ नम्बर वडाका ७० घर परिवार बाढीका कारण विस्थापित भएको सुनसरीका प्रमुख जिल्ला अधिकारी इन्द्रदेव यादवले बताएका छन् । उनका अनुसार बर्जुको ५ नम्बर वडा, दुहबीको १२ नम्बर वडा, कोसीको २ नम्बर वडा, इनरुवाको ४,६ र ८ नम्बर वडा डुबानमा परेको छ । सुनसरीका सबै स्थान गरी एक हजार घर डुबानमा परेको अनुमान गरिएको छ । वर्षात् नरोकिएका कारण एकिन डाटा संकलनमा समस्या भएको प्रमुख जिल्ला अधिकारी यादवले बताएका छन् । बर्जु र भोक्राहालगायतका स्थानका बाढीबाट विस्थापित एकसय ५० घर परिवारलाई नजिकैको विद्यालय र सार्वजनिक स्थानमा राखिएको उनले बताएका छन् वर्षातका कारण हरिनगरा गाउँपालिकाको शसस्त्र प्रहरीको बोर्डर आउट पोष्ट (विओपी) डुबानमा परेको सशस्त्र प्रहरी बल नेपाल नम्बर ४ गण सुनसरीका प्रमुख सशस्त्र प्रहरी उपरीक्षक विक्रम हुमागाईले बताएका छन् । सुरक्षा कार्यालय नै डुबानमा परेपछि यहाँ कार्यरत सशस्त्र प्रहरी विचल्लीमा परेका छन् । बाढी प्रभावित क्षेत्रमा नेपाली सेना, सशस्त्र प्रहरी र नेपाल प्रहरीको संयुक्त टोली परिचालन गरिएको छ । वर्षात नरोकिएकाले घरबाट बाहिर ननिस्कन र सुरक्षित रहन स्थानीय प्रशासनले आग्रह गरेको छ ।"
फेवाको मापदण्ड ६५ मिटर कायम गर्न अन्तरिम आदेश,"काठमाडौं : सर्वोच्च अदालतले सोमबार फेवा तालको मापदण्ड ६५ मिटर नै कायम राख्न अन्तरिम आदेश दिएको छ। न्यायाधीश ईश्वर खतिवडा र तिलप्रसाद श्रेष्ठको संयुक्त इजलासले फेवाको मापदण्ड ६५ मिटर नै कायम गर्न भनेको हो। रिटको अन्तिम किराना नलागेसम्म मापदण्डभित्र कुनै पनि संरचना नगर्न नगराउन अन्तरिम आदेशमा भनिएको अधिवक्ता खगेन्द्र सुवेदीले बताए। पोखरा महानगरपालिकाको २०७८ चैत १६ मा बसेको कार्यपालिका बैठकले फेवा तालसहित पोखराका सबै तालका मापदण्ड आधाभन्दा बढी घटाउने निर्णय गरेको थियो। तत्कालीन मेयर मानबहादुर जिसी, उपमेयर मञ्जुदेवी गुरुङलगायत कार्यपालिकाको बैठकले फेवातालको मापदण्ड ६५ मिटरबाट घटाएर ३५ मिटर कायम गर्ने निर्णय गरेको थियो। स्थानीय सरकारले तालको मापदण्ड घटाएको भन्दै अधिवक्ताहरू खगेन्द्र सुवेदी, कृष्णहरि खड्का, सरोजनाथ प्याकुरेल, र दीपेन्द्र प्रसाद घिमिरे लगायतले असार ११ गते रिट दायर गरेका थिए। अधिवक्ता सुवेदीले भने, पोखरा महानगरपालिकालाई मापदण्ड घटाउने कुनै अधिकार छैन्, यसको अन्तिम किनारा नलाग्दासम्म संरचना बनाउन नपाइने सर्वोच्चको अन्तरिम आदेश दिएको छ। २०७५ वैशाख १६ गते जारी भएको परमादेशमा ६ महिनाभित्र तालको नयाँ मापदण्ड तोकेर अवैध भौतिक संरचना भत्काउन निर्देशनसमेत दिएको थियो। फेवताल सँगै रूपाताल र बेगनास तालको ५५ मीटर र खास्टे, दिपाङ, मैदी, न्युरोनी, गुँदे, कमल पोखरी तालको मापदण्ड २० मिटर कायम गर्ने निर्णय गरेको थियो । पोखरा महानगरपालिकाका मेयर धनराज आर्चायले सर्वोच्चको आदेश अनुसार तत्काल कुनै संरचना बनाउन नदिने बताए। हाल सो मुद्दा नटुंगिएको कारण कुनै ठोस निर्णयमा जान नसकिने उनको भनाइ छ। संरचना बनाउन हामीले कुनै अनुमति दिँदै नौ, सर्वोच्चले अन्तिम आदेश दिएको हो, अहिले पनि मुद्दा विचाराधीन अवस्थामा छ टुंगो लागेको होइन्। यस विषयमा अहिले मेरो कुनै राय छैन, उनले भने । यसअघि नै सर्वोच्च अदालतले जारी गरेको परमादेशमा समेत फेवातालको मापदण्ड ६५ मिटरबाट घटाउन नहुने उल्लेख छ। फेवतालसहित पोखराका सबै तालहरूका घटाइएका मापदण्ड तत्काल लागू नगर्न आदेश दिएको हो।"
महिला आयोग र उद्यमीबीच अन्तरक्रिया,"स्याङ्जा : स्याङ्जाका महिला उद्यमीले महिला उद्यमी बढाउने र टिकाउने नीति निर्माण गर्न र राष्ट्रिय महिला आयोगले सरकारलाई गरेका सिफारिस तत्काल कार्यान्वयन गर्न सुझाव दिएका छन्। राष्ट्रिय महिला आयोग र स्याङ्जा जिल्ला उद्योग वाणिज्य संघ अन्तर्गतका महिला उद्यमीबीच भएको महिला उद्यमशिलता विकासका लागि सरोकारवालाहरुसंगको अन्तर्क्रिया मा बोल्दै यहाँका महिला उद्यमीले सहुलियतपूर्ण ऋण, छिटो, छरितो र माध्यमबाट अनुदान तथा सहयोग प्राप्तिमा सहज पहुँच, आधुनिक प्रविधियुक्त उपकरणसहित दक्ष प्रशिक्षकको माग, उद्यमीको वर्गीकरण, वास्तविक उद्यमीको पहिचानलगायतमा राज्यले विशेष निगरानी बढाउनु पर्ने जनाएका हुन्। राज्यले दिएको सेवा सुविधा लिनसमेत कठिनाई भोग्नुपरेको, सेवाप्रवाहमा विभेदगरी सुविधा उपलब्ध गराइएको, झन्झटिला प्रक्रिया राखेर उद्यमीलाई बुझ्नै कठिनाई भोग्नु परेका, लगानीका लागि पुँजीको अभावका कारण महिला उद्यमी अघि बढ्न कठिनाई हुने गरेको जनाएका छन्। बालबालिकादेखि जेष्ठ नागरिकसम्मका महिला तथा बालबालिकाले भोग्नु परेको हिंसा, हत्या र बलात्कार जस्ता जघन्य घटनालगायत विविध समस्यालाई न्यूनिकरणमा आयोगको भूमिका देखिने खालको हुनु पर्ने वक्ताहरुका भनाई छ। कार्यक्रमको शुभारम्भ गर्दै जिल्ला समन्वय समितिका प्रमुख श्रीप्रसाद जीटीले महिलाका क्षमताका पहिचान गर्दे उपयुक्त उद्यम संचालनको लागि राज्यले लगानी गर्नुपर्ने बताए। उनले भने, जबसम्म महिलाहरु सक्षम र आत्मनिर्भर हुँदैनन् तबसम्म महिला हिंसा घटनामा कमी हुदैनन्। महिलाहरु आर्थिकरुपमा सक्षम र क्षमतावान बनाउन सरोकारवाला निकायले सहुलियतपूर्ण ऋणलगायत महिलामैत्री उद्यम संचालन गर्नुपर्छ। अधिकांस झगडा र हिंसाका सुरुवात आर्थिककै कारणबाट सिर्जित हुन्छन उनले भने। प्रमुख जिल्ला अधिकारी राजुप्रसाद पौडेल, जिल्ला समन्वय अधिकारी ऋषिराम आचार्य, नागरिक समाजका अध्यक्ष ओमप्रकाश शर्मा, पुतलीबजार नगरपालिकाका उद्योग तथा वातावरण शाखा प्रमुख धनप्रसाद कोइराला, संघका बरिष्ठ उपाध्यक्ष हिक्मत श्रेष्ठ, तृतीय उपाध्यक्ष सुनिता पौडेल, महासचिव रामचन्द्र नेपाल लगायतले बढ्दो युवा पलायनका कारण मुलुकको अर्थतन्त्रमा नकारात्मक प्रभाव परेका बेला आधाभन्दा बढी जनसंख्या रहेका महिलालाई उद्यमतर्फ आर्काषित बनाउनेतर्फ राज्यले सोच्नैपर्नै बेला आएकोमा जोड दिए। कार्यक्रमको अध्यक्षता गरेकी राष्ट्रिय महिला आयोगका सदस्य सावित्राकुमारी शर्माले यहाँका उद्यमीका राय सुझावप्रति सकारात्मक सहयोग गर्ने बताउदै सबै महिलाहरु आय आर्जनमा जोडिई आर्थिकरुपमा बलियो हुनुपर्ने बताईन्। अन्तरक्रियामा पुतलीबजार नगरपालिका भित्रका ४० जना महिला उद्यमी सहभागि थिए।"
बालविवाह रोक्दै किशोरी समूह,"भैरहवा : रुपन्देहीको शुद्धोधन गाउँपालिकाकी किशोरी नविनाको १७ वर्ष पुग्दै गर्दा बिहे गर्ने कुरा चल्यो। पढाइमा अब्बल रहेकी उनले बिहे गर्न अस्विकार गरिन्। तर, उनको अडानले काम गरेन्। परिवारका सदस्यले दबाब दिँदै गएपछि उनले किशोरी समूहमा गुनासो सुनाइन्। पालिकामा रहेको किशोरी समूहका दुई जना नवीनाका आमाबुवालाई बालविवाह गर्न हुँदैन भनेर बुझाउन पुगे। आमाबुवाले मानेनन्। त्यसपछि २०२२ जना किशोरीकै हुल नवीनाका घर पुगे। गाउँँपालिकामा पनि निवेदन दर्ता गराए। चौतर्फी दबाब भएपछि नवीनाको विवाह रोकियो। अहिले उनी उच्च शिक्षा अध्ययन गर्दैछिन्। रुपन्देहीमा बालविवाह रोकिएका यस्तै कैयौं घटना छन्, जहाँ किशोरीहरूको समूह बालविवाहविरुद्ध सक्रिय छन्। अधिकारका क्षेत्रमा काम गर्ने संघसंस्थाको सहयोगमा टोलमा भेला हुँदै आएका किशोरीहरू अहिले जिल्ला तथा प्रदेशमा संगठित छन्। संगठित किशोरीहरूले किशोरी अधिकार मञ्च नै बनाएर सचेतना फैलाउँदै आएका छन्। लैंगिक हिंसा, गतिशीलतामाथि रोक, उच्च शिक्षामा बिमुख, बालविवाह विरुद्धमा काम गर्दै आएका छौं, किशोरी अधिकार मञ्च रूपन्देहीकी कोषाध्यक्ष शालिनी मिश्राले भनिन्। मधेसी समुदायमा किशोरीहरूमाथि सामाजिक बन्धन अत्याधिक हुँदै आएकाले त्यसको विरुद्धमा सचेतना फैलाउन आफूहरू संगठित भएको उनले बताइन्। रुपन्देहीको दक्षिणी क्षेत्रका मधेसी समुदायमा बालविवाह, यौन हिंसाबाट किशोरी पीडित हुँदै आएका छन्। किशोरीहरू उच्च शिक्षाबाट समेत बञ्चित छन्। विभेदविरुद्ध किशोरीहरू आफैं उभिएर सचेतना फैलाउन लागेका हुन्। बालविवाह, दाइजो प्रथा, लैंगिक भेदभाव, शिक्षा, नागरिकता तथा जन्मदर्ता जस्ता विषयमा सचेतना अभियान नै किशोरीले चलाएका छन्। समुदायमा ससानो समूहमा रहेको किशोरीहरूले ०७६ मा प्रदेश सरकारमा संस्था नै दर्ता गरेका छन्। रुपन्देही मात्रै नभई सञ्जाललाई प्रदेशभर फैलाउने योजना रहेको छ। रुपन्देही र कपिलवस्तुमा २ हजार ४ सय किशोरीहरू यो अभियानमा सक्रिय रूपमा लागेका छन्। अर्घाखाँचीका दुई पालिकामा पनि किशोरी अधिकार मञ्च गठन भई सक्रिय छ। प्रदेश अध्यक्ष पुष्पाकुमारी हरिजनका अनुसार लुम्बिनी प्रदेशका २५ पालिकामा पालिकास्तरीय सञ्जाल छ। प्रदेशका १२१ वडामा वडास्तरीय सञ्जाल गठन भएको छ। किशोरी अधिकारका लागि सबै पालिका र सबै वडामा सञ्जाल फैलाउने योजना रहेको अध्यक्ष हरिजनले बताइन्। किशोरी समूहमा आबद्धहरूमा नेतृत्व विकास क्षमता बढेको छ। समाजमा अधिकारको विषयमा खुलेर कुरा गर्न सक्ने भएका छन्। ओमसतिया६ कि रञ्जु पासी हरेक महिना किशोरी साथीहरूसँग बिताउँछिन्। साथीहरूबीच अधिकारका कुरासँगै अभिभावकहरूलाई सचेतना दिने विषयमा छलफल हुन्छ। समूहमा छलफल गर्दागर्दै रुपन्देहीको दक्षिणी क्षेत्रका किशोरीहरू समुदायमा आवाज उठाउन सक्ने भएका छन्। तराई क्षेत्रमा बालविवाह र दाइजोप्रथा व्यापक थियो। किशोरीले समूहमार्फत बालविवाह विरुद्धमा आवाज उठाइरहेका छन्। यसले बालविवाहमा धेरै नियन्त्रण भएको छ। किशोरी समूहहरू हरेक बैठकमा एकअर्काका विषयमा कुरा गर्छन्। उमेर नपुगी बिहे गर्दा शारीरिक जोखिमका साथै जीवनमा अनेक कठिनाई आउँछन् भन्ने कुरा एकअर्कामा सुनाउँछन्। आफ्नो छिमेकमा भएका गतिविधिको रिपोर्टिङदेखि अभिभावक सम्झाई बुझाईमा पनि किशोरी समूह सक्रिय छन्। एउटा साथीलाई उमेर नपुगी बिहे गर्न घरबाट दबाब आयो भने हामी सबै गएर अभिभावकलाई सम्झाउँछौं, उहाँहरूले मान्ने गर्नुभएको छ, पासीले भनिन्। यस्ता कैयन उदाहरण उनकै क्षेत्रमा छन्। किशोरीहरू गाउँ भेला मात्रै होइन, ज्ञान आर्जनका लागि विभिन्न तालिममा पनि पुग्छन्। यसले उनीहरूलाई समाजमा सचेतना फैलाउन निकै सहज भएको छ। आत्मनिर्भरता तालिम लिएर प्रतिवाद गर्न सक्ने भएका छन्। किशोरी समूह रुपन्देहीकी अध्यक्ष सुनिता हरिजन कक्षा ८ पढेपछि छोरी पढाउन हुन्न भने सोच अहिले समुदायबाट हट्दै गएको बताउछिन्। हामीहरूले अभियान थालेपछि धेरै किशोरी साथीहरू उच्च शिक्षा पढ्न जान पाउनुभएको छ, उनले भनिन्। किशोरीहरू पालिकामा बजेट विनियोजनका लागि माग पत्र पेस गर्छन्। विनियोजन बजेटबाट समुदायमा सचेतना फैलाउन सडक नाटक, अन्तरक्रिया, तालिम चलाउँछन्। समूहमा आबद्धहरू मासिक बचत संकलन गरेर आयआर्जनमा समेत जोडिएका छन्। किशोरी अधिकार मञ्च कपिलवस्तुकी अध्यक्ष अक्षिता शुक्ला मञ्चको अहिलेको मुख्य प्राथमिकता बालविवाह रोक्ने र किशोरीको उच्च शिक्षाका लागि वातावरण निर्माण गर्ने रहेको बताउँछिन्। उनीहरूको समूहले कपिलवस्तुमा तीनवटा बालविवाह रोकेको छ। बालविवाह रोक्न, छोरीलाई पढाउनुपर्छ भन्दै अभिभावकहरूसँग अन्तरक्रियात्मक कार्यक्रम गर्दै आएको उनले बताइन्। घर बाहिर निस्किन नपाउने किशोरी साथीहरू अहिले जागिर गर्न थालेका छन, समुदायमा काम गर्छन्, उच्च शिक्षा पढ्न क्याम्पस जान थालेका छन्, शुक्लाले भनिन्। उनीहरू महिनैपिच्छे बैठक बस्दा २० रुपैयाँदेखि ५० रुपैयाँसम्म बचत गर्छन्।"
बलात्कारको आरोपमा वडाध्यक्ष पक्राउ,बैतडी : बलात्कारको आरोपमा एक वडाध्यक्षससिहत दुईजना पक्राउ परेका छन् । पक्राउपर्नेमा जिल्लाको मेलौली नगरपालिका१ का वडाध्यक्ष शरदसिंह नेगी र सोही ठाउँका केशवसिंह नेगी रहेका छन् । एक २८ वर्षीया महिलालाई गत चैत १५ गते बलात्कार गरेको आरोपमा उनीहरुलाई पक्राउ गरिएको हो । पीडितको उजुरीका आधारमा उनीहरुलाई पक्राउ गरिएको प्रहरी निरीक्षक लोकराज जोशीले जानकारी दिए । पीडित महिलाको स्वास्थ्यपरीक्षण उजुरी दिएकै दिन जिल्ला अस्पतालमा गरिएको छ । आरोपित दुवैजनालाई हिरासतमा राखी अनुसन्धान सुरु भएको जिल्ला प्रहरी कार्यालयले जनाएको छ । पीडित महिला परिवारकै संरक्षणमा रहेकी छन् ।
नारायणगढबुटवल सडकखण्ड अवरुद्ध,नवलपुर : अविरल वर्षाका कारण नारायणगढबुटवल सडकखण्ड गएरातिदेखि अवरुद्ध बनेको छ। पूर्वी नवलपरासीको मध्यविन्दु नगरपालिका र विनयी त्रिवेणी गाउँपालिकाको सिमाक्षेत्रमा पर्ने सडक खण्डमा तीन वटा डाइभर्सन बगाएपछि पूर्वपश्चिम राजमार्ग पूर्णरूपमा अवरुद्ध बनेको प्रहरीले जनाएको छ। खहरेखोलामा आएको बाढीले डाईभर्सन बगाएको हो। सडक अवरुद्धका कारण पश्चिमतर्फ जाने र आउने सवारीसाधनहरु ठप्प भएका छन्। भने यात्रुहरू अलपत्र परेका छन्। पानी परिरहेकाले सडक खुलाउने काम गर्न सकिएकोछैन। पानी बन्द नभएसम्म सडक सञ्चालनमा ल्याउन नसकिने जिल्ला प्रहरी कार्यालय नवलपुरका प्रहरी निरीक्षक जयराम पन्तले बताए। राजजमार्ग विस्तारको क्रममा अहिले जिल्लाको ८० स्थान मा डाइभर्सन निर्माण भईरहेको छ।
बाढीले कल्भर्ट बगाएपछि समस्या,विराटनगर : मोरङको रंगेली नगरपालिका२ मंगलबारेस्थित विराटनगररंगेली सडकखण्डको कल्भर्ट बाढीले बगाएपछि सवारीसाधन सञ्चालनमा समस्या भएको छ। उक्त सडकखण्ड हुँदै सञ्चालन हुने यातायात आंशिकरूपमा अवरुद्ध बनेको छ। मंगलबार साँझ ७ बजेतिर नहरमा आएको बाढीले मुख्य सडकको कल्भर्ट बगाएपछि ठूला सवारीसाधन सञ्चालन हुन नसकिरहेको ट्राफिक प्रहरी पोस्ट रंगेलीका सहायक निरीक्षक किशोर निरौलाले बताए। उनका अनुसार सिँचाईका लागि बौनी खोलाबाट ल्याइएको नहरमा आएको बाढीले कल्भर्ट बगाएको हो। निरौलाले ठूला सवारीसाधन सञ्चालनअवरुद्ध बनेको र साना सवारीलाई भने डाइभर्ट गरेर सूचारु गरिएको जानकारी दिए। उनका अनुसार व्यस्त रहने सडकको कल्भर्ट बाढीले बगाएपछि सवारी आवागमन आंशिकरूपमा प्रभावित बनेको हो। विराटनगररंगेली सडकखण्ड हुँदै दैनिक सयौँ सवारीसाधन सञ्चालन हुन्छन्। नहरमा आएको बाढीले सडकमा पनि क्षति गरेको छ। निरन्तरको वर्षा नरोकिएको र बाढी आउने क्रम जारी रहेकाले पूर्णरूपमा यातायात सञ्चालन गर्नसक्ने अवस्था नभएको प्रहरीले जनाएको छ। यद्यपि सडक सञ्चालनको प्रयास भने जारी राखिएको प्रहरीको भनाइ छ। अविरल वर्षाका कारण रंगेलीका विभिन्न ठाउँमा बाढी र डुबानको समस्या निम्तिएको छ। बाढीका कारण दर्जनौं घरहरु डुबानमा परेका छन्। प्रहरीका अनुसार बाढी पीडितलाई सुरक्षित स्थानमा सार्ने काम भइरहेको छ। विभिन्न खोलामा पानीको बहाव उच्च हुँदा र वर्षा नरोकिँदा बाढी पीडितको उद्धारमा निक्कै कठिनाइ भइरहेको प्रहरीले जनाएको छ।
रिफ्रेस सेन्टरमा गुणस्तरहीन सामग्रीको प्रयोग पाएपछि निर्माणको काम रोकियो,"परासी : पश्चिम नवलपरासीको बर्दघाट नगरपालिका बजार क्षेत्रमा निर्माण भइरहेको रिफ्रेस सेन्टरमा गुणस्तरहीन सामग्री प्रयोग भएको पाएपछि निर्माण कार्यमा रोक लगाइएको छ । गुणस्तरहीन निर्माण सामग्री प्रयोग भइरहेको गुनासो आएपछि अनुगमनमा पुगेका नगर प्रमुख शम्भुलाल श्रेष्ठ र उप प्रमुख रुद्र प्रकाश उपाध्यायले निर्माणाधिन भवनको अनुगमन गरेर निर्माण कार्यमा रोक लगाएका हुन् । खानेपानी तथा सरसफाइ डिभिजन कार्यालय रुपन्देहीको जिम्मेवारी अन्तरगत ठेक्कामार्फत सेन्टर निर्माण भइरहेको हो । यसअघि पनि गुणस्तरहीन सामग्री प्रयोग गरेको गुनासो आएपछि डिभिजन कार्यालयले काम रोकेको थियो । अहिले फेरि कमसल इँट्टासहितका सामग्री प्रयोग भएको र निर्माण भएका स्थानमा चर्केको गुनासो आएपछि जनप्रतिनिधिले अनुगमन गरेर काम रोकेका हुन् । ठेकेदारले कमसल सामग्री प्रयोग गरेर काम गरेको गुनासो आएपछि अनुगमन गरेका हौं । काम राम्रो भएको छैन । केही ठाउँमा चर्केको पनि छ । ठेकेदारलाई अहिले काम रोक्न लगाएका छौं ,'नगर प्रमुख श्रेष्ठले भने । उक्त रिफ्रेस सेन्टर प्रदेश सरकारको बजेटमा निर्माण कार्य थालनी गरिएको हो । राजमार्ग भएर चल्ने लामो दुरीका सवारी साधनका चालक र यात्रुहरुको सुविधाका लागि सेन्टर निर्माण गर्न लागिएको हो । पहिलो चरणमा भइरहेको दुईवटा भवनको कुल लागत तीन करोड १८ लाख २६ हजार रहेको डिभिजन कार्यालयका प्रमुख गुणनिधि पोखरेलले बताए । सेन्टरको एउटा भवनमा अन्तराष्ट्रिय स्तरको शौचालय र अर्को भवनमा चालकहरुको आराम कक्ष र स्नान गृह रहने छ । त्यसबाहेक सेन्टरमा क्याण्टिन, शैलुनलगायतका सुविधा रहनेछन् । सेन्टर निर्माणका लागि कोजुसञ्जय जेभी काठमाडौंको निर्माण कम्पनीले ठेक्का लिएको हो । २०७७ चैत ११ गते सम्झौता गरेको निर्माण कम्पनीले २०७९ असोज ११ गते सेन्टर निर्माण कार्य सक्ने गरी काम थालेको हो । यसअघि पनि निर्माण सामाग्री कमसल प्रयोग गरेको गुनासो आएपछि रुपन्देही डिभिजन कार्यालयले काम रोकेको डिभिजन प्रमुख पोखरेलले बताए । टुक्रा इँट्टा प्रयोग गरेको र वाल चर्केको देखेपछि केही दिन काम रोकेका थियौं । फेरि गुनासो आएपछि अनुगमन गरेर गुणस्तर कामका लागि भन्छौं,'पोखरेलले भने । निर्माण कम्पनीले रेखदेखको जिम्मेवारी दिएका स्थानीय निर्माण व्यवसायी अर्जुन थापाले सामान्य कमजोरी देखिएकाले त्यसलाई सच्चाउने बताएका छन् । एक टाली इँट्टा काँचो पठाएको रहेछ । त्यसलाई तत्कालै फिर्ता पठाइयो । केही स्थानमा सामान्य क्रेक पनि देखिएको थियो । त्यसलाई पनि मर्मत गर्न पठाइसकेका छौं,'उनले भने । प्रदेश सरकारको बजेटबाट अहिले दाङ, रुपन्देही, कपिलवस्तु र नवलपरासीमा रिफ्रेस सेन्टर निर्माण भइरहेको खानेपानी तथा सरसफाई डिभिजन कार्यालयले जनाएको छ ।"
"सप्तकोसीमा पानीको बहाव बढ्यो, कोसी ब्यारेजमा बल्यो रातो बत्ती",धरान : लगातारको वर्षातका कारण सप्तकोसीमा पानीको बहाव बढेको छ । पानीको बहाव बढेपछि कोसी ब्यारेजमा खतराको संकेत स्वरुप रातो बत्ती बालिएको छ । सप्तकोसीमा बुधबार पानीको बहाव एकलाख ५८ हजार १२५ क्युसेक पुगेको सुनसरीका प्रमुख जिल्ला अधिकारी इन्द्रदेव यादवले बताए । सप्तकोसीमा पानीको बहाव एकलाख ५० हजार क्युसेक नाघेपछि खतरा मानिन्छ । सप्तकोसीका ५६ ढोकामध्ये अहिले २१ वटा मात्र ढोका खोलिएको छ । भारतको नियन्त्रणमा रहेको कोसी ब्यारेजका सबै ढोका नखोलेका कारण कोसी गाउँपालिका र बराहक्षेत्र नगरपालिकाको खेतीयोग्य जमिन र मानव बस्ती डुबानमा परेको छ । कोसी ब्यारेजका सबै ढोका नखोलेका कारण सप्तकोसीले श्रीलंका टापुको जमिन कटान गर्न थालेको स्थानीय सन्तोष चन्द्रबंसीले बताए। उनले सप्तकोसीमा बाढी आएको समयमा सबै ढोका खोलेर कोसी आसपासका सर्वसाधारणको अवस्था सहज बनाइदिन सरकारसँग माग गरेका छन् ।
नीति कथा : क्रोधले हार,"एकदमै हावा चलिरहेको थियो। त्यसले पारेको असर भनिसक्नु थिएन। त्यसमाथि उत्तरतिरबाट आएको हावाले त निकै चिसो बनाएको थियो। किनकि यो हिउँले ढाकिएका पर्वतहरूबाट आउने भएकाले बढी चिसो भएको हुन सक्छ। जब यो हावा चल्छ, तब घाममा उभिएका मानिससमेत चिसोले काम्न थाल्छन्। आफूले पठाएको चिसो हावाका कारण मानिस कामेको देखेर हावालाई अहंकार बढ्यो। हावाले शक्ति जाँच्न सूर्यलाई पनि चुनौती दियो। सूर्य त सूर्य नै हुन् भन्ने पनि उसले गम्न र मनन् गर्न सकेन। सूर्यले हावाको चुनौतीलाई हाँसेर टार्ने प्रयत्न गरे। तर हावा शक्तिपरीक्षाको अडानमा उभियो। त्यसैले सूर्यले उसको कुरामा सहमत हुनु नै पयो। शक्तिपरीक्षण एक यात्रीमा गर्ने टुंगो लाग्यो। अर्थात्, जसले यात्रीको लुगा फुकाल्न सक्छ, जित उसैको हुनेछ भन्ने कुरा तय भयो। पहिले हावाको पालो थियो। ऊ शक्तिलाई एकत्रित गरेर यति जोडले चल्यो कि यात्रीको लुगा नै उडाएर लैजाने गरी बहन थाल्यो। यात्रीले लुगालाई शरीरमा कसेर बेर्दै गयो। अन्ततः हावा उक्त यात्रीबाट लुगा फुकाल्न असक्षम भयो। जब सूर्यको पालो आयो, तब सूर्य विस्तारै चम्किए। गर्मी बढ्न थालेपछि यात्रीले आफ्ना लुगाहरू खुकुलो छोड्यो। जब सूर्य अत्यन्तै रापिलो र तेजिलो भएर चम्किए तब गर्मी भएर यात्रीले लुगा फुकाल्यो। यसरी जित सूर्यकै भयो। नैतिक शिक्षा : क्रोधबाट केही पनि हात लाग्दैन। नहुने कुरामा बल गर्नु वा शक्ति प्रदर्शन गर्नु सही कुरा होइन। अनावश्यक प्रतिस्पर्धा गर्नु कही र केही कुरामा ठीक होइन।"
भन्सार नाकामा नेपाली व्यवसायीलाई सहज रुपमा आवतजावत व्यवस्थाको माग,"काठमाडौं : नेपाल राष्ट्रिय व्यवसायी महासंघले चीनसँग जोडिएका नेपाली भन्सार नाकामा नेपाली व्यवसायीलाई सहज रुपमा आवतजावतको व्यवस्थाका लागि पहल गर्न आग्रह गरेको छ । बुधबार काठमाडौंमा चीनका लागि नेपालका नवनियुक्त राजदूत विष्णुपुकार श्रेष्ठलाई विदाइ एवं सम्मान गर्दै महासंघले केरुङ, तातोपानीलगायतका नाकामा आवतजावतका लागि सहजीकरणका लागि पहल गर्न आग्रह गरेका हुन् । सो क्रममा राजदूत श्रेष्ठले व्यवसायीलाई परेको समस्या आम देशवासीको समस्यालाई प्राथमिकतामा राख्ने बताए। नाकाभित्र रहेका समस्या समाधान गरी नाकालाई सहज बनाउन आफ्नो प्रयत्न हुने उनको भनान छ । उनले भिसा समस्या समाधानका लागि पनि आफूले छलफल गर्ने जिकिर गरे। महासङ्घले चीनबाट आयात गरिने आधिकारीक ब्राण्डेड सामान तथा औषधिजन्य कच्चापदार्थको सहजीकरण गर्नुपर्ने, कृषिजन्य रासायनिक मल तथा बीउबिजनको आयातमा सहजीकरणका साथै व्यवसायीलाई सहज रुपमा भिसाका लागि पनि पहल गरिदिन आग्रह गरेको छ ।"
"सोलुखुम्बुको सल्लेरीमा इन्धनको मूल्यमा मनोमनी, ठगिदै उपभोक्ता",सोलुखुम्बु : सोलुखुम्बुको सल्लेरीमा दुधकोशी आयल स्टोर सल्लेरिले घटेको इन्धनको मुल्य कार्यान्वयनमा नल्याएको पाइएको छ। असार ११ गते राति १२ बजेदेखि लागू हुनेगरी सरकारले पेट्रोलमा प्रतिलिटर २० रुपैयाँ र डिजेलमा प्रतिलिटर २९ रुपैयाँ मुल्य घटाए पनि सल्लेरीमा भने पुरानै मुल्यमा इन्धन बिक्री गरिरहेको पाइएको हो । घटेको भाउ अनुसार सल्लेरीमा पेट्रोल प्रतिलिटर १९३ रुपैयाँ ३ पैंसा र डिजेल १७४ रुपैयाँ ३ पैंसा हुनुपर्नेमा पम्पले अहिले पुरानै मुल्य अनुसार पेट्रोल प्रतिलिटर २१३ रुपैयाँ ३ पैंसा र डिजेल २०३ रुपैयाँ ३ पैंसामा बिक्री गरेर उपभोक्ता ठगिएका छन् । पम्पका कर्मचारी सोनाम शेर्पाले आफूहरुसँग स्टक तेल रहेकाले नघटेको बताए । स्टक सकिएपछि मात्रै घटेको मुल्य कार्यन्वयन हुने उनको भनाइ छ । मुख्य वृद्धि हुँदा तत्काल कार्यन्वयन हुने तर घट्दा चाहि किन नहुने भन्ने प्रश्नमा पम्पका कर्मचारी शेर्पाले स्टक भएकाले कार्यन्वयन नभएको जवाफ दिए । सरकारले देशभर मुल्य घटाएको ४ दिन बितिसके पनि सोलुमा भने उपभोक्ता ठगिएको सल्लेरिका दिलिप थापा मगरले गुनासो गरे । सदरमुकाम सल्लेरिमै उपभोक्ता ठगिदा समेत सम्बन्धित निकाय मुकदर्शक भनेको उनको गुनासो छ । प्रमुख जिल्ला अधिकारी अनिल खनालले यस विषयमा तत्काल छानबिन गरी आवश्यक कदम चाल्ने बताए ।
"विदुरको नीति, कार्यक्रम तथा बजेट प्रस्तुत",नुवाकोट : विदुर नगरपालिकाको स्थगीत नगर सभा मंगलबार सम्पन्न गरेको छ। असार १० गते शुक्रबार तय भएको नगरसभा सहमति नभएका कारण नीति तथा कार्यक्रम प्रस्तुत नभई स्थगीत भएको थियो। बहुमत नगरसभा सदस्यहरुको सहभागीतामा वार्षिक निती तथा कार्यक्रम र बजेट प्रस्तुत भएको हो। मेयर राजन श्रेष्ठले आर्थिक वर्ष २०७९८० को नीति तथा कार्यक्रम र उपमेयर प्रभा बोगटीले बजेट प्रस्तुत गरेकी हुन्। वार्षिक नीति तथा कार्यक्रम र बजेट नगर सभामा प्रस्तुत गरिएपनि आवश्यक छलफल र परामर्शपछि मात्र पारित गरिने नगरपालिकाले जनाएको छ। विविध विषयमाथि दफावार छलफलका लागि समय आवश्यक रहेको र अर्को नगरसभा असार १७ गते शुक्रबार दिउँसो १ बजे जिल्ला समन्वय समितिको सभाहलमा बस्नेगरी नगरसभा स्थगीत भएको मेयर राजन श्रेष्ठले बताए। नगरपालिकाको वार्षिक नीति तथा कार्यक्रम प्रस्तुत गर्दै मेयर श्रेष्ठले नीति तथा कार्यक्रम र बजेट निर्माण गर्दा पहिलेको सभाले अगाडि सारेका बहुवर्षिय योजना र चालु वर्षका योजनाहलाई प्राथमिकता दिएको बताए। उनले नगरपालिकाबाट उपलब्ध हुने सेवा सुविधालाई स्रोत र साधनले भ्याएसम्म जनताको पक्षमा चुस्त दुरुस्त राख्ने बताए। यस्तै विदुर नग सभामा उपमेयर बोगटीले आर्थिक वर्ष २०७९०८० को बजेट प्रस्तुत गरिन्। बोगटीले प्रस्तुत गरेको वार्षिक बजेट १ अर्ब १३ करोड ९३ लाख ५९ हजार रुपैयाँ रहेको छ। उनले आन्तरिक आयबाट १५ करोड ६० लाख ५० हजार रुपैयाँ र संघीय सरकारको वित्तिय हस्तान्तरणवाट ८२ करोड सात लाख ८४ हजार र बाग्मती प्रदेश सरकारको वित्तिय हस्तान्तरणबाट १६ करोड २५ लाख २५ हजार रुपैयाँ आय हुने अनुमान रहेको बजेट प्रस्तुत गरिन्। उपमेयर बोगटीले स्वदेशी वस्तुहरुको उत्पादन प्रयोग गर्ने कार्यक्रम बनाई विदुरको मेक इन नेपाल तथा मेड इन नेपालको अभियानलाई बजारीकरण हुने बताइन्।
डाक्टर कुट्ने ट्राफिक प्रहरी निलम्बन,काठमाडौंः ललितपुरको एकान्तकुनामा बाटोमा हिँडिरहेका चिकित्सकमाथि कुटपिट गर्ने ट्राफिक प्रहरी निलम्बनमा परेका छन् । ट्राफिक प्रहरी जवान राजेन्द्र थापा मंगलबार निलम्बनमा परेको जिल्ला प्रहरी परिसर ललितपुरका प्रहरी उपरीक्षक शिद्धिविक्रम शाहले अन्नपूर्णलाई जानकारी दिए । ललितपुरमा चिकित्सकमाथि ती ट्राफिक प्रहरीले निर्घात कुटपिट गरेका थिए । आइतबार बेलुकी ललितपुरको कुसुन्तिमा ड्युटीमा खटिएका ट्राफिकले एक चिकित्सकमाथि कुटपिट गरेको पीडितका आफन्तले बताएका छन् । कुटपिटबाट चिकित्सक डाकुलबहादुर घिसिङको मुखमा चोट लागेको छ । डाघिसिङको ललितपुरस्थित अल्का अस्पतालमा उपचार भइहरेको छ । डाघिसिङ आरोग्य स्वास्थ्य प्रतिष्ठानमा कार्यरत छन् । फुटपाथबाट पैदलयात्रा गरिरहेको अवस्थामा कुटपिट भएको भन्दै डा घिसिङले आफ्नो उपचार खर्चको व्यवस्था मिलाउन माग गरेका छन् । ललितपुरमा चिकित्सकमाथि ट्राफिकले गरे निर्घात कुटपिट
विराटनगरका शैक्षिक संस्था आजदेखि तीन दिन बन्द,"विराटनगर : बाढी र डुबानको चपेटामा परेको प्रदेश १ को राजधानी विराटनगरका शैक्षिक संस्था आज बुधबार)देखि तीन दिनसम्म बन्द रहने भएका छन्। विराटनगर महानगरपालिकामा बसेको आकस्मिक बैठकले शैक्षिक संस्था बन्द गर्ने निर्णय लिएको हो। महानगरका सामुदायिक, संस्थागत र परम्परागत विद्यालयहरू आगामी शुक्रबारसम्म बन्द रहने छन्। बाढी र डुबानका कारण विस्थापित बनेकालाई उचित व्यवस्थापनका लागि समस्या भएपछि तत्काल उनीहरुलाई राख्न शैक्षिक संस्था प्रयोग गर्नुपर्ने हुँदा पठनपाठन बन्द गनुपर्ने अवस्था आएको महानगरले जनाएको छ। महानगरको शैक्षिक प्रशासन महाशाखा प्रमुख दुर्गाप्रसाद खतिवडाका अनुसार मेयर नागेश कोइराला, उपमेयर शिल्पा निराला कार्की, प्रमुख प्रशासकीय अधिकृत उमेश बस्नेत र १९ वटै वडाका वडाध्यक्षको उपस्थितिमा मंगलबार बसेको आकस्मिक बैठकले शैक्षिक संस्था बन्द गर्ने निर्णय लिएको हो। बर्खे विदाबाट कटौती हुने गरी विद्यालयहरु बन्द गरिएको उनले बताए। अविरल वर्षाका कारण महानगरका विभिन्न क्षेत्रहरु डुबानमा परेको र समस्या झन् बढ्ने सम्भावना रहेकाले पनि आमनागरिकको सुरक्षालाई मध्यनजर गर्दै शैक्षिक संस्था र सामुदायिक भवन आवासका लागि प्रयोग गर्ने तयारी रहेको महानगरले जनाएको छ। कतिपय विद्यालय डुबानमा परेका छन्। केही विद्यालयमा बाढी पीडितका लागि अस्थायी बसोबासको व्यवस्था गरिएको छ, खतिवडाले भने, निरन्तरको वर्षाले विद्यालय सञ्चालन र नियमित पठनपाठनमा समस्या भएको छ। पठनपाठन नै बन्द गरेर बाढी पीडितलाई अस्थायी बासस्थानको व्यवस्था गर्नुपर्ने अवस्था आयो।"
अनि आयो महाकालीको पानी,"महेन्द्रनगर : नेपालले सन्धि भएको २७ वर्षपछि महाकालीको पानी पाउन थालेको छ। यसअघि टनकपुर ब्यारेजको कुन बिन्दुबाट नेपालले पानी पाउने भन्ने विषयमा विवाद हुँदा यतिका वर्ष अल्झिएको थियो। लामो समयपछि महाकालीबाट पानी पाउन थालिएको छ। यसले महाकाली सन्धि कार्यान्वयनको चरणमा गएको छ, महाकाली सिचाईं आयोजनाका निर्देशक रणबहादुर बमले भने। तत्कालीन ऊर्जासचिव दिनेशकुमार घिमिरेको भारत भ्रमणका क्रममा २०७७ साल पुसमा भारतीय पक्ष आफ्नो क्षेत्रमा १२ सय मिटर नहर निर्माण बनाउन सहमत भएको थियो। नेपालले हिउँदमा ३ सय क्यूसेक र बर्खामा १ हजार क्विसेक पानी पाउने सन्धिमा उल्लेख छ। तर, भारतले कुन ठाउँबाट पानी दिने भन्ने कुराको टुंगो नलगाउँदा यत्तिका वर्षसम्म नेपालले पानी पाउन नसकेको हो। नेपालले सन् २०१४ मै यो नहर तयार गर्ने गरी आफ्नो प्राविधिक प्रस्ताव पठाएको थियो। तर, भारतीय पक्षले प्राविधिक कारण देखाउँदै निर्माणमा आनाकानी गर्दै आएको थियो। तर नेपालले आर्थिक वर्ष २०६३६४ देखि यही नहरबाट पानी ल्याएर सिंचाइ गर्ने गरी महाकाली सिँचाइतेस्रो आयोजना सुरु गरेको थियो। आयोजनाअन्तर्गत कञ्चनपुरको भीमदत्त नगरपालिका९ को मटिनाबाट कैलालीको मालाखेतसम्म ४२ किलोमिटरको मुल नहर बनाउने गरी महाकाली सिँचाईको तेस्रो चरण निर्माण सुरु भएको हो। ४२ किलोमिटरको मूल नहरमध्ये २८ किलोमिटर नहर निर्माण भइसकेको आयोजनाले जनाएको छ। २८ किलोमिटरको मुल नहरका सहायक नहर निर्माण गर्न टेन्डर भइसकेको छ, निर्देशक बमले भने। टनकपुर बाँधको बायाँतर्फ हेड रेगुलेटरसहित नेपालको सीमासम्मको नहर भारतले नै निर्माण गर्नुपर्ने सन्धिमा उल्लेख छ। त्यसअनुसार ब्यारेजबाट भीमदत्त९ मटिनाको नेपालभारत सीमा १२ सय मिटर नहर बनाउनुपर्ने थियो। त्यो नहर भारतको नेशनल हाइड्रोपावर कर्पोरेसन (एनएचपिसी)ले सम्पन्न गरेपछि त्यसमा पानी छोडेर परीक्षण गरिएको छ। दोधारा चाँदनीको पानी अन्योलमै मूल नहरमा भारतको त्रुटि यो आयोजना बनेपछि कञ्चनपुरको ब्रह्मदेवबाट कैलालीको मालाखेतीसम्म र त्यसको दक्षिणमा पर्ने दुवै जिल्लाका खेतमा सिचाइँ सुविधा उपलब्ध हुनेछ। नहर बनेपछि कैलाली र कञ्चनपुरको ३३ हजार हेक्टर जमिनमा सिंचाइ सुविधा पुग्ने बताईएको छ। भारतले सन् १९२८ मा महाकालीको पानी उपयोग गर्न शारदा ब्यारेज बनाएको थियो। तर, नेपालले शारदा ब्यारेकको पानी लिन सन् १९७५ बाट मात्रै महाकाली पहिलो आयोजना मार्फत आफ्नोतर्फ पानी ल्याउन नहर खन्न थालेको थियो। पछि शारदा बाँधबाटै पानी ल्याउने गरी महाकाली सिँचाईको दोस्रो आयोजना पनि बनाएर सिँचाइ सुविधा विस्तार गरिएको थियो। शारदा ब्यारेजबाट भने नेपालले पानी पाइरहेको छ। शारदा ब्यारेज कमजोर भएपछि २०४७ सालमा टनकपुरमा अर्को बाँध निर्माण गरिएको थियो। तर, टनकपुरबाट पानी दिन भने भारतले आनाकानी गरिरहेको थियो। अब भने टनकपुरबाट पनि नेपालले पानी पाउन थालेको हो। आयोजनामा प्राविधिक त्रुटि महाकाली सन्धिका जानकार विष्णुदत्त अवस्थीले भारतीय पक्षले मुल नहरमा पानी परिक्षण गरेपनि नेपालले कम पानी पाउने दाबी गरे। उनले महाकाली सन्धि कार्यान्वयनको पहिलो चरणमै प्राविधिक त्रुटि रहेको बताए। भारततर्फ बनाईएको नहर समुद्री सतहबाट २४१ मिटरको उचाइमा छ, नेपालतर्फ भने २४४५ को उचाइमा छ, यसले गर्दा नेपालले पुरै पानी पाउने सम्भावना कम छ, उनले भने, दुबै पक्षले बराबर उचाइबाट पानी पाउनुपर्ने हो, यहाँ प्राविधिक बदमासी भएको छ। यसरी नेपालतर्फ कम पानी आउने उनले बताए। यसै विषयमा सहमति नहुँदा भारतले बनाउनुपर्ने नहर निमार्णको काम ढिलाई भएको उनको दाबी छ। नेपाल सरकारले कुटनीतिक पहलका लागि सचिवस्तरीय प्रवद्र्धन समुह बनाए पनि महाकालीको विषय पञ्चेश्वरसँग जोडिने गरेको अवस्थीको भनाइ छ। उनले अझै पनि सरकारले महाकाली सिँचाई आयोजनालाई प्राथमिकतामा नराखेको बताए। भारतीय पक्षले २४५ मिटरको उचाइबाट पानी दिने बताउँदै आएको थियो तर आयोजना कार्यालय आफैले ०५ मिटर घटाउन सफल भयो र अहिले २४४५ को उचाइबाट नेपालतर्फ पानी आउने भएको छ महाकाली सिँचाइ आयोजनाले ब्रह्मदेवदेखि करिब १३ किलोमिटर मूल नहर पुर्ण रुपमा निर्माण भइसकेको छ भने थप १५ किलोमिटर नहर निर्माणको अन्तिम चरणमा छ। राष्ट्रिय गौरवको आयोजनामा परेपछि नहर निमार्णको कामले तिब्रता पाएको हो। १५ वर्ष लगाएर मूल नहरको २८ किलोमिटर तयार भएको हो। २८ किलोमिटरपछि थप १० किलोमिटर मुल नहरको ठेक्का पनि भइसकेको छ। राष्ट्रिय गौरवको आयोजनामा परेपछि आर्थिक वर्ष २०७९८० का लागि सरकारले एक अर्ब २६ करोड बजेट बिनियोजन गरेको छ। लामो समय मुआब्जा अल्झन्, रकम अभावलगायत कारणले नहर निर्माणमा ढिलाई हुँदै आएको थियो। अहिले बनेको २८ किलोमिटर मूल नहरसँगै करिब पाँच हजार ३ सय हेक्टर जमिनमा सिँचाइ सुविधा पुयाउने लक्ष्यसहित शाखा नहर निर्माण प्रक्रिया अघि बढेको आयोजनाले जनाएको छ। आयोजनाले २२ शाखा नहर निर्माणका लागि जग्गा अधिग्रहण प्रक्रिया अघि बढाएको छ। शाखा नहर निर्माणपछि भीमदत्त नगरपालिका, बेदकोट र शुक्लाफाँटा नगरपालिकाका केही क्षेत्रका किसानले सिँचाइ सुविधा पाउँनेछन्। आयोजनाअन्तर्गत मुल र शाखा नहर गरी १५१ किलोमिटर नहर निर्माण भए कञ्चनपुर र कैलालीको मालाखेतीसम्म र त्यसको दक्षिणका क्षेत्रको ३३ हजार ५ सय हेक्टर जमिनलाई सिँचाइ सुविधा पुग्नेछ। आयोजनाका निर्देशक बमले खेतसम्म सिँचाई सुविधा उपलब्ध हुने गरी काम अघि बढेको बताए। २२ वटा शाखा नहर निमार्णका लागि जग्गा अधिग्रणको प्रक्रिया अघि बढेको छ, उनले भने, दोधारा चादनीतर्फ पनि सर्भेको काम भइसकेको छ। एकपटक नहर निमार्णका लागि सर्भे गरेको भएपनि अहिले धेरै संरचना निर्माण भइसकेकाले पुनःसर्भे गर्नुपरेको आयोजना कार्यालयले जनाएको छ। अन्योलमा दोधारा चाँदनी महाकाली सन्धि अनुसार भारतले दोधारा चादँनी नगरपालिकामा समेत सिँचाइका लागि ३५० क्युसेक पानी उपलब्ध गराउनुपर्ने हो। तर, त्यहाँ पनि भारतले शारदा नहरबाट नेपालभारत सिमानासम्म बनाउनुपर्ने मूल नहर र संरचना निर्माणमा ढिलाइ गरेको छ। नहर बनाउने कुनै सुरसार छैन। हरेक निर्वाचनमा महाकाली सन्धिअनुसार कञ्चनपुरको दोधारा चाँदनी नगरपालिकालाई सिँचाइका लागि पानी ल्याउन पहल गर्ने विषय सबै पार्टीका एजेण्डा बने तर सन्धि सम्झौता भएको २७ वर्षसम्म नहर निर्माणको सुरसार छैन। सन्धि सम्झौतामा घातैघात २०४८ जेठ १३ गते गिरिजाप्रसाद कोइरालाले प्रधानमन्त्रीको जिम्मेवारी सम्हाले लगत्तै भारतीय प्रधानमन्त्री पिभी नरसिंह रावसँग टनकपुर सन्धि सम्झौता गरेका थिए। सन्धि अनुसार भारतले निर्माण गरेको टनकपुर बाँधको २९ हेक्टर भूभाग उसलाई उपलब्ध गराइएको थियो। सो भूमि भारतलाई उपलब्ध गराएबापत टनकपुर जलविद्युत् आयोजनाबाट २ मेगावाट विद्युत् नेपालले निःशुल्क पाउने टनकपुर सम्झौतामा उल्लेख थियो। तर कोइरालाले टनकपुर आयोजनामा समान हकको साटो राष्ट्रघाति सम्झौता गरेको भन्दै उनकोे बिरोध समेत भयो। महाकाली नदीको एकीकृत विकाससम्बन्धी गरिएको उक्त सन्धिको धारा (२) को उपधारा २ क मा भारतले टनकपुर बाँधबाट नेपालले पाउने पानी प्रवाहित गर्नका लागि हेड रेगुलेटर र नेपालको सीमासम्म नहर निर्माण गर्नुपर्ने उल्लेख छ। स्थानीयका अनुसार टनकपुर सन्धि अनुसारको २९ हेक्टर जमिनबाहेक पनि भारतीय पक्षले नेपालतर्फको सीमा मिच्दै आएको छ। कञ्चनपुरको उत्तरतर्फ पर्ने टनकपुर बाँध छेउको नेपाली भूमिमा भारतले एकलौटी ढंगबाट सडक निर्माण गरेको छ। भीमदत्त नगरपालिका ९ ब्रम्हदेव बजार छुने गरी भारतीय पक्षले सडक विस्तार सुरु गरेको हो। भारतीय पक्षले ब्रम्हदेव बजारसम्म आफ्नै भूमि भएको दाबी गर्दैै आएको छ। टनकपुर बाँध निर्माणकै बेला ३ नम्बरपिलर हराएको थियो।"
सिद्धार्थ राजमार्गको राम्दीदेखि बुटवलसम्मको सडक अवरुद्ध,"तानसेन : पाल्पामा अविरल बर्षाको कारण पहिरो झर्दा मुख्य सडकहरु अवरुद्ध भएका छन् । दुई दिनदेखि परेको बर्षाले जिल्लामा सञ्चालित राजमार्ग, सहायक राजमार्ग र पालिकाका केन्द्र जोड्ने मुख्य सडकहरु अवरुद्ध भएका हुन्। सिद्धार्थ राजमार्गको तानसेन बुटवल सडकखण्डको सिद्धवावा, झुम्सा, पानीमिल, हिउँदे खोला, चर्चरे, कालिमाटी क्षेत्रमा झरेको पहिरोको कारण सडक सडक अवरुद्ध भएको जिल्ला प्रहरी कार्यालय पाल्पाका सूचना अधिकारी प्रहरी नायव उपरिक्षक राजु थापाले बताए । सिद्धार्थ राजमार्ग तानसेन पोखरा सडक खण्डको बगनासकाली गाउँपालिका ५ राम्दी क्षेत्रका सेरा जामुने र रम्भा गाउँपालिकाको वडा ३ पिपलडाडा क्षेत्रमा पहिरोको सडक अवरुद्ध रहेको छ । तानसेन तम्घास सडक अन्तरगत रिव्दीकोट गाउँपालिका२ जोर्ते निर पहिरो खसेको छ भने तानसेन नगरपालिका वडा १४ अर्गली रिडी क्षेत्रमा पहिरो झरी सडक अवरुद्ध रहेको छ । हार्थोक छहरा, आर्यभञ्ज्याङ्ग रामपुर सडक क्षेत्रमा सडक अवरुद्ध भएको जानकारी नआएकोले प्रहरी चौकीहरु सँग सम्पर्क भइरहेको जिल्ला प्रहरी कार्यालय पाल्पाले जनाएको छ । ठूलो बर्षाको कारण जिल्लाभरी विद्युत सेवा अवरुद्ध भएपछि गाउँगाउँमा मोबाइल सेवा अवरुद्ध भएको छ । सञ्चार सम्पर्क नभएको कारण सबै ठाउँको क्षति तथा सडक अवरुद्धको विवरण पाउन नसकिएको पाल्पा प्रहरीले जनाएको छ । राजमार्ग तथा सहायक राजमार्गमा झरेको पहिरो हटाउन डिभिजन सडक कार्यालय पाल्पाले डोजर, स्काभेटर तथा लोडर परिचालन गरेको जनाएको छ । तानसेन राम्दी क्षेत्रमा एक वटा मेशिन, तानसेन बुटवल सडक खण्डमा झुम्सा र प्रभासमा गरी २ वटा मेशिन, तानसेन तम्घास सडकअन्तर्गत अर्गलीमा रहने गरी एक वटा मेसिन परिचालन गरेको डिभिजन सडक कार्यालय पाल्पाका डिभिजन प्रमुख रामेश्वर लम्सालले बताए । अहिले निरन्तर बर्षा भइरहेकोले पहिरो पन्छाउन केही समय लाग्ने देखिएको छ ।"
"रौतहट, कैलाली, कञ्चनपुर र जाजरकोटमा भारी वर्षा, सतर्कता अपनाउन आग्रह","काठमाडौं : देशभर मनसुनी वायुको प्रभाव रहेको जल तथा मौसम विज्ञान विभागले जनाएको छ। मौसम पूर्वानुमान महाशाखाका वरिष्ठ मौसविद् वरुण पौडेलका अनुसार प्रदेश नं १, मधेस प्रदेश, बागमती प्रदेश, गण्डकी प्रदेश र लुम्बिनी प्रदेशका केही स्थानमा भारी तथा अति भारी वर्षा हुन सक्छ। बाढी पूर्वानुमान महाशाखाका अनुसार मधेश प्रदेशको रौतहट र गौर आसपासका क्षेत्रमा भारी वर्षा मापन गरिएको छ। गौर आसपासका क्षेत्रमा भारी वर्षा भइरहेको बाढी पूर्वानुमान महाशाखाले जनाएको छ। महाशाखाका अनुसार सो क्षेत्र भएर बहने साना नदीमा बाढीको जोखिम भएकाले तटीय क्षेत्र तथा डुबान भइरहने क्षेत्रका बासिन्दालाई बुधबार बेलुकासम्म विशेष सतर्कता अपनाउन आग्रह गरेको छ । यसैगरी कैलाली,कञ्चनपुर र आसपास धेरै स्थानमा भारी बर्षा भएको छ। कान्द्रा, मोहना, खुटीया लगायत नदीमा एक्कासी बाढी आउन सक्ने, कान्द्रा नदी कैलालीमा जलसतहले सतर्कता तह पार गरेको, नदीतटिय होचा डुबान भइरहने क्षेत्रमा दिउँसोसम्म विशेष सतर्कता अपनाउन महाशाखाले आग्रह गरेको छ। यता जाजरकोट र आसपासको क्षेत्रहरूमा पछिल्लो ३ घण्टामा भारी वर्षा मापन भएको छ। सो क्षेत्र भइ बहने साना नदीहरूमा बाढीको जोखिम भएकाले तटीय क्षेत्रमा र पहिरोग्रस्त क्षेत्रमा रहनेहरूले दिउँसोसम्म उच्च सतर्कता अपनाउन बाढी पूर्वानुमान महाशाखाले सूचना जारी गरेको छ। मौसम पूर्वानुमान महाशाखाले बुधबार दिउँसो प्रदेश नं १, मधेश प्रदेश, बागमती प्रदेश, गण्डकी प्रदेश र लुम्बिनी प्रदेशका केही स्थानहरुमा भारी वर्षा र थोरै स्थानमा धेरै भारी वर्षाको पनि सम्भावना रहेको जनाएको छ। सुदूरपश्चिम प्रदेशको थोरै स्थानमा भारी वर्षा र कर्णाली प्रदेशको एकदुई स्थानमा पनि भारी वर्षाको सम्भावना रहेको छ। नारायणी, कर्णाली, बबई, बागमती, कोसी, गण्डकी नदीले जल सतह पार गरेको छ।"
मुलुकभर मनसुन सक्रिय,"काठमाडौं : सुरुवाती अवस्थामै मनसुनी वायु मुलुकभर सक्रिय भएको छ। पूर्वी क्षेत्रबाट प्रवेश गरेको मनसुनका कारण मंगलबार देशका विभिन्न स्थानमा सामान्यदेखि पूर्ण बदली भएको छ। बंगालको खाडीबाट आएको जलवाष्पयुक्त हावाको असरले देशका विभिन्न स्थानमा हलुकादेखि मध्यम वर्षा भएको जल तथा मौसम विज्ञान विभागले जनाएको छ। मौसम पूर्वानुमान महाशाखाका वरिष्ठ मौसविद् वरुण पौडेलका अनुसार प्रदेश नं १, मधेस प्रदेश, बागमती प्रदेश, गण्डकी प्रदेश र लुम्बिनी प्रदेशका केही स्थानमा भारी तथा अति भारी वर्षा हुन सक्छ। भारी वर्षा ५० देखि १ सय मिलिमिटरसम्म मानिन्छ। १ सयदेखि २ सय मिलिमिटर वर्षालाई धेरै भारी वर्षाका रूपमा लिइन्छ। मनसुनको सुरुवाति अवस्थामा देशका धेरै स्थानमा वर्षा भएको छ। वरिष्ठ मौसमविद् पौडेलका अनुसार सुरुवाति अवस्थामा नै मनसुन सक्रिय देखिएको छ। कर्णाली र सुदूरपश्चिमको एकदुई स्थानमा मात्र भारी वर्षाको सम्भावना छ। एकदुई दिन मनसुन सक्रिय रहने देखिएको छ। राति पनि वर्षा हुन सक्ने देखिन्छ, उनले भने, बिहीबार बेलुकादेखि मौसममा क्रमशः सुधार हुँदै जाने देखिएको छ। मौसम सुधार केही दिनसम्मका लागि मात्र हुनेछ। पूर्वी र पश्चिम क्षेत्रमा भारी वर्षा बिहीबार बेलुकादेखि मौसम क्रमशः सुधार हुने बुधबार दिउँसो देशभर सामान्यदेखि पूर्णबदली रहने विभागले जनाएको छ। मुलुकका धेरै स्थानहरूमा हलुकादेखि मध्यम वर्षाको सम्भावना छ। बिहीबार दिउँसो पनि सामान्य बदली रहनेछ। देशका केही स्थानहरूमा हलुकादेखि मध्यम वर्षाको सम्भावना रहेको मौसम विज्ञान विभागले जनाएको छ।"
"आज असार १५ गते धान दिवस, दही च्युरा खाएर मनाइँदै","काठमाडौं : प्रत्येक वर्ष असार १५ गते मनाइने धान दिवसका अवसरमा आज खेतमा काम गरी दहीच्युरा खाएर मनाइँदै छ। कामको चटारोले थकित भएका किसान शक्ति प्राप्तिका लागि दही च्युरा खान्छन्। यसबेला दहीच्युराले शरीरमा शीतलता भई शक्ति सञ्चय हुने विश्वास गरिन्छ। असार १५ लाई नेपाली समाजमा दहीच्युरा खाने पर्वका रूपमा पनि लिइन्छ। खेतीपातीबाहेक अन्य पेसा र व्यवसायमा लागेका नेपालीले पनि आज दहीच्युरा खाई असार १५ लाई सांस्कृतिक पर्वका रूपमा मनाउँछन्। हाम्रो संस्कृतिमा दहीको स्थान महत्वपूर्ण छ। शुभकार्यका लागि घरबाहिर निस्कने, विदेश जाने आदि महत्वपूर्ण काम गर्नुअघि दही अक्षता मुछेर निधारमा रातो टीका लगाउने परम्परा छ। यस्ता शुभकाममा निस्कनुअघि रातो टीकासँगै सगुनका रूपमा पनि दही खुवाएर बिदाइ गरिन्छ। निस्कने बेलामा दही खाएर हिँडे साइत पर्ने जनविश्वास रहिआएको छ। दही वैज्ञानिक दृष्टिले पनि स्वास्थ्यवर्द्धक मानिन्छ। आयुर्वेदमा भोजनको अन्त्यमा दही मथेर बनाइएको मोही पिएमा औषधि उपचारका लागि स्वास्थ्यकर्मीकहाँ जानु नपर्ने बताइएको छ। भोजनान्ते पिबेत् तक्रं वैद्यस्य किं प्रयोजनम् भन्नेजस्ता वाक्य पनि आयुर्वेदमा उल्लेख गरिएको छ। दहीले पाचन शक्ति पनि बढाउँछ। पखाला लागेका बेला दहीच्युरा खाएमा औषधिको काम गर्छ। यसैले दहीच्युरा खाने संस्कारले नेपाली संस्कृतिमा बृहत्रूप लिएको छ। यसरी असार १५ गते नेपाली समाजमा दहीच्युरा खाने पर्वका साथै राष्ट्रिय सांस्कृतिक पर्व बन्न सफल भएको छ। धान दिवस विसं २०६१ मङ्सिर २९ गते मन्त्रिस्तरीय निर्णय गरी २०६२ साल असार १५ गतेदेखि राष्ट्रिय धान दिवस मनाउन थालिएको हो। कृषि प्रधान देश भएकाले नेपालका अधिकांश मानिसको पेसा खेतीपाती हो। किसान वर्षभरका लागि छाक जुटाउन यो महिना खेतीमा व्यस्त हुन्छन्। आजका दिन असारे भाकामा लोकदोहोरी गाउँदै छुपु छुपु हिलोमा धान रोपिन्छ। छुपु र छुपु हिलोमा धान रोपेर छोडौँला, बनाई कुलो लगाई पानी आएर गोडौँला जस्ता लोक लयका गीत गाएर खेतमै रमाइलो पनि गरिन्छ। मध्य गर्मीको यो समयमा युवा लाठे र युवती रोपाहारले खेतका गराको हिलो छ्यापाछ्याप गरेर मनोरञ्जन गर्छन्। असारमा एकपटक हिलोमा पस्नै पर्ने मान्यता पनि नेपाली समाजमा रहेको छ। औपचारिकरूपमा सरकारले निर्णय गरेर धान दिवस घोषणा गर्नुअघि नै नेपालमा असार १५ गते दहीच्युरा खाने संस्कृति प्राचीनकालदेखि नै रहिआएको धर्मशास्त्रविद् प्रा डा रामचन्द्र गौतम बताउँछन्।"
पानी जमेको नालीमा पुरुष मृत फेला,विराटनगर : विराटनगर महानगरपालिका६ मा पानी जमेको नालीमा मंगलबार राति एक जना पुरुष मृत फेला परेका छन्। मोरङ प्रहरीका प्रवक्ता डीएसपी दीपक श्रेष्ठका अनुसार सरोचियाको नालीमा विराटनगर५ का ३० वर्षीय सन्तोष मण्डल मृत फेला परेका हुन्। टाउको तथा शरीरको भाग नालीको पानीमा डुबेको र खुट्टा बाहिर निस्किएको अवस्थामा राति ११:२५ बजेतिर शव भेटिएको उनले बताए। घटनास्थलनजिक एउटा साइकल पनि लडिरहेको अवस्थामा भेटिएको छ। रातको समयमा साइकलमा यात्रा गर्ने क्रममा डुबान क्षेत्र पार गर्न खोज्दा साइकल अनियन्त्रित भएर मण्डल नालीमा पल्टिएको हुनसक्ने प्रहरीको आशंका छ। प्रहरीका अनुसार पानी जमेको नालीमा ढलेपछि उठ्न नसक्दा त्यहीँ डुबेर उनको मृत्यु भएको हुनसक्छ। प्रदेश १ को राजधानी विराटनगर मंगलबार बिहानैदेखि बाढी र डुबानको चपेटामा परेको छ। मण्डलको शव पोस्टमार्टमका लागि कोसी अस्पताल लगेर घटनाको अनुसन्धान सुरु गरिएको डीएसपी श्रेष्ठले बताए।
४ जिल्ला जोड्ने सडकको बेहाल,"उदयपुर : सडक कालोपत्रे गरेको पाँच वर्ष नबित्दै जीर्ण बनेपछि माथिल्लो सगरमाथालाई जोड्ने सिद्धिचरण लोकमार्गमा सर्वसाधरणले सास्ति व्यहोर्नु परेको छ। उदयपुरसहित चार जिल्लालाई जोड्ने लोकर्मागको मिर्चैयाकटारीघुर्मी सडकखण्ड मर्मत नहुँदा उपभोक्ताले सास्ती व्यहोर्नु परेको हो। सडक मर्मत नहुँदा दुई घण्टामा पार गरिने घुर्मीखण्ड सार्वजानिक यातायातलाई ६ घण्टा लाग्ने गरेको स्थानीय बताउँछन्। सडक जीर्ण हुँदा यात्रादेखि उपभोग्य वस्तु ढुवानीमा सकस भइरहेको छ। अझ लगातारको बर्षाका कारण पहिरो वग्दा र सडकका खाल्डाखुल्डीले सवारी आवागमनमा समस्या भएको चालक दलविर विश्वकर्मा बताउँछन्। २०५८ सालदेखि सञ्चालनमा आएको साँघुरो सडक जीर्ण भएपछि जोखिम मोलेर यातायातका साधन सञ्चालन गर्नुपरेको उनी बताउँछन्। खाल्डाखुल्डी र माथिबाट बग्ने पहिरोले दुर्घटनाको जोखिम बढेको छ, विक भन्छन्, यात्रु जोखिमपूर्ण यात्रा गर्न बाध्य छन्, उत्तिकै माथिका जिल्लामा खाद्यान्न ढुवानी महँगो भइरहेको छ, ढुवानी महँगो हुँदा मूल्य बढेको छ। बनेको पाँच बर्षमा नै सडकमा कालोपत्रेको नाम निशान नभएको बताउँदै स्थानीय जीवनाथ दाहाल भन्छन्, ठाउँठाउँमा सडक भत्किँंदा र खाल्डाखुल्डी हुँदा सवारी साधन दायाँबायाँ कोल्टिँदै गुड्ने गरेका छन्। हिउँदमा धुलो उड्ने र वर्षा याममा हिलाम्य हुने गरेको स्थानीय बताउँछन्। हिलोमा सवारी साधन भासिने र कतिपय उकालोमा उक्लिन नसक्ने समस्या रहेको यातायात व्यवसायी बताउँछन्। बढीमा १० टन भार क्षमताको सवारी साधन सञ्चालन हुनुपर्ने भए पनि सडकमा सोभन्दा बढी भार क्षमताको सवारी साधन गुडाउँदा चाँडो कालोपत्रे उक्किएको हुन सक्ने स्थानीयको अनुमान छ। त्यति मात्र नभई निर्माणचरणमै लापरबाही र मापदण्ड अनुसार नबनाउँदा चाँडै भत्किएको उनीहरू बताउँछन्। सडक जिर्ण रहेकै कारण उदयपुरको माथिल्लो भेग, खोटाङ, ओखलढुंगा र सोलुखुम्बुमा दैनिक उपभोग्य वस्तु भित्र्याउन कठिनाइ भइरहेको उद्योग वाणिज्य संघ खोटाङका अध्यक्ष उपिनकुमार राई बताउँछन्। उनी भन्छन्, महँगो मूल्य तिरेर भए पनि जोखिम मोलेर सामान भित्र्याउनु परेको छ, यहीँ रफ्तारले बर्षा रहने हो भने अब ल्याउन सक्ने अवस्था छैन। उनले भने, सडककै कारण उपभोग्य वस्तु ढुवानीको भाडा बढ्दा महँगी बढेको छ। कहिलेकाहीँ साता दिनसम्म सडक अवरुद्ध हुँदा दैनिक उपभोग्य वस्तु आपूर्तिमा समस्या भइरहेको छ। घुर्मीकटारी सडक खोटाङ, ओखलढुंगा, सोलुखुम्बु र पूर्वी तराई जोड्ने एक मात्र सडक हो। सडक जीर्ण हुँदा तीन जिल्लाका भौतिक निर्माणमासमेत असर परेको छ। एकातिर सडक साँघुरो रहेको र अर्कोतर्फ बीचबीचमा खाल्डाखुल्डी र पहिरोले सडक जिर्ण रहेको बताउँदै दाहालले भने, सर्वसाधारण आवागमन गर्न बाध्य भएकाले जोखिम मोलेर आवतजावत गरिरहेका छन्। कटारीबाट घुर्मीसम्म नपुगेसम्म त्रासमै यात्रा गर्नु पर्ने बाध्यता रहेको उनको भनाइ छ। भीरको बाटो त्यो पनि कच्ची भएकाले यात्रा अवधिभर त्रासले मुटु नै ढुकढुक हुने गरेको दाहालले बताए। त्यति मात्र नभई राजर्मागको स्तरोन्नती नहुँदा मुख्य व्यापारिक केन्द्र कटारी बजारको व्यापार व्यावसायसमेत घट्दै गएको उदयपुर स्थानीय व्यापारी सुशीला राउत बताउँछिन्। कटारी बजारसँग जोड्ने यो लोकर्माग स्तरीय नहुँदा व्यापार व्यावसाय खस्किएको उनको भनाइ छ। राजर्माग जीर्ण हँुदा तराईबाट आयात गरी पहाडी क्षेत्रमा खाद्यन्नलगायत दैनिक उपभोग्य वस्तु आपूर्ति गर्न समस्या भएको व्यापारीहरू बताउँछन्। साँघुरो र जिर्ण सडकमा ज्यान जोखिममा राखेर सवारी चलाउनु पर्ने बाध्यता छ, राउतले भने, सडक निर्माण भए यता बर्सेनि मर्मतका नाममा करोडौ रुपैया खर्चेपनि सडकको अवस्था सुध्रिएको छैन। बाटो ज्यादै साँघुरो, धेरै मोड भएको र जीर्णसमेत हुँदा धेरै समस्या भएको उनले वताए। सडक जीर्ण भएकै कारण कटारीबाट तीन वर्षयता बर्सेनि ५० जनाको संख्यामा व्यापारी पलायन हुँदै गएको उनले वताईन्। निर्माण गर्नु पूर्वनै प्राविधिकले स्टिमेट बनाउँदा साँघुरो बाटो भएकाले अहिले समस्या भएको कटारी नगरपालिकाका पूर्वमेयर ज्ञानेन्द्र श्रेष्ठ बताउँछन्। उनले भने, राजमार्ग भन्नासाथ धेरै गाडीको चाँप हुन्छ भन्ने सोचकासाथ ट्रयाक खोल्नुपथ्र्याे, हचुवाको भरमा गर्दा अहिले यो दुर्दशा भोग्दैछौं। चार जिल्लाका नाका भएकाले तत्कालीन अवस्थामा नै सडक फराकिलो बनाउँदै लैजानु पर्ने बताउँदै श्रेष्ठले भने, धेरै लगानी भइसक्यो अब फेरि फराकिलो बनाउन कतिपय राम्रो सडक नै भत्काउनु पर्ने अवस्था छ। भार क्षमताका गाडी कुदाउँदा जीर्ण क्षमताभन्दा बढी भार बोकेर सवारी साधन चलाउँद लोकमार्गको मिर्चैयाकटारी सडक खण्ड दिन दिनै जीर्ण बन्दै गएको छ। मापदण्डविपरीत बढी भार क्षमताका सवारी साधन संचालन र पुनर्निर्माण नहुँदा लोकर्माग जीर्ण बन्न पुगेको हो। त्यस क्षेत्रमा मारुती र सौर्य सिमेन्टका दैनिक एक सय बढी ट्रक सञ्चालन हुने गरेको स्थानीयले बताएका छन्। सडकमा १० टनभन्दा बढी भार बोक्न नपाइने कानुनी प्रावधान भएपनि टिफर चालकले सोभन्दा बढी परिमाणमा चुनढुंगा बोक्ने गरेको स्थानीय बताउँछन्। सडक मर्मत गरिए पनि दिगोपनमा ध्यान नदिँदा समस्या आएको कटारी नगरपालिकाका उपमेयर गीता खड्काले बताइन्। उनले भनिन्, राजमार्ग मर्मत होइन, पुर्ननिर्माण हुनुपर्ने आवश्यकता छ। निर्माणपछि अहिलेसम्म गरिएका मर्मतले सडकको खासै स्तरोन्नति हुन सकेको छैन, त्यसैले सडक मर्मत मात्रै होइन पुनर्निर्माण हुने पर्ने उलने बताइन्। सिराहाको चन्द्रोदयपुरस्थित मारुती सिमेन्टका लागि सिन्धुलीको ककरुठाकुरदेखि ओसार्ने चुनढुंगा बोक्ने टिपर यहीँ लोकमार्ग भएर आउजाउ गर्नाले सडक जीर्ण भएको स्थानीयको भनाइ छ। पछिल्लो दुई वर्षयता सौर्य र कसमस सिमेन्ट उद्योगका लागि कटारीकै पट्नाभन्ज्याङलगायत दुई ठाउँको चुनढुंगा ओसार्ने रुट पनि यहीँ भएकाले सडकमा थप भार पर्दै आएकाले बैकल्पिक सडकको व्यवस्था गर्नुपर्ने स्थानीय अशोक श्रेष्ठ बताउँछन्।"
पूर्वी तराईमा बाढीको वितण्डा,"प्रदेश १ मा अविरल वर्षा हुँदा स्थानीयवासी बाढी र डुबानको चपेटामा परेका छन्। पूर्वी तराईका जिल्ला मोरङ, सुनसरी र झापा प्रभावित भएका छन्। दर्जनौं परिवार विस्थापित बनेका छन्। भौतिक संरचनामा क्षति पुगेको छ। मोरङमा एक जनाको मृत्यु भएको छ। मंगलबार बिहानदेखि निरन्तर वर्षा हुँदा खोलाको जलस्तर बढेर विगतजस्तै समस्या निम्तिएको हो। विराटनगर महानगरपालिकासहित मोरङका आठ स्थानीय तह नराम्ररी प्रभावित भएका छन्। १ सय ४४ परिवार विस्थापित भएका छन्। उनीहरूलाई सुरक्षित स्थानमा सारिएको प्रहरीले जनाएको छ। बाढी र डुबानका कारण विस्थापित हुनुपर्ने समस्या वर्षौदेखि कायमै रहेको बताउँछन् विराटनगर१८ का शम्भुकुमार यादव। चुनावका बेला घरघरमा भोट माग्न आएका स्थानीय नेता, कार्यकर्ता यो बेला बेखबर बनेको गुनासो उनको छ। केराबारी गाउँपालिका९ बेलचौरीस्थित तुर्के खोलाको निर्माणाधीन पुलको आधा भाग बाढीले बगाएको छ। विराटनगर८ स्थित जिल्ला कारागार मोरङ पछाडि बसोबास गर्दै आएका २५ घरपरिवार विस्थापित भएको मोरङ प्रहरीका प्रवक्ता डीएसपी दीपक श्रेष्ठले बताए। घिनाघाटविराटचौक सडक ग्रामथानको खुनियाकट्टामा सडक अवरुद्ध भएको छ। भलुवा खोलाको बाढी पसेर कानेपोखरी६ का तेजबहादुर दर्जीले पालेका ७ वटा सुँगुर पाठा बगाएको छ। प्रहरीका अनुसार बेलबारी६ मा खैटे खोलाले विस्थापित आठ परिवार आफन्तकहाँ बसेका छन्। सुनवर्षी६ मा बक्राहाले बाँध कटान गर्न थालेपछि खोला बस्तीमा पर्ने जोखिम बढेसँगै रोकथामको प्रयास भइरहेको डीएसपी श्रेष्ठले बताए। बूढीगंगा गाउँपालिका२ स्थित विराट शिक्षण अस्पतालको आकस्मिक सेवा डुबानका कारण अवरुद्ध भएको छ। सोही वडाको खाप टोलमा सिंघिया खोलाको बाढी पस्दा २६ परिवारका १ सय १५ जना विस्थापित भएका छन्। कटहरी गाउँपालिका१ टाइगर टोलमा सिंघियाको बाढी पस्दा ६० घर डुबानमा परेका छन्। डुबानबाट पीडित बनेका २ सय ५० जनालाई स्थानान्तरण गरिएको छ। विराटनगरका १, २, ४, ५, ६, ७, ८, ११, १२, १४, १६, १८ र १९ सहित १३ वडाका ५ हजार ७ सय ७५ स्थानीय बासिन्दा बाढीको उच्च जोखिममा रहेको महानगरपालिकाले जनाएको छ। विपद् व्यवस्थापनका निम्ति विनियोजन हुने वार्षिक बजेट सही ठाउँमा खर्च हुन नसक्दा समस्या समाधान हुन नसकेको सरोकारवाला बताउँछन्। विराटनगर२ का जगदीश कामत भन्छन्, सरकारले ध्यान नदिँदा हामी बर्सेनि बाढी र डुबानबाट प्रताडित हुनुपरेको छ। आखिर हामीलाई सम्झिने भनेको भोट माग्ने बेलामा मात्रै त हो। ५ वर्षअघि पनि २०७४ साउन २८ गते आएको बाढीले मोरङका अधिकांश स्थानीय तह नराम्ररी प्रभावित भएका थिए। त्यसयता बाढी तथा डुबानको समस्या समाधानका लागि दीर्घकालीन उपायको खोजी हुन सकेन। मोरङका १७ स्थानीय तहमध्ये प्रदेश राजधानीसमेत रहेको विराटनगरमा सर्वाधिक क्षति पुर्याउने गरेको छ। विराटनगरको पूर्वमा सिंघिया र पश्चिममा केसलिया खोला छन्। यी दुवैमा आएको बाढी ओभरफ्लो भएर विराटनगरका घरघरमा पुग्ने गरेको छ। विगतको अनुभवबाट पाठ सिक्दै महानगरले बाढीको जोखिममा रहेका नागरिकको उचित व्यवस्थापनमा विशेष पहल गर्नुपर्ने भए पनि त्यसो हुन नसकेको पूर्वशिक्षक केशव अधिकारी बताउँछन्। महानगरपालिकाले जोखिममा रहेका घर तथा बस्ती स्थानान्तरण गर्ने, जनता आवास योजनाअन्तर्गत उनीहरूलाई जोखिममुक्त ठाउँमा बसोबासको व्यवस्था मिलाउनेलगायतका कार्यक्रम अघि सारेको थियो। तर, कार्यान्वयन हुन नसकेको अधिकारीको भनाइ छ। विराटनगर१ का अनिल पोदार भन्छन्, तटबन्ध निमार्णमा सरकारको चासो छैैन। निमार्ण गरिएको ठाउँमा पनि झारो टार्ने कार्य मात्र भएको छ। बाढी आएपछि त्रिपालको सहारामा रात बिताउनुपर्ने अवस्था छ। केसलियाले २०७७ सालमा पनि धार परिवर्तन गर्दा विराटनगरको दक्षिणी भेग डुबानमा परेको थियो। विराटनगर६ डम्पिङ साइटको उत्तरबाट नदीले धार परिवर्तन गर्दा वडा नम्बर ११ , १२ , १६ र १५ का बासिन्दा प्रभावित भएका थिए। यसपटक पनि सिंंघिया र केशलियाको बाढीले विराटनगरका विभिन्न भाग डुबानमा परेका छन्। प्रशासनको आँखा छलेर खोलामा हुने अवैध उत्खननका कारण खोलाले धार परिवर्तन गर्ने गरेको स्थानीयवासीको गुनासो छ। खोलानाला तथा बाढी नियन्त्रणमा महानगर सक्रिय भए पनि महानगरको बजेटले मात्रै समस्याको दीगो समाधान सम्भव नरहेको बताउँछन् महानगरको वातावरण तथा विपद् व्यवस्थापन महाशाखा प्रमुख राजेन्द्र प्रधान। बाढीका कारण हुने जनधनको क्षति न्यूनीकरणका निम्ति आवश्यक स्रोतसाधनसहित नगर प्रहरी उद्धार कार्यका सक्रिय छ, प्रधान भन्छन्, तर, यसले मात्रै समस्याको दीगो समाधान सम्भव छैन। प्रदेश सरकारको सहयोग पनि आवश्यक छ। महानगरपालिकाले विपद् व्यवस्थापन ऐनबमोजिम संकटासन्न क्षेत्रलक्षित उद्धार कार्य गरिरहेको छ। विपद् व्यवस्थापन नीति, विपद् जोखिम न्यूनीकरण रणनीतिक कार्ययोजना र विपद् पूर्वतयारी तथा प्रतिकार्य योजनाको आधारमा नक्सांकनअनुसार जोखिम र क्षति न्युनीकरणमा महानगर सक्रिय रहेको प्रधान बताउँछन्। होचो भुभागका जनतालाई यथोचित बासस्थानको व्यवस्था मिलाउन र जनधनको सुरक्षा गर्न महानगरको टीम फिल्डमै रहेको दाबी उनी गर्छन्। मोरङ प्रशासनले पनि तटीय क्षेत्रका बासिन्दालाई सुरक्षाको प्रत्याभूति दिलाउन भूमिका खेलिरहेको प्रमुख जिल्ला अधिकारी काशीराज दाहाल बताउँछन्। स्थानीय पालिकाहरूसँगको समन्वयमा विस्थापितको व्यवस्थापन भइरहेको उनको भनाइ छ। सुनसरीमा विपद् व्यवस्थापन सम्बन्धी सामाग्रीको भण्डारण केन्द्र छ। त्यहाँबाट पनि हामीले केही त्रिपाल र म्याटेसहरू माग गरेका छौं। आइसकेपछि अत्यावश्यक ठाउँमा पठाउने तयारी भइरहेको छ। प्रदेश सरकारसँग पनि समन्वय भइरहेको छ, दाहाल भन्छन्, गृह मन्त्रालयले पनि विपद् व्यवस्थापनका निम्ति भनेर ७ लाख पठाएको छ। उक्त रकम पर्याप्त नभए पनि केही राहत भने हुने अपेक्षा गरेका छौं। थप निर्णयका लागि बैठक राखेर विपद् व्यवस्थापन प्रतिकार्य योजनाबारे छलफल गर्छौँ। प्रजिअ दाहालका अनुसार निरन्तरको वर्षाका कारण साँझसम्ममा मोरङमा विराटनगरबाहेक ग्रामथान१, कानेपोखरी६, बेलबारी६, सुनवर्षी६, बूढीगंगा२ र कटहरी१ का ११९ परिवार विस्थापित भएका छन्। वर्षा जारी रहेको र खोला तथा नदीको जलस्थल बढ्ने सम्भावना रहेका कारण सावधानी अपनाउन सबैमा आग्रह गरिएको उनको भनाइ छ। मोरङको सुन्दरहरैँचा नगरपालिका३ आइतबारेस्थित गछिया खोलाले बगाएर एक जनाको मृत्यु भएको छ। सुन्दरहरैँचा नगरपालिका६ सिसौघारीका ५८ वर्षीय रामबहादुर विकको मृत्यु भएको प्रहरीले जनाएको छ। खोलाले बगाउँदै गरेको अवस्थामा विकको शव मंगलबार बिहान भेटिएको हो। प्रहरीका अनुसार विक सोमबार साँझदेखि हराइरहेका थिए। त्यस्तै वर्षाका कारण सुनसरीको इटहरी उपमहानगरपालिका जलमग्न भएको छ। पानीको निकास नहुँदा मुख्य बजार क्षेत्र र विभिन्न बस्ती डुबानमा परेका छन्। सोमबार रातिदेखिको वर्षाका कारण ट्यांग्रा खोला र खती खोलामा आएको बाढी बस्तीमा पसेको हो। जसकारण कोसी लोकमार्गअन्तर्गत इटहरीविराटनगर सडकमा डुबान हुँदा यातायातका साधन सञ्चालनमा समस्या भएको छ। इटहरीको साथी पेट्रोल पम्प छेउबाट ट्याङ्ग्रा खोलाको बाढी बस्ती पसेको छ। बाढी र डुबानका कारण घरबाहिर निस्कनसमेत नसकिएको इटहरीका स्थानीय राजकुमार आचार्यले बताए। तत्काल बाढी नियन्त्रणको माग उनले गरेका छन्। बाढीले इटहरी१२ स्थित खनार क्षेत्र पनि प्रभावित बनेको छ। इटहरी४, ५, ९, १० र १२ नम्बर वडामा बाढीले सबैभन्दा धेरै क्षति गरेको इलाका प्रहरी कार्यालय इटहरीका डीएसपी खगेन्द्रबहादुर खड्काले बताए। उनका अनुसार इटहरीमा २ सय घर डुबानमा परेका छन्। मानवीय क्षति भने नभएको खड्काको भनाइ छ। इटहरीका मेयर हेमकर्ण पौडेलले बाढी पीडितलाई सुरक्षित स्थानतर्फ सार्न पहल भइरहेको बताए। २० वटै वडाका जनप्रतिनिधि नागरिकको सुरक्षाका लागि परिचालित भएको मेयर पौडेलको भनाइ छ। बस्तीमा पसेको ट्यांग्रा खोला नियन्त्रणका लागि नेपाली सेना, सशस्त्र र नेपाल प्रहरी परिचालन गरेको सुनसरीका प्रमुख जिल्ला अधिकारी इन्द्रदेव यादवले बताए। उनले वर्षात् नरोकिएकाले घरबाहिर ननिस्कन र सावधानी अपनाउन तथा सुरक्षित रहन आग्रह गरेका छन्। बाढीले पुर्याउने जनधनको क्षति न्यूनीकण र उद्धारका लागि सुरक्षा टोली परिचालन गरिएको यादवको भनाइ छ। झापामा ११ सयभन्दा बढी घरपरिवार प्रभावित बनेका छन्। वर्षापछि २ सय ७७ परिवार विस्थापित भएको झापा प्रहरीले जनाएको छ। मेची, रतुवा, मावा, कमल, कन्काईलगायत नदीमा पानीको वहाव उच्च हुँदै गएकाले विस्थापितको संख्या अझै बढ्ने प्रहरीको अनुमान छ। विस्थापितलाई नजिकको विद्यालय र आफन्तको घरमा राखिएको झापाका प्रहरी प्रमुख एससी विश्वमणि पोखरेलले बताए। प्राथमिक स्वास्थ्य केन्द्र शिवगञ्जमा तीन फिट पानी जमेको छ। औषधिमा पनि क्षति पुगेको प्रहरीले जनाएको छ। किशोर बुढाथोकी, राकेश कर्णविराटनगर,रत्नप्रसाद आचार्यसुनसरी, सुब्रत न्यौपाने झापा"
पूर्वपश्चिम राजमार्ग अवरुद्ध,चितवन : गएराति देखि परेको अविरल वर्षाका कारण पूर्वपश्चिम राजमार्ग अवरुद्ध छ । नवलपुरको मध्यविन्दु१० मा रहेको ठूलो खहरे र सानो खहरेमा पुल निर्माणका लागि बनाइएको २ वटा डाईभर्सन र विनई त्रिवेणीको खहरे खोलाको डाईभर्सन बगाएपछि महेन्द्र राजमार्ग अवरुद्ध भएको हो। अहिले २ तर्फि नै बाटो अवरुद्ध भएकाले खुलाउने प्रयास जारी रहेको प्रहरीले जनाएको छ।
