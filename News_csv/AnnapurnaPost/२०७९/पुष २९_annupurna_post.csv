शीर्षक,विवरण
"सबल बैंक, सघन अर्थतन्त्र","नेपाल राष्ट्र बैंकले २०६७ पुसमा बैंक तथा वित्तीय संस्थाहरूको मर्जर विनियमावली ल्याउनुअघि नै बैंक वित्त संस्था गाभिन थालिसकेका थिए। २०६१ साउन ११ गते लक्ष्मी बैंक र हिसेफ फाइनान्स मर्ज भएर एउटै कमर्सियल बैंक बन्नु नेपाली बैंकवित्त इतिहासको पहिलो मर्ज थियो। त्यो क्रम पछिल्लोपटक नेपाल इन्भेस्टमेन्ट र मेगा बैंक मिलेर नेपाल इन्भेस्टमेन्ट मेगा बैंकसम्म आइपुगेको छ। यो क्रमको निरन्तरता अझै देखिन्छ। एकपछि अर्काे बैंक तथा वित्तीय संस्था गाभिने क्रमले संख्या घट्दो छ र संस्थाहरू आर्थिक रूपमा सबल हुँदै गएका छन्। अहिले मुलुकमा बैंक, वित्त संस्था १ सय २० मात्रै भएका छन्। गएको १८ वर्षमा १ सय ८३ वटाबाट त्यतिमा सीमित भए। सन् २००८ को विश्व आर्थिक मन्दीले बैंक वित्त, संस्था मजबुत हुनुपर्ने आवश्यकता खट्काएको थियो। फेरि अहिले विश्व अर्थतन्त्र शिथिलताको अवस्थामा छ। आर्थिक वृद्धिदर कमजोर हुने प्रक्षेपण आइसकेका छन्। तसर्थ बैंक, वित्त संस्था बलियो हुनु नै पर्ने आवश्यकता छ। बैंक वित्त संस्था मर्ज हुँदा नै स्रोत एकत्रित हुन्छ र लगानीयोग्य पुँजी पर्याप्त हुन्छ। एउटा ठूलो परियोजनामा ऋणका लागि धेरै संस्था चहार्नुपर्ने बाध्यता अन्त्य हुन्छ। धेरै संस्थाभन्दा थोरैलाई व्यवस्थापन गर्न सजिलो हुन्छ। सम्भवतः यस्तै काइदा बुझेरै अमेरिका र भारतलगायत थुप्रै देशले पनि बिग मर्जरको नीति लिएर बैंकहरूलाई गाभिन लगाएका हुन्। केन्द्रीय बैंकले थोरै संस्थालाई नियमन गर्न सहज हुन्छ भन्ने त धेरै संस्था हुँदाका समस्याका दाँजोमा अचेल न्यून हुनुले नै पुष्टि गर्छ। तर, चुनौती के हो भने थोरैमात्रै संस्था हुँदा वित्तीय पहुँचमा संकुचन हुनसक्छ। बजारको प्रतिस्पर्धा घटेर एकाधिकारवाद हावी हुनसक्छ। नेपालमा यसबीच थुप्रै बैंक, वित्त संस्था मर्ज हुँदा पनि तरलता अभावको समस्या बारम्बार दोहोरिन छोडेको छैन। त्यसले अर्थतन्त्रमा योगदान पुयाएन कि भन्ने तर्क पनि गरिन्छन्। केन्द्रीय बैंकले यिनै अवस्था र तर्कहरूका बीच मर्जरका लागि आगामी दिनका नीति तय गर्नुपर्छ। बलिया बैंक, वित्त संस्था मुलुकका आवश्यकता हुन्, तिनलाई अर्थतन्त्र उकास्ने भूमिकामा लगाउनुपर्ने चुनौती चाहिँ छ।"
आर्थिक समस्या समाधान गर्न सामूहिक पहल जरुरी,"जनकपुरधाम ; उपप्रधान तथा अर्थमन्त्री विष्णुप्रसाद पौडेलले अर्थतन्त्रमा विश्वव्यापीरूपमा देखा परेको समस्या समाधान गर्न सामूहिक पहल जरुरी रहेको बताएका छन्। भ्वाइस अफ साउथ समिटअन्तर्गत अर्थमन्त्रीहरूको सत्रलाई भर्चुअल माध्यमबाट सम्बोधन गर्दै उपप्रधान तथा अर्थमन्त्री पौडेलले कोभिड१९ को महामारीपछि विश्वव्यापी रूपमा आर्थिक मन्दीको संकेत देखिराखेको र त्यससँग जुध्न सामूहिक पहल गर्ने यो उपयुक्त समय भएको बताए। मानव विकास र आर्थिक वृद्धिसँगसँगै हुने उल्लेख गर्दै उपप्रधान तथा अर्थमन्त्री पौडेलले भने, नेपाल सन् २०२६ सम्ममा अल्पविकसित मुलुकबाट स्तरोन्नति हुने बाटोमा छ। हामी समृद्ध नेपाल, सुखी नेपालीको एजेन्डालाई अगाडि बढाउन केन्द्रित छौं। आर्थिक रूपान्तरणका लागि नेपालले पूर्वाधार, शिक्षा, स्वास्थ्य सेवा र सामाजिक सुरक्षाजस्ता क्षेत्रलाई प्राथमिकता दिएको र दिगो विकास लक्ष्य हासिल गर्न सन् २०१६ देखि २०३० सम्मको अवधिमा वार्षिक रु ५ खर्ब ८५ अर्ब वित्तीय अभाव भएको उनले बताए। सन् २०१९ लाई आधार वर्ष मान्दा यो कुल गार्हस्थ्य उत्पादनको १२८ प्रतिशत हुन्छ। यो कोभिड१९ महामारीपूर्वको अनुमान भएकोले हाल यो वित्तीय अभाव बढ्न सक्छ, उपप्रधान तथा अर्थमन्त्रीले भने, वित्तीय अभावलाई सम्बोधन गर्न हामीले उपयोगी उपकरणका रूपमा वित्तीय स्रोतका विभिन्न स्वरूपको समिश्रण गर्नुपर्छ। नेपालले द्विपक्षीय र बहुपक्षीय विकास साझेदारहरूसँग सहयोगात्मक सम्बन्ध राखेको उल्लेख गर्दै अर्थमन्त्री पौडेलले नेपालका विकास योजना र कार्यक्रम कार्यान्वयन गर्न पुयाएको सहयोगप्रति आभार व्यक्त गरे। उनले नेपाल विकास वित्तका दायरा विस्तार गर्न दक्षिणदक्षिण र त्रिकोणीय सहयोगबाट लाभ प्राप्त गर्न इच्छुक रहेको बताए। नेपालमा वित्तीय सेवाहरूमा पहुँच फराकिलो बनाउने काम गरिराखेका जानकारी गराउँदै अर्थमन्त्री पौडेलले विद्युतीय वित्तीय सेवाहरूको प्रयोगमा उत्प्रेरित गर्नका लागि कार्यक्रम लागू गरेको जानकारी दिए। नेपालको राष्ट्रिय वित्तीय समावेशीकरण रणनीति तयार हुँदै गरेको जानकारी गराउँदै उनले वित्तीय समावेशीकरण तथा डिजिटलाइजेसनमा भारतले ठूलो सफलता हासिल गरेको बताए।"
बूढीगण्डकी बनाउन प्रधानमन्त्री दृढ,"काठमाडौं : प्रधानमन्त्री पुष्पकमल दाहाल प्रचण्डले बूढीगण्डकी आयोजना अघि बढाउन निर्देशन दिएका छन्। बिहीबार गोरखा र धादिङ जिल्लाका सांसदसँग बालुवाटारमा भएको भेटमा प्रधानमन्त्री प्रचण्डले आयोजनाको काम अघि बढाउन निर्देशन दिएको गोरखा १ कांगे्रसका सांसद राजेन्द्र बजगाईंले जानकारी दिए। बुधबार पृथ्वीजयन्ती मनाउन गोरखा पुगेका प्रचण्डले बूढीगण्डकी आयोजनाको काम अघि बढाउने प्रतिबद्धता गरेको भोलिपल्ट नै आयोजना कार्यान्वयन गर्न निर्देशन दिएका हुन्। प्रधानमन्त्रीसँग बिहीबार भएको छलफलमा यो मुद्दा उठेको छ। निर्देशन पाएका छौं। अब काम अघि बढ्छ, उनले अन्नपूर्णसँग भने। तीन दिनभित्र लगानी बोर्ड, मुख्यसचिवलगायत तालुकका निकायहरूसँग छलफल गर्ने निधो भएको बजगाईंले बताए। गत निर्वाचनमा गोरखाबाट जितेका प्रधानमन्त्रीले बूढीगण्डकी अघि बढाउने मुद्दालाई अघि सारेका थिए। सार्वजनिकनिजी साझेदारी (पीपीपी) मोडलमा अघि बढाइने जानकारी दिइएको छ। आयोजनामा सरकार र नेपाली जनतालाई सेयर वितरण गरेर समावेश गराइने बताइएको छ। प्राविधिक सहयोगका लागि विदेशी कम्पनी आउन सक्ने सांसदले बताए। आर्थिक वर्ष २०७३०७४ देखि आयोजना प्रभावित जिल्लाका स्थानीयलाई मुअब्जा वितरणको काम भइरहेको छ। हालसम्म झन्डै ४० अर्ब रुपैयाँ आयोजना प्रभावितलाई मुअब्जा वितरण गरिएको ऊर्जा, जलस्रोत तथा सिँचाइ मन्त्रालयका प्रवक्ता एवं सहसचिव मधु भेटवालले जानकारी दिए। करिब ५८ हजार रोपनीको जग्गाको मुअब्जा वितरण गर्नुपर्नेमा करिब ४९ हजार रोपनीको मुअब्जा वितरण भइसकेको आयोजना वातावरण, मुअब्जा वितरण, पुनर्बास तथा पुनस्र्थापना इकाइका सूचना अधिकारी रितेश रावलले बताए। मुअब्जा वितरणमा कुनै समस्या नभएको पनि उनले जानकारी दिए। तर, सांसद बजगाईंका अनुसार २०७२ सालमा भएको प्रभावित जिल्लाका जग्गा मूल्यांकन सान्दर्भिक नभएको जनगुनासोलाई सम्बोधन गर्ने तयारी भएको छ। आगामी १५ दिनभित्र त्यहाँस्थित स्थानीयका समस्यालाई सूचीकृत गर्ने र अर्को महिनामा उनीहरूसँग प्रत्यक्ष छलफल गरिने जानकारी उनले दिए। बूढीगण्डकी आयोजनासँगै लार्केठोरी वैकल्पिक सडक निर्माणको काम पनि अघि बढाउन जरुरी रहेको सांसद बजागाईं बताउँछन्। लार्केबाट चीन र ठोरीबाट भारत जोडिएको यो सडकखण्डलाई रणनीतिक महŒवको रूपमा अघि बढाउन जरुरी छ। आयोजनाको वैकल्पिक ढुवानीका लागि पनि यो सडक आवश्यक छ, उनले भने। १२ सय मेगावाट क्षमताको बहुउद्देश्यीय परियोजनाको पूर्वसम्भाव्यता अध्ययन भएको चार दशक बितिसकेको छ। २०६८ सालमा तत्कालीन प्रधानमन्त्री डाबाबुराम भट्टराई सरकारले राष्ट्रिय गौरवको दर्जा दिएको यसको विस्तृत परियोजना प्रतिवेदन २०७२ सालमा तयार भएको थियो। प्रतिवेदनअनुसार आयोजनाको लागत २६ अर्ब अमेरिकी डलर छ। त्यसमध्ये झन्डै ६२ अर्ब रुपैयाँ क्षतिपूर्ति तथा वातावरणीय लागत, १२७ अर्ब रुपैयाँ सिभिल तथा निर्माण कार्य, ५७ अर्ब रुपैयाँ हाइड्रो मेकानिकल कार्य, साढे ३ अर्ब प्रसारणलाइन निर्माण, सडक तथा पूर्वाधारमा साढे ५ अर्ब, इन्जिनियरिङ लागतमा झन्डै ६ अर्ब रुपैयाँ खर्च हुन्छ। आयोजना बहुउद्देश्यीय भएकाले रनअफदरिभरभन्दा महँगो हुने देखिन्छ। धेरै उतारचढाव पछि २०७८ चैत्रको मन्त्रिपरिषद्को निर्णयले नेपालको लगानीमा नै आयोजना निर्माण हुने निर्णय गरिसकेको छ। सोहीअनुसार बूढीगण्डकी जलविद्युत् कम्पनी स्थापना भइसकेको छ। बूढीगण्डकी बहुउद्देश्यीय जलविद्युत् परियोजना बनाउने भनेर सरकारले २०७३ बाट पेट्रोलमा कर उठाउन सुरु गरेको थियो। तत्कालीन अर्थमन्त्री विष्णुप्रसाद पौडेलले डिजेल र पेट्रोल आयात गर्दा भन्सार बिन्दुमा नै प्रतिलिटर ५ रुपैयाँका दरले थप कर लगाउने घोषणा गरेका थिए। २०७६ मा दोब्बर बनाएर १० रुपैयाँ पुर्याइएको थियो।"
"विमानस्थल चल्यो, अझै बनेन मुख्य गेट",पोखरा : अंग्रेजी नयाँ वर्षको पहिलो दिन सन् २०२३ को जनवरी १ (पुस १७ गते) देखि पोखरा अन्तर्राष्ट्रिय विमानस्थल सञ्चालनमा आएको छ। प्रधानमन्त्री पुष्पकमल दाहाल प्रचण्डले हजारौं पोखरेलीको उपस्थितिमा पोखरा अन्तर्राष्ट्रिय विमानस्थल उद्घाटन गरेको पनि करिब दुई हप्ता भएको छ। विमानस्थल सञ्चालनमा आए पनि विमानस्थलको मुख्य प्रवेशद्वार भने अझै बनाइएको छैन। प्रवेशद्वार नै नभएर खुला हुँदा अन्तर्राष्ट्रिय विमानस्थलको सुरक्षामा प्रहरीलाई थप चनाखो हुनुपर्ने दायित्व बढेको छ। प्रहरीलाई अन्तर्राष्ट्रिय विमानस्थल जाने मुखमा सुरक्षा दिन व्यस्तता छ। गेट नै नभएपछि चौबिसै घण्टा विमानस्थल जाने सडक अगाडि प्रहरी अलट भएर बस्नुपर्ने दायित्व थपिएको हो। पोखराबाट अहिले अन्तर्राष्ट्रिय उडान सुरु भइसकेको छैन। अन्तर्राष्ट्रिय उडान कहिलेदेखि हुन्छ भन्ने यकिन अझै भएको छैन। अन्तर्राष्ट्रिय उडान सुरु नभइसकेकाले विमानस्थल सुरक्षामा प्रहरी निरीक्षकको कामन्डमा ६० जना सुरक्षाकर्मी खटिएका छन्। मुख्य गेट नै नबनेकाले धेरै सुरक्षाकर्मी गेटमै परिचालन गर्नु परेको सुरक्षामा खटिएका प्रहरीले बताएका छन्। गेट नै नभएकाले अप्ठ्यारो भएको विमानस्थल सुरक्षामा खटिएका प्रहरी निरीक्षक हरिओम खड्काले बताए। विमानस्थल आयोजनाले छिट्टै नै गेट निर्माण गर्ने बताइरहेको उनले बताए। विमानस्थलको मुख्य गेट छिटो निर्माण गर्न चिनियाँ कम्पनीलाई अनुरोध गरिएको आयोजना प्रमुख विनेश मुनकर्मीले सुनाए। पोखरा अन्तर्राष्ट्रिय विमानस्थलका प्रवक्ता विष्णु अधिकारीले पोखरा झल्कने गरी गेट निर्माण गर्ने गरी तयारी भएको बताए। पृथ्वी राजमार्गसँगै अन्तर्राष्ट्रिय विमानस्थल छ। अहिले दुई लेनको पृथ्वी राजमार्ग छिट्टै नै ६ लेनको बन्दैछ। यही कारण पनि कति मापदण्ड छोडेर प्रवेशद्वार बनाउने भन्ने यकिन नभएकाले पनि केही ढिलाइ भएको बताइएको छ। विमानस्थल सञ्चालनमा आइसक्दा पनि मुख्य गेट नै नभएर खुला हुँदा विमानस्थल सुरक्षामा खटिने सुरक्षाकर्मीलाई भ्याइँनभ्याइ छ। पोखरा अन्तर्राट्रिय विमानस्थलको एप्रोचमै रहेको रिठ्ठेपानी डाँडा कटान जारी छ। कटानको काम निरन्तर भएकाले छिट्टै नै आवश्यक ४० मिटर डाँडा कटान सकिने आयोजनाले जनाएको छ। रिठ्ठेपानी डाँडाको कारण अहिले उडान र अवतरणमा कुनै समस्या छैन। डिपो बनाउने ठेक्का प्रक्रिया टुंगिए पनि विमानस्थल परिसरमा इन्धन डिपो निर्माण कार्य अझै सुचारु भएको छैन। पुरानो पोखरा विमानस्थलबाटै इन्धन ल्याएर काम चलाइएको छ। सरकारले सन् २०२१ जुलाई १० भित्र सम्पन्न गर्ने गरी २०७३ वैशाख १ मा विमानस्थल शिलान्यास गरेको थियो। कोरोनाको कारण सामान आयात प्रभावित र कामदार अभाव भएपछि एक वर्ष म्याद थपिएको थियो। विमानस्थल निर्माणका लागि चीनको २२ अर्ब सहुलियत ऋण छ। नागरिक उड्डयन प्राधिकरण र चिनियाँ ठेकेदार कम्पनी चाइना सीएएमसी इन्जिनियरिङ कम्पनी लिमिटेडबीच सन् २०१४ को मे ३१ मा ठेक्का सम्झौता भएको थियो। नेपाल र चीनको एक्जिम बैंकबीच २०१६ मार्च २१ मा ऋण सम्झौता भएको हो। सरकारले प्राधिकरणसँग २०१६ जुन ५ मा ऋण सम्झौता गयो। एक्जिम बैंकले २०१७ मे ३१ देखि ऋण प्रवाह गरेको थियो। यसरी सन् २०१७ जुलाई ११ मा काम सुरु भएको थियो। चिनियाँ विदेशमन्त्री वाङ यीले २०७८ चैत १२ गते एक कार्यक्रमकाबीच काठमाडौंमा तत्कालीन प्रधानमन्त्री शेरबहादुर देउवाको उपस्थितिमा तत्कालीन परराष्ट्रमन्त्री डा नारायण खड्कालाई पोखरा अन्तर्राष्ट्रिय विमानस्थलको साँचो हस्तान्तरण गरेका थिए। २०३२ सालमा पहिलो पटक पोखरा अन्तर्राष्ट्रिय विमानस्थल निर्माण लागि जग्गा अधिग्रहण गर्न सुरु भएको थियो। ३८ सय ९९ रोपनी क्षेत्रफलमा विमानस्थल रहेको आयोजनाले जनाएको छ। अन्तर्राष्ट्रिय उड्डयन संस्था आईकाओ)को मापदण्डभित्र रहेर फोरडी मोडलमा विमानस्थल बनेको हो। यस विमानस्थलमा बोइङ ७५७ र एअरबस ३२० सम्मका विमान उडान तथा अवतरण गर्न सक्छन्।
भोजपुर रंगशाला अन्तिम चरणमा,"भोजपुर : अन्तर्राष्ट्रिय स्तरको निर्माणाधीन भोजपुर रंगशालाको काम अन्तिम चरणमा पुगेको छ। भोजपुर नगरपालिका७ कोदारस्थित निर्माणाधीन रंगशालाको काम अन्तिम चरण पुगेसँगै यहाँका खेलप्रेमीमा उत्साह थपेको छ। वर्षौंदेखि खेल मैदानको अभाव झेलिरहेका खेलाडीले अन्तर्राष्ट्रियस्तरको रंगशालामा प्रशिक्षण गर्न पाउने भएका छन्। निर्माणाधीन रंगशालामा प्यारापिट, कभर्डहल, रिटेनिङ वाल, कार्यालय भवन, क्यान्टिन भवन, शौचालयलगायतका भौतिक पूर्वाधारको काम सम्पन्न हुन लागेको छ। प्रदेश १ सरकारको १४ करोड पाँच लाख २६ रुपैयाँको प्राविधिक इस्टिमेटमा बनिरहेको रंगशालाको कामले पछिल्लो समय तीव्रता पाएको छ। निर्माणको जिम्मा पाएको ठेकेदार कम्पनी रायमाझी मार्सेली जेभीका अनुसार २०७६ कात्तिक ७ बाट सुरु भएको काम २०८० जेठ १८ मा सक्नुपर्ने समयावधि छ। समयमै रकम निकाशा हुनसके समय अवधिभन्दा झन्डै डेढ वर्ष अघि नै काम सम्पन्न हुने ठेकेदार कम्पनीका प्रमुख श्यामकुमार श्रेष्ठले जानकारी दिए। प्रदेश सरकारबाट ०७५७६ को बजेटबाट रंगशालाको पुनर्निर्माण थालनीले नयाँ आशा जागेको थियो। २०६४ मा जिल्ला विकास समिति बोर्डले ५५ लाख रुपैयाँमा जिल्ला खेलकुद विकास समितिमार्फत रंगशालाको जग्गा खरिद गरे पनि बजेट अभावमा काम अघि बढ्न सकेको थिएन। रकम जुटाउन वर्षेनी रंगशालाको स्तरोन्नती शीर्षक बनाउँदै २तीन लाखको साना बजेटमा स्तरोन्नती गर्ने काम भएको थियो। कछुवा गतिमा रंगशालाको स्तरोन्नती काममा भइरहँदा २०७० मा पूर्वमुख्यमन्त्री शेरधन राईले सांसद विकास कोषको १० लाख बजेट छुट्याएका थिए। यस्तै ०७३७४ मा भोजपुर नगरपालिकाले रंगशालाका लागि पाँच लाख रुपैयाँ बजेट छुट्याएको थियो। त्यो बजेटले रंगशाला सम्याउने काम भएको थियो। वषौंदेखि बजेट अभाव झेल्दै आएको रंगशालामा १२ वर्षमा ४० लाख बराबरको लागतमा स्तरोन्नतीको काम भएको थियो। यो रंगशाला प्रदेश १ कै उत्कृष्ट रंगशालाको बन्ने भएपछि जिल्लावासी उत्साहित भएको भोजपुर नगरपालिकाका प्रमुख कैलाशकुमार आलेले बताए। प्रदेश सरकार बनेपछि ठूला आयोजनाअन्तर्गत नमुना रंगशाला बनाउने लक्ष्यले बजेट विनियोजन गरेपछि सहज बाटो खुलेको फुटबल प्रशिक्षक विनम श्रेष्ठले बताए। वषौंपछि रंगशालाको नयाँ रुप लिने सपना पूरा हुने भएको छ। स्तरोन्नतीका लागि पर्याप्त बजेट र उपकरण पनि पर्याप्त हुने भएको छ। यसअघि प्राविधिक कारण बजेटको माहोल सिर्जना हुन सकेको थिएन, उनी भन्छन्। २६ रोपनी क्षेक्रफलमा फैलिएको रंगशालाको दक्षिणतर्फ ८० मिटर चौडाइ, उत्तरतर्फ ५५ मिटर चौडाइ, पूर्वतर्फ एक सय दुई मिटर लम्बाइ र पश्चिमतर्फ एक सय पाँच मिटर लम्बाइ छ। अन्तर्राष्ट्रिय जगतमा नेपाल चिनाउने अल्ट्रा धाविका मीरा राईदेखि राष्ट्रियस्तरका ख्यातिप्राप्त ब्याडमिन्टन र उसु खेलाडी जन्माएको भोजपुर खेलकुद क्षेत्रका लागि गर्विलो इतिहास बोकेको जिल्ला हो। रंगशाला बनेपछि उत्कृष्ट खेलाडी उत्पादन हुने र खेलका लागि बाहिर पलायन हुनुपर्ने बाध्यता हट्ने प्रविणकुमार सुवालले बताए। साँघुरो मैदानमा अभ्यास गर्दा खेलाडीले राम्रोसँग प्रशिक्षण गर्न पाएका थिएनन्। जसले गर्दा नतिजा पनि सोचे अनुरुप आउँदैन थियो, उनले भने, अब धनकुटा, इलाम, संखुवासभामा रंगशाला र खेलाडी उत्पादन हुँदा भोजपुरमा पनि राम्रो राम्रो खेलाडी उत्पादन गर्न सकिने भएको छ।"
मधेसका मन्त्रालय काठमाडौंमा भागबन्डा,"काठमाडौं : मधेस प्रदेशमा मन्त्रालय बाँडफाँटका विषयमा सत्तासीन दलका केन्द्रीय नेताहरूबीच काठमाडौंमा छलफल भइरहेको छ। मुख्यमन्त्री नियुक्त भएका जसपाका नेता सरोज कुमार यादवले शुक्रबार पद तथा गोपनियताको सपथ लिँदै छन्। मुख्यमन्त्रीको सपथसँगै चार जना समेटेर मन्त्रीपरिषद विस्तार गर्ने तयारी भइरहेको स्रोतले जनाएको छ। सत्तारुढ ठूला दलले एकएकवटा विकासे मन्त्रालय लिने मोटामोटी सहमति बनेको नेताहरू बताउँछन्। भौतिक पूर्वधार तथा विकास, सामाजिक विकास, आर्थिक मामिला तथा योजना र उद्योग, पर्यटन तथा वन मन्त्रालय मध्ये एकएकवटा मन्त्रालय लिने सत्तारुढ गठबन्धनले मापदण्ड बनाएको छ। कुन पार्टीले कुन मन्त्रालय पाउनेबारे शीर्षस्थ नेताहरूको बैठक काठमाडौंमा चलिरहेको छ। त्यहीँबाट टुंगो लाग्छ, माओवादी पोलिटब्यूरो सदस्य भरतप्रसाद साहले भने, बाँकी मन्त्रालय अरु पार्टीलाई दिएर मन्त्रीमण्डल गठन गरिन्छ। एमाले, जसपा, जनमत र माओवादीलाई एकएकवटा विकासे मन्त्रालय दिइने कुरा चलिरहेको प्रदेशसभा सदस्यसमेत रहेका साहले जनाए। एमाले(२३), जसपा(१६), जनमत(१३), माओवादी(७), राप्रपा(१), नेपाल समाजवादी (१) र स्वतन्त्र(२) गरी ६३ प्रदेशसभा सदस्यको समर्थनमा बिहीबार यादव मुख्यमन्त्रीमा नियुक्त भएका थिए। श्रोतका अनुसार एमालेलाई भौतिक पूर्वधार तथा विकास मन्त्रालय, जसपालाई समाजिक विकास, माओवादीलाई उद्योग, पर्यटन तथा वन र जनमत पार्टीलाई भूमि व्यवस्था, कृषि तथा सहकारी मन्त्रालय दिनेबारे कुरा भएको सत्ता गठबन्धनको छलफलमा सहभागि एक नेताले बताए। एमालेले भौतिक पूर्वाधार तथा विकास, सामाजिक विकास, आर्थिक मामिला तथा योजना मन्त्रालय पाउनु पर्ने आफुहरूको दावी रहेको एमाले प्रदेशसभा सदस्य सारदा थापाले बताइन्। एमालेबाट संसदीय दलका नेता सरोज कुमार राय, राजकुमार लेखी, सारदा थापा, दीपेन्द्र ठाकुर, त्रिलोकी चौधरीलगायत मन्त्रीका आकांक्षी छन्। सत्ता गठबन्धनको निर्णय अनुसार मधेश प्रदेशमा जसपा र जनमतले आलोपालो सरकारको नेतृत्व गर्ने सहमति भएको थियो। त्यस अनुसार जसपाका संसदीय दलका नेता यादव बुधबार मुख्यमन्त्रीमा नियुक्त भइसकेका छन्। एमालेको भागमा सभामुख र जनमत पार्टीको भागमा उपसभामुख परेको छ। यसका लागि पौष ३० गते चुनाव हुने एमाले नेता रामचन्द्र मण्डलले बताए। सभामुखका लागि एमालेबाट मण्डलको ले दावी छ । जसपाले आर्थिक मामिला र समाजिक विकास मन्त्रालयमा दावी गरेको छ। जसपाबाट रामअशिष यादव र मनिष सुमन मन्त्री बन्ने चर्चामा छन्। जनमत पार्टीका संसदीय दलका नेता महेशप्रसाद यादवले आफ्नो पार्टीले भौतिक पूर्वाधार तथा विकास, समाजिक विकास, आर्थिक मामिला तथा योजना मन्त्रालयमा दावी पेश गरेको बताए। जनमतबाट वसन्त कुश्वाहा, महेशप्रसाद यादव, चन्दन सिंह, सञ्जय यादव, सतिश सिंह र अनिता साह मन्त्रीका आकांक्षी छन्। उनले भने, हामीले कुन मन्त्रालय पाउने हो त्यसको टुंगो लागेको छैन। हाम्रो पार्टीबाट कोको मन्त्री बन्नुहुन्छ पार्टीको हाइकमाण्डले निर्णय गर्छ। माओवादीबाट भरत साह, युवराज भट्टराई(समीर) र सुनिता यादव मन्त्री पदका आकांक्षी छन्। माओवादीका सचिव गणेश साहका अनुसार कसलाई मन्त्री बनाउनेबारे भोली बिहान १० बजेभित्र पार्टीले अन्तिम टुंगो लगाउने बताए। माओवादीले शुक्रबारसम्म संसदीय दलको नेता, उपनेता, पनि छनोट गर्ने माओवादी नेता साहको भनाई छ।"
लुम्बिनीमा घटाइयो मन्त्रालय,"बुटवल : लुम्बिनी प्रदेशमा मन्त्रालयको संख्या घटाइएको छ। प्रदेश प्रमुखसँग शपथ लिएपछि मुख्यमन्त्री लिला गिरीको अध्यक्षतामा बसेको मन्त्रिपरिषद्को पहिलो बैठकले मन्त्रालय संख्या घटाउने निर्णय गरेको हो। लुम्बिनीमा पहिलोपटक २०७४ मा सरकार निर्माण हुँदा ७ वटा मन्त्रालय थिए। मुख्यमन्त्रीमा कुलप्रसाद केसी नियुक्त भएपछि मन्त्रालयको संख्या १३ र मन्त्रीको संख्या १७ पुर्याइएको थियो। नयाँ सरकारले १२ वटा मन्त्रालय बनाउने निर्णय गरेको सरकारका प्रवक्ता चेतनारायण आचार्यले बताए। मन्त्रिपरिषद् बैठकले मन्त्रालयको नाम हेरफेर र संख्या घटाएको हो। प्रवक्ता आचार्यका अनुसार मुख्यमन्त्री तथा मन्त्रिपरिषद्को कार्यालय, अर्थ मन्त्रालय, आन्तरिक मामिला, कानुन तथा सञ्चार मन्त्रालय, भौतिक पूर्वाधार विकास मन्त्रालय रहनेछन्। त्यस्तै ऊर्जा, जलस्रोत तथा सिँचाइ मन्त्रालय, ग्रामीण, सहरी विकास तथा खानेपानी मन्त्रालय, स्वास्थ्य मन्त्रालय, सामाजिक विकास मन्त्रालय, उद्योग, पर्यटन तथा संस्कृति मन्त्रालय, वन तथा वातावरण मन्त्रालय, कृषि तथा सहकारी मन्त्रालय र श्रम, यातायात तथा भूमि व्यवस्था मन्त्रालय बनाउने निर्णय भएको उनले बताए। मन्त्रिपरिषद्को पहिलो बैठकले यसअघिको एमाले नेतृत्वको सरकारले लिएको समृद्ध लुम्बिनी, आत्मनिर्भर प्रदेशको अभियानलाई सार्थक बनाउँदै सुशासनयुक्त प्रदेश बनाउने निर्णय गरेको छ। मन्त्रिपरिषद् बैठकले प्रवक्ताको जिम्मेवारी मन्त्री आचार्यलाई दिएको छ। दुई मन्त्रिसहित शपथ मुख्यमन्त्री लिला गिरीले आफूसहित तीन सदस्यीय मन्त्रिपरिषद् बनाएका छन्। मुख्यमन्त्रीसहित तीन जनाले बिहीबार देउखुरीमा आयोजित एक समारोहबीच प्रदेश प्रमुख अमिक शेरचनसँग शपथ लिएका छन्। एमालेबाट आचार्य मन्त्री बनेका छन् भने सत्ता साझेदार दल माओवादी केन्द्रबाट कृष्णा केसी मन्त्री बनेका छन्। दुवै जनाको मन्त्रालय भने तोकिएको छैन। केसी लुम्बिनीमा प्रदेशमा प्रत्यक्षतर्फ चुनाव जित्ने एक्ली महिला हुन्। मन्त्री बनेका दुवै जना दोस्रो कार्यकालका लागि संसद् चुनिएका हुन्। आचार्य यसअघि पनि मन्त्री भइसकेका थिए। माओवादी संसदीय दलका नेता जोखबहादुर महराले पनि मन्त्रीको शपथ लिने तयारी भए पनि मन्त्रालयको टुंगो नलागेपछि रोकिएको छ। लुम्बिनीमा सत्ता साझेदार दलहरूबीच अझै पद बाँडफाँट टुंगिएको छैन। त्यसैले मन्त्रिपरिषद् विस्तारमा समय लाग्ने देखिएको छ। दुई स्वतन्त्र सांसदबाहेक सरकारलाई सात दलको समर्थन छ। मुख्यमन्त्री एमालेले पाएपछि सभामुख माओवादी केन्द्रले पाउने निश्चित भएको छ। ३ गते प्रदेशसभाले सभामुख चयन गर्नेछ। उपसभामुख राप्रपाले पाउने सहमती केन्द्रीय स्तरमै भएको छ। मन्त्रालय भने अब दलहरूमा बाँडफाँट हुनेछ। राप्रपा, नागरिक उन्मुक्ति, जनमत, जसपा र लोसपालाई मन्त्रालय आवश्यक छ। केन्द्रमा सरकार बनाउन नसघाएको लोसपाले प्रदेशमा भने समर्थन गरेको छ। प्रतिपक्षमा कांग्रेस, जनमोर्चा र एकीकृत समाजवादीका गरी २९ जना सांसद रहेका छन्।"
पञ्चहरू र बलात्कारीलाई कैद सजाय,"राजविराज : सप्तरीका पञ्चहरूलाई पहिलोपटक कैद सजाय भएको छ भने सामूहिक बलात्कार घटनाका मुख्य दोषीलाई बिहीबार जनही १३ वर्ष कैद सजाय भएको छ। डाक्नेश्वरी नगरपालिका ७ की १७ वर्षीया बालिकालाई सामूहिक बलात्कार गरेको आरोपमा १७ वर्षीय दुई बालकलाई जनही १३ वर्ष कैद सजायको फैसला भएको अदालतले जनाएको छ। जिल्ला न्यायाधीश हेमन्त रावलको इजलासले आरोपितहरूलाई जनही १३ वर्ष कैदका साथै पीडित परिवारलाई जनही १ लाख रुपैयाँ क्षतिपूर्ती वापत भराउने फैसला भएको स्रेस्तेदार कुमार मास्केले बताए। बलात्कारको आरोपमा ०७७ असोज १ गते पक्राउ परेका आरोपित दुवै बालकहरू असोज २७ गतेदेखि पुर्पक्षका लागि बाल सुधार गृह वीरगञ्जमा छन्। सोही घटनामा मतियार ठहर गर्दै आरोपित २७ वर्षीय धर्मानन्द मण्डललाई ६ वर्ष ६ महिना कैद र १ लाख रुपैयाँ पीडित परिवारलाई क्षतिपूर्ति भराउने फैसला भएको छ। अर्का मतियार २५ वर्षीय विसु भनिने विष्णु मण्डलको हकमा पक्राउ परेपछि मुद्दा जगाउने गरी मुल्तबी राख्ने फैसला भएको श्रेस्तेदार मास्केले बताए। सामूहिक बलात्कारका चारजना आरोपितबिरुद्ध उजुरी गर्न पञ्चहरूले रोक लगाएपछि घटनाको दोस्रो दिन ०७७ भदौ ३० गते पीडित बालिकाले आत्महत्या गरेकी थिइन्। धानखेतमा पानीको अवस्था हेर्न गएकी पीडितमाथि ०७७ भदौ २९ गते बिहान सामुहिक बलात्कार भएको जानकारी दिँदै पीडितकी आमाले प्रहरी कार्यालय जान खोज्दा गाउँलेहरूले नै रोक लगाउँदै धम्कीपूर्ण चेतावनी दिएपछि पीडित बालिकाले घरमै पासोमा झुण्डिएर आत्महत्या गरेकी थिइन्। सप्तरी जिल्ला अदालतबाट पहिलोपटक गत पुस १८ गते पञ्चहरूलाई कैद सजायको फैसला गर्दै ५० वर्षीय शत्रुघन मण्डल र ४५ वर्षीय उचितलाल मण्डललाई एक वर्ष कैद र २५ हजार रुपैयाँ पीडित परिवारलाई क्षतिपूर्तिवापतको रकम भराउने फैसला भएको थियो। कैद सजाय पाएका शत्रुघ्न डाक्नेश्वरी नगरपालिका७ का वडाध्यक्ष हुन्। उनकै घरमा पञ्चायत बसेको थियो। प्रहरीको टोलीले राजविराजबाट ०७७ पुस ६ गते शत्रुघ्नलाई पक्राउ गरेकोमा अदालतले ०७७ पुस ८ गते २ लाख रुपैयाँ धरौटी राखी पुर्पक्षका लागि रिहा गरेको थियो। पञ्चायतमा सहभागी शत्रुघ्नका दाजु ६५ वर्षीय जयकान्त मण्डल, भाइ ४५ वर्षीय देबु मण्डल, सोही उमेरका बिन्देश्वर मण्डल, बंशराज मण्डल, ५० वर्षीय सत्यनारायण मण्डल र ६० वर्षीय बासुदेव मण्डललाई जनही २० हजार रुपैयाँ जरिवाना गरी निजहरू सवैबाट जनही २५ हजार पीडित परिवारलाई क्षतिपूर्तिवापतको रकम भराउने फैसला भएको थियो।"
खुल्दै छ पश्चिमबाट समृद्धिको ढोका,"महेन्द्रनगर : महाकाली नदीमा चार लनेको पक्की पुल निमार्ण भएसँगै पश्चिमबाट समृद्धिको ढोका खुल्ने आशा गरिएको छ। महाकालीको पुल निर्माण अन्तिम चरणमा पुगेको छ भने डेढदशक लामो प्रतिक्षापछि दोधाराचाँदनीमा निर्माण हुन लागेको सुक्खा बन्दरगाहको पनि डीपीआर हुन थालेपछि पश्चिम नेपालमा समृद्धिको आशा पलाएको हो। दोधाराचाँदनीमा बन्न लागेको सुख्खा बन्दरगाह र महाकाली नदीको किनारै किनार निमार्णधिन रहेको दार्चुलाको तिंकर भञ्जाङ्गसम्मको महाकाली करिडोर निमार्ण सम्पन्न भए पश्चिम नेपाल मात्रै नभई मुलुकको विकासमा कोसेढुंगा सावित हुनेछ। यो नाका सञ्चालनमा आएपछि पश्चिम नेपालको भारतका औद्योगिक सहरहरूसँग सहज पहुँच हुनेछ। करिब डेढ शताब्दीअघि महाकाली नदीमा बनेको शारदा पूरै भारतको कब्जामा छ। चलचित्रका सो जस्तै दिनमा तीनपटक मात्रै ढोका खोल्ने पुल पश्चिम नेपालको समृद्धिको बाधक थियो। २०७४ सालमा नेपाल सरकारले नेपालकै भूमिमा पर्ने गरी महाकालीमा चार लेनको पुल निर्माण अन्तिम चरणमा पुगेकोछ। तीन अर्बको लगानीमा बनेको यो पुलसँगैको पहुँच मार्ग र पर्यटकहरूका लागि चारवटा मानव निर्मित तालहरू निर्माणाधीन अवस्थामा छन्। कञ्चनपुरको भीमदत्त नगरपालिकाको वडा नम्बर१२ ओदाली र पारि दोधाराचाँदनी जोड्ने चार लेनको पुल बनेको हो। सुदूरपश्चिमको मुख्य नाकाका रूपमा रहेको चार लेनको पक्की पुल त्रिदेशीय नाकाको रूपमा विस्तार गर्न पहलसमेत भइरहेको छ। महाकाली पारिका गाउँ भनेर चिनिने दोधारा चाँदनीवासीलाई समेत यस पुलले भारतीय बाटो प्रयोग गरेर महेन्द्रनगर आवतजावत गर्नुपर्ने बाध्यताबाट मुक्त गरेको छ। भारतका प्रमुख व्यापारिक सहरहरू यहाँबाट छोटो दूरीमा पर्छन। भारतको राजधानी नयाँदिल्ली यो पुलबाट साढे ३ सय किलोमिटरको मात्रै दूरीमा छ। अझ भारतका औद्योगिक क्षेत्रहरू नोयडा, गुडगाउँ, रुद्रपुरलगायतका औद्योगिक क्षेत्र नेपालको पश्चिमी सीमाबाट धेरै नजिक छन्। हालसम्म प्रयोगमा आएको शारदा ब्यारेजको पुल भारतीय एकाधिकारका कारण कञ्चनपुरको आर्थिक विकास र नेपालभारत सहज आवागमन नहुँदा यहाँका व्यवसायीहरूले सहज रूपमा आयात निर्यात गर्न पाएका छैनन्। सीमित समयका लागि खुल्ने शारदा ब्यारेजमा ठूला सवारी साधनसमेत आवतजावतमा रोक लगाएका कारण यहाँको व्यवसायमा ठूलो प्रभाव परेको व्यवसायीहरू बताउँछन्। महाकाली नदीमा पुल निर्माण सम्पन्न भइसकेको र सुख्खा बन्दरगाह निर्माणको काम पनि अघि बढिसकेकाले सुदूरपश्चिमले व्यापारिक फड्को मार्ने ठूलो अवसर आएको कञ्चनपुर उद्योग वाणिज्य संघका पूर्वउपाध्यक्ष माधव जोशीले बताए। उनले शारदा ब्यारेज दैनिक सात घण्टा मात्रै खुल्ने र त्यसमा पनि ठूला मालवाहक सवारीलाई आवागमनमा रोक लगाएका कारण अहिलको पुलबाट आयात निर्यातमा असर परिरहेको बताए। महाकालीमा बनेको पुल र सुख्खा बन्दरगाह सञ्चालनमा आए हाम्रो उत्पादनले विश्व बजारसँग प्रतिस्पर्धा गर्न सहज हुन्छ, जोशीले भने। यो सँगै तेस्रो मुलुकसँगको व्यापारको ढोका समेत खुल्छ। उनले कञ्चनपुरकै दैजीमा प्रस्तावित औद्योगिक क्षेत्र पनि सुचारु भए यहाँ बाह्य लगानीसमेत भित्रिने बताए। पश्चिमी नाका सुचारु भए मात्रै यहाँको विकासको ढोका खुल्छ, व्यवसायी जोशीले भने। यहाँबाट भारतका औद्योगिक क्षेत्रहरूसंग छोटो दुरी छ, हामीले उत्पादन गरेको वस्तुको निर्यात सहजै गर्न सक्छौं। उनले यहाँका पर्यटन व्यवसायसमेत उत्तिकै फस्टाउने बताए। भारतको कब्जामा रहेको शारदा ब्यारेज (बनबसा पुल) पुल बिहान ६ बजेदेखि ८ बजे, दिउँसो १२ बजेदेखि ३ बजेसम्म र साँझ ६ देखि ८ बजेसम्म गरी दिनमा तीनपटक मात्रै खुल्ने गरेको छ। सो समयमा सात टनभन्दा बढी लोड भएका सवारी साधान आवतजावतमा भारतको रोक छ। अर्कोतर्फ पर्यटनको समेत ठूलो सम्भावना बोकेको सुदूरपश्चिमलाई शारदा ब्यारेजमा सहज आवागमन नहुनुले पनि प्रभाव पारेको यहाँका व्यवसायीहरू बताउँछन। भारतको राजधानी दिल्लीमा रहेको इन्दिरा गान्धी अन्तर्राष्ट्रिय विमानस्थल यहाँबाट ३ सय ५० किमिको दूरीमा रहेको छ। तेस्रो मुलुकबाट आउने पर्यटकहरूका लागि सहज वातावरण नहुँदा पर्यटकको ठूलो सम्भावनासमेत गुमेको यहाँका व्यवसायीहरू बताउँछन्। कञ्चनपुर होटल व्यवसायी संघका अध्यक्ष जगदीशचन्द्र भट्टले सुदूरपश्चिममा थुप्रै पर्यटकीय गन्तव्य भए पनि नाकाको असहजताकै कारणले यहाँको पर्यटन फस्टाउन नसकेको बताए। महाकालीमा पुल बनिसक्यो अब यो नाकाबाट तेस्रो मुलुकका पर्यटकहरू सहज रूपमा आउनजान सक्छन्, उनले भने। महाकाली नदी आफैमा पर्यटकीय गन्तव्य बन्छ अब। यहाँ होटलहरू खुल्छन् र आर्थिक गतिविधिहरू बढ्नेछन्। उनले योसँगै हवाई यातायात पनि सञ्चालनमा आउन जरुरी रहेको बताए। भारतसँग व्यापारिक मात्रै नभई धार्मिक सम्बन्धसमेत रहेकाले धार्मिक पर्यटनका हिसाबले समेत महाकाली पुलले ठूलो टेवा पुग्ने बताए। कञ्चनपुर उद्योग वाणिज्य संघका वरिष्ठ उपाध्यक्ष दिनेश मल्लले महाकाली पुल र सुक्खा बन्दरगाह यहाँको विकासका लागि कोसेढुंगा बन्ने बताए। महाकाली पुल निर्माण सम्पन्न पछि निर्वाध रूपमा आवातजावत गर्न सकिन्छ, उनले भने। व्यावसायिक मात्रै नभई धार्मिक पर्यटनमा समेत ठूलो टेवा पुग्छ। उनले यो नाका सुचारु भएपछि भारतका ठूला औद्योगिक शहरहरूसंग नेपालको सीधासम्पर्क हुने बताए। १९९८ मा शारदा ब्यारेजसँगै निर्माण भएको टनकपुरको पुल निर्माणपछि सञ्चालनमै आएन। भारतीय पक्षले सुरक्षाको कारण देखाउँदै उक्त पुलमा नेपाली पक्षलाई आवतजावतमा रोक लगाएको छ। तर, पुलमा भारतीय पक्षको एकाधिकार छ। सुक्खा बन्दरगाह निर्माण सँगै पश्चिममी नाका सञ्चालनमा आए सम्भावनाको ढोका खुल्ने भएपनि नेपालले भने त्यसको पूर्वतयारीमा बस्नुपर्ने नेपाल उद्योग वाणिज्य महासंघका महानिर्देशक गोकर्ण अवस्थीले बताए। यो नाक सुचारु भए नेपाल भारतको सहज आवागमन हुन्छ, लामो दूरीबाट आवतजावत गर्नुपर्ने बाध्यता हट्छ, उनले भने। यहाँ औद्योगिक र कृषिको विकास गर्न सके यसले भारतको उत्तर प्रदेश र उत्तराखण्डमा बजार पाउँछ। दोधाराचाँदनीमा सुख्खा बन्दरगाहको स्थापनापछि छिमेकी मुलुक भारतमा रहेका उद्योगहरूका शाखाहरू नेपालमा खुल्न सक्ने र यहाँबाट उत्पादन गर्न सक्ने सम्भावना रहेको निर्देशक अवस्थी बताउँछन। बन्दरगाहको काम सुरु भइसकेको छ, अब हामीले त्यहाबाट आयात मात्रै गर्ने की निर्यात पनि गर्ने यसको पूर्व तयारीमा लाग्न जरुरी छ, उनले भने। यहाँका उत्पादनहरू निर्यात गर्ने गरी सुदूरपश्चिम प्रदेश सरकारले योजना बनाउन जरुरी छ। सुदूरपश्चिममा थुप्रै सम्भावना रहेकाले यहाँका हरेक स्थानीय तहहरूले औद्योगिक क्षेत्रमा लागि जग्गा छुट्याउनुपर्ने उनले बताए। अब सरकारले कृषिमा बढी लगानी गर्नुपर्छ, अनुदानको रकम दुरुपयोग भइरहेको छ, उनले भने। यहाँका पहाडी जिल्लाहरूलाई समेत यातायातको पहुँचमा जोड्न सके आर्थिक समृद्धि हुन्छ। उनले सुदूरपश्चिमका पहाडी जिल्लाहरूमा न्यून शुल्कमा अध्ययन गर्न पाउने गरी मेडिकल कलेज र अन्य इन्जिनियरिङ विषयका कलजेहरू स्थापना गर्नुपर्ने बताए। जसका कारण छिमेकी मुलुकबाट समेत यहाँ अध्ययन गर्न आउने ठूलो सम्भावना रहन्छ। महाकाली नदीमा चार लेनको पुल निर्माणको काम सम्पन्न भइसकेको महाकाली पुल योजना कार्यालयले जनाएको छ। पुलको छेउमै पर्यटकहरूका लागि मानव निर्मित ताल निर्माणधीन अवस्थामा छ। महाकाली पुल आयोजना कार्यालयका अनुसार पुलसँगै चारवटा पोखरी निर्माण हुनेछन। त्यसकै क्षेउछाउमा पाँच हजार बिरुवा रोप्ने योजना गरेको छ। महाकाली पुल योजना कार्यालयका सूचना अधिकारी सविना रानाभाटले पुल निमार्ण सँगै महाकाली नदी किनारमा पर्यटकहरूलाई आकर्षित गर्नका लागि आइसलेन्डसहितका चारवटा पोखरी निर्माण हुन लागेको बताए। पुलको वारिपारि चारवटा पोखरी निर्माण हुन्छन्, त्यसमा आइसलेन्ड पनि छ पर्यटकहरूले बोटिङ गरेर त्यो टापुमा जानसक्छन्, उनले भने। पोखरी सँगै हरीयाली बनाउन पाँच हजार बिरुवा रोप्र्छांै, यसले पर्यटकहरू आकर्षित हुनेछन्। महाकाली नदीमा पुल निर्माण गरिरहेको कुमार सिएफइसी जेभीका इञ्जिनियर किशोरराज पाण्डेयले महाकाली नदीमा चारलेनको पुल निर्माणको काम सम्पन्न भएको बताए। उनले निर्माणाधीन पुलसम्मको पहुँच मार्ग कालोपत्र पनि अन्तिम चरणमा पुगेको बताए। ८ दशमलव ६ किलोमिटर कालोपत्रमध्ये सात किलोमिटर सडक निर्माण भइसकेको छ, ईन्जिनियर पाण्डेले भने। पुल ओहोरदोहोरका लागि मात्रै नभएर पर्यटकीय दृष्टिकोणले पनि महत्वपूर्ण छ। उनका अनुसार पुलको उत्तरपट्टी एक वर्गकिलोमिटरभन्दा ठूला दुई तथा दक्षिणतर्फ ० दशमलव तीन वर्ग किलोमिटरका दुई गरी चारवटा पोखरी निर्माण हुँदैछन्। अहिले पोखरीका लागि बाँध बाँध्ने काम भइरहेको छ। पोखरीको बीचमा तीनतीनवटा टापु बन्छन, त्यहाँ डुङ्गा चढेर आउन जान सकिनेछ पाण्डेले भने। तीन अर्ब ६६ करोडको लागतमा निर्माण हुन लागेको उक्त पुलको सबै काम आगामी चैतभित्र सक्ने गरी निर्माण अघि बढेको पाण्डेले बताए।"
हिमालयनले सिभिललाई प्राप्ति गर्ने,"काठमाडौं : हिमालयन बैंकले सिभिल बैंकलाई आगामी माघ १८ गते प्राप्ति गर्ने भएको छ। दुवै बैंकको बिहीबार बसेको वार्षिक साधारणसभाले एकीकृत कारोबार गर्ने प्रस्ताव पारित गरेको हो। हिमालयन बैंक नेपाल इन्भेस्टमेन्ट बैंकसँग मर्जर गर्ने प्रक्रियामा गएपछि बीचैमा तोडिएको थियो। डिमर्ज भएकै कारणले नेपाल राष्ट्र बैंकको कारबाहीमा समेत परे। अन्नतः दुवै बंैकले जोडी रोजिसकेका छन्। सिभिल बैंकसँग प्रविधि, प्रणाली र संस्कार मेल खाएकाले प्राप्ति गरेर एक हुने निर्णय गरेको हिमालयन बैंकले जनाएको छ। हिमालयन बैंकको ३०औं वार्षिक साधारणसभाले आर्थिक वर्ष २०७८०७९ को वार्षिक प्रतिवेदनसहित सोही आवको मुनाफाबाट सेयरधनीलाई चुक्ता पुँजीको ८ प्रतिशत बोनस सेयरले हुने जम्मा १०३ अर्ब रुपैयाँ तथा ११११ प्रतिशत नगद लाभांशले (करसहित) हुने जम्मा रु १४४ गरी कुल १९११ प्रतिशत लाभांश प्रदान गर्ने निर्णय पारित गरेको छ। साधारणसभाले विजयबहादुर श्रेष्ठलाई निर्विरोध रूपमा सर्वसाधारण सेयरधनीका तर्फबाट सञ्चालक समितिमा चयन गरेको छ। यता बिहीबारै काठमाडौंमा आयोजित सिभिल बैंकको १२औं वार्षिक साधारणसभाले पनि सञ्चालक समितिले प्रस्ताव गरेबमोजिम बैंकको चुक्ता पुँजीको ५ प्रतिशतबराबरको बोनस सेयर तथा कर प्रयोजनका लागि प्रतिसेयर ०२६ प्रतिशत नगद लाभांश वितरण गर्ने सर्वसम्मतिले स्वीकृत प्रदान गरेको छ। दुवै बैंकले स्वीकृत गरेको बोनस तथा नगद लाभांश निर्धारण सम्पत्ति, दायित्व तथा कारोबारको मूल्यांकन प्रतिवेदन (डीडीए) को आधारमा आपसी समझदारीअनुसार गरिएको हिमालयन बैंकका अध्यक्ष प्रचण्डबहादुर श्रेष्ठले जानकारी दिए। दुवै बैंकको साधारणसभाले सिभिल बैंकलाई हिमालयन बैंकले प्राप्ति (एक्विजिसन) गर्ने सन्दर्भमा निर्धारित स्वाप रेसियोलाई पनि पारित गरेको छ। अब सिभिल बैंकको १०० कित्ता सेयरबराबर हिमालयन बैंक लिमिटेडको ८०२८ कित्ता सेयर प्राप्त हुने गरी सेयर आदान प्रदान अनुपात (१००ः ८०२८) कायम गरेको छ। १२ वर्ष इतिहास बोकेको सिभिल बैंक स्थापनामा हिमालयनकै कर्मचारीहरूले स्थापित गरेको बैंक हो उनले भने। यो बैंकको प्रणाली मिल्ने र संस्कार पनि मिलेकाले प्राप्ति गर्न उपयुक्त ठानिएको उनले बताए। नेपाल राष्ट्र बैंकको नियमअनुसार कुल चुक्ता पुँजीको न्यूनतम ३० प्रतिशत सेयर सर्वसाधारणमा जारी हुनुपर्ने व्यवस्था छ। तर अहिले हिमालयन बैंकले मात्रै सर्वसाधारण सेयर १५ प्रतिशत जारी गरेको छ। दुवै बैंक एक भएपछि राष्ट्र बैंकको सीमाअनुसार चुक्ता पुँजीको २९९ प्रतिशत पुग्दैन। चालू आर्थिक वर्षभित्रै तीन अर्ब रुपैयाँभन्दा बढीको एफपियो साधारण लगानीकर्तामा जारी गरेर उठाउने बैंकका प्रमुख कार्यकारी अधिकृत (सीईओ) अशोकशमशेर राणाले जानकारी दिए। पछिल्लो समय समग्र मुलुकको आर्थिक अवस्थाले गर्दा धेरै बैंकको निष्क्रिय कर्जा (एनपीए) बढेको छ। कर्जाको ब्याजदर बढेर व्यवसाय सञ्चालनमा गाह्रो भएको गुनासो छ।, उनले भने, प्रवाहित कर्जामा प्राभिजनिङ बढी राख्नुपर्दा खुद नाफा बढी देखिए पनि वितरणयोग्य आम्दानी कम हुन गएको छ। परिणामस्वरूप बजारमा धेरै बैंकको लाभांश कम भएको स्थिति छ। तर राम्रो गर्न सफल भएका छौं। हिमालयन बैंकले सिभिल बैंकलाई प्राप्तिपश्चात् हिमालयन बैंक लिमिटेड कै नाममा एकीकृत कारोबार गर्नेछ। प्राप्तिपश्चात् बैंकको कुल अधिकृत पुँजी २६ अर्ब रुपैयाँ हुनेछ। जारी तथा चुक्ता पुँजी २१ अर्ब ६५ करोडभन्दा बढी हुनेछ। प्राप्तिपश्चात् बंैकको कुल पुँजी कोष ३६ अर्ब ६९ करोडभन्दा बढी हुनेछ। बंैकको कुल शाखा सञ्जाल १ सय ८९, विस्तारित काउन्टर १९ र एटीएम संख्या २ सय ६२ पुग्नेछ।"
तस्करी रोक्न सीमामा सतर्कता,"विराटनगर : सीमा नाकाबाट हुँदै आएको तस्करी रोक्न मोरङका विभिन्न नाकामा उच्च सतर्कता अपनाइएको छ। चोरी तस्करी नियन्त्रणका लागि नेपालभारत सीमा क्षेत्रमा निगरानी बढाएर प्रहरीले कडाइ गर्न थालेको हो। भन्सार छली गरेर नेपाल भित्र्याइएका करिव ४५ लाख मूल्य बराबरको सामान पछिल्लो २ साताको अवधिमा बरामद गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार सामान तस्करीमा संलग्न ३ जना पक्राउ परेका छन्। पक्राउ पर्नेमा विराटनगर महानगरपालिका१८ का २१ वर्षीय रहमद मियाँ, विराटनगर१७ का ३० वर्षीय मस्जिद आलम र २० वर्षीय मोहम्मद अरवाज रहेका छन्। उनीहरूलाई २ लाख मूल्य बराबरको सुन राख्ने बट्टासहित पुस १५ गते विराटनगर१८ खोक्साहाबाट पक्राउ गरिएको डीएसपी श्रेष्ठ बताउँछन्। उनका अनुसार जिल्ला प्रहरी कार्यालय मोरङ, वडा प्रहरी कार्यालय विराटनगर, इलाका प्रहरी कार्यालय रानी, रंगेली लगायतका युनिटबाट खटिएको अलगअलग टोलीले खाद्यान्न, किराना मालसामान, लत्ताकपडा, मोटर पार्टस्, सुन राख्ने बट्टा, बिजुलीका सामान विभिन्न ठाउँबाट बरामद गरेको छ। तस्करीका सामान ओसारपसारमा प्रयोग गरिएका केही सवारीसाधन पनि प्रहरीले नियन्त्रणमा लिएको छ। त्यस्तै, भारतबाट ल्याइएका ब्रोइलर कुखुरा, माछा तथा नेपालबाट भारततिर लैजान खोजिएका चौपाया पनि प्रहरीले नियन्त्रणमा लिएको छ। वडा प्रहरी कार्यालय विराटनगरका डीएसपी दीपेन्द्र पञ्जियार थारु नेतृत्वको टोलीले विराटनगरबाट २ लाख ४४ हजार रूपैयाँ बढीको अवैध घरेलु मदिरा तथा मदिरा बनाउन प्रयोग गरिने कच्चा पदार्थ र भाँडावर्तन नियन्त्रणमा लिएको छ। मोतिया बिन्दुको शल्यक्रिया गरेका बिरामीको आँखामा प्रयोग गरिने लेन्ससमेत भारतको जोगबनीबाट तस्करी भएर आउने गरेको पाइएको छ। ८ लाख २० हजार मूल्य बराबरको लेन्स इलाका प्रहरी कार्यालय रानीका प्रहरी निरीक्षक महेन्द्र दर्नाल नेतृत्वको टोलीले विराटनगर१६ बाट नियन्त्रणमा लिएको हो। त्यस्तै औषधि, कपडा, चाबी, चिया छान्ने जालीलगायतका सामान पनि प्रहरीले नियन्त्रणमा लिएको थियो। २ साताभित्रमा रानीको टोलीले मात्रै लगभग २५ लाख मूल्यभन्दा बढीका अवैध सामान नियन्त्रणमा लिएको छ। इलाका प्रहरी कार्यालय रंगेलीबाट खटिएको प्रहरी निरीक्षक शैलेश न्यौपाने नेतृत्वको टोलीले धनपालथानको कर्सिया, मायागञ्जसमेतका स्थानबाट लत्ताकपडा, खाद्यान्न, मोटर पार्टस्लगायतका अवैध सामान नियन्त्रणमा लिएको छ। रंगेली नगरपालिका१ बबियाबाट पुस १७ गते प्रहरीले ३ सय ५० किलोग्राम गाँजासमेत बरामद गरेको थियो। गाँजा बरामद भएपछि मनोज राजवंशीसहित धनकुटाको शहीदभूमि गाउँपालिका२ का २९ वर्षीय बेचन भनिने हस्त राईलाई प्रहरीले पक्राउ गयो। तस्करीमा संलग्नले मोरङको धनपालथान, रतुवामाई, रंगेली, जहदा, विराटनगरलगायतका स्थानबाट सामानको अवैध ओसारपसार गर्ने गरेको खुलेको छ। मोरङ प्रहरी प्रमुख एसपी शान्तिराज कोइरालाले बरामद गरिएका अवैध सामान कारबाहीका लागि विराटनगर भन्सार कार्यालयमा बुझाइएको जानकारी दिए। चिसो मौसमसँगै तराईमा बाक्लो हुस्सु लाग्ने क्रम बढेको छ। हुस्सुले नजिकैको दृष्यसमेत देख्न मुस्किल पर्छ, उनले भने, त्यो मौका छोप्दै नेपालभारत सीमा क्षेत्रबाट सामानको तस्करी हुने गरेको पाइयो। सवैतिर कडाइ गर्दै तस्करी नियन्त्रणमा सक्रियता बढाइएको छ। चोरी तस्करीलगायतका अवैध धन्दा नियन्त्रणलाई प्राथमिकतामा राखेर सीमा क्षेत्रमा निगरानी बढाइएको छ, उनले भने, तस्करीमा संलग्नलाई पनि पक्राउ गरेर कारबाहीको दायरामा ल्याउन थालिएको छ। कोइरालाले तस्करी रोक्न सशस्त्र प्रहरीसँग समेत समन्वय भइरहेको बताए। नेपाल प्रहरीका प्रदेश १ प्रमुख डीआईजी सुदीप गिरी र सशस्त्र प्रहरी बलका प्रमुख डीआईजी कमल गिरीले सीमा क्षेत्रबाट हुने अवैध धन्दालाई शून्यमा झार्ने हिसाबमा काम गर्न मातहतका युनिटलाई निर्देशन दिएका छन्। तस्करीलाई बढवा दिने र अवैध धन्दामा संलग्नसँग साँठगाठ गर्नेलाई कारबाही हुन्छ, सशस्त्रका डीआईजी गिरीले भने, आफ्नो जिम्मेवारी पूरा गर्न सशस्त्र प्रहरी प्रतिबद्ध छ। तराईमा बाक्लो हुस्सु लाग्ने क्रम बढेपछि नजिकैको दृश्यसमेत देख्न मुस्किल पर्ने र त्यही मौका छोप्दै नेपालभारत सीमा क्षेत्रबाट सामान तस्करी हुने गरेको प्रहरीको भनाइ।"
राउटेलाई मदिरा बिक्री गर्न रोक,"दैलेख ; लोपोन्मुख राउटे समुदायको अस्तित्व नै संकटमा पर्न थालेपछि राउटे नागरिकलाई मदिराजन्य वस्तु बिक्रीमा रोक लगाइएको छ। गुराँस गाउँपालिकाले मदिराजन्य वस्तु विक्री वितरणमा रोक लगाउने निर्णय गरेको हो। गाउँ कार्यपालिकाले राउटेलाई मदिरा बिक्री वितरणमा रोक लगाउने निर्णय गरेको अध्यक्ष टोपबहादुर बिसीले बताए। राउटे नागरिक गुराँस गाउँपालिका८ का बासिन्दा हुन्। उनीहरूलाई २०७५ असार ३० गते स्थायी परिचयपत्र प्रदान गरिएको थियो। राउटे समुदाय दुर्घटनामा पर्नु, प्रजनन् शक्तिमासमेत ह्रास आई अस्तित्वसमेत संकटमा पर्नुको धेरै कारणमध्ये मुख्य कारण मदिरा सेवन भएको ठहर गर्दै राउटे समुदायलाई मदिराजन्य वस्तु बिक्रीलाई रोक लगाएका छौँ, अध्यक्ष बिसीले भने, राउटेलाई मदिरा बिक्री गर्ने कार्य दण्डनीय हुनेछ। मदिरा बिक्री वितरण रोक्न आग्रहसहित दैलेखका सबै स्थानीय तह र जिल्ला प्रशासन कार्यालयलाई पत्राचार गरेको अध्यक्ष बिसीले बताए। राउटेको अस्तित्व संकटमा परेको बारे पुस २३ गते शनिबार अन्नपूर्ण पोस्ट्मा राउटे समुदायमा बढ्यो मृत्युदर शीर्षकमा समाचार प्रकाशन गरेको थियो। लगत्तै गाउँपालिकाले यस्तो निर्णय लिएको हो। गुराँस८ का वडाध्यक्ष दीपेन्द्र ओलीले राउटे समुदाय मदिराको लतमा फस्दा सीप संकटमा परेको, प्रजनन् क्षमता घट्दै गएको र स्वास्थ्य अवस्था बिग्रँदै गएको बताए। राउटेले सामाजिक सुरक्षा भत्ता नगदमा वितरण गर्न बन्द गर्ने विषयमा पनि छलफल अघि बढेको उनले बताए। राउटे बस्तीमा डिपार्टमेन्टल स्टोर वा अन्य कुनै संयन्त्र खडा गरेर सामाजिक सुरक्षा भत्ताबाट कट्टा हुनेगरी अत्यावश्यक खाद्यान्न र लत्ताकपडा वितरण गर्ने विषयमा छलफल अघि बढेको छ। तर, स्थानीय सरकारले यो निर्णय गर्न सक्दैन। हामी संघीय सरकारसँग छलफल गरेर टुंगो लगाउँछौ, उनले भने। प्रमुख जिल्ला अधिकारी गोगनबहादुर हमालले सबै स्थानीय तह र सरोकारवालासँग छलफल गरेर अघि बढ्ने बताए। राउटे बस्तीमा मदिरा नियन्त्रण गर्ने विषयमा स्थानीय तहहरूसँग छलफल गरेर आवश्यक निर्णयहरू लिन्छौं। बस्ती वरिपरिका स्थानीय बासिन्दालाई सचेत बनाउने, मदिरा बेचबिखन बन्द गर्न सूचना जारी गर्ने, प्रहरी परिचालन गर्ने जस्ता कामहरू गर्छौं, उनले भने। राउटे समुदायका मुखियाहरूले बस्तीमा मदिराको लत हटाउने जनाएका छन्।"
शत्रुताको अन्त्य,"ग्रीष्म ऋतुको एकदिन। दिउँसोको समय थियो। तिर्खाएको एउटा सिंह नदीमा पानी पिउनका लागि गयो। ठिक त्यही समयमा एक जंगली सुँगुर पनि पानी पिउन त्यहाँ आइपुग्यो। अचम्म त के भयो भने दुवै प्राणी एकअर्काभन्दा पहिले आफू पानी पिउन चाहन्थे। को पहिला ? भन्ने घमण्ड जागृत भएपछि दुवैले एकअर्कालाई क्रोधित हुँदै हेरे। हेर्दाहेर्दै तिनीहरू मूल लक्ष्य छोडेर लड्न थाले। दुवैले एकअर्कामाथि यस्तो भयंकर आक्रमण गरे कि चाँडै तिनीहरू थकित भए। कारण थियो, दुवै प्यासले छटपटिएको अवस्थामा थिए। थाकेका कारणले दुवै श्वास लिनका लागि रोकिए। अचानक तिनीहरूले गिद्धले कराएको आवाज सुने। ठूलो संख्यामा एकत्र भएका गिद्धहरूले उनीहरूले देखे। आफूलाई नै निशाखा बनाइरहेको तिनीहरूले थाहा पाए। यसपछि सिंह र सुँगुर दुवैले बुझे कि गिद्धहरू दुवैमध्ये एक मारिने प्रतीक्षा गरिरहेका छन्। ताकि उनीहरूले त्यसको मासुलाई आफ्नो आहार बनाउन सकून्। यसैकारण दुवै वन्यपशुले सुमतिले काम लिए। ताकि तिनीहरू मित्र बने। दुवैले सँगै पानी पिए र तिर्खा पनि मेटाए। त्यसपछि सौहाद्र्र भूमिकामा आआफ्नो बाटो लागे। नैतिक शिक्षा : भनाइ नै छ, जहाँ सुमति त्यहाँ सम्पत्ति, जहाँ कुमति त्यहाँ विपत्ति। शत्रुताको अन्त्य भयानक हुन्छ।"
सभामुखमा माओवादीको साथ खोज्दै कांग्रेस,"काठमाडौं : प्रधानमन्त्रीमा पुष्पकमल दाहाल प्रचण्ड लाई विश्वासको मत दिएको कांग्रेसले सभामुखमा माओवादीको साथ खोजेको छ। प्रतिनिधिसभा सभामुखका लागि माघ ५ गते चुनाव हुँदैछ। कांग्रेससँगको गठबन्धन तोडेर माओवादी केन्द्रले एमालेसँग सत्ता समीकरण गरेको थियो। तर, कांग्रेसले प्रधानमन्त्रीमा माओवादी केन्द्रका अध्यक्ष प्रचण्डलाई विश्वासको मत दिएको थियो। प्रधानमन्त्रीमा सघाएका कारण कांग्रेसले सभामुखमा माओवादीको साथ खोजेको हो। त्यस विषयमा कुराकानी गर्ने जिम्मा कांग्रेसले पार्टी सभापति शेरबहादुर देउवालाई दिएको छ। पार्टीभित्रै बाट पनि विश्वासको मत दिएको विषयमा विरोधका स्वर सुनिन थालेपछि बिहीबार पार्टी सभापति शेरबहादुर देउवाले पदाधीकारी बैठक बोलाए। पदाधीकारी बैठकबाट स्पष्ट रूपमा राष्ट्रपति, उपराष्ट्रपति, सभामुख र उपसभामुखको निर्वाचनका विषयमा अन्य दलहरूसँग छलफल गर्ने निर्र्णय कांग्रेसले गरेको हो। बैठकले अन्य दलहरूसँग छलफल र समन्वयन गर्ने जिम्मेवारी भने पार्टीसभापति देउवालाई नै दिएको छ। सभापति देउवा निवास धुम्बाराहीमा बसेको बैठकले सभामुख र उपसभामुख निर्वाचनबारे अन्य दलसँग छलफल गर्ने निर्णय गरेको पार्टी सहमहामन्त्री बद्री पाण्डेले बताए। पाण्डेका अनुसार सभामुख र उपसभामुख निर्वाचनबारे संसद्मा प्रतिनिधित्व गर्ने अन्य दलहरूसँग छलफल गर्ने निर्णय भएको छ। बैठकबारे जानकारी दिँदै पाण्डेले भने, सभामुख र उपसभामुखमा उम्मेदवारीबारे दलहरूसँग छलफल गरेर निर्णयमा पुग्छौं। प्रदेशको सन्र्दभमा भने प्रदेश कार्य समितिले निर्णय गर्नेछ। सरकारलाई विश्वासको मत दिएर विवादमा आएको कांग्रेस लगत्तैको सभामुख र उपसभामुखको निर्वाचनमा माओवादी केन्द्रको साथ चाहेको छ। बैठकपछि सहमहामन्त्री बद्री पाण्डेले सभामुख र उपसभामुख निर्वाचनमा दलहरूबीच छलफल गर्नेबारे पदाधिकारीबीचमा अनौपचारिक छलफल भएको बताए। सभामुख र उपसभामुखको निर्वाचनमा हामी एक्लैले जित्ने अवस्था छैन। त्यसैले ती पदमा हामीले जित्ने अवस्था बनाउन अन्य दलसँग सहकार्य गर्नु आवश्यक हुन्छ। हामी सत्ता पक्ष र विपक्षमा रहेका दलहरूसँग पनि छलफल गरेरमात्रै निर्णयमा पुग्छौं, सहमहामन्त्री पाण्डेले भने। कांग्रेसका अर्का एक पदाधिकारीले भने, हामीले विश्वासको मत दियौं बाँकी सहमति छलफल सभापतिजीले प्रधानमन्त्रीलगायत अन्य दलसँग गर्नहुन्छ। अब राष्ट्रपति, सभामुख र उपसभामुखको निर्वाचनमा कसरी अघि बढ्ने ? सहकार्य गरौं भनेर कुरा राख्ने आधार बनेको छ। यो सबैको जिम्मेवारी हामीले पार्टी सभापतिलाई दिएका छौं। हामीले दिएको विश्वासको मतलाई माओवादीको साथ मिल्नेमा हामी विश्वस्त छौं। कांग्रेसका वरिष्ठ नेता शेखर कोइरालाले बिहीबार विराटनगरमा सञ्चारकर्मीहरूसँग राष्ट्रपति र उपराष्ट्रपतिको निर्वाचनलाई विचार गरेर आफूहरूले सरकारलाई विश्वासको मत दिएको बताएका छन्। कोइरालाले राष्ट्रपति र उपराष्ट्रपतिको निर्वाचनमा देशभरका सबै सांसदहरूले मत हाल्न पाउने र उम्मेदवार पनि हुन पाउने अधिकार भएकाले आफूहरूले पनि उम्मेदवारी दिने बताए। कोइरालाले भने, विश्वासको मत सबै कुरालाई विचार गरेरै दिइएको हो। अरू निर्वाचनहरू बाँकी नै छन्। सभामुख, उपसभामुखको निर्वाचनबाहेकका निर्वाचनमा पनि हामी उम्मेदवारी दिन्छौं। कोइरालाले थपे, राष्ट्रपति उपराष्ट्रपतिको निर्वाचनमा देशभरका सांसदले भोट हाल्नुहुन्छ। यो सबैलाई विचार गरेर हामीले सरकारलाई विश्वासको मत दिएका हौं। कांग्रेसले सरकारको गुण र दोषका आधारमा प्रश्न उठाउने र समर्थन गर्ने भन्दै सशक्त प्रतिपक्षको भूमिका निभाउने बताए। उनले भने, प्रतिपक्षको बेन्चमा बस्छौं। गुण र दोषको आधारमा सरकारको समर्थन र विरोध गर्छौं तर सरकारमा जाँदैनौं। यद्यपि, सरकारमा जाने विषयमा कांग्रेसले बार्गेनिङ गरेको भन्ने हल्लाका विषयमा भने आफुलाई कुनै जानकारी नभएको बताए। त्यस्तै, कांग्रेसका वरिष्ठ नेता रामचन्द्र पौडेलले पुष्पकमल दाहाल प्रचण्ड नेतृत्वको सरकारलाई विश्वासको मत दिएकोमा पार्टीभित्र कुनै विवाद र विरोध नभएको स्पष्ट पारे। पार्टीमा कुनै विरोध छैन। पार्टीबाट निर्णय गरेर नै सरकारलाई विश्वासको मत दिएका हौं। विश्वासको मत दिँदैमा हाम्रो प्रतिपक्ष दलको हैसियत गुम्दैन, उनले भने, महामन्त्री द्वयलगायतले केही फरक मत राखे पनि पार्टीको निर्णय उहाँहरूले पनि मानेको अवस्था हो। कांग्रेसका अर्का नेता एनपी साउदले कांग्रेसले बार्गेनिङको उद्देश्य राखेर विश्वासको मत दिएको भन्नु नै गलत भएको बताए। देशलाई तत्काल मध्यावधी निर्वाचनमा जानबाट बचाउनलाई विश्वासको मत दिएको उनको भनाइ छ। उनले भने, एमाले अध्यक्ष केपी शर्मा ओली सबै गुमाउन तयार हुनुहुन्थ्यो। उहाँको एक मात्र उद्देश्य गठबन्धन भत्काउनेमा थियो। विगतमा माओवादी केन्द्रका अध्यक्ष प्रचण्डलाई प्रधानमन्त्री बन्न नदिन अनेकौं षड्यन्त्र गर्ने नेताले किन एकाएक प्रचण्डलाई प्रधानमन्त्री बनाउन तयार हुनुभयो ?, साउदले भने, संसद्मा कांग्रेस विपक्षी मोर्चामै रहनेछ। सरकार अस्थिर नहोस्, मुलुक फेरि मध्यावधितिर नजाओस्, जनताको मतको कदर होस् भनेर मात्रै कांग्रेसले सरकारलाई समर्थन गरेको हो। सात दलको समर्थनमा गत पुस १० मा प्रचण्ड प्रधानमन्त्री नियुक्त भए। प्रधानमन्त्री नियुक्त हुने बेला प्रचण्डसँग केही स्वतन्त्रसमेत गरी १६९ जना सांसदको समर्थन थियो। त्यसैमा कांग्रेसको ७९ मत पनि थप भयो। यो कत्तिको आवश्यक थियो या थिएन भन्ने विषयमा प्रतिक्रिया दिँदै कांग्रेसका नेता डा मिनेन्द्र रिजालले भने, अहिले २०५१ सालमा मनमोहन अधिकारीलाई समर्थन गर्दाको समय जस्तै गरी कांग्रेसले उही कुरा दोहोयायो भनिन्छ। तर, त्यतिबेला देश फेरि मध्यावधि चुनावमा नजाओस् भनेर कांग्रेसले एमाले नेता अधिकारी नेतृत्वको सरकारका पक्षमा विश्वासको मत दियो। अहिले प्रचण्ड नेतृत्वमा रहेको सरकारलाई स्पष्ट बहुमत हुँदाहुँदै कांग्रेसले विश्वासको मत दिएको छ। कुनै पनि हालतमा तुलना गर्न मिल्दैन। रिजालले कांग्रेसले प्रमुख प्रतिपक्षीका रूपमा नबस्दा र बहुमत भएका प्रधानमन्त्री प्रचण्डलाई विश्वासको मत दिँदा यसको असर भावी दिनमा संसदीय राजनीति, सरकार र कांग्रेसमा पर्ने पनि बताए। पछिल्लो गतिविधि हेर्दा कांग्रेस प्रतिपक्षमा बस्न मानसिक रूपमा तयार भएको नदेखिने भन्दै रिजालले भने, कांग्रेसले अहिले संगठन निर्माणतर्फ ध्यान दिएर स्पष्ट बहुमतको सरकार बनाउनेतर्फ कांग्रेसको ध्यान जानुपर्छ। बन्द कोठाभित्र यदि लेनदेनका सहमति भएका छन् भने त्यो गल्ति हुन दिनुहुँदैन। अहिले कांग्रेसको २०७४ को चुनावभन्दा पनि मताधिकार खुम्चिएको छ। त्यसतर्प गम्भीर भएर लाग्ने बेला हो। यतिबेला कांग्रेसको दृष्टिकोण सत्ता बाहिर पार्टी सुधारमा हुनुपर्छ। यसैगरी कांग्रेसका अर्का नेता भुपेन्द्रजंग शाहीले बारम्बार कांग्रेसको विश्वासमाथि लात हानेका अस्थिर र अनैतिक राजनीतिका चतुर खेलाडी प्रचण्डलाई कांग्रेसले लत्रिएर विश्वासको मत दिनु भनेको कांग्रेसले सत्ताको आगाडि शिर झुकाउनु र लोकतान्त्रिक मूल्य मान्यताको अबमुल्यन गर्नु जत्तिकै भएको बताए। उनले भने, कांग्रेससँग गठबन्धन गरेर चुनाव जित्ने अनि आफैंले प्रतिगामीका मतियार भनेका केपी ओलीसँग घाँटी जोडेर कुर्चीका लागि सबैकुरालाई तिलाञ्जली दिएको भन्दै उनलाई प्रचण्डमा छेपारो प्रवृत्ति रहेको प्रष्ट देखिन्छ। प्रचण्डलाई सजाय दिनुको साटो झन् मलजल गर्ने कुरा कांग्रेसी कार्यकर्ताको भावनाविपरीत रहेको उनले बताए। प्रचण्ड नेतृत्वको सरकारलाई विश्वासको मत दिएकोमा पार्टीभित्र कुनै विवाद र विरोध छैन । विश्वासको मत दिए पनि हामी प्रतिपक्षमै रहन्छौं ।रामचन्द्र पौडेल, वरिष्ठ नेता, कांग्रेस राष्ट्रपति उपराष्ट्रपतिको निर्वाचनमा देशभरका सांसदले भोट हाल्नुहुन्छ। यो सबैलाई विचार गरेर हामीले सरकारलाई विश्वासको मत दिएका हौं।शेखर कोइराला वरिष्ठ नेता कांग्रेस सभामुखको निर्वाचनमा हामी एक्लैले जित्ने अवस्था छैन। त्यसैले जित्ने अवस्था बनाउन माओवादीको साथ आवश्यक छ । यसबारे छलफल भएको छ ।बद्री पाण्डे,सहमहामन्त्री, कांग्रेस"
ज्यान मुद्दामा १६ लाई जन्मकैद,बागलुङ : बागलुङको बडिगाड गाउँपालिका१० दर्लिङ बल्देधुरी घटनामा संलग्न रहेको आरोपमा पक्राउ परेका १६ जना युवालाई जन्मकैदको फैसला भएको छ। जिल्ला अदालत बागलुङले २०७७ चैत १५ गते होलीको दिन भीरबाट खसालेर मारिएका दुई युवाको हत्या आरोपमा मंगलबार १६ जना युवालाई जन्मकैदको फैसला गरेको हो। जिल्ला न्यायाधीश डा दिवाकर भट्टको इजलासले अभियोग लागेर पुर्पपक्षमा परेका सबै युवालाई जन्मकैदको फैसला सुनाएको हो। घटनामा संलग्न एक बालकलाई सुधार गृह पठाइने भएको छ। २०७७ चैत १५ गते होलीका दिन बडिगाड१० सहित छिमेकी जिल्ला गुल्मी र प्युठानको सिमानामा रहेको बल्देधुरीमा मेला लागेको थियो। स्वतःस्फूर्त रूपमा लाग्ने मेलामा रमाउन गएका युवाबीच होली खेल्ने क्रममा बडिगाड१० र निसीखोला गाउँपालिका७ का युवाबीच दोहोरो झडप हुँदा दुई जनाको मृत्यु भएको थियो। घटनामा निसीखोला७ का ३६ वर्षीय प्रकाश कुँवर र ३४ वर्षीय दीपक दमाईंको ज्यान गएको थियो। बडिगाड१० का युवाले कुटपिट गरेपछि भीरबाट खसालेर हत्या गरिएको आरोप लागेको थियो। घटनापछि प्रहरी अनुसन्धानमा पनि सोही कुरा खुलेको बताइएको थियो। घटनामा संलग्न भएको आरोपमा बडिगाड१० का १८ जना युवा पक्राउ परेका थिए। पक्राउ परेकामध्ये १५ जनालाई जन्मकैद भएको हो। दुई जना तारेखमा छुटेका थिए। एक जना उच्च अदालतको आदेश र अर्काे सर्वोच्चको आदेशमा छुटेका थिए। आदेश मानेर पुर्पक्षमा बसेका सबैलाई अदालतले जन्मकैदको फैसला गरेको हो। मुलुकी फौजदारी संहिताको दफा १७७ (२) अनुसार उनीहरूलाई जन्मकैद फैसला भएको हो। जन्मकैद सजायअनुसार उनीहरू सबैलाई २५ वर्ष कैद हुनेछ। घटना हुँदाका दिन १८ वर्ष नपुगेका एक बालकलाई भने सुधार गृह पठाइने भएको हो।
अख्तियारकै आयुक्त पाठक भ्रष्टाचारी ठहर,"काठमाडौं : अख्तियार दुरुपयोग अनुसन्धान आयोगका तत्कालीन आयुक्त राजनारायण पाठक भ्रष्टाचारी ठहर भएका छन्। विशेष अदालतले बिहीबार उनलाई तीन वर्ष तीन महिना कैद र ३९ लाख रुपैयाँ जरिवानाको फैसला सुनाएको छ। सोही मुद्दामा नेपाल इन्जिनियरिङ कलेजका सञ्चालक भनिएका लम्बोदरकुमार न्यौपाने पनि दोषी ठहर भएका छन्। उनलाई तीन वर्ष कैद र ३९ लाख रुपैयाँ जरिवाना अदालतले तोकेको छ। अख्तियारको आयुक्त भएको अवस्थामा घुस लिएकाले पाठकलाई थप तीन महिना कैद सजायको फैसला भएको विशेषका प्रवक्ता दीपेन्द्रनाथ योगीले बताए। विशेषका अध्यक्ष श्रीकान्त पौडेल, सदस्यद्वय यमुना भट्टराई र बलभद्र बाँस्तोलाको इजलासले उनीहरूविरुद्धको मुद्दामा फैसला गरेको हो । भक्तपुर चाँगुनारायणस्थित कलेजको स्वामित्व विवादसम्बन्धी उजुरी मिलाउन सञ्चालक न्यौपानेले दिएको ७८ लाख घुस रिसवत लिएको पुष्टि भएको भन्दै अख्तियारले २०७५ चैत १२ गते विशेषमा अभियोगपत्र दर्ता गरेको थियो। पाठकविरुद्ध भ्रष्टाचार निवारण ऐन २०५९ को दफा ३ (१) बमोजिमको कसुरमा बिगो ७८ लाख रुपैयाँ कायम गरी दफा ३ (१) र सोही उपदफाको देहाय (ज) बमोजिम जरिवाना कैद सजाय माग गरिएको थियो। दफा ३ (१) मा कसुरको मात्राअनुसार कैद र बिगोबमोजिम जरिवाना हुने र रिसवत लिइसकेको भए त्यो पनि जफत हुने व्यवस्था छ। देहाय (ज) मा ५० लाखदेखि १ करोड रुपैयाँसम्ममा ६ देखि आठ वर्षसम्म कैद हुने व्यवस्था छ। यस्तै पाठक पदमा बहाल रहेकै अवस्थामा कसुर गरेको भन्दै दफा २४ बमोजिम थप तीन वर्षसम्म कैद सजाय माग गरिएको थियो। न्यौपानेविरुद्ध ७८ लाख नै बिगो कायम गरी दफा ३ (१) र उपदफा १ को देहाय (ज)बमोजिम सजायको मागदाबी गरिएको थियो। यो भ्रष्टाचार मुद्दा संवैधानिक पदमा रहेका व्यक्तिविरुद्ध दायर भएको पहिलो हो। पाठकले घुस लिएको श्रव्यदृश्य २०७५ फागुन १ गते सार्वजनिक भएको थियो। उनले फागुन ३ गते पदबाट राजीनामा गरेपछि अनुसन्धान गरिएको थियो। ४० लाख र ३८ लाख नगद दुईपटक गरी कलेजका तत्कालीन अध्यक्ष न्यौपानेका तर्फबाट पाठकलाई बुझाएको भनी ज्ञानेन्द्र झाले अख्तियारमा बयान दिएका थिए। भिडियोमा पाठकको सिफारिस र रोहवरमा शुभनारायण पाठकले थप १५ लाख रुपैयाँ अतिरिक्त घुस लिएको अभियोग लगाइएको थियो। उक्त रकम कलेजसँग सम्बन्धित नरहेको भन्दै अख्तियारले त्यस सम्बन्धमा छुट्टै थप अनुसन्धान गर्ने निर्णय गरेको थियो। अख्तियारले कलेजको विवादसम्बन्धी उजुरीको प्रारम्भिक अनुसन्धान थालेपछि तत्कालीन आयुक्त पाठकले त्यसलाई तामेलीमा राखिदिने प्रलोभन देखाएर घुस मागेका थिए। १ करोड ६५ लाख रुपैयाँमा डिल भएकोमा न्यौपानेले सुरुमा ४० र पछि ३८ गरी ७८ लाख रुपैयाँ बुझाएका थिए। तर, उक्त उजुरी तामेलीमा नगएपछि बुझाएको रकम फिर्ता माग्दा पाठकले धम्की दिएको विवरण सार्वजनिक भएको थियो। अख्तियारले त्यो प्रकरणमा ७९ पृष्ठकोे अभियोगपत्र तयार पारेको थियो। पाठकले बयानमा आरोप अस्वीकार गर्दै लेनदेन नै नभएको जिकिर गरेका थिए। घरमा आएर जबर्जस्ती भिडियो खिचेर आफ्नो अनुकूल हुने गरी अथ्र्याइएको दाबी उनले गरेका थिए। गैरनाफामूलक संस्थाका रूपमा स्थापित कलेजलाई निजीकरण गर्ने विषयमा सञ्चालकहरू विभाजित भएका थिए। तत्कालीन अध्यक्ष न्यौपाने समूहले सामाजिक संस्थाका रूपमा दर्ता भएको कलेजलाई निजी कम्पनीमा रूपान्तरण गर्ने र नाफामुखी बनाउने प्रस्ताव गरेको थियो। दीपक भट्टराई नेतृत्वको समूह कलेजलाई सामाजिक संस्थाकै रूपमा सञ्चालन गर्नुपर्ने भन्दै निजीकरणको विपक्षमा उभिएको थियो। संस्थाको कोषमा रहेको करिब १० करोड रुपैयाँ सञ्चालकका नाममा बाँड्ने निर्णयसँगै विवाद उत्कर्षमा पुगेको थियो। त्यसपछि न्यौपाने पक्षमाथि अनियमितताको आरोप लागेको थियो। भट्टराई पक्षले जिल्ला प्रशासन कार्यालय, संसदीय समिति र अख्तियार दुरुपयोग अनुसन्धान आयोगमा उजुरी गरेको थियो। सरकारले गठन गरेको छानबिन समितिले तत्कालीन शिक्षामन्त्री गिरिराजमणि पोखरेललाई प्रतिवेदन बुझाएको थियो। शिक्षा मन्त्रालयका तत्कालीन सहसचिव हरि लम्सालको संयोजकत्वमा गठित समितिमा भक्तपुरका प्रमुख जिल्ला अधिकारी नारायण भट्ट, पोखरा विश्वविद्यालयका प्रतिनिधि अर्जुन गौतम, चार्टर्ड एकाउन्टेन्ट हरि सिलवाल, भक्तपुर नगरपालिकाका प्रशासकीय अधिकृत चिरञ्जीवी तिमिल्सिना र मन्त्रालयका उपसचिव लक्ष्मीकुमार खड्का सदस्य थिए।"
कर्णालीका अवैध क्रसर कहिले हुन्छन् बन्द ?,"सुर्खेत : कर्णाली प्रदेशको हुम्ला बाहेकका जिल्लामा ४७ वटा क्रसर उद्योग छन्। तर, अधिकांश अवैधानिक। अन्य जिल्लाको तुलनमा प्रदेशको राजधानी सुर्खेतमा सबैभन्दा धेरै क्रसर सञ्चालन भइरहेको र धेरैले मापदण्ड मिचेको प्रदेश प्रहरी कार्यालयको तथ्यांकले नै देखाउँछ। कार्यालयका प्रवक्ता एसपी माधव श्रेष्ठ भन्छन्, हुम्लामा सडक नपुगेकाले क्रसर उद्योग सञ्चालन भएको छैन। अन्य सबै जिल्लामा एउटादेखि १६ वटासम्म क्रसर रहेको भेटिएको छ। प्रहरीको तथ्यांकअनुसार सुर्खेतमा १६, दैलेखमा ८, जाजरकोटमा २, सल्यानमा ५, रुकुम पश्चिममा ८, कालिकोटमा १, जुम्लामा ५, मुगुमा र डोल्पामा ११ वटा क्रसर उद्योग छन्। धेरै उद्योग सुर्खेतमा रहेको र अवैध पनि धेरै सुर्खेतमा नै रहेको प्रहरी अधिकारी बताउँछन्। सुर्खेतको लेकबेंसी नगरपालिकामा मात्र तीनवटा अवैध क्रसर खुलेआम सञ्चालनमा छन्। तर, यस्ता उद्योगको निगरानी गर्दै नियन्त्रणमा भने सम्बन्धित निकायले हालसम्म चासो दिएको छैन। गृह मन्त्रालयले गत पुस २० गते सबै जिल्ला प्रशासन कार्यालयलाई परिपत्र गर्दै अवैध क्रसर उद्योग बन्द गर्न निर्देशन दियो। सोहीअनुसार जिल्ला प्रशासन कार्यालयहरूले पनि सूचना जारी गर्दै अवैध क्रसर बन्द गर्न निर्देशन दिइरहेका छन्। तर, कर्णाली प्रदेशको राजधानी सुर्खेतको वीरेन्द्रनगर, लेकबेंसी, भेरीगंगा, गुर्वाकोटलगायतका स्थानीय तहमा रहेका विभिन्न खोलाहरू अवैध क्रसर उद्योगको कब्जामा छन्। यी क्षेत्रहरूमा क्रसर सञ्चालकहरूले राज्यलाई नै चुनौती दिँदै धमाधम प्रकृति दोहन गरिरहेका छन्। यसलाई रोक्न प्रहरी, प्रशासन र स्थानीय सरकार पनि मुखदर्शक बनेको देखिन्छ। सुर्खेतको लेकबेंसी नगरपालिका ८ स्थित चिगाड खोलामा पञ्चकोसी एग्रिगेट एन्ड स्यान्ड रिपाइनरी इन्डस्ट्रिज प्रालि नामको बालुवा प्रशोधन उद्योग दर्ता गरी क्रसर सञ्चालन भइरहेको छ। केही वर्ष पहिले निर्माण व्यवसायी पदम खड्कालाई सडक निर्माण प्रयोजनका लागि लामा राजेन्द्र एसएनएस जेभी फर्ममार्फत अस्थायी रूपमा सञ्चालन गर्न दिएको क्रसर ठेक्काको म्याद सकिँदा पनि पञ्चकोसी एग्रिगेट एन्ड स्यान्ड रिपाइनरी इन्डस्ट्रिज प्रालि नामको बालुवा प्रशोधन उद्योग दर्ता गरी क्रसर सञ्चालन गरिएको छ। जुन क्रसर कानुनी प्रक्रिया पूरा नगरी अवैध रूपमा सञ्चालित हो। यस्तै लेकबेंसी नगरपालिका ९ चिगाड खोलामै न्यूदेउती बालुवा मोरङ प्रशोधन उद्योग दर्ता गरी अवैध रूपमा क्रसर चलाइएको छ। वीरेन्द्रनगर ३ निवासी गीता थापाको नाममा दर्ता भएको उक्त फर्मबाट विवेक थापाले क्रसर चलाइरहेका छन्। स्थानीय डम्बर तिवारी भन्छन्, यो अवैध क्रसर सञ्चालन भएको पाँच वर्ष भयो। पटकपटक प्रहरी प्रशासनको अनुगमन तथा स्थानीयको विरोध हुँदा पनि यो क्रसर बन्द भएन। जिल्लाबाट अनुगमनमा गएका प्रमुख जिल्ला अधिकारी खगेन्द्र रिजाल र एसपी योगेन्द्रसिंह थापाकै अगाडि उनले थपे, तपाईंहरू जस्ता सिडियो र एसपी कतिपटक अनुगमनमा आउँदा अवैध क्रसर बन्द गर्ने भनेर गए। तर, यो क्रसर बन्द भएन। अब त तपार्इंहरू अनुगमनमा आएर यो अवैध क्रसर बन्द हुन्छ भन्ने विश्वास पनि छैन। हामीले अवैध क्रसरले यहाँको प्रकृति नै उजाड हुने गरी ढुंगा, गिट्टी र बालुवा उत्खनन गरिएको भन्दै विरोध पनि जनायौँ। तर, पनि यो क्रसर बन्द भएन। गुण्डाहरू पालेर क्रसर चलाउने मान्छेसँग हामी लडाइँ पनि कसरी गर्ने ? यस्तै लेकबेंसी नगरपालिका १ स्थित खहरे खोलामा भेरी एग्रिगेड एन्ड सेन्ड रिपाइनरी इन्डस्ट्रिज प्रालि नामको बालुवा प्रशोधन उद्योग दर्ता गरी केदार शर्मा नामले चिनिने कलाधर उपाध्यायले ठूलो क्रसर चलाइरहेका छन्। उनले खहरे खोला नै उजाड हुने गरी त्यहाँबाट ढुंगा, गिट्टी र बालुवा उत्खनन गरेका छन्। गत आर्थिक वर्षमा मात्र चार करोडको ढुंगा, गिट्टी र बालुवा उत्खनन गरी बिक्री गरेको अभिलेख छ। उक्त क्रसर पनि अवैध रूपमा चलाइएको हो। उनको क्रसर उद्योग पनि पटकपटक प्रहरी प्रशासनले अनुगमन मात्र गरेको छ। अवैध रूपमा सञ्चालन भएर प्रकृति नै दोहन गरिरहेको उक्त क्रसर प्रशासनले बन्दसमेत गर्न सकिरहेको छैन। भेरीगंगा नगरपालिका ८ मा हाम्रो क्रसरलगायत सुर्खेत जिल्लाभरि १३ वटा अवैधानिक क्रसरहरू सञ्चालनमा छन्। जहाँ प्रशासनको नजर पुगेको पनि छ। अनुगमन नहुने पनि होइन, तर बन्द हुँदैनन्। सुर्खेतको उद्योग हित संरक्षण कार्यालयमा जम्मा १६ वटा क्रसर मात्र उद्योग दर्ता भएका छन्। जसमध्ये १३ वटा सञ्चालनमा छन्। बाँकी बन्द छन्। जिल्ला समन्वय समिति सुर्खेतका निमित्त समन्वय अधिकारी मेघनाथ साप्कोटा भन्छन्, सुर्खेत जिल्लाभरि रहेका अवैध क्रसरहरूको अवस्थाका विषयमा अनुगमन भइरहेको छ। यसलाई बैधानिक रूपमा सञ्चालन नगरे बन्द गर्नुपर्छ। सुर्खेतका प्रमुख जिल्ला अधिकारी खगेन्द्र रिजालले आफूहरूले जिल्लामा सञ्चालित क्रसरहरूलाई आफ्नो कागजात प्रशासनमा पेस गर्न निर्देशन दिएको बताए। उनले भने, हामी जिल्लाभरि सञ्चालनमा रहेका क्रसरहरूको अनुगमन गरिरहेका छौं। हामीलाई कि बैधानिक रूपमा मापदण्ड पूरा गरी सञ्चालन अनुमति दिएको कागजात दिनुपर्छ। यदि अवैधानिक रूपमा सञ्चालन गरिएको भए तत्काल बन्द गर्नुपर्छ। मंगलबार मात्र पूर्वी सुर्खेतका चारवटा क्रसरहरूको अनुमन गरी त्यहाँको कच्चा पदार्थहरू बरामत गरिएको छ। आजकै दिनबाट क्रसर बन्द गर्ने र त्यहाँको कच्चा पदार्थ क्रसर सञ्चालकलाई बिक्री वितरणमा रोक लगाएका छौं। तत्काल प्राविधिक टिम पठाएर त्यसको मूल्यांकन गरी रेकर्ड राख्छौं। जिल्लाभरिका क्रसरहरू अनुगमन गरिरहेका छौं। कि प्रक्रिया पूरा गरी सञ्चालन गरेको कागजात दिनुपर्छ। कि बन्द गर्नुपर्छ। जिल्ला समन्वय समिति सुर्खेतका प्रमुख गंगाराम सुनारले जिल्लामा सञ्चालित क्रसर उद्योगलाई स्थानीय तहमा कर तिराएर प्रक्रिया पूरा गरी बैधानिक रूपमा सञ्चालन गर्न दिनुपर्ने बताए। उनले भने, सुर्खेतका लेकबेंसी, भेरीगंगालगायतका केही स्थानीय तहको आन्तरिक आयको प्रचुर सम्भावना क्रसर उद्योगबाट छ। त्यसैले स्थानीय सरकारले नदीजन्य पदार्थ उत्खनन् कार्यविधि बनाएर बैधानिक रूपमा सञ्चालन गर्न दिनुपर्छ। यसबाट जिल्लाले ठूलो राशिमा आर्थिक लाभ हुनेछ। व्यवसायीले ठूलो लगानी गरेर सञ्चालन गरिसकेको क्रसरहरू बन्द गर्नु समस्याको समाधान होइन। यिनीहरूलाई कानुनी दायरामा ल्याउने कुरामा सबै सरोकारवाला निकायले सोच्नुपर्छ। यता क्रसर सञ्चालकहरू सरकारले व्यवसायीको लगानी डुबाउन लागेको आरोप लगाउँछन्। उनीहरूको माग पनि आफूहरू कानुनी दायरामा आउन खोज्दाखोज्दै सरकारी प्रक्रिया नै सहज नभएको बताउँछन्। क्रसर सञ्चालक कलाधर उपाध्यायले भने, हामी राज्यको कानुनी दायरामा आउन तयार छौं। राज्यलाई कर तिरेर व्यवसाय गर्न तयार छौं। कर पनि तिरिरहेका छौं। तर, हाल सरकारले क्रसर उद्योग दर्ता बन्द गरेको छ। तीन तहका सरकार भएपछि स्थानीय खोला तथा नदीजन्य पदार्थको जिम्मा स्थानीय सरकारलाई छ। जिल्लाको उद्योग हित संरक्षण कार्यालयमा यो दर्ताको काम बन्द छ। स्थानीय तहमा उद्योग शाखा पनि छैनन्। कर्मचारी पनि छैनन्। मैले यहाँ बैकको ४ करोड ऋण निकालेर व्यवसाय सुरु गरेको छु। यो बन्द हुँदा म मेरो लगानी खोलामा बगाउ ?, व्यवसायी उपाध्यय प्रतिप्रश्न गर्छन्। लेकबेंसी नगरपालिका प्रमुख उमेश पौडेलले आफूहरूले उद्योग दर्ता तथा व्यवसाय ऐन नै जारी गरिसकेको बताए। उनले भने, हाम्रो नगरपालिकामा ऐन नै बनाइसकेका छौं। त्यसअनुसार कार्यविधि पनि तयार छ। माघको पहिलो साताबाट उद्योग तथा व्यवसाय दर्ता सुरुवात गर्ने तयारी छ। तर, हाल सञ्चालनमा रहेका क्रसरहरू दर्ता गर्दा उनीहरूको मापदण्डमा नै नभएकाले दर्ता हुने अवस्थामा छैनन्। त्यसैले यिनीहरू बन्द गर्नुपर्ने अवस्था छ। खोलाको बीचमा क्रसर सञ्चालनमा छन्। यो नियमले मान्दैन। खोला नै नाश हुने गरी अहिले क्रसर सञ्चालनमा छन्। सुर्खेतमा सञ्चालनमा रहेका क्रसरहरूले नदीजन्य तथा खनिज पदार्थ व्यापक रूपमा दुरुपयोग गरेका छन्। प्रचलित कानुन र मापदण्डअनुसार यहाँका कुनै पनि क्रसर उद्योगहरू सञ्चालनमा छैनन्। बिभिन्न विकास आयोजनाका लागि अस्थायी रूपमा सञ्चालन अनुमति दिएका क्रसर उद्योगलाई नियमित सञ्चालनका लागि अनुमति दिन नसकिने सर्वोच्च अदालतले २०७६ साल भदौ ५ गते फैसला नै गरिसकेको छ। स्थानीय सरकारले यी क्रसरलाई नियमित अनुगमन र निरीक्षण गर्दैनन्। सबैसँगको मिलोमतोमा क्रसर सञ्चालकहरूले सुर्खेतका बिभिन्न खोलानालाहरूको स्वरूप नै बिगारेर यहाँको श्रोतहरू दोहन गरेको स्थानीयको भनाइ छ। धेरै उद्योग मापदण्डविपरीत कर्णालीमा सञ्चालनमा रहेको प्रायः सबै क्रसर उद्योगहरू मापदण्डविपरीत रहेको पाइएको छ। जिल्ला समन्वय समिति सुर्खेतका निमित्त समन्वय विकास अधिकारी मेघनाथ साप्कोटा कर्णालीमा सञ्चालन रहेको कुनै पनि क्रसरहरू मापदण्ड पूरा नगरी गरेको बताए। उनले भने, क्रसर सञ्चालन गर्दा अपनाउनुपर्ने न्यूनतम मापदण्ड पनि पूरा नगरी क्रसर चलाइएका छन्। यसले वातावरणीय रूपमा ठूलो असर गर्छ। उनका अनुसार क्रसर सञ्चालन गर्दा घरेलुमा दर्ता गरेको इजाजत हुनुपर्ने, वातावरणीय प्रभाव मूल्यांकन गरेको ठाउँ हुनुपर्ने, उद्देश्यअनुसार मात्र काम गरेको हुनुपर्ने, सडकमा धुलो उडाएर ढुवानी गर्न नमिल्ने, पानी हालेर ढुवानी गर्नुपर्ने, स्थानीय पालीकाबाट स्वीकृति लिएको हुनुपर्ने, नियमित कर तिरेको हुनुपर्ने, खरिद बिक्रीको खाता चुस्त दुरुस्त राखेको हुनुपर्ने, वातावरणीय प्रभाव मूल्यांकनमा औंल्याएका विषयहरू पूरा गरेको हुनुपर्ने छ। त्यसैगरी राजमार्गबाट ५ सय मिटर टाढा, शिक्षण संस्था, विद्यालय, धार्मिक स्थलभन्दा २ किलोमिटर टाढा, पक्की पुलबाट ५ सय मिटर टाढा, वन निकुञ्ज आरक्षणबाट २ किलोमिटर टाढा, घना बस्तीबाट २ किलोमिटर टाढा, विद्युत् लाइनबाट २ किलोमिटर टाढा, ताल तलैया खोलाभन्दा ५ सय मिटर टाढा, चुरे पहाडको फेदीबाट १५ सय मिटर टाढालगायतका मापदण्डहरू पूरा गरेको हुनुपर्ने व्यवस्था छ। सरकारकै निर्देशन टेर्दैनन् उद्योगी गत असोज दोस्रो साता कर्णाली प्रदेश सरकारले पहिलो पटक क्रसर उद्योगहरूको अनुगमन गरेको थियो। सरकारले अनुगमन टोली नै गठन गरेको थियो। त्यो टोलीले सरकारलाई आफ्नो प्रतिवेदनमा कर्णालीमा सबै उद्योगहरू अवैध रहेको प्रतिवेदन दियो। सरकारले तत्काल अवैध रूपमा सञ्चालनमा रहेका क्रसरहरू बन्द गर्न निर्देशन दियो। तर, उद्योगीहरूले उक्त निर्देशन टेरेनन्। उनीहरूले केही समय बन्द गरेर फेरी सञ्चालन गरिरहे। अनुगमन टोलीले कर्णालीका सबै क्रसर उद्योगहरू अवैध रूपमा सञ्चालन भएको प्रतिवेदन दिएर सरकारले बन्द गर्न निर्देशन दियो। तर, सरकारले आफ्नै निर्देशन कार्यन्वयन गर्न भने सकेन। क्रसर उद्योगीहरू राज्यलाई नै चुनौती दिँदै अवैध रूपमै उद्योगहरू चलाइरहे। हरेक पटक गृह मन्त्रालयको निर्देशन पालना गर्न उद्योगहरूको अनुगमन हुन्छ। अवैध रूपमा सञ्चालन रहेका उद्योगहरू बन्द हुँदैनन्। अधिवक्त दुर्गा सापकोटाले भने, क्रसर उद्योगीहरूले सबैतिर सेटिङ मिलाएर उद्योग सञ्चालन गरिरहेका छन्। यसमा स्थानीय तहका जनप्रतिनिधि, प्रहरी प्रशासन सबैको मिलेमतो छ। नत्र राज्यले चाहेपछि अवैध रूपमा सञ्चालनमा रहेका क्रसरहरू बन्द गर्न नसक्ने हो र ? कर्णालीमा प्राय व्यवसायीहरूले बालुवा प्रसोधन उद्योगको नाममा ठूलाठूला क्रसरहरू राखेर कुनै पनि मापदण्ड पूरा नगरी प्रकृति दोहोन गरिरहेको बताउँदै उनले भने, स्थानीय प्रहरी, प्रशासन, स्थानीय सरकार लगायतका सरोकारवाला निकायहरू मुखदर्शक बनेका छन्। सुर्खेतमा प्रक्रिया पूरा गरेर दर्ता भएको तर, नवीकरण नभएको, सरकारले तोकेको मापदण्ड पूरा नगरेर सञ्चालनमा रहेका उद्योगसहित गरेर सुर्खेतमा सबै क्रसर उद्योग अवैध छन्। स्रोतका अनुसार कर्णालीमा दर्ता भएर सञ्चालनमा रहेको एक मात्र त्रिशक्ति क्रसर उद्योग पनि नवीकरण नभएको र मापदण्ड पूरा नगरेर सञ्चालनमा छ। सुर्खेतमा १६ वटा क्रसर उद्योग छन्। तर, सञ्चालनमा १३ वटा मात्र छन्। विकास आयोजनाहरूको नाममा राखिएका अस्थायी क्रसर उद्योगहरूले पनि सरोकारवाला निकायसँगको मिलोमत्तोमा आयोजनाभन्दा बाहिर बिक्री गर्ने गरेका छन्। आयोजना सकिएपछि अवैध रूपमा क्रसर उद्योग चलाइरहेको पाइएको छ। हुम्लामा सडक नपुगेकाले क्रसर उद्योग सञ्चालन भएको छैन। अन्य सबै जिल्लामा एउटादेखि १६ वटासम्म क्रसर रहेको भेटिएको छ। अधिकांश अवैधानिक छन्। एसपी माधव श्रेष्ठ, प्रवक्ता, प्रदेश प्रहरी कार्यालय, कर्णाली प्रदेश जिल्लाभरि सञ्चालनमा रहेका क्रसरहरूको अनुगमन गरिरहेका छौं। हामीलाई कि बैधानिक रूपमा मापदण्ड पूरा गरी सञ्चालन अनुमति दिएको कागजात दिनुपर्छ। यदि अवैधानिक रूपमा सञ्चालन गरिएको भए तत्काल बन्द गर्नुपर्छ।खगेन्द्र रिजाल,प्रमुख जिल्ला अधिकारी, सुर्खेत सुर्खेत जिल्लाभरि रहेका अवैध क्रसरहरूको अवस्थाका विषयमा अनुगमन भइरहेको छ। यसलाई बैधानिक रूपमा सञ्चालन नगरे बन्द गर्नुपर्छ। मेघनाथ सापकोटा, निमित्त समन्वय अधिकारी, जिल्ला समन्वय समिति सुर्खेत यस्तो छ मापदण्ड सरकारले ढुंगा, गिट्टी, बालुवा उत्खनन, बिक्री तथा व्यवस्थापनसम्बन्धी मापदण्ड संशोधन गरे पनि त्यसलाई सर्वोच्चले रोक्यो। गत २२ वैशाखमा बसेको मन्त्रिपरिषद् बैठकले मापदण्ड संशोधनको प्रस्ताव स्वीकृत गरेको थियो। संशोधित मापदण्ड संघीय मामिला तथा सामान्य प्रशासन मन्त्रालयले स्थानीय तहहरूलाई परिपत्र गर्दै कार्यान्वयन गर्न भनेको थियो। त्यस अघिसम्म ५ मंसिर २०७७ मा जारी गरेको मापदण्ड लागू थियो। २०७७ कोभन्दा पछिल्लो संशोधित व्यवस्थाले नदीमा उत्खनन गर्न थप सहज बनाएको भन्दै मुद्दा पयो र सर्वोच्चले अल्पकालीन अन्तरिम आदेश दिँदै सांशोधित व्यवस्था लागू नगर्न भन्यो। र, अहिले पनि २०७७ कै मापदण्ड लागू छ। २०७७ सालमा बनेको सरकारी मापदण्डमा क्रसर उद्योग राजमार्गबाट कम्तीमा ५ सय मिटर टाढा हुनपर्छ। खोला वा नदी किनारबाट ५ मिटर, शिक्षण संस्था, स्वास्थ्य संस्था, धार्मिक, सांस्कृतिक, पुरातात्विक महत्वका स्थान तथा सुरक्षा निकायबाट २ किलोमिटर टाढा मात्र क्रसर उद्योग राख्न पाइन्छ। पक्की पुलबाट ५ सय मिटर, अन्तर्राष्ट्रिय सीमाबाट २ किलोमिटर, वन तथा निकुञ्ज वा आरक्षबाट २ किलोमिटर, घना बस्तीबाट २ किलोमिटर, हाइटेन्सन लाइनबाट २ सय मिटर, ऐतिहासिक ताल, तलैया, जलाशय र पोखरीबाट ५ समय मिटर तथा चुरे पहाडको फेदीबाट १५ सय मिटर टाढा मात्र क्रसर उद्योग स्थापना वा सञ्चालन गर्न सरकारले अनुमति दिएको छ। सरकारी मापदण्डका आधारमा अधिकांश क्रसर बन्द हुनुपर्ने अवस्थामा सञ्चालित छन्।"
गण्डकी प्रदेश सभामा असल संसदीय संस्कृतिको छनक,"पोखरा : गण्डकी प्रदेश सभाको दोस्रो कार्यकालको पहिलो अधिवेशनको दोस्रो बैठक शुक्रबार बस्यो, जुन व्यवहार त पहिलो बैठकजस्तै थियो । पहिलो बैठक पुस १८ गते बसेको थियो । त्यो औपचारिकतामा सीमित भयो । २९ गते शुक्रबार मुख्यमन्त्री खगराज अधिकारीले विश्वासको मत लिने कार्यसूची थियो । विश्वासको मतको महत्व छँदै थियो, त्यसमाथि मुख्यमन्त्री र प्रतिपक्ष दलका नेताले व्यक्त गरेका विचारले प्रदेश सभा गर्मायो । राप्रपा सांसद एवं मन्त्री पञ्चराम गुरुङले आफ्नो पार्टीको तर्फबाट मुख्यमन्त्री खगराज अधिकारीलाई विश्वासको मत दिने प्रतिबद्धता गरे । गुरुङले मुख्यमन्त्रीमाथि थप विश्वास जाहेर गर्दै यो पनि भने, यदि राष्ट्रिय खेलाडी गाउँको क्लबमा आएर खेल्छ भने उसले सजिलैसँग विजय प्राप्त गर्न सक्छ । उनले मुख्यमन्त्री अधिकारी प्रतिनिधि सभाको अनुभवीमात्रै नभई स्वास्थ्य र गृहमन्त्री भइसकेको व्यक्ति प्रदेशमा आएको हुँदा पक्कै सफल हुने संकेत गरेका थिए । संसदीय परम्परामा सरकार प्रमुखले विश्वासको मत लिँदा उसले प्रस्ताव राख्ने र अरु सबै दलका नेता वा प्रतिनिधिले पक्ष वा विपक्षमा धारणा राख्ने चलन हुन्छ । सोही अनुसार शुक्रबार गण्डकी प्रदेश सभामा मुख्यमन्त्रीको प्रस्तावपछि राप्रपाका सांसद पञ्चराम गुरुङको बोल्ने पालो आयो । उनले मुख्यमन्त्री अधिकारीको प्रस्तावमा समर्थनसहित विश्वासको मत दिने बताए । गुरुङले धर्मग्रन्थ गीताका वाक्य उद्धृत गर्दै कर्म गर्ने तर फलको आशा नगर्ने गरी अघि बढ्ने पनि सुनाए । र, मुख्यमन्त्री अधिकारीलाई राष्ट्रिय खेलाडीको जुन संज्ञा गुरुङले दिएका थिए, प्रदेश सभाको शुक्रबारको बैठक त्यही शब्दावलीले तरंगित पार्यो । जसै माओवादी संसदीय दलका नेता हरिबहादुर चुमान बोलेपछि प्रतिपक्ष दल नेपाली कांग्रेसका नेता सुरेन्द्रराज पाण्डेको बोल्ने पालो आयो । उनले अघि राप्रपा सांसद गुरुङले दिएको राष्ट्रिय खेलाडीको प्रसंग उप्काए । अनि आफू पनि राष्ट्रिय खेलाडी नै भएको सुनाए । प्रदेश सभामा आउनुअघि राष्ट्रिय सभामा प्रमुख विपक्षी दलको नेता रहिसकेका पाण्डेले भने, सत्ता पक्षमा पनि खेलाडी, राष्ट्रिय खेलाडी नै आउनुभाछ, यति पनि याद गर्नाेस्, डिफेन्डर पनि राष्ट्रिय खेलाडी नै छ, त्यस कारण गोल त गर्नुहोला, र, फल नखेल्नुहोला । तर पाण्डेले प्रदेशको भौतिक विकासको सवालमा, समृद्धिको सवालमा सरकारसँग सहकार्यको चाहना पनि व्यक्त गरे । उनले भने, हामी हरेक कुरामा विरोधका लागि विरोध गर्ने पक्षमा छैनौं । भोलिको सहयात्राको बाटो कसरी तय गर्न चाहनुहुन्छ ? भन्दै पाण्डेले जिज्ञासा राखे । अनि भने, साथ लिने या नलिने, सहयात्री बनाउने या नबनाउने, सहयात्रा सँगसँगै गर्न चाहने या नचाहने सत्ता पक्षको हातमा छ, हात अगाडि बढाउनोस् हात मिलाउन तयार छौं, तपाईंलाई हात मिलाउनु छैन भने मलाई पनि हात मिलाउनु छैन, तर त्यसको परिणाम यो प्रदेश चाहे राजनीतिक रुपमा होस्, चाहे आर्थिक रुपमा होस् हामी जहाँ थियौं, त्यही रहन्छौं । अरु दलका प्रतिनिधिले बोलिसकेपछि फेरि त्यसको जवाफ दिने पालो मुख्यमन्त्री अधिकारीको नै आयो । पाण्डले निकालेको हात मिलाउने सन्दर्भको जवाफमा अधिकारीले भने, हात मिलाउने, एउटा हातमात्रै होइन, दुइटा हात र अंकमालका साथ अगाडि बढ्न तयार छौं हामी । सत्ता भनेको धेरै ठूलो कुरा होइन, वेटिङ इन गभर्नमेन्टका रुपमा प्रतिपक्षलाई बुझेका छौं, त्यसैले सम्मान गर्छौं। प्रतिपक्ष नेता पाण्डेले मन दिए पनि मत दिन नसक्ने सुनाएका थिए । मुख्यमन्त्रीज्यूले मत पनि माग्नुभयो, यो यात्रामा मलाई मत दिनोस्, म यतिमात्रै भन्छु, मनचाहिँ दिन सकिने भयो, मतचाहिँ दिन सकिने भएन, पाण्डेले भनेका थिए, तर आज विपक्षमा मतदान गर्दैमा सहयात्राको बाटोचाहिँ अवरुद्ध हुँदैन । मुख्यमन्त्री अधिकारीले समृद्ध प्रदेश बनाउनुबाहेक कुनै उद्देश्य नरहेको प्रष्ट्याउँदै भने, हाम्रो प्राथमिकता प्रदेशको समृद्धि र समन्नुत गण्डकी प्रदेशका जनता हो भने हामीले विभाजनका साथ विश्वासको मत नदिनुपर्ने कुरा रहन्छ र मेरा मित्र ? रहँदैन, त्यसैले मनमात्रै होइन मतमा पनि पुनर्विचार गर्न म अनुरोध गर्छु । पाण्डेले सरकारले गर्ने कार्यहरुको गुण र दोषको आधारमा भोलि कतिपय कुरामा सहयोग पनि गर्न सक्ने बताए । अनि भने, कतिपय तपाईंले ल्याएको एजेन्डामा मत पनि दिन सक्ने छौं । तर यो सहयात्रा कसरी अगाडि बढाउनुहुन्छ, तपाईंहरुको काँधमा छ । जिम्मेवारीमा छ । भोलि तपाईंहरुको कार्यले मत पनि दिने ठाउँमा पुर्याउनोस् । मुख्यमन्त्री अधिकारीले प्रतिपक्ष नेता पाण्डेलाई सम्बोधन गर्दै संवैधानिक हिसाबले पनि सँगै बसेर काम गर्नुपर्ने स्मरण गराए । उनले भने, हामीले लोकसेवालाई कसरी प्रभावकारी बनाउने ? अनेकौं आयोग र प्रतिष्ठानहरुलाई कसरी प्रभावकारी बनाउने ? साँच्चै देखिने प्रदेश सरकार कसरी बनाउने ? तपाईं हामी सँगै बसेर काम गर्नुपर्ने छ । राष्ट्रिय खेलाडी को संज्ञा दिइएको प्रसंगमा भने मुख्यमन्त्री अधिकारीले आफू त्यतातिर नजाने बताए । तर, राष्ट्रिय राजनीतिमा हामीले योगदान गरेर आएकै छौं, तपाईंले पनि गर्नुभएको छ, मैले पनि गरेको छु, ५१ सालको माननीयज्यू पनि हुनुहुन्छ, संविधान सभाका सदस्य भएर संविधान निर्माण गरेर आउनुभएका माननीयज्यूहरु पनि हुनुहुन्छ, तसर्थ गण्डकी प्रदेशको यो क्षमताप्रति, गरिमाप्रति गर्व गर्न चाहन्छु । संसद मूलतः कानुन निर्माणको थलो हो । बहस, छलफल र संवादको थलो हो । अक्सर संसदमा राजनीतिक घोचपेच, आरोपप्रत्यारोप धेरै देखिन्छ । संसदीय अभ्यासको असल परम्परा विपक्षीका कुरा पनि सुन्ने हो । अहसमतिलाई मर्यादित तवरले राख्ने हो । मत नदिए पनि गुण र दोषका आधारमा समर्थन र विरोध गर्ने हो । गण्डकी प्रदेश सभाको दोस्रो कार्यकालको पहिलो अधिवेशनको पहिलो बैठक मा असल संसदीय अभ्यासको छनक सत्ता र प्रतिपक्ष दुवैले देखाएका छन् । माओवादी संसदीय दलका नेता हरिबहादुर चुमानले उही सदावहार शान्त र शालीन शैलीमा आफ्ना कुरा राखे । उनले पहिलाको सरकारले प्रदेशको जग बसालेको र बाँकी काम अब फत्ते गर्नुपर्ने विचार राखे । गण्डकी प्रदेश सभामा शुक्रबार सत्ता र प्रतिपक्षका नेताहरुले एकअर्काप्रति आरोपप्रत्यारोप गरेनन् बरु सहकार्यको सन्देशमूलक मन्तव्य व्यक्त गरे । मुख्यमन्त्री अधिकारी र प्रतिपक्ष नेता पाण्डेले औपचारिक मन्तव्यपछि पनि उत्तिकै हार्दिकताका साथ कुराकानी गरे । विश्वासको मत लिने प्रक्रियाका लागि सभाध्यक्ष मित्रलाल बस्यालले केही समय लिँदा मुख्यमन्त्री अधिकारी र प्रतिपक्ष नेता पाण्डे एकअर्काति फर्किएर कुराकानी गरे । उनीहरुको अनौपचारिक कुराकानी पत्रकार दीर्घसम्म आइपुगेन, तर दुवै हँसमुख र आत्मीयताका साथ संवाद गरिरहेका थिए । त्यही बेला मुख्यमन्त्री अधिकारीको सदवहार हाँसोको आवाजचाहिँ पत्रकार दीर्घासम्म सुनिएको थियो ।"
"गण्डकीमा भोलि सभामुखको निर्वाचन, गठबन्धनबाट कृष्णप्रसाद धिताल उम्मेदवार बन्दै","पोखरा : सत्तारुढ गठबन्धनबाट गण्डकी प्रदेशको सभामुखमा नेकपा (माओवादी केन्द्र)का कृष्णप्रसाद धिताल उम्मेदवार बन्ने भएका छन्। नेकपा(माओवादी केन्द्र) गण्डकी प्रदेशसभा संसदीय दलको आज साँझ बसेको बैठकले गोरखा क्षेत्र नं १ (१)बाट प्रदेशसभामा प्रत्यक्ष निर्वाचित धिताललाई सभामुखको उम्मेदवार बनाउने निर्णय गरेको हो। सो दलका नेता एवं प्रदेश सरकारका विनाविभागीय मन्त्री हरिबहादुर चुमानले दलको बैठकले सर्वसम्मत उम्मेदवार तय गरेको जानकारी दिए। सत्ता गठबन्धनमा माओवादी केन्द्रले सभामुख पाउने निर्णय यसअघि नै भइसकेको छ। यहाँ नेकपा(एमाले)ले मुख्यमन्त्री र माओवादीले सभामुख पाउने गरी भागवण्डा गरिएको थियो। सोहीअनुसार नेकपा(एमाले)का संसदीय दलका नेता खगराज अधिकारी मुख्यमन्त्री नियुक्त भएर प्रदेशसभाबाट विश्वासको मत पाइसकेका छन्। गण्डकीमा गठबन्धनका पक्षमा बहुमत रहेकाले गठबन्धनका उम्मेदवार विजयी हुने निश्चित छ। सभामुख चयनका लागि प्रदेशसभाको बैठक शनिबार अपराह्न ३ बजे बोलाइएको छ। प्रदेशसभाको शुक्रबारको बैठकमा प्रदेशसभाको अध्यक्षता गरेका ज्येष्ठ सदस्य मित्रलाल बस्यालले प्रदेशसभामुख चयन गर्न शनिबार बैठक बोलाएका हुन्। प्रतिपक्षी दल नेपाली कांग्रेसले भने उम्मेदवार टुंगो लगाइसकेको छैन। कांग्रेस संसदीय दलको बैठकले सभामुखको उम्मेदवार तय गर्ने जिम्मा दलको नेतालाई दिएको छ। साठी सदस्य रहेको गण्डकी प्रदेशसभामा नेपाली कांग्रेसका २७, नेकपा(एमाले)का २२, माओवादी केन्द्रका आठ, राप्रपाका दुई र स्वतन्त्र एक सदस्य छन्।"
बागमती प्रदेशमा उपसभामुखका लागि तीन जनाको उम्मेदवारी,"हेटौंडा : बागमती प्रदेशसभाको आगामी माघ २ गते हुने उपसभामुख पदको निर्वाचनको लागि दलगतरूपमा तीन जनाले उम्मेदवारी दिएका छन्। उम्मेदवारी दर्ता गराउनेमा तीनै जना महिला उम्मेदवार छन्। गठबन्धनको तर्फबाट नेकपा एमालेकी अप्सरा चापागाईं, नेपाली कांग्रेसको तर्फबाट सुना परियार र नेपाल मजदुर किसान पार्टी (नेमकिपा)को तर्फबाट गीता काफ्लेले उम्मेदवारी दिएका हुन्। प्रदेशसभाको उपसभामुखको निर्वाचन आगामी माघ २ गते अपराह्न ३ बजेको समय निर्धारण गरिएको निर्वाचन अधिकृत तथा प्रदेशसभा सचिवालयका प्रमुख सचिव कृष्णहरि खड्काले बताए। प्रदेशसभामा हालः विभिन्न सात राजनीतिक दलका गरी ११० जना प्रदेशसभाका सदस्य छन्।"
गण्डकीका मुख्यमन्त्रीले विश्वासको मत लिँदै,"पोखरा : गण्डकी प्रदेशका नवनियुक्त मुख्यमन्त्री खगराज अधिकारीले आज प्रदेशसभामा विश्वासको मत लिँदै छन्। नेकपा एमाले गण्डकी प्रदेश संसदीय दलका नेता अधिकारी गत पुस २५ गते मुख्यमन्त्री नियुक्त भएका थिए। अपराह्न १ बजे बस्ने प्रदेशसभाको बैठकमा मुख्यमन्त्रीले विश्वासको मत लिने तय भएको गण्डकी प्रदेशसभा सचिवालयले जनाएको छ । अधिकारीले गठबन्धनका तर्फबाट ३३ सांसदको समर्थनसहित प्रदेश प्रमुख पृथ्वीमान गुरुङसमक्ष दाबी गरेपछि उनलाई नेपालको संविधानको धारा १६८ को उपधारा (२) बमोजिम मुख्यमन्त्रीमा नियुक्त गरिएको थियो । ६० सदस्यीय गण्डकी प्रदेशमा अधिकारीलाई एमालेका २२, नेकपा (माओवादी केन्द्र) का आठ, राप्रपाका दुई र स्वतन्त्र निर्वाचित राजीव गुरुङले समर्थन गरेका छन्। अधिकारीलाई मुख्यमन्त्रीमा समर्थन गरेका गुरुङले विश्वासको मत नदिने बताएका छन्। मुख्यमन्त्री अधिकारी विश्वासको मत लिएपछि मात्र मन्त्रिपरिषद्लाई पूर्णता दिने र बिनाविभागीय मन्त्रीको मन्त्रालय तय गर्ने योजनामा छन्। हाल गण्डकीमा मुख्यमन्त्रीसहित चार मन्त्री नियुक्त भए पनि मन्त्रालयको टुङ्गो भने लाग्न सकेको छैन । एमालेकी सीता सुन्दास, माओवादी केन्द्रका संसदीय दलका नेता हरिबहादुर चुमान र राप्रपाका पञ्चराम गुरुङ मन्त्रीमा नियुक्त भएका थिए।"
दीपक मनाङेले गण्डकीका मुख्यमन्त्री अधिकारीलाई विश्वासको मत नदिने,"पोखरा : गण्डकी प्रदेशका मुख्यमन्त्री खगराज अधिकारीलाई सांसद दीपक मनाङले विश्वासको मत नदिने भएका छन्। मनाङले अधिकारीलाई मुख्यमन्त्रीमा भने समर्थन गरेका थिए। सामाजिक सञ्चाल फेसबुकमा स्टाटस लेख्दै स्वतन्त्र सांसद मनाङले प्रतिपक्षमा बसेर रचनात्मक काम गर्ने बताएका छन्। 'गण्डकी प्रदेशमा एमालेबाट प्रस्ताविक मुख्यमंत्री माननीय खगराज अधिकारी ले लिन गएको विश्वासको मतमा म मनाङ जिल्ला ( ख) बाट निर्विरोध निर्वाचित प्रदेश सभा सांसद राजीव गुरुङ प्रतिपक्षमा बस्ने निर्णय गरेको छु । एमाले को २२ ,माओवादीको ८ र राष्ट्रिय प्रजातन्त्र पार्टी को २ मत बाट सरकार बनाउन आवश्यक बहुमत पुगेकोले सरकारमा जानु भन्दा प्रतिपक्षमा बसेर रचनात्मक काम गर्नु उचित ठानेको छु,'उनले लेखेका छन्। मनाङे मुस्ताङबाट स्वतन्त्र रुपमा उठेर सर्वसम्मत रुपमा सांसद बनेका हुन्।गण्डकी प्रदेशका मुख्यमन्त्री अधिकारीले आज प्रदेशसभामा विश्वासको मत लिँदै छन्। नेकपा(एमाले) गण्डकी प्रदेश संसदीय दलका नेता अधिकारी पुस २५ गते मुख्यमन्त्री नियुक्त भएका थिए। अधिकारीले गठबन्धनका तर्फबाट ३३ सांसदको समर्थनसहित प्रदेश प्रमुख पृथ्वीमान गुरुङसमक्ष दाबी गरेपछि उनलाई नेपालको संविधानको धारा १६८ को उपधारा (२)बमोजिम मुख्यमन्त्रीमा नियुक्त गरिएको थियो । अधिकारीलाई एमालेका २२,नेकपा (माओवादी केन्द्र)का आठ,राप्रपाका दुई र स्वतन्त्र निर्वाचित राजीव गुरुङले समर्थन गरेका थिए। बहुमतका लागि ३१ सांसद आवश्यक हुन्छ। गण्डकी प्रदेश सभामा ६० सदस्य छन्।"
प्रदेश १ मा मन्त्रिपरिषद विस्तार : माओवादीबाट २ र एमालेबाट १ मन्त्री थपिए,"विराटनगर : प्रदेश १ सरकारका मुख्यमन्त्री हिक्मतकुमार कार्कीले मन्त्रिपरिषद विस्तार गरेका छन् । मुख्यमन्त्री कार्कीले विश्वासको मत लिनुअघि आज सरकारमा थप ३ बिनाविभागीय मन्त्रीलाई सहभागी गराएका हुन् । कार्कीले आज दिउँसो १ बजे विश्वासको मत लिँदैछन्। सरकारमा सहभागी भएका मन्त्रीले यसअघि नियुक्त भएका मन्त्रीहरु झैं तत्काल कुनै विभागीय मन्त्रालयको जिम्मेवारी पाएका छैनन् । मन्त्रालयको भागबण्डा नमिलेका कारण शुक्रबार नियुक्त भएका मन्त्रीहरुलाई पनि तत्काल कुनै विभागीय जिम्मेवारी प्रदान नगरिने मुख्यमन्त्री हिक्मत कुमार कार्कीले बताए । मन्त्रिपरिषद विस्तारको क्रममा शुक्रबार नेकपा माओवादी केन्द्रबाट २ र एमालेबाट १ जना मन्त्री बनेका हुन् । नेकपा एमालेबाट सोलुखुम्बुका बुद्धिकुमार राजभण्डारी र माओवादी केन्द्रबाट तेह्रथुमका दुर्गा चापाँगाई तथा मोरङका जीवन आचार्य सरकारमा सहभागी भएका छन् । आचार्य माओवादी केन्द्रका अध्यक्ष पुष्पकमल दाहाल 'प्रचण्ड'का ज्वाई हुन् । यसअघि पौष २५ गते मुख्यमन्त्रीसँगै ३ जना मन्त्रीले प्रदेश सरकारको मन्त्रीको रुपमा शपथ लिएका थिए । नेकपा एमालेका तिलकुमार मेन्याङ्बो,राष्ट्रिय प्रजातन्त्र पार्टीका भक्तिप्रसाद सिटौला र जनता समाजवादी पार्टीकी निर्मला लिम्बु सरकारमा सहभागी भएकी थिइन् । शुक्रबार नयाँ मन्त्रीहरुको नियुक्तिसँगै प्रदेश १ सरकारको मन्त्रिपरिषद ७ सदस्यीय बनेको छ ।"
नयाँ ढंगले पार्टीको सुदृढीकरण गर्छौ: माधव नेपाल,"काठमाडौं: नेकपा एकीकृत समाजवादीका अध्यक्ष माधवकुमार नेपालले पार्टी सुदृढीकरण गर्न नयाँ ढंगले लाग्ने बताएका छन्। विगतको समीक्षा गर्दै पार्टी सुदृढीकरण र पुनर्गठन गरेर नेकपा एकीकृत समाजवादी अघि बढ्ने उनको भनाइ छ। पार्टीमा बेग्लै पहिलान स्थापित गराउने नेपालको भनाइ छ। शुक्रबार नेता घनश्याम भुसाललाई पार्टी प्रवेश गराउँदै नेपालले नेकपा एकीकृत समाजवादी राम्रो र हाम्रो पार्टी बन्ने बताए। कम्युनिस्ट आन्दोलनलाई अघि बढाउन इमान्दार कम्युनिस्टहरुलाई गोलबन्द बनाएर एकताबद्ध रुपमा अघि बढ्ने उनको भनाइ छ। नेता नेपालले एमाले पुरानै विचार, दृष्टिकोण र सिद्धान्तबाट नसुध्रिने भएकाले अबको विकल्प एकीकृत समाजवादी भएको बताए।"
मधेस माओवादी संसदीय दलको नेतामा पुनः साह चयन,"जनकपुरधाम : मधेस प्रदेश नेकपा माओवादी केन्द्र संसदीय दलको नेतामा पुनः भरतप्रसाद साह चयन भएका छन्। शुक्रबार भएको दलका नेताको निर्वाचनमा मधेस प्रदेशका गृह तथा सञ्चारमन्त्री समेत रहेका साहले ६ मत प्राप्त गरी निर्वाचित भएका हुन्। त्यस्तै, संसदीय दलको दाबी प्रस्तुत गरेका युवराज प्रसाद भट्टराईले तीन मत पाएका थिए। मधेस प्रदेशसभामा नेकपा माओवादी केन्द्रका ९ सांसद छन्।"
पुरानालाई पाखा लगाएर ज्वाइँलाई मन्त्री,"विराटनगर : पार्टीमा योगदान गरेका अन्य नेताहरूलाई पाखा लगाएर माओवादी अध्यक्ष प्रचण्डका ज्वाइँ प्रदेश १ सरकारको मन्त्री बनेका छन्। प्रधानमन्त्री प्रचण्डको ठाडो निर्देशनमा माओवादी सांसद जीवन आचार्य प्रदेश १ सरकारको दोश्रो कार्यकालको मन्त्री बनेका हुन्। माओवादी केन्द्रको बिहीबार बसेको प्रदेश १ समितिका पदाधिकारी तथा संसदीय दलका नेतासहितको बैठकको निर्णयविपरीत अध्यक्ष प्रचण्डको दबाबमा आचार्यलाई मन्त्री बनाइएको हो। अध्यक्ष प्रचण्डमाथि लाग्दै आएको परिवारवादको आरोपलाई नजरअन्दाज गर्दै आचार्य सरकारमा सहभागी भएका हुन्। शुक्रबार विराटनगरस्थित प्रदेश प्रमुखको कार्यालयमा उनले पद तथा गोपनियताको शपथ लिएका छन्। मन्त्रिपरिषद् विस्तारका क्रममा आचार्यबाहेक अन्य २ मन्त्रीले पनि शुक्रबार शपथ ग्रहण गरेका छन्। नेकपा एमालेबाट सोलुखुम्बुका बुद्धिकुमार राजभण्डारी र माओवादी केन्द्रबाट तेह्रथुमका दुर्गा चापागाईं प्रदेश सरकारमा सहभागी भएका हुन्। यो सँगै प्रदेश १ सरकारको मन्त्रीमण्डल ७ सदस्यीय भएको छ। यसअघि पौष २५ गते मुख्यमन्त्रीसँगै तीन जना मन्त्रीले प्रदेश सरकारको मन्त्रीका रूपमा शपथ लिएका थिए। नेकपा एमालेका तिलकुमार मेन्याङ्बो, राष्ट्रिय प्रजातन्त्र पार्टीका भक्तिप्रसाद सिटौला र जनता समाजवादी पार्टीकी निर्मला लिम्बु सरकारमा सहभागी भएकी थिइन्। तर, मन्त्रालयको भागबण्डा नमिलेका कारण नवनियुक्त मन्त्रीहरूलाई तत्काल कुनै विभागीय जिम्मेवारी प्रदान गरिएको छैन। अन्य मन्त्रीहरूको नियुक्ति नियमानुसार भएपनि प्रचण्डका ज्वाइँ जीवन आचार्यको नियुक्ति भने प्रचण्डको एकलौटी निर्णयले भएको माओवादी केन्द्रका एक नेताले अन्नपूर्णलाई बताए। नाम नखुलाउने शर्तमा उनले भने, अध्यक्ष प्रचण्डको यो कदमले पार्टीभित्र चर्को वितृष्णा पैदा भएको छ। प्रदेश सरकारको आगामी कार्यकाल पनि संकटमा परेको छ। बिहीबार बसेको माओवादी केन्द्रको प्रदेश पदाधिकारीहरूको बैठकमा पनि अधिकांशले अध्यक्ष प्रचण्डलाई विवादमुक्त भएर सरकार सञ्चालनका लागि आचार्यलाई मन्त्री बनाउन नहुने सुझाव दिएका थिए। त्यस विषयमा पदाधिकारीहरूको एकमत थियो। कसैले पनि जीवन आचार्यको नाम सिफारिस समेत गरेका थिएनन्। तर, अध्यक्ष प्रचण्डको एकल निर्णयका कारण चर्को आलोचनाका बीच आचार्य प्रदेश सरकारको मन्त्री बनेका छन्। यसले पार्टीमा लामो समयदेखि योगदान गरेका अन्य नेताहरूको गरिमालाई ठेस पुगेको उदयपुरबाट निर्वाचित माओवादी सांसद राजन किराँती बताउँछन्। प्रचण्डको आफन्त नपरिएकै कारण अन्य योग्य र सक्षम नेताहरूलाई पाखा लगाइएको उनको आरोप छ। उनले भने, जनताको सेवा गर्न अध्यक्ष कमरेडको आफन्त हुनुपर्ने ? यो कस्तो अभ्यास हो ? प्रदेश सरकारको मन्त्रीको छनौट माओवादी केन्द्रले प्रदेश इञ्चार्ज राम कार्की, संसदीय दलका नेता इन्द्रबहादुर आङ्बो र प्रदेश कमिटी अध्यक्ष हर्कबहादुर नेम्वाङ (मिक्सो) सम्मिलित समिति गठन गरेको छ। सोही समितिले गरेको सिफारिसका आधारमा मन्त्री बनाउने सहमति गरिएको थियो। जसअनुसार समितिले निर्णय गरेर संखुवासभाका राजेन्द्र कार्की, तेह्रथुमका दुर्गाप्रसाद चापागाईं, मोरङका गणेश उप्रेती, मोरङकै जीवन आचार्य, उदयपुरका राजन किराँती, उदयपुरकै नारायण बुर्जा मगर र सोलुखुम्बुका गोम्बु शेर्पाको नाम केन्द्रिय कमिटीमा सिफारिस गरी पठाएको थियो। तर, प्रदेश कमिटी बैठकले तय गरेको प्राथमिकता र मापदण्डका आधारमा मन्त्रीहरू छनौट गरिनुपर्ने भएपनि अन्य नेताहरूलाई बायकट गर्दै प्रचण्डका ज्वाइँ प्रदेश सरकारको मन्त्री बनेपछि हाल पार्टीभित्र असन्तुष्टि बढेको छ। यसको नकारात्मक प्रभाव पार्टीमा परेको दलका नेताहरू बताउँछन्। यसले पार्टीमा तीव्र स्खलनको अवस्था सिर्जना गरेको उनीहरूको भनाइ छ। यसले जनयुद्धकालदेखि नै निरन्तर संघर्ष गर्दै आएका पार्टी अन्य नेताहरूको अवमुल्यन भएको माओवादी केन्द्रका प्रदेश सचिव गणेश उप्रेतीले बताए। अध्यक्षमाथि परिवारवादको आरोप विगतमा पनि लागेको छ। त्यो अवस्था पुनः दोहोरिन नदिन आचार्यलाई मन्त्री बनाउनु हुँदैन भन्ने हाम्रो सुझाव थियो, उनले भने, तर, त्यसो भएन्। हाम्रा लागि यो दुर्भाग्यपूर्ण कुरा हो। मोरङको निर्वाचन क्षेत्र नं ६ (१) बाट चुनाव जितेका ३१ बर्षीय आचार्य माओवादी केन्द्रको बुद्धिजीवी संगठनको केन्द्रिय सदस्य समेत हुन्। उनी माओवादी अध्यक्ष एवं प्रधानमन्त्री पुष्पकमल दाहाल प्रचण्डकी कान्छी छोरी गंगा दाहालका श्रीमान् हुन्। संसदीय निर्वाचनमा बाम गठबन्धनको संयुक्त उम्मेदवार बनेदेखि नै उनीमाथि परिवारवादको आरोप लाग्दै आएको थियो। जसले स्थानीय कार्यकर्तामा पनि चरण असन्तुष्टि देखिएको थियो। हाल मन्त्री नै नियुक्त भइसकेपछि उनीमाथि लाग्दै आएको आरोपले पनि पूर्णता पाएको छ। माओवादी अध्यक्ष प्रचण्ड पुनः नातावादको विवादमा तानिएका छन्।"
मधेस प्रदेशमा तीन मन्त्रीले शपथ लिंदै,"काठमाडौं : मधेस प्रदेशमा ४ सदस्यीय मन्त्रिमण्डल विस्तार हुने भएको छ। सत्ता गठबन्धनको निर्णयअनुसार एमालेबाट सरोजकुमार यादव, जसपाबाट सञ्जयकुमार यादव र जनमतबाट वसन्तकुमार कुशवाह मन्त्री बन्न लागेका हुन्। उनीहरुले बिनाविभागीय मन्त्रीको रूपमा सपथ लिन लागेका हुन्। सत्ता गठब्नधनमा मन्त्रालय बाँटफाँटमा सहमति नभएपछि बिनाविभागीय मन्त्रीको रुपमा पार्टीहरुले आफ्ना नेतालाई सरकारमा पठाएका हुन्। भौतिक पूर्वधार तथा विकास, सामाजिक विकास, आर्थिक मामिला तथा योजना र उद्योग, पर्यटन तथा वन मन्त्रालय मध्ये एकएकवटा मन्त्रालय लिने सत्तारुढ गठबन्धनले मापदण्ड बनाएको थियो तर त्यसमा कुन मन्त्रालय कुन पार्टीले लिनेबारे कुरा मिलेन। नवनियुक्त मुन्यमन्त्री सरोजकुमार यादवले प्रदेशप्रमुख हरिशंखर मिश्रबाट सपथ लिएलगत्तै ४ सदस्यीय मन्त्रिण्डल विस्तार गर्न लागेका हुन्।"
मधेस प्रदेशका मुख्यमन्त्री यादवले शपथ लिँदै,"जनकपुर: मधेस प्रदेशका नवनियुक्त मुख्यमन्त्री सरोजकुमार यादवले आज पद तथा गोपनीयताको शपथ लिँदै छन्। बुधबार मुख्यमन्त्रीमा नियुक्त भएका यादवले आज मधेस भवनस्थित प्रदेश प्रमुखको कार्यालयमा दिउँसो १२ बजे शपथ लिने कार्यक्रम तय भएको छ । जनता समाजवादी पार्टी नेपालका संसदीय दलका नेता यादव प्रदेशसभाका १० दलमध्ये सात दल र दुई स्वतन्त्र गरी ६३ सांसदको समर्थनमा मुख्यमन्त्री नियुक्त भएका हुन्। मधेस प्रदेशमा १० मन्त्रालय छन् । प्रदेशमा जसपा र जनमतले आलोपालो नेतृत्व गर्ने सहमति गरेका छन् । मधेश प्रदेशमा १६ जना प्रदेशसभा सदस्यसहित तेस्रो वरियतामा रहेको जसपालाई नेकपा एमालेको २३,जनमत पार्टीको १३,माओवादी केन्द्रको ७,राष्ट्रिय प्रजातन्त्र पार्टी र नेपाल संघीय समाजवादी पार्टीको ११ तथा स्वतन्त्र प्रदेशसभा सदस्यहरुसहित कुल ६३ जना प्रदेशसभा सदस्यहरुको समर्थन रहेको छ । यहाँ माओवादी केन्द्रका ९ सांसद भए पनि दुई जनाको शपथ रोकिएको छ । लोसपाबाहेक नेपाली कांग्रेस र एक सांसद रहेको नागरिक उन्मुक्ति पार्टीले सरकारलाई समर्थन गरेका छैन। मधेश प्रदेश सभामा १०७ सांसद छन्।"
नेकपा एसमा प्रवेश गर्दै घनश्याम भुसालले भनेः ओलीबाट कम्युनिस्ट आन्दोलन संकटमा पर्यो,"काठमाडौंः नेकपा एमाले परित्याग गरेका घनश्याम भुसालले केपी शर्मा ओलीकै कारण देशले प्रगति गर्न नसकेको बताएका छन्। नेकपा एकीकृत समाजवादीमा प्रवेश गर्दै भुसालले एमालेमा ओलीवाद हाबी भएकै कारण देशले प्रगति गर्न नसकेको बताएका हुन्। भुसालले भने, ओलीवाद हाबी भएका कारण कम्युनिस्ट आन्दोलन अफ्ठेरोमा परेको हो। सर्वत्र म भन्ने सिद्धान्त उहाँ(ओली जी) मा छ। पाँच वर्षसम्म कृषि, उद्योग, सुशासनको क्षेत्रमा धेरै बलियो मुलुक हुने अवसर प्राप्त थियो। कमरेड ओलीका कारण त्यो अवसर देशले गुमायो। समृद्धिको आधारभूत काम पनि हुन नसकेको बताए। आफू विचारमा धेरैनै प्रष्ट भएको भुसालको भनाइ छ। भुसालले भने, सौराह काण्डका नेताहरू जनताको बहुदलीय जनवाद भन्दै हिँडेका छन्। अहिले पनि संसदमा राम्रो मत आयो भने विघटन गर्छौ भनेको छ एमालेले। सिद्धान्ततः नेकपाको उत्तराधिकारी नेकपा एकीकृत समाजवादी नै हुने समेत बताए। भुसालले भने, अब मेरो काम कार्यक्रम विकास गर्ने हो। समाजवादी कार्यक्रमको ठोस योजना बनाउँछु।"
सरकारको ५ वर्षको कामको समीक्षा गर्न उच्चस्तरीय कमिटी गठन गरिने,जनकपुरधाम : मधेस प्रदेश सरकारको नवनियुक्त मुख्यमन्त्री र मन्त्रीहरूको शपथ ग्रहणपछि बसेको पहिलो मन्त्रिपरिषद् बैठकले प्रदेश सरकारले गत ५ वर्षमा गरेका कामहरूको समीक्षा गर्ने निर्णय गरेको छ। मुख्यमन्त्री कार्यालयमा शुक्रबार बसेको पहिलो मन्त्रिपरिषद् बैठकबाट गत ५ वर्षभित्र प्रदेश सरकारले गरेका कामहरूको मूल्यांकन तथा समीक्षा गर्ने निर्णय गरिएको विना विभागीय मन्त्री वसन्त कुश्वाहाले जानकारी दिए। प्रदेश सरकारले गरेका कामहरूको मूल्यांकन तथा समीक्षा सहितको रिपोर्ट तयार पार्नका लागि उच्चस्तरीय कमिटी समेत गठन गरिएको उनले जानकारी दिए। उनका अनुसार सो कमिटीलाई रिपोर्ट तयार पार्नका लागि १५ दिनको समय दिइएको छ। यसका साथै मधेशमा शीतलहरको समय रहेकाले प्रत्येक पालिकालाई दाउरा वितरण गर्ने निर्णय समेत गरिएको छ। गरिब तथा विपन्न वर्गलाई जाडो छल्नका लागि १३६ वटै पालिकालाई दाउरा वितरण गर्ने निर्णय गरिएको हो। मधेस सरकार मातहत रहेका प्रत्येक सरकारी कार्यालयमा गुनासो पेटिका राख्ने निर्णय समेत गरिएको छ। सो गुनासो पेटिकामा संकलन भएका गुनासाहरू प्रत्येक दिन मुख्यमन्त्री कार्यालयमा पुर्याइने विना विभागीय मन्त्री कुश्वाहाले जानकारी दिए।
मन्त्रिमण्डललाई पूर्णता दिन आन्तरिक गृहकार्य गर्दै सत्ता साझेदार दल,"काठमाडौंः मन्त्रिमण्डललाई पुर्णता दिन सत्ता साझेदार दलहरु गृहकार्यमा जुटेका छन्। अहिले सत्ता साझेदार दलका शीर्ष नेता शक्ति बाँडफाँट मिलाउने कसरतमा छन्। आठ जनाको मन्त्रिमण्डल गठन गरी शपथ लिएका प्रधानमन्त्री पुष्पकमल दाहाल प्रचण्डले विश्वासको मत लिएर मन्त्रिमण्डललाई पूर्णता दिने बताएका थिए। गत पुस २६ गते विश्वासको मत लिएपछि प्रचण्ड सरकारलाई पूर्णता दिन आन्तरिक तयारीमा छन्। बिहीबार प्रधानमन्त्री निवास बालुवाटारमा प्रधानमन्त्री प्रचण्ड र नेकपा एमालेका अध्यक्ष केपी शर्मा ओलीबीच दुई घण्टा छलफल भयो। यो अवधिमा मन्त्रिमण्डलको विस्तार र दलहरूबीच शक्ति बाँडफाँटबारे छलफल भएको जनाइएको छ। मन्त्रिमण्डललाई चाँडै विस्तार गर्ने सहमति भएको स्रोतको भनाइ छ। अहिले सरकारमा नेकपा एमाले, माओवादी केन्द्र, राष्ट्रिय स्वतन्त्र पार्टी र जनमत पार्टी मात्रै सरकारमा छन्। सत्ता साझेदार बाँकी दललाई पनि मिलाएर मन्त्रिमण्डल विस्तारको तयारीमा प्रधानमन्त्री रहेको बुझिएको छ। त्यसमा पनि नेपाली कांग्रेसले प्रधानमन्त्रीमा प्रचण्डलाई विश्वासको मत दिएपछि राजनीतिक समीकरण र शक्ति बाँडफाँटको मोड बदलिएको छ। एक औपचारिक कार्यक्रममा कांग्रेस नेता शेखर कोइरालाले राष्ट्रपति निर्वाचनलाई केन्द्रमा राखेर प्रधानमन्त्रीलाई विश्वासको मत दिएको बताएका थिए। यस्तै, बागमती प्रदेश सभाको सभामुखका लागि नेपाली कांग्रेसबाट धादिङका शिवराज अधिकारी उम्मेद्वार बनेका थिए। तर, बागमतीमा सत्ता साझेदार दलले कांग्रेसलाई सहयोग नगर्दा राप्रपाका भुवन पाठक सभामुख बने। कांग्रेसले औपचारिक कुनै निर्णय नगरे पनि विभिन्न औपचारिक कार्यक्रम तथा अनौपचारिक रुपमा कांग्रेस नेताहरूले बाँडफाँटमा भाग खोजेको देखिन्छ। कांग्रेस सहमहामन्त्री बद्रीप्रसाद पाण्डेले सरकारमा जाने बारे नसोचिएको अन्नपूर्णलाई बताए। उनले भने, कांग्रेस पदाधिकारी बैठकबाट सभामुख र उपसभामुखमा उम्मेदवारीबारे अन्य दलहरुसँग छलफल गरेर निर्णयमा पुग्ने भन्ने भयो । समन्वयको जिम्मा पार्टी सभापतिलाई दिएका छौं। कांग्रेसले अहिलेसम्म सत्तामा भाग नखोजे पनि कसरी अघि बढ्नेबारे अझै ठोस धारणा बनाइसकेको छैन। संविधानतः २५ सदस्यीय मन्त्रिपरिषद् रहने व्यवस्था छ। नेकपा एमालेले सात, माओवादी केन्द्रले ५, राष्ट्रिय स्वतन्त्र पार्टी, राप्रपाले ४४, नागरिक उन्मुक्ति पार्टी, जनमत पार्टीले २२ मन्त्रालय दावी गरेका थिए। सरकारलाई समर्थन गरेर प्रधानमन्त्रीलाई विश्वासको मत दिए पनि आफ्ना माग सम्बोधन नभएसम्म सरकारमा नजाने अडान नागरिक उन्मुक्ति पार्टीको छ। जनता समाजवादी पार्टी, लोकतान्त्रिक समाजवादी पार्टी, नागरिक उन्मुक्ति पार्टीले सरकारमा सहभागिताबारे सर्त तेर्स्र्याएका छन्। नेकपा एकीकृत समाजवादीले भने सरकारमा सहभागी नभई प्रतिपक्षी भूमिका निर्वाह गर्ने बताउँदै आएको छ। प्रधानमन्त्री प्रचण्डले गत मंगलबार २७५ सांसद रहेको प्रतिनिधि समाबाट २६८ जना सांसद्को विश्वासको मत पाएका थिए। कसको के दावी ?सत्ता साझेदारमध्येको सबैभन्दा ठूलो दल नेकपा एमालेबाट चार मन्त्री नियुक्त भइसकेका छन्। एमालेका उपाध्यक्ष विष्णु पौडेलले उपप्रधान एवं अर्थमन्त्रीको जिम्मेवारी पाइसकेका छन्। एमालेका नेताहरू दामोदर भण्डारी, ज्वालाकुमारी शाह र राजेन्द्रकुमार राई पनि मन्त्री नियुक्त भइसकेका छन्। बिनाविभागीय मन्त्रीका रूपमा शपथ लिएका उनीहरूको मन्त्रालय टुंगो लाग्न बाँकी छ। उपमहासचिव पृथ्वीसुब्बा गुरुङ, सचिवहरू रघुवीर महासेठ, टोपबहादुर रायमाझी, योगेश भट्टराई, पद्मा गिरीको नामा चर्चामा छ। पार्टीको औपचारिक निर्णय भने भएको छैन। यी मध्येका गुरुङले सभामुखमा पनि इच्छा देखाएका छन्। यस्तै, नेकपा माओवादी केन्द्रबाट रेखा शर्मा, महिन्द्रराय यादव, सुदन किराँती र माधव सापकोटाको नाम चर्चामा छ। राप्रपा अध्यक्ष राजेन्द्र लिङ्देन उपप्रधानमन्त्रीसहित उर्जा मन्त्री बन्ने सम्भाजना छ। सत्ता साझेदार दलको बैठकमा राप्रपाले चार मन्त्रालय पाउनुपर्ने दावी गरेको छ।"
घनश्याम भुसाल आज नेकपा एकीकृत समाजवादी प्रवेश गर्दै,काठमाडौं : एमाले छाडेका नेता घनश्याम भुसाल आज नेकपा एकीकृत समाजवादी पार्टीमा प्रवेश गर्ने भएका छन्। शुक्रबार दिउँसो २ बजे बानेश्वरस्थित अर्याल होटलमा आयोजित कार्यक्रममा भुसालले एकीकृत समाजवादी प्रवेश गरेको घोषणा गर्नेछन्। भुसाललाई पार्टी अध्यक्ष माधव कुमार नेपाललगायतले स्वागत गर्ने कार्यक्रम छ। एकीकृत समाजवादीमा फर्किएपछि उनले कुन जिम्मेवारी पाउँछन् भन्ने बारे केही खुलेको छैन। पार्टी अध्यक्ष नेपालले भुसाललाई पार्टी प्रवेशका लागि संवाद गर्दै आएका थिए। एकीकृत समाजवादीका महासचिव बेदुराम भुषालले बिहीबार छिटोभन्दा छिटो पार्टीमा सामेल हुन भन्दै घनश्याम भुसाललाई पत्रसमेत पठाएको थिए। मंसिर ४ को निर्वाचनमा एमालेले टिकट नदिएपछि भुसालले रुपन्देही क्षेत्र नं १ मा स्वतन्त्र उम्मेदवारी दिएका थिए। पछि भुसाललाई माओवादीले समर्थन गरेको थियो।
प्रदेश १ का मुख्यमन्त्रीले लिए विश्वासको मत,विराटनगर : प्रदेश १ सरकारका मुख्यमन्त्री हिक्मतकुमार कार्कीले प्रदेश सभाबाट विश्वासको मत प्राप्त गरेका छन्। प्रदेश सभाको प्रथम अधिवेशनको शुक्रबार बसेको चौथो बैठकबाट मुख्यमन्त्री कार्कीले विश्वासको मत लिएका हुन्। नेपालको संविधान २०७२ को धारा १६८ (४) बमोजिम उनले विश्वासको मत लिएका हुन्। मुख्यमन्त्रीको कार्कीले पाएको विश्वासको मत प्रदेश सभाको कुल सदस्य संख्याको बहुमत भएकाले उनले राखेको प्रस्ताव बहुमतले पारित भएको छ। प्रदेश सभाको अर्को बैठक भने पौष ३० गते दिनको ११ बजेका लागि बोलाइएको छ।
प्रदेश १ का मुख्यमन्त्री कार्कीले आज विश्वासको मत लिँदै,"विराटनगर : प्रदेश १ का मुख्यमन्त्री हिक्मतकुमार कार्कीले विश्वासको मत आज लिने भएका छन्। प्रदेशसभाको दिउँसो १ बजे बस्ने बैठकमा मुख्यमन्त्री कार्कीले विश्वासको मत लिने भएका हुन्। नेपालको संविधान २०७२ को धारा १६८ (४) मा मुख्यमन्त्री नियुक्त भएको १ महिनाभित्र विश्वासको मत लिनुपर्ने व्यवस्था छ। गएको पौष २४ गते ६० जना सांसदहरुको समर्थनमा उनी प्रदेश १ सरकारको मुख्यमन्त्री नियुक्त भएका थिए। नेकपा एमाले संसदीय दलका नेता कार्कीलाई एमालेसहित माओवादी केन्द्र, राप्रपा र जसपाको समर्थन छ। ९३ सदस्यीय प्रदेश सभामा एमालेको ४०, माओवादीको १३, राप्रपाको ६ र जसपाको १ गरि ६० सांसद छन्। प्रतिपक्षमा भने नेपाली काँग्रेसका २९ र एकीकृत समाजवादीका ४ सांसद छन्।"
ठूला दलको गठबन्धनले नागरिक स्वतन्त्रताको अधिकार हनन् : वामदेव गौतम,काठमाडौंः राष्ट्रियसभा सदस्य वामदेव गौतमले ठूला दलले गठबन्धन गर्दा नागरिक स्वतन्त्रताको अधिकार हनन् भएको बताएका छन्। शुक्रबार राष्ट्रियसभा बैठकमा गौतमले गठबन्धन गरेर निर्वाचनमा जाने र सरकार बनाउने गर्दा जनताले कुन दल र कस्ता एजेण्डालाई छनोट गर्ने भन्ने अधिकार हनन् भएको बताए। देशमा कहिले नभएको एउटा राजनीतिक महाभुकम्प गएको र महाभुकम्पको मुख्य योजनाकार केपी ओली र मुख्य पात्र प्रचण्ड भएको बताए। गौतमले निर्वाचित भएर अत्याधिक निर्वाचित मत प्राप्त गरेर निर्वाचित भएकोमा प्रचण्डलाई बधाइ दिए। गौतमले मतदान सरकारलाई गरे पनि प्रतिपक्षमा बस्ने कुरा स्वभाविक रहेको र संविधानमा पनि कहीँ पनि प्रतिपक्ष भन्ने नरहेको उल्लेख गरे । यस्तै बैठकमा कांग्रेसका नेता जितेन्द्रनारायण देवले मुलुकको संविधान र नेपाली राजनीतिलाई सम्भावित दुर्घटनाबाट जोगाउन कांग्रेसले विश्वासको मत दिएको बताए। यस्तै एमाले सांसद भैरवसुन्दर श्रेष्ठले लोकतन्त्रको सुन्दर पक्ष प्रतिपक्ष भए पनि कांग्रेस प्रतिपक्षको भूमिकामा बस्न चुकेको बताए। राष्ट्रियसभा सदस्यहरुले सरकारको न्युनतम साझा कार्यक्रमलाई कार्यान्वयनको तहमा लैजानुपर्नेमा जोड दिएका थिए। बैठकले खिमलाल देवकोटाको संयोजकत्वमा गठित अध्ययन तथा अनुगमन संसदीय विशेष समिति को अवधि एक साता थप गरेको छ । राष्ट्रियसभाको अर्को बैठक आगामी माघ १० गते बोलाइएको छ।
राज्यका निकाय जिम्मेवार नबन्दा जनताले सास्ती पाए : उपप्रधानमन्त्री श्रेष्ठ,"काठमाडौं : उपप्रधानमन्त्री एवं भौतिक पूर्वाधार तथा यातायातमन्त्री नारायणकाजी श्रेष्ठले राज्यका निकायहरू नै सेवा प्रवाहमा जिम्मेवार नबन्दा जनताले सास्ती पाएको बताएका छन्। शुक्रबार उपप्रधानमन्त्री श्रेष्ठसहित मन्त्रालयका सचिव, सडक विभागका महानिर्देशक, क्षेत्रीय सडक प्रमुख, काठमाडौं डिभिजन प्रमुख, मेलम्ची खानेपानी आयोजना कार्यान्वयन इकाइका निर्देशक, काठमाडौं उपत्यका खानेपानी लिमिटेडका प्रबन्ध निर्देशकसहितको टोलीले काठमाडौंका विभिन्न क्षेत्रको सडक अनुगमन गरेको थियो। उक्त टोलीले शुक्रबार बिहान ८ बजेदेखि लाजिम्पाट, सोह्रखुट्टे, भैँसेपाटी तथा जावलाखेल क्षेत्रका सडकको अवस्थाबारे अनुगमन गरेको थियो। अनुगमनपछि उपप्रधानमन्त्री श्रेष्ठले एउटा निकायले बनाएको सडक अर्को निकायले भत्काउने क्रम नरोकिँदा जनताले सास्ती पाउने गरेको बताए। केही टार्नै नसकिने अवस्था भए पनि त्यतिले मात्रै अप्ठेरो स्थिति नआएको उल्लेख गर्दै उप्रधानमन्त्री श्रेष्ठले राज्यका निकायले जिम्मेवारीपूर्वक समन्वय गर्नुपर्नेमा जोड दिए। उपप्रधानमन्त्री श्रेष्ठले मेलम्ची आयोजनाले अहिले पुरानै पाइपबाट पानीको सप्लाई परीक्षण गरिरहेको उल्लेख गर्दै केही यस्ता समस्या रहे पनि त्यतिले मात्रै समस्या नरहेको बताए। केही टार्नै नसकिने किसिमका समस्याहरू पनि छन्। तर, खाली टार्नै नसकिने केही समस्याको कारणले, जनताले बुझ्नै पर्ने अवस्थाको कारणले मात्रै अप्ठेरो स्थिति भएको होइन, अनुगमनपछि सञ्चारकर्मीसँग कुराकानी गर्दै मन्त्री श्रेष्ठले भने, राज्यका निकायले जिम्मेवारीबोधका साथ, तदारुकताका साथ काम सम्पन्न नगरेको कारणले पनि यो स्थिति आएको हो भन्ने कुरा बोध भएको छ। उपप्रधानमन्त्री श्रेष्ठले अब यसलाई प्रभावकारीताका साथ कार्यान्वयनमा लैजाने दृढता व्यक्त गरे। उनले विद्युत् प्राधिकरण, खानेपानी, ढल तथा सडक विभागजस्ता निकायले समन्वयमा काम नगर्दा समस्या आएको उल्लेख गरे। उपप्रधानमन्त्री श्रेष्ठले यी र महानगर तथा काठमाडौंको सडकसँग सम्बन्धित अन्य जिम्मेवार निकायसँग पनि समन्वय गरेर काम गर्न आफूहरू तयार रहेको बताए। श्रेष्ठले आफूहरू सडकको गुणस्तर सुधार्न र एउटा निकायले बनाएको सडक अर्को निकायले भत्काउने कार्य रोक्न आफूले सकारात्मक र गुणात्मक हस्तक्षेप गर्ने बताए। यद्यपि, यो लामो समयदेखिको समस्या भएकाले समाधान हुन केही समय लाग्ने श्रेष्ठको भनाइ छ। तर, त्यसो भन्दैमा आफूहरू चुप नबस्ने उनले बताए। तर, तमासा हेरेर बस्ने स्थिति छैन। अप्ठेरो छ, जनताले दुःख पाएका छन्। विकास निर्माणको अनुभूति गर्न पाएका छैनन्, अनुगमनपछि सञ्चारकर्मीहरूलाई प्रतिक्रिया दिँदै मन्त्री श्रेष्ठले भने, तर पनि यस्तै हो भनेर बस्न सकिन्न। सकारात्मक गुणात्मक हस्तक्षेप गरिन्छ। सबैलाई जिम्मेवारीबोध गराएर समन्वयात्मक ढंगले काम गराइन्छ। जसले कमजोरी गर्छ वा गैरजिम्मेवार काम गर्छ हामी कारबाहीको प्रक्रियामा जान्छौँ।"
थारू समुदायमा योगदान गर्नेहरू थारू रत्न र थारू गौरव पुरस्कारबाट सम्मानित हुँदै,"काठमाडौं : थारू समुदायका लागि योगदान गर्ने चार जना थारू रत्न पुरस्कारबाट सम्मानित हुने भएका छन्। थारू आयोगले प्रदान गर्ने उक्त पुरस्कारका लागि छनौटमा परेकाहरूको नामवली शुक्रबार सार्वजनिक गरिएको हो। थारू आयोगले स्वास्थ्य विधाअन्तर्गत भेरी अस्पतालका डा राजन पाण्डे, थारू सँस्कृतिविद् एवं अनुसन्धानकर्ता महेश चौधरी, सामाजिक अभियन्ता एवं अनुसन्धानकर्ता भुलाई चौधरी र महिला सशक्तीकरणअन्तर्गत सुनसरीमा रहेको फर्वाड माइक्रो फाइनान्स वित्तीय संस्थालाई थारू रत्न पुरस्कार दिने भएको हो। डा पाण्डे भेरी अस्पताल नेपालगन्जका प्रमुख कन्सल्टेन्ट फिजिसियन तथा मेडिसिन विभाग प्रमुख हुन्। उनी थारू समुदायलाई मात्रै लाग्ने सिकलसेल एनिमियाको एकस्पर्टसमेत हुन्। उनी हालै विश्व स्वास्थ्य संगठन (डब्लुएचओ) पिइएनप्लसको नेपालको तर्फबाट सिकलसेल एनिमियाको क्लिनिकल प्रोटोकल डेभलपमेन्ट एक्सपर्ट प्यानेलमा मनोनयन भएका थिए। त्यस्तै महेश चौधरीले थारू समुदायका अनुसन्धानमूलक किताबहरू प्रकाशन गरेका छन्। उनको नेपालको तराई तथा यसका भूमिपुत्रहरू, स्थविरहरुको प्राचीन इतिहास र संस्कृतिलगायत पुस्तक प्रकाशित छ। उनी २०२८ सालमा प्रकाशित थारु भाषाको पहिलो पत्रिका गोचालीका सम्पादकसमेत रहिसकेका छन्। त्यस्तै समाजिक अभियन्ता एवं अनुसन्धानकर्ता भुलाई चौधरी पूर्वीया थारू भाषाका जानकार हुन्। उनले थारू लोक संस्कृति र पर्वहरूबारे अनुसन्धान गरेका छन्। उनले हमर थारु भाषा नामक किताब प्रकाशन गरेका छन्। पूर्वीया थारू भाषा साहित्य प्रवर्द्धनका लागि स्थापित बसघराको उनी अध्यक्षसमेत हुन्। त्यस्तै भगवती चौधरी संस्थापक रहेको फर्वाड माइक्रो फाइनान्सले महिलाको उत्थान र आत्मनिर्भर बनाउनका निम्ति योगदान गरेबापत थारू रत्न पुरस्कार प्रदान गरिएको आयोजित कार्यक्रममा थारू आयोगका सदस्य भोला चौधरीले जानकारी दिए। त्यस्तै थारू गौरव पुरस्कारअन्तर्गत ७ जना सम्मानित हुने भएका छन्। जसअन्तर्गत खेलाडी विधामा जयरानी चौधरी, साहित्य विधामा बमबहादुर चौधरी, कृषि तथा पर्यटन विधामा कृषि पर्यटन तथा भिलेज रिसोर्ट एन्ड रिसर्च प्रालि, पत्रकारिता विधामा डा कृष्णराज सर्वहारी, पूर्वकमलरी उर्मिला चौधरी, कलाकारमा गीता चौधरी र राज कुश्मी रहेका छन्। उनीहरूलाई विशेष समारोहमा तक्मासहितको पुरस्कार प्रदान गरिने आयोगका सदस्य चौधरीले बताए। 'थारू आयोगले वार्षिकोत्सवमा यी पुरस्कार प्रदान गर्ने तयारी गरेको थियो। तर प्राविधिक कारण आजमात्र घोषणा हुँदैछ। विशेष समारोहमा उहाँहरूलाई तक्मासहितको पुरस्कार प्रदान गरिनेछ,' सदस्य चौधरीले भने। थारू आयोगले पुरस्कारका निम्ति कार्यविधि बनाए नामावली छनौट गरेको थियो।"
बागमतीको सभामुखमा राप्रपाका पाठक निर्वाचित,मकवानपुर: बागमती प्रदेशको सभामुखमा राप्रपाका महासचिव भुवन पाठक निर्वाचित भएका छन्। नेपाल मजदुर किसान पार्टीकी सिर्जना सैंजुले ३ मत प्राप्त गरिन् । उनको बिपक्षमा ९८ मत र ७ मत तठस्थ थियो। प्रदेशसभामा ११० सदस्य छन्। पाठकको प्रस्तावकमा एमाले संसदीय दलका नेता जगनाथ थपलिया र सर्मथकमा माओवादी सांसद युवराज दुलाल रहेका थिए। कांग्रेसको तर्फबाट सभामुखमा उम्मेदवारी दिएका अधिकारीको प्रस्तावकमा कुन्दनराज काफ्ले र समर्थकमा रामकृष्ण चित्रकार थिए। नेमकिपाको तर्फबाट सभामुखकी उम्मेदवार सैंजुको प्रस्तावकमा संसदीय दलका नेता सुरेन्द्रराज गोसाँई र समर्थकमा गीता काफ्ले थिए। प्रदेश सभाका जेष्ठ सदस्य बाहेक १०९ जना प्रदेशसभा सदस्यले मतदानमा सहभागिता जनाएका थिए। नवनिर्वाचित सभामुख पाठक राप्रपाका महासचिव तथा समानुपातिक सांसद हुन्।
अर्थतन्त्र सुधार्न सरकारले व्यवसायीलाई सहयोग गर्नुपर्छ: डा खतिवडा,"स्याङ्जा: पूर्वअर्थमन्त्री डा युवराज खतिवडाले आर्थिक संकटमा परेका व्यवसायीलाई सरकारले सहुलियत दिनपुर्ने बताएका छन्। वालिङ् उद्योग वाणिज्य संघ तथा ऋण उपभोक्ता समस्या सहजीकरण समिति स्याङ्जाले आयोजना गरेको नेपालको अर्थतन्त्र बैंक तथा बित्तिय संस्था र उद्योगीबीचको अन्तर्क्रियामा खतिवडाले अर्थतन्त्र सुधार्न सरकारले सहयोग गर्नुपर्ने बताए। उनले भने, ऋणको पुनर्ताजगीकरण, पुनसंरचना र कर्जा निस्क्रिय हुदाँ राख्नुपर्ने ब्याजमा राष्ट्रबैंकले सहुलियत गर्नुपर्छ। अर्थ मन्त्रालयले सहजीकरण गर्दै सरकारले जिल्लाबाट जग्गा वर्गीकरणको समस्या हल गर्दै जाने हो भने केही समस्या समाधान हुनसक्छ। आर्थिक मन्दीका बेला बैंक सञ्चालकले खर्चमा कटौती गर्नुपर्ने उनले बताए। बैंक तथा बित्तिय संस्थाले अस्वाभाविक नाफा नकमाउनुहोस्, ब्याजदर ४ प्रतिशतमा सीमित राख्दा ८९ प्रतिशत निक्षेप गर्दा १२ प्रतिशत भन्दा बढी बैंकको ब्याजदर हुदैन। डा खतिवडाले भने, तोकेको भन्दा बढी रकम लिने बैंकलाई राष्ट्र बैंकले कारवाही गर्नुपर्छ। २ अंकको नजिकमा लगानीको ब्याजदर र निक्षेपको ब्याजदर केही घटाएमा लगानीकर्तामा राहत पुग्छ।"
हस्तकला उद्योगलाई सातवटै प्रदेशमा विस्तार गर्छौं : प्रधानमन्त्री प्रचण्ड,"काठमाडौं :प्रधानमन्त्री पुष्पकमल दाहाल प्रचण्डले हस्तकला क्षेत्र नेपालको मौलिक क्षेत्र भएकाले यसलाई सातवटै प्रदेशमा विस्तार गर्ने बताएका छन्। शुक्रबार ललितपुरमा आयोजित नेपाल हस्तकला महासंघको ४२ औं वार्षिक साधारण सभालाई सम्वोधन गर्दै प्रधानमन्त्री प्रचण्डले यस्तो बताएका हुन्। हस्तकला क्षेत्र नेपालका लागि अर्गानिक क्षेत्र छ । यो असीमित सम्भावना भएको क्षेत्र हो,' प्रधानमन्त्रीले भने,यो क्षेत्रलाई राम्रोसँग विकास गर्न सकियो भने एकातिर व्यापार घाटा कम गर्न सकिन्छ । अर्कोतिर नेपाली मौलिकतालाई विश्वभरि प्रचार र वितार गर्न सकिन्छ । यसैले सरकार हस्तकला उद्योगलाई सातवटै प्रदेशमा वितार गर्न प्रतिवद्ध छ । प्रधानमन्त्रीले निजी क्षेत्रसँगको साझेदारीमा हस्तकला उद्योग प्रवद्र्धन गर्नुपर्ने बताएए उनले भने, निजी क्षेत्रलाई विश्वासमा नलिइकन, निजी क्षेत्रसँगको साझेदारीबिना समृद्धिको लक्ष्यमा अपेक्षित सफलता हासिल गर्न सकिँदैन। मैले क्याबिनेटको पहिलो बैठकबाट नै आर्थिक विकास र समृद्धिका लागि केही कदम चालेको छु। सरकारका सचिवहरूलाई दिएको निर्देशन र संसदको सम्वोधनमा पनि त्यो कुरा प्रष्ट राखेको छु। यसपटक कुनै पनि नराम्रो काम नगर्ने र अरूलाई पनि गर्न नदिनेमा छु। यसपटक जति काम गर्छु,राम्रो मात्र गर्छु,'प्रधानमन्त्री प्रचण्डले भने, म तेस्रोपटक प्रधानमन्त्री भएको छु। यो मेरा लागि परीक्षा पनि हो। म परीक्षामा उत्तीर्ण हुन्छु,हुनैपर्छ। निर्वाचनले हामीलाई मिलेर जाने जनमत दिएको छ। कसैलाई पनि अहंकार गर्ने अभिमत जनताले दिएका छैनन्। हामी इमान्दार भएर जनताको पक्षमा राम्रो काम गरेनौँ भने यो परीक्षामा चुक्छौं,'उनले भने। हस्तकला व्यवसाय प्रवद्र्धनका निम्ति पाठ्यक्रममा नै केही विषय राख्नु राम्रो हुने प्रधानमन्त्रीले बताए। उनले भने, हस्तकला उद्योगमा पुस्तान्तरणको समस्या छ भन्ने मलाई थाहा छ। यसलाई अर्को पुस्तामा हस्तान्तरण गर्ने पहल हामीले लिनुपर्छ। यसकारण पाठ्यक्रममा नै हस्तकला उद्योगको कुरा राख्ने माग सकारात्मक छ, म पहल गर्छु। प्रधानमन्त्री प्रचण्डले निजी क्षेत्रलाई राम्रो विश्वसामा नलिइ अर्थतन्त्रमा देखा परेका समस्या समाधान गर्न नसकिने बताए। हस्तकला क्षेत्रमा प्रत्यक्ष अप्रत्यक्ष झन्डैं ११ लाख मानिस आवद्ध छन्।"
"सिँधुवामा बजारमा भीषण आगलागी, तीनवटा घर जलेर नष्ट",धनकुटा : छथरजोरपाटी गाउँपालिका६ स्थित सिँधुवा बजारमा आगलागी हुँदा तीनवटा घर जलेर नष्ट भएको छ। धनकुटा नगरपालिकाको दमकल र वसन्तपुरवाट दमकलको सहयोगमा आगो निभाइएको वडाध्यक्ष दिपक गुरुङले बताए। बस्तीको बीचमा आगलागी भएको थियो। उनका अनुसार आगलागीको कारण खुल्न सकेको छैन। आगलागी भएको क्षेत्रका अधिकांश काठका घर रहेका छन्। सिँधुवा बजारको मुख्य चोकमा रहेको काउलीको स्तम्भ भए नजिकैको घरबाट आगलागी सुरु भएको थियो। सिँधुवा बजार कोशी राजमार्ग अन्तर्गत धनकुटाबसन्तपुर सडक खण्डमा पर्दछ। धनकुटा सदरमुकामदेखि २९ किलोमिटर उत्तरमा पर्दछ।
घाइते सालकलाई उपचारपछि वासस्थानमा छाडियो,जनकपुरधाम : घाइते अवस्थामा भेटिएको सालकलाई उद्धार र उपचारपछि जङगलमा छाडिएको छ। टाउकोमा चोट लागेर घाइते अवस्थामा भेटिएको सालकलाई उद्धार र उपचारको तीन दिनपछि प्राकृतिक वासस्थानमा जंगलमा छाडिएको हो। छाडिएको सालक चिनियाँ भएको बताइएको छ। कमिला धमिरा मात्र खाने सालकलाई धरै दिन नियन्त्रणमा लिन नसकिने हुँदा हिँडडुल गर्न थालेपछि चुरे क्षेत्रभित्रको सामुदायिक वनमा छाडिएको डिभिजन वन कार्यालय धनुषाका अधिकृत बेचन चौधरीले बताए। सालकको स्वास्थ्य अवस्थामा सुधार आएपछि धेर थोर हिँडडुल गर्न थालेपछि जंगलमा छाडिएको हो। सालकलाई कमला नदीसँगैको जनकनन्दनी गाउँपालिका४ को खजुरी चनाहा गाउँबाट पुसको पहिला साता प्रहरी तथा संरक्षणकर्मीले उद्धार गरेको मिथिला वाईल्ड लाईफ ट्रष्टका अध्यक्ष देवनारायण मण्डल जानकारी दिए।
कुलत बाटोबाट जोगाउन हामी स्वयंसेवी अभियान,"उदयपुर : किशोर किशोरीलाई कुलत बाटोबाट जोगाउन उदयपुरमा हामी स्वयंसेवी अभियान सुरु गरिएको छ। जिल्लाका सबै विद्यालयलाई समेटने गरी शिक्षा विकास तथा समन्वय इकाइको समन्वयमा प्रदेश १ सरकारको आन्तरिक मामिला तथा कानुन मन्त्रालयले अभियान सञ्चालन गरेको हो। अभियान अन्तर्गत शुक्रबार विद्यालयका प्रधानाध्यापक, नायक शिक्षक र विद्यार्थीलाई अभियानबारे विभिन्न माध्यमबाट प्रशिक्षित गराइएको कार्यक्रम संयोजक उर्मिला आचार्यले बताइन्। जिल्लाका ४५ विद्यालयका प्रधानाध्यापक तथा नायक शिक्षकको उपस्थितिमा लागूपदार्थ दुर्व्यसन तथा विपद् व्यवस्थापनमा हामी स्वयंमसेवी विषयक कविता प्रतियोगिता र कार्यक्रम निर्देशक रामचन्द्र कोइरालाले कार्यक्रम बारे प्रशिक्षित गराएको उनले बताइन्। उनका अनुसार कविता प्रतियोगितामा जनता माध्यमिक विद्यालय देउरीका शोभा कार्की पहिलो, जनज्योति माध्यमिक विद्यालय चुहाडेका सुदिक्षा मगर दोस्रो, पिसजोन बोडिङ स्कुलका आयुस पौडेल तेस्रो र मावि चिसापानी ताप्लिका कोपिला राईले सान्त्वना स्थान हासिल गरे। प्रशिक्षणमा विद्यालयस्तरमा गरिने अभियानको काम, कर्तव्य, अधिकार, उद्देश्य र यसको महत्वका विषयमा जानकारी गराइएको आचार्यले बताइन्। विद्यालयमा पढ्दै गरेका किशोर अवस्थाका विद्यार्थीलाई लागूऔषध तथा विपद् व्यवस्थापनका सवालमा सिर्जनात्मक अभ्यासमार्फत सचेतना जगाउने उद्देश्यले मन्त्रालयले हामी स्वयंसेवी अभियान सञ्चालन गर्दै आएको छ। कार्यक्रममा जिल्ला समन्वय समितिका प्रमुख गौरबहादुर विक, त्रियुगा नगरपालिकाका मेयर बसन्तकुमार बस्नेत, चौदण्डिगढी नगरपालिकाका मेयर कालुमान लामा, रौतामाई गाउँपालिकाका अध्यक्ष बिरेन्द्रकुमार मगर, प्रमुख जिल्ला अधिकारी जनार्दन गौतम लगायतले सहयोग गर्ने प्रतिवद्धता जाहेर गरे। चन्चले स्वभावका किशोर किशोरीलाई संरक्षण गर्न निकै गाह्रो हुने भएकाले जिम्मेवारी पूर्वक भूमिका निर्वाह गर्नुपर्ने उनीहरूले धारणा व्यक्त गरे। सहभागिहरूले किशोर किशोरीको यो उमेर गलत बाटोमा हिँड्न सक्ने उमेर भएकाले उनीहरूलाई समाज प्रतिको जिम्मेवार र योग्य नागरिक बनाउन अभियानले सहयोग पुग्ने विश्वास व्यक्त गरे। कार्यक्रम संयोजक आचार्यले जिल्लाका सबै माध्यमिक तहका विद्यालयमा अभियान पुर्याइने बताइन्। विशेषगरी विद्यार्थीमा लागूऔषध र विपद् व्यवस्थापनका विषयमा शैक्षिक जनचेतना जगाउने, नैतिक चरित्रवान, जिम्मेवार र असल नागरिककारूपमा समाजमा स्थापित गर्न अभियानबाट मद्दत पुग्ने उनले बताइन्।"
दिलीप हत्या प्रकरणः न्याय माग्दै गृहमन्त्रीलाई ज्ञापनपत्र बुझाइयो,"काठमाडौं: स्वर्गीय ओम प्रकाश महतो (दिलीप)का परिवारले न्या माग्दै उपप्रधानमन्त्री तथा गृहमन्त्री रवि लामिछानेलाई ज्ञापनपत्र बुझाएका छन्। चुरे तथा पर्यावरण संरक्षण अभियन्ता धनुषाको मिथिला५ श्रीपुरका महतोको २५ पुस २०७६ मा हत्या भएको थियो। क्रसर व्यवसायीले कुटपिटपछि टिपरले किचेर हत्या गरेको पीडितका परिवारको आरोप छ। हत्या भएको तीन वर्षसम्म दोषीलाई कारबाही नगरिएको भन्दै पीडितका परिवारले गृहमन्त्रीलाई ध्यानाकर्षणसहित ज्ञापनपत्र बुझाएका हुन्। जिल्ला आदालत धनुषाले मुद्दा सुनवाइमा ढिलाई गरेको, खोलाको अबैध उत्खन्न नरोकिएको भन्दै स्वर्गीय महतोकी आमा चन्द्रकला देवी, बुबा रामजीवन महतो, दिदीबहिनी सविता, लक्ष्मीसहित वातावरण संरक्षण अभियन्ताले गृहमन्त्रीलाई पाँच बुँदे ज्ञापन पत्र बुझाएका छन्। स्वर्गीय महतोलाई नेपालको पहिलो पर्यावरण शहीद घोषणा गर्नु पर्ने, घटनाका दोषीलाई कानूनी कारबाही हुनुपर्ने, घटनाको छानविन गर्न उच्चस्तरीय न्यायीक छानविन समिति गठन गर्नुपर्ने लगायतका माग गृहमन्त्रीलाई बुझाएको ज्ञापनपत्रमा उल्लेख छ। अबैध खोला उत्खन्न तथा क्रसर बन्द गरिनु पर्ने, चुरे संरक्षण गर्न ऐन बनाउनु पर्ने र पीडित परिवारलाई क्षतिपुर्ती दिनु पर्ने माग पीडित परिवारको छ। पीडित परिवारले बुझाएको ज्ञापनपत्र बुझ्दै गृहमन्त्री लामिछाने पीडित परिवारका माग पूरा गराउने आश्वासन दिएका छन्। अदालतमा मुद्दा चलिरहेको छ। अदालतले न्याय दिन्छ भनेर विश्वास गर्नुस्। म माथि पनि अदालतमा मुद्दा परेको छ। मैले पनि अदालतले न्याय दिन्छ भनेर आशा गरेको छु। तपाइँ पनि म जस्तै विश्वास गर्नुस, उपप्रधान तथा गृहमन्त्री लामिछानेले पीडित परिवारलाई आश्वासन दिदैं भने, घटनाका दोषीलाई कानूनी कारबाही गर्न तत्काल काम थाल्छु। अबैध क्रसर बन्द गर्न निर्देशन दिइसकेको छु। काम भइरहेको छ। महतोका बुबा रामजीवनले मनसायपूर्वक छोराको हत्या गरेको भन्दै चुरियामाई बालुवा प्रशोधन उद्योग सञ्चालक विपीनकुमार महतो, उनका दाइ विनोदकुमार महतो र उद्योगमा कार्यरत मुनिन्द्र महतो, जितेन्द्र महतो, सत्यनारायण महतो, शत्रुधन महतो र छोराकै साथी रोशनकुमार यादवविरुद्ध मुद्दा दायर गरेका थिए। तर, यसअघि जिल्ला न्यायाधीश केशवप्रसाद घिमिरेले उद्योग सञ्चालक विपीन तथा कर्मचारी मुनिन्द्र र जितेन्द्रलाई मात्रै मुद्दाको फैसला नहोउन्जेलसम्म थुनामा राख्न आदेश भएपछि उनीहरू कारागारमा छन्। रोशन, सत्यनारायण र शत्रुधन भने २५ हजार रुपैयाँ धरौटीमा छुटिसकेका छन्। एक वर्ष फरार रहेर अदालतमा हाजिर भएका उद्योगका अर्का सञ्चालक विनोद साधारण तारेखमा बसे हुने गरी २०७७ असोज २६ मा जिल्ला अदालतबाट अनुमति पाएपछि उनले फेरि क्रसर उद्योग सञ्चालनमा ल्याएका छन्। महतोको हत्याविरुद्ध दायर अभियोगपत्रमा अपराधमा प्रयोग गरिएको साधन तथा कसुरजन्य सम्पत्ति रोक्का राख्न तथा नियन्त्रण गरी जफत गर्न समेत माग गरिएको छ। गैरकानूनी रूपमा उत्खनन गरिरहेको उद्योग परिसरमै महतोको हत्या भएकाले उक्त सम्पत्ति पनि रोक्का गर्न माग गरिएको थियो।"
त्रियुगा नगरपालिकाले ल्यायो पुरक बजेट,उदयपुर : उदयपुरको त्रियुगा नगरपालिकाले चालु आर्थिक वर्षका लागि पुरक बजेट ल्याएको छ। नगरपालिकाको १०औं नगरसभामा नगर प्रमुख वसन्तकुमार वस्नेतले यस अघि स्वीकृत भई कार्यान्वयनका क्रममा रहेका विभिन्न शीर्षकका विनियोजित बजेट पुनः संशोधन गरी पुरक बजेट प्रस्तुत गरेका हुन्। चालु आर्थिक वर्षको अर्धवार्षिक बजेटको संक्षिप्त रूपमा समीक्षा गर्दै प्रमुख बस्नेतले आर्थिक वर्षको मध्यावधि समय भुक्तान भइसक्दासमेत राजश्व बाँडफाँडबाट प्राप्त हुने बजेट सिलिङ र प्रक्षेपण गरेको आन्तरिक श्रोतको रकम संकलन नभएकाले पुरक बजेट ल्याउनु परेको बताए। नगरपालिकाको आन्तरिक राजश्वतर्फ १२ करोड ८५ लाख अनुमान गरिएकोमा हालसम्म चार करोड २७ लाख ९६ हजार मात्र संकलन भएको र राजश्व बाँडफाँडबाट १९ करोड ५५ लाख प्राप्त हुने अनुमान गरिएकोमा अहिलेसम्म चार करोड ७७ लाख मात्र प्राप्त भएको नगरसभामा जानकारी दिइयो। यसअघि नवौं नगरसभाबाट पारित कूल एक अर्ब २३ करोड ५३ लाख ३० हजार ४४० रुपैयाँको बजेट तथा कार्यक्रम बजेट अभावका कारण संशोधन गरिएको उनले बताए। १०औं नगर सभामा यसअघि पारित गरिएका विभिन्न ३० वटा शीर्षकमा विनियोजन गरिएको तीन करोड ५१ लाख २५ हजार रुपैयाँको संशोधित बजेट तथा कार्यक्रम प्रस्ताव गरिएको नगर उपप्रमुख महेश्वरी राईले बताइन्। हालसम्म चालु र पुँजीगत खर्च ४२ प्रतिशत भइसकेको तर संघीय र प्रदेशबाट वित्तीय समानीकरणको बजेट समेत ज्यादै कम प्राप्त भएकाले पूर्व निर्धारित बजेट तथा कार्यक्रमहरू संशोधन गरिएको उनले बताइन्। कार्यक्रममा नगरपालिकाका विभिन्न विधामा कर्मचारीहरूलाई सम्मान गरिएको थियो।
गाउँमा मावि चलाउन सहयोग संकलन,प्यूठान : जिल्लाको झिमरुक गाउँपालिका५ मा रहेको नेपाल राष्ट्रिय आधारभूत विद्यालयलाई मावि बनाउनका लागि सहयोग संकलन सुरु भएको छ। २०३२ सालमा स्थापना भएको विद्यालयमा हाल कक्षा ८ सम्मको मात्र पढाइ भइरहेको छ। आगामी शैक्षिक सत्रदेखि मावि तह (कक्षा ९१०) सञ्चालन गर्ने लक्ष्यका साथ विद्यालयले सहयोग संकलन अभियान सुरु गरेको हो। सहयोगका लागि विद्यालय र अभिभावकहरूले सार्वजनिक रूपमा सहयोगको अपिल गरेका छन्। कक्षा ८ देखि माथिल्लो तहको पढाइका लागि विद्यार्थीहरू बालशिक्षा माध्यमिक विद्यालय मच्छि र बलभद्र मावी बादीकोट पुग्नुपर्ने बाध्यता छ। मावी सञ्चालनका लागि पूर्वाधार निर्माण र शिक्षक व्यवस्थापनका लागि कम्तीमा ५० लाख रुपैयाँ बजेट आवश्यक पर्ने प्रधानाध्यापक यशोदा खड्काले बताइन्। विद्यालयमा २ सय ५८ जना विद्यार्थी छन्। बालविकाससहित १० जना शिक्षक कार्यरत छन्।
"नुवाकोटमा माघे संक्रान्तिमा ३७ हल गोरु जुधाइने, तारुकामा दुई दिन","नुवाकोट : माघे संक्रान्तिका अवसरमा नुवाकोटमा ३७ हल गोरु जुधाइने भएको छ। माघ १ गते नुवाकोटको तारुका (तारकेश्वर गाउँपालिका), बेत्रावती (विदुर नगरपालिका), पञ्चकन्या, लिखु, तादी गाउँपालिका लगायतका स्थानमा गोरु जुधाउने गरिएको छ। धेरै गोरु भएका कारण यस वर्ष तारुकाको चन्दनीमा माघ १ र २ गते गोरु जुधाउने तयारी छ। यहाँ यस वर्ष २८ हल गोरु जुधाइने तयारी रहेको तारुका गोरु जुधाई महोत्सव आयोजक समितिले जनाएको छ। ऐतिहासिक सांस्कृतिक जगेर्ना र पर्यटन प्रवर्द्धन गर्ने उद्देश्यले गोरु जुधाई सांस्कृतिक महोत्सवको आयोजना हुँदै आएको छ।"
डेढ घण्टापछि आगलागी नियन्त्रणमा,"धनकुटा : जिल्लाको छथरजोरपाटी गाउँपालिका६ स्थित सिँधुवा बजारमा लागेको आगलागी डेढ घन्टापछि नियन्त्रणमा आएको छ। तेह्रथुमको लालीगुराँस नगरपालिका वसन्तपुर र धनकुटा नगरपालिकाबाट आएको दमकल र स्थानीय बासिन्दा तथा सुरक्षाकर्मीको सहयोगले भीषण आगलागी नियन्त्रणमा आएको वडाध्यक्ष दिपक गुरुङले बताए। आगलागी नियन्त्रणमा आएसँगै अहिले बजार क्षेत्र खतरामुक्त रहेको छ। करिव पौने आठ बजेखि झमक थापाको घरबाट आगलागी सुरु भएको वडाध्यक्ष गुरुङले बताए। आगलागीको कारण खुल्न नसकेको उनले बताए। आगलागीबाट चार घर जलेका छन्। आगो नियन्त्रणका लागि २ घर भत्काइएको थियो। स्थानीय होमबहादुर थापा, डम्बर थापा, झमक थापा र अर्जुन घिमिरेको घर जलेको हो। आगो नियन्त्रणमा लिन स्थानीय सन्तोष राईको घर भत्काइएको थियो। सिँधुवा बजार क्षेत्रको मौसम अत्यधिक चिसो रहेको छ। बजार क्षेत्रमा ठूलो सख्यामा स्थानीयको भीड छ। क्षति भएका घरका सदस्यलाई बासस्थानका लागि तयारी भइरहेको छ। आगलागी भएको क्षेत्रका अधिकांश घर काठका हुँदा अन्य स्थानमा फैलिने डरले स्थानीय त्रासमा थिए। आगलागी भएको क्षेत्र बजारको मुख्य चोक हो। सिँधुवा बजारको मुख्य चोकमा रहेको काउलीको स्तम्भ भए नजिकैको घरबाट आगलागी सुरु भएको थियो। सिँधुवा बजार कोशी राजमार्गअन्तर्गत धनकुटावसन्तपुर सडक खण्डमा पर्दछ। धनकुटा सदरमुकाम देखि २९ किलोमिटर उत्तरमा पर्दछ।"
कर्णालीका कर्मचारीले भने : समय सुहाउँदो तलब देऊ,"सुर्खेत : समय सुहाउँदो तलब सुविधा निर्धारण गर्न कर्णालीका निजामती कर्मचारीहरूले सुझाव दिएका छन्। उच्चस्तरीय तलब सुविधा निर्धारण गर्ने आयोगलाई पेश गर्ने सुझाव संकलनका लागि नेपाल निजामती कर्मचारी संगठन कर्णाली प्रदेशले शुक्रबार प्रदेश राजधानी वीरेन्द्रनगरमा आयोजना गरेको अन्तरक्रियामा यस्तो सुझाव दिएका हुन्। परिवारको आधारभूत आवश्यकता, महंगी, शिक्षा स्वास्थ्य लगायतको सुनिश्चितता हुनेगरी सरकारले कर्मचारीको सेवा सुविधा निर्धारण गर्नुपर्ने बताएका छन्। अहिले भइरहेको श्रेणीका आधारमा नभई तह अनुसारको तलब सुविधा निर्धारण गर्नुपर्नेमा उनीहरूको जोड छ। आधिकारिक ट्रेड यूनियनका पूर्व केन्द्रीय अध्यक्ष पुण्यप्रसाद ढकालले तह अनुसारको तलब सुविधा नहुँदा कर्मचारीमा नैराश्यता आउनुका साथै कार्यसम्पादनमा असर परेको बताए। उनले सार्कको मापदण्ड, राज्यको स्रोत, परिवारका न्यूनतम आवश्यकतालाई सम्बोधन हुनेगरी कर्मचारीको तलब सुविधा निर्धारण गर्नुपर्ने बताए। कर्मचारी संगठनले सातै प्रदेश र काठमाडौं उपत्यका गरी आठ ठाउँमा सुझाव संकलन गरिएको र प्रदेशस्तरबाट आएका सुझावलाई आधार मानेर संगठनले उच्च स्तरीय आयोगलाई सुझाव दिने उनको भनाई छ। अन्तर्क्रियामा कर्णाली प्रदेशका १० वटै जिल्लाबाट विभिन्न कार्यालयमा कार्यरत कर्मचारीहरूको सहभागिता रहेको कार्यक्रममा विभिन्न कार्यपत्र माथि छलफल गरिएको प्रदेश अध्यक्ष टंकप्रकास लामिछानेले बताए। उनका अनुसार राष्ट्रसेवक कर्मचारी र श्रमिकको न्यूनतम तलब, भत्ता तथा पारिश्रमिक पुनरावलोकन गर्न पूर्व सचिव लिलामणि पोख्रेलको संयोजकत्वमा सरकारले उच्चस्तरीय तलब सुविधा आयोग गठन गरेको छ। उक्त आयोगले पेश गर्ने सुझावमा समावेश गर्ने गरी निजामती कर्मचारी संगठनले सुझाव दिन प्रदेश स्तरमा अन्तर्क्रिया गरेको हो।"
चिसोमा इटाभट्टाको काम (फोटोफिचर),भक्तपुर: इटाभट्टाका मजदूर काममा व्यस्त छन्। उनीहरूले चिसोको कुनै पर्वाह नै नगरी काम गरिरहेका भेटिन्छन्। भक्तपुरको चाँगुनारायण नगरपालिका वडा नं ३ झौखेलको एक इटाभट्टमा पुग्दा उनीहरू काममा व्यस्त थिए। बालबालिका पनि इटाभट्टामै देखिन्थे।
स्कुल बसको ठक्करबाट वृद्धाको मृत्यु,झापा : झापाको गौरादहमा स्कुल बसको ठक्करबाट पैदल यात्री एक वृद्धा मृत्यु भएको छ। मृत्यु हुनेमा गौरादह नगरपालिका१ की ७२ वर्षीया तुलसा दाहाल रहेकी जिल्ला प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार बिहीबार दिउँसो ३ बजे गौरादह१ स्थित नगर अस्पताल मोड नजिकैको सडकमा माउन्ट एभरेस्ट बोर्डिङ स्कुलको मे १ ख २६७६ नम्बरको बसले दाहाललाई ठक्कर दिएको थियो। बसको ठक्करबाट गम्भीर घाइते भएकी वृद्धालाई उपचारका लागि दमकस्थित लाइफलाइन अस्पताल पठाइएको र त्यहाँ उपचार सम्भव नहुँदा बिर्तामोडस्थित बीएण्डसी अस्पताल रेर्फर गरिएको थियो। उनको बीएण्डसीमा उपचारको क्रममा राती ११ बजे मृत्यु भएको थियो। यता प्रहरीले बस र बस गौरादह(२ बस्ने ३७ वर्षीय अमरलाल ताजपुरियालाई नियन्त्रणमा लिएको छ।
भक्तपुरमा टहरामा झुन्डिएको अवस्थामा पुरुषको शव फेला,भक्तपुर : भक्तपुरमा टहरामा झुन्डिएर एकजनाले आत्महत्या गरेका छन् । चाँगुनारायण नगरपालिका १ सरस्वतीखेल बस्ने ४२ वर्षीय निरज थापाले सेतो नाइलनको डोरीको पासो लगाइ आत्महत्या गरेको प्रहरीले बताएको छ। मध्यपुरठिमी नगरपालिका ९ बोडे सिन्टिटार स्थित क्रियापुत्री भवनमा जोडिएको जस्ताको टहराको छानाको फलामको डन्डीमा सेतो नाइलनको डोरीको पासो लगाइ झुन्डिएको अवस्थामा पाएको भक्तपुर प्रहरी परिसरका सूचना अधिकृत राजु पाण्डेले जानकारी गराए । शव पोष्टमार्टमका लागि दुवाकोट अस्पताल लगिएको पाण्डेले जनाए ।
नेलेका अग्नि पीडितलाई आर्थिक सहयोग,"सोलुखुम्बु: नेलेका अग्नि पीडित परिवारलाई थुलुङ दुधकोशी गाउँपालिकाले राहत रकम प्रदान गरेको छ। आगलागीबाट पुर्ण रुपमा घर क्षती भएकालाई प्रति परिवार ५० हजार रुपैयाँका दरले चेक प्रदान गरिएको हो। यो रकम पालिका अध्यक्ष असिम राईसहितको टोली घटनास्थलमै पुगेर पीडित परिवारलाई हस्तान्तरण गरिएको प्रवक्ता भोजराज कार्कीले जानकारी दिए। कार्कीका अनुसार घटनामा आंशिक क्षति भएका प्रति परिवारलाई २५ हजारका दरले चेक प्रदान गरिएको छ। पुस ५ गते मंगलबार दिउँसो करिब ४ बजे वडा नम्बर १ को साप्ताहिक हाट नेले बजारमा भएको आगलागीमा चार घर पुर्णरुपमा नष्ट भएको थियो। घटनामा कल्पना बस्नेत, रमेश बस्नेत, वुद्विबहादुर कार्की र गणेश बस्नेतको घर पुर्ण रुपमा जलेर क्षति भएको थियो भने प्रनय राईको घरमा आंशिक क्षति भएको थियो।"
चिनियाँ राजदूत छन् सोङद्वारा ओहोदाको प्रमाणपत्र पेस,काठमाडौं : नेपालका लागि नवनियुक्त चिनियाँ राजदूत छन् सोङले राष्ट्रपति विद्यादेवी भण्डारीसमक्ष आफ्नो ओहोदाको प्रमाणपत्र पेस गरेका छन्। राजदूत छनले राष्ट्रपति भवनमा आयोजित विशेष समारोहमा शुक्रबार आफ्नो ओहोदाको प्रमाणपत्र पेस गरेका हुन्। उनी एसिया मामिलाका विज्ञका रूपमा चिनिन्छन्। नयाँ राजदूत छन् चिनियाँ विदेश मन्त्रालयको एसिया मामिला हेर्ने डेपुटी डाइरेक्टर जनरल हुन्। उनी नेपाल मामिलाका जानकारसमेत मानिन्छन्। त्यसैले बेइजिङले एसिया मामिला हेर्ने पाँचजना डेपुटी डाइरेक्टर जनरलमध्ये छन्लाई नेपालको राजदूतमा नियुक्ति गरेको थियो।
लप्सीफेदीका आन्दोलनरत पक्षलाई विद्युत प्राधिकरणले वार्ताका लागि बोलायो,"काठमाडौं : नेपाल विद्युत प्राधिकरणले काठमाडौंको शंखरापुर नगरपालिका३ स्थित बोझेनीका आन्दोलनरत पक्षलाई वार्तामा बोलाएको छ । नगरपालिकाका प्रमुख रमेश नापित,वडाध्यक्ष सूर्य बहादुर तामाङसहित आन्दोलनरत पक्षलाई शुक्रबार दिउँसो तीन बजे वार्ताका लागि बोलाइएको प्राधिकरणका कार्यकारी निर्देशक कुलमान घिसिङले जानकारी दिए। वार्ता प्राधिकरणको प्रधान कार्यालय रत्नपार्कमा हुनेछ । मानवबस्तीमा सबस्टेसन निर्माण गर्न नहुने र यसलाई अन्यत्र सार्नु पर्ने माग राख्दै वडाध्यक्ष तामाङको नेतृत्वमा वास्तविक जग्गाधनीभन्दा बाहिरका व्यक्तिहरुको संलग्नतामा सबस्टेसन निर्माणमा अवरोध हुँदै आएको छ । आन्दोलनमा समान,नेपाल नामक गैरसरकारी संस्थाले साथ दिएको छ । आन्दोलनमा महिलालाई अगाडि सारिएको छ । सबस्टेसन निर्माणस्थलको जग्गा अधिग्रहण गर्दा सम्बन्धित जग्गाधनीहरुले राजीखुसीले मुआब्जा तथा क्षतिपूर्ति बुझेको,प्रारम्भिक वातावरणीय परीक्षण (आईई) तथा पूरक आईआईलगायतका सम्पूर्ण कानुनी प्रक्रिया पूरा गरिएको,उपलब्ध विकल्पहरुमध्ये हाल छनोट गरिएको स्थान नै सबैभन्दा उत्तम रहेको प्रष्ट पारेको प्राधिकरणले जनाएको छ। सोही अनुसार प्रसारण लाइन र सबस्टेसन निर्माणका लागि बोलपत्र स्वीकृत भई ठेक्का सम्झौता गरी काम भइरहेकाले अहिले आएर सबस्टेसन अन्यत्र सार्न नसकिने प्राधिकरणको भनाइ छ। तामाकोशी तथा सुनकोशी नदी र तिनीहरुका सहायक खोलाहरुमा निर्माण भएका तथा हुने जलविद्युत आयोजनाको विद्युत काठमाडौं उपत्यकामा ल्याउन र स्थानीय रुपमा आपूर्ति लप्सीफेदीमा ४००२२०१३२११ केभी सबस्टेसन निर्माण गर्न लागिएको हो । सबस्टेसनमा रामेछापको नयाँ खिम्तीबाट सुरु भई सिन्धुपाल्चोकको बाह्रबिसेहुँदै लप्सीफेदीसम्मको ४०० केभी प्रसारण लाइन जोडिने छ । नयाँ खिम्तीबाह्रबिसेलप्सीफेदी ४०० केभी प्रसारण लाइन निर्माणको अन्तिम चरणमा छ । लम्सीफेदी सबस्टेसनबाट भक्तपुरको चाँगुनारायणसम्मको १३२ केभी प्रसारण लाइन र सबस्टेसन निर्माणाधीन छन् । चाँगुनारायण १३२ के।भी। सवस्टेसन सम्पन्न हुने चरणमा छ । सबस्टेसनका लागि ५० जना जग्गाधनीहरुको एक सय ७० रोपनी जग्गा अधिग्रहणका लागि २०७४ जेठमा सार्वजनिक सूचना प्रकाशित गरी सोही वर्षको माघमा मुआब्जा तथा क्षतिपूर्ति रकम निर्धारण गरिएको थियो । एकजना जग्गाधनीबाहेक सबैले मुआब्जा तथा क्षतिपूर्ति रकम राजीखुसीले बुझिसकेका छन् । मुआब्जा तथा क्षतिपूर्ति बापत करिब ५० करोड रुपैयाँ वितरण गरिएको छ । नेपाल सरकार तथा विद्युत प्राधिकरणको लगानी र एसियाली विकास बैंक (एडिबी) को विद्युत प्रसारण विस्तार तथा प्रणाली सुधार आयोजनामार्फत प्रवाह भएको सहुलितपूर्ण ऋणमा सबस्टेसनहरु तथा प्रसारण लाइन निर्माण भइरहेको हो । पहिलो ठेकेदारले काम गर्दा लप्सीफेदीमा कुनै विरोध भएको थिएन । तर, दोस्रो ठेकेदार काम गर्न गएपछि काममा अवरोध भइरहेको छ । अवरोधका कारण हालसम्म सबस्टेसन निर्माणस्थलमा कुनै पनि कार्य प्रगति हुन सकेको छैन । लप्सीफेदी सबस्टेसनको काम हालसम्म हुन नसकेको कारणले ठेक्का सम्झौताको म्याद १५ पुस २०८० ९३१ डिसेम्बर २०२३० सम्म कायम गरिएको छ । स्थानीयले सडक मर्मत तथा विस्तार,खानेपानी योजना, विद्यालय भवन,गुम्बा निर्माण,स्थानीयलाई रोजगारीलगायतकामा राखेको जायज मागलाई आयोजना निर्माणका क्रममा प्राधिकरणले सम्बोधन गर्दै जाने बताएको छ ।"
मकवानपुर स्कुटर दुर्घटना : तीनजनाको मृत्यु,"मनहरी : मकवानपुरको मनहरिमा गए राति स्कुटर दुर्घटना हुँदा तीन जनाको मृत्यु भएको छ । मृत्यु हुनेमा मनहरि गाउँपालिका८ सिमपानीका ३२ वर्षीय धर्मराज मोक्तान, ३० वर्षीय मिलन मोक्तान र राक्सिराङ गाउँपालिका३ लावतीका ३२ वर्षीय रुपेश तामाङ रहेका छन् । पूर्वपश्चिम राजमार्गअन्तर्गत मनहरि गाउँपालिका९ ज्यामिरे भलादमीचोकमा ना३९प १४३९ नंको स्कुटर दुर्घटना हुँदा तीनै जनाको मृत्यु भएको प्रहरी नायब उपरीक्षक टेकबहादुर कार्कीले जानकारी दिए । दुर्घटनामा गम्भीर घाइते उनीहरूको चितवनको पुरानो मेडिकल कलेज भरतपुरमा उपचारका क्रममा मृत्यु भएको हो । दुर्घटनाका बारेमा आवश्यक अनुसन्धान भइरहेको प्रहरी नायब उपरीक्षक कार्कीले बताए। रासस"
गैरकानूनी रूपमा अकूत सम्पत्ति कमाएको अभियोगमा मुद्दा दायर,"काठमाडौं : अख्तियार दुरुपयोग अनुसन्धानले गैरकानूनीरुपमा अकूत सम्पत्ति कमाएको अभियोगमा शाखा अधिकृत गणेशप्रसाद पोखरेलविरुद्ध आज विशेष अदालतमा मुद्दा दायर गरेको छ। यातायात व्यवस्था कार्यालय सवारी चालक अनुमतिपत्र सुकेधारा चाबहिलका तत्कालीन निमित्त कार्यालय प्रमुख पोखरेल हाल राष्ट्रिय भमि आयोग, ताहाचलका कार्यरत छन्। पोखरेलले स्रोत नखुलेको गैरकानुनी सम्पत्ति आर्जन गरेको भन्ने उजुरीमाथि आयोगले छानविन गरेको हो। आयोगका अनुसार पोखरेल २०४६ असार १ गते सार्वजनिक सेवामा प्रवेश गरेका थिए। आयोगले २०७८ फागुन १५ गतेसम्म सिर्जना गरेको सम्पत्ति, खर्च र लगानीको अध्ययन गरेको प्रवक्ता श्यामप्रसाद भण्डारीले जानकारी दिए। पोखरेलले कूल तीन करोड ३१ लाख ५५ हजार ६२ रुपैयाँ बराबरको आय आर्जन गरेको पाइएको छ। घरजग्गा बिक्री, कर्मचारी सञ्चय कोष, नागरिक लगानी कोषबाट लिएको कर्जा आय, घर बहाल आय, बीमा, विदेशबाट पठाएको विप्रेषण, मोटरसाइकल बिक्री, शेयर बिक्री र कृषि आय हिसाब गरिएको छ। सोही अवधिमा पोखरेलले चार करोड ३७ लाख ८८ हजार चार सय दुई रुपैयाँ बराबरको लगानी गरेको पाइएको छ। आम्दानी र खर्च तथा लगानीमा एक करोड छ लाख ३३ हजार तीन सय ३९ रुपैयाँ बराबरको भागको स्रोत खुल्न नसकेको आयोगले जनाएको छ। आयोगले गैरकानुनी रूपमा पदको दुरुपयोग गरी भ्रष्टाचारजन्य कार्य गरेर स्रोत नखुलेको सम्पत्ति विमला न्यौपाने पोखरेलको नाममा समेत लगानी गरेको पाइएको जनाएको छ। न्यौपानेको नाममा जग्गा खरिद, घर निर्माण, शेयर खरिद तथा बैंक खातामा रकम मौज्दात राखेको पाइएकाले स्रोत नखुलेको सम्पत्ति बराबरको बिगो जफत गर्न माग गरेको छ। आयोगले श्रीमान्, श्रीमती दुवैलाई बिगोअनुसारको सम्पत्ति जफत र जरिवानाको समेत माग दाबी गर्दै विशेष अदालतमा मुद्दा दायर गरिएको जनाएको छ।"
एमाले र राप्रपाका जनप्रतिनिधिले गरे नगर कार्यपालिकाको बैठक बहिष्कार,"झापा : भद्रपुरका असन्तुष्ट जनप्रतिनिधिहरूले शुक्रबार नगर कार्यपालिकाको बैठक बहिष्कार गरेका छन्। शिक्षा कार्यविधिविपरीत गठित शिक्षा समिति र त्यस समितिले गरेको निर्णय खारेज हुनुपर्ने एक सूत्रीय माग राख्दै सत्ता पक्ष नेकपा (एमाले) का ११ जना, राप्रपाका ३ जना गरी १४ जना कार्यपालिका सदस्यहरूले पहिलो पटक कार्यपालिकाको बैठक बहिष्कार गरेका हुन्। २० जना सदस्य रहेको नगर कार्यपालिकामा नगर प्रमुख गणेश पोखरेलसहित चार जना वडाध्यक्ष नेपाली कांग्रेस र एक वडा अध्यक्ष माओवादी केन्द्रका रहेका छन्। कार्यपालिकामा बहुमत विपक्षी दलहरूको छ। विपक्षी दलका कार्यपालिका सदस्यहरूले बहिष्कार गरेपछि बिहान साढे १० बजे डाकिएको बैठक स्थगन भएको नगरपालिकाले जनाएको छ। विभिन्न आठवटा प्रस्तावमाथि छलफल गरी निर्णय गर्नुपर्ने भएकाले नगरपालिकाले बिहीबार नै कार्यपालिका सदस्यहरूलाई लिखित पत्राचार गरेको थियो। डाकिएको बैठकमा संघीय समपूरक र विशेष अनुदानका योजना माग, स्थानीय तह संस्थागत स्वमुल्याकंन (एलआइएसए) को स्वमूल्यांकन, अस्थायीकरारज्यालादारी कर्मचारीको म्याद थप्ने, जिल्ला दररेटमा नभएको सामग्रीको इकाई दररेट स्वीकृत गर्ने, गत साल अल्या भई पुस मसान्तसम्म म्याद थप भएका योजनाहरूको म्याद थप्ने, नगर शिक्षा समितिका विषयमा प्राप्त भएको ध्यानाकर्षण सम्बन्धमा, अघिल्लो कार्यपालिका बैठकको समीक्षा र अन्य विविध विषयका प्रस्तावहरूमाथि छलफल गरी निर्णय गर्नुपर्ने पत्रमा उल्लेख गरिएको छ। कार्यपालिका बैठक स्थगन हुँदा महत्त्वपूर्ण प्रस्तावहरू आजलाई रोकिएको छ। नगर प्रमुख गणेश पोखरेलका अनुसार नगर शिक्षा समिति गठन प्रक्रियाका बारेमा ध्यानाकर्षण पत्र प्राप्त भइसकेको छ। त्यसलाई पनि कार्यपालिका बैठकमा बुँदागत प्रस्तावका रूपमा राखिएको उनले बताए। शिक्षा समिति गठनका विषयमा कार्यपालिका बैठकमै छलफल गर्न सकिन्थ्यो, तर उहाँहरूले बहुमतको आडमा बैठक नै बहिष्कार गर्नुभयो, उहाँहरूले उठाएको कदम नगरवासीको हितमा देखिएन, नगर प्रमुख पोखरेलले भने। शिक्षा समितिको अध्यक्ष स्वयम नगर प्रमुख म आफैं छु, उनले भने, त्यसमा उठिएका समस्यालाई बसेर छलफलको माध्यमबाट टुंग्याउन सकिन्छ, सानो कुरालाई उहाँहरूले ठुलो बनाउन खोज्नुभयो। आजको कार्यपालिका बैठक अति महत्त्वपूर्ण रहेको उनको भनाइ थियो। उनले भने, नगरको समग्र विकासका लागि सङ्घीय समपूरक र विशेष अनुदानका योजनाहरू संघीय तथा प्रदेश सरकारसँग माग गर्नुपर्ने थियो, कर्मचारीको म्याद थपको कुरा पनि थियो, त्यो सबै निर्णय रोकिदा नगरपालिकालाई समस्या पर्ने हो। त्यसैले तिललाई पहाड बनाउनुभन्दा नगरवासीको हितका लागि बहिष्कारको नीति छाडेर मिलेर अघि बढ्नुपर्ने उनको भनाइ छ। कार्यपालिका सदस्य विवेक राजवंशीले शिक्षा कार्यविधिविपरीत गठित शिक्षा समिति र त्यस समितिले गरेको सबै निर्णय खारेज नभएसम्म कार्यपालिका बैठकमा सहभागी नहुने बताए। कार्यपालिका बैठकको निर्णय बमोजिम शिक्षा समिति गठन गरी विस्तार गर्नुपर्ने कार्यविधिमै उल्लेख छ, उनले भने, नगर प्रमुखले त्यो चाहिँ गर्नुभएन, अनि उहाँहरूले गरिरहेको निर्णयहरू हामीले चाहिँ मानिदिनु पर्ने ? यता बैठक स्थगन भएपछि नगरपालिकाले शनिबार बिहान ८ बजे पुनः कार्यपालिका बैठक आव्हान गरेको छ। नगरपालिकाले सबै कार्यपालिका सदस्यहरूलाई पुनः पत्राचार गरिसकेको छ। स्थानीय सरकार सञ्चालन ऐन २०७४ को दफा ११ उपदफा २ को खण्ड (ज) अन्तरगत भद्रपुर नगरपालिकाको नगर सभाबाट भद्रपुर नगरपालिकाको शिक्षा कार्यविधि २०७५ जारी भई सोही कार्यविधिको दफा २ को खण्ड (प) मा शिक्षा समिति भन्नाले स्थानीय तहको कार्यपालिकाको कुनै सदस्यले नेतृत्व गरेको स्थानीय तहको सभाले गठन गरेको दफा २४ अनुसार शिक्षा समिति भन्ने परिभाषा गरी, दफा २४ को (ख) मा व्यवस्था भएको नगरपालिका सदस्यहरू मध्येबाट कार्यपालिकाले तोकेको एक महिला र एक दलित गरी तीन जना सदस्य चयन गरी शिक्षा समिति गठन गरी सो समितिलाई पूर्णता दिन अन्य सदस्यहरूको चयन हुनुपर्नेमा नगर कार्यपालिकामा कुनै पनि जानकारी नदिई मनोमानी ढंगबाट शिक्षा समितिको नाममा विभिन्न क्षेत्रबाट सात जनालाई सदस्य पदमा मनोनित गर्दै विभिन्न निर्णय गरे पनि नगरपालिकामा विवाद चुलिएको हो।"
झापाको मेचीनगरमा चाँदीका गहना र कस्तुरीको बिनासहित एकजना पक्राउ,"झापा :झापाको मेचीनगरबाट ठूलो परिणाममा चाँदीका गरगहनासहित एकजनालाई सशस्त्र प्रहरीले पक्राउ गरेको छ । सशस्त्र प्रहरी बल नेपाल बोर्डर आउट पोस्ट बाहुण्डाँगीका इन्स्पेक्टर विदुर भट्टराईको नेतृत्वमा खटिएको टोलीले मेचीनगर नगरपालिका४ स्थित दशगजा इलाकाबाट ५०० मिटर पश्चिम बाहुण्डाँगी बजार नजिकैबाट महोत्तरी जिल्ल बर्दिबास३ निवासी ४४ वर्षीय यादवराज घिमिरेलाई चाँदीको गरगहना र कस्तुरीको बिनासहित पक्राउ गरेको हो । बिहीबार मध्यराति १२ बजे घिमिरेले मे ५ प २२०४ को मोटरसाइकलमा काँकडभिट्टातर्फ गइरहेको अवस्थामा शङ्का लागेर चेकजाँच गर्दा उनको साथबाट भारतबाट अवैधरुपमा नेपाल भित्र्याइएको चाँदीको गरगहना र कस्तुरीको बिना फेला परेको सशस्त्र प्रहरीले जनाएको छ । बरामद गरिएको चाँदीको मुल्य सात लाख,मोटरसाइकलको एक लाख मूल्यांकन तोकेर आवश्यक कारबाहीका लागि सम्बन्धित निकाय बुझाउने तयारी भइरहेको जनाइएको छ।"
टोखाबाट वार्षिक ४ करोडको चाकु बिक्री,"काठमाडौं : काठमाडौंको उत्तरी क्षेत्र टोखा बजारका चाकु व्यवसायीलाई चाकु बनाउन तथा बिक्री वितरण गर्न भ्याइनभ्याइ भएको छ। अघिपछि फुर्सदिला हुने टोखाका चाकु व्यवसायीलाई माघे सङ्क्रान्ति पर्व आउन दुई दिन बाँकी रहँदा सञ्चालित १४ उद्योगबाट चाकु उत्पादन तथा बिक्री वितरण गर्न भ्याइनभ्याइ भएको हो। टोखा नगरपालिका वडा नं २ र ३ मा अहिले चाकु उत्पादन तथा बिक्री वितरण हुँदै आएको छ। यो टोखाको पुरानो बजारसमेत हो। टोखामा उत्पादन भएको चाकु काठमाडौँ उपत्यकाका असन, इन्द्रचोक, भक्तपुर, पाटन, कीर्तिपुर र उपत्यका बाहिरका नारायणघाट, पोखरा, बुटवल, विराटनगरलगायत सहरमा पनि बिक्री हुँदै आएको छ। टोखामा उत्पादन हुने चाकुले नेपालको झण्डै ६० प्रतिशतभन्दा बढी मागको पूर्ति गर्दछ। टोखा परम्परागत चाकु संरक्षण समाजका अध्यक्ष कृष्णबहादुर श्रेष्ठ यहाँ उत्पादित चाकु जापान, अमेरिका र अष्ट्रेलियालगायतका देशमा समेत बिक्री वितरण हुँदै आएको बताउँछन्। टोखामा बर्सेनि झण्डै पाँच लाख चाकु उत्पादन हुने गर्दछ। टोखा चाकुको प्रसिद्ध सहर हो । नेवारी भाषामा टु को अर्थ उखु, ख्यः को अर्थ फल्ने ठाउँ हो। टोखा उखु खेती हुने ठाउँका रुपमा चिनिन्छ। परम्परागत समयदेखि उखुबाट चाकु उत्पादन गरिने टोखामा उक्त व्यवसायलाई अहिलेसम्म पनि निरन्तरता दिइँदै आएको छ। टोखाका उद्योगमा हाल सादा चाकु, मसला चाकु, स्पेशल चाकु, सेतो लड्डु, कालो लड्डु, बम्बे लड्डु, पुष्टकारी, भुजा लड्डु, बदाम लड्डुलगायत उत्पादन हुँदै आएका छन्। टोखामा उत्पादन भएको चाकु नेपालका विभिन्न सहरमा जाने भएकाले यसको माग व्यापक बढेको छ। टोखा परम्परागत चाकु संरक्षण समाजका अध्यक्ष श्रेष्ठ टोखाका सञ्चालित उद्योगले वार्षिक चाकु र उखुबाट बन्ने परिकार बिक्रीबाट करोडौँ रुपैँया आम्दानी गर्छन्। उनका अनुसार टोखाको एक उद्योगले वार्षिक रु ३० लाखसम्म आम्दानी गर्छ। टोखाका १४ उद्योगले वार्षिक ३० लाखका दरले झण्डै रु चार करोडभन्दा बढी रकम आम्दानी गर्दा टोखाको समग्र अर्थतन्त्रमा समेत योगदान पुगेको छ। टोखा नगरपालिकाले चालु आर्थिक वर्षको नीति तथा कार्यक्रममा यहाँ उत्पादन भएको चाकुलाई ब्राण्डिङ गर्ने घोषणा गरेको थियो। नगरपालिकाका प्रमुख प्रशासकीय अधिकृत शङ्करराज पाठक टोखाको पहिचान चाकुले दिएकाले यसको ब्राण्डिङका लागि नगरपालिकाले विशेष योजना अगाडि सारेको बताउँछन्। 'टोखामा उत्पादित चाकुलाई अन्तर्राष्ट्रियस्तरसम्म लैजानका लागि नगरपालिका प्रतिबद्ध छ', उनी भन्छन्। टोखामा उत्पादन भएको चाकु अहिले प्रतिकिलो एक सय ३० देखि एक सय ३५ सम्म बिक्री हुँदै आएको छ। नेवारी संस्कृतिमा माघ १ गते चाकु खानैपर्ने प्रचलन छ। साथै नेवार समुदायमा काजरियाको बेलामा पनि चाकु खाने चलन छ। चाकु चिसो लागेका बेला पनि खाने चलन छ। चाकु खाँदा शरीरमा धेरै फाइदा हुनाका साथै रोगसँग लड्नसक्ने क्षमता विकास हुने र बालबालिकादेखि बूढाबूढीलाई जाडो महिनामा चाकु खुवाउँदा राम्रो हुने मान्यता छ। यस्तै माघे सङ्क्रान्तिमा चाकुबाहेक सख्खर, तरुललगायतका खानेकुरा समेत खाने प्रचलन रहेको छ। रासस"
अनुगमनपछि नुवाकोटमा ४२ क्रसर शिल,"नुवाकोट: मापदण्ड विपरीत चलेका नुवाकोटमा ४२ क्रसर उद्योग शिल भएका छन्। जिल्ला प्रशासन कार्यालयले स्थलगत अनुगमनसहित मापदण्ड विपरीतका क्रसर उद्योग शिल गरेको हो। नुवाकोटमा चार दिनदेखि क्रसर उद्योग अनुगमन जारी छ। चार दिनको अवधिमा ४५ क्रसरमा शिल गरिएको जिल्ला प्रशासन कार्यालय नुवाकोटले जनाएको छ। १२ स्थानीय तह रहेको नुवाकोटको विभिन्न स्थानमा ४५ क्रसर तथा वालुवा प्रशोधन केन्द्रको स्थलगत अनुगमन गरी शिल गरिएको सहायक प्रमुख जिल्ला अधिकारी वेदप्रसाद अर्यालले जानकारी दिए। अर्यालकाअनुसार पहिलो दिन ६, दोस्रो दिन १७, तेस्रो दिन १८ र चौथो दिन चार वटा क्रसर तथा वालुवा प्रशोधन केन्द्रमा अनुगमन गरी ताला लगाइएको छ। अर्यालको नेतृत्वमा गएको सरोकारवाला कार्यालयका प्रमुख, प्रतिनिधिसहितको टोलीले स्थलगत अनुगमन गरेर वटा क्रसर तथा वालुवा प्रशोधन केन्द्रमा ताला लगाएर शिल गरिएको जिल्ला प्रशासन कार्यालय नुवाकोटले जनाएको छ।"
टिकटक लाइभबाट जुवा खेल्ने खेलाउने पक्राउ,"काठमाडौं : काठमाडौं उपत्यकामा जुवाडेहरुले प्रहरीको आँखा छल्ने उद्देश्यले विभिन्न तरिका अपनाएर जुवा खेल्ने र खेलाउने गरेका छन् । यही सिलसिलामा पछिल्लो समयमा भने टिकटक लाइभमार्फत पनि जुवा खेल्ने गरेको पत्ता लागेको छ । टिकटक भनेको मानिसहरुले सामान्य आफ्नो रमाइलाका लागि सानासाना भिडियोहरु तयार पारी हाल्ने एक प्रकारको सामाजिक सञ्जाल हो । रमाइलोका लागि त्यस्ता भिडियोहरु राखिन्छ तर त्यही सामाजिक सञ्जालको दुरुपयोग गरी टिकटक लाइभबाट जुवा खेलाउने गरेको फेला परेको छ । काठमाडौँ उपत्यका अपराध अनुसन्धान कार्यालयमा उपत्यका भित्र केही व्यक्तिहरुले इसेवालगायत अन्य डिजिटल वालेटमा विभिन्न व्यक्तिमार्फत रकम जम्मा गराइ लाभ लिने उद्देश्यले टिकटकमार्फत रकमको बाजी राखी जुवा, तास खेलाउने गरेको सूचना आयो । उक्त सूचनाको आधारमा कार्यालयले तत्काल टोली बनाइ ती गतिविधिको निगरानी थाल्यो । प्रहरीको अनुसन्धान टोलीले उपत्यकाको ग्वार्को, सुर्यविनायक, लोकन्थलीलगायतका स्थानमा खोजी अभियान चलाउँदा टिकटक लाइभमार्फत जुवा खेल्दै र खेलाउँदै गरेको अबस्थामा चार जनालाई फेला पारिएको कार्यालयका प्रहरी उपरीक्षक कृष्णप्रसाद कोइराला बताउँछन्। प्रहरीले जुवा खेलेको अबस्थामा दाङ घर भइ ग्वार्को बस्ने ऋषिप्रकाश योगी, भक्तपुरको सुर्यविनायक बस्ने २७ वर्षका कपिल गिरी, भक्तपुरको थिमि बस्ने २९ वर्षका प्रेम कठाडत र कैलालीका डिल्लीराज अवस्थीलाई रङ्गेहात फेला पारी पक्राउ गरी कारवाही थालेको छ । उनीहरुलाई मुलुकी अपराध संहिता २०७४ को दफा १२५ को उपदफा १ बमोजिम जुवा कसुरमा आवश्यक थप कारवाहीका लागि ललितपुर र भक्तपुरका सम्बन्धित प्रहरीमा बुझाएको कार्यालयले जनाएको छ । पक्राउ परेका मध्य ऋषिप्रकाश योगीले पब्जी र पब्जी२ नामक टिकटक बनाइ दुई वटा इसेवा वालेटमा विभिन्न व्यक्तिलाई रकम जम्मा गर्न लगाएर एक महिना १० दिनको अबधिमा जुवा खेलाएर २८ लाख ७३ हजार कारोबार गरेको पाइएको छ । अर्का कपिल गिरीले पोकर किङ नामक टिकटक खोली ३ इसेवा वालेटमा १० दिनको अबधिमा ५३ हजार रकम कारोबार गरेका छन् भने प्रेम कडायत र डिल्ली अवस्थीले प्रेम नामक टिकटकमार्फत इसेवा वालेटमा एक महिना ६ दिनको अबधिमा जुवा खेलाएर ९३ हजार रुपैयाँ कारोबार गरेको पाइएको छ । उनीहरुको साथबाट टिकटक लाइभ जुवा, तास खेल्न खेलाउन प्रयोग गरेका मोबाइल, विभिन्न व्यक्तिका नाम र रकम उल्लेख भएको रजिष्टर, जुवा खेलाउन प्रयोग भएको ३२ बुक तासलगायत बरामद गरेको प्रहरी उपरीक्षक कोइरालाले जानकारी दिए। रासस"
सन्दीपलाई आज थुनामुक्त गरिने,"काठमाडौं : बलात्कार अभियोग लागेका पूर्वक्रिकेटर सन्दीप लामिछाने आज थुनामुक्त हुँदै छन्। उच्च अदालत पाटनले सन्दिपलाई २० लाख धरौटीमा छाड्न आदेश दिएको हो। मुद्दाको पुर्पक्षका लागि थुनामा राख्नुपर्ने जिल्ला अदालत काठमाडौंको आदेश न्यायाधीश ध्रुवराज नन्द र रमेश ढकालको संयुक्त इजलासले बिहीबार बदर गरेको हो। लामिछानेका कानुन व्यवसायी मुरारी सापकोटाका अनुसार लामिछानेका अनुसार शुक्रबार थुनामुक्त हुनेछन्। शुक्रबार अदालत खुलेसँगै धरौटी रकम बुझाउने प्रक्रिया अघि बढाइने उनको भनाइ छ। धरौटीको हकमा नगद वा सोबराबरको बैंक जमानत राख्न अदालतले भनेको छ। उक्त रकम बुझाए सर्तहरूको अधिनमा रही लामिछानेलाई तारेखमा राखी मुद्दाको पुर्पक्ष गर्न सक्नेछन्। बकपत्र सम्पन्न भइसकेको र कतिपय प्रमाणसमेत बुझिसकेको आदेशमा उल्लेख छ। प्रतिकूल बकपत्र गर्नका लागि दबाब दिने वा प्रभाव पार्न सक्ने सम्भावना वा आशंकाको प्रसंग पनि असान्दर्भिक भइसकेको छ, आदेशमा लेखिएको छ, फौजदारी न्यायशास्त्रको मान्यताअनुसार अभियुक्तलाई थुनामा नराखी मुद्दाको पुर्पक्ष गर्न दिनु उपयुक्त हुने अवस्था देखिएकोमा थुनाको विकल्प प्रयोग गर्न दिनमा अदालत उदार हुनुपर्ने हुन्छ। घटना र घटनापश्चात्को शृंखलाजन्य परिस्थितिसमेतलाई विचार गर्दा प्रतिवादीलाई मुद्दाको पुर्पक्षका लागि थुनामा राखिराख्नु उपयुक्त नदेखिएकाले आदेशलाई बदर गरिएको छ। काठमाडौं जिल्ला अदालतका न्यायाधीश माधवप्रसाद घिमिरेको एकल इजलासले गत कात्तिक १८ गते लामिछानेलाई थुनामा राख्न आदेश दिएको थियो। त्यसपछि उनी केन्द्रीय कारागार सुन्धारामा छन्। लामिछानेले जिल्लाको आदेशविरुद्ध गत मंसिर २९ गते उच्च अदालतमा निवेदन दिएका थिए। अदालतका सर्तै सर्त अदालतले मुद्दाको फैसला नभएसम्म लामिछानेलाई नेपालबाहिर जान रोक लगाएको छ। उनको नाउँमा जारी भएको राहदानी रोक्का गर्न पनि भनिएको छ। यस आदेशको कार्यान्वयन गर्न यथाशीघ्र गृह र परराष्ट्र मन्त्रालयमा लेखी पठाउन अदालतले आदेश दिएको छ। जाहेरीकर्ता पीडित र उनको परिवारका सदस्यको सम्बन्धमा वा प्रस्तुत विचाराधीन मुद्दाको विषयमा कुनै सामग्री प्रकाशन गर्न वा विद्युतीय वा सार्वजनिक सञ्चारमाध्यम वा सामाजिक सञ्जालमा कुनै टीकाटिप्पणी वा धारणा व्यक्त गर्न पनि रोक लगाइएको छ। आफू वा आफू सम्बद्ध सस्था वा व्यक्तिहरूबाट जाहेरीकर्ता, पीडित वा उनको परिवारसँग भौतिक वा अन्य कुनै प्रकारले सम्पर्क वा भेटघाट गर्ने वा माध्यमबाट कुनै पनि किसिमको डर, त्रास, धम्की वा दबाब दिने, प्रभाव पार्ने वा दुरुत्साहन दिने वा सोसम्बन्धी कुनै कार्य नगर्नु, नगराउन पनि लामिछानेलाई निषेधात्मक आदेश दिइएको छ। लामिछानेले काठमाडौं उपत्यका छाड्न पनि प्रहरीलाई निवेदन लेख्नुपर्ने भएको छ। कुनै कामविशेषले काठमाडौं उपत्यका छोड्नुपर्दा त्यसअघि जिल्ला प्रहरी परिसर काठमाडौंलाई सोको लिखित जानकारी दिनुपर्ने आदेशमा उल्लेख छ। उक्त जानकारीमा काठमाडौं उपत्यका छोड्ने र फर्किने मिति तथा उपत्यकाबाहिर रहने स्थानसमेत खुलाउनुपर्ने भएको छ। लामिछानेको गतिविधिको निगरानी गर्ने एवं मोबाइल नम्बर, टेलिफोन नम्बरमा सेवाप्रदायक संस्थामार्फत पहुँच राखी सोसँग सम्बन्धित सामग्री या विवरणको सञ्चार अभिलेख गर्न प्रहरी प्रधान कार्यालयले सुरक्षित र उपयुक्त व्यवस्था मिलाउन सक्ने जनाइएको छ। त्यसरी अभिलेख गरिएका सामग्री या विवरणको गोप्यता भंग नहुने व्यवस्था मिलाउनपर्ने आदेशमा उल्लेख छ। जिल्ला अदालतले माग गरेका बखत त्यस्ता सामग्री या विवरण उपलब्ध गराउनुपर्ने भएको छ। अदालतले लामिछानेलाई मनोसामाजिक परामर्श वा अन्य सेवालाई सहज ढंगले उपलब्ध गराउने व्यवस्था मिलाउन सरकार र प्रदेश सरकारको सम्बन्धित निकायलाई लेखी पठाउन पनि भनेको छ। लामिछानेले जिल्ला अदालतको बेरीतको आदेश बदर गरी पाऊँ भन्दै साधारण तारेखमा बसेर मुद्दाको प्रतिरक्षा गर्न पाउनुपर्ने माग राखेका थिए। त्यसको एक सातापछि उक्त मुद्दा पुस ७ गते न्यायाधीशद्वय महेन्द्रनाथ उपाध्याय र किरणकुमार पोखरेलको संयुक्त इजलासमा पेसी चढेको थियो। तर, लामिछानेकै कानुन व्यवसायीले स्थगन गराए। त्यसपछि पुस १४ गते पेसी चढ्यो। तर, हेर्न नभ्याइनेमा परेपछि सुनुवाइ हुन पाएन। उक्त दिन न्यायाधीशद्वय सुभास पौडेल र किरणकुमार पोखरेलको इजलासमा परेको थियो। पीडित किशोरीले आफन्तको सहयोगमा गत भदौ २१ गते गौशाला प्रहरी कार्यालयमा उजुरी दिएकी थिइन्। प्रहरीले लामिछानेलाई २० असोजमा त्रिभुवन अन्तर्राष्ट्रिय विमानस्थलबाट पक्राउ गरी हिरासतमा लिएको थियो।"
