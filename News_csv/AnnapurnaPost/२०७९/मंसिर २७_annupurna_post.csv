शीर्षक,विवरण
पहाडी क्षेत्रमा हुने दुर्घटना न्युनीकरणमा ध्यान दिन गृहमन्त्रीको निर्देशन,काठमाडौं : गृहमन्त्री बालकृष्ण खाणले मुलुकका पहाडी क्षेत्रमा पटकपटक हुने सवारी दुर्घटना न्युनीकरणमा विशेष ध्यान दिन मातहतका निकायलाई निर्देशन दिएका छन्। जाजरकोटको छेडागाड नगरपालिका५ खातिजेवामा सोमबार भएको दुर्घटनाको अवस्थाबारे आज जानकारी लिने क्रममा गृहमन्त्री खाणले गृह प्रशासनका साथै मातहतका कार्यालयलाई उक्त निर्देशन दिएको गृहमन्त्रीका प्रेस संयोजक मधुसुदन भट्टराईले जानकारी दिए। उनले आजै जाजरकोटमा भएको उक्त घटनाबारे जानकारी लिँदै मृतकको शव परिवारसम्म लैजानका लागि सहजीकरण गर्न पनि मातहतका निकायलाई निर्देशन दिए। उनले जाजरकोट जिल्लाको सुरक्षा निकायलाई दुर्घटना न्युनीकरण गर्नेबारेमा ध्यान दिन पनि निर्देशन दिए। गृह मन्त्रालयका अनुसार जाजरकोटमा सोमबार भएको दुर्घटनामा जिपमा रहेका गाडी चालकसहितका १२ जनाको निधन भएको थियो। स्थानीय प्रशासनका अनुसार नौ जनाको घटनास्थलमै र तीन जनाको उपचारका लागि लैजाँदै गर्दा र अस्पतालमा निधन भएको जनाइएको छ। दिउँसो करिब ४ बजे कर्णाली प्रदेश ०२०० १ च ०४२९ नम्बरको बलेरो जीप मध्यपहाडी सडकखण्डअन्तर्गत छेडागाड नगरपालिका वडा नं ४ र ५ को बीचमा पर्ने भिरपाटीमा आफैँ अनियन्त्रित भई दुई सय मिटर तल खसेर दुर्घटना भएको थियो।
प्रधानमन्त्री देउवा र लोसपा अध्यक्ष ठाकुरबीच भेटवार्ता,"काठमाडौं : प्रधानमन्त्री शेरबहादुर देउवासँग लोकतान्त्रिक समाजवादी पार्टी (लोसपा) नेपालका अध्यक्ष महन्थ ठाकुरले भेटवार्ता गरेका छन्। प्रधानमन्त्री निवास बालुवाटारमा मंगलबार साँझ भएको भेटमा सत्ता गठबन्धनमा सहभागिता, निर्वाचनको परिणामलगायत मुलुकको समसामयिक विषयमा विचारविमर्श भएको अध्यक्ष ठाकुरले बताए। 'प्रधानमन्त्रीजीसँग भेटघाट भएको हो। समसामयिक विषयमा कुराकानी भएको छ। निर्वाचनपछि उहाँसँग भेटघाट गरेको हुँ,' उनले भने। उनले पार्टी गठबन्धनमै रहेकाले नयाँ सरकारमा सहभागी हुने विषयमा सकारात्मक रहेको उल्लेख गरे। उनले राजनीतिक स्थिरता र विकासका लागि आफ्नो पार्टी निश्चित समयसम्म गठबन्धन रहनुपर्ने पक्षमा रहेको बताए। लोसपाका शीर्ष नेताहरूको बैठकले पाँचदलीय सत्ता गठबन्धन नेतृत्वको सरकारमा सहभागी हुनेबारे समान धारणा बनाएको उनको भनाइ छ। 'सत्तामा गए पनि नगए पनि गठबन्धन कायम होस् भन्ने हाम्रो भावना छ। सत्तामा सहभागी हुनु ठूलो कुरा होइन। राजनीतिक अस्थिरताले विकासको काममा असर पर्छ। त्यसैले स्थिरता र विकासका लागि निश्चित अवधिसम्म गठबन्धन रहनुपर्छ,' उनले भने। हालै सम्पन्न प्रतिनिधिसभा र प्रदेशसभा सदस्य निर्वाचनको अन्तिम मतपरिणाम भोलि बुधबार सार्वजनिक हुने र त्यसपछि नयाँ सरकार गठनका लागि दलहरूले पहलकदमी अघि बढाउने बुझिएको छ। सत्ता गठबन्धनमा सहभागी हुनेबारे औपचारिक निर्णय गर्न लोसपाको कार्यकारिणी समितिको बैठक पुसको पहिलो साता बस्ने जनाइएको छ। लोसपाले प्रतिनिधिसभामा चार सिट जितेको छ।"
"८ वर्षपछि अर्जेन्टिना फाइनलमा, क्रोएसिया बाहिरियो",दोहा: सेमिफाइनलमा क्रोएसियालाई ३० गोलको नतिजामा पराजित गर्दै अर्जेन्टिना आठ वर्षपछि फिफा विश्वकपको फाइनलमा पुगेको छ। आठ वर्षअघि ब्राजिलमा भएको विश्वकपको फाइनलमा पुगेर अर्जेन्टिना जर्मनीसँग पराजित हुँदा उपविजेता बनेको थियो। लुसेल रंगशालामा मंगलबार राति भएको खेलको ३४औं मिनेटमा पेनाल्टीमार्फत गोल गर्दै कप्तान लियोनेल मेसीले अर्जेन्टिनालाई अग्रता दिलाएका थिए। क्रोएसियन गोलकिपर डोमिनिक लिभाकोभिचले जुलियन अल्भारेजमाथि फाउल गरेपछि अर्जेन्टिनाले पेनाल्टी पाएको थियो। त्यसको ५ मिनेट नबित्दै अल्भारेजले गरेको गोलसँगै अर्जेन्टिनाले पहिलो हाफमा २० को अग्रता लिएको थियो। दोस्रो हाफमा मेसीले बाइ लाइन नजिकबाट दिएको पासलाई ६ यार्ड बक्स भित्र अन्मार्क्ड रहेका अल्भारेजले गोलमा परिणत गर्दै अर्जेन्टिनाका लागि ३० को जित सुनिश्चित गरे। अर्जेन्टिनाले फाइनलमा उपाधिका लागि फ्रान्स र मोरक्कोबीच भोलि हुने दोस्रो सेमिफाइनलको विजेतासँग खेल्ने छ।
विद्यालयको प्रधानाध्यापकमा श्रीमतीको सट्टा श्रीमान भेटिएपछि,"सिरहा : सिरहाको नवराजपुर गाउँपालिका४ का जनकल्याण आधारभूत विद्यालयका प्रधानाध्यापक (प्रअ) अनिता यादवको साट्टामा उनकै श्रीमानले प्रअकै भूमिका काम गरिरहेको पाइएको छ। गाउँपालिका अध्यक्ष शिवउदगार यादव साढे ११ बजे विद्यालय अनुगमन गर्न पुगेका थिए। त्यहाँ श्रीमतीको ठाउँमा विन्दीप्रसाद यादव प्रधानाध्यापकको रुपमा काम गरिरहेको पाइएको थियो। उनकी श्रीमती अनिता यादव उक्त विद्यालयकी प्रअ हुन्। उनी अनुपस्थित थिए। गाउँपालिका अध्यक्ष यादवले विन्दीलाई किन श्रीमतीको साट्टोमा आएको? कानुनले मिल्छ? भनेर प्रश्न गर्दा विन्दीले किन आउन मिल्दैन मिल्छ। कहिलेकाही आउँछु भनेर जवाफ फर्काएका थिए। आवश्वयक पर्दा आउन मिल्ने र धेरै ठाउँमा यस्तो भइरहेको जवाफ उनले दिएका थिए। सरकारी विद्यालयमा बेथिति देखिएको छ। आफू निर्वाचित भएदेखि चासो बढाएको छु, गाउँपालिका अध्यक्ष यादवले भने, स्थानीयवासीले गुनासो गरेपछि अनुगमनलाई तिव्र बनाएको छ। श्रीमतीको ठाउँमा श्रीमान भेटिएपछि प्रअ विनितालाई स्पष्टीकरण सोध्न शिक्षा शाखालाई लगाएको छु। त्यति गर्दा पनि सुधार नआए आवश्यक कारबाही प्रक्रिया बढाउने उनले बताए। स्थानीयवासीका अनुसार श्रीमतिका साट्टो विद्यालयमा पढाउन आएका विन्दी यादव अवकास प्राप्त प्रअ हुन्।"
जोमसोम बसपार्क निर्माण अन्तिम चरणमा,"जोमसोम: मुस्ताङ सदरमुकाम जोसमोममा निर्माणधीन बसपार्क अन्तिम चरणमा पुगेको छ । सहरी विकास तथा भवन डिभिजन विभागले २०७३ सालमा जोमसोम बसपार्क निर्माणको काम सुरु गरेको थियो । २ करोड ५१ लाख रुपैयाँ लागत स्टमेट गरिएको जोमसोम बसपार्कको अहिले ९० प्रतिशत काम सम्पन्न भईसकेको छ। सडक सञ्जाल सहज भएसँगै मुक्तिनाथ मन्दिरको दर्शन र मुस्ताङ घुम्ने पर्यटक सवार सवारी साधनले जोमसोम बजारक्षेत्रमा पार्किङ सुविधा असहज बनेको छ। पार्किङ अव्यवस्थित बनेपछि विभागले व्यवस्थित पार्किङसहितको बसपार्क निर्माण थालेको हो। सघन सहरी तथा भवन निर्माण आयोजनाले जोमसोममा निर्माणधीन बसपार्कलाई एकीकृत पूर्वाधार विकास कार्यक्रम अन्तर्गत बसपार्कको अधुरो संरचना निर्माणको काम अघि बढाएको आयोजनाका ईन्जिनियर प्रविन अधिकारीले बताए। बसपार्कको टिकट काउन्टर, शौचालय, खानेपानी, कम्पाउण्ड वाल र दुईतर्फी प्रवेशद्वार निर्माण सम्पन्न भईसकेको उनले बताए।"
विषाक्त खानाले ६५ बिरामी : स्वास्थ्य मन्त्रालय,"काठमाडौं : स्वास्थ्य तथा जनसङ्ख्या मन्त्रालायले चितवनको भरतपुरमा विषाक्त खाना सेवनले ६५ मानिस एकैपटक बिरामी परेको जनाएको छ। मन्त्रालयले आज चितवनको भरतपुरका घटनाका सम्बन्धमा जानकारी गराउँदै प्रारम्भिक अनुसन्धानअनुसार विषाक्त खानाका कारणले एकै पटक ६५ मानिस बिरामी परेको बताएको हो। मन्त्रालयले घटनाबारे थप अनुसन्धान गर्न जाँचका लागि नमूना प्रयोगशालामा पठाएको छ। यही मङ्सिर २३ गते ६५ जनामा २४ घण्टा नबित्दै पखाला लाग्ने, वाकवाकी हुने, वान्ता आउने साथै ज्वरो आउने जस्ता लक्षण देखिएका थिए। बिरामी भएपछि उनीहरूले औषधि पसल गएर औषधि किनेर खाएका थिए। स्वास्थ्य अवस्था गम्भीर भएपछि मङ्सिर २६ गते भरतपुरस्थित नेशनल सिटी अस्पतालको आकस्मिक कक्ष तथा बहिरङ्ग विभागमा उपचारका लागि ३५ भर्ना भएको मन्त्रालयले जनाएको छ। अहिले उनीहरू सबैको स्वास्थ्य अवस्था सामान्य रहेको छ। सोही कार्यक्रममा भोज खाएका थप १५ जना आजै उपचारका लागि अस्पतालमा भर्ना भएका छन्। उनीहरूको स्वास्थ्य अवस्था सामान्य रहेको मन्त्रालयले जनाएको छ।"
सुन्ने क्षमता नभएकालाई पढाउन ढल्केबरमा विद्यालय बन्दै,ढल्केवर: धनुषाको ढल्केवरमा प्रदेशस्तरीय सुन्ने क्षमता नभएका बालबालिका पढाउन विद्यालय स्थापना हुने भएको छ । मंगलबार मिथिला नगरपालिका वडा नं ७ ढल्केबरमा प्रदेशस्तरीय विद्यालयको शिलान्यास गरिएको हो । मधेस प्रदेशको सामाजिक विकास मन्त्रालयले जनकपुर बहिरा संघको समन्वयमा उक्त विद्यालय निर्माण गर्न लागेको हो । मधेस प्रदेशमै पहिलोपटक प्रदेशस्तरीयको रुपमा जानकी बहिरा बाल माध्यमिक विद्यालय स्थापना गर्न शिलान्यस गरिएको जनकपुर बहिरा संघ अध्यक्ष शैलेस कुमार झाले जानकारी दिए । मिथिला नगरपालिकाले उपलब्ध गराएको १५ कठ्ठा एलानी जग्गामा पहिलो चरणमा भवन निर्माणका लागि सामाजिक विकास मन्त्रालयले २४ लाख रुपैया बजेट उपलब्ध गराएको अध्यक्ष झाले बताए । उनका अनुसार बैशाखसम्म भवन तयार गरिसक्ने लक्ष्य लिइएको छ । १० कक्षासम्म पढाई हुने उक्त विद्यालयमा सुन्न र बोल्न नसक्नेहरुका लागि सांकेतिक भाषामा अध्ययनअध्यापन हुने संघका सदस्य सञ्जीव दासले बताए।
चिनियाँ होटलमा भएको आक्रमणको जिम्मा आइएसले लियो,काबुल : चरमपन्थी उग्रवादी समूह इस्लामिक स्टेट (आइएस) ले सोमबार काबुलको एउटा चिनियाँ होटलमा भएको घातक हमलाको जिम्मा लिएको छ। आइएसले विज्ञप्ति जारी गर्दै यसका दुई लडाकुहरूले चिनियाँ कूटनीतिज्ञहरू र व्यापारीहरूले बारम्बार भ्रमण गर्ने होटेलमा आक्रमण गरेको बताएको छ। घाइतेहरूको आकस्मिक उपचार गरिरहेको अस्पतालले आक्रमणपछि १८ जना घाइते भएको र तीन जनाको मृत्यु भएको जनाएको छ। अफगानिस्तानको राजधानीका अधिकारीहरूले उक्त हमला दिउँसो २:३० बजे भएको बताएका छन्।
काभ्रेको बेथानचोकमा बस दुर्घटना हुँदा १७ जनाको मृत्यु,बनेपा : काभ्रेको बेथानचोकस्थित चलाल गणेशस्थानमा बस दुर्घटना हुँदा १७ जनाको मृत्यु भएको छ। उनीहरूको सनाखत नभएको प्रहरीले जनाएको छ। जिल्ला प्रहरी प्रमुख एसपी चक्रराज जोशीका अनुसार बा३ख ४३८५ नम्बरको बस दुर्घटना भएको हो। उनका अनुसार बनेपा नगरपालिका वडा११ सल्लेबाट बेथानचोक५ चल्टीमा ब्रतबन्धमा पुगेर फर्केको बस दुर्घटनामा परेको हो। प्रहरी प्रमुख जोशीले १३ जनाको घटनास्थलमा र ४ जनाको अस्पतालमा मृत्यु भएको जानकारी दिए। घाइतेहरूको उपचार धुलिखेल अस्पतालमा भइरहेको प्रहरीले जनाएको छ।
बर्सेनि ४२ लाख भाडामै खर्चिन्छन् गुल्मीका पाँच पालिका,"रेसुङ्गा : गुल्मीका पाँच पालिकाले बर्सेनि ४२ लाख ७२ हजार कार्यालय भाडामै खर्चिदै आएका छन्। एक नगरपालिका र चार गाउँपालिकाले मासिक भाडा रु ३३ देखि ९७ हजारसम्म तिर्दा उनीहरूले बर्सेनि सो रकम खर्च गर्नुपरेको हो। दुई नगरपालिका र १० गाउँपालिका गरी १२ स्थानीय तह रहेको गुल्मीमा पाँच पालिकाले अझै पनि भाडाकै घरबाट कार्यालय सञ्चालन गरेका छन्। जिल्लाको मुसीकोट नगरपालिका, चन्द्रकोट गाउँपालिका, कालीगण्डकी, इस्मा र गुल्मीदरबार गाउँपालिकाले भाडाकै भवनबाट सेवा दिइरहेका छन्। यीबाहेक रेसुङ्गा नगरपालिका र धुर्कोट गाउँपालिकाले आफ्नै प्रशासनिक कार्यालय बनाएका छन्। धुर्कोटको अर्को प्रशासनिक भवन पनि निर्माणाधीन अवस्थामा छ। मदाने गाउँपालिकाले साविकको गाविस भवन, मालिकाले आफ्नै बहुउद्देशीय भवन, छत्रकोटले सभाहल, सत्यवतीले सभाहल र रुरुक्षेत्र गाउँपालिकाले कृषि सम्पर्क कार्यालयबाट सेवा दिइहरेका छन्। कार्यालय भाडामै रहेकामध्ये चन्द्रकोट गाउँपालिकाले सबैभन्दा धेरै मासिक रु ९७ हजार भाडा तिर्दै आएको छ। चन्द्रकोट क्याम्पसबाट कार्यालय सञ्चालन गर्दै आएको गाउँपालिकाले वार्षिक रु ११ लाख ६४ हजार भाडा तिर्दै आएको गाउँपालिकाका सूचना अधिकारी शिवप्रसाद ज्ञवालीले जानकारी दिए। गाउँपालिकाको आफ्नै कार्यालय निर्माणाधीन अवस्थामा छ। कालीगण्डकी गाउँपालिकाले मासिक रु ९० हजार कार्यालय भाडा तिर्दै आएको छ। दुई वटा भवन भाडामा लिएको कालीगण्डकीले वार्षिक रु १० लाख ८० हजार भाडा तिर्दै आएको गाउँपालिकाका सूचना अधिकारी ओमबहादुर थापाले बताए। गाउँपालिकाको कार्यालय बनाउन जग्गाको व्यवस्थापन अझै भएको छैन। गुल्मी दरबार गाउँपालिकाले मासिक रु ७४ हजार कार्यालय भाडामा खर्च गर्दै आएको छ। तीन वटा भवन भाडामा लिएर कार्यालय सञ्चालन गरेको गुल्मी दरबारले वार्षिक रु आठ लाख ८८ हजार तिर्दै आएको गाउँपालिकाका सूचना अधिकारी नवराज भण्डारीले जानकारी दिए। गाउँपालिकाको कार्यालय बनाउने जग्गाको अझै टुंगो छैन। मुसीकोट नगरपालिकाले मासिक रु ६२ हजार कार्यालय भाडा तिर्दै आएको छ। दुई वटा भवन भाडामा लिएको मुसीकोटले कार्यालय भाडामा रु सात लाख ४४ हजार खर्च गर्दै आएको नगरपालिकाका सूचना अधिकारी मुना ज्ञवालीले बताए। नगरपालिकाको प्रशासनिक भवन निर्माणाधीन अवस्थामा छ। इस्मा गाउँपालिकाले कार्यालय भाडामा मासिक रु ३३ हजार तिर्दै आएको छ। सिङ्गो घर भाडा लिएको इस्माले वार्षिक रु तीन लाख ९६ हजार भाडा तिर्दै आएको गाउँपालिकाका सूचना अधिकारी नारायण महतले जानकारी दिए। गाउँपालिकाको केन्द्रसम्बन्धी सर्वोच्चमा मुद्दा परेपछि इस्मा केन्द्र टुङ्गो लगाउनेमै अन्योल छ। गाउँपालिकाको केन्द्र, जग्गा र कार्यालय कार्यपालिकाको बैठकबाट बहुमतले पास भएपछि प्रक्रिया अगाडि बढ्ने जिल्ला समन्वय समिति गुल्मीका प्रमुख दोर्णबहादुर खत्रीले जानकारी दिए। 'प्रशासनिक भवनको लागि पालिकाको आफ्नै अधिकार हुन्छ, कार्यपालिकाबाट बहुमतले पास गरेपछि प्रक्रिया अगाडि बढ्छ,' प्रमुख खत्रीले भने। आवश्यक परेर सहयोग मागेका मात्र आफूहरूको समन्वय हुने उहाँको भनाइ छ।"
राष्ट्रपति भण्डारी भोलि भोजपुर आउने,"भोजपुर : राष्ट्रपति विद्यादेवी भण्डारी बुधबार गृह जिल्ला भोजपुर आउने भएकी छन्। आफ्नो जन्मगाउँ रामप्रसाद राई गाउँपालिका५ मानेभञ्याङ, आमबोटेमा निर्माण भएको श्रीराम मिथिला बहुप्राविधिक शिक्षालय उद्घाटनको लागि उनी भोजपुर आउन लागेकी हुन्। शिक्षालयको उद्घाटनसँगै राष्ट्रपति भण्डारीले बेहेरेश्वर महादेव र शिवालय मन्दिरको दर्शन गर्ने तथा आफू अध्यायन गरेको बेहेरेश्वर माध्यमिक विद्यालयको निरीक्षण गर्नेलगायत कार्यक्रम रहेको जनाइएको छ। दुर्गम ठाउँका स्थानीयमा प्राविधिक शिक्षाको पहुँच विस्तार गर्न राष्ट्रपति भण्डारीको पहलमा यहाँ रु ११ करोड ३९ लाख ७३ हजार आठ सय लागतमा शिक्षालय निर्माण गरिएको छ। उनको जन्मघर नजिकै ५५ रोपनी क्षेत्रफलमा निर्माण भइरहेको प्राविधिक शिक्षालयलाई राष्ट्रपतिले ३७ रोपनी र उनको परिवारले १८ रोपनी जग्गा निःशुल्क उपलब्ध गराएको हो। यहाँ विद्यालय सञ्चालनको लागि एकाडेमिक भवन, छात्राका लागि होस्टल, प्रिफेव भवनसँगै स्टाफ क्वाटर, कम्प्युटर ल्याब, प्रयोगात्मक कक्षा भवनलगायत निर्माण भएको साइट इन्जिनियर नारायणप्रसाद अधिकारीले जानकारी दिए। राष्ट्रपतिको पहलमा शिक्षालय निर्माण भएपछि स्थानीय उत्साहित छन्।"
धरहराको पुनःनिर्माण रोकियो,"काठमाडौं : ऐतिहासिक धरहरा पुनः निर्माणको काम रोकिएको छ। धरहरा पुनःनिर्माणको क्रममा सुन्धारामा पानी पठाउने मूलधारा नष्ट हुनेगरी डोजर चलाइएको भन्दै काठमाडौँ महानगरपालिका र स्थानीयले धरहरा पुनः निर्माणको काम तत्कालका लागि रोकेका हुन्। कामपा वडा नं २२ का अध्यक्ष चिनीकाजी महर्जनका अनुसार ऐतिहासिक महत्व बोकेको सुनधारामा पानी पठाउने (काठको लामो पाइप) नष्ट गरी उक्त स्थानमा निर्माण कम्पनीले डोजर लगाएर एक लाख लिटर पानी अट्ने ट्याङ्की निर्माण गर्ने तयारी गरेको थियो। उक्त पाइपलाई नष्ट गरेपछि धरहरा पुनः निर्माणको बाँकी काम रोकिएको हो। अध्यक्ष महर्जनले भने, 'धरहरा बनाउनेले सुनधारा बनाउँछन् भन्ने कुरामा विश्वास रहेन, अब विज्ञको रोहवरमा मात्र सुनधारा पुनःनिर्माणको काम अघि बढाउनुपर्छ।' त्यसका लागि हरेक दिन अनुगमन गर्ने गरी अनुगमन समिति बनाउने तयारी वडाको रहेको महर्जनले बताए। मौलिक कला, संस्कृतिको नमूनाका रुपमा रहेको ऐतिहासिक सुनधाराको संरचना पुनःनिर्माणका नाममा भत्काउन नहुने अध्यक्ष महर्जनले जोड दिए। विसं २०७२ वैशाखमा गएको भूकम्पबाट क्षति पुगेको यस सम्पदाको भूकम्प गएको तीन वर्षपछि मात्रै पुनःनिर्माणको कामले गति लिएको हो। भूकम्पले ढलेको धरहरा पुनःनिर्माण तत्कालीन प्रधानमन्त्री केपी शर्मा ओलीले विधिवत्रुपमा २०७५ पुस १२ गते थालनी गरेका थिए। बयालीस रोपनी क्षेत्रफलमा निर्माण सुरु गरिएको धरहरा बाहिरबाट हेर्दा ११ तलाको हुने भए पनि भित्र भने २२ तलाको, उचाइ ७२ मिटर र ४८ फिटको बेश रहने छ। नयाँ धरहरामा बगैँचा, सङ्ग्रहालय, रङ्गीन जलफोहरा, प्रदर्शनी हल, पार्किङस्थल, पसललगायत संरचना रहनेछन्। धरहरा टावरको पुनः निर्माण सम्पन्न भएको भन्दै २०७८ वैशाख ११ गतेनै उद्घाटन गरिएको थियो। उद्घाटन भएको डेड वर्ष बितिसक्दासम्म उक्त टावर आसपासको अन्य निर्माणको काम सम्पन्न भएको छैन।"
रेशम चौधरीको रिहाइका लागि निर्वाचित सांसदसहित दस जना नेताहरूको एक्यबद्धता,"काठमाडौं : नागरिक उन्मुक्ति पार्टीका संरक्षक रेशम चौधरीको रिहाइका लागि प्रमुख राजनीतिक दलका नेताहरूले एक्यबद्धता जनाएका छन्। उनीहरूले सरकारले ल्याएको अध्यादेशको स्वागत गर्दै टीकापुर घटनामा राजबन्दी बनाइएकाहरूको रिहाइ गर्न सरकारसँग मागसमेत गरेका छन्। 'यो अध्यादेश नेपालको द्वन्द्व व्यवस्थापन एवं बृहत् शान्ति प्रक्रियाको निरन्तरता पनि भएकोले ल्याइएको उक्त अध्यादेशको लागि वर्तमान सरकारलाई धन्यवाद ज्ञापन गर्दछौं। यसलाई कहीँ कतैबाट जान अन्जानमा गरिएको विरोधको सामना गर्दै मौलिक हक अधिकार प्राप्तिको लागि जोडदार माग गर्दछौं। साथै नेपाल सरकार मन्त्रिपरिषदले ल्याएको अध्यादेश सम्माननीय राष्ट्रपतिज्युबाट यथाशिघ्र प्रमाणीकरण गरिने छ भन्ने विश्वासत छौं,' थारू कल्याणकारिणी सभाका अध्यक्ष धनिराम चौधरीद्वारा जारी विज्ञप्तिमा भनिएको छ, '२०७२ भाद्र ७ गते भएको रहस्यमयी दुःखद टीकापुर घटनाको झुटा मुद्दा लगाइएका थारु नेता तथा कार्यकर्ताहरुको मुद्दा फिर्ता एवं बन्दीहरुलाई अविलम्ब रिहाइ गरियोस्। अध्यादेशको पूर्ण समर्थन गर्दै सो को कार्यान्वयनको लागि जोडदार माग गर्दछौं। कार्यान्वयन नभए सशक्त आन्दोलन गर्न बाध्य हुनेछौं।' प्रेस विज्ञप्ति थारु कल्याणकारिणी सभाथरुहटथारुवान संयुक्त सघर्ष समिति र तत्कालिन प्रधानमन्त्री केपी शर्मा ओली नेतृत्वको सरकार बीच मिति २०७८ जेष्ठ १८ गते भएको ६ बुंदे सम्झौता लगायत विगत विभिन्न मितिमा विभिन्न राजनीतिक पार्टी तथा आन्दोलनकारी पक्षहरुसँग नेपाल सरकारसँग भएका सहमती सम्झौता कार्यन्वयन गर्न सम्माननीय प्रधानमन्त्री शेरबहादुर देउवा नेतृत्वको वर्तमान सरकारले २०७९ भाद्र २७ गतेको मन्त्रीपरिषदको निर्णय अनुसार मिति २०७९ साल मंसिर २५ गते नेपाल सरकार मन्त्रीपरिषदले मुलुकी फौजदारी संहिता कार्यविधि सम्बन्धधमा संविधान सम्मत ल्याएको अध्यादेश सकारात्मक एवं स्वागत योग्य छ । हालसम्म मूल आदीबासी हामी थारुहरुमाथी राज्यबाट गरिएको विभेद र दमनको अन्त्य गर्न यो अध्यादेश हामी थारु, आदिबासी जनजाती, दलित, मधेशी, मुस्लिम लगायत विभेदमा पारिएकाहरुको पक्षमा भएको यो अध्यादेश नेपालको द्वन्द व्यवस्थापन एवं बृहत शान्ति प्रकृयाको निरन्तरता पनि भएकोले ल्याइएको उक्त अध्यादेशको लागि वर्तमान सरकारलाई धन्यवाद ज्ञापन गर्दछौं । यसलाई कहि कतैबाट जान अन्जानमा गरिएको विरोधको सामना गर्दै मौलिक हक अधिकार प्राप्तिको लागि जोडदार माग गर्दछौं साथै नेपाल सरकार मन्त्रीपरिषदले ल्याएको अध्यादेश सम्माननीय राष्ट्रपती ज्यूबाट यथासिघ्र प्रमाणीकरण गरिने छ भन्ने विश्वासत छौं । पहिचान र अधिकारको लागि थारु कल्याणकारिणी सभाथरुहटथारुवान संयुक्त सघर्ष समितिको शान्तिपूर्ण आन्दोलनको क्रममा २०७२ भाद्र ७ गते भएको रहस्यमयी दुःखद टिकापुर घटनाको झुठा मुद्दा लगाइएका थारु नेता तथा कार्यकर्ताहरुको मुद्दा फिर्ता एवं बन्दिहरुलाई अविलम्ब रिहाइ गरियोस । अध्यादेशको पूर्ण समर्थन गर्दै सो को कार्यान्वयनको लागि जोडदार माग गर्दछौं । कार्यान्वयन नभए सशक्त आन्दोलन गर्न बाध्य हुनेछौं । अध्यादेशको पक्षमा गरिने संकेतिक कार्यक्रमहरू: १ २०७९८२७ गते अपरान्ह ३:३० बजे पत्रकार सम्मेलन । स्थान : रिर्पोटर्स क्लव, भृकुटी मण्डप २ २०७९८२८ गते थरुहटथारुवानको सबै जिल्लाहरुमा अध्यादेशको पक्षमा शान्तिपूर्ण जनपरिचालन तथा र्याली ३ २०७९८२८ गते अपरान्ह १ बजे काठमाण्डौ माइतीघर मण्डलामा अध्यादेश कार्यान्वयनको पक्षमा धर्ना जुलुस । धनिराम चौधरी अध्यक्ष, थारु कल्याणकारिणी सभा एवं संयोजक, थरुहटथारुवान संयुक्त संघर्ष समिति संयुक्त समर्थकहरुः (क) रामजनम चौधरी नेपाली काँग्रेस, केन्द्रीय सदस्य (ख) सन्तकुमार चौधरी माओबादी केन्द्र, पोलिटव्युरो सदस्य (ग) लक्ष्मण थारु संयोजक, थरुहटथारुवान राष्ट्रिय मोर्चा (घ) योगेन्द्र चौधरी नेपाली काँग्रेस, केन्द्रीय सदस्य (ङ) कल्पना चौधरी नेपाली काँग्रेस, केन्द्रीय सदस्य (च) डा गोपाल दहित नेपाली काँग्रेस, केन्द्रीय सदस्य (छ) देवीप्रसाद चौधरी लुम्बिनी प्रदेश, सांसद (ज) नेपबहादुर चौधरी माओबादी केन्द्र, पोलिटव्युरो सदस्य (झ) बिरमान चौधरी माओबादी केन्द्र, केन्द्रीय सदस्य (ञ) तेजुलाल चौधरी नेपाली काँग्रेस, सांसद"
लाल आयोगको प्रतिवेदन सार्वजनिक नगरी अध्यादेश ल्याइनु अनैतिक र असंवैधानिक : विवेकशील साझा,"काठमाडौं : विवेकशील साझा पार्टीले काम चलाउ सरकारले सत्ता सोदावाजीको कलुषित मनशाय राखेर दूरगामी असर पार्ने अध्यादेश ल्याउने भन्दै गम्भीर आपत्ति जनाएको छ। नयाँ सरकार बन्ने प्रक्रियाको मुखैमा सरकारले अध्यादेश ल्याउन खोज्नु नयाँ जनमत र संसद्को समेत अवमुल्यन भएको प्रवक्ता प्रकाशचन्द्र परियारद्वारा जारी विज्ञप्तिमा भनिएको छ। 'सरकारको यो कदम संवैधानिक, कानुनी, नैतिकता, समय र अभ्यास सबै हिसाबले घोर आपत्तिजनक छ। सरकारको यो कदम कानुनी शासनको धज्जी उडाउने र लोकतन्त्रलाई अझ कमजोर बनाउने प्रपञ्च हो। यस प्रति हामी गम्भीर चिन्तित छौं,' विज्ञप्तिमा भनिएको छ। अदालतमा विचाराधीन मुद्दालाई प्रभावित गरी सत्ता सोदावाजी गर्न ल्याइने अध्यादेशले विधिको शासनलाई लत्याउँदै प्रणालीमै प्रहार गर्ने विज्ञप्तिमा भनिएको छ। 'सरकारले वर्तमान संसदको कार्यकाल सकिएको र नयाँ सभा गठन नभइसकेको संक्रमणकालीन अवस्थामा दूरगामी असर पार्ने सामरिक महत्वको विधेयक ल्याएर नयाँ संसदको क्षेत्राधिकार समेत मिचेको हाम्रो ठहर छ। विवेकशील साझा लाल आयोगको प्रतिवेदन सार्वजनिक गरी पीडितहरुको समस्या सम्बोधन गर्न र अध्यादेश फिर्ता लिएर लोकतन्त्रको साख बचाउन सरकारलाई आग्रह गर्दछ,' विज्ञप्तिमा भनिएको छ।"
अन्ततः सरकारी निवासबाट बाहिरिए चोलेन्द्र शमशेर जबरा,"काठमाडौं : निलम्बित प्रधान न्यायाधीश चोलेन्द्र शमशेर जबराले सरकारी निवास छोडेका छन्। सुरक्षाकर्मी विना नै उनी सरकारी निवासबाट बाहिरिएका हुन्। झण्डै २६ वर्ष न्यायालयमा बिताएका जबराको अवकास अप्रिय भएको छ। उमेर हदका कारण बुधबारदेखि जबराले अनिवार्य अवकास पाएका छन्। महभियोग लागे पनि निलम्बनमा परेका जबरा बालुवाटारस्थित सरकारी निवासमा बस्दै आएका थिए। सरकारी निवासबाट बाहिरिनुअघि उनी दुईपटक सर्वोच्च अदालत प्रवेश गर्न खोजेका थिए। अन्ततः महाभियोग बोकेर उनी सरकारी निवासबाट बाहिरिएका छन्। सुरक्षा स्रोतका अनुसार, जबरा मंगलबार साँझ सरकारी निवासबाट बाहिरिएका हुन्। सर्वोच्च अदालतका पूर्व न्यायाधीश बलराम केसीले जबराको अवकास अप्रिय हुन पुगेको बताए। जबराले गत मंगलबार संसद सचिवालयका महासचिव डा भरतराज गौतमसमक्ष महाभियोग निष्प्रभावी भएको जानकारी दिन माग गर्दै निवेदन दिँदै निवेदन लेखेका थिए। महासचिव गौतमले बुधबार 'क्लीन चिट' दिएपछि २१ मंसिरमा सर्वोच्चमा हाजिर गर्ने प्रयासमा थिए। यसअघि महाभियोग सिफारिस समितिले प्रतिवेदन बुझाएको भोलिपल्ट नियमित जिम्मेवारीमा फर्कने सूचना जबराले दिएका थिए। सहकर्मी न्यायाधीशहरू तगारो बनेपछि जबराको सर्वोच्च छिर्ने प्रयास असफल भएको हो। न्यायिक विचलन र भ्रष्टाचारको आरोप लगाउँदै जबराविरुद्ध २०७८ फागुन १ गते संसद् सचिवालयमा महाभियोग प्रस्ताव दर्ता भएको थियो। सत्तारूढ दल नेपाली कांग्रेस र माओवादीका ९८ जना सांसदले महाभियोग दर्ता गरेका थिए। १ असोजमा महाभियोग सिफारिस समितिले सभामुख अग्निप्रसाद सापकोटालाई प्रतिवेदन बुझाएको थियो। समितिका सभापति रामबहादुर विष्टसहित ६ जनाले जबराविरुद्ध महाभियोग लगाउनुपर्ने आधार र कारण पेस गरेका थिए। न्यायिक विचलन र भ्रष्टाचारको आरोप लगाउँदै जबराविरुद्ध २०७८ फागुन १ गते संसद् सचिवालयमा महाभियोग प्रस्ताव दर्ता भएको थियो। सत्तारूढ दल नेपाली कांग्रेस र माओवादीका ९८ जना सांसदले महाभियोग दर्ता गरेका थिए। महाभियोग दर्ता भएसँगै जबरा स्वतः निलम्बनमा परेका थिए। महाभियोग छलफलका २०७८ फागुन २९ गते प्रतिनिधिसभामा पेस भएको थियो। प्रतिनिधिसभाले ढिलो गरी महाभियोग सिफारिस समिति गठन गरेको थियो। महाभियोग सिफारिस समितिले भदौ १५, १६, १९, २६ र २८ गते जबरासँग बयान लिएको थियो। समितिका बहुमत सदस्यले जबराविरुद्ध महाभियोग सिफारिस गरेका थिए। समितिमा रहेका सत्तारूढ गठबन्धनका ६ सदस्यले महाभियोग सिफारिस गरेका थिए। नेकपा एमाले र लोसपाले भने फरक मत राखेका थिए। ११ जनामध्ये सभापति रामबहादुर विष्ट, मीन विश्वकर्मा, रेखा शर्मा, यशोदा सुवेदी गुरुङ, कल्याणी खड्का र प्रमोद साहसहित बहुमतले महाभियोग प्रस्ताव सिफारिस गर्नुपर्ने सुझाएका थिए। एमाले सांसदहरू विष्णुप्रसाद पौडेल, लालबाबु पण्डित, शिवमाया तुम्बाहाम्फे, कृष्णभक्त पोखरेल र लोसपाका एकवाल मियाँले भने प्रक्रियामा असहमति जनाउँदै आठ बुँदे फरक मत दिएका थिए।"
नेता केसीले माधव नेपाललाई भेटे,"नुवाकोट: नेपाली कांग्रेसका नेता अर्जुननरसिंह केसीले कोटेश्वर पुगेर माधवकुमार नेपाललाई भेटेका छन् । भेटमा पछिल्लो राजनीतिक घटनाक्रमका विषयमा छलफल भएको केसीका निजी सचिव सरोज केसीले जानकारी दिए । नुवाकोट२ बाट प्रतिनिधि सभा सदस्यमा निर्वाचित केसीले पछिल्लो समय शीर्ष नेतासँगको भेटलाई तीव्रता दिएका छन् । नेता नेपालसँगको भेटमा पनि केसीले सत्ता गठबन्धनको आगामी कार्यदिशा, नयाँ सत्ता समीकरण लगायतका विषयमा छलफल गरेका थिए । दुई नेताबीचको भेटमा सरकारले ल्याएको अध्यादेशका विषयमा पनि छलफल भएको थियो। नयाँ जनादेशसहितको संसद सुरु हुन लाग्दा सरकारले हतारमा अध्यादेश ल्याउनु गलत भएको केसीले नेपाललाई बताएका थिए । त्यस्तै सुरक्षा नीति, परराष्ट्र नीति, विश्व भूराजनीतिक ध्रुवीकरणलगायतका विषयमा पनि छलफल भएको थियो।"
खिजिफलाटे चौकीका प्रहरी प्रमुख सुतेकै ठाउँमा मृत भेटिए,सोलुखुम्बु: ओखलढुंगाको ईलाका प्रहरी कार्यालय खिजिफलाटेका प्रहरी प्रमुख प्रहरी निरीक्षक श्रीप्रसाद राई मृत भेटिएका छन्। राई आफ्नै घर सोलुखुम्बुको माप्यदूधकोशी गाउँपालिका ३ बासामा मृत भेटिएका हुन्। ओखलढुङ्गाको खिजिफलाटेमा कार्यरत राई पारिवारिक भेटघाट गर्न केही दिन अघि बिदामा घर गएका थिए। २६ गते (सोमबार) बेलुका साथिभाइसँग रमाईलो गर्दै खानपिन गरेर सुतेका राई बिहान ओछ्यानमा मृत भेटिएको राईको परिवार स्रोतले जनाएको छ । सोमबार बेलुका राम्रैसँग खानपिन गरेर सुतेको तर मंगलबार बिहान मृत भेटिएको परिवारजनलाई उदृत गर्दै जिल्ला प्रहरी कार्यालय ओखलढुङ्गाका प्रहरी प्रमुख प्रहरी नायव उपरीक्षक सुकदेव खनालले जानकारी दिए।
२४ लाख रुपैयाँसहित एक जना पक्राउ,धनुषा : मोटरसाइकलको ट्यांकीभित्र २४ लाख १७ हजार नेपाली रुपैयाँ लुकाएर ल्याउँदै गरेका एक जना पक्राउ परेका छन्। सशस्त्र प्रहरीले मंगलबार भारत घर भएका २३ वर्षीय उमेश कुमारलाई उक्त रकमसहित नियन्त्रणमा लिएको हो। धनुषा विदेह नगरपालिका९ इटहर्वास्थित सीमा इलाकाबाट खटिएको सशस्त्र प्रहरीको टोलीले कुमारलाई नियन्त्रणमा लिएको हो। प्रदेश २०२००५ प ५७९८ नम्बरको मोटरसाइकलसहित उनी पक्राउ परेका हुन्। पक्राउ परेका कुमारलाई आवश्यक कारबाहीको लागि जिल्ला प्रहरी कार्यालय धनुषा र बरामद रुपैयाँ तथा मोटरसाइकल भन्सार कार्यालय जनकपुरमा बुझाइएको छ।
शैक्षिक भ्रमणका लागि मुस्ताङ आएका विद्यार्थीको बसको ढोकाबाट खसेर मृत्यु,"जोमसोम : मुस्ताङको वारागुङ मुक्तिक्षत्र गाउँपालिका४ एक्लेभट्टी पाक्लिङ पुल नजिक मंगलबार गुडिरहेको बसबाट खसेर एक जना विद्यार्थीको मृत्यु भएको छ। गुल्मीबाट शैक्षिण भ्रमणका लागि मुस्ताङको मुक्तिनाथतर्फ जाँदै गरेको ग१ख ७६८३ नम्बरको बसको ढोकाबाट खसेर गुल्मी जिल्ला कालिगण्डकी गाउँपालिका७ बस्ने १९ वर्षीय मेखबहादुर परियारको घटना स्थलबाट अस्पताल ल्याउँदा मृत्यु भएको जिल्ला प्रहरी कार्यालय मुस्ताङले जनाएको छ। गुल्मीबाट शैक्षिक भ्रमणका क्रममा मुस्ताङको जोमसोम आइपुगेको बस मंगलबार बिहान करिब ९ बजे मुक्तिनाथ दर्शन गर्न जाने क्रममा अचानक बसबाट खसेर विद्यार्थीको मृत्यु हुन पुगेको जिल्ला प्रहरी कार्यालय मुस्ताङका सूचना अधिकारी गोपी कृष्ण सुवेदीले जानकारी दिए। उनका अनुसार बसको ढोकाबाट खसेको विद्यार्थी गम्भीर घाइते भएको र अस्पतालमा पुर्याउँदा मृत्यु भएको उनले बताए। शैक्षिक भ्रमणमा निस्किएको बसमा २६ जना विद्यार्थी, ९ जना शिक्षकशिक्षिका र चालक र सहचालक सवार थिए। बसको ढोकाबाट खसेर विद्यार्थीको मृत्यु भएपछि बससहित बसका चालकलाई प्रहरीले नियन्त्रणमा लिएको प्रहरी निरीक्षक सुवेदीले जानकारी दिए। घटनाबारे थप अनुसन्धान भइरहेको प्रहरीले जनाएको छ।"
अपराधी छुटाउने दिवा सपना नदेख्न चुनौती (भिडियो वार्ता),"काठमाडौं: सरकारले ल्याएको अध्यादेशको पक्ष र विपक्षमा अहिले बहस भइरहेको छ। ठूला राजनीतिक दलका नेता पनि बाँडिएका छन्। सत्तारुढ भित्र नेपाली कांग्रेसका दुई महामन्त्री विश्वप्रकाश शर्मा, गगन थापाले खुलेरै अध्यादेशको विपक्षमा बोलेका छन्। यता नेपाल कम्युनिस्ट पार्टीका महासचिव नेत्रविक्रम चन्दले आज एक विज्ञप्ति नै जारी गरी सरकारले विगतका सहमति कार्यान्वयन गर्न चालेको कदम सकारात्मक भएको दाबी गरेका छन्। कांग्रेस भित्रकै थारु नेताले अध्यादेशको कार्यान्वयनमा जोड दिएका छन्। वरिष्ठ अधिवक्ता दिनेश त्रिपाठीले पनि सरकारले ल्याएको अध्यादेश अवैधानिक भएको भन्दै सरकारको आलोचना गरेका छन्। सरकारले सर्वोच्चको स्टे अडर विपरीत अध्यादेश ल्याएको आरोप लगाउँदै त्रिपाठीले अपराधी छुटाउने दिवा सपना नदेख्न चुनौती पनि दिएका छन् । अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै त्रिपाठीले सरकारले सत्ता भोगकै लागि मात्र अध्यादेश ल्याएको बताए । यो अध्यादेश जस्ताको तस्तै लागू भए नेपाल असफल राष्ट्रतिर जाने उनको भनाई छ। अध्यादेशले नेपाललाई अन्तर्राष्ट्रिय समूदायमा पनि कमजोर देखाउने त्रिपाठीले बताए । यो अध्यादेश लागू भए नेपाललाई विदेशी समूदायले दिँदै आएको ऋण तथा अनुदान सहयोग कटौती हुने, विदेशी लगानी शुन्यतिर जानसक्ने अवस्था आउने बताए । कांग्रेस लोकतान्त्रिक पार्टी भनिए पनि कांग्रेस नेतृत्वकै सरकारले यस्तो अध्यादेश ल्याउनु सर्वदा गलत भन्दै उनले कांग्रेसमा चरम सत्ता भोग देखिएको बताए। सरकारले गलत काम गरेको भए पनि अब राष्ट्रपतिबाट भने रोक्न नमिल्ने अवस्था रहेको त्रिपाठीको दाबी छ । त्रिपाठीसँग गरिएको कुराकानी हेर्नुहोस् ।"
सिर्सिया नदीको प्रदुषण नियन्त्रण गर्न वीरगञ्ज महानगरको अग्रसरता,"वीरगञ्ज: सिर्सिया नदी प्रदुषण नियन्त्रण गर्न वीरगञ्ज महानगरपालिकाले अग्रसरता लिएको छ । नदीको प्रदुषण रोक्न उद्योगको अनुगमन थालिएको छ। वीरगञ्ज महानगरपालिकाका मेयर राजेशमान सिंहको सक्रियतामा आइतबार बसेको बैठकले नदी प्रदुषण नियन्त्रण गर्न उद्योगको अनुगमन गर्ने निर्णय गरेको थियो । त्यही अनुरुप मङगलबारदेखि उद्योगको अनुगमन सुरु भएको हो। नदीमा फोहोर र रसायनयुक्त पानी सिधै मिसाउदै आएका उद्योगको मङगलबारदेखि अगुमन थालिएको महानगरले जनाएको छ। सिर्सिया नदी प्रदुषण नियन्त्रण अभियानले वडा नम्वर २१ सिर्सिया आसपासका ४ उद्योगको अनुगमन गरेको छ। महानगरका उपमेयर इम्तियाज आलम नेतृत्वको अनुगमन टोलीले निधी टेक्सटाइल्स प्रालि, ब्रिटानीया नेपाल प्रालि , शक्ति दाल मिल र शक्ति वायरमा पुगेर अनुगमन गरेको हो। उद्योगबाट निस्कने फोहोर पानी सोझै नदीमा मिसाउने गरेको भेटिएको अनुगमनमा खटिएका पर्साका सहायक प्रमुख जिल्ला अधिकारी भिमकान्त पौडेलले बताए । अनुगमनका क्रममा निधी टेक्सटाइल्सले दैनिक करिब डेढ लाख लिटर केमिकल सहितको फोहोर पानी उद्योगबाट सोझै सिर्सिया नदीमा मिसाउने गरेको पाइएको वीरगञ्ज महानगरपालिका वातावरण शाखाका प्रमुख देवेन्द्र चौधरीले बताए । उद्योगले अहिलेसम्म पनि वाटर ट्रिटमेण्ट प्लाण्ट जडान नगरेको र फोहोर पानी सिधै नदीमा फाल्ने गरेको पाइएको उनले बताए। यो उद्योगले फोहोर पानीका साथै नदी दुर्गन्धित बनाउने छाइँ (खरानी) पनि नदीमै फाल्ने गरेको भेटिएको उनले बताए। अनुगमन टोलीले तत्काल ट्रिटमेण्ट राख्न र फोहोर पानी सोझै नदीमा नमिसाउन चेतावनी उद्योग व्यवस्थापन पक्षलाई दिएको जानकारी पनि उनले दिए। यस्तै विस्कुट उत्पादन गर्दै आएको ब्रिटानीयाले ट्रिटमेण्ट प्लाण्ट हुँदाहुँदै पनि पानी प्रशोधन नगरी फोहोर पानी सोझै नदीमा मिसाइदिने गरेको अवस्थामा भेटिएको अनुगमन टोलीले जनाएको छ । शक्ति वायर उद्योगले भने उद्योगबाट निस्केको पानी जम्मा गर्न पोखरी बनाएको भएपनि त्यो प्रभावकारी नहुँदा फोहोर पानी नदीमा नै मिसिन पुगेको भेटिएको चौधरीले बताए । अनुगमनामा सहभागी महानगरका उपमेयर आलमले नदीलाई दुर्गन्धित बनाउने गरी लेदो सहितको फोहोर पानी फाल्ने उद्योगलाई पहिलो पटक चेतावनी दिइएको र आउँदा दिनमा यस्तो कार्य दोहोरिए सोझै कारबाही गरिने बताए ।"
भक्तपुरको याछेंमा ५९ बालिकाको सामूहिक बेल विवाह,"भक्तपुर : भक्तपुरको याछेंमा मंगलबार ५९ बालिकाको सामूहिक बेल विवाह कार्य सुरु भएको छ । विवाह कार्य बुधबार सम्पन्न हुनेछ । नेवार कन्या कुमारीलाई ५ देखि ९ वर्षको उमेरमा गरिने दुईदिने सामूहिक बेलविवाह कर्म सुरु भएको हो । मंगलबार दुस्वः (भित्रिने) र बुधबार पिस्वः (बाहिरिने) गरी प्रारम्भिक दिन र समापन दिनको रुपमा दुई दिनसम्म बेलविवाह कर्म गरिनेछ । बेल विवाह कर्ममा जिल्लाका विभिन्न स्थानका बालिकाहरु परिवारसहित विशेष पोशाकमा सजिसजाउ गरी सहभागी भएका छन् । यसबाहेक पनि काठमाडौं, पनौती, साँगा, थिमि, बोडेलगायतका ठाउँहरुबाट पनि बेलविवाह गराउन आएको आयोजकले जनाएको छ । आयोजक समाज सेवा समिति याछें ६ भक्तपुरका सचिव राजाराम नापितले प्रति बेलविवाह दुई हजार पाँच सय रुपैयाँ शुल्क उठाएर आफूहरुले बेल विवाह कार्य गराइदिएको जानकारी गराए । यो खर्च बेल विवाह व्यवस्थापनलगायतका कार्यमा खर्चिने उनले जनाए । आयोजकले त्यहाँ सबै बन्दोवस्त मिलाएको थियो । वाइफाइदेखि , चिया नास्ता, बेल विवाह कार्यका लागि आवश्यक दुईजना पण्डितसहित आजाजू, जोशी, चित्रकार, नापितलगायतका व्यक्तिहरुको पनि बन्दोवस्त गरिदिएको थियो । मितव्ययिता अपनाएर कम खर्चमा बेल विवाह कर्म सम्पन्न गर्न सामूहिक बेल विवाह कर्म आयोजना गरेको आयोजकले जनायो । स्थानीय वृद्ध रामभक्त नाखण्डले समितिले विगत २८ वर्षदेखि प्रत्येक वर्ष निरन्तर सामूहिक बेल विवाह कार्य आयोजना गर्दै आएको जनाए । टोलका स्थानीयहरुबाट गठित समितिले पालैपालो अध्यक्षता ग्रहण गरेर पदाधिकारीहरुले जिम्मेबारी लिइ बेल विवाह गराउँदै आएको उनले जनाए । सामूहिक बेल विवाहले खर्च कम हुने उनको भनाइ छ नेवार समुदायमा बेलकर्मको ज्यादै महत्व छ । जोशी, आचार्य, शर्मालगायतबाट साइत देखाएर जुराएपछि बेल विवाहको मिति निश्चित गरी विवाह कार्य सम्पन्न गर्ने चलन छ । यो क्रममा बेल विवाहमा बेलसँगै सुनको प्रतिमा राखेर सूर्यनारायणलाई अर्पण गरी सुवर्णकुमारसँग विवाह गराई कन्यादान गर्ने गरिन्छ । कन्यादान कार्यमा प्रत्येक बालिकाका मातापितासहित परिवारजन तथा आफन्त गरी सयौंको सहभागिता रहने गर्दछ । यस क्रममा विवाह हेर्न आउनेहरुको संख्या पनि उतिकै धेरै हुने गर्दछ । विवाह कर्मको क्रममा सहभागी कन्याहरु पनि रमाउने गर्दछन् । बेल विवाहको एउटा मुख्य आकर्षण मित लगाउने कार्य हो । यस क्रममा बेल विवाहमा सहभागी कन्याबीच मित लगाउने प्रचलन छ । विवाहमा सहभागी भएकाहरुमध्ये दुई कन्याबीच मित लगाउने गरिन्छ । मित लगाएपछि उनीहरुबीच जीवनभर सम्बन्ध रहन्छ । विवाह, ब्रतबन्धलगायतका सबै कर्महरुमा नातागोता, आफन्त, छरछिमेकसरह मितलाई पनि निमन्त्रण गराई भोज खुवाउनेपर्ने चलन छ । संस्कृतिविद् ओम धौभडेल बेलसँग विवाह गरिने भएकाले नेवार समुदायकी महिला कहिले पनि विधुवा नहुने विश्वास रहेको बताउँछन् । पतिको मृत्यु भए पनि उनी विधुवा नहुने मानिने उनको कथन छ ।नेवारी समुदायमा बेल विवाहलाई विभिन्न कर्ममध्येको एक महत्वपूर्ण कर्म मानिन्छ । विशेष गरी रजस्वला हुनु अगाडि कन्याको बेल विवाह गर्ने प्रचलन छ ।"
सामुदायिक विद्यालयले दक्ष जनशक्ति उत्पादन गर्नुपर्छ: राष्ट्रपति,"काठमाडौं: राष्ट्रपति विद्यादेवी भण्डारीले राष्ट्रलाई सहयोग पुग्नेगरी दक्ष जनशक्ति उत्पादनमा सामुदायिक विद्यालयले ध्यान दिनुपर्ने बताएकी छन्। बाँसबारी माध्यमिक विद्यालयको स्वर्ण महोत्सवको अवसरमा मंगलबार आयोजित कार्यक्रममा राष्ट्रपति भण्डारीले मुलुकको विकासका लागि गुणस्तरीय शिक्षा आवश्यक रहेकाले यो जनशक्ति उत्पादनको आधार निर्माणका लागि सामुदायिक विद्यालयले भूमिका खेल्नुपर्ने बताइन्। मुलुकभित्रै प्राविधिक एवम् व्यवहारिक शिक्षा प्रदान गरी अध्ययन गर्न विदेश जाने युवा जनशक्तिलाई रोक्नुपर्ने उनले बताइन्। राष्ट्रपति भण्डारीले केन्द्र, प्रदेश र स्थानीय तहले सामुदायिक विद्यालयको भौतिक तथा शैक्षिक पूर्वाधारमा ध्यान दिन जरुरी रहेको बताइन्।"
काभ्रेको बेथानचोकमा बस दुर्घटना,बनेपा : काभ्रेको बेथानचोकस्थित चलाल गणेशस्थानमा बस दुर्घटना भएको छ। दुर्घटनामा हताहती भएको बताइए पनि एकिन विवरण आइसकेको छैन। नेपाली सेना र प्रहरीको टोलीले उद्धार कार्य जारी राखेको र घाइतेहरूलाई उपचारका लागि अस्पताल लगिएको बताइएको छ।
थली खण्डमा सडक कालोपत्र हुने,"काठमाडौं : निर्माण सुरु भएको छ वर्षपछि थली सडक कालोपत्र हुने भएको छ । चावहिलसाँखु सडकअन्तर्गतका सो सडक बुधबारदेखि कालोपत्र हुने काठमाडौं उपत्यका सडक विस्तार आयोजनाले जनाएको छ । सो सडकमा अरु खण्डमा सडक निर्माण भइसकेपछि उक्त खण्डको निर्माण सम्पन्न नहुँदा स्थानीयवासी घर र पसलमा धुलो उडेर तथा वर्षामा सडक प्रयोगकर्ता बर्षामा खाल्डै खाल्डाका कारण हैरान भएका थिए । सडक पिच नभएपछि स्थानीयबासी आन्दोलित छन्। सो खण्डमा आवश्यक तयारीका काम भइसकेकाले अब कालोपत्र गरिने आयोजनाका प्रमुख कृष्णनाथ ओझाले बताए । गतवर्ष त्यहाँका स्थानीयवासीले चौडाइ बढाएर मात्रै कालोपत्र गर्न भनेकाले त्यतिबेला नभएर अहिले गरिएको उनले बताए । उनले भने, 'सडकको केही चौडाइ बढेपछि अहिले झण्डै १४ मिटर चौडा हुने गरी चार लेनको सडक निर्माण गरिएको छ ।' चावहिल साँखु सडकमा अधिकांश सडक २२ मिटरभन्दा कम चौडाइमा कालोपत्र गरिएको आयोजनाका प्रवक्ता महानन्द जोशीले बताए। जग्गा जति उपलब्ध भयो त्यसैका आधारमा कतै फराकिलो त कतै साँघुरोमै कालोपत्र गरिएको छ । झण्डै १२ किमी लम्बाइको सो सडकको चौडाइमा एकरुपता नभएको उनले बताए। उनले भने, 'कतै २२ मिटर नै पुगेको पनि छ कतैकतै २०, कतै ११ मिटर चौडाइ छ ।' पूरै सडकमा अधिकांश ठाउँमा छेउमा ढल राखिएको प्रवक्ता जोशीले बताए । चौडाइ पाँचसात मिटर भएका ठाउँमा दुईतिर ढल हाल्न नसकिने हुँदा एकातर्फबाट मात्रै ढल हालिएको छ भने अधिकांश स्थानमा दुबैतर्फबाट ढल हालिएको छ । तिवारी टोलमा मात्रै एकातिरबाट मात्रै ढल छ भने थलीमा अहिलेका लागि एकातर्फबाट मात्रै ढल हालिएको उनले बताए । उनले भने, 'पछि दुबैतिरबाट हालिने गरी योजना बनाइएको छ ।' जग्गा उपलब्ध नहुँदा लामो समयसम्म सम्पन्न हुन नसकेको सडक योजनाका रुपमा चावहिलसाँखु सडक रहेको छ । यहाँ पटकपटक पहल गर्दा पनि जग्गा उपलब्ध भएको थिएन भने कतै प्राप्त जग्गामासमेत पछि स्थानीयवासीले काम गर्न नदिएको आयोजनाले जनाएको छ । सलम्बुटारमा सडक निर्माणका लागि तयारी गर्दा पूरै मापदण्डअनुसार चौडाइमा नै दुबैतर्फ ढल हालेर पर्खाल लगाइएको थियो । सर्वोच्चले अदालतको आदेशपछि व्यक्तिगत जग्गा लिन नसकिएकाले कम चौडाइमा कालोपत्र गरिएको उनले बताए। उनले भने, 'बीचमा पुरानो सडकमा मात्रै कालोपत्र गरिएको छ । पर्खाल लगाइएको र ढल बनाइएको सडक बाहिर परेको छ ।' यहाँ तीन खोलामा पुल निर्माण गरिने आयोजनाले जनाएको छ । पहिले दुई लेन रहेको सडकलाई चार लेन बनाउनका लागि हाल भइरहेको पुलभन्दा दायाँबायाँ बनाउन लागिएको हो । चावहिलसाँखु सडक कतिपय स्थानमा एक वा दुई घरका कारणले पनि सडक निर्माण अवरुद्ध बनेको थियो । आयोजनाले सम्बन्धित नगरपालिका र वडासँगको समन्वयमा नै ती समस्या हल गरेर काम अघि बढाएको थियो । आयोजनाले पैदलयात्रुमार्ग, वर्षाको पानी जम्मा हुने पाइपलगायत संरचनासमेत निर्माण गर्नेगरी ठेक्का सम्झौता भएको थियो । आयोजनाले २२ मिटर चौडाइ कायम गर्ने गरी ठेक्का सम्झौता गरेपनि सोअनुसार काम हुनसकेको छैन । सो सडकमा निर्माण सम्झौता भएको तीन वर्षपछि कालोपत्रको काम सुरु भएको थियो । मुआब्जा विवादसँगै सो सडकमा मेलम्ची खानेपानी आयोजनाको पाइपलाइन विस्तार, टेलिफोन र बिजुलीका खम्बा, ढललगायत संरचनाले पनि काममा अवरोध पुर्याएको थियो । पटकपटक पत्राचार गर्दा पनि सम्बन्धित निकायले संरचना सार्न ढिलाइ गर्दा कतिपय स्थानमा आयोजना आफैँले ती संरचना हटाएर निर्माणस्थल खाली गराएर काम अघि बढाएको छ । सडक विस्तार हुँदा आफ्नो घरजग्गा मासिने भएकाले स्थानीयवासी मुआब्जा पाउनुपर्ने माग गर्दै सर्वोच्च अदालतसम्म पुगेका थिए। सरकारले तीन वर्षअघि नै विस्तारका क्रममा रहेका उपत्यकाका सडक यथास्थितिमै कालोपत्र गर्ने निर्णय गरेको थियो। यसबीचमा मन्त्री, सांसद र शीर्ष नेताले सडकको पटकपटक अनुगमन गरिसकेका छन्। पछिल्लो पटक नवनिर्वाचित सांसद सोबिता गौतमले पनि आयोजना र स्थानीयबासीसँग छलफल गरेर सडक निर्माण चाँडो सम्पन्न गर्न पहल गर्नुभएको छ । १० सडक विस्तार सुरु भएकामा कतिपय सम्पन्न भएका छन् भने कति अन्तिम चरणमा छन् । काठमाडौँका कागेश्वरीमनोहरा, गोकर्णेश्वर र शङ्करापुर नगरपालिकासँगै सिन्धुपाल्चोकका विभिन्न पालिकाका नागरिक यही सडक हुँदै आवतजावत गर्दै आएका छन् । रासस"
कर्णाली नदीमा बेपत्ता दुईजनाको शव फेला,"कालिकोट : कालिकोटको सान्नी त्रिवेणी गाउँपालिका १ स्थित कर्णाली नदीमा बेपत्ता भएका तीनजनामध्ये दुईको शव भेटिएको छ। मंसिर २४ गते फुकोट जलविद्युत आयोजनाको जेसीबी दुर्घटना हुँदा बेपत्ता भएका तीन जनामध्ये दुई जनाको शव भेटिएको प्रहरीले जनाएको छ। सशस्त्र प्रहरीको गोताखोरको टोलीले शव फेला पारेको हो। बेपत्ता भएका मध्ये सोही गाउँपालिका १ बस्ने २० वर्षीय उमेश गिरी र कैलाली लम्कीचुहा नगरपालिका ४ का २३ वर्षीय जेसीबी चालक मंगल चुडारीको शव फेला परेको हो । सशस्त्र प्रहरी बल नेपाल आश्रित गुल्म कालिकोट र नम्बर ४२ रिजर्भ गण बाँकेबाट गएको गोताखोरले गिरी र चुडारीको शव फेला पारेको हो । उनीसँगै दुर्घटनामा परी हराइरहेका सोही गाँउपालिकाका १९ वर्षीय रक्तिम सार्कीको खोजीकार्य जारी छ । यीही मंसीर २४ गते सो आयोजनाको सुरुङ्गभित्र पानी हेरी फर्कदै गरेको प्रदेश नं३ ०१००३ क ६७७४ नम्बरको जेसीबी कर्णाली करिडोरबाट कर्णाली नदीमा खसेको थियो। जेसीबीमा रहेका ८ जनामध्ये दुईजनाको घटनास्थलमै मृत्यु, ३ जना घाइते र ३ जना बेपत्ता भएका थिए ।"
कामचलाउ सरकारले ल्याएको अध्यादेश राष्ट्रपतिले फिर्ता गर्नुपर्छ: राप्रपा,"काठमाडौं: राप्रपाका प्रवक्ता ज्ञानेन्द्रबहादुर शाहीले राजनीतिक बन्दीलाई रिहाई गर्न सरकारले ल्याएको अध्यादेश राष्ट्रपति विद्यादेवी भण्डारीले फिर्ता गर्नुपर्ने बताएका छन्। नवनिर्वाचित प्रतिनिधिसभा सदस्य शाहीले वर्तमान सरकार कामचलाउ भएकोले गलत मनसायका साथ राजनीतिक आवरणमा जघन्य अपराधमा संलग्नहरुलाई उन्मुक्ति दिने उद्देश्यले ल्याएको अध्यादेश अनैतिक र आपत्तिजनक भएको बताए। आज पत्रकार सम्मेलन गर्दै शाहीले राष्ट्रपति कार्यालय पुगेको अध्यादेश राष्ट्रपतिबाट फिर्ता हुनुपर्ने बताए । शाहीले भने,मंसिर ४ गते सम्पन्न निर्वाचनमा जनताबाट ताजा जनादेश आइसकेको र केही दिनभित्र संसद बैठक सुरु हुने वर्तमान पृष्ठभुमिमा अहिलेको कामचलाऊ सरकारले गलत मनसायका साथ राजनीतिक आवरणमा जघन्य अपंराधमा संलग्नहरुलाई उन्मुक्ति दिने उदेश्यले अध्यादेश ल्याउनु अनैतिक र आपत्तिजनक विषय मात्रै नभएर स्वार्थपूर्ण र सत्ता केन्द्रित राजनीतिको फोहोरी खेलको सुरुवात हो । उनले अहिले सरकारबाट राष्ट्रपति कार्यालय पुगेको अध्यादेशले कुनैपनि अपराधबाट छुट पाउन राजनीतिक खोल ओढ्नुपर्छ भन्ने सन्देश दिएको पनि टिप्पणी गरे । वर्तमानमा चर्चित मुद्दामात्र नभइ १० वर्षे द्वन्द्वका आडमा भएका व्यक्तिविरुद्धका अदालतमा चलिरहेका फौजदारी मुद्दा र अवरूद्व संक्रमणकालिन फौजदारी मुद्दासमेत वर्तमान सरकार यही अध्यादेशको आधारमा फिर्ता, माफी, मिनाहा गराउने प्रकृयामा रहेको उनको आरोप छ । उनले अहिलेको यो अध्यादेश पारित भए ईंट्टाभट्टमा जिउँदै मान्छे जलाउने अफ्ताब आलम पनि छुट्ने बताए । आफूले जनप्रतिनिधिको नाताले यो अध्यादेश देश र जनताको हितमा नभएको भन्दै विरोध गरेको शाहीले बताए। आफूहरू सरकार बनाउने खेलमा नरहेको बताउँदै उनले जनमत अनुसार काम गर्ने बताए। शाहीले जारी गरेको प्रेस विज्ञप्ति प्रेस विज्ञप्ति मिति २०७९०८२७ प्रजातान्त्रिक मुल्य मान्यता र बिधिको शासन माथी धज्जी उडाउदै काम चलाउ सरकारले ल्याएको अध्यादेश लाई राष्ट्रपति महोदयले रोकियोस वा अबिलम्ब फिर्ता पठाईयोस । गत मङ्सिर ४ गते सम्पन्न निर्वाचनबाट जनताबाट ताजा जनादेश आइसकेको र केही दिनभित्र संसद बैठक सुरु हुने वर्तमान पृष्ठभुमिमा अहिलेको कामचलाऊ सरकारले गलत मनसायका साथ राजनीतिक आवरणमा जघन्य अपंराधमा संलग्नहरु लाई उन्मुक्ति दिने उदेश्यले अध्यादेश ल्याउनु अनैतिक र आपत्तिजनक विषय मात्रै नभएर स्वार्थपूर्ण र सत्ता केन्द्रीत राजनीतिको फोहोरी खेलको सुरुवात हो । न्याय सिध्याउने मानव अधिकार विरोधी अध्यादेश प्रजातन्त्रमा अनुहार होईन प्रणाली हो भन्ने मान्यता विपरित बर्तमान कामचलाउ सरकारले बेमौसम तथा विश्व मानवअिधकार दिवसको सेरोफेरोमा मुलुकी फौजदारी कार्यबिधि संहिता २०७४, को दफा ११६ मा भएका फौजदारी मुद्दा फिर्ता सम्बन्धमा कार्यबिधि को उपदफा १(८ पछि यस दफामा जुनसुकै कुरा लेखिएको भएता पनि नेपाल सरकार बादी भई दायर भएका मुद्दा फिर्ता लिने गरि सहमति भएको रहेछ र त्यस्तो संझौता बमोजिम त्यस्ता राजनैतिक दल वा समुहका नेता तथा कार्यकर्ताका बिरूद्दमा नेपाल सरकार बादि भइ चलाइएका मुद्दा जुनसुकै तहको अदालतमा बिचाराधिन रहेको भएतापनि फिर्ता लिन बाधा पर्ने छैन भन्दै उपदफा ९ थपगरि राष्ट्रपतीसमक्ष लालमोहरका लागि पेश गरेको बिबादस्पद अध्यादेश ले निम्न सन्देश दिने देखिन्छ । १)कुनै पनि अपराधबाट बच्न राजनितिको खोल ओढ्नुपर्छ । २) निहित स्वार्थको मुद्दा फिर्ता गर्नको लागि दलहरू जुनसुकै मान्यता र कानुनको खिल्ली उडाउछन । ३) बर्तमानमा चर्चित मुद्दाहरू मात्र नभइ १० बर्षे द्धन्दका आडमा भएका ब्यक्ति बिरूद्वका अदालतमा चलिरहेका फौजदारी मुद्दाहरू र अबरूद्व संक्रमणकालिन फौजदारी मुद्वाहरू समेत यो सरकार यहि अध्यादेशको आधारमा फिर्ता, माफि, मिनाहा गराउने प्रकृयामा छ । ४)सरकार र दलहरू आफ्नो अनुकुलतामा दण्डहिनताको पक्ष पोषण गरिरहन्छन र पीडितको अधिकार र न्याय प्रति कहिल्यै सकारात्मक छैनन। ५) सरकार, संबिधान कानुन नेपाल पक्षभएका अन्तराष्ट्रीय सन्धि महासन्धि केहि पनि पालना गर्दैन वा अनुकुलतामा प्रयोग गर्छ । ६)दलिय राजनितिको खोल ओडिसकेपछि कुनै पनि ब्यक्ति समुहले भबिश्यमा जुनसुकै अपराध गर्दापनि उन्मुक्ती पाउँछ । जनताबाट १६५ जना सांसदहरू प्रत्यक्ष रूपमा निर्वाचित भइसकेका छौ समानुपातिक तर्फका ११० जना निर्वाचित हुने प्रक्रिया पूरा भैसको छ। मुलुकको कानुन बनाउन आवधिक निर्वाचनबाट निर्वाचित २७५ जना सांसदहरू केही हप्तामा प्रतिनिधि सभामा प्रवेश गर्दै छौ। प्रजातान्त्रिक आधारभूत प्रबन्ध भनेकै जनताले आफ्ना लागि आफैं कानुन बनाउने हो। आफैंले कानुन बनाउने त्यो सार्वभौम अधिकारको प्रयोग जनताले आफ्ना प्रतिनिधिमार्फत गर्छन् ।जनताका निर्वाचित प्रतिनिधिले जनताका लागि काम गर्ने सरकार चुन्छन र त्यो सरकार र आम नागरिकलाई बाँध्ने कानुन बनाउँछन्। । त्यो कानुनभन्दा माथि कोही हुँदैन र मुलुकमा कानुनको शासन हुन्छ। आधुनिक प्रजातान्त्रमा सबभन्दा ठूलो महानत्ता र मर्म यसैमा निहीत छल । सत्ताबाहेक केही पनि नदेख्ने, प्रजातन्त्रको कुनै पनि मूल्य र सीमाको ख्याल नगर्ने पुराना दलका सूर्यचन्द्रझैं चिरस्थायी पुराना नेताहरूले भने प्रजातान्त्रको यो मर्ममाथि बारम्बार प्रहार गर्ने गरेका छन्। अहिले फेरि त्यही भएको छ। प्रजातान्त्रिक मुल्य मान्यता र बिधिको शासन माथी धज्जी उडाउदै काम चलाउ सरकारले ल्याएको अध्यादेश लाई राष्ट्रपति महोदयले अबिलम्ब फिर्ता पठाईयोस । ज्ञानेन्द्र शाही राप्रपा प्रवक्ता एंवम नवनिवाचित प्रतिनिधिसभा सदस्य"
नीति निर्माणमा सबै राजनीतिक दल एक ठाउँ हुनुपर्छ: गगन थापा,काठमाडौं: नेपाली कांग्रेसका महामन्त्री गगनकुमार थापाले नीति नियम बनाउने विषयमा दलहरू एक भएर निर्णय गर्नुपर्ने बताएका छन्। प्रेस लैङ्गिक नीति सम्बन्धी कार्यक्रमलाई मंगलबार सम्बोधन गर्दै थापाले आम नागरिकका समस्या समाधान गर्न नीति निर्माणको आवश्यकता रहेको बताए । त्यसका लागि सबै दल एक ठाउँमा हुनुपर्ने नेता थापाको भनाइ छ। नीति निर्माणमा सम्बन्धित निकायले बेलैमा राजनीतिक दललाई आवश्यक सुझाव र परामर्श दिनुपर्ने उनले बताए। थापाले सरकारी पक्षलाई सबै क्षेत्रले आफ्ना क्षेत्रका समस्या समाधान गर्न सक्ने सम्भावित कुराको जानकारी समयसमयमा गराइरहने हो भने नीति निर्माणकर्ताले सोही अनुसार काम गर्दा धेरै समस्या हल हुने उनको भनाइ छ।
विप्लवको प्रश्न: सरकारले ल्याएको अध्यादेशमा सत्ता गठबन्धनकै नेताको विरोध किन ?,"काठमाडौं: नेत्रविक्रम चन्द विप्लव नेतृत्वको नेपाल कम्युनिस्ट पार्टीले सरकारले ल्याएको अध्यादेश स्वागत योग्य रहेको जनाएको छ। महासचिव विप्लवले एक विज्ञप्ति जारी गर्दै सरकारले आफ्नो पार्टीसँगको सहमति कार्यान्वयन गर्न ल्याएको अध्यादेशमा सरकारकै नेतृत्व गरिरहेको दलका नेताको विरोध किन भन्दै प्रश्न पनि गरेका छन्। जारी विज्ञप्तिमा भनिएको छ, 'हाम्रो पाटीसँगको छलफल र सहमतिको मर्म अनुरुप सरकारले आफ्नो जिम्मेवारी स्वरुप अध्यादेश पेश गर्नु स्वागतयोग्य हो। जसलाई हाम्रो पार्टीले सकारात्मक रुपले लिँदै धन्यवाद दिन चाहन्छ।' तीन बुँदे सहमतिप्रति आफ्नो पार्टी प्रतिबद्ध रहेको बताउँदै विप्लवले सरकारले पनि समस्यालाई सकारात्मक रुपले निकास दिन गरिरहेको पहल राष्ट्रपतिले बुझ्ने र अध्यादेशलाई स्वीकृती प्रदान गर्नेमा विश्वस्त रहेको उल्लेख गरेका छन् । उनले विज्ञप्तिमा लेखेका छन्, 'कानुन निर्माण प्रक्रियालाई पूर्णता दिई सहमतिलाई लागू गर्ने वातावरण निर्माण गर्न राष्ट्रपतिज्यूलाई पार्टी विशेष आग्रह गर्दछ।' सरकारले अध्यादेश पेश गरेपछि सरकारकै नेतृत्व गरिरहेको पार्टी नेपाली कांग्रेसकै कतिपय नेता तथा नेकपा (एमाले) का कतिपय नेताले गरेको विरोध आश्चर्यजनक रहेको विप्लवको ठहर छ। उनले भनेका छन्, 'जिम्मेवार नेताले देशका राजनीतिक समस्यालाई यथासिघ्र समाधान गर्न अग्रगामी पहल गर्नुको सट्टा सरकारले गरेको पहलमा समेत बाधा अवरोध खडा गर्नु गम्भीर समस्याको विषय हो । सहमति भएको दुई वर्ष बित्दा पनि लागू नहुनु यस्तै गलत सोच र बुझाईले काम हो भन्ने आशंका पैदा गरेको छ। हामी सबै पार्टी, नेता, कानुनविद र मानवअधिकारवादीलगायत सबैलाई यसतर्फ सचेत बन्न आग्रह गर्दछौं।' विप्लवले सहमति कार्यान्वयनको विषयलाई गम्भीरतापूर्वक ग्रहण गरेर सहयोग पुर्याउन पनि आग्रह गरेका छन्।"
मेसी र मोड्रिचको अन्तिम मौका,"दोहा: दुई बालन डीअर विजेता, दुई आइकोनिक नम्बर १०, दुई कप्तान आज राति लुसेल रंगशालामा आमनेसामने हुँदा लियोनेल मेसी र लुका मोड्रिचमध्ये एकको विश्वकप जित्ने सपना समाप्त हुनेछ। पहिलो पटक मध्यपूर्वी मुलुक कतारमा जारी विश्वकपको पहिलो सेमिफाइनलमा यी दुई खेलाडी नै फरक पार्न सक्ने खेलाडी बन्ने छन्। पेरिस सेन्ट जर्मन (पीएसजी)का स्टार मेसी र रियाल मड्रिडका मोड्रिचका लागि आजको खेलले विश्वकपको सम्भवतः अन्तिम खेल विश्वकपको फाइनल कि तेस्रो स्थानका लागि प्ले अफ भन्ने निर्धारण गर्नेछ। यी दुवै खेलाडी दोस्रो पटक विश्वकपको फाइनलमा पुग्न चाहन्छन्। मेसीले आफ्नै कप्तानीमा २०१४ मा अर्जेन्टिनालाई विश्वकपको फाइनलमा पुर्याएका थिए। जहाँ उनको टिम जर्मनीसँग पराजित भएको थियो। मोड्रिचले चार वर्षअघि अविश्वसनीय पमा क्रोएसियालाई रुसको लुजनिकी रंगशालामा फाइनल खेलाए, जहाँ उनको टिम फ्रान्ससँग स्तब्ध भएको थियो। यसको अर्थ, दुवै कप्तानले एकएक विश्वकपको फाइनल हारिसकेका छन्। र, दोस्रो पटक फाइनलमा पुगेर विजय हासिल गर्न चाहन्छन्। मेसी र मोड्रिचमध्ये एक खेलाडीको त्यो सपना कायम रहने छ भने, एकको सपना चकनाचुर हुनेछ।"
यसवर्ष हिउँदमा अधिकतम् तापक्रम सरदरभन्दा बढी हुने,"काठमाडौं : यस वर्षको हिउँदमा देशभर अधिकतम् तापक्रम् सरदर भन्दा बढी हुने र देशका अधिकांश स्थानमा सरदर भन्दा कम वर्षा हुने सम्भावना छ । सामान्यतया सरदर वर्षासरदर तापक्रम भन्नाले कुनै पनि स्थानको लामो समय (१९९१ देखि २०२०) को ३३३ देखि ६६६ प्रतिशतको वर्षातापक्रमलाई जनाउँदछ । यसैगरी सरदर भन्दा कम वर्षातापक्रम भन्नाले क्रमशः ३३३ प्रतिशत भन्दा कम र बढी भन्नाले ६६६ प्रतिशत भन्दा बढीको वर्षातापक्रमलाई जनाउँदछ । जल तथा मौसम विज्ञान विभागका अनुसार सुदूरपश्चिम प्रदेश, लुम्बिनी प्रदेशको रुकुमपश्चिम, रोल्पा, प्यूठान बाहेकका जिल्ला, गण्डकी प्रदेशका लमजुङ, स्याङ्जा, तनहुँ, गोरखालगायतका मध्य तथा पूर्वी जिल्ला, वाग्मती प्रदेशको दोलखा र प्रदेश नं १ का ताप्लेजुङ, सङ्खुवासभा, सोलुखुम्बु लगायतका उत्तरी जिल्लामा न्यूनतम् तापक्रम सरदर हुने र बाँकी भूभागमा सरदर भन्दा बढी तापक्रम हुने सम्भावना रहेको छ । ऊर्जा, जलस्रोत तथा सिँचाइ मन्त्रालयअन्तर्गतको उक्त विभागले हिउँद अवधि (मङ्सिर १५ देखि फागुन १६ गते) को वर्षा तथा तापक्रमको आँकलन सार्वजनिक गरेको विभागका वरिष्ठ मौसमविद् इन्दिरा कँडेलले जानकारी दिइन्। वर्षाको आकलन विभागका अनुसार हिउँदमा देशका अधिकांश स्थानमा सरदर भन्दा कम वर्षा हुने सम्भावना छ । प्रदेश नं १ का ताप्लेजुङ, पाँचथर, तेह्रथुम, इलाम, झापा, मोरङ, सुनसरीलगायतका पूर्वी तथा तराईका जिल्ला, मधेश प्रदेशका पर्सा, बारा, रौतहटलगायतका पश्चिमी भूभाग, वाग्मती प्रदेशका काभ्रेपलाञ्चोक, काठमाडौँ, ललितपुर, भक्तपुर, नुवाकोट, मकवानपुर लगायतका जिल्ला, गण्डकी प्रदेशका कास्की, स्याङ्जा, पर्वतलगायतकामध्य तथा दक्षिणी जिल्ला, लुम्बिनी प्रदेशका अधिकांश जिल्ला र सुदूरपश्चिम प्रदेशका दार्चुला, बैतडी, डडेलधुरा, डोटी, कञ्चनपुर र कैलाली लगायतका जिल्लामा सरदर भन्दा कम वर्षा हुने सम्भावना ४५ देखि ५५ प्रतिशत रहेको छ । यसैगरी सुदूरपश्चिम प्रदेशका बझाङ र बाजुरा जिल्ला तथा कर्णाली प्रदेशका हुम्ला, मुगु र डोल्पाको उत्तरपश्चिमी भूभाग बाहेक देशका अन्य बाँकी भूभागमा सरदर भन्दा कम वर्षा हुने सम्भावना ३५ देखि ४५ प्रतिशत रहेको विभागले जनाएको छ । अधिकतम् तापक्रमको आकलन यसैगरी यस हिउँदमा देशभर अधिकतम् तापक्रम सरदर भन्दा बढी हुने सम्भावना रहेको वरिष्ठ मौसमविद् कँडेलले बताउनुभयो । कर्णाली प्रदेशको हुम्ला र मुगुका पश्चिमी भूभाग र सुदूपश्चिम प्रदेशका बाजुरा जिल्लामा अधिकतम तापक्रम सरदर भन्दा बढी हुने सम्भावना ५५ देखि ६५ प्रतिशतसम्म रहेको विभागको तथ्याङ्क छ । प्रदेश नं १ का सोलुखुम्बु तथा इलाम, झापा, मोरङ र सुनसरी लगायतका दक्षिणी जिल्ला, वाग्मती प्रदेशका काभ्रेपलाञ्चोक, काठमाडौँ, ललितपुर, भक्तपुर, नुवाकोट, मकवानपुर, चितवन लगायतका मध्य तथा दक्षिणपश्चिम जिल्ला, मधेश प्रदेशको पर्सा र सप्तरी, गण्डकी प्रदेशका उत्तरपुर्वी जिल्ला बाहेकका अधिकांश जिल्ला, लुम्बिनी प्रदेशका अधिकांश भूभाग र कर्णाली प्रदेशका पूर्वी तथा उत्तरी भूभागमा अधिकतम तापक्रम सरदर भन्दा बढी हुने सम्भावना ४५ देखि ५५ प्रतिशत रहेको छ । बाँकी भूभागमा अधिकतम् तापक्रम सरदर भन्दा बढी हुने सम्भावना ३५ देखि ४५ प्रतिशत रहेको छ । न्यूनतम तापक्रमको आकलन यसैगरी सुदूरपश्चिम प्रदेश, लुम्बिनी प्रदेशको रुकुमपश्चिम, रोल्पा, प्यूठान बाहेकका जिल्ला, गण्डकी प्रदेशका लमजुङ, स्याङ्जा, तनहुँ, गोरखा लगायतकामध्य तथा पूर्वी जिल्ला, वाग्मती प्रदेशको दोलखा र प्रदेश नं १ का ताप्लेजुङ, सङ्खुवासभा, सोलुखुम्बुलगायताका उत्तरी जिल्लामा न्यूनतम् तापक्रम सरदर हुने सम्भावना ३५ देखि ४५ प्रतिशत रहेको छ । बाँकी भूभागमा सरदर भन्दा बढी हुने सम्भावना ३५ देखि ४५ प्रतिशत रहेको छ । आकलनको आधार विभागले यस आकलन विश्व मौसम सङ्गठनको विश्वभर क्षेत्रीयस्तरको जलवायु सूचना उत्पादन गर्ने केन्द्रको हावापानी प्रारुपको आकलन, जल तथा मौसम विज्ञान विभागको हावापानी आकलन गर्ने प्रविधि र दक्षिण एसियाली जलवायु दृष्टिकोण मञ्चको आकलनको आधारमा तयार गरेको हो । साथै नेपालको हिउँद अवधिको जलवायुमा प्रभाव पार्ने पूर्वी प्रशान्त महासागरमा विकसित हुने एन्सो तथा हिन्द महासागरमा विकसित हुने दुई ध्रुवीय प्रणालीको हालको अवस्था तथा जलवायु प्रारुपहरुको हिउँद अवधिको आकलन र अन्तरऋतु परिवर्तनशीलताका कारकलाईसमेत मध्यनजर गरी तयार गरिएको छ । हाल प्रशान्त महासागरमा लानिनाअवस्था रहेको देखिएको छ र आगामी हिउँद अवधिमा पनि लालिना कायम रहने आकलन गरिएको छ । त्यसैगरी हिन्द महासागरमा विकसित हुने दुई ध्रुवीय सामुद्रिक तापक्रम सूचक हाल तटस्थ रहेको र हिउँद अवधिभर तटस्थ नै रहने आकलन गरिएको छ । रासस"
शुभम पावरले आईपीओ निष्कासन गर्दै,काठमाडौं : शुभम पावर लिमिटेडले वैदेशिक रोजगारीमा रहेका नेपालीका लागि साधारण शेयरको बिक्री खुला गर्ने भएको छ। कम्पनीले आगामी पुस ६ देखि प्रतिकित्ता १०० रुपैयाँ अंकित दरमा ५८ हजार ५८ कित्ता बराबरको आईपीओ बिक्री खुला गर्ने भएको हो। कम्पनीले सर्वसाधारणमा निष्कासन गरिने चार लाख कित्ता र यसअघि स्थानीयलाई निष्काशन गरी बिक्री नभएको एक लाख ८० हजार पाँच सय ८० कित्तासहित कूल पाँच लाख ८० हजार पाँच सय ८० कित्ताको १० प्रतिशतले हुने ५८ हजार ५८ कित्ता शेयर वैदेशिक रोजगारीमा रहेका नेपालीका लागि निष्कासन गर्ने सार्वजनिक आह्वान पत्रमा उल्लेख छ। निष्कासन गरिने शेयरमा वैदेशिक रोजगारीमा रहेका नेपालीले आगामी पुस २० सम्म अधिकतम पाँच हजार कित्तासम्म शेयर खरिदका लागि आवेदन दिन सक्नेछन्। कम्पनीको धितोपत्र निष्कासन तथा बिक्री प्रबन्धक मुक्तिनाथ क्यापिटल लिमिटेड छ भने कम्पनीलाई केयर रेटिङ्स् नेपालले केयर एनपी बीबी प्लस आइएस प्रमाणपत्र प्रदान गरेको छ। कम्पनीले सङ्खुवासभाको चैनपुर नगरपालिका९ स्थित पिलुवा खोलामा पिलुवा खोला साना जलविद्युत् आयोजनाबाट २०६८ साउन १ देखि नौ सय ९० किलोवाट क्षमतामा व्यापारिक उत्पादन गरिरहेको छ।
नारायणगढमुग्लिन सडकमा दैनिक चार घण्टा सवारी रोकिने,"चितवन : नारायणगढ मुग्लिन सडक खण्डमा दैनिक चार घण्टा सवारी आवागमन रोकिने भएको छ। सडक खण्डमा पर्ने पुल निर्माणका लागि सवारी रोक्न लागिएको हो। जिल्ला प्रशासन कार्यालय चितवनमा आज सम्पन्न सरोकारवालाको बैठकले पुस ५ गतेदेखि एक महिनाका लागि सडक रोकेर काम गर्ने निर्णय गरिएको छ। सडक बिहान ११ बजेदेखि दिउँसो ३ बजेसम्म रोकिने छ। भौगोलिक रूपमा कठिन ठाउँमा रहेका सिमलताल, कालीखोला, तुईन खोला र चिसेन्जी खोला पुल निर्माणका लागि पहाड काट्ने लगायतका कामको लागि सवारी आवागमन रोक्न लागिएको हो। प्रमुख जिल्ला अधिकारी अश्मान तामाङको अध्यक्षतामा भएको बैठकले नारायणगढतर्फबाट जाने यात्रुबाहक बस, मिनि, माइक्रो बस, साना सवारी साधनलाई पन्ध्रकिलो बजारदेखि जुगेडीसम्म बिहान ११ बजे रोक्ने निर्णय गरेको छ। यस्तै मालबाहक ट्रक, लरी, ट्रेलर, ट्रिपर, ट्याङ्कर लगायतका भारी सवारी साधनलाई भतेरी जङ्गलदेखि रामनगरसम्म बिहान १०:५० बजेदेखि रोकिने छ। काठमाडौँ तर्फबाट आउने यात्रुबाहक सवारीलाई मुग्लिन बजारदेखि मनकामना केवलकार गेटसम्म र पोखरातर्फबाट आउने यात्रुबाहक सवारीसाधनलाई बेनीटारदेखि पावरहाउससम्म बिहान १०:५५ बजे रोकिने भएको छ। यस्तै, काठमाडौंतर्फबाट आउने मालबाहक सवारीलाई लेबाटारमा र पोखरातर्फबाट आउनेलाई मालबाहक सवारीलाई आँबुखैरहनीमा बिहान १०:४५ बजे रोक्ने बैठकले निर्णय गरेको छ। बैठकले बिहान ११ बजेदेखि ३ बजेसम्मको समयमा एम्बुलेन्स, दमकल लगायतका अत्यावश्यकीय सवारीलाई अनुकूलता हेरी छोड्ने निर्णय गरेको छ। यस्तै, पोखराकाठमाडौं सञ्चालन हुने सवारी सहज सञ्चालनका लागि ट्राफिक कार्यालयले समन्वय गर्ने भएको छ। निर्माण कार्यलाई तीव्रता दिन निर्माण व्यवसायीले पर्याप्त साधनस्रोत र जनशक्ति परिचालन गर्ने छन् भने सडक खण्डको ठाउँठाउँमा मर्मतको कार्य पनि यसै समयमा गरिने भएको छ।"
ओलम्पियन रुडिसा चढेको विमान दुर्घटना,"नैरोबी : ओलम्पिका गोल्ड मेडलिस्ट डेभिड रुडिसा चढेको विमान दुर्घटनामा परेको छ। दुई पटकका ८०० मिटरका स्वर्ण पदक विजेता रुडिसा र थप पाँचजना बोकेको विमान दुर्घटनामा परेको हो। यो डरलाग्दो क्षण थियो,' ३३ वर्षीय रुडिसाले भनेका छन्, सातआठ मिनेटसम्म सबै ठीक थियो। तर, त्यसपछि विमानको इन्जिन आफैँ बन्द भयो। विमानका पाइलटले विमानलाई तुरुन्ते खुला स्थानमा अवतरण गर्न खोजेका थिए। तर, एउटा पंखा रुखमा ठोकिएपछि विमान घुमेर उत्तानो परेर बजारिएको उनले बताएका छन्। विमानमा सवार सबै यात्रुको ज्यान बचाउन पाइलटले हरसम्भव प्रयास गरेको रुडिसाले बताएका छन्। रुडिसाले लन्डन ओलम्पिक २०१२ र रियो ओलम्पिक २९१६ मा स्वर्ण पदक जितेका थिए।"
गगन थापा र विश्वप्रकाश शर्माविरुद्ध उभिए कांग्रेसकै थारू नेताहरू,"काठमाडौं : सरकारले ल्याएको अध्यादेशविरुद्ध सत्तारुढ दलका थारू नेताहरू एकजुट भएका छन्। नेपाली कांग्रेस र माओवादी केन्द्रका नेताहरूले अध्यादेशको बचाउमा मंगलबार संयुक्त पत्रकार सम्मेलन गरेका छन्। कांग्रेसका महामन्त्रीद्वय गगन थापा र विश्वप्रकाश शर्माले अध्यादेशविरुद्ध अभिव्यक्ति दिइरहँदा कांग्रेसका केन्द्रीय सदस्यहरू रामजनम चौधरी, योगेन्द्र चौधरी, गोपाल दहित, कल्पना चौधरीलगायतहरूले अध्यादेशको स्वागत गरेका छन्। काठमाडौंमा आयोजित पत्रकार सम्मेलनमा उनीहरूले गगन र विश्वप्रकाशलगायत आफ्नै नेताहरूको अभिव्यक्तिलाई कडारुपमा आलोचना समेत गरेका छन्। कांग्रेसका केन्द्रीय सदस्य योगेन्द्र चौधरीले अध्यादेशको विरोध गर्नेहरूलाई प्रतिवाद गर्ने बताए। उनले अध्यादेश तुहाउने खेल खेलिए चुप लागेर नबस्ने चेतावनीसमेत दिए। 'थरूहट आन्दोलन मुलुकको स्वाधीनताको रक्षाका लागि भएको थियो। तर थारू आन्दोलनलाई हिंसा देखाएर थारूको भावनामाथि ठेस पुर्याउने काम भयो। आन्दोलनका क्रममा लगाइएका झुटा मुद्दाहरू समाधान गर्न ल्याइएको अध्यादेशको हामी सम्मान गर्छौं। तर जजसले यो अध्यादेशप्रति प्रश्न उठाउनुभयो र अध्यादेश तुहाउने खेल खेल्दै हुनुहुन्छ। हामी चुप लागेर बस्दैनौं। त्यसको प्रतिवाद हामी सडकबाट गर्न तयार छौं,' उनले भने। उनले रेशम चौधरीलाई उपचारका क्रममा नेल लगाउँदा मानवअधिकारकर्मीहरू कहाँ हराएको भन्दै प्रश्न गरे। 'रेशम चौधरी एउटा व्यक्ति जसलाई राज्यले गलत ढंगले मुद्दा लगायो। ती व्यक्ति बिरामी हुँदा अस्पताल भर्ना गरिन्छ। अस्पतालमा राणा शासनमा नभएको दुर्व्यवहार नेल लगाएर राखिन्छ। त्यतिबेला लोकतन्त्रका दुहाइ दिने नेताहरुले मानव अधिकार हनन भयो भनेर किन आवज उठाउँदैन?,' उनले प्रश्न गरे। उनले थरुहट टीकापुर घटनामा को दोषी थियो भन्ने कुराको सरकारले न्यायिक छानबिन बनाए पनि प्रतिवेदन सार्वजनिक गर्न नमानेको आरोप लगाए। 'हामी चुनौती दिन चाहन्छौं, लाल आयोगको प्रतिवेदन सार्वजनिक गर्नुस्। देवीराम शर्माको नेतृत्वको बनेको छानबिनको प्रतिवेदन सार्वजनिक गर्नुस्। ती प्रतिवेदनहरू सार्वजनिक नगर्नुको कारण के हो?,' उनले प्रश्न गरे। त्यस्तै कांग्रेसका अर्का केन्द्रीय सदस्य रामजनम चौधरीले अध्यादेशको स्वागत गरे। उनले विभिन्न आन्दोलनका क्रममा लगाइएका मुद्दाहरूको सुरक्षित अवतरण गर्न अध्यादेश ल्याएको बताए। 'हामीमाथि लगाइएको जुन झुटा मुद्दाहरु छन्। आफ्नो अधिकार पहिचान संविधानमा लेखाउने बेला हामी आन्दोलनमा थियौं। हामीमात्रै होइन, आदिवासी जनजाति, मधेसी, मुस्लिम सबै आन्दोलनमा थियौं। त्यही बेला केही घटनाहरु घट्यो। त्यो दुर्भाग्यपूर्ण थियो। थारु अगुवाहरुको घरमा पनि आगो लगाइयो। हामीले भोग्यौं। त्यसबेला साढे ५ सय बढी मुद्दा थियो। ती मुद्दाहरुको सुरक्षित अवतरणको लागि अध्यादेश ल्याइएको हो,' उनले भने। उनले राष्ट्रपतिबाट अध्यादेश प्रमाणीकरण हुन्छ भन्ने विश्वास लिएको बताए। उनले गगन थापालाई आफूले दिएको अभिव्यक्ति स्मरण गर्न आग्रह गरे। केही अघि गगन थापाले रेशम चौधरी निर्दोष भएको उनलाई रिहाइ गर्नुपर्ने भाषण दिएका थिए। 'पश्चिम थरुहट जिल्ला पुगेर रेशम चौधरीको रिहाइ हुनुपर्छ भन्ने अनि रिहाइ गर्न खोज्दा विरोध गर्ने?,' चौधरीले थापालाई इंगित गर्दै भने। त्यस्तै अर्का केन्द्रीय सदस्य गोपाल दहितले पनि अध्यादेशको बचाउ गरेका छन्। उनले अन्याय र उत्पीडनमा पारिएका जाति, वर्ग, क्षेत्र र लिंगको मुक्ति र विकासका लागि एउटा होइन, १० वटा अध्यादेश ल्याउन परे ल्याउनका लागि प्रधानमन्त्री शेरबहादुर देउवालाई आग्रह गरेका छन्। 'मलाई लाग्थ्यो, हाम्रो पार्टी सबै जाति, वर्ग, धर्म र सामुदायको हो। तर आज केन्द्रीय दुई युवा पदाधिकारीले नेपालको प्रमुख समस्या जातीय उत्पीडन र पहाडी मानसिकताबाट मुक्त हुन नसकेको र त्यसैको पक्षपोषण गरेको देख्दा दुःख लागेको छ,' उनले भनेका छन्। माओवादीका पोलिटव्युरो सदस्य सन्तकुमार थारूले अध्यादेशको स्वागत गर्दै पार्टीभित्र दबाब दिनका लागि थारू नेताहरू एकीकृत भएको बताए। 'अध्यदेशविरुद्ध केही नेताहरुले प्रश्न उठाएको देखियो। त्यसको प्रतिवाद गर्न हामी यहाँ उभिएका छौं। हामी पार्टीभित्र पनि दबाब दिन्छौं,' उनले भने। महामन्त्री विश्वप्रकाश शर्माले 'संक्रमणकालमा अध्यादेश ल्याउन दलहरूबीच र आफ्नै दलभित्र घनिभुत छलफलको हेक्का नराखिनु सम्पूर्णरुपले गलत' भएको बताएका थिए। उनको स्टाट्समा गगनले प्रतिक्रिया दिएका छन्, 'सरकारको अध्यादेश ल्याउने निर्णयको विषय र प्रक्रियाका बारेमा महामन्त्री विश्वप्रकाश शर्माले राख्नुभएको धारणा शतप्रतिशत सही छ। यो मेरो वा विश्वप्रकाश शर्माको मात्र होइन, नेपाली कांग्रेस पार्टीकै धारणा हो, मान्यता हो।' उनले पटकपटक यसरी अध्यादेश ल्याउनु सम्पूर्णरूपमा गलत हो भनेर पार्टीले निर्णय गरिसकेको बताए। 'अहिले पार्टीभित्र यो अध्यादेशका बारेमा न त कुनै छलफल भएको छ, न कुनै निर्णय नै भएको छ। त्यसैले विगतमा पार्टीको अडान जे थियो आज पनि त्यही नै छ। अत: सरकारले गरेको यो गलत निर्णयको भारी पार्टीले बोक्न सक्दैन,' गगनले भनेका छन्।"
जाजरकोट जीप दुर्घटनाप्रति प्रधानमन्त्रीले गरे दु:ख व्यक्त,"काठमाडौं : प्रधानमन्त्री शेरबहादुर देउवाले जाजरकोटमा भएको जीप दुर्घटनाप्रति दु:ख व्यक्त गरेका छन्। सोमबार जाजरकोटको छेडगाड नगरपालिका५ स्थित भिरपाटीमा जीप दुर्घटना हुँदा १२ जनाको मृत्यु भएको छ। मंगलबार एक विज्ञप्ति जारी प्रधानमन्त्री देउवाले दुर्घटनामा मृत्यु भएकाप्रति समवेदना जनाएका हुन्। विज्ञप्तिमा भनिएको छ, 'मृतकहरुप्रति भावपूर्ण श्रद्धाञ्जली अर्पण गर्दै आत्माको चीर शान्तिको कामनाका साथ शोक सन्तप्त परिवारप्रति हार्दिक समवेदना प्रक६ गर्दै घाइतेहरुको शीघ्र स्वास्थ्यलाभको कामना।'"
"सर्वोच्च बारले भन्यो : काम चलाउ सरकारले कानुनी शासनको धज्जी उडायो,अध्यादेश फिर्ता लिनुपर्छ","काठमाडौं : सर्वोच्च अदालत बार एसोसिएसनले सरकारले गम्भीर प्रकृतिका मुद्दा फिर्ता लिने उद्देश्यले ल्याएको अध्यादेश फिर्ता लिन माग गरेको छ। गम्भीर प्रकृतिका फौजदारी मुद्दा फिर्ता लिने उद्देश्यले मुलुकी फौजदारी कार्यविधि संहितामा संशोधन अध्यादेश जारी गर्ने सरकारको निर्णय र प्रमाणीकरणका लागि राष्ट्रपतिसमक्ष पेश गरेको कार्यप्रति बार एसोसिएसनले ध्यानाकर्षण जनाएको हो। सर्वोच्च बारले मंगलबार विज्ञप्ति जारी गर्दै कामचलाउ सरकारले गम्भीर फौजदारी मुद्दा फिर्ता लिने उद्देश्यले मुलुकी फौजदारी कार्यविधि संहितामा संशोधन गर्न अध्यादेश ल्याएको भन्दै आपत्ती जनाएको छ। '२०७९ साल मंसिर ४ गते सम्पन्न प्रतिनिधिसभाको निर्वाचनबाट निर्वाचित सांसदको पहिलो अधिवेसन बस्न नपाउँदै काम चलाउ सरकारले कानुनमा नै संशोधन गर्नेगरी अदालतमा विचाराधीन गम्भीर प्रकृतिका कतिपय फौजदारी मुद्दा फिर्ता लिने उद्देश्यले प्रमाणीकरणका लागि राष्ट्रपतिसमक्ष पेश गरेको अध्यादेशले संवैधानिक सर्वोच्चता,विधिको शासन, कानुन मूल्य र मान्यता,फौजदारी कानुनका स्थापित मान्यता तथा सम्मानित सर्वोच्च अदालतबाट प्रतिपादित सिद्धान्त समेतको उपहास गरेको छ,'विज्ञप्तिमा उल्लेख छ। सर्वोच्च बारका सचिव ऋषिराम घिमिरेले जारी गरेको विज्ञप्तिमा उक्त अध्यादेश तत्काल फिर्ता लिन सरकारसँग माग गरेको छ। विज्ञप्तिमा भनिएको छ, 'कामचलाउ सरकारले ताजा जनमत र आफ्नो कानुनी हैसियतको समेत ख्यालै नगरी गम्भीर प्रकृतिका मुद्दा फिर्ता लिने उद्देश्यले मुलुकी फौजदारी कार्यविधि संहितामा संशोधन अध्यादेश जारी गर्ने निर्णय तथा सो बमोजिम प्रमाणीकरणका लागि राष्ट्रपतिसमक्ष पेश गरेको अध्यादेश अविलम्ब फिर्ता गरी संवैधानीक सर्वोच्चता,विधिको शासन कायम गर्न सर्वोच्च बार एसोसिएसन नेपाल सरकारसमक्ष हार्दिक आग्रह गर्दछ।' मंसिर २५ गते बसेको मन्त्रिपरिषद बैठकले रेशम चौधरीलाई रिहाइ गर्न अध्यादेश ल्याउने निर्णय गरेको थियो। अध्यादेश प्रमाणीकरणका लागि सोमबार राष्ट्रपति कार्यालयमा पेस भएको छ। टीकापुर घटनाका राजबन्दी, विप्लव र सीके राउतका कार्यकर्ताको मुद्दा रिहाइका लागि सरकारले अध्यादेश ल्याइएको मुलुकी फौजदारी कार्यविधि संहिता (पहिलो संशोधन) अध्यादेश २०७९ जारी गर्न राष्ट्रपति समक्ष पठाएको हो। सरकार गठनका लागि बहुमत पुर्याउने उद्देश्यले मुलुकी फौजदारी कार्यविधि संहिता २०७४ लाई संशोधन गर्न मुलुकी फौजदारी कार्यविधि संहिता (पहिलो संशोधन) अध्यादेश ल्याएपछि त्यसको चौतर्फी विरोध भएको छ।"
"सेयर बजार फेरि ओरालोतिर, ७७ करोडको मात्रै कारोबार","काठमाडौं : सेयर बजार सामान्य अंकले घटेको छ। आज नेप्से परिसूचक २५७ अंकले घटेर १८९०७० विन्दुमा झरेको छ। नेप्से घटेसँगै कारोबार रकम सोमबारको तुलनामा घटेको छ। यसदिन २४८ कम्पनीको २० लाख ५८ हजार ५१० कित्ता सेयर ७७ करोड ७० लाख ८९ हजार १६५ रुपैयाँमा कारोबार भयो। अघिल्लो कारोबार दिन सोमबार १ अर्ब ३६ करोड बढी मूल्यको सेयर खरिदबिक्री भएको थियो। सो दिन नेप्से परिसूचक १६९६ अंकले बढेर १९०२२७ विन्दुमा पुगेको थियो। साताको पहिलो कारोबार दिन आइतबार नेप्से ३१९७ अंकले घटेर १८८५३१ विन्दुमा पुगेर बन्द भएको थियो। सो दिन १ अर्ब १० करोड बढिको कारोबार भएको थियो। यसदिन कारोबारमा आएका १३ समूहमध्ये ९ को सूचक घट्यो भने ४ को बढ्यो। हाइड्रोपावर, माइक्रो फाइनान्स, म्यचुअल फन्ड र नन लाइफ इन्स्योरेन्सको सूचक सकारात्मक देखिँदा बाँकी समूहको सूचक नकारात्मक देखिएको हो। कारोबार रकमका आधारमा नविल बैंक अग्रस्थानमा रह्यो। सो बैंकको ७ करोड १७ लाम मूल्य बराबरको सेयर कारोबार भयो। यस्तै नेपाल दूरसंचार कम्पनी ६ करोड मूल्य बढिको सेयर कारोबार गरी दोस्रो स्थानमा रहयो भने सुमित लघुवित्त वित्तीय संस्था ४ करोड बढिको सेयर कारोबार गरी तेस्रो स्थानमा रह्यो। सामान्य अंकले घटेको सेयर बजारमा एउटा कम्पनीको मूल्यमा सकारात्मक सर्किट लागेको छ। सीवाईसी नेपाल लघुवित्त वित्तीय संस्थाको सेयर मूल्य १० प्रतिशतले बढेको हो।"
शोकमा डुब्यो जाजरकोटको छेडागाड,"जाजरकोट : सोमबार जीप दुर्घटनामा १२ जनाको मृत्यु भएको शोकमा जाजरकोटको छेडागाड नगरपालिकाभित्रका कामकाज बन्द गरिएको छ। छेडागाड नगरपालिका४ दशेरामा जीप दुघर्टनामा भएको थियो। मृत्यु भएकाहरूको शोकमा नगरपालिकाले मंगलबार सरकारी तथा गैरसरकारी कार्यालय, संघ संस्था बन्द गरेको हो। नगरपालिकाभित्र रहेका सम्पूर्ण सरकारी, निजि तथा गैरसरकारी कार्यालयहरू मंगलबार बन्दगरी सेवा प्रवाहको कामलाई रोक्न शोक वक्तव्यमार्फत सबैलाई अनुरोध गरिएको छ। जीप दुर्घटनामा परी ज्यान गुमाउनेप्रति नगरपालिकाले श्रद्धान्जलि व्यक्त गरेको छ। मंगलबार एक शोक वक्तव्य जारी गर्दै नगरपालिकाले श्रद्धाञ्जली अर्पण गरेको हो। निमित्त प्रमुख प्रशासकीय अधिकृत गंग बहादुर रोकायद्वारा जारी गरिएको शोक वक्तव्यमा भनिएको छकहालिलाग्दो दुर्घटनाबाट अनाहकमा १२ जनाले ज्यान गुमाउनु परेको यस दुःखद घटनाले छेडागाड नगरपालिकाको सम्पूर्ण परिवार स्तब्ध भएको छ। साथै यस दुःखद दुर्घटनाबाट ज्यान गुमाउनु हुने सम्पूर्ण मृतआत्माहरूको चीरशान्तिको कामना गर्दै शोकाकुल परिवारजनप्रति गहिरो सम्वेदना प्रकट गर्दछौं। छेडागाड नगरपालिका४ र ५ को सिमानास्थित भीरबाटीमा कर्णाली प्रदेश ०२००१ च ०४२९ नम्बरको बोलेरो जीप दुर्घटनामा परेको थियो। मृतकको पोष्टमार्टमका लागि इलाका स्वास्थ्य चौकी दशेरा लगिएको छ। दशेरामै पोष्टमार्टम गर्नका लागि जिल्ला अस्पताल जाजरकोटबाट चिकित्सकको टोली मंगलबार बिहानै त्यसतर्फ प्रस्थान गरेको भएपनि दिउँसोसम्म पोष्टमार्टम हुन नसकेका स्थानीय प्रेम रावतले जानकारी दिए। पीडित पक्षले क्षतिपूर्ति र दोषीलाई कारवाहीको माग गदै पोष्टमार्टम गर्न नदिएको रावतले बताए। सहमति नजिक पुगेको र केही समयमै पोष्टमार्टम गरेर सम्बन्धित परिवारलाई सव बुझाउने तयारी भैरहेको निमित्त प्रमुख जिल्ला अधिकारी जनकप्रसाद भण्डारीले बताए।"
बैंकिङ समस्याको समाधान गर्न माग गर्दै व्यवसायीको मौनविरोध,"स्याङ्जा : स्याङजाका व्यवसायीले सोमबार मौन विरोधका कार्यक्रम गरेका छन्। व्यवसायीहरूले बैंकिङ तथा वित्तीय समस्या समाधानका लागि आग्रह गर्दै विभिन्न मागसहित मौन विरोध जनाउँदै संघीय सरकारलाई ज्ञापनपत्र पठाएका छन्। बैंकहरूले सेवा शुल्क, कर्जा स्वीकृत शुल्क, एलसी नेगोसियसन शुल्कमा दोब्बर वृद्धि गरेकाले पाँच बुँदे ध्यानाकर्षणसहित व्यवसायी आन्दोलित भएका हुन्। बैंकहरूको खर्च न्यून गरी स्प्रेड दर ३ प्रतिशतभित्र रही जोखिमका आधारमा आधार दरमा बढीमा २ प्रतिशत मात्र थप प्रिमियम बनाउन आग्रह गरिएको छ। हाल भएका कर्जालाई यस आर्थिक वर्षसम्म पूर्ण तालिकीकरण गरी ब्याज बुझाउने म्याद ३५ दिन सम्मलाई नियमित मान्नुपर्ने र लिलाम गर्ने प्रक्रियालाई हाल स्थागित गर्न व्यवसायीका माग हुन्। हालको बाह्य र आन्तरिक कारणले असहज समय उपयुक्त नभएकाले चालु पुँजी कर्जा निर्देशिका स्थगित गर्नुपर्ने उद्योग वाणिज्य संघ स्याङ्जाका अध्यक्ष रविन्द्रमान श्रेष्ठले बताए।"
भारत र चीनबीच तनावको कारण के हो ?,"एजेन्सी : पछिल्ला केही वर्षयता भारत र चीनबीचको सम्बन्ध बिग्रिदै गएको छ। दुवै देशका सीमा क्षेत्रमा बढि विवाद छ। यस विषयमा दुवै देशले फरक फरक दावी गरिरहेका छन्। दुवै देशबीच विवादको मु्ख्य कारण ३४४० किलोमिटर लामो सीमाना नै हो। यसबारे दुवै देशले आआफ्ना दावी गरेका छन्। यस क्षेत्रमा नदी ताल र हिउँले घेरिएका हिमालका कारण वास्तविक नियन्त्रण रेखालाई लिएर त कहिलेकाही दुई देशका सैनिक आमनेसामने हुँदा विवाद बल्झिदै गएको हो। दुवै देशले सीमावर्ती क्षेत्रमा आधारभूत संचरना निर्माण गरिरहेका छन्। भारतले उच्च उचाइमा रहेको एयर बेससम्म सडक निर्माण गरिरहेको छ यसमा चीनले पटकपटक आपत्ती जनाउँदै आएको छ। सन् २०२० को मे महिनामा गलवानमा भारत र चीनबीच झडप हुँदा २० सैनिकको मृत्यु भएको थियो। केही समयपछि चीनले यस झडपमा आफ्ना ४ सैनिकको मृत्यु भएको स्वीकार गरेको थियो। लद्दाखको गलवान घटनापछि दुई देशबीच सैन्य तहको वार्ता हुँदै आएको छ। तर, तनाव भने कायमै छ। पछिल्लो पटक अरुणाचल प्रदेशको तवाङमा दुई देशका सैनिकहरुबीच झडप हुँदा अर्को तनाव उत्पन्न भएको छ। भारतीय सेनाका अनुसार यो झडपमा दुवै देशका केही सैनिक घाइते भएका छन्। ९ डिसेम्बरमा झडप भएको भारतीय सेनाका प्रवक्ताले बताएका छन्। झडपमा दुवै पक्षका केही सेना घाइते भएको बीबीसीमा समाचार छ। भारतीय सेनाका अनुसार पीएलएका सेना अरुणाचल प्रदेशको तवांग सेक्टरमा प्रवेश गर्न खोजेपछि भारतीय सेनाले जबाफी कारबाही गरेको थियो। भारतीय सेनाका अनुसार दुवै देशका सेना तत्काल घटनास्थलबाट पछि हटेका थिए। झडपपछि शान्ति कायम गर्न इलाका कमान्डरले चिनियाँ समकक्षीसँग वार्ता गरेका थिए। भारतको एक प्रमुख अंग्रेजी पत्रिका द हिन्दुले भारतीय रक्षा अधिकारीलाई उद्धृत गर्दै तवांगमा भएको झडपमा भारतीय सैनिक भन्दा धेरै चिनियाँ सैनिक घाइते भएको जनाइएको छ। यसबारे चीनले कुनै जानकारी गराएको छैन। अरुणाचाल प्रदेश दक्षिणी तिब्बतको हिस्सा भन्दै चीनले दावी गर्दै आएको छ। चीनले गत वर्ष मात्रै अरुणाचल प्रदेशको १५ क्षेत्रको नाम नै परिवर्तन गरेको थियो। अप्रिल २०१७ मा चीनले यसरी नाम परिवर्तन गर्ने प्रयास गरेको थियो। भारत सरकारले यसको कडा आपत्ति जनाएको थियो। कठा प्रतिक्रिया दिँदै भारतीय विदेश मन्त्रालयले अरुणाचल प्रदेश भारतको अभिन्न अंग भएको र अबका दिनमा पनि रहने बताएको थियो।"
पूर्वाधार सुधार गर्दै विद्युत् प्राधिकरण,"काठमाडौं : नेपाल विद्युत् प्राधिकरणले बाँकेको नेपालगन्ज तथा कोहलपुर क्षेत्रको विद्युत् आपूर्तिलाई पर्याप्त, भरपर्दो तथा गुणस्तरीय बनाउन प्रसारण र वितरण प्रणालीका पूर्वाधारको सञ्जाल निर्माण गर्ने भएको छ। प्राधिकरणले नेपालगन्ज तथा कोहलपुर र त्यसआसपासका क्षेत्रमा सन् २०५० सम्म वृद्धि हुन सक्ने विद्युत्को सम्भावित माग धान्ने गरी पूर्वाधार बनाउने भएको छ। भरपर्दो र विश्वसनीय विद्युतीय भार वहन गर्ने उच्चस्तरका प्रसारण तथा वितरण लाइनतर्फका पूर्वाधार संरचना चरणबद्ध रूपमा बनाउने जनाइएको छ। नेपालगन्ज तथा कोहलपुर र त्यसआसपासका क्षेत्रहरूमा भइरहेको सहरीकरण र औद्योगीकरणका आधारमा सन् २०५० भित्रमा त्यस क्षेत्रको विद्युत् माग करिब ८ सय मेगावाट पुग्ने प्रक्षेपण गरिएको छ। देशभित्र उत्पादित विद्युत् आन्तरिक रूपमै खपत बढाउन र पर्याप्त, भरपर्दो तथा गुणस्तरीय विद्युत् आपूर्तिका लागि नेपालगन्ज क्षेत्रमा प्रसारण तथा वितरण प्रणालीको सञ्जाल विस्तार र सुदृढीकरण गर्न लागिएको हो। विद्युत् आपूर्तिको तत्कालको समस्या समाधान गर्न हाल सञ्चालनमा रहेका प्रसारण र वितरण प्रणालीका संरचनाहरूको सुदृढीकरणस्तरोन्नति र विस्तार गरिनेछ। हाल ११ तथा ३१ केभी क्षमताका प्रसारणलाइन सञ्चालित छन्। हाल चालू रहेका प्रसारण तथा वितरण प्रणालीले गर्मीयाममा नधान्दा नेपालगन्ज क्षेत्रमा न्यून भोल्टेज, ट्रिपिङ, भोल्टेज डाउनलगायतका समस्या उपभोक्ताहरूले बेहोर्दै आएका छन्। दीर्घकालीन मागलाई सम्बोधन गर्न र विद्युत् खपत बढाउन ४००, २२० र १३२ केभीका उच्च क्षमताका प्रसारण लाइन र सबस्टेसनहरूको निर्माण गरिनेछ। कार्यकारी निर्देशक कुलमान घिसिङ नेतृत्वमा प्राधिकरणको उच्चस्तरीय टोलीले शनिबार र आइतबार नेपालगन्ज क्षेत्रको स्थलगत अनुगमन भ्रमण गरी विद्यमान प्रसारण र वितरण लाइन तथा सबस्टेसनहरूको स्तरोन्नतिसुदृढीकरणका लागि तत्काल गर्नुपर्ने कामका बारेमा जानकारी लिएको छ। परामर्शदातासमेत सम्मिलित टोलीले भविष्यको विद्युत् मागलाई सम्बोधन गर्न बनाउनुपर्ने नयाँ लाइन तथा सबस्टेसनहरू निर्माणस्थल, रुटको पहिचानलगायतका विषयमा स्थलगत रूपमा अनुगमन गरेको थियो। प्राधिकरणले अब यही आधारमा तत्काल र दीर्घकालीन रूपमा गर्नुपर्ने योजना तयार गरी सोही आधारमा प्रसारण र वितरण लाइन र सबस्टेसनहरूको निर्माण अगाडि बढाउनेछ। प्राधिकरणले कोहलपुरमा १३२ केभीको नयाँ सबस्टेसन निर्माण गर्न लागेको छ। सबस्टेसन निर्माणका लागि आवश्यक जग्गा अधिग्रहण गरिसकिएको छ। अहिले निर्माण व्यवसायी छनोटका लागि बोलपत्रदाताहरूको प्रस्ताव मूल्यांकन भइरहेको छ। उक्त सबस्टेसनबाट १३२ केभी प्रसारण लाइनलाई नेपालगन्जस्थित ३३११ केभी सबस्टेसनलाई विस्तार गरी १३२ केभी बनाएर लाइन छिराउने योजना बनाएको छ। अहिले नेपालगन्जमै रहेको अर्को ३३११ केभी सबस्टेसनको पनि क्षमता विस्तारको काम भइरहेको छ। यसबाट नेपालगन्ज क्षेत्रको विद्युत् आपूर्तिमा सुधार हुनेछ। प्राधिकरणले भारतसँगको दक्षिणी सीमास्थित हुलाकी राजमार्गको समानान्तर ४०० केभीको चार सर्किट प्रसारण लाइन र सबस्टेसनहरू निर्माण गर्ने योजना अगाडि बढाएको छ। चार सर्किटमध्ये प्रारम्भिक चरणमा माथिल्लो दुई सर्किट ४०० केभी र तल्लो दुई सर्किट १३२ केभीमा सञ्चालन ल्याउने गरी प्रसारण लाइन करिडोरको निर्माण गरिनेछ। स्थानीय रूपमा विद्युत् आपूर्तिका लागि ठाउँठाउँमा सबस्टेसनहरूको निर्माण गरिनेछ। अहिले प्रस्तावित प्रसारण लाइनको रुट र सबस्टेसनहरू रहने स्थान तय गर्ने कामहरू भइरहेको छ। कोहलपुरबाट कर्णाली प्रदेशको सुर्खेतसम्म १३२ केभी प्रसारण लाइन निर्माणाधीन छ। सुर्खेतबाट दैलेखसम्म १३२ केभी प्रसारण लाइन निर्माण गर्न टेन्डरको प्रक्रियामा छ। दैलेखबाट जुम्लासम्म १३२ केभी लाइन निर्माणका लागि सम्भाव्यता अध्ययन भइरहेको छ। सबै लाइनहरू निर्माण सम्पन्न भएपछि कर्णाली नदी जलाधार क्षेत्रमा निर्माण हुने जलविद्युत् आयोजनाहरूको विद्युत् कोहलपुर सबस्टेसनमार्फत राष्ट्रिय प्रसारण प्रणालीमा प्रवाह हुनेछ।"
लागुऔषधसहित छुट्टाछुट्टै स्थानबाट ६ जना पक्राउ,"कपिलवस्तु : लागुऔषधसहित छुट्टाछुट्टै स्थानबाट ६ जना पक्राउ परेका छन्। कृष्णनगर नगरपालिका२ यात्रुगेटबाट अवैध लागुऔषध अफिमजस्तो देखिने पदार्थ करिब १५ केजीसहित रुकुम काक्री गाउँपालिका९ घर भएका हाल दाङ तुल्सीपुर उपमहानगरपालिका१७ मानपुर बस्ने ४३ वर्षीया आशा कुमारी बुढा लगायत ३ जनालाई प्रहरीले पक्राउ गरेको छ । भारततर्फ जाँदै गरेका उनीहरुलाई विशेष सूचनाको आधारमा ईलाका प्रहरी कार्यालय कृष्णनगरबाट खटिएको प्रहरीले जाँच गर्ने क्रममा लुकाइछिपाई लैजाँदै गरेको अवस्थामा उक्त लागूऔषध सहित फेला पारी पक्राउ गरेको हो । कञ्चनपुर, बेलौरी नगरपालिका६ प्रेमनगरबाट अवैध लागुऔषध खैरो हिरोइनजस्तो देखिने पदार्थ करिब २ ग्राम ६२ मिलिग्राम सहित २ जनालाई प्रहरीले पक्राउ गरेको छ । पक्राउ पर्नेहरुमा कैलाली गोदावरी नगरपालिका९ सेरीटोल बस्ने ३० वर्षीय अबिनाश साउद र २७ वर्षीय रुपेश राना रहेका छन् । से४ प ९५०३ नम्बरको मोटरसाइकल ईलाका प्रहरी कार्यालय बेलौरीबाट खटिएको प्रहरीले जाँच गर्ने क्रममा उनीहरुलाई उक्त पदार्थ सहित पक्राउ गरेको हो । यस्तै, सर्लाही, पर्सा गाउँपालिका६ नेपाल(भारत बोर्डर दशगजाबाट अवैध लागूऔषध गाँजा करिब ७ केजी ५ सय ग्राम सहित हरिपुर्वा नगरपालिका९ बसतपुर बस्ने १९ वर्षीय बिमलेश यादवलाई सोमबार दिउँसो प्रहरीले पक्राउ गरेको छ । प्रहरी चौकी पर्साबाट खटिएको प्रहरीले स७ प ९९१५ नम्बरको मोटरसाइकललाई जाँच गर्ने क्रममा मोटरसाइकलको पछाडि लुकाई ल्याएको उक्त लागुऔषधसहित फेला पारी उनलाई पक्राउ गरेको हो । पर्सा, ठोरी गाउँपालिका२ बाट अवैध लागुऔषध गाँजा करिब ३ सय ६३ केजी प्रहरीले बरामद गरेको छ । ईलाका प्रहरी कार्यालय ठोरी र सशस्त्र प्रहरी बल बिओपी ठोरीबाट खटिएको संयुक्त टोलीले चितवन माडीबाट वीरगंजतर्फ जाँदै गरेको ना४ ख ६५५५ नम्बरको मिनी ट्रक जाँच गर्ने क्रममा लुकाई छिपाई ल्याएको अवस्थामा मिनी ट्रक सहित उक्त गाँजा बरामद गरेको हो । हाल फरार रहेका मिनी ट्रक चालकको प्रहरीले खोजी गरिरहेको छ ।"
भाउजुको हत्या गर्ने देवर प्रहरी फन्दामा,"सर्लाही: जग्गाको विषयमा विवाद हुँदा एकजनाको हत्या भएको छ। चक्रघट्टा गाउँपालिका२ भेल्ही बस्ने ७० वर्षीया सागर देवीको हत्या गरेको अभियोगमा सोही ठाउँ बस्ने उनकै देवर नाता पर्ने ६५ वर्षीय पुकार रायलाई प्रहरीले पक्राउ गरेको छ । पुकार राय, उनको छोरा ४० वर्षीय जितु भन्ने जितेन्द्र राय र बुहारी ३० वर्षीया अनिता देवी राय समेत मिली जग्गाको विषयलाई लिएर कुटपिट गर्दा सागर देवीको मृत्यु भएको प्रहरीले जनाएको छ। घटनामा संलग्न हाल फरार जितेन्द्र र अनिताको खोजी गर्नुका साथै यस सम्बन्धमा प्रहरीले आवश्यक अनुसन्धान गरिरहेको छ ।"
रेशम छुटाउने सबै दलको चाहना हो,"तपाईं माओवादी केन्द्रको महासचिव, गठबन्धन सरकारले टीकापुर काण्डका अभियुक्त रेशम चौधरीलगायतलाई छुटाउन अचानक अध्यादेश जारी गर्नुपर्ने जरुरी के पर्यो ? यस विषयमा तत्काल मैले सोधखोज गर्न पाएको छैन। राजनीतिक सम्झौता गरेर छुटाउनुपर्छ भन्ने कुरा धेरै पहिलाबाट राजनीतिक पंक्तिमा उठिरहेको हो। केपी ओली सरकारका पालामा पनि सीके राउतसँग समेत कुरा गरिएको थियो। मुद्दा फिर्ता लिन्छौं, राजनीतिक दोषहरू हटाउँछौं भन्ने आश्वासन उहाँले पनि दिनुभएको थियो। रेशम चौधरीलगायतका मुद्दाहरू फिर्ता लिनेबारे देउवा सरकार आएपछि पनि प्रतिबद्धता भएको थियो। धेरै पहिलाबाट यी कुराहरू उठ्दै आएका हुन्। लामो समयसम्म संसद् अवरुद्ध हुँदा विधेयक ल्याउन नसकेको मात्र हो। ९ महिना सदन अवरुद्ध हुँदा ऐन आएन। त्यत्तिकै पेन्डिङ भएको अवस्था थियो। यसमा सबै दल मुछिएका हुन् र सबै दलले सहमति गरेका हुन्। सदन नचलेको अवस्था भएकाले अध्यादेश आएको हो। पछि सदनमा प्रस्तुत गर्नु परिहाल्छ। अहिले तत्काल के कुरा भयो, मलाई विस्तृतमा थाहा छैन। बुझ्न पाएको छैन। तपाईंहरूका पार्टी अध्यक्ष प्रचण्डले चौधरीलाई जेलमै भेट्न जानुभएको थियो नि ? त्यो अवस्था कसरी आयो ? कारागारमा भेटघाट गर्नु ठूलो कुरा होइन। मान्छेको आआफ्नो हेर्ने दृष्टिकोण होला। यो प्रक्रिया र विधिको कुरा पनि हो। तर, अन्तरवस्तुका हिसाबले राजनीतिक मुद्दाहरूका सन्दर्भममा मुद्दा जहाँ पुगे पनि फिर्ता लिएर रिहा गराउन सक्ने विषयको विकल्पमा सबैको धारणा उस्तै हो। सीके राउत, रेशम चौधरी सबैका बारेमा दलहरूबीच सहमति भएकै हो। अहिलेका सन्दर्भमा भने विस्तृत जानकारी मलाई भएन। प्रसंग बदलौं, निर्वाचनको सबै परिणाम आइसकेको छ, यसलाई कसरी हेर्नुभएको छ ? संवैधानिक व्यवस्थामा लोकतान्त्रिक पद्धतिअनुसार चुनाव तोकिएकै समयमा भएको छ। परिणाम पनि आइसकेका छन्। एकाधबाहेक कुनै समस्या पनि उत्पन्न भएन। लोकतन्त्रलाई संस्थागत गर्ने क्रममा निर्वाचन सम्पन्न भएपछि हामीले सबैलाई धन्यवद पनि दिइसकेका छौं। यस निर्वाचनका दुईतनिवटा लक्षण र विशेषता देखिन्छन्। यो चुनाव दुई गठबन्धनको पक्ष र विपक्षमा प्रतिस्पर्धाको रूपमा देखापर्यो। समग्रमा भन्नुपर्दा निर्वाचन सफलतापूर्वक सम्पन्न भएको मान्न सकिन्छ। तपाईं पार्टीको महासचिव जस्तो व्यक्ति कसरी पराजित हुनुभयो ? मेरो विषयमा पराजितको जुन प्रश्न गर्नुभयो। निर्वाचन भनेको सामान्यतः हारजित हुने प्रक्रिया नै हो। एउटा जित्छ भने अर्कोले हार्नैपर्छ। यसलाई स्वाभाविक रूपमा लिन सकिन्छ। मैले पनि स्वाभाविक रुपमा लिएको छु। चुनावी समीक्षा गर्नुपर्दा सत्तारुढ गठबन्धन सफल भयो वा असफल भयो ? समग्रतामा हेर्दा, निर्वाचन गराउने कुरामा पाँचदलीय गठबन्धन सफल भएको छ। अपेक्षा गरे अनुसारको रिजल्ट आउन सकेन। त्यो आफ्नो ठाउँमा होला। जसमा हाम्रो पनि कमीकमजोरी भए होलान् भनेर हामी मूल्यांकन गर्न सक्छौं। निर्वाचनको तयारी पाटो। ५ दलीय गठबन्धनलाई जनताले भोट दिने कुरा। मतदाताको भोट टान्सफर गर्ने बारेमा जे जति तयारी गर्नुुपर्ने थियो सायद त्यो पुगेन जस्तो लाग्छ। एकताबद्ध भएर जनतालाई भोट टान्सफर गर्न पहल हुनुपथ्र्यो, त्यो हुन सकेन। कतिपय ध्यान दिनुपर्ने कुराहरू पुगेनन्। त्यसैले जनताबाट गठबन्धनलाई सबै भोट ट्रान्सफर हुन सकेन। अन्य ठाउँमा बाँडियो। सूर्य, घण्टी र हलोलगायतमा जनताले भोट हाले। जसको फलस्वरूप हामीलाई अपेक्षा गरेअनुसारको परिणाम आएन। हामीले कतिपय ठाउँमा अनेपक्षित खालको पराजय भोग्नुपर्यो। गठबन्धनका कारण कांग्रेस २३ बाट ५७ पुग्यो तपाईंहरू ३६ बाट १८ मा झर्नुभयो। कसका लागि सफलता मान्ने ? तपाईंको पार्टीले सोचेजस्तो परिणाम ल्याउन नसक्नुका कारण के होला ? गठबन्धनले जति आशा अपेक्षा गरेको थियो, त्यो हुन सकेन नै। यो हामीले पनि महसुस गरेका छौं। केन्द्रमा भन्दा प्रदेशतर्फ त ठीकै खालको परिणाम छ। तर, संघमा त्यो अनुसारको परिणाम आएन। हाम्रो पार्टीमा पनि प्रदेशतर्फ राम्रो परिणाम आयो। तर, संघमा सोचेजस्तो आउन सकेन। सरकार दिन सकिएन् भने मुलुकले दुर्घटना बेहोर्नुपर्छ। त्यसैले यस्तो नहोस् भन्नका लागि हामी सरकार गठनदेखि मुलुकमा स्थिरता र स्थायित्व कायम राख्ने कुरामा गम्भीर भएर लागेका छौं। शक्ति सन्तुलन, पोजिसन र सहमतिको आधारमा सरकार गठन हुनेछ। अहिले नै यस्तो हुन्छ भन्न किटान गर्न सकिने अवस्था छैन। नयाँ शक्ति आउनु दलहरूप्रतिको असन्तुष्टि सहायक कारण मात्र हो। कुनै एउटा विचार, सिद्धान्त नभएको व्यक्तिले देशलाई निकास दिन सक्छ भन्नेमा जनता भ्रममा रहे। एकले अर्कालाई भित्तामा पुर्याउने, निषेध गर्ने, समाप्त पार्न खोज्ने, शत्रुता पूर्णव्यवहार अझै गर्ने हो भने मुलुक सिद्धिने बाटोमा जान्छ। कांग्रेसका लागि २०७४ को तुलनामा सन्तोषजनक भए पनि अहिले ५ दलीय गठबन्धन एकजुट भइरहँदा यसबाट आउने परिणामको अपेक्षाअनुसार उहाँहरूको पनि पुगेको छैन। ७० देखि ७५ सिट आउँछ भन्ने उहाँहरूको पनि अनुमान थियो त्यो आउन सकेन। त्यसैले समग्रमा कुरा गर्दा संघमा भने जस्तो नभए पनि प्रदेशमा धेरै फरक परेको देखिँदैन। किन आएन भन्ने कुरामा हाम्रो तयारी नै पुगेन भन्ने लाग्छ। हिजोको एमालेसँगको सम्बन्ध र अहिलेको गठबन्धन : कस्तो अनुभव गर्नुभयो ? यसमा दुईवटा व्यावहारिक वा नीतिगत कुरा हुन्छन्। मुलुकको राजनीतिमा प्रतिगमन र अग्रगमनको बहस चर्किरहेको अवस्थामा अग्रगमनले संसद्लाई यथावस्थामा लैजाने क्रममा अहिलेको गठबन्धनको आवश्यकता महसुस गरिरएको थियो। राष्ट्रिय सजगताको सवाल थियो। राष्ट्रिय राजनीतिक कोर्सलाई हेर्दा एमालेको नेतृत्व गर्दै आएका केपी शर्मा ओलीले विगत कालमा जुन खालको प्रतिगमनका कदम चलाउनुभयो, त्यो सबैलाई थाहै छ। उहाँले गर्न लागेको सही थियोथिएन भन्ने जनताले समेत बुझेका छन्। अहिले पनि एमालेमा तत्कालीन समयका कमीकमजोरी सच्याउने, आत्मसमीक्षा गर्ने कुरा भएका छैनन्। त्यसैले पनि यो गठबन्धनमै जानुपरेको हो। एकातिर संसद् विघटन गर्ने अर्कोतर्फ त्यही संसद्मा भाग लिने। यस्ता खालको द्वयचरित्र एमालेले देखायो। नैतिकतामाथि संकट ल्याएको अवस्था भएकोले उहाँहरूसँग सहकार्यको कुरा अहिलेको चुनावमा रहेन। त्यसो भए अब एमालेसँग (वाम) गठबन्धनको सम्भावना हराएकै हो त ? एमालेसँगको वामगठबन्धन भन्ने विषय हराउने वा नहराउने भन्ने हुँदैन। अहिलेको राजनीतिक एजेन्डा के छ र कोसँग मिलेर जानुपर्छ भन्नेमा भर पर्छ। राजनीतिक एजेन्डा कसरी जान्छ भन्ने विषय हो। परिस्थितिअनुसार कुनै पनि पार्टीबीच सहकार्य हुँदैन भन्न सकिदैन। एजेन्डाबिनाको फलानो दल वा अर्को कुनै दल भन्ने कुरा छैन। यसको यथार्थता तत्कालको राजनीतिमा भर पर्छ। कुन लाइनमा जाँदा राम्रो हुन्छ, त्यसमा निर्भर हुन्छ। जहाँ लाइन मिल्छ, त्यहाँ गठबन्धन हुन्छ। राजनीति भनेको देश र जनताको सेवा गर्ने विषय हो। त्यसका लागि कुन यात्रामा कसरी कोसँग तय गरेर अगाडि जाने भन्ने कुरा हो। त्यसैले गठबन्धन कोसँग गर्ने ? किन गर्ने ? राजनीतिक अवस्था हेरेर मात्र निर्णय हुन्छ। कसैले चाहेर वा नचाहेर हुँदैन। प्रतिस्पर्धी पृथ्वी सुब्बा गुरुङलाई बधाई दिँदै गर्दा तपाईंले वामएकतामा जोड दिनु होला भन्नुभएको थियो कुरा के हो ? तपाईं बामएकताको पक्षमा हुनुहुन्छ भनेर बुझ्न सकिन्छ ? बधाई दिने क्रममा त्यस्तो खालको केही भनेको होइन। शुभकामना मात्र भनेको थिएँ। वामएकता हुने वा नहुने भन्ने मैले अघि पनि भने यो एजेनडामा भर पर्ने विषय हो। एमालेले हिजो चालेको कदम ठीक हो कि आजको ? तपाईंको विचारमा, एमालेसँग मिल्नै सकिन्न ? हो, कामको दौरानमा कमीकमजोरी भए होलान्। तर, तिनीहरूलाई सच््याएर जानुपर्छ। लाइनमा करेक्सन नगर्ने, हिजो ठीक हो भने चुनावमा सहभागी हुने कुरालाई कसरी ठीक मान्ने ? आफू सरकारमा हुँदा संसद् भंग गर्ने, त्यो हो भने संसद् र चुनावको के औचित्य रह्यो ? निर्वाचनमा जाँदा जनताले नैतिक प्रश्न उठाउने अवस्थामा कसरी जान सकिन्छ ? त्यसैले एकता गर्नु भनेको विचार र राजनीतिक लाइनमा निर्भर रहने विषय हो। राजनीतिमा इमानदारी र नैतिकता ठूलो पूँजी हो। दोहोरो चरित्रलाई इमानदारी मानिँदैन। अहिलेको राजनीतिक अवस्था हेर्दा स्थिरताको खाँचो छ। केही कमी कमजोरी भए पनि यही अवस्थामा स्थायित्व दिनु अहिलेको आवश्यकता हो। यो अवस्थालाई भत्काउन थाल्यौं भने के हुन्छ ? अस्थिरता र अराजकताको बीउ रोप्न थाल्यौं भने देश कसरी सुरक्षित हुन्छ ? एमालेसँग मुख्य विमती केमा हो ? राष्ट्रिय सुरक्षा, स्वाधीनतासँग जोडिएको छ। यस्तो कुरामा दलहरूले लापरबाही गर्न मिल्दैन। आफ्नो अहंकार, दम्भ साध्ने विषय होइन, राष्ट्रियता। राष्ट्रिय महत्वका मुद्दामा लोकतन्त्र र राष्ट्रियताको रक्षा गर्ने कुरामा एउटै बिन्दुमा उभिनुपर्छ। एउटै बिन्दुमा उभिन नसक्नेसँग कसरी सहकार्य गर्ने ? हो, कांग्रेस वैचारिक हिसाबले फरक पार्टी हो। कम्युनिस्ट होइन। तर, वर्तमान राजनीतिक मुद्दामा चाहि कमसेकम लोकतन्त्रको रक्षाका लागि बटमलाइनमा उभिएको त छ। हामीले हेर्ने राजनीतिक लाइन त्यो त होला। को हार्छ को जित्छ भन्ने कुरा मात्र ठूलो होइन। चुनावअघि निर्णयक शक्ति बन्छौं भन्नुभएको थियो। तर, चुनावले निर्णायक बनाएन नि, कसरी अगाडि बढ्दै हुनुहुन्छ ? माओवादी अहिले पनि निर्णायक शक्तिको पोजिसनमै देखिन्छ। सिटको हिसाबले हामीले भने जति नआए पनि हामी निर्णायक नै छौं। समाजवादी पनि साथमा छ। अरू पनि जोडिने प्रक्रियामा छन्। स्वतन्त्र पनि छन्। हामी अहिले स्थिरता र स्थायित्वको दिशामा छौं। यसमा राष्ट्रिय स्वाधिनताको कुरा जोडिएको छ। यो लाइनमा जहाँ मेल हुन्छ त्यहाँ सहकार्य गरेर अगाडि बढन सकिन्छ। सहज ढंगले सरकार गठन गर्ने हाम्रो उद्देश्य हो। सरकार स्थायी रूपमा चलाउने कुरामा सहज होस् भन्ने हामी चाहान्छौं। संसद् पनि पाँच वर्ष चल्न पाओस्। विगतमा जस्तो दुईदुई पटक विघटन गर्ने अवस्था सिर्जना नहोस्। त्यसको अर्थ, सरकार निर्माणमा तपाईंहरूको सक्रियता रहन्छ ? दुई तिहाइको बहुमत आउँदा पनि पटकपटक विघटन गर्ने संसद् चल्न नदिने परिस्थितिको सामना गर्न नपरोस्। अस्थिरता र अस्थायित्व भोग्नुपर्ने अवस्था नआओस्। अहिले करिब करिब देश संकटको अवस्थामा छ। सरकार गठनमा थोरै तलमाथि पर्यो भने, सरकार दिन सकिएन भने मुलुकले दुर्घटना बेहोर्नुपर्छ। त्यसैले यस्तो नहोस् भन्नका लागि हामी सरकार गठनदेखि लिएर मुलुकमा स्थिरता र स्थायित्व कायम राख्ने कुरामा गम्भीर भएर लागेका छौं। गठबन्धन नै यथावत रहने जस्तो कुरा गर्नुभयो। पार्टीको बैठकमा प्रतिपक्षमा बस्नुपर्छ भन्ने आवाज पनि उठेको भन्ने सुनिएको थियो, कुरा के हो ? अहिले हामी पाँच दलीय गठबन्धनमा छौं। अहिले कुनै विवाद गरेर विघटन हुने पक्षमा छैनौं। मूलभूत पक्षमा पनि कुनै असन्तुष्टि भएको छैन। न त कुनै कुरामा विवाद छ। नमिल्ने र संकट पैदा भएको देख्दिनँ भविष्यमा फरक परिस्थिति सिर्जना भयो भने फरक कुरा हो। अन्यथा अहिले त्यस्तो कुनै निर्णय भएको छैन। एमाले नेतृत्वले पनि लाइनमा कुनै सुधार गरेको छैन। त्यसकारण गठबन्धन यथावत नै राख्ने योजना छ। तपाईंलाई दिएको म्यान्डेट सरकारमा जान हो कि खबरदारी गर्न ? अहिलेको परिस्थितिमा स्थिरता र स्थायित्व कायम राख्न हाम्रो भूमिका हुन्छ। के गर्दा स्थिरता कायम रहन्छ, के गर्दा सरकार दिन सकिन्छ, कसरी सदन ५ वर्ष चलाउन सकिन्छ, जनताको समस्या कसरी समाधान हुन्छ भन्ने केन्द्रित रहन्छ। त्यसका लागि सुरुमा सरकार गठन महत्वपूर्ण छ। एकले अर्कोलाई भित्तामा पुर्याउने, निषेध गर्ने, समाप्त पार्न खोज्ने, शत्रुतापूर्ण व्यवहार गर्ने गर्यो भने त मुलुक सिद्धिने बाटोमा जान्छ। त्यसैले त्यो हुन नदिन हामीले जे जति भूमिका खेल्नुपर्छ, त्यसका लागि सहमति, समझदारी, सद्भाव कायम राख्दै दलीय प्रणालीलाई प्रतिस्पर्धामा लगेर बाह्य शक्तिले खेल्न नपाउने गरी मुलुकको अस्मितालाई जोगाउन कुनै पनि भूमिका खेल्न तयार छौं। अब कस कसको सरकार बन्छ ? सरकारको नेतृत्व कसले गर्छ प्रचण्ड, देउवा वा अन्य कुनै विकल्प ? तपाईंहरू (माओवादी) को एउटै मिसन प्रचण्डलाई प्रधानमन्त्री बनाउन खोजेको भन्ने छ नि ? सबै प्रक्रिया पूरा गरेपछि मात्र सरकार बन्ने हो। समय आएपछि सरकार बन्छ। निर्वाचन आयोगले अन्तिम रिपोर्ट राष्ट्रपतिलाई बुझाएपछि मात्र प्रक्रिया अगााडि बढ्ने हो। प्रदेशको हकमा पनि प्रदेश प्रमुखसँंग परिणाम पुग्नुपर्छ। त्यसपछि शपथ ग्रहणको प्रक्रिया अगाडि बढ्छ। सांसदले शपथ खाएपछि मात्र वैधानिक बन्छन्। त्यसपछि संसदीय दलका नेता र पदाधिकारी चयन हुन्छन्। अनि मात्र सरकार गठन प्रक्रिया सुरु हुन्छ। प्रधानमन्त्री अहिले नै यो वा त्यो भनेर हुँदैन वा भन्न सक्ने अवस्था छैन। त्यस्तो खालको कुनै मिसन बनेको पनि छैन। हामीले अहिले नै भन्ने अवस्था पनि छैन। सरकारमा को प्रधानमन्त्री भनेर अहिले छलफल सुरु नै भएको छैन। पाँच दलीय गठबन्धनले सरकार बनाउने कुरा आफ्नो ठाउँमा छदैछ। रह्यो पार्टीको कुरा, आफ्नो पार्टीमा छलफल हुनु, दाबी गर्नु स्वाभाविक रूपमा लिन सकिन्छ। प्रदेशको हकमा पनि शक्ति सन्तुलन, पोसिजन र सहमतिको आधारमा सरकार गठन हुनेछन्। यो पटक चुनावमा अन्य नयाँ शक्तिहरू उदाए। त्यसलाई कसरी हेर्नुभएको छ ? यो परम्परागत राजनीतिक दलहरूप्रतिको विृतष्णा त होइन ? नयाँ पार्टी उदय हुनुको कारणलाई हामी फरक ढंगले हेर्न सक्छौं। अनपेक्षित प्रकारले, जुन ढंगले जुन प्रवृति देखापर्यो यसले नेपालको राजनीतिमा गम्भीर खालको असर पार्न सक्ने लक्षणका देखापरेका छन्। पुरानो व्यवस्थाप्रतिको असन्तुष्टि पनि हुन सक्छ। यी पक्षहरू लोकतन्त्रमा सीमारहित भन्न मिल्दैन। सीमाहरू छन्। दलहरूले जनताको अपेक्षाअनुसार काम गर्न नसकेका कारण केही असन्तुष्टि पनि पैदा भएका छन्। तर, केवल यी सिमाहरूको कारणले मात्र नयाँ शक्ति वा नयाँ दलको उदय भएको हो भन्ने लाग्दैन। यो एउटा बाह्य कारण हुन सक्छ। तर, अहिलेको मुख्य कारण के हो भने देशीविदेशी प्रतिगामी शक्तिहरूले देशको अस्मितालाई समाप्त पार्न षड्यन्त्र गरिरहेका छन्। यही षड्यन्त्रको परिणामस्वरूप हामीले नयाँ शक्तिलाई हेर्न सकिन्छ। निर्वाचन गराउने कुरामा पाँच दलीय गठबन्धन सफल भएको छ जहाँ लाइन मिल्छ, त्यहाँ गठबन्धन हुन्छ। राजनीति भनेको देश र जनताको सेवा गर्ने विषय हो दल निर्माणको प्रक्रिया के हो त, यसमा कुनै वैचारिक नीतिगत खालको घोषणापत्र हुन्छ। त्यसलाई अघि लैजान स्थापित लिडर लामो समयसम्म संघर्ष गरेको व्यक्ति राजनीतिक लिडर नेता कार्यकर्ता जोडिएका हुन्छन्। त्यसैका आधारमा पार्टी जन्मने, हुर्कने, विकास हुने हुन्छ। यिनीहरूका न त कुनै कुनै दर्शन न त कुनै सिद्धान्त। न त स्थापित लिडर नै। केवल सामाजिक सञ्जालको भरमा गरिएको प्रचार। विदेशी शक्ति र सर्पोटको भरमा सञ्जाललाई बुष्ट गरेर रातारात जुन खालको दल बनाउने प्रक्रिया सुरु भएको छ, यो सहज होइन। के यसलाई विदेशी हस्तक्षेप भन्न खोज्नुभएको हो ? यो प्रणाली देशको राष्ट्रियता, अस्मितामाथि निर्वाचनको नाममा विदेशी चलखेलको उपज हो। विदेशी हस्तक्षेप हो। बाह्य शक्ति केन्द्रले जुन खालको चलखेल चलाएको छ। त्यसप्रति गम्भीर हुन जरुरी छ। यसका लागि सबै दल एकजुट भएर लाग्नुपर्छ। यसो गर्न सकेमात्र मुलुकको रक्षा गर्न सकिन्छ। होइन भने यस्तालाई प्रोत्साहन गर्न थालियो भने मुलुकमा अनिष्ट पैदा हुनेवाला छ। काठमाडौंका मतदाताले तपाईंको पार्टीलाई पत्याएनन्। नयाँ शक्तिलाई मत हाले। यति हुँदा पनि तपाईंले नयाँ शक्ति उदाउनुमा दलहरू दोषी होइनन् भन्नुभयो। अब सच्चिएर जानुपर्छ जस्तो लाग्दैन ? देशको स्वाधीनता रक्षाका लागी देशको राष्ट्रियता जोगाउने भिजन वैचारिक पार्टीले हो। देशलाई बचाउने वा ध्वस्त पार्ने भन्ने मुख्य प्रश्न हो। राष्ट्रियता र स्वाधीनता छुट्टयाउन नसक्ने खालको स्थिति आउनु मुलुकका लागि राम्रो होइन। विचार, सिद्धान्त र लाइनका लागि हेर्ने कुरा पनि होला। हो, जनतामा दलहरूप्रति नकारात्मक असर परेको छ। यसलाई चिर्न जरुरी छ। कुनै एउटा विचार, सिद्धान्त नभएको व्यक्तिले देशलाई निकास दिन सक्छ भन्नेमा जनता भ्रममा रहे। व्यक्तिगत स्वार्थमा लाग्ने हामीले कस्तो नेतृत्व तयार गर्दैंछौं भन्ने हो। अहिलेको शिक्षा प्रणालीले कस्तो खालको जमात तयार गर्दैछ ? मुलुकलाइ केन्द्रबिन्दु बनाएर सोच्नुपर्छ। यदि त्यो स्कुलिङ भएन भने मुलुक समाप्त हुन्छ भनेर जाने हुन्छ। नेपाल थियो रे भन्ने खालको इतिहासको विषय बनिदिन्छ। राष्ट्रियता, स्वाधिनता समाप्त पार्न दिनु हुँदैन। प्रस्तुति : तारा चापागाईं"
"पर्साबाट ३ सय ६३ केजी गाँजासहित ट्रक नियन्त्रणमा,चालक फरार",पर्सा : पर्साको ठोरी गाउँपालिका ३ स्थित ठुटेखोला इलाकाबाट सशस्त्र प्रहरीले करीब ३ सय ६३ केजी गाँजासहित ट्रक नियन्त्रणमा लिएको छ। सशस्त्र प्रहरी बल नेपाल नम्बर २ छिन्नमस्ता बाहिनी मुख्यालय महोत्तरीको विशेष सूचनाको आधारमा बिओपी ठोरीले मकवानपुरको हेटौडाबाट पर्साको विजय बस्तीतर्फ जाँदै गरेको ना ४ ख ६५५५ नम्बरको ट्रकमा फल्स वटन प्रयोग बनाई २२ वटा कार्टुनमा प्याक गरी लैजाँदै गरेको अवस्थामा गाँजा र ट्रक नियन्त्रणमा लिएको हो । उक्त ट्रकका चालक प्रहरीलाई देख्नासाथ ट्रक सोही ठाउँमा छाडि फरार भएका थिए । बरामद गाँजा तथा ट्रक ईलाका प्रहरी कार्यालय ठोरीमा बुझाइएको प्रहरीले जनाएको छ।
काठमाडौंको कुलेश्वरमा हाइस र मोटरसाइकल ठोकिँदा एक जनाको मृत्यु,काठमाडौं : काठमाडौंको कुलेश्वरमा हाइस र मोटरसाइकल ठोकिँदा एक जनाको मृत्यु भएको छ। काठमाडौं महानगरपालिका१४ कुलेश्वरमा हिजो हाइस र मोटरसाइकल ठोकिँदा एक जनाको मृत्यु भएको छ भने एक जना घाइते भएका छन्। दुर्घटनामा मोटरसाइकल चालक काठमाडौं नार्गाजुन४ बस्ने २२ वर्षीय रवीन लामा र पछाडि सवार २१ वर्षीय सुशील बम्जन घाइते भएका थिए। घाइते दुवैको बयोधा अस्पताल बल्खुमा उपचार भैरहेकोमा रवीनको भने बेलुकी ८ बजे मुत्यु भएको हो। हिजो साँझ पौने ६ बजे बा २ ख ३२२३ नम्बरको हाइस र बा ९१ प ७४८० नम्बरको मोटरसाइकल ठोकिएको हो। हाइस र चालक नियन्त्रणमा रहेको प्रहरी वृत्त कालीमाटीले जानकारी दिएको छ।
हिरासतमा रहेका श्रीमान भेट्न गएकी श्रीमती लागुऔषधसहित पक्राउ,"दाङ : प्रहरीको हिरासतमा रहेका श्रीमानलाई लागुऔषध लिएर भेट्न गएकी महिलालाई प्रहरीले पक्राउ गरेको छ। हिरासतमा रहेका घोराही१५ का २२ वर्षीय अशोक खड्कालाई भेट्न गएकी उनकी श्रीमती शान्ति घर्ती खड्का लागुऔषधसहित पक्राउ परेकी हुन्। उनी मंगलबार बिहान करिब ७ बजेतिर आफ्ना श्रीमान भेट्न जिल्ला प्रहरी कार्यालय पुगेकी थिइन्। अशोक तीनदिन अघिमात्रै लागुऔषधसहित पक्राउ परेका थिए। जिल्ला प्रहरी नायव उपरीक्षक राजनकुमार गौतमले प्रहरी हिरासतमा रहेका खड्कालाई भेट्न आएकी शान्तिलाई चेकजाँच गर्दा लागुऔषधसहित फेला पारेको अन्नपूर्णलाई जानकारी दिए। उनले भने,' श्रीमान्लाई भेट्न आएको बेला चेकजाँच गर्दा उनको साथबाट लागुऔषध भेटिएको हो।' प्रहरीका अनुसार उनीमाथि लागुऔषधसम्बन्धी मुद्दा दर्ता गरी आवश्यक कारबाही अघि बढाउने तयारी भइरहेको छ।"
स्वनिर्भरता नै अबको बाटो,"विश्वमा आफ्नो छुट्टै विरासत र प्राचीनकालदेखि लामो इतिहास बोकेको नेपाल अहिले आर्थिक, राजनैतिक सामाजिक तथा सांस्कृतिक संकटको अवस्थाबाट गुज्रिरहेको छ। अदूरदर्शी, भ्रष्ट तथा जनताप्रति अनुत्तरदायी राजनीतिक प्रणाली र शासनप्रणाली नै यस अवस्थाका मूल कारण हुन्। राजनीतिक सत्तामा कब्जा जमाइआएका केही राजनीतिक दलमा देखिएको वैचारिक रिक्तता र तिनका नेतामा बढ्दो व्यक्तिवादिता, स्वेच्छारिता, सम्पत्तिको दोहनलगायत व्यक्तिगत तथा संस्थागत भ्रष्टाचारप्रति बौद्धिक र सचेत समुदायको असंवेदनशीलता र स्वार्थ पनि वर्तमान परिस्थितिका महत्त्वपूर्ण कारण हुन्। राजनीतिक परनिर्भरता विगतमा राजनीतिक निरंकुशताको शासनको समयमा पनि विश्व परिप्रेक्ष्यमा भारत, चीन र अंग्रेजसँग सामरिक हैसियत कायम राख्न सक्षम रहेको नेपाल आजको गणतान्त्रिक समयसम्म आइपुग्दा विकास र स्वतन्त्र राष्ट्रिय मर्यादाका दृष्टिकोणबाट विश्व मानचित्रमा एउटा निरीह देशका हैसियतमा उभिन विवश भएको छ। यसको मूल कारण आजसम्म देखिएको नेतृत्वको आत्मबल, क्षमताको कमी नै हो। जनताको मतलाई वैधानिकताको आधार बनाएर आफ्नो अधीनस्थ जमाउन उनीहरू व्यस्त रहे। सरकारको गठन, विघटनका शृंखलाहरू यिनै परनिर्भरताका दूषित उपजहरू हुन्। यही पृष्ठभूमिमा आज नेपालको सार्वभौमिकता, स्वाभिमान, अर्थतन्त्र, संस्कृति र सामाजिक सम्बन्ध, एवं आत्मनिर्भरताको मनोविज्ञान लथालिंग हुन पुगेको छ। विदेशी शक्तिहरू यिनका काँध चढेर समग्र नेपाली अर्थतन्त्रमा कब्जा जमाइरहेका छन्। राष्ट्रिय मनोबललगायत शिक्षा, स्वास्थ्य, कृषि, विज्ञान प्रविधि, पर्यटन, संस्कृतिलगायतका क्षेत्रहरू नवउपनिवेशवाद एवम् एकाधिकार पुँजीवादको नियन्त्रणमा पुगेको छ। पञ्चायती व्यवस्था लादेका महेन्द्रका कतिपय राष्ट्रिय अर्थनीति, पूर्वाधार विकास र स्वनिर्भरका नीतिहरू पनि विश्व परिवेशमा नेपालको स्वतन्त्र अस्तित्वका लागि, सीमा रक्षाको लागि सहयोगी थिए। त्यस्ता नीतिलगायत बाह्य शक्तिहरूसँग गरेको संघर्ष इतिहासलाई धारेहात लगाएर हालका शासकले विदेशीका सामु घुँडा टेकेको यथार्थको समीक्षा हुनु आवश्यक छ। यसमावेशी प्रतिनिधित्व प्रणालीअन्तर्गतको जनतन्त्रमा विश्वास गर्ने शक्तिले निरंकुश व्यवस्थाको समर्थन गर्न सक्तैनन्। तर विगतका निरंकुश शक्तिले गरेका राष्ट्रिय स्वतन्त्रता र स्वाभिमानका कार्यहरू वर्तमान लोकतन्त्र भनिने नेतृत्वका कार्यहरूको समीक्षा गर्ने आधार बन्छन् भन्ने कुरामा विवाद गर्न मिल्दैन। राष्ट्रको स्वनिर्भरता र जनतामा सामाजिक न्यायको चेतना र जागृति निर्माण गर्नु आजको नागरिकको दायित्व हो। आर्थिक परनिर्भरता तत्कालीन उत्पादन प्रणालीको विश्व सेरोफेरोमा तुलनात्मक रूपमा अग्रणी र उन्नत रहेको नेपाल आधुनिक समयसम्म आइपुग्दा विश्वको तुलनामा दयालाग्दो आर्थिक अवस्थामा पुगेको छ। आधुनिक इतिहासको समीक्षा गर्ने हो भने पञ्चायत कालमा उम्रिँदै गरेको सामान्य परनिर्भरताले उदारवादी लोकतन्त्रमा राम्रो मलजल पाएकै कारण आजको यो अवस्था सिर्जना हुन पुगेको हो भन्ने कुरामा विवाद छैन। यतिबेला हामी श्रीलंकाको हालत जस्तै नबन्नुको मूल कारण वैदेशिक रेमिट्यान्स मात्र हो, जसमा नेपाली युवा आफ्नो मृत्युसँग मोहर साटेर देशमा पठाइरहेका छन्। पछिल्लो समय यो परनिर्भरताले नेपाली अर्थतन्त्रमा नराम्रोसँग प्रभाव पारेको छ। परनिर्भरताको हद काटेर पछिल्लो वर्षको व्यापार सन्तुलन ९६:४ रहेको छ। वैदेशिक व्यापार सन्तुलनमा आयात ९६ प्रतिशत छ भनेमात्र ४ प्रतिशत मात्रै निर्यात छ। यो त सरकारको तथ्यांकको कुरा मात्र हो। खुला सिमानामा हुने व्यापारहरू यसमा समावेश हुने हो भने यो अझ बढेर जान्छ। गत आर्थिक वर्षमा मात्रै १९ खर्ब २० अर्ब रुपैयाँको सामग्री आयात भएको छ र मात्र १ खर्ब ५५ अर्ब २१ करोड ३० लाखको निर्यात भएको छ। अघिल्लो वर्षको २६१५ प्रतिशतको तुलनामा व्यापार घाटा बढेको छ। नेपालमा विश्वका १ सय ६४ देशबाट सामान आयात हुने गर्छ। कृषि, पशुपालनलगायतका क्षेत्रमा रहेको यो परनिर्भरताले हामीलाई आधुनिक समाजको सुविधायुक्त कैदी बनाइरहेको छ। कृषिप्रधान भनिने यो मुलुकमा खाद्यान्नकै आयात विवरण यस्तो रहन गएको छ। २०१७ सालपछि २०७८ सालसम्मको ६० वर्षमा ३० वर्ष पञ्चायती व्यवस्था रह्यो। ध्यानयोग्य कुरा के छ भने पञ्चायतकालीन समयमा निर्माण भएका पूर्वाधारमै देश सीमित रहेको छ। उदारवादी लोकतान्त्रिक व्यवस्थामा राष्ट्रिय अर्थनीतिका हिसाबले अभिशापपूर्ण रह्यो। यही बेलामा नवउदारीकरणको बजारतन्त्र सुरुवात हुन पुग्यो। यही समयमा महत्त्वपूर्ण राष्ट्रिय उद्योगहरू बेचिए। तसर्थ राजनीतिक स्वतन्त्रताको बहानामा राष्ट्रियता र अर्थतन्त्रको पराधीनताको सुरुवात मूलत २०४६ सालपछि नै सुरु हुन पुग्यो। शिक्षा दर्शन तथा मनोवैज्ञानिक परनिर्भरता विज्ञान, प्रविधि, शिक्षा र कला स्वनिर्भरता र विकासका लागि महत्त्वपूर्ण माध्यम हुन्। आज हाम्रा मौलिक ज्ञान र साधनालाई विभिन्न माध्यमबाट विस्थापित गरी युरो अमेरिकी संस्थाहरू ज्ञान, संस्कार, धर्म र शिक्षालाई फैलाइरहेका छन्। हामी माथि उनीहरूका मानसिकता र आख्यान (न्यारेटिभ) लादिरहेका छन्। पश्चिमाहरू पहिला स्वनिर्भर समाजको मौलिक प्रणाली माथि प्रहार गर्छन्। छिन्नभिन्न पार्छन्। क्रमशः आफूमा निर्भर बनाउँछन्। जसका लागि उनीहरू विभिन्न अनुदान, प्रलोभन धम्की र युद्धसमेत थोपार्ने गर्छन्। आज शिक्षा भनेकै पश्चिमा मूल्य, मान्यता, प्रविधि संस्कारको पर्याय बनाइएका छन्। विदेशीहरूले तर्जुमा गरिदिएको वर्तमान शिक्षा प्रणाली नेपाली मौलिकताको छैन। नेपाली युवाहरूमा परनिर्भरता एउटा आम मनोविज्ञान र संस्कृति नै बन्न पुगेको छ। नेपालको युवा पुस्ताले पश्चिमा अवधारणालाई नै आधुनिकीकरण र शिक्षाको रूपमा बुझेको छ। नेपालको मौलिकतामा आधारित शिक्षालाई तहसनहस पारी उनैको गुणगान गाउने, उनैको सेवक बनाउने र अन्त्यमा उनैका कारिन्दा बनाउन पश्चिमी नवउपनिवेशवाद, सांस्कृतिक उपनिवेशवादका रूपमा मौलाएको छ। कुनै पनि देशलाई समाप्त पार्नुछ भने पहिले उनीहरूको मौलिक शिक्षालाई समाप्त पार भन्ने पश्चिमाहरूको धारणले नेपालमा जरो गाडेको छ। तसर्थ हामीले परनिर्भर मनोविज्ञानलाई नै बदल्नुपर्ने अवस्था छ, जुन कुरा शिक्षामार्फत लामो समय अभ्यास गर्नुपर्ने हुन्छ। विभिन्न एनजीओ र आईएनजीओमार्फत आउने मीठा प्रलोभनकारी योजनाहरूले आज नेपाली युवावर्ग र पढेलेखेकालाई उत्पादनमा जोड्ने होइन सामान्य भत्ता र अनुत्पादक क्षेत्रमा बरालिँदै जीवन फाल्ने गुलाम बनाएको छ। परम्परा बनेको यो युवा अभ्यासलाई शिक्षामार्फत नभत्काई हामी स्वनिर्भर बन्न सक्दैनौं। भाषा, धर्म, संस्कृति साहित्य संगीत मूल्य मान्यताको एकीकृत रूपमा अभ्यास गरी उनीहरू आर्थिक प्रलोभनमा सौदाबाजी गरिरहेका छन्। स्वनिर्भरता नै अबको बाटो आजको सन्दर्भमा नेपालमा विकासको पर्याय नै स्वनिर्भर हुनु हो र त्यसबाट मात्र सामाजिक न्याय स्थापित गर्न सकिन्छ। नेपालमा मुक्तिको बहस भन्नु नै पराधीन अर्थतन्त्रको बन्धन चुँडाल्नु हो। माथिका विभिन्न धारणा तथा दृष्टान्तहरूबाट हामी यो कुरामा स्पष्ट हुन सक्छौं कि २१औं शताब्दीको भूमण्डलीकृत विश्वबाट नेपालको राजनीतिक तथा आर्थिक अस्तित्व करिब मृतप्रायः छ। परम्परा र संस्कृति नै बन्न पुगेको नवउपनिवेशवाद र पुरातन सामाजिक संरचनालाई नभत्काई हामी स्वतन्त्र र स्वनिर्भर बन्न सक्दैनौं। परनिर्भरताबाट स्वनिर्भर बन्नु नै वास्तविक देशको मुक्ति र स्वाधीनता हो। यो स्वनिर्भरता हाम्रो उत्पादन र चेतनामा निर्भर रहन्छ। समग्र दक्षिण बहुपक्षीय विश्व व्यवस्थाको पक्षमा उभिएको छ। पश्चिमी प्रभुत्वको अन्त्यको सकारात्मक परिस्थितिको निर्माण भइरहेको छ। यस्तो अवस्थामा, नेपालको स्वनिर्भर तथा सामाजिक न्यायको समग्र दक्षिणको बहुपक्षीय व्यवस्थाको दृष्टिकोणभन्दा पृथक् हुन सक्तैन।"
ओझेलमा बागलुङको खिउ बराह ताल,"बागलुङ : बागलुङको ताराखोला गाउँपालिका३ हिलको शिरमा खिउ बराह ताल प्रचारप्रसारको अभावमा ओझेलमा परेको छ। करिब तीन हजार एक सय मिटरको उचाइमा रहेको यो तालबाट कैयन हिमाल देख्न सकिन्छ। तर पदमार्ग र मोटरबाटोको पहुँच नहुँदा ताल ओझेलमा परेको हो। पर्यटकीय दृष्टिकोणले सम्भावना बोकेको भए पनि पूर्वाधार निर्माण र प्रचारप्रसार नहुँदा पर्यटक पुग्न नसकेका स्थानीय कृष्ण अठारे मगरको भनाइ छ। 'तालसम्म पुग्नका लागि सडकको पहुँच वा पदमार्ग निर्माण हुन सकेको छैन', उनले भने, 'तालसम्म पहुँचका लागि पूर्वाधार निर्माण हुने हो भने पर्यटकीय गतिविधि बढ्ने थियो।' स्थानीय नीरज बगालेले यतिबेला आफूहरू यतिबेला ताल संरक्षण र प्रचारप्रसारमा जुटेको बताए। उनले स्थानीयहरू ताल छेउछाउ कहिलेकाहीँ वनभोजका लागि जाने गरे पनि बाहिरबाट आउने पर्यटकहरू नभएको बताए। गाउँपालिकाले गत आर्थिक वर्षमा ताल संरक्षणका लागि रु चार लाख बजेट विनियोजन गरेको थियो भने यसवर्ष प्रदेश सरकारले सहयोग गरेको उनले जानकारी दिए। 'स्थानीय, प्रदेश र सङ्घबाट आवश्यक बजेट विनियोजन गरी ताल संरक्षण र संरचना निर्माणमा लाग्ने हो भने पर्यटकको सङ्ख्या बढाउन सकिन्छ', उनले भने। ताल संरक्षण तथा विकास प्राधिकरण गण्डकी प्रदेशले पनि यसका लागि पहल सुरु गरेको छ। यसवर्ष प्रदेश सरकारले विनियोजन गरेको १० लाख रुपैयाँ बजेटबाट ताल मर्मत सम्भार गरिने ताल संरक्षण तथा विकास प्राधिकरणका कार्यक्रम अधिकृत रणबहादुर विकले जानकारी दिए। 'बागलुङका तीन वटा ताल यसवर्ष संरक्षण र मर्मत सम्भार हुँदैछन्', उनले भने, 'ताराखोलाको खिउ बराह, ढोरपाटनको रुद्र र तामानखोलाको बराह तालमा काम भइरहेको छ।' ताराखोला गाउँपालिकाका उपाध्यक्ष भीमबहादुर रोकाले ताराखोला गाउँपालिकामा भएका तालतलैया र धार्मिकस्थलको प्रवर्द्धनका लागि नीति बनाएर अघि बढाउने बताए। 'हाम्रो पालिका अन्तर्गत धेरै पर्यटकीयस्थल छन्, केही स्थलमा पूर्वाधार निर्माण भइसकेका छन् भने अझै केहीमा काम हुन बाँकी छ, खिउ बराह तालको विकासलाई मुख्य प्राथमितामा राखेर काम गर्नेछौँ,' उनले भने। उनले पर्यटन क्षेत्रको विकास गरी स्थानीयको आयआर्जन बढाउने र जीवनस्तरमा उकास्ने गरी योजना बनाएको दाबी गरे। खिउ बराह तालबाट धौलागिरि, माछापुछ्रे, अन्नपूर्णलगायत दर्जनौँ हिमश्रुङ्खलासँगै बागलुङका विभिन्न स्थान र म्याग्दी, गल्मी, अर्घाखाँची लगायतका जिल्ला देख्न सकिन्छ।"
माधव नेपाल उत्तर कोरियाली दूतावासमा,"ललितपुर : नेपाल कम्युनिष्ट पार्टी (एकीकृत समाजवादी)का अध्यक्ष माधवकुमार नेपाल मंगलबार बिहान नेपालस्थित उत्तरकोरियाली दूतावास गएका छन्। उत्तर कोरियाली नेता किम जोङ इलको स्मृतिसभामा भाग लिन पूर्वप्रधानमन्त्री समेत रहेका नेपाल झम्सिखेलस्थित उत्तरकोरियाली दूतावास गएका हुन्। उत्तर कोरियाली दूतावासले अध्यक्ष नेपाललाई स्मृतिसभाको प्रमुख अतिथिको रुपमा निमन्त्रणा गरेको हो। नेपालका लागि उत्तर कोरियाली राजदूत जो योङ मेनले नेपाललाई दूतावासमा स्वागत गरेका थिए। यस अगाडि राजदूत जोले कार्तिक २३ गते कोटेश्वरस्थित निवासमा अध्यक्ष नेपालसँग भेटवार्ता गरेका थिए। उत्तर कोरियाली नेता किम जोङ इलको सन् २०११ डिसेम्बर १७ मा निधन भएको थियो। किम जोङ इलले सन् १९९७ अक्टुबर ८ देखि २०११ डिसेम्बर १७ सम्म उत्तर कोरियामा शासन गरेका थिए। किम जोङ इल उत्तर कोरियाका अहिलेका शासक किम जोङ उनका पिता हुन्। अध्यक्ष नेपालले नेपालउत्तर कोरिया सम्बन्ध र उत्तर कोरियाको विकासका लागि किम जोङ इलले खेलेको भूमिकाको चर्चा गरेका थिए। कार्यक्रममा नेपालका लागि उत्तर कोरियाली राजदूत जो लगायत दूतावासका अधिकारीहरु सहभागी थिए। सो कार्यक्रममा परराष्ट्र मन्त्रालयका अधिकारीहरु भने सहभागी भएका थिएनन्। नेपाल र उत्तर कोरियाबीच कुटनीतिक सम्बन्ध छ। उत्तर कोरियाको दूतावास समेत नेपालमा छ। तर उत्तर कोरियामा नेपालको दूतावास छैन। चीनका लागि नेपाली राजदूतले उत्तर कोरियाली मामिला हेर्ने गरेका छन्। एकीकृत समाजवादीका अध्यक्ष नेपाल र उत्तर कोरियाली नेताहरुबीच मजबुत सम्बन्ध रहेको छ। परराष्ट्र मन्त्रालयको सुझावलाई बेवास्ता गर्दै नेपाल २०७४ साउन २७ गते उत्तर कोरिया गएका थिए। त्यसबेला कोरियाली प्रायद्वीपमा तनाव बढेका कारण परराष्ट्र मन्त्रालयले नेपाललाई उत्तर कोरियाको भ्रमण नगर्न आग्रह गरेको थियो। राष्ट्रसंघिय नाकाबन्दीका कारण उत्तर कोरियाली दूतावासको संरक्षणमा सञ्चालित अस्पताल, रेस्टुरेन्ट र सूचना प्रविधिका कम्पनीहरु अहिले बन्द छन्।"
सरकारले रेशम चौधरीलाई छुटाउन ल्याएको अध्यादेशविरुद्ध त्रिचन्द्रका विद्यार्थी आन्दोलित,"काठमाडौं : सरकारले रेशम चौधरीको रिहाइका लागि अध्यादेश ल्याएको भन्दै त्रिचन्द्र क्याम्पसका विद्यार्थी आन्दोलित बनेका छन्। सरकारले फौजदारी मुद्दाको सजाय भोगिरहेका रेशम चौधरी, मोहमद आलमलगायतलाई उन्मुक्ति दिने गरी अध्यादेश ल्याउने निर्णय गरेपछि विद्यार्थीहरुले मंगलबार बिहान त्रिचन्द्र क्याम्पस अगाडि नाराबाजी गरेका हुन्। अनेरास्ववियु त्रिचन्द्र क्याम्पस कमिटीको आयोजनामा भएको विरोध कार्यक्रममा विद्यार्थीहरुको उल्लेख्य सहभागीता थियो। 'गठे सरकार बनाउन प्रमादेश',' अपराधीलाई छुटाउन अध्यादेश,' रेशमलाई देखाउने आलामलाई छुटाउने,' लगायत नारा लेखिएका प्लेकार्ड लिएर विद्यार्थीहरुले नाराबाजी गरेका थिए। सरकारले मुलुकी फौजदारी अपराध संहिता (२०७४) संशोधन गर्न अध्यादेश ल्याउने निर्णय गरेपछि चौतर्फी विवाद सुरु भएको छ। रेशम चौधरीको रिहाइ लागि सरकारले ल्याएको अध्यादेश प्रमाणीकरणका लागि राष्ट्रपति कार्यालयमा पेस गरिएको छ। आइतबारको मन्त्रिपरिषद् बैठकले ल्याएको अध्यादेश प्रमाणीकरणका लागि सोमबार शीतल निवास पठाइएको छ। टीकापुर घटनाका राजबन्दी, विपल्व र सीके राउतका कार्यकर्ताको मुद्दा रिहाइका लागि सरकारले अध्यादेश ल्याएको हो। आइतबारको मन्त्रिपरिषद् बैठकले मुलुकी फौजदारी कार्यविधि संहिता (पहिलो संशोधन) अध्यादेश २०७९ जारी गर्न सम्माननीय राष्ट्रपति समक्ष सिफारिस गर्ने निर्णय गरेको हो।"
सुशासनयुक्त शासन,"देशमा संघ र प्रदेशसभाको निर्वाचन एकसाथ सफलताका साथ सम्पन्न भएको छ। जसबाट लोकतन्त्रको संस्थागत विकासको बलियो आधार निर्माण भएको छ। लोकतान्त्रिक राज्यको राजनीतिक प्रणालीको आधार प्रतिनिधित्व हुन्छ। प्रतिनिधित्व गर्ने र गराउने कार्यमा निर्वाचन एक महत्त्वपूर्ण कार्य हो। निर्वाचनले जनतालाई शासन सञ्चालनका लागि आफ्ना प्रतिनिधि चयन गर्ने नागरिक अधिकारलाई सुरक्षित राखेको हुन्छ। आम नागरिकमतदातालाई राजनीतिक रूपमा शिक्षित र सक्रिय गराउँछ। सरकार निर्माण तथा त्यसको सञ्चालनमा समेत सबै मतदाताहरूलाई कुनै न कुनै रूपमा सहभागी गराउँछ। राज्यशक्तिको बागडोर जनताकै हातमा छ भन्ने कुरालाई पुष्टि गर्छ। निर्वाचन भनेको आवधिक रूपमा नागरिकले सम्पन्न गर्ने एउटा प्रमुख राजनीतिक भूमिका हो। यसको माध्यमबाट शासनले आफ्नो वैधानिकता प्राप्त गर्छ। स्वतन्त्र र निष्पक्ष रूपमा सम्पन्न हुने आवधिक निर्वाचन आधुनिक राज्य व्यवस्थाको अनिवार्य सर्त हो। लोकतन्त्र जनताको सहमति र सहभागितामा सञ्चालन हुने व्यवस्था हो। जसका लोकतान्त्रिक शासन व्यवस्थाको सञ्चालनका लागि आवश्यक पर्ने जनताको सहमति र सहभागिता निर्वाचनका माध्यमबाट मात्र अभिव्यक्त हुन्छ। जनताबाट निर्वाचित प्रतिनिधिहरूद्वारा सञ्चालन हुने वैधानिक व्यवस्थाको आधार नै निर्वाचनले खडा गर्छ। नेपालको संविधानको धारा २ ले नेपालको सार्वभौमसत्ता राजकीयसत्ता नेपाली जनतामा निहित रहने व्यवस्था गरेको छ। जसको अर्थ हो, निर्वाचनका माध्यमद्वारा नागरिकले उक्त संविधानको धारा२ मा उल्लेखित अधिकारको प्रयोग गर्छ। अर्थात् मताधिकारको बलमा मुलुकको शासन सञ्चालनका लागि आफ्ना प्रतिनिधिहरूको चयन गर्छन्। यस अर्थमा निर्वाचन लोकतान्त्रिक शासन पद्धतिको वैधानिकता पुष्टि गर्ने एक सशक्त माध्यम हो। लोकतान्त्रिक शासन पद्धतिले निर्वाचनका लागि निर्वाचन होइन कि यसले निर्वाचनको स्वतन्त्रता, स्वच्छता र विश्वसनीयतामा जोड दिन्छ। लोकतन्त्रको संस्थागत सुदृढीकरण, उत्तरदायी शासन व्यवस्थाको स्थापना, सचेत र जागरुक नागरिक समाजको निर्माण, नागरिक राज्यको स्थापना, विधिको शासन, आमरूपमा राजनीतिक शिक्षा र संस्कृितको विकास, राष्ट्रका प्रमुख सरोकारहरूमा जनस्तरमा छलफल, समावेशी राज्यको स्थापना, जनताको सहमति र सहभागितामा राज्य सञ्चालनको अवस्थाको सिर्जना र समग्रमा वैध शासन व्यवस्था कायम गर्न निर्वाचनले महत्त्व भूमिका खेल्छ। नेपालको संविधानको धारा७४ को व्यवस्थाले, नेपालको शासकस्य स्वरूप बहुलवादमा आधारित बहुदलीय प्रतिस्पर्धात्मक संघीय लोकतान्त्रिक गणतन्त्रात्मक संघीय शासन प्रणाली हुनेछ भन्ने व्यवस्था गरेको छ। त्यसैगरी संविधानको धारा५६ ले संघीय लोकतान्त्रिक गणतन्त्र नेपालको मूल संरचना संघ, प्रदेश र स्थानीय तह गरी तीन तहको हुनेछ भन्ने व्यवस्था गरेको छ। संविधानकै व्यवस्थाबमोजिम संघ, प्रदेश र स्थानीय तहको कार्यकाल पाँच वर्षको हुने व्यवस्था गरेको छ। माथि उल्लेखित तीनै तहको सरकारमा रहने जनप्रतिनिधिहरू मिश्रित निर्वाचन प्रणालीद्वारा निर्वाचित हुने व्यवस्था पनि संविधानमा उल्लेख छ। अर्थात् बालिग मताधिकारका आधारमा आवधिक रूपमा सम्पन्न हुने मिश्रित निर्वाचन प्रणालीद्वारा निर्वाचित जनप्रतिनिधिहरूको संलग्नतामा हाम्रो समग्र शासकीय स्वरूप सञ्चालन हुने कुरालाई संविधानले व्यवस्थित गरेको छ। यस अर्थमा नेपालको संविधान र संविधानद्वारा व्यवस्थित शासकीय स्वरूपलाई संस्थागत रूपमा सुदृढ गराउने कार्यका लागि मंसिर४ मा सम्पन्न निर्वाचनले वैधानिक आधार निर्माण गरेको छ। २०१५ सालमा सम्पन्न आमनिर्वाचन र त्यसपछि (पञ्चायतको तीसवर्षे अवधिलाई छाडेर) २०४८ सालदेखि हालसम्म सम्पन्न हुँदै आएका सबै प्रकारका निर्वाचनहरूमा आम मतदाताहरूले उल्लेख्य रूपमा आफ्नो सहभागिता जनाउँदै आएका छन्। स्वतन्त्र र स्वच्छताको दृष्टिकोणबाट पनि एकपछि अर्को निर्वाचनमा उल्लेख सुधार भएको देखिन्छ। स्वतन्त्र र निष्पक्ष निर्वाचन प्रणालीको सञ्चालनका लागि बलियो संस्थागत संरचना निर्माण हुँदै आइरहेको छ। केही जिम्मेवार पक्ष र व्यक्तिहरूबाट विगतका निर्वाचनहरूलाई कलुषित बनाउने केही गैरजिम्मेवार र गैरकानुनी कामहरू हुँदा समेत अधिकांश मतदाताहरूले आफ्नो विवेक प्रयोग गरेर मताधिकार प्रयोग गरेका कारण निर्वाचनका माध्यमद्वारा व्यक्त जनादेश न्यायपूर्ण र सही रूपमा प्रकट भएको पाइन्छ। यस अर्थमा विगतका निर्वाचनहरूमा आम जनता आफूलाई जनार्दन का रूपमा खडा गर्न सफल भएका छन्। लोकतन्त्रमा सम्पन्न हुने आवधिक निर्वाचन गोप्य मतदानका आधारमा सम्पन्न हुने भएका कारण मतदाताले आफ्नो विवेकको प्रयोगगरी उपलब्ध भएका राजनीतिक दल र उम्मेदवारहरूमध्येका योग्य, असल र अनुभवले खारिएका व्यक्ति र दललाई मतदान गर्ने हो भने निर्वाचनले सार्थकता पाउँछ। पाँच वर्षमा एक पटक प्रयोग गर्न पाउने आफ्नो सार्वभौम मताधिकारको अधिकारलाई कुनै प्रकारको खेलाँची नसम्झी हरेक नागरिकले मताधिकारलाई गहनता र जिम्मेवारीका साथ प्रयोग गर्ने हो भने लोकतन्त्रमा जनता स्वयम्द्वारा शासित हुन्छन् भन्ने मान्यतालाई स्थापित गर्ने आधार निर्माणमा ठूलो योगदान पुग्न सक्दछ। यस अर्थ, लोकतन्त्रमा मताधिकारको सही र स्वतन्त्र प्रयोगको व्यापक महत्त्व र दूरगामी प्रभाव हुने भएका कारण कुनै पनि मतदाताले आफ्नो मताधिकारको अधिकारलाई उपेक्षाभावका साथ हेर्नु हुँदैन। मुलुकका जिम्मेवार राजनीतिक शक्तिहरूले पनि निर्वाचनबाट व्यक्त जनमतलाई गम्भीरताका साथ आत्मसात् गरी मुलुकलाई सहीरूपमा अघि बढाउन जिम्मेवारीका साथ आफूलाई समर्पित गर्नु पर्छ। समाजका जिम्मेवार र शिक्षित समुदायले निर्वाचनप्रति सकारात्मक सन्देश फैलाई निर्वाचनमा व्यापक सहभागिताको अवस्था सिर्जना गर्न जिम्मेवारीका साथ आफूलाई प्रस्तुत गर्नु जरुरी हुन्छ। निर्वाचनलाई दूषित गराउने कुनै पनि किसिमका क्रियाकलापहरूलाई परास्त गर्ने र निर्वाचनप्रति कुनै पनि रूपमा सिर्जना गरिएका नकारात्मकताको भावनाबाट निर्वाचन प्रक्रियालाई बचाउने काममा समाजका सबै जिम्मेवार पक्षहरूले आआफ्नो ठाउँबाट सक्रिय भूमिका निर्वाह गर्नु पर्छ। हामी आफ्नो भलाइ चाहन्छौ भने यो भलाइ केवल लोकतान्त्रिक शासन पद्धतिबाट मात्र सम्भव छ। मताधिकारको अधिकारले व्यक्तिको निर्णायकत्व स्थापित गर्ने भएका कारण निर्वाचनमा हरेक मतदाताले म पहिलो मताधिकार प्रयोग गर्ने मतदाता हुनेछ भन्ने मानसिकता राख्नु जरुरी हुन्छ। आफूमा निहित सार्वभौमसत्ता र राजकीयसत्ता अभिव्यक्त हुने मताधिकारको अधिकारलाई कुनै पनि बहानामा प्रभावित हुन नदिई त्यस्को स्वतन्त्र प्रयोग गर्ने नागरिकले मात्र राष्ट्र निर्माणमा योगदान गर्न सक्छ। निहित स्वार्थपूर्तिका लागि मताधिकारको अधिकारको दुरुपयोग गर्ने र गराउन चाहने व्यक्तिलाई भोलिको शासनसत्तासँग कुनै पनि किसिमको गुनासो गर्ने नैतिक आधार रहँदैन। जनप्रतिनिधिहरू स्थिर सरकार र सुशासनसहितको शासनको लागि अधिकतम रूपमा जिम्मेवारीका साथ लाग्न जरुरी छ। आवधिक रूपमा सम्पन्न हुने निर्वाचनलाई स्वतन्त्र र मर्यादित रूपमा सम्पन्न गराउने काममा निर्वाचन आयोग, राज्यसन्यन्त्र, राजनीतिक दलहरू, स्वयम् उम्मेदवारहरू, सञ्चारजगत्, नागरिक समाज, मतदाता र अन्तर्राष्ट्रिय समुदायको महत्त्वपूर्ण भूमिका रहन्छ। त्यसमा पनि सबैभन्दा बढी मतदाताहरूले निर्वाचनसँग सम्बन्धित आवश्यक जानकारीसहित आफ्नो मताधिकारलाई स्वतन्त्र रूपमा प्रयोग गर्न सकेन भने निर्वाचनको पवित्रता कायम रहन सक्दैन। यस अर्थमा हरेक मतदाताले स्वतन्त्र र निर्भीक रूपमा मताधिकारको प्रयोग गर्न पाउने अवस्थाको सिर्जना गर्न राज्य, राजनीतिक दल र निर्वाचन आयोगले जिम्मेवारीका साथ काम गर्नु जरुरी छ। यदि यी तीन निकायहरूबाट आफ्नो जिम्मेवारी अनुरूपको काम भएको छैन भने यी निकायहरूलाई जिम्मेवार बताउन नागरिक समाज, सञ्चारजगत्, न्यायपालिका र स्वयम् मतदाताहरूले खबरदारी गर्न सकेमात्र हामी आगामी निर्वाचनलाई मर्यादित र अर्थपूर्ण रूपमा सम्पन्न गरी लोकतन्त्रको सुदृढीकरणमा योगदान पुर्याउन सक्छौं। दलीय रूपमा होस् अथवा व्यक्तिगतरूपमा निर्वाचनमा होमिने उम्मेदवारहरूले जनतासँग मत माग्ने, जनता समक्ष आफ्नो कुरा राख्ने, जनताको विवेकमा विश्वास गर्ने तर मैले जित्नै पर्छ भन्ने गलत मान्यतामा मतदाताहरूलाई गलत किसिमबाट आफ्नो पक्षमा नल्याउने व्यवहार मात्र गर्ने हो भने स्वतन्त्र निर्वाचन सम्भव छ। एकै दिनमा हामीले संघ र प्रदेशसभाको निर्वाचन सम्पन्न गरेर ठूलो उपलब्धि हासिल गरेका छौं। आवधिक निर्वाचनको सफलताले लोकतन्त्रको संस्थागत विकासमा ठूलो योगदान पुगेको छ । एकैदिन निर्वाचन सम्पन्न गराउने काम चुनौतीपूर्ण र कठिन कार्य हो। अतः निर्वाचनलाई मर्यादित रूपमा सम्पन्न गराउने काममा सबैको सहयोग आवश्यक रहन्छ। यस कार्यका लागि विशेषगरी निर्वाचन आयोगलाई सबैका तर्फबाट सहयोग, शुभचेच्छा हुनु पर्छ। मुख्य रूपमा निर्वाचनलाई मर्यादित बनाउने कार्यमा राजनीतिक दलहरू र उम्मेदवारहरूको जिम्मेवार भूमिका अपरिहार्य हुन्छ। सबै पक्षहरूबाट अनिवार्य रूपमा निर्वाचन संहिताको पालना हुनुपर्छ। कसैले पनि बिर्सन नहुने कुरा के हो भने, हामी लामो समयदेखि राजनीतिक अस्थिरताको स्थितिबाट गुज्रिर्दै आएका छौं। तर पनि २०१५ साल र २०४८ सालयता सम्पन्न भएका हरेक निर्वाचनहरूले लोकतन्त्रलाई संस्थागत गराउने कामका लागि फराकिलो आधार निर्माण गर्दै आएको छ। मंसिर ४ गते सम्पन्न हुने निर्वाचनले पनि लोकतन्त्रको सुदृढीकरण र विधिको शासनको सुनिश्चितताका लागि महत्त्वपूर्ण योगदान पुर्याउनेछ। संघीय लोकतान्त्रिक गणतन्त्र नेपालको मूल संरचना संघ, प्रदेश र स्थानीय तहको निर्वाचन सफलताका साथ सम्पन्न भई ३५ हजारभन्दा माथिको संख्यामा रहेका जनताबाट निर्वाचित प्रतिनिधिहरूले मुलुकको शासन सञ्चालन गर्ने अवस्था सिर्जना हुनु सामान्य उपलब्धि होइन। जनताबाट निर्वाचित सबै तहका जनप्रतिनिधिहरूले जिम्मेवारीका साथ आफूलाई सुम्पेको विश्वास र जिम्मेवारी पूरा गर्ने हो भने मात्र मुलुकले खोजेको विकास, सुशासन र स्थायित्व सम्भव हुन्छ। समग्रमा हामीले आत्मसात् गरेको प्रतिनिधित्वमूलक शासन व्यवस्थाको सफलता जनताबाट निर्वाचित प्रतिनिधिहरूबाट निर्वाह हुने जिम्मेवार भूमिकामा निर्भर हुन्छ। अन्त्यमा भन्ने गरिन्छ, एउटा व्यवस्थित लोकतन्त्रमा निर्वाचनले विवादहरू टुंग्याएर सहमति कायम गर्छ भने एउटा अस्थिर समाजमा निर्वाचनको परिणामले मुलुक अर्को विवादको भुँमरीमा परेको देखिन्छ। हामी लामो समयदेखि राजनीतिक अस्थिरताको स्थितिबाट गुजँ्रदै आएका छौं। हामी आन्तरिकभन्दा बाह्य शक्तिका कारण अस्थिर हुँदै आएका छौं। जे भए पनि २०४६ सालको परिवर्तनपछिको प्रतिकूल परिस्थितिको अवस्थामा हामीले उल्लेख्य उपलब्धि हासिल गरेका छौं। केही पनि भएको छैन भन्ने हिसाबबाट जुन भ्रम सिर्जना गर्न खोजिएको छ। त्यसबाट सतर्क हुनु जरुरी छ। जुन किसिमको निर्वाचनको नतिजा आएको छ। त्यसैलाई आत्मसात् गरी आआफ्ना ठाउँबाट हरेक जनप्रतिनिधिहरूले गम्भीर जिम्मेवार भएर स्थिर सरकार र सुशासनसहितको शासनको लागि अधिकतम रूपमा जिम्मेवारीका साथ लाग्न जरुरी छ। निरन्तरतामा परिवर्तनको मान्यतामा हामी अगाडि बढ्न सके मात्र गन्तव्यमा पुग्न सक्छौं। भट्ट, संवैधानिक कानुनका जानकार हुन्।"
झापा३ बाटै बने आठ सांसद,झापा : देशकै राजनीतिमा चर्चा पाएको झापा क्षेत्र नम्बर ३ बाट प्रतिनिधिसभा र प्रदेशसभा गरी आठ जना सांसद बनेका छन्। यस क्षेत्रबाट तीन जना प्रत्यक्ष र पाँच जना समानुपातिकबाट सांसद बनेका हुन्। संघीयतर्फ चार र प्रदेशतर्फ चार जना रहेका छन्। प्रत्यक्षतर्फ प्रतिनिधिसभामा राप्रपाका अध्यक्ष राजेन्द्रप्रसाद हल्दिबारीका लिङ्देनले कांग्रेस नेता कृष्णप्रसाद सिटौलालाई पराजित गर्दै दोस्रो पटक सांसद बनेका छन्। राप्रपाबाटै समानुपातिकतर्फ कचनकवलकी निमसरि राजवंशी प्रदेश सांसद बनेकी छिन्। राजवंशी कचनकवल गाउँपालिकाकी निवर्तमान उपाध्यक्ष हुन्। त्यस्तै नेपाली कांग्रेसबाट प्रत्यक्षतर्फ कचनकवलका भूमिप्रसाद राजवंशी प्रदेश सांसदमा निर्वाचित भएका छन्। राजवंशीले नेकपा एमालेका नेता तथा निवर्तमान प्रदेश सांसद वसन्त बानियाँलाई पराजित गरेका हुन्। कांग्रेसबाटै समानुपातिकतर्फ भद्रपुरका मोहन महर्जन प्रदेश सांसदमा चुनिएका छन्। महर्जन कांग्रेसका पूर्व भद्रपुर नगर सभापतिसँगै सिटौलाका विश्वास पात्र हुन्। त्यसैगरी नेकपा एमालेबाट प्रत्यक्षतर्फ छविलाल चुँडाल प्रदेश सांसदमा निर्वाचित भएका छन्। हल्दिबारीका चुँडालले माओवादी केन्द्रका नेता तथा निवर्तमान प्रदेश सांसद पूर्णसिंह राजवंशीलाई पराजित गरेका हुन्। एमालेबाटै समानुपातिकतर्फ आरके खम्बु (कालूराम राई) संघीय सांसद बनेका छन्। खम्बु नेकपा एमाले अध्यक्ष केपी शर्मा ओलीका राजनीतिक सहयात्री हुन्। यता राष्ट्रिय स्वतन्त्र पार्टीबाट समानुपातिकबाट भद्रपुरकी निशा डाँगी संघीय सांसद बनेकी छिन्। डाँगी हाल काठमाडौँमा बसेर पत्रकारिता गर्दै आइरहेकी छिन्। त्यस्तै जनता समाजवादी पार्टी नेपाल (जसपा)बाट समानुपातिकतर्फ भद्रपुरकी सहनाज रहमान संघीय सांसद बनेकी छिन्। मुस्लिम कोटाबाट रहमान जसपाका अध्यक्ष उपेन्द्र यादवका विश्वास पात्र हुन्। २०७४ सालको आम निर्वाचनमा यस क्षेत्रबाट चार जना सांसद मात्र थिए।
मदिरा बोकेको गाडिसहित दुईजना पक्राउ,महोत्तरी :सशस्त्र प्रहरीले महोत्तरीको मटिहानी नगरपालिका ७ स्थित परिक्रमा गाछी ईलाकाबाट मदिरा बोकेको गाडिसहित दुईजना पक्राउ गरेक छ। करिब ९ लाख ६४ हजार रुपैयाँ बराबरको ४० कार्टुन सोफी र २ कार्टुन मेडुवा मदिरा बोकेको गाडीसहित दुईजनालाई प्रहरीले नियन्त्रणमा लिएको हो। सशस्त्र प्रहरी बल नेपाल बीओपी मटिहानीले भारतमा घर बताउने ३६ वर्षीय राजा साह र २२ वर्षीय अजित कुमारलाई नियन्त्रणमा लिएको हो । बीआर ०६ पीबी ९७११ नम्बरको बोलेरामा राखेर नेपालबाट भारततर्फ चोरीनिकासी गर्न लागिएको उक्त मदिरा तथा गाडीसहित उनीहरुलाई नियन्त्रणमा लिएको प्रहरीले जनाएको छ। पक्राउ परेकहरु र बरामद मदिरा तथा गाडी भन्सार कार्यालय जलेश्वरमा बुझाइएको छ ।
स्याङ्जामा संघ र प्रदेश समानुपातिकमा कांग्रेसलाई बढी मत,"स्याङ्जा : मंसिर ४ गते सम्पन्न प्रतिनिधिसभा र प्रदेशसभा निर्वाचनको समानुपातिकतर्फ स्याङ्जामा कांग्रेसले सबैभन्दा बढी मत पाएको छ। निर्वाचन आयोगको तथ्यांकअनुसार यहाँ नेपाली कांग्रेसले संघतर्फ समानुपातिकमा ५३ हजार ४३० मत पाएको हो। यसैगरी, नेकपा एमाले दोस्रो स्थानमा छ । एमालेले ५० हजार ४८८ मत पाएको छ। राष्ट्रिय स्वतन्त्र पार्टीले २२ हजार २२६ मत प्राप्त गरेर तेस्रो स्थानमा र ४ हजार ९०९ मत सहित नेकपा माओवादी केन्द्र चौथो स्थानमा छ। यसैगरी, ३ हजार ४८ मतसहित राष्ट्रिय प्रजातन्त्र पार्टी पाचौँ स्थानमा र मंगोल नेशनल अर्गनाइजेशन १ हजार ४१६ मत सहित छैटौं स्थानमा रहन सफल भएको छ। नेकपा एकीकृत समाजवादीले ८ सय ६२ मत पायो भने अन्यले २ हजार ३७१ मत पाएका छन्। यसैगरी, प्रदेशतर्फको समानुपातिकतर्फ पनि नेपाली कांग्रेसकै मत बढी छ। कांग्रेसले ६१ हजार २५५ मत पाउँदा नेकपा एमालेले ५६ हजार ६ सय मत पाएर गण्डकी प्रदेशको समानुपातिकतर्फ दोस्रो स्थानमा छ। तेस्रो स्थानमा रहेको राष्ट्रिय प्रजातन्त्र पार्टीले ४ हजार ७४७ मत र चौथो स्थानको नेकपा माओवादी केन्द्रले ४ हजार ७२४ मत पाएको छ। मंगोल नेशनल अर्गनाइजेशनले २ हजार १०३ मतसहित पाचौं, हाम्रो नेपाली पार्टीले १ हजार १०५ मत सहित छैंटौं र ९ सय ४२ मतसहित नेकपा एकीकृत समाजवादी सातौं स्थानमा छ। यसैगरी, अन्य राजनीतिक दलहरू राष्ट्रिय जनमोर्चा, नेपाल मजदूर किसान पार्टी, लोकतान्त्रिक समाजवादी पार्टी नेपाल, जनमत पार्टी, मौलिक जरोकिलो पार्टी, नेपाल समावेशी पार्टी, जनता प्रगतीशील पार्टी लगायत अन्यको जम्मा ३ हजार ३ सय ६६ मत रहेको छ।"
तरलता सुधारको बाटोमा,"काठमाडौं : नेपाल राष्ट्र बैंकका गभर्नर महाप्रसाद अधिकारीले पछिल्लो समयमा तरलतामा सुधार आइरहेको बताएका छन्। नेपाल बैंकर्स एसोसिएसनको १३औं साधारणसभामा बोल्दै गभर्नर अधिकारीले अर्थतन्त्रका सूचक सकारात्मक भइरहेको बताए। बैंकिङ प्रणालीमा भित्रभित्रै तरलतामा सुधार भइरहेको छ उनले भने। बजारमा अन्तरबैंक दर साढे ८ बाट ७०७ प्रतिशतमा झरेको छ। गभर्नर अधिकारीले अर्थतन्त्रलाई सन्तुलन राख्न नचुक्ने बताए। अर्थतन्त्रलाई सही बाटोमा लिन सबैको साथ, सहयोग चाहिने बताए। गभर्नर अधिकारीले अर्थतन्त्र रिकभरी हुन चुनौती थपिए पनि त्यसका लागि सबैको साथ आवश्यक पर्ने बताए। अर्थतन्त्रको मेरुदण्ड रेमिट्यान्स भए पनि त्यसैमा भर पर्न नहुने गभर्नर अधिकारीले बताए। उत्पादनतर्फ लाग्नुपर्छ, रेमिट्यान्समै भर परेर हुँदैन उनले भने। उत्पादनमा नगए अर्थतन्त्रमा जटिल समस्या आउन सक्ने उनले बताए। एउटै ऋणीलाई ऋण थपिरहने परिपाटीलाई राष्ट्र बैंकले नियन्त्रण गर्न खोजेको उनले बताए। ऋणलाई व्यवस्थित गर्न खोज्दा व्यवसायीबाट विरोध भइरहेको छ उनले भने। ऋणीले ऋण नपाएको गुनासो आइरहेको उनले बताए। ऋणमाथि किन ऋण थप्ने भन्ने, अधिकारी भन्छन्, ऋणीले पनि केही योगदान गर्नुपर्छ। यो वर्ष जति रिकभरी हुन्छ, अर्को बिजनेसलाई दिन्छौं भन्ने हुनुपर्छ उनले भने, ब्याज लिएर नाफा देखाउने प्रवृत्ति हट्नुपर्छ। विकृति र सुधार बैंकबाटै हुने भएकाले बैंकरहरू गम्भीर हुनुपर्ने उनले बताए। अर्थतन्त्रमा राम्रा पक्ष रहेको उनले बताए। बैंकहरूले चलाइरहेको अस्थायी तरलता सुविधा पाँच अर्ब मात्र छ, तर व्यवसायीहरूले पुरानो ऋण तिर्न नै थप कर्जा माग्ने परिपाटीले विरोध आएको हो उनले भने। पुरानै ऋणीले थप ऋण लिइरहँदा निक्षेपक वृद्धि नहुने र अर्थतन्त्रमा समस्या आउने भएकाले नियन्त्रण गर्न खोजिएको गभर्नर अधिकारीले बताए। कर्जा र निक्षेप अनुपातको नयाँ नियमले दबाब परेको उनको भनाइ छ। ऋणीको व्यापार बढ्नुपर्ने बताए। मुद्रास्फीति नियन्त्रण गर्न राष्ट्रबैंक चनाखो भएको बताए। बैंकहरूले निक्षेपको दोहोरो गणना गर्ने परिपाटीमा सुधार गरिएको गभर्नर अधिकारीले बताए। यसबाट करिब ९० अर्बबराबरको निक्षेपको दोहोरो गणना हटेको छ उनले भने। विश्वव्यापी रूपमा अर्थतन्त्रमा समस्या रहेकाले आत्तिन नहुने उनले बताए। राष्ट्र बैंकका पूर्वगभर्नर तिलक रावलले राष्ट्र बैंकले ब्याजदरमा हस्तक्षेप गर्न नसक्ने बताए। ब्याजमा हस्तक्षेप सरकारले कसरी गर्न सक्छ सरकारले ? उनले प्रश्न गरे। आपसमा तालमेल नगरी अर्थतन्त्र सुधार गर्न नसकिने उनले बताए। पुँजीगत खर्च नहुँदा तरलता सहज हुन नसक्ने रावलले बताए। ६ प्रतिशत ब्याजबाट १७ प्रतिशत पुग्दा उद्योगी व्यवसायीलाई कसरी धान्ने भन्ने लाग्नु स्वाभाविक भए पनि राष्ट्रबैंकको बाध्यतालाई बुझ्नुपर्ने उनले बताए। नेपाल बैंकर्स संघका उपाध्यक्ष सुनील केसीले अर्थतन्त्रमा देखिएका जटिलता सामना गर्न संघ तत्पर रहेको बताए। मिलेर चुनौतीको सामना गर्नुपर्ने उनले बताए। यसैबीच, वार्षिकोत्सवको अवसरमा नेपाल बैंकर्स संघले पूर्वगभर्नर तिलक रावललाई सम्मान गरेको छ। सभाले संघको कार्य समिति सदस्यमा नेपाल एसबीआई बैंकका सीईओ दीपककुमार दे, माछापुच्छ्रे बैंकका सीईओ सन्तोष कोइरालालाई दोहोर्याउनुका साथै एभरेस्ट बैंकका सीईओ सुदेश खलिङलाई सदस्य चयन गरेको छ।"
ऐतिहासिक ठूलोआँगन खन्न अवरोध,"गोरखा : पुरातत्व विभागले निर्माण गरेको ऐतिहासिक ठूलोआँगन खनिएको भन्दै स्थानीयवासीले काममा अवरोध गरेका छन्। पृथ्वीनारायण शाहको सालिक राख्न भन्दै गोरखा नगरपालिकाले ठाउँ तयार गरिरहेको ठाउँमा भेला भएका स्थानीयवासीले खाल्डो पुरेका हुन्। गोरखा नगरपालिका५ सतिपिपल, गैरीकुवा, गोरखा दरबार क्षेत्र र वडा नं ३ नारेश्वर क्षेत्रका बासिन्दा मंगलबार भेला भई खाल्डो पुरेका हुन्। ऐतिहासिक ठूलोआँगन खनेर त्यहाँ नयाँ संरचना बनाउँदा त्यहाँ हुँदै आवतजावत गर्न असहज हुने भन्दै ५० जना भन्दा धेरै समूहमा भेला भएकाहरूले खाल्डो पुरेका हुन्। पुरातत्व विभागले करिब ४० वर्षभन्दा अघि बिछ्याएको ढुंगा हटाएर गोरखा नगरपालिकाले करिब २२ लाख रुपैयाँको लागतमा पृथ्वीनारायण शाहको सालिक स्थापना गर्न लागेको थियो। सुरुदेखि नै विवादित बन्दै आएको सो कार्यक्रममा स्थानीयवासीले अवरोध गरेका हुन्। नगरपालिकाले सालिक निर्माण गरेपछि यहाँ नेपाली सेनाले नियमित रूपमा साँझ र बिहान परेड खेल्ने र सलामी दिने कार्यक्रम तय भएको थियो। नगरपालिका र नेपाली सेनाले संयुक्त रूपमा यहाँ कार्यक्रम सञ्चालन गर्न लागेको हो। सो कार्यक्रमले पर्यटन प्रवर्द्धन हुने विश्वास गरिएको छ। तर कतिपय स्थानीयवासीले भने पुरातात्विक सम्पदामा आँच आउने गरी नयाँ संरचना बनाउन लागेको भनेर विरोध गरिरहेका छन्। विरोधपछि केही समय निर्माण कार्य रोकिएको थियो। यसअघि २०४२ सालदेखि पुरातत्व विभागले गोरखाको बसपार्कभन्दा माथि, तल्लोदरबार, ठूलोआँगनदेखि गोरखकाली मन्दिर, गोरखा दरबार क्षेत्रसम्म समेटेर पुरातात्विक क्षेत्र घोषणा गरी परियोजना लागु गरेको थियो। त्यसैअन्तर्गत तल्लो दरबारलाई गोरखा संग्रहालय, आसपासका क्षेत्रलाई गोरखा पार्क, पृथ्वीनारायण शाहको सालिक निर्माण गरेको छ। साथै सो क्षेत्रलाई विश्व सम्पदा सूचीमा सूचीकृत गर्न सिफारिस पनि गरेको छ। केही स्थानीयवासीले विश्व सम्पदा सूचीमा समेटिएपछि साधारण जनजीवनमा कठिनाइ हुने, पुरातात्विक नीति नियम पालना गर्न सहज नहुने भन्दै निरन्तर विरोध गरेपछि २०७३ सालपछि गोरखा संग्रहालयको घेरा र गोरखा दरबार क्षेत्रलाई मात्र पुरातात्विक क्षेत्र कायम गरी बाँकी क्षेत्रलाई खुल्ला गरिएको थियो। पुरातात्विक क्षेत्रबाट मुक्त भएपछि यसअघि बिछ्याइएको ढुंगा फुटाएर ठूलोआँगनको बीच भागमा सालिक बनाउन थालिएको हो।"
"सुनको भाउ घट्यो, चाँदीको स्थिर",काठमाडौं : नेपाली बजारमा मंगलबार सुनको भाउ घटेको छ। नेपाल सुन चाँदी व्यवसायी महासंघका अनुसार आज सुन दुई सय रुपैयाँले घटेर प्रतितोला १ लाख रुपैयाँ कायम भएको छ। यस्तै तेजाबी सुन प्रतितोला ९९ हजार ५ सय रुपैयाँमा कारोबार भइरहेको छ। आज चाँदीको भाउ भने स्थिर छ। आज पनि चाँदी प्रतितोला १३९० रुपैयाँमा कारोबार भइरहेको छ।
माफी,"हेमन्त र पुष्प असाध्यै मिल्ने साथी थिए। दुवै उत्तिकै कडा मिहिनेत गर्थे र मिलेर गरेको व्यवसाय पनि फस्टाएको थियो। एकदिन साह्रै गर्मीको थियो। पुष्पलाई खोलामा पौडी खेल्न मन लाग्यो। पुष्पको उपाय हेमन्तले सुन्नेबित्तिकै मन परायो। बाटोमा हिँड्दै गर्दा सानो कुरामा विवाद भयो। हेमन्त एक्कासि झोक्किए र पुष्पको गालामा एक थप्पड हाने । तर पुष्पले कुनै प्रतिक्रिया जनाएन। ऊ खोलातर्फ अगाडि बढिरह्यो। झापड हान्नेबित्तिकै हेमन्तलाई गल्तीको पश्चाताप भयो। ऊ केही नबोली पुष्पलाई पछ्याउँदै खोलासम्म पुग्यो। खोलामा पुग्नेबित्तिकै दुवैजना नुहाउन ठीक परे। हेमन्त खोलामा छिर्यो तर पुष्प बगरमा केही लेख्न थाल्यो। केहीबेरपछि जब पुष्प खोलामा पस्यो तब हेमन्त आएर पुष्पले लेख्दै गरेको पढ्यो। त्यहाँ लेखिएको थियो, हेमन्तले आज मलाई झापड हान्यो। उसले त्यो पढेर खोलामा पुष्पलाई हेर्यो। पुष्प खोलाको बीचतिर डुब्न लाग्दैरहेछ। ऊ खोलाको किनारमा आउने प्रयास गर्दै थियो तर खोलाले झन् बीचतिर लाग्दै थियो। हेमन्त दौडदै पुष्प भए ठाउँमा पुग्यो। पुष्पलाई पकडेर किनारमा ल्यायो। आत्तिएको पुष्प केहीबेरमा शान्त भयो। नजिकैको ठूलो ढुंगामा लेख्यो, आज मलाई हेमन्तले डुब्नबाट बचायो। हेमन्त छक्क पर्दै सोध्यो, अघि झापड हान्दा खोलामा लेख्यौ र अहिले बचाएको चाहिँ ढुंगामा लेख्यौ, किन ? जब कसैले चित्त दुखाउँछ, त्यो कुरालाई भुल्दा राम्रो हुन्छ। त्यसैले बगरमा लेखें ताकि हावा र पानीले त्यो मेटाओस्। पुष्पले भन्यो, तर जब कसैले राम्रो काम गर्छ, तब त्यसलाई सम्झिराख्नु पर्छ। त्यसैले ढुंगामा लेखें ता कि त्यो सधैं रहोस् र कसैका लागि प्रेरणा बनोस्। पुष्पको कुरा सुनेर हेमन्तले साथीलाई अंकमाल गर्दै माफी माग्यो। पुष्पले माफी दियो। माफी माग्ने र दिने कुराले मित्रता थप पारदर्शी र मजबुत बन्यो।"
मालपोत र नापी कार्यालय स्थापना गर्न माग,"नेपालगन्ज : बाँकेको दुर्गम बघौडा क्षेत्रमा इलाका प्रशासन, मालपोत र नापी कार्यालय स्थापना गर्न नरैनापुर गाउँपालिकाले माग गरेको छ। बाँकेको कर्णाली उपमा पाएको राप्ती पारीको बघौडा क्षेत्रमा इलाका प्रशासन र छोटी भन्सार कार्यालय द्वन्द्वकालको बाहानामा नेपालगन्ज स्थानान्तरण गरिएका थिए। आइतबार बसेको नरैनापुर गाउँपालिकाको कार्यपालिका बैठकले इलाका प्रशासन, मालपोत र नापी कार्यालय स्थापनाका लागि आवश्यक व्यवस्था मिलाउन जिल्ला प्रशासन कार्यालय बाँकेमार्फत सरकारलाई लिखित रूपमा माग गर्ने निर्णय गरेको हो। यी कार्यालयलाई आवश्यक भवनको व्यवस्था गाउँपालिकाले गर्ने अध्यक्ष इश्तियाक अहमद शाहले बताए। उनले भने, गाँउगाँउमा सिंहदरबार नाममा मात्र सिमित बन्यो। नागरिकता, राहदानी र अन्य सिफारिस बनाउन सदरमुकाम जानुपर्ने बाध्यताको अझै अन्त्य भएन। नागरिकलाई गाउँगाउँबाट सेवा दिने संघीयताको मर्म र भावना अनुरुप यी कार्यालय आवश्यक छ।यी कार्यालय सञ्चालन गर्न पटक पटक आग्रह गर्दा पनि सरकारबाट बेवास्ता भइरहेको अध्यक्ष शाहको गुनासो छ।"
स्थानीय र वैदेशिक रोजगारी रहेका नेपालीका लागि आईपीओ खुला,"काठमाडौं : एशियन हाइड्रोपावर कम्पनी लिमिटेडले स्थानीय तथा वैदेशिक रोजगारीमा रहेका नेपालीका लागि साधारण शेयरको बिक्री खुला गरेको छ। कम्पनीले आजदेखि प्रतिकित्ता १०० रुपैयाँ अङ्कित दरमा चार लाख २४ हजार कित्ता शेयर प्राथमिक सेयर निष्कासन तथा बिक्री खुला गरेको हो। कम्पनीले जारी पूँजी ३४ करोड रुपैयाँको १० प्रतिशतले हुन आउने तीन करोड ४० लाख रुपैयाँ बराबरको कूल तीन लाख ४० कित्ता साधारण शेयर आयोजना प्रभावित स्थानीय बासिन्दाका लागि छुट्याएको छ। त्यस्तै सर्वसाधारणमा निष्कासन गरिने शेयरको १० प्रतिशतले हुन आउने ८४ हजार कित्ता शेयर वैदेशिक रोजगारीमा रहेका नेपालीका लागि निष्कासन गरिने कम्पनीले जनाएको छ। कम्पनीले आयोजना प्रभावित क्षेत्रका स्थानीयलाई निष्कासन गर्ने शेयरमध्ये ४० प्रतिशत अर्थात एक लाख ३६ हजार कित्ता शेयर आयोजना अति प्रभावित क्षेत्र इलामको इलाम नगरपालिका१०, माई जोगमाई गाउँपालिका ३ र ४ तथा सूर्योदय नगरपालिका ११ का स्थानीय बासिन्दाका लागि छुट्याइएको छ। त्यस्तै आयोजना अति प्रभावित क्षेत्र बाहेक इलामको अन्य क्षेत्रमा बसोबास गर्नेका लागि बाँकी ६० प्रतिशतले हुने दुई लाख चार हजार कित्ता शेयर निष्कासन गरिने सार्वजनिक आह्वान पत्रमा उल्लेख छ। निष्कासन गरिने शेयरमा आयोजना प्रभावित स्थानीयले छिटोमा आगामी पुस १२ सम्म र ढिलोमा पुस २७ गतेसम्म न्यूनतम १० कित्तादेखि अधिकतम २० हजार कित्तासम्म खरिदका लागि आवेदन दिन सक्नेछन्। त्यस्तै वैदेशिक रोजगारीमा रहेका नेपालीले पुस १२ गतेसम्म अधिकतम २० हजार कित्ता शेयर खरिदका लागि आवेदन दिन सक्नेछन्। निष्कासन गरिने शेयरमा स्थानीयले प्राइम कमर्सियल, ग्लोबल आईएमइ, एनएमबि, सिभिल बैंक तथा नेपाल धितोपत्र बोर्डबाट स्वीकृति प्राप्त आस्वा सदस्य बैंक तथा वित्तीय संस्था र तिनका तोकिएका शाखा कार्यालयबाट सि आस्वा प्रणालीमार्फत् शेयर खरिदका आवेदन दिन सक्नेछन्। वैदेशिक रोजगारिमा रहेकाले कसरी दिने आवेदन ? वैदेशिक रोजगारीमा रहेका नेपालीले नेपाल धितोपत्र बोर्डबाट स्वीकृति प्राप्त आस्वा सदस्य बैंक तथा वित्तीय संस्था र तिनका तोकिएका शाखा कार्यालयबाट सि आस्वा प्रणालीमार्फत् तथा मेरो शेयरमार्फत् शेयर खरिदको आवेदन दिन सक्नेछन्। वैदेशिक रोजगारीमा नेपालीले विप्रेषण (रेमिट्यान्स)बचत खाता खोली त्यसमा दर्ता गरिएको सिआरएन नम्बर उल्लेख गरेर अनलाइनमार्फत् मेरो शेयर प्रयोग गरी शेयर खरिद आवेदन दिन सकिने सिडिएस एण्ड क्लियरिङ्ग लिमिटेडले जनाएको छ। एशियन हाइड्रोपावरलाई केयर रेटिङ्गस् नेपालले केयरएनपी बिबी आईएस् प्रमाणपत्र प्रदान गरेको छ। कम्पनीले इलामको माईजोगमाई गाउँपालिका र ईलाम नगरपालिकाको जोगमाई खोलामा छ दशमलव दुई मेगावाट क्षमताको तल्लो जोगमाई खोला जलविद्युत् आयोजना निर्माण गरेको छ। रासस"
सनिगाड हाइड्रोको साधारण सेयर निष्कासन,"काठमाडौं : सनिगाड हाइड्रोले सर्वसाधारणको लागि ६७ लाख ५० हजार कित्ता साधारण सेयर निष्काशन गर्ने भएको छ। १ सय रुपैयाँ अंकित मूल्य रहेको साधारण सेयर आयोजना प्रभावित क्षेत्रका स्थानीयवासी, नेपाल सरकारको सम्बन्धित निकायबाट श्रम स्वीकृति लिई विदेशमा रोजगारी गरिरहेका नेपाल नागरिक तथा सर्वसाधारणका लागि निष्कासन गरिँदै छ। साधारण सेयर निष्कासनका लागि कम्पनीले सन्राइज क्यापिटललाई निष्कासन तथा बिक्री प्रबन्धकमा नियुक्त गरेको छ। साधारण सेयर निष्कासनका लागि कम्पनीको तर्फबाट अध्यक्ष राजेशकुमार श्रेष्ठ तथा सन्राइज क्यापिटलका तर्फबाट प्रमुख कार्यकारी अधिकृत विजयलालबीच द्विपक्षीय सम्झौतापत्रमा हस्ताक्षर भएको छ। बझाङ जिल्लास्थित सनिगाड हाइड्रोको जारी पुँजी २ अर्ब २५ करोड रहेको र विद्युत् उत्पादन क्षमता ३८४६ मेगावाट छ। आयोजना निर्माणकार्य सम्पन्न भई केही साताभित्र विद्युत् उत्पादन हुने कम्पनीले जनाएको छ।"
स्वास्थ्य संस्थामा सुत्केरी हुँदा मातृमृत्यु र बाल मृत्युदर घट्यो,"मुगु : मुगुमा स्वास्थ्य संस्थामा नियमित चेकजाँच गरेर सुत्केरी हुने बढेपछि मातृमृत्यु र बालमृत्यु घटेको छ। आर्थिक वर्ष ०७७७८ मा एक हजार ४५ जना संस्थागत सुत्केरी भएको थियो। २३ जना महिला मात्र घरमा सुत्केरी भएका थिए। जुन कुल सुत्केरीमध्ये २२० प्रतिशत घरमा सुत्केरी भएका हुन्। यो एक वर्षमा १० जना नवजात शिशुको मृत्यु भएको थियो। जुन कूल जन्मेका शिशुमध्ये झन्डै एक प्रतिशत (०९५ प्रतिशत)को मृत्यु भएको हो। आर्थिक वर्ष ०७८।७९ मा जिल्लाका चारवटै स्थानीय तहमा गर्भवती महिलाहरूले नियमिति चेकजाँच र स्वास्थ्य संस्थामा सुत्केरी हुनेका संख्यामा वृद्धि भएको जिल्ला स्वास्थ्य कार्यालय मुगुले जनाएको छ। यो साल जिल्लामा एक हजार २१६ जना महिलास्वास्थ्य संस्थामा सुत्केरी भएका थिए। सात जना महिला मात्रै घरमै सुत्केरी भएका थिए। जुन जिल्लाको कुल सुत्केरी महिलाको १८९ प्रतिशत मात्र घरमा सुत्केरी भएका थिए। यो वर्ष ६ जना नवजात शिशुको मृत्यु भएको थियो। जुन अघिल्लो आर्थिक वर्षभन्दा आधा कम अर्थात् ०४९ प्रतिशत शिशुको मात्र मृत्यु भएको देखिन्छ। छ जना गर्भवती महिलालाई जिल्लामा सुत्केरी गराउन जटिल भएपछि राष्ट्रपति महिला उद्दार कार्यक्रम अन्तर्गत हेलिकप्टरमार्फत सुर्खेतमा रिफर गरिएको स्वास्थ्य सेवा कार्यालयका सूचना अधिकार पशुराम नेपालीले बताए। चालू आर्थिक वर्षमा एक जना पनि सुत्केरी र नवजात शिशुको मृत्यु नभएको जिल्ला स्वास्थ्य कार्यालयले जनाएको छ। जिल्लामा एक अस्पातल एक प्रथामिक स्वास्थ्य केन्द्र र ३२ प्रसूति केन्द्र छन्। यी सबै स्वास्थ्य संस्थामा तालिम प्राप्त जनशक्ति हुनुका साथै नियमित चेकजाँच गर्ने र स्वास्थ्य संस्थामा सुत्केरी गराउन आउने गर्भवती महिलाहरूलाई यातायात खर्चबापत ३ हजार ८०० रुपैयाँ रकम उपलब्ध गराउँदै आएकाले र स्वास्थ्य संस्थामा सुत्केरी हुँदा आमा र शिशु दुवैको स्वास्थ्य अवस्थामा स्वास्थ्यकर्मीबाट हेरविचार हुने भएकाले पनि स्वास्थ्य संस्थामा सुत्केरी हुन आउने गर्भवति महिलाको संख्यामा वृद्धि हुन पुगेको हो। अहिले जिल्लामा मातृ मृत्युदर पनि शून्य भएको जिल्ला स्वास्थ्य कार्यालयका प्रमुख उमेश गौतमले बताए। पहिलेपहिले आफूलाई पायक पर्ने स्थानमा प्रसूति केन्द्र थिएनन्। अहिले प्रत्येक वडामा स्वास्थ्य संस्था र प्रसुति केन्द्र छन्। सबै ठाउँमा तालिम प्राप्त जनशक्ति पनि छन्। अहिले सुत्केरी हुनुअघि अनिवार्य रुपमा नियमित चार पटक गर्भवती चेकजाँच हुन्छ। स्वास्थ्य संस्थामै पुगेर सुत्केरी गराउँदा यातायात खर्च र आमा शिशु दुवैलाई न्यानो कपडा पाइन्छ। घरमा सुत्केरी हुँदा आमा शिशु दुबैको ज्यानमा खतरा हुने भएकाले पनि स्वास्थ्य संस्थामै पुगेर सुत्केरी गराउन महिला तथा घरपरिवारमा चेतना विकास भएकाले सबै गर्भवती महिला स्वास्थ्य संस्थामा पुग्ने गरेको जिल्ला अस्पातलमा सुत्केरी भएकी सदरमुकाम गमगढी बस्दै आएकी जुम्ला सिंजाकी सरिता बुढाले बताइन। उनले भनिन्, स्वास्थ्य संस्थामा सुत्केरी हुँदा शिशु र आमा दुबैको स्वास्थ्य अवस्थालाई ख्याल गरिन्छ। जोखिमपूर्ण भए राम्रा अस्पतालमा रिफर हुन्छ। स्वास्थ्य संस्थामा सुत्केरी गराउँदा प्रोत्साहन स्वरुप पैसा पाउँदा तत्काल सुत्केरीलाई पोषिलो खाना खाने पैसा आउँछ।"
अमेरिका र नागरिक स्वतन्त्रता,"सधैं कर्ममा विश्वास गरें, फलको आशा कहिल्यै गरिनँ। नाफाघाटा र फाइदाबेफाइदाको पत्रकारिताका कहिल्यै गरिएन। पत्रकारिताको मूल मर्मलाई जीवनकै धर्म मानी कर्मपथमा अनवरत लागिरहियो। पेसाको माध्यमबाट समाज र राष्ट्रलाई केकति योगदान दिन सकें, त्यसको लेखाजोखा आफूले कहिल्यै नगरे पनि इतिहासले त अवश्य गर्दो रहेछ। आफूले जीवनभर पुर्याएको निस्वार्थ योगदानको राष्ट्रिय तथा अन्तर्राष्ट्रियस्तरबाट कदर हुँदा खुसी नहुने कुनै कर्मयोगी होला र ? सायद यसैको एक अंश होला, अमेरिकी सरकारको विदेश मन्त्रालयको निमन्त्रणामा विश्वविख्यात इन्टरनेसनल भिजिटर्स लिडरसिप प्रोग्राम (आईभीएलपी) को लागि तीन साता लामो अवलोकन भ्रमणमा गत अगस्ट दोस्रो साता अमेरिका जान पाउँदा खुसीले भावविभोर बनायो। अविस्मरणीय पल कवि डब्लू् वी यिट्सले भनेका छन् समय नआई गुलाफ पनि फुल्दैन। मेरा लागि सुखद् संयोगहरूको शृंखला कवि यिट्सको यही भनाइसँग मेल खान गयो। जीवनको यो क्षणमा खुसीहरू गुलाफजस्तै फुलेको अनुभूत मैले गरेँ। पत्रकारिताको लामो अन्तरालपछि प्राप्त भएका एकपछि अर्को अवसर र सम्मानले मलाई क्षणभरका लागि भावविभोर बनायो। सायद यसैको संकेत होला अमेरिकी सरकारको विदेश मन्त्रालयको निमन्त्रणामा इन्टरनेसनल भिजिटर्स लिडरसिप प्रोग्राम (आईभीएलपी) को क्रममा एक महिना लामो अमेरिकाको भ्रमण, राजधानी वासिङ्टन डीसी र अन्य विभिन्न राज्यहरूमा आयोजित अमेरिकी उच्च अधिकारीहरूसँगको महत्त्वपूर्ण छलफल, बैठकहरू, कार्यक्रमहरू, उच्चकोटीको सम्मान, स्तरीय बसाइ नेपालको पत्रकारको लागि निकै गौरवपूर्ण र अविस्मरणीय रहे। नेपाली पत्रकारलाई अमेरिकी सरकारबाट प्राप्त त्यो अवसर र सम्मानलाई अमेरिकामा रहेका नेपाली डायस्पोराको तर्फबाट पनि अर्थपूर्ण र सम्मानको दृष्टिले हेरिँदो रहेछ। त्यहाँ रहेका विभिन्न नेपाली संघसंस्थाहरू खासगरी अन्तर्राष्ट्रिय नेपाली साहित्य समाज (अनेसास) द्वारा प्रदान गरिएको नवरत्न सम्मान र आफन्त तथा प्रियजनहरूबाट अमेरिकामा पाएको न्यानो स्वागत र सम्मान मेरो जिन्दगीका डायरीमा कुँदिएका अविस्मरणीय पलका रूपमा रहेका छन्। तिनै खुसीहरूको लहरमा एउटा अर्को खुसी संविधान दिवसका दिन राज्यबाट थपियो पत्रकारिताका माध्यमबाट समाजमा पुर्याएको योगदानको कदर गर्दै नेपाल सरकारबाट प्रदान गरिएको जनसेवाश्री सम्मान। अझ एउटी कर्मयोगी महिला पत्रकारलाई नेपालकै प्रथम महिला राष्ट्रपतिद्वारा सम्मानबाट सुशोभित हुँदाको क्षण त मेरो लागि जीवनकै सर्वोत्कृष्ट पल रहन गयो। क्षणभरको लागि अनुभूति भयो कहिलेकाहीँ लामो सन्नाटापछि खुसीहरू एकैसाथ आउँदा रहेछन्। राष्ट्रिय तथा अन्तर्राष्ट्रिय स्तरबाट प्राप्त यी सबै अवसर र सम्मानहरू २२ वर्षदेखि पोखरालाई कार्यक्षेत्र बनाएर पत्रकारिता गरिरहेकी एक महिलाका लागि अत्यन्तै सुन्दर र सुखद पलहरू बन्न गए, जसले अवसरसँगै खुसी र उमंग दिएको छ, नयाँ जोस, जाँगर र अनुभव दिएको छ, नयाँ पाठ पढाएको छ। आईभीएलपी र अमेरिका आईभीएलपीका क्रममा अमेरिकामा संघीय, राज्य र स्थानीय सरकार एवं विभिन्न संघ, संस्थाका अधिकारीहरूसँग विभिन्न तहमा भएका छलफल, भ्रमण, अनुभव र सिकाइहरू अविस्मरणीय र फलदायी रहे। अमेरिका संसारभरिका मान्छेका लागि सपनाको देश हो। मलाई प्रजातन्त्र, मानवअधिकार र विकासमा विश्वकै उत्कृष्ट मुलुक मानिएको अमेरिका भ्रमण गर्ने हुटहुटी भने संयुक्त राष्ट्र संघीय विकास कार्यक्रम (यूएनडीपी) मा पोखरामा काम गर्दै गर्दा पलाएको थियो। अमेरिकाको न्यूयोर्कमा अवस्थित संयुक्त राष्ट्र संघको मुख्यालय पुग्ने चीरप्रतिक्षित अभिलाषा सन् २०२२ को आईभीएलपी कार्यक्रमले पूरा गरिदियो। यो अवसर अमेरिकाको लोकतन्त्र, नागरिक स्वतन्त्रता, यहाँको आर्थिक र भौतिक विकास, अर्थतन्त्र र नागरिक समाजलाई नजिकबाट बुझ्ने मौकामा परिणत भयो। अमेरिकामा हरेक मान्छे आत्मसम्मानका साथ बाँच्न पाउँछ। श्रमका आधारमा कसैमाथि विभेद हुँदैन, बरु श्रमको सम्मान छ, त्यसैले मान्छेहरू श्रम गर्न संकोच मान्दैनन्। इतिहासको रक्षा र सम्मान गर्न अमेरिकाबाट सिक्नुपर्ने कुरा हुन्। अमेरिकाको लोकतन्त्र संसारकै लागि अनुकरणीय छ। पारदर्शिता, जवाफदेहिता र नागरिकप्रतिको उत्तरदायित्व लोकतन्त्रका आधारहरू हुन्। यिनै आधारहरू हुन्, जसले अमेरिकाको लोकतन्त्र मजबुत र सर्वोत्कृष्ट बनाउने। अमेरिकामा हरेक मान्छे आत्मसम्मानका साथ बाँच्न पाउँछ। श्रमका आधारमा कसैमाथि विभेद हुँदैन, बरु श्रमको सम्मान छ, त्यसैले मान्छेहरू श्रम गर्न संकोच मान्दैनन्। इतिहासको रक्षा र सम्मान गर्न अमेरिकाबाट सिक्नुपर्ने कुरा हुन्। हाम्रो मुलुकमा जस्तो हठात् अमेरिकामा कुनै पनि पुरातात्त्िवक र ऐतिहासिक महत्त्वका क्षेत्रहरूको न पहिचान फेरिएको छ, न त नाम नै। इतिहासको जगेर्ना गर्नु आफ्नो नैतिक दायित्व ठान्ने अमेरिकीहरू नेता, नागरिक र यहाँको सार्वजनिक तथा निजी क्षेत्रबाट हामी नेपालीले सिक्नुपर्ने तमाम कुराहरू छन्। सुशासन, पारदर्शिता, जवाफदेहिता र जनताप्रतिको उत्तरदायित्व अमेरिकी लोकतन्त्रका सुन्दर पक्षहरू हुन्। आफ्नो पालो नआउञ्जेल हरेक क्षेत्रमा धैर्यपूर्वक कुर्ने, पहिले अरूलाई मौका प्रदान गर्नै आफ्टर यु को संस्कार, हरेक कार्यक्रम पूर्वनिर्धारित समयमा सञ्चालन गर्ने र तोकिएको समयमा कार्यक्रमस्थलमा पुग्ने अमेरिकीहरूबाट अनुशासन र समयको महत्त्व बाँकी विश्वले सिक्नुपर्ने कुरा हुन्। अमेरिकालाई दुश्मन ठान्नेदेखि प्रतिस्पर्धामा उत्रिएका विश्वका तमाम मुलुकहरूले अमेरिकाको अर्थतन्त्र र विकासलाई पछ्याइरहेका छन्। तिनै देशका नागरिकका लागि पनि अमेरिका सपनाको देश मानिन्छ। व्यक्तिको सम्पत्ति माथिको अधिकार र नागरिक स्वतन्त्रताबिनाको विकास जतिसुकै चरमचुलीमा पुगेको दाबी गरिए पनि तिनै मुलुकका नागरिकहरू खासगरी आधुनिक पिँढीका युवाहरू अमेरिका भनेपछि त्यसै हुरुक्क भएका होइनन्। कहिल्यै सूर्यास्त नहुने ब्रिटिस साम्राज्य हाल सानो युनाइटेड किङडमको रूपमा खुम्चिन बाध्य भएको छ। न्युयोर्क सिटी अमेरिकाको पहिलो राजधानी पनि मानिन्छ, जहाँ संविधान पारित भएपछि पहिलो अमेरिकी राष्ट्रपति जर्ज वासिङ्टनले अप्रिल ३०, १७८९ मा न्युयोर्कको ओल्ड सिटी हलको बाल्कोनीमा शपथ लिएका थिए। पछि सन् १७९१ मा १० वर्षको लागि राजधानी न्युयोर्कबाट फिलाडेल्फिया, त्यसपछि जुन ११, १८०० मा त्यहाँबाट हालको स्थान वासिङ्टन डीसीमा स्थायी रूपमा राजधानी सार्ने कार्य भयो। स्थायी राजधानी वासिङ्टन डीसी भए पनि अमेरिकीहरू भने न्युयोर्कलाई संसारकै राजधानी मान्छन्। जहाँ सबै भाषा, धर्म र संस्कृति, रहनसहन, भेषभूषाहरू आफ्नै मौलिकतामा बाँचेका छन्। आफ्नो पहिचान र आत्मसम्मानका साथ निर्भयतापूर्वक स्वतन्त्र रूपमा बाँच्न पाउने स्वतन्त्रताको रसास्वादन गरिरहेका छन् त्यो नै अमेरिकाको सुन्दर पक्ष हो, जुन संसारमा कहीँ पाइँदैन। अमेरिकी प्रजातन्त्रको अर्को महत्त्वपूर्ण पक्ष आवधिक निर्वाचन हो। स्वतन्त्र र निष्पक्ष रूपमा सम्पन्न हुने निर्वाचन प्रक्रियामार्फत चुनिएको व्यक्तिलाई शान्तिपूर्वक ससम्मान सत्ता हस्तान्तरण गरिनु पनि अमेरिकाबाट बाँकी विश्वले सिक्नुपर्ने कार्य हो। गुण र दोष एवं काम र योगदानका आधारमा सरकारको मूल्यांकन गरी दोस्रो पटकलाई उही दल वा उम्मेदवारलाई अनुमोदन गर्ने वा नगर्ने नागरिकको वैयक्तिक स्वतन्त्रताको सर्वोत्कृष्ट अभ्यास त्यहाँ भएको पाइन्छ। यही नै हो लोकतन्त्रको सुन्दर पक्ष, जहाँ नागरिक स्वतन्त्रता सर्वोपरि मानिन्छ। सन् १७८७ मा निर्मित १७८९ देखि लागू भएको संसारकै लामो अवधि कायम रहेको अमेरिकी संविधान संसारकै छोटो भए पनि अत्यन्तै उत्कृष्ट मानिन्छ। जसले संविधानद्वारा प्रदत्त अधिकार प्रयोग, उपयोग र उपभोग गर्न जो कोहीलाई पनि स्वतन्त्रता प्रदान गरेको छ। आफ्नो अधिकारको प्रयोग गर्दा अर्काको हकको सीमा अतिक्रमण नगर्ने अमेरिकी परम्परा संसारमै अनुकरणीय छ। नागरिकमात्र नभई हरेक व्यक्ति अमेरिकामा कानुनी दायरामा रहेर स्वतन्त्रतापूर्वक आफूले चाहेको जीवन बाँच्न पाउँछ। यस पटकको आईभीएलपीले अमेरिकाको निर्वाचन प्रणाली र त्यही प्रणालीमा हुर्किएको अमेरिकाको लोकतन्त्र नजिकबाट चियाउने अवसर दिलायो। नेपालमा यूएसएआईडी, एमसीसी नेपाल र विश्व बैंकका प्राथमिकताका क्षेत्रहरू र उनीहरूका भावी कार्ययोजनाहरू जान्ने, बुझ्ने र ती संस्थाका बारेमा नेपालमा उठिरहेका भ्रम र जिज्ञासाहरू सम्बन्धित उच्च अधिकारीहरूसँग राख्ने मौका पनि मिल्यो। मिसइन्फर्मेसन र डिसइन्फर्मेसनका स्वरूपहरू र तिनले नेपालको राजनीति, ठूला परियोजना र राष्ट्रिय महत्त्वका विषयमा पारिरहेको प्रभावबारे जानकारी लिने अवसर मिल्यो। मिसइन्फर्मेसन र डिसइन्फर्मेसन भनिन्छ, सही सूचना तीन वर्षमा तीन जनाले सुन्छन् र त्यसमध्ये दुईजना विश्वास गर्दैनन्, तेस्रो व्यक्ति पनि हो कि होइन भनेर अन्योलमै रहन्छ। तर गलत सूचना भने तीन मिनेटमा तीन जनाले सुन्छन् र तीनैजनाले विश्वास गर्छन्। त्यसैले मान्छेहरू आफ्नो अनुकूल वा अरूलाई प्रतिकूल हुनेगरी गलत सूचना विभिन्न माध्यमबाट प्रवाह गर्छन् र समाजलाई दिग्भ्रमित गर्छ। यसरी जानाजान गरिने गलत सूचना र प्रोपोगण्डालाई डिसइन्फर्मेसन भनिन्छ। यो नियतवश गरिने कार्य हो। अञ्जानमा गलत सूचना प्रवाह हुन जानु मिसइन्फर्मेसन हो। नेपालजस्तो विकासोन्मुख मुलुकमात्र होइन, अमेरिकाजस्तो संसारकै महाशक्ति र अति विकसित मुलुक पनि मिसइन्फर्मेसन र डिसइन्फर्मेसनबाट प्रभावित हुने गरेको रहेछ। त्यसैले त अमेरिकाका लागि पनि यो चासो र चिन्ताको विषय बनेको छ। आईभीएलपीको विषय नै गलत सूचनाको पहिचान तथा त्यसको व्यवस्थापनसम्बन्धी दृष्टिकोण तय गरिनुले पनि अमेरिकाले यसलाई कति गम्भीरतापूर्वक लिएको रहेछ भन्ने कुराको संकेत गर्छ। मिसइन्फर्मेसन, डिसइन्फर्मेसन र मालइन्फर्मेसनको प्रभावबाट अमेरिका पनि अछुतो रहेनछ। अझ निर्वाचनको समयमा हुने डिसइन्फर्मेसनको असरले पछिल्लो राष्ट्रपतीय निर्वाचनमा केकति असर पुर्यायो, त्यो जगजाहेर छ। नागरिक, समाज, राष्ट्र र विश्वलाई नै विभाजन गर्ने र द्वन्द्व निम्त्याउने यस्ता घातक प्रयोगहरूलाई रोक्न सञ्चारमाध्यम र सञ्चारकर्मीहरूले अपनाउनुपर्ने सावधानी त छँदैछ, यसमा सञ्चारकर्मीहरू चनाखो हुन पनि उत्तिकै आवश्यक छ। आमसञ्चार पढाइ हुने विश्वविद्यालयहरूका प्रोफेसर हुन् वा अमेरिकाका अग्रणी सञ्चारगृहका सम्पादकहरू हुन्, सबैको चासो र चिन्ता यही छ। कसरी यसको प्रभावबाट मिडियालाई जोगाउने ? राष्ट्र, राष्ट्रियता, राष्ट्रवाद जो अत्यन्त संवेदनशील र हरेक नागरिकका लागि आफ्नो ज्यानभन्दा प्रिय हुन्छ। यी विषयमा मात्र होइन निर्वाचन, विकासका ठूला परियोजना, अन्तर्राष्ट्रिय महत्त्वका सन्धि, सम्झौता र विभिन्न देशहरूबीच हुने सानाठूला सबै खाले सम्झौताहरू कसरी गिजोलिन्छन्। कसरी डिसइन्फर्मेसनबाट ती प्रभावित हुन्छन् ? यस्ता महत्त्वपूर्ण विषयलाई मिसइन्फर्मेसनले कति असर गरिरहेको हुन्छ ? यसका विषयमा अमेरिकी विदेश मन्त्रालय, विश्व बैंक, यूएसएआईडीका उच्च अधिकारी, विश्वविद्यालयका प्रोफेसर र ठूला सञ्चारगृहका सम्पादकहरूसँगको छलफल आफैंमा निकै महत्त्वपूर्ण थियो, जो मेरो पत्रकारिता जीवनका लागि नयाँ अनुभव थियो। एमसीसी के हो ? के होइन ? एमसीसीले नेपालमा मात्र नभएर संसारभरि कसरी काम गर्छ ? यसको उद्देश्य के हो ? सतहमा आएका विवाद र भ्रमभन्दा फरक हो वा होइन ? यूएसएडले नेपालमा कसरी काम गर्छ ? उसका प्राथमिकताका क्षेत्रहरू केके हुन् ? विश्व बैंकले नेपालको अर्थतन्त्र र वर्तमान अवस्थालाई कसरी नियालिरहेको छ। संकटोन्मुख मानिएको नेपालको अर्थतन्त्रप्रतिको उसको बुझाइ कस्तो छ ? प्रवासमा नेपाल प्रवासमा आफ्नोपन कस्तो हुन्छ ? कसैले नेपालीमा बोलेको सुने पनि बोलुँबोलुँ लाग्ने ? घर कहाँ हो सोधुँसोधुँ लाग्ने ? केही समय प्रवास बस्दा महसुस हुन्छ ? देश के हो ? त्यही प्रवासमा मिल्ने न्यानो स्वागत र स्नेहले मन प्रफुल्ल नहुने कुरै भएन ? जब मान्छे घरबाट टाढा जान्छ। तब उसलाई घरको महत्त्व थाहा हुन्छ। भाषा, धर्म, संस्कृतिको महत्त्व पनि जब मान्छे अल्पमतमा हुन्छ, तब थाहा हुन्छ। अमेरिकामा बस्ने नेपालीहरूले भाषा, धर्म, संस्कृति जोगाउन गरिरहेको प्रयत्नले त्यही कुराको अनुभूति हुन्छ। भुटानी होस् वा बर्मिज, त्यो नेपाली भाषी भारतीय नै किन नहोस् ? नेपाली भाषाले सबैलाई जोडेको छ। देशको भूगोल र दायराभन्दा माथि छ उनीहरूको सम्बन्ध। नेपाली भाषी भनेपछि उनीहरू हुरुक्कै हुन्छन्। अमेरिकाका विभिन्न राज्यमा जाँदा त्यहाँ नेपाली भाषीहरूबाट पाएको न्यानो माया, स्नेह र सम्मान मेरो जिन्दगीका मीठा पलहरू हुन्, दुई दशक लामो पत्रकारिता जीवनबाट कमाएको सबैभन्दा ठूलो पुँजी पनि त्यही हो। अमेरिकाको एक महिना बसाइको क्रममा अमेरिकामा रहेका नेपाली र नेपाल बाहिरका नेपालभाषी दाजुभाइ दिदीबहिनीहरूले मप्रति देखाएको आत्मीयता, सम्मान र सत्कारप्रति आभारी र गौरवान्वित छु। विदेशमा बस्दा पनि नेपाल र नेपालीप्रति उहाँहरूको चिन्ता, नेपालमा अमेरिकाजस्तै विकास र समृद्धिको ल्याई नेपाल र नेपालीको शिर उँचो बनाउने उहाँहरूको सपनाप्रति नतमस्तक छु। उहाँहरूको सपना साकार पार्न सदा सत्ताको छानाझपटीमा घम्साघम्सी गरी नेपालमा शासनसत्ताको बागडोर सम्हाल्ने अधिपतिहरूलाई ईश्वरले सद्बुद्धि दिऊन्।"
आफन्त नभेटिँदा रोकियो शल्यक्रिया,"विराटनगर : पहिचान नखुल्दा र चिनजानका कोहीपनि सम्पर्कमा नआएका कारण दुर्घटनामा परेर गम्भीर घाइते भएका पुरुषको टाउकाको शल्यक्रिया रोकिएको छ। मोरङको बूढीगंगास्थित विराट शिक्षण अस्पतालमा उपचाररत अन्दाजी ४०४५ वर्षीय पुरुषको शल्यक्रिया हुन नसकेको हो। घाइतेको पहिचान नहुँदा र आफन्त तथा परिवारका सदस्य फेला नपर्दा थप उपचारमा समस्या भइरहेको अस्पतालले जनाएको छ। साइकलमा यात्रा गरिरहेका पुरुषलाई एनएल ०१ एएफ १६१२ नम्बरको भारतीय नम्बर प्लेटको लहरीले गत मंसिर २० गते दिउँसो कोसी लोकमार्गअन्तर्गत सुनसरीको दुहवी नगरपालिका८ सोनापुरमा ठक्कर दिएको थियो। दुर्घटना भएको झण्डै १ साता पुग्न लाग्दा पनि घाइतेको पहिचान हुन सकेको छैन भने आफन्त र परिवारका सदस्यसमेत अस्पताल एवं प्रहरीको सम्पर्कमा आएका छैनन्। अस्पतालका प्रशासन प्रमुख प्रमेश देवकोटाले आफन्त र परिवारका सदस्य नभेटिँदा घाइतेको शल्यक्रिया र उपचारमा समस्या भइरहेको जानकारी दिए। घाइतेको दाहिने खुट्टा र चारवटा करङ भाँचिएको छ, उनले भने, टाउकोमा रगतसमेत जमेकाले अवस्था गम्भीर छ। देवकोटाका अनुसार आफन्त वा परिवारका सदस्य नभेटिएका कारण टाउकाको शल्यक्रिया गर्न पाइएको छैन। सम्भावित जोखिम कसले बेहोर्ने भन्ने यकिन नहुँदा शल्यक्रिया गरेर थप उपचार अघि बढाउन नपाइएको देवकोटाको भनाइ छ। प्रहरीले भने घाइतेको पहिचानको प्रयास भइरहेको जनाएको छ। इलाका प्रहरी कार्यालय दुहवीका प्रहरी निरीक्षक जयदेव माझीले घाइतेको पहिचानको प्रयास गर्दै आफन्त एवं परिवारका सदस्यको खोजी तीव्र पारिएको बताए। प्रहरी परिचालन गरेर र सामाजिक सञ्जालमार्फत व्यापक खोजी भइरहेको छ। तर, पत्ता लगाउन सकिएको छैन, उनले भने। दुर्घटना गराउने लहरी र चालक भारतको बिहार आरा जिल्ला घर भएका ४९ वर्षीय दिनेश पासवानलाई भने नियन्त्रणमा लिएर घटनाको अनुसन्धान अघि बढाइएको माझीले बताए। उनले घाइतेको उपचारमा सहजीकरण गर्नका लागि दुर्घटना गराउने पक्षलाई अस्पतालको सम्पर्कमा पठाइसकिएको बताए।"
जाजरकोट जीप दुर्घटनामा परेका १२ जनाकै मृत्यु,"जाजरकोट : जाजरकोटमा सोमबार भएको जीप दुघर्टनामा गम्भीर घाइते भएका थप एक जनाको उपचारका क्रममा सुर्खेतमा मृत्यु भएको छ। जाजरकोट छेडागाड५ का जैवान अधिकारीको मंगलबार बिहान प्रदेश अस्पताल सुर्खेतमा मृत्यु भएको प्रहरीले जनाएको छ। योसँगै दुघर्टनामा मृत्यु हुनेको संख्या १२ पुगेको छ। जीपमा १२ जना सवार थिए। घटनास्थलमा नौ जना र उपचारका लागि सुर्खेत लैजाने क्रममा दुई जना र उपचारकोा क्रममा अस्पतालमा एक जनाको मृत्यु भएको हो। पश्चिम जाजरकोटको छेडागाड नगरपालिका ४ र ५ को सिमानामा पर्ने भीरबाटी भन्ने ठाँउमा सोमबार दिउसो साढे चार बजेतिर जीप दुर्घटना भएको हो। कर्णाली प्रदेश ०२००१ च ०४२९ नम्बरको बलेरो जीप मध्यपहाडी राजमार्गको थलहसुयाडा सडक खण्डको भीरबाटी भन्ने ठाँउबाट दुई सय मिटर तल खसेर दुर्घटनामा परेको हो। घटना लगत्तै दशेराबाट गएको प्रहरी टोली र स्थानियले उद्धार गरेका थिए। क्षमताभन्दा बढी यात्रु र तीव्रगतिमा रहेको जीप चालकको नियन्त्रण बाहिर गएपछि दुर्घटना भएको प्रहरीको अनुमान छ। पाँच जनाको क्षमता रहेको गाडीमा १२ जना चढेका कारण पनि जीप अनिन्त्रित भएको हुन सक्ने स्थानीय हर्कबहादुर बुढाले बताए। प्रहरीका अनुसार मृत्यु हुनेमा छेडागाड नगरपालिका६ थाना जाजरकोटका ४२ वर्षीय वीरबहादुर खत्री, छेडागाड ५ लेवाकी २५ वर्षीय जैकुवँरा बुढा, ४० वर्षीया नैनसरा अधिकारी, ४५ वर्षीय रामबहादुर बुढा, ३५ वर्षीया देवीसरा बुढा, ४० वर्षीय अम्बर अधिकारी, पाँच वर्षीया निशा अधिकारी र २८ वर्षीय दीपक अधिकारी रहेका छन्। त्यस्तै गाडी चालक भगवतिमाइ गाउँपालिका२ रुम दैलेख निवासी ३० वर्षीय मानबहादुर रावत, भगवतिमाई गाउँपालिका ३ दैलेखका ३७ वर्षीय विरेन्द्र केसी र ३६ वर्षीय अम्बर बहादुर खड्काको मृत्यु भएको हो। मृतकको पोष्टमार्टमका लागि इलाका स्वास्थ्य चौकी दशेरा लगिएको निमित्त प्रमुख जिल्ला अधिकारी जनकप्रसाद भण्डारीले बताए। दैलेख भगवतिमाई गाउँपालिका३ का विरेन्द्र खड्का र छेडागाड५ लेवाकी सम्झना विसीको बिहेका लागि दुलही लिन आएको जीप दुर्घटनामा परेको हो। विवाह भोज खाएपछि दुलहीका भिनाजु दीपक अधिकारी बिरामी परेपछि उपचारका लागि थलह बजारस्थित मेडिकल लिने क्रममा जीप दुर्घटनामा परेको स्थानीय प्रेम रावतले बताए। बेहुलीका भिनाजु एक्कासी बिरामी हुनुभयो। उहाँलाई उपचार गराउन लिने क्रममा अरू केही मानिस पनि घर फर्कर्ने भन्दै गाडीमा चढे। गाडी चढेको १० मिनेटमै दुर्घटना भयो , रावतले भने, पीच बाटोमा एक्कासी गाडी कसरी खस्यो भन्ने खुलेको छैन। यसअघि २०७१ सालमा जिल्लाको भेरी नगरपालिका भुर रावतगाउँमा बस भेरीमा खस्दा ५४ जनाको ज्यान गएको थियो। २०७३ सालमा भेरी नगरपालिका४ बोहरा पासागाड खोलामा बस खस्दा २७ जनाको ज्यान गएको थियो। जाजरकोटमा साँघुरो बाटो, पुराना गाडी, क्षमताभन्दा बढी यात्रु, चालकको लापरबाही लगायतका कारणले ठुला दुघर्टना हुने गरेका छन्।"
चम्पावती हाइड्रोले माग्यो ३० करोड क्षतिपूर्ति,"गोरखा : चेपे ए जलविद्युत् आयोजनाको कार्यालय तथा सवारीसाधन तोडफोड र आगजनी गर्नेबिरुद्ध ३० करोड रुपैयाँ क्षतिपूर्ति मागदाबी गर्दै चम्पावती हाइड्रोपावर कम्पनीले जिल्ला प्रहरी कार्यालय गोरखामा किटानी जाहेरी दिएको छ। तोडफोड र आगजनीको नेतृत्व गरेको भन्दै राइनासटार नगरपालिकाका उपप्रमुख पुष्पराज खनाल र श्रीकृष्ण पौडेलसहित ८ जनाबिरुद्ध सो कम्पनीका इञ्जिनियर हरिकृष्ण पौडेलले सोमबार जाहेरी दर्ता गराएका हुन्। गोरखा र लमजुङको सिमानामा पर्ने चेपे नदीमा बन्न लागेको चम्पावती हाईड्रोपावरले ३० करोड क्षतीपूर्ती माग गर्दै जिल्ला प्रहरी कार्यालय गोरखामा सोमबार उजुरी दर्ता गरेको छ। भवन, फर्निचर, सवारी साधनलगायतका भौतिक संरचनामा भएको क्षतिको तीन करोड ४० लाख र आयोजनाको निर्माणमा हुन गएको ढिलाइबाट बढ्न जाने लागत, उत्पादन ढिलो हुँदा हुन जाने घाटासहित ३० करोड क्षतिपूर्ति माग दाबी गरिएको कम्पनीका इञ्जिनियर पौडेलले बताए। लमजुङको राइनास नगरपालिकास्थित राइनासटारको करिब १२०० हेक्टर खेतमा सुख्खा लाग्ने भन्दै गत शनिबार पाँचसय जना भन्दा धेरै किसानहरूले गोरखाको सिरानचोक गाउँपालिका २ मा रहेको कार्यालय भवन र अन्य संरचनामा तोडफोड तथा आगजनी गरेका थिए। घटनापछि अहिले एक सय ५० जना कामदार कामबिहीन भएका इन्जिनियर पौडेलले बताए। अहिले काम गर्ने वातावरण नै छैन, हरेक दिन क्षति थपिँदो छ, उनले भने, प्रतिनिधिमूलक रुपमा छलफल गरेको भए हुन्थ्यो, तर, एक्कासी आएर प्राविधिक कुरा नुबझी स्थानीयले तोडफोड र आगजनी गरे। सो जलविद्युत् आयोजनाले गर्दा दशकौंअघि निर्माण भएर किसानले लाभ लिइरहेको राइनासटार सिँचाइ आयोजनाको बाँधभन्दा दुई सय मिटर तल पानी झार्ने हुँदा किसान मर्कामा पर्ने भएकाले किसान आक्रोशित बनेका राइनासका स्थानीय श्रीकृष्ण पौडेलले बताए। नहरभन्दा माथि पानी झार्नुपर्छ भनेर यसअघि किसानहरूले सो आयोजना कार्यालय, कम्पनीको कार्यालय, ऊर्जामन्त्रालय, सिँचाइ मन्त्रालय धाएको धायै गरे । तर, जलविद्युत् आयोजनाका सञ्चालकहरूले किसानको आवाजको वास्तै नगरी निर्माणको काम धमाधम सञ्चालन गरिरहे, पौडेलले भने, त्यसैले आक्रोशित भएर किसानहरूले तोडफोड र आगजनी गरेका हुन्। चेपे ए जलविद्युत् आयोजनाका प्रवर्धक कम्पनी चम्पावती हाइड्रोपावर कम्पनीका अध्यक्ष हरिराम पराजुलीले भने चर्चा गरिएजस्तो नहरको बाँधभन्दा आयोजनाको निकास तल झर्ने कुरा कुरा झुटो भएको दाबी गरेका छन्। सो घटनाका कारण ७० प्रतिशत काम सकिएको सो आयोजना अहिले अलपत्र अबस्थामा रहेको अध्यक्ष पराजुलीले बताए। जिल्ला प्रहरी कार्यालय गोरखाका एसपी केदार खनालले केही व्यक्तिको नामसहित जाहेरी आएको र घटनाको अनुसन्धान भइरहेको बताए।"
चीनका दुई विमानस्थलमा हवाइ उडान बढ्यो,"बेइजिङ : चीनमा कोरोना महामारी प्रोटोकललाई केही खुकुलो बनाएसँगै हवाइ उडानमा वृद्धि भएको छ। चीनको राजधानी बेइजिङका दुई विमानस्थलमा केही दिनयता उडानको संख्यामा वृद्धि भएको हो। चीनको नागरिक उड्ययन प्रशासनको उत्तरी क्षेत्रीय प्रशासनका अनुसार केही दिनमै सन् २०१९ को तुलनमा हवाइ उडान ७० प्रतिशतले वृद्धि हुने देखिन्छ। यही डिसेम्बर ७ मा महामारी नियन्त्रणका लाग चीनले नयाँ प्रोटोकल जारी गरेको छ। प्रशासनका अनुसार शुक्रबार १६९ प्रतिशत, शनिबार १०० प्रतिशत र आइतबार ६३ प्रतिशतले उडानमा वृद्धि भएको देखिन्छ। उडानलाई पहिलेकै अवस्थामा सञ्चालन गर्नका लागि तयारी गरिरहेको प्रशासनले जनाएको छ।"
दार्चुलाका ७ विरुद्ध भारतीय प्रहरीमा उजुरी,"काठमाडौंदार्चुला : महाकाली नदीमा भारतीय पक्षले गरिरहेको तटबन्ध निर्माणमा अबरोध गरेको भन्दै ७ नेपालीबिरुद्ध भारतीय प्रहरीमा उजुरी परेको छ। गत मंसिर १८ गते भारतीय पक्षले महाकली नदीको बहाव नेपालतिर पर्ने गरी एकलौटी रूपमा तटबन्ध निर्माण गर्न थालेको भन्दै दार्चुलाबासीले बिरोध गरेका थिए। यसै विषयलाई लिएर दुई देशका स्थानीयबीच भएको झडपमा नेपाल तर्फका ४ र भारतीय २ जना घाइते भएका थिए। तटबन्ध निर्माणको काममा बिरोध गरी कामदारमाथि ढुंगामुढा गरेको भन्दै तटबन्ध निर्माण कम्पनी अरुण कन्स्ट्रक्सनले ७ जना नेपालीबिरुद्ध भारतीय प्रहरीमा जाहेरी दर्ता गरेको भारतीय प्रहरीले जनाएको छ। धारचुलाका थानाप्रमुखद्वारा भारतीय कानुनअनुरुप उजुरी दर्ता भएको पुष्टि कूटनीतिक पहल गर्छौं गृह मन्त्रालय भारतीय अरुण कन्स्ट्रक्सनका ठेकेदार बिबी चन्दले थाना कार्यालय धारचुलामा मुद्दा दर्ता गरेको बताए। भारत पिथौरागढ जिल्लाको धारचुलाका थानाप्रमुख कुँवर सिंह रावतले भारतीय कानुनअनुरुप उजुरी दर्ता भएको पुष्टि गरे। यता दार्चुलाकी सहायक प्रमुख जिल्ला अधिकारी हेमन्ती साउदले नेपालीबिरुद्ध जाहेरी परेको विषयमा आधिकारिीक जानकारी नभएको बताइन्। भनिन्, धार्चुला प्रहरी थानामा निर्माण कम्पनीले जाहेरी दिएको छ भन्ने सुनेका छौं। अपुष्ट खबर पाएका हौं। आधिकारिक जानकारी भने आएको छैन। सहायक सीडीओ साउदका अनुसार महाकाली नगरपालिका४ रिङ्गे तालस्थित तटबन्ध निर्माणका क्रममा बाँधिएको बाँधका विषयमा दुई देशका स्थानीयबीच बिवाद भएको थियो। भारतीय पक्षले महाकालीमा तटबन्ध निर्माण गरेको विषयमा नेपालतर्फका स्थानीयले रोक्न खोजेका थिए। तटबन्ध निर्माण गर्न लागेको स्थानमा नदीको बहाव निकै साँघुरो भएकाले नदीको बहावलाई परिवर्तन गरेर भारतीय पक्षले तटबन्ध निर्माण गर्न लागेका थिए। नदीको बहाव नै परिवर्तन गरेपछि बर्षाको समयमा नेपालतर्फ बाढी आउने र बस्ती बगाउने सम्भावना भएकाले बहावलाई परिवर्तन गर्न नहुने नेपालतर्फका स्थानीयको माग थियो। सहायक सीडीओ साउद भन्छिन्, तटबन्ध निर्माण कार्य अहिले पनि चलिरहेको छ। जुनजुन ठाउँमा बिवाद देखिएको थियो। उक्त ठाउँमा काम रोकिएको छ। अन्य ठाउँको काम निरन्तर छ। सीमामा बस्ने स्थानीयबीच झडपको स्थिती आएपछि दुवै देशको कुटनीतिक पहलपछि नेपाल भारत सीमा सुरक्षा बैठक बसेको थियो। बैठकले निर्माणाधीन तटबन्धको विषयमा छलफल गरेको थियो। दुवै देशका प्राविधिकको अनुसन्धानपछि तटबन्ध निर्माणलाई निरन्तरता दिने वा रोक्ने विषयमा सहमति भएको थियो। १० दिनसम्म काम रोकेर प्राविधिक टोलीलाई सहयोग गर्ने सहमति भएको थियो। सीमा सुरक्षा गर्ने नेपालीबिरुद्ध भारतीय प्रहरीमा जाहेरी परेको विषयमा गृहमन्त्रालयले आवश्यकता हेरेर कदम चाल्ने बताएको छ। गृहमन्त्रालयका सहसचिव प्रदीप कुमार कोइरालाका अनुसार सिमाका नेपालीबिरुद्ध जाहेरी परेको विषयमा भारतीय पक्षले कुटनीतिक जानकारी दिएको छैन। उनी भन्छन्, यो दुवै देशको कुटनीतिक विषय भएकाले दुवै देशका स्थानीयको समस्या समाधान हुने गरी कुटनीतिक पहल गर्छौं।"
राष्ट्रिय भूमि आयोगले पुन: लगत संकलन गर्ने,"काठमाडौं : राष्ट्रिय भूमि आयोगले स्थानीय तहमा लगत संकलनसम्बन्धी काम पुनः थाल्ने भएको छ। सोमबारबाट निर्वाचन आचारसंहिता हटेसँगै बुधबारदेखि भूमि आयोगले लगत संकलन लगायत काम सुरु गर्न लागेको हो। आयोगले मंगलबार सूचना जारी गर्दै अतिरिक्त लगत संकलन, जग्गा नापजाँच, जग्गाको निस्सा तथा जग्गाधनी दर्ता प्रमाणपूर्जा वितरण गर्ने कार्य बाँकी अवधि म्याद रहने गरी बुधबारबाट पुनः सुचारु गरिने जानकारी दिएको छ। प्रतिनिधिसभा र प्रदेशसभा सदस्य निर्वाचनका लागि निर्वाचन आचारसंहिता लागू गरेको थियो। आयोगले आचारसंहिता निष्क्रिय भएको निर्णयको जानकारी नेपाल सरकार, प्रधानमन्त्री तथा मन्त्रिपरिषद्को कार्यालय, सम्पूर्ण मन्त्रालय तथा संवैधानिक निकायहरूमा गराइएको जनाएको छ।"
गण्डकीमा गठबन्धन सरकार,"पोखरा : गण्डकी प्रदेशसभामा कांग्रेस सबैभन्दा ठूलो दल बनेको छ। प्रत्यक्षतर्फ कांग्रेसले १८ सिट जितेको छ। समानुपातिकतर्फ निर्वाचन आयोगले आधिकारिक सिट संख्या सार्वजनिक नगरे पनि समानुपातिकतर्फको मत परिणामअनुसार ९ सिट पाएको छ। समानुपातिक सांसद्सहित गण्डकी प्रदेशसभामा कांग्रेस २७ सांसदसहित सबैभन्दा ठूलो दल बनेको हो। यसअघिको प्रदेशसभामा एमालेले प्रत्यक्षमा १७ र समानुपातिकमा १० गरी २७ सिट जितेर सबैभन्दा ठूलो दल बनेको थियो। यसपटक भने एमालेको प्रत्यक्षमा १२ र समानुपातिकमा १० सहित २२ सांसदसहित दोस्रो ठूलो दल हो। ६० सदस्य गण्डकी प्रदेशसभामा ३६ सांसद प्रत्यक्ष र २४ सांसद समानुपातिक निर्वाचन प्रणालीमार्फत चुनिन्छन्। प्रत्यक्षतर्फ कांग्रेसले १८, एमालले १२, माओवादी केन्द्रले ४, नेपाल समाजवादीले एक ठाउँमा जितेको छ। राजीव गुरुङ (दीपक मनाङे) स्वतन्त्र उम्मेदवार बनेर निर्वाचित भएका छन्। उनी हालै एकीकृत समाजवादीमा प्रवेश गरेका छन्। समानुपातिक तर्फबाट एमालेले सबैभन्दा धेरै १०, कांग्रेसले ९, माओवादी केन्द्रले ३ र राप्रपाले २ जना सांसद पाएका छन्। प्रत्यक्ष र समानुपातिक मत परिणामअनुसार गठबन्धनलाई आरामदायी बहुमत छ। ६० सदस्यीय प्रदेसभामा बहुमत पुर्याउन ३१ सांसद आवश्यक पर्छ। कांग्रेसका २७ र माओवादीका ७ सांसदसहित प्रदेशसभामा गठबन्धनको ३४ सांसद छन्। गोरखा २ क बाट माओवादीको चुनाव चिह्न लिएर जितेको नेपाल समाजवादीका फणीन्द्र देवकोटा गठबन्धनभित्रकै हुन्। योसहित गठबन्धनका ३६ सांसद हुने देखिन्छ। गठबन्धन नभत्कदासम्म एमाले र राप्रपा प्रतिपक्षी हुने देखिन्छ। २०७४ को आमनिर्वाचनमा गण्डकी प्रदेशसभामा प्रत्यक्ष २ र एक समानुपातिकसहित ३ सांसद रहेको राष्ट्रिय जनमोर्चाका तर्फबाट २०७९ को निर्वाचनमा भने कोही पनि सांसद चुनिएका छैनन्। चिटिक्क पारियो गण्डकी प्रदेश सभा भवन"
प्रदेश १ मा लडेर ३ जनाको मृत्यु,"विराटनगर : प्रदेश १ का विभिन्न जिल्लामा लडेर ३ जनाको मृत्यु भएको छ। उदयपुर, पाँचथर र सुनसरीमा घटना भएको प्रहरीले जनाएको छ। प्रदेश प्रहरी कार्यालय विराटनगरका प्रवक्ता एसपी नवीनराज राईका अनुसार मृत्यु हुनेमा २ जना वृद्ध पुरुष र १ जना महिला रहेका छन्। उदयपुरको उदयपुरगढी गाउँपालिका१ मुर्मेका ६० वर्षीय गंगाबहादुर तामाङको अरिङ्गाल पोल्ने क्रममा रुखबाट लडेर मृत्यु भएको राईले बताए। अरिङ्गाल पोल्न साजको रुखमा चढेका बेला साँझ ७:३० बजेतिर लडेर तामाङ घाइते भएका थिए। गम्भीर घाइते तामाङको उपचारका लागि लैजाने तयारी हुँदै गर्दा राति १०:३० बजेतिर मृत्यु भएको प्रदेश प्रहरी प्रवक्ता एसपी राईले बताए। त्यस्तै पाँचथरमा बिहे घरबाट फर्किदै गर्दा लडेर फाल्गुनन्द गाउँपालिका५ का ७६ वर्षीय हर्कप्रसाद चेम्जोङको मृत्यु भएको छ। क्षीतिज चेम्जोङको विवाहबाट फर्किने क्रममा लुप्चा कुलोमा लडेर मृत्यु भएको प्रहरीले जनाएको छ। यसैबीच लडेर घाइते भएकी सुनसरीको बर्जु गाउँपालिका४ की ४० वर्षीया फुलोकुमारी बहरदारको मृत्यु भएको छ। गत मंसिर ९ गते बर्जु४ स्थित नहरको पुलबाट लडेर बहरदार घाइते भएकी थिइन्। बीपी कोइराला स्वास्थ्य विज्ञान प्रतिष्ठान धरानमा उपचार पश्चात गत आइतबार उनलाई डिस्चार्ज गरिएको थियो। स्वास्थ्यमा समस्या देखिएपछि सोमबार साँझ थप उपचारका लागि विराटनगरको गोल्डेन अस्पताल ल्याइयो। उपचारकै क्रममा राति ९:१५ बजेतिर मृत्यु भएको प्रहरीले जनाएको छ। प्रदेश प्रहरी प्रवक्ता राईले ३ वटै घटनाको अनुसन्धान भइरहेको बताए।"
अध्यादेशले अफ्ताव आलम पनि छुट्न सक्ने,"काठमाडौं : सरकारले मुलुकी फौजदारी कार्यविधि संहिता २०७४ को दफा ११६ मा एक उपदफा थपेर सरकारले कानुन संशोधनका लागि अध्यादेश ल्याएको छ। दफा ११६ मा पहिले ८ उपदफा थिए। सरकारले थपेर ल्याएको उपदफा ९ मा जुनसुकै अदालतमा विचाराधीन मुद्दा फिर्ता लिन सकिने व्यवस्था गरेको हो। त्यहाँ लेखिएको छ, यस दफामा जुनसुकै कुरा लेखिएको भए तापनि कुनै राजनीतिक दल वा समूहले मुलुकको विद्यमान राजनीतिक प्रणालीसँग असहमत रही हिंसात्मक क्रियाकलाप सञ्चालन गरिरहेकोमा त्यस्तो राजनीतिक दल वा समूह शान्तिपूर्ण राजनीतिको मूल धारमा आउन नेपालको संविधान र प्रचलित कानुनको अधीनमा रही शान्तिपूर्ण राजनीतिक क्रियाकलाप सञ्चालन गर्ने प्रतिबद्धता जनाई नेपाल सरकार र त्यस्तो राजनीतिक दल वा समूहबीच राजनीतिक प्रकृतिका सम्झौताको माध्यमबाट नेपाल सरकार वादी भई दायर भएका मुद्दा फिर्ता लिने गरी सहमति भएको रहेछ र त्यस्तो सम्झौताबमोजिम त्यस्ता राजनीतिक दल वा समूहका नेता तथा कार्यकर्ताका विरुद्धमा नेपाल सरकार वादी भई चलाइएका मुद्दा जुनसुकै तहको अदालतमा विचाराधीन रहेको भए पनि फिर्ता लिन बाधा पर्ने छैन। योभन्दा पहिलेको व्यवस्थामा जिल्ला अदालतमा विचाराधीन मुद्दा मात्रै फिर्ता लिन पाउने व्यवस्था थियो। यो अध्यादेशमा राखिएको व्यवस्थाले इँटाभट्टामा जिउँदै मान्छे जलाएको अभियोगमा जेल सजाय भोगिरहेका मो अफ्ताव आलामलाई सजिलो हुने भएको छ। यो अध्यादेश ल्याउनुको उद्देश्य नै अफ्तावसहित राजनीतिक अपराधीकरण गर्नेलाई उन्मुक्ति दिनु रहेको एमाले सचिव योगश भट्टराईले संकेत गरेका छन्। उनले सामाजिक सञ्जालमा लेखेका छन्, रेशमको नाम, अफ्ताबको काम, राजनीतिमा अपराधीकरण, अपराधको राजनीतीकरण, देश भाँडमा जाओस् कि व्यवस्था बदनाम होस् के मतलब ? गठबन्धन रहुन्जेल। यो त कास्टिङ मात्र हो। पूरा सिरिज त आउन बाँकी नै छ ! २०६४ सालको पहिलो संविधानसभाको निर्वाचनको अघिल्लो दिन बुथ कब्जा गर्न बम बनाउने क्रममा घाइते भएका १६ जनालाई इँटाभट्टामा जलाएको आरोप अफ्ताव आलममाथि छ। २०६४ साल चैत २७ गते अफ्ताव आलमको निर्देशनमा नै १६ जनालाई जिउँदै जलाएर मारिएको अभियोग छ। रौतहटको राजपुर बम बिस्फोट र त्यसमा घाइते भएकाहरूलाई इँटाभट्टामा जलाएको आरोपमा आलमलाई प्रहरीले २०७६ असोज २६ गत पक्राउ गरेको थियो। राजनीतिक पहुँचका आधारमा घटनाको भएको १२ वर्षपछि मात्र आलम पक्राउ परेका थिए। २०६४ को निर्वाचनपछि प्रहरीले मुद्दा चलाउन अनुसन्धान प्रतिवेदन सरकारी वकिल कार्यालयमा पठाएको थियो। तर, २०६५ असार २९ मा सरकारी वकिल कार्यालयले मुद्दा नचलाउने निर्णय गर्यो। असार ३० मा महान्यायाधिवक्ताको कार्यालयले सरकारी वकिल कार्यालयकै निर्णयलाई सदर गरेको थियो । त्यसपछि सर्वाेच्च अदालतमा रिट पर्यो। २०६९ जेठ १६ मा सर्वाेच्चका तत्कालीन न्यायाधीश सुशीला कार्कीको इजलासले मुद्दा नचलाउने महान्यायाधिवक्ता कार्यालयको आदेश बदर गर्यो। त्यतिबेलै उनलाई पक्राउ गर्न बाटो खुलेको थियो। तर, राजनीतिक पहुँचमा प्रहरीले छुन सकेको थिएन । बरु फरार अभियुक्त रहेकै अवस्थामा २०७४ को निर्वाचन लडेर उनी सांसद पनि भए। तर २०७६ असोज २६ गते मात्रै उनलाई पक्राउ गरियो। उनीमाथि बिस्फोटक पदार्थ, ज्यानमार्ने उद्योग र ज्यान मुद्दा गरी तीन मुद्दा लगाइएको छ। हाल आलम जेलमा छ। उनले जेलबाटै राजनीति गर्दै आएका छन्। कांग्रेस नेतृत्व उनलाई छुटाउन पटकपटक प्रयास गरिरहेको छ। यो पटक चुनावमा पनि उनले छोरालाई कांग्रेसको तर्फबाट रौतहट२ बाट उम्मेदवार बनाएका थिए। उनका छोरालाई स्वतन्त्र उम्मेदवार किरण साहले हराएका छन्। पटकपटक मन्त्री बनेका आलम रौतहट२ बाट २०५३ सालको उपनिर्वाचन, २०५६ र २०६४ सालमा सांसदमा निर्वाचत भएका थिए। २०७० सालको संविधानसभाको निर्वाचनमा पराजित भए पनि उनी २०७४ सालको चुनावमा प्रतिनिसभा सदस्यमा निर्वाचित भएका थिए। आलम प्रकरण : प्रमाण लुकाउन इँटाभट्टै बन्द आलम प्रकरण : उजुरीकर्ताले नै फेर्न थाले बयान आफताब आलाम जेल चलान आफताब आलमलाई थुनामै राख्न सर्वोच्चको आदेश जिउँदै मान्छे जलाएको आरोप लागेका अफताब आलम रौतहट २ बाट सिफारिस"
अध्यादेशको अचाक्लि दुरुपयोग,"काठमाडौं : मुलुकी फौजदारी कार्यविधि संहिता २०७४ को दफा ११६ मा एक उपदफा थपेर सरकारले कानुन संशोधनका लागि अध्यादेश ल्यायो। दफा ११६ मा पहिले ८ उपदफा थिए। सरकारले थपेर ल्याएको उपदफा ९ मा जुनसुकै अदालतमा विचाराधीन मुद्दा फिर्ता लिन सकिने व्यवस्था छ। त्यहाँ लेखिएको छ, यस दफामा जुनसुकै कुरा लेखिएको भए तापनि कुनै राजनीतिक दल वा समूहले मुलुकको विद्यमान राजनीतिक प्रणालीसँग असहमत रही हिंसात्मक क्रियाकलाप सञ्चालन गरिरहेकोमा त्यस्तो राजनीतिक दल वा समूह शान्तिपूर्ण राजनीतिको मूल धारमा आउन नेपालको संविधान र प्रचलित कानुनको अधीनमा रही शान्तिपूर्ण राजनीतिक क्रियाकलाप सञ्चालन गर्ने प्रतिबद्धता जनाई नेपाल सरकार र त्यस्तो राजनीतिक दल वा समूहबीच राजनीतिक प्रकृतिका सम्झौताको माध्यमबाट नेपाल सरकार वादी भई दायर भएका मुद्दा फिर्ता लिने गरी सहमति भएको रहेछ र त्यस्तो सम्झौताबमोजिम त्यस्ता राजनीतिक दल वा समूहका नेता तथा कार्यकर्ताका विरुद्धमा नेपाल सरकार वादी भई चलाइएका मुद्दा जुनसुकै तहको अदालतमा विचाराधीन रहेको भए पनि फिर्ता लिन बाधा पर्ने छैन। योभन्दा पहिलेको व्यवस्थामा जिल्ला अदालतमा विचाराधीन मुद्दा मात्रै फिर्ता लिन पाउने व्यवस्था थियो। संविधानको धारा ११४ को दफा (१) मा संघीय संसद्को दुवै सदनको अधिवेशन चलिरहेको अवस्थामा बाहेक अन्य अवस्थामा तत्काल केही गर्न आवश्यक परेमा मन्त्रिपरिषद्को सिफारिसमा राष्ट्रपतिले अध्यादेश जारी गर्न सक्ने व्यवस्था गरेको छ। यही व्यवस्थालाई टेकेर काम चलाउ सरकारले अध्यादेश ल्याएको हो। रेशम चौधरी टीकापुर घटनामा अदालतबाटै दोषी ठहरिएका व्यक्ति हुन्। उनले नेतृत्व गरेको नागरिक उन्मुक्ति पार्टीले प्रतिनिधिसभामा ३ सिट जित्यो। सरकारमा सहभागी हुन चौधरीलाई रिहाइ गर्नुपर्ने अडान उक्त पार्टीले सरकार समक्ष राख्यो। सरकार पनि हौसियो। आममाफी दिन मिल्ने गरी अध्यादेश ल्यायो। यसको तिव्र विरोध भइरहेको छ। तत्काल केही आवश्यक नै नभए पनि आगामी सरकार कम्र्फटेबल बनाउने मुख्य उद्देश्यका साथ यो अध्यादेश आएको राजनीतिलाई केलाइरहेका विज्ञ बताउँछन्। संविधानको मर्मविपरीत सत्ता गठबन्धनले सरकार गठनको सहजताका लागि अध्यादेश ल्याएको हो। टीकापुर घटनामा अदालतबाटै दोषी ठहर भएका रेशम चौधरीलगायत फौजदारी कसुरमा सजाय भोगिरहेकालाई राजनीतिक बन्दीका रूपमा छुटाउन यो अध्यादेश आएको छ। चौधरीले नेतृत्व गरेको नागरिक उन्मुक्ति पार्टीले प्रतिनिधिसभामा ३ सिट जितेको छ। उसले सरकारमा सहभागी हुन रेशम चौधरीलाई रिहाइ गर्नुपर्ने अडान राखेको थियो। यो ३ सिट ल्याउने उक्त पार्टीका नेतृत्वकर्ता चौधरीले नै अहिले देश हल्लाइदिएका छन्। बहुमतका लागि गठबन्धनका शीर्ष नेता नै हौसिएर डिल्लीबजारस्थित जेल नै पुगेका छन्। पूर्वप्रधानमन्त्रीहरू एवं माओवादी केन्द्रका अध्यक्ष पुष्पकमल दाहाल प्रचण्ड, नेकपा एकीकृत समाजवादीका अध्यक्ष माधवकुमार नेपाल, डा बाबुराम भट्टराईले जेलमा नै पुगेर चौधरीलाई भेटे। शीर्ष नेताको भेट मात्रै होइन, अहिले सरकारले ल्याएको यो अध्यादेशले राजनीति नै तंरगित भएको छ। २०७२ भदौ ७ मा टीकापुर घटना भएको थियो। त्यो घटनामा एसएसपी लक्ष्मण न्यौपानेसहित ७ प्रहरीको ज्यान गएको थियो। एक नाबालकको पनि मृत्यु भएको थियो। त्यो घटनाको मुख्य योजनाकारका रूपमा अदालतबाटै दोषी ठहरिएपछि चौधरी जेलमा रहँदै आएका छन्। चौधरीका साथै नेत्रविक्रम चन्द विप्लव समूहका नेता कार्यकर्ताको मुद्दा अदालतमा विचाराधीन भएकाले सरकारले फिर्ता लिन सकेको छैन। अर्कोतिर सिके राउतको पार्टीले पनि सरकारमा सहभागिताका लागि आफ्ना कार्यकर्ताको मुद्दा फिर्ता लिनुपर्ने बताउँदै आएको छ। सिके राउतले नेतृत्व गरेको जनमत पार्टीले ६ सिट जितेको छ। यता सत्तारुढ गठबन्धनमा रहेका कांग्रेस, माओवादी केन्द्र, नेकपा एकीकृत समाजवादी, राष्ट्रिय जनमोर्चा र लोकतान्त्रिक समाजवादी पार्टीको पाँच दलीय गठबन्धनसँग बहुमत छैन। यो गठबन्धनले १३६ सिट जितेको छ। जबकी २७५ सदस्यीय प्रतिनिधिसभामा बहुमतका लागि १३८ सिट आवश्यक पर्छ। काम चलाउन सरकारले मन्त्रिपरिषद्बाट पारित गरेर अध्यादेश राष्ट्रपति समक्ष पुगेको छ। र, जारी हुन भने बाँकी छ। तर, यो काम चलाउ सरकारले ल्याएको अध्यादेशको सर्बत्र विरोध भएको छ। राष्ट्रपतिलाई यो विधेयक जारी नगर्न दबाब परेको छ। राजनीतिक विश्लेषक पुरन्जन आचार्यले अध्यादेश ल्याउने सरकारको कदम गलत भएको बताए। सरकारको यो एकदमै गलत कदम हो। यस्तो सल्लाह सुझाव कसले दिन्छ ? यो ढंगले जाँदा गठबन्धनको सरकार थप अप्रिय हुन्छ, उनले भने, यो किसिमको शासनशैलीलाई स्वीकार गर्न सकिँदैन। संविधानविद् डा चन्द्रकान्त ज्ञवालीले सरकारले अध्यादेश ल्याउन पाउने भए पनि त्यसको सन्दर्भिकता पुष्टि हुनुपर्ने बताए। कानुन छैन भने सरकारले अध्यादेश ल्याउन नसक्ने भन्ने होइन तर आवश्यकता पुष्टि हुनु पर्यो। तर, व्यक्ति विशेषलाई केन्द्रित गरेर ल्याउनु उपयुक्त हुँदैन, उनले भने। निर्वाचनको परिणाम आइसकेको अवस्था यसरी अध्यादेश ल्याउन सही भन्न नसकिने उनको भनाइ छ। परिणाम आइसकेकाले छिटो संसद् अधिवेशन बोलाएर परिपक्क कानुन बनाउनतिर लाग्नुपर्नेमा व्यक्ति विशेषलाई केन्द्रित गरेर अध्यादेश ल्याउनुले राम्रो नजिर नबस्ने उनको भनाइ छ। निर्वाचनको परिणाम पनि आयोगले घोषणा गर्दैछ। अब तत्काल संसद् अधिवेशन बोलाएर परिपक्क कानुन बनाउन सकिन्छ। तर, स्वार्थका लागि यसरी अध्यादेश ल्याउनु गलत हो, उनले भने। सरकार बनाउन गह्रो छ भनेर सुविधाजनक सरकार बनाउन यस्तो गर्नु गलत भएको उनको तर्क छ। वरिष्ठ अधिवक्ता बालकृष्ण न्यौपानेले सरकार बनाउनका लागि गरिएको यो कदम अपराधिक राजनीतिको सुरुवात भएको बताउँछन्। यो राज्य अपराध हो, उनले भने, मलाई सपोर्ट गर म अपराधी छुटाउँछु भन्नु कति अनैतिक काम हो। उनले यो काम सरकार बनाउनका लागि गरिएको भ्रष्टाचार भएको बताए। यो सरकार बनाउनका लागि गरिएको भ्रष्टाचार हो। अख्तिायर दुरुपयोग हो। सरकार बनाउन जेलमा भएको मान्छे जसलाई अदालतले दोषी ठहर गरिसकेको छ, उसलाई छोड्न मिल्छ ?, उनले भने। उनले यो नैतिक दृष्टिकोण मात्रै नभएर अधिकार दुरुपयोग, गैरसंवैधानिक, फौजदारी न्यायको दुरुपयोग भएको बताए। राजनीतिक प्रकृतिका मुद्दा मात्रै फिर्ता लिने व्यवस्थाविपरीत अपराधिक प्रकृतिका मुद्दा पनि फिर्ता लिनु भनेको सत्ताका लागि देश डुबाउनु भएको न्यौपानेको भनाइ छ। उनले यस्ता निर्णयले सुरक्षाकर्मीको समेत मनोबल गिर्ने बताए। कांग्रेसमै भाँडभैलो सत्तारुढ नेपाली कांग्रेसका प्रभावशाली नेताहरू नै यो अध्यादेशको विरोधमा उत्रिएका छन्। उनीहरूले अध्यादेश फिर्ता गर्न सरकारलाई दबाब दिइरहेका छन्। संस्थापनइतरका नेताहरू डा शेखर कोइरालादेखि महामन्त्रीद्वय गगन थापा, विश्वप्रकाश शर्मा, युवा नेता प्रदीप पौडेलले सरकारको गलत निर्णयको भारी पार्टीले बोक्न नसक्ने भन्दै विरोध जनाए। शीर्ष नेताहरूले नै सामाजिक सञ्जालसँगै सञ्चारमाध्यममा प्रतिक्रिया दिँदै सरकारले विद्रोहीहरूलाई आममाफी दिन मिल्ने गरी ल्याइएको अध्यादेशको विरोध गरेका छन्। कांग्रेसका महामन्त्री शर्माले दलहरूभित्र घतिभूत छलफलसमेत नगरी सरकारले अध्यादेश ल्याएको भन्दै विरोध गरे। शर्माले ट्वीटरमा लेखेका छन्, सडकमा छँदा जे सत्य, संसद्मा पनि त्यही नै सत्य। त्यसैले सार्वजनिक दर्ज होस् असहमति। अध्यादेशप्रति लक्षित गर्दै उनले लेखेका छन्, संक्रमणकालमा अध्यादेश ल्याउन दलहरूबीच र आफ्नै दलभित्र घनिभूत छलफलको हेक्का नराखिनु सम्पूर्णरूपले गलत छ। महामन्त्री शर्माले पार्टी सभापति शेरबहादुर देउवालाई अध्यादेश ल्याउनुमा कानुनी र राजनीतिक प्रश्न मात्र नभई अध्यादेश प्रकरणमा नैतिक प्रश्नसमेत जोडिएको बताएका छन्। कांग्रेसका अर्का महामन्त्री गगन थापाले बन्दी रिहाइका लागि भनेर सरकारले मन्त्रिपरिषद्बाट पारित गरेको अध्यादेश फिर्ता लिनुपर्ने बताए। थापाले भने, सरकारले गलत निर्णय लिएको र त्यसको भारी पार्टीले बोक्न सक्दैन। अध्यादेशको विरोधमा महामन्त्री शर्माले गरेको आलोचनामा समर्थन जनाउँदै महामन्त्री थापाले ट्वीट गर्दै लेखेका छन्, सरकारको अध्यादेश ल्याउने निर्णयको विषय र प्रक्रियाका बारेमा महामन्त्री विश्वप्रकाश शर्माले राख्नुभएको धारणा शतप्रतिशत सही छ। यो मेरो वा विश्वप्रकाश शर्माको मात्र होइन नेपाली कांग्रेस पार्टीकै धारणा हो। मान्यता हो। किनभने विगतमा पटकपटक यसरी अध्यादेश ल्याउनु सम्पूर्ण रूपमा गलत हो भनेर पार्टीले निर्णय गरिसकेको छ। थापाले अगाडि भनेका छन्, अहिले पार्टीभित्र यो अध्यादेशका बारेमा न त कुनै छलफल भएको छ, न कुनै निर्णय नै। त्यसैले विगतमा पार्टीको अडान जे थियो आज पनि त्यही नै छ। अतः सरकारले गरेको यो गलत निर्णयको भारी पार्टीले बोक्न सक्दैन। अध्यादेश कानुनी, राजनीतिक र नैतिक हिसाबले गलत छ। थापाले आवश्यक परेको खण्डमा नयाँ संसद्ले विधेयक ल्याएर कानुन बनाउन सक्छ भन्दै, अहिलेको सरकारलाई के को हतार ? भन्दै प्रश्न गरेका छन्। कांग्रेसका शीर्ष नेता डा शेखर कोइरालाले अध्यादेशमार्फत कानुन संशोधन गरी अदालतले दोषी ठहर्याएकालाई माफी दिने प्रयास गरिनु कानुनी शासन, संसदीय प्रणाली, राजनीतिक र लोकतान्त्रिक मर्मको उपहास गर्नु भएको बताएका छन्। भनेका छन्, आफू अनुकूलको राजनीतिक सहजताका लागि कानुनलाई बंग्याउने छुट कसैलाई छैन। भोलि यसले गलत नजिर बस्न जान्छ। कांग्रेसका केन्द्रीय सदस्य प्रदीप पौडेलले भनेका छन्, अध्यादेश हिजो पनि गलत थियो, आज पनि पुरानै चलन, हिजोकै प्रवृत्ति रहिरहने हो भने फरकपनको आभास कसरी हुन्छ ? सबै विषयहरूको उचित हल हतारोमा अध्यादेशमार्पत होइन, नवनिर्वाचित संसद्मार्फत खोजौं। राष्ट्रिय स्वतन्त्र पार्टीका सभापति रवि लामिछानेले अध्यादेश ल्याउने कदमलाई राजनीतिक निर्लज्जताको पराकाष्ट भनेका छन्। अब नयाँ संसद्को बैठक बस्न कति समय लाग्ला ? १ हप्ता ? २ हप्ता ? वा ३ हप्ता ? त्यस्तो के आपत्काल लागेको थियो र १२ हप्ताप नि कुर्न नसकिने ?, उनले लेखेका छन्, यो अध्यादेशले नयाँ जनादेशको मर्म मिचेको छ। नयाँ संसद्को अधिकार मिच्ने प्रयास भएको छ। यो कदम राजनीतिक निर्लज्जताको पराकाष्ठा हो। यो तत्काल फिर्ता हुनुपर्छ। एमाले नेता भीम रावलले निहित स्वार्थका लागि गठबन्धन सरकारले अध्यादेश ल्याउन खोज्नु देश र जनताप्रति धोका भएको बताए। विगतमा प्रधानमन्त्री पदकै लागि सांसदलाई सुरासुन्दरी र बैंकक भ्रमणको आहालमा डुबाएको र जम्बो मन्त्रिमण्डल बनाएको भनी शेरबहादुर देउवाको व्यापक विरोध भएको बिर्से झैं गरी चुनावपछि अर्को सरकार बन्नुपर्ने बेला निहित स्वार्थमा अध्यादेश ल्याउन खोज्नु गठबन्धन सरकारको देश र जनताप्रतिको धोका हो, रावलले भनेका छन्। यता एमाले निकट विद्यार्थी संगठन, युवा संघले पनि विरोध जनाएको छ। उनीहरूले सरकारले मुलुकी फौजदारी कार्यविधिसंहिता पहिलो संशोधन अध्यादेश २०७९ जारी गर्ने निर्णयको आपत्ति जनाएका छन्। जनहीतविपरीत ल्याइएको अध्यादेश तत्काल फिर्ता नगरे आन्दोलनको आँधीबेहरी ल्याउने चेतावनी पनि उनीहरूले दिएका छन्। युवा संघका अध्यक्ष किरण पौडेलले जनादेशबाट अस्वीकार गरेको गठबन्धन सरकारले नयाँ सरकार गठन गर्ने बेलमा नाजायज चलखेल गरेको आरोप लगाएका छन्। अध्यादेश फिर्ता गर्न सरकारलाई चेतावनी दिँदै भनेका छन्, संक्रमणकालीन अवस्थामा लोकतन्त्र र कानुनी राज्यको समेत धज्जी उडाएर दण्डहीनता र अराजकतालाई प्रश्रय दिने गरी अध्यादेश ल्याई अनैतिक गठबन्धन गर्ने प्रपञ्चका लागि वर्तमान काम चलाउ सरकारले नवनिर्वाचित संसद्को गरिमामाथि गम्भीर प्रहार गरेको छ। रेशम चौधरीको नाममा गम्भीर जघन्य अपराधको सजाय भोगिरहेका मोहमद अफ्ताव आलमजस्ता अपराधीलाई छुटकार दिने षड्यन्त्रको पर्दाफास भएको उल्लेख उनले गरेका छन्। ताजा जनादेश आएर नयाँ सरकार बन्ने अवस्था आइसकेको बेला देउवा सरकारले दीर्घकालीन असर पर्ने निर्णयले संविधानको मर्म, कानुनी राज र लोकतन्त्रको धज्जी उडाएको अनेरास्ववियुको विज्ञप्तिमा उल्लेख छ। विज्ञप्तिमा भनिएको छ, राजनीतिमा अपराधीकरण र अपराधको राजनीतीकरण गर्ने गरी मन्त्रिपरिषद्को बैठकबाट गरिएको गैरसंवैधानिक राजनीतिक निर्णयले कानुनसँग अन्तर्विरोध राख्ने मुद्दालाई कानुन संशोधन गरी खारेज गर्ने उद्देश्यले ल्याइएको उक्त अध्यादेश सत्तारोहणका लागि बहुमत जुटाउन गरिएको लज्जास्पद निर्णय हो भन्ने अनेरास्ववियुको ठहर छ। राष्ट्रिय प्रजातन्त्र पार्टीले पनि सरकारको कदमको विरोध गरेको छ। राप्रपाले काम चलाउ सरकारले ल्याएको अध्यादेश राष्ट्रपतिले रोक्नुपर्ने बताएको छ। राप्रपाका प्रवक्ता मोहनकुमार श्रेष्ठले नयाँ जनादेश आइसकेको अवस्थामा अध्यादेश ल्याउनु अनुचित र अनैतिक र आपत्तिजनक रहेको बताएका छन्। काम चलाउ सरकारले ल्याएको अध्यादेश राष्ट्रपतिले रोक्नुपर्ने उनको भनाइ छ। केही दिनभित्र नयाँ संसद् बैठक सुरु हुने अवस्थामा काम चलाउ सरकारले बदनियताका साथ अध्यादेश ल्याउनु अनुचित र आपत्तिजनक रहेको उनको ठम्याइ छ। देउवा नेतृत्वको सरकार बनेको डेढ वर्षसम्म रेशम चौधरीको रिहाइ लक्षित अध्यादेश ल्याउन कुनै अग्रसरता नदेखाएको र अहिले कामचलाउ अवस्थामा अध्यादेश ल्याइनु स्वार्थपूर्ण सत्ता केन्द्रित राजनीतिको फोहोरी सुरुआत हो, उनले भने, राष्ट्रपति महोदयले कामचलाउ सरकारले ल्याएको अध्यादेशलाई रोक्नुपर्छ। राप्रपा नेपालले रेशम चौधरीलाई छाड्न ल्याउन खोजेको अध्यादेशप्रति आपत्ति जनाएको छ। राप्रपा नेपालका प्रवक्ता वसन्तमान सिंहले सरकारले सत्ता स्वार्थका लागि अभियुक्तलाई उन्मुक्ति दिन खोजेको आरोप लगाएका छन्। भन्छन्, सत्ता स्वार्थका निम्ति नयाँ संसद्को बैठक बस्ने पूर्वसन्ध्यामा गम्भीर आपराधिक घटनाका अभियुक्तहरूलाई उन्मुक्ति दिने गरी सरकारले ल्याउन खोजेको अध्यादेश घोर आपत्तिजनक छ। लोकतन्त्रको खिल्ली उडाउने यस्ता कार्य तत्काल रोक्न राप्रपा नेपाल माग गर्छ। सरकार के भन्छ ? यता काम चलाउ सरकारले भने अहिलेको आवश्यकतालाई मध्यनजर गरेर अध्यादेश ल्याएको दाबी गरेको छ। हिंसागत क्रियाकलापमा संलग्न राजनीतिक दल वा समूहलाई शान्तिपूर्ण राजनीतिको मूलधारमा ल्याउने उद्देश्यका साथ यो अध्यादेश ल्याएको सरकारको भनाइ छ। अध्यादेशकै विषयमा प्रष्टीकरण दिँदै सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीले अहिलेको आवश्यकतालाई ध्यानमा राखेर अध्यादेश जारी गरिएको बताए। प्रवक्ता कार्कीले सोमबार मन्त्रालयमा मन्त्री परिषद्को निर्णय सुनाउँदै भने, यस अध्यादेशले मुलुकको विकास तथा आन्तरिक एकतामा सबैलाई योगदान गर्न सहज वातावरण बनाउने छ। कार्कीले यसभन्दा अघिका सरकारले पनि यस किसिमका अध्यादेश जारी गर्ने गरेको र आममाफी पनि दिने सहमति गर्दै आएको बताउँदै भने, अहिलेको आवश्यकतालाई केन्द्रमा राखेर मुलुकमा थप योगदान गर्न खोज्ने सबैलाई सहज वातावरण सिर्जना गर्न अध्यादेश राष्ट्रपति समक्ष पेस गरिएको छ। कांग्रेस नेतृत्वकै सरकारले ल्याएको अध्यादेशको कांग्रेसकै शीर्ष नेताहरूले सर्वत्र विरोध गरेको अवस्थामा अध्यादेश ल्याउनुको कारणबारे चासो राख्दा मन्त्री कार्कीले भने, मुलुकलाई आन्तरिक एकताका साथ सहज वातावरणमा सबैलाई काम गर्न दिने, हिंसागत क्रियाकलापमा संलग्न राजनीतिक दल वा समूहलाई शान्तिपूर्ण राजनीतिको मूलधारमा ल्याउने उद्देश्यका साथ यो अध्यादेश ल्याएको हो। अफ्ताव आलम पनि छुट्न सक्ने यो अध्यादेशमा राखिएको व्यवस्थाले इँटाभट्टामा जिउँदै मान्छे जलाएको अभियोगमा जेल सजाय भोगिरहेका मो अफ्ताव आलामलाई सजिलो हुने भएको छ। यो अध्यादेश ल्याउनुको उद्देश्य नै अफ्तावसहित राजनीतिक अपराधीकरण गर्नेलाई उन्मुक्ति दिनु रहेको एमाले सचिव योगश भट्टराईले संकेत गरेका छन्। उनले सामाजिक सञ्जालमा लेखेका छन्, रेशमको नाम, अफ्ताबको काम, राजनीतिमा अपराधीकरण, अपराधको राजनीतीकरण, देश भाँडमा जाओस् कि व्यवस्था बदनाम होस् के मतलब ? गठबन्धन रहुन्जेल। यो त कास्टिङ मात्र हो। पूरा सिरिज त आउन बाँकी नै छ ! २०६४ सालको पहिलो संविधानसभाको निर्वाचनको अघिल्लो दिन बुथ कब्जा गर्न बम बनाउने क्रममा घाइते भएका १६ जनालाई इँटाभट्टामा जलाएको आरोप अफ्ताव आलममाथि छ। २०६४ साल चैत २७ गते अफ्ताव आलमको निर्देशनमा नै १६ जनालाई जिउँदै जलाएर मारिएको अभियोग छ। रौतहटको राजपुर बम बिस्फोट र त्यसमा घाइते भएकाहरूलाई इँटाभट्टामा जलाएको आरोपमा आलमलाई प्रहरीले २०७६ असोज २६ गत पक्राउ गरेको थियो। राजनीतिक पहुँचका आधारमा घटनाको भएको १२ वर्षपछि मात्र आलम पक्राउ परेका थिए। २०६४ को निर्वाचनपछि प्रहरीले मुद्दा चलाउन अनुसन्धान प्रतिवेदन सरकारी वकिल कार्यालयमा पठाएको थियो। तर, २०६५ असार २९ मा सरकारी वकिल कार्यालयले मुद्दा नचलाउने निर्णय गर्यो। असार ३० मा महान्यायाधिवक्ताको कार्यालयले सरकारी वकिल कार्यालयकै निर्णयलाई सदर गरेको थियो । त्यसपछि सर्वाेच्च अदालतमा रिट पर्यो। २०६९ जेठ १६ मा सर्वाेच्चका तत्कालीन न्यायाधीश सुशीला कार्कीको इजलासले मुद्दा नचलाउने महान्यायाधिवक्ता कार्यालयको आदेश बदर गर्यो। त्यतिबेलै उनलाई पक्राउ गर्न बाटो खुलेको थियो। तर, राजनीतिक पहुँचमा प्रहरीले छुन सकेको थिएन । बरु फरार अभियुक्त रहेकै अवस्थामा २०७४ को निर्वाचन लडेर उनी सांसद पनि भए। तर २०७६ असोज २६ गते मात्रै उनलाई पक्राउ गरियो। उनीमाथि बिस्फोटक पदार्थ, ज्यानमार्ने उद्योग र ज्यान मुद्दा गरी तीन मुद्दा लगाइएको छ। हाल आलम जेलमा छ। उनले जेलबाटै राजनीति गर्दै आएका छन्। कांग्रेस नेतृत्व उनलाई छुटाउन पटकपटक प्रयास गरिरहेको छ। यो पटक चुनावमा पनि उनले छोरालाई कांग्रेसको तर्फबाट रौतहट२ बाट उम्मेदवार बनाएका थिए। उनका छोरालाई स्वतन्त्र उम्मेदवार किरण साहले हराएका छन्। पटकपटक मन्त्री बनेका आलम रौतहट२ बाट २०५३ सालको उपनिर्वाचन, २०५६ र २०६४ सालमा सांसदमा निर्वाचत भएका थिए। २०७० सालको संविधानसभाको निर्वाचनमा पराजित भए पनि उनी २०७४ सालको चुनावमा प्रतिनिसभा सदस्यमा निर्वाचित भएका थिए। आफताब आलाम जेल चलान आफताब आलमलाई थुनामै राख्न सर्वोच्चको आदेश रेशम र विप्लवका कार्यकर्ता छुटाउन अध्यादेश रेशम चौधरीको रिहाइ लागि सरकारले ल्याएको अध्यादेश प्रमाणीकरणका लागि राष्ट्रपति कार्यालयमा पेस रेशम चौधरीलाई न्याय दिने काममा वकिलहरू बाधक नबनून् (भिडियो वार्ता)"
घोराहीतुलसीपुर सडक निर्माण अधुरै,"दाङ : दाङको घोराहीतुलसीपुर सडक निर्माण थालेको ४ वर्ष भयो। ४ वर्षमा नयाँनयाँ निर्माण व्यवसायीहरू पनि आए। भारतको निर्माण कम्पनी तथ्य इन्जिनियररिङले जिम्मा लिएको निर्माण कार्यको पहिलो पेटी ठेकेदार अनुप पाण्डेले ७ प्रतिशत काम गरेका थिए। त्यसपछि फेरिएका तीन पेटी ठेकेदारले थप ३ प्रतिशत काम गरेका छन्। तर, निर्माण कम्पनी, राजनीतिक दलदेखि आयोजनासम्मले पटकपटक समयमै काम पूरा गर्ने प्रतिबद्धता जनाउन छोडेका छैनन। कामको गति पनि बढाएका छैनन्। साढे २ वर्षमा सक्नुपर्ने काम ४ वर्षसम्म १० प्रतिशतभन्दा बढेन । स्तरोन्नतिको कामले गति लिन सकेको छैन। निर्माणले गति लिने समयमा सडक निर्माण गर्ने पेटी ठेकेदार फेरिने र भाका सार्ने क्रम निरन्तर भइरहेकने छ। निर्माणको सम्झौता अवधि सकिनै लाग्दा फेरि भाका सार्ने तर काम नगर्ने प्रवृत्तिका कारण घोराही तुलसीपुर सडक झन् पछि झन् विवादित हुँदै गएको छ। सडक निर्माणका लागि विभिन्न समयमा तामझाम गरिन्छ तर हात लाग्यो शून्य भनेजस्तै सडकको अवस्था सुधार हुन सकेको छैन। गतवर्ष मंसिर १० गते सडक निर्माण गर्ने जिम्मेवारी पाएको निर्माण पक्षले कामको नतिजा दिन सकेको छैन। मंसिरसम्म ७ प्रतिशत काम भएको सडकको अहिले १० प्रतिशत प्रगति भएको छ। कोरोना महामारीअघि २०७५ पुसदेखि निर्माण सु्रु भएको सडकको चार वर्ष बित्नै लाग्दा पनि १० प्रतिशतमात्रै काम भएको छ। पछिल्लोपटक सडक सुधार आयोजनाले पुनः फोरलेनको कामले गति लिने दाबी गरेको छ। आयोजना प्रमुख आशिष थापाले निर्माणको जिम्मा लिएको श्रेष्ठ कन्स्ट्रक्सनले नै अबको एकसाताभित्र कामको नतिजा देखिने गरी काम गर्ने बताए। सडक निर्माणका लागि विभिन्न समयमा सरोकारवाला छलफलमा बस्छन्। निर्माण पक्षलाई खबरदारी पनि गर्छन् तर कामले कुनै प्रकारको गति लिन सक्दैन। यसबारेको छलफल औपचारिकतामै सीमित हुने तुलसीपुरका वीरबहादुर रेउलेले बताए। सडक निर्माणले गति लिन्छ भन्नेमा हामीलाई विश्वास लाग्न छोडिसक्यो, उनले भने। घोराहीको बबई खोलादेखि तुलसीपुरको हात्तीखौवासम्म २८ किलोमिटर सडक निर्माणका लागि तथ्य इन्जिनियरिङ एण्ड इन्फ्रा प्रोजेक्टले नेपाल सरकारसँग फोरलेन सडक निर्माणका लागि १ करोड २१ लाख अमेरिकी डलरमा सम्झौता गरेको छ। सडक आयोजनाका प्रमुख थापाले चालू वर्षको असार मसान्तसम्म सडक निर्माण नभए सम्झौता तोड्ने बताए। आउँदो पुस १५ गतेभित्र ३० प्रतिशत र चैत मसान्तसम्म ७० प्रतिशत काम सम्पन्न गर्नुपर्ने मापदण्ड छ, उनले भने, चालू वर्षको असार मसान्तसम्म निर्माण सम्पन्न गर्नुपर्ने हो। तर, त्यसो हुने संकेत देखिएको छैन। २०७५ पुसमा दुई वर्षभित्र सम्झौता भए पनि चार वर्षसम्म पनि निर्माण हुन सकेको छैन। सडक साँघुरो हुँदा दुर्घटनाको जोखिम बढेको बस चालक रमेश नेपालीले बताए। सडक निर्माणको काम अलपत्र हुँदा हिउँदमा धुलो र वर्षामा हिलोले सताउने गरेको छ। निर्माणको जिम्मा पाएको कम्पनी भारतको मुम्बईस्थित तथ्य इन्जिनियरिङ एन्ड इन्फ्रास्ट्रक्चर प्रालिलाई भने हाइसन्चो छ। कम्पनीले विभिन्न पेटी ठेकेदारलाई निर्माणको जिम्मा दिने गरेको छ। तर, कामको गति भने निकै सुस्त छ।"
तेल पर्खिरहेको साँघु,"दोलखा : साँघु अर्थात् झोलुंगे पुलमा तेल दल्नुपर्छ भन्ने सुन्दा नयाँ पुस्तालाई अचम्म लाग्न सक्छ। तर, दोलखामा यस्तो पनि चलन थियो। माथिल्लो तामाकोसी आयोजनाको सडकखण्ड छेउमा पर्ने जामुनेमा रहेको एउटा झोलुंगे पुलमा हरेक वर्ष तेल दलिन्थ्यो। कारण पुलको लठ्ठाका रूपमा रहेका फलामको साङ्लामा खिया नलागोस्। वर्षभरि भार थाम्न दह्रो होस् भन्ने हो। दोलखाको उत्तरी क्षेत्रका आधादर्जन तत्कालीन गाविसका स्थानीयको प्रमुख मार्ग बनेको खारे र बुलुङ (हालको गौरीशंकर गाउँपालिका र विबु गाउँपालिका) जोड्ने पुल २००३ सालमा निर्माण गरिएको थियो। त्यस समय अहिलेको जस्तो आधुनिक फलामका लठ्ठा थिएन। नदीमा पुल हाल्नु सहज कार्य थिएन। खानीबाट निकालिएको काँचो फलामलाई कुटेर पुलका लागि साङ्लो तयार पारिएको थियो। त्यसै समयबाट पुललाई दह्रो बनाउन तेल दल्लने इतिहास सुरु भएको स्थानीय बताउँछन्। यो तेल दल्ने कार्य ऐतिहासिक नै हो। फलाममा खिया नलागोस भनेर बर्सेनि तेल दल्ने गरिएको थियो। तर, दुःखको कुरा, अहिले त्यो तेल दल्ने गरेको पुलको संरक्षण गर्न सकिएको छैन। कुन बेला चुँडिएर झर्ने हो टुंगो छैन। कतैबाट चासो पनि दिइएको छैन पुलको संरक्षणमा जोडिएका स्थानीय बलबहादुर खड्काले भने। स्थानीयलाई आवतजावत गर्न समस्या भएपछि २००३ सालमा स्थानीय समाजसेवी प्रयागराज पण्डितले उक्त पुल बनाएको इतिहास छ। उनले रामेछाप ठोसे मेक्चनको फलाम खानीबाट काँचो फलाम ल्याई व्यक्तिगत लगानीमा पुल निर्माण गरेको स्थानीयको भनाइ छ। पुल निर्माण गर्ने पण्डितको भने २०२८ सालमा निधन भएको हो। त्यसपछि तेल दल्ने क्रम पनि रोकिएको स्थानीय बताउँछन्। त्यस समय जामुनेमै आरन बनाइ स्थानीय मजदुरको प्रयोगमा ठोसे मेक्चनको खानीबाट ल्याइएको काँचो फलामबाट साङ्ली बनाई पुल निर्माण गरिएको इतिहास छ। यो मैले पनि सुनेको कुरा हो। त्यस समयबाटनै तेल दल्न सुरु गरिएको हो। अहिले त्यो पुल संरक्षणको पर्खाइमा छ, स्थानीय खड्काले भने। पुल निर्माण भएपछि फलाममा खिया लाग्न नदिन समाजसेवी प्रयागराज पण्डितकै लगानीमा हरेक वर्ष तेल दल्न सुरु गरिएको त्यस क्षेत्रका जानकार बताउँछन्। यो क्रम पण्डित जीवित हँुदासम्म मात्रै कायम रह्यो। स्वर्गीय प्रयागराज पण्डितले पुलको संरक्षण र हरेक वर्ष तेल दल्न आफ्नो जग्गामा निजी गुठीसमेत बनाएका थिए। आफू त्यही निजी गुठीको जग्गा कमाउने क्रममा २०२७ सालमा जामुने आएको बलबहादुरले बताए। समाजसेवी प्रयागराज पण्डितले बिभिन्न ठाउँबाट मानिसलाई ल्याएर आफ्नो जग्गामा निजी गुठी बनाइ राखेको र त्यसको आम्दानीबाट पुलको संरक्षण तथा प्रत्येक वर्ष तेल दल्ने गरेको स्थानीयको भनाइ छ। तर, २०२८ सालतिर उनको मृत्यु भएपछि तेल दल्ने काम बन्द भएको थियो। संरक्षणमा छैन चासो इतिहासको कला देखाउने यस्ता पुल मुलुकमा धेरै भए पनि संरक्षणमा चासो छैन। यस्तै समस्याको चपेटामा परेको छ यो पुल पनि। अहिले नजिकै आधुनिक पुल निर्माण हुन थालेको र सडकले गाउँगाउँसम्म जोडेपछि तेल दल्ने पुलको संरक्षणमा चासो नहुने गरेको स्थानीय बताउँछन्। गाउँगाउँमा सिंहदरबार पुगेपछि यस्ता ऐतिहासिक पुलको महत्व नबुझेकामा सबै चिन्तित छन्। २०४४ सालमा तत्कालीन जिल्ला पञ्चायतले मर्मतमा सहयोग गरेको थियो। तर, त्यसयता पुलको संरक्षणमा कसैले चासो नदिएको स्थानीयको गुनासो छ। सय वर्षअघिका धेरै साँघु मासिए पनि जामुनेमा रहेको साँघु नदीमा खस्ने अवस्थामा रहेको छ। तत्कालीन समयमा पुर्खाले बनाएका यस्ता साँघु संरक्षण भएको भए राम्रो हुने स्थानीय खड्का बताउँछन्। तत्कालीन समयमा यस्ता साँघु बनाउन कम्तीमा ६ महिना लागेको थियो। २०४५४६ सालमा सुरीदोभानमा ट्रस्टको झोलुंगे पुल बनेपछि अलपत्र अवस्थामा रहेको साङ्ला बोकर ल्याई जामुनेमा साँघु पुनः सारिएको बताइएको छ। अहिले सडक पनि नजिकैबाट निर्माण भएको तथा तामाकोसीमा बिभिन्न नयाँ पक्की पुलहरू पनि बनिसकेको हुँदा यो ऐतिहासिक पुल भने महत्वविहीन भएको छ।"
आज अर्जेन्टिना र क्रोएसिया सेमिफाइनलमा भिड्दै : दुई गोलरक्षकको टक्कर,"दोहा : कतारमा जारी फिफा विश्वकपको सेमिफाइनलमा मंगलबार राति अर्जेन्टिना र साविक उपविजेता क्रोएसिया आमनेसामने हुँदैछन्। चार वर्षअघिको फाइनलिस्ट क्रोएसिया फेरि एक पटक फाइनल यात्रा तय गर्न चाहन्छ। ज्लाट्को डालिचको टिम चार वर्षअघि रुसको लुजनिकी रंगशालामा फ्रान्ससँग पराजित हुँदा उपविजेतामा सीमित भएको थियो। फ्रान्स यसपाली पनि अन्तिम चारमा पुगिसकेको छ। बुधबार राति मोरक्कोसँग फाइनल प्रवेशका लागि खेल्ने तयारी गरिरहेको छ। विश्वकप सुरु हुनुअघि क्रोएसियालाई दाबेदारको रूपमा हेरिएको थिएन। समूह चरणमा पनि प्रभावशाली प्रदर्शन गर्न नसकेको क्रोएसिया प्रतियोगिता अगाडि बढ्दै जाँदा सुधारोन्मुख बन्दै आइरहेको छ। अन्तिम क्वार्टरफाइनल प्रवेशका लागि पाँच पटकको विजेता ब्राजिललाई टाइब्रेकरमा पराजित गर्दै क्रोएसियाले तेस्रो पटक सेमिफाइनलमा स्थान बनाएसँगै बलियो दाबेदारी प्रस्तुत गरेको छ। अहिले क्रोएसिया र फाइनलबीच लियोनेल मेसीको अर्जेन्टिना उभिएको छ। जारी विश्वकपको दावेदार मानिएको दक्षिण अमेरिकी टोलीलाई पराजित गर्न सके मात्रै लुका मोड्रिचको टिमले फाइनलमा स्थान बनाउने छ। अर्जेन्टिनालाई हराउन सके दक्षिण अमेरिकी दुई महारथिलाई लगातार विश्वकपबाट बाहिर निकाल्ने १२ वर्षमा पहिलो युरोपियन टिम क्रोएसिया बन्नेछ। यसअघि सन् २०१४ मा जर्मनीले सेमिफाइनलमा ब्राजिल र फाइनलमा अर्जेन्टिनालाई पाखा लगाएको थियो। प्रिक्वार्टरफाइनलमा ब्राजिलका प्रमुख अट्याकर राफिन्हा र एन्टोनीलाई चुप राखेका क्रोएसियन लेफ्ट ब्याक बोर्ना सोसा आफ्नो टिम अगाडि जानेमा विश्वस्त छन्। विगतमा दुई टोली कुल खेल : ५ अर्जेन्टिना विजयी : २ क्रोएसिया विजयी : २ बराबरी : १ अर्जेन्टिनाको छिमेकी मुलुक ब्राजिलले जारी विश्वकपमा सेलेब्रेसनका कारण पनि चर्चा कमायो। अर्जेन्टिनी प्रशिक्षक लियोनल स्कालोनी पनि आफ्नो टिमले पनि सेलेब्रेसन गरिरहोस् भन्ने चाहन्छन्। हामी अहिले सेलेब्रेसन गरिरहेका छौं। अझै सेलेब्रेसन गर्न चाहन्छौं, उनी भन्छन्, हामी यसलाई अझै निरन्तरता दिन चाहन्छौं। क्रोएसियालाई दिनुपर्ने जति सम्मान हामी दिन्छौं। आशा गरौं हामी अवश्य अगाडि बढ्ने छौं। मंगलबार राति सुरुआती ११ को घोषणा हुँदा अर्जेन्टिनाको टिममा गोन्जालो मोन्टियल र मार्कोस एक्युना हुने छैनन्। त्यसबाहेक नेदरल्यान्ड्सविरुद्धको खेलमा सब्स्टिच्युट गरिएका रोड्रिगो डी पउल खेल्नेमा पनि शंका छ। दुवै टिम प्रिक्वार्टरफाइनलमा पेनाल्टी सुटआउटसम्म पुगेर यहाँ आइपुगेका हुन्। टाइब्रेकरमा पुग्यो भने जारी विश्वकपमा उत्कृष्ट लयमा रहेका दुई गोलरक्षकको टक्कर हुनेछ। पछिल्लो खेलमा ब्राजिलका रोड्रिगोको प्रहार असफल पारेसँगै क्रोएसियन गोलरक्षक डोमिनिक लिभाकोभिच एउटै विश्वकपमा चार पेनाल्टी रोक्ने तेस्रो गोलरक्षक बनेका थिए। चार वर्षअघि क्रोएसियाकै डानिजेल सुबासिच र सन् १९९० मा अर्जेन्टिनाका सर्जियो गोएकोचेयाले एकै संस्करणमा चार पेनाल्टी रोकेका थिए। अर्जेन्टिनाका इमिलियानो मार्टिनेजले क्वार्टरफाइनलमा नेदरल्यान्ड्सका कप्तान भर्जिल भान डाइक र स्टेभन बर्गुइसको पेनाल्टी रोकेका थिए। गत वर्ष कोपा अमेरिकाको सेमिफाइनलमा कोलम्बियाविरुद्धको पेनाल्टी सुटआउटमा पनि मार्टिनेज अर्जेन्टिनाका हिरो भएका थिए। जहाँ उनले टाइब्रेकरमा तीन पेनाल्टी रोकेका थिए। प्रभाव पार्न सक्ने खेलाडी लियोनल मेसी (अर्जेन्टिना) विश्व फुटबलका सर्वकालीन महान खेलाडीमध्ये एक मेसी आफ्नो ट्रफी क्याबिनेटमा सबैभन्दा लोकप्रिय उपाधि पनि सजाउन चाहन्छन्। मेसीले तीन फरक विश्वकपका खेलमा गोल र असिस्ट दुवै गरेका छन्। जसमध्ये दुई खेल जारी विश्वकपको समूह चरणमा मेक्सिको र क्वार्टरफाइनलमा नेदरल्यान्ड्सविरुद्ध गरेका थिए। सन् १९६६ पछि कुनै खेलाडीले पनि विश्वकपका चार खेलमा गोल र असिस्ट दुवै गरेका छैनन्। क्रोएसियाविरुद्ध मेसी त्यो डेडलक तोड्ने प्रयासमा हुनेछन्। मार्सेलो ब्रोजोविक (क्रोएसिया) ब्रोजोविक जारी विश्वकपमा क्रोएसियाको मिडफिल्डका प्रमुख खेलाडी हुन्। मंगलबार राति अर्जेन्टिनी कप्तान मेसीलाई रोक्ने जिम्मेवारी उनैलाई हुनेछ। ब्राजिलविरुद्ध क्वार्टरफाइनलमा जित हासिल गर्दा ब्रोजोविकले ९६ पास खेलेका थिए। उनको टिमबाट त्योभन्दा धेरै पास खेल्ने लुका मोड्रिच मात्र थिए, जसले एक सय पाँच सफल पास खेलेका थिए। यदि मोड्रिच र माटेओ कोभासिचसँगको सहकार्यमा ब्रोजोविकले अर्जेन्टिनालाई मध्य भागबाट खेल्न नदिएर फ्लान्कतर्फ धकेल्न सक्यो भने मेसीको प्रभाव खेलमा कम हुनेछ।"
समृद्ध सुदूरपश्चिमबारे अन्तर्राष्ट्रिय सम्मेलन,"महेन्द्रनगर : सुदूरपश्चिम प्रदेशको सम्भाव्यता, कला, संस्कृति र विकासका विषयमा अन्तर्राष्ट्रिय सम्मेलन सोमबारदेखि महेन्द्रनगरमा सुरु भएको छ। सुदूरपश्चिम विश्वविद्यालयले ब्रिटेननेपाल एकेडेमिक काउन्सिल र अक्सफोर्ड विश्वविद्यालयको सहकार्यमा तीन दिने अन्तराष्ट्रिय सम्मेलन आयोजना गरेको हो। सम्मेलनमा ९ देशका प्राध्यापक तथा अनुसन्धानकर्ताले शोधपत्र प्रस्तुत गर्ने सुदूरपश्चिम विश्वविद्यालयका उपकुलपति अम्मराज जोशीले बताए। सुदूरपश्चिममा केन्द्रित रहेर तयार पारिएका शोधपत्र प्रस्तुत हुनेछन्। ती विषयमा बहस छलफल हुनेछ, उनले भने, नौ विधामा ७६ वटा शोधपत्रहरू प्रस्तुत हुनेछन्। सम्मेलनमा सुदूरपश्चिमको कला संस्कृति, आर्थिक, सामाजिक र राजनीतिक विकासका विषयमा समेत विचार विमर्श हुने उनले बताए। सम्मेलनमा अनलाइन र भौतिक उपस्थितिमा स्वदेशी र विदेशी गरी ४ सय १६ जना सहभागी भएको ब्रिटेननेपाल एकेडेमिक काउन्सिलका प्रतिनिधि कृष्ण अधिकारीले बताए। जनस्वास्थ्य, मेडिकल शिक्षा, इन्जिनियरिङ, जलस्रोत, शैक्षिक नीति, वातावरण, सामाजिक विज्ञान र इतिहासलगायतका विषयमा तीन दिनसम्म बहस हुनेछ, उनले भने, यहाँको गेटा मेडिकल कजेलदेखि पश्चिमसेती परियोजनाबारे पनि बहस हुनेछ। सुदूरपश्चिम विश्वविद्यालयका उपप्राध्यापक दीपकचन्द्र भट्टले सुदूरपश्चिम विश्वविद्यालयको इतिहासमै पहिलो पटक भएको अन्तर्राष्ट्रिय सम्मेलनले यो क्षेत्रको विकासमा महत्वपूर्ण टेवा पुग्ने बताए। उनले प्रष्ट पारे, सम्मेलनले सुदूरपश्चिमका थुप्रै सम्भावनाहरूको उत्खनन गर्नेछ।"
दुई दशकपछि खाल्सामा कालोपत्रे,"धनकुटा : शिलान्यास भएको २१ वर्षपछि धनकुटाको सहिदभूमिको खाल्सा क्षेत्रमा सडक कालोपत्रे हुने भएको छ। उक्त स्थानमा २०५८ सालमा कच्ची सडक पुगेको थियो। खाल्सा क्षेत्रका तत्कालीन गाविस हाल सहिदभूमि गाउँपालिकाको आँखीसल्ला, खोकु र छिन्ताङसम्मको सडक तत्कालीन धनकुटाका प्रमुख जिल्ला अधिकारी शम्भु कोइरालाले शुभारम्भ गरेका थिए। प्रदेश नं १ सरकारको प्रादेशिक विशेष सडक आयोजनाअन्तर्गत २९ करोड ७२ लाख ९८ हजार रुपैयाँको लागतमा उक्त सडक कालोपत्रे हुन लागेको हो। मध्यपहाडी लोकमार्गमा अवस्थित धनकुटा नगरपालिका१ को व्यापारिक केन्द्र हिले बजारबाट सहिदभूमि गाउँपालिकाको थलथले बजारसम्म १० किमी सडक बन्न लागेको हो। सन् २०२१ सेप्टेम्बर २२ बाट सुरु भई सन् २०२३ मार्च २२ मा सम्पन्न हुने गरी ठेक्का पाएको रायमाझी आजद जेभी प्रालि काठमाडौँका प्रमुख प्रेम मगरले ७० प्रतिशत सडकको काम पूरा भएको जानकारी दिए। यस सडकले सहिदभूमि गाउँपालिकालाई अरुण, तमोर र दूधकोसी नदीको सङ्गममा रहेको त्रिवेणीमा अवस्थित भोजपुर, खोटाङ, उदयपुर र सुनसरी जिल्लासँग जोड्ने छ। यस सडकको निर्माण पूरा भएपछि गाउँपालिकाको आर्थिक विकासमा महत्वपूर्ण टेवा पुग्ने गाउँपालिकाका अध्यक्ष मनोज राईले जानकारी दिए। सुनसरी र भोजपुर जिल्लासँग प्रत्यक्ष पहुँच राख्न सहयोग राख्ने यस सडकले गाउँपालिका क्षेत्रमा उत्पादित कृषि उपज बजारसम्म लान विशेष सहयोग पुग्ने उनले बताए।"
गोल्डेन बुटमा एमबाप्पे अगाडि,"दोहा : कतारमा जारी २२औं संस्करणको फिफा विश्वकपको सेमिफाइनल समीकरण पूरा भइसकेको छ। फाइनल प्रवेशका लागि अर्जेन्टिना र क्रोएसिया एवं साविक विजेता फ्रान्स र मोरक्कोबीच प्रतिस्पर्धा हुँदैछ। विश्वकप फुटबल प्रतियोगिता समापनतर्फ लम्किँदा गोल्डेन बुट अवार्ड कसले जित्लान् भन्ने चासो पनि चुलिएको छ। गोल्डेन बुट विश्वकप फुटबलको प्रतिष्ठित व्यक्तिगत अवार्ड हो। विश्वकप फुटबलको यो अवार्ड जित्नुको अर्थ महान् खेलाडीको सूचीमा आफूलाई समावेश गर्नु पनि हो। त्यसैले यो अवार्डले खेलाडीका जीवनमा पनि विशेष अर्थ राख्दछ। यस पटक गोल्डेन बुटको दौडमा फ्रेन्च फरवार्ड काइलिन एमबाप्पे सबैभन्दा अगाडि छन्। चार वर्षअघि रुसमा फ्रान्स विश्वकप विजेता बन्दा टिमका महत्वपूर्ण सदस्य रहेका एमबाप्पेले त्यो संस्करणमा भन्दा धेरै गोल गरिसकेका छन्। उनले अहिलेसम्म पाँच गोल ठोकिसकेका छन्। उनले समूह डीको अस्ट्रेलियाविरुद्धको पहिलो खेलमै गोलको खाता खोलेका थिए। डेनमार्कलाई २१ ले हराएको दोस्रो खेलमा दुवै गोल एमबाप्पेले गरेका थिए। यस्तै पोल्यान्डविरुद्धको अन्तिम १६ को खेलमा पनि एमबाप्पेले दुई गोल गरेका थिए। उनलाई आफ्नै देशका ओलिभर जिरुड र अर्जेन्टिनाका कप्तान लियोनल मेसीले चारचार गोलसहित पछ्याइरहेका छन्। फ्रान्सका सर्वकालीन महान खेलाडी थियरी अनरीको ५१ खेलको कीर्तिमान भंग गरेका जिरुडले राष्ट्रिय टोलीबाट ५३ गोल गरिसकेका छन्। उनले विश्वकपको पहिलो खेलमै दुई गोल गरेका थिए। यस्तै पोल्यान्डविरुद्धको अन्तिम १६ को खेलमा तेस्रो गोल गरेका जिरुडले इङ्ल्यान्डविरुद्धको क्वार्टरफाइनलमा पनि एक गोल गरेका थिए। यसैगरी समूह चरणमा साउदी अरेबियाविरुद्धको खेलमा पेनाल्टीमार्फत गोलको खाता खोलेका मेसीले मेक्सिकोविरुद्धको खेलमा दोस्रो गोल गरेका थिए। यसैगरी अस्ट्रेलियाविरुद्धको एक हजारौं खेलमा पनि मेसीले उत्कृष्ट गोल गरेका थिए। यस्तै नेदरल्यान्ड्सविरुद्धको क्वार्टरफाइनल भिडन्तमा उनले पेनाल्टीमै गोल गरेका थिए। एमबाप्पे, जिरुड र मेसीलाई पोर्चुगलका गोन्कालो रामोस, स्पेनका अल्भारो मोराटा, इङ्ल्यान्डका मार्कस रासफोर्ड, इक्वेडरका इनर भ्यालेन्सिया, इङ्ल्यान्डकै बुकायो साका, ब्राजिलका रिचार्लिसन, नेदरल्यान्ड्का कोडी गाक्पोले तीनतीन गोलका साथ पछ्याइरहेका छन्। तीन गोल गरेका सबै खेलाडीको टोली विश्वकपबाट बाहिरिसकेकाले गोल्डेन बुटका लागि एमबाप्पे, जिरुड र मेसीबीच नै प्रतिस्पर्धा हुने देखिएको छ। एमबाप्पेलाई गोल्डेन बुट मेसी र रोनाल्डोभन्दा एमबाप्पे अगाडि एमबाप्पेले एकदिन सबै कीर्तिमान तोड्ने छन्"
ट्याक्टरबाट खसेर एक जनाको मृत्यु,दाङ : दाङको दंगिशरण गाउँपालिका३ एकलीमा हिजो ट्याक्टरबाट खसेर एक जनाको मृत्यु भएको छ। मृत्यु हुनेमा दंगिशरण गाँउपालिका६ थपगाउँका १७ वर्षीय सुदिप चौधरी रहेका छन्। उनको उपचारका क्रममा पौने ९ बजे राप्ती प्रादेशिक अस्पताल तुल्सीपुरमा मृत्यु भएको छ। हिजो बेलुकी साढे ८ बजे रा १ त ४५९३ नम्बरको गुडिरहेको ट्याक्टर चौधरी अचानक खसेका थिए। ट्याक्टर नियन्त्रणमा रहेको र चालक फरार रहेकाले खोजिकार्य भइरहेको इलाका प्रहरी कार्यालय हेकुलीले जानकारी दिएको छ।
प्रादेशिक संरचनाअनुसार सुन वितरणको व्यवस्था मिलाउन आग्रह,काठमाडौं : नेपाल सुनचाँदी व्यवसायी महासंघले प्रादेशिक संरचनाका आधारमा सुन वितरणको व्यवस्था मिलाउन सरकारसँग आग्रह गरेको छ। महासंघका अध्यक्ष माणिकरत्न शाक्यको नेतृत्वको टोलीले नेपाल राष्ट्र बैंकका डेपुटी गभर्नर बमबहादुर मिश्रसँग भेट गरी संघीय सरचनाअनुरूप हुनेगरी सुन वितरणको कार्यविधि संशोधन गर्न आग्रह गरेको हो। हालसम्म पुरानै संरचनाअनुरूप अञ्चलगत रूपमा बनेको कार्यविधिअनुसार सुन वितरण हुँदै आएको र विद्यमान अवस्थामा सो विधि व्यावहारिक हुन नसकेको भन्दै महासंघले यथाशीघ्र प्रादेशिकरूपमा सुन बाँडफाँटको व्यवस्था मिलाउन आग्रह गरेको हो। नेपाल राष्ट्र बैंकका डेपुटी गभर्नर मिश्रले महासंघले राखेको मागलाई आफूले गम्भीररूपमा लिएको र यस विषयमा सम्बन्धित निकायमा परामर्श गरी आवश्यक निर्णय लिइने बताए। व्यवसायीहरुले सुनको कोटा कम हुँदा देशभरका सुनचाँदी व्यवसायी मर्कामा परेको उल्लेख गर्दै आपूर्ति प्रणालीमा सुधार गर्नसमेत आग्रह गरेका थिए। त्यस अवसरमा महासंघका अध्यक्ष शाक्यले व्यवसायीले सुन खरिद गर्दा प्रत्येक बैंकमा खाता खोल्नुपर्ने बाध्यात्मक र असहज अवस्था रहेको बताए। पछिल्लो समयमा दैनिक १० किलोका दरले सुनको आयात हुँदै आएको छ। जुन बजारको मागको तुलनामा अत्यन्तै कम भएको व्यवसायीको गुनासो छ।
दुष्परिणाम दिने दुस्साहस,"भर्खर चुनाव सकिएर अब नयाँ जनप्रतिनिधिहरू संसद् प्रवेश गर्ने तर्खरमा छन्। नयाँ संसद् र नयाँ सरकार गठन छिट्टै हुँदै छ। त्यस अर्थले अहिलेको सरकार कामचलाउमात्रै हो। यही कामचलाउ सरकारले भने दूरगामी नकारात्मक प्रभाव पार्ने र गलत नजिर बसाउने गरी कानुनमा हेरफेर गर्ने अध्यादेश ल्याएको छ। राष्ट्रपति विद्यादेवी भण्डारीले यसलाई फिर्ता गर्न सक्दिनन्। विधेयकमाथि पुनर्विचार होस् भनेर फिर्ता गर्न सक्ने अधिकार भए पनि अध्यादेश फिर्ताको अधिकार राष्ट्रपतिलाई छैन। मुलुकी फौजदारी कार्यविधि संहिता पहिलो संशोधन अध्यादेश, २०७९ जारी गर्न राष्ट्रपति समक्ष सिफारिस गर्ने २५ मंसिरको मन्त्रिपरिषद्को निर्णय खारेजयोग्य छ। क्रूर अमानवीय तवरले वा नियन्त्रणमा लिई ज्यान मारेको लगायत मुद्दा एकपटक अदालतमा दायर भइसकेपछि फिर्ता लिन सकिने छैन भन्ने व्यवस्था फौजदारी कार्यविधि संहिता २०७४ मा छ। त्यसैलाई उल्ट्याउने गरी सरकारले संशोधन अध्यादेश ल्याएको हो। सरसर्ती हेर्दा कैलाली टीकापुर घटनाका मुख्य दोषी ठहर भइसकेका नागरिक उन्मुक्ति पार्टीका संरक्षक रेशम चौधरीलाई जेलबाट छुटाउने, सीके राउत नेतृत्वको जनमत पार्टी र विप्लव नेतृत्वको नेकपाका कार्यकर्तालाई पनि जेलमुक्त गराउने उद्देश्य देखिन्छ। त्यसरी मुद्दा फिर्ता र जेलमुक्त गराएबापत अब बन्ने सरकारमा चौधरी र राउतको पार्टीले शेरबहादुर देउवालाई फेरि प्रधानमन्त्री बन्न संसद्मा समर्थन गर्ने गुह्य सम्झौता ढाक्न खोजेर पनि उदांगै छ। जस्तोसुकै क्रूर र अमानवीय हत्यामा पनि माफी दिन सक्ने व्यवस्थाबाट जिउँदै मान्छेलाई इँटाभट्टामा जलाएको अभियोग लागेका मोहम्मद अफताब आलम पनि आममाफीलायक हुँदैछन् भन्ने आशंकालाई बेवास्ता गर्न सकिन्न। गठबन्धन सरकार बनाउन यो हदसम्मको सौदाबाजी गरेर राजनीतिमा जे पनि सम्भव हुन्छमात्रै होइन जे पनि जायज हुन्छ भन्ने सन्देश देउवाले दिन खोजेका छन्। सत्ता र शक्तिका लागि जस्तोसुकै अपराध गरेकासँग पनि सौदाबाजी गर्न सक्ने दुस्साहसले नेपाली लोकतन्त्रमा थुप्रै दुष्पपरिणाम ल्याउने नै छ। त्यस्तो दुस्साहस गरेर उनले खासमा लोकतन्त्रको खिल्लीमात्रै उठाएका छैनन्, विधिको शासनको मर्ममाथि प्रहार गरेका छन्। लोकतन्त्र भनेकै विधिको शासन हो र लोकतन्त्रमा को अपराधी हो, होइन भनेर निरूपण अदालतले गर्छ। त्यो कार्यक्षेत्र सरकारको होइन। जस्तोसुकै अपराधको अभियोग लागेकालाई पनि माफी दिने अधिकार सरकारले आफूमा राख्न खोज्नु तानाशाही र फासिस्ट चरित्र हो।"
दुष्परिणाम दिने दुस्साहस,"भर्खर चुनाव सकिएर अब नयाँ जनप्रतिनिधिहरू संसद् प्रवेश गर्ने तर्खरमा छन्। नयाँ संसद् र नयाँ सरकार गठन छिट्टै हुँदै छ। त्यस अर्थले अहिलेको सरकार कामचलाउमात्रै हो। यही कामचलाउ सरकारले भने दूरगामी नकारात्मक प्रभाव पार्ने र गलत नजिर बसाउने गरी कानुनमा हेरफेर गर्ने अध्यादेश ल्याएको छ। राष्ट्रपति विद्यादेवी भण्डारीले यसलाई फिर्ता गर्न सक्दिनन्। विधेयकमाथि पुनर्विचार होस् भनेर फिर्ता गर्न सक्ने अधिकार भए पनि अध्यादेश फिर्ताको अधिकार राष्ट्रपतिलाई छैन। मुलुकी फौजदारी कार्यविधि संहिता पहिलो संशोधन अध्यादेश, २०७९ जारी गर्न राष्ट्रपति समक्ष सिफारिस गर्ने २५ मंसिरको मन्त्रिपरिषद्को निर्णय खारेजयोग्य छ। क्रूर अमानवीय तवरले वा नियन्त्रणमा लिई ज्यान मारेको लगायत मुद्दा एकपटक अदालतमा दायर भइसकेपछि फिर्ता लिन सकिने छैन भन्ने व्यवस्था फौजदारी कार्यविधि संहिता २०७४ मा छ। त्यसैलाई उल्ट्याउने गरी सरकारले संशोधन अध्यादेश ल्याएको हो। सरसर्ती हेर्दा कैलाली टीकापुर घटनाका मुख्य दोषी ठहर भइसकेका नागरिक उन्मुक्ति पार्टीका संरक्षक रेशम चौधरीलाई जेलबाट छुटाउने, सीके राउत नेतृत्वको जनमत पार्टी र विप्लव नेतृत्वको नेकपाका कार्यकर्तालाई पनि जेलमुक्त गराउने उद्देश्य देखिन्छ। त्यसरी मुद्दा फिर्ता र जेलमुक्त गराएबापत अब बन्ने सरकारमा चौधरी र राउतको पार्टीले शेरबहादुर देउवालाई फेरि प्रधानमन्त्री बन्न संसद्मा समर्थन गर्ने गुह्य सम्झौता ढाक्न खोजेर पनि उदांगै छ। जस्तोसुकै क्रूर र अमानवीय हत्यामा पनि माफी दिन सक्ने व्यवस्थाबाट जिउँदै मान्छेलाई इँटाभट्टामा जलाएको अभियोग लागेका मोहम्मद अफताब आलम पनि आममाफीलायक हुँदैछन् भन्ने आशंकालाई बेवास्ता गर्न सकिन्न। गठबन्धन सरकार बनाउन यो हदसम्मको सौदाबाजी गरेर राजनीतिमा जे पनि सम्भव हुन्छमात्रै होइन जे पनि जायज हुन्छ भन्ने सन्देश देउवाले दिन खोजेका छन्। सत्ता र शक्तिका लागि जस्तोसुकै अपराध गरेकासँग पनि सौदाबाजी गर्न सक्ने दुस्साहसले नेपाली लोकतन्त्रमा थुप्रै दुष्पपरिणाम ल्याउने नै छ। त्यस्तो दुस्साहस गरेर उनले खासमा लोकतन्त्रको खिल्लीमात्रै उठाएका छैनन्, विधिको शासनको मर्ममाथि प्रहार गरेका छन्। लोकतन्त्र भनेकै विधिको शासन हो र लोकतन्त्रमा को अपराधी हो, होइन भनेर निरूपण अदालतले गर्छ। त्यो कार्यक्षेत्र सरकारको होइन। जस्तोसुकै अपराधको अभियोग लागेकालाई पनि माफी दिने अधिकार सरकारले आफूमा राख्न खोज्नु तानाशाही र फासिस्ट चरित्र हो।"
दुष्परिणाम दिने दुस्साहस,"भर्खर चुनाव सकिएर अब नयाँ जनप्रतिनिधिहरू संसद् प्रवेश गर्ने तर्खरमा छन्। नयाँ संसद् र नयाँ सरकार गठन छिट्टै हुँदै छ। त्यस अर्थले अहिलेको सरकार कामचलाउमात्रै हो। यही कामचलाउ सरकारले भने दूरगामी नकारात्मक प्रभाव पार्ने र गलत नजिर बसाउने गरी कानुनमा हेरफेर गर्ने अध्यादेश ल्याएको छ। राष्ट्रपति विद्यादेवी भण्डारीले यसलाई फिर्ता गर्न सक्दिनन्। विधेयकमाथि पुनर्विचार होस् भनेर फिर्ता गर्न सक्ने अधिकार भए पनि अध्यादेश फिर्ताको अधिकार राष्ट्रपतिलाई छैन। मुलुकी फौजदारी कार्यविधि संहिता पहिलो संशोधन अध्यादेश, २०७९ जारी गर्न राष्ट्रपति समक्ष सिफारिस गर्ने २५ मंसिरको मन्त्रिपरिषद्को निर्णय खारेजयोग्य छ। क्रूर अमानवीय तवरले वा नियन्त्रणमा लिई ज्यान मारेको लगायत मुद्दा एकपटक अदालतमा दायर भइसकेपछि फिर्ता लिन सकिने छैन भन्ने व्यवस्था फौजदारी कार्यविधि संहिता २०७४ मा छ। त्यसैलाई उल्ट्याउने गरी सरकारले संशोधन अध्यादेश ल्याएको हो। सरसर्ती हेर्दा कैलाली टीकापुर घटनाका मुख्य दोषी ठहर भइसकेका नागरिक उन्मुक्ति पार्टीका संरक्षक रेशम चौधरीलाई जेलबाट छुटाउने, सीके राउत नेतृत्वको जनमत पार्टी र विप्लव नेतृत्वको नेकपाका कार्यकर्तालाई पनि जेलमुक्त गराउने उद्देश्य देखिन्छ। त्यसरी मुद्दा फिर्ता र जेलमुक्त गराएबापत अब बन्ने सरकारमा चौधरी र राउतको पार्टीले शेरबहादुर देउवालाई फेरि प्रधानमन्त्री बन्न संसद्मा समर्थन गर्ने गुह्य सम्झौता ढाक्न खोजेर पनि उदांगै छ। जस्तोसुकै क्रूर र अमानवीय हत्यामा पनि माफी दिन सक्ने व्यवस्थाबाट जिउँदै मान्छेलाई इँटाभट्टामा जलाएको अभियोग लागेका मोहम्मद अफताब आलम पनि आममाफीलायक हुँदैछन् भन्ने आशंकालाई बेवास्ता गर्न सकिन्न। गठबन्धन सरकार बनाउन यो हदसम्मको सौदाबाजी गरेर राजनीतिमा जे पनि सम्भव हुन्छमात्रै होइन जे पनि जायज हुन्छ भन्ने सन्देश देउवाले दिन खोजेका छन्। सत्ता र शक्तिका लागि जस्तोसुकै अपराध गरेकासँग पनि सौदाबाजी गर्न सक्ने दुस्साहसले नेपाली लोकतन्त्रमा थुप्रै दुष्पपरिणाम ल्याउने नै छ। त्यस्तो दुस्साहस गरेर उनले खासमा लोकतन्त्रको खिल्लीमात्रै उठाएका छैनन्, विधिको शासनको मर्ममाथि प्रहार गरेका छन्। लोकतन्त्र भनेकै विधिको शासन हो र लोकतन्त्रमा को अपराधी हो, होइन भनेर निरूपण अदालतले गर्छ। त्यो कार्यक्षेत्र सरकारको होइन। जस्तोसुकै अपराधको अभियोग लागेकालाई पनि माफी दिने अधिकार सरकारले आफूमा राख्न खोज्नु तानाशाही र फासिस्ट चरित्र हो।"
गोल्डेन बुटमा एमबाप्पे अगाडि,"दोहा : कतारमा जारी २२औं संस्करणको फिफा विश्वकपको सेमिफाइनल समीकरण पूरा भइसकेको छ। फाइनल प्रवेशका लागि अर्जेन्टिना र क्रोएसिया एवं साविक विजेता फ्रान्स र मोरक्कोबीच प्रतिस्पर्धा हुँदैछ। विश्वकप फुटबल प्रतियोगिता समापनतर्फ लम्किँदा गोल्डेन बुट अवार्ड कसले जित्लान् भन्ने चासो पनि चुलिएको छ। गोल्डेन बुट विश्वकप फुटबलको प्रतिष्ठित व्यक्तिगत अवार्ड हो। विश्वकप फुटबलको यो अवार्ड जित्नुको अर्थ महान् खेलाडीको सूचीमा आफूलाई समावेश गर्नु पनि हो। त्यसैले यो अवार्डले खेलाडीका जीवनमा पनि विशेष अर्थ राख्दछ। यस पटक गोल्डेन बुटको दौडमा फ्रेन्च फरवार्ड काइलिन एमबाप्पे सबैभन्दा अगाडि छन्। चार वर्षअघि रुसमा फ्रान्स विश्वकप विजेता बन्दा टिमका महत्वपूर्ण सदस्य रहेका एमबाप्पेले त्यो संस्करणमा भन्दा धेरै गोल गरिसकेका छन्। उनले अहिलेसम्म पाँच गोल ठोकिसकेका छन्। उनले समूह डीको अस्ट्रेलियाविरुद्धको पहिलो खेलमै गोलको खाता खोलेका थिए। डेनमार्कलाई २१ ले हराएको दोस्रो खेलमा दुवै गोल एमबाप्पेले गरेका थिए। यस्तै पोल्यान्डविरुद्धको अन्तिम १६ को खेलमा पनि एमबाप्पेले दुई गोल गरेका थिए। उनलाई आफ्नै देशका ओलिभर जिरुड र अर्जेन्टिनाका कप्तान लियोनल मेसीले चारचार गोलसहित पछ्याइरहेका छन्। फ्रान्सका सर्वकालीन महान खेलाडी थियरी अनरीको ५१ खेलको कीर्तिमान भंग गरेका जिरुडले राष्ट्रिय टोलीबाट ५३ गोल गरिसकेका छन्। उनले विश्वकपको पहिलो खेलमै दुई गोल गरेका थिए। यस्तै पोल्यान्डविरुद्धको अन्तिम १६ को खेलमा तेस्रो गोल गरेका जिरुडले इङ्ल्यान्डविरुद्धको क्वार्टरफाइनलमा पनि एक गोल गरेका थिए। यसैगरी समूह चरणमा साउदी अरेबियाविरुद्धको खेलमा पेनाल्टीमार्फत गोलको खाता खोलेका मेसीले मेक्सिकोविरुद्धको खेलमा दोस्रो गोल गरेका थिए। यसैगरी अस्ट्रेलियाविरुद्धको एक हजारौं खेलमा पनि मेसीले उत्कृष्ट गोल गरेका थिए। यस्तै नेदरल्यान्ड्सविरुद्धको क्वार्टरफाइनल भिडन्तमा उनले पेनाल्टीमै गोल गरेका थिए। एमबाप्पे, जिरुड र मेसीलाई पोर्चुगलका गोन्कालो रामोस, स्पेनका अल्भारो मोराटा, इङ्ल्यान्डका मार्कस रासफोर्ड, इक्वेडरका इनर भ्यालेन्सिया, इङ्ल्यान्डकै बुकायो साका, ब्राजिलका रिचार्लिसन, नेदरल्यान्ड्का कोडी गाक्पोले तीनतीन गोलका साथ पछ्याइरहेका छन्। तीन गोल गरेका सबै खेलाडीको टोली विश्वकपबाट बाहिरिसकेकाले गोल्डेन बुटका लागि एमबाप्पे, जिरुड र मेसीबीच नै प्रतिस्पर्धा हुने देखिएको छ।"
आज अर्जेन्टिना र क्रोएसिया सेमिफाइनलमा भिड्दै : दुई गोलरक्षकको टक्कर,"दोहा : कतारमा जारी फिफा विश्वकपको सेमिफाइनलमा मंगलबार राति अर्जेन्टिना र साविक उपविजेता क्रोएसिया आमनेसामने हुँदैछन्। चार वर्षअघिको फाइनलिस्ट क्रोएसिया फेरि एक पटक फाइनल यात्रा तय गर्न चाहन्छ। ज्लाट्को डालिचको टिम चार वर्षअघि रुसको लुजनिकी रंगशालामा फ्रान्ससँग पराजित हुँदा उपविजेतामा सीमित भएको थियो। फ्रान्स यसपाली पनि अन्तिम चारमा पुगिसकेको छ। बुधबार राति मोरक्कोसँग फाइनल प्रवेशका लागि खेल्ने तयारी गरिरहेको छ। विश्वकप सुरु हुनुअघि क्रोएसियालाई दाबेदारको रूपमा हेरिएको थिएन। समूह चरणमा पनि प्रभावशाली प्रदर्शन गर्न नसकेको क्रोएसिया प्रतियोगिता अगाडि बढ्दै जाँदा सुधारोन्मुख बन्दै आइरहेको छ। अन्तिम क्वार्टरफाइनल प्रवेशका लागि पाँच पटकको विजेता ब्राजिललाई टाइब्रेकरमा पराजित गर्दै क्रोएसियाले तेस्रो पटक सेमिफाइनलमा स्थान बनाएसँगै बलियो दाबेदारी प्रस्तुत गरेको छ। अहिले क्रोएसिया र फाइनलबीच लियोनेल मेसीको अर्जेन्टिना उभिएको छ। जारी विश्वकपको दावेदार मानिएको दक्षिण अमेरिकी टोलीलाई पराजित गर्न सके मात्रै लुका मोड्रिचको टिमले फाइनलमा स्थान बनाउने छ। अर्जेन्टिनालाई हराउन सके दक्षिण अमेरिकी दुई महारथिलाई लगातार विश्वकपबाट बाहिर निकाल्ने १२ वर्षमा पहिलो युरोपियन टिम क्रोएसिया बन्नेछ। यसअघि सन् २०१४ मा जर्मनीले सेमिफाइनलमा ब्राजिल र फाइनलमा अर्जेन्टिनालाई पाखा लगाएको थियो। प्रिक्वार्टरफाइनलमा ब्राजिलका प्रमुख अट्याकर राफिन्हा र एन्टोनीलाई चुप राखेका क्रोएसियन लेफ्ट ब्याक बोर्ना सोसा आफ्नो टिम अगाडि जानेमा विश्वस्त छन्। अर्जेन्टिनाको छिमेकी मुलुक ब्राजिलले जारी विश्वकपमा सेलेब्रेसनका कारण पनि चर्चा कमायो। अर्जेन्टिनी प्रशिक्षक लियोनल स्कालोनी पनि आफ्नो टिमले पनि सेलेब्रेसन गरिरहोस् भन्ने चाहन्छन्। हामी अहिले सेलेब्रेसन गरिरहेका छौं। अझै सेलेब्रेसन गर्न चाहन्छौं, उनी भन्छन्, हामी यसलाई अझै निरन्तरता दिन चाहन्छौं। क्रोएसियालाई दिनुपर्ने जति सम्मान हामी दिन्छौं। आशा गरौं हामी अवश्य अगाडि बढ्ने छौं। मंगलबार राति सुरुआती ११ को घोषणा हुँदा अर्जेन्टिनाको टिममा गोन्जालो मोन्टियल र मार्कोस एक्युना हुने छैनन्। त्यसबाहेक नेदरल्यान्ड्सविरुद्धको खेलमा सब्स्टिच्युट गरिएका रोड्रिगो डी पउल खेल्नेमा पनि शंका छ। दुवै टिम प्रिक्वार्टरफाइनलमा पेनाल्टी सुटआउटसम्म पुगेर यहाँ आइपुगेका हुन्। टाइब्रेकरमा पुग्यो भने जारी विश्वकपमा उत्कृष्ट लयमा रहेका दुई गोलरक्षकको टक्कर हुनेछ। पछिल्लो खेलमा ब्राजिलका रोड्रिगोको प्रहार असफल पारेसँगै क्रोएसियन गोलरक्षक डोमिनिक लिभाकोभिच एउटै विश्वकपमा चार पेनाल्टी रोक्ने तेस्रो गोलरक्षक बनेका थिए। चार वर्षअघि क्रोएसियाकै डानिजेल सुबासिच र सन् १९९० मा अर्जेन्टिनाका सर्जियो गोएकोचेयाले एकै संस्करणमा चार पेनाल्टी रोकेका थिए। अर्जेन्टिनाका इमिलियानो मार्टिनेजले क्वार्टरफाइनलमा नेदरल्यान्ड्सका कप्तान भर्जिल भान डाइक र स्टेभन बर्गुइसको पेनाल्टी रोकेका थिए। गत वर्ष कोपा अमेरिकाको सेमिफाइनलमा कोलम्बियाविरुद्धको पेनाल्टी सुटआउटमा पनि मार्टिनेज अर्जेन्टिनाका हिरो भएका थिए। जहाँ उनले टाइब्रेकरमा तीन पेनाल्टी रोकेका थिए। प्रभाव पार्न सक्ने खेलाडी लियोनल मेसी (अर्जेन्टिना) विश्व फुटबलका सर्वकालीन महान खेलाडीमध्ये एक मेसी आफ्नो ट्रफी क्याबिनेटमा सबैभन्दा लोकप्रिय उपाधि पनि सजाउन चाहन्छन्। मेसीले तीन फरक विश्वकपका खेलमा गोल र असिस्ट दुवै गरेका छन्। जसमध्ये दुई खेल जारी विश्वकपको समूह चरणमा मेक्सिको र क्वार्टरफाइनलमा नेदरल्यान्ड्सविरुद्ध गरेका थिए। सन् १९६६ पछि कुनै खेलाडीले पनि विश्वकपका चार खेलमा गोल र असिस्ट दुवै गरेका छैनन्। क्रोएसियाविरुद्ध मेसी त्यो डेडलक तोड्ने प्रयासमा हुनेछन्। मार्सेलो ब्रोजोविक (क्रोएसिया)ब्रोजोविक जारी विश्वकपमा क्रोएसियाको मिडफिल्डका प्रमुख खेलाडी हुन्। मंगलबार राति अर्जेन्टिनी कप्तान मेसीलाई रोक्ने जिम्मेवारी उनैलाई हुनेछ। ब्राजिलविरुद्ध क्वार्टरफाइनलमा जित हासिल गर्दा ब्रोजोविकले ९६ पास खेलेका थिए। उनको टिमबाट त्योभन्दा धेरै पास खेल्ने लुका मोड्रिच मात्र थिए, जसले एक सय पाँच सफल पास खेलेका थिए। यदि मोड्रिच र माटेओ कोभासिचसँगको सहकार्यमा ब्रोजोविकले अर्जेन्टिनालाई मध्य भागबाट खेल्न नदिएर फ्लान्कतर्फ धकेल्न सक्यो भने मेसीको प्रभाव खेलमा कम हुनेछ।"
अध्यादेशको अचाक्लि दुरुपयोग,"काठमाडौं : मुलुकी फौजदारी कार्यविधि संहिता २०७४ को दफा ११६ मा एक उपदफा थपेर सरकारले कानुन संशोधनका लागि अध्यादेश ल्यायो। दफा ११६ मा पहिले ८ उपदफा थिए। सरकारले थपेर ल्याएको उपदफा ९ मा जुनसुकै अदालतमा विचाराधीन मुद्दा फिर्ता लिन सकिने व्यवस्था छ। त्यहाँ लेखिएको छ, यस दफामा जुनसुकै कुरा लेखिएको भए तापनि कुनै राजनीतिक दल वा समूहले मुलुकको विद्यमान राजनीतिक प्रणालीसँग असहमत रही हिंसात्मक क्रियाकलाप सञ्चालन गरिरहेकोमा त्यस्तो राजनीतिक दल वा समूह शान्तिपूर्ण राजनीतिको मूल धारमा आउन नेपालको संविधान र प्रचलित कानुनको अधीनमा रही शान्तिपूर्ण राजनीतिक क्रियाकलाप सञ्चालन गर्ने प्रतिबद्धता जनाई नेपाल सरकार र त्यस्तो राजनीतिक दल वा समूहबीच राजनीतिक प्रकृतिका सम्झौताको माध्यमबाट नेपाल सरकार वादी भई दायर भएका मुद्दा फिर्ता लिने गरी सहमति भएको रहेछ र त्यस्तो सम्झौताबमोजिम त्यस्ता राजनीतिक दल वा समूहका नेता तथा कार्यकर्ताका विरुद्धमा नेपाल सरकार वादी भई चलाइएका मुद्दा जुनसुकै तहको अदालतमा विचाराधीन रहेको भए पनि फिर्ता लिन बाधा पर्ने छैन। योभन्दा पहिलेको व्यवस्थामा जिल्ला अदालतमा विचाराधीन मुद्दा मात्रै फिर्ता लिन पाउने व्यवस्था थियो। संविधानको धारा ११४ को दफा (१) मा संघीय संसद्को दुवै सदनको अधिवेशन चलिरहेको अवस्थामा बाहेक अन्य अवस्थामा तत्काल केही गर्न आवश्यक परेमा मन्त्रिपरिषद्को सिफारिसमा राष्ट्रपतिले अध्यादेश जारी गर्न सक्ने व्यवस्था गरेको छ। यही व्यवस्थालाई टेकेर काम चलाउ सरकारले अध्यादेश ल्याएको हो। रेशम चौधरी टीकापुर घटनामा अदालतबाटै दोषी ठहरिएका व्यक्ति हुन्। उनले नेतृत्व गरेको नागरिक उन्मुक्ति पार्टीले प्रतिनिधिसभामा ३ सिट जित्यो। सरकारमा सहभागी हुन चौधरीलाई रिहाइ गर्नुपर्ने अडान उक्त पार्टीले सरकार समक्ष राख्यो। सरकार पनि हौसियो। आममाफी दिन मिल्ने गरी अध्यादेश ल्यायो। यसको तिव्र विरोध भइरहेको छ। तत्काल केही आवश्यक नै नभए पनि आगामी सरकार कम्र्फटेबल बनाउने मुख्य उद्देश्यका साथ यो अध्यादेश आएको राजनीतिलाई केलाइरहेका विज्ञ बताउँछन्। संविधानको मर्मविपरीत सत्ता गठबन्धनले सरकार गठनको सहजताका लागि अध्यादेश ल्याएको हो। टीकापुर घटनामा अदालतबाटै दोषी ठहर भएका रेशम चौधरीलगायत फौजदारी कसुरमा सजाय भोगिरहेकालाई राजनीतिक बन्दीका रूपमा छुटाउन यो अध्यादेश आएको छ। चौधरीले नेतृत्व गरेको नागरिक उन्मुक्ति पार्टीले प्रतिनिधिसभामा ३ सिट जितेको छ। उसले सरकारमा सहभागी हुन रेशम चौधरीलाई रिहाइ गर्नुपर्ने अडान राखेको थियो। यो ३ सिट ल्याउने उक्त पार्टीका नेतृत्वकर्ता चौधरीले नै अहिले देश हल्लाइदिएका छन्। बहुमतका लागि गठबन्धनका शीर्ष नेता नै हौसिएर डिल्लीबजारस्थित जेल नै पुगेका छन्। पूर्वप्रधानमन्त्रीहरू एवं माओवादी केन्द्रका अध्यक्ष पुष्पकमल दाहाल प्रचण्ड, नेकपा एकीकृत समाजवादीका अध्यक्ष माधवकुमार नेपाल, डा बाबुराम भट्टराईले जेलमा नै पुगेर चौधरीलाई भेटे। शीर्ष नेताको भेट मात्रै होइन, अहिले सरकारले ल्याएको यो अध्यादेशले राजनीति नै तंरगित भएको छ। २०७२ भदौ ७ मा टीकापुर घटना भएको थियो। त्यो घटनामा एसएसपी लक्ष्मण न्यौपानेसहित ७ प्रहरीको ज्यान गएको थियो। एक नाबालकको पनि मृत्यु भएको थियो। त्यो घटनाको मुख्य योजनाकारका रूपमा अदालतबाटै दोषी ठहरिएपछि चौधरी जेलमा रहँदै आएका छन्। चौधरीका साथै नेत्रविक्रम चन्द विप्लव समूहका नेता कार्यकर्ताको मुद्दा अदालतमा विचाराधीन भएकाले सरकारले फिर्ता लिन सकेको छैन। अर्कोतिर सिके राउतको पार्टीले पनि सरकारमा सहभागिताका लागि आफ्ना कार्यकर्ताको मुद्दा फिर्ता लिनुपर्ने बताउँदै आएको छ। सिके राउतले नेतृत्व गरेको जनमत पार्टीले ६ सिट जितेको छ। यता सत्तारुढ गठबन्धनमा रहेका कांग्रेस, माओवादी केन्द्र, नेकपा एकीकृत समाजवादी, राष्ट्रिय जनमोर्चा र लोकतान्त्रिक समाजवादी पार्टीको पाँच दलीय गठबन्धनसँग बहुमत छैन। यो गठबन्धनले १३६ सिट जितेको छ। जबकी २७५ सदस्यीय प्रतिनिधिसभामा बहुमतका लागि १३८ सिट आवश्यक पर्छ। काम चलाउन सरकारले मन्त्रिपरिषद्बाट पारित गरेर अध्यादेश राष्ट्रपति समक्ष पुगेको छ। र, जारी हुन भने बाँकी छ। तर, यो काम चलाउ सरकारले ल्याएको अध्यादेशको सर्बत्र विरोध भएको छ। राष्ट्रपतिलाई यो विधेयक जारी नगर्न दबाब परेको छ। राजनीतिक विश्लेषक पुरन्जन आचार्यले अध्यादेश ल्याउने सरकारको कदम गलत भएको बताए। सरकारको यो एकदमै गलत कदम हो। यस्तो सल्लाह सुझाव कसले दिन्छ ? यो ढंगले जाँदा गठबन्धनको सरकार थप अप्रिय हुन्छ, उनले भने, यो किसिमको शासनशैलीलाई स्वीकार गर्न सकिँदैन। संविधानविद् डा चन्द्रकान्त ज्ञवालीले सरकारले अध्यादेश ल्याउन पाउने भए पनि त्यसको सन्दर्भिकता पुष्टि हुनुपर्ने बताए। कानुन छैन भने सरकारले अध्यादेश ल्याउन नसक्ने भन्ने होइन तर आवश्यकता पुष्टि हुनु पर्यो। तर, व्यक्ति विशेषलाई केन्द्रित गरेर ल्याउनु उपयुक्त हुँदैन, उनले भने। निर्वाचनको परिणाम आइसकेको अवस्था यसरी अध्यादेश ल्याउन सही भन्न नसकिने उनको भनाइ छ। परिणाम आइसकेकाले छिटो संसद् अधिवेशन बोलाएर परिपक्क कानुन बनाउनतिर लाग्नुपर्नेमा व्यक्ति विशेषलाई केन्द्रित गरेर अध्यादेश ल्याउनुले राम्रो नजिर नबस्ने उनको भनाइ छ। निर्वाचनको परिणाम पनि आयोगले घोषणा गर्दैछ। अब तत्काल संसद् अधिवेशन बोलाएर परिपक्क कानुन बनाउन सकिन्छ। तर, स्वार्थका लागि यसरी अध्यादेश ल्याउनु गलत हो, उनले भने। सरकार बनाउन गह्रो छ भनेर सुविधाजनक सरकार बनाउन यस्तो गर्नु गलत भएको उनको तर्क छ। वरिष्ठ अधिवक्ता बालकृष्ण न्यौपानेले सरकार बनाउनका लागि गरिएको यो कदम अपराधिक राजनीतिको सुरुवात भएको बताउँछन्। यो राज्य अपराध हो, उनले भने, मलाई सपोर्ट गर म अपराधी छुटाउँछु भन्नु कति अनैतिक काम हो। उनले यो काम सरकार बनाउनका लागि गरिएको भ्रष्टाचार भएको बताए। यो सरकार बनाउनका लागि गरिएको भ्रष्टाचार हो। अख्तिायर दुरुपयोग हो। सरकार बनाउन जेलमा भएको मान्छे जसलाई अदालतले दोषी ठहर गरिसकेको छ, उसलाई छोड्न मिल्छ ?, उनले भने। उनले यो नैतिक दृष्टिकोण मात्रै नभएर अधिकार दुरुपयोग, गैरसंवैधानिक, फौजदारी न्यायको दुरुपयोग भएको बताए। राजनीतिक प्रकृतिका मुद्दा मात्रै फिर्ता लिने व्यवस्थाविपरीत अपराधिक प्रकृतिका मुद्दा पनि फिर्ता लिनु भनेको सत्ताका लागि देश डुबाउनु भएको न्यौपानेको भनाइ छ। उनले यस्ता निर्णयले सुरक्षाकर्मीको समेत मनोबल गिर्ने बताए। सत्तारुढ नेपाली कांग्रेसका प्रभावशाली नेताहरू नै यो अध्यादेशको विरोधमा उत्रिएका छन्। उनीहरूले अध्यादेश फिर्ता गर्न सरकारलाई दबाब दिइरहेका छन्। संस्थापनइतरका नेताहरू डा शेखर कोइरालादेखि महामन्त्रीद्वय गगन थापा, विश्वप्रकाश शर्मा, युवा नेता प्रदीप पौडेलले सरकारको गलत निर्णयको भारी पार्टीले बोक्न नसक्ने भन्दै विरोध जनाए। शीर्ष नेताहरूले नै सामाजिक सञ्जालसँगै सञ्चारमाध्यममा प्रतिक्रिया दिँदै सरकारले विद्रोहीहरूलाई आममाफी दिन मिल्ने गरी ल्याइएको अध्यादेशको विरोध गरेका छन्। कांग्रेसका महामन्त्री शर्माले दलहरूभित्र घतिभूत छलफलसमेत नगरी सरकारले अध्यादेश ल्याएको भन्दै विरोध गरे। शर्माले ट्वीटरमा लेखेका छन्, सडकमा छँदा जे सत्य, संसद्मा पनि त्यही नै सत्य। त्यसैले सार्वजनिक दर्ज होस् असहमति। अध्यादेशप्रति लक्षित गर्दै उनले लेखेका छन्, संक्रमणकालमा अध्यादेश ल्याउन दलहरूबीच र आफ्नै दलभित्र घनिभूत छलफलको हेक्का नराखिनु सम्पूर्णरूपले गलत छ। महामन्त्री शर्माले पार्टी सभापति शेरबहादुर देउवालाई अध्यादेश ल्याउनुमा कानुनी र राजनीतिक प्रश्न मात्र नभई अध्यादेश प्रकरणमा नैतिक प्रश्नसमेत जोडिएको बताएका छन्। कांग्रेसका अर्का महामन्त्री गगन थापाले बन्दी रिहाइका लागि भनेर सरकारले मन्त्रिपरिषद्बाट पारित गरेको अध्यादेश फिर्ता लिनुपर्ने बताए। थापाले भने, सरकारले गलत निर्णय लिएको र त्यसको भारी पार्टीले बोक्न सक्दैन। अध्यादेशको विरोधमा महामन्त्री शर्माले गरेको आलोचनामा समर्थन जनाउँदै महामन्त्री थापाले ट्वीट गर्दै लेखेका छन्, सरकारको अध्यादेश ल्याउने निर्णयको विषय र प्रक्रियाका बारेमा महामन्त्री विश्वप्रकाश शर्माले राख्नुभएको धारणा शतप्रतिशत सही छ। यो मेरो वा विश्वप्रकाश शर्माको मात्र होइन नेपाली कांग्रेस पार्टीकै धारणा हो। मान्यता हो। किनभने विगतमा पटकपटक यसरी अध्यादेश ल्याउनु सम्पूर्ण रूपमा गलत हो भनेर पार्टीले निर्णय गरिसकेको छ। थापाले अगाडि भनेका छन्, अहिले पार्टीभित्र यो अध्यादेशका बारेमा न त कुनै छलफल भएको छ, न कुनै निर्णय नै। त्यसैले विगतमा पार्टीको अडान जे थियो आज पनि त्यही नै छ। अतः सरकारले गरेको यो गलत निर्णयको भारी पार्टीले बोक्न सक्दैन। अध्यादेश कानुनी, राजनीतिक र नैतिक हिसाबले गलत छ। थापाले आवश्यक परेको खण्डमा नयाँ संसद्ले विधेयक ल्याएर कानुन बनाउन सक्छ भन्दै, अहिलेको सरकारलाई के को हतार ? भन्दै प्रश्न गरेका छन्। कांग्रेसका शीर्ष नेता डा शेखर कोइरालाले अध्यादेशमार्फत कानुन संशोधन गरी अदालतले दोषी ठहर्याएकालाई माफी दिने प्रयास गरिनु कानुनी शासन, संसदीय प्रणाली, राजनीतिक र लोकतान्त्रिक मर्मको उपहास गर्नु भएको बताएका छन्। भनेका छन्, आफू अनुकूलको राजनीतिक सहजताका लागि कानुनलाई बंग्याउने छुट कसैलाई छैन। भोलि यसले गलत नजिर बस्न जान्छ। कांग्रेसका केन्द्रीय सदस्य प्रदीप पौडेलले भनेका छन्, अध्यादेश हिजो पनि गलत थियो, आज पनि पुरानै चलन, हिजोकै प्रवृत्ति रहिरहने हो भने फरकपनको आभास कसरी हुन्छ ? सबै विषयहरूको उचित हल हतारोमा अध्यादेशमार्पत होइन, नवनिर्वाचित संसद्मार्फत खोजौं। राष्ट्रिय स्वतन्त्र पार्टीका सभापति रवि लामिछानेले अध्यादेश ल्याउने कदमलाई राजनीतिक निर्लज्जताको पराकाष्ट भनेका छन्। अब नयाँ संसद्को बैठक बस्न कति समय लाग्ला ? १ हप्ता ? २ हप्ता ? वा ३ हप्ता ? त्यस्तो के आपत्काल लागेको थियो र १२ हप्ताप नि कुर्न नसकिने ?, उनले लेखेका छन्, यो अध्यादेशले नयाँ जनादेशको मर्म मिचेको छ। नयाँ संसद्को अधिकार मिच्ने प्रयास भएको छ। यो कदम राजनीतिक निर्लज्जताको पराकाष्ठा हो। यो तत्काल फिर्ता हुनुपर्छ। एमाले नेता भीम रावलले निहित स्वार्थका लागि गठबन्धन सरकारले अध्यादेश ल्याउन खोज्नु देश र जनताप्रति धोका भएको बताए। विगतमा प्रधानमन्त्री पदकै लागि सांसदलाई सुरासुन्दरी र बैंकक भ्रमणको आहालमा डुबाएको र जम्बो मन्त्रिमण्डल बनाएको भनी शेरबहादुर देउवाको व्यापक विरोध भएको बिर्से झैं गरी चुनावपछि अर्को सरकार बन्नुपर्ने बेला निहित स्वार्थमा अध्यादेश ल्याउन खोज्नु गठबन्धन सरकारको देश र जनताप्रतिको धोका हो, रावलले भनेका छन्। यता एमाले निकट विद्यार्थी संगठन, युवा संघले पनि विरोध जनाएको छ। उनीहरूले सरकारले मुलुकी फौजदारी कार्यविधिसंहिता पहिलो संशोधन अध्यादेश २०७९ जारी गर्ने निर्णयको आपत्ति जनाएका छन्। जनहीतविपरीत ल्याइएको अध्यादेश तत्काल फिर्ता नगरे आन्दोलनको आँधीबेहरी ल्याउने चेतावनी पनि उनीहरूले दिएका छन्। युवा संघका अध्यक्ष किरण पौडेलले जनादेशबाट अस्वीकार गरेको गठबन्धन सरकारले नयाँ सरकार गठन गर्ने बेलमा नाजायज चलखेल गरेको आरोप लगाएका छन्। अध्यादेश फिर्ता गर्न सरकारलाई चेतावनी दिँदै भनेका छन्, संक्रमणकालीन अवस्थामा लोकतन्त्र र कानुनी राज्यको समेत धज्जी उडाएर दण्डहीनता र अराजकतालाई प्रश्रय दिने गरी अध्यादेश ल्याई अनैतिक गठबन्धन गर्ने प्रपञ्चका लागि वर्तमान काम चलाउ सरकारले नवनिर्वाचित संसद्को गरिमामाथि गम्भीर प्रहार गरेको छ। रेशम चौधरीको नाममा गम्भीर जघन्य अपराधको सजाय भोगिरहेका मोहमद अफ्ताव आलमजस्ता अपराधीलाई छुटकार दिने षड्यन्त्रको पर्दाफास भएको उल्लेख उनले गरेका छन्। ताजा जनादेश आएर नयाँ सरकार बन्ने अवस्था आइसकेको बेला देउवा सरकारले दीर्घकालीन असर पर्ने निर्णयले संविधानको मर्म, कानुनी राज र लोकतन्त्रको धज्जी उडाएको अनेरास्ववियुको विज्ञप्तिमा उल्लेख छ। विज्ञप्तिमा भनिएको छ, राजनीतिमा अपराधीकरण र अपराधको राजनीतीकरण गर्ने गरी मन्त्रिपरिषद्को बैठकबाट गरिएको गैरसंवैधानिक राजनीतिक निर्णयले कानुनसँग अन्तर्विरोध राख्ने मुद्दालाई कानुन संशोधन गरी खारेज गर्ने उद्देश्यले ल्याइएको उक्त अध्यादेश सत्तारोहणका लागि बहुमत जुटाउन गरिएको लज्जास्पद निर्णय हो भन्ने अनेरास्ववियुको ठहर छ। राष्ट्रिय प्रजातन्त्र पार्टीले पनि सरकारको कदमको विरोध गरेको छ। राप्रपाले काम चलाउ सरकारले ल्याएको अध्यादेश राष्ट्रपतिले रोक्नुपर्ने बताएको छ। राप्रपाका प्रवक्ता मोहनकुमार श्रेष्ठले नयाँ जनादेश आइसकेको अवस्थामा अध्यादेश ल्याउनु अनुचित र अनैतिक र आपत्तिजनक रहेको बताएका छन्। काम चलाउ सरकारले ल्याएको अध्यादेश राष्ट्रपतिले रोक्नुपर्ने उनको भनाइ छ। केही दिनभित्र नयाँ संसद् बैठक सुरु हुने अवस्थामा काम चलाउ सरकारले बदनियताका साथ अध्यादेश ल्याउनु अनुचित र आपत्तिजनक रहेको उनको ठम्याइ छ। देउवा नेतृत्वको सरकार बनेको डेढ वर्षसम्म रेशम चौधरीको रिहाइ लक्षित अध्यादेश ल्याउन कुनै अग्रसरता नदेखाएको र अहिले कामचलाउ अवस्थामा अध्यादेश ल्याइनु स्वार्थपूर्ण सत्ता केन्द्रित राजनीतिको फोहोरी सुरुआत हो, उनले भने, राष्ट्रपति महोदयले कामचलाउ सरकारले ल्याएको अध्यादेशलाई रोक्नुपर्छ। राप्रपा नेपालले रेशम चौधरीलाई छाड्न ल्याउन खोजेको अध्यादेशप्रति आपत्ति जनाएको छ। राप्रपा नेपालका प्रवक्ता वसन्तमान सिंहले सरकारले सत्ता स्वार्थका लागि अभियुक्तलाई उन्मुक्ति दिन खोजेको आरोप लगाएका छन्। भन्छन्, सत्ता स्वार्थका निम्ति नयाँ संसद्को बैठक बस्ने पूर्वसन्ध्यामा गम्भीर आपराधिक घटनाका अभियुक्तहरूलाई उन्मुक्ति दिने गरी सरकारले ल्याउन खोजेको अध्यादेश घोर आपत्तिजनक छ। लोकतन्त्रको खिल्ली उडाउने यस्ता कार्य तत्काल रोक्न राप्रपा नेपाल माग गर्छ। यता काम चलाउ सरकारले भने अहिलेको आवश्यकतालाई मध्यनजर गरेर अध्यादेश ल्याएको दाबी गरेको छ। हिंसागत क्रियाकलापमा संलग्न राजनीतिक दल वा समूहलाई शान्तिपूर्ण राजनीतिको मूलधारमा ल्याउने उद्देश्यका साथ यो अध्यादेश ल्याएको सरकारको भनाइ छ। अध्यादेशकै विषयमा प्रष्टीकरण दिँदै सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीले अहिलेको आवश्यकतालाई ध्यानमा राखेर अध्यादेश जारी गरिएको बताए। प्रवक्ता कार्कीले सोमबार मन्त्रालयमा मन्त्री परिषद्को निर्णय सुनाउँदै भने, यस अध्यादेशले मुलुकको विकास तथा आन्तरिक एकतामा सबैलाई योगदान गर्न सहज वातावरण बनाउने छ। कार्कीले यसभन्दा अघिका सरकारले पनि यस किसिमका अध्यादेश जारी गर्ने गरेको र आममाफी पनि दिने सहमति गर्दै आएको बताउँदै भने, अहिलेको आवश्यकतालाई केन्द्रमा राखेर मुलुकमा थप योगदान गर्न खोज्ने सबैलाई सहज वातावरण सिर्जना गर्न अध्यादेश राष्ट्रपति समक्ष पेस गरिएको छ। कांग्रेस नेतृत्वकै सरकारले ल्याएको अध्यादेशको कांग्रेसकै शीर्ष नेताहरूले सर्वत्र विरोध गरेको अवस्थामा अध्यादेश ल्याउनुको कारणबारे चासो राख्दा मन्त्री कार्कीले भने, मुलुकलाई आन्तरिक एकताका साथ सहज वातावरणमा सबैलाई काम गर्न दिने, हिंसागत क्रियाकलापमा संलग्न राजनीतिक दल वा समूहलाई शान्तिपूर्ण राजनीतिको मूलधारमा ल्याउने उद्देश्यका साथ यो अध्यादेश ल्याएको हो। यो अध्यादेशमा राखिएको व्यवस्थाले इँटाभट्टामा जिउँदै मान्छे जलाएको अभियोगमा जेल सजाय भोगिरहेका मो अफ्ताव आलामलाई सजिलो हुने भएको छ। यो अध्यादेश ल्याउनुको उद्देश्य नै अफ्तावसहित राजनीतिक अपराधीकरण गर्नेलाई उन्मुक्ति दिनु रहेको एमाले सचिव योगश भट्टराईले संकेत गरेका छन्। उनले सामाजिक सञ्जालमा लेखेका छन्, रेशमको नाम, अफ्ताबको काम, राजनीतिमा अपराधीकरण, अपराधको राजनीतीकरण, देश भाँडमा जाओस् कि व्यवस्था बदनाम होस् के मतलब ? गठबन्धन रहुन्जेल। यो त कास्टिङ मात्र हो। पूरा सिरिज त आउन बाँकी नै छ ! २०६४ सालको पहिलो संविधानसभाको निर्वाचनको अघिल्लो दिन बुथ कब्जा गर्न बम बनाउने क्रममा घाइते भएका १६ जनालाई इँटाभट्टामा जलाएको आरोप अफ्ताव आलममाथि छ। २०६४ साल चैत २७ गते अफ्ताव आलमको निर्देशनमा नै १६ जनालाई जिउँदै जलाएर मारिएको अभियोग छ। रौतहटको राजपुर बम बिस्फोट र त्यसमा घाइते भएकाहरूलाई इँटाभट्टामा जलाएको आरोपमा आलमलाई प्रहरीले २०७६ असोज २६ गत पक्राउ गरेको थियो। राजनीतिक पहुँचका आधारमा घटनाको भएको १२ वर्षपछि मात्र आलम पक्राउ परेका थिए। २०६४ को निर्वाचनपछि प्रहरीले मुद्दा चलाउन अनुसन्धान प्रतिवेदन सरकारी वकिल कार्यालयमा पठाएको थियो। तर, २०६५ असार २९ मा सरकारी वकिल कार्यालयले मुद्दा नचलाउने निर्णय गर्यो। असार ३० मा महान्यायाधिवक्ताको कार्यालयले सरकारी वकिल कार्यालयकै निर्णयलाई सदर गरेको थियो । त्यसपछि सर्वाेच्च अदालतमा रिट पर्यो। २०६९ जेठ १६ मा सर्वाेच्चका तत्कालीन न्यायाधीश सुशीला कार्कीको इजलासले मुद्दा नचलाउने महान्यायाधिवक्ता कार्यालयको आदेश बदर गर्यो। त्यतिबेलै उनलाई पक्राउ गर्न बाटो खुलेको थियो। तर, राजनीतिक पहुँचमा प्रहरीले छुन सकेको थिएन । बरु फरार अभियुक्त रहेकै अवस्थामा २०७४ को निर्वाचन लडेर उनी सांसद पनि भए। तर २०७६ असोज २६ गते मात्रै उनलाई पक्राउ गरियो। उनीमाथि बिस्फोटक पदार्थ, ज्यानमार्ने उद्योग र ज्यान मुद्दा गरी तीन मुद्दा लगाइएको छ। हाल आलम जेलमा छ। उनले जेलबाटै राजनीति गर्दै आएका छन्। कांग्रेस नेतृत्व उनलाई छुटाउन पटकपटक प्रयास गरिरहेको छ। यो पटक चुनावमा पनि उनले छोरालाई कांग्रेसको तर्फबाट रौतहट२ बाट उम्मेदवार बनाएका थिए। उनका छोरालाई स्वतन्त्र उम्मेदवार किरण साहले हराएका छन्। पटकपटक मन्त्री बनेका आलम रौतहट२ बाट २०५३ सालको उपनिर्वाचन, २०५६ र २०६४ सालमा सांसदमा निर्वाचत भएका थिए। २०७० सालको संविधानसभाको निर्वाचनमा पराजित भए पनि उनी २०७४ सालको चुनावमा प्रतिनिसभा सदस्यमा निर्वाचित भएका थिए।"
अध्यादेशले अफ्ताव आलम पनि छुट्न सक्ने,"काठमाडौं : सरकारले मुलुकी फौजदारी कार्यविधि संहिता २०७४ को दफा ११६ मा एक उपदफा थपेर सरकारले कानुन संशोधनका लागि अध्यादेश ल्याएको छ। दफा ११६ मा पहिले ८ उपदफा थिए। सरकारले थपेर ल्याएको उपदफा ९ मा जुनसुकै अदालतमा विचाराधीन मुद्दा फिर्ता लिन सकिने व्यवस्था गरेको हो। त्यहाँ लेखिएको छ, यस दफामा जुनसुकै कुरा लेखिएको भए तापनि कुनै राजनीतिक दल वा समूहले मुलुकको विद्यमान राजनीतिक प्रणालीसँग असहमत रही हिंसात्मक क्रियाकलाप सञ्चालन गरिरहेकोमा त्यस्तो राजनीतिक दल वा समूह शान्तिपूर्ण राजनीतिको मूल धारमा आउन नेपालको संविधान र प्रचलित कानुनको अधीनमा रही शान्तिपूर्ण राजनीतिक क्रियाकलाप सञ्चालन गर्ने प्रतिबद्धता जनाई नेपाल सरकार र त्यस्तो राजनीतिक दल वा समूहबीच राजनीतिक प्रकृतिका सम्झौताको माध्यमबाट नेपाल सरकार वादी भई दायर भएका मुद्दा फिर्ता लिने गरी सहमति भएको रहेछ र त्यस्तो सम्झौताबमोजिम त्यस्ता राजनीतिक दल वा समूहका नेता तथा कार्यकर्ताका विरुद्धमा नेपाल सरकार वादी भई चलाइएका मुद्दा जुनसुकै तहको अदालतमा विचाराधीन रहेको भए पनि फिर्ता लिन बाधा पर्ने छैन। योभन्दा पहिलेको व्यवस्थामा जिल्ला अदालतमा विचाराधीन मुद्दा मात्रै फिर्ता लिन पाउने व्यवस्था थियो। यो अध्यादेशमा राखिएको व्यवस्थाले इँटाभट्टामा जिउँदै मान्छे जलाएको अभियोगमा जेल सजाय भोगिरहेका मो अफ्ताव आलामलाई सजिलो हुने भएको छ। यो अध्यादेश ल्याउनुको उद्देश्य नै अफ्तावसहित राजनीतिक अपराधीकरण गर्नेलाई उन्मुक्ति दिनु रहेको एमाले सचिव योगश भट्टराईले संकेत गरेका छन्। उनले सामाजिक सञ्जालमा लेखेका छन्, रेशमको नाम, अफ्ताबको काम, राजनीतिमा अपराधीकरण, अपराधको राजनीतीकरण, देश भाँडमा जाओस् कि व्यवस्था बदनाम होस् के मतलब ? गठबन्धन रहुन्जेल। यो त कास्टिङ मात्र हो। पूरा सिरिज त आउन बाँकी नै छ ! २०६४ सालको पहिलो संविधानसभाको निर्वाचनको अघिल्लो दिन बुथ कब्जा गर्न बम बनाउने क्रममा घाइते भएका १६ जनालाई इँटाभट्टामा जलाएको आरोप अफ्ताव आलममाथि छ। २०६४ साल चैत २७ गते अफ्ताव आलमको निर्देशनमा नै १६ जनालाई जिउँदै जलाएर मारिएको अभियोग छ। रौतहटको राजपुर बम बिस्फोट र त्यसमा घाइते भएकाहरूलाई इँटाभट्टामा जलाएको आरोपमा आलमलाई प्रहरीले २०७६ असोज २६ गत पक्राउ गरेको थियो। राजनीतिक पहुँचका आधारमा घटनाको भएको १२ वर्षपछि मात्र आलम पक्राउ परेका थिए। २०६४ को निर्वाचनपछि प्रहरीले मुद्दा चलाउन अनुसन्धान प्रतिवेदन सरकारी वकिल कार्यालयमा पठाएको थियो। तर, २०६५ असार २९ मा सरकारी वकिल कार्यालयले मुद्दा नचलाउने निर्णय गर्यो। असार ३० मा महान्यायाधिवक्ताको कार्यालयले सरकारी वकिल कार्यालयकै निर्णयलाई सदर गरेको थियो । त्यसपछि सर्वाेच्च अदालतमा रिट पर्यो। २०६९ जेठ १६ मा सर्वाेच्चका तत्कालीन न्यायाधीश सुशीला कार्कीको इजलासले मुद्दा नचलाउने महान्यायाधिवक्ता कार्यालयको आदेश बदर गर्यो। त्यतिबेलै उनलाई पक्राउ गर्न बाटो खुलेको थियो। तर, राजनीतिक पहुँचमा प्रहरीले छुन सकेको थिएन । बरु फरार अभियुक्त रहेकै अवस्थामा २०७४ को निर्वाचन लडेर उनी सांसद पनि भए। तर २०७६ असोज २६ गते मात्रै उनलाई पक्राउ गरियो। उनीमाथि बिस्फोटक पदार्थ, ज्यानमार्ने उद्योग र ज्यान मुद्दा गरी तीन मुद्दा लगाइएको छ। हाल आलम जेलमा छ। उनले जेलबाटै राजनीति गर्दै आएका छन्। कांग्रेस नेतृत्व उनलाई छुटाउन पटकपटक प्रयास गरिरहेको छ। यो पटक चुनावमा पनि उनले छोरालाई कांग्रेसको तर्फबाट रौतहट२ बाट उम्मेदवार बनाएका थिए। उनका छोरालाई स्वतन्त्र उम्मेदवार किरण साहले हराएका छन्। पटकपटक मन्त्री बनेका आलम रौतहट२ बाट २०५३ सालको उपनिर्वाचन, २०५६ र २०६४ सालमा सांसदमा निर्वाचत भएका थिए। २०७० सालको संविधानसभाको निर्वाचनमा पराजित भए पनि उनी २०७४ सालको चुनावमा प्रतिनिसभा सदस्यमा निर्वाचित भएका थिए।"
रेशम छुटाउने सबै दलको चाहना हो,"यस विषयमा तत्काल मैले सोधखोज गर्न पाएको छैन। राजनीतिक सम्झौता गरेर छुटाउनुपर्छ भन्ने कुरा धेरै पहिलाबाट राजनीतिक पंक्तिमा उठिरहेको हो। केपी ओली सरकारका पालामा पनि सीके राउतसँग समेत कुरा गरिएको थियो। मुद्दा फिर्ता लिन्छौं, राजनीतिक दोषहरू हटाउँछौं भन्ने आश्वासन उहाँले पनि दिनुभएको थियो। रेशम चौधरीलगायतका मुद्दाहरू फिर्ता लिनेबारे देउवा सरकार आएपछि पनि प्रतिबद्धता भएको थियो। धेरै पहिलाबाट यी कुराहरू उठ्दै आएका हुन्। लामो समयसम्म संसद् अवरुद्ध हुँदा विधेयक ल्याउन नसकेको मात्र हो। ९ महिना सदन अवरुद्ध हुँदा ऐन आएन। त्यत्तिकै पेन्डिङ भएको अवस्था थियो। यसमा सबै दल मुछिएका हुन् र सबै दलले सहमति गरेका हुन्। सदन नचलेको अवस्था भएकाले अध्यादेश आएको हो। पछि सदनमा प्रस्तुत गर्नु परिहाल्छ। अहिले तत्काल के कुरा भयो, मलाई विस्तृतमा थाहा छैन। बुझ्न पाएको छैन। तपाईंहरूका पार्टी अध्यक्ष प्रचण्डले चौधरीलाई जेलमै भेट्न जानुभएको थियो नि ? त्यो अवस्था कसरी आयो ? कारागारमा भेटघाट गर्नु ठूलो कुरा होइन। मान्छेको आआफ्नो हेर्ने दृष्टिकोण होला। यो प्रक्रिया र विधिको कुरा पनि हो। तर, अन्तरवस्तुका हिसाबले राजनीतिक मुद्दाहरूका सन्दर्भममा मुद्दा जहाँ पुगे पनि फिर्ता लिएर रिहा गराउन सक्ने विषयको विकल्पमा सबैको धारणा उस्तै हो। सीके राउत, रेशम चौधरी सबैका बारेमा दलहरूबीच सहमति भएकै हो। अहिलेका सन्दर्भमा भने विस्तृत जानकारी मलाई भएन। प्रसंग बदलौं, निर्वाचनको सबै परिणाम आइसकेको छ, यसलाई कसरी हेर्नुभएको छ ? संवैधानिक व्यवस्थामा लोकतान्त्रिक पद्धतिअनुसार चुनाव तोकिएकै समयमा भएको छ। परिणाम पनि आइसकेका छन्। एकाधबाहेक कुनै समस्या पनि उत्पन्न भएन। लोकतन्त्रलाई संस्थागत गर्ने क्रममा निर्वाचन सम्पन्न भएपछि हामीले सबैलाई धन्यवद पनि दिइसकेका छौं। यस निर्वाचनका दुईतनिवटा लक्षण र विशेषता देखिन्छन्। यो चुनाव दुई गठबन्धनको पक्ष र विपक्षमा प्रतिस्पर्धाको रूपमा देखापर्यो। समग्रमा भन्नुपर्दा निर्वाचन सफलतापूर्वक सम्पन्न भएको मान्न सकिन्छ। तपाईं पार्टीको महासचिव जस्तो व्यक्ति कसरी पराजित हुनुभयो ? मेरो विषयमा पराजितको जुन प्रश्न गर्नुभयो। निर्वाचन भनेको सामान्यतः हारजित हुने प्रक्रिया नै हो। एउटा जित्छ भने अर्कोले हार्नैपर्छ। यसलाई स्वाभाविक रूपमा लिन सकिन्छ। मैले पनि स्वाभाविक रुपमा लिएको छु। चुनावी समीक्षा गर्नुपर्दा सत्तारुढ गठबन्धन सफल भयो वा असफल भयो ? समग्रतामा हेर्दा, निर्वाचन गराउने कुरामा पाँचदलीय गठबन्धन सफल भएको छ। अपेक्षा गरे अनुसारको रिजल्ट आउन सकेन। त्यो आफ्नो ठाउँमा होला। जसमा हाम्रो पनि कमीकमजोरी भए होलान् भनेर हामी मूल्यांकन गर्न सक्छौं। निर्वाचनको तयारी पाटो। ५ दलीय गठबन्धनलाई जनताले भोट दिने कुरा। मतदाताको भोट टान्सफर गर्ने बारेमा जे जति तयारी गर्नुुपर्ने थियो सायद त्यो पुगेन जस्तो लाग्छ। एकताबद्ध भएर जनतालाई भोट टान्सफर गर्न पहल हुनुपथ्र्यो, त्यो हुन सकेन। कतिपय ध्यान दिनुपर्ने कुराहरू पुगेनन्। त्यसैले जनताबाट गठबन्धनलाई सबै भोट ट्रान्सफर हुन सकेन। अन्य ठाउँमा बाँडियो। सूर्य, घण्टी र हलोलगायतमा जनताले भोट हाले। जसको फलस्वरूप हामीलाई अपेक्षा गरेअनुसारको परिणाम आएन। हामीले कतिपय ठाउँमा अनेपक्षित खालको पराजय भोग्नुपर्यो। गठबन्धनका कारण कांग्रेस २३ बाट ५७ पुग्यो तपाईंहरू ३६ बाट १८ मा झर्नुभयो। कसका लागि सफलता मान्ने ? तपाईंको पार्टीले सोचेजस्तो परिणाम ल्याउन नसक्नुका कारण के होला ? गठबन्धनले जति आशा अपेक्षा गरेको थियो, त्यो हुन सकेन नै। यो हामीले पनि महसुस गरेका छौं। केन्द्रमा भन्दा प्रदेशतर्फ त ठीकै खालको परिणाम छ। तर, संघमा त्यो अनुसारको परिणाम आएन। हाम्रो पार्टीमा पनि प्रदेशतर्फ राम्रो परिणाम आयो। तर, संघमा सोचेजस्तो आउन सकेन। कांग्रेसका लागि २०७४ को तुलनामा सन्तोषजनक भए पनि अहिले ५ दलीय गठबन्धन एकजुट भइरहँदा यसबाट आउने परिणामको अपेक्षाअनुसार उहाँहरूको पनि पुगेको छैन। ७० देखि ७५ सिट आउँछ भन्ने उहाँहरूको पनि अनुमान थियो त्यो आउन सकेन। त्यसैले समग्रमा कुरा गर्दा संघमा भने जस्तो नभए पनि प्रदेशमा धेरै फरक परेको देखिँदैन। किन आएन भन्ने कुरामा हाम्रो तयारी नै पुगेन भन्ने लाग्छ। हिजोको एमालेसँगको सम्बन्ध र अहिलेको गठबन्धन : कस्तो अनुभव गर्नुभयो ? यसमा दुईवटा व्यावहारिक वा नीतिगत कुरा हुन्छन्। मुलुकको राजनीतिमा प्रतिगमन र अग्रगमनको बहस चर्किरहेको अवस्थामा अग्रगमनले संसद्लाई यथावस्थामा लैजाने क्रममा अहिलेको गठबन्धनको आवश्यकता महसुस गरिरएको थियो। राष्ट्रिय सजगताको सवाल थियो। राष्ट्रिय राजनीतिक कोर्सलाई हेर्दा एमालेको नेतृत्व गर्दै आएका केपी शर्मा ओलीले विगत कालमा जुन खालको प्रतिगमनका कदम चलाउनुभयो, त्यो सबैलाई थाहै छ। उहाँले गर्न लागेको सही थियोथिएन भन्ने जनताले समेत बुझेका छन्। अहिले पनि एमालेमा तत्कालीन समयका कमीकमजोरी सच्याउने, आत्मसमीक्षा गर्ने कुरा भएका छैनन्। त्यसैले पनि यो गठबन्धनमै जानुपरेको हो। एकातिर संसद् विघटन गर्ने अर्कोतर्फ त्यही संसद्मा भाग लिने। यस्ता खालको द्वयचरित्र एमालेले देखायो। नैतिकतामाथि संकट ल्याएको अवस्था भएकोले उहाँहरूसँग सहकार्यको कुरा अहिलेको चुनावमा रहेन। त्यसो भए अब एमालेसँग (वाम) गठबन्धनको सम्भावना हराएकै हो त ? एमालेसँगको वामगठबन्धन भन्ने विषय हराउने वा नहराउने भन्ने हुँदैन। अहिलेको राजनीतिक एजेन्डा के छ र कोसँग मिलेर जानुपर्छ भन्नेमा भर पर्छ। राजनीतिक एजेन्डा कसरी जान्छ भन्ने विषय हो। परिस्थितिअनुसार कुनै पनि पार्टीबीच सहकार्य हुँदैन भन्न सकिदैन। एजेन्डाबिनाको फलानो दल वा अर्को कुनै दल भन्ने कुरा छैन। यसको यथार्थता तत्कालको राजनीतिमा भर पर्छ। कुन लाइनमा जाँदा राम्रो हुन्छ, त्यसमा निर्भर हुन्छ। जहाँ लाइन मिल्छ, त्यहाँ गठबन्धन हुन्छ। राजनीति भनेको देश र जनताको सेवा गर्ने विषय हो। त्यसका लागि कुन यात्रामा कसरी कोसँग तय गरेर अगाडि जाने भन्ने कुरा हो। त्यसैले गठबन्धन कोसँग गर्ने ? किन गर्ने ? राजनीतिक अवस्था हेरेर मात्र निर्णय हुन्छ। कसैले चाहेर वा नचाहेर हुँदैन। प्रतिस्पर्धी पृथ्वी सुब्बा गुरुङलाई बधाई दिँदै गर्दा तपाईंले वामएकतामा जोड दिनु होला भन्नुभएको थियो कुरा के हो ? तपाईं बामएकताको पक्षमा हुनुहुन्छ भनेर बुझ्न सकिन्छ ? बधाई दिने क्रममा त्यस्तो खालको केही भनेको होइन। शुभकामना मात्र भनेको थिएँ। वामएकता हुने वा नहुने भन्ने मैले अघि पनि भने यो एजेनडामा भर पर्ने विषय हो। एमालेले हिजो चालेको कदम ठीक हो कि आजको ? तपाईंको विचारमा, एमालेसँग मिल्नै सकिन्न ?हो, कामको दौरानमा कमीकमजोरी भए होलान्। तर, तिनीहरूलाई सच््याएर जानुपर्छ। लाइनमा करेक्सन नगर्ने, हिजो ठीक हो भने चुनावमा सहभागी हुने कुरालाई कसरी ठीक मान्ने ? आफू सरकारमा हुँदा संसद् भंग गर्ने, त्यो हो भने संसद् र चुनावको के औचित्य रह्यो ? निर्वाचनमा जाँदा जनताले नैतिक प्रश्न उठाउने अवस्थामा कसरी जान सकिन्छ ? त्यसैले एकता गर्नु भनेको विचार र राजनीतिक लाइनमा निर्भर रहने विषय हो। राजनीतिमा इमानदारी र नैतिकता ठूलो पूँजी हो। दोहोरो चरित्रलाई इमानदारी मानिँदैन। अहिलेको राजनीतिक अवस्था हेर्दा स्थिरताको खाँचो छ। केही कमी कमजोरी भए पनि यही अवस्थामा स्थायित्व दिनु अहिलेको आवश्यकता हो। यो अवस्थालाई भत्काउन थाल्यौं भने के हुन्छ ? अस्थिरता र अराजकताको बीउ रोप्न थाल्यौं भने देश कसरी सुरक्षित हुन्छ ? एमालेसँग मुख्य विमती केमा हो ? राष्ट्रिय सुरक्षा, स्वाधीनतासँग जोडिएको छ। यस्तो कुरामा दलहरूले लापरबाही गर्न मिल्दैन। आफ्नो अहंकार, दम्भ साध्ने विषय होइन, राष्ट्रियता। राष्ट्रिय महत्वका मुद्दामा लोकतन्त्र र राष्ट्रियताको रक्षा गर्ने कुरामा एउटै बिन्दुमा उभिनुपर्छ। एउटै बिन्दुमा उभिन नसक्नेसँग कसरी सहकार्य गर्ने ? हो, कांग्रेस वैचारिक हिसाबले फरक पार्टी हो। कम्युनिस्ट होइन। तर, वर्तमान राजनीतिक मुद्दामा चाहि कमसेकम लोकतन्त्रको रक्षाका लागि बटमलाइनमा उभिएको त छ। हामीले हेर्ने राजनीतिक लाइन त्यो त होला। को हार्छ को जित्छ भन्ने कुरा मात्र ठूलो होइन। चुनावअघि निर्णयक शक्ति बन्छौं भन्नुभएको थियो। तर, चुनावले निर्णायक बनाएन नि, कसरी अगाडि बढ्दै हुनुहुन्छ ? माओवादी अहिले पनि निर्णायक शक्तिको पोजिसनमै देखिन्छ। सिटको हिसाबले हामीले भने जति नआए पनि हामी निर्णायक नै छौं। समाजवादी पनि साथमा छ। अरू पनि जोडिने प्रक्रियामा छन्। स्वतन्त्र पनि छन्। हामी अहिले स्थिरता र स्थायित्वको दिशामा छौं। यसमा राष्ट्रिय स्वाधिनताको कुरा जोडिएको छ। यो लाइनमा जहाँ मेल हुन्छ त्यहाँ सहकार्य गरेर अगाडि बढन सकिन्छ। सहज ढंगले सरकार गठन गर्ने हाम्रो उद्देश्य हो। सरकार स्थायी रूपमा चलाउने कुरामा सहज होस् भन्ने हामी चाहान्छौं। संसद् पनि पाँच वर्ष चल्न पाओस्। विगतमा जस्तो दुईदुई पटक विघटन गर्ने अवस्था सिर्जना नहोस्। त्यसको अर्थ, सरकार निर्माणमा तपाईंहरूको सक्रियता रहन्छ ? दुई तिहाइको बहुमत आउँदा पनि पटकपटक विघटन गर्ने संसद् चल्न नदिने परिस्थितिको सामना गर्न नपरोस्। अस्थिरता र अस्थायित्व भोग्नुपर्ने अवस्था नआओस्। अहिले करिब करिब देश संकटको अवस्थामा छ। सरकार गठनमा थोरै तलमाथि पर्यो भने, सरकार दिन सकिएन भने मुलुकले दुर्घटना बेहोर्नुपर्छ। त्यसैले यस्तो नहोस् भन्नका लागि हामी सरकार गठनदेखि लिएर मुलुकमा स्थिरता र स्थायित्व कायम राख्ने कुरामा गम्भीर भएर लागेका छौं। गठबन्धन नै यथावत रहने जस्तो कुरा गर्नुभयो। पार्टीको बैठकमा प्रतिपक्षमा बस्नुपर्छ भन्ने आवाज पनि उठेको भन्ने सुनिएको थियो, कुरा के हो ? अहिले हामी पाँच दलीय गठबन्धनमा छौं। अहिले कुनै विवाद गरेर विघटन हुने पक्षमा छैनौं। मूलभूत पक्षमा पनि कुनै असन्तुष्टि भएको छैन। न त कुनै कुरामा विवाद छ। नमिल्ने र संकट पैदा भएको देख्दिनँ भविष्यमा फरक परिस्थिति सिर्जना भयो भने फरक कुरा हो। अन्यथा अहिले त्यस्तो कुनै निर्णय भएको छैन। एमाले नेतृत्वले पनि लाइनमा कुनै सुधार गरेको छैन। त्यसकारण गठबन्धन यथावत नै राख्ने योजना छ। तपाईंलाई दिएको म्यान्डेट सरकारमा जान हो कि खबरदारी गर्न ?अहिलेको परिस्थितिमा स्थिरता र स्थायित्व कायम राख्न हाम्रो भूमिका हुन्छ। के गर्दा स्थिरता कायम रहन्छ, के गर्दा सरकार दिन सकिन्छ, कसरी सदन ५ वर्ष चलाउन सकिन्छ, जनताको समस्या कसरी समाधान हुन्छ भन्ने केन्द्रित रहन्छ। त्यसका लागि सुरुमा सरकार गठन महत्वपूर्ण छ। एकले अर्कोलाई भित्तामा पुर्याउने, निषेध गर्ने, समाप्त पार्न खोज्ने, शत्रुतापूर्ण व्यवहार गर्ने गर्यो भने त मुलुक सिद्धिने बाटोमा जान्छ। त्यसैले त्यो हुन नदिन हामीले जे जति भूमिका खेल्नुपर्छ, त्यसका लागि सहमति, समझदारी, सद्भाव कायम राख्दै दलीय प्रणालीलाई प्रतिस्पर्धामा लगेर बाह्य शक्तिले खेल्न नपाउने गरी मुलुकको अस्मितालाई जोगाउन कुनै पनि भूमिका खेल्न तयार छौं। अब कस कसको सरकार बन्छ ? सरकारको नेतृत्व कसले गर्छ प्रचण्ड, देउवा वा अन्य कुनै विकल्प ? तपाईंहरू (माओवादी) को एउटै मिसन प्रचण्डलाई प्रधानमन्त्री बनाउन खोजेको भन्ने छ नि ?सबै प्रक्रिया पूरा गरेपछि मात्र सरकार बन्ने हो। समय आएपछि सरकार बन्छ। निर्वाचन आयोगले अन्तिम रिपोर्ट राष्ट्रपतिलाई बुझाएपछि मात्र प्रक्रिया अगााडि बढ्ने हो। प्रदेशको हकमा पनि प्रदेश प्रमुखसँंग परिणाम पुग्नुपर्छ। त्यसपछि शपथ ग्रहणको प्रक्रिया अगाडि बढ्छ। सांसदले शपथ खाएपछि मात्र वैधानिक बन्छन्। त्यसपछि संसदीय दलका नेता र पदाधिकारी चयन हुन्छन्। अनि मात्र सरकार गठन प्रक्रिया सुरु हुन्छ। प्रधानमन्त्री अहिले नै यो वा त्यो भनेर हुँदैन वा भन्न सक्ने अवस्था छैन। त्यस्तो खालको कुनै मिसन बनेको पनि छैन। हामीले अहिले नै भन्ने अवस्था पनि छैन। सरकारमा को प्रधानमन्त्री भनेर अहिले छलफल सुरु नै भएको छैन। पाँच दलीय गठबन्धनले सरकार बनाउने कुरा आफ्नो ठाउँमा छदैछ। रह्यो पार्टीको कुरा, आफ्नो पार्टीमा छलफल हुनु, दाबी गर्नु स्वाभाविक रूपमा लिन सकिन्छ। प्रदेशको हकमा पनि शक्ति सन्तुलन, पोसिजन र सहमतिको आधारमा सरकार गठन हुनेछन्। यो पटक चुनावमा अन्य नयाँ शक्तिहरू उदाए। त्यसलाई कसरी हेर्नुभएको छ ? यो परम्परागत राजनीतिक दलहरूप्रतिको विृतष्णा त होइन ? नयाँ पार्टी उदय हुनुको कारणलाई हामी फरक ढंगले हेर्न सक्छौं। अनपेक्षित प्रकारले, जुन ढंगले जुन प्रवृति देखापर्यो यसले नेपालको राजनीतिमा गम्भीर खालको असर पार्न सक्ने लक्षणका देखापरेका छन्। पुरानो व्यवस्थाप्रतिको असन्तुष्टि पनि हुन सक्छ। यी पक्षहरू लोकतन्त्रमा सीमारहित भन्न मिल्दैन। सीमाहरू छन्। दलहरूले जनताको अपेक्षाअनुसार काम गर्न नसकेका कारण केही असन्तुष्टि पनि पैदा भएका छन्। तर, केवल यी सिमाहरूको कारणले मात्र नयाँ शक्ति वा नयाँ दलको उदय भएको हो भन्ने लाग्दैन। यो एउटा बाह्य कारण हुन सक्छ। तर, अहिलेको मुख्य कारण के हो भने देशीविदेशी प्रतिगामी शक्तिहरूले देशको अस्मितालाई समाप्त पार्न षड्यन्त्र गरिरहेका छन्। यही षड्यन्त्रको परिणामस्वरूप हामीले नयाँ शक्तिलाई हेर्न सकिन्छ। दल निर्माणको प्रक्रिया के हो त, यसमा कुनै वैचारिक नीतिगत खालको घोषणापत्र हुन्छ। त्यसलाई अघि लैजान स्थापित लिडर लामो समयसम्म संघर्ष गरेको व्यक्ति राजनीतिक लिडर नेता कार्यकर्ता जोडिएका हुन्छन्। त्यसैका आधारमा पार्टी जन्मने, हुर्कने, विकास हुने हुन्छ। यिनीहरूका न त कुनै कुनै दर्शन न त कुनै सिद्धान्त। न त स्थापित लिडर नै। केवल सामाजिक सञ्जालको भरमा गरिएको प्रचार। विदेशी शक्ति र सर्पोटको भरमा सञ्जाललाई बुष्ट गरेर रातारात जुन खालको दल बनाउने प्रक्रिया सुरु भएको छ, यो सहज होइन। के यसलाई विदेशी हस्तक्षेप भन्न खोज्नुभएको हो ? यो प्रणाली देशको राष्ट्रियता, अस्मितामाथि निर्वाचनको नाममा विदेशी चलखेलको उपज हो। विदेशी हस्तक्षेप हो। बाह्य शक्ति केन्द्रले जुन खालको चलखेल चलाएको छ। त्यसप्रति गम्भीर हुन जरुरी छ। यसका लागि सबै दल एकजुट भएर लाग्नुपर्छ। यसो गर्न सकेमात्र मुलुकको रक्षा गर्न सकिन्छ। होइन भने यस्तालाई प्रोत्साहन गर्न थालियो भने मुलुकमा अनिष्ट पैदा हुनेवाला छ। काठमाडौंका मतदाताले तपाईंको पार्टीलाई पत्याएनन्। नयाँ शक्तिलाई मत हाले। यति हुँदा पनि तपाईंले नयाँ शक्ति उदाउनुमा दलहरू दोषी होइनन् भन्नुभयो। अब सच्चिएर जानुपर्छ जस्तो लाग्दैन ? देशको स्वाधीनता रक्षाका लागी देशको राष्ट्रियता जोगाउने भिजन वैचारिक पार्टीले हो। देशलाई बचाउने वा ध्वस्त पार्ने भन्ने मुख्य प्रश्न हो। राष्ट्रियता र स्वाधीनता छुट्टयाउन नसक्ने खालको स्थिति आउनु मुलुकका लागि राम्रो होइन। विचार, सिद्धान्त र लाइनका लागि हेर्ने कुरा पनि होला। हो, जनतामा दलहरूप्रति नकारात्मक असर परेको छ। यसलाई चिर्न जरुरी छ। कुनै एउटा विचार, सिद्धान्त नभएको व्यक्तिले देशलाई निकास दिन सक्छ भन्नेमा जनता भ्रममा रहे। व्यक्तिगत स्वार्थमा लाग्ने हामीले कस्तो नेतृत्व तयार गर्दैंछौं भन्ने हो। अहिलेको शिक्षा प्रणालीले कस्तो खालको जमात तयार गर्दैछ ? मुलुकलाइ केन्द्रबिन्दु बनाएर सोच्नुपर्छ। यदि त्यो स्कुलिङ भएन भने मुलुक समाप्त हुन्छ भनेर जाने हुन्छ। नेपाल थियो रे भन्ने खालको इतिहासको विषय बनिदिन्छ। राष्ट्रियता, स्वाधिनता समाप्त पार्न दिनु हुँदैन। प्रस्तुति : तारा चापागाईं"
प्रधानमन्त्री देउवा र लोसपा अध्यक्ष ठाकुरबीच भेटवार्ता,"काठमाडौं : प्रधानमन्त्री शेरबहादुर देउवासँग लोकतान्त्रिक समाजवादी पार्टी (लोसपा) नेपालका अध्यक्ष महन्थ ठाकुरले भेटवार्ता गरेका छन्। प्रधानमन्त्री निवास बालुवाटारमा मंगलबार साँझ भएको भेटमा सत्ता गठबन्धनमा सहभागिता, निर्वाचनको परिणामलगायत मुलुकको समसामयिक विषयमा विचारविमर्श भएको अध्यक्ष ठाकुरले बताए। 'प्रधानमन्त्रीजीसँग भेटघाट भएको हो। समसामयिक विषयमा कुराकानी भएको छ। निर्वाचनपछि उहाँसँग भेटघाट गरेको हुँ,' उनले भने। उनले पार्टी गठबन्धनमै रहेकाले नयाँ सरकारमा सहभागी हुने विषयमा सकारात्मक रहेको उल्लेख गरे। उनले राजनीतिक स्थिरता र विकासका लागि आफ्नो पार्टी निश्चित समयसम्म गठबन्धन रहनुपर्ने पक्षमा रहेको बताए। लोसपाका शीर्ष नेताहरूको बैठकले पाँचदलीय सत्ता गठबन्धन नेतृत्वको सरकारमा सहभागी हुनेबारे समान धारणा बनाएको उनको भनाइ छ। 'सत्तामा गए पनि नगए पनि गठबन्धन कायम होस् भन्ने हाम्रो भावना छ। सत्तामा सहभागी हुनु ठूलो कुरा होइन। राजनीतिक अस्थिरताले विकासको काममा असर पर्छ। त्यसैले स्थिरता र विकासका लागि निश्चित अवधिसम्म गठबन्धन रहनुपर्छ,' उनले भने। हालै सम्पन्न प्रतिनिधिसभा र प्रदेशसभा सदस्य निर्वाचनको अन्तिम मतपरिणाम भोलि बुधबार सार्वजनिक हुने र त्यसपछि नयाँ सरकार गठनका लागि दलहरूले पहलकदमी अघि बढाउने बुझिएको छ। सत्ता गठबन्धनमा सहभागी हुनेबारे औपचारिक निर्णय गर्न लोसपाको कार्यकारिणी समितिको बैठक पुसको पहिलो साता बस्ने जनाइएको छ। लोसपाले प्रतिनिधिसभामा चार सिट जितेको छ।"
पहाडी क्षेत्रमा हुने दुर्घटना न्युनीकरणमा ध्यान दिन गृहमन्त्रीको निर्देशन,काठमाडौं : गृहमन्त्री बालकृष्ण खाणले मुलुकका पहाडी क्षेत्रमा पटकपटक हुने सवारी दुर्घटना न्युनीकरणमा विशेष ध्यान दिन मातहतका निकायलाई निर्देशन दिएका छन्। जाजरकोटको छेडागाड नगरपालिका५ खातिजेवामा सोमबार भएको दुर्घटनाको अवस्थाबारे आज जानकारी लिने क्रममा गृहमन्त्री खाणले गृह प्रशासनका साथै मातहतका कार्यालयलाई उक्त निर्देशन दिएको गृहमन्त्रीका प्रेस संयोजक मधुसुदन भट्टराईले जानकारी दिए। उनले आजै जाजरकोटमा भएको उक्त घटनाबारे जानकारी लिँदै मृतकको शव परिवारसम्म लैजानका लागि सहजीकरण गर्न पनि मातहतका निकायलाई निर्देशन दिए। उनले जाजरकोट जिल्लाको सुरक्षा निकायलाई दुर्घटना न्युनीकरण गर्नेबारेमा ध्यान दिन पनि निर्देशन दिए। गृह मन्त्रालयका अनुसार जाजरकोटमा सोमबार भएको दुर्घटनामा जिपमा रहेका गाडी चालकसहितका १२ जनाको निधन भएको थियो। स्थानीय प्रशासनका अनुसार नौ जनाको घटनास्थलमै र तीन जनाको उपचारका लागि लैजाँदै गर्दा र अस्पतालमा निधन भएको जनाइएको छ। दिउँसो करिब ४ बजे कर्णाली प्रदेश ०२०० १ च ०४२९ नम्बरको बलेरो जीप मध्यपहाडी सडकखण्डअन्तर्गत छेडागाड नगरपालिका वडा नं ४ र ५ को बीचमा पर्ने भिरपाटीमा आफैँ अनियन्त्रित भई दुई सय मिटर तल खसेर दुर्घटना भएको थियो।
लाल आयोगको प्रतिवेदन सार्वजनिक नगरी अध्यादेश ल्याइनु अनैतिक र असंवैधानिक : विवेकशील साझा,"काठमाडौं : विवेकशील साझा पार्टीले काम चलाउ सरकारले सत्ता सोदावाजीको कलुषित मनशाय राखेर दूरगामी असर पार्ने अध्यादेश ल्याउने भन्दै गम्भीर आपत्ति जनाएको छ। नयाँ सरकार बन्ने प्रक्रियाको मुखैमा सरकारले अध्यादेश ल्याउन खोज्नु नयाँ जनमत र संसद्को समेत अवमुल्यन भएको प्रवक्ता प्रकाशचन्द्र परियारद्वारा जारी विज्ञप्तिमा भनिएको छ। 'सरकारको यो कदम संवैधानिक, कानुनी, नैतिकता, समय र अभ्यास सबै हिसाबले घोर आपत्तिजनक छ। सरकारको यो कदम कानुनी शासनको धज्जी उडाउने र लोकतन्त्रलाई अझ कमजोर बनाउने प्रपञ्च हो। यस प्रति हामी गम्भीर चिन्तित छौं,' विज्ञप्तिमा भनिएको छ। अदालतमा विचाराधीन मुद्दालाई प्रभावित गरी सत्ता सोदावाजी गर्न ल्याइने अध्यादेशले विधिको शासनलाई लत्याउँदै प्रणालीमै प्रहार गर्ने विज्ञप्तिमा भनिएको छ। 'सरकारले वर्तमान संसदको कार्यकाल सकिएको र नयाँ सभा गठन नभइसकेको संक्रमणकालीन अवस्थामा दूरगामी असर पार्ने सामरिक महत्वको विधेयक ल्याएर नयाँ संसदको क्षेत्राधिकार समेत मिचेको हाम्रो ठहर छ। विवेकशील साझा लाल आयोगको प्रतिवेदन सार्वजनिक गरी पीडितहरुको समस्या सम्बोधन गर्न र अध्यादेश फिर्ता लिएर लोकतन्त्रको साख बचाउन सरकारलाई आग्रह गर्दछ,' विज्ञप्तिमा भनिएको छ।"
माधव नेपाल उत्तर कोरियाली दूतावासमा,"ललितपुर : नेपाल कम्युनिष्ट पार्टी (एकीकृत समाजवादी)का अध्यक्ष माधवकुमार नेपाल मंगलबार बिहान नेपालस्थित उत्तरकोरियाली दूतावास गएका छन्। उत्तर कोरियाली नेता किम जोङ इलको स्मृतिसभामा भाग लिन पूर्वप्रधानमन्त्री समेत रहेका नेपाल झम्सिखेलस्थित उत्तरकोरियाली दूतावास गएका हुन्। उत्तर कोरियाली दूतावासले अध्यक्ष नेपाललाई स्मृतिसभाको प्रमुख अतिथिको रुपमा निमन्त्रणा गरेको हो। नेपालका लागि उत्तर कोरियाली राजदूत जो योङ मेनले नेपाललाई दूतावासमा स्वागत गरेका थिए। यस अगाडि राजदूत जोले कार्तिक २३ गते कोटेश्वरस्थित निवासमा अध्यक्ष नेपालसँग भेटवार्ता गरेका थिए। उत्तर कोरियाली नेता किम जोङ इलको सन् २०११ डिसेम्बर १७ मा निधन भएको थियो। किम जोङ इलले सन् १९९७ अक्टुबर ८ देखि २०११ डिसेम्बर १७ सम्म उत्तर कोरियामा शासन गरेका थिए। किम जोङ इल उत्तर कोरियाका अहिलेका शासक किम जोङ उनका पिता हुन्। अध्यक्ष नेपालले नेपालउत्तर कोरिया सम्बन्ध र उत्तर कोरियाको विकासका लागि किम जोङ इलले खेलेको भूमिकाको चर्चा गरेका थिए। कार्यक्रममा नेपालका लागि उत्तर कोरियाली राजदूत जो लगायत दूतावासका अधिकारीहरु सहभागी थिए। सो कार्यक्रममा परराष्ट्र मन्त्रालयका अधिकारीहरु भने सहभागी भएका थिएनन्। नेपाल र उत्तर कोरियाबीच कुटनीतिक सम्बन्ध छ। उत्तर कोरियाको दूतावास समेत नेपालमा छ। तर उत्तर कोरियामा नेपालको दूतावास छैन। चीनका लागि नेपाली राजदूतले उत्तर कोरियाली मामिला हेर्ने गरेका छन्। एकीकृत समाजवादीका अध्यक्ष नेपाल र उत्तर कोरियाली नेताहरुबीच मजबुत सम्बन्ध रहेको छ। परराष्ट्र मन्त्रालयको सुझावलाई बेवास्ता गर्दै नेपाल २०७४ साउन २७ गते उत्तर कोरिया गएका थिए। त्यसबेला कोरियाली प्रायद्वीपमा तनाव बढेका कारण परराष्ट्र मन्त्रालयले नेपाललाई उत्तर कोरियाको भ्रमण नगर्न आग्रह गरेको थियो। राष्ट्रसंघिय नाकाबन्दीका कारण उत्तर कोरियाली दूतावासको संरक्षणमा सञ्चालित अस्पताल, रेस्टुरेन्ट र सूचना प्रविधिका कम्पनीहरु अहिले बन्द छन्।"
नेता केसीले माधव नेपाललाई भेटे,"नुवाकोट: नेपाली कांग्रेसका नेता अर्जुननरसिंह केसीले कोटेश्वर पुगेर माधवकुमार नेपाललाई भेटेका छन् । भेटमा पछिल्लो राजनीतिक घटनाक्रमका विषयमा छलफल भएको केसीका निजी सचिव सरोज केसीले जानकारी दिए । नुवाकोट२ बाट प्रतिनिधि सभा सदस्यमा निर्वाचित केसीले पछिल्लो समय शीर्ष नेतासँगको भेटलाई तीव्रता दिएका छन् । नेता नेपालसँगको भेटमा पनि केसीले सत्ता गठबन्धनको आगामी कार्यदिशा, नयाँ सत्ता समीकरण लगायतका विषयमा छलफल गरेका थिए । दुई नेताबीचको भेटमा सरकारले ल्याएको अध्यादेशका विषयमा पनि छलफल भएको थियो। नयाँ जनादेशसहितको संसद सुरु हुन लाग्दा सरकारले हतारमा अध्यादेश ल्याउनु गलत भएको केसीले नेपाललाई बताएका थिए ।"
जाजरकोट जीप दुर्घटनाप्रति प्रधानमन्त्रीले गरे दु:ख व्यक्त,"काठमाडौं : प्रधानमन्त्री शेरबहादुर देउवाले जाजरकोटमा भएको जीप दुर्घटनाप्रति दु:ख व्यक्त गरेका छन्। सोमबार जाजरकोटको छेडगाड नगरपालिका५ स्थित भिरपाटीमा जीप दुर्घटना हुँदा १२ जनाको मृत्यु भएको छ। मंगलबार एक विज्ञप्ति जारी प्रधानमन्त्री देउवाले दुर्घटनामा मृत्यु भएकाप्रति समवेदना जनाएका हुन्। विज्ञप्तिमा भनिएको छ, 'मृतकहरुप्रति भावपूर्ण श्रद्धाञ्जली अर्पण गर्दै आत्माको चीर शान्तिको कामनाका साथ शोक सन्तप्त परिवारप्रति हार्दिक समवेदना प्रक६ गर्दै घाइतेहरुको शीघ्र स्वास्थ्यलाभको कामना।'"
राष्ट्रपति भण्डारी भोलि भोजपुर आउने,"भोजपुर : राष्ट्रपति विद्यादेवी भण्डारी बुधबार गृह जिल्ला भोजपुर आउने भएकी छन्। आफ्नो जन्मगाउँ रामप्रसाद राई गाउँपालिका५ मानेभञ्याङ, आमबोटेमा निर्माण भएको श्रीराम मिथिला बहुप्राविधिक शिक्षालय उद्घाटनको लागि उनी भोजपुर आउन लागेकी हुन्। शिक्षालयको उद्घाटनसँगै राष्ट्रपति भण्डारीले बेहेरेश्वर महादेव र शिवालय मन्दिरको दर्शन गर्ने तथा आफू अध्यायन गरेको बेहेरेश्वर माध्यमिक विद्यालयको निरीक्षण गर्नेलगायत कार्यक्रम रहेको जनाइएको छ। दुर्गम ठाउँका स्थानीयमा प्राविधिक शिक्षाको पहुँच विस्तार गर्न राष्ट्रपति भण्डारीको पहलमा यहाँ रु ११ करोड ३९ लाख ७३ हजार आठ सय लागतमा शिक्षालय निर्माण गरिएको छ। उनको जन्मघर नजिकै ५५ रोपनी क्षेत्रफलमा निर्माण भइरहेको प्राविधिक शिक्षालयलाई राष्ट्रपतिले ३७ रोपनी र उनको परिवारले १८ रोपनी जग्गा निःशुल्क उपलब्ध गराएको हो। यहाँ विद्यालय सञ्चालनको लागि एकाडेमिक भवन, छात्राका लागि होस्टल, प्रिफेव भवनसँगै स्टाफ क्वाटर, कम्प्युटर ल्याब, प्रयोगात्मक कक्षा भवनलगायत निर्माण भएको साइट इन्जिनियर नारायणप्रसाद अधिकारीले जानकारी दिए। राष्ट्रपतिको पहलमा शिक्षालय निर्माण भएपछि स्थानीय उत्साहित छन्।"
गगन थापा र विश्वप्रकाश शर्माविरुद्ध उभिए कांग्रेसकै थारू नेताहरू,"काठमाडौं : सरकारले ल्याएको अध्यादेशविरुद्ध सत्तारुढ दलका थारू नेताहरू एकजुट भएका छन्। नेपाली कांग्रेस र माओवादी केन्द्रका नेताहरूले अध्यादेशको बचाउमा मंगलबार संयुक्त पत्रकार सम्मेलन गरेका छन्। कांग्रेसका महामन्त्रीद्वय गगन थापा र विश्वप्रकाश शर्माले अध्यादेशविरुद्ध अभिव्यक्ति दिइरहँदा कांग्रेसका केन्द्रीय सदस्यहरू रामजनम चौधरी, योगेन्द्र चौधरी, गोपाल दहित, कल्पना चौधरीलगायतहरूले अध्यादेशको स्वागत गरेका छन्। काठमाडौंमा आयोजित पत्रकार सम्मेलनमा उनीहरूले गगन र विश्वप्रकाशलगायत आफ्नै नेताहरूको अभिव्यक्तिलाई कडारुपमा आलोचना समेत गरेका छन्। कांग्रेसका केन्द्रीय सदस्य योगेन्द्र चौधरीले अध्यादेशको विरोध गर्नेहरूलाई प्रतिवाद गर्ने बताए। उनले अध्यादेश तुहाउने खेल खेलिए चुप लागेर नबस्ने चेतावनीसमेत दिए। 'थरूहट आन्दोलन मुलुकको स्वाधीनताको रक्षाका लागि भएको थियो। तर थारू आन्दोलनलाई हिंसा देखाएर थारूको भावनामाथि ठेस पुर्याउने काम भयो। आन्दोलनका क्रममा लगाइएका झुटा मुद्दाहरू समाधान गर्न ल्याइएको अध्यादेशको हामी सम्मान गर्छौं। तर जजसले यो अध्यादेशप्रति प्रश्न उठाउनुभयो र अध्यादेश तुहाउने खेल खेल्दै हुनुहुन्छ। हामी चुप लागेर बस्दैनौं। त्यसको प्रतिवाद हामी सडकबाट गर्न तयार छौं,' उनले भने। उनले रेशम चौधरीलाई उपचारका क्रममा नेल लगाउँदा मानवअधिकारकर्मीहरू कहाँ हराएको भन्दै प्रश्न गरे। 'रेशम चौधरी एउटा व्यक्ति जसलाई राज्यले गलत ढंगले मुद्दा लगायो। ती व्यक्ति बिरामी हुँदा अस्पताल भर्ना गरिन्छ। अस्पतालमा राणा शासनमा नभएको दुर्व्यवहार नेल लगाएर राखिन्छ। त्यतिबेला लोकतन्त्रका दुहाइ दिने नेताहरुले मानव अधिकार हनन भयो भनेर किन आवज उठाउँदैन?,' उनले प्रश्न गरे। उनले थरुहट टीकापुर घटनामा को दोषी थियो भन्ने कुराको सरकारले न्यायिक छानबिन बनाए पनि प्रतिवेदन सार्वजनिक गर्न नमानेको आरोप लगाए। 'हामी चुनौती दिन चाहन्छौं, लाल आयोगको प्रतिवेदन सार्वजनिक गर्नुस्। देवीराम शर्माको नेतृत्वको बनेको छानबिनको प्रतिवेदन सार्वजनिक गर्नुस्। ती प्रतिवेदनहरू सार्वजनिक नगर्नुको कारण के हो?,' उनले प्रश्न गरे। त्यस्तै कांग्रेसका अर्का केन्द्रीय सदस्य रामजनम चौधरीले अध्यादेशको स्वागत गरे। उनले विभिन्न आन्दोलनका क्रममा लगाइएका मुद्दाहरूको सुरक्षित अवतरण गर्न अध्यादेश ल्याएको बताए। 'हामीमाथि लगाइएको जुन झुटा मुद्दाहरु छन्। आफ्नो अधिकार पहिचान संविधानमा लेखाउने बेला हामी आन्दोलनमा थियौं। हामीमात्रै होइन, आदिवासी जनजाति, मधेसी, मुस्लिम सबै आन्दोलनमा थियौं। त्यही बेला केही घटनाहरु घट्यो। त्यो दुर्भाग्यपूर्ण थियो। थारु अगुवाहरुको घरमा पनि आगो लगाइयो। हामीले भोग्यौं। त्यसबेला साढे ५ सय बढी मुद्दा थियो। ती मुद्दाहरुको सुरक्षित अवतरणको लागि अध्यादेश ल्याइएको हो,' उनले भने। उनले राष्ट्रपतिबाट अध्यादेश प्रमाणीकरण हुन्छ भन्ने विश्वास लिएको बताए। उनले गगन थापालाई आफूले दिएको अभिव्यक्ति स्मरण गर्न आग्रह गरे। केही अघि गगन थापाले रेशम चौधरी निर्दोष भएको उनलाई रिहाइ गर्नुपर्ने भाषण दिएका थिए। 'पश्चिम थरुहट जिल्ला पुगेर रेशम चौधरीको रिहाइ हुनुपर्छ भन्ने अनि रिहाइ गर्न खोज्दा विरोध गर्ने?,' चौधरीले थापालाई इंगित गर्दै भने। त्यस्तै अर्का केन्द्रीय सदस्य गोपाल दहितले पनि अध्यादेशको बचाउ गरेका छन्। उनले अन्याय र उत्पीडनमा पारिएका जाति, वर्ग, क्षेत्र र लिंगको मुक्ति र विकासका लागि एउटा होइन, १० वटा अध्यादेश ल्याउन परे ल्याउनका लागि प्रधानमन्त्री शेरबहादुर देउवालाई आग्रह गरेका छन्। 'मलाई लाग्थ्यो, हाम्रो पार्टी सबै जाति, वर्ग, धर्म र सामुदायको हो। तर आज केन्द्रीय दुई युवा पदाधिकारीले नेपालको प्रमुख समस्या जातीय उत्पीडन र पहाडी मानसिकताबाट मुक्त हुन नसकेको र त्यसैको पक्षपोषण गरेको देख्दा दुःख लागेको छ,' उनले भनेका छन्। माओवादीका पोलिटव्युरो सदस्य सन्तकुमार थारूले अध्यादेशको स्वागत गर्दै पार्टीभित्र दबाब दिनका लागि थारू नेताहरू एकीकृत भएको बताए। 'अध्यदेशविरुद्ध केही नेताहरुले प्रश्न उठाएको देखियो। त्यसको प्रतिवाद गर्न हामी यहाँ उभिएका छौं। हामी पार्टीभित्र पनि दबाब दिन्छौं,' उनले भने। महामन्त्री विश्वप्रकाश शर्माले 'संक्रमणकालमा अध्यादेश ल्याउन दलहरूबीच र आफ्नै दलभित्र घनिभुत छलफलको हेक्का नराखिनु सम्पूर्णरुपले गलत' भएको बताएका थिए। उनको स्टाट्समा गगनले प्रतिक्रिया दिएका छन्, 'सरकारको अध्यादेश ल्याउने निर्णयको विषय र प्रक्रियाका बारेमा महामन्त्री विश्वप्रकाश शर्माले राख्नुभएको धारणा शतप्रतिशत सही छ। यो मेरो वा विश्वप्रकाश शर्माको मात्र होइन, नेपाली कांग्रेस पार्टीकै धारणा हो, मान्यता हो।' उनले पटकपटक यसरी अध्यादेश ल्याउनु सम्पूर्णरूपमा गलत हो भनेर पार्टीले निर्णय गरिसकेको बताए। 'अहिले पार्टीभित्र यो अध्यादेशका बारेमा न त कुनै छलफल भएको छ, न कुनै निर्णय नै भएको छ। त्यसैले विगतमा पार्टीको अडान जे थियो आज पनि त्यही नै छ। अत: सरकारले गरेको यो गलत निर्णयको भारी पार्टीले बोक्न सक्दैन,' गगनले भनेका छन्।"
कामचलाउ सरकारले ल्याएको अध्यादेश राष्ट्रपतिले फिर्ता गर्नुपर्छ: राप्रपा,"काठमाडौं: राप्रपाका प्रवक्ता ज्ञानेन्द्रबहादुर शाहीले राजनीतिक बन्दीलाई रिहाई गर्न सरकारले ल्याएको अध्यादेश राष्ट्रपति विद्यादेवी भण्डारीले फिर्ता गर्नुपर्ने बताएका छन्। नवनिर्वाचित प्रतिनिधिसभा सदस्य शाहीले वर्तमान सरकार कामचलाउ भएकोले गलत मनसायका साथ राजनीतिक आवरणमा जघन्य अपराधमा संलग्नहरुलाई उन्मुक्ति दिने उद्देश्यले ल्याएको अध्यादेश अनैतिक र आपत्तिजनक भएको बताए। आज पत्रकार सम्मेलन गर्दै शाहीले राष्ट्रपति कार्यालय पुगेको अध्यादेश राष्ट्रपतिबाट फिर्ता हुनुपर्ने बताए । शाहीले भने,मंसिर ४ गते सम्पन्न निर्वाचनमा जनताबाट ताजा जनादेश आइसकेको र केही दिनभित्र संसद बैठक सुरु हुने वर्तमान पृष्ठभुमिमा अहिलेको कामचलाऊ सरकारले गलत मनसायका साथ राजनीतिक आवरणमा जघन्य अपंराधमा संलग्नहरुलाई उन्मुक्ति दिने उदेश्यले अध्यादेश ल्याउनु अनैतिक र आपत्तिजनक विषय मात्रै नभएर स्वार्थपूर्ण र सत्ता केन्द्रित राजनीतिको फोहोरी खेलको सुरुवात हो । उनले अहिले सरकारबाट राष्ट्रपति कार्यालय पुगेको अध्यादेशले कुनैपनि अपराधबाट छुट पाउन राजनीतिक खोल ओढ्नुपर्छ भन्ने सन्देश दिएको पनि टिप्पणी गरे । वर्तमानमा चर्चित मुद्दामात्र नभइ १० वर्षे द्वन्द्वका आडमा भएका व्यक्तिविरुद्धका अदालतमा चलिरहेका फौजदारी मुद्दा र अवरूद्व संक्रमणकालिन फौजदारी मुद्दासमेत वर्तमान सरकार यही अध्यादेशको आधारमा फिर्ता, माफी, मिनाहा गराउने प्रकृयामा रहेको उनको आरोप छ । उनले अहिलेको यो अध्यादेश पारित भए ईंट्टाभट्टमा जिउँदै मान्छे जलाउने अफ्ताब आलम पनि छुट्ने बताए । आफूले जनप्रतिनिधिको नाताले यो अध्यादेश देश र जनताको हितमा नभएको भन्दै विरोध गरेको शाहीले बताए। आफूहरू सरकार बनाउने खेलमा नरहेको बताउँदै उनले जनमत अनुसार काम गर्ने बताए। शाहीले जारी गरेको प्रेस विज्ञप्ति प्रेस विज्ञप्तिमिति २०७९०८२७प्रजातान्त्रिक मुल्य मान्यता र बिधिको शासन माथी धज्जी उडाउदै काम चलाउ सरकारले ल्याएको अध्यादेश लाई राष्ट्रपति महोदयले रोकियोस वा अबिलम्ब फिर्ता पठाईयोस । गत मङ्सिर ४ गते सम्पन्न निर्वाचनबाट जनताबाट ताजा जनादेश आइसकेको र केही दिनभित्र संसद बैठक सुरु हुने वर्तमान पृष्ठभुमिमा अहिलेको कामचलाऊ सरकारले गलत मनसायका साथ राजनीतिक आवरणमा जघन्य अपंराधमा संलग्नहरु लाई उन्मुक्ति दिने उदेश्यले अध्यादेश ल्याउनु अनैतिक र आपत्तिजनक विषय मात्रै नभएर स्वार्थपूर्ण र सत्ता केन्द्रीत राजनीतिको फोहोरी खेलको सुरुवात हो । न्याय सिध्याउने मानव अधिकार विरोधी अध्यादेश प्रजातन्त्रमा अनुहार होईन प्रणाली हो भन्ने मान्यता विपरित बर्तमान कामचलाउ सरकारले बेमौसम तथा विश्व मानवअिधकार दिवसको सेरोफेरोमा मुलुकी फौजदारी कार्यबिधि संहिता २०७४, को दफा ११६ मा भएका फौजदारी मुद्दा फिर्ता सम्बन्धमा कार्यबिधि को उपदफा १(८ पछि यस दफामा जुनसुकै कुरा लेखिएको भएता पनि नेपाल सरकार बादी भई दायर भएका मुद्दा फिर्ता लिने गरि सहमति भएको रहेछ र त्यस्तो संझौता बमोजिम त्यस्ता राजनैतिक दल वा समुहका नेता तथा कार्यकर्ताका बिरूद्दमा नेपाल सरकार बादि भइ चलाइएका मुद्दा जुनसुकै तहको अदालतमा बिचाराधिन रहेको भएतापनि फिर्ता लिन बाधा पर्ने छैन भन्दै उपदफा ९ थपगरि राष्ट्रपतीसमक्ष लालमोहरका लागि पेश गरेको बिबादस्पद अध्यादेश ले निम्न सन्देश दिने देखिन्छ । १)कुनै पनि अपराधबाट बच्न राजनितिको खोल ओढ्नुपर्छ । २) निहित स्वार्थको मुद्दा फिर्ता गर्नको लागि दलहरू जुनसुकै मान्यता र कानुनको खिल्ली उडाउछन । ३) बर्तमानमा चर्चित मुद्दाहरू मात्र नभइ १० बर्षे द्धन्दका आडमा भएका ब्यक्ति बिरूद्वका अदालतमा चलिरहेका फौजदारी मुद्दाहरू र अबरूद्व संक्रमणकालिन फौजदारी मुद्वाहरू समेत यो सरकार यहि अध्यादेशको आधारमा फिर्ता, माफि, मिनाहा गराउने प्रकृयामा छ । ४)सरकार र दलहरू आफ्नो अनुकुलतामा दण्डहिनताको पक्ष पोषण गरिरहन्छन र पीडितको अधिकार र न्याय प्रति कहिल्यै सकारात्मक छैनन। ५) सरकार, संबिधान कानुन नेपाल पक्षभएका अन्तराष्ट्रीय सन्धि महासन्धि केहि पनि पालना गर्दैन वा अनुकुलतामा प्रयोग गर्छ । ६)दलिय राजनितिको खोल ओडिसकेपछि कुनै पनि ब्यक्ति समुहले भबिश्यमा जुनसुकै अपराध गर्दापनि उन्मुक्ती पाउँछ ।जनताबाट १६५ जना सांसदहरू प्रत्यक्ष रूपमा निर्वाचित भइसकेका छौ समानुपातिक तर्फका ११० जना निर्वाचित हुने प्रक्रिया पूरा भैसको छ। मुलुकको कानुन बनाउन आवधिक निर्वाचनबाट निर्वाचित २७५ जना सांसदहरू केही हप्तामा प्रतिनिधि सभामा प्रवेश गर्दै छौ। प्रजातान्त्रिक आधारभूत प्रबन्ध भनेकै जनताले आफ्ना लागि आफैं कानुन बनाउने हो। आफैंले कानुन बनाउने त्यो सार्वभौम अधिकारको प्रयोग जनताले आफ्ना प्रतिनिधिमार्फत गर्छन् ।जनताका निर्वाचित प्रतिनिधिले जनताका लागि काम गर्ने सरकार चुन्छन र त्यो सरकार र आम नागरिकलाई बाँध्ने कानुन बनाउँछन्। । त्यो कानुनभन्दा माथि कोही हुँदैन र मुलुकमा कानुनको शासन हुन्छ। आधुनिक प्रजातान्त्रमा सबभन्दा ठूलो महानत्ता र मर्म यसैमा निहीत छल । सत्ताबाहेक केही पनि नदेख्ने, प्रजातन्त्रको कुनै पनि मूल्य र सीमाको ख्याल नगर्ने पुराना दलका सूर्यचन्द्रझैं चिरस्थायी पुराना नेताहरूले भने प्रजातान्त्रको यो मर्ममाथि बारम्बार प्रहार गर्ने गरेका छन्। अहिले फेरि त्यही भएको छ।प्रजातान्त्रिक मुल्य मान्यता र बिधिको शासन माथी धज्जी उडाउदै काम चलाउ सरकारले ल्याएको अध्यादेश लाई राष्ट्रपति महोदयले अबिलम्ब फिर्ता पठाईयोस ।ज्ञानेन्द्र शाही राप्रपा प्रवक्ता एंवम नवनिवाचित प्रतिनिधिसभा सदस्य"
नीति निर्माणमा सबै राजनीतिक दल एक ठाउँ हुनुपर्छ: गगन थापा,काठमाडौं: नेपाली कांग्रेसका महामन्त्री गगनकुमार थापाले नीति नियम बनाउने विषयमा दलहरू एक भएर निर्णय गर्नुपर्ने बताएका छन्। प्रेस लैङ्गिक नीति सम्बन्धी कार्यक्रमलाई मंगलबार सम्बोधन गर्दै थापाले आम नागरिकका समस्या समाधान गर्न नीति निर्माणको आवश्यकता रहेको बताए । त्यसका लागि सबै दल एक ठाउँमा हुनुपर्ने नेता थापाको भनाइ छ। नीति निर्माणमा सम्बन्धित निकायले बेलैमा राजनीतिक दललाई आवश्यक सुझाव र परामर्श दिनुपर्ने उनले बताए। थापाले सरकारी पक्षलाई सबै क्षेत्रले आफ्ना क्षेत्रका समस्या समाधान गर्न सक्ने सम्भावित कुराको जानकारी समयसमयमा गराइरहने हो भने नीति निर्माणकर्ताले सोही अनुसार काम गर्दा धेरै समस्या हल हुने उनको भनाइ छ।
झापा३ बाटै बने आठ सांसद,झापा : देशकै राजनीतिमा चर्चा पाएको झापा क्षेत्र नम्बर ३ बाट प्रतिनिधिसभा र प्रदेशसभा गरी आठ जना सांसद बनेका छन्। यस क्षेत्रबाट तीन जना प्रत्यक्ष र पाँच जना समानुपातिकबाट सांसद बनेका हुन्। संघीयतर्फ चार र प्रदेशतर्फ चार जना रहेका छन्। प्रत्यक्षतर्फ प्रतिनिधिसभामा राप्रपाका अध्यक्ष राजेन्द्रप्रसाद हल्दिबारीका लिङ्देनले कांग्रेस नेता कृष्णप्रसाद सिटौलालाई पराजित गर्दै दोस्रो पटक सांसद बनेका छन्। राप्रपाबाटै समानुपातिकतर्फ कचनकवलकी निमसरि राजवंशी प्रदेश सांसद बनेकी छिन्। राजवंशी कचनकवल गाउँपालिकाकी निवर्तमान उपाध्यक्ष हुन्। त्यस्तै नेपाली कांग्रेसबाट प्रत्यक्षतर्फ कचनकवलका भूमिप्रसाद राजवंशी प्रदेश सांसदमा निर्वाचित भएका छन्। राजवंशीले नेकपा एमालेका नेता तथा निवर्तमान प्रदेश सांसद वसन्त बानियाँलाई पराजित गरेका हुन्। कांग्रेसबाटै समानुपातिकतर्फ भद्रपुरका मोहन महर्जन प्रदेश सांसदमा चुनिएका छन्। महर्जन कांग्रेसका पूर्व भद्रपुर नगर सभापतिसँगै सिटौलाका विश्वास पात्र हुन्। त्यसैगरी नेकपा एमालेबाट प्रत्यक्षतर्फ छविलाल चुँडाल प्रदेश सांसदमा निर्वाचित भएका छन्। हल्दिबारीका चुँडालले माओवादी केन्द्रका नेता तथा निवर्तमान प्रदेश सांसद पूर्णसिंह राजवंशीलाई पराजित गरेका हुन्। एमालेबाटै समानुपातिकतर्फ आरके खम्बु (कालूराम राई) संघीय सांसद बनेका छन्। खम्बु नेकपा एमाले अध्यक्ष केपी शर्मा ओलीका राजनीतिक सहयात्री हुन्। यता राष्ट्रिय स्वतन्त्र पार्टीबाट समानुपातिकबाट भद्रपुरकी निशा डाँगी संघीय सांसद बनेकी छिन्। डाँगी हाल काठमाडौँमा बसेर पत्रकारिता गर्दै आइरहेकी छिन्। त्यस्तै जनता समाजवादी पार्टी नेपाल (जसपा)बाट समानुपातिकतर्फ भद्रपुरकी सहनाज रहमान संघीय सांसद बनेकी छिन्। मुस्लिम कोटाबाट रहमान जसपाका अध्यक्ष उपेन्द्र यादवका विश्वास पात्र हुन्। २०७४ सालको आम निर्वाचनमा यस क्षेत्रबाट चार जना सांसद मात्र थिए।
सरकारले रेशम चौधरीलाई छुटाउन ल्याएको अध्यादेशविरुद्ध त्रिचन्द्रका विद्यार्थी आन्दोलित,"काठमाडौं : सरकारले रेशम चौधरीको रिहाइका लागि अध्यादेश ल्याएको भन्दै त्रिचन्द्र क्याम्पसका विद्यार्थी आन्दोलित बनेका छन्। सरकारले फौजदारी मुद्दाको सजाय भोगिरहेका रेशम चौधरी, मोहमद आलमलगायतलाई उन्मुक्ति दिने गरी अध्यादेश ल्याउने निर्णय गरेपछि विद्यार्थीहरुले मंगलबार बिहान त्रिचन्द्र क्याम्पस अगाडि नाराबाजी गरेका हुन्। अनेरास्ववियु त्रिचन्द्र क्याम्पस कमिटीको आयोजनामा भएको विरोध कार्यक्रममा विद्यार्थीहरुको उल्लेख्य सहभागीता थियो। 'गठे सरकार बनाउन प्रमादेश',' अपराधीलाई छुटाउन अध्यादेश,' रेशमलाई देखाउने आलामलाई छुटाउने,' लगायत नारा लेखिएका प्लेकार्ड लिएर विद्यार्थीहरुले नाराबाजी गरेका थिए। सरकारले मुलुकी फौजदारी अपराध संहिता (२०७४) संशोधन गर्न अध्यादेश ल्याउने निर्णय गरेपछि चौतर्फी विवाद सुरु भएको छ। रेशम चौधरीको रिहाइ लागि सरकारले ल्याएको अध्यादेश प्रमाणीकरणका लागि राष्ट्रपति कार्यालयमा पेस गरिएको छ। आइतबारको मन्त्रिपरिषद् बैठकले ल्याएको अध्यादेश प्रमाणीकरणका लागि सोमबार शीतल निवास पठाइएको छ। टीकापुर घटनाका राजबन्दी, विपल्व र सीके राउतका कार्यकर्ताको मुद्दा रिहाइका लागि सरकारले अध्यादेश ल्याएको हो। आइतबारको मन्त्रिपरिषद् बैठकले मुलुकी फौजदारी कार्यविधि संहिता (पहिलो संशोधन) अध्यादेश २०७९ जारी गर्न सम्माननीय राष्ट्रपति समक्ष सिफारिस गर्ने निर्णय गरेको हो।"
अन्ततः सरकारी निवासबाट बाहिरिए चोलेन्द्र शमशेर जबरा,"काठमाडौं : निलम्बित प्रधान न्यायाधीश चोलेन्द्र शमशेर जबराले सरकारी निवास छोडेका छन्। सुरक्षाकर्मी विना नै उनी सरकारी निवासबाट बाहिरिएका हुन्। झण्डै २६ वर्ष न्यायालयमा बिताएका जबराको अवकास अप्रिय भएको छ। उमेर हदका कारण बुधबारदेखि जबराले अनिवार्य अवकास पाएका छन्। महभियोग लागे पनि निलम्बनमा परेका जबरा बालुवाटारस्थित सरकारी निवासमा बस्दै आएका थिए। सरकारी निवासबाट बाहिरिनुअघि उनी दुईपटक सर्वोच्च अदालत प्रवेश गर्न खोजेका थिए। अन्ततः महाभियोग बोकेर उनी सरकारी निवासबाट बाहिरिएका छन्। सुरक्षा स्रोतका अनुसार, जबरा मंगलबार साँझ सरकारी निवासबाट बाहिरिएका हुन्। सर्वोच्च अदालतका पूर्व न्यायाधीश बलराम केसीले जबराको अवकास अप्रिय हुन पुगेको बताए। जबराले गत मंगलबार संसद सचिवालयका महासचिव डा भरतराज गौतमसमक्ष महाभियोग निष्प्रभावी भएको जानकारी दिन माग गर्दै निवेदन दिँदै निवेदन लेखेका थिए। महासचिव गौतमले बुधबार 'क्लीन चिट' दिएपछि २१ मंसिरमा सर्वोच्चमा हाजिर गर्ने प्रयासमा थिए। यसअघि महाभियोग सिफारिस समितिले प्रतिवेदन बुझाएको भोलिपल्ट नियमित जिम्मेवारीमा फर्कने सूचना जबराले दिएका थिए। सहकर्मी न्यायाधीशहरू तगारो बनेपछि जबराको सर्वोच्च छिर्ने प्रयास असफल भएको हो। न्यायिक विचलन र भ्रष्टाचारको आरोप लगाउँदै जबराविरुद्ध २०७८ फागुन १ गते संसद् सचिवालयमा महाभियोग प्रस्ताव दर्ता भएको थियो। सत्तारूढ दल नेपाली कांग्रेस र माओवादीका ९८ जना सांसदले महाभियोग दर्ता गरेका थिए। १ असोजमा महाभियोग सिफारिस समितिले सभामुख अग्निप्रसाद सापकोटालाई प्रतिवेदन बुझाएको थियो। समितिका सभापति रामबहादुर विष्टसहित ६ जनाले जबराविरुद्ध महाभियोग लगाउनुपर्ने आधार र कारण पेस गरेका थिए। न्यायिक विचलन र भ्रष्टाचारको आरोप लगाउँदै जबराविरुद्ध २०७८ फागुन १ गते संसद् सचिवालयमा महाभियोग प्रस्ताव दर्ता भएको थियो। सत्तारूढ दल नेपाली कांग्रेस र माओवादीका ९८ जना सांसदले महाभियोग दर्ता गरेका थिए। महाभियोग दर्ता भएसँगै जबरा स्वतः निलम्बनमा परेका थिए। महाभियोग छलफलका २०७८ फागुन २९ गते प्रतिनिधिसभामा पेस भएको थियो। प्रतिनिधिसभाले ढिलो गरी महाभियोग सिफारिस समिति गठन गरेको थियो। महाभियोग सिफारिस समितिले भदौ १५, १६, १९, २६ र २८ गते जबरासँग बयान लिएको थियो। समितिका बहुमत सदस्यले जबराविरुद्ध महाभियोग सिफारिस गरेका थिए। समितिमा रहेका सत्तारूढ गठबन्धनका ६ सदस्यले महाभियोग सिफारिस गरेका थिए। नेकपा एमाले र लोसपाले भने फरक मत राखेका थिए। ११ जनामध्ये सभापति रामबहादुर विष्ट, मीन विश्वकर्मा, रेखा शर्मा, यशोदा सुवेदी गुरुङ, कल्याणी खड्का र प्रमोद साहसहित बहुमतले महाभियोग प्रस्ताव सिफारिस गर्नुपर्ने सुझाएका थिए। एमाले सांसदहरू विष्णुप्रसाद पौडेल, लालबाबु पण्डित, शिवमाया तुम्बाहाम्फे, कृष्णभक्त पोखरेल र लोसपाका एकवाल मियाँले भने प्रक्रियामा असहमति जनाउँदै आठ बुँदे फरक मत दिएका थिए।"
रेशम छुटाउने सबै दलको चाहना हो,"यस विषयमा तत्काल मैले सोधखोज गर्न पाएको छैन। राजनीतिक सम्झौता गरेर छुटाउनुपर्छ भन्ने कुरा धेरै पहिलाबाट राजनीतिक पंक्तिमा उठिरहेको हो। केपी ओली सरकारका पालामा पनि सीके राउतसँग समेत कुरा गरिएको थियो। मुद्दा फिर्ता लिन्छौं, राजनीतिक दोषहरू हटाउँछौं भन्ने आश्वासन उहाँले पनि दिनुभएको थियो। रेशम चौधरीलगायतका मुद्दाहरू फिर्ता लिनेबारे देउवा सरकार आएपछि पनि प्रतिबद्धता भएको थियो। धेरै पहिलाबाट यी कुराहरू उठ्दै आएका हुन्। लामो समयसम्म संसद् अवरुद्ध हुँदा विधेयक ल्याउन नसकेको मात्र हो। ९ महिना सदन अवरुद्ध हुँदा ऐन आएन। त्यत्तिकै पेन्डिङ भएको अवस्था थियो। यसमा सबै दल मुछिएका हुन् र सबै दलले सहमति गरेका हुन्। सदन नचलेको अवस्था भएकाले अध्यादेश आएको हो। पछि सदनमा प्रस्तुत गर्नु परिहाल्छ। अहिले तत्काल के कुरा भयो, मलाई विस्तृतमा थाहा छैन। बुझ्न पाएको छैन। तपाईंहरूका पार्टी अध्यक्ष प्रचण्डले चौधरीलाई जेलमै भेट्न जानुभएको थियो नि ? त्यो अवस्था कसरी आयो ? कारागारमा भेटघाट गर्नु ठूलो कुरा होइन। मान्छेको आआफ्नो हेर्ने दृष्टिकोण होला। यो प्रक्रिया र विधिको कुरा पनि हो। तर, अन्तरवस्तुका हिसाबले राजनीतिक मुद्दाहरूका सन्दर्भममा मुद्दा जहाँ पुगे पनि फिर्ता लिएर रिहा गराउन सक्ने विषयको विकल्पमा सबैको धारणा उस्तै हो। सीके राउत, रेशम चौधरी सबैका बारेमा दलहरूबीच सहमति भएकै हो। अहिलेका सन्दर्भमा भने विस्तृत जानकारी मलाई भएन। प्रसंग बदलौं, निर्वाचनको सबै परिणाम आइसकेको छ, यसलाई कसरी हेर्नुभएको छ ? संवैधानिक व्यवस्थामा लोकतान्त्रिक पद्धतिअनुसार चुनाव तोकिएकै समयमा भएको छ। परिणाम पनि आइसकेका छन्। एकाधबाहेक कुनै समस्या पनि उत्पन्न भएन। लोकतन्त्रलाई संस्थागत गर्ने क्रममा निर्वाचन सम्पन्न भएपछि हामीले सबैलाई धन्यवद पनि दिइसकेका छौं। यस निर्वाचनका दुईतनिवटा लक्षण र विशेषता देखिन्छन्। यो चुनाव दुई गठबन्धनको पक्ष र विपक्षमा प्रतिस्पर्धाको रूपमा देखापर्यो। समग्रमा भन्नुपर्दा निर्वाचन सफलतापूर्वक सम्पन्न भएको मान्न सकिन्छ। तपाईं पार्टीको महासचिव जस्तो व्यक्ति कसरी पराजित हुनुभयो ? मेरो विषयमा पराजितको जुन प्रश्न गर्नुभयो। निर्वाचन भनेको सामान्यतः हारजित हुने प्रक्रिया नै हो। एउटा जित्छ भने अर्कोले हार्नैपर्छ। यसलाई स्वाभाविक रूपमा लिन सकिन्छ। मैले पनि स्वाभाविक रुपमा लिएको छु। चुनावी समीक्षा गर्नुपर्दा सत्तारुढ गठबन्धन सफल भयो वा असफल भयो ? समग्रतामा हेर्दा, निर्वाचन गराउने कुरामा पाँचदलीय गठबन्धन सफल भएको छ। अपेक्षा गरे अनुसारको रिजल्ट आउन सकेन। त्यो आफ्नो ठाउँमा होला। जसमा हाम्रो पनि कमीकमजोरी भए होलान् भनेर हामी मूल्यांकन गर्न सक्छौं। निर्वाचनको तयारी पाटो। ५ दलीय गठबन्धनलाई जनताले भोट दिने कुरा। मतदाताको भोट टान्सफर गर्ने बारेमा जे जति तयारी गर्नुुपर्ने थियो सायद त्यो पुगेन जस्तो लाग्छ। एकताबद्ध भएर जनतालाई भोट टान्सफर गर्न पहल हुनुपथ्र्यो, त्यो हुन सकेन। कतिपय ध्यान दिनुपर्ने कुराहरू पुगेनन्। त्यसैले जनताबाट गठबन्धनलाई सबै भोट ट्रान्सफर हुन सकेन। अन्य ठाउँमा बाँडियो। सूर्य, घण्टी र हलोलगायतमा जनताले भोट हाले। जसको फलस्वरूप हामीलाई अपेक्षा गरेअनुसारको परिणाम आएन। हामीले कतिपय ठाउँमा अनेपक्षित खालको पराजय भोग्नुपर्यो। गठबन्धनका कारण कांग्रेस २३ बाट ५७ पुग्यो तपाईंहरू ३६ बाट १८ मा झर्नुभयो। कसका लागि सफलता मान्ने ? तपाईंको पार्टीले सोचेजस्तो परिणाम ल्याउन नसक्नुका कारण के होला ? गठबन्धनले जति आशा अपेक्षा गरेको थियो, त्यो हुन सकेन नै। यो हामीले पनि महसुस गरेका छौं। केन्द्रमा भन्दा प्रदेशतर्फ त ठीकै खालको परिणाम छ। तर, संघमा त्यो अनुसारको परिणाम आएन। हाम्रो पार्टीमा पनि प्रदेशतर्फ राम्रो परिणाम आयो। तर, संघमा सोचेजस्तो आउन सकेन। कांग्रेसका लागि २०७४ को तुलनामा सन्तोषजनक भए पनि अहिले ५ दलीय गठबन्धन एकजुट भइरहँदा यसबाट आउने परिणामको अपेक्षाअनुसार उहाँहरूको पनि पुगेको छैन। ७० देखि ७५ सिट आउँछ भन्ने उहाँहरूको पनि अनुमान थियो त्यो आउन सकेन। त्यसैले समग्रमा कुरा गर्दा संघमा भने जस्तो नभए पनि प्रदेशमा धेरै फरक परेको देखिँदैन। किन आएन भन्ने कुरामा हाम्रो तयारी नै पुगेन भन्ने लाग्छ। हिजोको एमालेसँगको सम्बन्ध र अहिलेको गठबन्धन : कस्तो अनुभव गर्नुभयो ? यसमा दुईवटा व्यावहारिक वा नीतिगत कुरा हुन्छन्। मुलुकको राजनीतिमा प्रतिगमन र अग्रगमनको बहस चर्किरहेको अवस्थामा अग्रगमनले संसद्लाई यथावस्थामा लैजाने क्रममा अहिलेको गठबन्धनको आवश्यकता महसुस गरिरएको थियो। राष्ट्रिय सजगताको सवाल थियो। राष्ट्रिय राजनीतिक कोर्सलाई हेर्दा एमालेको नेतृत्व गर्दै आएका केपी शर्मा ओलीले विगत कालमा जुन खालको प्रतिगमनका कदम चलाउनुभयो, त्यो सबैलाई थाहै छ। उहाँले गर्न लागेको सही थियोथिएन भन्ने जनताले समेत बुझेका छन्। अहिले पनि एमालेमा तत्कालीन समयका कमीकमजोरी सच्याउने, आत्मसमीक्षा गर्ने कुरा भएका छैनन्। त्यसैले पनि यो गठबन्धनमै जानुपरेको हो। एकातिर संसद् विघटन गर्ने अर्कोतर्फ त्यही संसद्मा भाग लिने। यस्ता खालको द्वयचरित्र एमालेले देखायो। नैतिकतामाथि संकट ल्याएको अवस्था भएकोले उहाँहरूसँग सहकार्यको कुरा अहिलेको चुनावमा रहेन। त्यसो भए अब एमालेसँग (वाम) गठबन्धनको सम्भावना हराएकै हो त ? एमालेसँगको वामगठबन्धन भन्ने विषय हराउने वा नहराउने भन्ने हुँदैन। अहिलेको राजनीतिक एजेन्डा के छ र कोसँग मिलेर जानुपर्छ भन्नेमा भर पर्छ। राजनीतिक एजेन्डा कसरी जान्छ भन्ने विषय हो। परिस्थितिअनुसार कुनै पनि पार्टीबीच सहकार्य हुँदैन भन्न सकिदैन। एजेन्डाबिनाको फलानो दल वा अर्को कुनै दल भन्ने कुरा छैन। यसको यथार्थता तत्कालको राजनीतिमा भर पर्छ। कुन लाइनमा जाँदा राम्रो हुन्छ, त्यसमा निर्भर हुन्छ। जहाँ लाइन मिल्छ, त्यहाँ गठबन्धन हुन्छ। राजनीति भनेको देश र जनताको सेवा गर्ने विषय हो। त्यसका लागि कुन यात्रामा कसरी कोसँग तय गरेर अगाडि जाने भन्ने कुरा हो। त्यसैले गठबन्धन कोसँग गर्ने ? किन गर्ने ? राजनीतिक अवस्था हेरेर मात्र निर्णय हुन्छ। कसैले चाहेर वा नचाहेर हुँदैन। प्रतिस्पर्धी पृथ्वी सुब्बा गुरुङलाई बधाई दिँदै गर्दा तपाईंले वामएकतामा जोड दिनु होला भन्नुभएको थियो कुरा के हो ? तपाईं बामएकताको पक्षमा हुनुहुन्छ भनेर बुझ्न सकिन्छ ? बधाई दिने क्रममा त्यस्तो खालको केही भनेको होइन। शुभकामना मात्र भनेको थिएँ। वामएकता हुने वा नहुने भन्ने मैले अघि पनि भने यो एजेनडामा भर पर्ने विषय हो। एमालेले हिजो चालेको कदम ठीक हो कि आजको ? तपाईंको विचारमा, एमालेसँग मिल्नै सकिन्न ?हो, कामको दौरानमा कमीकमजोरी भए होलान्। तर, तिनीहरूलाई सच््याएर जानुपर्छ। लाइनमा करेक्सन नगर्ने, हिजो ठीक हो भने चुनावमा सहभागी हुने कुरालाई कसरी ठीक मान्ने ? आफू सरकारमा हुँदा संसद् भंग गर्ने, त्यो हो भने संसद् र चुनावको के औचित्य रह्यो ? निर्वाचनमा जाँदा जनताले नैतिक प्रश्न उठाउने अवस्थामा कसरी जान सकिन्छ ? त्यसैले एकता गर्नु भनेको विचार र राजनीतिक लाइनमा निर्भर रहने विषय हो। राजनीतिमा इमानदारी र नैतिकता ठूलो पूँजी हो। दोहोरो चरित्रलाई इमानदारी मानिँदैन। अहिलेको राजनीतिक अवस्था हेर्दा स्थिरताको खाँचो छ। केही कमी कमजोरी भए पनि यही अवस्थामा स्थायित्व दिनु अहिलेको आवश्यकता हो। यो अवस्थालाई भत्काउन थाल्यौं भने के हुन्छ ? अस्थिरता र अराजकताको बीउ रोप्न थाल्यौं भने देश कसरी सुरक्षित हुन्छ ? एमालेसँग मुख्य विमती केमा हो ? राष्ट्रिय सुरक्षा, स्वाधीनतासँग जोडिएको छ। यस्तो कुरामा दलहरूले लापरबाही गर्न मिल्दैन। आफ्नो अहंकार, दम्भ साध्ने विषय होइन, राष्ट्रियता। राष्ट्रिय महत्वका मुद्दामा लोकतन्त्र र राष्ट्रियताको रक्षा गर्ने कुरामा एउटै बिन्दुमा उभिनुपर्छ। एउटै बिन्दुमा उभिन नसक्नेसँग कसरी सहकार्य गर्ने ? हो, कांग्रेस वैचारिक हिसाबले फरक पार्टी हो। कम्युनिस्ट होइन। तर, वर्तमान राजनीतिक मुद्दामा चाहि कमसेकम लोकतन्त्रको रक्षाका लागि बटमलाइनमा उभिएको त छ। हामीले हेर्ने राजनीतिक लाइन त्यो त होला। को हार्छ को जित्छ भन्ने कुरा मात्र ठूलो होइन। चुनावअघि निर्णयक शक्ति बन्छौं भन्नुभएको थियो। तर, चुनावले निर्णायक बनाएन नि, कसरी अगाडि बढ्दै हुनुहुन्छ ? माओवादी अहिले पनि निर्णायक शक्तिको पोजिसनमै देखिन्छ। सिटको हिसाबले हामीले भने जति नआए पनि हामी निर्णायक नै छौं। समाजवादी पनि साथमा छ। अरू पनि जोडिने प्रक्रियामा छन्। स्वतन्त्र पनि छन्। हामी अहिले स्थिरता र स्थायित्वको दिशामा छौं। यसमा राष्ट्रिय स्वाधिनताको कुरा जोडिएको छ। यो लाइनमा जहाँ मेल हुन्छ त्यहाँ सहकार्य गरेर अगाडि बढन सकिन्छ। सहज ढंगले सरकार गठन गर्ने हाम्रो उद्देश्य हो। सरकार स्थायी रूपमा चलाउने कुरामा सहज होस् भन्ने हामी चाहान्छौं। संसद् पनि पाँच वर्ष चल्न पाओस्। विगतमा जस्तो दुईदुई पटक विघटन गर्ने अवस्था सिर्जना नहोस्। त्यसको अर्थ, सरकार निर्माणमा तपाईंहरूको सक्रियता रहन्छ ? दुई तिहाइको बहुमत आउँदा पनि पटकपटक विघटन गर्ने संसद् चल्न नदिने परिस्थितिको सामना गर्न नपरोस्। अस्थिरता र अस्थायित्व भोग्नुपर्ने अवस्था नआओस्। अहिले करिब करिब देश संकटको अवस्थामा छ। सरकार गठनमा थोरै तलमाथि पर्यो भने, सरकार दिन सकिएन भने मुलुकले दुर्घटना बेहोर्नुपर्छ। त्यसैले यस्तो नहोस् भन्नका लागि हामी सरकार गठनदेखि लिएर मुलुकमा स्थिरता र स्थायित्व कायम राख्ने कुरामा गम्भीर भएर लागेका छौं। गठबन्धन नै यथावत रहने जस्तो कुरा गर्नुभयो। पार्टीको बैठकमा प्रतिपक्षमा बस्नुपर्छ भन्ने आवाज पनि उठेको भन्ने सुनिएको थियो, कुरा के हो ? अहिले हामी पाँच दलीय गठबन्धनमा छौं। अहिले कुनै विवाद गरेर विघटन हुने पक्षमा छैनौं। मूलभूत पक्षमा पनि कुनै असन्तुष्टि भएको छैन। न त कुनै कुरामा विवाद छ। नमिल्ने र संकट पैदा भएको देख्दिनँ भविष्यमा फरक परिस्थिति सिर्जना भयो भने फरक कुरा हो। अन्यथा अहिले त्यस्तो कुनै निर्णय भएको छैन। एमाले नेतृत्वले पनि लाइनमा कुनै सुधार गरेको छैन। त्यसकारण गठबन्धन यथावत नै राख्ने योजना छ। तपाईंलाई दिएको म्यान्डेट सरकारमा जान हो कि खबरदारी गर्न ?अहिलेको परिस्थितिमा स्थिरता र स्थायित्व कायम राख्न हाम्रो भूमिका हुन्छ। के गर्दा स्थिरता कायम रहन्छ, के गर्दा सरकार दिन सकिन्छ, कसरी सदन ५ वर्ष चलाउन सकिन्छ, जनताको समस्या कसरी समाधान हुन्छ भन्ने केन्द्रित रहन्छ। त्यसका लागि सुरुमा सरकार गठन महत्वपूर्ण छ। एकले अर्कोलाई भित्तामा पुर्याउने, निषेध गर्ने, समाप्त पार्न खोज्ने, शत्रुतापूर्ण व्यवहार गर्ने गर्यो भने त मुलुक सिद्धिने बाटोमा जान्छ। त्यसैले त्यो हुन नदिन हामीले जे जति भूमिका खेल्नुपर्छ, त्यसका लागि सहमति, समझदारी, सद्भाव कायम राख्दै दलीय प्रणालीलाई प्रतिस्पर्धामा लगेर बाह्य शक्तिले खेल्न नपाउने गरी मुलुकको अस्मितालाई जोगाउन कुनै पनि भूमिका खेल्न तयार छौं। अब कस कसको सरकार बन्छ ? सरकारको नेतृत्व कसले गर्छ प्रचण्ड, देउवा वा अन्य कुनै विकल्प ? तपाईंहरू (माओवादी) को एउटै मिसन प्रचण्डलाई प्रधानमन्त्री बनाउन खोजेको भन्ने छ नि ?सबै प्रक्रिया पूरा गरेपछि मात्र सरकार बन्ने हो। समय आएपछि सरकार बन्छ। निर्वाचन आयोगले अन्तिम रिपोर्ट राष्ट्रपतिलाई बुझाएपछि मात्र प्रक्रिया अगााडि बढ्ने हो। प्रदेशको हकमा पनि प्रदेश प्रमुखसँंग परिणाम पुग्नुपर्छ। त्यसपछि शपथ ग्रहणको प्रक्रिया अगाडि बढ्छ। सांसदले शपथ खाएपछि मात्र वैधानिक बन्छन्। त्यसपछि संसदीय दलका नेता र पदाधिकारी चयन हुन्छन्। अनि मात्र सरकार गठन प्रक्रिया सुरु हुन्छ। प्रधानमन्त्री अहिले नै यो वा त्यो भनेर हुँदैन वा भन्न सक्ने अवस्था छैन। त्यस्तो खालको कुनै मिसन बनेको पनि छैन। हामीले अहिले नै भन्ने अवस्था पनि छैन। सरकारमा को प्रधानमन्त्री भनेर अहिले छलफल सुरु नै भएको छैन। पाँच दलीय गठबन्धनले सरकार बनाउने कुरा आफ्नो ठाउँमा छदैछ। रह्यो पार्टीको कुरा, आफ्नो पार्टीमा छलफल हुनु, दाबी गर्नु स्वाभाविक रूपमा लिन सकिन्छ। प्रदेशको हकमा पनि शक्ति सन्तुलन, पोसिजन र सहमतिको आधारमा सरकार गठन हुनेछन्। यो पटक चुनावमा अन्य नयाँ शक्तिहरू उदाए। त्यसलाई कसरी हेर्नुभएको छ ? यो परम्परागत राजनीतिक दलहरूप्रतिको विृतष्णा त होइन ? नयाँ पार्टी उदय हुनुको कारणलाई हामी फरक ढंगले हेर्न सक्छौं। अनपेक्षित प्रकारले, जुन ढंगले जुन प्रवृति देखापर्यो यसले नेपालको राजनीतिमा गम्भीर खालको असर पार्न सक्ने लक्षणका देखापरेका छन्। पुरानो व्यवस्थाप्रतिको असन्तुष्टि पनि हुन सक्छ। यी पक्षहरू लोकतन्त्रमा सीमारहित भन्न मिल्दैन। सीमाहरू छन्। दलहरूले जनताको अपेक्षाअनुसार काम गर्न नसकेका कारण केही असन्तुष्टि पनि पैदा भएका छन्। तर, केवल यी सिमाहरूको कारणले मात्र नयाँ शक्ति वा नयाँ दलको उदय भएको हो भन्ने लाग्दैन। यो एउटा बाह्य कारण हुन सक्छ। तर, अहिलेको मुख्य कारण के हो भने देशीविदेशी प्रतिगामी शक्तिहरूले देशको अस्मितालाई समाप्त पार्न षड्यन्त्र गरिरहेका छन्। यही षड्यन्त्रको परिणामस्वरूप हामीले नयाँ शक्तिलाई हेर्न सकिन्छ। दल निर्माणको प्रक्रिया के हो त, यसमा कुनै वैचारिक नीतिगत खालको घोषणापत्र हुन्छ। त्यसलाई अघि लैजान स्थापित लिडर लामो समयसम्म संघर्ष गरेको व्यक्ति राजनीतिक लिडर नेता कार्यकर्ता जोडिएका हुन्छन्। त्यसैका आधारमा पार्टी जन्मने, हुर्कने, विकास हुने हुन्छ। यिनीहरूका न त कुनै कुनै दर्शन न त कुनै सिद्धान्त। न त स्थापित लिडर नै। केवल सामाजिक सञ्जालको भरमा गरिएको प्रचार। विदेशी शक्ति र सर्पोटको भरमा सञ्जाललाई बुष्ट गरेर रातारात जुन खालको दल बनाउने प्रक्रिया सुरु भएको छ, यो सहज होइन। के यसलाई विदेशी हस्तक्षेप भन्न खोज्नुभएको हो ? यो प्रणाली देशको राष्ट्रियता, अस्मितामाथि निर्वाचनको नाममा विदेशी चलखेलको उपज हो। विदेशी हस्तक्षेप हो। बाह्य शक्ति केन्द्रले जुन खालको चलखेल चलाएको छ। त्यसप्रति गम्भीर हुन जरुरी छ। यसका लागि सबै दल एकजुट भएर लाग्नुपर्छ। यसो गर्न सकेमात्र मुलुकको रक्षा गर्न सकिन्छ। होइन भने यस्तालाई प्रोत्साहन गर्न थालियो भने मुलुकमा अनिष्ट पैदा हुनेवाला छ। काठमाडौंका मतदाताले तपाईंको पार्टीलाई पत्याएनन्। नयाँ शक्तिलाई मत हाले। यति हुँदा पनि तपाईंले नयाँ शक्ति उदाउनुमा दलहरू दोषी होइनन् भन्नुभयो। अब सच्चिएर जानुपर्छ जस्तो लाग्दैन ? देशको स्वाधीनता रक्षाका लागी देशको राष्ट्रियता जोगाउने भिजन वैचारिक पार्टीले हो। देशलाई बचाउने वा ध्वस्त पार्ने भन्ने मुख्य प्रश्न हो। राष्ट्रियता र स्वाधीनता छुट्टयाउन नसक्ने खालको स्थिति आउनु मुलुकका लागि राम्रो होइन। विचार, सिद्धान्त र लाइनका लागि हेर्ने कुरा पनि होला। हो, जनतामा दलहरूप्रति नकारात्मक असर परेको छ। यसलाई चिर्न जरुरी छ। कुनै एउटा विचार, सिद्धान्त नभएको व्यक्तिले देशलाई निकास दिन सक्छ भन्नेमा जनता भ्रममा रहे। व्यक्तिगत स्वार्थमा लाग्ने हामीले कस्तो नेतृत्व तयार गर्दैंछौं भन्ने हो। अहिलेको शिक्षा प्रणालीले कस्तो खालको जमात तयार गर्दैछ ? मुलुकलाइ केन्द्रबिन्दु बनाएर सोच्नुपर्छ। यदि त्यो स्कुलिङ भएन भने मुलुक समाप्त हुन्छ भनेर जाने हुन्छ। नेपाल थियो रे भन्ने खालको इतिहासको विषय बनिदिन्छ। राष्ट्रियता, स्वाधिनता समाप्त पार्न दिनु हुँदैन। प्रस्तुति : तारा चापागाईं"
स्याङ्जामा संघ र प्रदेश समानुपातिकमा कांग्रेसलाई बढी मत,"स्याङ्जा : मंसिर ४ गते सम्पन्न प्रतिनिधिसभा र प्रदेशसभा निर्वाचनको समानुपातिकतर्फ स्याङ्जामा कांग्रेसले सबैभन्दा बढी मत पाएको छ। निर्वाचन आयोगको तथ्यांकअनुसार यहाँ नेपाली कांग्रेसले संघतर्फ समानुपातिकमा ५३ हजार ४३० मत पाएको हो। यसैगरी, नेकपा एमाले दोस्रो स्थानमा छ । एमालेले ५० हजार ४८८ मत पाएको छ। राष्ट्रिय स्वतन्त्र पार्टीले २२ हजार २२६ मत प्राप्त गरेर तेस्रो स्थानमा र ४ हजार ९०९ मत सहित नेकपा माओवादी केन्द्र चौथो स्थानमा छ। यसैगरी, ३ हजार ४८ मतसहित राष्ट्रिय प्रजातन्त्र पार्टी पाचौँ स्थानमा र मंगोल नेशनल अर्गनाइजेशन १ हजार ४१६ मत सहित छैटौं स्थानमा रहन सफल भएको छ। नेकपा एकीकृत समाजवादीले ८ सय ६२ मत पायो भने अन्यले २ हजार ३७१ मत पाएका छन्। यसैगरी, प्रदेशतर्फको समानुपातिकतर्फ पनि नेपाली कांग्रेसकै मत बढी छ। कांग्रेसले ६१ हजार २५५ मत पाउँदा नेकपा एमालेले ५६ हजार ६ सय मत पाएर गण्डकी प्रदेशको समानुपातिकतर्फ दोस्रो स्थानमा छ। तेस्रो स्थानमा रहेको राष्ट्रिय प्रजातन्त्र पार्टीले ४ हजार ७४७ मत र चौथो स्थानको नेकपा माओवादी केन्द्रले ४ हजार ७२४ मत पाएको छ। मंगोल नेशनल अर्गनाइजेशनले २ हजार १०३ मतसहित पाचौं, हाम्रो नेपाली पार्टीले १ हजार १०५ मत सहित छैंटौं र ९ सय ४२ मतसहित नेकपा एकीकृत समाजवादी सातौं स्थानमा छ। यसैगरी, अन्य राजनीतिक दलहरू राष्ट्रिय जनमोर्चा, नेपाल मजदूर किसान पार्टी, लोकतान्त्रिक समाजवादी पार्टी नेपाल, जनमत पार्टी, मौलिक जरोकिलो पार्टी, नेपाल समावेशी पार्टी, जनता प्रगतीशील पार्टी लगायत अन्यको जम्मा ३ हजार ३ सय ६६ मत रहेको छ।"
"सर्वोच्च बारले भन्यो : काम चलाउ सरकारले कानुनी शासनको धज्जी उडायो,अध्यादेश फिर्ता लिनुपर्छ","काठमाडौं : सर्वोच्च अदालत बार एसोसिएसनले सरकारले गम्भीर प्रकृतिका मुद्दा फिर्ता लिने उद्देश्यले ल्याएको अध्यादेश फिर्ता लिन माग गरेको छ। गम्भीर प्रकृतिका फौजदारी मुद्दा फिर्ता लिने उद्देश्यले मुलुकी फौजदारी कार्यविधि संहितामा संशोधन अध्यादेश जारी गर्ने सरकारको निर्णय र प्रमाणीकरणका लागि राष्ट्रपतिसमक्ष पेश गरेको कार्यप्रति बार एसोसिएसनले ध्यानाकर्षण जनाएको हो। सर्वोच्च बारले मंगलबार विज्ञप्ति जारी गर्दै कामचलाउ सरकारले गम्भीर फौजदारी मुद्दा फिर्ता लिने उद्देश्यले मुलुकी फौजदारी कार्यविधि संहितामा संशोधन गर्न अध्यादेश ल्याएको भन्दै आपत्ती जनाएको छ। '२०७९ साल मंसिर ४ गते सम्पन्न प्रतिनिधिसभाको निर्वाचनबाट निर्वाचित सांसदको पहिलो अधिवेसन बस्न नपाउँदै काम चलाउ सरकारले कानुनमा नै संशोधन गर्नेगरी अदालतमा विचाराधीन गम्भीर प्रकृतिका कतिपय फौजदारी मुद्दा फिर्ता लिने उद्देश्यले प्रमाणीकरणका लागि राष्ट्रपतिसमक्ष पेश गरेको अध्यादेशले संवैधानिक सर्वोच्चता,विधिको शासन, कानुन मूल्य र मान्यता,फौजदारी कानुनका स्थापित मान्यता तथा सम्मानित सर्वोच्च अदालतबाट प्रतिपादित सिद्धान्त समेतको उपहास गरेको छ,'विज्ञप्तिमा उल्लेख छ। सर्वोच्च बारका सचिव ऋषिराम घिमिरेले जारी गरेको विज्ञप्तिमा उक्त अध्यादेश तत्काल फिर्ता लिन सरकारसँग माग गरेको छ। विज्ञप्तिमा भनिएको छ, 'कामचलाउ सरकारले ताजा जनमत र आफ्नो कानुनी हैसियतको समेत ख्यालै नगरी गम्भीर प्रकृतिका मुद्दा फिर्ता लिने उद्देश्यले मुलुकी फौजदारी कार्यविधि संहितामा संशोधन अध्यादेश जारी गर्ने निर्णय तथा सो बमोजिम प्रमाणीकरणका लागि राष्ट्रपतिसमक्ष पेश गरेको अध्यादेश अविलम्ब फिर्ता गरी संवैधानीक सर्वोच्चता,विधिको शासन कायम गर्न सर्वोच्च बार एसोसिएसन नेपाल सरकारसमक्ष हार्दिक आग्रह गर्दछ।' मंसिर २५ गते बसेको मन्त्रिपरिषद बैठकले रेशम चौधरीलाई रिहाइ गर्न अध्यादेश ल्याउने निर्णय गरेको थियो। अध्यादेश प्रमाणीकरणका लागि सोमबार राष्ट्रपति कार्यालयमा पेस भएको छ। टीकापुर घटनाका राजबन्दी, विप्लव र सीके राउतका कार्यकर्ताको मुद्दा रिहाइका लागि सरकारले अध्यादेश ल्याइएको मुलुकी फौजदारी कार्यविधि संहिता (पहिलो संशोधन) अध्यादेश २०७९ जारी गर्न राष्ट्रपति समक्ष पठाएको हो। सरकार गठनका लागि बहुमत पुर्याउने उद्देश्यले मुलुकी फौजदारी कार्यविधि संहिता २०७४ लाई संशोधन गर्न मुलुकी फौजदारी कार्यविधि संहिता (पहिलो संशोधन) अध्यादेश ल्याएपछि त्यसको चौतर्फी विरोध भएको छ।"
राष्ट्रिय भूमि आयोगले पुन: लगत संकलन गर्ने,"काठमाडौं : राष्ट्रिय भूमि आयोगले स्थानीय तहमा लगत संकलनसम्बन्धी काम पुनः थाल्ने भएको छ। सोमबारबाट निर्वाचन आचारसंहिता हटेसँगै बुधबारदेखि भूमि आयोगले लगत संकलन लगायत काम सुरु गर्न लागेको हो। आयोगले मंगलबार सूचना जारी गर्दै अतिरिक्त लगत संकलन, जग्गा नापजाँच, जग्गाको निस्सा तथा जग्गाधनी दर्ता प्रमाणपूर्जा वितरण गर्ने कार्य बाँकी अवधि म्याद रहने गरी बुधबारबाट पुनः सुचारु गरिने जानकारी दिएको छ। प्रतिनिधिसभा र प्रदेशसभा सदस्य निर्वाचनका लागि निर्वाचन आचारसंहिता लागू गरेको थियो। आयोगले आचारसंहिता निष्क्रिय भएको निर्णयको जानकारी नेपाल सरकार, प्रधानमन्त्री तथा मन्त्रिपरिषद्को कार्यालय, सम्पूर्ण मन्त्रालय तथा संवैधानिक निकायहरूमा गराइएको जनाएको छ।"
गण्डकीमा गठबन्धन सरकार,"पोखरा : गण्डकी प्रदेशसभामा कांग्रेस सबैभन्दा ठूलो दल बनेको छ। प्रत्यक्षतर्फ कांग्रेसले १८ सिट जितेको छ। समानुपातिकतर्फ निर्वाचन आयोगले आधिकारिक सिट संख्या सार्वजनिक नगरे पनि समानुपातिकतर्फको मत परिणामअनुसार ९ सिट पाएको छ। समानुपातिक सांसद्सहित गण्डकी प्रदेशसभामा कांग्रेस २७ सांसदसहित सबैभन्दा ठूलो दल बनेको हो। यसअघिको प्रदेशसभामा एमालेले प्रत्यक्षमा १७ र समानुपातिकमा १० गरी २७ सिट जितेर सबैभन्दा ठूलो दल समानुपातिक तर्फबाट एमालेले सबैभन्दा धेरै १०, कांग्रेसले ९, माओवादी केन्द्रले ३ र राप्रपाले २ जना सांसद पाएका छन्। प्रत्यक्ष र समानुपातिक मत परिणामअनुसार गठबन्धनलाई आरामदायी बहुमत छ। ६० सदस्यीय प्रदेसभामा बहुमत पुर्याउन ३१ सांसद आवश्यक पर्छ। कांग्रेसका २७ र माओवादीका ७ सांसदसहित प्रदेशसभामा गठबन्धनको ३४ सांसद छन्। गोरखा २ क बाट माओवादीको चुनाव चिह्न लिएर जितेको नेपाल समाजवादीका फणीन्द्र देवकोटा गठबन्धनभित्रकै हुन्। योसहित गठबन्धनका ३६ सांसद हुने देखिन्छ। गठबन्धन नभत्कदासम्म एमाले र राप्रपा प्रतिपक्षी हुने देखिन्छ। २०७४ को आमनिर्वाचनमा गण्डकी प्रदेशसभामा प्रत्यक्ष २ र एक समानुपातिकसहित ३ सांसद रहेको राष्ट्रिय जनमोर्चाका तर्फबाट २०७९ को निर्वाचनमा भने कोही पनि सांसद चुनिएका छैनन्।"
अपराधी छुटाउने दिवा सपना नदेख्न चुनौती (भिडियो वार्ता),"काठमाडौं: सरकारले ल्याएको अध्यादेशको पक्ष र विपक्षमा अहिले बहस भइरहेको छ। ठूला राजनीतिक दलका नेता पनि बाँडिएका छन्। सत्तारुढ भित्र नेपाली कांग्रेसका दुई महामन्त्री विश्वप्रकाश शर्मा, गगन थापाले खुलेरै अध्यादेशको विपक्षमा बोलेका छन्। यता नेपाल कम्युनिस्ट पार्टीका महासचिव नेत्रविक्रम चन्दले आज एक विज्ञप्ति नै जारी गरी सरकारले विगतका सहमति कार्यान्वयन गर्न चालेको कदम सकारात्मक भएको दाबी गरेका छन्। कांग्रेस भित्रकै थारु नेताले अध्यादेशको कार्यान्वयनमा जोड दिएका छन्। वरिष्ठ अधिवक्ता दिनेश त्रिपाठीले पनि सरकारले ल्याएको अध्यादेश अवैधानिक भएको भन्दै सरकारको आलोचना गरेका छन्। सरकारले सर्वोच्चको स्टे अडर विपरीत अध्यादेश ल्याएको आरोप लगाउँदै त्रिपाठीले अपराधी छुटाउने दिवा सपना नदेख्न चुनौती पनि दिएका छन् । अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै त्रिपाठीले सरकारले सत्ता भोगकै लागि मात्र अध्यादेश ल्याएको बताए । यो अध्यादेश जस्ताको तस्तै लागू भए नेपाल असफल राष्ट्रतिर जाने उनको भनाई छ। अध्यादेशले नेपाललाई अन्तर्राष्ट्रिय समूदायमा पनि कमजोर देखाउने त्रिपाठीले बताए । यो अध्यादेश लागू भए नेपाललाई विदेशी समूदायले दिँदै आएको ऋण तथा अनुदान सहयोग कटौती हुने, विदेशी लगानी शुन्यतिर जानसक्ने अवस्था आउने बताए । कांग्रेस लोकतान्त्रिक पार्टी भनिए पनि कांग्रेस नेतृत्वकै सरकारले यस्तो अध्यादेश ल्याउनु सर्वदा गलत भन्दै उनले कांग्रेसमा चरम सत्ता भोग देखिएको बताए। सरकारले गलत काम गरेको भए पनि अब राष्ट्रपतिबाट भने रोक्न नमिल्ने अवस्था रहेको त्रिपाठीको दाबी छ । त्रिपाठीसँग गरिएको कुराकानी हेर्नुहोस् ।"
रेशम चौधरीको रिहाइका लागि निर्वाचित सांसदसहित दस जना नेताहरूको एक्यबद्धता,"काठमाडौं : नागरिक उन्मुक्ति पार्टीका संरक्षक रेशम चौधरीको रिहाइका लागि प्रमुख राजनीतिक दलका नेताहरूले एक्यबद्धता जनाएका छन्। उनीहरूले सरकारले ल्याएको अध्यादेशको स्वागत गर्दै टीकापुर घटनामा राजबन्दी बनाइएकाहरूको रिहाइ गर्न सरकारसँग मागसमेत गरेका छन्। 'यो अध्यादेश नेपालको द्वन्द्व व्यवस्थापन एवं बृहत् शान्ति प्रक्रियाको निरन्तरता पनि भएकोले ल्याइएको उक्त अध्यादेशको लागि वर्तमान सरकारलाई धन्यवाद ज्ञापन गर्दछौं। यसलाई कहीँ कतैबाट जान अन्जानमा गरिएको विरोधको सामना गर्दै मौलिक हक अधिकार प्राप्तिको लागि जोडदार माग गर्दछौं। साथै नेपाल सरकार मन्त्रिपरिषदले ल्याएको अध्यादेश सम्माननीय राष्ट्रपतिज्युबाट यथाशिघ्र प्रमाणीकरण गरिने छ भन्ने विश्वासत छौं,' थारू कल्याणकारिणी सभाका अध्यक्ष धनिराम चौधरीद्वारा जारी विज्ञप्तिमा भनिएको छ, '२०७२ भाद्र ७ गते भएको रहस्यमयी दुःखद टीकापुर घटनाको झुटा मुद्दा लगाइएका थारु नेता तथा कार्यकर्ताहरुको मुद्दा फिर्ता एवं बन्दीहरुलाई अविलम्ब रिहाइ गरियोस्। अध्यादेशको पूर्ण समर्थन गर्दै सो को कार्यान्वयनको लागि जोडदार माग गर्दछौं। कार्यान्वयन नभए सशक्त आन्दोलन गर्न बाध्य हुनेछौं।' प्रेस विज्ञप्ति थारु कल्याणकारिणी सभाथरुहटथारुवान संयुक्त सघर्ष समिति र तत्कालिन प्रधानमन्त्री केपी शर्मा ओली नेतृत्वको सरकार बीच मिति २०७८ जेष्ठ १८ गते भएको ६ बुंदे सम्झौता लगायत विगत विभिन्न मितिमा विभिन्न राजनीतिक पार्टी तथा आन्दोलनकारी पक्षहरुसँग नेपाल सरकारसँग भएका सहमती सम्झौता कार्यन्वयन गर्न सम्माननीय प्रधानमन्त्री शेरबहादुर देउवा नेतृत्वको वर्तमान सरकारले २०७९ भाद्र २७ गतेको मन्त्रीपरिषदको निर्णय अनुसार मिति २०७९ साल मंसिर २५ गते नेपाल सरकार मन्त्रीपरिषदले मुलुकी फौजदारी संहिता कार्यविधि सम्बन्धधमा संविधान सम्मत ल्याएको अध्यादेश सकारात्मक एवं स्वागत योग्य छ । हालसम्म मूल आदीबासी हामी थारुहरुमाथी राज्यबाट गरिएको विभेद र दमनको अन्त्य गर्न यो अध्यादेश हामी थारु, आदिबासी जनजाती, दलित, मधेशी, मुस्लिम लगायत विभेदमा पारिएकाहरुको पक्षमा भएको यो अध्यादेश नेपालको द्वन्द व्यवस्थापन एवं बृहत शान्ति प्रकृयाको निरन्तरता पनि भएकोले ल्याइएको उक्त अध्यादेशको लागि वर्तमान सरकारलाई धन्यवाद ज्ञापन गर्दछौं । यसलाई कहि कतैबाट जान अन्जानमा गरिएको विरोधको सामना गर्दै मौलिक हक अधिकार प्राप्तिको लागि जोडदार माग गर्दछौं साथै नेपाल सरकार मन्त्रीपरिषदले ल्याएको अध्यादेश सम्माननीय राष्ट्रपती ज्यूबाट यथासिघ्र प्रमाणीकरण गरिने छ भन्ने विश्वासत छौं । पहिचान र अधिकारको लागि थारु कल्याणकारिणी सभाथरुहटथारुवान संयुक्त सघर्ष समितिको शान्तिपूर्ण आन्दोलनको क्रममा २०७२ भाद्र ७ गते भएको रहस्यमयी दुःखद टिकापुर घटनाको झुठा मुद्दा लगाइएका थारु नेता तथा कार्यकर्ताहरुको मुद्दा फिर्ता एवं बन्दिहरुलाई अविलम्ब रिहाइ गरियोस । अध्यादेशको पूर्ण समर्थन गर्दै सो को कार्यान्वयनको लागि जोडदार माग गर्दछौं । कार्यान्वयन नभए सशक्त आन्दोलन गर्न बाध्य हुनेछौं । अध्यादेशको पक्षमा गरिने संकेतिक कार्यक्रमहरू: १ २०७९८२७ गते अपरान्ह ३:३० बजे पत्रकार सम्मेलन । स्थान : रिर्पोटर्स क्लव, भृकुटी मण्डप २ २०७९८२८ गते थरुहटथारुवानको सबै जिल्लाहरुमा अध्यादेशको पक्षमा शान्तिपूर्ण जनपरिचालन तथा र्याली ३ २०७९८२८ गते अपरान्ह १ बजे काठमाण्डौ माइतीघर मण्डलामा अध्यादेश कार्यान्वयनको पक्षमा धर्ना जुलुस । धनिराम चौधरी अध्यक्ष, थारु कल्याणकारिणी सभा एवं संयोजक, थरुहटथारुवान संयुक्त संघर्ष समिति संयुक्त समर्थकहरुः (क) रामजनम चौधरी नेपाली काँग्रेस, केन्द्रीय सदस्य (ख) सन्तकुमार चौधरी माओबादी केन्द्र, पोलिटव्युरो सदस्य (ग) लक्ष्मण थारु संयोजक, थरुहटथारुवान राष्ट्रिय मोर्चा (घ) योगेन्द्र चौधरी नेपाली काँग्रेस, केन्द्रीय सदस्य (ङ) कल्पना चौधरी नेपाली काँग्रेस, केन्द्रीय सदस्य (च) डा गोपाल दहित नेपाली काँग्रेस, केन्द्रीय सदस्य (छ) देवीप्रसाद चौधरी लुम्बिनी प्रदेश, सांसद (ज) नेपबहादुर चौधरी माओबादी केन्द्र, पोलिटव्युरो सदस्य (झ) बिरमान चौधरी माओबादी केन्द्र, केन्द्रीय सदस्य (ञ) तेजुलाल चौधरी नेपाली काँग्रेस, सांसद"
विप्लवको प्रश्न: सरकारले ल्याएको अध्यादेशमा सत्ता गठबन्धनकै नेताको विरोध किन ?,"काठमाडौं: नेत्रविक्रम चन्द विप्लव नेतृत्वको नेपाल कम्युनिस्ट पार्टीले सरकारले ल्याएको अध्यादेश स्वागत योग्य रहेको जनाएको छ। महासचिव विप्लवले एक विज्ञप्ति जारी गर्दै सरकारले आफ्नो पार्टीसँगको सहमति कार्यान्वयन गर्न ल्याएको अध्यादेशमा सरकारकै नेतृत्व गरिरहेको दलका नेताको विरोध किन भन्दै प्रश्न पनि गरेका छन्। जारी विज्ञप्तिमा भनिएको छ, 'हाम्रो पाटीसँगको छलफल र सहमतिको मर्म अनुरुप सरकारले आफ्नो जिम्मेवारी स्वरुप अध्यादेश पेश गर्नु स्वागतयोग्य हो। जसलाई हाम्रो पार्टीले सकारात्मक रुपले लिँदै धन्यवाद दिन चाहन्छ।' तीन बुँदे सहमतिप्रति आफ्नो पार्टी प्रतिबद्ध रहेको बताउँदै विप्लवले सरकारले पनि समस्यालाई सकारात्मक रुपले निकास दिन गरिरहेको पहल राष्ट्रपतिले बुझ्ने र अध्यादेशलाई स्वीकृती प्रदान गर्नेमा विश्वस्त रहेको उल्लेख गरेका छन् । उनले विज्ञप्तिमा लेखेका छन्, 'कानुन निर्माण प्रक्रियालाई पूर्णता दिई सहमतिलाई लागू गर्ने वातावरण निर्माण गर्न राष्ट्रपतिज्यूलाई पार्टी विशेष आग्रह गर्दछ।' सरकारले अध्यादेश पेश गरेपछि सरकारकै नेतृत्व गरिरहेको पार्टी नेपाली कांग्रेसकै कतिपय नेता तथा नेकपा (एमाले) का कतिपय नेताले गरेको विरोध आश्चर्यजनक रहेको विप्लवको ठहर छ। उनले भनेका छन्, 'जिम्मेवार नेताले देशका राजनीतिक समस्यालाई यथासिघ्र समाधान गर्न अग्रगामी पहल गर्नुको सट्टा सरकारले गरेको पहलमा समेत बाधा अवरोध खडा गर्नु गम्भीर समस्याको विषय हो । सहमति भएको दुई वर्ष बित्दा पनि लागू नहुनु यस्तै गलत सोच र बुझाईले काम हो भन्ने आशंका पैदा गरेको छ। हामी सबै पार्टी, नेता, कानुनविद र मानवअधिकारवादीलगायत सबैलाई यसतर्फ सचेत बन्न आग्रह गर्दछौं।' विप्लवले सहमति कार्यान्वयनको विषयलाई गम्भीरतापूर्वक ग्रहण गरेर सहयोग पुर्याउन पनि आग्रह गरेका छन्।"
सामुदायिक विद्यालयले दक्ष जनशक्ति उत्पादन गर्नुपर्छ: राष्ट्रपति,"काठमाडौं: राष्ट्रपति विद्यादेवी भण्डारीले राष्ट्रलाई सहयोग पुग्नेगरी दक्ष जनशक्ति उत्पादनमा सामुदायिक विद्यालयले ध्यान दिनुपर्ने बताएकी छन्। बाँसबारी माध्यमिक विद्यालयको स्वर्ण महोत्सवको अवसरमा मंगलबार आयोजित कार्यक्रममा राष्ट्रपति भण्डारीले मुलुकको विकासका लागि गुणस्तरीय शिक्षा आवश्यक रहेकाले यो जनशक्ति उत्पादनको आधार निर्माणका लागि सामुदायिक विद्यालयले भूमिका खेल्नुपर्ने बताइन्। मुलुकभित्रै प्राविधिक एवम् व्यवहारिक शिक्षा प्रदान गरी अध्ययन गर्न विदेश जाने युवा जनशक्तिलाई रोक्नुपर्ने उनले बताइन्। राष्ट्रपति भण्डारीले केन्द्र, प्रदेश र स्थानीय तहले सामुदायिक विद्यालयको भौतिक तथा शैक्षिक पूर्वाधारमा ध्यान दिन जरुरी रहेको बताइन्।"
अध्यादेशको अचाक्लि दुरुपयोग,"काठमाडौं : मुलुकी फौजदारी कार्यविधि संहिता २०७४ को दफा ११६ मा एक उपदफा थपेर सरकारले कानुन संशोधनका लागि अध्यादेश ल्यायो। दफा ११६ मा पहिले ८ उपदफा थिए। सरकारले थपेर ल्याएको उपदफा ९ मा जुनसुकै अदालतमा विचाराधीन मुद्दा फिर्ता लिन सकिने व्यवस्था छ। त्यहाँ लेखिएको छ, यस दफामा जुनसुकै कुरा लेखिएको भए तापनि कुनै राजनीतिक दल वा समूहले मुलुकको विद्यमान राजनीतिक प्रणालीसँग असहमत रही हिंसात्मक क्रियाकलाप सञ्चालन गरिरहेकोमा त्यस्तो राजनीतिक दल वा समूह शान्तिपूर्ण राजनीतिको मूल धारमा आउन नेपालको संविधान र प्रचलित कानुनको अधीनमा रही शान्तिपूर्ण राजनीतिक क्रियाकलाप सञ्चालन गर्ने प्रतिबद्धता जनाई नेपाल सरकार र त्यस्तो राजनीतिक दल वा समूहबीच राजनीतिक प्रकृतिका सम्झौताको माध्यमबाट नेपाल सरकार वादी भई दायर भएका मुद्दा फिर्ता लिने गरी सहमति भएको रहेछ र त्यस्तो सम्झौताबमोजिम त्यस्ता राजनीतिक दल वा समूहका नेता तथा कार्यकर्ताका विरुद्धमा नेपाल सरकार वादी भई चलाइएका मुद्दा जुनसुकै तहको अदालतमा विचाराधीन रहेको भए पनि फिर्ता लिन बाधा पर्ने छैन। योभन्दा पहिलेको व्यवस्थामा जिल्ला अदालतमा विचाराधीन मुद्दा मात्रै फिर्ता लिन पाउने व्यवस्था थियो। संविधानको धारा ११४ को दफा (१) मा संघीय संसद्को दुवै सदनको अधिवेशन चलिरहेको अवस्थामा बाहेक अन्य अवस्थामा तत्काल केही गर्न आवश्यक परेमा मन्त्रिपरिषद्को सिफारिसमा राष्ट्रपतिले अध्यादेश जारी गर्न सक्ने व्यवस्था गरेको छ। यही व्यवस्थालाई टेकेर काम चलाउ सरकारले अध्यादेश ल्याएको हो। रेशम चौधरी टीकापुर घटनामा अदालतबाटै दोषी ठहरिएका व्यक्ति हुन्। उनले नेतृत्व गरेको नागरिक उन्मुक्ति पार्टीले प्रतिनिधिसभामा ३ सिट जित्यो। सरकारमा सहभागी हुन चौधरीलाई रिहाइ गर्नुपर्ने अडान उक्त पार्टीले सरकार समक्ष राख्यो। सरकार पनि हौसियो। आममाफी दिन मिल्ने गरी अध्यादेश ल्यायो। यसको तिव्र विरोध भइरहेको छ। तत्काल केही आवश्यक नै नभए पनि आगामी सरकार कम्र्फटेबल बनाउने मुख्य उद्देश्यका साथ यो अध्यादेश आएको राजनीतिलाई केलाइरहेका विज्ञ बताउँछन्। संविधानको मर्मविपरीत सत्ता गठबन्धनले सरकार गठनको सहजताका लागि अध्यादेश ल्याएको हो। टीकापुर घटनामा अदालतबाटै दोषी ठहर भएका रेशम चौधरीलगायत फौजदारी कसुरमा सजाय भोगिरहेकालाई राजनीतिक बन्दीका रूपमा छुटाउन यो अध्यादेश आएको छ। चौधरीले नेतृत्व गरेको नागरिक उन्मुक्ति पार्टीले प्रतिनिधिसभामा ३ सिट जितेको छ। उसले सरकारमा सहभागी हुन रेशम चौधरीलाई रिहाइ गर्नुपर्ने अडान राखेको थियो। यो ३ सिट ल्याउने उक्त पार्टीका नेतृत्वकर्ता चौधरीले नै अहिले देश हल्लाइदिएका छन्। बहुमतका लागि गठबन्धनका शीर्ष नेता नै हौसिएर डिल्लीबजारस्थित जेल नै पुगेका छन्। पूर्वप्रधानमन्त्रीहरू एवं माओवादी केन्द्रका अध्यक्ष पुष्पकमल दाहाल प्रचण्ड, नेकपा एकीकृत समाजवादीका अध्यक्ष माधवकुमार नेपाल, डा बाबुराम भट्टराईले जेलमा नै पुगेर चौधरीलाई भेटे। शीर्ष नेताको भेट मात्रै होइन, अहिले सरकारले ल्याएको यो अध्यादेशले राजनीति नै तंरगित भएको छ। २०७२ भदौ ७ मा टीकापुर घटना भएको थियो। त्यो घटनामा एसएसपी लक्ष्मण न्यौपानेसहित ७ प्रहरीको ज्यान गएको थियो। एक नाबालकको पनि मृत्यु भएको थियो। त्यो घटनाको मुख्य योजनाकारका रूपमा अदालतबाटै दोषी ठहरिएपछि चौधरी जेलमा रहँदै आएका छन्। चौधरीका साथै नेत्रविक्रम चन्द विप्लव समूहका नेता कार्यकर्ताको मुद्दा अदालतमा विचाराधीन भएकाले सरकारले फिर्ता लिन सकेको छैन। अर्कोतिर सिके राउतको पार्टीले पनि सरकारमा सहभागिताका लागि आफ्ना कार्यकर्ताको मुद्दा फिर्ता लिनुपर्ने बताउँदै आएको छ। सिके राउतले नेतृत्व गरेको जनमत पार्टीले ६ सिट जितेको छ। यता सत्तारुढ गठबन्धनमा रहेका कांग्रेस, माओवादी केन्द्र, नेकपा एकीकृत समाजवादी, राष्ट्रिय जनमोर्चा र लोकतान्त्रिक समाजवादी पार्टीको पाँच दलीय गठबन्धनसँग बहुमत छैन। यो गठबन्धनले १३६ सिट जितेको छ। जबकी २७५ सदस्यीय प्रतिनिधिसभामा बहुमतका लागि १३८ सिट आवश्यक पर्छ। काम चलाउन सरकारले मन्त्रिपरिषद्बाट पारित गरेर अध्यादेश राष्ट्रपति समक्ष पुगेको छ। र, जारी हुन भने बाँकी छ। तर, यो काम चलाउ सरकारले ल्याएको अध्यादेशको सर्बत्र विरोध भएको छ। राष्ट्रपतिलाई यो विधेयक जारी नगर्न दबाब परेको छ। राजनीतिक विश्लेषक पुरन्जन आचार्यले अध्यादेश ल्याउने सरकारको कदम गलत भएको बताए। सरकारको यो एकदमै गलत कदम हो। यस्तो सल्लाह सुझाव कसले दिन्छ ? यो ढंगले जाँदा गठबन्धनको सरकार थप अप्रिय हुन्छ, उनले भने, यो किसिमको शासनशैलीलाई स्वीकार गर्न सकिँदैन। संविधानविद् डा चन्द्रकान्त ज्ञवालीले सरकारले अध्यादेश ल्याउन पाउने भए पनि त्यसको सन्दर्भिकता पुष्टि हुनुपर्ने बताए। कानुन छैन भने सरकारले अध्यादेश ल्याउन नसक्ने भन्ने होइन तर आवश्यकता पुष्टि हुनु पर्यो। तर, व्यक्ति विशेषलाई केन्द्रित गरेर ल्याउनु उपयुक्त हुँदैन, उनले भने। निर्वाचनको परिणाम आइसकेको अवस्था यसरी अध्यादेश ल्याउन सही भन्न नसकिने उनको भनाइ छ। परिणाम आइसकेकाले छिटो संसद् अधिवेशन बोलाएर परिपक्क कानुन बनाउनतिर लाग्नुपर्नेमा व्यक्ति विशेषलाई केन्द्रित गरेर अध्यादेश ल्याउनुले राम्रो नजिर नबस्ने उनको भनाइ छ। निर्वाचनको परिणाम पनि आयोगले घोषणा गर्दैछ। अब तत्काल संसद् अधिवेशन बोलाएर परिपक्क कानुन बनाउन सकिन्छ। तर, स्वार्थका लागि यसरी अध्यादेश ल्याउनु गलत हो, उनले भने। सरकार बनाउन गह्रो छ भनेर सुविधाजनक सरकार बनाउन यस्तो गर्नु गलत भएको उनको तर्क छ। वरिष्ठ अधिवक्ता बालकृष्ण न्यौपानेले सरकार बनाउनका लागि गरिएको यो कदम अपराधिक राजनीतिको सुरुवात भएको बताउँछन्। यो राज्य अपराध हो, उनले भने, मलाई सपोर्ट गर म अपराधी छुटाउँछु भन्नु कति अनैतिक काम हो। उनले यो काम सरकार बनाउनका लागि गरिएको भ्रष्टाचार भएको बताए। यो सरकार बनाउनका लागि गरिएको भ्रष्टाचार हो। अख्तिायर दुरुपयोग हो। सरकार बनाउन जेलमा भएको मान्छे जसलाई अदालतले दोषी ठहर गरिसकेको छ, उसलाई छोड्न मिल्छ ?, उनले भने। उनले यो नैतिक दृष्टिकोण मात्रै नभएर अधिकार दुरुपयोग, गैरसंवैधानिक, फौजदारी न्यायको दुरुपयोग भएको बताए। राजनीतिक प्रकृतिका मुद्दा मात्रै फिर्ता लिने व्यवस्थाविपरीत अपराधिक प्रकृतिका मुद्दा पनि फिर्ता लिनु भनेको सत्ताका लागि देश डुबाउनु भएको न्यौपानेको भनाइ छ। उनले यस्ता निर्णयले सुरक्षाकर्मीको समेत मनोबल गिर्ने बताए। सत्तारुढ नेपाली कांग्रेसका प्रभावशाली नेताहरू नै यो अध्यादेशको विरोधमा उत्रिएका छन्। उनीहरूले अध्यादेश फिर्ता गर्न सरकारलाई दबाब दिइरहेका छन्। संस्थापनइतरका नेताहरू डा शेखर कोइरालादेखि महामन्त्रीद्वय गगन थापा, विश्वप्रकाश शर्मा, युवा नेता प्रदीप पौडेलले सरकारको गलत निर्णयको भारी पार्टीले बोक्न नसक्ने भन्दै विरोध जनाए। शीर्ष नेताहरूले नै सामाजिक सञ्जालसँगै सञ्चारमाध्यममा प्रतिक्रिया दिँदै सरकारले विद्रोहीहरूलाई आममाफी दिन मिल्ने गरी ल्याइएको अध्यादेशको विरोध गरेका छन्। कांग्रेसका महामन्त्री शर्माले दलहरूभित्र घतिभूत छलफलसमेत नगरी सरकारले अध्यादेश ल्याएको भन्दै विरोध गरे। शर्माले ट्वीटरमा लेखेका छन्, सडकमा छँदा जे सत्य, संसद्मा पनि त्यही नै सत्य। त्यसैले सार्वजनिक दर्ज होस् असहमति। अध्यादेशप्रति लक्षित गर्दै उनले लेखेका छन्, संक्रमणकालमा अध्यादेश ल्याउन दलहरूबीच र आफ्नै दलभित्र घनिभूत छलफलको हेक्का नराखिनु सम्पूर्णरूपले गलत छ। महामन्त्री शर्माले पार्टी सभापति शेरबहादुर देउवालाई अध्यादेश ल्याउनुमा कानुनी र राजनीतिक प्रश्न मात्र नभई अध्यादेश प्रकरणमा नैतिक प्रश्नसमेत जोडिएको बताएका छन्। कांग्रेसका अर्का महामन्त्री गगन थापाले बन्दी रिहाइका लागि भनेर सरकारले मन्त्रिपरिषद्बाट पारित गरेको अध्यादेश फिर्ता लिनुपर्ने बताए। थापाले भने, सरकारले गलत निर्णय लिएको र त्यसको भारी पार्टीले बोक्न सक्दैन। अध्यादेशको विरोधमा महामन्त्री शर्माले गरेको आलोचनामा समर्थन जनाउँदै महामन्त्री थापाले ट्वीट गर्दै लेखेका छन्, सरकारको अध्यादेश ल्याउने निर्णयको विषय र प्रक्रियाका बारेमा महामन्त्री विश्वप्रकाश शर्माले राख्नुभएको धारणा शतप्रतिशत सही छ। यो मेरो वा विश्वप्रकाश शर्माको मात्र होइन नेपाली कांग्रेस पार्टीकै धारणा हो। मान्यता हो। किनभने विगतमा पटकपटक यसरी अध्यादेश ल्याउनु सम्पूर्ण रूपमा गलत हो भनेर पार्टीले निर्णय गरिसकेको छ। थापाले अगाडि भनेका छन्, अहिले पार्टीभित्र यो अध्यादेशका बारेमा न त कुनै छलफल भएको छ, न कुनै निर्णय नै। त्यसैले विगतमा पार्टीको अडान जे थियो आज पनि त्यही नै छ। अतः सरकारले गरेको यो गलत निर्णयको भारी पार्टीले बोक्न सक्दैन। अध्यादेश कानुनी, राजनीतिक र नैतिक हिसाबले गलत छ। थापाले आवश्यक परेको खण्डमा नयाँ संसद्ले विधेयक ल्याएर कानुन बनाउन सक्छ भन्दै, अहिलेको सरकारलाई के को हतार ? भन्दै प्रश्न गरेका छन्। कांग्रेसका शीर्ष नेता डा शेखर कोइरालाले अध्यादेशमार्फत कानुन संशोधन गरी अदालतले दोषी ठहर्याएकालाई माफी दिने प्रयास गरिनु कानुनी शासन, संसदीय प्रणाली, राजनीतिक र लोकतान्त्रिक मर्मको उपहास गर्नु भएको बताएका छन्। भनेका छन्, आफू अनुकूलको राजनीतिक सहजताका लागि कानुनलाई बंग्याउने छुट कसैलाई छैन। भोलि यसले गलत नजिर बस्न जान्छ। कांग्रेसका केन्द्रीय सदस्य प्रदीप पौडेलले भनेका छन्, अध्यादेश हिजो पनि गलत थियो, आज पनि पुरानै चलन, हिजोकै प्रवृत्ति रहिरहने हो भने फरकपनको आभास कसरी हुन्छ ? सबै विषयहरूको उचित हल हतारोमा अध्यादेशमार्पत होइन, नवनिर्वाचित संसद्मार्फत खोजौं। राष्ट्रिय स्वतन्त्र पार्टीका सभापति रवि लामिछानेले अध्यादेश ल्याउने कदमलाई राजनीतिक निर्लज्जताको पराकाष्ट भनेका छन्। अब नयाँ संसद्को बैठक बस्न कति समय लाग्ला ? १ हप्ता ? २ हप्ता ? वा ३ हप्ता ? त्यस्तो के आपत्काल लागेको थियो र १२ हप्ताप नि कुर्न नसकिने ?, उनले लेखेका छन्, यो अध्यादेशले नयाँ जनादेशको मर्म मिचेको छ। नयाँ संसद्को अधिकार मिच्ने प्रयास भएको छ। यो कदम राजनीतिक निर्लज्जताको पराकाष्ठा हो। यो तत्काल फिर्ता हुनुपर्छ। एमाले नेता भीम रावलले निहित स्वार्थका लागि गठबन्धन सरकारले अध्यादेश ल्याउन खोज्नु देश र जनताप्रति धोका भएको बताए। विगतमा प्रधानमन्त्री पदकै लागि सांसदलाई सुरासुन्दरी र बैंकक भ्रमणको आहालमा डुबाएको र जम्बो मन्त्रिमण्डल बनाएको भनी शेरबहादुर देउवाको व्यापक विरोध भएको बिर्से झैं गरी चुनावपछि अर्को सरकार बन्नुपर्ने बेला निहित स्वार्थमा अध्यादेश ल्याउन खोज्नु गठबन्धन सरकारको देश र जनताप्रतिको धोका हो, रावलले भनेका छन्। यता एमाले निकट विद्यार्थी संगठन, युवा संघले पनि विरोध जनाएको छ। उनीहरूले सरकारले मुलुकी फौजदारी कार्यविधिसंहिता पहिलो संशोधन अध्यादेश २०७९ जारी गर्ने निर्णयको आपत्ति जनाएका छन्। जनहीतविपरीत ल्याइएको अध्यादेश तत्काल फिर्ता नगरे आन्दोलनको आँधीबेहरी ल्याउने चेतावनी पनि उनीहरूले दिएका छन्। युवा संघका अध्यक्ष किरण पौडेलले जनादेशबाट अस्वीकार गरेको गठबन्धन सरकारले नयाँ सरकार गठन गर्ने बेलमा नाजायज चलखेल गरेको आरोप लगाएका छन्। अध्यादेश फिर्ता गर्न सरकारलाई चेतावनी दिँदै भनेका छन्, संक्रमणकालीन अवस्थामा लोकतन्त्र र कानुनी राज्यको समेत धज्जी उडाएर दण्डहीनता र अराजकतालाई प्रश्रय दिने गरी अध्यादेश ल्याई अनैतिक गठबन्धन गर्ने प्रपञ्चका लागि वर्तमान काम चलाउ सरकारले नवनिर्वाचित संसद्को गरिमामाथि गम्भीर प्रहार गरेको छ। रेशम चौधरीको नाममा गम्भीर जघन्य अपराधको सजाय भोगिरहेका मोहमद अफ्ताव आलमजस्ता अपराधीलाई छुटकार दिने षड्यन्त्रको पर्दाफास भएको उल्लेख उनले गरेका छन्। ताजा जनादेश आएर नयाँ सरकार बन्ने अवस्था आइसकेको बेला देउवा सरकारले दीर्घकालीन असर पर्ने निर्णयले संविधानको मर्म, कानुनी राज र लोकतन्त्रको धज्जी उडाएको अनेरास्ववियुको विज्ञप्तिमा उल्लेख छ। विज्ञप्तिमा भनिएको छ, राजनीतिमा अपराधीकरण र अपराधको राजनीतीकरण गर्ने गरी मन्त्रिपरिषद्को बैठकबाट गरिएको गैरसंवैधानिक राजनीतिक निर्णयले कानुनसँग अन्तर्विरोध राख्ने मुद्दालाई कानुन संशोधन गरी खारेज गर्ने उद्देश्यले ल्याइएको उक्त अध्यादेश सत्तारोहणका लागि बहुमत जुटाउन गरिएको लज्जास्पद निर्णय हो भन्ने अनेरास्ववियुको ठहर छ। राष्ट्रिय प्रजातन्त्र पार्टीले पनि सरकारको कदमको विरोध गरेको छ। राप्रपाले काम चलाउ सरकारले ल्याएको अध्यादेश राष्ट्रपतिले रोक्नुपर्ने बताएको छ। राप्रपाका प्रवक्ता मोहनकुमार श्रेष्ठले नयाँ जनादेश आइसकेको अवस्थामा अध्यादेश ल्याउनु अनुचित र अनैतिक र आपत्तिजनक रहेको बताएका छन्। काम चलाउ सरकारले ल्याएको अध्यादेश राष्ट्रपतिले रोक्नुपर्ने उनको भनाइ छ। केही दिनभित्र नयाँ संसद् बैठक सुरु हुने अवस्थामा काम चलाउ सरकारले बदनियताका साथ अध्यादेश ल्याउनु अनुचित र आपत्तिजनक रहेको उनको ठम्याइ छ। देउवा नेतृत्वको सरकार बनेको डेढ वर्षसम्म रेशम चौधरीको रिहाइ लक्षित अध्यादेश ल्याउन कुनै अग्रसरता नदेखाएको र अहिले कामचलाउ अवस्थामा अध्यादेश ल्याइनु स्वार्थपूर्ण सत्ता केन्द्रित राजनीतिको फोहोरी सुरुआत हो, उनले भने, राष्ट्रपति महोदयले कामचलाउ सरकारले ल्याएको अध्यादेशलाई रोक्नुपर्छ। राप्रपा नेपालले रेशम चौधरीलाई छाड्न ल्याउन खोजेको अध्यादेशप्रति आपत्ति जनाएको छ। राप्रपा नेपालका प्रवक्ता वसन्तमान सिंहले सरकारले सत्ता स्वार्थका लागि अभियुक्तलाई उन्मुक्ति दिन खोजेको आरोप लगाएका छन्। भन्छन्, सत्ता स्वार्थका निम्ति नयाँ संसद्को बैठक बस्ने पूर्वसन्ध्यामा गम्भीर आपराधिक घटनाका अभियुक्तहरूलाई उन्मुक्ति दिने गरी सरकारले ल्याउन खोजेको अध्यादेश घोर आपत्तिजनक छ। लोकतन्त्रको खिल्ली उडाउने यस्ता कार्य तत्काल रोक्न राप्रपा नेपाल माग गर्छ। यता काम चलाउ सरकारले भने अहिलेको आवश्यकतालाई मध्यनजर गरेर अध्यादेश ल्याएको दाबी गरेको छ। हिंसागत क्रियाकलापमा संलग्न राजनीतिक दल वा समूहलाई शान्तिपूर्ण राजनीतिको मूलधारमा ल्याउने उद्देश्यका साथ यो अध्यादेश ल्याएको सरकारको भनाइ छ। अध्यादेशकै विषयमा प्रष्टीकरण दिँदै सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीले अहिलेको आवश्यकतालाई ध्यानमा राखेर अध्यादेश जारी गरिएको बताए। प्रवक्ता कार्कीले सोमबार मन्त्रालयमा मन्त्री परिषद्को निर्णय सुनाउँदै भने, यस अध्यादेशले मुलुकको विकास तथा आन्तरिक एकतामा सबैलाई योगदान गर्न सहज वातावरण बनाउने छ। कार्कीले यसभन्दा अघिका सरकारले पनि यस किसिमका अध्यादेश जारी गर्ने गरेको र आममाफी पनि दिने सहमति गर्दै आएको बताउँदै भने, अहिलेको आवश्यकतालाई केन्द्रमा राखेर मुलुकमा थप योगदान गर्न खोज्ने सबैलाई सहज वातावरण सिर्जना गर्न अध्यादेश राष्ट्रपति समक्ष पेस गरिएको छ। कांग्रेस नेतृत्वकै सरकारले ल्याएको अध्यादेशको कांग्रेसकै शीर्ष नेताहरूले सर्वत्र विरोध गरेको अवस्थामा अध्यादेश ल्याउनुको कारणबारे चासो राख्दा मन्त्री कार्कीले भने, मुलुकलाई आन्तरिक एकताका साथ सहज वातावरणमा सबैलाई काम गर्न दिने, हिंसागत क्रियाकलापमा संलग्न राजनीतिक दल वा समूहलाई शान्तिपूर्ण राजनीतिको मूलधारमा ल्याउने उद्देश्यका साथ यो अध्यादेश ल्याएको हो। यो अध्यादेशमा राखिएको व्यवस्थाले इँटाभट्टामा जिउँदै मान्छे जलाएको अभियोगमा जेल सजाय भोगिरहेका मो अफ्ताव आलामलाई सजिलो हुने भएको छ। यो अध्यादेश ल्याउनुको उद्देश्य नै अफ्तावसहित राजनीतिक अपराधीकरण गर्नेलाई उन्मुक्ति दिनु रहेको एमाले सचिव योगश भट्टराईले संकेत गरेका छन्। उनले सामाजिक सञ्जालमा लेखेका छन्, रेशमको नाम, अफ्ताबको काम, राजनीतिमा अपराधीकरण, अपराधको राजनीतीकरण, देश भाँडमा जाओस् कि व्यवस्था बदनाम होस् के मतलब ? गठबन्धन रहुन्जेल। यो त कास्टिङ मात्र हो। पूरा सिरिज त आउन बाँकी नै छ ! २०६४ सालको पहिलो संविधानसभाको निर्वाचनको अघिल्लो दिन बुथ कब्जा गर्न बम बनाउने क्रममा घाइते भएका १६ जनालाई इँटाभट्टामा जलाएको आरोप अफ्ताव आलममाथि छ। २०६४ साल चैत २७ गते अफ्ताव आलमको निर्देशनमा नै १६ जनालाई जिउँदै जलाएर मारिएको अभियोग छ। रौतहटको राजपुर बम बिस्फोट र त्यसमा घाइते भएकाहरूलाई इँटाभट्टामा जलाएको आरोपमा आलमलाई प्रहरीले २०७६ असोज २६ गत पक्राउ गरेको थियो। राजनीतिक पहुँचका आधारमा घटनाको भएको १२ वर्षपछि मात्र आलम पक्राउ परेका थिए। २०६४ को निर्वाचनपछि प्रहरीले मुद्दा चलाउन अनुसन्धान प्रतिवेदन सरकारी वकिल कार्यालयमा पठाएको थियो। तर, २०६५ असार २९ मा सरकारी वकिल कार्यालयले मुद्दा नचलाउने निर्णय गर्यो। असार ३० मा महान्यायाधिवक्ताको कार्यालयले सरकारी वकिल कार्यालयकै निर्णयलाई सदर गरेको थियो । त्यसपछि सर्वाेच्च अदालतमा रिट पर्यो। २०६९ जेठ १६ मा सर्वाेच्चका तत्कालीन न्यायाधीश सुशीला कार्कीको इजलासले मुद्दा नचलाउने महान्यायाधिवक्ता कार्यालयको आदेश बदर गर्यो। त्यतिबेलै उनलाई पक्राउ गर्न बाटो खुलेको थियो। तर, राजनीतिक पहुँचमा प्रहरीले छुन सकेको थिएन । बरु फरार अभियुक्त रहेकै अवस्थामा २०७४ को निर्वाचन लडेर उनी सांसद पनि भए। तर २०७६ असोज २६ गते मात्रै उनलाई पक्राउ गरियो। उनीमाथि बिस्फोटक पदार्थ, ज्यानमार्ने उद्योग र ज्यान मुद्दा गरी तीन मुद्दा लगाइएको छ। हाल आलम जेलमा छ। उनले जेलबाटै राजनीति गर्दै आएका छन्। कांग्रेस नेतृत्व उनलाई छुटाउन पटकपटक प्रयास गरिरहेको छ। यो पटक चुनावमा पनि उनले छोरालाई कांग्रेसको तर्फबाट रौतहट२ बाट उम्मेदवार बनाएका थिए। उनका छोरालाई स्वतन्त्र उम्मेदवार किरण साहले हराएका छन्। पटकपटक मन्त्री बनेका आलम रौतहट२ बाट २०५३ सालको उपनिर्वाचन, २०५६ र २०६४ सालमा सांसदमा निर्वाचत भएका थिए। २०७० सालको संविधानसभाको निर्वाचनमा पराजित भए पनि उनी २०७४ सालको चुनावमा प्रतिनिसभा सदस्यमा निर्वाचित भएका थिए।"
अध्यादेशले अफ्ताव आलम पनि छुट्न सक्ने,"काठमाडौं : सरकारले मुलुकी फौजदारी कार्यविधि संहिता २०७४ को दफा ११६ मा एक उपदफा थपेर सरकारले कानुन संशोधनका लागि अध्यादेश ल्याएको छ। दफा ११६ मा पहिले ८ उपदफा थिए। सरकारले थपेर ल्याएको उपदफा ९ मा जुनसुकै अदालतमा विचाराधीन मुद्दा फिर्ता लिन सकिने व्यवस्था गरेको हो। त्यहाँ लेखिएको छ, यस दफामा जुनसुकै कुरा लेखिएको भए तापनि कुनै राजनीतिक दल वा समूहले मुलुकको विद्यमान राजनीतिक प्रणालीसँग असहमत रही हिंसात्मक क्रियाकलाप सञ्चालन गरिरहेकोमा त्यस्तो राजनीतिक दल वा समूह शान्तिपूर्ण राजनीतिको मूल धारमा आउन नेपालको संविधान र प्रचलित कानुनको अधीनमा रही शान्तिपूर्ण राजनीतिक क्रियाकलाप सञ्चालन गर्ने प्रतिबद्धता जनाई नेपाल सरकार र त्यस्तो राजनीतिक दल वा समूहबीच राजनीतिक प्रकृतिका सम्झौताको माध्यमबाट नेपाल सरकार वादी भई दायर भएका मुद्दा फिर्ता लिने गरी सहमति भएको रहेछ र त्यस्तो सम्झौताबमोजिम त्यस्ता राजनीतिक दल वा समूहका नेता तथा कार्यकर्ताका विरुद्धमा नेपाल सरकार वादी भई चलाइएका मुद्दा जुनसुकै तहको अदालतमा विचाराधीन रहेको भए पनि फिर्ता लिन बाधा पर्ने छैन। योभन्दा पहिलेको व्यवस्थामा जिल्ला अदालतमा विचाराधीन मुद्दा मात्रै फिर्ता लिन पाउने व्यवस्था थियो। यो अध्यादेशमा राखिएको व्यवस्थाले इँटाभट्टामा जिउँदै मान्छे जलाएको अभियोगमा जेल सजाय भोगिरहेका मो अफ्ताव आलामलाई सजिलो हुने भएको छ। यो अध्यादेश ल्याउनुको उद्देश्य नै अफ्तावसहित राजनीतिक अपराधीकरण गर्नेलाई उन्मुक्ति दिनु रहेको एमाले सचिव योगश भट्टराईले संकेत गरेका छन्। उनले सामाजिक सञ्जालमा लेखेका छन्, रेशमको नाम, अफ्ताबको काम, राजनीतिमा अपराधीकरण, अपराधको राजनीतीकरण, देश भाँडमा जाओस् कि व्यवस्था बदनाम होस् के मतलब ? गठबन्धन रहुन्जेल। यो त कास्टिङ मात्र हो। पूरा सिरिज त आउन बाँकी नै छ ! २०६४ सालको पहिलो संविधानसभाको निर्वाचनको अघिल्लो दिन बुथ कब्जा गर्न बम बनाउने क्रममा घाइते भएका १६ जनालाई इँटाभट्टामा जलाएको आरोप अफ्ताव आलममाथि छ। २०६४ साल चैत २७ गते अफ्ताव आलमको निर्देशनमा नै १६ जनालाई जिउँदै जलाएर मारिएको अभियोग छ। रौतहटको राजपुर बम बिस्फोट र त्यसमा घाइते भएकाहरूलाई इँटाभट्टामा जलाएको आरोपमा आलमलाई प्रहरीले २०७६ असोज २६ गत पक्राउ गरेको थियो। राजनीतिक पहुँचका आधारमा घटनाको भएको १२ वर्षपछि मात्र आलम पक्राउ परेका थिए। २०६४ को निर्वाचनपछि प्रहरीले मुद्दा चलाउन अनुसन्धान प्रतिवेदन सरकारी वकिल कार्यालयमा पठाएको थियो। तर, २०६५ असार २९ मा सरकारी वकिल कार्यालयले मुद्दा नचलाउने निर्णय गर्यो। असार ३० मा महान्यायाधिवक्ताको कार्यालयले सरकारी वकिल कार्यालयकै निर्णयलाई सदर गरेको थियो । त्यसपछि सर्वाेच्च अदालतमा रिट पर्यो। २०६९ जेठ १६ मा सर्वाेच्चका तत्कालीन न्यायाधीश सुशीला कार्कीको इजलासले मुद्दा नचलाउने महान्यायाधिवक्ता कार्यालयको आदेश बदर गर्यो। त्यतिबेलै उनलाई पक्राउ गर्न बाटो खुलेको थियो। तर, राजनीतिक पहुँचमा प्रहरीले छुन सकेको थिएन । बरु फरार अभियुक्त रहेकै अवस्थामा २०७४ को निर्वाचन लडेर उनी सांसद पनि भए। तर २०७६ असोज २६ गते मात्रै उनलाई पक्राउ गरियो। उनीमाथि बिस्फोटक पदार्थ, ज्यानमार्ने उद्योग र ज्यान मुद्दा गरी तीन मुद्दा लगाइएको छ। हाल आलम जेलमा छ। उनले जेलबाटै राजनीति गर्दै आएका छन्। कांग्रेस नेतृत्व उनलाई छुटाउन पटकपटक प्रयास गरिरहेको छ। यो पटक चुनावमा पनि उनले छोरालाई कांग्रेसको तर्फबाट रौतहट२ बाट उम्मेदवार बनाएका थिए। उनका छोरालाई स्वतन्त्र उम्मेदवार किरण साहले हराएका छन्। पटकपटक मन्त्री बनेका आलम रौतहट२ बाट २०५३ सालको उपनिर्वाचन, २०५६ र २०६४ सालमा सांसदमा निर्वाचत भएका थिए। २०७० सालको संविधानसभाको निर्वाचनमा पराजित भए पनि उनी २०७४ सालको चुनावमा प्रतिनिसभा सदस्यमा निर्वाचित भएका थिए।"
काभ्रेको बेथानचोकमा बस दुर्घटना हुँदा १७ जनाको मृत्यु,बनेपा : काभ्रेको बेथानचोकस्थित चलाल गणेशस्थानमा बस दुर्घटना हुँदा १७ जनाको मृत्यु भएको छ। उनीहरूको सनाखत नभएको प्रहरीले जनाएको छ। जिल्ला प्रहरी प्रमुख एसपी चक्रराज जोशीका अनुसार बा३ख ४३८५ नम्बरको बस दुर्घटना भएको हो। उनका अनुसार बनेपा नगरपालिका वडा११ सल्लेबाट बेथानचोक५ चल्टीमा ब्रतबन्धमा पुगेर फर्केको बस दुर्घटनामा परेको हो। प्रहरी प्रमुख जोशीले १३ जनाको घटनास्थलमा र ४ जनाको अस्पतालमा मृत्यु भएको जानकारी दिए। घाइतेहरूको उपचार धुलिखेल अस्पतालमा भइरहेको प्रहरीले जनाएको छ।
सुन्ने क्षमता नभएकालाई पढाउन ढल्केबरमा विद्यालय बन्दै,ढल्केवर: धनुषाको ढल्केवरमा प्रदेशस्तरीय सुन्ने क्षमता नभएका बालबालिका पढाउन विद्यालय स्थापना हुने भएको छ । मंगलबार मिथिला नगरपालिका वडा नं ७ ढल्केबरमा प्रदेशस्तरीय विद्यालयको शिलान्यास गरिएको हो । मधेस प्रदेशको सामाजिक विकास मन्त्रालयले जनकपुर बहिरा संघको समन्वयमा उक्त विद्यालय निर्माण गर्न लागेको हो । मधेस प्रदेशमै पहिलोपटक प्रदेशस्तरीयको रुपमा जानकी बहिरा बाल माध्यमिक विद्यालय स्थापना गर्न शिलान्यस गरिएको जनकपुर बहिरा संघ अध्यक्ष शैलेस कुमार झाले जानकारी दिए । मिथिला नगरपालिकाले उपलब्ध गराएको १५ कठ्ठा एलानी जग्गामा पहिलो चरणमा भवन निर्माणका लागि सामाजिक विकास मन्त्रालयले २४ लाख रुपैया बजेट उपलब्ध गराएको अध्यक्ष झाले बताए । उनका अनुसार बैशाखसम्म भवन तयार गरिसक्ने लक्ष्य लिइएको छ । १० कक्षासम्म पढाई हुने उक्त विद्यालयमा सुन्न र बोल्न नसक्नेहरुका लागि सांकेतिक भाषामा अध्ययनअध्यापन हुने संघका सदस्य सञ्जीव दासले बताए।
सिर्सिया नदीको प्रदुषण नियन्त्रण गर्न वीरगञ्ज महानगरको अग्रसरता,"वीरगञ्ज: सिर्सिया नदी प्रदुषण नियन्त्रण गर्न वीरगञ्ज महानगरपालिकाले अग्रसरता लिएको छ । नदीको प्रदुषण रोक्न उद्योगको अनुगमन थालिएको छ। वीरगञ्ज महानगरपालिकाका मेयर राजेशमान सिंहको सक्रियतामा आइतबार बसेको बैठकले नदी प्रदुषण नियन्त्रण गर्न उद्योगको अनुगमन गर्ने निर्णय गरेको थियो । त्यही अनुरुप मङगलबारदेखि उद्योगको अनुगमन सुरु भएको हो। नदीमा फोहोर र रसायनयुक्त पानी सिधै मिसाउदै आएका उद्योगको मङगलबारदेखि अगुमन थालिएको महानगरले जनाएको छ। सिर्सिया नदी प्रदुषण नियन्त्रण अभियानले वडा नम्वर २१ सिर्सिया आसपासका ४ उद्योगको अनुगमन गरेको छ। महानगरका उपमेयर इम्तियाज आलम नेतृत्वको अनुगमन टोलीले निधी टेक्सटाइल्स प्रालि, ब्रिटानीया नेपाल प्रालि , शक्ति दाल मिल र शक्ति वायरमा पुगेर अनुगमन गरेको हो। उद्योगबाट निस्कने फोहोर पानी सोझै नदीमा मिसाउने गरेको भेटिएको अनुगमनमा खटिएका पर्साका सहायक प्रमुख जिल्ला अधिकारी भिमकान्त पौडेलले बताए । अनुगमनका क्रममा निधी टेक्सटाइल्सले दैनिक करिब डेढ लाख लिटर केमिकल सहितको फोहोर पानी उद्योगबाट सोझै सिर्सिया नदीमा मिसाउने गरेको पाइएको वीरगञ्ज महानगरपालिका वातावरण शाखाका प्रमुख देवेन्द्र चौधरीले बताए । उद्योगले अहिलेसम्म पनि वाटर ट्रिटमेण्ट प्लाण्ट जडान नगरेको र फोहोर पानी सिधै नदीमा फाल्ने गरेको पाइएको उनले बताए। यो उद्योगले फोहोर पानीका साथै नदी दुर्गन्धित बनाउने छाइँ (खरानी) पनि नदीमै फाल्ने गरेको भेटिएको उनले बताए। अनुगमन टोलीले तत्काल ट्रिटमेण्ट राख्न र फोहोर पानी सोझै नदीमा नमिसाउन चेतावनी उद्योग व्यवस्थापन पक्षलाई दिएको जानकारी पनि उनले दिए। यस्तै विस्कुट उत्पादन गर्दै आएको ब्रिटानीयाले ट्रिटमेण्ट प्लाण्ट हुँदाहुँदै पनि पानी प्रशोधन नगरी फोहोर पानी सोझै नदीमा मिसाइदिने गरेको अवस्थामा भेटिएको अनुगमन टोलीले जनाएको छ । शक्ति वायर उद्योगले भने उद्योगबाट निस्केको पानी जम्मा गर्न पोखरी बनाएको भएपनि त्यो प्रभावकारी नहुँदा फोहोर पानी नदीमा नै मिसिन पुगेको भेटिएको चौधरीले बताए । अनुगमनामा सहभागी महानगरका उपमेयर आलमले नदीलाई दुर्गन्धित बनाउने गरी लेदो सहितको फोहोर पानी फाल्ने उद्योगलाई पहिलो पटक चेतावनी दिइएको र आउँदा दिनमा यस्तो कार्य दोहोरिए सोझै कारबाही गरिने बताए ।"
काभ्रेको बेथानचोकमा बस दुर्घटना,बनेपा : काभ्रेको बेथानचोकस्थित चलाल गणेशस्थानमा बस दुर्घटना भएको छ। दुर्घटनामा हताहती भएको बताइए पनि एकिन विवरण आइसकेको छैन। नेपाली सेना र प्रहरीको टोलीले उद्धार कार्य जारी राखेको र घाइतेहरूलाई उपचारका लागि अस्पताल लगिएको बताइएको छ।
जोमसोम बसपार्क निर्माण अन्तिम चरणमा,"जोमसोम: मुस्ताङ सदरमुकाम जोसमोममा निर्माणधीन बसपार्क अन्तिम चरणमा पुगेको छ । सहरी विकास तथा भवन डिभिजन विभागले २०७३ सालमा जोमसोम बसपार्क निर्माणको काम सुरु गरेको थियो । २ करोड ५१ लाख रुपैयाँ लागत स्टमेट गरिएको जोमसोम बसपार्कको अहिले ९० प्रतिशत काम सम्पन्न भईसकेको छ। सडक सञ्जाल सहज भएसँगै मुक्तिनाथ मन्दिरको दर्शन र मुस्ताङ घुम्ने पर्यटक सवार सवारी साधनले जोमसोम बजारक्षेत्रमा पार्किङ सुविधा असहज बनेको छ। पार्किङ अव्यवस्थित बनेपछि विभागले व्यवस्थित पार्किङसहितको बसपार्क निर्माण थालेको हो। सघन सहरी तथा भवन निर्माण आयोजनाले जोमसोममा निर्माणधीन बसपार्कलाई एकीकृत पूर्वाधार विकास कार्यक्रम अन्तर्गत बसपार्कको अधुरो संरचना निर्माणको काम अघि बढाएको आयोजनाका ईन्जिनियर प्रविन अधिकारीले बताए। बसपार्कको टिकट काउन्टर, शौचालय, खानेपानी, कम्पाउण्ड वाल र दुईतर्फी प्रवेशद्वार निर्माण सम्पन्न भईसकेको उनले बताए।"
विद्यालयको प्रधानाध्यापकमा श्रीमतीको सट्टा श्रीमान भेटिएपछि,"सिरहा : सिरहाको नवराजपुर गाउँपालिका४ का जनकल्याण आधारभूत विद्यालयका प्रधानाध्यापक (प्रअ) अनिता यादवको साट्टामा उनकै श्रीमानले प्रअकै भूमिका काम गरिरहेको पाइएको छ। गाउँपालिका अध्यक्ष शिवउदगार यादव साढे ११ बजे विद्यालय अनुगमन गर्न पुगेका थिए। त्यहाँ श्रीमतीको ठाउँमा विन्दीप्रसाद यादव प्रधानाध्यापकको रुपमा काम गरिरहेको पाइएको थियो। उनकी श्रीमती अनिता यादव उक्त विद्यालयकी प्रअ हुन्। उनी अनुपस्थित थिए। गाउँपालिका अध्यक्ष यादवले विन्दीलाई किन श्रीमतीको साट्टोमा आएको? कानुनले मिल्छ? भनेर प्रश्न गर्दा विन्दीले किन आउन मिल्दैन मिल्छ। कहिलेकाही आउँछु भनेर जवाफ फर्काएका थिए। आवश्वयक पर्दा आउन मिल्ने र धेरै ठाउँमा यस्तो भइरहेको जवाफ उनले दिएका थिए। सरकारी विद्यालयमा बेथिति देखिएको छ। आफू निर्वाचित भएदेखि चासो बढाएको छु, गाउँपालिका अध्यक्ष यादवले भने, स्थानीयवासीले गुनासो गरेपछि अनुगमनलाई तिव्र बनाएको छ। श्रीमतीको ठाउँमा श्रीमान भेटिएपछि प्रअ विनितालाई स्पष्टीकरण सोध्न शिक्षा शाखालाई लगाएको छु। त्यति गर्दा पनि सुधार नआए आवश्यक कारबाही प्रक्रिया बढाउने उनले बताए। स्थानीयवासीका अनुसार श्रीमतिका साट्टो विद्यालयमा पढाउन आएका विन्दी यादव अवकास प्राप्त प्रअ हुन्।"
शैक्षिक भ्रमणका लागि मुस्ताङ आएका विद्यार्थीको बसको ढोकाबाट खसेर मृत्यु,"जोमसोम : मुस्ताङको वारागुङ मुक्तिक्षत्र गाउँपालिका४ एक्लेभट्टी पाक्लिङ पुल नजिक मंगलबार गुडिरहेको बसबाट खसेर एक जना विद्यार्थीको मृत्यु भएको छ। गुल्मीबाट शैक्षिण भ्रमणका लागि मुस्ताङको मुक्तिनाथतर्फ जाँदै गरेको ग१ख ७६८३ नम्बरको बसको ढोकाबाट खसेर गुल्मी जिल्ला कालिगण्डकी गाउँपालिका७ बस्ने १९ वर्षीय मेखबहादुर परियारको घटना स्थलबाट अस्पताल ल्याउँदा मृत्यु भएको जिल्ला प्रहरी कार्यालय मुस्ताङले जनाएको छ। गुल्मीबाट शैक्षिक भ्रमणका क्रममा मुस्ताङको जोमसोम आइपुगेको बस मंगलबार बिहान करिब ९ बजे मुक्तिनाथ दर्शन गर्न जाने क्रममा अचानक बसबाट खसेर विद्यार्थीको मृत्यु हुन पुगेको जिल्ला प्रहरी कार्यालय मुस्ताङका सूचना अधिकारी गोपी कृष्ण सुवेदीले जानकारी दिए। उनका अनुसार बसको ढोकाबाट खसेको विद्यार्थी गम्भीर घाइते भएको र अस्पतालमा पुर्याउँदा मृत्यु भएको उनले बताए। शैक्षिक भ्रमणमा निस्किएको बसमा २६ जना विद्यार्थी, ९ जना शिक्षकशिक्षिका र चालक र सहचालक सवार थिए। बसको ढोकाबाट खसेर विद्यार्थीको मृत्यु भएपछि बससहित बसका चालकलाई प्रहरीले नियन्त्रणमा लिएको प्रहरी निरीक्षक सुवेदीले जानकारी दिए। घटनाबारे थप अनुसन्धान भइरहेको प्रहरीले जनाएको छ।"
धरहराको पुनःनिर्माण रोकियो,"काठमाडौं : ऐतिहासिक धरहरा पुनः निर्माणको काम रोकिएको छ। धरहरा पुनःनिर्माणको क्रममा सुन्धारामा पानी पठाउने मूलधारा नष्ट हुनेगरी डोजर चलाइएको भन्दै काठमाडौँ महानगरपालिका र स्थानीयले धरहरा पुनः निर्माणको काम तत्कालका लागि रोकेका हुन्। कामपा वडा नं २२ का अध्यक्ष चिनीकाजी महर्जनका अनुसार ऐतिहासिक महत्व बोकेको सुनधारामा पानी पठाउने (काठको लामो पाइप) नष्ट गरी उक्त स्थानमा निर्माण कम्पनीले डोजर लगाएर एक लाख लिटर पानी अट्ने ट्याङ्की निर्माण गर्ने तयारी गरेको थियो। उक्त पाइपलाई नष्ट गरेपछि धरहरा पुनः निर्माणको बाँकी काम रोकिएको हो। अध्यक्ष महर्जनले भने, 'धरहरा बनाउनेले सुनधारा बनाउँछन् भन्ने कुरामा विश्वास रहेन, अब विज्ञको रोहवरमा मात्र सुनधारा पुनःनिर्माणको काम अघि बढाउनुपर्छ।' त्यसका लागि हरेक दिन अनुगमन गर्ने गरी अनुगमन समिति बनाउने तयारी वडाको रहेको महर्जनले बताए। मौलिक कला, संस्कृतिको नमूनाका रुपमा रहेको ऐतिहासिक सुनधाराको संरचना पुनःनिर्माणका नाममा भत्काउन नहुने अध्यक्ष महर्जनले जोड दिए। विसं २०७२ वैशाखमा गएको भूकम्पबाट क्षति पुगेको यस सम्पदाको भूकम्प गएको तीन वर्षपछि मात्रै पुनःनिर्माणको कामले गति लिएको हो। भूकम्पले ढलेको धरहरा पुनःनिर्माण तत्कालीन प्रधानमन्त्री केपी शर्मा ओलीले विधिवत्रुपमा २०७५ पुस १२ गते थालनी गरेका थिए। बयालीस रोपनी क्षेत्रफलमा निर्माण सुरु गरिएको धरहरा बाहिरबाट हेर्दा ११ तलाको हुने भए पनि भित्र भने २२ तलाको, उचाइ ७२ मिटर र ४८ फिटको बेश रहने छ। नयाँ धरहरामा बगैँचा, सङ्ग्रहालय, रङ्गीन जलफोहरा, प्रदर्शनी हल, पार्किङस्थल, पसललगायत संरचना रहनेछन्। धरहरा टावरको पुनः निर्माण सम्पन्न भएको भन्दै २०७८ वैशाख ११ गतेनै उद्घाटन गरिएको थियो। उद्घाटन भएको डेड वर्ष बितिसक्दासम्म उक्त टावर आसपासको अन्य निर्माणको काम सम्पन्न भएको छैन।"
खिजिफलाटे चौकीका प्रहरी प्रमुख सुतेकै ठाउँमा मृत भेटिए,सोलुखुम्बु: ओखलढुंगाको ईलाका प्रहरी कार्यालय खिजिफलाटेका प्रहरी प्रमुख प्रहरी निरीक्षक श्रीप्रसाद राई मृत भेटिएका छन्। राई आफ्नै घर सोलुखुम्बुको माप्यदूधकोशी गाउँपालिका ३ बासामा मृत भेटिएका हुन्। ओखलढुङ्गाको खिजिफलाटेमा कार्यरत राई पारिवारिक भेटघाट गर्न केही दिन अघि बिदामा घर गएका थिए। २६ गते (सोमबार) बेलुका साथिभाइसँग रमाईलो गर्दै खानपिन गरेर सुतेका राई बिहान ओछ्यानमा मृत भेटिएको राईको परिवार स्रोतले जनाएको छ । सोमबार बेलुका राम्रैसँग खानपिन गरेर सुतेको तर मंगलबार बिहान मृत भेटिएको परिवारजनलाई उदृत गर्दै जिल्ला प्रहरी कार्यालय ओखलढुङ्गाका प्रहरी प्रमुख प्रहरी नायव उपरीक्षक सुकदेव खनालले जानकारी दिए।
बर्सेनि ४२ लाख भाडामै खर्चिन्छन् गुल्मीका पाँच पालिका,"रेसुङ्गा : गुल्मीका पाँच पालिकाले बर्सेनि ४२ लाख ७२ हजार कार्यालय भाडामै खर्चिदै आएका छन्। एक नगरपालिका र चार गाउँपालिकाले मासिक भाडा रु ३३ देखि ९७ हजारसम्म तिर्दा उनीहरूले बर्सेनि सो रकम खर्च गर्नुपरेको हो। दुई नगरपालिका र १० गाउँपालिका गरी १२ स्थानीय तह रहेको गुल्मीमा पाँच पालिकाले अझै पनि भाडाकै घरबाट कार्यालय सञ्चालन गरेका छन्। जिल्लाको मुसीकोट नगरपालिका, चन्द्रकोट गाउँपालिका, कालीगण्डकी, इस्मा र गुल्मीदरबार गाउँपालिकाले भाडाकै भवनबाट सेवा दिइरहेका छन्। यीबाहेक रेसुङ्गा नगरपालिका र धुर्कोट गाउँपालिकाले आफ्नै प्रशासनिक कार्यालय बनाएका छन्। धुर्कोटको अर्को प्रशासनिक भवन पनि निर्माणाधीन अवस्थामा छ। मदाने गाउँपालिकाले साविकको गाविस भवन, मालिकाले आफ्नै बहुउद्देशीय भवन, छत्रकोटले सभाहल, सत्यवतीले सभाहल र रुरुक्षेत्र गाउँपालिकाले कृषि सम्पर्क कार्यालयबाट सेवा दिइहरेका छन्। कार्यालय भाडामै रहेकामध्ये चन्द्रकोट गाउँपालिकाले सबैभन्दा धेरै मासिक रु ९७ हजार भाडा तिर्दै आएको छ। चन्द्रकोट क्याम्पसबाट कार्यालय सञ्चालन गर्दै आएको गाउँपालिकाले वार्षिक रु ११ लाख ६४ हजार भाडा तिर्दै आएको गाउँपालिकाका सूचना अधिकारी शिवप्रसाद ज्ञवालीले जानकारी दिए। गाउँपालिकाको आफ्नै कार्यालय निर्माणाधीन अवस्थामा छ। कालीगण्डकी गाउँपालिकाले मासिक रु ९० हजार कार्यालय भाडा तिर्दै आएको छ। दुई वटा भवन भाडामा लिएको कालीगण्डकीले वार्षिक रु १० लाख ८० हजार भाडा तिर्दै आएको गाउँपालिकाका सूचना अधिकारी ओमबहादुर थापाले बताए। गाउँपालिकाको कार्यालय बनाउन जग्गाको व्यवस्थापन अझै भएको छैन। गुल्मी दरबार गाउँपालिकाले मासिक रु ७४ हजार कार्यालय भाडामा खर्च गर्दै आएको छ। तीन वटा भवन भाडामा लिएर कार्यालय सञ्चालन गरेको गुल्मी दरबारले वार्षिक रु आठ लाख ८८ हजार तिर्दै आएको गाउँपालिकाका सूचना अधिकारी नवराज भण्डारीले जानकारी दिए। गाउँपालिकाको कार्यालय बनाउने जग्गाको अझै टुंगो छैन। मुसीकोट नगरपालिकाले मासिक रु ६२ हजार कार्यालय भाडा तिर्दै आएको छ। दुई वटा भवन भाडामा लिएको मुसीकोटले कार्यालय भाडामा रु सात लाख ४४ हजार खर्च गर्दै आएको नगरपालिकाका सूचना अधिकारी मुना ज्ञवालीले बताए। नगरपालिकाको प्रशासनिक भवन निर्माणाधीन अवस्थामा छ। इस्मा गाउँपालिकाले कार्यालय भाडामा मासिक रु ३३ हजार तिर्दै आएको छ। सिङ्गो घर भाडा लिएको इस्माले वार्षिक रु तीन लाख ९६ हजार भाडा तिर्दै आएको गाउँपालिकाका सूचना अधिकारी नारायण महतले जानकारी दिए। गाउँपालिकाको केन्द्रसम्बन्धी सर्वोच्चमा मुद्दा परेपछि इस्मा केन्द्र टुङ्गो लगाउनेमै अन्योल छ। गाउँपालिकाको केन्द्र, जग्गा र कार्यालय कार्यपालिकाको बैठकबाट बहुमतले पास भएपछि प्रक्रिया अगाडि बढ्ने जिल्ला समन्वय समिति गुल्मीका प्रमुख दोर्णबहादुर खत्रीले जानकारी दिए। 'प्रशासनिक भवनको लागि पालिकाको आफ्नै अधिकार हुन्छ, कार्यपालिकाबाट बहुमतले पास गरेपछि प्रक्रिया अगाडि बढ्छ,' प्रमुख खत्रीले भने। आवश्यक परेर सहयोग मागेका मात्र आफूहरूको समन्वय हुने उहाँको भनाइ छ।"
२४ लाख रुपैयाँसहित एक जना पक्राउ,धनुषा : मोटरसाइकलको ट्यांकीभित्र २४ लाख १७ हजार नेपाली रुपैयाँ लुकाएर ल्याउँदै गरेका एक जना पक्राउ परेका छन्। सशस्त्र प्रहरीले मंगलबार भारत घर भएका २३ वर्षीय उमेश कुमारलाई उक्त रकमसहित नियन्त्रणमा लिएको हो। धनुषा विदेह नगरपालिका९ इटहर्वास्थित सीमा इलाकाबाट खटिएको सशस्त्र प्रहरीको टोलीले कुमारलाई नियन्त्रणमा लिएको हो। प्रदेश २०२००५ प ५७९८ नम्बरको मोटरसाइकलसहित उनी पक्राउ परेका हुन्। पक्राउ परेका कुमारलाई आवश्यक कारबाहीको लागि जिल्ला प्रहरी कार्यालय धनुषा र बरामद रुपैयाँ तथा मोटरसाइकल भन्सार कार्यालय जनकपुरमा बुझाइएको छ।
यसवर्ष हिउँदमा अधिकतम् तापक्रम सरदरभन्दा बढी हुने,"काठमाडौं : यस वर्षको हिउँदमा देशभर अधिकतम् तापक्रम् सरदर भन्दा बढी हुने र देशका अधिकांश स्थानमा सरदर भन्दा कम वर्षा हुने सम्भावना छ । सामान्यतया सरदर वर्षासरदर तापक्रम भन्नाले कुनै पनि स्थानको लामो समय (१९९१ देखि २०२०) को ३३३ देखि ६६६ प्रतिशतको वर्षातापक्रमलाई जनाउँदछ । यसैगरी सरदर भन्दा कम वर्षातापक्रम भन्नाले क्रमशः ३३३ प्रतिशत भन्दा कम र बढी भन्नाले ६६६ प्रतिशत भन्दा बढीको वर्षातापक्रमलाई जनाउँदछ । जल तथा मौसम विज्ञान विभागका अनुसार सुदूरपश्चिम प्रदेश, लुम्बिनी प्रदेशको रुकुमपश्चिम, रोल्पा, प्यूठान बाहेकका जिल्ला, गण्डकी प्रदेशका लमजुङ, स्याङ्जा, तनहुँ, गोरखालगायतका मध्य तथा पूर्वी जिल्ला, वाग्मती प्रदेशको दोलखा र प्रदेश नं १ का ताप्लेजुङ, सङ्खुवासभा, सोलुखुम्बु लगायतका उत्तरी जिल्लामा न्यूनतम् तापक्रम सरदर हुने र बाँकी भूभागमा सरदर भन्दा बढी तापक्रम हुने सम्भावना रहेको छ । ऊर्जा, जलस्रोत तथा सिँचाइ मन्त्रालयअन्तर्गतको उक्त विभागले हिउँद अवधि (मङ्सिर १५ देखि फागुन १६ गते) को वर्षा तथा तापक्रमको आँकलन सार्वजनिक गरेको विभागका वरिष्ठ मौसमविद् इन्दिरा कँडेलले जानकारी दिइन्। वर्षाको आकलन विभागका अनुसार हिउँदमा देशका अधिकांश स्थानमा सरदर भन्दा कम वर्षा हुने सम्भावना छ । प्रदेश नं १ का ताप्लेजुङ, पाँचथर, तेह्रथुम, इलाम, झापा, मोरङ, सुनसरीलगायतका पूर्वी तथा तराईका जिल्ला, मधेश प्रदेशका पर्सा, बारा, रौतहटलगायतका पश्चिमी भूभाग, वाग्मती प्रदेशका काभ्रेपलाञ्चोक, काठमाडौँ, ललितपुर, भक्तपुर, नुवाकोट, मकवानपुर लगायतका जिल्ला, गण्डकी प्रदेशका कास्की, स्याङ्जा, पर्वतलगायतकामध्य तथा दक्षिणी जिल्ला, लुम्बिनी प्रदेशका अधिकांश जिल्ला र सुदूरपश्चिम प्रदेशका दार्चुला, बैतडी, डडेलधुरा, डोटी, कञ्चनपुर र कैलाली लगायतका जिल्लामा सरदर भन्दा कम वर्षा हुने सम्भावना ४५ देखि ५५ प्रतिशत रहेको छ । यसैगरी सुदूरपश्चिम प्रदेशका बझाङ र बाजुरा जिल्ला तथा कर्णाली प्रदेशका हुम्ला, मुगु र डोल्पाको उत्तरपश्चिमी भूभाग बाहेक देशका अन्य बाँकी भूभागमा सरदर भन्दा कम वर्षा हुने सम्भावना ३५ देखि ४५ प्रतिशत रहेको विभागले जनाएको छ । अधिकतम् तापक्रमको आकलन यसैगरी यस हिउँदमा देशभर अधिकतम् तापक्रम सरदर भन्दा बढी हुने सम्भावना रहेको वरिष्ठ मौसमविद् कँडेलले बताउनुभयो । कर्णाली प्रदेशको हुम्ला र मुगुका पश्चिमी भूभाग र सुदूपश्चिम प्रदेशका बाजुरा जिल्लामा अधिकतम तापक्रम सरदर भन्दा बढी हुने सम्भावना ५५ देखि ६५ प्रतिशतसम्म रहेको विभागको तथ्याङ्क छ । प्रदेश नं १ का सोलुखुम्बु तथा इलाम, झापा, मोरङ र सुनसरी लगायतका दक्षिणी जिल्ला, वाग्मती प्रदेशका काभ्रेपलाञ्चोक, काठमाडौँ, ललितपुर, भक्तपुर, नुवाकोट, मकवानपुर, चितवन लगायतका मध्य तथा दक्षिणपश्चिम जिल्ला, मधेश प्रदेशको पर्सा र सप्तरी, गण्डकी प्रदेशका उत्तरपुर्वी जिल्ला बाहेकका अधिकांश जिल्ला, लुम्बिनी प्रदेशका अधिकांश भूभाग र कर्णाली प्रदेशका पूर्वी तथा उत्तरी भूभागमा अधिकतम तापक्रम सरदर भन्दा बढी हुने सम्भावना ४५ देखि ५५ प्रतिशत रहेको छ । बाँकी भूभागमा अधिकतम् तापक्रम सरदर भन्दा बढी हुने सम्भावना ३५ देखि ४५ प्रतिशत रहेको छ । न्यूनतम तापक्रमको आकलन यसैगरी सुदूरपश्चिम प्रदेश, लुम्बिनी प्रदेशको रुकुमपश्चिम, रोल्पा, प्यूठान बाहेकका जिल्ला, गण्डकी प्रदेशका लमजुङ, स्याङ्जा, तनहुँ, गोरखा लगायतकामध्य तथा पूर्वी जिल्ला, वाग्मती प्रदेशको दोलखा र प्रदेश नं १ का ताप्लेजुङ, सङ्खुवासभा, सोलुखुम्बुलगायताका उत्तरी जिल्लामा न्यूनतम् तापक्रम सरदर हुने सम्भावना ३५ देखि ४५ प्रतिशत रहेको छ । बाँकी भूभागमा सरदर भन्दा बढी हुने सम्भावना ३५ देखि ४५ प्रतिशत रहेको छ । आकलनको आधार विभागले यस आकलन विश्व मौसम सङ्गठनको विश्वभर क्षेत्रीयस्तरको जलवायु सूचना उत्पादन गर्ने केन्द्रको हावापानी प्रारुपको आकलन, जल तथा मौसम विज्ञान विभागको हावापानी आकलन गर्ने प्रविधि र दक्षिण एसियाली जलवायु दृष्टिकोण मञ्चको आकलनको आधारमा तयार गरेको हो । साथै नेपालको हिउँद अवधिको जलवायुमा प्रभाव पार्ने पूर्वी प्रशान्त महासागरमा विकसित हुने एन्सो तथा हिन्द महासागरमा विकसित हुने दुई ध्रुवीय प्रणालीको हालको अवस्था तथा जलवायु प्रारुपहरुको हिउँद अवधिको आकलन र अन्तरऋतु परिवर्तनशीलताका कारकलाईसमेत मध्यनजर गरी तयार गरिएको छ । हाल प्रशान्त महासागरमा लानिनाअवस्था रहेको देखिएको छ र आगामी हिउँद अवधिमा पनि लालिना कायम रहने आकलन गरिएको छ । त्यसैगरी हिन्द महासागरमा विकसित हुने दुई ध्रुवीय सामुद्रिक तापक्रम सूचक हाल तटस्थ रहेको र हिउँद अवधिभर तटस्थ नै रहने आकलन गरिएको छ । रासस"
नारायणगढमुग्लिन सडकमा दैनिक चार घण्टा सवारी रोकिने,"चितवन : नारायणगढ मुग्लिन सडक खण्डमा दैनिक चार घण्टा सवारी आवागमन रोकिने भएको छ। सडक खण्डमा पर्ने पुल निर्माणका लागि सवारी रोक्न लागिएको हो। जिल्ला प्रशासन कार्यालय चितवनमा आज सम्पन्न सरोकारवालाको बैठकले पुस ५ गतेदेखि एक महिनाका लागि सडक रोकेर काम गर्ने निर्णय गरिएको छ। सडक बिहान ११ बजेदेखि दिउँसो ३ बजेसम्म रोकिने छ। भौगोलिक रूपमा कठिन ठाउँमा रहेका सिमलताल, कालीखोला, तुईन खोला र चिसेन्जी खोला पुल निर्माणका लागि पहाड काट्ने लगायतका कामको लागि सवारी आवागमन रोक्न लागिएको हो। प्रमुख जिल्ला अधिकारी अश्मान तामाङको अध्यक्षतामा भएको बैठकले नारायणगढतर्फबाट जाने यात्रुबाहक बस, मिनि, माइक्रो बस, साना सवारी साधनलाई पन्ध्रकिलो बजारदेखि जुगेडीसम्म बिहान ११ बजे रोक्ने निर्णय गरेको छ। यस्तै मालबाहक ट्रक, लरी, ट्रेलर, ट्रिपर, ट्याङ्कर लगायतका भारी सवारी साधनलाई भतेरी जङ्गलदेखि रामनगरसम्म बिहान १०:५० बजेदेखि रोकिने छ। काठमाडौँ तर्फबाट आउने यात्रुबाहक सवारीलाई मुग्लिन बजारदेखि मनकामना केवलकार गेटसम्म र पोखरातर्फबाट आउने यात्रुबाहक सवारीसाधनलाई बेनीटारदेखि पावरहाउससम्म बिहान १०:५५ बजे रोकिने भएको छ। यस्तै, काठमाडौंतर्फबाट आउने मालबाहक सवारीलाई लेबाटारमा र पोखरातर्फबाट आउनेलाई मालबाहक सवारीलाई आँबुखैरहनीमा बिहान १०:४५ बजे रोक्ने बैठकले निर्णय गरेको छ। बैठकले बिहान ११ बजेदेखि ३ बजेसम्मको समयमा एम्बुलेन्स, दमकल लगायतका अत्यावश्यकीय सवारीलाई अनुकूलता हेरी छोड्ने निर्णय गरेको छ। यस्तै, पोखराकाठमाडौं सञ्चालन हुने सवारी सहज सञ्चालनका लागि ट्राफिक कार्यालयले समन्वय गर्ने भएको छ। निर्माण कार्यलाई तीव्रता दिन निर्माण व्यवसायीले पर्याप्त साधनस्रोत र जनशक्ति परिचालन गर्ने छन् भने सडक खण्डको ठाउँठाउँमा मर्मतको कार्य पनि यसै समयमा गरिने भएको छ।"
शोकमा डुब्यो जाजरकोटको छेडागाड,"जाजरकोट : सोमबार जीप दुर्घटनामा १२ जनाको मृत्यु भएको शोकमा जाजरकोटको छेडागाड नगरपालिकाभित्रका कामकाज बन्द गरिएको छ। छेडागाड नगरपालिका४ दशेरामा जीप दुघर्टनामा भएको थियो। मृत्यु भएकाहरूको शोकमा नगरपालिकाले मंगलबार सरकारी तथा गैरसरकारी कार्यालय, संघ संस्था बन्द गरेको हो। नगरपालिकाभित्र रहेका सम्पूर्ण सरकारी, निजि तथा गैरसरकारी कार्यालयहरू मंगलबार बन्दगरी सेवा प्रवाहको कामलाई रोक्न शोक वक्तव्यमार्फत सबैलाई अनुरोध गरिएको छ। जीप दुर्घटनामा परी ज्यान गुमाउनेप्रति नगरपालिकाले श्रद्धान्जलि व्यक्त गरेको छ। मंगलबार एक शोक वक्तव्य जारी गर्दै नगरपालिकाले श्रद्धाञ्जली अर्पण गरेको हो। निमित्त प्रमुख प्रशासकीय अधिकृत गंग बहादुर रोकायद्वारा जारी गरिएको शोक वक्तव्यमा भनिएको छकहालिलाग्दो दुर्घटनाबाट अनाहकमा १२ जनाले ज्यान गुमाउनु परेको यस दुःखद घटनाले छेडागाड नगरपालिकाको सम्पूर्ण परिवार स्तब्ध भएको छ। साथै यस दुःखद दुर्घटनाबाट ज्यान गुमाउनु हुने सम्पूर्ण मृतआत्माहरूको चीरशान्तिको कामना गर्दै शोकाकुल परिवारजनप्रति गहिरो सम्वेदना प्रकट गर्दछौं। छेडागाड नगरपालिका४ र ५ को सिमानास्थित भीरबाटीमा कर्णाली प्रदेश ०२००१ च ०४२९ नम्बरको बोलेरो जीप दुर्घटनामा परेको थियो। मृतकको पोष्टमार्टमका लागि इलाका स्वास्थ्य चौकी दशेरा लगिएको छ। दशेरामै पोष्टमार्टम गर्नका लागि जिल्ला अस्पताल जाजरकोटबाट चिकित्सकको टोली मंगलबार बिहानै त्यसतर्फ प्रस्थान गरेको भएपनि दिउँसोसम्म पोष्टमार्टम हुन नसकेका स्थानीय प्रेम रावतले जानकारी दिए। पीडित पक्षले क्षतिपूर्ति र दोषीलाई कारवाहीको माग गदै पोष्टमार्टम गर्न नदिएको रावतले बताए। सहमति नजिक पुगेको र केही समयमै पोष्टमार्टम गरेर सम्बन्धित परिवारलाई सव बुझाउने तयारी भैरहेको निमित्त प्रमुख जिल्ला अधिकारी जनकप्रसाद भण्डारीले बताए।"
"पर्साबाट ३ सय ६३ केजी गाँजासहित ट्रक नियन्त्रणमा,चालक फरार",पर्सा : पर्साको ठोरी गाउँपालिका ३ स्थित ठुटेखोला इलाकाबाट सशस्त्र प्रहरीले करीब ३ सय ६३ केजी गाँजासहित ट्रक नियन्त्रणमा लिएको छ। सशस्त्र प्रहरी बल नेपाल नम्बर २ छिन्नमस्ता बाहिनी मुख्यालय महोत्तरीको विशेष सूचनाको आधारमा बिओपी ठोरीले मकवानपुरको हेटौडाबाट पर्साको विजय बस्तीतर्फ जाँदै गरेको ना ४ ख ६५५५ नम्बरको ट्रकमा फल्स वटन प्रयोग बनाई २२ वटा कार्टुनमा प्याक गरी लैजाँदै गरेको अवस्थामा गाँजा र ट्रक नियन्त्रणमा लिएको हो । उक्त ट्रकका चालक प्रहरीलाई देख्नासाथ ट्रक सोही ठाउँमा छाडि फरार भएका थिए । बरामद गाँजा तथा ट्रक ईलाका प्रहरी कार्यालय ठोरीमा बुझाइएको प्रहरीले जनाएको छ।
समृद्ध सुदूरपश्चिमबारे अन्तर्राष्ट्रिय सम्मेलन,"महेन्द्रनगर : सुदूरपश्चिम प्रदेशको सम्भाव्यता, कला, संस्कृति र विकासका विषयमा अन्तर्राष्ट्रिय सम्मेलन सोमबारदेखि महेन्द्रनगरमा सुरु भएको छ। सुदूरपश्चिम विश्वविद्यालयले ब्रिटेननेपाल एकेडेमिक काउन्सिल र अक्सफोर्ड विश्वविद्यालयको सहकार्यमा तीन दिने अन्तराष्ट्रिय सम्मेलन आयोजना गरेको हो। सम्मेलनमा ९ देशका प्राध्यापक तथा अनुसन्धानकर्ताले शोधपत्र प्रस्तुत गर्ने सुदूरपश्चिम विश्वविद्यालयका उपकुलपति अम्मराज जोशीले बताए। सुदूरपश्चिममा केन्द्रित रहेर तयार पारिएका शोधपत्र प्रस्तुत हुनेछन्। ती विषयमा बहस छलफल हुनेछ, उनले भने, नौ विधामा ७६ वटा शोधपत्रहरू प्रस्तुत हुनेछन्। सम्मेलनमा सुदूरपश्चिमको कला संस्कृति, आर्थिक, सामाजिक र राजनीतिक विकासका विषयमा समेत विचार विमर्श हुने उनले बताए। सम्मेलनमा अनलाइन र भौतिक उपस्थितिमा स्वदेशी र विदेशी गरी ४ सय १६ जना सहभागी भएको ब्रिटेननेपाल एकेडेमिक काउन्सिलका प्रतिनिधि कृष्ण अधिकारीले बताए। जनस्वास्थ्य, मेडिकल शिक्षा, इन्जिनियरिङ, जलस्रोत, शैक्षिक नीति, वातावरण, सामाजिक विज्ञान र इतिहासलगायतका विषयमा तीन दिनसम्म बहस हुनेछ, उनले भने, यहाँको गेटा मेडिकल कजेलदेखि पश्चिमसेती परियोजनाबारे पनि बहस हुनेछ। सुदूरपश्चिम विश्वविद्यालयका उपप्राध्यापक दीपकचन्द्र भट्टले सुदूरपश्चिम विश्वविद्यालयको इतिहासमै पहिलो पटक भएको अन्तर्राष्ट्रिय सम्मेलनले यो क्षेत्रको विकासमा महत्वपूर्ण टेवा पुग्ने बताए। उनले प्रष्ट पारे, सम्मेलनले सुदूरपश्चिमका थुप्रै सम्भावनाहरूको उत्खनन गर्नेछ।"
थली खण्डमा सडक कालोपत्र हुने,"काठमाडौं : निर्माण सुरु भएको छ वर्षपछि थली सडक कालोपत्र हुने भएको छ । चावहिलसाँखु सडकअन्तर्गतका सो सडक बुधबारदेखि कालोपत्र हुने काठमाडौं उपत्यका सडक विस्तार आयोजनाले जनाएको छ । सो सडकमा अरु खण्डमा सडक निर्माण भइसकेपछि उक्त खण्डको निर्माण सम्पन्न नहुँदा स्थानीयवासी घर र पसलमा धुलो उडेर तथा वर्षामा सडक प्रयोगकर्ता बर्षामा खाल्डै खाल्डाका कारण हैरान भएका थिए । सडक पिच नभएपछि स्थानीयबासी आन्दोलित छन्। सो खण्डमा आवश्यक तयारीका काम भइसकेकाले अब कालोपत्र गरिने आयोजनाका प्रमुख कृष्णनाथ ओझाले बताए । गतवर्ष त्यहाँका स्थानीयवासीले चौडाइ बढाएर मात्रै कालोपत्र गर्न भनेकाले त्यतिबेला नभएर अहिले गरिएको उनले बताए । उनले भने, 'सडकको केही चौडाइ बढेपछि अहिले झण्डै १४ मिटर चौडा हुने गरी चार लेनको सडक निर्माण गरिएको छ ।' चावहिल साँखु सडकमा अधिकांश सडक २२ मिटरभन्दा कम चौडाइमा कालोपत्र गरिएको आयोजनाका प्रवक्ता महानन्द जोशीले बताए। जग्गा जति उपलब्ध भयो त्यसैका आधारमा कतै फराकिलो त कतै साँघुरोमै कालोपत्र गरिएको छ । झण्डै १२ किमी लम्बाइको सो सडकको चौडाइमा एकरुपता नभएको उनले बताए। उनले भने, 'कतै २२ मिटर नै पुगेको पनि छ कतैकतै २०, कतै ११ मिटर चौडाइ छ ।' पूरै सडकमा अधिकांश ठाउँमा छेउमा ढल राखिएको प्रवक्ता जोशीले बताए । चौडाइ पाँचसात मिटर भएका ठाउँमा दुईतिर ढल हाल्न नसकिने हुँदा एकातर्फबाट मात्रै ढल हालिएको छ भने अधिकांश स्थानमा दुबैतर्फबाट ढल हालिएको छ । तिवारी टोलमा मात्रै एकातिरबाट मात्रै ढल छ भने थलीमा अहिलेका लागि एकातर्फबाट मात्रै ढल हालिएको उनले बताए । उनले भने, 'पछि दुबैतिरबाट हालिने गरी योजना बनाइएको छ ।' जग्गा उपलब्ध नहुँदा लामो समयसम्म सम्पन्न हुन नसकेको सडक योजनाका रुपमा चावहिलसाँखु सडक रहेको छ । यहाँ पटकपटक पहल गर्दा पनि जग्गा उपलब्ध भएको थिएन भने कतै प्राप्त जग्गामासमेत पछि स्थानीयवासीले काम गर्न नदिएको आयोजनाले जनाएको छ । सलम्बुटारमा सडक निर्माणका लागि तयारी गर्दा पूरै मापदण्डअनुसार चौडाइमा नै दुबैतर्फ ढल हालेर पर्खाल लगाइएको थियो । सर्वोच्चले अदालतको आदेशपछि व्यक्तिगत जग्गा लिन नसकिएकाले कम चौडाइमा कालोपत्र गरिएको उनले बताए। उनले भने, 'बीचमा पुरानो सडकमा मात्रै कालोपत्र गरिएको छ । पर्खाल लगाइएको र ढल बनाइएको सडक बाहिर परेको छ ।' यहाँ तीन खोलामा पुल निर्माण गरिने आयोजनाले जनाएको छ । पहिले दुई लेन रहेको सडकलाई चार लेन बनाउनका लागि हाल भइरहेको पुलभन्दा दायाँबायाँ बनाउन लागिएको हो । चावहिलसाँखु सडक कतिपय स्थानमा एक वा दुई घरका कारणले पनि सडक निर्माण अवरुद्ध बनेको थियो । आयोजनाले सम्बन्धित नगरपालिका र वडासँगको समन्वयमा नै ती समस्या हल गरेर काम अघि बढाएको थियो । आयोजनाले पैदलयात्रुमार्ग, वर्षाको पानी जम्मा हुने पाइपलगायत संरचनासमेत निर्माण गर्नेगरी ठेक्का सम्झौता भएको थियो । आयोजनाले २२ मिटर चौडाइ कायम गर्ने गरी ठेक्का सम्झौता गरेपनि सोअनुसार काम हुनसकेको छैन । सो सडकमा निर्माण सम्झौता भएको तीन वर्षपछि कालोपत्रको काम सुरु भएको थियो । मुआब्जा विवादसँगै सो सडकमा मेलम्ची खानेपानी आयोजनाको पाइपलाइन विस्तार, टेलिफोन र बिजुलीका खम्बा, ढललगायत संरचनाले पनि काममा अवरोध पुर्याएको थियो । पटकपटक पत्राचार गर्दा पनि सम्बन्धित निकायले संरचना सार्न ढिलाइ गर्दा कतिपय स्थानमा आयोजना आफैँले ती संरचना हटाएर निर्माणस्थल खाली गराएर काम अघि बढाएको छ । सडक विस्तार हुँदा आफ्नो घरजग्गा मासिने भएकाले स्थानीयवासी मुआब्जा पाउनुपर्ने माग गर्दै सर्वोच्च अदालतसम्म पुगेका थिए। सरकारले तीन वर्षअघि नै विस्तारका क्रममा रहेका उपत्यकाका सडक यथास्थितिमै कालोपत्र गर्ने निर्णय गरेको थियो। यसबीचमा मन्त्री, सांसद र शीर्ष नेताले सडकको पटकपटक अनुगमन गरिसकेका छन्। पछिल्लो पटक नवनिर्वाचित सांसद सोबिता गौतमले पनि आयोजना र स्थानीयबासीसँग छलफल गरेर सडक निर्माण चाँडो सम्पन्न गर्न पहल गर्नुभएको छ । १० सडक विस्तार सुरु भएकामा कतिपय सम्पन्न भएका छन् भने कति अन्तिम चरणमा छन् । काठमाडौँका कागेश्वरीमनोहरा, गोकर्णेश्वर र शङ्करापुर नगरपालिकासँगै सिन्धुपाल्चोकका विभिन्न पालिकाका नागरिक यही सडक हुँदै आवतजावत गर्दै आएका छन् । रासस"
तरलता सुधारको बाटोमा,"काठमाडौं : नेपाल राष्ट्र बैंकका गभर्नर महाप्रसाद अधिकारीले पछिल्लो समयमा तरलतामा सुधार आइरहेको बताएका छन्। नेपाल बैंकर्स एसोसिएसनको १३औं साधारणसभामा बोल्दै गभर्नर अधिकारीले अर्थतन्त्रका सूचक सकारात्मक भइरहेको बताए। बैंकिङ प्रणालीमा भित्रभित्रै तरलतामा सुधार भइरहेको छ उनले भने। बजारमा अन्तरबैंक दर साढे ८ बाट ७०७ प्रतिशतमा झरेको छ। गभर्नर अधिकारीले अर्थतन्त्रलाई सन्तुलन राख्न नचुक्ने बताए। अर्थतन्त्रलाई सही बाटोमा लिन सबैको साथ, सहयोग चाहिने बताए। गभर्नर अधिकारीले अर्थतन्त्र रिकभरी हुन चुनौती थपिए पनि त्यसका लागि सबैको साथ आवश्यक पर्ने बताए। अर्थतन्त्रको मेरुदण्ड रेमिट्यान्स भए पनि त्यसैमा भर पर्न नहुने गभर्नर अधिकारीले बताए। उत्पादनतर्फ लाग्नुपर्छ, रेमिट्यान्समै भर परेर हुँदैन उनले भने। उत्पादनमा नगए अर्थतन्त्रमा जटिल समस्या आउन सक्ने उनले बताए। एउटै ऋणीलाई ऋण थपिरहने परिपाटीलाई राष्ट्र बैंकले नियन्त्रण गर्न खोजेको उनले बताए। ऋणलाई व्यवस्थित गर्न खोज्दा व्यवसायीबाट विरोध भइरहेको छ उनले भने। ऋणीले ऋण नपाएको गुनासो आइरहेको उनले बताए। ऋणमाथि किन ऋण थप्ने भन्ने, अधिकारी भन्छन्, ऋणीले पनि केही योगदान गर्नुपर्छ। यो वर्ष जति रिकभरी हुन्छ, अर्को बिजनेसलाई दिन्छौं भन्ने हुनुपर्छ उनले भने, ब्याज लिएर नाफा देखाउने प्रवृत्ति हट्नुपर्छ। विकृति र सुधार बैंकबाटै हुने भएकाले बैंकरहरू गम्भीर हुनुपर्ने उनले बताए। अर्थतन्त्रमा राम्रा पक्ष रहेको उनले बताए। बैंकहरूले चलाइरहेको अस्थायी तरलता सुविधा पाँच अर्ब मात्र छ, तर व्यवसायीहरूले पुरानो ऋण तिर्न नै थप कर्जा माग्ने परिपाटीले विरोध आएको हो उनले भने। पुरानै ऋणीले थप ऋण लिइरहँदा निक्षेपक वृद्धि नहुने र अर्थतन्त्रमा समस्या आउने भएकाले नियन्त्रण गर्न खोजिएको गभर्नर अधिकारीले बताए। कर्जा र निक्षेप अनुपातको नयाँ नियमले दबाब परेको उनको भनाइ छ। ऋणीको व्यापार बढ्नुपर्ने बताए। मुद्रास्फीति नियन्त्रण गर्न राष्ट्रबैंक चनाखो भएको बताए। बैंकहरूले निक्षेपको दोहोरो गणना गर्ने परिपाटीमा सुधार गरिएको गभर्नर अधिकारीले बताए। यसबाट करिब ९० अर्बबराबरको निक्षेपको दोहोरो गणना हटेको छ उनले भने। विश्वव्यापी रूपमा अर्थतन्त्रमा समस्या रहेकाले आत्तिन नहुने उनले बताए। राष्ट्र बैंकका पूर्वगभर्नर तिलक रावलले राष्ट्र बैंकले ब्याजदरमा हस्तक्षेप गर्न नसक्ने बताए। ब्याजमा हस्तक्षेप सरकारले कसरी गर्न सक्छ सरकारले ? उनले प्रश्न गरे। आपसमा तालमेल नगरी अर्थतन्त्र सुधार गर्न नसकिने उनले बताए। पुँजीगत खर्च नहुँदा तरलता सहज हुन नसक्ने रावलले बताए। ६ प्रतिशत ब्याजबाट १७ प्रतिशत पुग्दा उद्योगी व्यवसायीलाई कसरी धान्ने भन्ने लाग्नु स्वाभाविक भए पनि राष्ट्रबैंकको बाध्यतालाई बुझ्नुपर्ने उनले बताए। नेपाल बैंकर्स संघका उपाध्यक्ष सुनील केसीले अर्थतन्त्रमा देखिएका जटिलता सामना गर्न संघ तत्पर रहेको बताए। मिलेर चुनौतीको सामना गर्नुपर्ने उनले बताए। यसैबीच, वार्षिकोत्सवको अवसरमा नेपाल बैंकर्स संघले पूर्वगभर्नर तिलक रावललाई सम्मान गरेको छ। सभाले संघको कार्य समिति सदस्यमा नेपाल एसबीआई बैंकका सीईओ दीपककुमार दे, माछापुच्छ्रे बैंकका सीईओ सन्तोष कोइरालालाई दोहोर्याउनुका साथै एभरेस्ट बैंकका सीईओ सुदेश खलिङलाई सदस्य चयन गरेको छ।"
लागुऔषधसहित छुट्टाछुट्टै स्थानबाट ६ जना पक्राउ,"कपिलवस्तु : लागुऔषधसहित छुट्टाछुट्टै स्थानबाट ६ जना पक्राउ परेका छन्। कृष्णनगर नगरपालिका२ यात्रुगेटबाट अवैध लागुऔषध अफिमजस्तो देखिने पदार्थ करिब १५ केजीसहित रुकुम काक्री गाउँपालिका९ घर भएका हाल दाङ तुल्सीपुर उपमहानगरपालिका१७ मानपुर बस्ने ४३ वर्षीया आशा कुमारी बुढा लगायत ३ जनालाई प्रहरीले पक्राउ गरेको छ । भारततर्फ जाँदै गरेका उनीहरुलाई विशेष सूचनाको आधारमा ईलाका प्रहरी कार्यालय कृष्णनगरबाट खटिएको प्रहरीले जाँच गर्ने क्रममा लुकाइछिपाई लैजाँदै गरेको अवस्थामा उक्त लागूऔषध सहित फेला पारी पक्राउ गरेको हो । कञ्चनपुर, बेलौरी नगरपालिका६ प्रेमनगरबाट अवैध लागुऔषध खैरो हिरोइनजस्तो देखिने पदार्थ करिब २ ग्राम ६२ मिलिग्राम सहित २ जनालाई प्रहरीले पक्राउ गरेको छ । पक्राउ पर्नेहरुमा कैलाली गोदावरी नगरपालिका९ सेरीटोल बस्ने ३० वर्षीय अबिनाश साउद र २७ वर्षीय रुपेश राना रहेका छन् । से४ प ९५०३ नम्बरको मोटरसाइकल ईलाका प्रहरी कार्यालय बेलौरीबाट खटिएको प्रहरीले जाँच गर्ने क्रममा उनीहरुलाई उक्त पदार्थ सहित पक्राउ गरेको हो । यस्तै, सर्लाही, पर्सा गाउँपालिका६ नेपाल(भारत बोर्डर दशगजाबाट अवैध लागूऔषध गाँजा करिब ७ केजी ५ सय ग्राम सहित हरिपुर्वा नगरपालिका९ बसतपुर बस्ने १९ वर्षीय बिमलेश यादवलाई सोमबार दिउँसो प्रहरीले पक्राउ गरेको छ । प्रहरी चौकी पर्साबाट खटिएको प्रहरीले स७ प ९९१५ नम्बरको मोटरसाइकललाई जाँच गर्ने क्रममा मोटरसाइकलको पछाडि लुकाई ल्याएको उक्त लागुऔषधसहित फेला पारी उनलाई पक्राउ गरेको हो । पर्सा, ठोरी गाउँपालिका२ बाट अवैध लागुऔषध गाँजा करिब ३ सय ६३ केजी प्रहरीले बरामद गरेको छ । ईलाका प्रहरी कार्यालय ठोरी र सशस्त्र प्रहरी बल बिओपी ठोरीबाट खटिएको संयुक्त टोलीले चितवन माडीबाट वीरगंजतर्फ जाँदै गरेको ना४ ख ६५५५ नम्बरको मिनी ट्रक जाँच गर्ने क्रममा लुकाई छिपाई ल्याएको अवस्थामा मिनी ट्रक सहित उक्त गाँजा बरामद गरेको हो । हाल फरार रहेका मिनी ट्रक चालकको प्रहरीले खोजी गरिरहेको छ ।"
माफी,"हेमन्त र पुष्प असाध्यै मिल्ने साथी थिए। दुवै उत्तिकै कडा मिहिनेत गर्थे र मिलेर गरेको व्यवसाय पनि फस्टाएको थियो। एकदिन साह्रै गर्मीको थियो। पुष्पलाई खोलामा पौडी खेल्न मन लाग्यो। पुष्पको उपाय हेमन्तले सुन्नेबित्तिकै मन परायो। बाटोमा हिँड्दै गर्दा सानो कुरामा विवाद भयो। हेमन्त एक्कासि झोक्किए र पुष्पको गालामा एक थप्पड हाने । तर पुष्पले कुनै प्रतिक्रिया जनाएन। ऊ खोलातर्फ अगाडि बढिरह्यो। झापड हान्नेबित्तिकै हेमन्तलाई गल्तीको पश्चाताप भयो। ऊ केही नबोली पुष्पलाई पछ्याउँदै खोलासम्म पुग्यो। खोलामा पुग्नेबित्तिकै दुवैजना नुहाउन ठीक परे। हेमन्त खोलामा छिर्यो तर पुष्प बगरमा केही लेख्न थाल्यो। केहीबेरपछि जब पुष्प खोलामा पस्यो तब हेमन्त आएर पुष्पले लेख्दै गरेको पढ्यो। त्यहाँ लेखिएको थियो, हेमन्तले आज मलाई झापड हान्यो। उसले त्यो पढेर खोलामा पुष्पलाई हेर्यो। पुष्प खोलाको बीचतिर डुब्न लाग्दैरहेछ। ऊ खोलाको किनारमा आउने प्रयास गर्दै थियो तर खोलाले झन् बीचतिर लाग्दै थियो। हेमन्त दौडदै पुष्प भए ठाउँमा पुग्यो। पुष्पलाई पकडेर किनारमा ल्यायो। आत्तिएको पुष्प केहीबेरमा शान्त भयो। नजिकैको ठूलो ढुंगामा लेख्यो, आज मलाई हेमन्तले डुब्नबाट बचायो। हेमन्त छक्क पर्दै सोध्यो, अघि झापड हान्दा खोलामा लेख्यौ र अहिले बचाएको चाहिँ ढुंगामा लेख्यौ, किन ? जब कसैले चित्त दुखाउँछ, त्यो कुरालाई भुल्दा राम्रो हुन्छ। त्यसैले बगरमा लेखें ताकि हावा र पानीले त्यो मेटाओस्। पुष्पले भन्यो, तर जब कसैले राम्रो काम गर्छ, तब त्यसलाई सम्झिराख्नु पर्छ। त्यसैले ढुंगामा लेखें ता कि त्यो सधैं रहोस् र कसैका लागि प्रेरणा बनोस्। पुष्पको कुरा सुनेर हेमन्तले साथीलाई अंकमाल गर्दै माफी माग्यो। पुष्पले माफी दियो। माफी माग्ने र दिने कुराले मित्रता थप पारदर्शी र मजबुत बन्यो।"
स्वास्थ्य संस्थामा सुत्केरी हुँदा मातृमृत्यु र बाल मृत्युदर घट्यो,"मुगु : मुगुमा स्वास्थ्य संस्थामा नियमित चेकजाँच गरेर सुत्केरी हुने बढेपछि मातृमृत्यु र बालमृत्यु घटेको छ। आर्थिक वर्ष ०७७७८ मा एक हजार ४५ जना संस्थागत सुत्केरी भएको थियो। २३ जना महिला मात्र घरमा सुत्केरी भएका थिए। जुन कुल सुत्केरीमध्ये २२० प्रतिशत घरमा सुत्केरी भएका हुन्। यो एक वर्षमा १० जना नवजात शिशुको मृत्यु भएको थियो। जुन कूल जन्मेका शिशुमध्ये झन्डै एक प्रतिशत (०९५ प्रतिशत)को मृत्यु भएको हो। आर्थिक वर्ष ०७८।७९ मा जिल्लाका चारवटै स्थानीय तहमा गर्भवती महिलाहरूले नियमिति चेकजाँच र स्वास्थ्य संस्थामा सुत्केरी हुनेका संख्यामा वृद्धि भएको जिल्ला स्वास्थ्य कार्यालय मुगुले जनाएको छ। यो साल जिल्लामा एक हजार २१६ जना महिलास्वास्थ्य संस्थामा सुत्केरी भएका थिए। सात जना महिला मात्रै घरमै सुत्केरी भएका थिए। जुन जिल्लाको कुल सुत्केरी महिलाको १८९ प्रतिशत मात्र घरमा सुत्केरी भएका थिए। यो वर्ष ६ जना नवजात शिशुको मृत्यु भएको थियो। जुन अघिल्लो आर्थिक वर्षभन्दा आधा कम अर्थात् ०४९ प्रतिशत शिशुको मात्र मृत्यु भएको देखिन्छ। छ जना गर्भवती महिलालाई जिल्लामा सुत्केरी गराउन जटिल भएपछि राष्ट्रपति महिला उद्दार कार्यक्रम अन्तर्गत हेलिकप्टरमार्फत सुर्खेतमा रिफर गरिएको स्वास्थ्य सेवा कार्यालयका सूचना अधिकार पशुराम नेपालीले बताए। चालू आर्थिक वर्षमा एक जना पनि सुत्केरी र नवजात शिशुको मृत्यु नभएको जिल्ला स्वास्थ्य कार्यालयले जनाएको छ। जिल्लामा एक अस्पातल एक प्रथामिक स्वास्थ्य केन्द्र र ३२ प्रसूति केन्द्र छन्। यी सबै स्वास्थ्य संस्थामा तालिम प्राप्त जनशक्ति हुनुका साथै नियमित चेकजाँच गर्ने र स्वास्थ्य संस्थामा सुत्केरी गराउन आउने गर्भवती महिलाहरूलाई यातायात खर्चबापत ३ हजार ८०० रुपैयाँ रकम उपलब्ध गराउँदै आएकाले र स्वास्थ्य संस्थामा सुत्केरी हुँदा आमा र शिशु दुवैको स्वास्थ्य अवस्थामा स्वास्थ्यकर्मीबाट हेरविचार हुने भएकाले पनि स्वास्थ्य संस्थामा सुत्केरी हुन आउने गर्भवति महिलाको संख्यामा वृद्धि हुन पुगेको हो। अहिले जिल्लामा मातृ मृत्युदर पनि शून्य भएको जिल्ला स्वास्थ्य कार्यालयका प्रमुख उमेश गौतमले बताए। पहिलेपहिले आफूलाई पायक पर्ने स्थानमा प्रसूति केन्द्र थिएनन्। अहिले प्रत्येक वडामा स्वास्थ्य संस्था र प्रसुति केन्द्र छन्। सबै ठाउँमा तालिम प्राप्त जनशक्ति पनि छन्। अहिले सुत्केरी हुनुअघि अनिवार्य रुपमा नियमित चार पटक गर्भवती चेकजाँच हुन्छ। स्वास्थ्य संस्थामै पुगेर सुत्केरी गराउँदा यातायात खर्च र आमा शिशु दुवैलाई न्यानो कपडा पाइन्छ। घरमा सुत्केरी हुँदा आमा शिशु दुबैको ज्यानमा खतरा हुने भएकाले पनि स्वास्थ्य संस्थामै पुगेर सुत्केरी गराउन महिला तथा घरपरिवारमा चेतना विकास भएकाले सबै गर्भवती महिला स्वास्थ्य संस्थामा पुग्ने गरेको जिल्ला अस्पातलमा सुत्केरी भएकी सदरमुकाम गमगढी बस्दै आएकी जुम्ला सिंजाकी सरिता बुढाले बताइन। उनले भनिन्, स्वास्थ्य संस्थामा सुत्केरी हुँदा शिशु र आमा दुबैको स्वास्थ्य अवस्थालाई ख्याल गरिन्छ। जोखिमपूर्ण भए राम्रा अस्पतालमा रिफर हुन्छ। स्वास्थ्य संस्थामा सुत्केरी गराउँदा प्रोत्साहन स्वरुप पैसा पाउँदा तत्काल सुत्केरीलाई पोषिलो खाना खाने पैसा आउँछ।"
भक्तपुरको याछेंमा ५९ बालिकाको सामूहिक बेल विवाह,"भक्तपुर : भक्तपुरको याछेंमा मंगलबार ५९ बालिकाको सामूहिक बेल विवाह कार्य सुरु भएको छ । विवाह कार्य बुधबार सम्पन्न हुनेछ । नेवार कन्या कुमारीलाई ५ देखि ९ वर्षको उमेरमा गरिने दुईदिने सामूहिक बेलविवाह कर्म सुरु भएको हो । मंगलबार दुस्वः (भित्रिने) र बुधबार पिस्वः (बाहिरिने) गरी प्रारम्भिक दिन र समापन दिनको रुपमा दुई दिनसम्म बेलविवाह कर्म गरिनेछ । बेल विवाह कर्ममा जिल्लाका विभिन्न स्थानका बालिकाहरु परिवारसहित विशेष पोशाकमा सजिसजाउ गरी सहभागी भएका छन् । यसबाहेक पनि काठमाडौं, पनौती, साँगा, थिमि, बोडेलगायतका ठाउँहरुबाट पनि बेलविवाह गराउन आएको आयोजकले जनाएको छ । आयोजक समाज सेवा समिति याछें ६ भक्तपुरका सचिव राजाराम नापितले प्रति बेलविवाह दुई हजार पाँच सय रुपैयाँ शुल्क उठाएर आफूहरुले बेल विवाह कार्य गराइदिएको जानकारी गराए । यो खर्च बेल विवाह व्यवस्थापनलगायतका कार्यमा खर्चिने उनले जनाए । आयोजकले त्यहाँ सबै बन्दोवस्त मिलाएको थियो । वाइफाइदेखि , चिया नास्ता, बेल विवाह कार्यका लागि आवश्यक दुईजना पण्डितसहित आजाजू, जोशी, चित्रकार, नापितलगायतका व्यक्तिहरुको पनि बन्दोवस्त गरिदिएको थियो । मितव्ययिता अपनाएर कम खर्चमा बेल विवाह कर्म सम्पन्न गर्न सामूहिक बेल विवाह कर्म आयोजना गरेको आयोजकले जनायो । स्थानीय वृद्ध रामभक्त नाखण्डले समितिले विगत २८ वर्षदेखि प्रत्येक वर्ष निरन्तर सामूहिक बेल विवाह कार्य आयोजना गर्दै आएको जनाए । टोलका स्थानीयहरुबाट गठित समितिले पालैपालो अध्यक्षता ग्रहण गरेर पदाधिकारीहरुले जिम्मेबारी लिइ बेल विवाह गराउँदै आएको उनले जनाए । सामूहिक बेल विवाहले खर्च कम हुने उनको भनाइ छ नेवार समुदायमा बेलकर्मको ज्यादै महत्व छ । जोशी, आचार्य, शर्मालगायतबाट साइत देखाएर जुराएपछि बेल विवाहको मिति निश्चित गरी विवाह कार्य सम्पन्न गर्ने चलन छ । यो क्रममा बेल विवाहमा बेलसँगै सुनको प्रतिमा राखेर सूर्यनारायणलाई अर्पण गरी सुवर्णकुमारसँग विवाह गराई कन्यादान गर्ने गरिन्छ । कन्यादान कार्यमा प्रत्येक बालिकाका मातापितासहित परिवारजन तथा आफन्त गरी सयौंको सहभागिता रहने गर्दछ । यस क्रममा विवाह हेर्न आउनेहरुको संख्या पनि उतिकै धेरै हुने गर्दछ । विवाह कर्मको क्रममा सहभागी कन्याहरु पनि रमाउने गर्दछन् । बेल विवाहको एउटा मुख्य आकर्षण मित लगाउने कार्य हो । यस क्रममा बेल विवाहमा सहभागी कन्याबीच मित लगाउने प्रचलन छ । विवाहमा सहभागी भएकाहरुमध्ये दुई कन्याबीच मित लगाउने गरिन्छ । मित लगाएपछि उनीहरुबीच जीवनभर सम्बन्ध रहन्छ । विवाह, ब्रतबन्धलगायतका सबै कर्महरुमा नातागोता, आफन्त, छरछिमेकसरह मितलाई पनि निमन्त्रण गराई भोज खुवाउनेपर्ने चलन छ । संस्कृतिविद् ओम धौभडेल बेलसँग विवाह गरिने भएकाले नेवार समुदायकी महिला कहिले पनि विधुवा नहुने विश्वास रहेको बताउँछन् । पतिको मृत्यु भए पनि उनी विधुवा नहुने मानिने उनको कथन छ ।नेवारी समुदायमा बेल विवाहलाई विभिन्न कर्ममध्येको एक महत्वपूर्ण कर्म मानिन्छ । विशेष गरी रजस्वला हुनु अगाडि कन्याको बेल विवाह गर्ने प्रचलन छ ।"
ट्याक्टरबाट खसेर एक जनाको मृत्यु,दाङ : दाङको दंगिशरण गाउँपालिका३ एकलीमा हिजो ट्याक्टरबाट खसेर एक जनाको मृत्यु भएको छ। मृत्यु हुनेमा दंगिशरण गाँउपालिका६ थपगाउँका १७ वर्षीय सुदिप चौधरी रहेका छन्। उनको उपचारका क्रममा पौने ९ बजे राप्ती प्रादेशिक अस्पताल तुल्सीपुरमा मृत्यु भएको छ। हिजो बेलुकी साढे ८ बजे रा १ त ४५९३ नम्बरको गुडिरहेको ट्याक्टर चौधरी अचानक खसेका थिए। ट्याक्टर नियन्त्रणमा रहेको र चालक फरार रहेकाले खोजिकार्य भइरहेको इलाका प्रहरी कार्यालय हेकुलीले जानकारी दिएको छ।
मालपोत र नापी कार्यालय स्थापना गर्न माग,"नेपालगन्ज : बाँकेको दुर्गम बघौडा क्षेत्रमा इलाका प्रशासन, मालपोत र नापी कार्यालय स्थापना गर्न नरैनापुर गाउँपालिकाले माग गरेको छ। बाँकेको कर्णाली उपमा पाएको राप्ती पारीको बघौडा क्षेत्रमा इलाका प्रशासन र छोटी भन्सार कार्यालय द्वन्द्वकालको बाहानामा नेपालगन्ज स्थानान्तरण गरिएका थिए। आइतबार बसेको नरैनापुर गाउँपालिकाको कार्यपालिका बैठकले इलाका प्रशासन, मालपोत र नापी कार्यालय स्थापनाका लागि आवश्यक व्यवस्था मिलाउन जिल्ला प्रशासन कार्यालय बाँकेमार्फत सरकारलाई लिखित रूपमा माग गर्ने निर्णय गरेको हो। यी कार्यालयलाई आवश्यक भवनको व्यवस्था गाउँपालिकाले गर्ने अध्यक्ष इश्तियाक अहमद शाहले बताए। उनले भने, गाँउगाँउमा सिंहदरबार नाममा मात्र सिमित बन्यो। नागरिकता, राहदानी र अन्य सिफारिस बनाउन सदरमुकाम जानुपर्ने बाध्यताको अझै अन्त्य भएन। नागरिकलाई गाउँगाउँबाट सेवा दिने संघीयताको मर्म र भावना अनुरुप यी कार्यालय आवश्यक छ।यी कार्यालय सञ्चालन गर्न पटक पटक आग्रह गर्दा पनि सरकारबाट बेवास्ता भइरहेको अध्यक्ष शाहको गुनासो छ।"
काठमाडौंको कुलेश्वरमा हाइस र मोटरसाइकल ठोकिँदा एक जनाको मृत्यु,काठमाडौं : काठमाडौंको कुलेश्वरमा हाइस र मोटरसाइकल ठोकिँदा एक जनाको मृत्यु भएको छ। काठमाडौं महानगरपालिका१४ कुलेश्वरमा हिजो हाइस र मोटरसाइकल ठोकिँदा एक जनाको मृत्यु भएको छ भने एक जना घाइते भएका छन्। दुर्घटनामा मोटरसाइकल चालक काठमाडौं नार्गाजुन४ बस्ने २२ वर्षीय रवीन लामा र पछाडि सवार २१ वर्षीय सुशील बम्जन घाइते भएका थिए। घाइते दुवैको बयोधा अस्पताल बल्खुमा उपचार भैरहेकोमा रवीनको भने बेलुकी ८ बजे मुत्यु भएको हो। हिजो साँझ पौने ६ बजे बा २ ख ३२२३ नम्बरको हाइस र बा ९१ प ७४८० नम्बरको मोटरसाइकल ठोकिएको हो। हाइस र चालक नियन्त्रणमा रहेको प्रहरी वृत्त कालीमाटीले जानकारी दिएको छ।
भाउजुको हत्या गर्ने देवर प्रहरी फन्दामा,"सर्लाही: जग्गाको विषयमा विवाद हुँदा एकजनाको हत्या भएको छ। चक्रघट्टा गाउँपालिका२ भेल्ही बस्ने ७० वर्षीया सागर देवीको हत्या गरेको अभियोगमा सोही ठाउँ बस्ने उनकै देवर नाता पर्ने ६५ वर्षीय पुकार रायलाई प्रहरीले पक्राउ गरेको छ । पुकार राय, उनको छोरा ४० वर्षीय जितु भन्ने जितेन्द्र राय र बुहारी ३० वर्षीया अनिता देवी राय समेत मिली जग्गाको विषयलाई लिएर कुटपिट गर्दा सागर देवीको मृत्यु भएको प्रहरीले जनाएको छ। घटनामा संलग्न हाल फरार जितेन्द्र र अनिताको खोजी गर्नुका साथै यस सम्बन्धमा प्रहरीले आवश्यक अनुसन्धान गरिरहेको छ ।"
हिरासतमा रहेका श्रीमान भेट्न गएकी श्रीमती लागुऔषधसहित पक्राउ,"दाङ : प्रहरीको हिरासतमा रहेका श्रीमानलाई लागुऔषध लिएर भेट्न गएकी महिलालाई प्रहरीले पक्राउ गरेको छ। हिरासतमा रहेका घोराही१५ का २२ वर्षीय अशोक खड्कालाई भेट्न गएकी उनकी श्रीमती शान्ति घर्ती खड्का लागुऔषधसहित पक्राउ परेकी हुन्। उनी मंगलबार बिहान करिब ७ बजेतिर आफ्ना श्रीमान भेट्न जिल्ला प्रहरी कार्यालय पुगेकी थिइन्। अशोक तीनदिन अघिमात्रै लागुऔषधसहित पक्राउ परेका थिए। जिल्ला प्रहरी नायव उपरीक्षक राजनकुमार गौतमले प्रहरी हिरासतमा रहेका खड्कालाई भेट्न आएकी शान्तिलाई चेकजाँच गर्दा लागुऔषधसहित फेला पारेको अन्नपूर्णलाई जानकारी दिए। उनले भने,' श्रीमान्लाई भेट्न आएको बेला चेकजाँच गर्दा उनको साथबाट लागुऔषध भेटिएको हो।' प्रहरीका अनुसार उनीमाथि लागुऔषधसम्बन्धी मुद्दा दर्ता गरी आवश्यक कारबाही अघि बढाउने तयारी भइरहेको छ।"
मदिरा बोकेको गाडिसहित दुईजना पक्राउ,महोत्तरी :सशस्त्र प्रहरीले महोत्तरीको मटिहानी नगरपालिका ७ स्थित परिक्रमा गाछी ईलाकाबाट मदिरा बोकेको गाडिसहित दुईजना पक्राउ गरेक छ। करिब ९ लाख ६४ हजार रुपैयाँ बराबरको ४० कार्टुन सोफी र २ कार्टुन मेडुवा मदिरा बोकेको गाडीसहित दुईजनालाई प्रहरीले नियन्त्रणमा लिएको हो। सशस्त्र प्रहरी बल नेपाल बीओपी मटिहानीले भारतमा घर बताउने ३६ वर्षीय राजा साह र २२ वर्षीय अजित कुमारलाई नियन्त्रणमा लिएको हो । बीआर ०६ पीबी ९७११ नम्बरको बोलेरामा राखेर नेपालबाट भारततर्फ चोरीनिकासी गर्न लागिएको उक्त मदिरा तथा गाडीसहित उनीहरुलाई नियन्त्रणमा लिएको प्रहरीले जनाएको छ। पक्राउ परेकहरु र बरामद मदिरा तथा गाडी भन्सार कार्यालय जलेश्वरमा बुझाइएको छ ।
ओझेलमा बागलुङको खिउ बराह ताल,"बागलुङ : बागलुङको ताराखोला गाउँपालिका३ हिलको शिरमा खिउ बराह ताल प्रचारप्रसारको अभावमा ओझेलमा परेको छ। करिब तीन हजार एक सय मिटरको उचाइमा रहेको यो तालबाट कैयन हिमाल देख्न सकिन्छ। तर पदमार्ग र मोटरबाटोको पहुँच नहुँदा ताल ओझेलमा परेको हो। पर्यटकीय दृष्टिकोणले सम्भावना बोकेको भए पनि पूर्वाधार निर्माण र प्रचारप्रसार नहुँदा पर्यटक पुग्न नसकेका स्थानीय कृष्ण अठारे मगरको भनाइ छ। 'तालसम्म पुग्नका लागि सडकको पहुँच वा पदमार्ग निर्माण हुन सकेको छैन', उनले भने, 'तालसम्म पहुँचका लागि पूर्वाधार निर्माण हुने हो भने पर्यटकीय गतिविधि बढ्ने थियो।' स्थानीय नीरज बगालेले यतिबेला आफूहरू यतिबेला ताल संरक्षण र प्रचारप्रसारमा जुटेको बताए। उनले स्थानीयहरू ताल छेउछाउ कहिलेकाहीँ वनभोजका लागि जाने गरे पनि बाहिरबाट आउने पर्यटकहरू नभएको बताए। गाउँपालिकाले गत आर्थिक वर्षमा ताल संरक्षणका लागि रु चार लाख बजेट विनियोजन गरेको थियो भने यसवर्ष प्रदेश सरकारले सहयोग गरेको उनले जानकारी दिए। 'स्थानीय, प्रदेश र सङ्घबाट आवश्यक बजेट विनियोजन गरी ताल संरक्षण र संरचना निर्माणमा लाग्ने हो भने पर्यटकको सङ्ख्या बढाउन सकिन्छ', उनले भने। ताल संरक्षण तथा विकास प्राधिकरण गण्डकी प्रदेशले पनि यसका लागि पहल सुरु गरेको छ। यसवर्ष प्रदेश सरकारले विनियोजन गरेको १० लाख रुपैयाँ बजेटबाट ताल मर्मत सम्भार गरिने ताल संरक्षण तथा विकास प्राधिकरणका कार्यक्रम अधिकृत रणबहादुर विकले जानकारी दिए। 'बागलुङका तीन वटा ताल यसवर्ष संरक्षण र मर्मत सम्भार हुँदैछन्', उनले भने, 'ताराखोलाको खिउ बराह, ढोरपाटनको रुद्र र तामानखोलाको बराह तालमा काम भइरहेको छ।' ताराखोला गाउँपालिकाका उपाध्यक्ष भीमबहादुर रोकाले ताराखोला गाउँपालिकामा भएका तालतलैया र धार्मिकस्थलको प्रवर्द्धनका लागि नीति बनाएर अघि बढाउने बताए। 'हाम्रो पालिका अन्तर्गत धेरै पर्यटकीयस्थल छन्, केही स्थलमा पूर्वाधार निर्माण भइसकेका छन् भने अझै केहीमा काम हुन बाँकी छ, खिउ बराह तालको विकासलाई मुख्य प्राथमितामा राखेर काम गर्नेछौँ,' उनले भने। उनले पर्यटन क्षेत्रको विकास गरी स्थानीयको आयआर्जन बढाउने र जीवनस्तरमा उकास्ने गरी योजना बनाएको दाबी गरे। खिउ बराह तालबाट धौलागिरि, माछापुछ्रे, अन्नपूर्णलगायत दर्जनौँ हिमश्रुङ्खलासँगै बागलुङका विभिन्न स्थान र म्याग्दी, गल्मी, अर्घाखाँची लगायतका जिल्ला देख्न सकिन्छ।"
ऐतिहासिक ठूलोआँगन खन्न अवरोध,"गोरखा : पुरातत्व विभागले निर्माण गरेको ऐतिहासिक ठूलोआँगन खनिएको भन्दै स्थानीयवासीले काममा अवरोध गरेका छन्। पृथ्वीनारायण शाहको सालिक राख्न भन्दै गोरखा नगरपालिकाले ठाउँ तयार गरिरहेको ठाउँमा भेला भएका स्थानीयवासीले खाल्डो पुरेका हुन्। गोरखा नगरपालिका५ सतिपिपल, गैरीकुवा, गोरखा दरबार क्षेत्र र वडा नं ३ नारेश्वर क्षेत्रका बासिन्दा मंगलबार भेला भई खाल्डो पुरेका हुन्। ऐतिहासिक ठूलोआँगन खनेर त्यहाँ नयाँ संरचना बनाउँदा त्यहाँ हुँदै आवतजावत गर्न असहज हुने भन्दै ५० जना भन्दा धेरै समूहमा भेला भएकाहरूले खाल्डो पुरेका हुन्। पुरातत्व विभागले करिब ४० वर्षभन्दा अघि बिछ्याएको ढुंगा हटाएर गोरखा नगरपालिकाले करिब २२ लाख रुपैयाँको लागतमा पृथ्वीनारायण शाहको सालिक स्थापना गर्न लागेको थियो। सुरुदेखि नै विवादित बन्दै आएको सो कार्यक्रममा स्थानीयवासीले अवरोध गरेका हुन्। नगरपालिकाले सालिक निर्माण गरेपछि यहाँ नेपाली सेनाले नियमित रूपमा साँझ र बिहान परेड खेल्ने र सलामी दिने कार्यक्रम तय भएको थियो। नगरपालिका र नेपाली सेनाले संयुक्त रूपमा यहाँ कार्यक्रम सञ्चालन गर्न लागेको हो। सो कार्यक्रमले पर्यटन प्रवर्द्धन हुने विश्वास गरिएको छ। तर कतिपय स्थानीयवासीले भने पुरातात्विक सम्पदामा आँच आउने गरी नयाँ संरचना बनाउन लागेको भनेर विरोध गरिरहेका छन्। विरोधपछि केही समय निर्माण कार्य रोकिएको थियो। यसअघि २०४२ सालदेखि पुरातत्व विभागले गोरखाको बसपार्कभन्दा माथि, तल्लोदरबार, ठूलोआँगनदेखि गोरखकाली मन्दिर, गोरखा दरबार क्षेत्रसम्म समेटेर पुरातात्विक क्षेत्र घोषणा गरी परियोजना लागु गरेको थियो। त्यसैअन्तर्गत तल्लो दरबारलाई गोरखा संग्रहालय, आसपासका क्षेत्रलाई गोरखा पार्क, पृथ्वीनारायण शाहको सालिक निर्माण गरेको छ। साथै सो क्षेत्रलाई विश्व सम्पदा सूचीमा सूचीकृत गर्न सिफारिस पनि गरेको छ। केही स्थानीयवासीले विश्व सम्पदा सूचीमा समेटिएपछि साधारण जनजीवनमा कठिनाइ हुने, पुरातात्विक नीति नियम पालना गर्न सहज नहुने भन्दै निरन्तर विरोध गरेपछि २०७३ सालपछि गोरखा संग्रहालयको घेरा र गोरखा दरबार क्षेत्रलाई मात्र पुरातात्विक क्षेत्र कायम गरी बाँकी क्षेत्रलाई खुल्ला गरिएको थियो। पुरातात्विक क्षेत्रबाट मुक्त भएपछि यसअघि बिछ्याइएको ढुंगा फुटाएर ठूलोआँगनको बीच भागमा सालिक बनाउन थालिएको हो।"
कर्णाली नदीमा बेपत्ता दुईजनाको शव फेला,"कालिकोट : कालिकोटको सान्नी त्रिवेणी गाउँपालिका १ स्थित कर्णाली नदीमा बेपत्ता भएका तीनजनामध्ये दुईको शव भेटिएको छ। मंसिर २४ गते फुकोट जलविद्युत आयोजनाको जेसीबी दुर्घटना हुँदा बेपत्ता भएका तीन जनामध्ये दुई जनाको शव भेटिएको प्रहरीले जनाएको छ। सशस्त्र प्रहरीको गोताखोरको टोलीले शव फेला पारेको हो। बेपत्ता भएका मध्ये सोही गाउँपालिका १ बस्ने २० वर्षीय उमेश गिरी र कैलाली लम्कीचुहा नगरपालिका ४ का २३ वर्षीय जेसीबी चालक मंगल चुडारीको शव फेला परेको हो । सशस्त्र प्रहरी बल नेपाल आश्रित गुल्म कालिकोट र नम्बर ४२ रिजर्भ गण बाँकेबाट गएको गोताखोरले गिरी र चुडारीको शव फेला पारेको हो । उनीसँगै दुर्घटनामा परी हराइरहेका सोही गाँउपालिकाका १९ वर्षीय रक्तिम सार्कीको खोजीकार्य जारी छ । यीही मंसीर २४ गते सो आयोजनाको सुरुङ्गभित्र पानी हेरी फर्कदै गरेको प्रदेश नं३ ०१००३ क ६७७४ नम्बरको जेसीबी कर्णाली करिडोरबाट कर्णाली नदीमा खसेको थियो। जेसीबीमा रहेका ८ जनामध्ये दुईजनाको घटनास्थलमै मृत्यु, ३ जना घाइते र ३ जना बेपत्ता भएका थिए ।"
तेल पर्खिरहेको साँघु,"दोलखा : साँघु अर्थात् झोलुंगे पुलमा तेल दल्नुपर्छ भन्ने सुन्दा नयाँ पुस्तालाई अचम्म लाग्न सक्छ। तर, दोलखामा यस्तो पनि चलन थियो। माथिल्लो तामाकोसी आयोजनाको सडकखण्ड छेउमा पर्ने जामुनेमा रहेको एउटा झोलुंगे पुलमा हरेक वर्ष तेल दलिन्थ्यो। कारण पुलको लठ्ठाका रूपमा रहेका फलामको साङ्लामा खिया नलागोस्। वर्षभरि भार थाम्न दह्रो होस् भन्ने हो। दोलखाको उत्तरी क्षेत्रका आधादर्जन तत्कालीन गाविसका स्थानीयको प्रमुख मार्ग बनेको खारे र बुलुङ (हालको गौरीशंकर गाउँपालिका र विबु गाउँपालिका) जोड्ने पुल २००३ सालमा निर्माण गरिएको थियो। त्यस समय अहिलेको जस्तो आधुनिक फलामका लठ्ठा थिएन। नदीमा पुल हाल्नु सहज कार्य थिएन। खानीबाट निकालिएको काँचो फलामलाई कुटेर पुलका लागि साङ्लो तयार पारिएको थियो। त्यसै समयबाट पुललाई दह्रो बनाउन तेल दल्लने इतिहास सुरु भएको स्थानीय बताउँछन्। यो तेल दल्ने कार्य ऐतिहासिक नै हो। फलाममा खिया नलागोस भनेर बर्सेनि तेल दल्ने गरिएको थियो। तर, दुःखको कुरा, अहिले त्यो तेल दल्ने गरेको पुलको संरक्षण गर्न सकिएको छैन। कुन बेला चुँडिएर झर्ने हो टुंगो छैन। कतैबाट चासो पनि दिइएको छैन पुलको संरक्षणमा जोडिएका स्थानीय बलबहादुर खड्काले भने। स्थानीयलाई आवतजावत गर्न समस्या भएपछि २००३ सालमा स्थानीय समाजसेवी प्रयागराज पण्डितले उक्त पुल बनाएको इतिहास छ। उनले रामेछाप ठोसे मेक्चनको फलाम खानीबाट काँचो फलाम ल्याई व्यक्तिगत लगानीमा पुल निर्माण गरेको स्थानीयको भनाइ छ। पुल निर्माण गर्ने पण्डितको भने २०२८ सालमा निधन भएको हो। त्यसपछि तेल दल्ने क्रम पनि रोकिएको स्थानीय बताउँछन्। त्यस समय जामुनेमै आरन बनाइ स्थानीय मजदुरको प्रयोगमा ठोसे मेक्चनको खानीबाट ल्याइएको काँचो फलामबाट साङ्ली बनाई पुल निर्माण गरिएको इतिहास छ। यो मैले पनि सुनेको कुरा हो। त्यस समयबाटनै तेल दल्न सुरु गरिएको हो। अहिले त्यो पुल संरक्षणको पर्खाइमा छ, स्थानीय खड्काले भने। पुल निर्माण भएपछि फलाममा खिया लाग्न नदिन समाजसेवी प्रयागराज पण्डितकै लगानीमा हरेक वर्ष तेल दल्न सुरु गरिएको त्यस क्षेत्रका जानकार बताउँछन्। यो क्रम पण्डित जीवित हँुदासम्म मात्रै कायम रह्यो। स्वर्गीय प्रयागराज पण्डितले पुलको संरक्षण र हरेक वर्ष तेल दल्न आफ्नो जग्गामा निजी गुठीसमेत बनाएका थिए। आफू त्यही निजी गुठीको जग्गा कमाउने क्रममा २०२७ सालमा जामुने आएको बलबहादुरले बताए। समाजसेवी प्रयागराज पण्डितले बिभिन्न ठाउँबाट मानिसलाई ल्याएर आफ्नो जग्गामा निजी गुठी बनाइ राखेको र त्यसको आम्दानीबाट पुलको संरक्षण तथा प्रत्येक वर्ष तेल दल्ने गरेको स्थानीयको भनाइ छ। तर, २०२८ सालतिर उनको मृत्यु भएपछि तेल दल्ने काम बन्द भएको थियो। संरक्षणमा छैन चासो इतिहासको कला देखाउने यस्ता पुल मुलुकमा धेरै भए पनि संरक्षणमा चासो छैन। यस्तै समस्याको चपेटामा परेको छ यो पुल पनि। अहिले नजिकै आधुनिक पुल निर्माण हुन थालेको र सडकले गाउँगाउँसम्म जोडेपछि तेल दल्ने पुलको संरक्षणमा चासो नहुने गरेको स्थानीय बताउँछन्। गाउँगाउँमा सिंहदरबार पुगेपछि यस्ता ऐतिहासिक पुलको महत्व नबुझेकामा सबै चिन्तित छन्। २०४४ सालमा तत्कालीन जिल्ला पञ्चायतले मर्मतमा सहयोग गरेको थियो। तर, त्यसयता पुलको संरक्षणमा कसैले चासो नदिएको स्थानीयको गुनासो छ। सय वर्षअघिका धेरै साँघु मासिए पनि जामुनेमा रहेको साँघु नदीमा खस्ने अवस्थामा रहेको छ। तत्कालीन समयमा पुर्खाले बनाएका यस्ता साँघु संरक्षण भएको भए राम्रो हुने स्थानीय खड्का बताउँछन्। तत्कालीन समयमा यस्ता साँघु बनाउन कम्तीमा ६ महिना लागेको थियो। २०४५४६ सालमा सुरीदोभानमा ट्रस्टको झोलुंगे पुल बनेपछि अलपत्र अवस्थामा रहेको साङ्ला बोकर ल्याई जामुनेमा साँघु पुनः सारिएको बताइएको छ। अहिले सडक पनि नजिकैबाट निर्माण भएको तथा तामाकोसीमा बिभिन्न नयाँ पक्की पुलहरू पनि बनिसकेको हुँदा यो ऐतिहासिक पुल भने महत्वविहीन भएको छ।"
घोराहीतुलसीपुर सडक निर्माण अधुरै,"दाङ : दाङको घोराहीतुलसीपुर सडक निर्माण थालेको ४ वर्ष भयो। ४ वर्षमा नयाँनयाँ निर्माण व्यवसायीहरू पनि आए। भारतको निर्माण कम्पनी तथ्य इन्जिनियररिङले जिम्मा लिएको निर्माण कार्यको पहिलो पेटी ठेकेदार अनुप पाण्डेले ७ प्रतिशत काम गरेका थिए। त्यसपछि फेरिएका तीन पेटी ठेकेदारले थप ३ प्रतिशत काम गरेका छन्। तर, निर्माण कम्पनी, राजनीतिक दलदेखि आयोजनासम्मले पटकपटक समयमै काम पूरा गर्ने प्रतिबद्धता जनाउन छोडेका छैनन। कामको गति पनि बढाएका छैनन्। साढे २ वर्षमा सक्नुपर्ने काम ४ वर्षसम्म १० प्रतिशतभन्दा बढेन । स्तरोन्नतिको कामले गति लिन सकेको छैन। निर्माणले गति लिने समयमा सडक निर्माण गर्ने पेटी ठेकेदार फेरिने र भाका सार्ने क्रम निरन्तर भइरहेकने छ। निर्माणको सम्झौता अवधि सकिनै लाग्दा फेरि भाका सार्ने तर काम नगर्ने प्रवृत्तिका कारण घोराही तुलसीपुर सडक झन् पछि झन् विवादित हुँदै गएको छ। सडक निर्माणका लागि विभिन्न समयमा तामझाम गरिन्छ तर हात लाग्यो शून्य भनेजस्तै सडकको अवस्था सुधार हुन सकेको छैन। गतवर्ष मंसिर १० गते सडक निर्माण गर्ने जिम्मेवारी पाएको निर्माण पक्षले कामको नतिजा दिन सकेको छैन। मंसिरसम्म ७ प्रतिशत काम भएको सडकको अहिले १० प्रतिशत प्रगति भएको छ। कोरोना महामारीअघि २०७५ पुसदेखि निर्माण सु्रु भएको सडकको चार वर्ष बित्नै लाग्दा पनि १० प्रतिशतमात्रै काम भएको छ। पछिल्लोपटक सडक सुधार आयोजनाले पुनः फोरलेनको कामले गति लिने दाबी गरेको छ। आयोजना प्रमुख आशिष थापाले निर्माणको जिम्मा लिएको श्रेष्ठ कन्स्ट्रक्सनले नै अबको एकसाताभित्र कामको नतिजा देखिने गरी काम गर्ने बताए। सडक निर्माणका लागि विभिन्न समयमा सरोकारवाला छलफलमा बस्छन्। निर्माण पक्षलाई खबरदारी पनि गर्छन् तर कामले कुनै प्रकारको गति लिन सक्दैन। यसबारेको छलफल औपचारिकतामै सीमित हुने तुलसीपुरका वीरबहादुर रेउलेले बताए। सडक निर्माणले गति लिन्छ भन्नेमा हामीलाई विश्वास लाग्न छोडिसक्यो, उनले भने। घोराहीको बबई खोलादेखि तुलसीपुरको हात्तीखौवासम्म २८ किलोमिटर सडक निर्माणका लागि तथ्य इन्जिनियरिङ एण्ड इन्फ्रा प्रोजेक्टले नेपाल सरकारसँग फोरलेन सडक निर्माणका लागि १ करोड २१ लाख अमेरिकी डलरमा सम्झौता गरेको छ। सडक आयोजनाका प्रमुख थापाले चालू वर्षको असार मसान्तसम्म सडक निर्माण नभए सम्झौता तोड्ने बताए। आउँदो पुस १५ गतेभित्र ३० प्रतिशत र चैत मसान्तसम्म ७० प्रतिशत काम सम्पन्न गर्नुपर्ने मापदण्ड छ, उनले भने, चालू वर्षको असार मसान्तसम्म निर्माण सम्पन्न गर्नुपर्ने हो। तर, त्यसो हुने संकेत देखिएको छैन। २०७५ पुसमा दुई वर्षभित्र सम्झौता भए पनि चार वर्षसम्म पनि निर्माण हुन सकेको छैन। सडक साँघुरो हुँदा दुर्घटनाको जोखिम बढेको बस चालक रमेश नेपालीले बताए। सडक निर्माणको काम अलपत्र हुँदा हिउँदमा धुलो र वर्षामा हिलोले सताउने गरेको छ। निर्माणको जिम्मा पाएको कम्पनी भारतको मुम्बईस्थित तथ्य इन्जिनियरिङ एन्ड इन्फ्रास्ट्रक्चर प्रालिलाई भने हाइसन्चो छ। कम्पनीले विभिन्न पेटी ठेकेदारलाई निर्माणको जिम्मा दिने गरेको छ। तर, कामको गति भने निकै सुस्त छ।"
प्रदेश १ मा लडेर ३ जनाको मृत्यु,"विराटनगर : प्रदेश १ का विभिन्न जिल्लामा लडेर ३ जनाको मृत्यु भएको छ। उदयपुर, पाँचथर र सुनसरीमा घटना भएको प्रहरीले जनाएको छ। प्रदेश प्रहरी कार्यालय विराटनगरका प्रवक्ता एसपी नवीनराज राईका अनुसार मृत्यु हुनेमा २ जना वृद्ध पुरुष र १ जना महिला रहेका छन्। उदयपुरको उदयपुरगढी गाउँपालिका१ मुर्मेका ६० वर्षीय गंगाबहादुर तामाङको अरिङ्गाल पोल्ने क्रममा रुखबाट लडेर मृत्यु भएको राईले बताए। अरिङ्गाल पोल्न साजको रुखमा चढेका बेला साँझ ७:३० बजेतिर लडेर तामाङ घाइते भएका थिए। गम्भीर घाइते तामाङको उपचारका लागि लैजाने तयारी हुँदै गर्दा राति १०:३० बजेतिर मृत्यु भएको प्रदेश प्रहरी प्रवक्ता एसपी राईले बताए। त्यस्तै पाँचथरमा बिहे घरबाट फर्किदै गर्दा लडेर फाल्गुनन्द गाउँपालिका५ का ७६ वर्षीय हर्कप्रसाद चेम्जोङको मृत्यु भएको छ। क्षीतिज चेम्जोङको विवाहबाट फर्किने क्रममा लुप्चा कुलोमा लडेर मृत्यु भएको प्रहरीले जनाएको छ। यसैबीच लडेर घाइते भएकी सुनसरीको बर्जु गाउँपालिका४ की ४० वर्षीया फुलोकुमारी बहरदारको मृत्यु भएको छ। गत मंसिर ९ गते बर्जु४ स्थित नहरको पुलबाट लडेर बहरदार घाइते भएकी थिइन्। बीपी कोइराला स्वास्थ्य विज्ञान प्रतिष्ठान धरानमा उपचार पश्चात गत आइतबार उनलाई डिस्चार्ज गरिएको थियो। स्वास्थ्यमा समस्या देखिएपछि सोमबार साँझ थप उपचारका लागि विराटनगरको गोल्डेन अस्पताल ल्याइयो। उपचारकै क्रममा राति ९:१५ बजेतिर मृत्यु भएको प्रहरीले जनाएको छ। प्रदेश प्रहरी प्रवक्ता राईले ३ वटै घटनाको अनुसन्धान भइरहेको बताए।"
दार्चुलाका ७ विरुद्ध भारतीय प्रहरीमा उजुरी,"काठमाडौंदार्चुला : महाकाली नदीमा भारतीय पक्षले गरिरहेको तटबन्ध निर्माणमा अबरोध गरेको भन्दै ७ नेपालीबिरुद्ध भारतीय प्रहरीमा उजुरी परेको छ। गत मंसिर १८ गते भारतीय पक्षले महाकली नदीको बहाव नेपालतिर पर्ने गरी एकलौटी रूपमा तटबन्ध निर्माण गर्न थालेको भन्दै दार्चुलाबासीले बिरोध गरेका थिए। यसै विषयलाई लिएर दुई देशका स्थानीयबीच भएको झडपमा नेपाल तर्फका ४ र भारतीय २ जना घाइते भएका थिए। तटबन्ध निर्माणको काममा बिरोध गरी कामदारमाथि ढुंगामुढा गरेको भन्दै तटबन्ध निर्माण कम्पनी अरुण कन्स्ट्रक्सनले ७ जना नेपालीबिरुद्ध भारतीय प्रहरीमा जाहेरी दर्ता गरेको भारतीय प्रहरीले जनाएको छ। धारचुलाका थानाप्रमुखद्वारा भारतीय कानुनअनुरुप उजुरी दर्ता भएको पुष्टि कूटनीतिक पहल गर्छौं गृह मन्त्रालय भारतीय अरुण कन्स्ट्रक्सनका ठेकेदार बिबी चन्दले थाना कार्यालय धारचुलामा मुद्दा दर्ता गरेको बताए। भारत पिथौरागढ जिल्लाको धारचुलाका थानाप्रमुख कुँवर सिंह रावतले भारतीय कानुनअनुरुप उजुरी दर्ता भएको पुष्टि गरे। यता दार्चुलाकी सहायक प्रमुख जिल्ला अधिकारी हेमन्ती साउदले नेपालीबिरुद्ध जाहेरी परेको विषयमा आधिकारिीक जानकारी नभएको बताइन्। भनिन्, धार्चुला प्रहरी थानामा निर्माण कम्पनीले जाहेरी दिएको छ भन्ने सुनेका छौं। अपुष्ट खबर पाएका हौं। आधिकारिक जानकारी भने आएको छैन। सहायक सीडीओ साउदका अनुसार महाकाली नगरपालिका४ रिङ्गे तालस्थित तटबन्ध निर्माणका क्रममा बाँधिएको बाँधका विषयमा दुई देशका स्थानीयबीच बिवाद भएको थियो। भारतीय पक्षले महाकालीमा तटबन्ध निर्माण गरेको विषयमा नेपालतर्फका स्थानीयले रोक्न खोजेका थिए। तटबन्ध निर्माण गर्न लागेको स्थानमा नदीको बहाव निकै साँघुरो भएकाले नदीको बहावलाई परिवर्तन गरेर भारतीय पक्षले तटबन्ध निर्माण गर्न लागेका थिए। नदीको बहाव नै परिवर्तन गरेपछि बर्षाको समयमा नेपालतर्फ बाढी आउने र बस्ती बगाउने सम्भावना भएकाले बहावलाई परिवर्तन गर्न नहुने नेपालतर्फका स्थानीयको माग थियो। सहायक सीडीओ साउद भन्छिन्, तटबन्ध निर्माण कार्य अहिले पनि चलिरहेको छ। जुनजुन ठाउँमा बिवाद देखिएको थियो। उक्त ठाउँमा काम रोकिएको छ। अन्य ठाउँको काम निरन्तर छ। सीमामा बस्ने स्थानीयबीच झडपको स्थिती आएपछि दुवै देशको कुटनीतिक पहलपछि नेपाल भारत सीमा सुरक्षा बैठक बसेको थियो। बैठकले निर्माणाधीन तटबन्धको विषयमा छलफल गरेको थियो। दुवै देशका प्राविधिकको अनुसन्धानपछि तटबन्ध निर्माणलाई निरन्तरता दिने वा रोक्ने विषयमा सहमति भएको थियो। १० दिनसम्म काम रोकेर प्राविधिक टोलीलाई सहयोग गर्ने सहमति भएको थियो। सीमा सुरक्षा गर्ने नेपालीबिरुद्ध भारतीय प्रहरीमा जाहेरी परेको विषयमा गृहमन्त्रालयले आवश्यकता हेरेर कदम चाल्ने बताएको छ। गृहमन्त्रालयका सहसचिव प्रदीप कुमार कोइरालाका अनुसार सिमाका नेपालीबिरुद्ध जाहेरी परेको विषयमा भारतीय पक्षले कुटनीतिक जानकारी दिएको छैन। उनी भन्छन्, यो दुवै देशको कुटनीतिक विषय भएकाले दुवै देशका स्थानीयको समस्या समाधान हुने गरी कुटनीतिक पहल गर्छौं।"
जाजरकोट जीप दुर्घटनामा परेका १२ जनाकै मृत्यु,"जाजरकोट : जाजरकोटमा सोमबार भएको जीप दुघर्टनामा गम्भीर घाइते भएका थप एक जनाको उपचारका क्रममा सुर्खेतमा मृत्यु भएको छ। जाजरकोट छेडागाड५ का जैवान अधिकारीको मंगलबार बिहान प्रदेश अस्पताल सुर्खेतमा मृत्यु भएको प्रहरीले जनाएको छ। योसँगै दुघर्टनामा मृत्यु हुनेको संख्या १२ पुगेको छ। जीपमा १२ जना सवार थिए। घटनास्थलमा नौ जना र उपचारका लागि सुर्खेत लैजाने क्रममा दुई जना र उपचारकोा क्रममा अस्पतालमा एक जनाको मृत्यु भएको हो। पश्चिम जाजरकोटको छेडागाड नगरपालिका ४ र ५ को सिमानामा पर्ने भीरबाटी भन्ने ठाँउमा सोमबार दिउसो साढे चार बजेतिर जीप दुर्घटना भएको हो। कर्णाली प्रदेश ०२००१ च ०४२९ नम्बरको बलेरो जीप मध्यपहाडी राजमार्गको थलहसुयाडा सडक खण्डको भीरबाटी भन्ने ठाँउबाट दुई सय मिटर तल खसेर दुर्घटनामा परेको हो। घटना लगत्तै दशेराबाट गएको प्रहरी टोली र स्थानियले उद्धार गरेका थिए। क्षमताभन्दा बढी यात्रु र तीव्रगतिमा रहेको जीप चालकको नियन्त्रण बाहिर गएपछि दुर्घटना भएको प्रहरीको अनुमान छ। पाँच जनाको क्षमता रहेको गाडीमा १२ जना चढेका कारण पनि जीप अनिन्त्रित भएको हुन सक्ने स्थानीय हर्कबहादुर बुढाले बताए। प्रहरीका अनुसार मृत्यु हुनेमा छेडागाड नगरपालिका६ थाना जाजरकोटका ४२ वर्षीय वीरबहादुर खत्री, छेडागाड ५ लेवाकी २५ वर्षीय जैकुवँरा बुढा, ४० वर्षीया नैनसरा अधिकारी, ४५ वर्षीय रामबहादुर बुढा, ३५ वर्षीया देवीसरा बुढा, ४० वर्षीय अम्बर अधिकारी, पाँच वर्षीया निशा अधिकारी र २८ वर्षीय दीपक अधिकारी रहेका छन्। त्यस्तै गाडी चालक भगवतिमाइ गाउँपालिका२ रुम दैलेख निवासी ३० वर्षीय मानबहादुर रावत, भगवतिमाई गाउँपालिका ३ दैलेखका ३७ वर्षीय विरेन्द्र केसी र ३६ वर्षीय अम्बर बहादुर खड्काको मृत्यु भएको हो। मृतकको पोष्टमार्टमका लागि इलाका स्वास्थ्य चौकी दशेरा लगिएको निमित्त प्रमुख जिल्ला अधिकारी जनकप्रसाद भण्डारीले बताए। दैलेख भगवतिमाई गाउँपालिका३ का विरेन्द्र खड्का र छेडागाड५ लेवाकी सम्झना विसीको बिहेका लागि दुलही लिन आएको जीप दुर्घटनामा परेको हो। विवाह भोज खाएपछि दुलहीका भिनाजु दीपक अधिकारी बिरामी परेपछि उपचारका लागि थलह बजारस्थित मेडिकल लिने क्रममा जीप दुर्घटनामा परेको स्थानीय प्रेम रावतले बताए। बेहुलीका भिनाजु एक्कासी बिरामी हुनुभयो। उहाँलाई उपचार गराउन लिने क्रममा अरू केही मानिस पनि घर फर्कर्ने भन्दै गाडीमा चढे। गाडी चढेको १० मिनेटमै दुर्घटना भयो , रावतले भने, पीच बाटोमा एक्कासी गाडी कसरी खस्यो भन्ने खुलेको छैन। यसअघि २०७१ सालमा जिल्लाको भेरी नगरपालिका भुर रावतगाउँमा बस भेरीमा खस्दा ५४ जनाको ज्यान गएको थियो। २०७३ सालमा भेरी नगरपालिका४ बोहरा पासागाड खोलामा बस खस्दा २७ जनाको ज्यान गएको थियो। जाजरकोटमा साँघुरो बाटो, पुराना गाडी, क्षमताभन्दा बढी यात्रु, चालकको लापरबाही लगायतका कारणले ठुला दुघर्टना हुने गरेका छन्।"
आफन्त नभेटिँदा रोकियो शल्यक्रिया,"विराटनगर : पहिचान नखुल्दा र चिनजानका कोहीपनि सम्पर्कमा नआएका कारण दुर्घटनामा परेर गम्भीर घाइते भएका पुरुषको टाउकाको शल्यक्रिया रोकिएको छ। मोरङको बूढीगंगास्थित विराट शिक्षण अस्पतालमा उपचाररत अन्दाजी ४०४५ वर्षीय पुरुषको शल्यक्रिया हुन नसकेको हो। घाइतेको पहिचान नहुँदा र आफन्त तथा परिवारका सदस्य फेला नपर्दा थप उपचारमा समस्या भइरहेको अस्पतालले जनाएको छ। साइकलमा यात्रा गरिरहेका पुरुषलाई एनएल ०१ एएफ १६१२ नम्बरको भारतीय नम्बर प्लेटको लहरीले गत मंसिर २० गते दिउँसो कोसी लोकमार्गअन्तर्गत सुनसरीको दुहवी नगरपालिका८ सोनापुरमा ठक्कर दिएको थियो। दुर्घटना भएको झण्डै १ साता पुग्न लाग्दा पनि घाइतेको पहिचान हुन सकेको छैन भने आफन्त र परिवारका सदस्यसमेत अस्पताल एवं प्रहरीको सम्पर्कमा आएका छैनन्। अस्पतालका प्रशासन प्रमुख प्रमेश देवकोटाले आफन्त र परिवारका सदस्य नभेटिँदा घाइतेको शल्यक्रिया र उपचारमा समस्या भइरहेको जानकारी दिए। घाइतेको दाहिने खुट्टा र चारवटा करङ भाँचिएको छ, उनले भने, टाउकोमा रगतसमेत जमेकाले अवस्था गम्भीर छ। देवकोटाका अनुसार आफन्त वा परिवारका सदस्य नभेटिएका कारण टाउकाको शल्यक्रिया गर्न पाइएको छैन। सम्भावित जोखिम कसले बेहोर्ने भन्ने यकिन नहुँदा शल्यक्रिया गरेर थप उपचार अघि बढाउन नपाइएको देवकोटाको भनाइ छ। प्रहरीले भने घाइतेको पहिचानको प्रयास भइरहेको जनाएको छ। इलाका प्रहरी कार्यालय दुहवीका प्रहरी निरीक्षक जयदेव माझीले घाइतेको पहिचानको प्रयास गर्दै आफन्त एवं परिवारका सदस्यको खोजी तीव्र पारिएको बताए। प्रहरी परिचालन गरेर र सामाजिक सञ्जालमार्फत व्यापक खोजी भइरहेको छ। तर, पत्ता लगाउन सकिएको छैन, उनले भने। दुर्घटना गराउने लहरी र चालक भारतको बिहार आरा जिल्ला घर भएका ४९ वर्षीय दिनेश पासवानलाई भने नियन्त्रणमा लिएर घटनाको अनुसन्धान अघि बढाइएको माझीले बताए। उनले घाइतेको उपचारमा सहजीकरण गर्नका लागि दुर्घटना गराउने पक्षलाई अस्पतालको सम्पर्कमा पठाइसकिएको बताए।"
दुई दशकपछि खाल्सामा कालोपत्रे,"धनकुटा : शिलान्यास भएको २१ वर्षपछि धनकुटाको सहिदभूमिको खाल्सा क्षेत्रमा सडक कालोपत्रे हुने भएको छ। उक्त स्थानमा २०५८ सालमा कच्ची सडक पुगेको थियो। खाल्सा क्षेत्रका तत्कालीन गाविस हाल सहिदभूमि गाउँपालिकाको आँखीसल्ला, खोकु र छिन्ताङसम्मको सडक तत्कालीन धनकुटाका प्रमुख जिल्ला अधिकारी शम्भु कोइरालाले शुभारम्भ गरेका थिए। प्रदेश नं १ सरकारको प्रादेशिक विशेष सडक आयोजनाअन्तर्गत २९ करोड ७२ लाख ९८ हजार रुपैयाँको लागतमा उक्त सडक कालोपत्रे हुन लागेको हो। मध्यपहाडी लोकमार्गमा अवस्थित धनकुटा नगरपालिका१ को व्यापारिक केन्द्र हिले बजारबाट सहिदभूमि गाउँपालिकाको थलथले बजारसम्म १० किमी सडक बन्न लागेको हो। सन् २०२१ सेप्टेम्बर २२ बाट सुरु भई सन् २०२३ मार्च २२ मा सम्पन्न हुने गरी ठेक्का पाएको रायमाझी आजद जेभी प्रालि काठमाडौँका प्रमुख प्रेम मगरले ७० प्रतिशत सडकको काम पूरा भएको जानकारी दिए। यस सडकले सहिदभूमि गाउँपालिकालाई अरुण, तमोर र दूधकोसी नदीको सङ्गममा रहेको त्रिवेणीमा अवस्थित भोजपुर, खोटाङ, उदयपुर र सुनसरी जिल्लासँग जोड्ने छ। यस सडकको निर्माण पूरा भएपछि गाउँपालिकाको आर्थिक विकासमा महत्वपूर्ण टेवा पुग्ने गाउँपालिकाका अध्यक्ष मनोज राईले जानकारी दिए। सुनसरी र भोजपुर जिल्लासँग प्रत्यक्ष पहुँच राख्न सहयोग राख्ने यस सडकले गाउँपालिका क्षेत्रमा उत्पादित कृषि उपज बजारसम्म लान विशेष सहयोग पुग्ने उनले बताए।"
