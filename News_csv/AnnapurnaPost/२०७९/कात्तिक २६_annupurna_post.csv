शीर्षक,विवरण
"मतदानका लागि सवारी आवागमन व्यवस्थापनसम्बन्धी मापदण्ड स्वीकृत, यस्तो छ व्यवस्था","काठमाडौं : आवागमन व्यवस्थापन सम्बन्धी मापदण्ड, २०७९ स्वीकृत गरेको छ। सो मापदण्डबमोजिम उम्मेदवार वा उम्मेदवारको निर्वाचन प्रतिनिधिले मतदानको दिन सवारी साधन प्रयोग गर्नका लागि तोकिएको ढाँचामा सम्बन्धित मुख्य निर्वाचन अधिकृत वा निर्वाचन अधिकृतसमक्ष निवेदन दिनुपर्नेछ। उम्मेदवारबाहेक अन्य निकाय वा संस्थाले मतदानको दिन सवारी साधन प्रयोग गर्न सम्बन्धित निकाय वा संस्थाको आधिकारिक लेटर प्याडमा सवारी साधन नम्बर, सवारी साधनको किसिम र सवारी साधन प्रयोगकर्ताको नामसमेत उल्लेख गरी अनुमति जारी गर्ने निकाय वा अधिकारीसमक्ष निवेदन दिनुपर्नेछ। स्वीकृत मापदण्डबमोजिम मतदानको दिन अन्तर्राष्ट्रिय तथा आन्तरिक हवाई उडानको माध्यमबाट यात्रा गर्ने यात्रुहरूको हकमा पासपोर्ट, भिसा र हवाई टिकटका आधारमा बासस्थानदेखि विमानस्थलसम्म र विमानस्थलदेखि यात्रुको बासस्थानसम्मको आवागमनको लागि सम्बन्धित जिल्लाको प्रमुख जिल्ला अधिकारीले सहजीकरण गर्नुपर्नेछ। अपांगता भई आफैँ हिँडडुल गर्न नसक्ने व्यक्तिका लागि बासस्थानदेखि मतदान केन्द्रसम्म र मतदान केन्द्रदेखि बासस्थानसम्म आवतजावत गर्न अवधि कायम रहेको पूर्ण अशक्त वा अति अशक्त अपांगता परिचयपत्रका आधारमा सवारी साधनको प्रयोग गर्न सकिनेछ। अशक्तताका कारणले आफैँ हिँडडुल गर्न नसक्ने व्यक्तिका हकमा सम्बन्धित वडा कार्यालयको सिफारिसमा निर्वाचन अधिकृतले तोकिएको ढाँचामा अनुमतिपत्र जारी गर्न सक्नेछ। मापदण्डविपरीत सवारी साधन प्रयोग गरेको पाइएमा सुरक्षा निकाय तथा सुरक्षाकर्मीले त्यस्तो सवारी साधन कब्जामा लिई आवश्यक कानूनी कारवाही गरिने र मतदानको काम सम्पन्न भएपछि मात्र फिर्ता दिने व्यवस्था गरिएको आयोगले जनाएको छ।"
बागी उम्मेदवारी निस्क्रिय पार्न अधिकतम प्रयास गर्ने गठबन्धनको निर्णय,"काठमाडौं : सत्तारूढ गठबन्धनमा आबद्ध दलहरूको निर्वाचन परिचालन सचिवालय समितिको संयुक्त बैठकले गठबन्धनभित्रका बागीको उम्मेदवारी निस्क्रिय पार्न अधिकतम प्रयास गर्ने निर्णय गरेको छ। कांग्रेस केन्द्रीय कार्यालय सानेपामा आज बसेको निर्वाचन परिचालन सचिवालय समितिको संयुक्त बैठकले सत्तारूढ गठबन्धनमा आबद्ध उम्मेदवारलाई पराजित हुन नदिन गठबन्धन भित्रका बागी उम्मेदवारलाई निस्क्रिय बनाउन अधिकतम प्रयास गर्ने निर्णय गरेको हो। बैठकपछि सञ्चारकर्मीसँग कुरा गर्दै सचिवालयका सदस्य डा सुरेश आचार्यले आगामी मङ्सिर ४ गते हुन लागेको प्रतिनिधिसभा तथा प्रदेशसभा निर्वाचनमा धैरैभन्दा धेरै ठाउँमा गठबन्धनका उम्मेदवारलाई विजय गराउन गठबन्धनका बागी उम्मेदवारलाई निस्क्रिय बनाउन अधिकतम प्रयास गर्ने निर्णय गरिएको जानकारी दिए। बैठकले बागी उम्मेदवारलाई निस्तेज पार्ने काममा ध्यान दिन गठबन्धन दलका शीर्ष नेतालाई ध्यानाकर्षणसमेत गरेको छ। बैठकले एमाले नेतृत्वको गठबन्धनले चुनावी आचारसंहिता उल्लङ्घन गरेको आरोप लगाउँदै त्यसबारे निर्वाचन आयोगलाई सचेत गराउने निर्णयसमेत गरेको छ। बैठकमा नेपाली कांग्रेस, नेकपा (माओवादी केन्द्र), नेकपा (एकीकृत समाजवादी), लोकतान्त्रिक समाजवादी पार्टी र राष्ट्रिय जनमोर्चाका नेताहरुको उपस्थिति थियो।"
बेइजिङको वैदेशिक व्यापार १९३ प्रतिशतले वृद्धि,"बेइजिङ : बेइजिङको यस वर्षको पहिलो १० महिनामा कूल वैदेशिक व्यापार करिब ४११६ अर्ब अमेरिकी डलर पुगेको भन्सार तथ्यांकले देखाएको छ। बेइजिङ भन्सारका अनुसार यो तथ्यांक गत वर्षको सोही अवधिको तुलनामा १९३ प्रतिशतले बढी हो। जनवरीदेखि अक्टोबरसम्म बेइजिङको आयात २६६ प्रतिशतले बढेर २५ ट्रिलियन युआन पुगेको छ भने निर्यात ९१ प्रतिशतले घटेर ४६४६ अर्ब युआन पुगेको जनाइएको छ। यस अवधिमा, सोलार व्याट्री, लिथियमआयन ब्याट्री र विद्युतीय सवारी साधनहरू मुख्य निर्यात उत्पादनहरू देखिएका छन्। अक्टोबरमा मात्रै चीनको वैदेशिक व्यापार २५२ प्रतिशतले वृद्धि भई ३०७६६ अर्ब युआन पुगेको चीनले जनाएको छ।"
"भूकम्पले डोटीमा ७ घर भत्किए, त्रासमा स्थानीय","डोटी : बझाङको खप्तड छान्ना गाउँपालिकाको पाटादेवल केन्द्रबिन्दु बनाइ ५४ म्याग्निच्युडको भूकम्प जाँदा डोटीमा फेरि त्रास फैलिएको छ। यहाँका स्थानीयहरू घर बाहिर बसिरहेका छन्। गत मंगलबार राति गएको भूकम्पका कारण ठूलो मानवीय तथा भौतिक क्षति व्यहोरेका गैरागाउँमा अहिले गएको भूकम्पले फेरि दुईवटा घर भत्किएको बताइएको छ। अहिलेको भूकम्पका कारण सायल गाउँपालिकामा दुईवटा, पूर्विचौकी गाउँपालिकाको पोखरीमा समेत तीन वटा घरहरू भत्किएको जनाइएको छ। चिसो मौसम भएका कारण बालबालिकाहरूलाई काखमा च्यापेर यहाँका स्थानीय खुल्ला आकाशमा आगो ताप्दै बसिरहेका छन्।"
बहराइनमा विपक्षी उम्मेदवार बिना नै मतदान,"दुबई : बहराइनमा शनिबार सम्पन्न मतदानमा विपक्षी दलका दुई दललाई सहभागी हुन रोक लगाएपछि निर्वाचनले कुनै अर्थपूर्ण परिवर्तन नल्याउने मानव अधिकारवादी समूहहरूले बताएका छन्। सुन्नी वंशको शासन रहेको राजतन्त्रात्मक देशले आफ्ना दुई प्रमुख विपक्षी समूह शिया अलवेफाक र धर्मनिरपेक्षवादी पार्टीलाई उम्मेदवार खडा गर्नबाट रोकेको छ। उम्मेदवारमाथि प्रतिबन्ध लगाउनुको अर्थ निर्वाचनलाई बहुपक्षीय सहभागितालाई दुरूत्साहन गरेको प्रष्ट देखिएको अधिकारवादी समूहहरूले जनाएका छन्। सन् १९९९ को मार्चमा आफ्ना पिताको निधनपछि शासन गर्दै आएका राजा हमाद बिन इसा अलखलिफालाई सल्लाह दिने संसदको तल्लो सदन ४० सदस्यीय प्रतिनिधि परिषद्मा ७३ महिलासहित ३३० भन्दा बढी उम्मेदवारले प्रतिस्पर्धा गरिरहेका छन्। प्रतिस्पर्धीको यो सङ्ख्या सन् २०१८ को निर्वाचनको तुलनामा बढी हो। सन् २०१८ मा ४१ महिलासहित २९३ जनाले संसद्का लागि उम्मेदवारी दिएका थिए। स्थानीय समयअनुसार बिहान ८ बजे मतदान केन्द्र खुल्नुअघि राज्यका ५५ मतदान केन्द्रमध्ये केही बाहिर लाइन लागेका थिए। मनामाको एक मतदान केन्द्रकी प्रमुख अमिना इसाले भनिन्, 'पहिलो घण्टादेखि नै मतदान तीव्र थियो र यो सङ्ख्या निरन्तर बढिरहेको छ।' बेलायतस्थित बहराइनका मानव अधिकारकर्मी अली अब्दुलेमामले यो निर्वाचनले कुनै परिवर्तन नल्याउने बताए। उनले एएफपीसँग भने, 'विपक्षबिना हुने निर्वाचनलाई स्वस्थ तथा निष्पक्ष मान्न सकिँदैन। दुई प्रमुख दलको सहभागिता नहुनुले निर्वाचनलाई खल्लो बनाएको छ।' सन् २०११ मा राजनीतिक सुधारको माग गर्दै सिया नेतृत्वको प्रदर्शनमा भएको दमनको एक दशकभन्दा बढी समयपछि यो निर्वाचन हुन लागेको हो। त्यसयता अधिकारीहरूले अलवेफाकका नेता शेख अली सलमानसहित सयौं विद्रोहीहरूलाई जेलमा राखेका छन् र धेरैको नागरिकता खोसेका छन्।"
इजिप्टमा बस दुर्घटना हुँदा १९ जनाको मृत्यु,"इजिप्ट : उत्तरी इजिप्टको नाइल डेल्टामा शनिबार बस पल्टिँदा कम्तीमा १९ जनाको मृत्यु भएको छ भने छ जना घाइते भएका छन्।इजिप्ट को स्वास्थ्य मन्त्रालयका अनुसार बस डाकाहलिया प्रान्तको नहरमा खसेको थियो। घटनास्थलमा रहेका एएफपीका एक फोटोग्राफरका अनुसार गाडी पूर्णरूपमा क्षतिग्रस्त भएको छ। स्टेरिङ ह्वीलमा खराबी आएका कारण दुर्घटना भएको प्रारम्भिक अनुसन्धानपछि बताइएको छ। कमजोर सडक सञ्जाल, प्रायः पुराना र मर्मत सम्भार नगरिएका सवारी साधन ड्राइभिङ नियमहरूको उल्लंघनका कारण हुने सवारी दुर्घटनालाई इजिप्टमा सामान्य मानिन्छ। सन् २०२१ मा सबैभन्दा बढी घना जनसङ्ख्या भएको यो देशको सडकमा करिब सात हजार मानिसको मृत्यु भएको सरकारी तथ्यांकले देखाएको छ। गत जुलाईमा मध्य इजिप्टमा एउटा बस सडक छेउमा रोकिराखेको ट्रकमा ठोक्किँदा २५ जनाको मृत्यु भएको थियो भने ३५ जना घाइते भएका थिए।"
जेलमा रहेका इरानी अधिकारकर्मीले अनशनलाई सशक्त बनाउने,"पेरिस : अभिव्यक्ति स्वतन्त्रताका लागि जेलमा रहेका इरानी अभियानकर्ता हुसेन रोनघीले आमरण अनसनलाई थप कडा बनाउने बताएका छन्। उनी गत केही हप्तादेखि भोक हडतालमा छन् र उनको अवस्था गम्भीर छ। चिकित्सकीय बिदाका लागि निवेदन दिए पनि बिदा अस्वीकृत भएपछि गत रातिदेखि पानी पिउनसमेत अस्वीकार गरेको उनका भाइले बताए। महसा अमिनीको हिरासतमा भएको मृत्युको विरोधमा गत सेप्टेम्बरमा इरानमा भएको प्रदर्शनमाथि भएको रक्तपातपूर्ण दमनको विरोधमा आवाज उठाएको केही दिनपछि ३७ वर्षीय हुसेन रोनघीलाई पक्राउ गरिएको थियो। उनका भाइ हसनले ट्वीटरमा भनेका छन्, 'होसेनले जेलबाट फोन गरी दिएको जानकारीमा आफूलाई धेरैपटक दुर्व्यवहार गरिएको छ। आज होसेनको रक्तचाप (ब्लड प्रेसर) निकै कम भयो र उहाँ बेहोस हुनुभयो।' होसेनका भाइले थपे, 'रोनाघीको अवस्था गम्भीर छ र पनि उहाँलाई मेडिकल छुट्टी दिन अस्वीकार गरिएको छ। होसेनले आज रातिदेखि पानी पिउन पनि अस्वीकार गर्न थालेको बताउनुभएको छ।' रोनाघीले गत सेप्टेम्बर २२ मा लण्डनस्थित इरान इन्टरनेसनल टेलिभिजनलाई दिएको अन्तर्वार्तामा सुरक्षा अधिकारीहरू उनको घरमा आएको च्यानलले जनाएको थियो। टेलिभिजन च्यानलद्वारा प्रकाशित एक भिडियोमा रोनाघी निकै कमजोर देखिए पनि अन्तर्वार्ता जारी राख्न आग्रह गरिरहेका देखाइएको छ। द वासिङ्टन पोस्टमा काम गर्ने ती सञ्चार अभियन्ताले जेलको आफ्नो भवनको कार पार्कबाट बाहिर निस्की अज्ञात स्थानबाट भिडियो सन्देश जारी गरेका थिए। तर सेप्टेम्बर २४ मा तेहरानको इभिन जेलमा अभियोजनकर्तालाई भेट्न गएका बेला सुरक्षा अधिकारीहरूले उनलाई हिरासतमा लिएको र कुटपिट गरेको उनका भाइले बताए। ओस्लोस्थित समूह इरान ह्युमन राइट्सले इस्लामिक गणतन्त्रको महिलाका लागि कडा ड्रेस कोड उल्लङ्घन गरेको आरोपमा पक्राउ परेकी अमिनीको सेप्टेम्बर १६ मा हिरासतमा मृत्यु भएयता इरानभर भएको प्रदर्शनमा कम्तीमा ३०४ जनाको मृत्यु भएको जनाएको छ।"
वामपन्थी एकता भाँडने माधव नेपाल र प्रचण्ड हुन् : ओली,"नगढीलम्कीडोटी : नेकपा एमालेका अध्यक्ष केपी शर्मा ओलीले वामपन्थी एकता भाँडनेहरू नेपालमा सकिन लागेको बताएका छन्। दोस्रोपटक चुनावी सभाहरू सम्बोधन गर्न सुदूरपश्चिम आएका ओलीले पार्टी सचिव लेखराज भट्ट लडेको कैलाली निर्वाचन क्षेत्र नम्बर ४ को अत्तरियामा शनिबार आयोजना गरिएको चुनावी सभालाई सम्बोधन गर्दै यस्तो बताएका हुन्। माधव नेपाल र प्रचण्डहरू वामपन्थी एकता भाँडने ब्यक्ति हुन्। क्रमशः दुबै जना सिद्धिदैछन्। माधव नेपाल यसैपाली सिद्धिदैछन्, ओलीले भने, माधव नेपालको पार्टी पानीमा मिचेको खरानीको डल्लो हो। घाम लाग्यो कि फास्सफुस्स। उनले प्रचण्डका पनि सिद्धिने दिन आएको बताए। मैले तालमेल गर्दौ ५४ सिट आएको थियो। ३६ त प्रत्यक्षमै जितेका थिए प्रचण्डले। तर अब ठूलो भाग चाहियो उनलाई। आफ्नो घरको खरानी घसेर उनी कांग्रेसको पालीमा पुगेका छन्। चोक्टा खान गएको त झोलमा डुबेर मरेछ भनेजस्तै हुन्छ, प्रचण्डको अवस्था ओलीले भने। ओली कांग्रेसभन्दा पनि प्रचण्ड र माधवकुमार नेपालप्रति बढी आक्रोसित देखिएका थिए। ओलीले आफूले प्रधानमन्त्री भएका बेला गेटामा मेडिकल कलेजमा प्रर्याप्त बजेट हालेको बताउँदै त्यसलाई मेडिकल विश्वविद्यालयको तयारी गरीरहेका बेला सरकार ढलेको बताए। गेटामा मेडिक विश्वविद्यालय बनाउने तयारी गर्दै थिएँ। सरका ढालिदियो। अहिले देउवाजी मेडिकक कलेज डडेल्धुराको डाँडामा बनाउँछु भन्नुहुन्छ। डाँडाँमा पछि बनाउँदै गरौंला। अहिले पूर्वाधार भएको मेडिकल कलेज सञ्चालन गर्न आग्रह गर्दछु उनले भने। यसअघि डोटीको दिपायलमा आयोजना गरिएको चुनावी सभामा ओलीले नेपालमा एउटा सुदृढ राष्ट्रिय शक्ति आवश्यक भएको बताएका थिए। गठबन्धनजस्तो चिज बनाएर हुँदैन, गठबन्धनले देश चल्दैन, उनले भने, गठबन्धनमा रहेका सबै दलहरूको छुट्टाछुट्टै घोषणा पत्र रहेको र कसैले प्रत्यक्ष प्रधानमन्त्री चहिन्छ भन्याछन्। कसैले प्रत्यक्ष राष्ट्रपति भन्याछन्। कसैले गणतन्त्र भन्याछन्। कसैले संघीयता भन्याछन्। कसैले राजतन्त्र भन्याछन्। यदि यिनीहरूले जितिहाले पनि काम गर्नै सक्दैनन्। त्यसैले यो गठबन्धन काम गर्नका लागि नभएर तपाइहरुको आँखामा छारो हाल्नको लागि मात्रै भएको हो। गठबन्धनसँग न विचार छ, न कार्यक्रम छ,' उनले भने, आगामी दिनमा देशलाई कसरी आगाडि बढाउने भनेर नेकपा एमाले एउटै विचार, एक सिद्धान्त लिएर जनता माँझ आएको छ। समृद्ध नेपाल सुखि नेपाली गठबन्धनका दलहरूले गर्न नसक्ने उनले बताए। पूर्वमन्त्री प्रेमबहादुर आलेमगरलाई इंगित गर्दै ओलीले भने, डोटीको मात्रै बेइज्जती नभएर नेपालकै अन्तराष्ट्रिस्तरमा बेइज्जती गर्ने व्यक्ति फेरि डोटीबाट चुनाब लडिरहेकाले यस्ता व्यक्तिलाई सबैले बहिस्कार गर्नुपर्छ। चुनाबी अभियानलाई सम्बोधन गर्दै ओलीले डोटीमा गत मंगलबार राति गएको भूकम्पका कारण मृत्यु भएका परिवार तथा क्षति व्यहोरिरहेका परिवारलाई तत्कालै राहातका लागि सरकारसँग माग गरेका छन्। यता कैलालीकै लम्मीमा आयोजना गरिएको चुनावी सभामा ओलीले मंसिर ४ गतेको निर्वाचनले देशले जित्ने कि देशले हार्ने कुरा तय गर्ने बताए। मंसिर ४ को निर्वाचन एउटा दलले जित्ने र हार्ने निर्वाचन मात्रै होइन, यो देशले जित्ने कि हार्ने निर्वाचन हो, उनले भने, देशलाई बर्बाद पार्ने तत्वहरुले विभिन्न चलखेलका माध्यमबाट चुनाव बिथोल्न खोजिरहेका छन्। यस निर्वाचनलाई देशका पक्षमा, कानुनी राज्यका पक्षमा र विकासका पक्षमा पार्नका लागि सबै देशभक्त एक हुन जरुरी छ। कांग्रेस नेतृत्वमा बनेको गठबन्धनलाई ठगबन्धन भएको टिप्पणी गर्दै अध्यक्ष ओलीले भने, वास्तवमा यो जनता र देशलाई ठग्ने जाली, फटाहाहरु मिलेर बाँडीचुडी खानका लागि बनाएको ठगबन्धन हो। उनले गठबन्धनसँग देश विकासका लागि साझा एजेण्डा नभएको र प्रधानमन्त्री समेत को हो? भन्ने एकिन नभएको जिकिर गरे। कार्यक्रममा कैलाली ४ का उमेदवार समेत रहेका एमालेका केन्द्रीय सचिव लेखराज भट्टले आफू मन्त्री भएका बेला लकडाउनको अवस्था रहेकाले आपूर्तिमै खटिनु परेकाले गाउँ आउन नसकेको भन्दै जनतालाई त्यसका लागि क्षमा मागे। म त्यतिबेला बाणिज्य तथा आपूर्ति मन्त्री थिएँ। देशमा आपूर्ति ब्यवस्थापनमा कुनै कमी आउन नदिन प्रधानमन्त्रीको निर्देशन थियो। त्यही भएर म गाउँमा धेरै आउन सकिनँ। तर मैले खाद्यान्न ग्यास अभाव हुन दिएन। तेलको मूल्य बढ्न दिएन। देशको आपूर्तिमा कुनै कमी हुन दिएन। म तपाईँकै काममा थिएँ भनेर बुझिदिनुहोला, भट्टले भने।"
पश्चिम नेपालमा फेरि भूकम्पको धक्का,"काठमाडौं : पश्चिम नेपालमा फेरि भूकम्पको धक्का महसुस भएको छ। शनिबार राति कर्णाली, सुदूरपश्चिम लगायतका जिल्लामा भूकम्पको धक्का महसुस भएको हो। राति ८ बजेर १२ मिनेटमा बझाङ केन्द्रविन्दु भएर ५४ म्याग्निच्युडको भूकम्प गएको हो। यसबारे थप विवरण आउन बाँकी छ।"
डोटीमा पानी ट्यांकर दुर्घटना हुँदा एकको मृत्यु,"डोटी : डोटीमा शनिबार दिउँसो पानीको ट्यांकर दुर्घटना हुँदा एक जनाको मृत्यु भएको छ। केआईसिंह गाउँपालिका४ काफलीमा ना २ ख ६८२७ नम्बरको पानी ट्यांकर दुर्घटना हुँदा डडेल्धुरा जिल्लाको आलिताल गाउँपालिका८ हम्तडका ३८ वर्षीय दानबहादुर धामीको मृत्यु भएको जिल्ला प्रहरी कार्यालय डोटीका प्रहरी निरीक्षक लक्ष्मीराज जोशीले बताए। केआईसिंह गाउँपालिकाअन्तर्गत रहेको सहजपुर, बोगटान, दिपायल, रानागाउँ, वायल सडकमा काम गर्ने क्रममा सडक छेउबाट खसेर दुर्घटना भएको थियो। ट्यांकर सडक छेउबाट १ सय १४ फिट तल खसेको र पोष्टमार्टमका लागि जिल्ला अस्पतालमा लगिएको प्रहरीले जानकारी दिएको छ।"
ऋण नतिरेको भन्दै वडाध्यक्षले वृद्धाको कन्चटमा ढुंगाले हाने,"भोजपुर : सामान्य विवादमा भोजपुरमा वडाध्यक्षले वृद्धमाथि निर्मम कुटपिट गरेका छन्। भोजपुर नगरपालिका वडा नं १ का वडाध्यक्ष जिरामणि राईले स्थानीय ६२ वर्षीय लोकबहादुर राईलाई मरणासन्न हुनेगरि कुटपिट गरेका हुन्। शुक्रबार बिहान भोजपुर नगरपालिका१, डाँडाबोखिमको मिलडाँडास्थित सामान्य विवादमा वडाध्यक्ष राईले श्रीमतीसँग मिलेर कुटपिट गरेका थिए। राईले घरायसी विवादमा लोकबहादुरलाई रगताम्मे हुनेगरि कुटपिट गरेका हुन्। राई गत स्थानीय तहको चुनावमा माओवादी केन्द्रबाट वडाध्यक्षमा निर्वाचित भएका हुन्। छोरा सुगेन राईले चलाएको २० हजार रुपैयाँ ऋण नतिरेको भन्दै वडाध्यक्ष राई र उनकी श्रीमती बृन्दा मिलेर निर्मम कुटपिट गरेको लोकबहादुरका भाई मच्छिन्द्र राईले बताए। लोकबहादुरको देब्रेपट्टिको कानको जाली फुटेको पारिवारिक श्रोतले जनाएको छ। ज्यान मार्ने धम्कीसहित वडाध्यक्ष राईले आफूलाई कुटपिट गरेको पीडित लोकबहादुरले बताए। 'छोराले चलाएको ऋण तिर्न ढिला भएको भन्दै श्रीमतीसँग मिलेर ढुंगाले कञ्चटमा प्रहार गरे' पीडित राईले भने। घाइते राईलाई शनिबार उपचारका लागि जिल्ला अस्पताल ल्याइएपनि अस्पतालले अवस्था गम्भीर भएका कारण उपचार गराउन बाहिर लैजान रिफर गरेको थियो। उनको टाउको र कानमा गम्भीर चोट लागेको छ। यता घटनाका विषयमा प्रहरीले अनुसन्धान गरिरहेको बताएको छ। जिल्ला प्रहरी कार्यालय भोजपुरका डीएसपी सरोज घिमिरेले कुटपिटका विषयमा अनुसन्धान भइरहेको र दुई पक्षलाई राखेर मात्रै कानुनी कारबाही अगाडि बढाइने बताए। प्रहरीले जाहेरी लिन मानेन घटनापछि पीडित परिवारले जिल्ला प्रहरीमा उजुरी दिन खोजेपनि प्रहरीले चुनावपछि आउनु भन्दै जाहेरी लिन नमानेको पीडितको गुनासो छ। चुनावको चटारो भन्दै पीडितको जाहेरी लिन नमानेको पीडित लोकबहादुरले बताए।"
जात र धर्मका आधारमा चुनाव लड्ने कुचेष्टा गर्ने व्यक्ति देशद्रोही हो : लिङदेन,"झापा : राष्ट्रिय प्रजातन्त्र पार्टी (राप्रपा)का अध्यक्ष राजेन्द्रप्रसाद लिङ्देनले धार्मिक, जातीय र सद्भाव बिथोल्ने गरी समाजमा घृणा पैदा गर्ने खालका गतिविधि विपक्षी दलबाट भइरहेको आरोप लगाएका छन्। झापा क्षेत्र नम्बर ३ बाट प्रतिनिधिसभा सदस्यमा उम्मेदवार बनेका राप्रपा अध्यक्षले लिङ्देनले शनिबार दिउँसो भद्रपुरमा आयोजित संक्षिप्त पत्रकार भेटघाटमा यस्तो आरोप लगाएका हुन्। 'जात र धर्मको विवाद सृजना गर्ने काम कसैले गर्छ वा सोच्छन् भने त्योभन्दा ठुलो देशद्रोही अरू कोही छैन,' राप्रपा अध्यक्ष लिङदेनले भने, 'जात र धर्मका आधारमा चुनाव लड्ने कुचेष्टा गर्ने व्यक्ति देशद्रोही हो।' निर्वाचनको मुखमा आएर जात र धर्मका आधारमा राजनीति गर्ने, दुष्प्रचार गर्ने व्यक्तिको आफूले निन्दा गर्ने उनले बताए। केही दिनअघि नेपाली कांग्रेसको प्रयोजनमा जनजाति महासङ्घको एउटा भेला बोलाइएको थियो। त्यस भेलामा राप्रपाका अध्यक्ष राजेन्द्रप्रसाद लिङदेन र कांग्रेस नेता कृष्णप्रसाद सिटौलाको उपस्थिति रहन्छ भनेर जनजाति समुदायलाई आमन्त्रण गरिएको थियो। 'तर, त्यस भेलामा मलाई निम्तो त परै जाओस् कुनै प्रकारको जानकारी समेत गराइएको थिएन,' उनले भने, 'त्यही भेलामा प्रायोजकले जनजाति विरोधी राजेन्द्र लिङदेन, जनजातिको सभामा आउन डराउनु भो, उहाँ भाग्नुभयो भनेर गलत प्रचार गराइयो।' त्यो कार्यक्रममा हामीप्रति घृणा पैदा गर्ने काम भयो, भ्रम फैलाइयो। आफू जातीय पहिचान विरोधी नभएको उनले स्पष्ट पारे। उनले भने, 'त्यो कार्यक्रममा कसैले मलाई निमन्त्रणा गरेको प्रमाणित गर्छ भने म जुनसुकै सजाय बोक्न तयार छु र मेरो उम्मेदवारी छाडेर कृष्णप्रसाद सिटौलालाई सघाउँदै हिाड्न पनि तयार छु।' यस्तो भ्रामक प्रचारको पछि नलाग्न उनले सबैमा आग्रह गरेका छन्। कतिपय जातीय संस्थाहरूले धेरै राम्रै कामहरू गरेका छन्। 'कतिपयले जनजातिको नाममा जनजातिलाई भेला गर्ने अनि जनजातिलाई एक छाक वा एक ट्वाकमा बेच्ने जुन कामहरू भइरहेको छ त्यसको म खुलेर निन्दा गर्छु,' उनले भने, 'त्यस्तो समुदायबाट जनजातिका दिदीबहिनी, दाजुभाइहरूलाई सतर्क रहन सञ्चारमाध्यमबाटै अपिल गर्न चाहन्छु।' कुनै जात विशेषका अल्पसङ्ख्यक समुदायले राज्यबाट प्राप्त गरी राखेको आरक्षण कोटाको विरोधी आफू नरहेको बताउँदै उनले भने, 'आरक्षणमा कोटामा नपरेका अन्य जातका गरिब समुदायले पनि आरक्षण पाउनुपर्छ भन्ने मेरो धारणा हो।' झापामा राप्रपा र नेकपा (एमाले) बीच भएको चुनावी तालमेलले नजिता निकाल्न कुनै समस्या छैन। त्यो गत स्थानीय तहको निर्वाचनको नतिजा र गणितले पनि देखाइसकेको छ। अहिले झापा ३ मा १२ देखि १३ हजार मतले आफू अगाडि रहेको उनको दाबी छ। राप्रपा र एमालेका कार्यकर्ता आफ्नो अडानबाट पछि नहट्ने उनको धारणा छ।"
"ब्रेन्टफोर्डसँग हार्यो सिटी, टोनेको दुई गोल",लन्डन : इभान टोनेको दुई गोलप्रेरित ब्रेन्टफोर्डले इङ्लिस प्रिमियर लिगमा शनिबार म्यानचेस्टर सिटीलाई २० ले पराजित गरेको छ। सिटीको मैदान इथिहादमा भएको खेलको १६औं मिनेटमा टोनेले गोल गर्दै ब्रेन्टफोर्डलाई अग्रता दिलाएका थिए। भ्रमणकारी ब्रेन्टफोर्डमाथि निरन्तर आक्रमणका मौका बनाएको सिटीले पहिलो हाफको इन्जरी समयमा बराबरी गोल फर्काएको थियो। फिल फोडेनले गरेको गोलसँगै पहिलो हाफको अन्त्यमा बराबरी गरेको सिटीले दोसो हाफमा प्रभुत्व जमाए पनि गोल गर्न सकेन। निर्धारित समयसम्म ११ को बराबरीमा रहेको खेलको इन्जुरी समयमा टोनेले व्यक्तिगत दोस्रो गोल गर्दै भ्रमणकारी ब्रेन्टफोर्डको जित सुनिश्चित गरे। इन्जुरी समयको आठौं मिनेटमा जित सुनिश्चित गरेको ब्रेन्टफोर्ड १५ खेलबाट १९ अंक जोडेर अंक तालिकाको ११औं स्थानमा उक्लिएको छ। सिटी १४ खेलबाट ३२ अंकसहित तालिकाको दोस्रो स्थानमा छ।
आयोगले निर्वाचन आचारसंहिता उल्लंघन गर्नेबाट असुल्यो ५० हजार जरिवाना (सूचीसहित),"काठमाडौं : निर्वाचन आयोगले निर्वाचन आचारसंहिता उल्लंघन गर्नेबाट हालसम्म ५० हजार रुपैयाँ जरिवाना असुल गरेको छ। आयोगले निर्वाचन आचारसंहिता २०७९ को उल्लंघनबारे प्राप्त उजुरीका आधारमा सो जरिवाना गरेको हो। कात्तिक २५ गतेसम्ममा प्राप्त स्पष्टीकरण सन्तोषजनक नभएकाले विभिन्न उम्मेदवार, जनप्रतिनिधि र कर्मचारीलाई प्रचलित कानूनबमोजिम जरिवानासहित कारवाही गरिएको आयोगले जनाएको छ। आयोगले उजुरी परेपछि स्पष्टीकरण सोधी आवश्यक जाँचबुझको क्रम जारी राखेको छ। आचारसंहिता उल्लंघनका सम्बन्धमा अनुसन्धान गर्न सम्बन्धित जिल्ला प्रहरी कार्यालयलाई लेखी पठाइएको आयोगले जनाएको छ। आचारसंहिता विपरीत भएका कार्यहरू रद्द गर्न विभिन्न प्रदेश सरकार र स्थानीय तहलाई आवश्यक निर्देशन दिइएको छ।"
ओलीले खेलौना भएझैं संसद विघटन गरे : प्रधानमन्त्री देउवा,"चितवन : आगामी मंसिर ४ गते हुने निर्वाचनमा अग्रगमन र प्रतिगमनबीचको लडाईं भएको पाँच दलीय गठबन्धनका नेताहरुले बताएका छन्। मुलुकको राजनीतिक दुर्घटना अन्त्य गरेर मुलुकलाई नयाँ गन्तव्यमा पुर्याउन गठबन्धन गरेको शीर्ष नेताहरूले बताए। चितवनको भरतपुरमा आयोजित चुनावी सभालाई सम्बोधन गर्दै मुलुकको भविष्यका लागि गठबन्धनको जीत आवश्यक रहेको उनीहरूको भनाइ छ। प्रधानजमनत्री एवं नेपाली कांग्रेसका सभापति शेरबहादुर देउवाले गठबन्धनको जगमा राष्ट्रिय एकता स्थापित गर्न खोजेको बताए। गणतन्त्र र प्रजातन्त्रलाई स्थायीरूपमा स्थापित गर्नुपर्ने आवश्यकता रहेको उनले बताए। निर्वाचनमा गठबन्धनको जीत हुन अति आवश्यक छ। यसबाट समावेशी समानुपातिकमात्रै होइन, राष्ट्रिय एकता हुने विश्वास लिएको छु, उनले भने। उनले एमाले अध्यक्ष केपी शर्मा ओलीले खेलौना भएझैं संसद विघटन गरेको बताए। ओलीजीले संविधान भनेको उहाँको खेलौना भएझैं दुईपटक संसद विघटन गर्नुभयो। त्यसैको विरुद्धमा गठबन्धन भएको हो, उनले भने। नेकपा माओवादी केन्द्रका अध्यक्ष पुष्पकमल दाहालले आउँदो निर्वाचनमा गठबन्धनको बहुमत सुनिश्चित रहेको दाबी गरेका छन्। अग्रगमन र प्रतिगमनमध्ये के रोज्ने भन्ने अवसर भएको बताए। अब संविधानको रक्षा र स्थिरतासँगै विकास र समृद्धिको लागि बनेको उनले बताए। सभापति देउवाले राजनीतिक संकट टारेर मुलुकमा विकास र रोजगारको अवसर सिर्जना गर्न लागिपरेको बताए। नेपालमा राष्ट्रिय एकता स्थापित गरेर सबै नेपालीलाई एक बनाउनु छ। यसका लागी गठबन्धनको जीत आवश्यक छ, उनले भने, चितवनबाटै गठबन्धनको सुरुवात भएको हो। भरतपुरबाट विजयको सुरुवात होस् भन्ने हो। नेकपा माओवादी केन्द्रका अध्यक्ष पुष्पकमल दाहालले आउँदो निर्वाचनमा गठबन्धनको बहुमत सुनिश्चित रहेको दाबी गरेका छन्। अग्रगमन र प्रतिगमनमध्ये के रोज्ने भन्ने अवसर भएको बताए। अब संविधानको रक्षा र स्थिरतासँगै विकास र समृद्धिको लागि बनेको उनले बताए। सरकार गठन गर्नका लागिमात्रै गठबन्धन बनाएको होइन। देशमा राजनीतिक दुर्घटनाबाट बचाउनका लागि बनेको गठबन्धन भएको हुनाले कम्फर्टेबल बहुमत सुनिश्चित नै छ, उनले भने, गठबनधनले आर्थिक समृद्धिको नयाँ क्रान्ति गर्ने संकल्प गरेका छौं। एमालेप्रति लक्षित गर्दै अध्यक्ष दाहालले प्रतिगमनले टाउको उठाउन नसक्ने गरी एकताको प्रदर्शन गर्न आवश्यक रहेको बताए। मुलुकमा राजनीतिक दुर्घटना गर्न खोज्ने प्रतिगामी र अवसरवादी समूहलाई पराजित गर्ने बताए। त्यसपछि मात्रै स्थिरता र विकासको नयाँ मार्ग खुल्ने बताए। यो निर्वाचनमा ठूलो अवसर आएको छ। देशलाई पछाडि धकेल्ने हो या विकास र समृद्धिको नयाँ यात्रातिर लैजाने हो या निरकुंशतातर्फ लैजाने हो भन्ने कुराको जनमत संग्रहजस्तो हुँदैछ, उनले भने, योपटक अग्रगमन या प्रतिगमन के रोज्ने भन्ने कुरामा सबै एकताबद्ध भएर प्रगति र परिवर्तनको पक्षमा आफ्नो मत जाहेर गर्नेबेला आएको छ। संविधान र लोकतान्त्रिक गणतन्त्रको रक्षाका लागी पाँच दलीय गठबन्धन बनेपछि मुलुक सकारात्मक बाटोमा लागेको उनको भनाइ थियो। अहिले प्रतिगमनको खतरा कम हुँदै गएको उनले बताए। राजनीतिक दुर्घटनाको खतरा र प्रतिगमनको खतरा रहिञ्जेल गठबन्धन रहिरहन्छ, उनले भने।"
आइतबार दिउँसो देशको एउटा प्रदेशमा वर्षा र दुईमा हिमपात हुने,"काठमाडौं : आइतबार दिउँसो देशको एउटा प्रदेशमा वर्षा र दुईवटा प्रदेशमा हिमपात हुने देखिएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश १ को पहाडी भूभागका एकदुई स्थानमा हल्का वर्षाको सम्भावना रहेको छ। यसैगरी प्रदेश १ र गण्डकी प्रदेशका हिमाली भूभागका एकदुई स्थानमा हल्का हिमपातको सम्भावना रहेको विभागले जनाएको छ। आइतबार रातको समयमा गण्डकी, कर्णाली र सुदूरपश्चिम प्रदेशका हिमाली भूभागका एकदुई स्थानमा हल्का हिमपातको पनि सम्भावना रहेको छ।"
रुपन्देही ३ मा बालकृष्ण खाणलाई बामदेवको पनि समर्थन,"भैरहवा : रुपन्देही३ मा प्रतिनिधिसभा सदस्यका उम्मेदवार नेपाल कांग्रेसका केन्द्रीय सदस्य एंव गृहमन्त्री बालकृष्ण खाणलाई बामदेव गौतम नेतृत्वको नेकपा राष्ट्रिय एकता अभियानले पनि समर्थन गरेको छ। गृहमन्त्रीसमेत रहेका खाण पाँच दलीय गठबन्धनका तर्फका उम्मेदवार हुन्। यसअघि जनमुक्ति पार्टीले पनि खाणलाई समर्थन गरेको घोषणा गरेको थियो। रुपन्देही३ मा उम्मेदवारी नदिएको अभियानले भैरहवामा पत्रकार सम्मेलनको आयोजना गरेर व्यक्तित्वलाई मध्यनजर गर्दै खाणलाई समर्थन गरिएको नेकपा राष्ट्रिय एकता अभियानका उपाध्यक्ष महेन्द्र अर्यालले घोषणा गरे। आफ्नो दलले एमालेलाई समर्थन गरेको भन्ने अफवाह फैलाइएको भन्दै उनले केही स्थानमा व्यक्तिअनुसार दलले समर्थन गरेको जनाए। 'हामीले नेकपा एमालेलाई समर्थन गरेका छौँ भन्ने अफवाह फैलाएको छ' उनले भने, 'हामीले कुनै दललाई समर्थन गरेका छैनौँ, केही स्थानमा व्यक्तिअनुसार मात्र समर्थन जनाएका छौँ।' खाँणलाई समर्थन गरेको घोषणा गर्दै उनले अभियानले पेश गरेका विकासका योजना लगायतका कार्यहरु पूरा गर्नुपर्ने बताए। कार्यक्रममा उम्मेदवार खाणले आफूले अभियानबाट प्राप्त विकासका योजना लगायतका कार्यहरू पूरा गर्न आफू प्रतिवद्ध रहेको जनाए। अभियानले गठबन्धनका उम्मेदवारलाई समर्थन गर्ने गरेको निर्णयले गठबन्धनले मुलुक विकासमा ऐतिहासिक भुमिका निर्वाह गर्ने उनले बताए।"
खर काट्ने क्रममा भीरबाट लडेर महिला कर्मचारीको मृत्यु,"बैतडी : बैतडीमा खर काट्ने क्रममा भीरबाट लडेर एक महिलाको मृत्यु भएको छ। सिगास गाउँपालिका८, ढौडकी २७ वर्षीया सरस्वती धामी बोहराको खर काट्ने क्रममा घर नजिकैको ढाणाली भीरबाट लडेर मृत्यु भएको वडा ९ का अध्यक्ष कृष्णसिंह धामीले जानकारी दिए। सिगास गाउँपालिकामा कम्प्युटर अपरेटरका रूपमा कार्यरत धामीको आज दिउँसो करिब ३ बजे भीरबाट लडेर घटनास्थलमै मृत्यु भएको बताइएको छ। उनका श्रीमान् अध्ययनको सिलसिलामा काठमाडौंमा छन्। उनका ४ वर्षीय छोरा छन्।"
च्याम्पियन नेपाली टिम स्वदेश फर्कियो,"काठमाडौं : अन्तिम खेलमा बंगलादेशसँग बराबरी खेल्दै साफ महिला यू१५ च्याम्पियन बनेको नेपाली टिम शनिबार स्वदेश फर्किएका छन्। शुक्रबार बीएसएसएस मोस्ताफा कमाल रंगशालामा नेपाल अपराजित रहँदै च्याम्पियन बनेको थियो। हिमालयन एयरलायन्सको विमानबाट स्वेदश फर्किएको टोलीलाई अखिल नेपाल फुटबल संघ (एन्फा)का पदाधिकारीहरूले स्वागत गरेका थिए। नेपाल, बंगलादेश र भुटानको सहभागिता रहेको प्रतियोगिता डबल राउन्ड रोबिन लिग पद्धतिमा सम्पन्न भएको थियो। पहिलो खेलमा भुटानलाई ७० ले पराजित गरेको नेपालले दोस्रो खेलमा बंगलादेशविरुद्ध १० को जित निकालेको थियो। भुटानसँगको दोस्रो भेटमा १० को जित निकालेको नेपाल आजको जितसँगै अपराजित रहँदै च्याम्पियन बनेको हो।"
बाराको पचरौता नगरपालिकाका प्रमुखलाई २५ हजार जरिवाना,काठमाडौं : निर्वाचन आयोगले निर्वाचन आचारसंहिता उल्लंघन गरेको भन्दै बाराको पचरौता नगरपालिकाका नगर प्रमुख जलन्धरसिंह जैसवारलाई रु २५ हजार जरिवाना गरेको छ। वार्षिक बजेट तथा कार्यक्रममा स्वीकृत भएकाबाहेकका अन्य कार्यक्रम गरेको भन्दै नगरप्रमुख सिंहमाथि जरिवाना गरिएको हो। आयोगले उक्त नगरपालिकाको तलब भत्ता तथा प्रशासनिक खर्च बाहेक अन्य रकम निकासा नगर्न कोष तथा लेखा नियन्त्रण कार्यालयलाई लेखेर पठाएको छ। आयोगले काठमाडौं क्षेत्र नं १ का प्रतिनिधिसभाका उम्मेदवार पुकार बमलाई रु पाँच हजार जरिवाना गरेको छ। उनले निर्वाचन प्रचारप्रसारका क्रममा आफ्नो नाम अंकित टिसर्टको प्रयोग गरेको आयोगले जनाएको छ। राजनीतिक गतिविधि तथा प्रचारप्रसारमा संलग्न भएको पाइएपछि आयोगले व्यापार तथा निकासी प्रवर्द्धन केन्द्रका अधिकृत गोकुल वस्ती तथा नेकपा (एमाले)को चुनाव प्रचारप्रसारमा लागेकाले अछामको साँफेबगरस्थित राष्ट्रिय माध्यमिक विद्यालयका प्रधानाध्यापक तिलक कुँवरलाई रु पाँचपाँच हजार जरिवाना गरेको छ।
मतदानका दिन यी सवारी साधन सञ्चालनका लागि पास लिनुपर्ने,"काठमाडौं : निर्वाचन आयोगले मंसिर ४ गते हुने मतदानको दिन सीमित सवारी साधनलाई सवारी अनुमति पत्र (पास) लिनु नपर्ने व्यवस्था गरेको छ। पास नचाहिने सवारी साधनले मतदातालाई ओसारपसार नपाउने आयोगले जनाएको छ। मतदानको दिन सहज आवागमनको व्यवस्था मिलाउनका लागि उक्त निर्णय गरिएको हो। बिरामी बोकेको एम्बुलेन्स, शव वाहन, दमकल खानेपानीको ट्यांकर, फोहोरमैला ओसारपसार गर्ने सवारी साधन दूध बोक्ने सवारी साधन सूचना तथा प्रसारण विभाग वा प्रदेश सञ्चार रजिष्ट्रारको कार्यालय वा प्रदेश सरकार माहतहतको सञ्चार प्राधिकरण वा अन्य त्यस्तै प्रकृतिको नियामक निकायबाट जारी गरिएको प्रेस पास वा प्रचलित कानूनबमोजिम दर्ता र प्रेस काउन्सिल नेपालमा सूचीकृत भई सञ्चालनमा रहेका सम्बन्धित सञ्चारगृहबाट जारी परिचय पत्र बाहक सञ्चारकर्मीले प्रयोग गर्ने सवारी साधन दूरसञ्चार तथा केवल सेवाका लागि प्रयोग हुने सवारी साधन अस्पतालमा कार्यरत परिचयपत्र प्राप्त चिकित्सक, स्वास्थ्यकर्मी तथा कर्मचारीको आवागमनका लागि प्रयोग हुने सवारी साधन निर्वाचन आयोगबाट जारी परिचयपत्र वाहक पर्यवेक्षक, अवलोकनकर्ता, अनुगमनकर्ताले प्रयोग गर्ने सवारी साधन तरकारी, फलफूल तथा विद्युत सेवका लागि प्रयोग हुने सवारी साधन कूटनीतिक नियोग, यूएन एजेन्सी र द्विपक्षीय तथा बहुपक्षीय विकास साझेदार संस्थाहरूमा कार्यरत पदाधिकारी एवं कर्मचारीले प्रयोग गर्ने निलो नम्बर प्लेट भएको सवारी साधन विदेशी पर्यटक मात्र बोकेको हरियो नम्बर प्लेट भएको सवारी साधन सुरक्षाकर्मीले प्रयोग गर्ने सुरक्षा निकायको सवारी साधन आफू खटिएको मतदान केन्द्रसम्म जान र मतदान केन्द्रबाट फर्किनको लागि मतदान कार्यमा खटिने कर्मचारी तथा स्वयंसेवकले प्रयोग गर्ने सवारी साधन"
अस्वभाविक लाभांशको होडबाजी,"काठमाडौं : तरलता अभावको चरम संकटमा रहेका सहकारीले अस्वभाविक लाभांशको होडबाजी गर्ने गरेको पाइएको छ। गत एक वर्षदेखि बैंक तथा वित्तीय संस्थासँगै सहकारी क्षेत्रमा तरलता (लगानीयोग्य पुँजी) अभाव झेल्दै आएका छन्। पछिल्लो समयमा त सहकारीले निक्षेप फिर्ता गर्न नसकेको भन्दै धमाधम बन्द हुन थालेका छन्। राष्ट्रिय सहकारी महासंघकी महाप्रबन्धक चित्राकुमारी थाम्सुहाङ्ग सुब्बाले अहिले सहकारी संस्थाहरूबीच बढी लाभांश वितरणको होडवाजी चलेको बताइन्। सहकारी ऐन २०७४ मा सहकारीले १८ प्रतिशतसम्म लाभांश दिन पाउने व्यवस्था छ। तर, अहिले सहकारी चरम संकटमा रहेपनि यथार्थ बिर्सेर लाभांश वितरण घोषणा गरेका हुन्। 'अहिले थुप्रै संस्था मर्जरमा जान थालेका छन्, धेरैमा लाभांश वितरणमा होडवाजी पनि चलेको छ' सुब्बाले भनिन्,' ऐनले १८ प्रतिशतसम्म लाभांश वितरण दिन सक्ने व्यवस्था गरेपनि सहकारी संस्था भने जतिसक्दो बढी दिने होडबाजी सुरु भएको छ, अब यो होडवाजीको अन्त्य हुनु पर्छ।' बजार केन्द्रित सहकारीमा तरलताको दबाब रहेको उनको भनाइ छ। बैंक तथा वित्तीय संस्थामा तरलताको अभाव भएकै कारण सहकारी क्षेत्रको रकम बैंकमा जान थालेको उनले बताइन्। सहकारीमा स्वनियमन र सुशासनको कमी हुँदा भद्रगोल अवस्था देखिएको छ। 'विश्वसनीयतामा कमीका कारण सहकारीको प्रतिष्ठामा चूनौति थपिएको छ', सुब्बाले भनिन्,' बचतकर्ताको बचत फिर्ता गर्न नसक्दा अभियानको प्रतिष्ठामा आँच आएको छ' उनले भनिन्। राष्ट्रिय सहकारी महासंघका अध्यक्ष मिनराज कँडेलले सहकारी क्षेत्रमा देखिएका समस्या विस्तारै कम हुँदै गएको बताउँछन्। बैंक तथा वित्तीय क्षेत्र जस्तै सहकारी क्षेत्रमा पनि तरलताको संकट यथावत रहेकाले समस्या समाधानका लागि राष्ट्रिय सहकारी महासंघ लागी परेको पनि उनले बताए। 'केही सहकारीको नियतका कारण राम्रो व्यवस्थापन भएका सहकारीमा पनि समस्या देखियो', कँडेलले भने, 'अब विस्तारै समस्या न्यूनीकरण हुँदै जान्छन्।' राष्ट्रिय सहकारी महासंघ र नेपाल सहकारी पत्रकार समाजले आयोजना गरेका पत्रकारहरूको क्षमता अभिवृद्धि कार्यक्रममा बोल्दै अध्यक्ष कँडेलले समस्या विस्तारै कम हुँदै गएको बताए।"
निर्वाचनलाई लक्षित गर्दै सीमा क्षेत्रमा निगरानी बढाइने,"विराटनगर: भारतको अररिया जिल्लास्थित जोगवनीमा शनिबार नेपालभारत सुरक्षा बैठक सम्पन्न भएको छ । आगामी मंसिर ४ गतेको निर्वाचनलाई लक्षित गरेर नेपाल र भारतका सुरक्षा अधिकारीको संयुक्त बैठक बसेको हो । बैठकमा अररिया जिल्लाका डिष्ट्रिक मजिष्टेड (डीएम) इनायक खाँन, एसपी अशोककुमार सिंह, सीमा सुरक्षा बल (एसएसबी) बथनाहाका प्रमुख सुरेन्द्र विक्रम, अररियाका प्रमुख ब्रजेस कुमार लगायतका भारतीय सुरक्षा अधिकारीको सहभागिता थियो । नेपालका तर्फबाट मोरङका प्रमुख जिल्ला अधिकारी काशीराज दाहाल, प्रहरी प्रमुख एसपी शान्तिराज कोइराला, सशस्त्र प्रहरी प्रमुख एसपी राजकुमार लामिछाने, राष्ट्रिय अनुसन्धानका प्रमुख बासुदेव सिग्देल, सहायक प्रमुख जिल्ला अधिकारी शरदकुमार पोखरेल तथा सुनसरीबाट प्रमुख जिल्ला अधिकारी इन्द्रदेव यादव, प्रहरी प्रमुख एसपी प्रभुप्रसाद ढकाल, सशस्त्रका प्रमुख एसपी विक्रम होमागाइँ, राष्ट्रिय अनुसन्धानका प्रमुख कूलचन्द्र नेपाल र सहायक प्रमुख जिल्ला अधिकारी ओम भट्टराई सहभागी थिए । नेपालमा हुन लागेको निर्वाचनलाई शान्तिपूर्ण, भयरहित र निष्पक्ष हिसाबले सम्पन्न गर्न निगरानी बढाएर दुई देशीय सीमा क्षेत्रमा कडाइ गर्ने सहमति बैठकमा भएको थियो । नेपालभारत सीमा क्षेत्रको सुरक्षा व्यवस्था मजवुत बनाउने तथा सीमा क्षेत्रको सुरक्षामा कुनै पनि कमजोरी हुन नदिने प्रतिबद्धता भारतीय अधिकारीले जनाएका छन् । साथै निर्वाचनलाई लक्षित गरेर सीमा क्षेत्रमा दुई देशका सुरक्षाकर्मीको संयुक्त गस्ती बढाउने सहमति पनि बैठकमा भएको छ । निर्वाचन हुनुभन्दा ७२ घण्टाअघि सीमा शील गर्ने, लागूऔषध एवं साना हतियार तथा नक्कली नोटको ओसारपसार नियन्त्रणमा लिने, सीमा क्षेत्रमा सुरक्षाकर्मीको उपस्थिति बढाउने, सीमा शील भएका बेला अतिआवश्यक सेवाहरु, बिरामीको उपचार, वैवाहिक कार्यक्रम र वारुणयन्त्रको आवतजावतलाई सहज बनाउने, अन्य सवारीसाधन र मानिसको आवतजावतलाई पूर्ण रूपमा रोक लगाउने निर्णय बैठकले गरेको छ । त्यस्तै अपराधिक क्रियाकलाप नियन्त्रणका लागि दुई देशका सुरक्षाकर्मीबीच सूचना आदानप्रसाद गर्ने, सुरक्षालाई प्रभावकारी बनाउने, चुनावका बेला नेपालमा अपराध गर्नेहरु भारततिर भाग्नसक्ने सम्भावनालाई मध्यनजर गर्दै सीमा क्षेत्रमा निगरानी बढाउने सहमति नेपाल र भारतका सुरक्षा अधिकारीबीच भएको छ । मोरङका प्रजिअ दाहालले लामो समयदेखि अवरुद्ध रहेको मीरगञ्ज पुलको विषयमा कुरा उठाएका थिए । भारतीय अधिकारीहरुले उक्त पुल आगामी नोभेम्बर अन्तिमसम्ममा सञ्चालनमा ल्याइसकिने जानकारी दिएका छन् । मीरगञ्ज पुलको मर्मत सम्भार नहुँदा ढुवानीका साधन आवतजावत हुन नसकेर लामो समयदेखि विराटनगर भन्सारबाट हुने आयात निर्यात प्रभावित बनिरहेको छ ।"
सिद्धार्थ बैंकलाई कामना सेवा फुटसल कपको उपाधि,"काठमाडौं : सिद्धार्थ बैंकले दोस्रो संस्करणको कामना सेवा फुटसल कपको उपाधि जितेको छ। हाँडीगाउँस्थित धन्यन्तरी फुटसलमा शनिबार भएको फाइनलमा प्रभु बैंकलाई पेनाल्टी सुटआउटमा ३२ गोल अन्तरले हराउँदै सिद्दार्थ च्याम्पियन बनेको हो। रोमान्चक बनेको फाइनलको निर्धारित समय गोलरहित बराबरीमा सकिएपछि खेल पेनाल्टी सुटआउटमा गएको थियो। पेनाल्टीमा सिद्दार्थका शान्तिराम कार्की, सन्जिब श्रेष्ठ र राजु श्रेष्ठले गोल गरे। प्रभुका केशब योगी र विकास तामाङले गोल गर्दा अमनराज बज्राचार्य गोल गर्न असफल भए। उपाधिसँगै सिद्दार्थले ट्रफी, मेडल, प्रमाणपत्र तथा केटीएम सिटीबाट ४५ हजार बाबरको गिफ्ट भौचर प्राप्त गरे। त्यस्तै जेन्स पार्कको तर्फबाट ९ जना खेलाडीलाई १५ सय बराबरको गिफ्ट भौचर प्राप्त गरे। उपविजेता टिमका खेलाडीले जेन्स पार्कको तर्फबाट ८ सय बराबरको गिफ्ट भौचर प्राप्त गरे। त्यस्तै प्रतियोगितामा सहभागिता जनाउने सम्पूर्ण टिमका खेलाडीले मेरिना इम्पेक्स एण्ड टेलरिङ सेन्टरबाट २५ प्रतिशत छुट पाउने छन्। प्रतियोगितामा सिद्दार्थका शान्तिराम कार्की उत्कृष्ट खेलाडी चुनिए। उत्कृष्ट गोलकिपर प्रभुका इराज डंगोल र सर्वाधिक गोलकर्ता ज्योति विकास बैंकका सुरज महर्जन चुनिए। उनीहरुले ट्रफी प्राप्त गरे। दुई टिम सहभागी महिलाको उपाधि कामना सेवा विकास बैंकले जितेको छ। फाइनलमा कामनाले माछापुच्छ्रे बैंकलाई २१ ले हरायो। महिलाको उपाधिसँगै कामनाले ट्रफी, मेडल तथा प्रमाणपत्र प्राप्त गरेको छ। प्रतियोगिताका विजेता खेलाडीलाई कामना सेवा विकास बैंकका डीसीईओ विनय दाहाल, मेरिना इम्पेक्सका चेयरम्यान पवन खड्का, एक्सटेपका चेयरम्यान गणेश श्रेष्ठ, जेन्स पार्कका चेयरम्यान राहुल छाछन, इनास इन्टरप्राइजेजका राजु बास्तोला, नेपाल डिस्टिलरीका सेल्स अफिसर अमित नगरकोटी र नेचुरल फ्रुट्सका एमडी पुनम अधिकारी लगायतले पुरस्कृत गरे।"
पोखरीमा डुबेर बालिकाको मृत्यु,बागलुङ : बागलुङमा पानीको पोखरीमा डुबेर शनिबार डेढ वर्षीया बालिकाको मृत्यु भएको छ। तमानखोला गाउँपालिका३ घर भई गलकोट नगरपालिका६ मा बस्दै आएकी सपना रोकाकी छोरी सोनियाको पोखरीमा डुबेर मृत्यु भएको हटिया प्रहरी चौकी गलकोटका प्रमुख विष्णुप्रसाद शर्माले बताए। सपना दरमखोला एग्रिकल्चर लाइभ स्टक फर्मकी कामदार हुन्। आमाले काम गर्ने फर्मको नजिकै खेल्ने क्रममा सोनिया पोखरीमा डुबेपछि उपचारको लागि इर्मजेन्सी पोलिक्लिनिक गल्कोटमा उपचारका लागि ल्याइएको थियो। पोलिक्लिनिकका डाक्टरले अस्पतालमा ल्याइपुराउँदा नै बालिकाको मृत्यु भएको घोषणा गरेको प्रहरी प्रमुख शर्माले बताए।
जबरजस्ती करणी गरेको आरोपमा पक्राउ,काठमाडौं : १४ वर्षीया बालिकालाई जबरजस्ती करणी गरेको आरोपमा एक जना पक्राउ परेका छन्। पक्राउ पर्नेमा धादिङ सिद्धलेख गाउँपालिका२ पात्ले घर भई हाल काठमाडौं महानगरपालिका१५ भगवानपाउ बस्ने २० वर्षीय सुमन गिरी रहेका छन्। गिरीले ती बालिकालाई ललाई फकाई काठमाडौं महानगरपालिका१५ स्वयम्भू स्तुपा जंगलमा जबरजस्ती करणी गरेको भन्ने खबर प्राप्त हुनासाथ प्रहरी वृत्त स्वयम्भूबाट खटिएको प्रहरीले शुक्रबार राति उनलाई पक्राउ गरेको हो। यसबारे प्रहरीले थप अनुसन्धान गरिरहेको छ।
कुहिरोले ढाकेको मानुङकोट,दमौली: यो दृश्य तनहुँको व्यास नगरपालिका५ को मानुङकोट हो । यो क्षेत्रमा अहिले आन्तरिक पर्यटकको चहलपहल बढेको छ । यहाँको सुन्दरता नै पर्यटकको रोजाइको कारण हो । यही क्रममा कुहिरोले ढपक्कै ढाकिएको मानुङकोट हेर्न लायक देखिएको छ । तस्बिर: रासस
मतदाता शिक्षा कार्यक्रम तत्काल सञ्चालन गर्न दुई पालिकालाई निर्देशन,"काठमाडौं : निर्वाचन आयोगले सिराहका दुई पालिकालाई मतदाता शिक्षा कार्यक्रम सञ्चालन गर्न निर्देशन दिएको छ। आयोगले सिराहाको सखुवानान्कारकट्टी गाउँपालिकाका अध्यक्ष र प्रमुख प्रशासकीय अधिकृत तथा सुखीपुर नगरपालिकाका नगरप्रमुख र प्रमुख प्रशासकीय अधिकृतलाई कार्यक्रम प्रभावकारीरूपमा सञ्चालन गर्न निर्देशन दिएको हो। आयोगले दुवै नगरपालिकालाई मतदाता शिक्षा कार्यक्रम सञ्चालन नभएको भए यथाशीघ्र सञ्चालन गरी पत्र प्राप्त भएको २४ घण्टाभित्र आयोगमा जानकारी गराउन शुक्रबार निर्देशन दिइएको छ। संविधानको धारा २४७ मा आयोगलाई आफ्नो काम पूरा गर्न आवश्यक पर्ने कर्मचारी र अन्य सहयोग नेपाल सरकार, प्रदेश सरकार र स्थानीय सरकारले उपलब्ध गराउने व्यवस्था भएको आयोगको भनाइ छ।"
ललितपुरको संस्कृतिलाई आर्थिक उपार्जनसँग जोड्छु: भुसाल,"ललितपुर: लोकतान्त्रिक गठबन्धनका तर्फबाट ललितपुर क्षेत्र नं ३ का उम्मेदवार पम्फा भुसालले राजनीतिक स्थायित्वका साथै संविधानको रक्षाका लागि आगामी निर्वाचन निकै महत्वपूर्ण रहेको बताएकी छन्। शनिबार ललितपुरको सातदोबाटो युथ क्लबको ९औं वार्षिक साधारणसभामा भुसालले संसदलाई पुरा कार्यकाल सञ्चालन गर्न तथा मुलुकको व्यवस्था र संविधानका साथै राजनीतिक स्थायीत्वका लागि आगामी निर्वाचन निकै महत्वपूर्ण रहेको बताइन् । पाँच वर्ष चल्ने सरकारले मुलुकको आर्थिक विकासको एजेण्डालाई अघि बढाउनुपर्ने उनको भनाई छ । आफूले यसअघि थालनी गरेको विकासका कामलाई निरन्तरता दिन पुनः उम्मेदवारी दिएको बताउँदै भुसालले ललितपुरको कला, संम्पदा, संस्कृति र परम्परालाई आर्थिक उपार्जनसँग जोडेर काम गर्ने बताइन् । आगामी पाँच वर्षभित्र ललितपुरबासीको गुणस्तरीय जीवन जीउने आधार तयार गर्ने उनको प्रतिबद्धता छ ।"
नेपालमा एउटा सुदृढ राष्ट्रिय शक्ति चाहिन्छ : ओली,"डोटी : नेकपा एमालेका अध्यक्ष एवं पूर्व प्रधानमन्त्री केपी शर्मा ओलीले नेपालमा एउटा सुदृढ राष्ट्रिय शक्ति आवश्यक भएको बताएका छन्। शनिबार डोटीमा आयोजित बृहत् चुनावी आमसभालाई सम्बोधन उनले गर्दै उक्त कुरा बताएका हुन्। 'गठबन्धन जस्तो चिज बनाएर हुँदैन, गठबन्धनले देश चल्दैन', अध्यक्ष ओलीले भने, 'गठबन्धनमा रहेका सबै दलहरूको छुट्टाछुट्टै घोषणापत्र रहेको छ। यिनीहरूले जितिहाले पनि काम गर्नै सक्दैनन्। त्यसैले यो गठबन्धन काम गर्नका लागि नभएर तपाईंहरूको आँखामा छारो हाल्नका लागि मात्रै भएको हो।' ओलीले डोटीमा गत मंगलबार राति गएको भूकम्पका कारण मृत्यु भएका परिवार तथा क्षति व्यहोरेका परिवारलाई तत्कालै राहातका लागि सरकारसँग माग गरेका छन्। सहजपुर, बीपीनगर, बोगटान सडकको आफुले शिलन्यास गरेको स्मण गर्दै ओलीले भने, खुटिया, बीपीनगर, दिपायल हुँदै बझाङको ताक्लाकोट जोड्ने द्रुत राजमार्ग निर्माणका लागि आफू सदैव लाग्ने बताए। डोटी ऐतिहासिक जिल्ला भएकाले यहाँको धार्मिक, पर्यटन, कृषि लगायत समग्र विकास सम्भव भएको ओलीले बताए। राजनीतिक कारणले पश्चिम सेती परियोजना बन्न नसकेको बताउँदै ओलीले आगामी दिनमा यो आयोजना नयाँ ढंगबाट अगाडि बढ्ने बताए। दुई वर्षपछि एमालेले निरक्षरताको अन्त्य गर्ने उनको भनाइ छ। नेकपा एमालेले जे भन्छ त्यो गरेरै छाड्ने उनले बताए। पूर्वपश्चिम हुलाकी राजमार्गदेखि महाकाली करिडोर सबै एमालेले बनाएको उनले बताए।"
चीनद्वारा अन्तरिक्ष स्टेशन आपूर्तिका लागि कार्गो क्राफ्ट थियनचउ५ प्रक्षेपण,वोन्छाङ : चीनले अन्तरिक्ष स्टेशनका लागि आपूर्तिहरू पुर्याउन शनिबार बिहान कार्गो अन्तरिक्ष यान थियनचउ५ प्रक्षेपण गरेको छ। अन्तरिक्ष स्टेशनको निर्माण यसै वर्ष पूरा हुने अपेक्षा गरिएको छ। चीनको मानव अन्तरिक्ष एजेन्सीका अनुसार दक्षिणी टापु प्रान्त हाइनानको वोन्छाङ अन्तरिक्षयान प्रक्षेपण स्थलबाट थियनचउ५ बोकेको लङ मार्च७ वाई ६ रकेट विस्फोट भएको छ।
"नवलपरासी२ मा कँडेल, अधिकारी र प्रधानको त्रिपक्षीय प्रतिस्पर्धा","परासी: नवलपरासीमा चुनावी अभियान तीव्र छ । नेता तथा उम्मेदवार घरदैलोसहित मत माग्ने काममा खटिएका छन् । नवलपरासीको निर्वाचन क्षेत्र२ को चुनावी माहौल पनि तातेको छ । यो क्षेत्रमा प्रतिनिधि सभा सदस्यका लागि ११ राजनीतिक दल र ७ स्वतन्त्र गरी १८ उम्मेदवार चुनावी प्रतिस्पर्धामा छन् । प्रतिस्पर्धीमध्ये नेपाली कांग्रेसका देवेन्द्रराज कँडेल, एमालेका दीपेन्द्र अधिकारी र राप्रपाका ध्रुवबहादुर प्रधानबीच तीव्र प्रतिस्पर्धा हुने विश्लेषण हुने गरेको छ । २०५१ सालदेखि २०७४ सम्म भएका ५ निर्वाचनमा नेपाली कांग्रेसका उम्मेदवार एंव पूर्वगृहराज्य मन्त्री कँडेलले ३ पटक चुनाव जितिसकेका छन् । अहिले उनी चौथो पटक चुनावी बाजी मार्ने प्रयासमा छन् । यो क्षेत्रमा कांग्रेसको संगठन बलियो रहेकाले कँडेल चुनाव जित्नेमा विश्वस्त देखिन्छन् । स्थानीय चुनावको मतअनुसार पनि कांग्रेस यी दुई दलभन्दा अघि छ । त्यसमा गठबन्धनको सहयोगले कँडेलले आफूलाई बलियो उम्मेदवारका रुपमा दावी गर्दै आएका छन् । त्यसैगरी आफ्नो चुनावी क्षेत्र छाडेर नयाँ क्षेत्रमा उम्मेदवारी दिएका अधिकारी एमालेका जिल्ला अध्यक्ष र निवर्तमान लुम्बिनी प्रदेश सभा सदस्य हुन् । नवलपरासीबाट यसअघि ३ पटकसम्म चुनाव लडेर पराजित हुँदै आएका राप्रपाका केन्द्रीय उपाध्यक्ष एंव पूर्वआइजिपीसमेत रहेका प्रधान चौथो पटक चुनाव हत्याउने दाउँमा छन् । प्रधान र कँडेलबीच हरेक पटक एउटै निर्वाचन क्षेत्रमा उम्मेदवारी हुने गरेको छ । विगतका प्रतिस्पर्धामा कँडेलले प्रधानलाई ठूलो मतान्तरले पराजित गर्दै आएका हुन् । कांग्रेससँग एक्लै चुनाव जित्न असहज देखेपछि एमाले र राप्रपाले दुई छुट्टाछुट्टै दलसँग तालमेल गरेका छन् । एमालेले जसपा र राप्रपाले लोसपासँग तालमेल गरेको छ । स्थानीय चुनावको मतअनुसार यो निर्वाचन क्षेत्रमा कांग्रेसको मात्र २५ हजार ६८६ मत छ । गठबन्धनको मत जोड्दा (माओवादी केन्द्र, एकीकृत समाजवादी र राष्ट्रिय जनमोर्चा) कांग्रेसका उम्मेदवार कँडेलको पक्षमा ३५ हजार ९५७ मत पुग्छ । स्थानीय चुनावको मतअनुसार दोस्रो स्थानमा रहेको एमालेको २३ हजार ३४२ मत पुग्छ । चुनावी तालमेल गरेको जसपाको मत जोड्दा एमालेका उम्मेदवार अधिकारीको कुल ३० हजार ४३१ मत देखिएको छ । स्थानीय तहको मत मात्रै सुरक्षित राख्न सके एमालेभन्दा कांग्रेस ५ हजार ५२६ मतले अघि देखिन्छ । ठूला दुई दलभन्दा दुई गुनाबढी मत कम रहेको राप्रपाको मात्र कुल ८ हजार ७३० मत छ । लोसपाको मत जोड्दा राप्रपाका उम्मेदवार प्रधानको कुल १३ हजार ३१० मत छ । स्थानीय तहको निर्वाचनमा देखिएको कांग्रेसभित्रको असन्तुष्टिलाई लिएर चुनाव जित्न हौसिएका एमाले र राप्रपालाई कांग्रेसको मत तान्न त्यति सहज भने देखिएको छैन । नेताहरुको गुटगत लडाइले असन्तुष्ट रहदै आएका कांग्रेस कार्यकर्ता अन्तिम समयमा पार्टी छाडेर अन्यन्त्र नजाने गरेको विगतको चुनावले देखाएकाले अहिले पनि कांग्रेसको मत अरु दलमा जान नसक्ने अन्य दलका नेताहरुले बताउने गरेका छन् । चुनावी तालमेल र स्थानीय तहको मतअनुसारको गणित जे देखिएपनि नतिजा कस्को पक्षमा जान्छ त्यो भने मंसिर ४ पछिको परिणामले नै देखाउँला ।"
नुवाकोटमा अधिकांश मतदानस्थल संवेदनशील,"नुवाकोट: आगामी मङ्सिर ४ गते हुने प्रतिनिधिसभा प्रदेशसभा सदस्य निर्वाचनका लागि जिल्लाका अधिकांश मतदान स्थललाई संवेदनशीलमा राखिएको छ । जिल्ला सुरक्षा समितिको बैठकले ५२ मतदान स्थललाई अतिसंवेदनशील, ५७ मतदान केन्द्र र २३ मतदान केन्द्र सामान्य भनेर वर्गीकरण गरेको छ । यहाँ एक सय ३२ मतदान स्थल र दुई सय ८८ मतदान केन्द्र निर्धारण गरिएको छ । सुरक्षा समितिको बैठकले भौगोलिक विकटता, विगतको निर्वाचनमा भएका विवाद र निर्वाचन विरोधी गतिविधि, अपराधिक व्यक्तिको प्रयोग हुनसक्ने अवस्था, जातियताक्षेत्रियतासाम्प्रदायिकता जस्ता आधारमा मतदानस्थलको वर्गीकरण गरिएको सहायक प्रमुख जिल्ला अधिकारी वेदप्रसाद अर्यालले जानकारी दिए । संवेदनशीलताको आधारमा सुरक्षाकर्मी परिचालन र केही समस्या आएमा तत्काल पुग्नका लागि टोली परिचालन गर्न सहज बनाउन मतदान स्थलको वर्गीकरण गरिएको सहायक प्रजिअ अर्यालको भनाइ छ । ककनी र बेलकोटगढी नगरपालिका तथा किस्पाङ, पञ्चकन्या, तारकेश्वर, म्यागङ र शिवपुरी गाउँपालिकाभित्रका सबै मतदानस्थललाई अतिसंवेदनशील तथा संवेदनशीलमा राखिएको छ । विदुरमा एक अतिसंवेदनशील, दश संवेदनशील, १५ सामान्य, ककनीमा सात अतिसंवेदनशील, चार संवेदनशील, बेलकोटगढीमा १२ अति संवेदनशील, चार संवेदनशील, तारकेश्वरमा दुई अतिसंवेदनशील, छ संवेदनशील, म्यागङमा दुई अति संवेदनशील, पाँच संवेदनशील र किस्पाङमा तीन अतिसंवेदनशील तथा तीन संवेदनशील मतदान स्थल रहेका छ । यस्तै दुप्चेश्वरमा १० अतिसंवेदनशील, तीन संवेदनशील र तीन अतिसंवेदनशील, पञ्चकन्यामा दुई अतिसंवेदनशील र चार संवेदनशील, शिवपुरीमा पाँच अतिसंवेदनशील र छ संवेदनशील, तादीमा एक संवेदनशील, पाँच संवेदनशील र एक सामान्य, सूर्यगढीमा चार अतिसंवेदनशील, चार संवेदनशील र दुई सामान्य तथा लिखुमा एक अति संवेदनशील, तीन संवेदनशील र तीन सामान्य मतदास्थल रहेका छन् ।"
एपीएफ बन्यो पीएम कपको च्याम्पियन,"काठमाडौं : भुवन कार्कीको अर्धशतकप्रेरित एपीएफले फाइनलमा विभागीय प्रतिद्वन्द्वी त्रिभुवन आर्मी क्लबलाई ४ विकेटले पराजित गर्दै एपीएफ पीएम कप च्याम्पियन बनेको छ। अमर रौटेला र मौसम ढकालको तीनतीन विकेटप्रेरित एपीएफ क्लबले प्रधानमन्त्री कप एकदिवसीय राष्ट्रिय क्रिकेट प्रतियोगिताको फाइनलमा त्रिभुवन आर्मी क्लबलाई एक सय ७९ रनमा अलआउट गरेको थियो। त्रिवि क्रिकेट मैदानमा टस हारेर ब्याटिङको निम्तो पाएको आर्मीले ४० ओभरमा छोट्याइएको खेलको ३९ ओभरमा सबै विकेट गुमाएर एक सय ७९ रनको योगफल तयार गरेको थियो। दोस्रो इनिङमा ब्याटिङमा उत्रिएको एपीएफले ३८३ ओभरमा ६ विकेट गुमाएर लक्ष्य पूरा गर्यो। एपीएफका लागि ८२ बलमा चार चौका र एक छक्कासहित भुवनले ५५ रनको अर्धशतकीय इनिङ खेले। यस्तै, सुमित महर्जनले ३४ तथा ओपनर प्रदीप ऐरीले २० बाहेक अन्य ब्याटरको प्रदर्शन उल्लेख्य रहेन। बलिङतर्फ आर्मीका लागि जितेन्द्र मुखियाले दुई तथा सोमपाल कामी, विक्रम शोब र सुशन भारीले एकएक विकेट लिए। पहिलो इनिङमा आर्मीका लागि ५६ बलको सामना गरेका राष्ट्रिय टिमका कप्तान रोहित पौडेलले तीन चौकासहित ४९ रनको योगदान गरे। अन्य ब्याटरले उल्लेख्य प्रदर्शन गर्न सकेका थिएनन्। यद्यपि, अन्तिम विकेटका लागि जितेन्द्र मुखिया र सुशष भारीले ४८ रनको साझेदारी गरेका थिए। सुशन २५ बलमा १९ रन जोडेर आउट हुँदा जितेन्द्र समान २५ बलमा २४ रन जोडेर अविजित रहे। एपीएफका लागि कसिलो बलिङ गरेका अमर र मौसमले जनही तीन विकेट लिन आफ्नो कोटाको आठआठ ओभरमा क्रमशः ४० र ३२ रन खर्चेका थिए। यस्तै, पाँच ओभरमा १६ रन खर्चेका किशोर महतोले दुई विकेट लिए। आर्मीले अनिल मण्डलको स्थानमा सोमपाल कामीलाई टिममा राखेपछि उत्पन्न विवादका कारण खेल समयमा सुरु नभएर झण्डै दुई घण्टा ढिलो भएको थियो। अन्ततः सोमपाललाई पनि समावेश गराएर ११ बजे खेल सुरु भएको हो। आर्मीका लागि ओपनिङमा आएका सोमपाल चार बेल खेलेर शून्यमा आउट भएका थिए। प्रतियोगितामा पुलिस क्लबका दीपेन्द्रसिंह ऐरी उत्कृष्ट ब्याटर, पुलिसकै करण केसी उत्कृष्ट बलर र एपीएफका युवा खेलाडी मौसम ढकाल इमर्जिङ खेलाडी घोषित भए। जितसँगै विजेता एपीएफले १० लाख तथा उपविजेता आर्मीले पाँच लाख रुपैयाँ हासिल गरेको छ। दुई सेमिफाइनलिस्ट नेपाल पुलिस क्लब र मधेश प्रदेशले ५०५० हजार प्राप्त गरेका छन्।"
चिसो बढ्न थालेपछि निर्वाचन नपर्खी बेंसी झर्नथाले किसान,"बाजुरा: बुढिनन्दा नगरपालिका १० का पेमाथाम्की थापा आगामी मंसिर ४ गतेको निर्वाचनमा मतदान नगर्ने मनस्थितिमा छन् । उनी निर्वाचनको मिति नपर्खी बेंसी झरिन् । हिमाली क्षेत्रमा चिसो बढेसँगै हिउँ पर्न थालेपछि भेडा, च्याङ्ग, लालाबालासहित सपरिवार बेंसी झर्नेक्रम बढेको छ । बाजुराको दक्षिणी क्षेत्र अछामसहित डोटीका विभिन्न स्थानमा बसाइँ सरेका छन्। पेमासँगै बुढिनन्दा नगरपालिका ९ र १० पाण्डुसेनका १५ परिवारको समूह निर्वाचनको ८ दिन अघि डोटीतिर बसाइँ सरेका छन् । 'हामीलाई चुनावभन्दा आफ्नो परिवार, पालेका भेडाच्यांग्रा प्यारा छन् । भोट हालेर पनि केही हुने देखिएन् । त्यही भएर बेंसी झरेको हो,' स्थानीय सीता थापाले भनिन् । मंसिर ४ गतेसम्म गाउँमै बसे चिसो बढ्ने र हिउँ पर्ने सम्भावना धेरै भएकाले भेडा, च्यांग्रा बचाउन डोटी झर्न लागेको उनले बताइन्। 'चुनाव असोजकार्तिकमा भएको भए भोट हालेर झर्ने थियौँ। चुनावको मिति हाम्रो दैनिकीसँग मिल्ने भएन् । गरिखाने पेशा छाडेर भोटकै लागि बस्ने कुरा भएन,' पेमाले भनिन्, 'घरबाटै ढिला बसाइ सर्दा अछाम, डोटीमा चरिचरनलाई जंगल पनि पाइँदैन् । त्यसैले हामीले बनाएको योजना अनुसार नै बसाइँ सर्ने गर्छौँ ।' पेमा र सीताको जस्तै भनाइ छ, कमला थापाको पनि । उनले भनिन्, 'हाम्रो सुरक्षा कसैले गर्दैन, आफूले दु:ख गर्नुपर्ने खान लगाउन आफैँ जुट्नुपर्ने हुन्छ । नेताले हाम्रा लागि के गरे ? अनि उनीहरूलाई जिताउन किन भोट हाल्ने ?' नेता र नेताले जिल्लामा गर्ने राजनीतिप्रति थापाजस्तै धेरैको गुनासो मात्र छ । यही गुनासो लिएर मतदान नै नगरी गोठमा भएका भेडा च्यांग्रा लिएर धेरै किसान बेंसी बसाई सरेका छन् । चिसो बढेसँगै पशुपालक किसान बेंसी झरेपछि अहिले हिमाली क्षेत्रमा धेरै घरमा ताल्चा झुण्डिन थालेका छन् । हिमाली गाँउपालिका १ बिच्छयाँ बस्ने लोक गुरुङ्ग आफ्ना ७ जना परिवारसहित जाडो छल्न बेंसी झरेका छन् । लोक भन्छन्, 'हामीलाई निर्वाचनभन्दा पनि चिसोबाट ज्यान बचाउनु छ । जीविका चलाउनुछ । त्यही भएर निर्वाचन नपर्खी हिँड्यो ।' बाजुरा, हुम्ला, जुम्ला, कालीकोटबाट १० हजारभन्दा बढी मानिस मौसमी बसाई सर्छन् ।"
"थप ८ जनामा कोरोना पुष्टि, सक्रिय संक्रमित ५३०",काठमाडौं : थप ८ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट ६८० नमूना परीक्षण गर्दा ८ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ६८० नमूनाको परीक्षण गर्दा ८ नमूनाको रिपोर्ट पोजिटिभ आएको हो। मन्त्रालयका अनुसार थप २४ जना कोरोनामुक्त भएका छन्। हाल सक्रिय कोरोना संक्रमितको संख्या ५३० पुगेको छ।
टेनिस: प्रदीप र अभिलाषा च्याम्पियन,"काठमाडौं : प्रदीप खड्का र अभिलाषा विष्टले वीर गणेशमान सिंह राष्ट्रिय टेनिस प्रतियोगिताको दोस्रो संस्करणका च्याम्पियन बनेका छन्। सातदोबाटोस्थित टेनिस कोर्टमा शनिबार पुरुष एकलतर्फ प्रदीप र महिला एकलतर्फ अभिलाषा च्याम्पियन बने। नेपालका नम्बर एक खेलाडी प्रदीपले फाइनलमा ऋतिक रानालाई ६४, ६४ ले पराजित गर्दै उपाधि हात पारे। प्रदीप नवौं राष्ट्रिय खेलकुदका पुरुष एकलको स्वर्णधारी समेत हुन्। पुरुष एकलमा निशान श्रेष्ठ र प्रणव खनाल संयुक्त तेस्रो स्थानमा रहे। महिलातर्फ अभिलाषाले फाइनलमा सुनीरा थापालाई ६२ र ७६ ले पराजित गरिन्। महिलातर्फ आयिशा डोल्कर गुरुङ र सर्भानी श्रेष्ठ संयुक्त तेस्रो स्थानमा रहिन्। पुरुष डबल्सको उपाधि ऋतिक राना र निशान श्रेष्ठको जोडीले जिते। प्रदीप खड्का र प्रणव खनालको जोडी दोस्रो र सक्क्षम बिक्रम शाह र राजबिर प्रधान तथा केशव प्रसाद गौचन र शौरभ नाथ पन्तको जोडी तेस्रो भए। पुरुषको ३५ वर्षमाथिको एकलतर्फको उपाधि कमल बहादुर भण्डारीले जिते। जितेन्द्र परियार दोस्रो तथा सन्तोष खत्री र सिमान्त गुरुङ तेस्रो भए। पुरुषको ४५ वर्षमाथिको एकलको उपाधि महेश श्रेष्ठले हात पारे। विमल कुमार गुरुङ दोस्रो तथा रोहित सुनुवार र मनोज बिक्रम शाह संयुक्त तेस्रो भए। पुरुषकै ५५ वर्षमाथि एकलको उपाधि विमल कुमार गुरुङले हात पारे। उत्तम कुमार लामा दोस्रो तथा जीवन घिमिरे र निराजन श्रेष्ठ संयुक्त तेस्रो भए। पुरुषको ६५ वर्षमाथि एकलको उपाधि बिदुर विष्टले हात पारे। ज्ञानेन्द्र मान ताम्राकार दोस्रो तथा हर्क बहादुर गुरुङ तेस्रो भए।"
नमूना मतदानमा न्यून मत बदर,"जनकपुरधाम : आसन्न प्रतिनिधि तथा प्रदेशसभा निवाचनका लागि धनुषाको जनकपुरधामसहित जिल्लाको विभिन्न तीन स्थानमा नमूना मतदान गराइएको छ। समग्र विकास सेवा केन्द्रको आयोजनामा जनकपुरधाम१४ स्थित भएको नमूना मतदानमा मतदानको सबै प्रक्रिया पूरा गरेर नमूना मतदान गराइएको थियो। मतदानमा महिला पुरुष गरी एक सय ५५ जना सहभागि भए। सही तरिकाले मतदान गराउन नमूना मतदान गराइएको सम्झना कुमारी राउतले बताइन्। मतदानमा सहभागीलाई मतपत्र लिने, मतदान गर्ने, मतपत्र पट्याउने, बाकसमा खसाउने र बाहिर निस्कनेसम्मको प्रक्रियाका बारेमा मतदानमा सहभागीलाई सिकाइएको थियो। नमूना मतदान गरेका वडाध्यक्ष पुण्यप्रताप यादवले नमूना मतदान निर्वाचनको झझल्को दिने गरी भएको बताए। बदर मत कम गराउन सचेतनामूलक कार्यक्रम आवश्यक रहेको केन्द्रका संयोजक वीरेन्द्र रविदासले बताए। १ सय ५५ जनाले मतदान गरेका थिए।"
चीनको दबदबा रहेको दक्षिणपूर्वी एसियाली देशसँग सम्बन्ध विस्तार गर्दै अमेरिका,नोमपेन : दक्षिणपूर्वी एशियाली राष्ट्रहरूको संगठन (आसियान)को शिखर सम्मेलनमा सहभागी हुन अमेरिकी राष्ट्रपति जो बाइडेन कम्बोडिया प्रस्थान गरेका छन्। आसियान क्षेत्रमा चिनियाँ प्रभाव विस्तार भइरहेको सन्दर्भमा अमेरिकी राष्ट्रपतिले त्यसलाई सन्तुलनमा राख्न सदस्य देशसँग अमेरिकी प्रतिबद्धता जाहेर गर्ने बताइएको छ। अमेरिकी राष्ट्रपतिको शिखर सम्मेलनमा भाग लिनुको प्रमुख उद्देश्य आर्थिक एवं सैन्य सामर्थ्यका दृष्टिले शक्तिशाली प्रतिद्वन्द्वी चीनका राष्ट्रपति सी चिनफिङसँगको प्रत्यक्ष भेटवार्ताका निम्ति वातावरण बनाउनु हो। राष्ट्रपतिमा निर्वाचित भएपछि उनले आफ्ना चिनियाँ समकक्षीलाई प्रत्यक्षरूपमा भेटेका छैनन्। यही कात्तिक २९ र ३० गते इण्डोनेशियाको बालीमा हुने विश्वका प्रमुख विकसित र उदीयमान अर्थतन्त्रलाई जोड्ने रणनीतिक बहुपक्षीय मञ्च जी२० शिखर सम्मेलनका क्रममा उनले यही कात्तिक २८ गते चीनका राष्ट्रपति सी चिनफिङलाई भेट्ने बताइएको छ। शनिबार यहाँ आएका राष्ट्रिय सुरक्षा सल्लाहकार जेक सुलिभानले समुद्रमा चीनका अवैध एवं अनियमित गतिविधि तथा समुद्रमा जहाज सञ्चालन गर्न पाउने स्वतन्त्रतालगायत विषयमा आसियान नेतासँग राष्ट्रपति बाइडेनले छलफल गर्ने बताएका छन्। दक्षिण चीन सागरको विवादलाई लिएर उनले आसियान नेतासँग बेइजिङविरुद्ध अमेरिकी दृढता व्यक्त गर्ने सल्लाहकार सुलिभानले बताए। अन्तर्राष्ट्रिय कानुनअनुसार समुद्रमा र त्यसमाथिको आकाशमा जहाज सञ्चालन गर्न पाइन्छ तर चीनले त्यसलाई अस्वीकार गर्दै आएको छ। त्यसबाट अस्थिरता हुने चीनको बुझाइ छ र यसै विषयमा चीन र अमेरिकाबीच विवाद छ। आसियान र अन्य देशका लागि प्रतिकूल हुने काम गर्न नहुने र यस क्षेत्रको स्थायित्वका निम्ति अमेरिकी भूमिका मुख्य हुने सल्लाहकार सुलिभानले बताएका छन्।
३६ कम्पनीको १५ अर्ब बराबरको आईपीयो पाइपलाइनमा,"काठमाडौं : सेयरबजार उतारचढावपूर्ण अवस्थामा छ। बैंक तथा वित्तीय संस्थामा तरलताको अभाव पनि उस्तै छ। निर्वाचनको माहोल चरम विन्दुमा पुगेको छ भने धितोपत्र बजार क्रमशः विस्तार हुने क्रममा छ। सरकारको सहजीकरण एवं नयाँ कानूनी प्रावधानका कारण साधारण सेयर (आईपीयो) बिक्री गर्न चाहने कम्पनीको सङ्ख्यामा वृद्धि भएको छ। नेपाल धितोपत्र बोर्डमा आवेदन दिएको सङ्ख्या मात्रै हेर्ने हो भने साधारण सेयर बिक्री गर्न चाहने ३६ वटा कम्पनी छन्। ती कम्पनीले बिक्री गर्ने सेयरको परिमाण मात्रै रु १५ अर्ब नौ करोड सात लाख १८ हजार बराबरको छ। साधारण सेयर बिक्री गर्न लागेका कम्पनीमध्ये २६ वटा कम्पनी जलविद्युत् क्षेत्रका छन्। नेपाल स्टक एक्सचेञ्जमा जलविद्युत् क्षेत्रका कम्पनीको सङ्ख्या झण्डै चार दर्जन बराबर पुगेको छ। पछिल्ला दिनमा लगातार जलविद्युत् क्षेत्रमा लगानी विस्तार भएको सन्दर्भमा साधारण सेयर बिक्री गर्न चाहने कम्पनीको सङ्ख्यामा वृद्धि हुनु पनि स्वभाविक नै छ। मोदी इनर्जी, मेछ्याङ हाइड्रोपावर, अप्पर लोहारे हाइड्रोपावर, माईखोला हाइड्रोपावर, चिर्खुवा हाइड्रो, भूगोल इनर्जी, अप्पर स्याङ्गे, रेवा इनर्जी, सगरमाथा इनर्जीलगायतका जलविद्युत् कम्पनीले साधारण सेयर बिक्री गर्ने तयारी गरेका हुन्। यस्तै रिलायवल लाइफ इन्स्योरेन्स, मुक्तिनाथ कृषि कम्पनी, सर्वोत्तम सिमेन्ट, सोनापुर मिरल्स, नेपाल रिपब्लिक मिडिया, डिस मिडिया नेटवर्क, हाथवे इन्भेष्टमेन्ट, ट्रेड टावर, सिटी होटल, घोराही सिमेन्टले पनि साधारण सेयर बिक्रीको तयारी गरेका छन्। बोर्डका अनुसार बिपीडब्ल्यु लघुवित्त वित्तीय संस्था, आत्मनिर्भर लघुवित्त वित्तीय संस्था पनि साधारण सेयर बिक्रीको प्रतिक्षामा छन्। चालु आवको हालसम्म मात्रै बोर्डले विभिन्न पाँच कम्पनीको एक अर्ब चार करोड ६५ लाख ७५ हजार बराबरको सेयर बिक्रीको अनुमति पाइसकेको छ। तीमध्ये केही कम्पनीले साधारण सेयर बिक्री गरिसकेका छन्।"
पर्यटन क्षेत्रमा राजनीतिक दलका प्रतिवद्धता : पूरा होला पाँच वर्षमा २५ लाख पर्यटक भित्र्याउने सपना?,"काठमाडौं : सन् २०१८ र २०१९ मा वार्षिक सरदर १२ लाख हाराहारी विदेशी पर्यटक नेपाल भित्रिए । तर कोभिड१९ का कारण पछिल्लो दुई वर्षमा पर्यटक आगमन डेढ लाखदेखि अढाइलाखमा खुम्चियो । कोरोना महामारीपछि भने मुलुकको पर्यटन क्षेत्र चलायमान बनेको छ । विदेशी पर्यटक आगमनको पछिल्लो तथ्याङ्क हेने हो भने केही सकारात्मक नतिजा दिने अपेक्षा गरिएको छ । यतिखेर मुलुकमा आम निर्वाचनको माहोल छ । साथसाथै पर्यटकीय याम पनि जारी रहेकाले विदेशी पर्यटकको सङ्ख्या क्रमशः बढ्दै गएको पाइन्छ । मुलुकको आर्थिक समृद्धिको दरिलो आधार मानिएको पर्यटन क्षेत्रको पुनरुत्थानका लागि सरकारले रणनीतिक योजना बनाएको छ । सरकारले प्रवद्र्धनका कार्यक्रम अघि सारेको छ । सरकारले सन् २०२३ देखि २०३२ सम्मको अवधिलाई नेपाल पर्यटन दशकको रुपमा मनाउने घोषणा गरेको छ । यसै सन्दर्भमा आगामी मङ्सिर ४ गते हुने प्रतिनिधिसभा तथा प्रदेशसभा निर्वाचनका लागि चुनावी प्रतिस्पर्धामा रहेका विभिन्न राजनीतिक दलले आफ्ना प्रतिवद्धतामा पर्यटन क्षेत्रलाई प्राथमिकता दिएका छन् । दलहरूले दिगो र समावेशी विकासका लागि पर्यटन भन्ने सोचसहित प्रवद्र्धनका महत्वकांक्षी योजना ल्याएका छन् । गुणस्तरीय पर्यटकको सङ्ख्यामा वृद्धि गर्दै पर्यटकको सङ्ख्या वार्षिक २५ लाखदेखि ३० लाखसम्म पुर्याउने नीति दलहरूले लिएका छन् । नेपाललाई आकर्षक अन्तर्राष्ट्रिय पर्यटकीय गन्तव्यका रूपमा विकास गर्ने दलहरूको प्रतिवद्धता छ । दलहरूको चुनावी प्रद्धिवद्धतामा मुलुकको पर्यटन क्षेत्रको खस्किएको मनोबल उकास्ने गरी आगामी पाँच वर्षे योजना समेटिएको छ । पर्यटकको सङ्ख्या बढाउनेदेखि पर्यटकको बसाई लम्ब्याएर विदेशी मुद्रा बढी भित्र्याउने योजना पनि दलीय प्रतिवद्धतामा अटाएका छन् । नेपाली काँग्रेसले चुनावी सङ्कल्पपत्रमा आगामी पाँच वर्ष भित्र वार्षिक २० लाख विदेशी पर्यटक पुर्याउने महत्वकांक्षी लक्ष्य लिएको छ । नेकपा (माओवादी केन्द्र)ले पर्यटन क्षेत्रको विकासका लागि नेपाल भ्रमण वर्ष घोषणा गरी ३० लाख विदेशी पर्यटक भित्रने आधार तयार गर्ने महत्वकांक्षी योजना बनाएको छ । त्यस्तै नेकपा (एमाले)ले आगामी पाँच वर्षभित्र वार्षिक २५ लाख विदेशी पर्यटक पुयाउने प्रतिवद्धता जनाएको छ । तीनवटै दलले गुणस्तरीय पर्यटकको संख्या वृद्धि गर्ने, पर्यटन क्षेत्रलाई पुरानै लयमा फर्काउने, पर्यटकको बसाई र खर्च बढाई विदेशी मुद्रा भित्र्याउने योजनालाई पनि चुनावी प्रविद्धतापत्रमा समावेश गरेका छन् । काँग्रेसले कोरोना महामारीका कारण मुलुकको पर्यटन क्षेत्रको खस्किएको मनोवल उकास्न पाँच वर्षे रणनीति अघि सारेको छ । कूल गार्हस्थ उत्पादनमा पर्यटन क्षेत्रको प्रत्यक्ष योगदान पाँच प्रतिशत पुर्याउने भनिएको छ । नेपालमा हाल पर्यटकको औसत बसाई १३ दिन छ । पर्यटकको बसाई लम्ब्याएर खर्च बढाउने काँग्रेसले नीति लिएको छ । पर्यटकको बसाई अवधि १५ दिन पुर्याउने र प्रति पर्यटक खर्च दैनिक ४८ डलरबाट १०० डलर पुर्याउने लक्ष्य लिइएको छ । माओवादी केन्द्रले कोभिड१९ महामारीलगायत प्रकोपका कारण स्थगित नेपाल भ्रमण वर्र्षलाई थप परिस्कृत र विकास गरी भ्रमण वर्ष कार्यक्रममार्फत् ३० लाख पर्यटक भित्रयाउने आधार तयार गर्ने भनेको छ । रोजगारी र समृद्धिको आधार, सबैका लागि पर्यटन भन्ने नाराका साथ माओवादी केन्द्रले पर्यापर्यटन, सांस्कृतिक पर्यटन र साहसिक पर्यटनको प्रवर्धन गरी दिगो पर्यटनको आधार तयार गरिने प्रतिवद्धतापत्रमा उल्लेख गरेको छ । गुणस्तरीय पर्यटकको सङ्ख्यामा वृद्धि गर्दै पर्यटकको संख्या वार्षिक २५ लाख पुर्याउने नीति लिएको एमालेले नेपाललाई आकर्षक अन्तर्राष्ट्रिय पर्यटकीय गन्तव्यका रूपमा विकास गर्ने योजना बनाएको छ । पर्यटन र संस्कृतिः राष्ट्रको समुन्नति नाराका साथ पर्यटकीय गन्तव्यको प्रचारप्रसार गरि पर्यटकको बसाई अवधि लम्ब्याउन र प्रतिपर्यटक खर्च वृद्धि गर्न पर्यटनका पूर्वाधार निर्माण तथा सुधार गर्ने एमालेको नीति छ । राजनीतिक दलले चुनावी प्रतिवद्धतामा समेटेका पर्यटन आगमनसम्बन्धी आँकडा अघिल्ला वर्षको भन्दा यो वर्षको वास्तविक रियालिष्टिक रहेको नेपाल पर्यटन बोर्डका पूर्व प्रमुख कार्यकारी अधिकृत (सिइओ) दीपकराज जोशीले बताए । उनले भने, 'अघिल्लो निर्वाचनमा ३५ लाखदेखि ५० लाख पर्यटक पुर्याउने भनिएको थियो । यो पटकको निर्वाचनमा २० लाखदेखि ३० लाख भनिएको छ, जवकी अहिले पर्यटकीय पूर्वाधार सुध्रिएको र बढेको छ । त्यस हिसावले हेर्दा यो रियालिष्टिक नै हो । तर, पर्यटनका लागि लक्ष्य मात्रै तोक्नुभन्दा वातावरण बनाउनेतर्फ दलहरूको ध्यान जानुपर्छ ।' केही राजनीतिक दलको घोषणापत्रमा पर्यटनको राजस्व बढाउने कुरा समेटिएकाले विगतको भन्दा व्यवहारिक प्रतिवद्धता रहेको उहाँले उल्लेख गरे । पूर्व सिइओ जोशीले कोभिड१९ पूर्व पर्यटन क्षेत्रबाट करिब रु ७० अर्ब आम्दानी हुने गरेको र कोभिड१९ पछि रु ४० अर्ब हाराहारीमा सीमित हुने बनाए । उनले पर्यटनको सबैभन्दा बाधक भनेकै पूर्वाधार रहेकाले स्रोत बजारमा बजारीकरण, हवाई उडान विस्तार र पर्यटकमैत्री वातावरण बनाएर समन्वयकारी भूमिका खेल्नसक्नुपर्छ भने । नेपाल पर्यटन बोर्डको तथ्याङ्क अनुसार पछिल्लो दस महिनाको अवधिमा झण्डै पाँच लाख विदेशी पर्यटक नेपाल भित्रिएका छन् । अङ्ग्रेजी वर्षको जनवरीदेखि अक्टोबरसम्म चार लाख ७३ हजार पाँच सय ६३ पर्यटकले नेपाल भ्रमण गरेका छन् । अक्टोबरमा मात्रै ८८ हजार पाँच सय ८२ पर्यटक नेपाल आएका छन् । पर्यटक आगमनदर यो वर्षको हालसम्मकै बढी हो । यसअघि अप्रिलमा सबैभन्दा बढी ६१ हजार पाँच सय ८९ पर्यटक नेपाल भित्रिएका थिए । सेप्टेम्बरमा ५८ हजार तीन सय १४, अगष्टमा ४१ हजार तीन सय ४, जुलाईमा ४४ हजार चार सय ६२ र जुनमा ४६ हजार नौ सय ७५ पर्यटक नेपाल आएका थिए । त्यसैगरी, मेमा ५३ हजार छ सय ८, मार्चमा ४२ हजार छ, फेब्रुअरीमा १९ हजार सात सय ६६ र जनवरीमा १६ हजार नौ सय ७५ पर्यटकले नेपाल भ्रमण गरेका थिए । कोभिड१९ महामारीका कारण घटेको विदेशी पर्यटकको सङ्ख्या सन् २०२२ मा भने बढ्दो क्रममा रहेको तथ्याङकले देखाउँछ । कोरोना महामारीपूर्व सन् २०१९ मा ११ लाख ९७ हजार ९१ पर्यटक नेपाल आएका थिए । सन् २०२० मा विदेशी पर्यटकको सङ्ख्या ८१ प्रतिशतले कमी आएको थियो । सन् २०२० मा दुई लाख ३० हजार ८५ पर्यटक नेपाल भित्रिएका थिए । त्यसैगरी सन् २०२१ मा एक लाख ५० हजार नौ सय ६२ पर्यटक नेपाल आएका थिए । जुन सन् २०२० को तुलनामा ३४ दशमलव ४ प्रतिशतले कम हो । पयर्टन बोर्डका निर्देशक मणिराज लामिछानेले सन् २०१९ मा आएका कूल पर्यटकको सङ्ख्यामा ७० देखि ७५ प्रतिशतसम्म रिकभर हुने अपेक्षा गरिएको छ । उहाँले सोअनुसार पर्यटक आगमन भइरहेको बताए । 'यही दरमा पर्यटक भित्रिए यस वर्ष ६ लाखभन्दा बढी पर्यटक आउने सम्भावना छ', उनले भने । रासस"
भारतीय प्रधानमन्त्री मोदीलाई भेट्न किन उत्साहित छन् बाइडेन?,"वाशिङ्टन : अमेरिकी राष्ट्रपति जो बाइडेन यस वर्षको जी२० शिखर सम्मेलनमा भारतका प्रधानमन्त्री नरेन्द्र मोदीलाई भेट्न उत्सुक रहेको अमेरिकी राष्ट्रिय सुरक्षा सल्लाहकार जेक सुलिभानले शुक्रबार उल्लेख गरेका छन्। भारतले आगामी डिसेम्बरको १ देखि जी२० को अध्यक्षता गर्दैछ। पत्रकार सम्मेलनलाई सम्बोधन गर्ने क्रममा सुलिभानलाई प्रधानमन्त्री मोदी ह्वाइट हाउसको भ्रमण गर्ने हो कि भनेर सोधिएको प्रश्नको जवाफमा उनले भने, 'भारत अर्को वर्ष जी२० को अध्यक्ष हो र राष्ट्रपति बाइडेन जी२० मा सहभागी हुन चाहनुहुन्छ र सम्भवतः भेट त्यतै हुनेछ।' राष्ट्रपति बाइडेनको पदभार ग्रहणलगत्तै प्रधानमन्त्री मोदी ह्वाइट हाउस पुगेका थिए। 'दुई नेताले पटकपटक फोन वार्ता र भिडियो वार्ता गरिरहनुभएको छ। अमेरिकाभारत साझेदारीलाई बलियो बनाउने लगयातका दुईपक्षीय चासोका मुद्दाहरूमा दुई नेताबीच छलफल भइरहेका छन् र राष्ट्रपति बाइडेन प्रधानमन्त्री मोदीलाई भेट्न उत्सुक हुनहुन्छ,' सुलिवानले भने। यसअघि शुक्रबार राष्ट्रपति बाइडेनले संयुक्त राष्ट्रसंघको २७औँ जलवायु परिवर्तन सम्मेलन (कोप २७) को छेउमा इजिप्टका राष्ट्रपति अब्देल फताह अलसीसीसँग पनि भेटवार्ता गरेका थिए। इतिहासमा सबैभन्दा ठूलो हरितगृह ग्यास उत्सर्जन गर्ने देश भएकोमा अमेरिकाले व्यापक आलोचनाको सामना गरिरहेको बेला राष्ट्रपति बाइडेनले संयुक्त राष्ट्रको जलवायु वार्तालाई सम्बोधन गरेको न्युयोर्क टाइम्सले उल्लेख गरेको छ। जी२० अन्तर्राष्ट्रिय आर्थिक सहयोगको लागि प्रमुख मञ्च हो जसले विश्वव्यापी जिडिपिको को लगभग ८५ प्रतिशत, विश्वव्यापी व्यापारको ७५ प्रतिशत भन्दा बढी र विश्व जनसङ्ख्याको लगभग दुई तिहाईको प्रतिनिधित्व गर्दछ। जी२० अध्यक्षताको अवधिभरि भारतले देशका विभिन्न स्थानहरूमा लगभग २०० वटा बैठकहरू आयोजना गर्नेछ। अर्को वर्ष हुने जी२० शिखर सम्मेलन भारतले आयोजना गर्ने सबैभन्दा उच्च महत्त्वको अन्तरराष्ट्रिय सम्मेलनहरूमध्ये एक हुनेछ।"
"हाम्रो लडाइँ राजतन्त्र र गणतन्त्रबीचको होइन, जनताको समृद्धिको हो : राजेन्द्र लिङ्देन","झापा: राष्ट्रिय प्रजातन्त्र पार्टीका अध्यक्ष राजेन्द्र लिङ्देनले झापा क्षेत्र नं ३ मा राजतन्त्र र गणतन्त्रबीचको लडाइँ नभएको बताएका छन् । भद्रपुरमा सञ्चारकर्मीसँग कुराकानी गर्दै उनले भने, 'राजतन्त्र र गणतन्त्र साधन हो, साध्य होइन, राजतन्त्र र गणतन्त्र दुई भिन्दाभिन्दै बाटो हो, जसको मूल ध्येय जनताको समृद्धिसँग जोडिएको छ ।' राजतन्त्र र गणतन्त्र दुई भिन्दाभिन्दै व्यवस्था भएको उल्लेख गर्दै उनले जनताको शान्ति, समृद्धिको चाहनालाई स्थापित गर्न विचारअनुसार आआफ्नो मार्ग पहिल्याएर अघि बढेको बताए । 'कसैलाई एउटा बाटो मन पर्छ, कसैलाई अर्कै', झापा क्षेत्र नं ३ का प्रतिनिधिसभा सदस्य पदका उम्मेदवारसमेत रहेका उनले भने, 'हामी आआफ्नो विचार र आस्था लिएर अघि बढेका छौं, गन्तव्य सबैको एउटै ध्यय हो, बाहिर चर्चा भएजस्तो यहाँ राजतन्त्र र गणतन्त्रबीचको लडाइँ कदापि होइन ।' झापा ३ मा एमाले र राप्रपाबीच चुनावी तालमेल जनताको समृद्धिका लागि नै भएको उनको भनाइ छ । आफ्नो चुनावी जित सुनिश्चित भएको उनको भनाइ छ । मुलुकमा सुशासन र व्यवस्था परिवर्तनको अपेक्षा राख्ने सबै मतदाताले आफूलाई मतदान गर्ने उनले बताए । ०७४ को निर्वाचनमा जितेपछि झापा ३ को विकास र समृद्धिका लागि धेरै काम गरेको उनको दावी छ । 'हल्दिबारी, कचनकल लगायतका बासिन्दाले कालोपत्र हेर्न बिर्तामोड र भद्रपुरका केही छिटफुट ठाउँ पुग्नुपर्ने स्थिति थियो', उनले भने, 'अहिले गाउँगाउँमा कालोपत्र सडक विस्तार भएको छ तर मैले केही गरिन भन्ने भ्रम छरिएको छ ।'"
च्याम्पियन नेपाली टिम आज स्वदेश फर्किँदै,"ढाका : अन्तिम खेलमा बंगलादेशसँग बराबरी खेल्दै साफ महिला यू१५ च्याम्पियन बनेको नेपाली टिम शनिबार स्वदेश फर्किँदै छ। शुक्रबार बीएसएसएस मोस्ताफा कमाल रंगशालामा नेपाल अपराजित रहँदै च्याम्पियन बनेको थियो। अखिल नेपाल फुटबल संघ (एन्फा)ले शनिबार साँझ ५:४० बजे हिमालयन एयरलाइन्सबाट नेपाली टिम त्रिभुवन अन्तर्राष्ट्रिय विमानस्थलमा अवतरण गर्ने जानकारी दिएको छ। नेपाल, बंगलादेश र भुटानको सहभागिता रहेको प्रतियोगिता डबल राउन्ड रोबिन लिग पद्धतिमा सम्पन्न भएको हो। पहिलो खेलमा भुटानलाई ७० ले पराजित गरेको नेपालले दोस्रो खेलमा बंगलादेशविरुद्ध १० को जित निकालेको थियो। भुटानसँगको दोस्रो भेटमा १० को जित निकालेको नेपाल आजको जितसँगै अपराजित रहँदै च्याम्पियन बनेको हो।"
सात पटक म्याद थप हुँदा पनि सकिएन सडक विस्तारको काम,"भक्तपुर : निर्वाचन नजिकिएसँगै नगरकोट सडक विस्तारको काम अघि बढेको छ। कात्तिकको दोस्रो हप्तादेखि सुरु भएको काम अहिले जारी छ। यसअघि पनि आन्दोलन भएपछि सुरु भएको काम यसपटक पनि सोही अनुरूप काम भएको हो। राजनीतिक दलहरूले चुनाव अगाडि सडक विस्तारमा जोड दिने र चुनाव सकिएपछि वास्ता नगर्दा ९ वर्षदेखि काम अलपत्र छ। चुनाव आयो कि राजनीतिक दलहरू भोटकै लागि त्यो विषयमा समावेश गछर्न् अनि चुनाव जितेर गएपछि वास्ता गर्दैनन्। समयसीमा अनुसार आउँदो पुस ३० गतेभित्र काम गरिसक्नु पर्छ। तर पनि समयमा सकिने छाँटकाँट देखिँदैन। नगरकोट नाल्दुम पर्यटक विकास समितिका अध्यक्ष नवीन गुरुङ्ग केन्द्र सरकारको पूर्ण बेवास्ताले समयमै काम नसकेको सुनाउँछन्। 'स्थानीय सरकारले अलिअलि पहल गरिरहेको छ। तर सरकारले कति पनि ध्यान दिएको छैन,' उनले भने। चाँगुनारायण नगरपालिकामा मेयर, उपमेयर वडाध्यक्षहरू पनि कांग्रेस एमालेले जित्दै आइरहेका छन्। तर आफ्नै पार्टीको सरकार रहँदा पनि काम गराउन नसकेको स्थानीय बताउँछन्। चाँगुनारायण नगरपालिकाको मेयरमा पहिला एमालेका सोम मिश्र थिए भने पछिल्लो पटक कांग्रेसका जीवन खत्री निर्वाचित भए। तर, सडक विस्तारको काम हुन सकेन। सडक विस्तारको योजना पूरा नहुँदा नगरकोटको पर्यटन व्यवसाय अस्तव्यस्त रहँदै आएको छ। सडक नबनेपछि केही साना दलले भने कडा रूपमा विरोध गर्दै आएका छन्। सडक विस्तारका लागि म्याद थप हुँदै आएको छ। 'एक्जिम बैंक इन्डिया'को ऋण सहयोगमा शैलुङ र एआईपीएल जेभीले २०७३ कात्तिक ४ मा काम सक्ने गरी २०७१ जेठ २२ मा सडक विस्तारको सम्झौता गरेको थियो। ठेकेदारले हालसम्म सातौं पटक म्याद थप गरिसकेको छ। प्रक्रियागत ढिलाई, भूकम्प, रुख कटानमा समस्या, स्थानीको विरोध, वर्षा तथा स्थानीको विरोध लगायतका कारण देखाउँदै म्याद थप गर्दै आएको छ।"
निर्वाचनमा भिड्दै कलाकार,"काठमाडौं: आगामी मङ्सिर ४ मा हुने प्रतिनिधिसभा र प्रदेशसभा सदस्यको निर्वाचनमा कलाकार पनि चुनावी मैदानमा छन् । कला क्षेत्रबाट चुनावी मैदानमा होमिने कलाकारको सङ्ख्या यसपटक उच्च छ । राष्ट्रियसभा सदस्य रहिसकेकी गायिका कोमल ओलीले नेकपा (एमाले)बाट दाङको निर्वाचन क्षेत्र नम्बर ३ बाट प्रतिनिधिसभा सदस्यका लागि उम्मेदवारी दर्ता गराएकी छन् । उनी प्रत्यक्ष निर्वाचित भएर जनताको सेवा गर्ने भन्दै घरदैलोमा पुगेर मत मागिरहेकी छन् । अभिनेत्री रेखा थापाले मोरङ क्षेत्र नम्बर ३ बाट उम्मेदवारी छन् । राष्ट्रिय प्रजातन्त्र पार्टी (राप्रपा)बाट उम्मेदवारी दर्ता गराएकी उनी घरदैलोमा पुगेर मत मागिरहेकी छन् । केही वर्षयता अभिनेत्री थापा कलाकारिताभन्दा पनि राजनीतिमा सक्रिय छन् । 'यो मेरो गृह जिल्ला हो । मैले यहाँको भूभाग बुझेकी छु । यहाँको सेवा गर्दै राजनीति सुरु गरेकी हुँ', उनले भनिन् । फिल्म निर्देशक तथा समीक्षक मनोज पण्डितले प्रतिनिधिसभा सदस्यका लागि काभ्रे२ बाट स्वतन्त्र उम्मेदवारी दर्ता गराए । दासढुङ्गा, बधशाला, ग्रेटर नेपाल जस्ता फिल्म र डकुमेन्ट्री निर्देशन गरिसकेका पण्डितले विगत छ महिनादेखि नै तयारी गरिरहेका थिए । 'अहिले जनताले स्वतन्त्रलाई पनि विश्वास गर्न थाल्नुभएको छ । यसैले उम्मेदवारी दिएको हुँ । किनकि मैले स्थानीय विकास गर्न कसैको निर्णय पर्खिनु पर्दैन, स्वतन्त्र छु', उनले भने । प्रतिनिधिसभा सदस्यमै गायक सञ्जय श्रेष्ठले स्वतन्त्र उम्मेदवारी दिएका छन् । काठमाडौं क्षेत्र नं ६ बाट उम्मेदवारी दिएका उनले समाज परिवर्तनका लागि आफू स्वतन्त्र रुपमै चुनावमा होमिएको बताए । निर्माता तथा अभिनेता मधुकुमार श्रेष्ठले नेपाली कांग्रेसबाट प्रदेशसभा सदस्यमा धादिङको क्षेत्र नम्बर १ बाट उम्मेदवारी दिएका छन् । कमेडी च्याम्पियन हिमेश पन्तले राष्ट्रिय स्वतन्त्र पार्टीका तर्फबाट धादिङ क्षेत्र नं १ बाट उम्मेदवारी दिएका छन् । फिल्म निर्माता तथा अभिनेता रोज राणाले पनि नेपाली कांग्रेसका तर्फबाट प्यूठानको क्षेत्र नं १ को २ बाट प्रदेशसभातर्फ उम्मेदवारी दिएका छन् । 'मलाई पार्टीले विश्वास गरेर अवसर दिएको छ । यसको पूर्ण सदुपयोग गर्नेछु', उनले भने । फिल्म अभिनेता, निर्माता तथा वितरक करण श्रेष्ठले काठमाडौं क्षेत्र नम्बर १ को प्रदेश २ तर्फ उम्मेदवारी दिएका छन् । केही समययता सक्रिय राजनीतिमा रहेका श्रेष्ठले लोकतान्त्रिक समाजवादी पार्टी नेपाल (लोसपा)बाट उम्मेदवारी दिएका हुन् । 'मेरो उम्मेदवारी युवालाई राजनीतिमा आउनेतर्फ प्रेरणा दिनु हो । परिवर्तनका लागि अगाडी बढ्नै पर्छ', उनले भने । श्रेष्ठले सम्झिदिए पुग्छ, दुई दुना पाँच, ह्याप्पी न्यू इयर, पल्टन, जङ्गली फूल, को कसको, द मस्ट वान्टेड, बोर्डर र जन्जिर जस्ता फिल्ममा अभिनय गरेका छन् । चुनावी मैदानमा देखिएका कलाकारको उपस्थितिले कला क्षेत्रलाई टेवा पुग्ने विश्वास हाँस्यकलाकार शिवशङ्कर रिजालको छ । उनले भने, 'कलाकारहरूलाई प्रचारप्रसारका लागि मात्र नभइ जनताको सेवा गर्न योग्य ठान्ने दलले अझैँ सङ्ख्या बढाउनु जरुरी छ । यद्दपि सुरुवात राम्रो छ । म लगायत धेरै साथीलाई यसले चुनावी मैदानमा आउन हौसला मिलेको छ।'"
पीएम कप फाइनल : एपीएफलाई च्याम्पियन बन्न १८० रनको लक्ष्य,"काठमाडौं : अमर रौटेला र मौसम ढकालको तीनतीन विकेटप्रेरित एपीएफ क्लबले प्रधानमन्त्री कप एकदिवसीय राष्ट्रिय क्रिकेट प्रतियोगिताको फाइनलमा त्रिभुवन आर्मी क्लबलाई एक सय ७९ रनमा अलआउट गरेको छ। त्रिवि क्रिकेट मैदानमा टस हारेर ब्याटिङको निम्तो पाएको आर्मीले ४० ओभरमा छोट्याइएको खेलको ३९ ओभरमा सबै विकेट गुमाएर एक सय ७९ रनको योगफल तयार गर्यो। आर्मीका लागि ५६ बलको सामना गरेका राष्ट्रिय टिमका कप्तान रोहित पौडेलले तीन चौकासहित ४९ रनको योगदान गरे। अन्य ब्याटरले उल्लेख्य प्रदर्शन गर्न सकेका थिएनन्। यद्यपि, अन्तिम विकेटका लागि जितेन्द्र मुखिया र सुशष भारीले ४८ रनको साझेदारी गरे। सुशन २५ बलमा १९ रन जोडेर आउट हुँदा जितेन्द्र समान २५ बलमा २४ रन जोडेर अविजित रहे। एपीएफका लागि कसिलो बलिङ गरेका अमर र मौसमले जनही तीन विकेट लिन आफ्नो कोटाको आठआठ ओभरमा क्रमशः ४० र ३२ रन खर्चेका थिए। यस्तै, पाँच ओभरमा १६ रन खर्चेका किशोर महतोले दुई विकेट लिए। आर्मीले अनिल मण्डलको स्थानमा सोमपाल कामीलाई टिममा राखेपछि उत्पन्न विवादका कारण खेल समयमा सुरु नभएर झण्डै दुई घण्टा ढिलो भएको थियो। अन्ततः सोमपाललाई पनि समावेश गराएर ११ बजे खेल सुरु भएको हो। आर्मीका लागि ओपनिङमा आएका सोमपाल चार बेल खेलेर शून्यमा आउट भएका थिए।"
रास्कोट नगरका सबै घरको बीमा गरिने,"कालीकोट: रास्कोट नगरपालिकाले नगरभित्रका सबै घरको नि:शुल्क बीमा गर्ने तयारी गरेको छ । रास्कोट नगरपालिका प्रमुख धर्मराज शाही पोषणले नगरपालिका भित्रका करिब ३ हजार घरको बीमा गर्ने तयारी गरिएको बताए । बाढी, पहिरो, भुकम्प लगायतका प्राकृतिक प्रकोपबाट हुने क्षेतिबाट कम गर्न सबै घरहरुको बीमा गर्ने तयारी गरेको हो । बाढी, पहिरो, भुकम्पलगायतका प्राकृतिक प्रकोपमा परी नागरिकको घर भत्किए प्राविधिकको मुल्यांकनका आधारमा न्यूनतम ५० हजारदेखि ५ लाखसम्म रकम पाउने गरी सबै घरको बीमा गर्न लागिएको हो । नगर प्रमुख शाहीले भने, 'वर्षेनी बाढी, पहिरोलगायतका प्राकृति प्रकोपले रास्कोटमा धेरै जनधनको क्षेति हुँदै आएको छ । सरकारले राहत स्वरुप धेरै रकम यसमा खर्चिदै आएको छ । बीमा गर्दा नागरिकले सहुलियतमा राहत पाउँनेछन् । यो पहाडी क्षेत्रमा निकै उपयोगी हुनेछ ।' यही कात्तिक २३ गते डोटी केन्द्र बनाएर आएको भुकम्पले कालीकोटमा पनि निकै धक्का दिएपछि रास्कोट नगरपालिकाको कार्यपालिका बैठकले सबै घरको बीमा गर्ने निर्णय गरेको हो । जिल्लामा यस अघि कुनै पनि नागरिकले घरको बीमा गरेका छैनन् । स्थानीय सरकारले पनि यसको प्रयोग गरेका थिएनन् । रास्कोटले नागरिकको घर बीमा सुरुवात गरेको छ । रास्कोट नगरपालिका वडा नं २ का गणेश सिम्खाडाले भने, 'नगरपालिकाले ल्याएको घर बीमा कार्यक्रम निकै उपयोगी छ । यसलाई जिल्लाका सबै स्थानिय तहले पनि अवलम्बन गर्नुपर्छ ।' जिल्लामा बर्षेनी बाढी र पहिरोबाट सयौँ घरहरु भकिने समस्या छ । यस बर्ष मात्रै जिल्लामा बाढी र पहिरोबाट २ हजार ५ सय घरहरु भत्किएको प्रशासनमा तथ्यांक छ ।"
मृत्यु भएका शेयर सदस्यको ४ लाख बढी कर्जा मिनाहा,"झापा : कर्णाली बचत तथा ऋण सहकारी संस्था झापाले मृत्यु भएका शेयर सदस्यको सम्पूर्ण कर्जा मिनाहा गरेको छ। कर्णाली साकोसका शेयर सदस्य, ओम डेन्टल भद्रपुरका सञ्चालक भद्रपुर १० निवासी डा सुमनकुमार ढकालको मृत्यु पश्चात् उनले लिएको सम्पूर्ण कर्जा संस्थाले मिनाहा गरेको हो। सुमनसहित उनका श्रीमती मेनुका र छोरी सुवानी पनि संस्थाको शेयर सदस्य हुन्। उनका परिवारजनले ५ लाख रुपैयाँ कर्जा लिएकोमा सावा र ब्याज गरी ४ लाख ४९९ रुपैयाँ तिर्नुपर्ने देखिन्थ्यो। संस्थाले कर्जा सुरक्षण कोषबाट तिर्नुपर्ने सबै रकम मिनाहा गरेको कर्णाली साकोस सेवा केन्द्र भद्रपुरका प्रमुख रविन कार्कीले जानकारी दिए। संस्थाका पदाधिकारी तथा कर्मचारीहरूले शनिबार उनको घरमै पुगेर समवेदना प्रकट गर्दै कर्जा मिनाहाको कागज र काजकिरिया खर्च बापत नगद ४६ हजार रुपैयाँ हस्तान्तरण गरेको थियो। नगद रकम र कर्जा मिनाहाका कागज संस्थाका जिल्ला सचिव भूपाल बस्नेतले वाचन गर्दै परिवारजनका सदस्यलाई हस्तान्तरण गरेका थिए। डेन्टल डा सुमनको ३१ वर्षको उमेरमा कार्तिक २० गते निधन भएको थियो।"
"ओली फेरि सुदूरपश्चिममा, डोटी र कैलालीका चुनावी सभालाई सम्बोधन गर्ने","धनगढी: नेकपा (एमाले) का अध्यक्ष केपी शर्मा ओली चुनावी सभा सम्बोधनका लागि दोस्रो पटक सुदूरपश्चिम पुगेका छन् । ओलीले आज डोटीको दिपायल, एमालेका सचिव लेखराज भट्ट लडेको कैलाली निर्वाचन क्षेत्र नम्बर ४ को अत्तरिया र झपट रावल लडिरहको कैलाली कै निर्वाचन क्षेत्र नम्बर २ को लम्कीमा आयोजित चुनावी सभालाई सम्बोधन गर्नेछन । श्रीएयरलाईन्सको जहाजबाट धनगढी विमानस्थल झरेका ओली सिम्रीक एयरको हेलीकप्टरबाट डोटीका लागि प्रस्थान गरेका छन् । उनले डोटीको दिपायलको चुनावी सभा सम्बोधन गरेपछि कैलालीको अत्तरिया र त्यसपछि कैलालीकै लम्कीमा आयोजना गरिएको चुनावी सभा सम्बोधन गर्नेछन । ओली चुनावी सभा सम्बोधनका लागि दोस्रो पटक सुदूरपश्चिम आएका हुन । यसअघि कार्तिक १८ गते ओलीले दार्चुलाको खलंगाबाट आफ्नो चुनावी प्रचारप्रसार सुरु गरेका थिए । उनले एकै दिनमा बैतडीको पाटन र कञ्चनपुरको महेन्द्रनगरको चुनावी सभा पनि सम्बोधन गरेका थिए । दार्चुलाबाट प्रतिनिधि सभामा एमालेका गणेश सिह ठगुन्ना, बैतडीबाट पार्टीका सुदूरपश्चिम प्रदेश अध्यक्ष दामोदर भण्डारी र कञ्चनपुर ३ बाट निरुदेबी पाल एमालेबाट चुनावी मैदानमा छन । पूर्वप्रधानमन्त्री ओलीले दार्चुलामा चुनावी कार्यक्रम गरे लगत्तै सत्ता गठबन्धनले पनि दार्चुलाको गोकुलेश्वर, बैतडीको पाटन र कैलालीको सुखडमा चुनावीसभाको आयोजना गरेको थियो । सुदूरपश्चिमको चुनावी सभामा चुच्चे नक्सा चुनावी मुद्दा बनेको छ । मुख्य राजनीतिक दल नेकपा एमाले, नेपाली कांग्रेस र नेकपा माओवादी केन्द्रका शीर्ष नेताले कालापानी, लिपुलेक र लिम्पियाधुरा समेटेर जारी गरिएको नयाँ नक्साको स्वामित्व ग्रहण गर्न हानाथाप गरिरहेका छन । सर्वसम्मत रूपमा प्रतिनिधिसभाबाट नयाँ नक्सा अनुमोदन भएता पनि तीनै दलका शीर्ष नेताहरूले त्यसको श्रेय लिन अग्रसर भएका छन्। उक्त नक्सालाई तीनै दलका शीर्ष नेताहरूले चुनावी एजेन्डा बनाएका छन्।"
फराकिलो मतान्तरले जित्छु: विष्णु पौडेल,"रुपन्देही: नेकपा एमालेका उपाध्यक्ष विष्णु पौडेलले पहिलेको निर्वाचनमा भन्दा फराकिलो मतान्तरले जित्ने दावी गरेका छन् । रुपन्देही क्षेत्र नं२ का प्रतिनिधि सभा सदस्यका उम्मेदवार पौडेलले शनिबार घरदैलो गर्ने क्रममा सञ्चारकर्मीसँग कुरा गर्दै पहिलेभन्दा फराकिलो मतान्तरले जित हासिल गर्ने दावी गरे । उपाध्यक्ष पौडेलले घरदैलो गर्ने क्रममा जनताले आफुहरूलाई देखाएको उत्साहपूर्ण सहभागिता, माया र आर्शिवादले पनि आफुले जित्ने कुरामा दुईमत नभएको बताए । उनले विगतका निर्वाचनको तुलनामा भन्दा यस पटकको निर्वाचनमा जनताले देखाएको समर्थनले आफु उत्साहित बनेको प्रतिक्रिया दिए । पौडेलले रुपन्देहीलाई विकासको हिसाबले देशकै नमुना जिल्ला बनाउन आफु लागिरहेको बताए ।"
चितवन पुगे प्रधानमन्त्री देउवा,चितवन: नेपाली कांग्रेसका सभापति रहेका प्रधानमन्त्री शेरबहादुर देउवा चितवन पुगेका छन् । चुनावी सभालाई सम्बोधन गर्न देउवा हेलिकप्टरबाट चितवन पुगेका हुन् । प्रधानमन्त्री देउवाले पाँच दलीय चुनावी गठबन्धनले भरतपुरको गेष्ट हाउस चउरमा आयोजना गरेको चुनावी सभालाई सम्बोधन गर्नेछन् । देउवा विमानस्थलबाट पहिला पन्ती शोकमा रहेका पार्टीका केन्द्रीय सदस्य टेकप्रसाद गुरुङलाई समवेदान दिन गएका थिए । यस्तै गठबन्धन दल नेकपा (माओवादी केन्द्र)का अध्यक्ष पुष्पकमल दाहाल र नेपाल समाजवादी पार्टीका अध्यक्ष डा बाबुराम भट्टराईले पनि सभालाई सम्बोधन गर्नेछन् ।
तटस्थ भएर काम गर्न मतदान अधिकृतलाई प्रमुख आयुक्तको निर्देशन,"चितवन: निर्वाचन आयोगका प्रमुख निर्वाचन आयुक्त दिनेश कुमार थपलियाले मंसिर ४ गते हुने निर्वाचनलाई निष्पक्ष बनाउन मतदान अधिकृत र सहायक मतदान अधिकृतहरूको भूमिका महत्वपूर्ण हुने बताएका छन् । चितवनका मतदान अधिकृत र सहायक मतदान अधिकृतका लागि भरतपुरमा आयोजित तालिमलाई सम्बोधन गर्दै प्रमुख आयुक्त थपलियाले निर्वाचनमा कसैको प्रलोभन, डर, त्रास, धम्की वा अवरोधबाट माथि उठेर मतदाताले विवेकको मत हाल्न पाउने वातावरण सिर्जनाका लागि प्राप्त जिम्मेवारीलाई तटस्थ, इमानदार र निष्पक्ष भएर गहनरूपमा महसुस गरेर काम गर्न निर्देशन दिए । मतदाताको सार्वभौम मतको उपयोगलाई सहजरूपमा गर्न दिने र गलत व्यक्तिले मतदान गर्ने अवस्था आउन नदिने तथा मतदान केन्द्रलाई समावेशी, लैंगिक तथा अपांगमैत्री बनाउन मंसिर १ गतेसम्म सम्बन्धित केन्द्रमा पुगेर खट्न आग्रह गरेका छन् । कार्यक्रममा चितवनका मुख्य निर्वाचन अधिकृत, प्रमुख जिल्ला अधिकारी, जिल्ला प्रहरी प्रमुख, जिल्ला निर्वाचन अधिकारीलगायतको सहभागिता थियो ।"
गिरिराजमणिलाई रोक्ने प्रयासमा महतो,"जनकपुरधाम: महोत्तरी खैरमाराका सरोज श्रेष्ठको घर केही वर्ष अघिसम्म पाँच सयमा पनि भाडा लाग्दैन्थ्यो तर अहिले महिनाको एउटा कोठा पाँच हजारमा भाडा लाग्छ । खैरमाराको डाँडामा निर्मला लामा बहुप्राविधिक शिक्षालय स्थापना भएपछि विद्यार्थीको चापले उनको घरमा दिनहुँ कोठा भाडा खोज्न आउँछ तर पाउँदैन । मुख्य कारण हो, निर्मला लामा बहुप्राविधिक शिक्षालयमा विभिन्न दश फयाकेल्टिको अध्ययन अध्यापन सुरु भएपछि त्यस क्षेत्रको मुहार नै फेरिएको छ । कुनै समय कोही जान नमान्ने, बस्न नमान्ने खैरमाराको अहिले स्वरुप नै परिवर्तन भएको छ । प्राविधिक शिक्षालय स्थापन भएदेखि त्यहाँका मानिसले रोजगारी पाएका छन् । यस क्षेत्रका जनताले रोजी रोजी आफ्नो ईच्छा अनुसारको प्राविधिक शिक्षालय पाएको देन गिरिराजमणि पोखरेलको भएको उनको बुझाई छ । गौशाला नगरपालिका ४ रजखोर मल्हनिया पोखरीको डिलको छाप्रोमा चिया बेच्दै परिवारको जोहो गर्दै आएकी विमलादेवि साह सडक बाटोमा पोखरेलले गरेको कामप्रति सन्तुष्ट छिन् । तर शिक्षा पहिला जस्तै अहिले पनि रहेको उनको गुनासो छ । रजखोइर टोलमा सडक बनाएका छन् । काम त केही केही भएको छ । ठिकठिकै गरेका छन् उनले भनिन् तर विद्यालयमा पढाई लेखाई जस्ताको त्यस्तै छ । शिक्षकहरु गफिरहन्छन् । विद्यार्थी खेलिरहन्छन् । अब जित्ने नेताबाट शिक्षा, स्वास्थ्य, रोजगार लगायतको राम्रो विकास गरोस् भन्ने बिमलाको अपेक्षा छ । 'गौशाला ४ रामबाबु साहले सडक बनाएपछि माथिबाट अलकत्र मात्र छर्यो । दुई वर्षमै फुट्यो सडक देखाउँदै नेताबारे उनले गुनासो पोखे । गौशाला सम्सी सडक बनेको धेरै भएको छैन । तर उनको घर अगाडि झण्डै केही मिटर सम्मै सडक फुटेर जीर्ण भइसकेको छ । उनले भने, लगातार ३ पटकको चुनावमा महोत्तरीबाट जित्दै आएका माओवादी केन्द्रका नेता गिरिराजमणि पोखरेललाई मत हाल्दै आएको छु । राम्रो भनौं की नराम्रो उनीभन्दा राम्रो गर्ने मान्छे पनि छैन । अब मत दिने बेला पोखरेल र लक्ष्मी महतो बारे राम्ररी केलाएर मत दिने उनी बताउँछन् । विकासको मामलामा कर्णबहादुर जस्तै असन्तुष्ट बर्दिबास नगरपालिका ९ पशुपतिनगर बन्द्रा टोलका ८२ वर्षीय जोगेन्द्र महतो देखिए । घर अगाडीको कच्ची सडकमा कालोपत्रे हेर्ने उनको पुरानो धोको छ । गिरिराजमणिले १५ वर्ष लगातार यहाँबाट जिते । तर हाम्रोतिर विकास गरेनन्, उनले भने, विकासै नगरेका होइनन् । तर उत्तरी बेल्टमा केन्द्रित भए । सडक बनाए । हाम्रोतिर केही गरेका छैनन् । यो सडक अहिलेसम्म कालोपत्रे भएन । धुलोले आजित छौं । अब विकास गर्ने नेतालाई भोट हाल्छु । औरही नगरपालिका १ बजारटोलका २७ वर्षीय संजयकुमार चौधरी पुराना दल र नेताको विकल्प चाहन्छन् । साउदी अरबबाट फर्केर औरही बजारमा सानो किराना पसल थापेका उनले अब स्वतन्त्र उम्मेदवारलाई मत दिने बताए । रोजगारी, विकास, सरसफाइ केही छैन । त्यसैले अब दल र पुराना नेताप्रतिमलाई विश्वास छैन । स्वतन्त्रलाई भोट हाल्छु, उनले भने । तर फेरि माओवादी केन्द्रबाट उम्मेदवार रहेका पोखरेल आफू निरन्तर जनताको सम्पर्कमा रहेर काम गरेको दावी गर्छन् । आफ्नो दुई कार्यकाल संविधान निर्माणको क्रममा केन्द्रित भएको र पछिल्लो पटक जित्दा संविधानकै आधारमा जनताको बीचमा विकास निर्माणमा कन्द्रित भएको उनले बताए । मेरो १५ वर्षको दुई अवधि संविधान निर्माणमै केन्द्रित रह्यो । त्यसमा हामी सफल रह्यौं । पछिल्लो पटक संविधानको आधारमा जनताको विकास निर्माणको काममा केन्द्रित भएर काम गरेँ । तीनवटा राष्ट्रिय गौरवका योजना यस क्षेत्रमा परेका छन् । ती कार्यान्वयनका क्रममा छन्,' उनले भने, 'बर्दिवासको खयरमारामा शहीद निर्मला लामा बहुप्राविधिक शिक्षालय, गौशालामा राजर्षिजनक विश्वविद्यालको आंगिक कलेजको रुपमा प्रदेशकै ठूलो इन्जिनियर कलेज निर्माणको चरणमा छ । त्यसमा रेल्वे सम्बन्धि पढाइ हुन्छ । बर्दिबास मेडिकल कलेज । जुन जग्गा सम्बन्धि विवादले रोकिएको छ । तर त्यसको प्रक्रिया अगाडी बढ्दै छ । त्यसरी नै कृषि क्षेत्रमा सिंचाईको लागि डिपटुल इनार, नदी कटान क्षेत्रमा तटबन्ध गरी नियन्त्रण प्रयास, सडकबाटो लगायतको थुप्रै काम भएको बताउँदै उनले अगामी दिनमा पनि जनताले यस्तै उपलब्धि महशुस गर्ने बताए। २०६४ को पहिलो संविधानसभा निर्वाचनदेखि निरन्तर जितिरहेका पोखरेल अगामी मंसिर ४ गते हुने प्रतिनिधिसभा सदस्यको लागि फेरि उम्मेदवार छन् । २०७४ कै निर्वाचनमा जस्तै उनका बलिया निकटतम प्रतिस्पर्धी लक्ष्मी महतो फेरि एमालेबाट चुनावी मैदानमा होमिएका छन् । पोखरेल सत्ता गठबन्धनका उम्मेदवार हुन् भने लक्ष्मी विपक्षी एमालेजसपा गठबन्धनका । मधेसवादी गठबन्धमा तत्कालीन संघीय समाजवादी फोरमबाट उम्मेदवार रहेका महतोलाई बाम गठबन्धन घटक उम्मेदवार पोखरेलले ४ हजार २ सय ८४ मतअन्तरले पराजित गर्दै जित निकालेका थिए । पोखरेलले २३ हजार ७७६ मत पाएका थिए भने महतो १९ हजार ४९२ मत र तेस्रोमा कांग्रेसका उम्मेदवार सीताराम भण्डारीले ९ हजार ४७५ मत ल्याएका थिए । पोखरेललाई त्यतिबेला एमालेको साथ थियो भने महतोलाई राष्ट्रिय जनता पार्टी (राजपा)को । यतिबेला फेरि दुबै प्रतिस्पर्धी चुनावी मैदानमा उत्रेका छन् । महतो उम्मेदवारी दर्ताको दिन टिकट नपाउने भएपछि जसपा छाडेर एमालेमा गएर उम्मेदवार बनेका हुन् । उनले गौशाला नगरपालिकामा जसपाबाट जेठा छोरा डा दिपेन्द्र महतोलाई मेयरमा जिताएका छन् । यस क्षेत्रमा नेतृत्वकर्ताको अभाव देखेपछि अन्तिम समयमा एमालेले महतोलाई पार्टीमा भित्र्याएर उम्मेदवार बनाएको छ । महतो २०७२ मा असई थमन विकको हत्या प्रकरणका आरोपित हुन् । उनलाई उच्च अदालत जनकपुरले पूर्पक्षका लागि जेल चलान गर्न आदेश आदेश दिएको छ । पुराना दुई प्रतिस्पर्धी बीच पुनः दुई पक्षीय प्रतिस्पर्धा हुने आकलन भइरहँदा बर्दिबास नगरपालिकामा कांग्रेसबाट विद्रोह गरी स्थानीय निर्वाचनमा स्वतन्त्रबाट मेयर जितेका प्रह्लाद क्षेत्री समूहका पोषण थापाको उम्मेदवारीले चुनाव रोचक बनेको छ । थापा यातायात व्यवस्था कार्यालय बर्दिबासका अधिकृतको जागिर छाडेर चुनावी मैदानमा होमिएका छन् । पोखरेल बलिया उम्मेदवार बर्दिबास नगरपालिकाका सबै १४, गौशाला नगरपालिका सबै १२, भंगहा नगरपालिकाको वडा नं ३,४,५ र ९ चारवटा गरी ३० वटा वडा यो क्षेत्रमा छन् । गत स्थानीय निर्वाचनमा बर्दिबास नगरपालिका कांग्रेसबाट विद्रोही समूह स्वतन्त्रले जितेको छ भने गौशाला नगरपालिका जसपाले । ३० वटा वडामध्ये कांग्रेस र जसपाले ७७, माओवादी केन्द्रले ६, एमाले र लोसपाले ३ वडामा जित हात पारेको छ । स्थानीय चुनावको नतिजा अनुसार क्षेत्रमा सत्ता गठबन्धन बलियो देखिन्छ । वडाध्यक्षका उम्मेदवारमा माओवादीले सबभन्दा बढी मत ल्याएको छ । दोस्रोमा कांग्रेस र तेस्रोमा एमाले छन् । माओवादी १५ हजार ८ सय ८८, कांग्रेस १३ हजार १ सय ४८, एमाले ८ हजार ३४ मत पाएका छन् । चौथोमा जसपाले ७ हजार २ सय ३७, पाँचौमा लोसपा ७ हजार ६९, छैटोमा जेब्रा छापसहित सबै स्वतन्त्र ६ हजार ५ सय १४ मत पाएका छन् । जनमत पार्टीले २ हजार २१, नेकपा एकीकृत समाजवादीले १ हजार ५०८ मत पाएको निर्वाचन आयोगको तथ्यांकमा छ । स्थानीय चुनावमा सत्ता गठबन्धनका घटक माओवादी केन्द्र, नेपाली कांग्रेस, लोसपा र एकीकृत समाजवादीका वडाध्यक्षले पाएको मत जोड्दा सत्ता पक्षको ३७ हजार ६११ मत पुग्छ भने विपक्षी गठबन्धन एमाले र जसपाको मात्र १५ हजार २७१ छ । यो हिसाबले गठबन्धनका उम्मेदवार पोखरेलको मत महतो धेरै देखिन्छ । लक्ष्मी महतोलाई पुरानै मतको भर गत निर्वाचनमा थोरै मतले पोखरेलसँग पराजित भएकाले यसपाली एमालेको उम्मेदवार र जसपाको मत आफ्नै साथ हुने र यस क्षेत्रमा गरेको जनसेवा, व्यक्तिगत लगाव, ईष्टमित्रको कारण आफू चुनाव जित्नेमा विश्वस्त रहेको उम्मेदवार महतोको दावी छ । अहिले मसँग एमालेको शक्ति छँदैछ । त्यति बेला मधेसी गठबन्धनको उम्मेदवार म हुँदा राजपा नेता सरतसिंह र कांग्रेसका सीताराम भण्डारीले पोखरेललाई नै सहयोग गर्नुभयो । तै पनि म थोरै मतले पराजित भए उम्मेदवार महतोले भने यो पटक म एमालेको उम्मेदवार हुँ । गौशालामा हाम्रो जसपाको सरकार छ । बर्दिबास नगरपालिकामा स्वतन्त्र सरकार छ । दक्षिणी भू भागमा मेरो बलियो पक्कड छँदैछ । त्यसकारण म यसपटक फराकिलो मतान्तरले जित्छु । एमालेबाट यो क्षेत्रमा प्रदेशसभामा १ (क) बाट एमालेकी शारदा थापा र (ख) बाट रामश्रेष्ठ महतो उम्मेदवार छन् । त्यस्तै सत्ता गठबन्धनबाट १ (क) मा लोकतान्त्रिक समाजवादीका पिताम्बर महतो र (ख) मधेस सरकारका गृह तथा सञ्चार मन्त्री भरतप्रसाद साह उम्मेदवार छन् ।"
'अहंकार र दम्भका कारण केपी ओलीले लोकतन्त्र र संविधान विरोधी काम गरे',काठमाडौं : रुपन्देही क्षेत्र नं १ का प्रतिनिधिसभा सदस्य पदका स्वतन्त्र उम्मेदवार घनश्याम भुसालले देश बनाउने र लोकतन्त्रलाई बलियो बनाउन जनताले फैसला गर्ने बेला आएको बताएका छन्। शनिबार रुपन्देही क्षेत्र नं१ अन्तर्गत देवदह नगरपालिकामा घरदैलो गर्ने क्रममा भुसालले संविधानलाई सफल कार्यन्वयन गर्दै मुलुकलाई विकासको बाटामा अघि बढाउने वा संविधान मास्नेको पक्षमा लाग्ने भन्ने फैसला जनताले गर्ने बेला आएको बताएका हुन्। उनले आफ्नो अहंकार र दम्भका कारण केपी ओलीले लोकतन्त्र र संविधान विरोधी काम गरेको आरोप लगाए। एमाले परित्याग गरी गठबन्धनको सहयोगमा स्वतन्त्र उम्मेदवार बन्नुभएका भुसालले देशको विकासलाई द्रुत गतिमा अघि बढाउन र विकासको हिसाबले रुपन्देहीलाई देशकै नमुना जिल्ला बनाउन आफू उम्मेदवार बनेको बताए। आफू पनि लामो समय एमालेमै रहेर काम गरेको प्रष्ट पार्दै उनले केपी ओलीको दम्भ र अहमताका कारण पार्टीमा रहन नसकेको धारणा पनि राखे।
विश्वकपमा सर्वाधिक गोलकर्ता अलीले विश्वकपमा कतारको अग्रपंक्ति सम्हाल्ने,"दोहा : सर्वकालिन सर्वाधिक गोलकर्ता अल्मोज अलीले विश्वकपमा पनि कतारको अग्रपंक्ति सम्हाल्ने भएका छन्। अलीले कतारका लागि खेलेका ८५ खेलमा ४२ गोल गरिसकेका छन्। प्रशिक्षक फेलिक्स सान्चेजले घरेलु मैदानमा हुने विश्वकपका लागि २६ सदस्यीय टिमको घोषणा गरिसकेका छन्। सान्चेजकै नेतृत्वमा सन् २०१९ मा भएको एसियन कपको फाइनलमा जापानलाई ३१ ले पराजित गर्दै कतारले पहिलो अन्तर्राष्ट्रिय उपाधि जितेको थियो। समूह एमा रहेको कतारले नोभेम्बर २० मा इक्वेडरसँग खेल्दै विश्वकप सुरुआत गर्नेछ। कतारले नोभेम्बर २० मा सनेगल र नोभेम्बर २९ मा नेदरल्यान्ड्ससँग खेल्ने छ। कतारको टिम गोलकिपर : साद अल शीब, मेसहाल बार्शम, युसोफ हसन डिफेन्डर : पेड्रो मिग्वेल, मुसाब खिडिर, तारेक सल्मान, शसाम अल रवी, बोआलेम खौखी, अब्लडेलकरिम हसन, इस्माइल मोहम्मद, होमद अहमद, जसिम गाबेर मिडफिल्डर : अली असद, असिम मोडिबो, मोहम्मदा वाद, सलिम अल हजारी, मोस्तातफ तारेक, करिब बौडियाफ, अब्डेलजिज हातिम फरवार्ड : नैफ अल्हधरामी, अहमद अलाइलदिन, हसान अल हेडोस, खालिद मुनिर, अक्रम अफिफ, अल्मोज अली, मोहमद मुन्तारी"
"गठबन्धनसँग न विचार छ, न कार्यक्रम : ओली","काठमाडौं : नेकपा एमालेका अध्यक्ष केपी शर्मा ओलीले सत्ता गठबन्धनबाट देशको विकास नहुने बताएका छन्। डोटीमा आयोजित चुनावी सभालाई सम्बोधन गर्दै अध्यक्ष ओलीले गठबन्धन स्वार्थहरूको गठजोड भएको भन्दै यसबाट विकासको अपेक्षा गर्न नसकिने बताएका हुन्। ओलीले भने, 'गठबन्धनले देश चल्दैन। कांग्रेस, माओवादी, एस पार्टीको पनि घोषणापत्र छ। कोही भन्छन् संघीयता चाहिँदैन, कोही भन्छन् प्रत्यक्ष निर्वाचीत राष्ट्रपति। चुनाव पछि के गर्लान भन्नुस् त।' उनले गठबन्धनसँग विचार र कार्यक्रम नै नभएको बताए। ओलीले भने, 'नेकपा एमाले देश बनाउने पार्टी हो। एमालेले नै हो देशको समस्या समाधान गर्ने। अब अलमलिनु हुँदैन। राष्ट्र निर्माणको महाभियानमा लाग्नुपर्छ। यस्तो खालको गठबन्धनलाई बाइबाइ भन्नुपर्छ।' ओलीले प्रेम आलेले डोटीको बेइज्जत गरेको बताए। ओलीले भने, 'अस्ती भाषा सुन्नु भएन तपाइहरूको मन्त्रीको। डोटीको बेइज्जत गर्ने। त्यस्ता मान्छेहरूलाई भोट दिन तयार हुनुहुन्छ कांग्रेस, माओवादी केन्द्रका साथीहरूले।'"
पाटेबाघको आक्रमणमा बघिनीको मृत्यु,"गुलरिया: बर्दियाको मधुवन नगरपालिका वडा नम्वर ८ स्थित गणेश शिवदुर्गा सामुदायिक बनमा मृत पाटेबाघ फेला परेको छ । जंगल भित्र मृत अवस्थामा वयस्क पोथी पाटेबाघ भेटिएको हो । मधुवनस्थित सामुदायिक वन भित्र वयस्क पाटेबाघ मृत अवस्थामा फेला परेको डिभिजनल वन अधिकृत प्रविण विडारीले पुष्टि गरे । बर्दिया राष्ट्रिय निकुञ्ज र राष्ट्रिय प्रकृति संरक्षण कोष बर्दिया संरक्षण कार्यक्रम (एनटीएनसी) सहितको प्राविधिक टोली घटना स्थलमा पुगेको उनले जानकारी दिए । पोष्ट मार्टम र अन्य रिपोर्ट पछि मात्र घटनाको यकिन विवरण बाहिर आउने विडारीको भनाइ छ । सामुदायिक वनमा भालेसँगको लडाईमा पोथी बाघको मृत्यु भएको प्रारम्भिक अनुसन्धानबाट बुझिन आएको एनटीएनसी बर्दियाका संरक्षण अधिकृत डाक्टर रविन कडरियाले जानकारी दिए । यौन एवम् आधार ईलाका निर्माणका क्रममा बाघबीच लडाई हुने उनीहरुको सामान्य प्रकृया भएकाले कतिपय बाघ बाघकै आक्रमणबाट मर्ने गरेको पाईन्छ । उनले भने, 'हाम्रो टोली घटना स्थलमा छ । बाघको उचाई, लम्बाई, उमेर लगायतका अन्य विवरण संकलन भैरहेको छ ।'"
जिल्लामा विकासका कामले पूर्णता नपाएकाले राजनीति छाड्न सकिनँ : वरिष्ठ नेता पौडेल,"तनहुँ : नेपाली काङ्ग्रेसका वरिष्ठ नेता रामचन्द्र पौडेलले जनताको हातमा आएको अधिकार गुम्न नदिने बताएका छन् । तनहुँको भानु नगरपालिका६ बरभञ्ज्याङमा आज आयोजित मतदाता भेटघाट कार्यक्रमलाई सम्बोधन गर्दै वरिष्ठ नेता पौडेलले बलिदान र त्यागबाट निर्माण भएको संविधानले दिएको अधिकार गुम्न नदिने उल्लेख गरेका हुन्। संविधान र लोकतन्त्रको विरुद्ध षड्यन्त्र भइरहेको भन्दै वरिष्ठ नेता पौडेलले भने, 'हामीले बनाएको संविधान दक्षिण एसियामै उत्कृष्ट छ, यसले सबै वर्गलाई अधिकार दिएको छ, यो अधिकार गुम्न दिन्नौँ ।' पौडेलले संविधान रक्षाकै लागि अहिलेकोगठबन्धनको गठन भएको भन्दै यसलाई पछिसम्म लैजाने बताए । तनहुँ क्षेत्र नं १ का प्रतिनिधिसभा सदस्य उम्मेदवार पौडेलले जिल्लामा विकासका कामले पूर्णता नपाएकाले राजनीति छाड्न नसकेको उल्लेख गरे । विसं २०७४ को निर्वाचनमा आफूले चुनाव हारेपछि यहाँको विकास अलपत्र परेको उनले बताए। 'मसँग सपना छन्, योजना छन् र त्यसलाई पूरा गर्ने सङ्कल्प छ', पौडेलले भने । देश विकास र सुशासनका गठबन्धन प्रतिबद्ध रहेको बताउँदै पौडेलले देशमा परिवर्तन भए पनि अवस्था परिवर्तन नभएको बताए। रासस"
"निर्वाचनमा खटिने कर्मचारीलाई तालिम, ताप्लेजुङमा ९४५ कर्मचारी खटिँदै","ताप्लेजुङ : निर्वाचनमा खटिने मतदान अधिकृत र सहायक मतदान अधिकृतको तालिम ताप्लेजुङमा शनिबारबाट सुरु भएको छ। जिल्लाका ७५ मतदान स्थल र १ सय २३ मतदान केन्द्रमा खटिने ९ सय ४५ जना कर्मचारीलाई तालिम प्रदान गरिएको जिल्ला निर्वाचन अधिकारी दिनेश खनालले जानकारी दिए। निर्वाचन अधिकारी दिनेश खनालका अनुसार शनिबार पहिलो चरणमा सोमबार दोस्रो चरणको अनुशिक्षण सञ्चालन गरिने छ। शनिबार फक्ताङ्लुङ, मिक्वाखोला ,सिदिङ्वा गाउँपालिकाका सबै मतदान केन्द्र तथा सिरिजङ्गा गाउँपालिकाको वडा नं ३ सिकैचाका मतदान केन्द्रबाहेक अरू सातवटै वडाका मतदान केन्द्र र पाथीभरा याङ्वरक गाउँपालिका वडा नं ६ थुम्बेदिनका मतदान केन्द्रमा खटिएका मतदान अधिकृत र सहायक मतदान अधिकृतलाई अनुशिक्षण दिइने छ। यस्तै कात्तिक २८ गते सोमबार फुङलिङ नगरपालिका, मेरिङदेन गाउँपालिका, मैवाखोला गाउँपालिका र आठराई त्रिवेणी गाउँपालिकाका सबै मतदान केन्द्र, सिरिजङ्गा गाउँपालिका वडा नं ३ सिकैचाका मतदान केन्द्र पाथीभरा याङ्वरक गाउँपालिका वडा नं ६ थुम्बेदिनका मतदान केन्द्र बाहेक अरू पाँचवटा वडाका मतदान केन्द्रमा खटिएका मतदान अधिकृत र सहायक मतदान अधिकृतका लागि अनुशिक्षण सञ्चालन गरिने छ। प्रतिनिधि तथा प्रदेशसभा निर्वाचनका लागि ताप्लेजुङमा ७५ मतदान स्थल र १ सय २३ मतदान केन्द्र रहेका छन्। यहाँ ८८ हजार २ सय ८५ मतदाता रहेका छन्। तालिमको सुभासम्भ कार्यक्रम मुख्य निर्वाचन अधिकृतको कार्यालय र जिल्ला निर्वाचन व्यवस्थापन समिति ताप्लेजुङका पदाधिकारीले निष्पक्ष र तटस्थ बनेर निर्वाचनका कार्यक्रम सम्पन्न गर्न मतदान अधिकृत र सहायक मतदान अधिकृतहरूलाई निर्देशन दिएका छन्।"
घरभित्रै मृतअवस्थामा भेटियो चितुवा,"स्याङ्जा: वालिङ नगरपालिका१४ कफ्लेटीमा मरेको अवस्थामा चितुवा फेला परेको छ । शुक्रबार बिहान तीनजनालाई आक्रमण गरी घरभित्र पसेको चितुवा मरेको अवस्थामा फेला परेको हो । वालिङ नगरपालिका१४ कफ्लेटीस्थित चण्डीप्रसाद पराजुलीको घरभित्र पसेको चितुवा मरेको अवस्थामा भेटिएको इलाका वन कार्यालय वालिङका प्रमुख सरोज जमरकट्टेलले जानकारी दिए। शुक्रबार बिहान खेतमा काम गरिरहेका एक पुरुषलाई आक्रमण गरेर आएको चितुवा पराजुलीको घरमा पसेको थियो। घरभित्र पसेको चितुवाले दुई महिलालाई आक्रमण गरी घाइते बनाएको थियो। मान्छेलाई आक्रमण गरी घाइते बनाएसँगै स्थानीयवासीले चितुवालाई घरमै थुनेका थिए। थुनेको चितुवा दिउँसो खोजी गर्दा मृत अवस्थामा भेटिएको बताइएको छ। चितुवा बिरामी भएर वा विष खाएर मानिसलाई आक्रमण गरेको हुनसक्ने आशङ्का गरिएको छ। चितुवाको आक्रमणबाट स्थानीय एक पुरुष र दुई महिला गरी तीनजना घाइते भएका थिए। घाइतेको अनुहार, छाती र पाखुरामा चोट छ। उनीहरुको पोखरास्थित गण्डकी मेडिकल कलेजमा उपचार भइरहेको छ। घाइते खतरामुक्त छन्।"
पोखरा महानगरले गर्यो राष्ट्रिय खेलकुदका पदक विजेता खेलाडीलाई सम्मान,"पोखरा : पोखरा महानगरपालिकाले नवौँ राष्ट्रिय खेलकुदमा पदक प्राप्त गर्ने खेलाडीलाई सम्मान गरेको छ। राष्ट्रिय खेलकुदमा सहभागी भएर पदक प्राप्त गर्ने खेलाडी, प्रशिक्षक र व्यवस्थापक गरी एक सय ९२ जनालाई सम्मान गरिएको हो। स्वर्ण पदक विजेता ३५, रजत पदक विजेता ३२ र कास्य पदक विजेता ८५ खेलाडीलाई सम्मान सहित क्रमशः जनही रु १५ हजार, रु १० हजार र कास्य रु पाँच हजार प्रदान गरिएको थियो। यसैगरी ३६ टोली व्यवस्थापक र ४० प्रशक्षिकलाई समेत सम्मान गरिएको थियो। महानगर प्रमुख धनराज आचार्यले खेलाडीलाई प्रदान गरिएको रकम सानो भएपनि हौसला बढाउन सहयोगी हुने विश्वास व्यक्त गरे। खेलाडीको खेलजीवनको निरन्तरताका लागि आवश्यक सहयोग गर्न महानगरपालिका प्रतिबद्ध रहेको उनले बताए। पोखरालाई पर्यटनको राजधानी बनाउने अभियानमा महानगरको टोली रहेको चर्चा गर्दै नगरप्रमुख आचार्यले खेलमार्फत पर्यटन प्रवद्र्धनसहित यहाँ आवश्यक पूर्वाधार निर्माण गरिने जानकारी दिए। महानगरले अङ्ग्रेजी नयाँ वर्ष २०२३ को अवसरमा पोखरामा आयोजना गर्न लागेको टुर दि पोखरा कार्यक्रमका क्रममा आगामी पुस ६ गते दोस्रो संस्करणको राष्ट्रिय मेयरकप साइकल दौड प्रतियोगिता, २०७९ गर्ने जनाएको छ। पोखरा१७ रानीवनबाट सुरु हुने उक्त प्रतियोगितामा देश तथा विदेशका साइकलयात्रीको सहभागिता रहने भएका छन्। गण्डकीका विजेतालाई परिषद्ले सम्मान गर्ने यसैगरी राष्ट्रिय खेलकुदमा पदक विजेता खेलाडीलाई गण्डकी प्रदेश खेलकुद परिषद्ले नगदसहित सम्मान गर्ने भएको छ। कार्यकारी समितिको शुक्रबार बसेको बैठकले उक्त निर्णय गरेको परिषद्का सदस्यसचिव घनश्याम पौडेलले जानकारी दिए। उनका अनुसार मङ्सिर तेस्रो साताभित्रै खेलाडीलाई नगदसहित सम्मान गरिनेछ। खेलाडीसँगै खेल प्रशिक्षक, व्यवस्थापक र खेल सङ्घलाई समेत सम्मान गरिने जनाइएको छ। गण्डकी प्रदेशका तर्फबाट पदक विजेता खेलाडीलाई सम्मान गर्न परिषद्ले कार्यविधिसमेत तयार गरिसकेको जानकारी गराउँदै उनले सम्मान कार्यक्रमको व्यवस्थापन गर्न कार्यकारी सदस्य दिलबहादुर गुरुङको संयोजकत्वमा पाँच सदस्यीय समिति गठन गरिएको बताए। गत असोज २८ गतेदेखि कात्तिक ३ गतेसम्म गण्डकी प्रदेशमा सञ्चालन भएको नवौँ राष्ट्रिय खेलकुदमा गण्डकी प्रदेश प्रदेशस्तरमा प्रथम भएको थियो। गण्डकी विभागीय टोली पछि समग्रमा चौथो स्थान हासिल गरेको थियो। गण्डकीले ३२ स्वर्ण, ३१ रजत र ५८ कास्य पदक प्राप्त गरेको थियो। रासस"
विश्वकपमा सनले दक्षिण कोरियाको नेतृत्व गर्ने,"सियोल : अनुहारको चोटमुक्त हुने क्रममा रहेका सन ह्युङ मिनले नै कतार विश्वकपका दक्षिण कोरियाको नेतृत्व गर्ने भएका छन्। प्रमुख प्रशिक्षक पाउलो बेन्टोले शुक्रबार घोषणा गरेको २६ सदस्यीय टिममा नेपोलीका डिफेन्डर किम मिन जाइ र मायोर्काका आक्रमक मिडफिल्डर लि काङलाई पनि समावेश गरेका छन्। तर, उल्सान हुन्डाईका तीव्र गतिका विङ्गर उम वोनसाङ सथान बनाउन असफल भएका छन्। च्याम्पियन्स लिगअन्तर्गत मार्सेविरुद्धको खेलमा अनुहारमा चोट लागेका सनले नोभेम्बर २ पछि कुनै खेल खेलेका छैनन्। शल्यक्रियापछि विश्वकप नगुमाउने उनले बताएका थिए। उन कतारमा अब अनुहारमा सुरक्षा मास्क लगाएर मैदान उत्रिने छन्। दक्षिण कोरियाको टिम गोलकिपर : किम स्युङग्यु, जो ह्योन यु, सङ बुमक्युन डिफेन्डर : किम मिन जे, किम योङ ग्वोन, क्वोन क्युङ वोन, चो यु मिन, किममुन ह्वान, युन जोङ ग्यु, किम ताइ ह्वान, किम जिन सु, होल चुल मिडफिल्डर : जोङ वु योङ, सान जुन हो, पाइक सुङ हो, ह्वाङ इन बुम, लि जेसुङ, क्वोन चाङ हुन, ज्योङ वु योङ, लि काङ इन, सन ह्युङ मिन, ह्वाङ ही चान, ना साङ हो, सङ मिन क्यु फरवार्ड : ह्वाङ यी जो, चो ग्वी सुङ"
कविताको नेपाल यात्रा,"इतिहासदेखि वर्तमानसम्म कविताको यात्रा सुगम भने कहिल्यै रहेन। पहिल्यैदेखि कवि र कविताले तालीका साथै गाली पनि पाइरहे। अमेरिकी लेखक तथा समालोचक एडमन्ड विल्सनले कविता विधाको पतनबारे हल्ला मच्चाउँदै सन् १९३४ मा इज भिर्स अ डाइङ टेक्निक ? शीर्षकमा निबन्ध लेखेका थिए। त्यसबेला उनको यस प्रश्नमाथि धेरै कवि तथा कविताप्रेमीले आपत्ति जनाए। अर्का अमेरिकी लेखक जोसफ इप्सटनले पनि कमेन्ट्री पत्रिकामा सन् १९८८ मा हु किल्ड पोयट्री ? शीर्षकमा यस्तै आशयको निबन्ध लेखेका थिए। यसरी बेलाबेलामा कवितालाई मरिसकेको साहित्यिक विधा भन्दै अनेक लेखरचना आइरहेका छन्। जसले यस बहसलाई सेलाउन दिइरहेको छैन। हुन त एडमन्ड विल्सन र जोसफ इप्सटनभन्दा धेरै अगाडि कवितालाई समयको नास मान्नेहरू अनेक थिए। ईशापूर्व चौथो शताब्दीको मध्यतिर नै प्राचीन ग्रीसको एथेन्समा दार्शनिक प्लेटोले कविलाई समाजबाट बहिष्कार गर्नुपर्छ भनेका थिए। उनका विचारमा कविहरू कल्पनामा रमाउने मान्छेहरू हुन् र यिनले समाजको विकासमा खासै योगदान पुर्याउँदैन भन्ने थियो। इतिहासदेखि वर्तमानसम्म कविताको यात्रा सुगम भने कहिल्यै रहेन। पहिल्यैदेखि कवि र कविताले तालीका साथै गाली पनि पाइरहे। साथीहरूको जम्काभेट, टीभी सो र हास्यव्यंग्य कार्यक्रमहरूमा समेत कवि र कवितामाथि उति नै व्यंग्यात्मक प्रहार भइरह्यो। विश्वसाहित्य परिदृश्यमा पनि कवितालाई अनेकौं पटक समाप्त भइसकेको विधा भनिरहँदा फ्रान्सेली उपन्यासकार गुस्ताफ फ्लोबेरले समेत कवितालाई बेकार र मिति गुज्रिसकेको साहित्यिक विधा भनेका छन्। त्यस्तै अमेरिकी कवि फ्रेडरिक ओग्डेन न्यासले कविताको कुनै उपयोगिता नभएकोसम्म भने। उनको विचारमा कविता उपयोगी र उत्पादनशील हुँदैन। यसरी पत्रपत्रिकामा कविताले आफ्नो पाठक गुमाइरहेको गुनासो दिनप्रतिदिन बढ्दो छ। यद्यपि कविता यस्तै आरोपप्रत्यारोप माझबाटै अनवरत आफ्नो बाटोमा हिँडिरहेकै छ। उसो त कवितालाई सर्वोत्कृष्ट साहित्यिक विधा मान्ने कविताप्रेमीहरू पनि छन्। अमेरिकी कवि विलियम कार्लोस विलियमले आफ्नो जीवनको अन्तिम दिनतिर एउटा लामो कवितामा लेखेका छन्, कविताबाट समाचार पाउन साह्रो छ। तर कवितामा भएका अनेक थोकको अभावमा मानिस हरदिन बिजोग भएर मरिरहन्छ। यी वाक्यहरूले कविताको महत्त्वबारे भन्नुपर्ने जति भनेका छन्। भन्छन्, कविता सम्पूर्ण साहित्यको जननी हो। यसले साहित्यको हरेक विधामा सौन्दर्य र मिठास थप्छ। यसरी कवितालाई साहित्यमा महत्त्वपूर्ण विधाको रूपमा स्थापित गरिदिएको छ। युगौंदेखि अनेक रूप फेर्दै कविता हामीसँगै यात्रारत छ। अनेक अर्थपूर्ण परिभाषाहरूमा परिभाषित हुँदै वर्तमानसम्म आइपुग्दा कविताले आफ्नो पछाडि असंख्य कविताप्रेमी कवि तथा पाठक भेला पार्न सफल भएको छ। अहिले समयको घाम कविताको फाँटमा चम्किलो पाराले टल्किरहेको छ। कविताले पाठक र श्रोताको मायाको न्यानो भरपूर पाइरहेको छ। सद्भावको रापिलो घामले कविताको संसारमा व्याप्त चिसो हटाउन सहयोग गर्दै छ। अहिले नेपाली साहित्यवृत्तमा कवि र कविताको चर्चा चुलिँदो छ। २०७८ सालको मदन पुरस्कार अग्नि महाकाव्यका लागि नवराज लम्साललाई प्रदान गरिएको छ। जसले नेपाली कवितावृत्तमा खुसीयाली छाएको छ। २०७९ को सुरुवातसँगै करिब एक दर्जन कविका नयाँ पुराना कृतिहरूले बजार प्रवेश गरे। कोरोनाको प्रकोप तथा आर्थिक मन्दीले थलिएको पुस्तक बजारमा यसले निकै ठूलो खुसी ल्याएको छ। यसले नेपाली कविताको माहोल फेरि एकपटक तातिएको छ। साहित्यकै ठूला पुरस्कारका लागि कविता विधाका कृतिहरू छनोटमा परिरहेका छन्। अग्रज कविका कृतिहरू पुनः प्रकाशित भइरहेका छन्। कविताका थुप्रै कृतिका नयाँ संस्करण बजारमा आइरहेका छन्। साथै नेपाली कवितामा नयाँनयाँ अनुहारहरूको उदय भइरहेको छ।यसबेला कविहरू हौसिएका छन्। हप्तैपिच्छे ठाउँठाउँमा कविता कृतिहरूमाथि अन्तरक्रिया, तथा छलफल कार्यक्रमहरू सम्पन्न भइरहेका छन्। बजारमा बग्रेल्ती नयाँ कविता कृतिहरू आउँदै छन्। पुस्तक पसलतिर कविता कृतिहरूका रंगीचंगी आवरणहरू झुन्डिएका भेटिन्छन्। कविहरू अनेक पुरस्कार थापिरहेका छन्। नियमित कविता प्रतियोगिताहरू भइरहेका छन्। कविता महोत्सवहरू सम्पन्न भइरहेका छन्। कविहरू मिलेर कवितायात्रा गरिरहेका छन्। थुप्रै कविहरू एकल वाचनका लागि देशभित्र र बाहिर आमन्त्रित भइरहेका छन्। कविका अन्तर्वार्ताले पत्रिकाका पानाहरू भरिएका छन्। नेपाली कविता अन्य भाषामा अनुवाद हुँदै छन्। अन्य भाषाका कविता पनि नेपालीमा आउँदै छन्। जहाँ नेपाली पुगेका छन्, ती देशबाट अनेकले कविता लेखिरहेका छन्। फेसबुक, अनलाइन वेभसाइट तथा पत्रपत्रिकाहरूमा कविताकै चर्चा छ। प्रतियोगिताहरूमा अनियमितताको हल्लाभित्रै चले पनि भाग लिनेको संख्या घटेको देखिँदैन। कविता कृतिहरूमाथि समीक्षा निरन्तर छापिँदैछन्। कविहरूले स्टेज पाइरहेकै छन्। कविका एकलवाचन कार्यक्रमहरूमा वाहवाह र वान्स मोरको डिमान्ड आएकै छन्। कवि र कविताप्रति पाठकश्रोताको असीम माया र लगाव देखिन्छ। दृश्यमा अनेकौं कवि र कविता छन्। पक्कै पनि धेरै कवि देखिनु र धेरै कविता लेखिनु गलत होइन। भोलि यिनै कविहरूबाट केहीले नेपाली कवितामा दह्रो उपस्थिति देखाउने छन्। तर यस हूलमूलमा जोगिनु पनि आवश्यक छ। गुणात्मक नभई संख्यात्मक कविताको उत्पादनले निम्त्याउने दुष्परिणाम भनेकै राम्रा कवि र कविता ओझेल पर्ने सम्भावना हो। अकविहरू पर्दा अगाडि देखा पर्दा असल कविहरू पर्दा पछाडि धकेलिन्छन्। यस्तो अवस्थामा जिम्मेवार कवि, समालोचक तथा पाठकले राम्रा कवि र कवितालाई साथ र प्रोत्साहन दिनु आजको आवश्यकता हो। यसका लागि कविताको संरक्षणमा राम्रो पाठकको भूमिकालाई नकार्न सकिँदैन। विश्वप्रसिद्ध कवि वाल्ट व्हिटमेनले सन् १८९२ तिर भनेका थिए महान् कविहरू पाउनको लागि महान् श्रोता (पाठक) पनि जरुरी छन्। कविता पढ्ने पाठकको संख्या अन्य विधाका पाठकभन्दा तुलनात्मक रूपमा कम छ। धेरैको बुझाइमा कविता कमैले बुझ्छन्। यसकारण थोरैले मात्रै किन्छन् र पढ्छन्। कविताका बौद्धिक पाठकलाई हल्ला कविताको स्वादले पक्कै बाँधेर राख्न सक्दैन। वर्तमान नेपाली कवितामा चुनौतीका अनेक पर्खालहरू ठडिएका छन्। भित्रभित्रै विसंगतिहरू पनि बढिरहेका छन्। हुन पनि कवितामा भाषाको परिष्कृत र उत्कृष्ट प्रयोग हुन्छ। जसका कारण कवितालाई आम पाठकले बुझ्न पक्कै गाह्रो हुन्छ। त्यसमाथि विम्ब, प्रतीक तथा भाषाको जटिलताले कवितालाई अन्य विधाभन्दा बेग्लै बनाइदिन्छ।यसकारण पनि कविता लेख्नेहरूले कविता पढ्छन् या जसका कविता छापिएका हुन्छन् उनैले मात्रै त्यो पत्रिका किन्छन्। हुन त कवि र कविताको लक्ष्य बजारमा बिक्रीको ग्राफ उक्लिनु मात्रै कदापि होइन। कविता बजारमा बिक्री नभए पनि जीवनमा सुखानुभूति ठूलो प्राप्ति हो। हो, वास्तवमा कविता हाम्रो समाज, परिवेश र जीवनसँगै जोडिएर जीवन बन्छ। कविताले हरेक चिजलाई नजिकबाट हेर्न सिकाउँछ। कविताले ती चिजहरूमा सौन्दर्य खोज्न सिकाउँछ। सुखदुःखलाई अनुभव गर्न सिकाउँछ। यी सबलाई सुन्दर रूप दिन सिकाउँछ। कविताले तिनमा मिठास र सौन्दर्य भर्छ। यसकारण पनि बजारमा बिक्री मात्रै कविताको प्रमुख लक्ष्य हुनु हुँदैन। फेसबुक, पत्रपत्रिका, अनलाइन साइटहरू तथा एकलवाचनका कार्यक्रमहरूले कवितालाई सम्भावित पाठकश्रोतासम्म पुर्याइरहेका छन्। यो राम्रो संकेत हो। बुझ्न यो पनि आवश्यक छ कि कविता लोकप्रिय हुँदैमा शक्तिशाली हुने सोच गलत छ। लोकप्रिय हुनु र गुणस्तरीय कविता लेखिनुमा पक्कै फरक हुन्छ। कवि र कविताले पत्रिकामा छापिनु वा मञ्च पाउनु नै सफलताको ग्यारेन्टी कदापि होइन। हल्ला गर्न नसकेको कविता कमजोर हुन्छ भन्ने सोच पनि गलत हो। विज्ञापनको सहयोगले कविताकृतिहरू केही थप संख्यामा बिक्री होलन्। तर समाचार वा गीतजस्ता कविताले नेपाली कविताको मान र सानलाई लामो समयसम्म थाम्न सक्दैनन्। पाठकलाई गहिरो प्रभावमा पारिराख्न त गुणात्मक कविताकै खाँचो छ। कविताका बौद्धिक पाठकलाई हल्ला कविताको स्वादले पक्कै बाँधेर राख्न सक्दैन। वर्तमान नेपाली कवितामा चुनौतीका अनेक पर्खालहरू ठडिएका छन्। भित्रभित्रै विसंगतिहरू पनि बढिरहेका छन्। नेपाली कविताले पार गर्नुपर्ने अनेकौं समस्याहरू छन्। यस अवस्थामा, कविताको राम्रो अध्ययन गरेर यसका सकारात्मक र नकारात्मक पाटो केलाउँदै मार्गनिर्देशन गर्न सक्ने कविताप्रेमीहरूको खाँचो छ। अहिले समयको घाम कविताको फाँटमा चम्किलो टल्किरहेको छ। कविताले पाठक र श्रोताको मायाको न्यानो भरपूर पाइरहेको छ। सद्भावको रापिलो घामले कविताको संसारमा व्याप्त चिसो हटाउन सहयोग गर्दै छ। यस उज्यालोमा कवितातिर आकर्षित थुप्रै नयाँ युवा अनुहारहरू देखा पर्दैछन्। रुचिपूर्वक कलम समाइरहेका यी उत्साहित नवप्रवेशीहरूलाई प्रोत्साहन गर्नु आवश्यक छ। लोकप्रिय हुनु र गुणस्तरीय कविता लेखिनुमा पक्कै फरक हुन्छ। कवि र कविताले पत्रिकामा छापिनु वा मञ्च पाउनु नै सफलताको ग्यारेन्टी कदापि होइन। हल्ला गर्न नसकेको कविता कमजोर हुन्छ भन्ने सोच पनि गलत हो। कविता सिर्जनाको चाहनामा बग्दै आएका यी सासाना खोलानालाहरूलाई कविताको खेततिर लगाउनु पर्छ। जहाँ नेपाली कविताको उज्ज्वल भविष्यको हरियो खेती गर्न सकिने प्रशस्त उर्वर सम्भावनाहरू छन्। हामी सचेत बनौं कि कविताकृतिहरूको यस भेल बाढीले कविताको मिठास र सौन्दर्यलाई बगाएर नलगोस्। यसले कविता साहित्यको सुन्दर तलाउलाई धमिलो नपारिदियोस्। बरु यसले कविताको संसारमा हुर्किरहेका नयाँ कवि अनुहारहरूलाई मलजल गरी हुर्काउँदै कविताको बगैंचालाई सुवासयुक्त नयाँ फूलहरूले सजाइदियोस्। बुझ्नु छ कि मात्रै शब्दहरूको अस्थिपञ्जर थुपारेर खडा गरिएको पहाडले नेपाली कवितालाई दीर्घकालीन उचाइ दिन सक्दैन। कविता लेखनमा दह्रोसँग उभिनलाई कवितामा काव्यशक्तिको उपस्थिति आवश्यक छ। पानीको फोकाको जस्तो सौन्दर्यले कवितालाई दीघार्यु प्रदान गर्न सक्तैन। बजारमा बिक्ने कविताभन्दा पाठकको दिलदिमागमा गहिरो गरी टिक्ने साहित्यिक महत्त्वका कविता महत्त्वपूर्ण हुन्। जसको कलात्मक मूल्य धेरै उच्च छ। होडबाजीको प्रवृत्तिले अनेक कवितालाई सस्तो फिल्मी गीतको दर्जामा पुर्याइरहेको छ। यस्ता गीतहरू जो नयाँ फिल्मको कुनै अर्को आइटम नम्बर रिलिज हुनेबित्तिकै बजार तथा श्रोताको मन र दिमागबाट हराउँछन्। अतः यस्तो होहल्लामा कवितामाथि अनेक गम्भीर प्रश्नहरू तेर्सिएका छन्। कवि र कवितालाई उचाल्ने र पछार्ने काम भइरहेका छन्। तर यस भीडभाडमा पनि कविताको एउटा सुखद बाटो कोर्न सकिने आशा चाहिँ जीवितै छ। जे होस् यो समय कविताको हो।"
नेपाल एयरलाइन्सले गौतमबुद्ध विमानस्थलबाट अन्तर्राष्ट्रिय उडान भर्दै,"काठमाडौं : राष्ट्रिय ध्वजाबाहक नेपाल वायुसेवा निगम (नेपाल एयरलाइन्स)ले रुपन्देहीको भैरहवास्थित गौतमबुद्ध अन्तर्राष्ट्रिय विमानस्थलबाट अन्तर्राष्ट्रिय उडान गर्ने भएको छ। डिसेम्बरको अन्तिमसम्म भैरहवाबाट अन्तर्राष्ट्रिय उडानको तयारी भइरहेको नेपाल एयरलाइन्सका प्रवक्ता अर्चना खड्काले जानकारी दिए। उनका अनुसार उक्त प्रयोजनका लागि निगमका वाणिज्य निर्देशक जनकराज कालाखेतीको संयोजकत्वमा गठित समितिले उडान सञ्चालनबारे अध्ययन गरिरहेको छ। अध्ययन प्रतिवेदन बुझाएपछि निगमको बोर्ड बैठकबाट निर्णय गरी डिसेम्बरभित्रै व्यावसायिक उडान सञ्चालनको योजनाअनुरुप सरोकारवालासँग परामर्श भइरहेको प्रवक्ता खड्काले बताए। उनले भने, 'डिसेम्बरको अन्तसम्ममा उडान गर्ने भनेर तयारी हुँदैछ। कुनकुन गन्तव्यमा उडाउने भन्नेबारे समितिको प्रतिवेदनपश्चात् बोर्डले निर्णय लिनेछ।' हाल गौतमबुद्ध विमानस्थलबाट कुवेतको जजिरा एयरलाइन्सले सातामा तीनवटा उडान गरिरहेको छ। नेपाल एयरलाइन्सले भारतका तीनसहित आठ देशका १० गन्तव्यमा अन्तर्राष्ट्रिय उडान गर्दै आएको छ। एयरलाइन्ससँग अन्तर्राष्ट्रिय उडानका लागि दुई थान वाइडबडी ए'३३० र दुई थान न्यारोबडी ए'३२० जहाज छन्। गौतमबुद्ध विमानस्थल व्यावसायिक रूपमा सञ्चालनमा आएको साढे पाँच महिनापछि गत कात्तिक १७ देखि हिमालय एयरलाइन्सले मलेसियाको क्वालालम्पुरका लागि नियमित चार्टर्ड उडान सञ्चालन गर्दै आएको छ। एयरलाइन्सले दैनिक एक चार्टर्ड उडान गरिरहेको छ। नागरिक उड्डयन प्राधिकरणले त्रिभुवन अन्तर्राष्ट्रिय विमानस्थलबाट दैनिकरूपमा तीनभन्दा बढी उडान गर्ने विमान कम्पनीलाई भैरहवाबाट पनि गर्नुपर्ने व्यवस्था गरेको थियो। जसका कारण हिमालय एयरलाइन्सले चार्टर्ड उडान सुरु गरेको थियो। नेपाल एयरलाइन्सले पनि थप उडानका लागि भैरहवा विमानस्थलबाट उडान गर्न लागेको हो। नेपाल एयरलाइन्सले भैरहवाबाट छिट्टै अन्तर्राष्ट्रिय उडान गर्ने गरी छलफलमा रहेको प्राधिकरणको भनाइ छ। राष्ट्रिय गौरवको आयोजनाको रूपमा रहेको गौतमबुद्ध अन्तर्राष्टिय विमानस्थलमा स्वदेशी कम्पनीले कम्तीमा पनि एउटा अन्तर्राष्ट्रिय उडान गर्दै अन्तर्राष्ट्रिय एयरलाइन्सलाई आकर्षित गर्न नियामक निकायले बाध्यकारी व्यवस्था गरेको थियो। प्राधिकरणले नेपालका दुई नेपाल एयरलाइन्स र हिमालय एयरलाइन्ससहित पाँच अन्तर्राष्ट्रिय एयरलाइन्सलाई गौतमबुद्ध विमानस्थलबाट उडान गर्न लिखितरुपमा आग्रह गरिसकेको छ। प्राधिकरणले गौतमबुद्ध अन्तर्राष्ट्रिय विमानस्थल प्रयोग गरी विदेश जाने यात्रुलाई आन्तरिक उडानमा २५ प्रतिशत छुट दिने निर्णयसमेत भएको छ। यो विमानस्थलबाट नोभेम्बर १२ तारिखदेखि कुवेत एयरले पनि उडान सुरु गर्ने प्राधिकरणले जनाएको छ। यस्तै थाइल्याण्डलगायतका देशका वायुसेवा कम्पनीबाट समेत उडान भर्ने तयारी भइरहेको प्राधिकरणको भनाइ छ। २०७१ माघ १ गते तत्कालीन प्रधानमन्त्री सुशील कोइरालाले शिलान्यास गरी निर्माण सुरु भएको गौतमबुद्ध अन्तर्राष्ट्रिय विमानस्थल २०७९ जेठ २ गतेदेखि सञ्चालनमा आएको हो। विमानस्थलले अहिले अन्तर्राष्ट्रिय उडान गर्ने वायुसेवालाई नेपाल नागरिक उड्डययन प्राधिकरणले असुल गर्ने अवतरण शुल्क, विश्राम शुल्क, सञ्चार तथा उड्डयन शुल्क, सुरक्षा शुल्कमा एक वर्षका लागि शतप्रतिशत छुट दिएको छ। यस्तै नेपाल वायुसेवा निगमले असुल गर्ने ग्राउण्ड ह्याण्डलिङ सेवामा एक वर्षका लागि ५० प्रतिशत छुट प्रदान गरिएको विमानस्थले जनाएको छ। रासस"
नुहाउने क्रममा बगेर ६० वर्षका पौडेलको मृत्यु,"तनहुँ: जिल्लाको व्यास नगरपालिका३, शान्ति नगरस्थित मादी नदीमा नुहाउने क्रममा अचनाक नदीले बगाउँदा एक जनाको मृत्यु भएको छ । शनिबार दिउँसो सवा १२ बजे मादी नदीमा नुहाउने क्रममा सिन्धुपाल्चोक इन्द्रावती गाउँपालिका१० का ६० वर्षीय झिलकबहादुर पौडेलको मृत्यु भएको हो । पौडेललाई नदीले १ किलोमिटर तल व्यास५ पाटनमा पुर्याएको अवस्थामा स्थानीय मानिसहरूले देखेपछि तत्काल उद्दार गरी उपचारको लागि दमौली अस्पतालमा लगेको थियो । उनको उपचारको क्रममा दिउँसो १:२० बजे मृत्यु भएको जिल्ला प्रहरी कार्यालय तनहुँका प्रहरी नायब उपरीक्षक युवराज खड्काले जानकारी दिए । पप्रहरीले घटनाको सम्बन्धमा थप अनुसन्धान भईरहेको जनाएको छ ।"
"समृद्धिको मास्टर प्लान एमालेसँग छ, गठबन्धनको भागबण्डाबाट देश बन्दैन","२०७४ सालमा रामेछापबाट प्रदेश सदस्यमा निर्वाचित भएका शान्तिप्रसाद पौडेल पुन : रामेछाप निर्वाचन क्षेत्र नम्बर १ बाट एमालेको उम्मेदवार बनेका छन्। एमाले रामेछापको जिल्ला कमिटी अध्यक्षसमेत भइसकेका पौडेल रामेछापको दिगो विकासको एक आधार स्तम्भ मानिन्छन्। उनी बागमती प्रदेश सरकारमा अष्टलक्ष्मी शाक्य मुख्य मन्त्री हुँदा उद्योग, पर्यटन, वन तथा वातावरण मन्त्रीसमेत बने। रामेछापको समृद्धिका लागि एमालेले मास्टर प्लान बनाएको र जिल्ला तथा प्रदेशको दीर्घकालीन मार्गचित्र कोर्ने गरी, यस क्षेत्रको विकासमा आफ्नो सपना पूरा गर्न नपाएपछि पुन : प्रदेशसभामा गएर आफूले सुरु गरेका योजना पूरा गर्ने उनी बताउँछन्। पूर्वमन्त्री एवम् प्रदेश सभाका उम्मेदवार पौडेलसँग जिल्लाको विकास, योजना तथा आगामी निर्वाचनसँग सम्बन्धित रहेर अन्नपूर्ण पोस्ट्का प्रज्वल पौडेलले गरेको कुराकानीको सम्पादित अंश : रामेछापको प्रदेश सभा निर्वाचन क्षेत्रमा पुन : तपाईको उम्मेदवारी किन ? रामेछाप जिल्लाको खाका निर्माण गरेर त्यसको मास्टर प्लान बनाएको काम नेकपा एमालेले गरेको हो। त्यसको नेतृत्व गर्ने तत्कालीन अवस्थामा कैलाश ढुङ्गेल सभापति हुनुहुन्थ्यो, त्यसमा सदस्य म पनि थिएँ। पार्टीमा हामी लामो समयदेखि हामी सहयात्रामा छौं। रामेछापको समृद्धिका लागि एमालेले सडकको मास्टर प्लान निर्माण, अहिलेको संरचना निर्माण गर्ने, कृषि, जलविद्युतको मास्टर प्लान हामीले बनाएको हो। अहिले खिम्ती खोलामा पाँच वटा छन्,जसमा ३ वटा सम्पन्न भए। लिखुमा पाँच वटा हाइड्रो पावर छन् ३ वटा सम्पन्न हुने चरणमा छन्। एमालेले सारेका एजेण्डा कार्यान्वयन गर्न र अगाडि बनाएको योजनालाई मूर्तरुप दिनका लागि एमालेलाई जिताउनुपर्छ, जित्नुपर्छ। हिजो हामी प्रदेश सभामा थियौं, धेरै काम सुरुवात भएको छ, ति काम अधुरा छन्, अधुरा काम पूरा गर्न र समृद्ध रामेछाप निर्माणका लागि एमालेका उम्मेदवारलाई जित्नु आवश्यक छ। रामेछापका जनताले एमालेलाई किन मत दिने ? रामेछापलाई समृद्धिमा लानका हामीले जे गरिरहेका छौं त्यो एमालेबाहेक अर्को पार्टीबाट सम्भव छैन। यहाँको शिक्षा, स्वास्थ्य, कृषि, यहाँको पर्यटन, पूर्वाधार विकास गर्न एमालेसँग साइनो छ। एमालेको भिजन छ, एमालेको लगानी छ, जनताको आकर्षण छ। त्यसकारण रामेछापबाट प्रतिनिधि सभामा कैलाश ढुंगेल र प्रदेशमा पनि मैले र मिलनजीले जित्नुपर्छ। यो तथ्य बोलेको हो, झुटा आरोप लगाएको होइन, हामी विपक्षीका उम्मेदवार पनि मैदानमा देखिरहेका छौं। ठेक्कापट्टाको काम गर्ने, कामको जिम्मा लिने अनि समयमा काम नगर्ने, जिम्मा लिएर समयमा काम नगर्नु चाहिँ भ्रष्टाचार हो कि होइन ? त्यस्ता मान्छेलाई हामी भोट हाल्छौं कि हाल्दैनौं ? त्यस्ता उम्मेदवारले नीति निर्माणको जिम्मा पाउँदा के गर्लान् ? तपाईहरुको कलम चल्नुपर्छ। तथ्य बोल्नु भएन भने कसरी हामी खोजेका जस्ता उम्मेदवार पाउन सक्छौं ? कसरी हामी राजनीतिका सुधार ल्याउन सक्छौं ? यस्तो भयो उस्तो भयो भन्ने अनि सुधार ल्याउने कुरामा पनि कलम नचल्ने ? त्यसो होइन यी विषयमा पनि कलम चल्नुपर्छ। तपाईं उसको राजनीति निष्ठा के हो ? कति वर्षदेखि काम गरिरहेको छ ? जिल्लामा उम्मेदवार के गरेर बसिरहेको छ ? त्यो हेर्नुपर्यो नि त। एमालेबाट नदीको तिरदेखि हिमालको शीरसम्मका समावेशी उम्मेदवारी सारेका छौं। एमाले पछाडि रहेका जनतालाई अगाडि ल्याउँछ। संसदमा पाँच वर्षमा के गर्नु भयो ? २०७४ सालमा बागमती प्रदेशसभाको सदस्यमा रामेछाप क्षेत्र नम्बर १ बाट निर्वाचित भएँ। निर्वाचित भएपछि भर्खर निर्माण भएको नयाँ संरचनालाई व्यवस्थापन गर्न केही समय लाग्यो। प्रदेशका विभिन्न संरचनाहरु निर्माणदेखि प्रदेशका विभिन्न कानुन निर्माणमा भूमिका रह्यो, सांसदको पहिलो प्राथमिकता कानुन, नीति निर्माण हो। नीति अनुसार विकास निर्माण हुने हो। रामेछापको समग्र विकासका लागि जिल्ला भित्रका विभिन्न ठाउँमा नयाँ ट्रयाक खोल्ने, विभिन्न सडकको स्तरोन्नती र कालोपत्रे गर्ने, विभिन्न रणनीतिक सडक निर्माणका लागि पहल गर्ने, पुलहरु निर्माण, विभिन्न खेलकुद मैदान र कभर्डहलहरु निर्माण कार्यको पहल भयो। त्यसैगरी प्रदेश तथा पालिका स्तरीय अस्पताल निर्माण, सामुदायिक विद्यालय, क्याम्पस तथा अन्य शैक्षिक संस्थाको भवन निर्माण, प्रयोगशाला र पुस्तकालयको स्थापना गर्न बजेट विनियोजन गर्न लगाएँ। स्वास्थ्य चौकीमा थप सुविधा, विभिन्न खानेपानी, सिँचाई, मठ, मन्दिर र गुम्बा पनि आफ्नो संसद विकास कोषबाट र अन्य स्रोतबाट बजेट व्यवस्थापन गरी निर्माण भए। जिल्लालाई कृषिमा आत्मनिर्भर बनाउने र अधिकतम उत्पादन गरी प्रशस्त आम्दानी लिन उद्देश्यका साथ जिल्लाको उत्तरी र दक्षिणी भेगको भौगोलिक वातावरण अनुसारको किवी, आलु, फलफूल नगदे कृषिजन्य उत्पादनलाई प्रवर्द्धनका लागि पहल भयो। एमालेको सरकार ढालेर बनेको गठबन्धन मुसाहरुको समूह हो। मुसाको मिटिङबाट बिरालोको घाँटीमा घण्टी बाँध्ने गरी अहिले गठबन्धन बनेर आएको छ, तर बिरालोको घाँटीमा घण्टी बाध्ने चाहिँ कसले झुण्डाउने भन्दा त्यो घण्टी झुण्डाउने मुसो चाहिँ कोही देखा पर्ने छैनन्। छोटो समय बागमती प्रदेश सरकारको उद्योग, पर्यटन, वन तथा वातावरण मन्त्री हुँदा यस क्षेत्रको दीगो विकासका लागि रणनीतिक योजनाहरु निर्माणको थालनी गरेको थिएँ। मन्त्री बनेर आफूले थालनी गरेँ तर पूरा हुन पाएनन्। रामेछाप जिल्ला जुन देशकै उदाहरणीय र पर्यटकिय केन्द्र बनाउने, हाइड्रो हब बनाउने लक्ष्य छ। अघिल्लो कार्यकालमा १ नम्बर क्षेत्रमा विकास गर्न नसकेको आरोप छ नि ? रामेछाप जिल्लाको क्षेत्र नम्बर २ जति १ नम्बर विकास हुन नसकेको सत्य हो। तर विकास नै भएन भन्ने चाहिँ होइन। अन्य पालिकाको तुलनामा लिखु तामाकोशी अलि पछाडि परेको हो। विकासका लागि स्थानीय सरकार भरपर्दो हुनुपर्दो रहेछ, गलत व्यक्तिको हातमा नेतृत्व गयो भने आएको बजेट पनि काम हुन सक्दो रहेनछ। बागमती प्रदेश सरकार हामीले पाँच वर्ष नै पूरा कार्यकाल सञ्चालन गर्न पाएनौं, पहिलो चरणमा परेका बजेट तथा योजना कार्यान्वयन भएकाले १ भन्दा २ मा विकास देखिएको हो। १ नम्बरमा पनि ठूला बजेट विनियोजन तथा योजना कार्यान्वयन हुने क्रममा नै थियो। म मन्त्री हुँदा पनि थप बजेट ल्याउनका लागि योजनाहरु अर्थ मन्त्रालयमा पेश गरेको थिएँ तर २ महिना पनि नपुग्दै सरकार ढल्न पुग्यो। हलेदेधोबीढाँडे सडकमा समस्या भएको गुनासो छ। हामीले यो सडक पीच गर्न तीन वटा योजना बनायौं। एउटा एडीबीबाट हाल्यौं त्यसमा पनि स्थानीय तह, मुआब्जा वितरणमा समस्या आयो। एउटा समूह कसरी बिगार्ने भनेर लाग्दो रहेछ सडक बनाउनेभन्दा ठेक्का मिल्छ मिल्दैन, लाभ हुन्छ कि हुँदैन, जग्गाको पैसा धेरै आउँछ किन आउँदैन भनेर लागेर समस्या भयो। सेलेघाटसाँघुटार सडक र रामेछापमा मुआब्जा नदिएकाले सजिलो भयो, काम अगाडि बढ्यो। अर्को योजना केन्द्रले ७५ प्रतिशत, प्रदेशले १५ प्रतिशत र स्थानीयले १० प्रतिशत हाल्ने गरी योजना बनायौं तर स्थानीय सरकार मुद्दा मामिलामा परेकाले वास्ता गरेन। र त्यो अगाडि बढेन अन्य ठाउँमा भयो। अर्को योजना म मन्त्री भएपछि मुआब्जाको हुँदै जान्छ पेलेरै जानुपर्छ भनेर जिल्लाबाट डीपीआर अगाडि बढाएर भौतिक पूर्वाधार मन्त्रालयबाट ४२ करोड रुपैयाँ बिनियोजन गरेर धोबीसम्म १८ किलोमिटर रहेछ योजना अगाडि बढाइयो ४९ दिनमात्र भएको थियो सरकारमा पुगेको अर्थमन्त्रालयमा फाइल पुगेको थियो, प्रक्रियामा थियो सरकारबाट हट्न पुगेँ, पूरा हुन सकेन। गठबन्धनको सरकार बनेपछि गठबन्धनका नेताले पनि त्यसलाई प्राथमिकता दिएनन्। तथापी केहि कमि कमजोरी सबैबाट भएको छ, आगामी दिनमा लिखुलाई पहिलो र १ नम्बर क्षेत्रलाई प्राथमिकतामा राखेर योजना बनाउँछौं। यो निर्वाचनपश्चात सापोको नापो हुने गरी विकास गर्ने छौं, अहिले जनताको दुखेको मनमा खुसियाली ल्याउँछौं। विकासमा सबैको साझेदारी चाहिन्छ। सत्ता गठबन्धन र तपाईंहरुमा के फरक छ ? नेकपा एमालेको ५१ सालमा सरकार बन्यो, त्यो सरकारले एउटा विकासको मोडल नेपाली जनतामाझ पस्कने काम गरेको छ। गाउँमा पैसा पठाउने कुरा, सामाजिक सुरक्षालाई तल्लो तहमा पुर्याउने कुरा अहिले वृद्धि हुँदै गएको छ। अहिले कसैले काट्न सकेको छैन। त्यो बेलामा मनमोहन अधिकारीको सरकारको भिजनबाट अहिलेसम्म देश अगाडि बढिरहेको छ। जब हामी ७४ सालको एमाले नेतृत्वको सरकारले बन्यो तब रेलको भिजन ल्यायो, अहिले जनकपुरमा रेल चलिसकेको छ, अन्य स्थानमा पनि डीपीआरको प्रक्रियामा छ। चीनसँग पारबाहन सम्झौता भयो, भारतनेपाल पेट्रोलियम पाइपलाइन निर्माण भयो, धरहरा निर्माण, रानीपोखरीलगायत सांस्कृतिक सम्पदा, विद्यालय, भवन पुनर्निर्माण लगायतको काम हेर्यो भने यो पनि एउटा स्वर्ण काल हो भनेर भन्न सकिन्छ। नेपालको राष्ट्रिय सुरक्षा र नेपालको रक्षा एमालेबाहेक अरुले गर्न गर्दैन। एमालेको सरकार ढालेर बनेको गठबन्धन मुसाहरुको समूह हो। मुसाको मिटिङबाट बिरालोको घाँटीमा घण्टी बाँध्ने गरी अहिले गठबन्धन बनेर आएको छ, तर बिरालोको घाँटीमा घण्टी बाध्ने चाहिँ कसले झुण्डाउने भन्दा त्यो घण्टी झुण्डाउने मुसो चाहिँ कोही देखा पर्ने छैनन्। त्यसकारण नेपाली जनताले बुझिसके एमालेको सरकार हुनु र अरु पार्टीको सरकार हुनु फरक छ। हामीले एमालेको तर्फबाट हामीले हाम्रो भावी प्रधानमन्त्री को भन्दा केपी शर्मा ओली। गठबन्धनको प्रधानमन्त्री को भन्दा त्यो भन्न सक्दैनन्, उनीहरु भागबण्डामा छन्, भागबण्डाबाट देश बन्दैन। विकास र समृद्धिको मास्टर प्लान एमालेसँग मात्र छ। त्यसकारण हिजो हामीले गरेका काम र भोलीका काम जोडिने भएका हुनाले नेपाली जनताले सूर्य चिन्हमा मतदान गर्छन् भन्नेमा विश्वस्त छौं। र अन्त्यमा नेपालको संविधान रक्षाका लागि, यसका मौलिक हक अधिकार कार्यान्वयनका लागि एमालेले निर्वाचन जित्नुपर्छ। नेपालको राष्ट्रिय सुरक्षा र नेपालको रक्षा एमालेबाहेक अरुले गर्न गर्दैन। त्यसको उदाहरण अहिले बनेको अपवित्र गठबन्धनले पास गरेको एमसीसी सम्झौता र एसपीपी विषयलाई पनि प्रष्ट हुनुहुन्छ। भोलि चीनलाई आक्रमण गर्नका लागि र चीनलाई कमजोर बनाउन अमेरिकालाई नेपालमा सेना बस्ने थलो चाहिएको छ त्यसका पछिपछि गठबन्धन सरकार लागेको छ, यसलाई बचाउन पनि एमालेको सरकार आवश्यक छ। भारतबाट विवाह गरेर आउनसाथ नेपालमा नागरिकता पाउनुपर्ने तर नेपालबाट भारतमा विवाह गरी जानेलाई चाहिँ ७ वर्ष कुर्नुपर्ने प्रावधान हटाउनुपर्ने विभेद हटाउन आवश्यक छ। सुखी नेपाली, समृद्ध नेपाल पूरा गर्न एमालेबाहेक अरु कुनै शक्तिले अगाडि सार्न सक्दैन। हामी दीगो पूर्वाधार विकास, सामाजिक परिवर्तन, आर्थिक रुपान्तरण, सूशासन, कानुनी राज्यका लागि एमालेको सरकार आवश्यक छ। देशभरबाट पनि सूर्य चिन्हबाट उठेका उम्मेदवारलाई जनताले जिताउनुपर्छ, जित्नुपर्छ।"
"सामाजिक विभेद र कुसंस्कार अन्त्य गर्नु पर्दैन, नेताज्यू ?","दैलेख : भौतिक संरचनाको दृष्टिकोणले कर्णाली पछि त छ नै। यहाँ सामाजिक कुसंस्कार र विभेद पनि उस्तै व्याप्त छ। समाज बदल्ने र कर्णालीको मुहार फेर्ने अभियानमा हिँडेका नेता र पार्टी पनि यहाँका विभेद र कुसंस्कारप्रति अनदेखा गरिरहेका छन्। उनीहरू, जनताबाट निर्वाचित भइसकेपछि पनि सामाजिक विभेद र कुसंस्कार अन्त्य गर्ने प्रतिबद्धता गर्न समेत चाहँदैनन्। जस्तो कि, प्रतिनिधि र प्रदेशसभाका उम्मेदवारकै घोषणापत्र हेर्दा पनि स्पष्ट हुन्छ। कुनै पनि दलका उम्मेदवारले कर्णालीका सामाजिक कुसंस्कार र विभेद अन्त्य गर्नेबारे एक शब्द पनि चुनावी घोषणापत्रमा खर्च गरेका छैनन्। कर्णालीमा जातीय विभेद व्याप्त छ। दलितका नाममा मान्छेमान्छेबीच छुवाछूत र अवसरमा असमानता छ। छाउपडीका नाममा महिलामाथि अत्याचार छ। बालविवाहले समाजमा जरा गाडेको छ। यी कुरीति र कुसंस्कारले समाजलाई समुन्नत र विकसित हुन रोकेको छ। तर, यहाँको मुहार फेर्न राजनीति गर्ने उम्मेदवारहरू यी विषयमा तै चुप मै चुप छन्। अधिकांश उम्मेदवारहरूका एजेन्डा पुरानै छन्। शिक्षा, स्वास्थ्य, खानेपानी, विद्युत्, रोजगारीजस्ता विषयहरूले मात्रै प्राथमिकता पाएका छन्। साहित्यकार तथा सामाजिक अभियन्ता राधा पौडेलले भौतिक संरचनाको विकास मात्रै विकास हो भन्ने मान्यता समाजका रहेको बताउँछिन्। यही बुझाइका कारण कर्णालीवासी वर्षौंदेखि जगडिएको छाउप्रथा, जातीय विभेदजस्ता सामाजिक कुसंस्कारकुरीतिको सिकार बनिरहेको उनको बुझाइ छ। नेताहरूलाई सामाजिक मुद्दा पनि राजनीतिक सरोकारको विषय हो भन्ने बुझाइ नै छैन, मर्यादित महिनावारी अभियानमा सक्रिय पौडेल भन्छिन् नेता र उम्मेदवारको यी सबालमा प्रतिबद्ध पनि छैनन्, बुझाइ पनि फितलो छ। दल र दलका नेताहरूले प्रथाविरुद्ध जनचेतनासँगै छाउप्रथाविरुद्ध बनेका कानुन कार्यान्वयनमा लैजान आम मतदातासँग एजेन्डा लिएर जानुपर्ने उनको भनाइ छ। निर्वाचनको समयमा मतदातालाई विकासे आश्वासन दिएपछि मत पाइहाल्छौं भन्ने मानसिकता नेताहरूमा रहेको पौडेल बताउँछिन्। दैलेख२ (ख) मा सत्ता गठबन्धनका उम्मेदवार हुन्, योगेन्द्र शाही। माओवादी केन्द्रका शाहीको योगेन्द्रलाई नै भोट किन ? भन्ने प्रचार सामग्री छ। १८ बुँदे उक्त सामग्रीमा न छाउपडी प्रथा (महिनावारी विभेद) को सवाल समेटिएको छ न त अन्य सामाजिक विभेदका मुद्दा नै। कर्णालीको पञ्चवर्षीय गुरुयोजना कार्यान्वयनदेखि महिला, दलित, जनजाति र आर्थिक रूपमा विपन्न वर्गको क्षमता विकास र समान सहभागिताको अवसर सुनिश्चित गर्नेसम्मका एजेन्डा प्रचार सामग्रीमा छन्। शाहीले मृत्युमार्ग बनिरहेको कर्णाली राजमार्ग र प्रदेशसभा क्षेत्रका पालिकामा भएका सडक सञ्जालहरूको अवस्था सुधार गर्ने चुनावी मुद्दा बनाएका छन्। नेताले देख्दैनन्, कर्णालीको कुसंस्कार र विभेद कुसंस्कार र विभेदको मुद्दामा तैँ चुप, मैं चुप सुत्केरी महिलामाथि ज्यानमारा व्यवहारविरुद्ध बोल्दैनन् उम्मेदवार चुनावी एजेन्डा, सबैका मिल्दाजुल्दा कर्णालीका पूर्वमुख्यमन्त्री महेन्द्रबहादुर शाही यसपटक कालीकोटबाट प्रतिनिधिसभा उम्मेदवार बनेका छन्। शाहीले निर्वाचन लक्षित अबको पाँच वर्ष कालीकोटको मार्गचित्र भन्ने प्रचार सामग्री बनाएका छन्। सडक पूर्वाधार, मोटरेबल पुल, सिँचाइ, खानेपानी तथा सरसफाइ, शिक्षा, स्वास्थ्य, उद्योग, ऊर्जा, पर्यटन तथा वन वातावरण, कृषि, युवा तथा खेलकुद, सञ्चार, सुशासन र सामाजिक विकासको एजेन्डा अघि सारेका छन्। सामाजिक विकासको उनका एजेन्डामा जातीय, लैंगिक विभेद, बालविवाह, बहुविवाह र महिला हिंसाविरुद्ध सचेतना र कानुनी उपचारको व्यवस्था गरिने उल्लेख छ। तर, महिनावारी (छाउपडी) विभेदको विषय समेटिएको छैन। सुर्खेत २ बाट प्रतिनिधिसभा उम्मेदवार कांग्रेसका हृदयराम थानीको चुनावी एजेन्डामा समेत कुसंस्कार र विभेदका सवाल अट्न सकेनन्। प्रदेशसभा (क) मा उम्मेदवार बनेका कांग्रेसका कालीप्रसाद शाक्य र प्रदेश (ख) मा उम्मेदवार बनेका माओवादी केन्द्रका विन्दमान विष्टको संयुक्त संकल्पपत्रमा वीरेन्द्रनगरलाई उपमहानगरपालिका बनाउनेलगायतका प्रतिबद्धता छन्। तर, कुसंस्कार र विभेदका मुद्दा उनीहरूको प्राथमिकतामा पर्न सकेनन्। विकासमा मात्रै होइन, समाज परिवर्तनमा पनि कर्णाली पछि छ। कुसंस्कार र विभेद घटेको छैन। समाज बदल्ने र कर्णालीको मुहार फेर्ने अभियानमा हिँडेका पार्टी र नेता यो विषयमा बोल्दैनन्। निर्वाचन आउँदा प्रतिबद्धता पत्रमा यस्ता विषय समेटिँदैन। यसकै नतिजा मुलुकमा व्यवस्था परिवर्तन भए पनि कर्णाली उस्तै छ। राप्रपा महामन्त्री कुन्तीकुमारी शाही दैलेख१ बाट प्रतिनिधिसभा उम्मेदवार छिन्। जिल्लालाई भ्रष्टाचारमुक्त गरेर सुशासनयुक्त बनाउनेदेखि हरेक पालिकामा ग्रामीण स्वास्थ्य, एम्बुलेन्स सेवा र सुलभ औषधि पसल सञ्चालन गर्नेसम्मका एजेन्डा अघि सारेकी छन्। हरेक दलका उम्मेदवारले वर्षांैदेखि शिक्षा, स्वास्थ्य, खानेपानी, विद्युत्, रोजगारजस्ता एकै खालका चुनावी एजेन्डा बोक्ने गरेका छन्। सामाजिक कुरीति कुसंस्कार र विभेदविरुद्ध बोल्न डराइरहेका छन्। कर्णालीमा व्याप्त छाउपडी प्रथा, जातीय विभेद, बालविवाहजस्ता सामाजिक कुसंस्कार र कुरीतिको रूप नेताले नदेखेझैैँ गरिरहेका छन्। निर्वाचनमा यी मुद्दा बोक्दा उल्टै भोट घट्ने डर उनीहरूमा छ। त्यसैकारण छाउपडी प्रथा (महिनावारी विभेद र सुत्केरी आमामाथि गरिने दुव्र्यवहार), बालविवाह, जातीय छुवाछूत अन्त्यको मुद्दा समावेश हुन नसकेको सामाजिक अगुवाहरू बताउँछन्। छाउप्रथा र सुत्केरी छाउविरुद्ध बोल्दैनन् उम्मेदवार २०७४ मा चामुण्डाविन्द्रासैनी ८ की २४ वर्षीया लालसरा विकको छाउगोठमा ज्यान गयो। महिनावारी भएपछि उनी छाउगोठमा बसेकी थिइन्। त्यसको दुई महिना नबित्दै सोही नगरपालिकाकी तुल्सी शाहीको पनि छाउगोठमै ज्यान गयो। २१ वर्षीया शाहीलाई छाउगोठ बसेको बेला सर्पले टोकेको थियो। सर्पले टोकेर घाइते भएकी तुल्सीलाई अस्पताल पुयाउनुको साटो धामीझाँक्रीबाट उपचार गराउँदा ज्यान गुमाइन्। यी त केही उदाहरण मात्रै हुन्। यी घटनाले दैलेखसहित कर्णालीमा महिलाहरू महिनावारी हुँदा छाउगोठ बसेकै कारण भोग्नु परेको पीडालाई प्रतिनिधित्व गर्छ। छाउगोठ बसेको अवस्थामा किशोरी बलात्कृत हुने, सर्प तथा जंगली जनावरको सिकार हुने समस्या उत्तिकै छ। कर्णालीमा छाउगोठ बस्दा हालसम्म दर्जनौंको ज्यान गइसकेको छ। छाउपडीप्रथा दैलेख, कालीकोट, जुम्ला, हुम्ला, जाजरकोट, डोल्पासहित सुर्खेतको पश्चिममा व्याप्त छ। कर्णालीमा छाउ प्रथाले जरा गाडेको सवाल नयाँ भने होइन। महिला सुत्केरी हुँदासमेत भैंसी, बाख्रा गोठमा राख्ने गरिन्छ। कर्णालीमा महिनावारी हुँदा महिलालाई पाँचदेखि सात दिन गोठमा राखिन्छ। सुत्केरी हुँदा ११ देखि १४ दिनसम्म सुत्केरी छाउ बार्नुपर्छ। दैलेखलगायत कर्णालीका विभिन्न क्षेत्रमा छोरा र छोरीमाथि विभेदकारी प्रथा पनि कायमै छ। छोरा जन्मिएपछि बाजागाजासहित स्वास्थ्यसंस्थाबाट घर पुयाएर भोज भतेर गर्ने तर, छोरी जन्मिए हेलाँ गर्ने प्रथा हो। निर्वाचनमा कुनै पनि उम्मेदवारहरूले यस्ता कुप्रथालाई व्यावहारिक रूपमै अन्त्य गर्ने एजेन्डा अघि सार्दैनन्। गृह मन्त्रालयको निर्देशनमा छाउगोठ भत्काउने अभियानअन्तर्गत दैलेखको राकम कर्णालीमा छाउगोठ भत्काउँदै नेपाल प्रहरीलगायत स्थानीय। महिनावारी तथा सुत्केरी भएका बेला छुन नहुने, यसो गरे देवता रिसाउने र पाप लाग्ने परम्परागत अन्धविश्वास नै छाउपडी प्रथाको प्रमुख कारण रहेको ठाटीकाँध गाउँपालिकाकी मनसरा विष्ट बताउँछिन्। महिनावारी भएका महिलाले पुरुष सदस्यलाई छुन, गाईबस्तु, फलफूलका बोटहरू, बालीनाली छुन, घर तथा भान्सामा प्रवेश गर्न, मन्दिर परिसरमा हिँड्न धार्मिक तथा सामाजिक क्रियाकलापमा भाग लिन, दूध तथा दुग्धजन्य पदार्थ खान, पारिवारिक शौचालय, धारा प्रयोग गर्न विद्यालय जान तथा अन्य ठाउँमा जान नदिने गरिएको विष्टको भनाइ छ। २०७६ मा गृह मन्त्रालयको निर्देशनमा स्थानीय प्रशासनको नेतृत्वमा विभिन्न जिल्लाका छाउगोठ भत्काउने अभियान चलेको थियो। त्यसबेला कर्णालीमा १५ सय बढी छाउगोठ भत्काइएको प्रहरीको तथ्यांक छ। युवा अभियन्ता श्याम बीसीले समाजमा जरो गाडेर बसेको कुसंस्कार र कुरीतिलाई अन्त्य गर्न दल र दलका नेताहरू नै जिम्मेवार नभएको बताउँछन्। चुनावका बेला विकासे एजेन्डाहरूलाई मात्र प्राथमिकतामा राख्ने गरेका दल र दलका उम्मेदवारहरूले कर्णालीको विभिन्न क्षेत्रमा व्याप्त विभेद, कुरीति र कुसंस्कारलाई ध्यान नै दिन सकेका छैनन्, बीसी भन्छन्। कांग्रेस केन्द्रीय सदस्य सीताकुमारी राना सामाजिक कुसंस्कार र कुरीतिविरुद्ध दलहरू नै उभिनुपर्ने बताउँछिन्। कुसंस्कार र कुरीति अन्त्य गर्नुपर्छ भनेर सचेतना जगाइरहेकी छु, राना भन्छिन् हामीले उठाएको सवाल नै राष्ट्रियकरण भएका छन्। संविधानमै समावेश भएको छ। उनले दलहरूले पनि आवश्यकताअनुसार सामाजिक कुसंस्कार र कुरीतिविरुद्ध नीति निर्माण तथा सचेतना जगाउने कामहरू गरेको दाबी गर्छिन्। जातीय विभेदका मुद्दा, बन्दैनन् चुनावी एजेन्डा कानुनी रूपमा जातीय छुवाछूत र विभेद दण्डनीय छ। तर, दैलेखसहित कर्णालीका विभिन्न जिल्लामा समस्या अझै उस्तै छ। विभेदकै घटनामध्ये एक थियो सेते दमाई हत्या प्रकरण। नौमुले गाउँपालिका१ तोलीका (साबिक तोली गाविस२) सन्तबहादुर दमाईले सोही गाउँकी राजकुमारी शाहीलाई अन्तरजातीय विवाह गरेको विषयलाई लिएर सन्तबहादुरका बुवा सेते दमाईको हत्या भएको थियो। जातीय विभेद पूर्ण रूपमा अन्त्य नभएको नारायण नगरपालिका११ का टेकबहादुर सुनार बताउँछन्। छाउपडी प्रथालाई व्यावहारिक रूपमा नै अन्त्य गर्न स्थानीय प्रशासनले केही समयअघि आयोजना गरेको छलफलका सहभागीहरू । राजनीतिक दल र उम्मेदवारको चुनावी एजेन्डामा यो विषय कहिल्यै प्राथमिकतामा नपर्ने सुनारको भनाइ छ। विकास र समृद्धिको नारा बोक्ने नेताहरूले विभेदलगायत सामाजिक कुसंस्कार र कुरीति अन्त्य गर्ने कुरालाई प्राथमिकता नदिएको उनको गुनासो उनको छ। आसन्न निर्वाचनका उम्मेदवार भने कुसंस्कार, कुरीति र विभेदका मुद्दा नै दलहरूले प्रमुख प्राथमिकतामा राखेको दाबी गर्छन्। दैलेख२ (क) का कांग्रेस उम्मेदवार घनश्याम भण्डारीले विभेद, कुसंस्कार र कुरीति व्यावहारिक रूपमै अन्त्य गर्न दलहरूले राष्ट्रिय एजेन्डा नै बनाएको दाबी गर्छन्। सामाजिक कुरीति अन्त्यका लागि कानुन निर्माण गर्न दल र दलका नेताहरूको योगदान रहेको उनको दाबी छ। जातीय विभेद कानुनी रूपमा अन्त्य भइसकेको छ, व्यावहारिक रूपमा अन्त्य गर्न सबैको ऐक्यबद्धता जरुरी छ, भण्डारीले भने, छाउपडी प्रथा (महिनावारी विभेद)लाई अन्त्य गर्न राष्ट्रिय मुद्दा नै बनाएर दलहरूले काम गरिरहेका छन्। दैलेख २ (ख) का उम्मेदवार योगेन्द्र शाही सामाजिक मुद्दा पनि प्राथमिकतामा राखेको दाबी गर्छन्। आफू दलित समुदायको सशक्तीकरणका लागि निरन्तर काम गरिरहेको बताउँदै उनले चुनावी घोषणापत्रमा नसमेटिए पनि चुनावीसभा र मतदाताको घरदैलोमा पुगेर सामाजिक मुद्दामा बोलिरहेको उल्लेख गरे। पाठेघर खस्ने समस्या भोगिरहेका महिलाहरूलाई लक्षित गरेर मेरै पहलमा शिविर सञ्चालन गरेको थिए। माओवादी केन्द्रबाट उम्मेदवार बनेका शाही भन्छन्, छाउपडी प्रथालाई व्यावहारिक रूपमै अन्त्यका लागि ठोस नीति निर्माणमा म प्रतिबद्ध छु। हाम्रो पार्टीले पनि सोहीअनुसार काम गर्छ। दलित अधिकार, लैंगिक समानता, बाल विवाहको अन्त्यका लागि सचेतनामूलक कार्यक्रम सञ्चालन तथा नीति निर्माणमा आफू प्रतिबद्ध रहेको उनले बताए। जातीय विभेद कानुनी रूपमा अन्त्य भइसकेको छ। व्यावहारिक रूपमा अन्त्य गर्न सबैको ऐक्यबद्धता जरुरी छ। छाउपडी प्रथालाई अन्त्य गर्न राष्ट्रिय मुद्दा नै बनाएर दलहरूले काम गरिरहेका छन्। घनश्याम भण्डारी, कांग्रेस उम्मेदवार, दैलेख२ (क) नेताहरूलाई सामाजिक मुद्दा पनि राजनीतिक सरोकारको विषय हो भन्ने बुझाइ नै छैन। दल र नेताहरूले प्रथाविरुद्ध जनचेतनासँगै छाउप्रथाविरुद्ध बनेका कानुन कार्यान्वयनमा लैजान आम मतदातासँग एजेन्डा लिएर जानुपर्छ। राधा पौडेल, साहित्यकार तथा सामाजिक अभियन्ता"
अफगानिस्तानमा चरम भोकमरी,"काबुल : अफगानिस्तानमा विश्वकै सबैभन्दा ठूलो र गम्भीर भोकमरीको संकट देखिएको छ। तालिबानले अफगानिस्तानमाथि कब्जा लिएदेखि नै यो समस्या सुरु भएको एक प्रतिवेदनमा उल्लेख गरिएको छ। संयुक्त राष्ट्रसंघको खाद्य तथा कृषि संगठन (एफएओ)ले एक प्रतिवेदनमा अफगानिस्तानमा विश्वकै विकराल भोकमरीको समस्या रहेका जनाएको छ। एफएओले सन् २०२२ मा अफगानिस्तानमा थप खाद्य असुरक्षा बढेको जनाएको हो। खामा प्रेसका अनुसार लामो खडेरी, द्वन्द्व र राजनीतिक अस्थिरताका कारण भोकमरीको समस्याले २ करोड २८ लाख मानिस प्रभावित भएका छन्। यो कुल जनसंख्याको आधाभन्दा बढी हो। मार्च २०२२ सम्ममा अफगानिस्तानका जनताले विश्वको सबैभन्दा ठूलो र सबैभन्दा गम्भीर भोकमरी संकटको सामना गरिरहेका छन्। लामो खडेरी, द्वन्द्व, राजनीतिक अस्थिरता र कोभिड१९ का कारण जनसंख्याको आधाभन्दा बढी अर्थात् २ करोड २८ लाख मानिस प्रभावित भइरहेको प्रतिवेदनमा उल्लेख छ। यसैबीच विश्व खाद्य कार्यक्रमले पनि अफगानिस्तानको आर्थिक संकटबारे चिन्ता व्यक्त गरेको छ। सिन्हा"
"वालिङ् आएर लिंङ्देलले भने, देश बनाउने कि बिगार्ने मतदाताको हातमा छ","स्याङ्जा : राष्ट्रिय प्रजातन्त्र पार्टीका केन्द्रीय अध्यक्ष राजेन्द्र लिङ्देनले यसपटक मत बदलेर देश बनाउन आग्रह गरेका छन्। आलोपालो गरी जित्दै आएका पार्टीलाई मत दिएर फेरि पनि देशलाई खोक्रो बनाउन नहुने उनले बताए। वालिङमा शुक्रबार आयोजित चुनावी सभामा बोल्दै अध्यक्ष लिङ्देनले देश बनाउने र बिगार्ने मतदाताको हातमा रहेकाले मत बदलेर राप्रपालाई दिइ देश बनाउन आग्रह गरेका हुन्। एक चोटी मन बदल्नुहोस। हामी व्यवस्था बदल्छौं। हामी जनताको अवस्था बदल्छौं। उनले भने, अझै पनि पुरानै पार्टी भनेर मतदान गर्न खोज्यौ भने यो देश बिगार्नमा तपाईहरु पनि दोषी हुनुहुन्छ। देश बिगार्ने कि बनाउने भन्ने समय आएको उनको भनाई छ। उनले भने, देश बिगार्ने कि बनाउने समय आएको छ। देश बन्छ कि भनेर राणा, राजा फाल्दै गणतन्त्रसम्म आइपुग्दा देशको अवस्था राम्रो बन्न सकेन। काँग्रेस र कम्युनिष्टले ३० वर्ष बढी शासन चलाउदा देश र नागरिकले के नयाँ सन्देश पाए भन्ने बारेमा समीक्षा गर्नुपर्ने उनको भनाई छ। आगामी सुखद भविष्य निर्माण गर्न आएको अवसरलाई सही सदुपयोग गर्नुपर्नेमा उनले जोड दिए। कार्यक्रममा नायिका मनिषा कोइराला, २ का उम्मेदवार लालगोपाल अर्याल, प्रदेश १ का उम्मेदवार सागर गैह्रे लगायतले आआफ्ना धारणासहित राप्रपाका पक्षमा भोट भागेका थिए। स्याङ्जाका २ निर्वाचन क्षेत्रमध्ये वालिङ् २ मा पर्छ। राप्रपाले यहाँका २ प्रतिनिधिसभा र ४ प्रदेशसभाका सबैमा आफ्ना उम्मेदवार उठाएको छ।"
अमेरिका सपनाको सोपान,"सुनिन्छ, अमेरिकाको चर्को आलोचना गर्नेहरू पनि डीभी चिठ्ठा भने भर्छन्। भन्नेहरूले भनिहालेपछि सुन्नु त परिहाल्यो। यसले अमेरिका सपनालाई नै उजागर गर्छ। तपाईंको पनि सपनाजपना अमेरिका हो भने पत्रकार किशोर पन्थीको जिरो माइल किताब सहयोगी बन्नेछ। यस्तै, अमेरिकाको अध्यागमनदेखि अन्य कानुनी प्रावधान जान्न इच्छुक जो कोहीलाई यो किताबले मार्गदर्शन गर्नेछ। यो कृतिलाई लेखकले अमेरिकी अध्यागमन लगायतका टिप्स भनेका छन्। यसमा १ सय ११ टिप्स समेटिएका छन्। जुन मुख्यतः तीन विषयमा केन्द्रित देखिन्छ। पहिलो, कुन माध्यमबाट अमेरिका जाने ? दोस्रो, त्यहाँ गइसकेपछि केके छन् पूरा गर्नुपर्ने सरकारीकानुनी प्रक्रिया ? तेस्रो, अमेरिका आउँदाजाँदा अपनाउनुपर्ने प्रक्रिया केके छन् ? यीबाहेक अन्य महत्त्वपूर्ण जानकारी पनि लेखक पन्थीले यसमा समेटेका छन्। जसले तपाईंको अमेरिकाप्रतिको बुझाइलाई फराकिलो र यात्रा, बसाइलाई सहज बनाउन सहायता पुर्याउनेछ। हुन त अमेरिका पुग्न अवैध बाटो रोजेर बिल्लीबाठ भएको घटना पनि बेलाबेला सार्वजनिक नभएको होइन। ती घटनाले सुन्नेलाई नै बडो पीडा महसुस गराउँछ। भोग्नेलाई त कति पीडा होला ? ज्यानको जोखिम। धनको बर्बाद। आफू मात्रै होइन, परिवारकै बिचल्ली। सामाजिक रूपमा पनि नकारात्मक असर। यो किताब पढ्दा लाग्यो, वैध बाटो नै धेरै छन्। विकल्पै विकल्प छन्। भिसाका अनेक प्रकार छन्। तर, भिसा दुरुपयोग गर्दै त्यहाँ गएर लुकेका कतिपय घटना पनि हामीले आक्कलझुक्कल सुनेकै छौं। त्यस्तो प्रवृत्तिले देशकै छविलाई धुमिल गराउनेमा हामी सबै सचेत हुनुपर्छ। एक जनाले गरेको गल्तीको असर अरूलाई पर्न सक्छ। त्यस्तै भएर होला भिसा अस्वीकृत दर निकै बढी रहेको तथ्यांक यही कृतिले छर्लंग पार्छ। पंक्तिकारको उद्देश्य आफ्नो देश छाड्न उत्प्रेरित गर्नु होइन। अमेरिका बुझ्न सहयोगी होला भनेर लेखक पन्थीको लेखनको संक्षिप्त पठन मात्रै हो। यसमा बढी त नेपालनाता जोड्न सान्दर्भिक ठानेको छु। सन् १९८९ यता अमेरिकी ग्रिनकार्ड र नागरिकता प्राप्त गर्ने नेपालीको संख्या झन्डै डेढ लाख छ। यीमध्ये करिब ५५ हजार जनाले नागरिकता नै लिएका सरकारी तथ्यांक लेखक पन्थीले उद्धृत गरेका छन्। अमेरिकी सेनामा भर्ना भएर त्यहाँको नागरिकता प्राप्त गर्नेमा नेपाली सातौं नम्बरमा रहेछन्। जसको संख्या पछिल्लो पाँच वर्षमा एक हजार छ। अमेरिकामा नेपाली विद्यार्थीको संख्या विश्वको १२औं स्थानमा पर्ने रहेछ। यस्ता अनेक तथ्य शीर्षकगत रूपमा लेखकले किताबमा समेटेका छन्। जस्तो कि नेपालका फेसन मोडलका लागि अमेरिका आउन तीन प्रकारका भिसा उपलब्ध। अमेरिकामा बस्ने नेपालीले पनि डीभी लोटरी भर्न सक्छन्। नेपालबाटै यसरी फाइल गर्न सकिन्छ अमेरिकाको असाधारण योग्यताको ग्रिनकार्ड। यसरी दिनुहोस् अमेरिकाको मिडिया भिसाका लागि आवेदन। नेपालीका सन्दर्भमा अमेरिकाले स्वीकार गर्ने जन्मदर्ताको मापदण्ड। अमेरिकाको अन अराइभल भिसाका लागि किन योग्य छैन नेपाल ? यो तथ्यमा प्रवेश गर्दा भने बडो नमीठो लागेर आउँछ। यसको मुख्य कारक भिसा अस्वीकृत दर बढी हुनु रहेछ। जुन ५० प्रतिशत हाराहारी छ। लेखकले अमेरिकाको भिसा वेभर कार्यक्रमका लागि ३९ देश योग्य रहेको जनाएका छन्। ती देशका नागरिकले अमेरिकाको इलेक्ट्रोनिक सिस्टम फर ट्राभल अथोराइजेसन इस्टामार्फत ७२ घण्टा अघिसम्म आवेदन दिन सक्ने व्यवस्था छ। उनीहरूले दूतावास वा कन्सुलेटबाट भिसा लिन आवश्यक हुँदैन। जसले ९० दिनसम्मको भिजिटर भिसा बी प्राप्त गर्न सक्छन्। नेपाल भने भिसा वेभर कार्यक्रमका मापदण्ड पूरा गर्न नसकेका कारण अमेरिकाको अन अराइभल भिसाका लागि अयोग्य भएको हो। यो कार्यक्रमका लागि योग्य हुन अमेरिकी नागरिकका लागि पनि समान प्रकारको भिसा वेभरको सुविधा दिइएको हुनुपर्छ। दूतावास वा कन्सुलेटमा आवेदन दिँदा भिसा अस्वीकृत दर ३ प्रतिशतभन्दा कम हुनुपर्छ। नेपालीको भिसा अस्वीकृत दर ५० प्रतिशत हाराहारी छ, पाना १५८ मा लेखिएको छ। अमेरिका आप्रवासनको सजिलो माध्यम भने डीभी लोटरी हो कि ? तर, चिठ्ठा हो, पर्नुपर्यो। लेखकले डीभी भर्दा ध्यान दिनुपर्ने पाँचवटा टिप्स दिएका छन्। जसले आवेदन अस्वीकृत हुनबाट जोगाउनेछ। तपाईंको आवेदन छनोट भएपछि के गर्ने ? विभिन्न समस्या आइपरे कसरी समाधान गर्न सकिन्छ भनेर लेखकले टिप्स दिएका छन्। हामी बेसी चर्चा त ग्रिनकार्डको सुन्ने गर्छौं। यो झन्डै चार सय प्रकारका हुने रहेछ। सामान्यतः अमेरिकी ग्रिनकार्ड भन्नासाथ अमेरिकामा स्थायी बसोबासका लागि दिइएको अनुमतिपत्र मात्र बुझिन्छ। तर, यसका प्रकारबारे धेरैले याद नगरेका हुन सक्छन्, पाना नम्बर १०७ मा छ। ग्रिनकार्ड प्राप्त गरेको ४ वर्ष ९ महिना (सामान्यतः) पूरा भएपछि त्यहाँको नागरिकता पाउन आवेदन दिन सकिने रहेछ। यसका साथै आवासीय मापदण्डदेखि आवेदनका क्रममा आवेदकले गर्न नहुने पाँच गल्तीलगायतका जानकारी यो कृतिबाट पाउन सकिन्छ। अमेरिकी नागरिकता त्याग्ने प्रावधानबारे पनि यो कृतिमा उल्लेख छ। जुन देशमा जान चाहेको हो त्यो त्यहाँको नागरिकता लिइसकेपछि मात्रै अमेरिकी नागरिकता त्याग्न पाइने रहेछ। कुनै नेपालीले नेपालको नागरिकता त्यागेर अमेरिकी नागरिकता लिएको छ भने वर्तमान कानुनी अवस्थामा अमेरिकी नागरिकता त्याग्न सहज छैन। तर, असम्भव छैन, पाना १६६ मा लेखिएको छ, नेपालको कानुनअनुसार अमेरिकी नागरिकता लिइसकेपछि उक्त व्यक्तिले नेपालको नागरिकता त्याग्नुपर्छ। र, अमेरिकी नागरिकता छँदाछँदै उक्त व्यक्तिले नेपालको नागरिकता प्राप्त गर्न सक्दैन। किनभने, नेपालको कानुनमा दोहोरो नागरिकताको व्यवस्था छैन। तर, अमेरिकी कन्सुलेटले अनुमति दिएको खण्डमा भने उसले नेपालको नागरिकता पुनः प्राप्त नगर्दै पनि अमेरिकाको नागरिकता त्याग्न सक्छ। अमेरिकामा ९ प्रकारका अध्यागमन ठगी शीर्षकमा उनले ठगीसम्बन्धी यथेष्ट जानकारी दिएका छन्। ठगहरूको पछि लाग्दा कतिपयले ठूलो रकम गुमाउने गरेका उल्लेख छ। कतिपयले देशनिकालाको सामनासमेत गर्नु परेको लेखकले जनाएका छन्। यस्ता अनेक विषय छन्, जसलाई लेखकले मिहिन ढंगले प्रस्तुत गरेका छन्। जसको उठान अमेरिकामा कामदार भिसा एच१बीबारे जान्नै पर्ने कुराहरूबाट गरिएको छ। अन्तिममा अमेरिका भ्रमणमा आउँदा कति दिनका लागि कति औषधि ल्याउने ? कसरी ल्याउने ? टिप्स समेटिएको छ। यद्यपि, लेखकले भनेका छन्, यस पुस्तकमा दिइएका अध्यागमनबारे सुझाव सामान्य जानकारी मात्र हुन्। कानुनी सल्लाहका लागि लाइसेन्स प्राप्त कानुन व्यवसायीसँग सम्पर्क गर्नुपर्छ। बदलिँदो अध्यागमन र अन्य नियमसँग कतिपय विवरणमा परिवर्तन हुन सक्छ। त्यसका लागि सम्बन्धित निकायबाट पछिल्लो जानकारी लिन सकिन्छ। यसमा उल्लेख भएका कैयन् विवरणमा अमेरिकी सरकारका निकायहरू, अमेरिकामा रहेका कानुन व्यवसायी र अन्य स्रोतलाई समेत प्रयोग गरिएको छ। लेखक पन्थीले लामो समय नेपालमै पत्रकारिता गरे। अमेरिका आप्र्रवासन रोजेका उनी त्यहाँ पनि यही क्षेत्रमै क्रियाशील देखिन्छन्। त्यही भएर नेपाली पाठकले यो कृति पढ्न पाउने अवसर पाए। तर, विगतमा जो देशको आमूल परिवर्तन गर्न हिँडे उनै योद्धा आज जिरो माइलमा पुग्न किन बाध्य भए ? प्रतिभाको प्रगति भयो कि पलायन ? विमोचनका बेला यसबारे निकै बहस चलेको थियो। राज्यको बागडोर सम्हालिरहेका, सम्हाल्न आतुर र भविष्यमा सम्हाल्छु भन्नेहरू बेलामै ध्यान दिने कि !"
अर्जेन्टिनाको विश्वकप खेल्ने टीममा थोरै फरवार्ड,"ब्युनस आयर्स : अर्जेन्टिनाले विश्वपकप खेल्ने २६ सदस्यीय टीममा ९ डिफेन्डर, ७ मिडफिल्डर र ७ फरवार्ड समावेश गरेको छ। शुक्रबार राति मुख्य प्रशिक्षक लियोनेल स्कोलोनीले घोषणा गरेको टीममा ब्राजिलको तुलनामा थोरै फरवार्ड समावेश भएका छन्। दक्षिण अमेरिकी प्रतिद्वन्द्वी ब्राजिलको तुलनामा दुई जना थोरै फरवार्ड अर्जेन्टिनी टीममा छन्। अर्जेन्टिनाले पछिल्लो २८ वर्षको पहिलो ठूलो उपाधिको रुपमा गत वर्ष कोपा अमेरिका जितेको थियो। अहिले घोषणा भएको टीममा त्यसबेलाका २१ खेलाडी छन्। लियोनेल मेसी नेतृत्वको अर्जेन्टिना ३५ खेलमा अपराजित छ। अरिअरको उत्तरार्द्धमा पुगेका मेसी (३५ वर्ष)सँगै एन्जल डी मारिया ९३४०, निकोलसओटामेन्डी ९३४० र गोलपिकर फ्रान्को अर्मानी ९३६० ले सम्भवतः अन्तिम विश्वकप खेल्दैछन्। समूह सीमा परेको अर्जेन्टिनाले नोभेम्बर २२ मा साउदी अरबसँग खेल्दै प्रतियोगिताको सुरुआत गर्नेछ। समूह चरणमा मेक्सिको र पोल्यान्डसँग पनि खेल्ने छ। अर्जेन्टाइन टीम गोलकिपर : इमिलियानो मार्टिनेज, गेरोनिमो रुली, फ्रान्को अर्मानी डिफेन्डर : नाह्वेल मालिना, गोन्जालो मोन्टेल, मार्कोस एक्युना, क्रिस्टियन रोमेरो, जर्मन पेजेला, निकोलस ओटामेन्डी, लिसान्ड्रो मार्टिनेज, निकोलस टाग्लियाफिको, जुवा फोथ मिडफिल्डर : रोडरिगो डी पौल, लियान्ड्रो पेरेडेज, एलेक्सिस म्याक एलिस्टर, गइडो रोडरिग्वेज, पापु गोमेज, एन्जो फर्नान्डेज, एक्जेक्विल पलासियोस फरवार्ड : एन्जल डी मारिया, लौटारो मार्टिनेज, जोआक्विन कोरेया, जुलियन अल्भारेज, पाउलो डिबाला, निकोलस गोन्जालेज, लियोनेल मेसी विश्वकपका लागि ब्राजिलको टिम घोषणा क्रोएसियाको विश्वकप खेल्ने टिम घोषणा एम्बाप्पेसहित फ्रान्सको विश्वकप खेल्ने टीम घोषणा विश्वकपका लागि अमेरिकी टीम घोषणा वेल्स र स्वीटजरल्यान्डको विश्वकप खेल्ने टिम घोषणा १७ वर्षीय मुकोकोसहित विश्वकप खेल्ने जर्मन टिम घोषणा विश्वकप खेल्ने बेल्जियमको टिम घोषणा रोनाल्डोसहित पोर्चुगलको विश्वकप खेल्ने टिम सार्वजनिक युरुग्वेको विश्वकप टिममा स्वारेज र कभानी इङ्ल्यान्डको विश्वकप खेल्ने टिममा म्याडिसन मानेसहित सेनेगलको विश्वकप खेल्ने टिम सार्वजनिक पाकिस्तानविरुद्ध खेल्ने नेपाली टिम सार्वजनिक, किरण परेनन् विश्वकप खेल्ने स्पेनिस टिम घोषणा नेदरल्यान्ड्सको विश्वकप खेल्ने टिम घोषणा"
नेपालमा छाताधारी फौज,"बडामहाराजाको पालादेखि १८२५ सालसम्म गोर्खाली सेना, २०१६ सम्म नेपाली सेना, २०१७ पछि शाही सेना, त्यसपछि शाही नेपाली सेना र २०६३ पछि फेरि नेपाली सेनाले चिनिएको छ। १६१६ सालमा राजा द्रव्य शाहले भगीरथ पन्तलाई सेनापति काजी बनाएर खडा गरिएको नेपाली सेनाको जन्मस्थल गोर्खाको लिगलिगकोट हो। पछि बडामहाराज पृथ्वीनारायण शाहको पालामा १८१९ सालमा मात्र पश्चिमा पाराको कम्पनी अर्थात्् गुल्मको संगठनमा सञ्चालन गर्न थालियो। त्यसपछि एकैपटक महाराज गिर्वाण युद्धको पालामा जनरल भीमसेन थापाले पल्टन अर्थात् रेजिमेन्ट तथा कम्पु अर्थात् ब्रिगेडको संरचना थपे। पछि राणाहरूले बटालियन अर्थात्् गण तथा डिभिजन अर्थात् प्रितना थप गरे। यसरी नेपाली सेनामा परम्परागत संगठन हुँदै कम्पनी, रेजिमेन्ट, बटालियन, ब्रिगेड तथा डिभिजनसम्मको संगठन खडा हुँदै गए। राजा द्रव्य शाहदेखि १८१९ सालको बीचमा पक्कै पनि सैनिक संगठन थिए। त्यसमा के दरबन्दी थिए ? कुन कुन दर्जा थिए ? ककसले कति कमान्ड गर्थे ? भन्ने कुरा हालसम्म खोजतलासी गर्ने काम भएको लेखकले पाएको छैन। सुरुमा बडामहाराजको पालादेखि १८२५ सालसम्म गोर्खाली सेना, त्यसपछि २०१६ सालसम्म नेपाली सेना, २०१७ सालपछि शाही सेना, अनि त्यसपछि शाही नेपाली सेना र २०६३ सालपछि फेरि नेपाली सेनाको नामले चिनिएको छ। संसारका केही पुराना सेनामध्ये अग्रपंक्तिमा पर्छ, नेपाली सेना। दुःखको कुरो नेपाली केही विद्वान्ले यो सेनाको स्थापना मिति कसैले १८१९ साल त कसैले १८२५ पनि बनाइदिएका छन्। १८२५ साल जन्ममिति बनाएका कारण गोर्खालीले सो मितिमा कान्तिपुर विजय गरे रे ! अनि मात्र नेपाल बनेको रे गोर्खा। वर्तमान सेना त्यसपछि मात्र नेपाली सेना भएको रे ! माओवादीले भन्दै आएका र हाम्रा स्याल हुइँयाहरूले भन्दै आएको २४० वर्षदेखिको राजवंश पनि यही काल्पनिक कहानीले गर्दा हो। कुन विद्वान्ले र कुन प्रमाणका आधारले राजा द्रव्य शाह १६१६ सालदेखि ज्ञानेन्द्र २०६३ सालको काललाई खण्डीकरण गर्ने त ? के द्रव्य शाहका सन्तति र अटुट गोर्खा राजाका राजा होइनन् त ज्ञानेन्द्र ? द्रव्य शाहले खडा गरेको सेनाको क्रमिकता होइन त वर्तमान सेना ? आम विद्वान्लाई यो लेखक के स्मरण गराउँछ भने १८२५ सालअगाडि पनि काठमाडौं उपत्यकामा नेपाल भन्ने छुट्टै देश कतै थिएन। थियो भने भक्तपुर, ललितपुर र कान्तिपुर भन्ने तीन अलग राज्य थिए। हो, उपत्यकालाई भौगोलिक चिनारी दिन परम्परागत राज्यको राजधानी पनि भएकाले नेपाल भनिन्थ्यो। राजा द्रव्य शाहदेखि १८१९ सालको बीचमा पक्कै पनि सैनिक संगठन थिए। त्यसमा के दरबन्दी थिए? कुन कुन दर्जा थिए? ककसले कति कमान्ड गर्थे? भन्ने कुरा हालसम्म खोजतलासी गर्ने काम भएको लेखकले पाएको छैन। वास्तवमा जमिनमा नै नेपाल फेला परेको बडामहाराजा पृथ्वीनारायणले गोर्खा राज्यबाट विभाजित भूगोलहरूलाई समेत १८२५ सालको इन्द्रजात्राको दिनमा नेपाल भनी सम्बोधन गरे। यो सत्य हो। त्यसपछि मात्र टिष्टादेखि काँगडासम्मको विशाल नेपाल फेरि संगठित भएको थियो। मनमौजी तिथिमिति लेखिनुमा सैनिक जंगी अड्डाको आफ्नो खोज नहुनु र आफूले अडान लिन नसक्दाको परिणाम हो। सैनिक बर्दी नलगाउने विद्वान्हरूको मन मर्जी नहोस्, सेनाको जन्ममितिमा। लेखको यही कामना छ। छाताधारी सेनाको सुरुआत नेपाली सेनाको विकास क्रममा सेनाभित्रका विभिन्न अंगहरूको ठूलो योगदान रहेको छ। तीमध्ये प्यारा अंग पनि एक हो। जसलाई हाल आएर छाताधारी फौज वा एअर वोर्न टुप्सको रूपमा चिनिन्छ। नेपालमा यसको इतिहास केलाउँदा २०२२ भदौ ५ गते उपसेनानी (सहायकरथी) चिनियाँबहादुर बस्नेतको नेतृत्वमा चारजना अधिकृत, चारजना जमदार र सातजना बिल्लादार गरी जम्मा १५ जना मित्रराष्ट्र इजरायल गएर प्याराजम्प शिक्षकको तालिम लिएका थिए। त्यो टोलीले सुरुमा प्यारा बेसिक र त्यसपछि प्यारा शिक्षक तालिम पाएका थिए। उक्त शिक्षक तालिम गर्ने टोलीमा उपसेनानीहरू चिनियाँबहादुर बस्नेत, तुलाबहादुर थापा, उज्ज्वलनारायण शाह र मानबहादुर शाह थिए। जमदारहरूमा ठाकुरराज थापा, रवीन्द्र कार्की, शेखरकुमार हमाल र नारायणराज रेग्मी थिए। हुद्दामा पूर्णलाल श्रेष्ठ, भरतमान रञ्जितकार, छानबहादुर गुरुङ, वसन्त गुरुङ, इन्द्रबहादुर अधिकारी र कृष्णबहादुर गुरुङ तथा अमल्दार पञ्चसिंह गुरुङ थिए। हुद्दा कृष्णबहादुर गुरुङ पछि सुबेदार छँदा जम्प मास्टर भए। सोही क्रममा २०२९ भदौ २९ गतेको हवाई दुर्घटनामा परे। उनको त्यसमै मृत्यु भयो। अमल्दार पञ्चसिंह गुरुङ नेपाली सेना छोडेर पछि प्रहरीको डीएसपी भए। त्यो टोलीसँग इजरायलमा प्यारा जम्प सकिएपछि फोटोमा देखाएअनुसार इजरायलको राष्ट्रपति जालमान साजारले भेट गरेका थिए। इजरायलका राष्ट्रपति जालमान साजारले नेपाली टोलीनेता उपसेनानी चिनियाँ बस्न्यातलाई भेट गर्दै। पहिलो टोलीले इजरायलमा तालिम गर्दा गर्दै नेपाली सेनाबाट थप एक सय जनाको एक गुल्म पनि प्यारा जम्पको बेसिक तालिम गर्न इजरायल पठाइयो। जसमा मेजर यदुवनशमशेर राणाले नेतृत्व गरी मेडिकलबाट क्याप्टेन डाखगेन्द्र श्रेष्ठ र इन्जिनियरबाट मेजर यज्ञविक्रम राणा पनि सोही टोलीमा गएका थिए। उक्त दुवै टोली तालिम पूरा गरी २०२२ चैत्र ४ गते नेपाल फर्कियो। नेपाल फर्किएको तीन दिनपछि उक्त टोलीमध्ये एक सेक्सनले चैत्र ८ गते घोडेजात्राको दिन काठमाडौंको टुँडिखेलमा प्याराजम्प गरी पहिलोपटक नेपालमा प्रदर्शन गरेको थियो। त्यही दिन राजा श्री ५ महेन्द्रबाट पहिला इजरायली प्याराविङ लगाइसकेका १ सय १५ जनालाई नै नेपाली पाराको प्याराविङ प्रदान भएको थियो।सोही अवसरमा राजा श्री ५ महेन्द्रको निमन्त्रणामा इजरायलको राष्ट्रपति जालमान साजारको पनि उपस्थिति थियो। प्याराविङ प्रदान गर्ने कार्यक्रमका लागि नै उनलाई नेपाल बोलाइएको थियो। नेपाली सेनाको इतिहासमा उक्त प्यारा जम्प गर्ने टोलीलाई ठूलो महत्व दिएर नेपाल तथा इजरायलका राष्ट्र प्रमुखहरूको उपस्थिति भएको हो। नेपालमा छाताधारी सैनिक अंगको विकासलाई मूल्यांकन गर्दा इजरायल सरकारको तर्फबाट नेपाल आएका लेफ्टिनेन्ट कर्नेल मार्सल तुबियालाई सम्झनु पर्छ। जसको ठूलो योगदान छ। नेपालमा सात वर्ष बसेर उनले इजरायल सरकारको सहयोगबाट प्राप्त प्यारा तालिम गराउन चाहिने सम्पूर्ण ट्रेनिङ इन्स्टलेसन महाराजगन्जस्थित लक्ष्मी निवास दरबार परिसरमा स्थापना गरे। उनको मातहतमा इजरायली क्याप्टेन खुरे र क्याप्टेन गब्बईले पनि ठूलो भूमिका निभाएका थिए। कर्नेल मार्सलको टोली २०२२ साल असोज महिनामा नै नेपाल आएको थियो। जसले नेपाली सेनामा प्याराजम्प, प्याराकमान्डो, पाथ फाइन्डरजस्ता तालिम सञ्चालनमा सहयोग गरी तत्कालीन युवराज श्री ५ वीरेन्द्र तथा अधिराजकुमार श्री ५ धीरेन्द्रलाई पनि प्याराजम्प गराएका थिए। नेपाल इजरायल सम्बन्धमा नेपाली सेनाको छाताधारी फौज कोसेढुंगा साबित भएको छ। नेपाली सेनामा पहिलोपटक विशेष फौज खडा गर्न इजरायलको अहम् भूमिका रहेको मानिन्छ। इजरायलबाट तालिम प्राप्त गरी फर्केका १ सय १५ जनाको टोलीलाई काठमाडौं महाराजगन्जस्थित मोहनशमशेर राणाको लक्ष्मी दरबारमा २०२२ चैत्र ४ गतेबाट राखियो। उक्त दरबारमा नेपाली सेनाको अंग बसेको पहिलोपटक थियो। चैत्र ८ गते नै उक्त टोलीलाई प्यारागुल्म नामकरण गरी जसअन्तर्गत प्यारा ट्रेनिङ स्कुल, डेलिभरि सेक्सन र फोल्डिङ सेक्सन राखियो। उक्त टोलीलाई नेपाली सेनाको प्रचलित खाइपाई आएको तलब र रासनमा सुविधा बढाइयो। तलबमा ३० प्रतिशत थप र रासन स्केलमा दोब्बर सुविधा दिएर उक्त गुल्म खडा भएको थियो। क्रमिक रूपले विस्तार गर्दै लैजाने क्रममा ओभर अल कमान्ड प्रमुख सेनानीले गर्ने गरी प्यारा राइफल गुल्मबाट प्यारागण र प्यारा तालिम शिक्षालय खडा भए। प्यारागणलाई पछि गएर भैरवनाथ गणको निसान प्रदान गरी भैरवनाथ नामकरण भयो। यो नै नेपाली सेनाको पहिलो स्पेसल फोर्स हो। सुरुको प्यारा राइफल गुल्म इजरायल पुगेर तालिम प्राप्त स्पेसल फोर्स हो। पछि गएर भैरवनाथ गणकै गुल्मको नाम लिएर बेलायतको स्पेसल फोर्सबाट तालिम प्राप्त घ गुल्म र पछि फेरि पनि इजरायली सेनाबाट तालिम प्राप्त भैरवनाथ ङ गुल्म थपिए। अहिले ती घ गुल्म र ङ गुल्मलाई एकत्रित गरेर युद्ध भैरव गण स्पेसल फोर्स बनाइएको छ। वास्तवमा युद्ध भैरव गण पनि भैरवनाथ गणको सन्तति नै हो। हालसम्म नेपाली सेनामा प्याराजम्प गर्ने अर्थात् छाताधारी तालिम गर्ने हजारौं छन्। अति नै परिश्रम र कडा तालिम गर्ने विशेष फौज (स्पेसल फोर्स) को रूपमा प्यारा गुल्म र पछि विस्तार हुँदै गएका गणसमेत रहेका थिए। अहिले पनि छन्। यसरी सुरु भएको छाताधारी फौजको हाल बाहिनी नै खडा भइसकेको छ। अर्को रोचक तथ्य के पनि हो भने नेपाली सेनाको मेडिकल अंगमा मात्र महिला कर्मचारी भर्ना गरिने गरिएकोमा यस छाताधारी फौजका लागि प्यारा फोल्डरको रूपमा महिलाहरू भर्ना गरिए। कतिपय महिलाले प्यारा जम्प गरिसकेका छन्। तीमध्ये पहिलो महिला प्यारा जम्पर उपसेनानी श्रीमती अन्नपूर्ण कुँवर हुन्। पुरुषतर्फ इजरायलमा गएर प्यारा जम्प गर्ने नेपाली सेनाको पहिलो प्यारा जम्पर उपसेनानी (पछि सहायक रथी) चिनियाँबहादुर बस्नेत हुन्। पहिलो टेन्डम जम्प गर्ने सेनानी प्रज्वल बस्नेत हुन्। जसले सहसेनानी (हाल महासेनानी) उज्ज्वल थापालाई साथमा लिएर जम्प गरेका थिए। वीरगति प्राप्त छाताधारी सेना नेपाली सेनाको छाताधारी फौजको इतिहास खोतल्दा तालिमको र अभ्यासको सिलसिलामा सैनिक पाइलट समेत धेरैले वीरगति पाएका छन्। लेखकले संकलन गर्न सकेकामध्ये वीरगति पाउनेमा अस्टेलियन पाइलट क्याप्टेन किङ, काठमाडौं मालीगाउँका पाइलट सेनानी रामबहादुर कार्की, ललितपुर जावलाखेलका पाइलट सहसेनानी उलेन्द्रध्वज कार्की छन्। यस्तै, काठमाडौं नक्सालका पाइलट उपसेनानी योगेन्द्रजंग थापा, सर्लाही मोतीपुरका सुबेदार कृष्णबहादुर गुरुङ, मकवानपुर कुलेखानीका जमदार प्रेमबहादुर हमाल, अर्घाखाँची हंसपुरका जमदार पूर्णबहादुर थापामगर छन्। यसैगरी, दोलखा मकैबारीका हुद्दा रिक्तबहादुर खत्री, ललितपुर गोदावरीका प्युठ मीनबहादुर तामाङ र ओखलढुंगा जिनाखुका अमल्दार नरबहादुर थापामगर छन्। सबैमा हार्दिक श्रद्धाञ्जली अर्पण छ। सोलुखुम्बु सल्लेरीका सिपाही अगदबहादुर कार्की, लमजुङका सिपाही बुद्धिबहादुर थापामगर, दोलखा बोचका सिपाही कुलबहादुर कार्की, कास्की पोखराका सिपाही कृष्णबहादुर थापा, सिन्धुलीका सिपाही हरिबहादुर भट्टराई तथा ओखलढुंगाका प्युठ तुलाबहादुर थापामगर छन्। रामेछापका सिपाही सिंहबहादुर नगरकोटी, गोर्खा बगानका प्युठ वीरमान थापामगर, भक्तपुर कालिकाका अमल्दार नरबहादुर नगरकोटी, दाङ कालेगाउँका सिपाही दामोदर गिरी, लमजुङका सिपाही जितबहादुर कुँवर पनि छन्। यसैगरी, चरीकोटका सिपाही रामप्रसाद उप्रेती, तनहुँका सिपाही चक्रबहादुर पाण्डे, ओखलढुंगाका प्युठ रामबहादुर रायमाझी, सुनसरी पञ्चकन्याका सिपाही देवबहादुर कुँवर, दैलेख तोलीका सिपाही अविराम थापामगर, तनहुँका सिपाही बेनीबहादुर थापामगर पनि हुन्। ओखलढुंगा कटुन्जेका सिपाही मीनबहादुर गुरुङ, ललितपुर गोदावरीका सिपाही तेजबहादुर लामा, काठमाडौं नैकापका अमल्दार कर्मचारी उदयबहादुर बस्नेत, भक्तपुर चित्तपोलका अमल्दार तेजबहादुर थापा, लमजुङ कुन्छाका हुद्दा अर्जुन कुँवर र चितवन अयोध्यापुरीका आइतबहादुर सुनुवार हुन्। छाताधारी कारबाहीमा उल्लेखितबाहेक अरू पनि वीरगति प्राप्त हुन सक्छन् ? तिनलाई फेरि लेख्दा समेटिनेछ। ती सबै वीर सैनिक तथा विदेशी पाइलटप्रति हार्दिक श्रद्धाञ्जली !  लेखकले भैरवनाथ गण स्पेसल फोर्समा १० वर्ष सेवा गरेका थिए।"
ब्याजदरमा असन्तुष्टि कत्तिको जायज ?,"काठमाडौं : बैंकको ब्याजदर धेरै भएको भन्दै व्यवसायीले सडक आन्दोलन गरे। देशभरबाट गभर्नरविरुद्ध ज्ञापनपत्र बुझाए। ब्याजदर नघटाएसम्म पछि नहट्ने भनिरहेका व्यवसायीले बिहीबार एकाएक आन्दोलन स्थगित भएको भन्दै विज्ञप्ति निकाले। नेपाल चेम्बर्स अफ कमर्स, नेपाल उद्योग वाणिज्य महासंघले चुनावसम्म आन्दोलन स्थगित गर्न प्रेस विज्ञप्ति जारी गरेपछि आन्दोलन रोकिएको छ। बैंक तथा वित्तीय संस्थाको चर्को ब्याजदरबाट उद्योगी व्यवसायी मर्कामा परे पनि निर्वाचनको मुखमा आन्दोलन गर्दा समस्या हुन सक्ने चेम्बरका अध्यक्ष राजेन्द्र मल्लले बताए। ब्याजदर वृद्धिले उद्योग व्यवसाय निकै धराशायी भएका छन्, उनले भने, बढेको ब्याजदर घटाउने विभिन्न विकल्प हँुदासमेत सरकारले व्यवसायीको माग सम्बोधन गरेको छैन। निर्वाचनलगत्तै संघर्षमा उत्रनुको विकल्प छैन। यससँगै चालू पुँजी कर्जा कार्यान्वयन नगर्न आग्रह गरे पनि राष्ट्र बैंकले लागू गर्दा उद्योगी व्यवसायी धेरै मर्कामा परेको उनले बताए। चालू पुँजी कर्जा वैज्ञानिक भए पनि छिट्टै लागू गर्दा व्यवसायी मर्कामा परेको उनी बताउँछन्। यता नियामक निकाय नेपाल राष्ट्र बैंक र बैंकरहरू भने ब्याजलाई लिएर उद्योगीहरू रुष्ट हुनु गलत भएको औंल्याउँछन्। सिभिल बैंकका प्रमुख कार्यकारी अधिकृत (सीईओ) सुनील पोखरेल अहिले जे भए पनि आन्दोलन गर्ने ट्रेन भएकाले व्यवसायीले पनि यसैलाई अँगालेको बताए। बैंकले निक्षेपको दर नबढाएर कर्जामात्रै बढाएको भए आरोप लगाउनु स्वाभाविक हुन्थ्यो। तर बैंकले त्यसो गर्दैन। सबै बैंकको आधारदर बढेको छ। यसको प्रभाव कर्जामा देखिन्छ नै, उनले भने। बैंकहरूले रेमिट्यान्सको बचतमा १४ प्रतिशतदेखि १५ प्रतिशत ब्याज दिएका छन्। अहिलेसम्मको ब्याजदर वृद्धिलाई उच्च मान्न नसकिने राष्ट्र बैंकका आर्थिक अनुसन्धान विभागका कार्यकारी निर्देशक प्रकाशकुमार श्रेष्ठले बताए। २०७५ असारमा अहिलेको भन्दा बढी ब्याजदर निर्धारण गरिएको थियो। त्यतिबेला कर्जाको औसत ब्याजदर १२४७ प्रतिशत पुगेको थियो। जबकि चालू आवको भदौसम्ममा कर्जाको औसत ब्याजदर १२०६ प्रतिशत हाराहारीमा छ, उनी भन्छन्, उद्योगीव्यवसायीको व्यापारमा घाटै लागेर आन्दोलित भएका होइनन्। अहिले अधिकांश वाणिज्य बैंकको आधारदर १० प्रतिशत छ। यसमा बैंकहरूले ५६ प्रतिशतले प्रिमियम लिने गरेका छन्। यसो गर्दा ब्याजदर १५१६ प्रतिशत हाराहारीमा छ। केहीले आधारदरमा २ प्रतिशत प्रिमियम मात्रै पनि लिएका छन्। विकास बैंक र वित्त कम्पनीले कर्जाको ब्याजदर १७१८ प्रतिशतसम्म पुर्याएका छन्। यो ग्राहक र कर्जाको जोखिमको आधारमा पनि निर्धारण गर्ने गरेको देखिन्छ। निक्षेपको ब्याजदर १२ प्रतिशतलाई आधार बनाउदा पनि स्प्रेड रेट जोड्दा समग्रमा कर्जाको ब्याजदर १६साढे १६ प्रतिशतभन्दा बढी हुन सक्दैन। विगतमा कर्जाको ब्याजदर १८२० प्रतिशतसम्म पनि भएको थियो, डा श्रेष्ठले अन्नपूर्णसँग भने। अहिले कोरोना कालभन्दा बढे पनि उद्योगीहरूले ब्याजदरको विरोध गर्नु ठीक नभएको उनको तर्क छ। उद्योगी तथा व्यवसायीको आन्दोलन कहीँ नभएको जात्रा हाँडीगाउँमा भने झै हो, उनले भने, कामदार, मजदुरले हडताल गर्नु स्वाभाविक हुन्थ्यो तर यहाँ साहु, महाजनले हडताल गरे। पहुँचवालाले कर्जा लिएर मन लाग्दो प्रयोग गरिरहेको उनी बताउँछन्। अब चालू पुँजी भनेर लिएर जथाभावी खर्च गर्न नपाइने, पारदर्शी हुनुपर्ने भनिएको छ। राष्ट्र बैंकले यसको सुपरिवेक्षण कडा गरेको छ। त्यसैले ब्याजदरको बहाना बनाएका हुन्, उनले भने। अहिले बैंकिङ प्रणालीमा लगानीयोग्य पुँजी (तरलता) असार, साउनको तुलनामा सहज छ। बैंकविज्ञ अनलराज भट्टराई व्यापार व्यवसाय गर्नेले आन्दोलन गर्नु उचित नभएको बताउँछन्। कोभिडका बेला राष्ट्र बैंकले व्यापार, व्यवसायलाई जीवन्त राख्न सहयोग गरेकै हो, उनले भने, त्यो सहयोग अहिले उद्योगीले बिर्सनु हँुदैन। चालू पुँजी कर्जाको व्यवस्थाले भने व्यवसायीलाई निरुत्साहित गरेको उनको भनाइ छ। छोटो समयमा ब्याजदर वृद्धि भएकाले मनोबल घटेको हो। तर यो अवस्था लामो समयसम्म नरहला, उनले भने, मुलुक चुनावमा गएकाले नयाँ सरकार आएपछि संयमित हुन जरुरी छ।"
डर्टमन्डको लगातार दोस्रो हार,"बर्लिन : जर्मन बुन्डेसलिगामा बोरुसिया डर्टमन्ड लगातार दोस्रो खेलमा पराजित भएको छ। मंगलबार राति वुफ्स्बर्गसँग २० गोलको नतिजामा पराजित भएको डर्टमन्ड गएराति बोरुसिया मोन्चेनग्लाडबाखसँग ४२ ले स्तब्ध भयो। मोन्चेन्ग्लाडबाखको मैदानमा भएको खेलको चौथो मिनेटमा योनास होफ्यानले गोल गर्दै घरेलु टिमलाई अग्रता दिलाएका थिए। जुलियन ब्रान्ड्टले १९औं मिनेटमा गरेको गोलसँगै डर्टमन्डले बराबरी गरेको थियो। यद्यपि, रेमी बन्सेबानीले २६ र मार्कस थुरामले ३०औं मिनेटमा गरेको गोलसँगै मोन्चेनग्लाडबाखले अग्रता ३१ मा लम्ब्याएको थियो। पहिलो हाफको खेल सकिन पाँच मिनेट बाँकी रहँदा निको सोल्टरबेकले गरेको गोलसँगै डर्टमन्ड ३२ को अवस्थामा फर्किएको थियो। तर, दोस्रो हाफको पहिलो मिनेटमै कौडियो कोनले गोल गर्दै घरेलु टिमको जित सुनिश्चित गरे। जितसँगै १५ खेलबाट २२ अंक जोडेको मोन्चेनग्लाडबाख तालिकाको सातौं स्थानमा उक्लिएको छ। समान खेलबाट २५ अंकसहित डर्टमन्ड छैटौं स्थानमा छ।"
राष्ट्रिय क्रिकेट टोलीको कप्तान रोहितलाई पूर्वप्रधानमन्त्री ओलीले दिए बधाई,"काठमाडौं : पूर्वप्रधानमन्त्री केपी शर्मा ओलीले राष्ट्रिय क्रिकेट टोलीको कप्तान रोहितकुमार पौडेललाई बधाई दिएका छन्। नेपाल क्रिकेट संघ (क्यान)ले उपकप्तान पौडेललाई शुक्रबार कप्तानको जिम्मेवारी दिएपछि ओलीले बधाई दिएका हुन्। नेपाली क्रिकेट टिमको क्याप्टेन नियुक्त हुनुभएकोमा रोहित पौडेललाई हार्दिक बधाई ! एमालेका अध्यक्ष ओलीले फेसबुकमार्फत भनेका छन्, उहाँको नेतृत्वमा नेपाली क्रिकेटले अझ सफलता प्राप्त गरोस्, शुभकामना ! रोहितलाई राष्ट्रिय टोलीका तत्कालीन कप्तान सन्दीप लामिछाने निलम्बनमा परेपछि जिम्मेवारी दिइएको हो। सन्दीपमाथि बलात्कारको आरोप लागेपछि क्यानले उनलाई निलम्बन गरेको थियो। उनी अहिले पुर्पक्षका लागि जेल चलान भएका छन्। सन् २०१८ मा डिभिजन २ मा नामिबियासँग डेब्यू गरेका रोहितले दुई महिनाअघि केन्या भ्रमणको बेला राष्ट्रिय टोलीको कप्तानी गरेका थिए। केन्यासँगको तीन एकदिवसीय अभ्यास खेल रोहितको कप्तानीमा नेपालले क्लिनस्विप गरेको थियो। उनले यसअघि नेपाली यू१९ टोलीको कप्तानी पनि गरेका थिए। राष्ट्रिय क्रिकेट टोलीको कप्तानमा रोहित पौडेल नियुक्त रोहितले नेपाली राष्ट्रिय टोलीबाट २५ ओडीआई खेलमा १ शतक र ५ अर्धशतकसहित ८ सय ८ रन बनाएका छन्। त्यस्तै, क्यानले युएईविरुद्ध हुने ओडीआई सिरिजका लागि १६ सदस्यीय टोली पनि घोषणा गरेको छ। टोलीमा पूर्वकप्तानसमेत रहेका ज्ञानेन्द्र मल्ल, करण केसी, सोमपाल कामी, कुशल भुर्तेल, आरफ शेख, ललित राजबंशी, दीपेन्द्र सिंह ऐरी, आसिफ शेख, भीम सार्की, कमल सिंह ऐरी, सागर ढकाल, हरिशंकर साह, आदिल आलम, अर्जुन साउन र गल्सन झा रहेका छन्। नेपाली राष्ट्रिय टोलीले युएईसँग कात्तिक २८, ३० र मंसिर २ गते खेल्दैछ।"
झलनाथको चुनौती बन्दै महेश बस्नेत,"इलाम: निर्वाचन मिति नजिकिँदै जाँदा इलाम क्षेत्र नम्बर १ मा चुनावी महौल तातिएको छ । यो क्षेत्रमा सत्ता गठबन्धन र नेकपा एमालेबीच तीव्र प्रतिस्पर्धा हुने देखिन्छ । सँगै चुनाव जित्नमात्रै गठबन्धन भएको दावीसहित नेपाली कांग्रेसका पूराना नेता स्वतन्त्र उम्मेदवार बनेपछि यहाँको समीकरण केही रोचक छ । अहिले यो क्षेत्रमा नेकपा एकीकृत समाजवादीका सम्मानित नेता झलनाथ खनाल र नेकपा एमाले इलामका अध्यक्ष महेश बस्नेत नै मुख्य प्रतिस्पर्धी छन् । बस्नेत आफ्नो चुनावी क्षेत्रमा नवीन विकास मोडलसहित काम गर्ने प्रतिबद्धतासहित चुनावी मैदानमा छन् । ३१ वर्षमा पाँच पटक इलाम क्षेत्र न १ को मतले संसद प्रवेश गरेका खनाल पनि इलामको विकासलाई तीव्र बनाउने दावी गर्दै घरदैलो अभियानमा सक्रिय छन् । यहाँका दुई प्रतिस्पर्धीमा रोचक प्रसंग के छ भने हिजो खनालले नै संगठनमा ल्याएका बस्नेत अहिले मुख्य प्रतिस्पर्धी बने । खनालले एमाले छोडेपछि खनालको विरासत भत्काउन बस्नेत कम्बर कसेर लागेका छन् । बस्नेत भन्छन्, इलाम क्षेत्र १ ले नयाँ अनुहार खोजेको छ, यसपटक खनालले विस्राम पाउनु हुनेछ । मतदाताको घरघर पुगिरहेका बस्नेतले पुर्वाधार, कृषि, पर्यटनलगायतका क्षेत्रमा नीतिगत सुधार गर्नेदेखि दीर्घकालिन विकासको मोडेल लागू गर्ने प्रतिबद्धता जनतासँग गरिरहेका छन् । सँधै पार्टी र सत्ताको केन्द्रमा रहेका झलनाथ खनाल अन्तिम पटक भन्दै चुनावी मैदानमा आइरहेको बेला आफ्नै निर्वाचन क्षेत्रको रोङ १ मा जन्मेका बस्नेत जन्मथलो बनाउन भन्दै चुनावी मैदानमा छन् । इलामको महेन्द्ररत्न बहुमुखी क्याम्पसमा प्राध्यापन गरेसँगै इलाम नगरपालिकामा दुई कार्यकाल मेयर भएर काम गरेको अनुभव बस्नेतको छ । बस्नेतले मेची राजमार्गलाई स्ततरोन्नति गरी २ लेनको सडक बनाउनेदेखि फ्रि वाईफाई जोन बनाउनेसम्मका योजना अघि सारेका छन् । उनले भने विद्यमान रहेको सडक मापदण्ड (सडक सीमा) विवादलाई नागरिकको हित अनुकूल हुनेगरी समाधान गरनेछ । उनले स्थानीय तहमा जलस्रोत व्यवस्थापन गुरूयोजना कार्यान्वयनमा ल्याइने बताएका छन् । प्रतिबद्धतामा लेखेका छन्, जलसम्पदा नास हुने अवस्था तीब्र रूपमा बढिरहेको हुँदा जलस्रोतको संरक्षणबारे प्रभावकारी कार्यक्रम कार्यान्वयन गरिने छ । बस्नेतले १९ बुदे प्रतिबद्धता सार्वजनिक गर्दै सबै स्थानमा राष्ट्रिय प्रशारण लाइन अन्तर्गतको उच्च भोल्टेज क्षमताको ट्रान्सफर्मर र तारसहित विद्युत सेवा पुर्याइने उल्लेख गरेका छन् । बस्नेतले नेपालमा उत्पादन भएको चियालाई अक्सन सेन्टरको स्थापना गरी नेपाली चियालाई राष्ट्रिय तथा अन्तर्राष्ट्रिय बजार उपलब्ध गर्न पहल गर्ने उल्लेख गरेका छन् । उनले भने चिया तथा कफि विकास बोर्डलाई अलग गरी चिया र कफिको विकासका लागि अलगअलग बोर्डको गठन गरिनेछ । उनले सूर्योदय नगरपालिकाभित्र चियासम्बन्धी अध्यायन अनुसन्धान केन्द्रको स्थापना गर्ने उल्लेख गरेका छन् । चिया, दूध उद्योग तथा अन्य उद्योगको उत्पादन र प्रशोधनमा प्रयोग हुने विद्युत महसुलमा सहुलियत दिलाउने व्यवस्था मिलाउदै चिया, दूध तथा अन्य कृषि सम्बन्धी उद्योगको लागि आवश्यक यन्त्र, उपकरण ढुवानीका साधनमा अनुदान उपलब्ध गराउन भन्सार तथा कर छुटको व्यवस्था गरिनेछ, बस्नेतले सार्वजनिक गरेको प्रतिबद्धतामा भनिएको छ। उनले पालिका स्तरका सम्भावना हेरेर पर्यटन प्रवद्र्धनका प्याकेज ल्याउने योजना अघि सारेका छन् । कन्यामलाई रात्रिकालीन पर्यटन क्षेत्रको रूपमा विकास गर्ने देखि बहुसांस्कृतिक सङ्ग्रहालय निर्माण समेतका योजना छन् । बस्नेतले गुणवान र सक्षम नागरिक तयार गर्न शिक्षासम्बन्धी मौलिक हकको कार्यान्वयन गरिने उल्लेख गरेका छन् । करफोक विद्यामन्दिरलाई नमुना बहुप्राविधिक शिक्षालयको रूपमा विकास गर्ने लगायतका योजना अघि सारेका छन् । सूर्योदय नगरपालिकाको फिक्कलमा सभागृह (सिटी हल) सिटीमार्ट,व्यवस्थित वसपार्क रबहुतले ट्याक्सी पार्क निर्माणका लागि पहल गर्ने उनको योजना छ । उनले स्वास्थ्य, उद्योग, व्यापार, रेमिट्यान्स र रोजगारी सिर्जनावन तथा वातावरण, सहकारी तथा वित्तीय क्षेत्र लगायतका क्षेत्रमा समेत योजना अघि सारेका छन् । उनले भनेका छन् यस क्षेत्रमा इन्टरनेट सेवाको विस्तार गरी शहर, बजार, शैक्षिक संस्था, पर्यटकीय स्थल तथा पालिका केन्द्रहरूलाई निःशुल्क इन्टरनेट सेवा उपलब्ध गराइने छ । उनले स्थानीय तहहरूमा सेवा प्रवाहलाई प्रभावकारी बनाउन सबै कामलाई विद्युतीय प्रणालीमार्फत् सम्पादन गर्ने उल्लेख गरेका छन् । बस्नेतले प्रत्येक वडामा ज्येष्ठ नागरिक मिलन केन्द्र को स्थापना तथा सञ्चालन गरी सक्रिय जीवनयापनको वातावरण बनाइने उल्लेख गरेका छन् । बस्नेतले भने सङ्घीय, प्रदेश र स्थानीय सरकारहरूसँग आवश्यक समन्वय गरी सम्पन्न गरिने छन् । उनले विरोधका नाममा बन्द, हड्ताल कहिल्यै नगर्ने प्रतिबद्धता समेत जायर गरेका छन् । स्थानीय तह सञ्चालनको लामो अनुभव बोकेका बस्नेतले भने भ्रष्टाचार र अनियमितता मुक्त समाज निर्माण गर्न प्रतिवद्ध छौं । बस्नेतले नेकपा एकीकृत समाजवादीमा गएका पूर्व एमाले कार्यकर्ताले मत दिएर आफुलाई विजयी गराउने पनि दावी गरेका छन् । उनले भने उहाँ (झलनाथ खनाल) को कामलाई जनताले हेरिसकेका छन्, अब खनाललाई विस्राम दिउँ भनेर म आएको हुँ । १ लाख ९ हजार ५३५ मतदाता रहेको इलाम१ मा ५७ हजार १६८ पुरुष र ५२ हजार ३६७ महिला मतदाता छन् । स्थानीय तहको वडा तहको मत परिणाम अनुसार इलाम क्षेत्र न १ मा एमालेको मत २४ हजार ८२१ छ । यता गठबन्धन दलमध्ये नेपाली कांग्रेसको मत २४ हजार ८४६ छ भने गठबन्धनकै अर्को घटक माओवादीको १ हजार २३५, नेकपा एकीकृत समाजवादीको ९ हजार ४७८ मत छ । यही क्षेत्रमा सत्ता गठबन्धन मध्येको घटक नेपाली कांग्रेसका पुराना नेता विक्रम पाण्डेले स्वतन्त्र उम्मेदवारी दिएका छन् । पाण्डेले नेपाली कांग्रेसको भारी मत पाउने अनुमान गरिएको छ । इलाम१ मा राप्रपाका तोयानाथ शर्मा सापकोटा, जसपाका कमलकुमार राई चुनावी मैदानमा छन् । नेपाली कांग्रेस (बीपी)का गणेशप्रसाद पौडेल, संघीय लोकतान्त्रिक राष्ट्रिय मञ्चका जितकुमार मुखिया, राष्ट्रिय प्रजातन्त्र पार्टीका तोयानाथ शर्मा सापकोटा, मंगोल नेसनल अर्गनाइजेसनका बुद्धलाल मेचे, राष्ट्रिय जनमुक्ति पार्टीका पदमबहादुर लिम्बू तथा स्वतन्त्र उम्मेदवारद्वय निमातेञ्जिङ शेर्पा र नेत्रप्रसाद रेग्मीको उम्मेदवारी छ। प्रदेश सभामा इलाम१ (१) मा गठबन्धनका तर्फबाट खिनु लङ्वा लिम्बु र नेकपा एमालेकी शोभा पराजुलीसहित चुनावी मैदानमा छन् । क्षेत्र १(२)मा गठबन्धनका समशेर राई र एमालेका दिपक थेवेसहित चुनावी मैदानमा छन् ।"
सुनाखरी सपना,"घना जंगलको सुनाखरीले आफ्नो प्रशंसा गर्ने कोही नभए पनि वरपर सुगन्ध फैलाइरहन्छ। चिनियाँ दार्शनिक कन्फिसियसको यस भनाइझैं हिजो जंगलमा सुगन्ध फैलाउने सुनाखरीले आज घरको शोभा बढाउन थालेको छ। विश्वमै अति लोकप्रिय यस वनस्पतिको सुगन्ध घरघरमा फैलाउने अभियानमा जुटेकी छन्, प्राडा विजया पन्त। वैध चोरी निकासीले नेपालका वनजंगलबाट सुनाखरी रित्तिँदै गएका छन्। विश्वमै लोपोन्मुख यस बिरुवा मा हुने औषधीय गुणका कारण चोरेर बोराका बोरा बेच्ने प्रवृत्ति बढेको छ। यही गतिमा विनाश बढेमा अबको पाँच वर्षभित्र सुनाखरी नेपाली वनजंगलबाट लोप हुने पन्तको अनुमान छ। यस्तो लोपोन्मुख वनस्पतिलाई जोगाएर जंगल, व्यक्तिका घर र सहर सुन्दर पार्न उनले सुनाखरीका बिरुवा उमार्न थालेको एक दशक बितिसक्यो। बबरमहलस्थित अन्नपूर्ण अनुसन्धान केन्द्रको प्रयोगशालामा टिस्यु कल्चर टेक्निक तन्तु संवद्र्धन प्रविधिबाट ठूलो संख्यामा सुनाखरीको बिरुवा उमारिँदै आएको छ। केन्द्रकी अनुसन्धान निर्देशक उनले यसको नेतृत्व गरेकी छन्। उनकै नेतृत्वमा त्यहाँका अनुसन्धानकर्ताहरू पनि सुनाखरीको बेर्ना उत्पादनदेखि संरक्षणसम्मका काममा लागिपरेका छन्। यसरी उमारिएका बेर्नालाई कृषक वा अन्य व्यक्तिले व्यावसायिक खेती गर्न सके, राष्ट्रिय अर्थतन्त्रमै ठूलो योगदान पुग्ने उनको धारणा छ। सुनाखरीको एउटा बोटले लाखौं बिउ उत्पादन गरे पनि त्यसमध्ये एक प्रतिशत मात्र उम्रन्छ। यसको वृद्धि निकै सुस्त गतिमा हुने भएकाले बिरुवा हुर्कन समय लाग्छ। त्रिभुवन विश्वविद्यालय केन्द्रीय वनस्पति विभागमा लामो समयदेखि प्राध्यापनरत उनी नेपाल विज्ञान तथा प्रविधि प्रतिष्ठानकी प्राज्ञसमेत हुन्। कुनै पनि बिउ अंकुरण भएर माटो नभेटिन्जेल यसले इन्डोसपर्ममार्फत खाना प्राप्त गर्छ। तर सुनाखरीमा इन्डोसपर्म नहुँदा यसका बिउ माटोमा झरेपछि त्यसै मर्छन्। सुनाखरी सबैभन्दा धेरै बिउ उत्पादन गर्ने बिरुवा मा पर्छ। तर ती निक्कै साना हुने र माटोमा झरे पनि बाँच्न नसक्ने हुँदा प्रकृतिमा यो वनस्पति हराउँदैछ। यद्यपि, संयोगबस केही बिउ उछिट्टिएर एक प्रकारको ढुसी (फंगी)सँग भेटे, त्यसले इन्डोसपर्मले बिउलाई कार्बोहाइड्रेट दिन्छ। त्यसैले सुनाखरीको एउटा बोटले लाखौं बिउ उत्पादन गरे पनि त्यसमध्ये एक प्रतिशत मात्र उम्रन्छ। यसको वृद्धि निकै सुस्त गतिमा हुने भएकाले बिरुवा हुर्कन समय लाग्छ। त्यसमा पनि बिरुवा नहुर्कंदै चोरी हुने प्रवृत्तिले जंगलबाट यो मासिँदै गएको उनको बुझाइ छ। प्राकृतिक रूपमा न्यून संख्यामा मात्र उम्रने बिउलाई उनी र उनको अनुसन्धान टोलीले प्रयोगशालामा सकेसम्म शतप्रतिशत उमार्दै आएका छन्। यसरी उमारिन्छ बेर्ना प्रयोगशालामा तयार पारिएको बिरुवाको पोषणयुक्त खाना अर्थात् न्युट्रियन्ट मिडियालाई एउटा सिसाको बोतलमा हालिन्छ। त्यहाँ बिउ राखेको निश्चित समयमा उम्रन्छ। बिरुवाको प्रजातिअनुसार न्युट्रियन्ट मिडिया फरक हुन्छ। एउटा सिसाको भाँडोमा धेरै बिरुवा उम्रिएपछि त्यहाँबाट निकालेर केहीलाई अर्कै भाँडोमा सारिन्छ। टिस्यु कल्चर प्रविधिबाट यसरी बेर्ना उत्पादन गर्दा बिरुवाको एउटा सानो तन्तुबाट नै धेरै बेर्ना उमार्न सकिन्छ। बढ्दै जाने क्रममा बिरुवामा धेरै जरा आएपछि नर्सरीमा सार्न योग्य हुन्छन्। तर नर्सरीमा पुर्याउनु अगाडि करिब ६ महिनासम्म यसलाई ग्रिन हाउसमा राखेर बाहिरी तापक्रममा जुध्न सक्ने बनाइन्छ। एउटा बिरुवालाई प्रयोगशालामा उमारेर ग्रिन हाउससम्म ल्याउन कम्तीमा पनि डेढ वर्ष लाग्छ। हाल यस प्रविधिमार्फत उनले सुनाखरी, जापानिज चेरी, जटामसी, पेपरमिन्टलगायत बुकेमा प्रयोग गरिने फुलका बेर्ना उत्पादन गर्दै आएकी छन्। विश्वमा २८ हजार प्रजातिका सुनाखरी पाइन्छन्। विश्व फूल बजारमा सुनाखरी उत्कृष्ट १० फूलभित्र पर्छ। अहिले विश्वभरका मानिसमा सुनाखरीप्रतिको लगाव र चेतना बढ्दै गएका छन्। लोप हुन लागेका केही प्रजातिलाई समुदायसम्म पुर्याउने सोचका साथ उनले प्रयोगशालामा बिरुवा उमार्न थालेकी हुन्। यसका लागि वनस्पतिमा उनको २०औं वर्षको अध्ययन अनुसन्धानले सघायो। सबैभन्दा पहिले काठमाडौं र काठमाडौं बाहिरको हावापानीमा कुन प्रजातिका सुनाखरी बाँच्छन् भनेर परीक्षण गरियो। सहकर्मीले सिंगापुरका बाटैभरि सिम्बिडियम प्रजातिको सुनाखरी लगाएको उनले देखेकी थिइन्। यो प्रजाति मौसममैत्री भएकाले यो काठमाडौं, काठमाडौं बाहिरका ठाउँ र तराईका क्षेत्रमा पनि हुर्कन सक्ने पाइयो। हेर्दा पनि आकर्षक र औषधीय गुण पनि उत्तिकै भएकाले अन्य ४५ वटा प्रजातिबाट प्रयोगशालामा बेर्ना उमार्न सुरु गरियो। हाल वन्यजन्तु र वनस्पतिका लोपोन्मुख प्रजातिहरूको अन्तर्राष्ट्रिय व्यापारसम्बन्धी महासन्धि (साइटिस)मा भएका ३५ वटा प्रजातिका बेर्ना प्रयोगशालामा उमारिँदै आएको छ। क्यान्सर उपचारमा कोशेढुंगो क्यान्सर उपचारको अन्त्यमा पुगेका बिरामीलाई चिकित्सकले पनि केही गर्न सक्दैनन्। बिरामीको अन्तिम आशा भनेकै प्राकृतिक चिकित्सा हुन्छ। यस्तोमा औषधीय गुणयुक्त केही बिरुवाले काम गर्छन्। यसमा प्रयोग गरेर हेरौं न भनेर अन्नपूर्ण न्युरो अस्पतालले केन्द्र स्थापनामा सहयोग पुर्याएको उनले बताइन्। रिसर्चरहरूले हेल्दी इन्भाइरोमेन्टमा रिसर्च गर्न सकुन् र यहाँ गरिएका रिसर्चले समाजलाई फाइदा पुर्याउने उत्पादन ल्याओस् भन्ने हो अनुसन्धान केन्द्र स्थापनाको उद्देश्य यस्तो छ। आजसम्म आइपुग्ने क्रममा श्रीमान् वरिष्ठ न्युरोसर्जन डा वसन्त पन्तको साथ र सहयोगले महत्त्वपूर्ण भूमिका निभाएको उनको भनाइ छ। डा पन्तका अनुसार प्रयोगशालमा उमारिएका सुनाखरीमध्ये करिब १० वटा प्रजातिमा क्यान्सरसँग लड्ने गुण एन्टिक्यान्सर प्रोपर्टी छ। क्यान्सर विरोधी यौगिकका लागि अब बिरुवा चाहिन्न। जुन कम्पाउन्ड बिरुवामा हुन्छ, त्यही ल्याबमा उमारिएका टिस्युमा पनि हुन्छ, उनी प्रस्ट्याउँछिन्। वैज्ञानिक अनुसन्धानले यसलाई पुष्टि गरिसकेको र उक्त तथ्यांकलाई समेटेर पेपर पनि तयार पारिसकेको उनले बताइन्। प्रयोगशालामा सबै खालका क्यान्सर कोषिकामा यसको परीक्षण भइसकेको छ। विश्वविद्यालय अनुदान आयोगको सहयोगमा उनका दुई विद्यार्थीले सुनाखरीको एन्टिक्यान्सर प्रोपर्टी विषयमा विद्यावारिधि गरेका छन्। एक विद्यार्थीले गरिरहेका छन्। यी बिरुवामा भएका औषधीय गुणले स्तन क्यान्सर, ब्रेन ट्युमर, पाठेघरको मुखको क्यान्सर, फोक्सोको क्यान्सर र हाडको तन्तुको क्यान्सरमा राम्रो नतिजा दिएको छ। धेरै औषधीय गुण भएका अन्य बिरुवासँग दाँज्दा पनि सुनाखरीले जितेको अनुसन्धानमा पाइयो। केन्द्रले सुनाखरीलाई क्यान्सर उपचारमा प्रयोग गर्ने प्रक्रिया अगाडि बढाएको छ। मेडिकल क्याप्सुल बनाउन लामो प्रक्रिया छ। त्यसैले अहिले फुड सप्लिमेन्टको रूपमा मात्र निकाल्ने योजनामा छौं, उनी भन्छिन्। लुम्बिनीमा लहराउँदै गत साउनमा लुम्बिनी विकास कोष र डब्लुडब्लूएफ नेपालसँगको सहकार्यमा सुनाखरीका बिरुवा हस्तान्तरण तथा वृक्षरोपण गरियो। मायादेवी मन्दिर परिसरमा रहेका पीपलको बोटलगायतमा सुनाखरीका बिरुवा रोपिए। त्यहाँ सिम्बिडियम अलोइफोलियम, फक्सटेल अर्किड, भान्डा प्रजातिको अर्किड र एरिड्स ओडोराटा गरी चार प्रजातिका सात सय बिरुवा लगिएको थियो। हजारवटा बिरुवा रोप्ने सहमतिअनुसार बाँकी बिरुवा लाने योेजना छ। रोपिएका सुनाखरी राम्ररी हुर्किए, लुम्बिनी आउने पर्यटकका लागि आकर्षणको केन्द्र बन्नेमा उनी ढुक्क छन्। सुनाखरी रूखमा रोपिसकेपछि त्यसलाई बचाउन अत्यन्तै गाह्रो हुन्छ। तर कोषका कुलपति पनि सुनाखरीप्रेमी नै भएका र त्यहाँका महिलालाई पनि आफ्नो समूहले तालिम दिएकाले ती बिरुवा हुर्कने क्रममा छन्। रूखमा बिरुवालाई मज्जाले बाँधिदिएपछि यसमा विस्तारै जरा पलाउँछ। जराले एक दुई महिनाभित्रै रूखलाई ट्याप्पै समात्छ। जराले हावाबाटै खाना प्राप्त गर्ने हुनाले अरू केही हाल्नु पर्दैन। लुम्बिनीमा बिरुवा लैजानुअघि पन्तले आफ्नै बगैंचाका एभोकाडो, नासपातीलगायत रूखहरूमा बिरुवा टाँसेर बाँच्छ कि बाँच्दैन भनी परीक्षण गरेकी थिइन्। बिरुवा बाँचेपछि मात्र लुम्बिनी लगेको बताउँदै उनले भनिन्, तराईका प्रजातिलाई त्यो ठाउँमा प्रमोट गरौं भन्ने उद्देश्य हो। उपमहानगरमा सुनाखरी सहरमा सुनाखरी फुलाउने सपना पन्तले देखिन्। त्यसलाई साकार पार्न सकारात्मक देखिए ललितपुर उपमहानगरपालिकाका मेयर चिरिबाबु महर्जन। छलफलपछि डा पन्त र उनको समूहले उपमहानगरपालिका परिसरका रूखमा सुनाखरी रोपे। सहकार्य अगाडि बढ्दै थियो। स्थानीय चुनावले झ्याप्पै छोपिहाल्यो। चुनाव र त्यसपछिका कार्य व्यस्तताले मेयर महर्जनले आफू सकारात्मक हुँदाहुँदै पनि यसप्रति ध्यान दिन भ्याएनन्। उपमहानगरमा रूखैरूख र तालले भरिएको एउटा ग्रिन एन्ड ब्लु पार्क बनाउने मेयर महर्जनको सोच छ। त्यहाँ उनको इच्छाअनुसार सुनाखरीका बिरुवा लगाइनेमा डा पन्त पनि आशावादी छिन्। उपयुक्त समयमा उपमहानगरका मेयरसँग छलफल गरेर त्यसलाई अगाडि बढाउने प्रक्रियामा उनको समूह लागेको छ। प्रयोगशालामा बिरुवा उत्पादन निकै खर्चिलो छ। एउटैको कम्तीमा ३ सय ५० रुपैयाँ पर्न आउँछ। यसमा पनि उपमहानगरले ध्यान पुर्याइदिए उत्पादन सहज हुने उनको भनाइ छ। तर एकैपटक हजारौं बिरुवाको माग आए उत्पादन लागत घट्छ। बिरुवा जे पाए त्यहीमा उम्रँदैन। यसलाई बढ्न धेरै समय लाग्छ। त्यसैले पनि यसको लागत खर्च बढी भएको हो। तर एकपटक बाँचेपछि यो बिरुवा सय वर्षसम्मका लागि ढुक्क हुने उनको दाबी छ। विश्वका अर्किड लभर्स विश्वमा २८ हजार प्रजातिका सुनाखरी पाइन्छन्। विश्व फूल बजारमा सुनाखरी उत्कृष्ट १० फूलभित्र पर्छ। ईकोपर्यटनमा यसले महत्त्वपूर्ण योगदान गर्छ। विश्वमा सुनाखरीप्रेमीहरूका एक समूह छ। विश्वको जुनसुकै कुनामा यो फुलेको छ भन्ने पत्तो पाउनासाथ उनीहरू घुम्न निस्कने उनले बताइन्। एउटा अन्तर्राष्ट्रिय सम्मेलनमा पन्तले प्रस्तुतिका क्रममा नेपालमा पाइने लोपोन्मुख प्रजातिहरू देखाइन्। त्यहाँ उपस्थित एक विज्ञले उनले देखाएकामध्ये एक सुनाखरी आफूलाई नेपाल लगेर देखाइदिन अनुरोध गरे। नेपालमा पनि सुनाखरी मन पराउनेको समूह छ। उनीहरू फेसबुक पेजमार्फत जोडिएका छन्। अहिले विश्वभरका मानिसमा सुनाखरीप्रतिको लगाव र चेतना बढ्दै गएका छन्। छैन सरकारी चासो एक चिनियाँ विद्यार्थी उनकोे प्रयोगशाला हेर्न आएका थिए। त्यहाँ उमारिएका सुनाखरीका बिरुवा देखेर चकित हुँदै उनले भनेका थिए, तपाईं साँच्चै क्रेजी हुनुहुँदो रहेछ। हाम्रो देशमा यस्तो काम कसैले गरेको थियो भने चिनियाँ सरकारले अर्बौं खनाउँथ्यो। सुनाखरीका बारेमा मानिसले चासो दिन थाले पनि सरकारको प्राथमिकतामा यो अझै पर्न नसकेको उनको गुनासो छ। म त खै कोसँग कुरा गर्नु र ? थाकिन्छ नि। त्यसैले भैगो चलेकै छ भनेर यतिकै गरिरहेको छु, उनी सुनाउँछिन्। लोपोन्मुख यस बिरुवाको उत्पादनका सन्दर्भमा छलफल गरेर यसलाई कसरी सामूहिक रूपमा अगाडि बढाउन सकिन्छ भन्नेमा सरकारले चासो दिनुपर्ने उनको धारणा छ। यी बिरुवामा भएका औषधीय गुणले स्तन क्यान्सर, ब्रेन ट्युमर, पाठेघरको मुखको क्यान्सर, फोक्सोको क्यान्सर र हाडको तन्तुको क्यान्सरमा राम्रो नतिजा दिएको छ। धेरै औषधीय गुण भएका अन्य बिरुवासँग दाँज्दा पनि सुनाखरीले जितेको अनुसन्धानमा पाइयो। सरकारले पहल गरेर ल है यो क्षेत्रलाई हामीले संरक्षण क्षेत्र बनाउँ भने बिरुवा हामी उत्पादन गरिदिन्छौं, उनी भन्छिन्, ती बिरुवालाई स्थानीयले हेरविचार गरेर हुर्काउन्। बिरुवा हुर्काउन सामुदायिक वन उत्कृष्ट ठाउँ हो। त्यो हुर्केपछि अत्यन्तै सुन्दर फूल फल्छ। फूलको रस खान मौरीदेखि अन्य कीराहरू झुम्मिन्छन्। यिनले परागसेचनमा सहयोग गर्छन्। त्यसैले सुनाखरी मौलाउनु भनेको विश्वबाट लोप हुँदै गएको मौरीको जनसंख्या बढ्नु पनि हो। वनजंगलबाट सुनाखरी उखेल्न पाइन्न भन्ने नियम भए पनि कार्यान्वयन छैन । उनी भन्छिन्, हुन्न भन्ने नियम सरकारको छ तर खै पालना गरेको ? औषधि भनेर बोराका बोरा बेचिराख्दा पनि खै रोक्न सकेको ? यसरी कहिलेसम्म रहन्छ जंगलमा ? अनि रूख बिरुवाको संरक्षण गरेर वातावरण जोगाउँछु भन्ने सरकारले उत्पादन प्रक्रियालाई खै महत्त्व दिएको ? नेपालमा सुनाखरीका हटस्पट नेपालमा सुनाखरी पाइने ठाउँ धेरै छन्। पञ्चासे, इलामको माइपोखरी, अरुण भ्याली, दोलखालगायत ठाउँ यसको हटस्पट मानिन्छन्। मकवानपुरको दामन पहिले सुनाखरीका लागि निकै चर्चित थियो। तर अहिले चोरी निकासी बढेसँगै यो लोप हुने अवस्थामा पुगिसकेको छ। अझै नेपालको पश्चिम क्षेत्रका सुनाखरीको खोजी गर्न बाँकी रहेको उनको भनाइ छ। यी भेगमा जमिनमा फुल्ने सुनाखरी धेरै पाइन्छ। तर आद्र्रता र वर्षा धेरै हुने ठाउँमा रूखमा हुने इपिफाइटिक सुनाखरी बढी हुन्छन्। उनका अनुसार नेपालमा पाँच सयभन्दा बढी प्रजातिका सुनाखरी पाइन्छ। यी सबै प्रजातिलाई संरक्षण गर्नुपर्छ भन्ने पनि छैन। कतिपय त धेरै पाइने पनि छन्। तर लोप हुन लागि सकेका प्रजातिका संरक्षणमा भने अब ढिला गर्नु हुन्न, उनी भन्छिन्। सुनाखरी संरक्षणमा आफू पनि निरन्तर लागि पर्ने उनको प्रतिवद्धता छ। अनुसन्धानलाई उद्योगसँग जोड्ने सपना विद्यार्थीले सुनाखरीका विषयमा शोध गरिसके। काम सकिएपछि आफूले उमारेका बिरुवा त्यत्तिकै छाडेर जान्छन्। अर्कोले पनि त्यसै गर्छ। यसरी उत्पादन भएका चिजलाई बाहिर कसरी लाने भन्ने ठोस नीति नहुँदा बिरुवा सर्वसाधारणसम्म पुग्न नसकेको उनको बुझाइ छ। विकसित मुलुकमा कुनै एक विद्यार्थीले स्नातकोत्तरको शोध कम्पनीले चाहेको विषयमा गर्छन्। कम्पनीलाई समस्या परेको विषयमा कसैले शोध गरेर त्यसलाई समाधान गरिदिएपछि त्यही कम्पनीमा जागिर सुनिश्चित हुन्छ। जापानमा विद्यावारिधि गर्ने क्रममा उनले यस्तो प्रवृत्ति देखेकी थिइन्। सुनाखरीप्रतिको उनको लगाव पनि त्यतिबेला देखिकै हो। त्यसैले नेपालमा पनि अनुसन्धानलाई उद्योगसँग जोड्ने उनको ठूलो सपना छ। कुनै पनि अनुसन्धानलाई व्यवसायीकरण गर्न सके यसले राष्ट्रको समग्र अर्थतन्त्रमा टेवा पुर्याउनेमा उनी विश्वस्त छन्।"
एमाले अध्यक्ष ओलीले आज डोटी र कैलालीका चुनावी सभालाई सम्बोधन गर्ने,"काठमाडौं : नेकपा (एमाले) का अध्यक्ष केपी शर्मा ओली सुदूरपश्चिम जाने भएका छन्। अध्यक्ष ओलीले आजै सुदूरपश्चिमका डोटी र कैलालीका चुनावी सभालाई सम्बोधन गर्ने कार्यक्रम रहेको एमालेले जनाएको छ । एमालेले डोटी, कैलालीको अत्तरिया र लम्कीचुहामा चुनावी सभाको आयोजना गरेको छ। कार्यक्रमलाई ओलीसहित एमालेका केन्द्रीय सचिव तथा प्रदेश इन्चार्ज लेखराज भट्टले पनि सम्बोधन गर्ने छन्। अध्यक्ष ओलीले यही कात्तिक १८ गते सुदूरपश्चिमका दार्चुला, बैतडी र कञ्चनपुरमा भव्य चुनावी सभामा सम्बोधन गरेका थिए। पूर्वप्रधानमन्त्री ओलीले दार्चुलामा चुनावी कार्यक्रम गरे लगत्तै सत्ता गठबन्धनले पनि दार्चुलाको गोकुलेश्वर, बैतडीको पाटन र कैलालीको सुखडमा चुनावीसभाको आयोजना गरेको हो। सुदूरपश्चिमको चुनावी सभामा चुच्चे नक्सा चुनावी मुद्दा बनेको छ। मुख्य राजनीतिक दल नेकपा एमाले, नेपाली कांग्रेस र नेकपा माओवादी केन्द्रका शीर्ष नेताले कालापानी, लिपुलेक र लिम्पियाधुरा समेटेर जारी गरिएको नयाँ नक्साको स्वामित्व ग्रहण गर्न हानाथाप गरेका छन्। सर्वसम्मत रूपमा प्रतिनिधिसभाबाट नयाँ नक्सा अनुमोदन भएता पनि तीनै दलका शीर्ष नेताहरूले त्यसको श्रेय लिन अग्रसर भएका छन्। उक्त नक्सालाई तीनै दलका शीर्ष नेताहरूले चुनावी एजेन्डा बनाएका छन्। दार्चुलामा आयोजित चुनावी सभालाई सम्बोधन गर्दै एमालेका अध्यक्ष ओलीले आफ्नो पार्टीलाई चुनावमा जिताए नयाँ नक्सामा समेटिएका नेपाली भूभागलाई फिर्ता गराएरै छाड्ने त्यहाँका जनतासामु प्रतिबद्धता जनाएका थिए। त्यसपश्चात दार्चुलाको गोकुलेश्वरमा चुनावी कार्यक्रम सम्बोधन गर्दै प्रधानमन्त्री तथा नेपाली कांग्रेसका सभापति शेरबहादुर देउवाले भूमि फिर्ता लिन दार्चुला होइन। भारतसँग बोल्न सक्नुपर्ने बताएका थिए। उनले दार्चुला आएर बोल्दैमा केही नहुने बताएका थिए। ओलीजीले यहाँ आएर बोल्दैमा केही हुँदैन। भूमि फिर्ता ल्याउन भारतसँगै कुरा गर्न सक्नुपर्छ। हामी कूटनीतिक रूपमा पहल गर्छौं, देउवाले भने। कार्यक्रमलाई सम्बोधन गर्दै नेकपा माओवादी केन्द्रका अध्यक्ष पुष्पकमल दाहाल प्रचण्डले दार्चुला पुगेर कालापानी, लिपुलेक र लिम्पियाधुरा नेपालको नक्सामा समेट्न आफूले पहल गरेको दाबी गरे।"
चीनसँगको सीमा विवादबारे शीर्ष नेताहरु चुइँक्क बोल्दैनन्,"काठमाडौं : मुख्य राजनीतिक दल नेकपा एमाले, नेपाली कांग्रेस र नेकपा माओवादी केन्द्रका शीर्ष नेताले कालापानी, लिपुलेक र लिम्पियाधुरा समेटेर जारी गरिएको नयाँ नक्साको स्वामित्व ग्रहण गर्न हानाथाप गरेका छन्। सर्वसम्मत रूपमा प्रतिनिधिसभाबाट नयाँ नक्सा अनुमोदन भएता पनि तीनै दलका शीर्ष नेताहरूले त्यसको श्रेय लिन अग्रसर भएका छन्। उक्त नक्सालाई तीनै दलका शीर्ष नेताहरूले चुनावी एजेन्डा बनाएका छन्। केही दिनअघि दार्चुलामा आयोजित चुनावी सभालाई सम्बोधन गर्दै एमालेका अध्यक्ष केपी शर्मा ओलीले आफ्नो पार्टीलाई चुनावमा जिताए नयाँ नक्सामा समेटिएका नेपाली भूभागलाई फिर्ता गराएरै छाड्ने त्यहाँका जनतासामु प्रतिबद्धता जनाएका छन्। त्यसलगत्तै प्रधानमन्त्री एवं कांग्रेस सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहालले संयुक्त चुनावी सभामा एमाले अध्यक्ष ओलीको एक्लो प्रयासमा चुच्चे नक्सा जारी नभएको बताए। एमाले अध्यक्ष ओलीले आफ्नो प्रयासमा मात्र कालापानी, लिपुलेक र लिम्पियाधुरा समेटेर नेपालको नयाँ नक्सा जारी भएको बताएका थिए। देउवा र दाहालले सार्वजनिक रूपमै ओलीको सो दाबीको खण्डन गरेका थिए। मुख्य राजनीतिक दलका शीर्ष नेताहरूले कालापानी, लिपुलेक र लिम्पियाधुरालाई चुनावी एजेन्डा बनाए पनि नेपालचीन सीमा विवादबारे भने उनीहरू प्रायः मौन छन्। नेपाली कांग्रेसले मात्र आफ्नो घोषणापत्रमा नेपाल र चीनबीचको सीमा विवादबारे उल्लेख गरको छ। नेपालचीन सीमा पनि विवादरहित पटक्कै छैन। नेपालचीन सिमानाका केही जिल्लाहरूमा सीमा विवाद छ भने कतिपय स्थानमा सीमा स्तम्भहरू हराएका छन्। विशेषगरी हुम्ला, गोरखा, दोलखाका सीमावर्ती क्षेत्रमा चीनसँग सीमा विवाद रहेको जानकारहरूले दाबी गर्दै आएका छन्। चीनको सीमा क्षेत्रमा बस्ने नेपालीहरूले विभिन्न दुःख झेल्दै आएका छन्। हुम्ला, गोरखा, ताप्लेजुङ, संखुवासभा, रसुवालगायत चीनको तिब्बतसँग जोडिएका सीमावर्ती क्षेत्रका स्थानीयवासीले अनेकौं समस्या झेल्दै आएका छन्। तर मुख्य दलका उम्मेदवारले चीनसँगको सीमा विवाद र सीमा क्षेत्रमा स्थानीयले झेल्नु परेका समस्याबारे न सार्वजनिक रूपमा बोलेका छन् न त त्यसलाई चुनावी एजेन्डा नै बनाएका छन्। सबैभन्दा बढी चीनसँगको सीमा समस्या हुम्लामा देखिएको छ। सरकारी प्रतिवेदनले समेत हुम्लाका सीमावर्ती भूभागहरू चीनले अतिक्रमण गरेको देखाएको छ। गत वर्ष सरकारले हुम्लाको नाम्खास्थित लिमी लाप्चादेखि हिल्सासम्मको सीमा क्षेत्रमा चिनियाँ पक्षले नेपाली भूमि अतिक्रमण गरेको भन्दै त्यसको छानबिन गर्न अध्ययन समिति बनाएको थियो। गृह मन्त्रालयले सहसचिव जयनारायण आचार्यको संयोजकत्वमा हुम्लामा चीनसँग देखिएको सीमा विवादको सत्य तथ्य पत्ता लगाउन सात सदस्यीय अध्ययन समिति बनाएको थियो। आचार्य प्रतिवेदनले समेत हुम्लामा चीनसँग सीमा विवाद रहेको स्पष्ट औंल्याएको छ। प्रतिवेदनमा हुम्लाको किट खोलाको पानीको मुहान नै चिनियाँ पक्षले लिने प्रयास गरेको, एकतर्फी रूपमा चीनले सीमा क्षेत्रमा तारबार लगाएको विषय उल्लेख गरेको गृह मन्त्रालय स्रोतले जनाएको छ। प्रतिवेदनले एकतर्फी रूपमा चीनले लगाएका तारबार हटाउन पहल थाल्न नेपाल सरकारलाई सुझाव दिएको थियो। तर, प्रतिवेदनले औंल्याएका समस्या र त्यसको समधानका लागि दिएका सुझावहरू सरकारले बेवास्ता गर्दै आएको छ। चीनले लिमी लाप्चा क्षेत्रको सीमावर्ती क्षेत्रमा एकतर्फी रूपले भवन निर्माण गरेको प्रतिवेदनले औंल्याएका छन्। अध्ययन समितिले चीनसँगको सीमा विवाद कूटनीतिक माध्यमबाट सुल्झाउन सुझाव दिएको प्रतिवेदनमा उल्लेख छ। यद्यपि, गृह मन्त्रालययले आचार्य प्रतिवेदनलाई गोप्य राखेको छ। अध्ययन समितिका संयोजक आचार्यले उक्त प्रतिवेदन गृहमन्त्री बालकृष्ण खाँणलाई बुझाएका थिए। आचार्य अहिले ललितपुर जिल्लाका प्रमुख जिल्ला अधिकारी छन्। सो अध्ययन प्रतिवेदन गुपचुप राखिएकोबारे सरोकारवालाहरूले आश्चर्य व्यक्त गर्दै आएका छन्। नेपाल र चीनबीच सीमा विवाद सार्वजनिक भएपछि त्यसबारे बेइजिङको समेत ध्यानाकर्षण भएको छ। गत असार ३० गते परराष्ट्र मन्त्रालय र चिनियाँ विदेश मन्त्रालयको सीमा हेर्ने डेस्कका अधिकारीबीच भर्चुअल संवाद भएको थियो। सो क्रममा दुई पक्षबीच संयुक्त रूपमा सीमा निरीक्षण गर्ने सहमति भएको थियो। नेपाल र चीनबीच सीमा निरीक्षण नहुँदा सीमा क्षेत्रमा समस्या आउने गरेको छ। हुम्लाको लिमीस्थित लोलुङजोङमा पनि सीमा विवाद देखिएको छ। गोरखाको उत्तरी भेगमा पनि चीनले एकतर्फी रूपमा तार लगाएर विवाद सिर्जना गरेको छ। नेपाल र चीनबीचको सीमाको लम्बाइ १ हजार ४ सय १४ किलोमिटर छ। नेपाल र चीनबीचमा रहेका कतिपय सीमा स्तम्भहरू हराएका छन्। हराएका सीमाको खोजबिनसमेत भएको छैन। दोलखाको लामाबगर पूर्वपट्टिको कोर्लाङपारिको टुप्पोमा हुनुपर्ने स्तम्भ पहाडको फेदमा छ। दोलखाका स्थानीयवासीले पटकपटक आवाज उठाए पनि राजनीतिक दलहरूले त्यसको सुनुवाइ गरेका छैनन्। प्रतिनिधि र प्रदेशसभा निर्वाचनको बेलासमेत चीनसँगको सीमा विवादलाई ठूला दलहरूले नै ओझेलमा पारेका छन्। ठूला दलले चीनसँगको सीमा विवाद समाधान गर्न पहल नगर्नु र चुनावका बेलासमेत आश्वस्त बनाउन नसक्नु दलहरूको गम्भीर गल्ती भएको सीमावर्ती क्षेत्रका बासिन्दाहरूले बताएका छन्। यस्तो थियो सुगौली सन्धिपछिको पहिलो नक्सा नयाँ नक्सा : प्रमाण संकलनको जिम्मा विज्ञ समूहलाई संसद्को ऐतिहासिक निर्णय : लिम्पियाधुरासहितको नक्सा सर्वसम्मत ओलीले चुच्चे नक्सा बनाएर नेपाललाई अविस्मरणीय गुन लगाए : थापा प्रधानमन्त्री देउवालाई ओलीको प्रश्न : नेपालको दिल्ली दूतावासमा चुच्चे नक्सा खोइ ? चुच्चे नक्साविरुद्धको घेराबन्दी हो गठबन्धन, जनता र राष्ट्रहितमा छैन : महासचिव पोखरेल नक्सामा समेटिएको भूगोल एमालेले फिर्ता ल्याउँछ : ओली भाषण गरेर मात्रै भूमि फिर्ता आउँदैन : प्रधानमन्त्री देउवा दार्चुला पुगेर प्रचण्डले भने चुच्चे नक्सा मैले बनाएको हो, ओलीले होइन चुच्चे नक्सा : सुदूरपश्चिममा चुनावी मुद्दा चुच्चे नक्सा जारी गर्दा प्रतिगमनकारीको आरोप लाग्छ भने त्यो स्विकार्छौं"
नेतालाई माझी बस्तीको भोट मात्रै प्यारो,"बागलुङ : बागलुङ सदरमुकामदेखि करिब पाँच किलोमिटर टाढा रहेको माझी बस्तीमा राजनीतिक दलका नेता कार्यकर्ताहरूको चहलपहल बढ्दो छ। प्रतिनिधि तथा प्रदेशसभा निर्वाचनको मिति नजिकिएसँगै आफ्नो पार्टीका उम्मेदवारलाई मत माग्न जाने स्थानीय नेता कार्यकर्ताको आवतजावतले बस्ती सुनसान हुन पाएको छैन। बागलुङ नगरपालिका१ खनियाँबासमा रहेको बस्तीमा स्थानीय नेता, कार्यकर्ता आफ्नो पार्टीका उम्मेदवारलाई मत माग्दै दैनिक जाने गरे पनि स्वयं उम्मेदवार भने भोटको अपिल गर्न पुगेका छैनन्। विस्थापित भएको करिब तीन दशकपछि आफ्नै थातथलोमा फर्किएका माझी समुदायलाई राजनीतिक दलहरूले एकीकृत बस्ती निर्माण गरी घर उपलब्ध गराएको भन्ने जश लिँदैभोट माग्ने गर्छन्। २०४८ सालमा बागलुङपोखरा राजमार्ग निर्माण गर्दा खनियाँबासमा रहेको माझी बस्ती विस्थापित भएका थिए। तीन दशक बागलुङ नगरपालिका१ बाङ्गेचौर खेलमैदानको पूर्वपट्टिको भागमा सुकुम्बासी जीवन बिताएमा माझीहरूलाई २०७५ सालमा बागलुङ नगरपालिकाले एकीकृत बस्ती निर्माण गरी घरजग्गा धनी लालपुर्जासहित पुरानै ठाउँमा पुनस्र्थापना गरेको थियो। एकीकृत बस्ती निर्माणसँगै थप पूर्वाधार र रोजगारी नै माझी समुदायको मुख्य समस्या हो। माझी समुदायमा तत्कालीन माग नै दलका उम्मेदवारलाई भोट माग्न तगारो बनेका छन्। सबैलाई हाम्रो भोट चाहिन्छ, तर हाम्रा माग पूरा हुँदैनन् स्थानीय देउकुमारी माझीले भनिन्, हाम्रो भोट प्यारो, समस्या तगारो मान्नु हुन्छ। बस्तीमा १८ घर छन्। १४ घर बस्ती व्यवस्थापनबाट र चार घर जनता आवास कार्यक्रमबाट निर्माण गरिएको हो। नगरपालिकाले खरिद गरेको जग्गामा घर निर्माण गरेका गमसिंह माझी, रामबहादुर माझी र यमबहादुर माझीले लालपुर्जा पाएका छैनन्। बस्तीमा ४० भोट छन्। धेरै संख्यामा मत संख्या हुँदा राजनीतिक दल लोभिएका छन्। निर्वाचनका बेला भोट माग्न आए पनि जितेपछि फर्केर नआएको देउकुमारी माझीको गुनासो छ। भोट माग्न उम्मेदवारहरू आउँछन् तर जितेर गएपछि उनीहरूको नाक, मुख देख्न पनि पाइँदैन, माझीले भनिन्, हामीले देखे पनि उहाँहरूले देख्नुपर्छ भनेर परपर हेरेर हिँड्ने गर्नुहुन्छ। स्थानीय तहको पहलमा माझी बस्ती पुग्ने पक्की सडक निर्माण र ढलको व्यवस्थाको काम भइरहेको छ। निर्माणको काम आधा सकिएको स्थानीय कृष्ण माझीले जानकारी दिए। बस्तीमा एक घर एक धारा र केन्द्रीय विद्युत् जडान गरिएको छ। बस्तीको लागि आधारभूत पूर्वाधार क्रमागत रूपले निर्माण भए पनि मुख्य समस्या रोजगारीको अवसर भएको माझीको भनाइ छ। रोजगारी भए शिक्षा र स्वास्थ्यलाई सँगसँगै लैजान सक्छौं। चुनाव जितेर गएपछि फर्केर नआउँदा साह्रै चित्त दुख्छ, ७३ वर्र्षीय देउकला माझीले भनिन्, हाम्रा पनि आवश्यकता पूरा गर्नु पयो। भोट माग्न आउनेलाई बस्तीका युवाहरूलाई रोजगारीको व्यवस्था गरिदिन माग राख्ने उनले बताइन्। कृष्ण माझीले भने, चुनावमा माग पूरा गरिदिने वाचा गर्नुहुन्छ तर जितेपछि फर्केर आउनु हुँदैन। आयआर्जनको लागि लायन्स क्लबले आयआर्जनको लागि कुखुरा र बाख्रापालन गर्न सहयोग गरेको छ।"
घाम उदाएसँगै,"छायाँ मसँग छ कि म छायाँसँग छु ? म हिँड्दा ऊ पनि हिँड्छ म बस्दा ऊ पनि बस्छ म सर्दा ऊ पनि सर्छ म नाच्छु ऊ पनि नाच्छ म सुत्छु ऊ पनि सुत्छ छायाँ, जागा हुन्छ तुरुन्तै घाम उदाएसँगै। कतै पानीमा, सिसामा, ऐनामा देखापर्ने प्रतिविम्ब बत्तीको प्रकाश छेकिँदा देखापर्ने अँध्यारो ओझेल पर्छ टक टलक टहक कस्तो हुन्छ छनक ? खान चाहियोस् न लाउन न्यायअन्याय ध्यानदृष्टि शिरदेखि पाउ चकमन्न धाऊ घरिघरि त लाग्छ उफ् उफ्, यो कस्तो घाउ ? चन्द्रसूर्य किरण छेकिएको ठाउँ कोल्टो प्रकाशहीन स्थिति थाछैन यो, यो कस्तो हो परिस्थिति कालो (अँध्यारो) नभन मलाई । लम्बेतान हुँ या छोटो डल्लेफर्सी जस्तो मोटो स्फुरित गति कति हिडिँयो कति रूख, पात, हाँगा फहराएर झन्डा धुपमा शीतलता प्रदान गर्नु मेरो कर्म हो मेरो धर्म हो। शान्त एकान्त तलाउ वनजंगल, भीरपाखा कुनाकन्दरा गड्तिरै गड्तिर पनि लाग्छ, तिमी सँगै लहराउँ यो पहाड, त्यो पहाड आकाशमुनि रमाइलो फाँट कालो मुर्कट्टाजस्तो कला छायाँ हो छायाँ जागा हुन्छ तुरुन्तै घाम उदाए सँगै।"
समाज रूपान्तरणका लागि नाट्य महोत्सव,"मण्डला थिएटरको आयोजनामा मंसिर ९ देखि १७ गतेसम्म दोस्रो नेपाल अन्तर्राष्ट्रिय नाट्य महोत्सव हुँदै छ। महोत्सवमा १४ देशका २१ वटा नाटक मञ्चन हुने भएका छन्। महोत्सवको तयारी केकस्तो छ भन्ने विषयमा मण्डलाकी अध्यक्ष तथा महोत्सवकी संयोजकनिर्देशक सिर्जना सुब्बासँग अन्नपूर्ण पोस्ट्का इन्द्र चौधरीले गरेको कुराकानी : महोत्सव आउन मात्र १३ दिन बाँकी छ तयारी कहाँसम्म पुग्यो ? बाहिरबाट आउने नाटक र ती टिम कुन दिन कसरी आउने, उनीहरूको नाटक कहिले मञ्चन हुने, एक दिनमा कति सो राख्ने भन्ने कार्यतालिका फाइनल भइसकेको छ। बाँकी भनेको हामी पनि फेस्टिभलको अन्तिम (क्लोजिङ) मा आफ्नै नाटक देखाउने तयारीमा छौं। त्यसको रिहर्सल भइरहेको छ। सबै डिपार्ट आआफ्नो काममा निकै व्यस्त छौं। महोत्सवमा कस्ता खालका नाटकहरू मञ्चन हुँदैछन्। यसको थिम के हो ? महोत्सवको नारा सामाजिक रूपान्तरणको लागि रंगमञ्च : विविधताको उत्सव भन्ने छ। यही थिममा आधारित नाटकलाई स्थान दिँदैछौं। यसको अर्थ विश्वभरिबाट नाटकहरू एकै ठाउँमा आउनु भनेकै एक प्रकारको उत्सव हो। समाज रूपान्तरणमा केही न केही भूमिका खेल्छ भनेर सामाजिक, सांस्कृतिक थिम बोकेका नाटक मञ्चन हुनेछन्। अर्को कुरा, रंगमञ्च भर्खरै कोभिडबाट तंग्रिँदै गरेको अवस्था छ। थिएटर गर्न अर्को छुट्टै ऊर्जा पनि होस् भन्ने हिसाबले पनि हामी यो महोत्सव गर्दैछौं। पहिलो महोत्सव संयुक्त आयोजनामा भएको थियो तर अहिले मण्डला एक्लै किन ? नेपाल अन्तर्राष्ट्रिय नाट्य महोत्सव हुनुभन्दा धेरै पहिले पनि मण्डलाले यस्तो खालको महोत्सव आयोजना गरिसकेको छ। त्यतिखेर पनि मण्डला एक्लैले नै गरेको थियो। सधैंभरि धेरै ठूलो टिमसँग काम गर्न सकिँदैन। कोभिडले भर्खरै तंग्रिएको अवस्थामा अन्य थिएटरहरूसँग सल्लाह गर्दा महोत्सव गर्नका लागि तयार नभएको प्रतिक्रिया दिनुभयो। त्यसपछि मण्डला एक्लैले आँटेको हो। तर, उहाँहरूको साथ र सहयोग भने रहन्छ नै। कला क्षेत्र (रंगमञ्च) कोभिडको मारमा परेको अवस्थामा यति खर्चिलो देखिने यो महोत्सव कसरी सम्भव छ ? खासमा असम्भव भन्ने कुरा हुँदैन। राम्रोसँग सफल हुने नहुने केही चिन्ता त अवश्य पनि छ। तर, मण्डलासँग यसअघि पनि धेरै महोत्सव गरिसकेको अनुभव छ। पहिलेको महोत्सवबाट मण्डलाले घाटा नब्यहोरेको पनि होइन। तर, कहिलेसम्म डराएर बस्ने भनेर यो महोत्सवको आयोजना गर्दैछौं। त्यसैले यस्तो कुरामा सबैभन्दा ठूलो कुरा आँट नै हो। वास्तवमा हाम्रो साझेदारी संस्था जीआईजेड छ। उक्त संस्थाले सम्पूर्ण बजेट (खर्च)को ४० प्रतिशत बजेट हामी बेहोर्न तयार छौं भनेपछि यो सम्भव भएको हो। यो महोत्सवबाट के सन्देश दिन खोजिएको हो ? आर्टको दायरा धेरै फराकिलो छ। यसबाट समाजले ठ्याक्कै यही कुरा नै पाउँछ भन्ने हुँदैन। बरु समाजले चाहिँ यसबाट के लिन्छ त्यो मुख्य कुरा हो। महोत्सवमा नेपालको नाटक मात्र नभएर विश्वका १४ ओटा देशबाट २१ ओटा नाटक आउँदैछन्। यसबाट के भन्न सकिन्छ भने नेपाली थिएटर वा दर्शकलाई विदेशका कला, संस्कृतिलाई ती देशमै गएर बुझ्न धेरै समय लाग्न सक्छ। तर, महोत्सवमा ती सबै देशको कला, संस्कृतिबारे एउटै महोत्सवबाट थाहा पाउन सक्छ। त्यसैले यो नेपाली थिएटर र समाजका लागि निकै उपयोगी हो जस्तो लाग्छ । राज्यको महोत्सवप्रतिको नजर कस्तो छ ? राज्यले कला क्षेत्र (विशेषगरी रंगमञ्च)प्रति खासै चासो दिएको छैन। महानगरलगायत विभिन्न निकायलाई सहयोगका लागि अपिल गरेका छौंं। तर, विगतका अभ्यास हेर्दा सहयोग पाउँछौं वा पाउँदैनौं टुंगो छैन।"
"ताप्लेजुङमा अटो दुर्घटना : दुई जनाको मृत्यु, एक जना गम्भीर",ताप्लेजुङ : ताप्लेजुङमा सदरमुकाम फुङलिङमा शनिबार बिहान अटो दुर्घटना हुँदा दुई जनाको मृत्यु भएको छ । एक जना गम्भीर घाइते भएका छन् । पाथीभरा याङ्वरक गाउँपालिका नाङखोल्याङका ७५ वर्षका धनबहादुर गुरुङ र ११ वर्षका उनका नाति इशान गुरुङ रहेको ताप्लेजुङ प्रहरी प्रमुख डीएसपी कैलाश राईले जानकारी दिए। उनका अनुसार फुङलिङ नगरपालिका ८ बेजम्बुबाट सुकेटार विमानस्थलतर्फ हिंडेको १००२००३ ह ३९०० नम्बरको अटो दोखुको नाम्लेपाटी माथि घ्याङ डाँडामा दुर्घटना भएको हो । डीएसपी राईका अनुसार गम्भीर घाइते भएका अटो चालक गंगाराम राईलाई उपचारका लागि ताप्लेजुङ जिल्ला अस्पताल ल्याइएको छ । घटनास्थलमा प्रहरी टोली पुगिसकेको र विस्तृत विवरण केहि समयपछि आउने उनले बताए।
सबै खेलाडी देशका कमान्डो,"काठमाडौं : सन् १९८६ मा दक्षिण कोरियामा सम्पन्न १०औं एसियाली खेलकुदका कांस्य पदक विजेता तेक्वान्दो खेलाडी राजकुमार राईले सबै खेलाडी देशको कमान्डो भएको बताएका छन्। उनी अभिनित नेपाली चलचित्र सोल अफ द कमान्डोको ट्रिजर रिलिज तथा पत्रकार भेटघाट कार्यक्रममा बोल्दै उनले सो कुरा बताएका हुन्। सन् १९९९ मा नेपालमै आयोजना भएको आठौं दक्षिण एसियाली खेलकुदका स्वर्ण पदक विजेता राईले भने, विश्वमा देशलाई चिनाउने र राष्ट्रको झण्डा फहराउने काम त्यहाँका खेलाडीले गर्छन्। त्यसैले खेलाडीहरू हरेक देशका कमान्डो हुन्, राईले भने। उनले गोर्खाली सेनाको बहादुरी, साहस र जीवन संघर्षलाई आधार बनाएर नेपाली चलचित्र सोल अफ द कमान्डो निर्माण गरिएको जानकारी दिए। उनले सन् १९९८ मा निर्माण भएको द कमान्डो चलचित्रलाई आधार बनाएर सोल अफ द कमान्डो निर्माण गरिएको बताए। युवराज राईको निर्देशनमा बनेको निर्माण भएको सोल अफ द कमान्डो मंसिर २३ गतेबाट प्रदर्शन हुँदैछ। चलचित्रमा राजकुमार राईसँगै कमला खापुङ लिम्बू, सेसुका राई, शिशिर वाङ्देल, नरेन खड्का, संगीता लावती, पुष्पा श्रेष्ठलगायतको अभिनय छ। निर्मातामा विजया राई, रवि थापा, मिलन राई र डेनी लिम्बू छन्। एनबी महर्जन र सानुकुमार महर्जनको द्वन्द्व, सिमोन राजवंशीको कोरियोग्राफी र दीर्घ गुरुङको छायांकन छ। कार्यक्रममा नेपाल ओलम्पिक कमिटीका महासचिव निलेन्द्रराज श्रेष्ठ, नेपाल भारोत्तोलन संघका अध्यक्ष राम श्रेष्ठ, नेपाल फेन्सिङ संघका महासचिव सुजनलाल श्रेष्ठ लगायतको उपस्थिति रहेको थियो।"
युवामाझ नाइट क्लबमा केपी ओलीको इन्ट्री (तस्बिर),काठमाडौं : निर्वाचन आउन ८ दिन बाँकी रहँदा शीर्ष नेता चुनावी अभियानमा देश दौडाहामा रहेका छन्। प्रतिनिधिसभा र प्रदेश सभाका सदस्यका उम्मेदवारहरु पनि चुनावी प्रचार प्रसारमा छन्। आफ्ना दलका उम्मेदवारलाई भोट माग्न राजनीतिक दलका शीर्ष नेताहरु विभिन्न स्थानमा चुनावी सभामा निस्किएका हुन् । उनीहरुले मतदातालाई लक्षित गर्दै विभिन्न आश्वासन बाँडिरहेका छन्। यता निर्वाचनको प्रचार प्रसारका क्रममा कात्तिक २२ गतेदेखि झापा पुगेका नेकपा एमालेका अध्यक्ष एवं पूर्वप्रधानमन्त्री केपी शर्मा ओली शुक्रबार दिउँसो सुनसरीको धरान पुगेर कार्यकर्ता भेलालाई सम्बोधन गरेका थिए। धरानको कार्यक्रमपछि काठमाडौं फर्किएका ओली शुक्रबार राति अचानक काठमाडौंको ठमेलस्थित नाइटक्लबमा पुगेका छन्। ओली केही सहयोगीहरुसहित एलओडी नाइटक्लबमा पुगेका हुन्। नाइटक्लबमा ओली रातो ज्याकेट र जिन्स पाइान्ट लगाएर देखा परेका थिए। उनी क्लबमा पुग्दा युवायुवतीले नेपालको झण्डा फहराएका थिए। स्टेजमा पुगेर सम्बोधन गरेका ओलीले हात हल्लाएर अभिवादनसमेत गरेका थिए। ओलीले एलओडी पुगेर नयाँ ऱ्याप गीत सार्वजनिक गरेकोसमेत जानकारी दिए। एलओडी पुगेर ओलीले नयाँ र्याप गीत सार्वजनिक गरेको जानकारी दिए। ओलीको आफ्नो नाममा बनेको चुनाव लक्षित सहर सहरमा ओली सार्वजनिक भएको छ। शुक्रबार नै केपी बा नामको अर्को र्याप गीत पनि सार्वजनिक भएको थियो।
नेपालमा छाताधारी फौज,"बडामहाराजाको पालादेखि १८२५ सालसम्म गोर्खाली सेना, २०१६ सम्म नेपाली सेना, २०१७ पछि शाही सेना, त्यसपछि शाही नेपाली सेना र २०६३ पछि फेरि नेपाली सेनाले चिनिएको छ। १६१६ सालमा राजा द्रव्य शाहले भगीरथ पन्तलाई सेनापति काजी बनाएर खडा गरिएको नेपाली सेनाको जन्मस्थल गोर्खाको लिगलिगकोट हो। पछि बडामहाराज पृथ्वीनारायण शाहको पालामा १८१९ सालमा मात्र पश्चिमा पाराको कम्पनी अर्थात्् गुल्मको संगठनमा सञ्चालन गर्न थालियो। त्यसपछि एकैपटक महाराज गिर्वाण युद्धको पालामा जनरल भीमसेन थापाले पल्टन अर्थात् रेजिमेन्ट तथा कम्पु अर्थात् ब्रिगेडको संरचना थपे। पछि राणाहरूले बटालियन अर्थात्् गण तथा डिभिजन अर्थात् प्रितना थप गरे। यसरी नेपाली सेनामा परम्परागत संगठन हुँदै कम्पनी, रेजिमेन्ट, बटालियन, ब्रिगेड तथा डिभिजनसम्मको संगठन खडा हुँदै गए। राजा द्रव्य शाहदेखि १८१९ सालको बीचमा पक्कै पनि सैनिक संगठन थिए। त्यसमा के दरबन्दी थिए ? कुन कुन दर्जा थिए ? ककसले कति कमान्ड गर्थे ? भन्ने कुरा हालसम्म खोजतलासी गर्ने काम भएको लेखकले पाएको छैन। सुरुमा बडामहाराजको पालादेखि १८२५ सालसम्म गोर्खाली सेना, त्यसपछि २०१६ सालसम्म नेपाली सेना, २०१७ सालपछि शाही सेना, अनि त्यसपछि शाही नेपाली सेना र २०६३ सालपछि फेरि नेपाली सेनाको नामले चिनिएको छ। संसारका केही पुराना सेनामध्ये अग्रपंक्तिमा पर्छ, नेपाली सेना। दुःखको कुरो नेपाली केही विद्वान्ले यो सेनाको स्थापना मिति कसैले १८१९ साल त कसैले १८२५ पनि बनाइदिएका छन्। १८२५ साल जन्ममिति बनाएका कारण गोर्खालीले सो मितिमा कान्तिपुर विजय गरे रे ! अनि मात्र नेपाल बनेको रे गोर्खा। वर्तमान सेना त्यसपछि मात्र नेपाली सेना भएको रे ! माओवादीले भन्दै आएका र हाम्रा स्याल हुइँयाहरूले भन्दै आएको २४० वर्षदेखिको राजवंश पनि यही काल्पनिक कहानीले गर्दा हो। कुन विद्वान्ले र कुन प्रमाणका आधारले राजा द्रव्य शाह १६१६ सालदेखि ज्ञानेन्द्र २०६३ सालको काललाई खण्डीकरण गर्ने त ? के द्रव्य शाहका सन्तति र अटुट गोर्खा राजाका राजा होइनन् त ज्ञानेन्द्र ? द्रव्य शाहले खडा गरेको सेनाको क्रमिकता होइन त वर्तमान सेना ? आम विद्वान्लाई यो लेखक के स्मरण गराउँछ भने १८२५ सालअगाडि पनि काठमाडौं उपत्यकामा नेपाल भन्ने छुट्टै देश कतै थिएन। थियो भने भक्तपुर, ललितपुर र कान्तिपुर भन्ने तीन अलग राज्य थिए। हो, उपत्यकालाई भौगोलिक चिनारी दिन परम्परागत राज्यको राजधानी पनि भएकाले नेपाल भनिन्थ्यो। राजा द्रव्य शाहदेखि १८१९ सालको बीचमा पक्कै पनि सैनिक संगठन थिए। त्यसमा के दरबन्दी थिए? कुन कुन दर्जा थिए? ककसले कति कमान्ड गर्थे? भन्ने कुरा हालसम्म खोजतलासी गर्ने काम भएको लेखकले पाएको छैन। वास्तवमा जमिनमा नै नेपाल फेला परेको बडामहाराजा पृथ्वीनारायणले गोर्खा राज्यबाट विभाजित भूगोलहरूलाई समेत १८२५ सालको इन्द्रजात्राको दिनमा नेपाल भनी सम्बोधन गरे। यो सत्य हो। त्यसपछि मात्र टिष्टादेखि काँगडासम्मको विशाल नेपाल फेरि संगठित भएको थियो। मनमौजी तिथिमिति लेखिनुमा सैनिक जंगी अड्डाको आफ्नो खोज नहुनु र आफूले अडान लिन नसक्दाको परिणाम हो। सैनिक बर्दी नलगाउने विद्वान्हरूको मन मर्जी नहोस्, सेनाको जन्ममितिमा। लेखको यही कामना छ। नेपाली सेनाको विकास क्रममा सेनाभित्रका विभिन्न अंगहरूको ठूलो योगदान रहेको छ। तीमध्ये प्यारा अंग पनि एक हो। जसलाई हाल आएर छाताधारी फौज वा एअर वोर्न टुप्सको रूपमा चिनिन्छ। नेपालमा यसको इतिहास केलाउँदा २०२२ भदौ ५ गते उपसेनानी (सहायकरथी) चिनियाँबहादुर बस्नेतको नेतृत्वमा चारजना अधिकृत, चारजना जमदार र सातजना बिल्लादार गरी जम्मा १५ जना मित्रराष्ट्र इजरायल गएर प्याराजम्प शिक्षकको तालिम लिएका थिए। त्यो टोलीले सुरुमा प्यारा बेसिक र त्यसपछि प्यारा शिक्षक तालिम पाएका थिए। उक्त शिक्षक तालिम गर्ने टोलीमा उपसेनानीहरू चिनियाँबहादुर बस्नेत, तुलाबहादुर थापा, उज्ज्वलनारायण शाह र मानबहादुर शाह थिए। जमदारहरूमा ठाकुरराज थापा, रवीन्द्र कार्की, शेखरकुमार हमाल र नारायणराज रेग्मी थिए। हुद्दामा पूर्णलाल श्रेष्ठ, भरतमान रञ्जितकार, छानबहादुर गुरुङ, वसन्त गुरुङ, इन्द्रबहादुर अधिकारी र कृष्णबहादुर गुरुङ तथा अमल्दार पञ्चसिंह गुरुङ थिए। हुद्दा कृष्णबहादुर गुरुङ पछि सुबेदार छँदा जम्प मास्टर भए। सोही क्रममा २०२९ भदौ २९ गतेको हवाई दुर्घटनामा परे। उनको त्यसमै मृत्यु भयो। अमल्दार पञ्चसिंह गुरुङ नेपाली सेना छोडेर पछि प्रहरीको डीएसपी भए। त्यो टोलीसँग इजरायलमा प्यारा जम्प सकिएपछि फोटोमा देखाएअनुसार इजरायलको राष्ट्रपति जालमान साजारले भेट गरेका थिए। इजरायलका राष्ट्रपति जालमान साजारले नेपाली टोलीनेता उपसेनानी चिनियाँ बस्न्यातलाई भेट गर्दै। पहिलो टोलीले इजरायलमा तालिम गर्दा गर्दै नेपाली सेनाबाट थप एक सय जनाको एक गुल्म पनि प्यारा जम्पको बेसिक तालिम गर्न इजरायल पठाइयो। जसमा मेजर यदुवनशमशेर राणाले नेतृत्व गरी मेडिकलबाट क्याप्टेन डाखगेन्द्र श्रेष्ठ र इन्जिनियरबाट मेजर यज्ञविक्रम राणा पनि सोही टोलीमा गएका थिए। उक्त दुवै टोली तालिम पूरा गरी २०२२ चैत्र ४ गते नेपाल फर्कियो। नेपाल फर्किएको तीन दिनपछि उक्त टोलीमध्ये एक सेक्सनले चैत्र ८ गते घोडेजात्राको दिन काठमाडौंको टुँडिखेलमा प्याराजम्प गरी पहिलोपटक नेपालमा प्रदर्शन गरेको थियो। त्यही दिन राजा श्री ५ महेन्द्रबाट पहिला इजरायली प्याराविङ लगाइसकेका १ सय १५ जनालाई नै नेपाली पाराको प्याराविङ प्रदान भएको थियो।सोही अवसरमा राजा श्री ५ महेन्द्रको निमन्त्रणामा इजरायलको राष्ट्रपति जालमान साजारको पनि उपस्थिति थियो। प्याराविङ प्रदान गर्ने कार्यक्रमका लागि नै उनलाई नेपाल बोलाइएको थियो। नेपाली सेनाको इतिहासमा उक्त प्यारा जम्प गर्ने टोलीलाई ठूलो महत्व दिएर नेपाल तथा इजरायलका राष्ट्र प्रमुखहरूको उपस्थिति भएको हो।नेपालमा छाताधारी सैनिक अंगको विकासलाई मूल्यांकन गर्दा इजरायल सरकारको तर्फबाट नेपाल आएका लेफ्टिनेन्ट कर्नेल मार्सल तुबियालाई सम्झनु पर्छ। जसको ठूलो योगदान छ। नेपालमा सात वर्ष बसेर उनले इजरायल सरकारको सहयोगबाट प्राप्त प्यारा तालिम गराउन चाहिने सम्पूर्ण ट्रेनिङ इन्स्टलेसन महाराजगन्जस्थित लक्ष्मी निवास दरबार परिसरमा स्थापना गरे। उनको मातहतमा इजरायली क्याप्टेन खुरे र क्याप्टेन गब्बईले पनि ठूलो भूमिका निभाएका थिए। कर्नेल मार्सलको टोली २०२२ साल असोज महिनामा नै नेपाल आएको थियो। जसले नेपाली सेनामा प्याराजम्प, प्याराकमान्डो, पाथ फाइन्डरजस्ता तालिम सञ्चालनमा सहयोग गरी तत्कालीन युवराज श्री ५ वीरेन्द्र तथा अधिराजकुमार श्री ५ धीरेन्द्रलाई पनि प्याराजम्प गराएका थिए। नेपाल इजरायल सम्बन्धमा नेपाली सेनाको छाताधारी फौज कोसेढुंगा साबित भएको छ। नेपाली सेनामा पहिलोपटक विशेष फौज खडा गर्न इजरायलको अहम् भूमिका रहेको मानिन्छ। इजरायलबाट तालिम प्राप्त गरी फर्केका १ सय १५ जनाको टोलीलाई काठमाडौं महाराजगन्जस्थित मोहनशमशेर राणाको लक्ष्मी दरबारमा २०२२ चैत्र ४ गतेबाट राखियो। उक्त दरबारमा नेपाली सेनाको अंग बसेको पहिलोपटक थियो। चैत्र ८ गते नै उक्त टोलीलाई प्यारागुल्म नामकरण गरी जसअन्तर्गत प्यारा ट्रेनिङ स्कुल, डेलिभरि सेक्सन र फोल्डिङ सेक्सन राखियो। उक्त टोलीलाई नेपाली सेनाको प्रचलित खाइपाई आएको तलब र रासनमा सुविधा बढाइयो। तलबमा ३० प्रतिशत थप र रासन स्केलमा दोब्बर सुविधा दिएर उक्त गुल्म खडा भएको थियो। क्रमिक रूपले विस्तार गर्दै लैजाने क्रममा ओभर अल कमान्ड प्रमुख सेनानीले गर्ने गरी प्यारा राइफल गुल्मबाट प्यारागण र प्यारा तालिम शिक्षालय खडा भए। प्यारागणलाई पछि गएर भैरवनाथ गणको निसान प्रदान गरी भैरवनाथ नामकरण भयो। यो नै नेपाली सेनाको पहिलो स्पेसल फोर्स हो। सुरुको प्यारा राइफल गुल्म इजरायल पुगेर तालिम प्राप्त स्पेसल फोर्स हो। पछि गएर भैरवनाथ गणकै गुल्मको नाम लिएर बेलायतको स्पेसल फोर्सबाट तालिम प्राप्त घ गुल्म र पछि फेरि पनि इजरायली सेनाबाट तालिम प्राप्त भैरवनाथ ङ गुल्म थपिए। अहिले ती घ गुल्म र ङ गुल्मलाई एकत्रित गरेर युद्ध भैरव गण स्पेसल फोर्स बनाइएको छ। वास्तवमा युद्ध भैरव गण पनि भैरवनाथ गणको सन्तति नै हो। हालसम्म नेपाली सेनामा प्याराजम्प गर्ने अर्थात् छाताधारी तालिम गर्ने हजारौं छन्। अति नै परिश्रम र कडा तालिम गर्ने विशेष फौज (स्पेसल फोर्स) को रूपमा प्यारा गुल्म र पछि विस्तार हुँदै गएका गणसमेत रहेका थिए। अहिले पनि छन्। यसरी सुरु भएको छाताधारी फौजको हाल बाहिनी नै खडा भइसकेको छ। अर्को रोचक तथ्य के पनि हो भने नेपाली सेनाको मेडिकल अंगमा मात्र महिला कर्मचारी भर्ना गरिने गरिएकोमा यस छाताधारी फौजका लागि प्यारा फोल्डरको रूपमा महिलाहरू भर्ना गरिए। कतिपय महिलाले प्यारा जम्प गरिसकेका छन्। तीमध्ये पहिलो महिला प्यारा जम्पर उपसेनानी श्रीमती अन्नपूर्ण कुँवर हुन्। पुरुषतर्फ इजरायलमा गएर प्यारा जम्प गर्ने नेपाली सेनाको पहिलो प्यारा जम्पर उपसेनानी (पछि सहायक रथी) चिनियाँबहादुर बस्नेत हुन्। पहिलो टेन्डम जम्प गर्ने सेनानी प्रज्वल बस्नेत हुन्। जसले सहसेनानी (हाल महासेनानी) उज्ज्वल थापालाई साथमा लिएर जम्प गरेका थिए। नेपाली सेनाको छाताधारी फौजको इतिहास खोतल्दा तालिमको र अभ्यासको सिलसिलामा सैनिक पाइलट समेत धेरैले वीरगति पाएका छन्। लेखकले संकलन गर्न सकेकामध्ये वीरगति पाउनेमा अस्टेलियन पाइलट क्याप्टेन किङ, काठमाडौं मालीगाउँका पाइलट सेनानी रामबहादुर कार्की, ललितपुर जावलाखेलका पाइलट सहसेनानी उलेन्द्रध्वज कार्की छन्। यस्तै, काठमाडौं नक्सालका पाइलट उपसेनानी योगेन्द्रजंग थापा, सर्लाही मोतीपुरका सुबेदार कृष्णबहादुर गुरुङ, मकवानपुर कुलेखानीका जमदार प्रेमबहादुर हमाल, अर्घाखाँची हंसपुरका जमदार पूर्णबहादुर थापामगर छन्। यसैगरी, दोलखा मकैबारीका हुद्दा रिक्तबहादुर खत्री, ललितपुर गोदावरीका प्युठ मीनबहादुर तामाङ र ओखलढुंगा जिनाखुका अमल्दार नरबहादुर थापामगर छन्। सबैमा हार्दिक श्रद्धाञ्जली अर्पण छ।सोलुखुम्बु सल्लेरीका सिपाही अगदबहादुर कार्की, लमजुङका सिपाही बुद्धिबहादुर थापामगर, दोलखा बोचका सिपाही कुलबहादुर कार्की, कास्की पोखराका सिपाही कृष्णबहादुर थापा, सिन्धुलीका सिपाही हरिबहादुर भट्टराई तथा ओखलढुंगाका प्युठ तुलाबहादुर थापामगर छन्। रामेछापका सिपाही सिंहबहादुर नगरकोटी, गोर्खा बगानका प्युठ वीरमान थापामगर, भक्तपुर कालिकाका अमल्दार नरबहादुर नगरकोटी, दाङ कालेगाउँका सिपाही दामोदर गिरी, लमजुङका सिपाही जितबहादुर कुँवर पनि छन्। यसैगरी, चरीकोटका सिपाही रामप्रसाद उप्रेती, तनहुँका सिपाही चक्रबहादुर पाण्डे, ओखलढुंगाका प्युठ रामबहादुर रायमाझी, सुनसरी पञ्चकन्याका सिपाही देवबहादुर कुँवर, दैलेख तोलीका सिपाही अविराम थापामगर, तनहुँका सिपाही बेनीबहादुर थापामगर पनि हुन्। ओखलढुंगा कटुन्जेका सिपाही मीनबहादुर गुरुङ, ललितपुर गोदावरीका सिपाही तेजबहादुर लामा, काठमाडौं नैकापका अमल्दार कर्मचारी उदयबहादुर बस्नेत, भक्तपुर चित्तपोलका अमल्दार तेजबहादुर थापा, लमजुङ कुन्छाका हुद्दा अर्जुन कुँवर र चितवन अयोध्यापुरीका आइतबहादुर सुनुवार हुन्। छाताधारी कारबाहीमा उल्लेखितबाहेक अरू पनि वीरगति प्राप्त हुन सक्छन् ? तिनलाई फेरि लेख्दा समेटिनेछ। ती सबै वीर सैनिक तथा विदेशी पाइलटप्रति हार्दिक श्रद्धाञ्जली !  लेखकले भैरवनाथ गण स्पेसल फोर्समा १० वर्ष सेवा गरेका थिए।"
"सामाजिक विभेद र कुसंस्कार अन्त्य गर्नु पर्दैन, नेताज्यू ?","दैलेख : भौतिक संरचनाको दृष्टिकोणले कर्णाली पछि त छ नै। यहाँ सामाजिक कुसंस्कार र विभेद पनि उस्तै व्याप्त छ। समाज बदल्ने र कर्णालीको मुहार फेर्ने अभियानमा हिँडेका नेता र पार्टी पनि यहाँका विभेद र कुसंस्कारप्रति अनदेखा गरिरहेका छन्। उनीहरू, जनताबाट निर्वाचित भइसकेपछि पनि सामाजिक विभेद र कुसंस्कार अन्त्य गर्ने प्रतिबद्धता गर्न समेत चाहँदैनन्। जस्तो कि, प्रतिनिधि र प्रदेशसभाका उम्मेदवारकै घोषणापत्र हेर्दा पनि स्पष्ट हुन्छ। कुनै पनि दलका उम्मेदवारले कर्णालीका सामाजिक कुसंस्कार र विभेद अन्त्य गर्नेबारे एक शब्द पनि चुनावी घोषणापत्रमा खर्च गरेका छैनन्। कर्णालीमा जातीय विभेद व्याप्त छ। दलितका नाममा मान्छेमान्छेबीच छुवाछूत र अवसरमा असमानता छ। छाउपडीका नाममा महिलामाथि अत्याचार छ। बालविवाहले समाजमा जरा गाडेको छ। यी कुरीति र कुसंस्कारले समाजलाई समुन्नत र विकसित हुन रोकेको छ। तर, यहाँको मुहार फेर्न राजनीति गर्ने उम्मेदवारहरू यी विषयमा तै चुप मै चुप छन्। अधिकांश उम्मेदवारहरूका एजेन्डा पुरानै छन्। शिक्षा, स्वास्थ्य, खानेपानी, विद्युत्, रोजगारीजस्ता विषयहरूले मात्रै प्राथमिकता पाएका छन्। साहित्यकार तथा सामाजिक अभियन्ता राधा पौडेलले भौतिक संरचनाको विकास मात्रै विकास हो भन्ने मान्यता समाजका रहेको बताउँछिन्। यही बुझाइका कारण कर्णालीवासी वर्षौंदेखि जगडिएको छाउप्रथा, जातीय विभेदजस्ता सामाजिक कुसंस्कारकुरीतिको सिकार बनिरहेको उनको बुझाइ छ। नेताहरूलाई सामाजिक मुद्दा पनि राजनीतिक सरोकारको विषय हो भन्ने बुझाइ नै छैन, मर्यादित महिनावारी अभियानमा सक्रिय पौडेल भन्छिन् नेता र उम्मेदवारको यी सबालमा प्रतिबद्ध पनि छैनन्, बुझाइ पनि फितलो छ। दल र दलका नेताहरूले प्रथाविरुद्ध जनचेतनासँगै छाउप्रथाविरुद्ध बनेका कानुन कार्यान्वयनमा लैजान आम मतदातासँग एजेन्डा लिएर जानुपर्ने उनको भनाइ छ। निर्वाचनको समयमा मतदातालाई विकासे आश्वासन दिएपछि मत पाइहाल्छौं भन्ने मानसिकता नेताहरूमा रहेको पौडेल बताउँछिन्। दैलेख२ (ख) मा सत्ता गठबन्धनका उम्मेदवार हुन्, योगेन्द्र शाही। माओवादी केन्द्रका शाहीको योगेन्द्रलाई नै भोट किन ? भन्ने प्रचार सामग्री छ। १८ बुँदे उक्त सामग्रीमा न छाउपडी प्रथा (महिनावारी विभेद) को सवाल समेटिएको छ न त अन्य सामाजिक विभेदका मुद्दा नै। कर्णालीको पञ्चवर्षीय गुरुयोजना कार्यान्वयनदेखि महिला, दलित, जनजाति र आर्थिक रूपमा विपन्न वर्गको क्षमता विकास र समान सहभागिताको अवसर सुनिश्चित गर्नेसम्मका एजेन्डा प्रचार सामग्रीमा छन्। शाहीले मृत्युमार्ग बनिरहेको कर्णाली राजमार्ग र प्रदेशसभा क्षेत्रका पालिकामा भएका सडक सञ्जालहरूको अवस्था सुधार गर्ने चुनावी मुद्दा बनाएका छन्। कर्णालीका पूर्वमुख्यमन्त्री महेन्द्रबहादुर शाही यसपटक कालीकोटबाट प्रतिनिधिसभा उम्मेदवार बनेका छन्। शाहीले निर्वाचन लक्षित अबको पाँच वर्ष कालीकोटको मार्गचित्र भन्ने प्रचार सामग्री बनाएका छन्। सडक पूर्वाधार, मोटरेबल पुल, सिँचाइ, खानेपानी तथा सरसफाइ, शिक्षा, स्वास्थ्य, उद्योग, ऊर्जा, पर्यटन तथा वन वातावरण, कृषि, युवा तथा खेलकुद, सञ्चार, सुशासन र सामाजिक विकासको एजेन्डा अघि सारेका छन्। सामाजिक विकासको उनका एजेन्डामा जातीय, लैंगिक विभेद, बालविवाह, बहुविवाह र महिला हिंसाविरुद्ध सचेतना र कानुनी उपचारको व्यवस्था गरिने उल्लेख छ। तर, महिनावारी (छाउपडी) विभेदको विषय समेटिएको छैन। सुर्खेत २ बाट प्रतिनिधिसभा उम्मेदवार कांग्रेसका हृदयराम थानीको चुनावी एजेन्डामा समेत कुसंस्कार र विभेदका सवाल अट्न सकेनन्। प्रदेशसभा (क) मा उम्मेदवार बनेका कांग्रेसका कालीप्रसाद शाक्य र प्रदेश (ख) मा उम्मेदवार बनेका माओवादी केन्द्रका विन्दमान विष्टको संयुक्त संकल्पपत्रमा वीरेन्द्रनगरलाई उपमहानगरपालिका बनाउनेलगायतका प्रतिबद्धता छन्। तर, कुसंस्कार र विभेदका मुद्दा उनीहरूको प्राथमिकतामा पर्न सकेनन्। विकासमा मात्रै होइन, समाज परिवर्तनमा पनि कर्णाली पछि छ। कुसंस्कार र विभेद घटेको छैन। समाज बदल्ने र कर्णालीको मुहार फेर्ने अभियानमा हिँडेका पार्टी र नेता यो विषयमा बोल्दैनन्। निर्वाचन आउँदा प्रतिबद्धता पत्रमा यस्ता विषय समेटिँदैन। यसकै नतिजा मुलुकमा व्यवस्था परिवर्तन भए पनि कर्णाली उस्तै छ। राप्रपा महामन्त्री कुन्तीकुमारी शाही दैलेख१ बाट प्रतिनिधिसभा उम्मेदवार छिन्। जिल्लालाई भ्रष्टाचारमुक्त गरेर सुशासनयुक्त बनाउनेदेखि हरेक पालिकामा ग्रामीण स्वास्थ्य, एम्बुलेन्स सेवा र सुलभ औषधि पसल सञ्चालन गर्नेसम्मका एजेन्डा अघि सारेकी छन्। हरेक दलका उम्मेदवारले वर्षांैदेखि शिक्षा, स्वास्थ्य, खानेपानी, विद्युत्, रोजगारजस्ता एकै खालका चुनावी एजेन्डा बोक्ने गरेका छन्। सामाजिक कुरीति कुसंस्कार र विभेदविरुद्ध बोल्न डराइरहेका छन्। कर्णालीमा व्याप्त छाउपडी प्रथा, जातीय विभेद, बालविवाहजस्ता सामाजिक कुसंस्कार र कुरीतिको रूप नेताले नदेखेझैैँ गरिरहेका छन्। निर्वाचनमा यी मुद्दा बोक्दा उल्टै भोट घट्ने डर उनीहरूमा छ। त्यसैकारण छाउपडी प्रथा (महिनावारी विभेद र सुत्केरी आमामाथि गरिने दुव्र्यवहार), बालविवाह, जातीय छुवाछूत अन्त्यको मुद्दा समावेश हुन नसकेको सामाजिक अगुवाहरू बताउँछन्। २०७४ मा चामुण्डाविन्द्रासैनी ८ की २४ वर्षीया लालसरा विकको छाउगोठमा ज्यान गयो। महिनावारी भएपछि उनी छाउगोठमा बसेकी थिइन्। त्यसको दुई महिना नबित्दै सोही नगरपालिकाकी तुल्सी शाहीको पनि छाउगोठमै ज्यान गयो। २१ वर्षीया शाहीलाई छाउगोठ बसेको बेला सर्पले टोकेको थियो। सर्पले टोकेर घाइते भएकी तुल्सीलाई अस्पताल पुयाउनुको साटो धामीझाँक्रीबाट उपचार गराउँदा ज्यान गुमाइन्। यी त केही उदाहरण मात्रै हुन्। यी घटनाले दैलेखसहित कर्णालीमा महिलाहरू महिनावारी हुँदा छाउगोठ बसेकै कारण भोग्नु परेको पीडालाई प्रतिनिधित्व गर्छ। छाउगोठ बसेको अवस्थामा किशोरी बलात्कृत हुने, सर्प तथा जंगली जनावरको सिकार हुने समस्या उत्तिकै छ। कर्णालीमा छाउगोठ बस्दा हालसम्म दर्जनौंको ज्यान गइसकेको छ। छाउपडीप्रथा दैलेख, कालीकोट, जुम्ला, हुम्ला, जाजरकोट, डोल्पासहित सुर्खेतको पश्चिममा व्याप्त छ। कर्णालीमा छाउ प्रथाले जरा गाडेको सवाल नयाँ भने होइन। महिला सुत्केरी हुँदासमेत भैंसी, बाख्रा गोठमा राख्ने गरिन्छ। कर्णालीमा महिनावारी हुँदा महिलालाई पाँचदेखि सात दिन गोठमा राखिन्छ। सुत्केरी हुँदा ११ देखि १४ दिनसम्म सुत्केरी छाउ बार्नुपर्छ। दैलेखलगायत कर्णालीका विभिन्न क्षेत्रमा छोरा र छोरीमाथि विभेदकारी प्रथा पनि कायमै छ। छोरा जन्मिएपछि बाजागाजासहित स्वास्थ्यसंस्थाबाट घर पुयाएर भोज भतेर गर्ने तर, छोरी जन्मिए हेलाँ गर्ने प्रथा हो। निर्वाचनमा कुनै पनि उम्मेदवारहरूले यस्ता कुप्रथालाई व्यावहारिक रूपमै अन्त्य गर्ने एजेन्डा अघि सार्दैनन्। गृह मन्त्रालयको निर्देशनमा छाउगोठ भत्काउने अभियानअन्तर्गत दैलेखको राकम कर्णालीमा छाउगोठ भत्काउँदै नेपाल प्रहरीलगायत स्थानीय। महिनावारी तथा सुत्केरी भएका बेला छुन नहुने, यसो गरे देवता रिसाउने र पाप लाग्ने परम्परागत अन्धविश्वास नै छाउपडी प्रथाको प्रमुख कारण रहेको ठाटीकाँध गाउँपालिकाकी मनसरा विष्ट बताउँछिन्। महिनावारी भएका महिलाले पुरुष सदस्यलाई छुन, गाईबस्तु, फलफूलका बोटहरू, बालीनाली छुन, घर तथा भान्सामा प्रवेश गर्न, मन्दिर परिसरमा हिँड्न धार्मिक तथा सामाजिक क्रियाकलापमा भाग लिन, दूध तथा दुग्धजन्य पदार्थ खान, पारिवारिक शौचालय, धारा प्रयोग गर्न विद्यालय जान तथा अन्य ठाउँमा जान नदिने गरिएको विष्टको भनाइ छ। २०७६ मा गृह मन्त्रालयको निर्देशनमा स्थानीय प्रशासनको नेतृत्वमा विभिन्न जिल्लाका छाउगोठ भत्काउने अभियान चलेको थियो। त्यसबेला कर्णालीमा १५ सय बढी छाउगोठ भत्काइएको प्रहरीको तथ्यांक छ। युवा अभियन्ता श्याम बीसीले समाजमा जरो गाडेर बसेको कुसंस्कार र कुरीतिलाई अन्त्य गर्न दल र दलका नेताहरू नै जिम्मेवार नभएको बताउँछन्। चुनावका बेला विकासे एजेन्डाहरूलाई मात्र प्राथमिकतामा राख्ने गरेका दल र दलका उम्मेदवारहरूले कर्णालीको विभिन्न क्षेत्रमा व्याप्त विभेद, कुरीति र कुसंस्कारलाई ध्यान नै दिन सकेका छैनन्, बीसी भन्छन्। कांग्रेस केन्द्रीय सदस्य सीताकुमारी राना सामाजिक कुसंस्कार र कुरीतिविरुद्ध दलहरू नै उभिनुपर्ने बताउँछिन्। कुसंस्कार र कुरीति अन्त्य गर्नुपर्छ भनेर सचेतना जगाइरहेकी छु, राना भन्छिन् हामीले उठाएको सवाल नै राष्ट्रियकरण भएका छन्। संविधानमै समावेश भएको छ। उनले दलहरूले पनि आवश्यकताअनुसार सामाजिक कुसंस्कार र कुरीतिविरुद्ध नीति निर्माण तथा सचेतना जगाउने कामहरू गरेको दाबी गर्छिन्। कानुनी रूपमा जातीय छुवाछूत र विभेद दण्डनीय छ। तर, दैलेखसहित कर्णालीका विभिन्न जिल्लामा समस्या अझै उस्तै छ। विभेदकै घटनामध्ये एक थियो सेते दमाई हत्या प्रकरण। नौमुले गाउँपालिका१ तोलीका (साबिक तोली गाविस२) सन्तबहादुर दमाईले सोही गाउँकी राजकुमारी शाहीलाई अन्तरजातीय विवाह गरेको विषयलाई लिएर सन्तबहादुरका बुवा सेते दमाईको हत्या भएको थियो। जातीय विभेद पूर्ण रूपमा अन्त्य नभएको नारायण नगरपालिका११ का टेकबहादुर सुनार बताउँछन्। छाउपडी प्रथालाई व्यावहारिक रूपमा नै अन्त्य गर्न स्थानीय प्रशासनले केही समयअघि आयोजना गरेको छलफलका सहभागीहरू । राजनीतिक दल र उम्मेदवारको चुनावी एजेन्डामा यो विषय कहिल्यै प्राथमिकतामा नपर्ने सुनारको भनाइ छ। विकास र समृद्धिको नारा बोक्ने नेताहरूले विभेदलगायत सामाजिक कुसंस्कार र कुरीति अन्त्य गर्ने कुरालाई प्राथमिकता नदिएको उनको गुनासो उनको छ। आसन्न निर्वाचनका उम्मेदवार भने कुसंस्कार, कुरीति र विभेदका मुद्दा नै दलहरूले प्रमुख प्राथमिकतामा राखेको दाबी गर्छन्। दैलेख२ (क) का कांग्रेस उम्मेदवार घनश्याम भण्डारीले विभेद, कुसंस्कार र कुरीति व्यावहारिक रूपमै अन्त्य गर्न दलहरूले राष्ट्रिय एजेन्डा नै बनाएको दाबी गर्छन्। सामाजिक कुरीति अन्त्यका लागि कानुन निर्माण गर्न दल र दलका नेताहरूको योगदान रहेको उनको दाबी छ। जातीय विभेद कानुनी रूपमा अन्त्य भइसकेको छ, व्यावहारिक रूपमा अन्त्य गर्न सबैको ऐक्यबद्धता जरुरी छ, भण्डारीले भने, छाउपडी प्रथा (महिनावारी विभेद)लाई अन्त्य गर्न राष्ट्रिय मुद्दा नै बनाएर दलहरूले काम गरिरहेका छन्। दैलेख २ (ख) का उम्मेदवार योगेन्द्र शाही सामाजिक मुद्दा पनि प्राथमिकतामा राखेको दाबी गर्छन्। आफू दलित समुदायको सशक्तीकरणका लागि निरन्तर काम गरिरहेको बताउँदै उनले चुनावी घोषणापत्रमा नसमेटिए पनि चुनावीसभा र मतदाताको घरदैलोमा पुगेर सामाजिक मुद्दामा बोलिरहेको उल्लेख गरे। पाठेघर खस्ने समस्या भोगिरहेका महिलाहरूलाई लक्षित गरेर मेरै पहलमा शिविर सञ्चालन गरेको थिए। माओवादी केन्द्रबाट उम्मेदवार बनेका शाही भन्छन्, छाउपडी प्रथालाई व्यावहारिक रूपमै अन्त्यका लागि ठोस नीति निर्माणमा म प्रतिबद्ध छु। हाम्रो पार्टीले पनि सोहीअनुसार काम गर्छ। दलित अधिकार, लैंगिक समानता, बाल विवाहको अन्त्यका लागि सचेतनामूलक कार्यक्रम सञ्चालन तथा नीति निर्माणमा आफू प्रतिबद्ध रहेको उनले बताए। जातीय विभेद कानुनी रूपमा अन्त्य भइसकेको छ। व्यावहारिक रूपमा अन्त्य गर्न सबैको ऐक्यबद्धता जरुरी छ। छाउपडी प्रथालाई अन्त्य गर्न राष्ट्रिय मुद्दा नै बनाएर दलहरूले काम गरिरहेका छन्।घनश्याम भण्डारी, कांग्रेस उम्मेदवार, दैलेख२ (क) नेताहरूलाई सामाजिक मुद्दा पनि राजनीतिक सरोकारको विषय हो भन्ने बुझाइ नै छैन। दल र नेताहरूले प्रथाविरुद्ध जनचेतनासँगै छाउप्रथाविरुद्ध बनेका कानुन कार्यान्वयनमा लैजान आम मतदातासँग एजेन्डा लिएर जानुपर्छ। राधा पौडेल, साहित्यकार तथा सामाजिक अभियन्ता"
कविताको नेपाल यात्रा,"अमेरिकी लेखक तथा समालोचक एडमन्ड विल्सनले कविता विधाको पतनबारे हल्ला मच्चाउँदै सन् १९३४ मा इज भिर्स अ डाइङ टेक्निक ? शीर्षकमा निबन्ध लेखेका थिए। त्यसबेला उनको यस प्रश्नमाथि धेरै कवि तथा कविताप्रेमीले आपत्ति जनाए। अर्का अमेरिकी लेखक जोसफ इप्सटनले पनि कमेन्ट्री पत्रिकामा सन् १९८८ मा हु किल्ड पोयट्री ? शीर्षकमा यस्तै आशयको निबन्ध लेखेका थिए। यसरी बेलाबेलामा कवितालाई मरिसकेको साहित्यिक विधा भन्दै अनेक लेखरचना आइरहेका छन्। जसले यस बहसलाई सेलाउन दिइरहेको छैन। हुन त एडमन्ड विल्सन र जोसफ इप्सटनभन्दा धेरै अगाडि कवितालाई समयको नास मान्नेहरू अनेक थिए। ईशापूर्व चौथो शताब्दीको मध्यतिर नै प्राचीन ग्रीसको एथेन्समा दार्शनिक प्लेटोले कविलाई समाजबाट बहिष्कार गर्नुपर्छ भनेका थिए। उनका विचारमा कविहरू कल्पनामा रमाउने मान्छेहरू हुन् र यिनले समाजको विकासमा खासै योगदान पुर्याउँदैन भन्ने थियो। इतिहासदेखि वर्तमानसम्म कविताको यात्रा सुगम भने कहिल्यै रहेन। पहिल्यैदेखि कवि र कविताले तालीका साथै गाली पनि पाइरहे। साथीहरूको जम्काभेट, टीभी सो र हास्यव्यंग्य कार्यक्रमहरूमा समेत कवि र कवितामाथि उति नै व्यंग्यात्मक प्रहार भइरह्यो। विश्वसाहित्य परिदृश्यमा पनि कवितालाई अनेकौं पटक समाप्त भइसकेको विधा भनिरहँदा फ्रान्सेली उपन्यासकार गुस्ताफ फ्लोबेरले समेत कवितालाई बेकार र मिति गुज्रिसकेको साहित्यिक विधा भनेका छन्। त्यस्तै अमेरिकी कवि फ्रेडरिक ओग्डेन न्यासले कविताको कुनै उपयोगिता नभएकोसम्म भने। उनको विचारमा कविता उपयोगी र उत्पादनशील हुँदैन। यसरी पत्रपत्रिकामा कविताले आफ्नो पाठक गुमाइरहेको गुनासो दिनप्रतिदिन बढ्दो छ। यद्यपि कविता यस्तै आरोपप्रत्यारोप माझबाटै अनवरत आफ्नो बाटोमा हिँडिरहेकै छ। उसो त कवितालाई सर्वोत्कृष्ट साहित्यिक विधा मान्ने कविताप्रेमीहरू पनि छन्। अमेरिकी कवि विलियम कार्लोस विलियमले आफ्नो जीवनको अन्तिम दिनतिर एउटा लामो कवितामा लेखेका छन्, कविताबाट समाचार पाउन साह्रो छ। तर कवितामा भएका अनेक थोकको अभावमा मानिस हरदिन बिजोग भएर मरिरहन्छ। यी वाक्यहरूले कविताको महत्त्वबारे भन्नुपर्ने जति भनेका छन्। भन्छन्, कविता सम्पूर्ण साहित्यको जननी हो। यसले साहित्यको हरेक विधामा सौन्दर्य र मिठास थप्छ। यसरी कवितालाई साहित्यमा महत्त्वपूर्ण विधाको रूपमा स्थापित गरिदिएको छ। युगौंदेखि अनेक रूप फेर्दै कविता हामीसँगै यात्रारत छ। अनेक अर्थपूर्ण परिभाषाहरूमा परिभाषित हुँदै वर्तमानसम्म आइपुग्दा कविताले आफ्नो पछाडि असंख्य कविताप्रेमी कवि तथा पाठक भेला पार्न सफल भएको छ। अहिले समयको घाम कविताको फाँटमा चम्किलो पाराले टल्किरहेको छ। कविताले पाठक र श्रोताको मायाको न्यानो भरपूर पाइरहेको छ। सद्भावको रापिलो घामले कविताको संसारमा व्याप्त चिसो हटाउन सहयोग गर्दै छ। अहिले नेपाली साहित्यवृत्तमा कवि र कविताको चर्चा चुलिँदो छ। २०७८ सालको मदन पुरस्कार अग्नि महाकाव्यका लागि नवराज लम्साललाई प्रदान गरिएको छ। जसले नेपाली कवितावृत्तमा खुसीयाली छाएको छ।२०७९ को सुरुवातसँगै करिब एक दर्जन कविका नयाँ पुराना कृतिहरूले बजार प्रवेश गरे। कोरोनाको प्रकोप तथा आर्थिक मन्दीले थलिएको पुस्तक बजारमा यसले निकै ठूलो खुसी ल्याएको छ। यसले नेपाली कविताको माहोल फेरि एकपटक तातिएको छ। साहित्यकै ठूला पुरस्कारका लागि कविता विधाका कृतिहरू छनोटमा परिरहेका छन्। अग्रज कविका कृतिहरू पुनः प्रकाशित भइरहेका छन्। कविताका थुप्रै कृतिका नयाँ संस्करण बजारमा आइरहेका छन्। साथै नेपाली कवितामा नयाँनयाँ अनुहारहरूको उदय भइरहेको छ।यसबेला कविहरू हौसिएका छन्। हप्तैपिच्छे ठाउँठाउँमा कविता कृतिहरूमाथि अन्तरक्रिया, तथा छलफल कार्यक्रमहरू सम्पन्न भइरहेका छन्। बजारमा बग्रेल्ती नयाँ कविता कृतिहरू आउँदै छन्। पुस्तक पसलतिर कविता कृतिहरूका रंगीचंगी आवरणहरू झुन्डिएका भेटिन्छन्। कविहरू अनेक पुरस्कार थापिरहेका छन्। नियमित कविता प्रतियोगिताहरू भइरहेका छन्। कविता महोत्सवहरू सम्पन्न भइरहेका छन्। कविहरू मिलेर कवितायात्रा गरिरहेका छन्। थुप्रै कविहरू एकल वाचनका लागि देशभित्र र बाहिर आमन्त्रित भइरहेका छन्। कविका अन्तर्वार्ताले पत्रिकाका पानाहरू भरिएका छन्। नेपाली कविता अन्य भाषामा अनुवाद हुँदै छन्। अन्य भाषाका कविता पनि नेपालीमा आउँदै छन्। जहाँ नेपाली पुगेका छन्, ती देशबाट अनेकले कविता लेखिरहेका छन्। फेसबुक, अनलाइन वेभसाइट तथा पत्रपत्रिकाहरूमा कविताकै चर्चा छ। प्रतियोगिताहरूमा अनियमितताको हल्लाभित्रै चले पनि भाग लिनेको संख्या घटेको देखिँदैन। कविता कृतिहरूमाथि समीक्षा निरन्तर छापिँदैछन्। कविहरूले स्टेज पाइरहेकै छन्। कविका एकलवाचन कार्यक्रमहरूमा वाहवाह र वान्स मोरको डिमान्ड आएकै छन्। कवि र कविताप्रति पाठकश्रोताको असीम माया र लगाव देखिन्छ। दृश्यमा अनेकौं कवि र कविता छन्। पक्कै पनि धेरै कवि देखिनु र धेरै कविता लेखिनु गलत होइन। भोलि यिनै कविहरूबाट केहीले नेपाली कवितामा दह्रो उपस्थिति देखाउने छन्। तर यस हूलमूलमा जोगिनु पनि आवश्यक छ। गुणात्मक नभई संख्यात्मक कविताको उत्पादनले निम्त्याउने दुष्परिणाम भनेकै राम्रा कवि र कविता ओझेल पर्ने सम्भावना हो। अकविहरू पर्दा अगाडि देखा पर्दा असल कविहरू पर्दा पछाडि धकेलिन्छन्। यस्तो अवस्थामा जिम्मेवार कवि, समालोचक तथा पाठकले राम्रा कवि र कवितालाई साथ र प्रोत्साहन दिनु आजको आवश्यकता हो। यसका लागि कविताको संरक्षणमा राम्रो पाठकको भूमिकालाई नकार्न सकिँदैन।विश्वप्रसिद्ध कवि वाल्ट व्हिटमेनले सन् १८९२ तिर भनेका थिए महान् कविहरू पाउनको लागि महान् श्रोता (पाठक) पनि जरुरी छन्। कविता पढ्ने पाठकको संख्या अन्य विधाका पाठकभन्दा तुलनात्मक रूपमा कम छ। धेरैको बुझाइमा कविता कमैले बुझ्छन्। यसकारण थोरैले मात्रै किन्छन् र पढ्छन्। कविताका बौद्धिक पाठकलाई हल्ला कविताको स्वादले पक्कै बाँधेर राख्न सक्दैन। वर्तमान नेपाली कवितामा चुनौतीका अनेक पर्खालहरू ठडिएका छन्। भित्रभित्रै विसंगतिहरू पनि बढिरहेका छन्। हुन पनि कवितामा भाषाको परिष्कृत र उत्कृष्ट प्रयोग हुन्छ। जसका कारण कवितालाई आम पाठकले बुझ्न पक्कै गाह्रो हुन्छ। त्यसमाथि विम्ब, प्रतीक तथा भाषाको जटिलताले कवितालाई अन्य विधाभन्दा बेग्लै बनाइदिन्छ।यसकारण पनि कविता लेख्नेहरूले कविता पढ्छन् या जसका कविता छापिएका हुन्छन् उनैले मात्रै त्यो पत्रिका किन्छन्। हुन त कवि र कविताको लक्ष्य बजारमा बिक्रीको ग्राफ उक्लिनु मात्रै कदापि होइन। कविता बजारमा बिक्री नभए पनि जीवनमा सुखानुभूति ठूलो प्राप्ति हो। हो, वास्तवमा कविता हाम्रो समाज, परिवेश र जीवनसँगै जोडिएर जीवन बन्छ। कविताले हरेक चिजलाई नजिकबाट हेर्न सिकाउँछ। कविताले ती चिजहरूमा सौन्दर्य खोज्न सिकाउँछ। सुखदुःखलाई अनुभव गर्न सिकाउँछ। यी सबलाई सुन्दर रूप दिन सिकाउँछ। कविताले तिनमा मिठास र सौन्दर्य भर्छ। यसकारण पनि बजारमा बिक्री मात्रै कविताको प्रमुख लक्ष्य हुनु हुँदैन। फेसबुक, पत्रपत्रिका, अनलाइन साइटहरू तथा एकलवाचनका कार्यक्रमहरूले कवितालाई सम्भावित पाठकश्रोतासम्म पुर्याइरहेका छन्। यो राम्रो संकेत हो। बुझ्न यो पनि आवश्यक छ कि कविता लोकप्रिय हुँदैमा शक्तिशाली हुने सोच गलत छ। लोकप्रिय हुनु र गुणस्तरीय कविता लेखिनुमा पक्कै फरक हुन्छ। कवि र कविताले पत्रिकामा छापिनु वा मञ्च पाउनु नै सफलताको ग्यारेन्टी कदापि होइन। हल्ला गर्न नसकेको कविता कमजोर हुन्छ भन्ने सोच पनि गलत हो। विज्ञापनको सहयोगले कविताकृतिहरू केही थप संख्यामा बिक्री होलन्। तर समाचार वा गीतजस्ता कविताले नेपाली कविताको मान र सानलाई लामो समयसम्म थाम्न सक्दैनन्। पाठकलाई गहिरो प्रभावमा पारिराख्न त गुणात्मक कविताकै खाँचो छ। कविताका बौद्धिक पाठकलाई हल्ला कविताको स्वादले पक्कै बाँधेर राख्न सक्दैन। वर्तमान नेपाली कवितामा चुनौतीका अनेक पर्खालहरू ठडिएका छन्। भित्रभित्रै विसंगतिहरू पनि बढिरहेका छन्। नेपाली कविताले पार गर्नुपर्ने अनेकौं समस्याहरू छन्। यस अवस्थामा, कविताको राम्रो अध्ययन गरेर यसका सकारात्मक र नकारात्मक पाटो केलाउँदै मार्गनिर्देशन गर्न सक्ने कविताप्रेमीहरूको खाँचो छ। अहिले समयको घाम कविताको फाँटमा चम्किलो टल्किरहेको छ। कविताले पाठक र श्रोताको मायाको न्यानो भरपूर पाइरहेको छ। सद्भावको रापिलो घामले कविताको संसारमा व्याप्त चिसो हटाउन सहयोग गर्दै छ। यस उज्यालोमा कवितातिर आकर्षित थुप्रै नयाँ युवा अनुहारहरू देखा पर्दैछन्। रुचिपूर्वक कलम समाइरहेका यी उत्साहित नवप्रवेशीहरूलाई प्रोत्साहन गर्नु आवश्यक छ। लोकप्रिय हुनु र गुणस्तरीय कविता लेखिनुमा पक्कै फरक हुन्छ। कवि र कविताले पत्रिकामा छापिनु वा मञ्च पाउनु नै सफलताको ग्यारेन्टी कदापि होइन। हल्ला गर्न नसकेको कविता कमजोर हुन्छ भन्ने सोच पनि गलत हो। कविता सिर्जनाको चाहनामा बग्दै आएका यी सासाना खोलानालाहरूलाई कविताको खेततिर लगाउनु पर्छ। जहाँ नेपाली कविताको उज्ज्वल भविष्यको हरियो खेती गर्न सकिने प्रशस्त उर्वर सम्भावनाहरू छन्। हामी सचेत बनौं कि कविताकृतिहरूको यस भेल बाढीले कविताको मिठास र सौन्दर्यलाई बगाएर नलगोस्। यसले कविता साहित्यको सुन्दर तलाउलाई धमिलो नपारिदियोस्। बरु यसले कविताको संसारमा हुर्किरहेका नयाँ कवि अनुहारहरूलाई मलजल गरी हुर्काउँदै कविताको बगैंचालाई सुवासयुक्त नयाँ फूलहरूले सजाइदियोस्। बुझ्नु छ कि मात्रै शब्दहरूको अस्थिपञ्जर थुपारेर खडा गरिएको पहाडले नेपाली कवितालाई दीर्घकालीन उचाइ दिन सक्दैन। कविता लेखनमा दह्रोसँग उभिनलाई कवितामा काव्यशक्तिको उपस्थिति आवश्यक छ। पानीको फोकाको जस्तो सौन्दर्यले कवितालाई दीघार्यु प्रदान गर्न सक्तैन। बजारमा बिक्ने कविताभन्दा पाठकको दिलदिमागमा गहिरो गरी टिक्ने साहित्यिक महत्त्वका कविता महत्त्वपूर्ण हुन्। जसको कलात्मक मूल्य धेरै उच्च छ। होडबाजीको प्रवृत्तिले अनेक कवितालाई सस्तो फिल्मी गीतको दर्जामा पुर्याइरहेको छ। यस्ता गीतहरू जो नयाँ फिल्मको कुनै अर्को आइटम नम्बर रिलिज हुनेबित्तिकै बजार तथा श्रोताको मन र दिमागबाट हराउँछन्। अतः यस्तो होहल्लामा कवितामाथि अनेक गम्भीर प्रश्नहरू तेर्सिएका छन्। कवि र कवितालाई उचाल्ने र पछार्ने काम भइरहेका छन्। तर यस भीडभाडमा पनि कविताको एउटा सुखद बाटो कोर्न सकिने आशा चाहिँ जीवितै छ। जे होस् यो समय कविताको हो।"
समाज रूपान्तरणका लागि नाट्य महोत्सव,"मण्डला थिएटरको आयोजनामा मंसिर ९ देखि १७ गतेसम्म दोस्रो नेपाल अन्तर्राष्ट्रिय नाट्य महोत्सव हुँदै छ। महोत्सवमा १४ देशका २१ वटा नाटक मञ्चन हुने भएका छन्। महोत्सवको तयारी केकस्तो छ भन्ने विषयमा मण्डलाकी अध्यक्ष तथा महोत्सवकी संयोजकनिर्देशक सिर्जना सुब्बासँग अन्नपूर्ण पोस्ट्का इन्द्र चौधरीले गरेको कुराकानी : बाहिरबाट आउने नाटक र ती टिम कुन दिन कसरी आउने, उनीहरूको नाटक कहिले मञ्चन हुने, एक दिनमा कति सो राख्ने भन्ने कार्यतालिका फाइनल भइसकेको छ। बाँकी भनेको हामी पनि फेस्टिभलको अन्तिम (क्लोजिङ) मा आफ्नै नाटक देखाउने तयारीमा छौं। त्यसको रिहर्सल भइरहेको छ। सबै डिपार्ट आआफ्नो काममा निकै व्यस्त छौं। महोत्सवमा कस्ता खालका नाटकहरू मञ्चन हुँदैछन्। यसको थिम के हो ? महोत्सवको नारा सामाजिक रूपान्तरणको लागि रंगमञ्च : विविधताको उत्सव भन्ने छ। यही थिममा आधारित नाटकलाई स्थान दिँदैछौं। यसको अर्थ विश्वभरिबाट नाटकहरू एकै ठाउँमा आउनु भनेकै एक प्रकारको उत्सव हो। समाज रूपान्तरणमा केही न केही भूमिका खेल्छ भनेर सामाजिक, सांस्कृतिक थिम बोकेका नाटक मञ्चन हुनेछन्। अर्को कुरा, रंगमञ्च भर्खरै कोभिडबाट तंग्रिँदै गरेको अवस्था छ। थिएटर गर्न अर्को छुट्टै ऊर्जा पनि होस् भन्ने हिसाबले पनि हामी यो महोत्सव गर्दैछौं। नेपाल अन्तर्राष्ट्रिय नाट्य महोत्सव हुनुभन्दा धेरै पहिले पनि मण्डलाले यस्तो खालको महोत्सव आयोजना गरिसकेको छ। त्यतिखेर पनि मण्डला एक्लैले नै गरेको थियो। सधैंभरि धेरै ठूलो टिमसँग काम गर्न सकिँदैन। कोभिडले भर्खरै तंग्रिएको अवस्थामा अन्य थिएटरहरूसँग सल्लाह गर्दा महोत्सव गर्नका लागि तयार नभएको प्रतिक्रिया दिनुभयो। त्यसपछि मण्डला एक्लैले आँटेको हो। तर, उहाँहरूको साथ र सहयोग भने रहन्छ नै। कला क्षेत्र (रंगमञ्च) कोभिडको मारमा परेको अवस्थामा यति खर्चिलो देखिने यो महोत्सव कसरी सम्भव छ ? खासमा असम्भव भन्ने कुरा हुँदैन। राम्रोसँग सफल हुने नहुने केही चिन्ता त अवश्य पनि छ। तर, मण्डलासँग यसअघि पनि धेरै महोत्सव गरिसकेको अनुभव छ। पहिलेको महोत्सवबाट मण्डलाले घाटा नब्यहोरेको पनि होइन। तर, कहिलेसम्म डराएर बस्ने भनेर यो महोत्सवको आयोजना गर्दैछौं। त्यसैले यस्तो कुरामा सबैभन्दा ठूलो कुरा आँट नै हो। वास्तवमा हाम्रो साझेदारी संस्था जीआईजेड छ। उक्त संस्थाले सम्पूर्ण बजेट (खर्च)को ४० प्रतिशत बजेट हामी बेहोर्न तयार छौं भनेपछि यो सम्भव भएको हो। यो महोत्सवबाट के सन्देश दिन खोजिएको हो ? आर्टको दायरा धेरै फराकिलो छ। यसबाट समाजले ठ्याक्कै यही कुरा नै पाउँछ भन्ने हुँदैन। बरु समाजले चाहिँ यसबाट के लिन्छ त्यो मुख्य कुरा हो। महोत्सवमा नेपालको नाटक मात्र नभएर विश्वका १४ ओटा देशबाट २१ ओटा नाटक आउँदैछन्। यसबाट के भन्न सकिन्छ भने नेपाली थिएटर वा दर्शकलाई विदेशका कला, संस्कृतिलाई ती देशमै गएर बुझ्न धेरै समय लाग्न सक्छ। तर, महोत्सवमा ती सबै देशको कला, संस्कृतिबारे एउटै महोत्सवबाट थाहा पाउन सक्छ। त्यसैले यो नेपाली थिएटर र समाजका लागि निकै उपयोगी हो जस्तो लाग्छ । राज्यको महोत्सवप्रतिको नजर कस्तो छ ? राज्यले कला क्षेत्र (विशेषगरी रंगमञ्च)प्रति खासै चासो दिएको छैन। महानगरलगायत विभिन्न निकायलाई सहयोगका लागि अपिल गरेका छौंं। तर, विगतका अभ्यास हेर्दा सहयोग पाउँछौं वा पाउँदैनौं टुंगो छैन।"
चीनसँगको सीमा विवादबारे शीर्ष नेताहरु चुइँक्क बोल्दैनन्,"काठमाडौं : मुख्य राजनीतिक दल नेकपा एमाले, नेपाली कांग्रेस र नेकपा माओवादी केन्द्रका शीर्ष नेताले कालापानी, लिपुलेक र लिम्पियाधुरा समेटेर जारी गरिएको नयाँ नक्साको स्वामित्व ग्रहण गर्न हानाथाप गरेका छन्। सर्वसम्मत रूपमा प्रतिनिधिसभाबाट नयाँ नक्सा अनुमोदन भएता पनि तीनै दलका शीर्ष नेताहरूले त्यसको श्रेय लिन अग्रसर भएका छन्। उक्त नक्सालाई तीनै दलका शीर्ष नेताहरूले चुनावी एजेन्डा बनाएका छन्। केही दिनअघि दार्चुलामा आयोजित चुनावी सभालाई सम्बोधन गर्दै एमालेका अध्यक्ष केपी शर्मा ओलीले आफ्नो पार्टीलाई चुनावमा जिताए नयाँ नक्सामा समेटिएका नेपाली भूभागलाई फिर्ता गराएरै छाड्ने त्यहाँका जनतासामु प्रतिबद्धता जनाएका छन्। त्यसलगत्तै प्रधानमन्त्री एवं कांग्रेस सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहालले संयुक्त चुनावी सभामा एमाले अध्यक्ष ओलीको एक्लो प्रयासमा चुच्चे नक्सा जारी नभएको बताए। एमाले अध्यक्ष ओलीले आफ्नो प्रयासमा मात्र कालापानी, लिपुलेक र लिम्पियाधुरा समेटेर नेपालको नयाँ नक्सा जारी भएको बताएका थिए। देउवा र दाहालले सार्वजनिक रूपमै ओलीको सो दाबीको खण्डन गरेका थिए। मुख्य राजनीतिक दलका शीर्ष नेताहरूले कालापानी, लिपुलेक र लिम्पियाधुरालाई चुनावी एजेन्डा बनाए पनि नेपालचीन सीमा विवादबारे भने उनीहरू प्रायः मौन छन्। नेपाली कांग्रेसले मात्र आफ्नो घोषणापत्रमा नेपाल र चीनबीचको सीमा विवादबारे उल्लेख गरको छ। नेपालचीन सीमा पनि विवादरहित पटक्कै छैन। नेपालचीन सिमानाका केही जिल्लाहरूमा सीमा विवाद छ भने कतिपय स्थानमा सीमा स्तम्भहरू हराएका छन्। विशेषगरी हुम्ला, गोरखा, दोलखाका सीमावर्ती क्षेत्रमा चीनसँग सीमा विवाद रहेको जानकारहरूले दाबी गर्दै आएका छन्। चीनको सीमा क्षेत्रमा बस्ने नेपालीहरूले विभिन्न दुःख झेल्दै आएका छन्। हुम्ला, गोरखा, ताप्लेजुङ, संखुवासभा, रसुवालगायत चीनको तिब्बतसँग जोडिएका सीमावर्ती क्षेत्रका स्थानीयवासीले अनेकौं समस्या झेल्दै आएका छन्। तर मुख्य दलका उम्मेदवारले चीनसँगको सीमा विवाद र सीमा क्षेत्रमा स्थानीयले झेल्नु परेका समस्याबारे न सार्वजनिक रूपमा बोलेका छन् न त त्यसलाई चुनावी एजेन्डा नै बनाएका छन्। सबैभन्दा बढी चीनसँगको सीमा समस्या हुम्लामा देखिएको छ। सरकारी प्रतिवेदनले समेत हुम्लाका सीमावर्ती भूभागहरू चीनले अतिक्रमण गरेको देखाएको छ। गत वर्ष सरकारले हुम्लाको नाम्खास्थित लिमी लाप्चादेखि हिल्सासम्मको सीमा क्षेत्रमा चिनियाँ पक्षले नेपाली भूमि अतिक्रमण गरेको भन्दै त्यसको छानबिन गर्न अध्ययन समिति बनाएको थियो। गृह मन्त्रालयले सहसचिव जयनारायण आचार्यको संयोजकत्वमा हुम्लामा चीनसँग देखिएको सीमा विवादको सत्य तथ्य पत्ता लगाउन सात सदस्यीय अध्ययन समिति बनाएको थियो। आचार्य प्रतिवेदनले समेत हुम्लामा चीनसँग सीमा विवाद रहेको स्पष्ट औंल्याएको छ। प्रतिवेदनमा हुम्लाको किट खोलाको पानीको मुहान नै चिनियाँ पक्षले लिने प्रयास गरेको, एकतर्फी रूपमा चीनले सीमा क्षेत्रमा तारबार लगाएको विषय उल्लेख गरेको गृह मन्त्रालय स्रोतले जनाएको छ। प्रतिवेदनले एकतर्फी रूपमा चीनले लगाएका तारबार हटाउन पहल थाल्न नेपाल सरकारलाई सुझाव दिएको थियो। तर, प्रतिवेदनले औंल्याएका समस्या र त्यसको समधानका लागि दिएका सुझावहरू सरकारले बेवास्ता गर्दै आएको छ। चीनले लिमी लाप्चा क्षेत्रको सीमावर्ती क्षेत्रमा एकतर्फी रूपले भवन निर्माण गरेको प्रतिवेदनले औंल्याएका छन्। अध्ययन समितिले चीनसँगको सीमा विवाद कूटनीतिक माध्यमबाट सुल्झाउन सुझाव दिएको प्रतिवेदनमा उल्लेख छ। यद्यपि, गृह मन्त्रालययले आचार्य प्रतिवेदनलाई गोप्य राखेको छ। अध्ययन समितिका संयोजक आचार्यले उक्त प्रतिवेदन गृहमन्त्री बालकृष्ण खाँणलाई बुझाएका थिए। आचार्य अहिले ललितपुर जिल्लाका प्रमुख जिल्ला अधिकारी छन्। सो अध्ययन प्रतिवेदन गुपचुप राखिएकोबारे सरोकारवालाहरूले आश्चर्य व्यक्त गर्दै आएका छन्। नेपाल र चीनबीच सीमा विवाद सार्वजनिक भएपछि त्यसबारे बेइजिङको समेत ध्यानाकर्षण भएको छ। गत असार ३० गते परराष्ट्र मन्त्रालय र चिनियाँ विदेश मन्त्रालयको सीमा हेर्ने डेस्कका अधिकारीबीच भर्चुअल संवाद भएको थियो। सो क्रममा दुई पक्षबीच संयुक्त रूपमा सीमा निरीक्षण गर्ने सहमति भएको थियो। नेपाल र चीनबीच सीमा निरीक्षण नहुँदा सीमा क्षेत्रमा समस्या आउने गरेको छ। हुम्लाको लिमीस्थित लोलुङजोङमा पनि सीमा विवाद देखिएको छ। गोरखाको उत्तरी भेगमा पनि चीनले एकतर्फी रूपमा तार लगाएर विवाद सिर्जना गरेको छ। नेपाल र चीनबीचको सीमाको लम्बाइ १ हजार ४ सय १४ किलोमिटर छ। नेपाल र चीनबीचमा रहेका कतिपय सीमा स्तम्भहरू हराएका छन्। हराएका सीमाको खोजबिनसमेत भएको छैन। दोलखाको लामाबगर पूर्वपट्टिको कोर्लाङपारिको टुप्पोमा हुनुपर्ने स्तम्भ पहाडको फेदमा छ। दोलखाका स्थानीयवासीले पटकपटक आवाज उठाए पनि राजनीतिक दलहरूले त्यसको सुनुवाइ गरेका छैनन्। प्रतिनिधि र प्रदेशसभा निर्वाचनको बेलासमेत चीनसँगको सीमा विवादलाई ठूला दलहरूले नै ओझेलमा पारेका छन्। ठूला दलले चीनसँगको सीमा विवाद समाधान गर्न पहल नगर्नु र चुनावका बेलासमेत आश्वस्त बनाउन नसक्नु दलहरूको गम्भीर गल्ती भएको सीमावर्ती क्षेत्रका बासिन्दाहरूले बताएका छन्।"
ब्याजदरमा असन्तुष्टि कत्तिको जायज ?,"काठमाडौं : बैंकको ब्याजदर धेरै भएको भन्दै व्यवसायीले सडक आन्दोलन गरे। देशभरबाट गभर्नरविरुद्ध ज्ञापनपत्र बुझाए। ब्याजदर नघटाएसम्म पछि नहट्ने भनिरहेका व्यवसायीले बिहीबार एकाएक आन्दोलन स्थगित भएको भन्दै विज्ञप्ति निकाले। नेपाल चेम्बर्स अफ कमर्स, नेपाल उद्योग वाणिज्य महासंघले चुनावसम्म आन्दोलन स्थगित गर्न प्रेस विज्ञप्ति जारी गरेपछि आन्दोलन रोकिएको छ। बैंक तथा वित्तीय संस्थाको चर्को ब्याजदरबाट उद्योगी व्यवसायी मर्कामा परे पनि निर्वाचनको मुखमा आन्दोलन गर्दा समस्या हुन सक्ने चेम्बरका अध्यक्ष राजेन्द्र मल्लले बताए। ब्याजदर वृद्धिले उद्योग व्यवसाय निकै धराशायी भएका छन्, उनले भने, बढेको ब्याजदर घटाउने विभिन्न विकल्प हँुदासमेत सरकारले व्यवसायीको माग सम्बोधन गरेको छैन। निर्वाचनलगत्तै संघर्षमा उत्रनुको विकल्प छैन। यससँगै चालू पुँजी कर्जा कार्यान्वयन नगर्न आग्रह गरे पनि राष्ट्र बैंकले लागू गर्दा उद्योगी व्यवसायी धेरै मर्कामा परेको उनले बताए। चालू पुँजी कर्जा वैज्ञानिक भए पनि छिट्टै लागू गर्दा व्यवसायी मर्कामा परेको उनी बताउँछन्। यता नियामक निकाय नेपाल राष्ट्र बैंक र बैंकरहरू भने ब्याजलाई लिएर उद्योगीहरू रुष्ट हुनु गलत भएको औंल्याउँछन्। सिभिल बैंकका प्रमुख कार्यकारी अधिकृत (सीईओ) सुनील पोखरेल अहिले जे भए पनि आन्दोलन गर्ने ट्रेन भएकाले व्यवसायीले पनि यसैलाई अँगालेको बताए। बैंकले निक्षेपको दर नबढाएर कर्जामात्रै बढाएको भए आरोप लगाउनु स्वाभाविक हुन्थ्यो। तर बैंकले त्यसो गर्दैन। सबै बैंकको आधारदर बढेको छ। यसको प्रभाव कर्जामा देखिन्छ नै, उनले भने। बैंकहरूले रेमिट्यान्सको बचतमा १४ प्रतिशतदेखि १५ प्रतिशत ब्याज दिएका छन्। अहिलेसम्मको ब्याजदर वृद्धिलाई उच्च मान्न नसकिने राष्ट्र बैंकका आर्थिक अनुसन्धान विभागका कार्यकारी निर्देशक प्रकाशकुमार श्रेष्ठले बताए। २०७५ असारमा अहिलेको भन्दा बढी ब्याजदर निर्धारण गरिएको थियो। त्यतिबेला कर्जाको औसत ब्याजदर १२४७ प्रतिशत पुगेको थियो। जबकि चालू आवको भदौसम्ममा कर्जाको औसत ब्याजदर १२०६ प्रतिशत हाराहारीमा छ, उनी भन्छन्, उद्योगीव्यवसायीको व्यापारमा घाटै लागेर आन्दोलित भएका होइनन्। अहिले अधिकांश वाणिज्य बैंकको आधारदर १० प्रतिशत छ। यसमा बैंकहरूले ५६ प्रतिशतले प्रिमियम लिने गरेका छन्। यसो गर्दा ब्याजदर १५१६ प्रतिशत हाराहारीमा छ। केहीले आधारदरमा २ प्रतिशत प्रिमियम मात्रै पनि लिएका छन्। विकास बैंक र वित्त कम्पनीले कर्जाको ब्याजदर १७१८ प्रतिशतसम्म पुर्याएका छन्। यो ग्राहक र कर्जाको जोखिमको आधारमा पनि निर्धारण गर्ने गरेको देखिन्छ। निक्षेपको ब्याजदर १२ प्रतिशतलाई आधार बनाउदा पनि स्प्रेड रेट जोड्दा समग्रमा कर्जाको ब्याजदर १६साढे १६ प्रतिशतभन्दा बढी हुन सक्दैन। विगतमा कर्जाको ब्याजदर १८२० प्रतिशतसम्म पनि भएको थियो, डा श्रेष्ठले अन्नपूर्णसँग भने। अहिले कोरोना कालभन्दा बढे पनि उद्योगीहरूले ब्याजदरको विरोध गर्नु ठीक नभएको उनको तर्क छ।उद्योगी तथा व्यवसायीको आन्दोलन कहीँ नभएको जात्रा हाँडीगाउँमा भने झै हो, उनले भने, कामदार, मजदुरले हडताल गर्नु स्वाभाविक हुन्थ्यो तर यहाँ साहु, महाजनले हडताल गरे। पहुँचवालाले कर्जा लिएर मन लाग्दो प्रयोग गरिरहेको उनी बताउँछन्। अब चालू पुँजी भनेर लिएर जथाभावी खर्च गर्न नपाइने, पारदर्शी हुनुपर्ने भनिएको छ। राष्ट्र बैंकले यसको सुपरिवेक्षण कडा गरेको छ। त्यसैले ब्याजदरको बहाना बनाएका हुन्, उनले भने। अहिले बैंकिङ प्रणालीमा लगानीयोग्य पुँजी (तरलता) असार, साउनको तुलनामा सहज छ। बैंकविज्ञ अनलराज भट्टराई व्यापार व्यवसाय गर्नेले आन्दोलन गर्नु उचित नभएको बताउँछन्। कोभिडका बेला राष्ट्र बैंकले व्यापार, व्यवसायलाई जीवन्त राख्न सहयोग गरेकै हो, उनले भने, त्यो सहयोग अहिले उद्योगीले बिर्सनु हँुदैन। चालू पुँजी कर्जाको व्यवस्थाले भने व्यवसायीलाई निरुत्साहित गरेको उनको भनाइ छ। छोटो समयमा ब्याजदर वृद्धि भएकाले मनोबल घटेको हो। तर यो अवस्था लामो समयसम्म नरहला, उनले भने, मुलुक चुनावमा गएकाले नयाँ सरकार आएपछि संयमित हुन जरुरी छ।"
वामपन्थी एकता भाँडने माधव नेपाल र प्रचण्ड हुन् : ओली,"नगढीलम्कीडोटी : नेकपा एमालेका अध्यक्ष केपी शर्मा ओलीले वामपन्थी एकता भाँडनेहरू नेपालमा सकिन लागेको बताएका छन्। दोस्रोपटक चुनावी सभाहरू सम्बोधन गर्न सुदूरपश्चिम आएका ओलीले पार्टी सचिव लेखराज भट्ट लडेको कैलाली निर्वाचन क्षेत्र नम्बर ४ को अत्तरियामा शनिबार आयोजना गरिएको चुनावी सभालाई सम्बोधन गर्दै यस्तो बताएका हुन्। माधव नेपाल र प्रचण्डहरू वामपन्थी एकता भाँडने ब्यक्ति हुन्। क्रमशः दुबै जना सिद्धिदैछन्। माधव नेपाल यसैपाली सिद्धिदैछन्, ओलीले भने, माधव नेपालको पार्टी पानीमा मिचेको खरानीको डल्लो हो। घाम लाग्यो कि फास्सफुस्स। उनले प्रचण्डका पनि सिद्धिने दिन आएको बताए। मैले तालमेल गर्दौ ५४ सिट आएको थियो। ३६ त प्रत्यक्षमै जितेका थिए प्रचण्डले। तर अब ठूलो भाग चाहियो उनलाई। आफ्नो घरको खरानी घसेर उनी कांग्रेसको पालीमा पुगेका छन्। चोक्टा खान गएको त झोलमा डुबेर मरेछ भनेजस्तै हुन्छ, प्रचण्डको अवस्था ओलीले भने। ओली कांग्रेसभन्दा पनि प्रचण्ड र माधवकुमार नेपालप्रति बढी आक्रोसित देखिएका थिए। ओलीले आफूले प्रधानमन्त्री भएका बेला गेटामा मेडिकल कलेजमा प्रर्याप्त बजेट हालेको बताउँदै त्यसलाई मेडिकल विश्वविद्यालयको तयारी गरीरहेका बेला सरकार ढलेको बताए। गेटामा मेडिक विश्वविद्यालय बनाउने तयारी गर्दै थिएँ। सरका ढालिदियो। अहिले देउवाजी मेडिकक कलेज डडेल्धुराको डाँडामा बनाउँछु भन्नुहुन्छ। डाँडाँमा पछि बनाउँदै गरौंला। अहिले पूर्वाधार भएको मेडिकल कलेज सञ्चालन गर्न आग्रह गर्दछु उनले भने। यसअघि डोटीको दिपायलमा आयोजना गरिएको चुनावी सभामा ओलीले नेपालमा एउटा सुदृढ राष्ट्रिय शक्ति आवश्यक भएको बताएका थिए। गठबन्धनजस्तो चिज बनाएर हुँदैन, गठबन्धनले देश चल्दैन, उनले भने, गठबन्धनमा रहेका सबै दलहरूको छुट्टाछुट्टै घोषणा पत्र रहेको र कसैले प्रत्यक्ष प्रधानमन्त्री चहिन्छ भन्याछन्। कसैले प्रत्यक्ष राष्ट्रपति भन्याछन्। कसैले गणतन्त्र भन्याछन्। कसैले संघीयता भन्याछन्। कसैले राजतन्त्र भन्याछन्। यदि यिनीहरूले जितिहाले पनि काम गर्नै सक्दैनन्। त्यसैले यो गठबन्धन काम गर्नका लागि नभएर तपाइहरुको आँखामा छारो हाल्नको लागि मात्रै भएको हो। गठबन्धनसँग न विचार छ, न कार्यक्रम छ,' उनले भने, आगामी दिनमा देशलाई कसरी आगाडि बढाउने भनेर नेकपा एमाले एउटै विचार, एक सिद्धान्त लिएर जनता माँझ आएको छ। समृद्ध नेपाल सुखि नेपाली गठबन्धनका दलहरूले गर्न नसक्ने उनले बताए। पूर्वमन्त्री प्रेमबहादुर आलेमगरलाई इंगित गर्दै ओलीले भने, डोटीको मात्रै बेइज्जती नभएर नेपालकै अन्तराष्ट्रिस्तरमा बेइज्जती गर्ने व्यक्ति फेरि डोटीबाट चुनाब लडिरहेकाले यस्ता व्यक्तिलाई सबैले बहिस्कार गर्नुपर्छ। चुनाबी अभियानलाई सम्बोधन गर्दै ओलीले डोटीमा गत मंगलबार राति गएको भूकम्पका कारण मृत्यु भएका परिवार तथा क्षति व्यहोरिरहेका परिवारलाई तत्कालै राहातका लागि सरकारसँग माग गरेका छन्। यता कैलालीकै लम्मीमा आयोजना गरिएको चुनावी सभामा ओलीले मंसिर ४ गतेको निर्वाचनले देशले जित्ने कि देशले हार्ने कुरा तय गर्ने बताए। मंसिर ४ को निर्वाचन एउटा दलले जित्ने र हार्ने निर्वाचन मात्रै होइन, यो देशले जित्ने कि हार्ने निर्वाचन हो, उनले भने, देशलाई बर्बाद पार्ने तत्वहरुले विभिन्न चलखेलका माध्यमबाट चुनाव बिथोल्न खोजिरहेका छन्। यस निर्वाचनलाई देशका पक्षमा, कानुनी राज्यका पक्षमा र विकासका पक्षमा पार्नका लागि सबै देशभक्त एक हुन जरुरी छ। कांग्रेस नेतृत्वमा बनेको गठबन्धनलाई ठगबन्धन भएको टिप्पणी गर्दै अध्यक्ष ओलीले भने, वास्तवमा यो जनता र देशलाई ठग्ने जाली, फटाहाहरु मिलेर बाँडीचुडी खानका लागि बनाएको ठगबन्धन हो। उनले गठबन्धनसँग देश विकासका लागि साझा एजेण्डा नभएको र प्रधानमन्त्री समेत को हो? भन्ने एकिन नभएको जिकिर गरे। कार्यक्रममा कैलाली ४ का उमेदवार समेत रहेका एमालेका केन्द्रीय सचिव लेखराज भट्टले आफू मन्त्री भएका बेला लकडाउनको अवस्था रहेकाले आपूर्तिमै खटिनु परेकाले गाउँ आउन नसकेको भन्दै जनतालाई त्यसका लागि क्षमा मागे। म त्यतिबेला बाणिज्य तथा आपूर्ति मन्त्री थिएँ। देशमा आपूर्ति ब्यवस्थापनमा कुनै कमी आउन नदिन प्रधानमन्त्रीको निर्देशन थियो। त्यही भएर म गाउँमा धेरै आउन सकिनँ। तर मैले खाद्यान्न ग्यास अभाव हुन दिएन। तेलको मूल्य बढ्न दिएन। देशको आपूर्तिमा कुनै कमी हुन दिएन। म तपाईँकै काममा थिएँ भनेर बुझिदिनुहोला, भट्टले भने।"
रुपन्देही ३ मा बालकृष्ण खाणलाई बामदेवको पनि समर्थन,"भैरहवा : रुपन्देही३ मा प्रतिनिधिसभा सदस्यका उम्मेदवार नेपाल कांग्रेसका केन्द्रीय सदस्य एंव गृहमन्त्री बालकृष्ण खाणलाई बामदेव गौतम नेतृत्वको नेकपा राष्ट्रिय एकता अभियानले पनि समर्थन गरेको छ। गृहमन्त्रीसमेत रहेका खाण पाँच दलीय गठबन्धनका तर्फका उम्मेदवार हुन्। यसअघि जनमुक्ति पार्टीले पनि खाणलाई समर्थन गरेको घोषणा गरेको थियो। रुपन्देही३ मा उम्मेदवारी नदिएको अभियानले भैरहवामा पत्रकार सम्मेलनको आयोजना गरेर व्यक्तित्वलाई मध्यनजर गर्दै खाणलाई समर्थन गरिएको नेकपा राष्ट्रिय एकता अभियानका उपाध्यक्ष महेन्द्र अर्यालले घोषणा गरे। आफ्नो दलले एमालेलाई समर्थन गरेको भन्ने अफवाह फैलाइएको भन्दै उनले केही स्थानमा व्यक्तिअनुसार दलले समर्थन गरेको जनाए। 'हामीले नेकपा एमालेलाई समर्थन गरेका छौँ भन्ने अफवाह फैलाएको छ' उनले भने, 'हामीले कुनै दललाई समर्थन गरेका छैनौँ, केही स्थानमा व्यक्तिअनुसार मात्र समर्थन जनाएका छौँ।' खाँणलाई समर्थन गरेको घोषणा गर्दै उनले अभियानले पेश गरेका विकासका योजना लगायतका कार्यहरु पूरा गर्नुपर्ने बताए। कार्यक्रममा उम्मेदवार खाणले आफूले अभियानबाट प्राप्त विकासका योजना लगायतका कार्यहरू पूरा गर्न आफू प्रतिवद्ध रहेको जनाए। अभियानले गठबन्धनका उम्मेदवारलाई समर्थन गर्ने गरेको निर्णयले गठबन्धनले मुलुक विकासमा ऐतिहासिक भुमिका निर्वाह गर्ने उनले बताए।"
बागी उम्मेदवारी निस्क्रिय पार्न अधिकतम प्रयास गर्ने गठबन्धनको निर्णय,"काठमाडौं : सत्तारूढ गठबन्धनमा आबद्ध दलहरूको निर्वाचन परिचालन सचिवालय समितिको संयुक्त बैठकले गठबन्धनभित्रका बागीको उम्मेदवारी निस्क्रिय पार्न अधिकतम प्रयास गर्ने निर्णय गरेको छ। कांग्रेस केन्द्रीय कार्यालय सानेपामा आज बसेको निर्वाचन परिचालन सचिवालय समितिको संयुक्त बैठकले सत्तारूढ गठबन्धनमा आबद्ध उम्मेदवारलाई पराजित हुन नदिन गठबन्धन भित्रका बागी उम्मेदवारलाई निस्क्रिय बनाउन अधिकतम प्रयास गर्ने निर्णय गरेको हो। बैठकपछि सञ्चारकर्मीसँग कुरा गर्दै सचिवालयका सदस्य डा सुरेश आचार्यले आगामी मङ्सिर ४ गते हुन लागेको प्रतिनिधिसभा तथा प्रदेशसभा निर्वाचनमा धैरैभन्दा धेरै ठाउँमा गठबन्धनका उम्मेदवारलाई विजय गराउन गठबन्धनका बागी उम्मेदवारलाई निस्क्रिय बनाउन अधिकतम प्रयास गर्ने निर्णय गरिएको जानकारी दिए। बैठकले बागी उम्मेदवारलाई निस्तेज पार्ने काममा ध्यान दिन गठबन्धन दलका शीर्ष नेतालाई ध्यानाकर्षणसमेत गरेको छ। बैठकले एमाले नेतृत्वको गठबन्धनले चुनावी आचारसंहिता उल्लङ्घन गरेको आरोप लगाउँदै त्यसबारे निर्वाचन आयोगलाई सचेत गराउने निर्णयसमेत गरेको छ। बैठकमा नेपाली कांग्रेस, नेकपा (माओवादी केन्द्र), नेकपा (एकीकृत समाजवादी), लोकतान्त्रिक समाजवादी पार्टी र राष्ट्रिय जनमोर्चाका नेताहरुको उपस्थिति थियो।"
"मतदानका लागि सवारी आवागमन व्यवस्थापनसम्बन्धी मापदण्ड स्वीकृत, यस्तो छ व्यवस्था","काठमाडौं : आवागमन व्यवस्थापन सम्बन्धी मापदण्ड, २०७९ स्वीकृत गरेको छ। सो मापदण्डबमोजिम उम्मेदवार वा उम्मेदवारको निर्वाचन प्रतिनिधिले मतदानको दिन सवारी साधन प्रयोग गर्नका लागि तोकिएको ढाँचामा सम्बन्धित मुख्य निर्वाचन अधिकृत वा निर्वाचन अधिकृतसमक्ष निवेदन दिनुपर्नेछ। उम्मेदवारबाहेक अन्य निकाय वा संस्थाले मतदानको दिन सवारी साधन प्रयोग गर्न सम्बन्धित निकाय वा संस्थाको आधिकारिक लेटर प्याडमा सवारी साधन नम्बर, सवारी साधनको किसिम र सवारी साधन प्रयोगकर्ताको नामसमेत उल्लेख गरी अनुमति जारी गर्ने निकाय वा अधिकारीसमक्ष निवेदन दिनुपर्नेछ। स्वीकृत मापदण्डबमोजिम मतदानको दिन अन्तर्राष्ट्रिय तथा आन्तरिक हवाई उडानको माध्यमबाट यात्रा गर्ने यात्रुहरूको हकमा पासपोर्ट, भिसा र हवाई टिकटका आधारमा बासस्थानदेखि विमानस्थलसम्म र विमानस्थलदेखि यात्रुको बासस्थानसम्मको आवागमनको लागि सम्बन्धित जिल्लाको प्रमुख जिल्ला अधिकारीले सहजीकरण गर्नुपर्नेछ। अपांगता भई आफैँ हिँडडुल गर्न नसक्ने व्यक्तिका लागि बासस्थानदेखि मतदान केन्द्रसम्म र मतदान केन्द्रदेखि बासस्थानसम्म आवतजावत गर्न अवधि कायम रहेको पूर्ण अशक्त वा अति अशक्त अपांगता परिचयपत्रका आधारमा सवारी साधनको प्रयोग गर्न सकिनेछ। अशक्तताका कारणले आफैँ हिँडडुल गर्न नसक्ने व्यक्तिका हकमा सम्बन्धित वडा कार्यालयको सिफारिसमा निर्वाचन अधिकृतले तोकिएको ढाँचामा अनुमतिपत्र जारी गर्न सक्नेछ। मापदण्डविपरीत सवारी साधन प्रयोग गरेको पाइएमा सुरक्षा निकाय तथा सुरक्षाकर्मीले त्यस्तो सवारी साधन कब्जामा लिई आवश्यक कानूनी कारवाही गरिने र मतदानको काम सम्पन्न भएपछि मात्र फिर्ता दिने व्यवस्था गरिएको आयोगले जनाएको छ।"
आयोगले निर्वाचन आचारसंहिता उल्लंघन गर्नेबाट असुल्यो ५० हजार जरिवाना (सूचीसहित),"काठमाडौं : निर्वाचन आयोगले निर्वाचन आचारसंहिता उल्लंघन गर्नेबाट हालसम्म ५० हजार रुपैयाँ जरिवाना असुल गरेको छ। आयोगले निर्वाचन आचारसंहिता २०७९ को उल्लंघनबारे प्राप्त उजुरीका आधारमा सो जरिवाना गरेको हो। कात्तिक २५ गतेसम्ममा प्राप्त स्पष्टीकरण सन्तोषजनक नभएकाले विभिन्न उम्मेदवार, जनप्रतिनिधि र कर्मचारीलाई प्रचलित कानूनबमोजिम जरिवानासहित कारवाही गरिएको आयोगले जनाएको छ। आयोगले उजुरी परेपछि स्पष्टीकरण सोधी आवश्यक जाँचबुझको क्रम जारी राखेको छ। आचारसंहिता उल्लंघनका सम्बन्धमा अनुसन्धान गर्न सम्बन्धित जिल्ला प्रहरी कार्यालयलाई लेखी पठाइएको आयोगले जनाएको छ। आचारसंहिता विपरीत भएका कार्यहरू रद्द गर्न विभिन्न प्रदेश सरकार र स्थानीय तहलाई आवश्यक निर्देशन दिइएको छ।"
ओलीले खेलौना भएझैं संसद विघटन गरे : प्रधानमन्त्री देउवा,"चितवन : आगामी मंसिर ४ गते हुने निर्वाचनमा अग्रगमन र प्रतिगमनबीचको लडाईं भएको पाँच दलीय गठबन्धनका नेताहरुले बताएका छन्। मुलुकको राजनीतिक दुर्घटना अन्त्य गरेर मुलुकलाई नयाँ गन्तव्यमा पुर्याउन गठबन्धन गरेको शीर्ष नेताहरूले बताए। चितवनको भरतपुरमा आयोजित चुनावी सभालाई सम्बोधन गर्दै मुलुकको भविष्यका लागि गठबन्धनको जीत आवश्यक रहेको उनीहरूको भनाइ छ। प्रधानजमनत्री एवं नेपाली कांग्रेसका सभापति शेरबहादुर देउवाले गठबन्धनको जगमा राष्ट्रिय एकता स्थापित गर्न खोजेको बताए। गणतन्त्र र प्रजातन्त्रलाई स्थायीरूपमा स्थापित गर्नुपर्ने आवश्यकता रहेको उनले बताए। निर्वाचनमा गठबन्धनको जीत हुन अति आवश्यक छ। यसबाट समावेशी समानुपातिकमात्रै होइन, राष्ट्रिय एकता हुने विश्वास लिएको छु, उनले भने। उनले एमाले अध्यक्ष केपी शर्मा ओलीले खेलौना भएझैं संसद विघटन गरेको बताए। ओलीजीले संविधान भनेको उहाँको खेलौना भएझैं दुईपटक संसद विघटन गर्नुभयो। त्यसैको विरुद्धमा गठबन्धन भएको हो, उनले भने। नेकपा माओवादी केन्द्रका अध्यक्ष पुष्पकमल दाहालले आउँदो निर्वाचनमा गठबन्धनको बहुमत सुनिश्चित रहेको दाबी गरेका छन्। अग्रगमन र प्रतिगमनमध्ये के रोज्ने भन्ने अवसर भएको बताए। अब संविधानको रक्षा र स्थिरतासँगै विकास र समृद्धिको लागि बनेको उनले बताए। सभापति देउवाले राजनीतिक संकट टारेर मुलुकमा विकास र रोजगारको अवसर सिर्जना गर्न लागिपरेको बताए। नेपालमा राष्ट्रिय एकता स्थापित गरेर सबै नेपालीलाई एक बनाउनु छ। यसका लागी गठबन्धनको जीत आवश्यक छ, उनले भने, चितवनबाटै गठबन्धनको सुरुवात भएको हो। भरतपुरबाट विजयको सुरुवात होस् भन्ने हो। नेकपा माओवादी केन्द्रका अध्यक्ष पुष्पकमल दाहालले आउँदो निर्वाचनमा गठबन्धनको बहुमत सुनिश्चित रहेको दाबी गरेका छन्। अग्रगमन र प्रतिगमनमध्ये के रोज्ने भन्ने अवसर भएको बताए। अब संविधानको रक्षा र स्थिरतासँगै विकास र समृद्धिको लागि बनेको उनले बताए। सरकार गठन गर्नका लागिमात्रै गठबन्धन बनाएको होइन। देशमा राजनीतिक दुर्घटनाबाट बचाउनका लागि बनेको गठबन्धन भएको हुनाले कम्फर्टेबल बहुमत सुनिश्चित नै छ, उनले भने, गठबनधनले आर्थिक समृद्धिको नयाँ क्रान्ति गर्ने संकल्प गरेका छौं। एमालेप्रति लक्षित गर्दै अध्यक्ष दाहालले प्रतिगमनले टाउको उठाउन नसक्ने गरी एकताको प्रदर्शन गर्न आवश्यक रहेको बताए। मुलुकमा राजनीतिक दुर्घटना गर्न खोज्ने प्रतिगामी र अवसरवादी समूहलाई पराजित गर्ने बताए। त्यसपछि मात्रै स्थिरता र विकासको नयाँ मार्ग खुल्ने बताए। यो निर्वाचनमा ठूलो अवसर आएको छ। देशलाई पछाडि धकेल्ने हो या विकास र समृद्धिको नयाँ यात्रातिर लैजाने हो या निरकुंशतातर्फ लैजाने हो भन्ने कुराको जनमत संग्रहजस्तो हुँदैछ, उनले भने, योपटक अग्रगमन या प्रतिगमन के रोज्ने भन्ने कुरामा सबै एकताबद्ध भएर प्रगति र परिवर्तनको पक्षमा आफ्नो मत जाहेर गर्नेबेला आएको छ। संविधान र लोकतान्त्रिक गणतन्त्रको रक्षाका लागी पाँच दलीय गठबन्धन बनेपछि मुलुक सकारात्मक बाटोमा लागेको उनको भनाइ थियो। अहिले प्रतिगमनको खतरा कम हुँदै गएको उनले बताए। राजनीतिक दुर्घटनाको खतरा र प्रतिगमनको खतरा रहिञ्जेल गठबन्धन रहिरहन्छ, उनले भने।"
"नवलपरासी२ मा कँडेल, अधिकारी र प्रधानको त्रिपक्षीय प्रतिस्पर्धा","परासी: नवलपरासीमा चुनावी अभियान तीव्र छ । नेता तथा उम्मेदवार घरदैलोसहित मत माग्ने काममा खटिएका छन् । नवलपरासीको निर्वाचन क्षेत्र२ को चुनावी माहौल पनि तातेको छ । यो क्षेत्रमा प्रतिनिधि सभा सदस्यका लागि ११ राजनीतिक दल र ७ स्वतन्त्र गरी १८ उम्मेदवार चुनावी प्रतिस्पर्धामा छन् । प्रतिस्पर्धीमध्ये नेपाली कांग्रेसका देवेन्द्रराज कँडेल, एमालेका दीपेन्द्र अधिकारी र राप्रपाका ध्रुवबहादुर प्रधानबीच तीव्र प्रतिस्पर्धा हुने विश्लेषण हुने गरेको छ । २०५१ सालदेखि २०७४ सम्म भएका ५ निर्वाचनमा नेपाली कांग्रेसका उम्मेदवार एंव पूर्वगृहराज्य मन्त्री कँडेलले ३ पटक चुनाव जितिसकेका छन् । अहिले उनी चौथो पटक चुनावी बाजी मार्ने प्रयासमा छन् । यो क्षेत्रमा कांग्रेसको संगठन बलियो रहेकाले कँडेल चुनाव जित्नेमा विश्वस्त देखिन्छन् । स्थानीय चुनावको मतअनुसार पनि कांग्रेस यी दुई दलभन्दा अघि छ । त्यसमा गठबन्धनको सहयोगले कँडेलले आफूलाई बलियो उम्मेदवारका रुपमा दावी गर्दै आएका छन् । त्यसैगरी आफ्नो चुनावी क्षेत्र छाडेर नयाँ क्षेत्रमा उम्मेदवारी दिएका अधिकारी एमालेका जिल्ला अध्यक्ष र निवर्तमान लुम्बिनी प्रदेश सभा सदस्य हुन् । नवलपरासीबाट यसअघि ३ पटकसम्म चुनाव लडेर पराजित हुँदै आएका राप्रपाका केन्द्रीय उपाध्यक्ष एंव पूर्वआइजिपीसमेत रहेका प्रधान चौथो पटक चुनाव हत्याउने दाउँमा छन् । प्रधान र कँडेलबीच हरेक पटक एउटै निर्वाचन क्षेत्रमा उम्मेदवारी हुने गरेको छ । विगतका प्रतिस्पर्धामा कँडेलले प्रधानलाई ठूलो मतान्तरले पराजित गर्दै आएका हुन् । कांग्रेससँग एक्लै चुनाव जित्न असहज देखेपछि एमाले र राप्रपाले दुई छुट्टाछुट्टै दलसँग तालमेल गरेका छन् । एमालेले जसपा र राप्रपाले लोसपासँग तालमेल गरेको छ । स्थानीय चुनावको मतअनुसार यो निर्वाचन क्षेत्रमा कांग्रेसको मात्र २५ हजार ६८६ मत छ । गठबन्धनको मत जोड्दा (माओवादी केन्द्र, एकीकृत समाजवादी र राष्ट्रिय जनमोर्चा) कांग्रेसका उम्मेदवार कँडेलको पक्षमा ३५ हजार ९५७ मत पुग्छ । स्थानीय चुनावको मतअनुसार दोस्रो स्थानमा रहेको एमालेको २३ हजार ३४२ मत पुग्छ । चुनावी तालमेल गरेको जसपाको मत जोड्दा एमालेका उम्मेदवार अधिकारीको कुल ३० हजार ४३१ मत देखिएको छ । स्थानीय तहको मत मात्रै सुरक्षित राख्न सके एमालेभन्दा कांग्रेस ५ हजार ५२६ मतले अघि देखिन्छ । ठूला दुई दलभन्दा दुई गुनाबढी मत कम रहेको राप्रपाको मात्र कुल ८ हजार ७३० मत छ । लोसपाको मत जोड्दा राप्रपाका उम्मेदवार प्रधानको कुल १३ हजार ३१० मत छ । स्थानीय तहको निर्वाचनमा देखिएको कांग्रेसभित्रको असन्तुष्टिलाई लिएर चुनाव जित्न हौसिएका एमाले र राप्रपालाई कांग्रेसको मत तान्न त्यति सहज भने देखिएको छैन । नेताहरुको गुटगत लडाइले असन्तुष्ट रहदै आएका कांग्रेस कार्यकर्ता अन्तिम समयमा पार्टी छाडेर अन्यन्त्र नजाने गरेको विगतको चुनावले देखाएकाले अहिले पनि कांग्रेसको मत अरु दलमा जान नसक्ने अन्य दलका नेताहरुले बताउने गरेका छन् । चुनावी तालमेल र स्थानीय तहको मतअनुसारको गणित जे देखिएपनि नतिजा कस्को पक्षमा जान्छ त्यो भने मंसिर ४ पछिको परिणामले नै देखाउँला ।"
"गठबन्धनसँग न विचार छ, न कार्यक्रम : ओली","काठमाडौं : नेकपा एमालेका अध्यक्ष केपी शर्मा ओलीले सत्ता गठबन्धनबाट देशको विकास नहुने बताएका छन्। डोटीमा आयोजित चुनावी सभालाई सम्बोधन गर्दै अध्यक्ष ओलीले गठबन्धन स्वार्थहरूको गठजोड भएको भन्दै यसबाट विकासको अपेक्षा गर्न नसकिने बताएका हुन्। ओलीले भने, 'गठबन्धनले देश चल्दैन। कांग्रेस, माओवादी, एस पार्टीको पनि घोषणापत्र छ। कोही भन्छन् संघीयता चाहिँदैन, कोही भन्छन् प्रत्यक्ष निर्वाचीत राष्ट्रपति। चुनाव पछि के गर्लान भन्नुस् त।' उनले गठबन्धनसँग विचार र कार्यक्रम नै नभएको बताए। ओलीले भने, 'नेकपा एमाले देश बनाउने पार्टी हो। एमालेले नै हो देशको समस्या समाधान गर्ने। अब अलमलिनु हुँदैन। राष्ट्र निर्माणको महाभियानमा लाग्नुपर्छ। यस्तो खालको गठबन्धनलाई बाइबाइ भन्नुपर्छ।' ओलीले प्रेम आलेले डोटीको बेइज्जत गरेको बताए। ओलीले भने, 'अस्ती भाषा सुन्नु भएन तपाइहरूको मन्त्रीको। डोटीको बेइज्जत गर्ने। त्यस्ता मान्छेहरूलाई भोट दिन तयार हुनुहुन्छ कांग्रेस, माओवादी केन्द्रका साथीहरूले।'"
"हाम्रो लडाइँ राजतन्त्र र गणतन्त्रबीचको होइन, जनताको समृद्धिको हो : राजेन्द्र लिङ्देन","झापा: राष्ट्रिय प्रजातन्त्र पार्टीका अध्यक्ष राजेन्द्र लिङ्देनले झापा क्षेत्र नं ३ मा राजतन्त्र र गणतन्त्रबीचको लडाइँ नभएको बताएका छन् । भद्रपुरमा सञ्चारकर्मीसँग कुराकानी गर्दै उनले भने, 'राजतन्त्र र गणतन्त्र साधन हो, साध्य होइन, राजतन्त्र र गणतन्त्र दुई भिन्दाभिन्दै बाटो हो, जसको मूल ध्येय जनताको समृद्धिसँग जोडिएको छ ।' राजतन्त्र र गणतन्त्र दुई भिन्दाभिन्दै व्यवस्था भएको उल्लेख गर्दै उनले जनताको शान्ति, समृद्धिको चाहनालाई स्थापित गर्न विचारअनुसार आआफ्नो मार्ग पहिल्याएर अघि बढेको बताए । 'कसैलाई एउटा बाटो मन पर्छ, कसैलाई अर्कै', झापा क्षेत्र नं ३ का प्रतिनिधिसभा सदस्य पदका उम्मेदवारसमेत रहेका उनले भने, 'हामी आआफ्नो विचार र आस्था लिएर अघि बढेका छौं, गन्तव्य सबैको एउटै ध्यय हो, बाहिर चर्चा भएजस्तो यहाँ राजतन्त्र र गणतन्त्रबीचको लडाइँ कदापि होइन ।' झापा ३ मा एमाले र राप्रपाबीच चुनावी तालमेल जनताको समृद्धिका लागि नै भएको उनको भनाइ छ । आफ्नो चुनावी जित सुनिश्चित भएको उनको भनाइ छ । मुलुकमा सुशासन र व्यवस्था परिवर्तनको अपेक्षा राख्ने सबै मतदाताले आफूलाई मतदान गर्ने उनले बताए । ०७४ को निर्वाचनमा जितेपछि झापा ३ को विकास र समृद्धिका लागि धेरै काम गरेको उनको दावी छ । 'हल्दिबारी, कचनकल लगायतका बासिन्दाले कालोपत्र हेर्न बिर्तामोड र भद्रपुरका केही छिटफुट ठाउँ पुग्नुपर्ने स्थिति थियो', उनले भने, 'अहिले गाउँगाउँमा कालोपत्र सडक विस्तार भएको छ तर मैले केही गरिन भन्ने भ्रम छरिएको छ ।'"
गिरिराजमणिलाई रोक्ने प्रयासमा महतो,"जनकपुरधाम: महोत्तरी खैरमाराका सरोज श्रेष्ठको घर केही वर्ष अघिसम्म पाँच सयमा पनि भाडा लाग्दैन्थ्यो तर अहिले महिनाको एउटा कोठा पाँच हजारमा भाडा लाग्छ । खैरमाराको डाँडामा निर्मला लामा बहुप्राविधिक शिक्षालय स्थापना भएपछि विद्यार्थीको चापले उनको घरमा दिनहुँ कोठा भाडा खोज्न आउँछ तर पाउँदैन । मुख्य कारण हो, निर्मला लामा बहुप्राविधिक शिक्षालयमा विभिन्न दश फयाकेल्टिको अध्ययन अध्यापन सुरु भएपछि त्यस क्षेत्रको मुहार नै फेरिएको छ । कुनै समय कोही जान नमान्ने, बस्न नमान्ने खैरमाराको अहिले स्वरुप नै परिवर्तन भएको छ । प्राविधिक शिक्षालय स्थापन भएदेखि त्यहाँका मानिसले रोजगारी पाएका छन् । यस क्षेत्रका जनताले रोजी रोजी आफ्नो ईच्छा अनुसारको प्राविधिक शिक्षालय पाएको देन गिरिराजमणि पोखरेलको भएको उनको बुझाई छ । गौशाला नगरपालिका ४ रजखोर मल्हनिया पोखरीको डिलको छाप्रोमा चिया बेच्दै परिवारको जोहो गर्दै आएकी विमलादेवि साह सडक बाटोमा पोखरेलले गरेको कामप्रति सन्तुष्ट छिन् । तर शिक्षा पहिला जस्तै अहिले पनि रहेको उनको गुनासो छ । रजखोइर टोलमा सडक बनाएका छन् । काम त केही केही भएको छ । ठिकठिकै गरेका छन् उनले भनिन् तर विद्यालयमा पढाई लेखाई जस्ताको त्यस्तै छ । शिक्षकहरु गफिरहन्छन् । विद्यार्थी खेलिरहन्छन् । अब जित्ने नेताबाट शिक्षा, स्वास्थ्य, रोजगार लगायतको राम्रो विकास गरोस् भन्ने बिमलाको अपेक्षा छ । 'गौशाला ४ रामबाबु साहले सडक बनाएपछि माथिबाट अलकत्र मात्र छर्यो । दुई वर्षमै फुट्यो सडक देखाउँदै नेताबारे उनले गुनासो पोखे । गौशाला सम्सी सडक बनेको धेरै भएको छैन । तर उनको घर अगाडि झण्डै केही मिटर सम्मै सडक फुटेर जीर्ण भइसकेको छ । उनले भने, लगातार ३ पटकको चुनावमा महोत्तरीबाट जित्दै आएका माओवादी केन्द्रका नेता गिरिराजमणि पोखरेललाई मत हाल्दै आएको छु । राम्रो भनौं की नराम्रो उनीभन्दा राम्रो गर्ने मान्छे पनि छैन । अब मत दिने बेला पोखरेल र लक्ष्मी महतो बारे राम्ररी केलाएर मत दिने उनी बताउँछन् । विकासको मामलामा कर्णबहादुर जस्तै असन्तुष्ट बर्दिबास नगरपालिका ९ पशुपतिनगर बन्द्रा टोलका ८२ वर्षीय जोगेन्द्र महतो देखिए । घर अगाडीको कच्ची सडकमा कालोपत्रे हेर्ने उनको पुरानो धोको छ । गिरिराजमणिले १५ वर्ष लगातार यहाँबाट जिते । तर हाम्रोतिर विकास गरेनन्, उनले भने, विकासै नगरेका होइनन् । तर उत्तरी बेल्टमा केन्द्रित भए । सडक बनाए । हाम्रोतिर केही गरेका छैनन् । यो सडक अहिलेसम्म कालोपत्रे भएन । धुलोले आजित छौं । अब विकास गर्ने नेतालाई भोट हाल्छु । औरही नगरपालिका १ बजारटोलका २७ वर्षीय संजयकुमार चौधरी पुराना दल र नेताको विकल्प चाहन्छन् । साउदी अरबबाट फर्केर औरही बजारमा सानो किराना पसल थापेका उनले अब स्वतन्त्र उम्मेदवारलाई मत दिने बताए । रोजगारी, विकास, सरसफाइ केही छैन । त्यसैले अब दल र पुराना नेताप्रतिमलाई विश्वास छैन । स्वतन्त्रलाई भोट हाल्छु, उनले भने । तर फेरि माओवादी केन्द्रबाट उम्मेदवार रहेका पोखरेल आफू निरन्तर जनताको सम्पर्कमा रहेर काम गरेको दावी गर्छन् । आफ्नो दुई कार्यकाल संविधान निर्माणको क्रममा केन्द्रित भएको र पछिल्लो पटक जित्दा संविधानकै आधारमा जनताको बीचमा विकास निर्माणमा कन्द्रित भएको उनले बताए । मेरो १५ वर्षको दुई अवधि संविधान निर्माणमै केन्द्रित रह्यो । त्यसमा हामी सफल रह्यौं । पछिल्लो पटक संविधानको आधारमा जनताको विकास निर्माणको काममा केन्द्रित भएर काम गरेँ । तीनवटा राष्ट्रिय गौरवका योजना यस क्षेत्रमा परेका छन् । ती कार्यान्वयनका क्रममा छन्,' उनले भने, 'बर्दिवासको खयरमारामा शहीद निर्मला लामा बहुप्राविधिक शिक्षालय, गौशालामा राजर्षिजनक विश्वविद्यालको आंगिक कलेजको रुपमा प्रदेशकै ठूलो इन्जिनियर कलेज निर्माणको चरणमा छ । त्यसमा रेल्वे सम्बन्धि पढाइ हुन्छ । बर्दिबास मेडिकल कलेज । जुन जग्गा सम्बन्धि विवादले रोकिएको छ । तर त्यसको प्रक्रिया अगाडी बढ्दै छ । त्यसरी नै कृषि क्षेत्रमा सिंचाईको लागि डिपटुल इनार, नदी कटान क्षेत्रमा तटबन्ध गरी नियन्त्रण प्रयास, सडकबाटो लगायतको थुप्रै काम भएको बताउँदै उनले अगामी दिनमा पनि जनताले यस्तै उपलब्धि महशुस गर्ने बताए। २०६४ को पहिलो संविधानसभा निर्वाचनदेखि निरन्तर जितिरहेका पोखरेल अगामी मंसिर ४ गते हुने प्रतिनिधिसभा सदस्यको लागि फेरि उम्मेदवार छन् । २०७४ कै निर्वाचनमा जस्तै उनका बलिया निकटतम प्रतिस्पर्धी लक्ष्मी महतो फेरि एमालेबाट चुनावी मैदानमा होमिएका छन् । पोखरेल सत्ता गठबन्धनका उम्मेदवार हुन् भने लक्ष्मी विपक्षी एमालेजसपा गठबन्धनका । मधेसवादी गठबन्धमा तत्कालीन संघीय समाजवादी फोरमबाट उम्मेदवार रहेका महतोलाई बाम गठबन्धन घटक उम्मेदवार पोखरेलले ४ हजार २ सय ८४ मतअन्तरले पराजित गर्दै जित निकालेका थिए । पोखरेलले २३ हजार ७७६ मत पाएका थिए भने महतो १९ हजार ४९२ मत र तेस्रोमा कांग्रेसका उम्मेदवार सीताराम भण्डारीले ९ हजार ४७५ मत ल्याएका थिए । पोखरेललाई त्यतिबेला एमालेको साथ थियो भने महतोलाई राष्ट्रिय जनता पार्टी (राजपा)को । यतिबेला फेरि दुबै प्रतिस्पर्धी चुनावी मैदानमा उत्रेका छन् । महतो उम्मेदवारी दर्ताको दिन टिकट नपाउने भएपछि जसपा छाडेर एमालेमा गएर उम्मेदवार बनेका हुन् । उनले गौशाला नगरपालिकामा जसपाबाट जेठा छोरा डा दिपेन्द्र महतोलाई मेयरमा जिताएका छन् । यस क्षेत्रमा नेतृत्वकर्ताको अभाव देखेपछि अन्तिम समयमा एमालेले महतोलाई पार्टीमा भित्र्याएर उम्मेदवार बनाएको छ । महतो २०७२ मा असई थमन विकको हत्या प्रकरणका आरोपित हुन् । उनलाई उच्च अदालत जनकपुरले पूर्पक्षका लागि जेल चलान गर्न आदेश आदेश दिएको छ । पुराना दुई प्रतिस्पर्धी बीच पुनः दुई पक्षीय प्रतिस्पर्धा हुने आकलन भइरहँदा बर्दिबास नगरपालिकामा कांग्रेसबाट विद्रोह गरी स्थानीय निर्वाचनमा स्वतन्त्रबाट मेयर जितेका प्रह्लाद क्षेत्री समूहका पोषण थापाको उम्मेदवारीले चुनाव रोचक बनेको छ । थापा यातायात व्यवस्था कार्यालय बर्दिबासका अधिकृतको जागिर छाडेर चुनावी मैदानमा होमिएका छन् । पोखरेल बलिया उम्मेदवार बर्दिबास नगरपालिकाका सबै १४, गौशाला नगरपालिका सबै १२, भंगहा नगरपालिकाको वडा नं ३,४,५ र ९ चारवटा गरी ३० वटा वडा यो क्षेत्रमा छन् । गत स्थानीय निर्वाचनमा बर्दिबास नगरपालिका कांग्रेसबाट विद्रोही समूह स्वतन्त्रले जितेको छ भने गौशाला नगरपालिका जसपाले । ३० वटा वडामध्ये कांग्रेस र जसपाले ७७, माओवादी केन्द्रले ६, एमाले र लोसपाले ३ वडामा जित हात पारेको छ । स्थानीय चुनावको नतिजा अनुसार क्षेत्रमा सत्ता गठबन्धन बलियो देखिन्छ । वडाध्यक्षका उम्मेदवारमा माओवादीले सबभन्दा बढी मत ल्याएको छ । दोस्रोमा कांग्रेस र तेस्रोमा एमाले छन् । माओवादी १५ हजार ८ सय ८८, कांग्रेस १३ हजार १ सय ४८, एमाले ८ हजार ३४ मत पाएका छन् । चौथोमा जसपाले ७ हजार २ सय ३७, पाँचौमा लोसपा ७ हजार ६९, छैटोमा जेब्रा छापसहित सबै स्वतन्त्र ६ हजार ५ सय १४ मत पाएका छन् । जनमत पार्टीले २ हजार २१, नेकपा एकीकृत समाजवादीले १ हजार ५०८ मत पाएको निर्वाचन आयोगको तथ्यांकमा छ । स्थानीय चुनावमा सत्ता गठबन्धनका घटक माओवादी केन्द्र, नेपाली कांग्रेस, लोसपा र एकीकृत समाजवादीका वडाध्यक्षले पाएको मत जोड्दा सत्ता पक्षको ३७ हजार ६११ मत पुग्छ भने विपक्षी गठबन्धन एमाले र जसपाको मात्र १५ हजार २७१ छ । यो हिसाबले गठबन्धनका उम्मेदवार पोखरेलको मत महतो धेरै देखिन्छ । लक्ष्मी महतोलाई पुरानै मतको भर गत निर्वाचनमा थोरै मतले पोखरेलसँग पराजित भएकाले यसपाली एमालेको उम्मेदवार र जसपाको मत आफ्नै साथ हुने र यस क्षेत्रमा गरेको जनसेवा, व्यक्तिगत लगाव, ईष्टमित्रको कारण आफू चुनाव जित्नेमा विश्वस्त रहेको उम्मेदवार महतोको दावी छ । अहिले मसँग एमालेको शक्ति छँदैछ । त्यति बेला मधेसी गठबन्धनको उम्मेदवार म हुँदा राजपा नेता सरतसिंह र कांग्रेसका सीताराम भण्डारीले पोखरेललाई नै सहयोग गर्नुभयो । तै पनि म थोरै मतले पराजित भए उम्मेदवार महतोले भने यो पटक म एमालेको उम्मेदवार हुँ । गौशालामा हाम्रो जसपाको सरकार छ । बर्दिबास नगरपालिकामा स्वतन्त्र सरकार छ । दक्षिणी भू भागमा मेरो बलियो पक्कड छँदैछ । त्यसकारण म यसपटक फराकिलो मतान्तरले जित्छु । एमालेबाट यो क्षेत्रमा प्रदेशसभामा १ (क) बाट एमालेकी शारदा थापा र (ख) बाट रामश्रेष्ठ महतो उम्मेदवार छन् । त्यस्तै सत्ता गठबन्धनबाट १ (क) मा लोकतान्त्रिक समाजवादीका पिताम्बर महतो र (ख) मधेस सरकारका गृह तथा सञ्चार मन्त्री भरतप्रसाद साह उम्मेदवार छन् ।"
नेपालमा एउटा सुदृढ राष्ट्रिय शक्ति चाहिन्छ : ओली,"डोटी : नेकपा एमालेका अध्यक्ष एवं पूर्व प्रधानमन्त्री केपी शर्मा ओलीले नेपालमा एउटा सुदृढ राष्ट्रिय शक्ति आवश्यक भएको बताएका छन्। शनिबार डोटीमा आयोजित बृहत् चुनावी आमसभालाई सम्बोधन उनले गर्दै उक्त कुरा बताएका हुन्। 'गठबन्धन जस्तो चिज बनाएर हुँदैन, गठबन्धनले देश चल्दैन', अध्यक्ष ओलीले भने, 'गठबन्धनमा रहेका सबै दलहरूको छुट्टाछुट्टै घोषणापत्र रहेको छ। यिनीहरूले जितिहाले पनि काम गर्नै सक्दैनन्। त्यसैले यो गठबन्धन काम गर्नका लागि नभएर तपाईंहरूको आँखामा छारो हाल्नका लागि मात्रै भएको हो।' ओलीले डोटीमा गत मंगलबार राति गएको भूकम्पका कारण मृत्यु भएका परिवार तथा क्षति व्यहोरेका परिवारलाई तत्कालै राहातका लागि सरकारसँग माग गरेका छन्। सहजपुर, बीपीनगर, बोगटान सडकको आफुले शिलन्यास गरेको स्मण गर्दै ओलीले भने, खुटिया, बीपीनगर, दिपायल हुँदै बझाङको ताक्लाकोट जोड्ने द्रुत राजमार्ग निर्माणका लागि आफू सदैव लाग्ने बताए। डोटी ऐतिहासिक जिल्ला भएकाले यहाँको धार्मिक, पर्यटन, कृषि लगायत समग्र विकास सम्भव भएको ओलीले बताए। राजनीतिक कारणले पश्चिम सेती परियोजना बन्न नसकेको बताउँदै ओलीले आगामी दिनमा यो आयोजना नयाँ ढंगबाट अगाडि बढ्ने बताए। दुई वर्षपछि एमालेले निरक्षरताको अन्त्य गर्ने उनको भनाइ छ। नेकपा एमालेले जे भन्छ त्यो गरेरै छाड्ने उनले बताए। पूर्वपश्चिम हुलाकी राजमार्गदेखि महाकाली करिडोर सबै एमालेले बनाएको उनले बताए।"
निर्वाचनलाई लक्षित गर्दै सीमा क्षेत्रमा निगरानी बढाइने,"विराटनगर: भारतको अररिया जिल्लास्थित जोगवनीमा शनिबार नेपालभारत सुरक्षा बैठक सम्पन्न भएको छ । नेपालका तर्फबाट मोरङका प्रमुख जिल्ला अधिकारी काशीराज दाहाल, प्रहरी प्रमुख एसपी शान्तिराज कोइराला, सशस्त्र प्रहरी प्रमुख एसपी राजकुमार लामिछाने, राष्ट्रिय अनुसन्धानका प्रमुख बासुदेव सिग्देल, सहायक प्रमुख जिल्ला अधिकारी शरदकुमार पोखरेल तथा सुनसरीबाट प्रमुख जिल्ला अधिकारी इन्द्रदेव यादव, प्रहरी प्रमुख एसपी प्रभुप्रसाद ढकाल, सशस्त्रका प्रमुख एसपी विक्रम होमागाइँ, राष्ट्रिय अनुसन्धानका प्रमुख कूलचन्द्र नेपाल र सहायक प्रमुख जिल्ला अधिकारी ओम भट्टराई सहभागी थिए । नेपालमा हुन लागेको निर्वाचनलाई शान्तिपूर्ण, भयरहित र निष्पक्ष हिसाबले सम्पन्न गर्न निगरानी बढाएर दुई देशीय सीमा क्षेत्रमा कडाइ गर्ने सहमति बैठकमा भएको थियो । नेपालभारत सीमा क्षेत्रको सुरक्षा व्यवस्था मजवुत बनाउने तथा सीमा क्षेत्रको सुरक्षामा कुनै पनि कमजोरी हुन नदिने प्रतिबद्धता भारतीय अधिकारीले जनाएका छन् । साथै निर्वाचनलाई लक्षित गरेर सीमा क्षेत्रमा दुई देशका सुरक्षाकर्मीको संयुक्त गस्ती बढाउने सहमति पनि बैठकमा भएको छ । निर्वाचन हुनुभन्दा ७२ घण्टाअघि सीमा शील गर्ने, लागूऔषध एवं साना हतियार तथा नक्कली नोटको ओसारपसार नियन्त्रणमा लिने, सीमा क्षेत्रमा सुरक्षाकर्मीको उपस्थिति बढाउने, सीमा शील भएका बेला अतिआवश्यक सेवाहरु, बिरामीको उपचार, वैवाहिक कार्यक्रम र वारुणयन्त्रको आवतजावतलाई सहज बनाउने, अन्य सवारीसाधन र मानिसको आवतजावतलाई पूर्ण रूपमा रोक लगाउने निर्णय बैठकले गरेको छ । त्यस्तै अपराधिक क्रियाकलाप नियन्त्रणका लागि दुई देशका सुरक्षाकर्मीबीच सूचना आदानप्रसाद गर्ने, सुरक्षालाई प्रभावकारी बनाउने, चुनावका बेला नेपालमा अपराध गर्नेहरु भारततिर भाग्नसक्ने सम्भावनालाई मध्यनजर गर्दै सीमा क्षेत्रमा निगरानी बढाउने सहमति नेपाल र भारतका सुरक्षा अधिकारीबीच भएको छ । मोरङका प्रजिअ दाहालले लामो समयदेखि अवरुद्ध रहेको मीरगञ्ज पुलको विषयमा कुरा उठाएका थिए । भारतीय अधिकारीहरुले उक्त पुल आगामी नोभेम्बर अन्तिमसम्ममा सञ्चालनमा ल्याइसकिने जानकारी दिएका छन् । मीरगञ्ज पुलको मर्मत सम्भार नहुँदा ढुवानीका साधन आवतजावत हुन नसकेर लामो समयदेखि विराटनगर भन्सारबाट हुने आयात निर्यात प्रभावित बनिरहेको छ ।"
जात र धर्मका आधारमा चुनाव लड्ने कुचेष्टा गर्ने व्यक्ति देशद्रोही हो : लिङदेन,"झापा : राष्ट्रिय प्रजातन्त्र पार्टी (राप्रपा)का अध्यक्ष राजेन्द्रप्रसाद लिङ्देनले धार्मिक, जातीय र सद्भाव बिथोल्ने गरी समाजमा घृणा पैदा गर्ने खालका गतिविधि विपक्षी दलबाट भइरहेको आरोप लगाएका छन्। झापा क्षेत्र नम्बर ३ बाट प्रतिनिधिसभा सदस्यमा उम्मेदवार बनेका राप्रपा अध्यक्षले लिङ्देनले शनिबार दिउँसो भद्रपुरमा आयोजित संक्षिप्त पत्रकार भेटघाटमा यस्तो आरोप लगाएका हुन्। 'जात र धर्मको विवाद सृजना गर्ने काम कसैले गर्छ वा सोच्छन् भने त्योभन्दा ठुलो देशद्रोही अरू कोही छैन,' राप्रपा अध्यक्ष लिङदेनले भने, 'जात र धर्मका आधारमा चुनाव लड्ने कुचेष्टा गर्ने व्यक्ति देशद्रोही हो।' निर्वाचनको मुखमा आएर जात र धर्मका आधारमा राजनीति गर्ने, दुष्प्रचार गर्ने व्यक्तिको आफूले निन्दा गर्ने उनले बताए। केही दिनअघि नेपाली कांग्रेसको प्रयोजनमा जनजाति महासङ्घको एउटा भेला बोलाइएको थियो। त्यस भेलामा राप्रपाका अध्यक्ष राजेन्द्रप्रसाद लिङदेन र कांग्रेस नेता कृष्णप्रसाद सिटौलाको उपस्थिति रहन्छ भनेर जनजाति समुदायलाई आमन्त्रण गरिएको थियो। 'तर, त्यस भेलामा मलाई निम्तो त परै जाओस् कुनै प्रकारको जानकारी समेत गराइएको थिएन,' उनले भने, 'त्यही भेलामा प्रायोजकले जनजाति विरोधी राजेन्द्र लिङदेन, जनजातिको सभामा आउन डराउनु भो, उहाँ भाग्नुभयो भनेर गलत प्रचार गराइयो।' त्यो कार्यक्रममा हामीप्रति घृणा पैदा गर्ने काम भयो, भ्रम फैलाइयो। आफू जातीय पहिचान विरोधी नभएको उनले स्पष्ट पारे। उनले भने, 'त्यो कार्यक्रममा कसैले मलाई निमन्त्रणा गरेको प्रमाणित गर्छ भने म जुनसुकै सजाय बोक्न तयार छु र मेरो उम्मेदवारी छाडेर कृष्णप्रसाद सिटौलालाई सघाउँदै हिाड्न पनि तयार छु।' यस्तो भ्रामक प्रचारको पछि नलाग्न उनले सबैमा आग्रह गरेका छन्। कतिपय जातीय संस्थाहरूले धेरै राम्रै कामहरू गरेका छन्। 'कतिपयले जनजातिको नाममा जनजातिलाई भेला गर्ने अनि जनजातिलाई एक छाक वा एक ट्वाकमा बेच्ने जुन कामहरू भइरहेको छ त्यसको म खुलेर निन्दा गर्छु,' उनले भने, 'त्यस्तो समुदायबाट जनजातिका दिदीबहिनी, दाजुभाइहरूलाई सतर्क रहन सञ्चारमाध्यमबाटै अपिल गर्न चाहन्छु।' कुनै जात विशेषका अल्पसङ्ख्यक समुदायले राज्यबाट प्राप्त गरी राखेको आरक्षण कोटाको विरोधी आफू नरहेको बताउँदै उनले भने, 'आरक्षणमा कोटामा नपरेका अन्य जातका गरिब समुदायले पनि आरक्षण पाउनुपर्छ भन्ने मेरो धारणा हो।' झापामा राप्रपा र नेकपा (एमाले) बीच भएको चुनावी तालमेलले नजिता निकाल्न कुनै समस्या छैन। त्यो गत स्थानीय तहको निर्वाचनको नतिजा र गणितले पनि देखाइसकेको छ। अहिले झापा ३ मा १२ देखि १३ हजार मतले आफू अगाडि रहेको उनको दाबी छ। राप्रपा र एमालेका कार्यकर्ता आफ्नो अडानबाट पछि नहट्ने उनको धारणा छ।"
'अहंकार र दम्भका कारण केपी ओलीले लोकतन्त्र र संविधान विरोधी काम गरे',काठमाडौं : रुपन्देही क्षेत्र नं १ का प्रतिनिधिसभा सदस्य पदका स्वतन्त्र उम्मेदवार घनश्याम भुसालले देश बनाउने र लोकतन्त्रलाई बलियो बनाउन जनताले फैसला गर्ने बेला आएको बताएका छन्। शनिबार रुपन्देही क्षेत्र नं१ अन्तर्गत देवदह नगरपालिकामा घरदैलो गर्ने क्रममा भुसालले संविधानलाई सफल कार्यन्वयन गर्दै मुलुकलाई विकासको बाटामा अघि बढाउने वा संविधान मास्नेको पक्षमा लाग्ने भन्ने फैसला जनताले गर्ने बेला आएको बताएका हुन्। उनले आफ्नो अहंकार र दम्भका कारण केपी ओलीले लोकतन्त्र र संविधान विरोधी काम गरेको आरोप लगाए। एमाले परित्याग गरी गठबन्धनको सहयोगमा स्वतन्त्र उम्मेदवार बन्नुभएका भुसालले देशको विकासलाई द्रुत गतिमा अघि बढाउन र विकासको हिसाबले रुपन्देहीलाई देशकै नमुना जिल्ला बनाउन आफू उम्मेदवार बनेको बताए। आफू पनि लामो समय एमालेमै रहेर काम गरेको प्रष्ट पार्दै उनले केपी ओलीको दम्भ र अहमताका कारण पार्टीमा रहन नसकेको धारणा पनि राखे।
निर्वाचनमा भिड्दै कलाकार,"काठमाडौं: आगामी मङ्सिर ४ मा हुने प्रतिनिधिसभा र प्रदेशसभा सदस्यको निर्वाचनमा कलाकार पनि चुनावी मैदानमा छन् । कला क्षेत्रबाट चुनावी मैदानमा होमिने कलाकारको सङ्ख्या यसपटक उच्च छ । राष्ट्रियसभा सदस्य रहिसकेकी गायिका कोमल ओलीले नेकपा (एमाले)बाट दाङको निर्वाचन क्षेत्र नम्बर ३ बाट प्रतिनिधिसभा सदस्यका लागि उम्मेदवारी दर्ता गराएकी छन् । उनी प्रत्यक्ष निर्वाचित भएर जनताको सेवा गर्ने भन्दै घरदैलोमा पुगेर मत मागिरहेकी छन् । अभिनेत्री रेखा थापाले मोरङ क्षेत्र नम्बर ३ बाट उम्मेदवारी छन् । राष्ट्रिय प्रजातन्त्र पार्टी (राप्रपा)बाट उम्मेदवारी दर्ता गराएकी उनी घरदैलोमा पुगेर मत मागिरहेकी छन् । केही वर्षयता अभिनेत्री थापा कलाकारिताभन्दा पनि राजनीतिमा सक्रिय छन् । 'यो मेरो गृह जिल्ला हो । मैले यहाँको भूभाग बुझेकी छु । यहाँको सेवा गर्दै राजनीति सुरु गरेकी हुँ', उनले भनिन् । फिल्म निर्देशक तथा समीक्षक मनोज पण्डितले प्रतिनिधिसभा सदस्यका लागि काभ्रे२ बाट स्वतन्त्र उम्मेदवारी दर्ता गराए । दासढुङ्गा, बधशाला, ग्रेटर नेपाल जस्ता फिल्म र डकुमेन्ट्री निर्देशन गरिसकेका पण्डितले विगत छ महिनादेखि नै तयारी गरिरहेका थिए । 'अहिले जनताले स्वतन्त्रलाई पनि विश्वास गर्न थाल्नुभएको छ । यसैले उम्मेदवारी दिएको हुँ । किनकि मैले स्थानीय विकास गर्न कसैको निर्णय पर्खिनु पर्दैन, स्वतन्त्र छु', उनले भने । प्रतिनिधिसभा सदस्यमै गायक सञ्जय श्रेष्ठले स्वतन्त्र उम्मेदवारी दिएका छन् । काठमाडौं क्षेत्र नं ६ बाट उम्मेदवारी दिएका उनले समाज परिवर्तनका लागि आफू स्वतन्त्र रुपमै चुनावमा होमिएको बताए । निर्माता तथा अभिनेता मधुकुमार श्रेष्ठले नेपाली कांग्रेसबाट प्रदेशसभा सदस्यमा धादिङको क्षेत्र नम्बर १ बाट उम्मेदवारी दिएका छन् । कमेडी च्याम्पियन हिमेश पन्तले राष्ट्रिय स्वतन्त्र पार्टीका तर्फबाट धादिङ क्षेत्र नं १ बाट उम्मेदवारी दिएका छन् । फिल्म निर्माता तथा अभिनेता रोज राणाले पनि नेपाली कांग्रेसका तर्फबाट प्यूठानको क्षेत्र नं १ को २ बाट प्रदेशसभातर्फ उम्मेदवारी दिएका छन् । 'मलाई पार्टीले विश्वास गरेर अवसर दिएको छ । यसको पूर्ण सदुपयोग गर्नेछु', उनले भने । फिल्म अभिनेता, निर्माता तथा वितरक करण श्रेष्ठले काठमाडौं क्षेत्र नम्बर १ को प्रदेश २ तर्फ उम्मेदवारी दिएका छन् । केही समययता सक्रिय राजनीतिमा रहेका श्रेष्ठले लोकतान्त्रिक समाजवादी पार्टी नेपाल (लोसपा)बाट उम्मेदवारी दिएका हुन् । 'मेरो उम्मेदवारी युवालाई राजनीतिमा आउनेतर्फ प्रेरणा दिनु हो । परिवर्तनका लागि अगाडी बढ्नै पर्छ', उनले भने । श्रेष्ठले सम्झिदिए पुग्छ, दुई दुना पाँच, ह्याप्पी न्यू इयर, पल्टन, जङ्गली फूल, को कसको, द मस्ट वान्टेड, बोर्डर र जन्जिर जस्ता फिल्ममा अभिनय गरेका छन् । चुनावी मैदानमा देखिएका कलाकारको उपस्थितिले कला क्षेत्रलाई टेवा पुग्ने विश्वास हाँस्यकलाकार शिवशङ्कर रिजालको छ । उनले भने, 'कलाकारहरूलाई प्रचारप्रसारका लागि मात्र नभइ जनताको सेवा गर्न योग्य ठान्ने दलले अझैँ सङ्ख्या बढाउनु जरुरी छ । यद्दपि सुरुवात राम्रो छ । म लगायत धेरै साथीलाई यसले चुनावी मैदानमा आउन हौसला मिलेको छ।'"
मतदाता शिक्षा कार्यक्रम तत्काल सञ्चालन गर्न दुई पालिकालाई निर्देशन,"काठमाडौं : निर्वाचन आयोगले सिराहका दुई पालिकालाई मतदाता शिक्षा कार्यक्रम सञ्चालन गर्न निर्देशन दिएको छ। आयोगले सिराहाको सखुवानान्कारकट्टी गाउँपालिकाका अध्यक्ष र प्रमुख प्रशासकीय अधिकृत तथा सुखीपुर नगरपालिकाका नगरप्रमुख र प्रमुख प्रशासकीय अधिकृतलाई कार्यक्रम प्रभावकारीरूपमा सञ्चालन गर्न निर्देशन दिएको हो। आयोगले दुवै नगरपालिकालाई मतदाता शिक्षा कार्यक्रम सञ्चालन नभएको भए यथाशीघ्र सञ्चालन गरी पत्र प्राप्त भएको २४ घण्टाभित्र आयोगमा जानकारी गराउन शुक्रबार निर्देशन दिइएको छ। संविधानको धारा २४७ मा आयोगलाई आफ्नो काम पूरा गर्न आवश्यक पर्ने कर्मचारी र अन्य सहयोग नेपाल सरकार, प्रदेश सरकार र स्थानीय सरकारले उपलब्ध गराउने व्यवस्था भएको आयोगको भनाइ छ।"
जिल्लामा विकासका कामले पूर्णता नपाएकाले राजनीति छाड्न सकिनँ : वरिष्ठ नेता पौडेल,"तनहुँ : नेपाली काङ्ग्रेसका वरिष्ठ नेता रामचन्द्र पौडेलले जनताको हातमा आएको अधिकार गुम्न नदिने बताएका छन् । तनहुँको भानु नगरपालिका६ बरभञ्ज्याङमा आज आयोजित मतदाता भेटघाट कार्यक्रमलाई सम्बोधन गर्दै वरिष्ठ नेता पौडेलले बलिदान र त्यागबाट निर्माण भएको संविधानले दिएको अधिकार गुम्न नदिने उल्लेख गरेका हुन्। संविधान र लोकतन्त्रको विरुद्ध षड्यन्त्र भइरहेको भन्दै वरिष्ठ नेता पौडेलले भने, 'हामीले बनाएको संविधान दक्षिण एसियामै उत्कृष्ट छ, यसले सबै वर्गलाई अधिकार दिएको छ, यो अधिकार गुम्न दिन्नौँ ।' पौडेलले संविधान रक्षाकै लागि अहिलेकोगठबन्धनको गठन भएको भन्दै यसलाई पछिसम्म लैजाने बताए । तनहुँ क्षेत्र नं १ का प्रतिनिधिसभा सदस्य उम्मेदवार पौडेलले जिल्लामा विकासका कामले पूर्णता नपाएकाले राजनीति छाड्न नसकेको उल्लेख गरे । विसं २०७४ को निर्वाचनमा आफूले चुनाव हारेपछि यहाँको विकास अलपत्र परेको उनले बताए। 'मसँग सपना छन्, योजना छन् र त्यसलाई पूरा गर्ने सङ्कल्प छ', पौडेलले भने । देश विकास र सुशासनका गठबन्धन प्रतिबद्ध रहेको बताउँदै पौडेलले देशमा परिवर्तन भए पनि अवस्था परिवर्तन नभएको बताए। रासस"
मतदानका दिन यी सवारी साधन सञ्चालनका लागि पास लिनुपर्ने,काठमाडौं : निर्वाचन आयोगले मंसिर ४ गते हुने मतदानको दिन सीमित सवारी साधनलाई सवारी अनुमति पत्र (पास) लिनु नपर्ने व्यवस्था गरेको छ। पास नचाहिने सवारी साधनले मतदातालाई ओसारपसार नपाउने आयोगले जनाएको छ। मतदानको दिन सहज आवागमनको व्यवस्था मिलाउनका लागि उक्त निर्णय गरिएको हो।
नुवाकोटमा अधिकांश मतदानस्थल संवेदनशील,"नुवाकोट: आगामी मङ्सिर ४ गते हुने प्रतिनिधिसभा प्रदेशसभा सदस्य निर्वाचनका लागि जिल्लाका अधिकांश मतदान स्थललाई संवेदनशीलमा राखिएको छ । जिल्ला सुरक्षा समितिको बैठकले ५२ मतदान स्थललाई अतिसंवेदनशील, ५७ मतदान केन्द्र र २३ मतदान केन्द्र सामान्य भनेर वर्गीकरण गरेको छ । यहाँ एक सय ३२ मतदान स्थल र दुई सय ८८ मतदान केन्द्र निर्धारण गरिएको छ । सुरक्षा समितिको बैठकले भौगोलिक विकटता, विगतको निर्वाचनमा भएका विवाद र निर्वाचन विरोधी गतिविधि, अपराधिक व्यक्तिको प्रयोग हुनसक्ने अवस्था, जातियताक्षेत्रियतासाम्प्रदायिकता जस्ता आधारमा मतदानस्थलको वर्गीकरण गरिएको सहायक प्रमुख जिल्ला अधिकारी वेदप्रसाद अर्यालले जानकारी दिए । संवेदनशीलताको आधारमा सुरक्षाकर्मी परिचालन र केही समस्या आएमा तत्काल पुग्नका लागि टोली परिचालन गर्न सहज बनाउन मतदान स्थलको वर्गीकरण गरिएको सहायक प्रजिअ अर्यालको भनाइ छ । ककनी र बेलकोटगढी नगरपालिका तथा किस्पाङ, पञ्चकन्या, तारकेश्वर, म्यागङ र शिवपुरी गाउँपालिकाभित्रका सबै मतदानस्थललाई अतिसंवेदनशील तथा संवेदनशीलमा राखिएको छ । विदुरमा एक अतिसंवेदनशील, दश संवेदनशील, १५ सामान्य, ककनीमा सात अतिसंवेदनशील, चार संवेदनशील, बेलकोटगढीमा १२ अति संवेदनशील, चार संवेदनशील, तारकेश्वरमा दुई अतिसंवेदनशील, छ संवेदनशील, म्यागङमा दुई अति संवेदनशील, पाँच संवेदनशील र किस्पाङमा तीन अतिसंवेदनशील तथा तीन संवेदनशील मतदान स्थल रहेका छ । यस्तै दुप्चेश्वरमा १० अतिसंवेदनशील, तीन संवेदनशील र तीन अतिसंवेदनशील, पञ्चकन्यामा दुई अतिसंवेदनशील र चार संवेदनशील, शिवपुरीमा पाँच अतिसंवेदनशील र छ संवेदनशील, तादीमा एक संवेदनशील, पाँच संवेदनशील र एक सामान्य, सूर्यगढीमा चार अतिसंवेदनशील, चार संवेदनशील र दुई सामान्य तथा लिखुमा एक अति संवेदनशील, तीन संवेदनशील र तीन सामान्य मतदास्थल रहेका छन् ।"
"ओली फेरि सुदूरपश्चिममा, डोटी र कैलालीका चुनावी सभालाई सम्बोधन गर्ने","धनगढी: नेकपा (एमाले) का अध्यक्ष केपी शर्मा ओली चुनावी सभा सम्बोधनका लागि दोस्रो पटक सुदूरपश्चिम पुगेका छन् । ओलीले आज डोटीको दिपायल, एमालेका सचिव लेखराज भट्ट लडेको कैलाली निर्वाचन क्षेत्र नम्बर ४ को अत्तरिया र झपट रावल लडिरहको कैलाली कै निर्वाचन क्षेत्र नम्बर २ को लम्कीमा आयोजित चुनावी सभालाई सम्बोधन गर्नेछन । ओली चुनावी सभा सम्बोधनका लागि दोस्रो पटक सुदूरपश्चिम आएका हुन । यसअघि कार्तिक १८ गते ओलीले दार्चुलाको खलंगाबाट आफ्नो चुनावी प्रचारप्रसार सुरु गरेका थिए । उनले एकै दिनमा बैतडीको पाटन र कञ्चनपुरको महेन्द्रनगरको चुनावी सभा पनि सम्बोधन गरेका थिए । दार्चुलाबाट प्रतिनिधि सभामा एमालेका गणेश सिह ठगुन्ना, बैतडीबाट पार्टीका सुदूरपश्चिम प्रदेश अध्यक्ष दामोदर भण्डारी र कञ्चनपुर ३ बाट निरुदेबी पाल एमालेबाट चुनावी मैदानमा छन । पूर्वप्रधानमन्त्री ओलीले दार्चुलामा चुनावी कार्यक्रम गरे लगत्तै सत्ता गठबन्धनले पनि दार्चुलाको गोकुलेश्वर, बैतडीको पाटन र कैलालीको सुखडमा चुनावीसभाको आयोजना गरेको थियो । सुदूरपश्चिमको चुनावी सभामा चुच्चे नक्सा चुनावी मुद्दा बनेको छ । मुख्य राजनीतिक दल नेकपा एमाले, नेपाली कांग्रेस र नेकपा माओवादी केन्द्रका शीर्ष नेताले कालापानी, लिपुलेक र लिम्पियाधुरा समेटेर जारी गरिएको नयाँ नक्साको स्वामित्व ग्रहण गर्न हानाथाप गरिरहेका छन । सर्वसम्मत रूपमा प्रतिनिधिसभाबाट नयाँ नक्सा अनुमोदन भएता पनि तीनै दलका शीर्ष नेताहरूले त्यसको श्रेय लिन अग्रसर भएका छन्। उक्त नक्सालाई तीनै दलका शीर्ष नेताहरूले चुनावी एजेन्डा बनाएका छन्।"
"निर्वाचनमा खटिने कर्मचारीलाई तालिम, ताप्लेजुङमा ९४५ कर्मचारी खटिँदै","ताप्लेजुङ : निर्वाचनमा खटिने मतदान अधिकृत र सहायक मतदान अधिकृतको तालिम ताप्लेजुङमा शनिबारबाट सुरु भएको छ। जिल्लाका ७५ मतदान स्थल र १ सय २३ मतदान केन्द्रमा खटिने ९ सय ४५ जना कर्मचारीलाई तालिम प्रदान गरिएको जिल्ला निर्वाचन अधिकारी दिनेश खनालले जानकारी दिए। निर्वाचन अधिकारी दिनेश खनालका अनुसार शनिबार पहिलो चरणमा सोमबार दोस्रो चरणको अनुशिक्षण सञ्चालन गरिने छ। शनिबार फक्ताङ्लुङ, मिक्वाखोला ,सिदिङ्वा गाउँपालिकाका सबै मतदान केन्द्र तथा सिरिजङ्गा गाउँपालिकाको वडा नं ३ सिकैचाका मतदान केन्द्रबाहेक अरू सातवटै वडाका मतदान केन्द्र र पाथीभरा याङ्वरक गाउँपालिका वडा नं ६ थुम्बेदिनका मतदान केन्द्रमा खटिएका मतदान अधिकृत र सहायक मतदान अधिकृतलाई अनुशिक्षण दिइने छ। यस्तै कात्तिक २८ गते सोमबार फुङलिङ नगरपालिका, मेरिङदेन गाउँपालिका, मैवाखोला गाउँपालिका र आठराई त्रिवेणी गाउँपालिकाका सबै मतदान केन्द्र, सिरिजङ्गा गाउँपालिका वडा नं ३ सिकैचाका मतदान केन्द्र पाथीभरा याङ्वरक गाउँपालिका वडा नं ६ थुम्बेदिनका मतदान केन्द्र बाहेक अरू पाँचवटा वडाका मतदान केन्द्रमा खटिएका मतदान अधिकृत र सहायक मतदान अधिकृतका लागि अनुशिक्षण सञ्चालन गरिने छ। प्रतिनिधि तथा प्रदेशसभा निर्वाचनका लागि ताप्लेजुङमा ७५ मतदान स्थल र १ सय २३ मतदान केन्द्र रहेका छन्। यहाँ ८८ हजार २ सय ८५ मतदाता रहेका छन्। तालिमको सुभासम्भ कार्यक्रम मुख्य निर्वाचन अधिकृतको कार्यालय र जिल्ला निर्वाचन व्यवस्थापन समिति ताप्लेजुङका पदाधिकारीले निष्पक्ष र तटस्थ बनेर निर्वाचनका कार्यक्रम सम्पन्न गर्न मतदान अधिकृत र सहायक मतदान अधिकृतहरूलाई निर्देशन दिएका छन्।"
ललितपुरको संस्कृतिलाई आर्थिक उपार्जनसँग जोड्छु: भुसाल,"ललितपुर: लोकतान्त्रिक गठबन्धनका तर्फबाट ललितपुर क्षेत्र नं ३ का उम्मेदवार पम्फा भुसालले राजनीतिक स्थायित्वका साथै संविधानको रक्षाका लागि आगामी निर्वाचन निकै महत्वपूर्ण रहेको बताएकी छन्। शनिबार ललितपुरको सातदोबाटो युथ क्लबको ९औं वार्षिक साधारणसभामा भुसालले संसदलाई पुरा कार्यकाल सञ्चालन गर्न तथा मुलुकको व्यवस्था र संविधानका साथै राजनीतिक स्थायीत्वका लागि आगामी निर्वाचन निकै महत्वपूर्ण रहेको बताइन् । पाँच वर्ष चल्ने सरकारले मुलुकको आर्थिक विकासको एजेण्डालाई अघि बढाउनुपर्ने उनको भनाई छ । आफूले यसअघि थालनी गरेको विकासका कामलाई निरन्तरता दिन पुनः उम्मेदवारी दिएको बताउँदै भुसालले ललितपुरको कला, संम्पदा, संस्कृति र परम्परालाई आर्थिक उपार्जनसँग जोडेर काम गर्ने बताइन् । आगामी पाँच वर्षभित्र ललितपुरबासीको गुणस्तरीय जीवन जीउने आधार तयार गर्ने उनको प्रतिबद्धता छ ।"
नमूना मतदानमा न्यून मत बदर,"जनकपुरधाम : आसन्न प्रतिनिधि तथा प्रदेशसभा निवाचनका लागि धनुषाको जनकपुरधामसहित जिल्लाको विभिन्न तीन स्थानमा नमूना मतदान गराइएको छ। समग्र विकास सेवा केन्द्रको आयोजनामा जनकपुरधाम१४ स्थित भएको नमूना मतदानमा मतदानको सबै प्रक्रिया पूरा गरेर नमूना मतदान गराइएको थियो। मतदानमा महिला पुरुष गरी एक सय ५५ जना सहभागि भए। सही तरिकाले मतदान गराउन नमूना मतदान गराइएको सम्झना कुमारी राउतले बताइन्। मतदानमा सहभागीलाई मतपत्र लिने, मतदान गर्ने, मतपत्र पट्याउने, बाकसमा खसाउने र बाहिर निस्कनेसम्मको प्रक्रियाका बारेमा मतदानमा सहभागीलाई सिकाइएको थियो। नमूना मतदान गरेका वडाध्यक्ष पुण्यप्रताप यादवले नमूना मतदान निर्वाचनको झझल्को दिने गरी भएको बताए। बदर मत कम गराउन सचेतनामूलक कार्यक्रम आवश्यक रहेको केन्द्रका संयोजक वीरेन्द्र रविदासले बताए। १ सय ५५ जनाले मतदान गरेका थिए।"
बाराको पचरौता नगरपालिकाका प्रमुखलाई २५ हजार जरिवाना,काठमाडौं : निर्वाचन आयोगले निर्वाचन आचारसंहिता उल्लंघन गरेको भन्दै बाराको पचरौता नगरपालिकाका नगर प्रमुख जलन्धरसिंह जैसवारलाई रु २५ हजार जरिवाना गरेको छ। वार्षिक बजेट तथा कार्यक्रममा स्वीकृत भएकाबाहेकका अन्य कार्यक्रम गरेको भन्दै नगरप्रमुख सिंहमाथि जरिवाना गरिएको हो। आयोगले उक्त नगरपालिकाको तलब भत्ता तथा प्रशासनिक खर्च बाहेक अन्य रकम निकासा नगर्न कोष तथा लेखा नियन्त्रण कार्यालयलाई लेखेर पठाएको छ। आयोगले काठमाडौं क्षेत्र नं १ का प्रतिनिधिसभाका उम्मेदवार पुकार बमलाई रु पाँच हजार जरिवाना गरेको छ। उनले निर्वाचन प्रचारप्रसारका क्रममा आफ्नो नाम अंकित टिसर्टको प्रयोग गरेको आयोगले जनाएको छ। राजनीतिक गतिविधि तथा प्रचारप्रसारमा संलग्न भएको पाइएपछि आयोगले व्यापार तथा निकासी प्रवर्द्धन केन्द्रका अधिकृत गोकुल वस्ती तथा नेकपा (एमाले)को चुनाव प्रचारप्रसारमा लागेकाले अछामको साँफेबगरस्थित राष्ट्रिय माध्यमिक विद्यालयका प्रधानाध्यापक तिलक कुँवरलाई रु पाँचपाँच हजार जरिवाना गरेको छ।
फराकिलो मतान्तरले जित्छु: विष्णु पौडेल,"रुपन्देही: नेकपा एमालेका उपाध्यक्ष विष्णु पौडेलले पहिलेको निर्वाचनमा भन्दा फराकिलो मतान्तरले जित्ने दावी गरेका छन् । रुपन्देही क्षेत्र नं२ का प्रतिनिधि सभा सदस्यका उम्मेदवार पौडेलले शनिबार घरदैलो गर्ने क्रममा सञ्चारकर्मीसँग कुरा गर्दै पहिलेभन्दा फराकिलो मतान्तरले जित हासिल गर्ने दावी गरे । उपाध्यक्ष पौडेलले घरदैलो गर्ने क्रममा जनताले आफुहरूलाई देखाएको उत्साहपूर्ण सहभागिता, माया र आर्शिवादले पनि आफुले जित्ने कुरामा दुईमत नभएको बताए । उनले विगतका निर्वाचनको तुलनामा भन्दा यस पटकको निर्वाचनमा जनताले देखाएको समर्थनले आफु उत्साहित बनेको प्रतिक्रिया दिए । पौडेलले रुपन्देहीलाई विकासको हिसाबले देशकै नमुना जिल्ला बनाउन आफु लागिरहेको बताए ।"
चितवन पुगे प्रधानमन्त्री देउवा,चितवन: नेपाली कांग्रेसका सभापति रहेका प्रधानमन्त्री शेरबहादुर देउवा चितवन पुगेका छन् । चुनावी सभालाई सम्बोधन गर्न देउवा हेलिकप्टरबाट चितवन पुगेका हुन् । प्रधानमन्त्री देउवाले पाँच दलीय चुनावी गठबन्धनले भरतपुरको गेष्ट हाउस चउरमा आयोजना गरेको चुनावी सभालाई सम्बोधन गर्नेछन् । देउवा विमानस्थलबाट पहिला पन्ती शोकमा रहेका पार्टीका केन्द्रीय सदस्य टेकप्रसाद गुरुङलाई समवेदान दिन गएका थिए । यस्तै गठबन्धन दल नेकपा (माओवादी केन्द्र)का अध्यक्ष पुष्पकमल दाहाल र नेपाल समाजवादी पार्टीका अध्यक्ष डा बाबुराम भट्टराईले पनि सभालाई सम्बोधन गर्नेछन् ।
झलनाथको चुनौती बन्दै महेश बस्नेत,"इलाम: निर्वाचन मिति नजिकिँदै जाँदा इलाम क्षेत्र नम्बर १ मा चुनावी महौल तातिएको छ । यो क्षेत्रमा सत्ता गठबन्धन र नेकपा एमालेबीच तीव्र प्रतिस्पर्धा हुने देखिन्छ । सँगै चुनाव जित्नमात्रै गठबन्धन भएको दावीसहित नेपाली कांग्रेसका पूराना नेता स्वतन्त्र उम्मेदवार बनेपछि यहाँको समीकरण केही रोचक छ । अहिले यो क्षेत्रमा नेकपा एकीकृत समाजवादीका सम्मानित नेता झलनाथ खनाल र नेकपा एमाले इलामका अध्यक्ष महेश बस्नेत नै मुख्य प्रतिस्पर्धी छन् । बस्नेत आफ्नो चुनावी क्षेत्रमा नवीन विकास मोडलसहित काम गर्ने प्रतिबद्धतासहित चुनावी मैदानमा छन् । ३१ वर्षमा पाँच पटक इलाम क्षेत्र न १ को मतले संसद प्रवेश गरेका खनाल पनि इलामको विकासलाई तीव्र बनाउने दावी गर्दै घरदैलो अभियानमा सक्रिय छन् । यहाँका दुई प्रतिस्पर्धीमा रोचक प्रसंग के छ भने हिजो खनालले नै संगठनमा ल्याएका बस्नेत अहिले मुख्य प्रतिस्पर्धी बने । खनालले एमाले छोडेपछि खनालको विरासत भत्काउन बस्नेत कम्बर कसेर लागेका छन् । बस्नेत भन्छन्, इलाम क्षेत्र १ ले नयाँ अनुहार खोजेको छ, यसपटक खनालले विस्राम पाउनु हुनेछ । मतदाताको घरघर पुगिरहेका बस्नेतले पुर्वाधार, कृषि, पर्यटनलगायतका क्षेत्रमा नीतिगत सुधार गर्नेदेखि दीर्घकालिन विकासको मोडेल लागू गर्ने प्रतिबद्धता जनतासँग गरिरहेका छन् । सँधै पार्टी र सत्ताको केन्द्रमा रहेका झलनाथ खनाल अन्तिम पटक भन्दै चुनावी मैदानमा आइरहेको बेला आफ्नै निर्वाचन क्षेत्रको रोङ १ मा जन्मेका बस्नेत जन्मथलो बनाउन भन्दै चुनावी मैदानमा छन् । इलामको महेन्द्ररत्न बहुमुखी क्याम्पसमा प्राध्यापन गरेसँगै इलाम नगरपालिकामा दुई कार्यकाल मेयर भएर काम गरेको अनुभव बस्नेतको छ । बस्नेतले मेची राजमार्गलाई स्ततरोन्नति गरी २ लेनको सडक बनाउनेदेखि फ्रि वाईफाई जोन बनाउनेसम्मका योजना अघि सारेका छन् । उनले भने विद्यमान रहेको सडक मापदण्ड (सडक सीमा) विवादलाई नागरिकको हित अनुकूल हुनेगरी समाधान गरनेछ । उनले स्थानीय तहमा जलस्रोत व्यवस्थापन गुरूयोजना कार्यान्वयनमा ल्याइने बताएका छन् । प्रतिबद्धतामा लेखेका छन्, जलसम्पदा नास हुने अवस्था तीब्र रूपमा बढिरहेको हुँदा जलस्रोतको संरक्षणबारे प्रभावकारी कार्यक्रम कार्यान्वयन गरिने छ । बस्नेतले १९ बुदे प्रतिबद्धता सार्वजनिक गर्दै सबै स्थानमा राष्ट्रिय प्रशारण लाइन अन्तर्गतको उच्च भोल्टेज क्षमताको ट्रान्सफर्मर र तारसहित विद्युत सेवा पुर्याइने उल्लेख गरेका छन् । बस्नेतले नेपालमा उत्पादन भएको चियालाई अक्सन सेन्टरको स्थापना गरी नेपाली चियालाई राष्ट्रिय तथा अन्तर्राष्ट्रिय बजार उपलब्ध गर्न पहल गर्ने उल्लेख गरेका छन् । उनले भने चिया तथा कफि विकास बोर्डलाई अलग गरी चिया र कफिको विकासका लागि अलगअलग बोर्डको गठन गरिनेछ । उनले सूर्योदय नगरपालिकाभित्र चियासम्बन्धी अध्यायन अनुसन्धान केन्द्रको स्थापना गर्ने उल्लेख गरेका छन् । चिया, दूध उद्योग तथा अन्य उद्योगको उत्पादन र प्रशोधनमा प्रयोग हुने विद्युत महसुलमा सहुलियत दिलाउने व्यवस्था मिलाउदै चिया, दूध तथा अन्य कृषि सम्बन्धी उद्योगको लागि आवश्यक यन्त्र, उपकरण ढुवानीका साधनमा अनुदान उपलब्ध गराउन भन्सार तथा कर छुटको व्यवस्था गरिनेछ, बस्नेतले सार्वजनिक गरेको प्रतिबद्धतामा भनिएको छ। उनले पालिका स्तरका सम्भावना हेरेर पर्यटन प्रवद्र्धनका प्याकेज ल्याउने योजना अघि सारेका छन् । कन्यामलाई रात्रिकालीन पर्यटन क्षेत्रको रूपमा विकास गर्ने देखि बहुसांस्कृतिक सङ्ग्रहालय निर्माण समेतका योजना छन् । बस्नेतले गुणवान र सक्षम नागरिक तयार गर्न शिक्षासम्बन्धी मौलिक हकको कार्यान्वयन गरिने उल्लेख गरेका छन् । करफोक विद्यामन्दिरलाई नमुना बहुप्राविधिक शिक्षालयको रूपमा विकास गर्ने लगायतका योजना अघि सारेका छन् । सूर्योदय नगरपालिकाको फिक्कलमा सभागृह (सिटी हल) सिटीमार्ट,व्यवस्थित वसपार्क रबहुतले ट्याक्सी पार्क निर्माणका लागि पहल गर्ने उनको योजना छ । उनले स्वास्थ्य, उद्योग, व्यापार, रेमिट्यान्स र रोजगारी सिर्जनावन तथा वातावरण, सहकारी तथा वित्तीय क्षेत्र लगायतका क्षेत्रमा समेत योजना अघि सारेका छन् । उनले भनेका छन् यस क्षेत्रमा इन्टरनेट सेवाको विस्तार गरी शहर, बजार, शैक्षिक संस्था, पर्यटकीय स्थल तथा पालिका केन्द्रहरूलाई निःशुल्क इन्टरनेट सेवा उपलब्ध गराइने छ । उनले स्थानीय तहहरूमा सेवा प्रवाहलाई प्रभावकारी बनाउन सबै कामलाई विद्युतीय प्रणालीमार्फत् सम्पादन गर्ने उल्लेख गरेका छन् । बस्नेतले प्रत्येक वडामा ज्येष्ठ नागरिक मिलन केन्द्र को स्थापना तथा सञ्चालन गरी सक्रिय जीवनयापनको वातावरण बनाइने उल्लेख गरेका छन् । बस्नेतले भने सङ्घीय, प्रदेश र स्थानीय सरकारहरूसँग आवश्यक समन्वय गरी सम्पन्न गरिने छन् । उनले विरोधका नाममा बन्द, हड्ताल कहिल्यै नगर्ने प्रतिबद्धता समेत जायर गरेका छन् । स्थानीय तह सञ्चालनको लामो अनुभव बोकेका बस्नेतले भने भ्रष्टाचार र अनियमितता मुक्त समाज निर्माण गर्न प्रतिवद्ध छौं । बस्नेतले नेकपा एकीकृत समाजवादीमा गएका पूर्व एमाले कार्यकर्ताले मत दिएर आफुलाई विजयी गराउने पनि दावी गरेका छन् । उनले भने उहाँ (झलनाथ खनाल) को कामलाई जनताले हेरिसकेका छन्, अब खनाललाई विस्राम दिउँ भनेर म आएको हुँ । १ लाख ९ हजार ५३५ मतदाता रहेको इलाम१ मा ५७ हजार १६८ पुरुष र ५२ हजार ३६७ महिला मतदाता छन् । स्थानीय तहको वडा तहको मत परिणाम अनुसार इलाम क्षेत्र न १ मा एमालेको मत २४ हजार ८२१ छ । यता गठबन्धन दलमध्ये नेपाली कांग्रेसको मत २४ हजार ८४६ छ भने गठबन्धनकै अर्को घटक माओवादीको १ हजार २३५, नेकपा एकीकृत समाजवादीको ९ हजार ४७८ मत छ । यही क्षेत्रमा सत्ता गठबन्धन मध्येको घटक नेपाली कांग्रेसका पुराना नेता विक्रम पाण्डेले स्वतन्त्र उम्मेदवारी दिएका छन् । पाण्डेले नेपाली कांग्रेसको भारी मत पाउने अनुमान गरिएको छ । इलाम१ मा राप्रपाका तोयानाथ शर्मा सापकोटा, जसपाका कमलकुमार राई चुनावी मैदानमा छन् । नेपाली कांग्रेस (बीपी)का गणेशप्रसाद पौडेल, संघीय लोकतान्त्रिक राष्ट्रिय मञ्चका जितकुमार मुखिया, राष्ट्रिय प्रजातन्त्र पार्टीका तोयानाथ शर्मा सापकोटा, मंगोल नेसनल अर्गनाइजेसनका बुद्धलाल मेचे, राष्ट्रिय जनमुक्ति पार्टीका पदमबहादुर लिम्बू तथा स्वतन्त्र उम्मेदवारद्वय निमातेञ्जिङ शेर्पा र नेत्रप्रसाद रेग्मीको उम्मेदवारी छ। प्रदेश सभामा इलाम१ (१) मा गठबन्धनका तर्फबाट खिनु लङ्वा लिम्बु र नेकपा एमालेकी शोभा पराजुलीसहित चुनावी मैदानमा छन् । क्षेत्र १(२)मा गठबन्धनका समशेर राई र एमालेका दिपक थेवेसहित चुनावी मैदानमा छन् ।"
चीनसँगको सीमा विवादबारे शीर्ष नेताहरु चुइँक्क बोल्दैनन्,"काठमाडौं : मुख्य राजनीतिक दल नेकपा एमाले, नेपाली कांग्रेस र नेकपा माओवादी केन्द्रका शीर्ष नेताले कालापानी, लिपुलेक र लिम्पियाधुरा समेटेर जारी गरिएको नयाँ नक्साको स्वामित्व ग्रहण गर्न हानाथाप गरेका छन्। सर्वसम्मत रूपमा प्रतिनिधिसभाबाट नयाँ नक्सा अनुमोदन भएता पनि तीनै दलका शीर्ष नेताहरूले त्यसको श्रेय लिन अग्रसर भएका छन्। उक्त नक्सालाई तीनै दलका शीर्ष नेताहरूले चुनावी एजेन्डा बनाएका छन्। केही दिनअघि दार्चुलामा आयोजित चुनावी सभालाई सम्बोधन गर्दै एमालेका अध्यक्ष केपी शर्मा ओलीले आफ्नो पार्टीलाई चुनावमा जिताए नयाँ नक्सामा समेटिएका नेपाली भूभागलाई फिर्ता गराएरै छाड्ने त्यहाँका जनतासामु प्रतिबद्धता जनाएका छन्। त्यसलगत्तै प्रधानमन्त्री एवं कांग्रेस सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहालले संयुक्त चुनावी सभामा एमाले अध्यक्ष ओलीको एक्लो प्रयासमा चुच्चे नक्सा जारी नभएको बताए। एमाले अध्यक्ष ओलीले आफ्नो प्रयासमा मात्र कालापानी, लिपुलेक र लिम्पियाधुरा समेटेर नेपालको नयाँ नक्सा जारी भएको बताएका थिए। देउवा र दाहालले सार्वजनिक रूपमै ओलीको सो दाबीको खण्डन गरेका थिए। मुख्य राजनीतिक दलका शीर्ष नेताहरूले कालापानी, लिपुलेक र लिम्पियाधुरालाई चुनावी एजेन्डा बनाए पनि नेपालचीन सीमा विवादबारे भने उनीहरू प्रायः मौन छन्। नेपाली कांग्रेसले मात्र आफ्नो घोषणापत्रमा नेपाल र चीनबीचको सीमा विवादबारे उल्लेख गरको छ। नेपालचीन सीमा पनि विवादरहित पटक्कै छैन। नेपालचीन सिमानाका केही जिल्लाहरूमा सीमा विवाद छ भने कतिपय स्थानमा सीमा स्तम्भहरू हराएका छन्। विशेषगरी हुम्ला, गोरखा, दोलखाका सीमावर्ती क्षेत्रमा चीनसँग सीमा विवाद रहेको जानकारहरूले दाबी गर्दै आएका छन्। चीनको सीमा क्षेत्रमा बस्ने नेपालीहरूले विभिन्न दुःख झेल्दै आएका छन्। हुम्ला, गोरखा, ताप्लेजुङ, संखुवासभा, रसुवालगायत चीनको तिब्बतसँग जोडिएका सीमावर्ती क्षेत्रका स्थानीयवासीले अनेकौं समस्या झेल्दै आएका छन्। तर मुख्य दलका उम्मेदवारले चीनसँगको सीमा विवाद र सीमा क्षेत्रमा स्थानीयले झेल्नु परेका समस्याबारे न सार्वजनिक रूपमा बोलेका छन् न त त्यसलाई चुनावी एजेन्डा नै बनाएका छन्। सबैभन्दा बढी चीनसँगको सीमा समस्या हुम्लामा देखिएको छ। सरकारी प्रतिवेदनले समेत हुम्लाका सीमावर्ती भूभागहरू चीनले अतिक्रमण गरेको देखाएको छ। गत वर्ष सरकारले हुम्लाको नाम्खास्थित लिमी लाप्चादेखि हिल्सासम्मको सीमा क्षेत्रमा चिनियाँ पक्षले नेपाली भूमि अतिक्रमण गरेको भन्दै त्यसको छानबिन गर्न अध्ययन समिति बनाएको थियो। गृह मन्त्रालयले सहसचिव जयनारायण आचार्यको संयोजकत्वमा हुम्लामा चीनसँग देखिएको सीमा विवादको सत्य तथ्य पत्ता लगाउन सात सदस्यीय अध्ययन समिति बनाएको थियो। आचार्य प्रतिवेदनले समेत हुम्लामा चीनसँग सीमा विवाद रहेको स्पष्ट औंल्याएको छ। प्रतिवेदनमा हुम्लाको किट खोलाको पानीको मुहान नै चिनियाँ पक्षले लिने प्रयास गरेको, एकतर्फी रूपमा चीनले सीमा क्षेत्रमा तारबार लगाएको विषय उल्लेख गरेको गृह मन्त्रालय स्रोतले जनाएको छ। प्रतिवेदनले एकतर्फी रूपमा चीनले लगाएका तारबार हटाउन पहल थाल्न नेपाल सरकारलाई सुझाव दिएको थियो। तर, प्रतिवेदनले औंल्याएका समस्या र त्यसको समधानका लागि दिएका सुझावहरू सरकारले बेवास्ता गर्दै आएको छ। चीनले लिमी लाप्चा क्षेत्रको सीमावर्ती क्षेत्रमा एकतर्फी रूपले भवन निर्माण गरेको प्रतिवेदनले औंल्याएका छन्। अध्ययन समितिले चीनसँगको सीमा विवाद कूटनीतिक माध्यमबाट सुल्झाउन सुझाव दिएको प्रतिवेदनमा उल्लेख छ। यद्यपि, गृह मन्त्रालययले आचार्य प्रतिवेदनलाई गोप्य राखेको छ। अध्ययन समितिका संयोजक आचार्यले उक्त प्रतिवेदन गृहमन्त्री बालकृष्ण खाँणलाई बुझाएका थिए। आचार्य अहिले ललितपुर जिल्लाका प्रमुख जिल्ला अधिकारी छन्। सो अध्ययन प्रतिवेदन गुपचुप राखिएकोबारे सरोकारवालाहरूले आश्चर्य व्यक्त गर्दै आएका छन्। नेपाल र चीनबीच सीमा विवाद सार्वजनिक भएपछि त्यसबारे बेइजिङको समेत ध्यानाकर्षण भएको छ। गत असार ३० गते परराष्ट्र मन्त्रालय र चिनियाँ विदेश मन्त्रालयको सीमा हेर्ने डेस्कका अधिकारीबीच भर्चुअल संवाद भएको थियो। सो क्रममा दुई पक्षबीच संयुक्त रूपमा सीमा निरीक्षण गर्ने सहमति भएको थियो। नेपाल र चीनबीच सीमा निरीक्षण नहुँदा सीमा क्षेत्रमा समस्या आउने गरेको छ। हुम्लाको लिमीस्थित लोलुङजोङमा पनि सीमा विवाद देखिएको छ। गोरखाको उत्तरी भेगमा पनि चीनले एकतर्फी रूपमा तार लगाएर विवाद सिर्जना गरेको छ। नेपाल र चीनबीचको सीमाको लम्बाइ १ हजार ४ सय १४ किलोमिटर छ। नेपाल र चीनबीचमा रहेका कतिपय सीमा स्तम्भहरू हराएका छन्। हराएका सीमाको खोजबिनसमेत भएको छैन। दोलखाको लामाबगर पूर्वपट्टिको कोर्लाङपारिको टुप्पोमा हुनुपर्ने स्तम्भ पहाडको फेदमा छ। दोलखाका स्थानीयवासीले पटकपटक आवाज उठाए पनि राजनीतिक दलहरूले त्यसको सुनुवाइ गरेका छैनन्। प्रतिनिधि र प्रदेशसभा निर्वाचनको बेलासमेत चीनसँगको सीमा विवादलाई ठूला दलहरूले नै ओझेलमा पारेका छन्। ठूला दलले चीनसँगको सीमा विवाद समाधान गर्न पहल नगर्नु र चुनावका बेलासमेत आश्वस्त बनाउन नसक्नु दलहरूको गम्भीर गल्ती भएको सीमावर्ती क्षेत्रका बासिन्दाहरूले बताएका छन्।"
नेतालाई माझी बस्तीको भोट मात्रै प्यारो,"बागलुङ : बागलुङ सदरमुकामदेखि करिब पाँच किलोमिटर टाढा रहेको माझी बस्तीमा राजनीतिक दलका नेता कार्यकर्ताहरूको चहलपहल बढ्दो छ। प्रतिनिधि तथा प्रदेशसभा निर्वाचनको मिति नजिकिएसँगै आफ्नो पार्टीका उम्मेदवारलाई मत माग्न जाने स्थानीय नेता कार्यकर्ताको आवतजावतले बस्ती सुनसान हुन पाएको छैन। बागलुङ नगरपालिका१ खनियाँबासमा रहेको बस्तीमा स्थानीय नेता, कार्यकर्ता आफ्नो पार्टीका उम्मेदवारलाई मत माग्दै दैनिक जाने गरे पनि स्वयं उम्मेदवार भने भोटको अपिल गर्न पुगेका छैनन्। विस्थापित भएको करिब तीन दशकपछि आफ्नै थातथलोमा फर्किएका माझी समुदायलाई राजनीतिक दलहरूले एकीकृत बस्ती निर्माण गरी घर उपलब्ध गराएको भन्ने जश लिँदैभोट माग्ने गर्छन्। २०४८ सालमा बागलुङपोखरा राजमार्ग निर्माण गर्दा खनियाँबासमा रहेको माझी बस्ती विस्थापित भएका थिए। तीन दशक बागलुङ नगरपालिका१ बाङ्गेचौर खेलमैदानको पूर्वपट्टिको भागमा सुकुम्बासी जीवन बिताएमा माझीहरूलाई २०७५ सालमा बागलुङ नगरपालिकाले एकीकृत बस्ती निर्माण गरी घरजग्गा धनी लालपुर्जासहित पुरानै ठाउँमा पुनस्र्थापना गरेको थियो। एकीकृत बस्ती निर्माणसँगै थप पूर्वाधार र रोजगारी नै माझी समुदायको मुख्य समस्या हो। माझी समुदायमा तत्कालीन माग नै दलका उम्मेदवारलाई भोट माग्न तगारो बनेका छन्। सबैलाई हाम्रो भोट चाहिन्छ, तर हाम्रा माग पूरा हुँदैनन् स्थानीय देउकुमारी माझीले भनिन्, हाम्रो भोट प्यारो, समस्या तगारो मान्नु हुन्छ। बस्तीमा १८ घर छन्। १४ घर बस्ती व्यवस्थापनबाट र चार घर जनता आवास कार्यक्रमबाट निर्माण गरिएको हो। नगरपालिकाले खरिद गरेको जग्गामा घर निर्माण गरेका गमसिंह माझी, रामबहादुर माझी र यमबहादुर माझीले लालपुर्जा पाएका छैनन्। बस्तीमा ४० भोट छन्। धेरै संख्यामा मत संख्या हुँदा राजनीतिक दल लोभिएका छन्। निर्वाचनका बेला भोट माग्न आए पनि जितेपछि फर्केर नआएको देउकुमारी माझीको गुनासो छ। भोट माग्न उम्मेदवारहरू आउँछन् तर जितेर गएपछि उनीहरूको नाक, मुख देख्न पनि पाइँदैन, माझीले भनिन्, हामीले देखे पनि उहाँहरूले देख्नुपर्छ भनेर परपर हेरेर हिँड्ने गर्नुहुन्छ। स्थानीय तहको पहलमा माझी बस्ती पुग्ने पक्की सडक निर्माण र ढलको व्यवस्थाको काम भइरहेको छ। निर्माणको काम आधा सकिएको स्थानीय कृष्ण माझीले जानकारी दिए। बस्तीमा एक घर एक धारा र केन्द्रीय विद्युत् जडान गरिएको छ। बस्तीको लागि आधारभूत पूर्वाधार क्रमागत रूपले निर्माण भए पनि मुख्य समस्या रोजगारीको अवसर भएको माझीको भनाइ छ। रोजगारी भए शिक्षा र स्वास्थ्यलाई सँगसँगै लैजान सक्छौं। चुनाव जितेर गएपछि फर्केर नआउँदा साह्रै चित्त दुख्छ, ७३ वर्र्षीय देउकला माझीले भनिन्, हाम्रा पनि आवश्यकता पूरा गर्नु पयो। भोट माग्न आउनेलाई बस्तीका युवाहरूलाई रोजगारीको व्यवस्था गरिदिन माग राख्ने उनले बताइन्। कृष्ण माझीले भने, चुनावमा माग पूरा गरिदिने वाचा गर्नुहुन्छ तर जितेपछि फर्केर आउनु हुँदैन। आयआर्जनको लागि लायन्स क्लबले आयआर्जनको लागि कुखुरा र बाख्रापालन गर्न सहयोग गरेको छ।"
"समृद्धिको मास्टर प्लान एमालेसँग छ, गठबन्धनको भागबण्डाबाट देश बन्दैन","२०७४ सालमा रामेछापबाट प्रदेश सदस्यमा निर्वाचित भएका शान्तिप्रसाद पौडेल पुन : रामेछाप निर्वाचन क्षेत्र नम्बर १ बाट एमालेको उम्मेदवार बनेका छन्। एमाले रामेछापको जिल्ला कमिटी अध्यक्षसमेत भइसकेका पौडेल रामेछापको दिगो विकासको एक आधार स्तम्भ मानिन्छन्। उनी बागमती प्रदेश सरकारमा अष्टलक्ष्मी शाक्य मुख्य मन्त्री हुँदा उद्योग, पर्यटन, वन तथा वातावरण मन्त्रीसमेत बने। रामेछापको समृद्धिका लागि एमालेले मास्टर प्लान बनाएको र जिल्ला तथा प्रदेशको दीर्घकालीन मार्गचित्र कोर्ने गरी, यस क्षेत्रको विकासमा आफ्नो सपना पूरा गर्न नपाएपछि पुन : प्रदेशसभामा गएर आफूले सुरु गरेका योजना पूरा गर्ने उनी बताउँछन्। पूर्वमन्त्री एवम् प्रदेश सभाका उम्मेदवार पौडेलसँग जिल्लाको विकास, योजना तथा आगामी निर्वाचनसँग सम्बन्धित रहेर अन्नपूर्ण पोस्ट्का प्रज्वल पौडेलले गरेको कुराकानीको सम्पादित अंश : रामेछाप जिल्लाको खाका निर्माण गरेर त्यसको मास्टर प्लान बनाएको काम नेकपा एमालेले गरेको हो। त्यसको नेतृत्व गर्ने तत्कालीन अवस्थामा कैलाश ढुङ्गेल सभापति हुनुहुन्थ्यो, त्यसमा सदस्य म पनि थिएँ। पार्टीमा हामी लामो समयदेखि हामी सहयात्रामा छौं। रामेछापको समृद्धिका लागि एमालेले सडकको मास्टर प्लान निर्माण, अहिलेको संरचना निर्माण गर्ने, कृषि, जलविद्युतको मास्टर प्लान हामीले बनाएको हो। अहिले खिम्ती खोलामा पाँच वटा छन्,जसमा ३ वटा सम्पन्न भए। लिखुमा पाँच वटा हाइड्रो पावर छन् ३ वटा सम्पन्न हुने चरणमा छन्। एमालेले सारेका एजेण्डा कार्यान्वयन गर्न र अगाडि बनाएको योजनालाई मूर्तरुप दिनका लागि एमालेलाई जिताउनुपर्छ, जित्नुपर्छ। हिजो हामी प्रदेश सभामा थियौं, धेरै काम सुरुवात भएको छ, ति काम अधुरा छन्, अधुरा काम पूरा गर्न र समृद्ध रामेछाप निर्माणका लागि एमालेका उम्मेदवारलाई जित्नु आवश्यक छ। रामेछापलाई समृद्धिमा लानका हामीले जे गरिरहेका छौं त्यो एमालेबाहेक अर्को पार्टीबाट सम्भव छैन। यहाँको शिक्षा, स्वास्थ्य, कृषि, यहाँको पर्यटन, पूर्वाधार विकास गर्न एमालेसँग साइनो छ। एमालेको भिजन छ, एमालेको लगानी छ, जनताको आकर्षण छ। त्यसकारण रामेछापबाट प्रतिनिधि सभामा कैलाश ढुंगेल र प्रदेशमा पनि मैले र मिलनजीले जित्नुपर्छ। यो तथ्य बोलेको हो, झुटा आरोप लगाएको होइन, हामी विपक्षीका उम्मेदवार पनि मैदानमा देखिरहेका छौं। ठेक्कापट्टाको काम गर्ने, कामको जिम्मा लिने अनि समयमा काम नगर्ने, जिम्मा लिएर समयमा काम नगर्नु चाहिँ भ्रष्टाचार हो कि होइन ? त्यस्ता मान्छेलाई हामी भोट हाल्छौं कि हाल्दैनौं ? त्यस्ता उम्मेदवारले नीति निर्माणको जिम्मा पाउँदा के गर्लान् ? तपाईहरुको कलम चल्नुपर्छ। तथ्य बोल्नु भएन भने कसरी हामी खोजेका जस्ता उम्मेदवार पाउन सक्छौं ? कसरी हामी राजनीतिका सुधार ल्याउन सक्छौं ? यस्तो भयो उस्तो भयो भन्ने अनि सुधार ल्याउने कुरामा पनि कलम नचल्ने ? त्यसो होइन यी विषयमा पनि कलम चल्नुपर्छ। तपाईं उसको राजनीति निष्ठा के हो ? कति वर्षदेखि काम गरिरहेको छ ? जिल्लामा उम्मेदवार के गरेर बसिरहेको छ ? त्यो हेर्नुपर्यो नि त। एमालेबाट नदीको तिरदेखि हिमालको शीरसम्मका समावेशी उम्मेदवारी सारेका छौं। एमाले पछाडि रहेका जनतालाई अगाडि ल्याउँछ। २०७४ सालमा बागमती प्रदेशसभाको सदस्यमा रामेछाप क्षेत्र नम्बर १ बाट निर्वाचित भएँ। निर्वाचित भएपछि भर्खर निर्माण भएको नयाँ संरचनालाई व्यवस्थापन गर्न केही समय लाग्यो। प्रदेशका विभिन्न संरचनाहरु निर्माणदेखि प्रदेशका विभिन्न कानुन निर्माणमा भूमिका रह्यो, सांसदको पहिलो प्राथमिकता कानुन, नीति निर्माण हो। नीति अनुसार विकास निर्माण हुने हो। रामेछापको समग्र विकासका लागि जिल्ला भित्रका विभिन्न ठाउँमा नयाँ ट्रयाक खोल्ने, विभिन्न सडकको स्तरोन्नती र कालोपत्रे गर्ने, विभिन्न रणनीतिक सडक निर्माणका लागि पहल गर्ने, पुलहरु निर्माण, विभिन्न खेलकुद मैदान र कभर्डहलहरु निर्माण कार्यको पहल भयो। त्यसैगरी प्रदेश तथा पालिका स्तरीय अस्पताल निर्माण, सामुदायिक विद्यालय, क्याम्पस तथा अन्य शैक्षिक संस्थाको भवन निर्माण, प्रयोगशाला र पुस्तकालयको स्थापना गर्न बजेट विनियोजन गर्न लगाएँ। स्वास्थ्य चौकीमा थप सुविधा, विभिन्न खानेपानी, सिँचाई, मठ, मन्दिर र गुम्बा पनि आफ्नो संसद विकास कोषबाट र अन्य स्रोतबाट बजेट व्यवस्थापन गरी निर्माण भए। जिल्लालाई कृषिमा आत्मनिर्भर बनाउने र अधिकतम उत्पादन गरी प्रशस्त आम्दानी लिन उद्देश्यका साथ जिल्लाको उत्तरी र दक्षिणी भेगको भौगोलिक वातावरण अनुसारको किवी, आलु, फलफूल नगदे कृषिजन्य उत्पादनलाई प्रवर्द्धनका लागि पहल भयो। एमालेको सरकार ढालेर बनेको गठबन्धन मुसाहरुको समूह हो। मुसाको मिटिङबाट बिरालोको घाँटीमा घण्टी बाँध्ने गरी अहिले गठबन्धन बनेर आएको छ, तर बिरालोको घाँटीमा घण्टी बाध्ने चाहिँ कसले झुण्डाउने भन्दा त्यो घण्टी झुण्डाउने मुसो चाहिँ कोही देखा पर्ने छैनन्। छोटो समय बागमती प्रदेश सरकारको उद्योग, पर्यटन, वन तथा वातावरण मन्त्री हुँदा यस क्षेत्रको दीगो विकासका लागि रणनीतिक योजनाहरु निर्माणको थालनी गरेको थिएँ। मन्त्री बनेर आफूले थालनी गरेँ तर पूरा हुन पाएनन्। रामेछाप जिल्ला जुन देशकै उदाहरणीय र पर्यटकिय केन्द्र बनाउने, हाइड्रो हब बनाउने लक्ष्य छ। रामेछाप जिल्लाको क्षेत्र नम्बर २ जति १ नम्बर विकास हुन नसकेको सत्य हो। तर विकास नै भएन भन्ने चाहिँ होइन। अन्य पालिकाको तुलनामा लिखु तामाकोशी अलि पछाडि परेको हो। विकासका लागि स्थानीय सरकार भरपर्दो हुनुपर्दो रहेछ, गलत व्यक्तिको हातमा नेतृत्व गयो भने आएको बजेट पनि काम हुन सक्दो रहेनछ। बागमती प्रदेश सरकार हामीले पाँच वर्ष नै पूरा कार्यकाल सञ्चालन गर्न पाएनौं, पहिलो चरणमा परेका बजेट तथा योजना कार्यान्वयन भएकाले १ भन्दा २ मा विकास देखिएको हो। १ नम्बरमा पनि ठूला बजेट विनियोजन तथा योजना कार्यान्वयन हुने क्रममा नै थियो। म मन्त्री हुँदा पनि थप बजेट ल्याउनका लागि योजनाहरु अर्थ मन्त्रालयमा पेश गरेको थिएँ तर २ महिना पनि नपुग्दै सरकार ढल्न पुग्यो। हलेदेधोबीढाँडे सडकमा समस्या भएको गुनासो छ। हामीले यो सडक पीच गर्न तीन वटा योजना बनायौं। एउटा एडीबीबाट हाल्यौं त्यसमा पनि स्थानीय तह, मुआब्जा वितरणमा समस्या आयो। एउटा समूह कसरी बिगार्ने भनेर लाग्दो रहेछ सडक बनाउनेभन्दा ठेक्का मिल्छ मिल्दैन, लाभ हुन्छ कि हुँदैन, जग्गाको पैसा धेरै आउँछ किन आउँदैन भनेर लागेर समस्या भयो। सेलेघाटसाँघुटार सडक र रामेछापमा मुआब्जा नदिएकाले सजिलो भयो, काम अगाडि बढ्यो। अर्को योजना केन्द्रले ७५ प्रतिशत, प्रदेशले १५ प्रतिशत र स्थानीयले १० प्रतिशत हाल्ने गरी योजना बनायौं तर स्थानीय सरकार मुद्दा मामिलामा परेकाले वास्ता गरेन। र त्यो अगाडि बढेन अन्य ठाउँमा भयो। अर्को योजना म मन्त्री भएपछि मुआब्जाको हुँदै जान्छ पेलेरै जानुपर्छ भनेर जिल्लाबाट डीपीआर अगाडि बढाएर भौतिक पूर्वाधार मन्त्रालयबाट ४२ करोड रुपैयाँ बिनियोजन गरेर धोबीसम्म १८ किलोमिटर रहेछ योजना अगाडि बढाइयो ४९ दिनमात्र भएको थियो सरकारमा पुगेको अर्थमन्त्रालयमा फाइल पुगेको थियो, प्रक्रियामा थियो सरकारबाट हट्न पुगेँ, पूरा हुन सकेन। गठबन्धनको सरकार बनेपछि गठबन्धनका नेताले पनि त्यसलाई प्राथमिकता दिएनन्। तथापी केहि कमि कमजोरी सबैबाट भएको छ, आगामी दिनमा लिखुलाई पहिलो र १ नम्बर क्षेत्रलाई प्राथमिकतामा राखेर योजना बनाउँछौं। यो निर्वाचनपश्चात सापोको नापो हुने गरी विकास गर्ने छौं, अहिले जनताको दुखेको मनमा खुसियाली ल्याउँछौं। विकासमा सबैको साझेदारी चाहिन्छ। नेकपा एमालेको ५१ सालमा सरकार बन्यो, त्यो सरकारले एउटा विकासको मोडल नेपाली जनतामाझ पस्कने काम गरेको छ। गाउँमा पैसा पठाउने कुरा, सामाजिक सुरक्षालाई तल्लो तहमा पुर्याउने कुरा अहिले वृद्धि हुँदै गएको छ। अहिले कसैले काट्न सकेको छैन। त्यो बेलामा मनमोहन अधिकारीको सरकारको भिजनबाट अहिलेसम्म देश अगाडि बढिरहेको छ। जब हामी ७४ सालको एमाले नेतृत्वको सरकारले बन्यो तब रेलको भिजन ल्यायो, अहिले जनकपुरमा रेल चलिसकेको छ, अन्य स्थानमा पनि डीपीआरको प्रक्रियामा छ। चीनसँग पारबाहन सम्झौता भयो, भारतनेपाल पेट्रोलियम पाइपलाइन निर्माण भयो, धरहरा निर्माण, रानीपोखरीलगायत सांस्कृतिक सम्पदा, विद्यालय, भवन पुनर्निर्माण लगायतको काम हेर्यो भने यो पनि एउटा स्वर्ण काल हो भनेर भन्न सकिन्छ। नेपालको राष्ट्रिय सुरक्षा र नेपालको रक्षा एमालेबाहेक अरुले गर्न गर्दैन। एमालेको सरकार ढालेर बनेको गठबन्धन मुसाहरुको समूह हो। मुसाको मिटिङबाट बिरालोको घाँटीमा घण्टी बाँध्ने गरी अहिले गठबन्धन बनेर आएको छ, तर बिरालोको घाँटीमा घण्टी बाध्ने चाहिँ कसले झुण्डाउने भन्दा त्यो घण्टी झुण्डाउने मुसो चाहिँ कोही देखा पर्ने छैनन्। त्यसकारण नेपाली जनताले बुझिसके एमालेको सरकार हुनु र अरु पार्टीको सरकार हुनु फरक छ। हामीले एमालेको तर्फबाट हामीले हाम्रो भावी प्रधानमन्त्री को भन्दा केपी शर्मा ओली। गठबन्धनको प्रधानमन्त्री को भन्दा त्यो भन्न सक्दैनन्, उनीहरु भागबण्डामा छन्, भागबण्डाबाट देश बन्दैन। विकास र समृद्धिको मास्टर प्लान एमालेसँग मात्र छ। त्यसकारण हिजो हामीले गरेका काम र भोलीका काम जोडिने भएका हुनाले नेपाली जनताले सूर्य चिन्हमा मतदान गर्छन् भन्नेमा विश्वस्त छौं। नेपालको संविधान रक्षाका लागि, यसका मौलिक हक अधिकार कार्यान्वयनका लागि एमालेले निर्वाचन जित्नुपर्छ। नेपालको राष्ट्रिय सुरक्षा र नेपालको रक्षा एमालेबाहेक अरुले गर्न गर्दैन। त्यसको उदाहरण अहिले बनेको अपवित्र गठबन्धनले पास गरेको एमसीसी सम्झौता र एसपीपी विषयलाई पनि प्रष्ट हुनुहुन्छ। भोलि चीनलाई आक्रमण गर्नका लागि र चीनलाई कमजोर बनाउन अमेरिकालाई नेपालमा सेना बस्ने थलो चाहिएको छ त्यसका पछिपछि गठबन्धन सरकार लागेको छ, यसलाई बचाउन पनि एमालेको सरकार आवश्यक छ। भारतबाट विवाह गरेर आउनसाथ नेपालमा नागरिकता पाउनुपर्ने तर नेपालबाट भारतमा विवाह गरी जानेलाई चाहिँ ७ वर्ष कुर्नुपर्ने प्रावधान हटाउनुपर्ने विभेद हटाउन आवश्यक छ। सुखी नेपाली, समृद्ध नेपाल पूरा गर्न एमालेबाहेक अरु कुनै शक्तिले अगाडि सार्न सक्दैन। हामी दीगो पूर्वाधार विकास, सामाजिक परिवर्तन, आर्थिक रुपान्तरण, सूशासन, कानुनी राज्यका लागि एमालेको सरकार आवश्यक छ। देशभरबाट पनि सूर्य चिन्हबाट उठेका उम्मेदवारलाई जनताले जिताउनुपर्छ, जित्नुपर्छ।"
तटस्थ भएर काम गर्न मतदान अधिकृतलाई प्रमुख आयुक्तको निर्देशन,"चितवन: निर्वाचन आयोगका प्रमुख निर्वाचन आयुक्त दिनेश कुमार थपलियाले मंसिर ४ गते हुने निर्वाचनलाई निष्पक्ष बनाउन मतदान अधिकृत र सहायक मतदान अधिकृतहरूको भूमिका महत्वपूर्ण हुने बताएका छन् । चितवनका मतदान अधिकृत र सहायक मतदान अधिकृतका लागि भरतपुरमा आयोजित तालिमलाई सम्बोधन गर्दै प्रमुख आयुक्त थपलियाले निर्वाचनमा कसैको प्रलोभन, डर, त्रास, धम्की वा अवरोधबाट माथि उठेर मतदाताले विवेकको मत हाल्न पाउने वातावरण सिर्जनाका लागि प्राप्त जिम्मेवारीलाई तटस्थ, इमानदार र निष्पक्ष भएर गहनरूपमा महसुस गरेर काम गर्न निर्देशन दिए । मतदाताको सार्वभौम मतको उपयोगलाई सहजरूपमा गर्न दिने र गलत व्यक्तिले मतदान गर्ने अवस्था आउन नदिने तथा मतदान केन्द्रलाई समावेशी, लैंगिक तथा अपांगमैत्री बनाउन मंसिर १ गतेसम्म सम्बन्धित केन्द्रमा पुगेर खट्न आग्रह गरेका छन् । कार्यक्रममा चितवनका मुख्य निर्वाचन अधिकृत, प्रमुख जिल्ला अधिकारी, जिल्ला प्रहरी प्रमुख, जिल्ला निर्वाचन अधिकारीलगायतको सहभागिता थियो ।"
"वालिङ् आएर लिंङ्देलले भने, देश बनाउने कि बिगार्ने मतदाताको हातमा छ","स्याङ्जा : राष्ट्रिय प्रजातन्त्र पार्टीका केन्द्रीय अध्यक्ष राजेन्द्र लिङ्देनले यसपटक मत बदलेर देश बनाउन आग्रह गरेका छन्। आलोपालो गरी जित्दै आएका पार्टीलाई मत दिएर फेरि पनि देशलाई खोक्रो बनाउन नहुने उनले बताए। वालिङमा शुक्रबार आयोजित चुनावी सभामा बोल्दै अध्यक्ष लिङ्देनले देश बनाउने र बिगार्ने मतदाताको हातमा रहेकाले मत बदलेर राप्रपालाई दिइ देश बनाउन आग्रह गरेका हुन्। एक चोटी मन बदल्नुहोस। हामी व्यवस्था बदल्छौं। हामी जनताको अवस्था बदल्छौं। उनले भने, अझै पनि पुरानै पार्टी भनेर मतदान गर्न खोज्यौ भने यो देश बिगार्नमा तपाईहरु पनि दोषी हुनुहुन्छ। देश बिगार्ने कि बनाउने भन्ने समय आएको उनको भनाई छ। उनले भने, देश बिगार्ने कि बनाउने समय आएको छ। देश बन्छ कि भनेर राणा, राजा फाल्दै गणतन्त्रसम्म आइपुग्दा देशको अवस्था राम्रो बन्न सकेन। कार्यक्रममा नायिका मनिषा कोइराला, २ का उम्मेदवार लालगोपाल अर्याल, प्रदेश १ का उम्मेदवार सागर गैह्रे लगायतले आआफ्ना धारणासहित राप्रपाका पक्षमा भोट भागेका थिए। स्याङ्जाका २ निर्वाचन क्षेत्रमध्ये वालिङ् २ मा पर्छ। राप्रपाले यहाँका २ प्रतिनिधिसभा र ४ प्रदेशसभाका सबैमा आफ्ना उम्मेदवार उठाएको छ।"
"सामाजिक विभेद र कुसंस्कार अन्त्य गर्नु पर्दैन, नेताज्यू ?","दैलेख : भौतिक संरचनाको दृष्टिकोणले कर्णाली पछि त छ नै। यहाँ सामाजिक कुसंस्कार र विभेद पनि उस्तै व्याप्त छ। समाज बदल्ने र कर्णालीको मुहार फेर्ने अभियानमा हिँडेका नेता र पार्टी पनि यहाँका विभेद र कुसंस्कारप्रति अनदेखा गरिरहेका छन्। उनीहरू, जनताबाट निर्वाचित भइसकेपछि पनि सामाजिक विभेद र कुसंस्कार अन्त्य गर्ने प्रतिबद्धता गर्न समेत चाहँदैनन्। जस्तो कि, प्रतिनिधि र प्रदेशसभाका उम्मेदवारकै घोषणापत्र हेर्दा पनि स्पष्ट हुन्छ। कुनै पनि दलका उम्मेदवारले कर्णालीका सामाजिक कुसंस्कार र विभेद अन्त्य गर्नेबारे एक शब्द पनि चुनावी घोषणापत्रमा खर्च गरेका छैनन्। कर्णालीमा जातीय विभेद व्याप्त छ। दलितका नाममा मान्छेमान्छेबीच छुवाछूत र अवसरमा असमानता छ। छाउपडीका नाममा महिलामाथि अत्याचार छ। बालविवाहले समाजमा जरा गाडेको छ। यी कुरीति र कुसंस्कारले समाजलाई समुन्नत र विकसित हुन रोकेको छ। तर, यहाँको मुहार फेर्न राजनीति गर्ने उम्मेदवारहरू यी विषयमा तै चुप मै चुप छन्। अधिकांश उम्मेदवारहरूका एजेन्डा पुरानै छन्। शिक्षा, स्वास्थ्य, खानेपानी, विद्युत्, रोजगारीजस्ता विषयहरूले मात्रै प्राथमिकता पाएका छन्। साहित्यकार तथा सामाजिक अभियन्ता राधा पौडेलले भौतिक संरचनाको विकास मात्रै विकास हो भन्ने मान्यता समाजका रहेको बताउँछिन्। यही बुझाइका कारण कर्णालीवासी वर्षौंदेखि जगडिएको छाउप्रथा, जातीय विभेदजस्ता सामाजिक कुसंस्कारकुरीतिको सिकार बनिरहेको उनको बुझाइ छ। नेताहरूलाई सामाजिक मुद्दा पनि राजनीतिक सरोकारको विषय हो भन्ने बुझाइ नै छैन, मर्यादित महिनावारी अभियानमा सक्रिय पौडेल भन्छिन् नेता र उम्मेदवारको यी सबालमा प्रतिबद्ध पनि छैनन्, बुझाइ पनि फितलो छ। दल र दलका नेताहरूले प्रथाविरुद्ध जनचेतनासँगै छाउप्रथाविरुद्ध बनेका कानुन कार्यान्वयनमा लैजान आम मतदातासँग एजेन्डा लिएर जानुपर्ने उनको भनाइ छ। निर्वाचनको समयमा मतदातालाई विकासे आश्वासन दिएपछि मत पाइहाल्छौं भन्ने मानसिकता नेताहरूमा रहेको पौडेल बताउँछिन्। दैलेख२ (ख) मा सत्ता गठबन्धनका उम्मेदवार हुन्, योगेन्द्र शाही। माओवादी केन्द्रका शाहीको योगेन्द्रलाई नै भोट किन ? भन्ने प्रचार सामग्री छ। १८ बुँदे उक्त सामग्रीमा न छाउपडी प्रथा (महिनावारी विभेद) को सवाल समेटिएको छ न त अन्य सामाजिक विभेदका मुद्दा नै। कर्णालीको पञ्चवर्षीय गुरुयोजना कार्यान्वयनदेखि महिला, दलित, जनजाति र आर्थिक रूपमा विपन्न वर्गको क्षमता विकास र समान सहभागिताको अवसर सुनिश्चित गर्नेसम्मका एजेन्डा प्रचार सामग्रीमा छन्। शाहीले मृत्युमार्ग बनिरहेको कर्णाली राजमार्ग र प्रदेशसभा क्षेत्रका पालिकामा भएका सडक सञ्जालहरूको अवस्था सुधार गर्ने चुनावी मुद्दा बनाएका छन्। कर्णालीका पूर्वमुख्यमन्त्री महेन्द्रबहादुर शाही यसपटक कालीकोटबाट प्रतिनिधिसभा उम्मेदवार बनेका छन्। शाहीले निर्वाचन लक्षित अबको पाँच वर्ष कालीकोटको मार्गचित्र भन्ने प्रचार सामग्री बनाएका छन्। सडक पूर्वाधार, मोटरेबल पुल, सिँचाइ, खानेपानी तथा सरसफाइ, शिक्षा, स्वास्थ्य, उद्योग, ऊर्जा, पर्यटन तथा वन वातावरण, कृषि, युवा तथा खेलकुद, सञ्चार, सुशासन र सामाजिक विकासको एजेन्डा अघि सारेका छन्। सामाजिक विकासको उनका एजेन्डामा जातीय, लैंगिक विभेद, बालविवाह, बहुविवाह र महिला हिंसाविरुद्ध सचेतना र कानुनी उपचारको व्यवस्था गरिने उल्लेख छ। तर, महिनावारी (छाउपडी) विभेदको विषय समेटिएको छैन। सुर्खेत २ बाट प्रतिनिधिसभा उम्मेदवार कांग्रेसका हृदयराम थानीको चुनावी एजेन्डामा समेत कुसंस्कार र विभेदका सवाल अट्न सकेनन्। प्रदेशसभा (क) मा उम्मेदवार बनेका कांग्रेसका कालीप्रसाद शाक्य र प्रदेश (ख) मा उम्मेदवार बनेका माओवादी केन्द्रका विन्दमान विष्टको संयुक्त संकल्पपत्रमा वीरेन्द्रनगरलाई उपमहानगरपालिका बनाउनेलगायतका प्रतिबद्धता छन्। तर, कुसंस्कार र विभेदका मुद्दा उनीहरूको प्राथमिकतामा पर्न सकेनन्। विकासमा मात्रै होइन, समाज परिवर्तनमा पनि कर्णाली पछि छ। कुसंस्कार र विभेद घटेको छैन। समाज बदल्ने र कर्णालीको मुहार फेर्ने अभियानमा हिँडेका पार्टी र नेता यो विषयमा बोल्दैनन्। निर्वाचन आउँदा प्रतिबद्धता पत्रमा यस्ता विषय समेटिँदैन। यसकै नतिजा मुलुकमा व्यवस्था परिवर्तन भए पनि कर्णाली उस्तै छ। राप्रपा महामन्त्री कुन्तीकुमारी शाही दैलेख१ बाट प्रतिनिधिसभा उम्मेदवार छिन्। जिल्लालाई भ्रष्टाचारमुक्त गरेर सुशासनयुक्त बनाउनेदेखि हरेक पालिकामा ग्रामीण स्वास्थ्य, एम्बुलेन्स सेवा र सुलभ औषधि पसल सञ्चालन गर्नेसम्मका एजेन्डा अघि सारेकी छन्। हरेक दलका उम्मेदवारले वर्षांैदेखि शिक्षा, स्वास्थ्य, खानेपानी, विद्युत्, रोजगारजस्ता एकै खालका चुनावी एजेन्डा बोक्ने गरेका छन्। सामाजिक कुरीति कुसंस्कार र विभेदविरुद्ध बोल्न डराइरहेका छन्। कर्णालीमा व्याप्त छाउपडी प्रथा, जातीय विभेद, बालविवाहजस्ता सामाजिक कुसंस्कार र कुरीतिको रूप नेताले नदेखेझैैँ गरिरहेका छन्। निर्वाचनमा यी मुद्दा बोक्दा उल्टै भोट घट्ने डर उनीहरूमा छ। त्यसैकारण छाउपडी प्रथा (महिनावारी विभेद र सुत्केरी आमामाथि गरिने दुव्र्यवहार), बालविवाह, जातीय छुवाछूत अन्त्यको मुद्दा समावेश हुन नसकेको सामाजिक अगुवाहरू बताउँछन्। २०७४ मा चामुण्डाविन्द्रासैनी ८ की २४ वर्षीया लालसरा विकको छाउगोठमा ज्यान गयो। महिनावारी भएपछि उनी छाउगोठमा बसेकी थिइन्। त्यसको दुई महिना नबित्दै सोही नगरपालिकाकी तुल्सी शाहीको पनि छाउगोठमै ज्यान गयो। २१ वर्षीया शाहीलाई छाउगोठ बसेको बेला सर्पले टोकेको थियो। सर्पले टोकेर घाइते भएकी तुल्सीलाई अस्पताल पुयाउनुको साटो धामीझाँक्रीबाट उपचार गराउँदा ज्यान गुमाइन्। यी त केही उदाहरण मात्रै हुन्। यी घटनाले दैलेखसहित कर्णालीमा महिलाहरू महिनावारी हुँदा छाउगोठ बसेकै कारण भोग्नु परेको पीडालाई प्रतिनिधित्व गर्छ। छाउगोठ बसेको अवस्थामा किशोरी बलात्कृत हुने, सर्प तथा जंगली जनावरको सिकार हुने समस्या उत्तिकै छ। कर्णालीमा छाउगोठ बस्दा हालसम्म दर्जनौंको ज्यान गइसकेको छ। छाउपडीप्रथा दैलेख, कालीकोट, जुम्ला, हुम्ला, जाजरकोट, डोल्पासहित सुर्खेतको पश्चिममा व्याप्त छ। कर्णालीमा छाउ प्रथाले जरा गाडेको सवाल नयाँ भने होइन। महिला सुत्केरी हुँदासमेत भैंसी, बाख्रा गोठमा राख्ने गरिन्छ। कर्णालीमा महिनावारी हुँदा महिलालाई पाँचदेखि सात दिन गोठमा राखिन्छ। सुत्केरी हुँदा ११ देखि १४ दिनसम्म सुत्केरी छाउ बार्नुपर्छ। दैलेखलगायत कर्णालीका विभिन्न क्षेत्रमा छोरा र छोरीमाथि विभेदकारी प्रथा पनि कायमै छ। छोरा जन्मिएपछि बाजागाजासहित स्वास्थ्यसंस्थाबाट घर पुयाएर भोज भतेर गर्ने तर, छोरी जन्मिए हेलाँ गर्ने प्रथा हो। निर्वाचनमा कुनै पनि उम्मेदवारहरूले यस्ता कुप्रथालाई व्यावहारिक रूपमै अन्त्य गर्ने एजेन्डा अघि सार्दैनन्। गृह मन्त्रालयको निर्देशनमा छाउगोठ भत्काउने अभियानअन्तर्गत दैलेखको राकम कर्णालीमा छाउगोठ भत्काउँदै नेपाल प्रहरीलगायत स्थानीय। महिनावारी तथा सुत्केरी भएका बेला छुन नहुने, यसो गरे देवता रिसाउने र पाप लाग्ने परम्परागत अन्धविश्वास नै छाउपडी प्रथाको प्रमुख कारण रहेको ठाटीकाँध गाउँपालिकाकी मनसरा विष्ट बताउँछिन्। महिनावारी भएका महिलाले पुरुष सदस्यलाई छुन, गाईबस्तु, फलफूलका बोटहरू, बालीनाली छुन, घर तथा भान्सामा प्रवेश गर्न, मन्दिर परिसरमा हिँड्न धार्मिक तथा सामाजिक क्रियाकलापमा भाग लिन, दूध तथा दुग्धजन्य पदार्थ खान, पारिवारिक शौचालय, धारा प्रयोग गर्न विद्यालय जान तथा अन्य ठाउँमा जान नदिने गरिएको विष्टको भनाइ छ। २०७६ मा गृह मन्त्रालयको निर्देशनमा स्थानीय प्रशासनको नेतृत्वमा विभिन्न जिल्लाका छाउगोठ भत्काउने अभियान चलेको थियो। त्यसबेला कर्णालीमा १५ सय बढी छाउगोठ भत्काइएको प्रहरीको तथ्यांक छ। युवा अभियन्ता श्याम बीसीले समाजमा जरो गाडेर बसेको कुसंस्कार र कुरीतिलाई अन्त्य गर्न दल र दलका नेताहरू नै जिम्मेवार नभएको बताउँछन्। चुनावका बेला विकासे एजेन्डाहरूलाई मात्र प्राथमिकतामा राख्ने गरेका दल र दलका उम्मेदवारहरूले कर्णालीको विभिन्न क्षेत्रमा व्याप्त विभेद, कुरीति र कुसंस्कारलाई ध्यान नै दिन सकेका छैनन्, बीसी भन्छन्। कांग्रेस केन्द्रीय सदस्य सीताकुमारी राना सामाजिक कुसंस्कार र कुरीतिविरुद्ध दलहरू नै उभिनुपर्ने बताउँछिन्। कुसंस्कार र कुरीति अन्त्य गर्नुपर्छ भनेर सचेतना जगाइरहेकी छु, राना भन्छिन् हामीले उठाएको सवाल नै राष्ट्रियकरण भएका छन्। संविधानमै समावेश भएको छ। उनले दलहरूले पनि आवश्यकताअनुसार सामाजिक कुसंस्कार र कुरीतिविरुद्ध नीति निर्माण तथा सचेतना जगाउने कामहरू गरेको दाबी गर्छिन्। कानुनी रूपमा जातीय छुवाछूत र विभेद दण्डनीय छ। तर, दैलेखसहित कर्णालीका विभिन्न जिल्लामा समस्या अझै उस्तै छ। विभेदकै घटनामध्ये एक थियो सेते दमाई हत्या प्रकरण। नौमुले गाउँपालिका१ तोलीका (साबिक तोली गाविस२) सन्तबहादुर दमाईले सोही गाउँकी राजकुमारी शाहीलाई अन्तरजातीय विवाह गरेको विषयलाई लिएर सन्तबहादुरका बुवा सेते दमाईको हत्या भएको थियो। जातीय विभेद पूर्ण रूपमा अन्त्य नभएको नारायण नगरपालिका११ का टेकबहादुर सुनार बताउँछन्। छाउपडी प्रथालाई व्यावहारिक रूपमा नै अन्त्य गर्न स्थानीय प्रशासनले केही समयअघि आयोजना गरेको छलफलका सहभागीहरू । राजनीतिक दल र उम्मेदवारको चुनावी एजेन्डामा यो विषय कहिल्यै प्राथमिकतामा नपर्ने सुनारको भनाइ छ। विकास र समृद्धिको नारा बोक्ने नेताहरूले विभेदलगायत सामाजिक कुसंस्कार र कुरीति अन्त्य गर्ने कुरालाई प्राथमिकता नदिएको उनको गुनासो उनको छ। आसन्न निर्वाचनका उम्मेदवार भने कुसंस्कार, कुरीति र विभेदका मुद्दा नै दलहरूले प्रमुख प्राथमिकतामा राखेको दाबी गर्छन्। दैलेख२ (क) का कांग्रेस उम्मेदवार घनश्याम भण्डारीले विभेद, कुसंस्कार र कुरीति व्यावहारिक रूपमै अन्त्य गर्न दलहरूले राष्ट्रिय एजेन्डा नै बनाएको दाबी गर्छन्। सामाजिक कुरीति अन्त्यका लागि कानुन निर्माण गर्न दल र दलका नेताहरूको योगदान रहेको उनको दाबी छ। जातीय विभेद कानुनी रूपमा अन्त्य भइसकेको छ, व्यावहारिक रूपमा अन्त्य गर्न सबैको ऐक्यबद्धता जरुरी छ, भण्डारीले भने, छाउपडी प्रथा (महिनावारी विभेद)लाई अन्त्य गर्न राष्ट्रिय मुद्दा नै बनाएर दलहरूले काम गरिरहेका छन्। दैलेख २ (ख) का उम्मेदवार योगेन्द्र शाही सामाजिक मुद्दा पनि प्राथमिकतामा राखेको दाबी गर्छन्। आफू दलित समुदायको सशक्तीकरणका लागि निरन्तर काम गरिरहेको बताउँदै उनले चुनावी घोषणापत्रमा नसमेटिए पनि चुनावीसभा र मतदाताको घरदैलोमा पुगेर सामाजिक मुद्दामा बोलिरहेको उल्लेख गरे। पाठेघर खस्ने समस्या भोगिरहेका महिलाहरूलाई लक्षित गरेर मेरै पहलमा शिविर सञ्चालन गरेको थिए। माओवादी केन्द्रबाट उम्मेदवार बनेका शाही भन्छन्, छाउपडी प्रथालाई व्यावहारिक रूपमै अन्त्यका लागि ठोस नीति निर्माणमा म प्रतिबद्ध छु। हाम्रो पार्टीले पनि सोहीअनुसार काम गर्छ। दलित अधिकार, लैंगिक समानता, बाल विवाहको अन्त्यका लागि सचेतनामूलक कार्यक्रम सञ्चालन तथा नीति निर्माणमा आफू प्रतिबद्ध रहेको उनले बताए। जातीय विभेद कानुनी रूपमा अन्त्य भइसकेको छ। व्यावहारिक रूपमा अन्त्य गर्न सबैको ऐक्यबद्धता जरुरी छ। छाउपडी प्रथालाई अन्त्य गर्न राष्ट्रिय मुद्दा नै बनाएर दलहरूले काम गरिरहेका छन्।घनश्याम भण्डारी, कांग्रेस उम्मेदवार, दैलेख२ (क) नेताहरूलाई सामाजिक मुद्दा पनि राजनीतिक सरोकारको विषय हो भन्ने बुझाइ नै छैन। दल र नेताहरूले प्रथाविरुद्ध जनचेतनासँगै छाउप्रथाविरुद्ध बनेका कानुन कार्यान्वयनमा लैजान आम मतदातासँग एजेन्डा लिएर जानुपर्छ। राधा पौडेल, साहित्यकार तथा सामाजिक अभियन्ता"
युवामाझ नाइट क्लबमा केपी ओलीको इन्ट्री (तस्बिर),काठमाडौं : निर्वाचन आउन ८ दिन बाँकी रहँदा शीर्ष नेता चुनावी अभियानमा देश दौडाहामा रहेका छन्। प्रतिनिधिसभा र प्रदेश सभाका सदस्यका उम्मेदवारहरु पनि चुनावी प्रचार प्रसारमा छन्। आफ्ना दलका उम्मेदवारलाई भोट माग्न राजनीतिक दलका शीर्ष नेताहरु विभिन्न स्थानमा चुनावी सभामा निस्किएका हुन् । उनीहरुले मतदातालाई लक्षित गर्दै विभिन्न आश्वासन बाँडिरहेका छन्। यता निर्वाचनको प्रचार प्रसारका क्रममा कात्तिक २२ गतेदेखि झापा पुगेका नेकपा एमालेका अध्यक्ष एवं पूर्वप्रधानमन्त्री केपी शर्मा ओली शुक्रबार दिउँसो सुनसरीको धरान पुगेर कार्यकर्ता भेलालाई सम्बोधन गरेका थिए। धरानको कार्यक्रमपछि काठमाडौं फर्किएका ओली शुक्रबार राति अचानक काठमाडौंको ठमेलस्थित नाइटक्लबमा पुगेका छन्। ओली केही सहयोगीहरुसहित एलओडी नाइटक्लबमा पुगेका हुन्। नाइटक्लबमा ओली रातो ज्याकेट र जिन्स पाइान्ट लगाएर देखा परेका थिए। उनी क्लबमा पुग्दा युवायुवतीले नेपालको झण्डा फहराएका थिए। स्टेजमा पुगेर सम्बोधन गरेका ओलीले हात हल्लाएर अभिवादनसमेत गरेका थिए। ओलीले एलओडी पुगेर नयाँ ऱ्याप गीत सार्वजनिक गरेकोसमेत जानकारी दिए। एलओडी पुगेर ओलीले नयाँ र्याप गीत सार्वजनिक गरेको जानकारी दिए। ओलीको आफ्नो नाममा बनेको चुनाव लक्षित सहर सहरमा ओली सार्वजनिक भएको छ। शुक्रबार नै केपी बा नामको अर्को र्याप गीत पनि सार्वजनिक भएको थियो।
एमाले अध्यक्ष ओलीले आज डोटी र कैलालीका चुनावी सभालाई सम्बोधन गर्ने,"काठमाडौं : नेकपा (एमाले) का अध्यक्ष केपी शर्मा ओली सुदूरपश्चिम जाने भएका छन्। अध्यक्ष ओलीले आजै सुदूरपश्चिमका डोटी र कैलालीका चुनावी सभालाई सम्बोधन गर्ने कार्यक्रम रहेको एमालेले जनाएको छ । अध्यक्ष ओलीले यही कात्तिक १८ गते सुदूरपश्चिमका दार्चुला, बैतडी र कञ्चनपुरमा भव्य चुनावी सभामा सम्बोधन गरेका थिए। पूर्वप्रधानमन्त्री ओलीले दार्चुलामा चुनावी कार्यक्रम गरे लगत्तै सत्ता गठबन्धनले पनि दार्चुलाको गोकुलेश्वर, बैतडीको पाटन र कैलालीको सुखडमा चुनावीसभाको आयोजना गरेको हो। सुदूरपश्चिमको चुनावी सभामा चुच्चे नक्सा चुनावी मुद्दा बनेको छ। मुख्य राजनीतिक दल नेकपा एमाले, नेपाली कांग्रेस र नेकपा माओवादी केन्द्रका शीर्ष नेताले कालापानी, लिपुलेक र लिम्पियाधुरा समेटेर जारी गरिएको नयाँ नक्साको स्वामित्व ग्रहण गर्न हानाथाप गरेका छन्। सर्वसम्मत रूपमा प्रतिनिधिसभाबाट नयाँ नक्सा अनुमोदन भएता पनि तीनै दलका शीर्ष नेताहरूले त्यसको श्रेय लिन अग्रसर भएका छन्। उक्त नक्सालाई तीनै दलका शीर्ष नेताहरूले चुनावी एजेन्डा बनाएका छन्। दार्चुलामा आयोजित चुनावी सभालाई सम्बोधन गर्दै एमालेका अध्यक्ष ओलीले आफ्नो पार्टीलाई चुनावमा जिताए नयाँ नक्सामा समेटिएका नेपाली भूभागलाई फिर्ता गराएरै छाड्ने त्यहाँका जनतासामु प्रतिबद्धता जनाएका थिए। त्यसपश्चात दार्चुलाको गोकुलेश्वरमा चुनावी कार्यक्रम सम्बोधन गर्दै प्रधानमन्त्री तथा नेपाली कांग्रेसका सभापति शेरबहादुर देउवाले भूमि फिर्ता लिन दार्चुला होइन। भारतसँग बोल्न सक्नुपर्ने बताएका थिए। उनले दार्चुला आएर बोल्दैमा केही नहुने बताएका थिए। ओलीजीले यहाँ आएर बोल्दैमा केही हुँदैन। भूमि फिर्ता ल्याउन भारतसँगै कुरा गर्न सक्नुपर्छ। हामी कूटनीतिक रूपमा पहल गर्छौं, देउवाले भने। कार्यक्रमलाई सम्बोधन गर्दै नेकपा माओवादी केन्द्रका अध्यक्ष पुष्पकमल दाहाल प्रचण्डले दार्चुला पुगेर कालापानी, लिपुलेक र लिम्पियाधुरा नेपालको नक्सामा समेट्न आफूले पहल गरेको दाबी गरे।"
पोखरीमा डुबेर बालिकाको मृत्यु,बागलुङ : बागलुङमा पानीको पोखरीमा डुबेर शनिबार डेढ वर्षीया बालिकाको मृत्यु भएको छ। तमानखोला गाउँपालिका३ घर भई गलकोट नगरपालिका६ मा बस्दै आएकी सपना रोकाकी छोरी सोनियाको पोखरीमा डुबेर मृत्यु भएको हटिया प्रहरी चौकी गलकोटका प्रमुख विष्णुप्रसाद शर्माले बताए। सपना दरमखोला एग्रिकल्चर लाइभ स्टक फर्मकी कामदार हुन्। आमाले काम गर्ने फर्मको नजिकै खेल्ने क्रममा सोनिया पोखरीमा डुबेपछि उपचारको लागि इर्मजेन्सी पोलिक्लिनिक गल्कोटमा उपचारका लागि ल्याइएको थियो। पोलिक्लिनिकका डाक्टरले अस्पतालमा ल्याइपुराउँदा नै बालिकाको मृत्यु भएको घोषणा गरेको प्रहरी प्रमुख शर्माले बताए।
पश्चिम नेपालमा फेरि भूकम्पको धक्का,"काठमाडौं : पश्चिम नेपालमा फेरि भूकम्पको धक्का महसुस भएको छ। शनिबार राति कर्णाली, सुदूरपश्चिम लगायतका जिल्लामा भूकम्पको धक्का महसुस भएको हो। राति ८ बजेर १२ मिनेटमा बझाङ केन्द्रविन्दु भएर ५४ म्याग्निच्युडको भूकम्प गएको हो। यसबारे थप विवरण आउन बाँकी छ।"
"भूकम्पले डोटीमा ७ घर भत्किए, त्रासमा स्थानीय","डोटी : बझाङको खप्तड छान्ना गाउँपालिकाको पाटादेवल केन्द्रबिन्दु बनाइ ५४ म्याग्निच्युडको भूकम्प जाँदा डोटीमा फेरि त्रास फैलिएको छ। यहाँका स्थानीयहरू घर बाहिर बसिरहेका छन्। गत मंगलबार राति गएको भूकम्पका कारण ठूलो मानवीय तथा भौतिक क्षति व्यहोरेका गैरागाउँमा अहिले गएको भूकम्पले फेरि दुईवटा घर भत्किएको बताइएको छ। अहिलेको भूकम्पका कारण सायल गाउँपालिकामा दुईवटा, पूर्विचौकी गाउँपालिकाको पोखरीमा समेत तीन वटा घरहरू भत्किएको जनाइएको छ। चिसो मौसम भएका कारण बालबालिकाहरूलाई काखमा च्यापेर यहाँका स्थानीय खुल्ला आकाशमा आगो ताप्दै बसिरहेका छन्।"
आइतबार दिउँसो देशको एउटा प्रदेशमा वर्षा र दुईमा हिमपात हुने,"काठमाडौं : आइतबार दिउँसो देशको एउटा प्रदेशमा वर्षा र दुईवटा प्रदेशमा हिमपात हुने देखिएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश १ को पहाडी भूभागका एकदुई स्थानमा हल्का वर्षाको सम्भावना रहेको छ। यसैगरी प्रदेश १ र गण्डकी प्रदेशका हिमाली भूभागका एकदुई स्थानमा हल्का हिमपातको सम्भावना रहेको विभागले जनाएको छ। आइतबार रातको समयमा गण्डकी, कर्णाली र सुदूरपश्चिम प्रदेशका हिमाली भूभागका एकदुई स्थानमा हल्का हिमपातको पनि सम्भावना रहेको छ।"
जबरजस्ती करणी गरेको आरोपमा पक्राउ,काठमाडौं : १४ वर्षीया बालिकालाई जबरजस्ती करणी गरेको आरोपमा एक जना पक्राउ परेका छन्। पक्राउ पर्नेमा धादिङ सिद्धलेख गाउँपालिका२ पात्ले घर भई हाल काठमाडौं महानगरपालिका१५ भगवानपाउ बस्ने २० वर्षीय सुमन गिरी रहेका छन्। गिरीले ती बालिकालाई ललाई फकाई काठमाडौं महानगरपालिका१५ स्वयम्भू स्तुपा जंगलमा जबरजस्ती करणी गरेको भन्ने खबर प्राप्त हुनासाथ प्रहरी वृत्त स्वयम्भूबाट खटिएको प्रहरीले शुक्रबार राति उनलाई पक्राउ गरेको हो। यसबारे प्रहरीले थप अनुसन्धान गरिरहेको छ।
रास्कोट नगरका सबै घरको बीमा गरिने,"कालीकोट: रास्कोट नगरपालिकाले नगरभित्रका सबै घरको नि:शुल्क बीमा गर्ने तयारी गरेको छ । रास्कोट नगरपालिका प्रमुख धर्मराज शाही पोषणले नगरपालिका भित्रका करिब ३ हजार घरको बीमा गर्ने तयारी गरिएको बताए । बाढी, पहिरो, भुकम्प लगायतका प्राकृतिक प्रकोपबाट हुने क्षेतिबाट कम गर्न सबै घरहरुको बीमा गर्ने तयारी गरेको हो । बाढी, पहिरो, भुकम्पलगायतका प्राकृतिक प्रकोपमा परी नागरिकको घर भत्किए प्राविधिकको मुल्यांकनका आधारमा न्यूनतम ५० हजारदेखि ५ लाखसम्म रकम पाउने गरी सबै घरको बीमा गर्न लागिएको हो । नगर प्रमुख शाहीले भने, 'वर्षेनी बाढी, पहिरोलगायतका प्राकृति प्रकोपले रास्कोटमा धेरै जनधनको क्षेति हुँदै आएको छ । सरकारले राहत स्वरुप धेरै रकम यसमा खर्चिदै आएको छ । बीमा गर्दा नागरिकले सहुलियतमा राहत पाउँनेछन् । यो पहाडी क्षेत्रमा निकै उपयोगी हुनेछ ।' यही कात्तिक २३ गते डोटी केन्द्र बनाएर आएको भुकम्पले कालीकोटमा पनि निकै धक्का दिएपछि रास्कोट नगरपालिकाको कार्यपालिका बैठकले सबै घरको बीमा गर्ने निर्णय गरेको हो । जिल्लामा यस अघि कुनै पनि नागरिकले घरको बीमा गरेका छैनन् । स्थानीय सरकारले पनि यसको प्रयोग गरेका थिएनन् । रास्कोटले नागरिकको घर बीमा सुरुवात गरेको छ । रास्कोट नगरपालिका वडा नं २ का गणेश सिम्खाडाले भने, 'नगरपालिकाले ल्याएको घर बीमा कार्यक्रम निकै उपयोगी छ । यसलाई जिल्लाका सबै स्थानिय तहले पनि अवलम्बन गर्नुपर्छ ।' जिल्लामा बर्षेनी बाढी र पहिरोबाट सयौँ घरहरु भकिने समस्या छ । यस बर्ष मात्रै जिल्लामा बाढी र पहिरोबाट २ हजार ५ सय घरहरु भत्किएको प्रशासनमा तथ्यांक छ ।"
खर काट्ने क्रममा भीरबाट लडेर महिला कर्मचारीको मृत्यु,"बैतडी : बैतडीमा खर काट्ने क्रममा भीरबाट लडेर एक महिलाको मृत्यु भएको छ। सिगास गाउँपालिका८, ढौडकी २७ वर्षीया सरस्वती धामी बोहराको खर काट्ने क्रममा घर नजिकैको ढाणाली भीरबाट लडेर मृत्यु भएको वडा ९ का अध्यक्ष कृष्णसिंह धामीले जानकारी दिए। सिगास गाउँपालिकामा कम्प्युटर अपरेटरका रूपमा कार्यरत धामीको आज दिउँसो करिब ३ बजे भीरबाट लडेर घटनास्थलमै मृत्यु भएको बताइएको छ। उनका श्रीमान् अध्ययनको सिलसिलामा काठमाडौंमा छन्। उनका ४ वर्षीय छोरा छन्।"
घरभित्रै मृतअवस्थामा भेटियो चितुवा,"स्याङ्जा: वालिङ नगरपालिका१४ कफ्लेटीमा मरेको अवस्थामा चितुवा फेला परेको छ । शुक्रबार बिहान तीनजनालाई आक्रमण गरी घरभित्र पसेको चितुवा मरेको अवस्थामा फेला परेको हो । वालिङ नगरपालिका१४ कफ्लेटीस्थित चण्डीप्रसाद पराजुलीको घरभित्र पसेको चितुवा मरेको अवस्थामा भेटिएको इलाका वन कार्यालय वालिङका प्रमुख सरोज जमरकट्टेलले जानकारी दिए। शुक्रबार बिहान खेतमा काम गरिरहेका एक पुरुषलाई आक्रमण गरेर आएको चितुवा पराजुलीको घरमा पसेको थियो। घरभित्र पसेको चितुवाले दुई महिलालाई आक्रमण गरी घाइते बनाएको थियो। मान्छेलाई आक्रमण गरी घाइते बनाएसँगै स्थानीयवासीले चितुवालाई घरमै थुनेका थिए। थुनेको चितुवा दिउँसो खोजी गर्दा मृत अवस्थामा भेटिएको बताइएको छ। चितुवा बिरामी भएर वा विष खाएर मानिसलाई आक्रमण गरेको हुनसक्ने आशङ्का गरिएको छ। चितुवाको आक्रमणबाट स्थानीय एक पुरुष र दुई महिला गरी तीनजना घाइते भएका थिए। घाइतेको अनुहार, छाती र पाखुरामा चोट छ। उनीहरुको पोखरास्थित गण्डकी मेडिकल कलेजमा उपचार भइरहेको छ। घाइते खतरामुक्त छन्।"
"सामाजिक विभेद र कुसंस्कार अन्त्य गर्नु पर्दैन, नेताज्यू ?","दैलेख : भौतिक संरचनाको दृष्टिकोणले कर्णाली पछि त छ नै। यहाँ सामाजिक कुसंस्कार र विभेद पनि उस्तै व्याप्त छ। समाज बदल्ने र कर्णालीको मुहार फेर्ने अभियानमा हिँडेका नेता र पार्टी पनि यहाँका विभेद र कुसंस्कारप्रति अनदेखा गरिरहेका छन्। उनीहरू, जनताबाट निर्वाचित भइसकेपछि पनि सामाजिक विभेद र कुसंस्कार अन्त्य गर्ने प्रतिबद्धता गर्न समेत चाहँदैनन्। जस्तो कि, प्रतिनिधि र प्रदेशसभाका उम्मेदवारकै घोषणापत्र हेर्दा पनि स्पष्ट हुन्छ। कुनै पनि दलका उम्मेदवारले कर्णालीका सामाजिक कुसंस्कार र विभेद अन्त्य गर्नेबारे एक शब्द पनि चुनावी घोषणापत्रमा खर्च गरेका छैनन्। कर्णालीमा जातीय विभेद व्याप्त छ। दलितका नाममा मान्छेमान्छेबीच छुवाछूत र अवसरमा असमानता छ। छाउपडीका नाममा महिलामाथि अत्याचार छ। बालविवाहले समाजमा जरा गाडेको छ। यी कुरीति र कुसंस्कारले समाजलाई समुन्नत र विकसित हुन रोकेको छ। तर, यहाँको मुहार फेर्न राजनीति गर्ने उम्मेदवारहरू यी विषयमा तै चुप मै चुप छन्। अधिकांश उम्मेदवारहरूका एजेन्डा पुरानै छन्। शिक्षा, स्वास्थ्य, खानेपानी, विद्युत्, रोजगारीजस्ता विषयहरूले मात्रै प्राथमिकता पाएका छन्। साहित्यकार तथा सामाजिक अभियन्ता राधा पौडेलले भौतिक संरचनाको विकास मात्रै विकास हो भन्ने मान्यता समाजका रहेको बताउँछिन्। यही बुझाइका कारण कर्णालीवासी वर्षौंदेखि जगडिएको छाउप्रथा, जातीय विभेदजस्ता सामाजिक कुसंस्कारकुरीतिको सिकार बनिरहेको उनको बुझाइ छ। नेताहरूलाई सामाजिक मुद्दा पनि राजनीतिक सरोकारको विषय हो भन्ने बुझाइ नै छैन, मर्यादित महिनावारी अभियानमा सक्रिय पौडेल भन्छिन् नेता र उम्मेदवारको यी सबालमा प्रतिबद्ध पनि छैनन्, बुझाइ पनि फितलो छ। दल र दलका नेताहरूले प्रथाविरुद्ध जनचेतनासँगै छाउप्रथाविरुद्ध बनेका कानुन कार्यान्वयनमा लैजान आम मतदातासँग एजेन्डा लिएर जानुपर्ने उनको भनाइ छ। निर्वाचनको समयमा मतदातालाई विकासे आश्वासन दिएपछि मत पाइहाल्छौं भन्ने मानसिकता नेताहरूमा रहेको पौडेल बताउँछिन्। दैलेख२ (ख) मा सत्ता गठबन्धनका उम्मेदवार हुन्, योगेन्द्र शाही। माओवादी केन्द्रका शाहीको योगेन्द्रलाई नै भोट किन ? भन्ने प्रचार सामग्री छ। १८ बुँदे उक्त सामग्रीमा न छाउपडी प्रथा (महिनावारी विभेद) को सवाल समेटिएको छ न त अन्य सामाजिक विभेदका मुद्दा नै। कर्णालीको पञ्चवर्षीय गुरुयोजना कार्यान्वयनदेखि महिला, दलित, जनजाति र आर्थिक रूपमा विपन्न वर्गको क्षमता विकास र समान सहभागिताको अवसर सुनिश्चित गर्नेसम्मका एजेन्डा प्रचार सामग्रीमा छन्। शाहीले मृत्युमार्ग बनिरहेको कर्णाली राजमार्ग र प्रदेशसभा क्षेत्रका पालिकामा भएका सडक सञ्जालहरूको अवस्था सुधार गर्ने चुनावी मुद्दा बनाएका छन्। नेताले देख्दैनन्, कर्णालीको कुसंस्कार र विभेद कुसंस्कार र विभेदको मुद्दामा तैँ चुप, मैं चुप सुत्केरी महिलामाथि ज्यानमारा व्यवहारविरुद्ध बोल्दैनन् उम्मेदवार चुनावी एजेन्डा, सबैका मिल्दाजुल्दा कर्णालीका पूर्वमुख्यमन्त्री महेन्द्रबहादुर शाही यसपटक कालीकोटबाट प्रतिनिधिसभा उम्मेदवार बनेका छन्। शाहीले निर्वाचन लक्षित अबको पाँच वर्ष कालीकोटको मार्गचित्र भन्ने प्रचार सामग्री बनाएका छन्। सडक पूर्वाधार, मोटरेबल पुल, सिँचाइ, खानेपानी तथा सरसफाइ, शिक्षा, स्वास्थ्य, उद्योग, ऊर्जा, पर्यटन तथा वन वातावरण, कृषि, युवा तथा खेलकुद, सञ्चार, सुशासन र सामाजिक विकासको एजेन्डा अघि सारेका छन्। सामाजिक विकासको उनका एजेन्डामा जातीय, लैंगिक विभेद, बालविवाह, बहुविवाह र महिला हिंसाविरुद्ध सचेतना र कानुनी उपचारको व्यवस्था गरिने उल्लेख छ। तर, महिनावारी (छाउपडी) विभेदको विषय समेटिएको छैन। सुर्खेत २ बाट प्रतिनिधिसभा उम्मेदवार कांग्रेसका हृदयराम थानीको चुनावी एजेन्डामा समेत कुसंस्कार र विभेदका सवाल अट्न सकेनन्। प्रदेशसभा (क) मा उम्मेदवार बनेका कांग्रेसका कालीप्रसाद शाक्य र प्रदेश (ख) मा उम्मेदवार बनेका माओवादी केन्द्रका विन्दमान विष्टको संयुक्त संकल्पपत्रमा वीरेन्द्रनगरलाई उपमहानगरपालिका बनाउनेलगायतका प्रतिबद्धता छन्। तर, कुसंस्कार र विभेदका मुद्दा उनीहरूको प्राथमिकतामा पर्न सकेनन्। विकासमा मात्रै होइन, समाज परिवर्तनमा पनि कर्णाली पछि छ। कुसंस्कार र विभेद घटेको छैन। समाज बदल्ने र कर्णालीको मुहार फेर्ने अभियानमा हिँडेका पार्टी र नेता यो विषयमा बोल्दैनन्। निर्वाचन आउँदा प्रतिबद्धता पत्रमा यस्ता विषय समेटिँदैन। यसकै नतिजा मुलुकमा व्यवस्था परिवर्तन भए पनि कर्णाली उस्तै छ। राप्रपा महामन्त्री कुन्तीकुमारी शाही दैलेख१ बाट प्रतिनिधिसभा उम्मेदवार छिन्। जिल्लालाई भ्रष्टाचारमुक्त गरेर सुशासनयुक्त बनाउनेदेखि हरेक पालिकामा ग्रामीण स्वास्थ्य, एम्बुलेन्स सेवा र सुलभ औषधि पसल सञ्चालन गर्नेसम्मका एजेन्डा अघि सारेकी छन्। हरेक दलका उम्मेदवारले वर्षांैदेखि शिक्षा, स्वास्थ्य, खानेपानी, विद्युत्, रोजगारजस्ता एकै खालका चुनावी एजेन्डा बोक्ने गरेका छन्। सामाजिक कुरीति कुसंस्कार र विभेदविरुद्ध बोल्न डराइरहेका छन्। कर्णालीमा व्याप्त छाउपडी प्रथा, जातीय विभेद, बालविवाहजस्ता सामाजिक कुसंस्कार र कुरीतिको रूप नेताले नदेखेझैैँ गरिरहेका छन्। निर्वाचनमा यी मुद्दा बोक्दा उल्टै भोट घट्ने डर उनीहरूमा छ। त्यसैकारण छाउपडी प्रथा (महिनावारी विभेद र सुत्केरी आमामाथि गरिने दुव्र्यवहार), बालविवाह, जातीय छुवाछूत अन्त्यको मुद्दा समावेश हुन नसकेको सामाजिक अगुवाहरू बताउँछन्। छाउप्रथा र सुत्केरी छाउविरुद्ध बोल्दैनन् उम्मेदवार २०७४ मा चामुण्डाविन्द्रासैनी ८ की २४ वर्षीया लालसरा विकको छाउगोठमा ज्यान गयो। महिनावारी भएपछि उनी छाउगोठमा बसेकी थिइन्। त्यसको दुई महिना नबित्दै सोही नगरपालिकाकी तुल्सी शाहीको पनि छाउगोठमै ज्यान गयो। २१ वर्षीया शाहीलाई छाउगोठ बसेको बेला सर्पले टोकेको थियो। सर्पले टोकेर घाइते भएकी तुल्सीलाई अस्पताल पुयाउनुको साटो धामीझाँक्रीबाट उपचार गराउँदा ज्यान गुमाइन्। यी त केही उदाहरण मात्रै हुन्। यी घटनाले दैलेखसहित कर्णालीमा महिलाहरू महिनावारी हुँदा छाउगोठ बसेकै कारण भोग्नु परेको पीडालाई प्रतिनिधित्व गर्छ। छाउगोठ बसेको अवस्थामा किशोरी बलात्कृत हुने, सर्प तथा जंगली जनावरको सिकार हुने समस्या उत्तिकै छ। कर्णालीमा छाउगोठ बस्दा हालसम्म दर्जनौंको ज्यान गइसकेको छ। छाउपडीप्रथा दैलेख, कालीकोट, जुम्ला, हुम्ला, जाजरकोट, डोल्पासहित सुर्खेतको पश्चिममा व्याप्त छ। कर्णालीमा छाउ प्रथाले जरा गाडेको सवाल नयाँ भने होइन। महिला सुत्केरी हुँदासमेत भैंसी, बाख्रा गोठमा राख्ने गरिन्छ। कर्णालीमा महिनावारी हुँदा महिलालाई पाँचदेखि सात दिन गोठमा राखिन्छ। सुत्केरी हुँदा ११ देखि १४ दिनसम्म सुत्केरी छाउ बार्नुपर्छ। दैलेखलगायत कर्णालीका विभिन्न क्षेत्रमा छोरा र छोरीमाथि विभेदकारी प्रथा पनि कायमै छ। छोरा जन्मिएपछि बाजागाजासहित स्वास्थ्यसंस्थाबाट घर पुयाएर भोज भतेर गर्ने तर, छोरी जन्मिए हेलाँ गर्ने प्रथा हो। निर्वाचनमा कुनै पनि उम्मेदवारहरूले यस्ता कुप्रथालाई व्यावहारिक रूपमै अन्त्य गर्ने एजेन्डा अघि सार्दैनन्। गृह मन्त्रालयको निर्देशनमा छाउगोठ भत्काउने अभियानअन्तर्गत दैलेखको राकम कर्णालीमा छाउगोठ भत्काउँदै नेपाल प्रहरीलगायत स्थानीय। महिनावारी तथा सुत्केरी भएका बेला छुन नहुने, यसो गरे देवता रिसाउने र पाप लाग्ने परम्परागत अन्धविश्वास नै छाउपडी प्रथाको प्रमुख कारण रहेको ठाटीकाँध गाउँपालिकाकी मनसरा विष्ट बताउँछिन्। महिनावारी भएका महिलाले पुरुष सदस्यलाई छुन, गाईबस्तु, फलफूलका बोटहरू, बालीनाली छुन, घर तथा भान्सामा प्रवेश गर्न, मन्दिर परिसरमा हिँड्न धार्मिक तथा सामाजिक क्रियाकलापमा भाग लिन, दूध तथा दुग्धजन्य पदार्थ खान, पारिवारिक शौचालय, धारा प्रयोग गर्न विद्यालय जान तथा अन्य ठाउँमा जान नदिने गरिएको विष्टको भनाइ छ। २०७६ मा गृह मन्त्रालयको निर्देशनमा स्थानीय प्रशासनको नेतृत्वमा विभिन्न जिल्लाका छाउगोठ भत्काउने अभियान चलेको थियो। त्यसबेला कर्णालीमा १५ सय बढी छाउगोठ भत्काइएको प्रहरीको तथ्यांक छ। युवा अभियन्ता श्याम बीसीले समाजमा जरो गाडेर बसेको कुसंस्कार र कुरीतिलाई अन्त्य गर्न दल र दलका नेताहरू नै जिम्मेवार नभएको बताउँछन्। चुनावका बेला विकासे एजेन्डाहरूलाई मात्र प्राथमिकतामा राख्ने गरेका दल र दलका उम्मेदवारहरूले कर्णालीको विभिन्न क्षेत्रमा व्याप्त विभेद, कुरीति र कुसंस्कारलाई ध्यान नै दिन सकेका छैनन्, बीसी भन्छन्। कांग्रेस केन्द्रीय सदस्य सीताकुमारी राना सामाजिक कुसंस्कार र कुरीतिविरुद्ध दलहरू नै उभिनुपर्ने बताउँछिन्। कुसंस्कार र कुरीति अन्त्य गर्नुपर्छ भनेर सचेतना जगाइरहेकी छु, राना भन्छिन् हामीले उठाएको सवाल नै राष्ट्रियकरण भएका छन्। संविधानमै समावेश भएको छ। उनले दलहरूले पनि आवश्यकताअनुसार सामाजिक कुसंस्कार र कुरीतिविरुद्ध नीति निर्माण तथा सचेतना जगाउने कामहरू गरेको दाबी गर्छिन्। जातीय विभेदका मुद्दा, बन्दैनन् चुनावी एजेन्डा कानुनी रूपमा जातीय छुवाछूत र विभेद दण्डनीय छ। तर, दैलेखसहित कर्णालीका विभिन्न जिल्लामा समस्या अझै उस्तै छ। विभेदकै घटनामध्ये एक थियो सेते दमाई हत्या प्रकरण। नौमुले गाउँपालिका१ तोलीका (साबिक तोली गाविस२) सन्तबहादुर दमाईले सोही गाउँकी राजकुमारी शाहीलाई अन्तरजातीय विवाह गरेको विषयलाई लिएर सन्तबहादुरका बुवा सेते दमाईको हत्या भएको थियो। जातीय विभेद पूर्ण रूपमा अन्त्य नभएको नारायण नगरपालिका११ का टेकबहादुर सुनार बताउँछन्। छाउपडी प्रथालाई व्यावहारिक रूपमा नै अन्त्य गर्न स्थानीय प्रशासनले केही समयअघि आयोजना गरेको छलफलका सहभागीहरू । राजनीतिक दल र उम्मेदवारको चुनावी एजेन्डामा यो विषय कहिल्यै प्राथमिकतामा नपर्ने सुनारको भनाइ छ। विकास र समृद्धिको नारा बोक्ने नेताहरूले विभेदलगायत सामाजिक कुसंस्कार र कुरीति अन्त्य गर्ने कुरालाई प्राथमिकता नदिएको उनको गुनासो उनको छ। आसन्न निर्वाचनका उम्मेदवार भने कुसंस्कार, कुरीति र विभेदका मुद्दा नै दलहरूले प्रमुख प्राथमिकतामा राखेको दाबी गर्छन्। दैलेख२ (क) का कांग्रेस उम्मेदवार घनश्याम भण्डारीले विभेद, कुसंस्कार र कुरीति व्यावहारिक रूपमै अन्त्य गर्न दलहरूले राष्ट्रिय एजेन्डा नै बनाएको दाबी गर्छन्। सामाजिक कुरीति अन्त्यका लागि कानुन निर्माण गर्न दल र दलका नेताहरूको योगदान रहेको उनको दाबी छ। जातीय विभेद कानुनी रूपमा अन्त्य भइसकेको छ, व्यावहारिक रूपमा अन्त्य गर्न सबैको ऐक्यबद्धता जरुरी छ, भण्डारीले भने, छाउपडी प्रथा (महिनावारी विभेद)लाई अन्त्य गर्न राष्ट्रिय मुद्दा नै बनाएर दलहरूले काम गरिरहेका छन्। दैलेख २ (ख) का उम्मेदवार योगेन्द्र शाही सामाजिक मुद्दा पनि प्राथमिकतामा राखेको दाबी गर्छन्। आफू दलित समुदायको सशक्तीकरणका लागि निरन्तर काम गरिरहेको बताउँदै उनले चुनावी घोषणापत्रमा नसमेटिए पनि चुनावीसभा र मतदाताको घरदैलोमा पुगेर सामाजिक मुद्दामा बोलिरहेको उल्लेख गरे। पाठेघर खस्ने समस्या भोगिरहेका महिलाहरूलाई लक्षित गरेर मेरै पहलमा शिविर सञ्चालन गरेको थिए। माओवादी केन्द्रबाट उम्मेदवार बनेका शाही भन्छन्, छाउपडी प्रथालाई व्यावहारिक रूपमै अन्त्यका लागि ठोस नीति निर्माणमा म प्रतिबद्ध छु। हाम्रो पार्टीले पनि सोहीअनुसार काम गर्छ। दलित अधिकार, लैंगिक समानता, बाल विवाहको अन्त्यका लागि सचेतनामूलक कार्यक्रम सञ्चालन तथा नीति निर्माणमा आफू प्रतिबद्ध रहेको उनले बताए। जातीय विभेद कानुनी रूपमा अन्त्य भइसकेको छ। व्यावहारिक रूपमा अन्त्य गर्न सबैको ऐक्यबद्धता जरुरी छ। छाउपडी प्रथालाई अन्त्य गर्न राष्ट्रिय मुद्दा नै बनाएर दलहरूले काम गरिरहेका छन्। घनश्याम भण्डारी, कांग्रेस उम्मेदवार, दैलेख२ (क) नेताहरूलाई सामाजिक मुद्दा पनि राजनीतिक सरोकारको विषय हो भन्ने बुझाइ नै छैन। दल र नेताहरूले प्रथाविरुद्ध जनचेतनासँगै छाउप्रथाविरुद्ध बनेका कानुन कार्यान्वयनमा लैजान आम मतदातासँग एजेन्डा लिएर जानुपर्छ। राधा पौडेल, साहित्यकार तथा सामाजिक अभियन्ता"
नुहाउने क्रममा बगेर ६० वर्षका पौडेलको मृत्यु,"तनहुँ: जिल्लाको व्यास नगरपालिका३, शान्ति नगरस्थित मादी नदीमा नुहाउने क्रममा अचनाक नदीले बगाउँदा एक जनाको मृत्यु भएको छ । शनिबार दिउँसो सवा १२ बजे मादी नदीमा नुहाउने क्रममा सिन्धुपाल्चोक इन्द्रावती गाउँपालिका१० का ६० वर्षीय झिलकबहादुर पौडेलको मृत्यु भएको हो । पौडेललाई नदीले १ किलोमिटर तल व्यास५ पाटनमा पुर्याएको अवस्थामा स्थानीय मानिसहरूले देखेपछि तत्काल उद्दार गरी उपचारको लागि दमौली अस्पतालमा लगेको थियो । उनको उपचारको क्रममा दिउँसो १:२० बजे मृत्यु भएको जिल्ला प्रहरी कार्यालय तनहुँका प्रहरी नायब उपरीक्षक युवराज खड्काले जानकारी दिए । पप्रहरीले घटनाको सम्बन्धमा थप अनुसन्धान भईरहेको जनाएको छ ।"
मृत्यु भएका शेयर सदस्यको ४ लाख बढी कर्जा मिनाहा,"झापा : कर्णाली बचत तथा ऋण सहकारी संस्था झापाले मृत्यु भएका शेयर सदस्यको सम्पूर्ण कर्जा मिनाहा गरेको छ। कर्णाली साकोसका शेयर सदस्य, ओम डेन्टल भद्रपुरका सञ्चालक भद्रपुर १० निवासी डा सुमनकुमार ढकालको मृत्यु पश्चात् उनले लिएको सम्पूर्ण कर्जा संस्थाले मिनाहा गरेको हो। सुमनसहित उनका श्रीमती मेनुका र छोरी सुवानी पनि संस्थाको शेयर सदस्य हुन्। उनका परिवारजनले ५ लाख रुपैयाँ कर्जा लिएकोमा सावा र ब्याज गरी ४ लाख ४९९ रुपैयाँ तिर्नुपर्ने देखिन्थ्यो। संस्थाले कर्जा सुरक्षण कोषबाट तिर्नुपर्ने सबै रकम मिनाहा गरेको कर्णाली साकोस सेवा केन्द्र भद्रपुरका प्रमुख रविन कार्कीले जानकारी दिए। संस्थाका पदाधिकारी तथा कर्मचारीहरूले शनिबार उनको घरमै पुगेर समवेदना प्रकट गर्दै कर्जा मिनाहाको कागज र काजकिरिया खर्च बापत नगद ४६ हजार रुपैयाँ हस्तान्तरण गरेको थियो। नगद रकम र कर्जा मिनाहाका कागज संस्थाका जिल्ला सचिव भूपाल बस्नेतले वाचन गर्दै परिवारजनका सदस्यलाई हस्तान्तरण गरेका थिए। डेन्टल डा सुमनको ३१ वर्षको उमेरमा कार्तिक २० गते निधन भएको थियो।"
चिसो बढ्न थालेपछि निर्वाचन नपर्खी बेंसी झर्नथाले किसान,"बाजुरा: बुढिनन्दा नगरपालिका १० का पेमाथाम्की थापा आगामी मंसिर ४ गतेको निर्वाचनमा मतदान नगर्ने मनस्थितिमा छन् । उनी निर्वाचनको मिति नपर्खी बेंसी झरिन् । हिमाली क्षेत्रमा चिसो बढेसँगै हिउँ पर्न थालेपछि भेडा, च्याङ्ग, लालाबालासहित सपरिवार बेंसी झर्नेक्रम बढेको छ । बाजुराको दक्षिणी क्षेत्र अछामसहित डोटीका विभिन्न स्थानमा बसाइँ सरेका छन्। पेमासँगै बुढिनन्दा नगरपालिका ९ र १० पाण्डुसेनका १५ परिवारको समूह निर्वाचनको ८ दिन अघि डोटीतिर बसाइँ सरेका छन् । 'हामीलाई चुनावभन्दा आफ्नो परिवार, पालेका भेडाच्यांग्रा प्यारा छन् । भोट हालेर पनि केही हुने देखिएन् । त्यही भएर बेंसी झरेको हो,' स्थानीय सीता थापाले भनिन् । मंसिर ४ गतेसम्म गाउँमै बसे चिसो बढ्ने र हिउँ पर्ने सम्भावना धेरै भएकाले भेडा, च्यांग्रा बचाउन डोटी झर्न लागेको उनले बताइन्। 'चुनाव असोजकार्तिकमा भएको भए भोट हालेर झर्ने थियौँ। चुनावको मिति हाम्रो दैनिकीसँग मिल्ने भएन् । गरिखाने पेशा छाडेर भोटकै लागि बस्ने कुरा भएन,' पेमाले भनिन्, 'घरबाटै ढिला बसाइ सर्दा अछाम, डोटीमा चरिचरनलाई जंगल पनि पाइँदैन् । त्यसैले हामीले बनाएको योजना अनुसार नै बसाइँ सर्ने गर्छौँ ।' पेमा र सीताको जस्तै भनाइ छ, कमला थापाको पनि । उनले भनिन्, 'हाम्रो सुरक्षा कसैले गर्दैन, आफूले दु:ख गर्नुपर्ने खान लगाउन आफैँ जुट्नुपर्ने हुन्छ । नेताले हाम्रा लागि के गरे ? अनि उनीहरूलाई जिताउन किन भोट हाल्ने ?' नेता र नेताले जिल्लामा गर्ने राजनीतिप्रति थापाजस्तै धेरैको गुनासो मात्र छ । यही गुनासो लिएर मतदान नै नगरी गोठमा भएका भेडा च्यांग्रा लिएर धेरै किसान बेंसी बसाई सरेका छन् । चिसो बढेसँगै पशुपालक किसान बेंसी झरेपछि अहिले हिमाली क्षेत्रमा धेरै घरमा ताल्चा झुण्डिन थालेका छन् । हिमाली गाँउपालिका १ बिच्छयाँ बस्ने लोक गुरुङ्ग आफ्ना ७ जना परिवारसहित जाडो छल्न बेंसी झरेका छन् । लोक भन्छन्, 'हामीलाई निर्वाचनभन्दा पनि चिसोबाट ज्यान बचाउनु छ । जीविका चलाउनुछ । त्यही भएर निर्वाचन नपर्खी हिँड्यो ।' बाजुरा, हुम्ला, जुम्ला, कालीकोटबाट १० हजारभन्दा बढी मानिस मौसमी बसाई सर्छन् ।"
"ताप्लेजुङमा अटो दुर्घटना : दुई जनाको मृत्यु, एक जना गम्भीर",ताप्लेजुङ : ताप्लेजुङमा सदरमुकाम फुङलिङमा शनिबार बिहान अटो दुर्घटना हुँदा दुई जनाको मृत्यु भएको छ । एक जना गम्भीर घाइते भएका छन् । पाथीभरा याङ्वरक गाउँपालिका नाङखोल्याङका ७५ वर्षका धनबहादुर गुरुङ र ११ वर्षका उनका नाति इशान गुरुङ रहेको ताप्लेजुङ प्रहरी प्रमुख डीएसपी कैलाश राईले जानकारी दिए। उनका अनुसार फुङलिङ नगरपालिका ८ बेजम्बुबाट सुकेटार विमानस्थलतर्फ हिंडेको १००२००३ ह ३९०० नम्बरको अटो दोखुको नाम्लेपाटी माथि घ्याङ डाँडामा दुर्घटना भएको हो । डीएसपी राईका अनुसार गम्भीर घाइते भएका अटो चालक गंगाराम राईलाई उपचारका लागि ताप्लेजुङ जिल्ला अस्पताल ल्याइएको छ । घटनास्थलमा प्रहरी टोली पुगिसकेको र विस्तृत विवरण केहि समयपछि आउने उनले बताए।
कुहिरोले ढाकेको मानुङकोट,दमौली: यो दृश्य तनहुँको व्यास नगरपालिका५ को मानुङकोट हो । यो क्षेत्रमा अहिले आन्तरिक पर्यटकको चहलपहल बढेको छ । यहाँको सुन्दरता नै पर्यटकको रोजाइको कारण हो । यही क्रममा कुहिरोले ढपक्कै ढाकिएको मानुङकोट हेर्न लायक देखिएको छ । तस्बिर: रासस
सात पटक म्याद थप हुँदा पनि सकिएन सडक विस्तारको काम,"भक्तपुर : निर्वाचन नजिकिएसँगै नगरकोट सडक विस्तारको काम अघि बढेको छ। कात्तिकको दोस्रो हप्तादेखि सुरु भएको काम अहिले जारी छ। यसअघि पनि आन्दोलन भएपछि सुरु भएको काम यसपटक पनि सोही अनुरूप काम भएको हो। राजनीतिक दलहरूले चुनाव अगाडि सडक विस्तारमा जोड दिने र चुनाव सकिएपछि वास्ता नगर्दा ९ वर्षदेखि काम अलपत्र छ। चुनाव आयो कि राजनीतिक दलहरू भोटकै लागि त्यो विषयमा समावेश गछर्न् अनि चुनाव जितेर गएपछि वास्ता गर्दैनन्। समयसीमा अनुसार आउँदो पुस ३० गतेभित्र काम गरिसक्नु पर्छ। तर पनि समयमा सकिने छाँटकाँट देखिँदैन। नगरकोट नाल्दुम पर्यटक विकास समितिका अध्यक्ष नवीन गुरुङ्ग केन्द्र सरकारको पूर्ण बेवास्ताले समयमै काम नसकेको सुनाउँछन्। 'स्थानीय सरकारले अलिअलि पहल गरिरहेको छ। तर सरकारले कति पनि ध्यान दिएको छैन,' उनले भने। चाँगुनारायण नगरपालिकामा मेयर, उपमेयर वडाध्यक्षहरू पनि कांग्रेस एमालेले जित्दै आइरहेका छन्। तर आफ्नै पार्टीको सरकार रहँदा पनि काम गराउन नसकेको स्थानीय बताउँछन्। चाँगुनारायण नगरपालिकाको मेयरमा पहिला एमालेका सोम मिश्र थिए भने पछिल्लो पटक कांग्रेसका जीवन खत्री निर्वाचित भए। तर, सडक विस्तारको काम हुन सकेन। सडक विस्तारको योजना पूरा नहुँदा नगरकोटको पर्यटन व्यवसाय अस्तव्यस्त रहँदै आएको छ। सडक नबनेपछि केही साना दलले भने कडा रूपमा विरोध गर्दै आएका छन्। सडक विस्तारका लागि म्याद थप हुँदै आएको छ। 'एक्जिम बैंक इन्डिया'को ऋण सहयोगमा शैलुङ र एआईपीएल जेभीले २०७३ कात्तिक ४ मा काम सक्ने गरी २०७१ जेठ २२ मा सडक विस्तारको सम्झौता गरेको थियो। ठेकेदारले हालसम्म सातौं पटक म्याद थप गरिसकेको छ। प्रक्रियागत ढिलाई, भूकम्प, रुख कटानमा समस्या, स्थानीको विरोध, वर्षा तथा स्थानीको विरोध लगायतका कारण देखाउँदै म्याद थप गर्दै आएको छ।"
ऋण नतिरेको भन्दै वडाध्यक्षले वृद्धाको कन्चटमा ढुंगाले हाने,"भोजपुर : सामान्य विवादमा भोजपुरमा वडाध्यक्षले वृद्धमाथि निर्मम कुटपिट गरेका छन्। भोजपुर नगरपालिका वडा नं १ का वडाध्यक्ष जिरामणि राईले स्थानीय ६२ वर्षीय लोकबहादुर राईलाई मरणासन्न हुनेगरि कुटपिट गरेका हुन्। शुक्रबार बिहान भोजपुर नगरपालिका१, डाँडाबोखिमको मिलडाँडास्थित सामान्य विवादमा वडाध्यक्ष राईले श्रीमतीसँग मिलेर कुटपिट गरेका थिए। राईले घरायसी विवादमा लोकबहादुरलाई रगताम्मे हुनेगरि कुटपिट गरेका हुन्। राई गत स्थानीय तहको चुनावमा माओवादी केन्द्रबाट वडाध्यक्षमा निर्वाचित भएका हुन्। छोरा सुगेन राईले चलाएको २० हजार रुपैयाँ ऋण नतिरेको भन्दै वडाध्यक्ष राई र उनकी श्रीमती बृन्दा मिलेर निर्मम कुटपिट गरेको लोकबहादुरका भाई मच्छिन्द्र राईले बताए। लोकबहादुरको देब्रेपट्टिको कानको जाली फुटेको पारिवारिक श्रोतले जनाएको छ। ज्यान मार्ने धम्कीसहित वडाध्यक्ष राईले आफूलाई कुटपिट गरेको पीडित लोकबहादुरले बताए। 'छोराले चलाएको ऋण तिर्न ढिला भएको भन्दै श्रीमतीसँग मिलेर ढुंगाले कञ्चटमा प्रहार गरे' पीडित राईले भने। घाइते राईलाई शनिबार उपचारका लागि जिल्ला अस्पताल ल्याइएपनि अस्पतालले अवस्था गम्भीर भएका कारण उपचार गराउन बाहिर लैजान रिफर गरेको थियो। उनको टाउको र कानमा गम्भीर चोट लागेको छ। यता घटनाका विषयमा प्रहरीले अनुसन्धान गरिरहेको बताएको छ। जिल्ला प्रहरी कार्यालय भोजपुरका डीएसपी सरोज घिमिरेले कुटपिटका विषयमा अनुसन्धान भइरहेको र दुई पक्षलाई राखेर मात्रै कानुनी कारबाही अगाडि बढाइने बताए। प्रहरीले जाहेरी लिन मानेन घटनापछि पीडित परिवारले जिल्ला प्रहरीमा उजुरी दिन खोजेपनि प्रहरीले चुनावपछि आउनु भन्दै जाहेरी लिन नमानेको पीडितको गुनासो छ। चुनावको चटारो भन्दै पीडितको जाहेरी लिन नमानेको पीडित लोकबहादुरले बताए।"
पाटेबाघको आक्रमणमा बघिनीको मृत्यु,"गुलरिया: बर्दियाको मधुवन नगरपालिका वडा नम्वर ८ स्थित गणेश शिवदुर्गा सामुदायिक बनमा मृत पाटेबाघ फेला परेको छ । जंगल भित्र मृत अवस्थामा वयस्क पोथी पाटेबाघ भेटिएको हो । मधुवनस्थित सामुदायिक वन भित्र वयस्क पाटेबाघ मृत अवस्थामा फेला परेको डिभिजनल वन अधिकृत प्रविण विडारीले पुष्टि गरे । बर्दिया राष्ट्रिय निकुञ्ज र राष्ट्रिय प्रकृति संरक्षण कोष बर्दिया संरक्षण कार्यक्रम (एनटीएनसी) सहितको प्राविधिक टोली घटना स्थलमा पुगेको उनले जानकारी दिए । पोष्ट मार्टम र अन्य रिपोर्ट पछि मात्र घटनाको यकिन विवरण बाहिर आउने विडारीको भनाइ छ । सामुदायिक वनमा भालेसँगको लडाईमा पोथी बाघको मृत्यु भएको प्रारम्भिक अनुसन्धानबाट बुझिन आएको एनटीएनसी बर्दियाका संरक्षण अधिकृत डाक्टर रविन कडरियाले जानकारी दिए । यौन एवम् आधार ईलाका निर्माणका क्रममा बाघबीच लडाई हुने उनीहरुको सामान्य प्रकृया भएकाले कतिपय बाघ बाघकै आक्रमणबाट मर्ने गरेको पाईन्छ । उनले भने, 'हाम्रो टोली घटना स्थलमा छ । बाघको उचाई, लम्बाई, उमेर लगायतका अन्य विवरण संकलन भैरहेको छ ।'"
निर्वाचनलाई लक्षित गर्दै सीमा क्षेत्रमा निगरानी बढाइने,"विराटनगर: भारतको अररिया जिल्लास्थित जोगवनीमा शनिबार नेपालभारत सुरक्षा बैठक सम्पन्न भएको छ । आगामी मंसिर ४ गतेको निर्वाचनलाई लक्षित गरेर नेपाल र भारतका सुरक्षा अधिकारीको संयुक्त बैठक बसेको हो । बैठकमा अररिया जिल्लाका डिष्ट्रिक मजिष्टेड (डीएम) इनायक खाँन, एसपी अशोककुमार सिंह, सीमा सुरक्षा बल (एसएसबी) बथनाहाका प्रमुख सुरेन्द्र विक्रम, अररियाका प्रमुख ब्रजेस कुमार लगायतका भारतीय सुरक्षा अधिकारीको सहभागिता थियो । नेपालका तर्फबाट मोरङका प्रमुख जिल्ला अधिकारी काशीराज दाहाल, प्रहरी प्रमुख एसपी शान्तिराज कोइराला, सशस्त्र प्रहरी प्रमुख एसपी राजकुमार लामिछाने, राष्ट्रिय अनुसन्धानका प्रमुख बासुदेव सिग्देल, सहायक प्रमुख जिल्ला अधिकारी शरदकुमार पोखरेल तथा सुनसरीबाट प्रमुख जिल्ला अधिकारी इन्द्रदेव यादव, प्रहरी प्रमुख एसपी प्रभुप्रसाद ढकाल, सशस्त्रका प्रमुख एसपी विक्रम होमागाइँ, राष्ट्रिय अनुसन्धानका प्रमुख कूलचन्द्र नेपाल र सहायक प्रमुख जिल्ला अधिकारी ओम भट्टराई सहभागी थिए । नेपालमा हुन लागेको निर्वाचनलाई शान्तिपूर्ण, भयरहित र निष्पक्ष हिसाबले सम्पन्न गर्न निगरानी बढाएर दुई देशीय सीमा क्षेत्रमा कडाइ गर्ने सहमति बैठकमा भएको थियो । नेपालभारत सीमा क्षेत्रको सुरक्षा व्यवस्था मजवुत बनाउने तथा सीमा क्षेत्रको सुरक्षामा कुनै पनि कमजोरी हुन नदिने प्रतिबद्धता भारतीय अधिकारीले जनाएका छन् । साथै निर्वाचनलाई लक्षित गरेर सीमा क्षेत्रमा दुई देशका सुरक्षाकर्मीको संयुक्त गस्ती बढाउने सहमति पनि बैठकमा भएको छ । निर्वाचन हुनुभन्दा ७२ घण्टाअघि सीमा शील गर्ने, लागूऔषध एवं साना हतियार तथा नक्कली नोटको ओसारपसार नियन्त्रणमा लिने, सीमा क्षेत्रमा सुरक्षाकर्मीको उपस्थिति बढाउने, सीमा शील भएका बेला अतिआवश्यक सेवाहरु, बिरामीको उपचार, वैवाहिक कार्यक्रम र वारुणयन्त्रको आवतजावतलाई सहज बनाउने, अन्य सवारीसाधन र मानिसको आवतजावतलाई पूर्ण रूपमा रोक लगाउने निर्णय बैठकले गरेको छ । त्यस्तै अपराधिक क्रियाकलाप नियन्त्रणका लागि दुई देशका सुरक्षाकर्मीबीच सूचना आदानप्रसाद गर्ने, सुरक्षालाई प्रभावकारी बनाउने, चुनावका बेला नेपालमा अपराध गर्नेहरु भारततिर भाग्नसक्ने सम्भावनालाई मध्यनजर गर्दै सीमा क्षेत्रमा निगरानी बढाउने सहमति नेपाल र भारतका सुरक्षा अधिकारीबीच भएको छ । मोरङका प्रजिअ दाहालले लामो समयदेखि अवरुद्ध रहेको मीरगञ्ज पुलको विषयमा कुरा उठाएका थिए । भारतीय अधिकारीहरुले उक्त पुल आगामी नोभेम्बर अन्तिमसम्ममा सञ्चालनमा ल्याइसकिने जानकारी दिएका छन् । मीरगञ्ज पुलको मर्मत सम्भार नहुँदा ढुवानीका साधन आवतजावत हुन नसकेर लामो समयदेखि विराटनगर भन्सारबाट हुने आयात निर्यात प्रभावित बनिरहेको छ ।"
डोटीमा पानी ट्यांकर दुर्घटना हुँदा एकको मृत्यु,"डोटी : डोटीमा शनिबार दिउँसो पानीको ट्यांकर दुर्घटना हुँदा एक जनाको मृत्यु भएको छ। केआईसिंह गाउँपालिका४ काफलीमा ना २ ख ६८२७ नम्बरको पानी ट्यांकर दुर्घटना हुँदा डडेल्धुरा जिल्लाको आलिताल गाउँपालिका८ हम्तडका ३८ वर्षीय दानबहादुर धामीको मृत्यु भएको जिल्ला प्रहरी कार्यालय डोटीका प्रहरी निरीक्षक लक्ष्मीराज जोशीले बताए। केआईसिंह गाउँपालिकाअन्तर्गत रहेको सहजपुर, बोगटान, दिपायल, रानागाउँ, वायल सडकमा काम गर्ने क्रममा सडक छेउबाट खसेर दुर्घटना भएको थियो। ट्यांकर सडक छेउबाट १ सय १४ फिट तल खसेको र पोष्टमार्टमका लागि जिल्ला अस्पतालमा लगिएको प्रहरीले जानकारी दिएको छ।"
