शीर्षक,विवरण
काठमाडौंको तारकेश्वरस्थित जुत्ता र फर्निचरको पसल रहेको घरमा आगलागी,काठमाडौं : काठमाडौं जिल्लाको तारकेश्वर नगरपालिका४ मा सोमबार साँझ आगलागी भएको छ। दीपावली गर्ने क्रममा गणेश मन्दिर क्षेत्र (लोलाङ हाइट)मा आगलागी भएको प्रहरीले जानकारी दिएको छ। दुईवटा दमकलले आगो निभाउने प्रयास गरिरहेको प्रहरीले जानकारी दिएको छ। जुत्ता र फर्निचरको पसल रहेको घरमा आगलागी भएको वडाध्यक्ष नरेन्द्रदाश श्रेष्ठले बताए। उनका अनुसार उद्योगमा कम्प्रेसर मेसिन पड्किँदा आगलागी भएको प्रारम्भिक जानकारी आएको बताए।
जुम्लामा दुई सातादेखि विद्युत् सेवा अवरुद्ध,"जुम्ला : जुम्ला सदरमुकाम खलङ्गामा दुई सातादेखि विद्युत् सेवा अवरुद्ध भएको छ। गत असोज तेस्रो साताको अविरल वर्षापछिको बाढीपहिराले राष्ट्रिय प्रसारण लाइनमा क्षति गरेपछि विद्युत् आपूर्ति अवरुद्ध भएको हो। नेपाल विद्युत् प्राधिकरण जुम्ला वितरण केन्द्रका प्रमुख नरेशदत्त रावलका अनुसार बाढीपहिराबाट जुम्ला र कालीकोट खण्डमा ९० वटा पोलमा क्षति पुगेको छ। 'खलङ्गामा दुई सातादेखि विद्युत् आपूर्ति भएको छैन', उनले भने, 'स्थानीय घुघुत्ती र जाल्पादेवी साना जलविद्युत् आयोजनाको बिजुली वितरण भइरहेको छ।' अस्पताल, सुरक्षा निकायलगायत विशेष ठाउँलाई प्राथमिकता दिएर वितरण गरिएको छ। क्षतिग्रस्त भएको स्थानमा बिजुलीका पोल गाड्ने र तार जोड्ने काम भइरहेको छ। सडक अवरुद्ध भएकाले विद्युत् सामग्री ओसारपसारमा समस्या भएको केन्द्रले जनाएको छ।"
"आगलागीबाट तीन घर जले, सवा दुई करोड भन्दा बढीको क्षति","नुवाकोट : नुवाकोटको शिवपुरीमा तीन घर जलेर नष्ट भएको छ। आगलागीबाट सवा दुई करोड रुपैयाँ भन्दा बढीको धनमाल नष्ट भएको छ। शिवपुरी गाउँपालिका८ मा रातिको समयमा लागेको आगोबाट स्थानीय तीन वटाघर र ती घरमा सञ्चालित पसलका सामग्री जलेर नष्ट भएको जिल्ला प्रहरी कार्यालय नुवाकोटले जनाएको छ। स्थानीय सत्तरीको डिल भन्ने स्थानमा विजय थापाको फेन्सी पसलबाट सुरु भएको आगो हरि थापाको किराना पसल र विजय थापाको हार्डवेयर पसलसमेत फैलिएर ती पसलमा रहेका सामग्रीहरू जलेर नष्ट भएको प्रहरी नायव उपरीक्षक रूपक खड्काले जानकारी दिए। प्रहरीले क्षतिको विवरण संकलन गरिरहेको छ भने स्थानीयका अनुसार सवा दुई करोड रुपैयाँ भन्दा बढीको धनमाल नोकसान भएको छ। डिएसपी थापाका अनुसार 'थापा दाजुभाइको तीनवटा घरसहित ती घरमा सञ्चालित पसलका सामग्री, घरमा रहेको नगद, सुनचाँदी, लत्ताकपडा, भाडावर्तन अधिकांश जलेर नष्ट भएकाले प्रारम्भिक विवरणअनुसार दुई करोड २० लाख रुपैयाँ बरारबको क्षति भएको छ। पीडित परिवार र प्रहरी प्रशासन घटना (आगलागी) नियन्त्रणतर्फ केन्द्रित भएकाले सम्पत्ति क्षतिको यकिन तथ्याङ्कमा त्योभन्दा बढीसमेत हुनसक्ने खड्काले बतााए। रातको पौने ९ बजेदेखि लाग्न सुरु गरेको आगो स्थानीयवासी, सुरक्षाकर्मीको सहयोगमा विदुर नगरपालिकाको दमकलले पाँच घण्टापछि नियन्त्रणमा लिएको थियो। आगो लागेका तीन घरमा निकै क्षति पुगे पनि ती घरसँगै जोडिएका अन्य घरलाई सुरक्षित रुपमा बचाउन सकिएको नुवाकोट प्रहरीले जनाएको छ। आगो लाग्नुका कारण नखुले पनि तिहारको समयमा विद्युतीय गडबढी भएको हुनसक्ने प्रहरीले अनुमान गरेको छ।"
तीन वर्षदेखि अस्थायी टहरामा चाडबाड मनाउँदै पहिरोपीडित (फोटोफिचर),"डडेल्धुरा : डडेल्धुरा आलिताल गाउँपालिका७ कि दुर्गादेवी साउदले चाडवाड नमनाएको तीन वर्ष भयो। २०७७ सालमा पहिरोबाट विस्थापित बनेसँगै दुर्गाले राम्रोसित चाडबाड मनाउन पाएकी छैनन्। दसैं पनि अस्थायी टहरामा मनाएकी दुर्गालाई तिहारको रमझमले छोएकै छैन। दुर्गा अहिले ७८ वर्षकी भइन्। उनी तीन वर्षदेखि पहिराले जिर्ण बनेको घरमा बस्दै आएकी छन्। उक्त गाउँमा करिब ७५ परिवार बस्दै आएका थिए। २०७७ कात्तिकमा भएको अविरल वर्षाका कारण दुर्गाको परिवारसहित ७५ परिवार विस्थापित बनेका थिए। वर्षले सात दशक काटेकी दुर्गा लगायत गाउँलेलाई पहिराले विस्थापित जीवन जिउन बाध्य बनायो। उनीहरूको खुसी संघर्ष मै बितेको छ। दुर्गा जस्तै २८ वर्षीय लक्ष्मी बोहरालाई पनि दसैंतिहारले छोएको छैन। विगत तीन वर्षदेखि गाउँ नै स्तब्ध छ। कहिले टहरा त कहिले जीर्ण घरमा बास बस्दै आएका बलौचा र खिन्नेभाडीका पहिरोपीडितले कुनैपनि चाडपर्व राम्रो सित मनाउन पाएका छैनन्। गाउँमा पानी पर्ने बित्तिकै सुरक्षित हुन् लालाबालासहित टहरामा भाग्नुपर्ने बाध्यता उनीहरूको छ। 'यस परिस्थितिमा कसरी पर्व मनाउनु', लक्ष्मीले प्रश्न गरिन। आलिताल७ बलौचा, ओबा, खिन्नेभाडिका ४० परिवार दुई महिनादेखि टहरामा बस्दै आएका छन्। बलौचा, ओभा, खिन्नेभाडी र खैरेनीका पहिरोपीडित अस्थायी टहरामा नै राहतमा पाएको चामल खाएर तिहार मनाउने तयारीमा छन्। आकाशको भर छैन। कतिबेला पानी पर्छ र जमिन भासिन्छ। अहिले पनि पहिरो गई नै रहेको बलौचाका पहिरोपीडित संघर्ष समितिका अध्यक्ष दिपक बोहराले जानकारी दिए। स्थानीय सरकारको समन्वयमा बहुउद्देश्यीय विकास समाज डडेल्धुरा र कार्क एन एक्ट र स्टार्ट नेटवर्कको आर्थिक सहयोगमा आलितालका पहिरोपीडितका लागि व्यवस्थित अस्थायी सुरक्षित टहरा निर्माण गरिदिएपछि आफूहरू जोखिमबाट मुक्त भएको अध्यक्ष बोहराले जानकारी दिए। 'घरमा असुरक्षित रूपमा बस्दै आएका थियौं। पहिराले उठिवास मात्रै गरेन। अहिले पनि उक्तिकै डर छ र गाउँमाथिबाट पहिरो खस्ने क्रम जारी नै रह्यो। डरत्रासको जीवन बाँचिरहेको करिब तीन वर्ष भयो। सुरक्षित स्थानमा बस्ती सार्नका लागि काठमाडौं सम्म धायौं तर सुनुवाइ भएको छैन', उनले भने। यहाँका अधिकांस घरहरू जीर्ण वनेका छन्। जग्गा जमिन बाँझो छ। पीडित दिउँसो गाउँमा पुगेपनि राति बास बस्न भने टहरा पुग्ने गरेको पीडित तुलाराम बोहराले जानकारी दिए। 'गतसाता भएको वर्षाले गाउँमा पहिरो गयो। तर गैरसरकारी संस्थाको पहलमा बनेको टहराका कारण बालबच्चासहित आफू सुरक्षित बस्न पाइयो,' पीडित लक्ष्मी बोहराले भनिन्। अहिले पनि वर्षाका कारण निरन्तर पहिरो गईरहेको छ। जमिन भाँसिने र चिरा पर्ने क्रम जारी छ। तर उनीहरू भने अहिले सुरक्षित स्थानमा स्थानान्तरण भएका कारण अलिकति भएपनि हर्षित छन्।"
फुटबलमा विजेता र उपविजेता दुवैलाई खसी,जाजरकोट : तिहारका अवसरमा जाजरकोटमा आयोजित फुटबल प्रतियोगितामा थाप्ले टिमले उपाधि जितेको छ। बाम लोकतान्त्रिक गठबन्धनका विद्यार्थी संगठनले आयोजना गरेको फुटबल प्रतियोगितामा गैरीखाली युवा समूहलाई पेनाल्टी सुटआउटमा ५४ गोल अन्तरले थाप्ले युवा समूहले उपाधि जितेको हो। निर्धारित ७० मिनेटको खेलमा दुवै समूहले एक एक गोल गरेपछि खेल पेनाल्टीमा गएको थियो। विजेता टिमलाई २५ हजार मूल्यको खसी र उपविजेता समूहलाई १५ हजार मुल्यको खसी पुरस्कार प्रदान गरिएको छ। आठवटा समूहले भाग लिएका प्रतियोगिताको उद्घाटन पुर्व गृहमन्त्री शक्तिबहादुर बस्नेतले गरेको थिए। विजेता टिमलाई रातो खसी र उपविजेता टिमलाई कालो खसी प्रदान गरिएको आयोजक अखिल क्रान्तिकारीका अजय शर्माले बताए।
महाधिवेशनका मार्गदर्शक सिद्धान्त कार्यान्वयन गर्न जनमुक्ति सेनालाई निर्देशन,"काठमाडौं : चिनियाँ कम्युनिष्ट पार्टी (सीपीसी) केन्द्रीय समितिका महासचिव सी चिनफिङले मार्गदर्शक सिद्धान्त चीनको राष्ट्रिय सेनामा पनि लागू गरिने बताएका छन्। सीपीसीको आइतबार सम्पन्न २०औँ राष्ट्रिय महाधिवेशनका सिद्धान्त सेनामा पनि लागू गरिने बताएका हुन्। सीपीसीको महाधिवेशनका मार्गदर्शक सिद्धान्तको अध्ययन, प्रचार र कार्यान्वयन गर्न उनले जनमुक्ति सेनालाई सोमबार निर्देशन दिएका हुन्। जनमुक्ति सेनाको शतवार्षिकीका लागि निर्धारित लक्ष्य हासिल गर्न सिद्धान्त कार्यान्वयनमा उनले जोड दिएका हुन्। चिनियाँ राष्ट्रपति तथा केन्द्रीय सैन्य आयोगका अध्यक्ष सीले प्रमुख सैन्य अधिकारीहरूको बैठकमा भाग लिँदै उक्त निर्देशन दिएका बताइएको छ।"
झिलिमिली बत्ती जोड्ने क्रममा करेन्ट लागेर दुईको मृत्यु,जनकपुरधाम : दीपावलीका लागि झिलिमिली बत्ती जोड्ने क्रममा करेन्ट लागेर धनुषामा आज सोमबार दुई जनाको मृत्यु भएको छ। मृत्यु हुनेमा जनकपुरधाम उपमहानगरपालिका २२ बसबिट्टी निवासी १९ वर्षीय अमित मिश्र र जनकपुरधाम उपमहानगरपालिका९ निवासी १४ वर्षीय शिवराज यादव रहेको प्रहरीले जनाएको छ। दुवै जना आफ्नै घरमा दीपावलीका लागि झिलिमिली बत्ती जोड्ने क्रममा करेन्ट लागेर घाइते थिए। गम्भीर घाइते मिश्र र यादवको जनकपुरधामस्थित प्रादेशिक अस्पतालमा उपचारका क्रममा मृत्यु भएको जिल्ला प्रहरी कार्यालय धनुषामा प्रबक्ता प्रहरी नायब उपरीक्षक प्रदीपबहादुर क्षेत्रीले जानकारी दिए।
झिलिमिली उपत्यका (फोटोफिचर),काठमाडौं : तिहारको तेस्रो दिन आज लक्ष्मीपूजा। काठमाडौं उपत्यका झिलिमिली बत्तीले धपक्कै बढेको छ। सर्वसाधारणले घर तथा व्यापारीले व्यापारिक भवनलाई झिलिमिली बनाएका छन्। बजारमा विभिन्न रंगका झिलिमिली बत्तीले सजिएको छ। तिहार बत्तीको चाड नै हो। तस्बिरहरू सुनिता डंगोल
मितेरी पुलमा ट्रकको ठक्करबाट वृद्धको मृत्यु,वीरगन्ज : वीरगन्ज नाकास्थित नेपाल भारत सीमामा सोमबार ट्रकको ठक्करबाट एक भारतीय नागरिकको मृत्यु भएको छ। वीरगन्ज रक्सौल नाकास्थित मितेरी पुलमा सोमबार दिउँसो साढे १२ बजे तिर भारतबाट नून लिएर आउँदै गरेको नेपाली नम्बर प्लेटको ट्रकले ठक्कर दिँदा भारत घर भएका ६० वर्षीय एक वृद्धको मृत्यु भएको हो। ना३ख ९५९८ नम्बरको ट्रकले मितेरी पुलमा ठक्कर दिँदा भारत बिहारमा घर भएका वृद्धको घटनास्थलमै मृत्यु भएको वडा प्रहरी कार्यालय विर्ताका प्रहरी निरीक्षक विशाल मल्लले जानकारी दिए। घटनास्थल भारतमै परेको र मृतक पनि भारतीय नागरिक भएकाले शव भारतीय प्रहरीको जिम्मा लगाएर पठाइएको पर्साका प्रहरी उपरीक्षक रमेश बस्नेतले बताए। ठक्कर दिने ट्रकलाई पनि नियन्त्रणमा लिएर भारतीय प्रहरीको जिम्मा लगाइएको बस्नेतले जानकारी दिए।
तःमारीको तिहार बजार यसपटक खसी बजारमा,"भक्तपुर : भक्तपुर नगरपालिकाले यो वर्ष भक्तपुरको प्रसिद्ध तःमारी (पाँचतले मन्दिर परिसर) मा तिहारको बजार राख्न बन्देज गरेको छ। नगरपालिकाले तिहार बजार नजिककैको खसी बजारमा राख्ने बन्दोबस्त मिलाइदिएको छ। तिहारले तःमारी परिसर खचाखच हुँदा यात्रुसहित विभिन्न पक्षलाई समस्या भएको भन्दै भक्तपुर नगरपालिका५ यो पूर्व सूचना जारी गरी त्यहाँ तिहार बजार राख्न बन्देज लगाएको थियो। यो क्षेत्र भक्तपुर नगरपालिका५ मा पर्दछ। भक्तपुर नगरपालिका५ का वडाध्यक्ष योगेन्द्रमान विजुक्छेंले तःमारीमा तिहार बजारले भरिभराउ हुँदा त्यो ठाउँ अस्तव्यस्त रहने भएकाले यो वर्ष बजार राख्न बन्देज लगाएको जानकारी गराए। हामीले विकल्पसहित तःमारीमा बजार राख्न बन्देज गरेका हौं, उनले भने, विकल्प दिएपछि सबैले सहर्ष स्वीकार गरेका छन्। विकल्पमा वडाकै पुरानो कम्पोष्ट प्लानिगमा ठाउँ बनाइएको छ। यसका लागि वडाले पहिले नै तयारी गरी सरसफाई समेत गरेको थियो। अहिले यही ठाउँमा बजार लागेको छ। यो ठाउँमा पार्किङको पनि राम्रो बन्दोबस्त भएकाले थप सहज महशुश गरिएको छ। यो ठाउँ५ मै पदर्छ। यो ठाउँ तःमारीबाट पाँच मिनेटको हिँडाइमै पुगिन्छ। अरनिको राजमार्ग भएर आउनेलाई पनि यो ठाउँ पायक परेको छ। नगरपालिकाको त्यहाँ आठ रोपनीभन्दा बढी जग्गा खाली छ। पहिलो यो ठाउँमा नगरपालिकाले कम्पोष्ट मल थुपार्ने ठाउँका रूपमा प्रयोग गर्दै आएको थियो। तर पछि वस्ती भएकाले त्यहां फोहोर राख्न बन्द गरेको थियो। अहिले यो ठाउँमा तरकारी बजारका साथै पार्किगस्थलको विकास गर्ने योजना रहेको वडा कार्यालयले जानकारी गराएको छ। यसअघि नगरपालिकाले वडा कार्यालयसँगैको भगवतीस्थलमा हुने खसीबोका बिक्रीस्थल पनि त्यहाँबाट सारेर यही ठाउँमा सारेको थियो। अहिले खसी बजारका साथै तिहार बजार पनि स्थानान्तरण गरेको हो। अहिलेको बजार सिद्धी स्मृति अस्पतालको उत्तरपट्टि रहेको खसी बजारमा छ। सो स्थानमा आजैबाट तिहारका लागि चाहिने मसला, फलफुल लगायतका सामानहरू बेच्ने व्यापारीहरूले सामान झारिसकेको छ। विगत सयौं वर्षदखि व्यापार गर्दै आएको तःमारी चोकमा उपत्यकालगायत छिमेकी जिल्लाबाट तिहारका लागि चाहिने सामानहरूको बेचबिखन गरिन्थ्यो। समय परिवर्तनसँगै भक्तपुरमा यातायतका साधान बढेपछि तःमारी चोकमा आवतजावतमा समस्या आएको हुनाले नगरपालिकाले यो वर्षदेखि बजारलाई गयःभिद्यसँगै रहेको सो खाली ठाउँमा सार्ने सूचना एकहप्ता अघि नै जारी गरेको हो। आजबाट भोगटे, सुन्तला, बिमिरी, हलुवाबेद, ओखर, नरिवल, फुलहरूलगायत तिहारलाई चाहिने सामान सबै उपलब्ध हुने गरी व्यापारीले सामान झार्दै छन्। व्यापारीहरू आफूले हिजोअस्ति नै नाम लेखाएको नगरपालिकाले व्यवस्थित बनाएको ठाउँ खोज्दै सामान झार्दै छन्।"
यो गठबन्धन शेरबहादुरलाई प्रधानमन्त्री बनाउन बनेको होइन : देउवा,"काठमाडौं : प्रधानमन्त्री शेरबहादुर देउवाले प्राप्त उपलब्धी रक्षाका लागि गठबन्धन बनेको बताएका छन्। काठमाडौंमा आयोजित चुनावी सभालाई सम्बोधन गर्दै कांग्रेस सभापति एवम् प्रधानमन्त्री देउवाले संविधान र लोकतन्त्रको रक्षाका लागि गठबन्धन बनेको बताएका हुन्। उनले भने, 'यो गठबन्धन हिजो, आज र भोलिको आवश्यकता हो। पाँच दलका नेता एकतावद्ध हुन जरुरी छ। यो शेरबहादुरलाई प्रधानमन्त्री बनाउन गठबन्धन भएको होइन्।' देउवाले मुलुकलाई अब विकासतिर लैजानुपर्ने बताए। देउवाले भने, 'लहडले गठबन्धन बनेको होइन। राजनीतिक दलहरूबीच मिल्नुपर्ने आवश्यकता र अपरिहार्यता छ।'"
प्रधानमन्त्री तथा मन्त्रीले उपयोग गर्ने हेलिकोप्टरको निगरानी राख्नू,"काठमाडौं : आगामी मंसिर ४ गते हुने निर्वाचनका लागि प्रधानमन्त्री लगायत मन्त्रीहरूले हेलिकोप्टर चढेर प्रचारप्रसार गरेकोप्रति निवाचन आयोगले जानकारी माग गरेको छ। मन्त्री वा अन्य पदाधिकारीबाट सरकारी कोषबाट रकम व्यहोर्ने गरी के कुन प्रयोजनको लागि हेलिकोप्टर सेवा प्रयोग भएको छ भन्ने विषयमा आयोगलाई जानकारी गराउन प्रधानमन्त्री तथा मन्त्रिपरिषद्को कार्यालयलाई निर्देशन दिने निर्णय गरेको छ। प्रधानमन्त्री लगायत मन्त्रीहरूले हेलिकोप्टर प्रयोग गरी विभिन्न स्थानमा गई निर्वाचन प्रचारप्रसारसँग सम्बन्धित गतिविधि गरेको भनी विभिन्न सञ्चार माध्यम तथा सामाजिक सञ्जालबाट सार्वजनिक भएको र प्रस्तुत विषयमा आयोगमा विभिन्न माध्यमबाट उजुरी समेत परेको आयोगले जनाएको छ। आयोगले प्रधानमन्त्री, विभिन्न राजनीतिक दलको उच्च नेतृत्वमा रहेका व्यक्ति तथा मन्त्रीहरू समेतले हेलिकप्टर सेवा प्रयोग गर्दा लागेको खर्चको व्ययभार सरकारी कोषमा पर्छ, पर्दैन स्पष्ट गरी लेखी पठाउन तथा निर्वाचन आचारसंहिता लागू भएपछिको विवरण पेस गर्न निर्देशन दिएको हो। निर्वाचन प्रचारप्रसारका सन्दर्भमा सरकारी साधन स्रोत (हेलिकप्टर तथा अन्य साधन समेत) प्रयोग गर्नु निर्वाचन आचारसंहिताको प्रतिकूल हुनुको साथै यदि अख्तियारको दुरुपयोग भएको हो भने निर्वाचन प्रचारप्रसारका सन्दर्भमा हेलिकोप्टर लगायतका सरकारी साधनको उपयोग भएको विषयमा आवश्यक निगरानी तथा अनुसन्धान गरिदिन अख्तियार दुरुपयोग अनुसन्धान आयोगलाई अनुरोध गरी पठाउने निर्णय भएको आयोगले जनाएको छ।"
"केपी ओलीसँग नयाँ ज्ञान लिएर आएको छु, नयाँ ज्ञान धेरै ठूलो हतियार हुनेछ : प्रचण्ड","काठमाडौं : नेकपा माओवादी नेकपा माओवादी केन्द्रका अध्यक्ष पुष्पकमल दाहाल प्रचण्डले स्थिरता र समृद्धिको यात्रा पूरा गर्न गठबन्धन बनेको बताएका छन्। अध्यक्ष पुष्पकमल दाहाल प्रचण्डले स्थिरता र समृद्धिको यात्रा पूरा गर्न गठबन्धन बनेको बताएका छन्। काठमाडौंमा आयोजित चुनावी सभालाई सम्बोधन गर्दै प्रचण्डले राष्ट्र, गणतन्त्र, लोकतन्त्रको रक्षा गर्न गठबन्धन बनेको बताएका हुन्। प्रचण्डले भने, 'एमालेसँग सहकार्य गरेर के पाउनुभयो? भनेर मलाई धेरै साथीहरूले व्यंग्य पनि गर्नुभयो। मैले ज्ञान प्राप्त गरेर आएको छु। यो ज्ञान गठबन्धनका लागि महत्वपूर्ण हुन्छ भनें त्यो साच्चै देखिएको पनि छ। नयाँ ज्ञान धेरै ठूलो हतियार हुनेछ।' सुशासन र समृद्धि अबको मुख्य एजेण्डा बन्ने बताए। यो गठबन्धन नेचुरल रहेको बताए। उनले भने, 'यदि तत्कालीन अवस्थामा माधवकुमार नेपाल नेतृत्वमा नभएको भए १२ बुँदे सम्भव थिएन। संघीय लोकतान्त्रिक गणतन्त्र सम्भव थिएन। हिजो १२ बुँदेदेखिका साथीहरू सँगै छौं। अर्कोतिर प्रतिक्रान्तिका पक्षधर छन्। निरकुंशता, परिवर्तन विरोधी शक्ति छन्।' प्रचण्डले भने, 'बामपन्थीहरू बीचको एकता सजिलो ठानेर आफूले नै बाम गठबन्धनको प्रस्ताव राखेको थिएँ। बाममपन्थीको खोल ओडेर प्रतिक्रान्तिको अभ्यास गर्ने प्रवृत्ति पायौं माधवजी, हामी, झलनाथजी लगायतका नेताहरूले।' उनले पराजित भएर नआएको बताउँदै प्रतिगामी प्रवृत्तिलाई कमजोर पार्न छुट्टिएको जानकारी दिए।"
महाकवि लक्ष्मीप्रसाद देवकोटाको प्रतिमा तथा पार्क निर्माण,"झापा : भद्रपुर९ स्थित मुना सामुदायिक भवनसँगै जोडिएर महाकवि लक्ष्मीप्रसाद देवकोटाको प्रतिमा तथा पार्क निर्माण गरिएको छ। चन्द्रगढी सामुदायिक वन उपभोक्ता समितिको लगानीमा निर्माण गरिएको सो पार्कको महाकवि देवकोटाको ११४औं जन्मजयन्तीको अवसर पारेर सोमबार एक कार्यक्रमकाबीच उद्घाटन गरिएको हो। नेपाल प्रज्ञा प्रतिष्ठानका निवर्तमान कुलपति गङ्गाप्रसाद उप्रेतीले महाकवि देवकोटाको अर्धकदको शालिकको अनावरण गर्दै पार्कको उद्घाटन गरेका हुन्। २०५१ सालमा मेची राजमार्ग अन्तरगतको चाराआली केचना सडक खण्डको बीचमा स्थापना गरिएको महाकवि देवकोटाको शालिकमा ठोक्किएर धेरै सवारी दुर्घटना हुँदा मानवीय क्षति भएको थियो। २०७८ भदौ १४ गते अज्ञात समूहले सो शालिक तोडफोड गरी क्षति समेत पुर्याएको थियो। महाकवि देवकोटाको शालिकमा क्षति पुर्याएपछि राजमार्गको मापदण्ड अनुसार सडकको बीचबाट संरचना हटाउँदै चन्द्रगढी वन समितिले भद्रपुर नगरपालिकाको सहयोगमा आकर्षक फूलबारीसहित २४ लाख ७३ हजार ७४६ रुपैयाँको लगानीमा देवकोटाको शालिक पुनः निर्माण गरेको वन समितिका अध्यक्ष दुर्गाप्रसाद भट्टराईले जानकारी दिए। देवकोटा पार्क निर्माणका लागि भद्रपुर नगरपालिकाले १३ लाख ४५ हजार रुपैयाँ दिएको बताउँदै अध्यक्ष भट्टराईले भने, 'बाँकी अपुग रकम वन समितिले दिएको हो।' नेपाल प्रज्ञा प्रतिष्ठानका निवर्तमान कुलपति उप्रेतीको प्रमुख आतिथ्यमा सम्पन्न कार्यक्रममा अग्रज पत्रकार चन्द्र भण्डारी, साहित्यकार तथा प्राज्ञ सभा सदस्य सुभद्रा अर्याल, साहित्यकार पुण्यप्रसाद खरेलले मन्तव्य राख्दै देशको पहिचान भाषा र साहित्य रहेको भन्दै सर्जकको सम्मानले भाषा र साहित्यको उत्थानमा टेवा पुग्ने धारणा राखेका थिए। कार्यक्रममा ज्येष्ठ नागरिक देवराज खतिवडा, शुकबहादुर मगर, लवडकुमारी पोखरेललगायत पाँच जना अग्रजलाई दोसल्ला ओढाएर सम्मान गरिएको थियो। त्यस्तै बाल कविता प्रतियोगितामा उत्कृष्ट हुने बाल कविहरूलाई नगदसहित पुरस्कृत गरिएको थियो।"
सातै प्रदेशका मुख्यमन्त्री तथा मन्त्रिपरिषद्को कार्यालयलाई आयोगको निर्देशन,"काठमाडौं : निर्वाचन आयोगले सातवटै प्रदेशका मुख्यमन्त्री तथा मन्त्रिपरिषद्को कार्यालयलाई आयोगको निर्देशन दिएको छ। निर्वाचनलाई स्वच्छ, स्वतन्त्र, निष्पक्ष र विश्वसनीय बनाउन नेपाल सरकार तथा प्रदेश सरकारको समेत मुख्य जिम्मेवारी भएकोले निर्वाचन प्रचारप्रसारका सम्बन्धमा निर्वाचन आचार संहिता, २०७९ को दफा ५ को खण्ड (क) तथा खण्ड (क १) लगायतका सम्पूर्ण व्यवस्थाको पालना गर्न तथा गराउन निर्देशन दिएको हो। निर्वाचन आचारसंहिता, २०७९ को दफा ५ को खण्ड (क) ले नेपाल सरकार, प्रदेश सरकार, नेपाल सरकार वा प्रदेश सरकारका मन्त्रीले गर्ने निर्वाचन प्रचार प्रसारलाई व्यवस्थित गरेको तथा सोही दफाको खण्ड (क १) ले त्यसरी प्रचारप्रसार गर्दा समेत सरकारी स्रोत साधनको प्रयोग गर्न नपाइने व्यवस्था गरेको छ। उल्लेखित व्यवस्था कार्यान्वयनका लागि आयोगले पटक पटक राजनीतिक दलहरुको ध्यानाकर्षण गर्दै आएको छ भने राजनीतिक दलका प्रमुख पदाधिकारीबाट निर्वाचन आचारसंहिता पालनाको प्रतिवद्धता समेत प्राप्त गरेको छ। यति हुँदा हुँदै निर्वाचनका सन्दर्भमा नेपाल सरकार तथा प्रदेश सरकारका मन्त्री लगायतका पदाधिकारीले निर्वाचन प्रचार प्रसार सम्बन्धी कार्यका लागि हेलिकोप्टर लगायत सरकारी स्रोत साधनको प्रयोग गर्ने गरेको भनी विभिन्न माध्यमबाट सूचना प्राप्त भएकाले सो कार्यलाई नियन्त्रण गर्न सत वटै प्रदेशका मुख्यमन्त्री तथा मन्त्रिपरिषद्को कार्यालयलाई निर्देशन दिएको हो।"
बागी उम्मेदवारलाई सहिद परिवारको स्वागत,"रुकुम पूर्व : रुकुम पूर्व प्रदेश सभा निर्वाचन क्षेत्र नम्बर (ख) का बागी उम्मेदवार केशव रावललाइ सहिद परिवार समाजले सिस्ने गाउँपालिका८ स्यालापाखामा स्वागत गरेको छ। हिजो काठमाडौंबाट जिल्लामा चुनावी अभियान सुरु गर्नका लागि गृह वडामा पुगेका रावलाई समाजले शुभकामना कार्यक्रम राखेर स्थानीय र निवर्तमान जनप्रतिनिधि र माओवादी केन्द्रका जिम्मेवार नेता कार्यकर्ताको समर्थनमा गाजाबाजा सहित सहिद स्मृति भवनमा स्वागत गरेको हो। यहि स्यालापाखाको अभियानबाटै रावल चुनावी प्रचारप्रसार र घरदैलो अभियान सुरु हुने रावल पक्ष स्रोतले जनाएको छ। भुरुङ्गा टोलदेखि स्यालापाखामा अभियान चल्ने छ। तालिका अनुसार निर्वाचन क्षेत्रका सबै ठाउँमा पुग्ने बताइएको छ। केशव रावल नेकपा (माओवादी केन्द्र) निकट अनेरास्ववियु क्रान्तिकारीको केन्द्रीय उपाध्यक्ष समेत हुन्। उनले जिल्लामा भएको सत्ता गठबन्धनका नाममा गलत व्यक्तिको उम्मेदवारी परेकाले आफूले उम्मेदवारी दिएको बताउँदै आएका छन्। रावलले रुकुमको विकास र समृद्धिका लागि उम्मेदवारी दिनुपरेको बताएका हुन। रावलले थपे, 'गठबन्धन जोगाउन कांग्रेसलाई टिकट दिए पनि जसले कांग्रेस जोगाउन लागेका थिए ती मान्छे नभई कहिल्यै राजनीतिमा स्कुलिङ नभएको व्यक्तिले प्रवेश पाएको छ।' जनयुद्ध जनआन्दोलन र उपलब्धी रक्षाको विपरीत भएकाले आफूले जनताको मर्म अनुसार बाध्य भएर उम्मेदवारी दिनुपरेको रावल बताउँछन्। उनि मसिंर ४ गतेको निर्वाचनमा जीप चिह्नबाट चुनावमा प्रतिस्पर्धा गर्दैछन्।"
तिहारमा सप्तरंगी टीकासँगै शिरमा पाल्पाली ढाका टोपी,"तानसेन : भाइटीका नजिकिदै जाँदा पाल्पाका ढाका उद्योग तथा पसलहरूमा दिदीबहिनी तथा दाजुभाइहरूको भिड बढेको छ। तिहारमा सप्तरंगी टीकासँगै शिरमा पाल्पाली ढाका टोपी लगाउने चलन चल्तीका कारण दिदीबहिनीहरू दाजुभाइलाई राम्राराम्रा टोपी किन्न ढाका पसलमा पुगेका हुन्। नसेन नगरपालिका३ की अनु रायमाझी ४ दाजु भाइका लागि टोपी किन्न तानसेनका ढाका पसलमा पुगिन्। रायमाझीले प्रत्येक वर्ष दाजु भाइलाई निधारमा टीकासँगै शिरमा पाल्पाली ढाका टोपी लगाइदिँदै आएकी छन्। पाल्पाली ढाका टोपीविना भाइटीका नै अधुरो हुने भएकाले प्रत्येक वर्ष दाजुभाइलाई टीकासँगै ढाका टोपी शिरमा लगाई दिँदै आएको रायमाझीले बताइन्। रायमाझी सयौ दिदीबहिनीहरू दाजु भाइ भाइटीकाका लागि टोपी किन्न ढाका पसलमा पुगेका छन्। भाइटीकाको दिन, दिदीबहिनीहरूले दाजुभाइलाई निधारमा सप्तरङ्गी टीका, शरीरमा कहिल्यै नओइलाउने मखमली फूलको माला र पाल्पाली ढाका टोपी लगाई दिँदै आएको तानसेन नगरपालिका६ की शर्मिला भट्टराईले बताइन्। तानसेन भगवती टोलकी इन्दिरा बस्याल पनि शनिबार दिउँसो पाल्पाका ढाका पसलमा भाइटीकाको दिन दाजु भाइलाई शिर टोपी लगाइदिन राम्राराम्रा ढाका टोपी छान्दै थिइन्। आफूले सधैं भाइटीकामा टीकासँगै पाल्पाली ढाका टोपी शिरमा लगाई दिँदै आएको र यस वर्षका लागि पनी राम्रो टोपी किन्न ढाका पसलमा आएको बस्यालले बताइन्। विगतमा समयमा ढाकाको थान मात्र उत्पादन हुँदै आएकामा पछिल्लो समय ढाका उद्योगीहरूले उत्पादनमा विविधीकरण गरेका छन्। पाल्पाली ढाकाको, टोपी, पछ्यौरा, कुर्ता, सल, र सारी जस्ता सामग्री ढाका उद्योगबाट उत्पादन हुँदै आएका छन्। ढाका कपडाबाट पछिल्लो समयमा बच्चाका लागि जामा, दौरा सुरुवाल, आस्कोट, टाई, कोट, दुलाहा पहिरन, सल, पर्स, ब्याग, मोबाइल ब्याग जस्ता सरसमान विविधीकरण भएपछि ढाका कपडाको बिक्री बढेको छ। पाल्पाली ढाका कपडा बच्चादेखि जेष्ठ नागरिकहरूलाई मिल्ने गरी विविधिकरण भएको छ। पाल्पामा ढाकाका कारीगढहरूलाई तिहारकै सरसमान निर्माण गर्न भ्याई नभ्याई भएको छ। तिहारमा दिदीबहिनीले ढाका टोपी, दाजुभाइले पछ्यौरा सल, ब्याग उपहार लैजाने गरको मदनपोखरा ढाका पसलकी शितम भण्डारीले बताइन्। तिहार केन्द्रित ढाकाका सरसमान भएकाले एक महिनामा ढाकाको व्यापार उच्च भएको भएको भण्डारीले बताइन्। तिहार पछि जाडो समय सुरु हुने भएकाले पनि दिदीबहिनी दाजुभाइले शरीरलाई चिसोबाट बचाउन ढाकाका सरसमान उपहार दिने चलन बढ्दै गएको हो। सप्तरङ्गी टीकासँगै शिरमा पाल्पाली ढाका टोपी नभएमा शिरको शोभा नै नहुने भएकाले परम्परादेखि टोपी लगाउने प्रचलन रहेकाले पनि ढाका टोपी अनिबार्य बन्दै आएको छ। अन्य समयमा टोपी नलगाउनेहरूले पनि भाइटीकामा टीकासँगै टोपी चाहिने भन्दै दिदीबहिनीहरू ढाका पसलमा आउने गरेका कार्की ढाका उद्योगका प्रोपाईटर ज्ञानु कार्कीले बताइन्। प्रत्येक वर्ष ढाकाको व्यापार बढ्दै गएको छ। दसैं तिहार मुख्य सिजन भएकाले ९० प्रतिशत टोपीको व्यापार तिहार हुँदै आएको छ। एउटा पाल्पाली ढाका टोपीको मुल्य ३ सय रुपैयाँदेखि २ हजार ५ सय रुपैयाँ सम्म पर्दै आएको छ। सामान्य परिवारदेखि उच्च वर्गका व्यक्तिहरूलाई लक्षित गरी ढाकाका सामग्रीहरू उत्पादन हुँदै आएको छ। आफ्नो आर्थिक अवस्था अनुसार ढाकाका सरसमान किन्न सकिने सरसस्वती ढाका उद्योगका प्रोपाईटर हरि रायमाझीले बताए। पाल्पामा १७ वटा ढाका उद्योगहरू सञ्चालनमा रहेका छन् जसमा सातवटा उद्योगहरू हातेतान रहेका छन्। जिल्लाभर ५० भन्दा बढी ढाका कपडा मात्र बिक्री गर्ने पसल रहेका छन्, प्रत्येक फेन्सी पसलहरूमा ढाका टोपी बिक्री हुँदै आएको पाल्पा ढाका संघका सचिव मनोज पौडेलले बताए। ढाका कपडाको बिक्री बढेसँगै जिल्लामा रोजगारीको संख्या बढेको सचिव पौडेलले बताए। दुई वर्षसम्म कोभिडको कारण थला परेका ढाका उद्योगी तथा व्यवसायीहरू दसैं तिहारको अवसरमा खुसी देखिएका छन्। ढाका कपडाको बिक्री बढेसँगै ढाका उद्योगमा काम गर्ने कामदारहरूको संख्या बढ्दै गएको, ढाकाको विविधीकरणले बाहिरी क्षेत्रमा पनि सयौंले रोजगारी पाएको सचिव पौडेलले बताए। हाल पाल्पाली ढाकाबाट करिब १ हजारले रोजगारी पाएका छन् करोडौको कारोबार हुँदै आएको छ। पाल्पामा २०१५ सालमा स्वः गणेशमान मर्हजनले एउटा तानबाट ढाका कपडा उत्पादन सुरु गरेका थिए।"
बेलायतको प्रधानमन्त्री ऋषि सुनक हुने सम्भावना,एजेन्सी : बेलायतको प्रधानमन्त्रीमा ऋषि सुनक आउने निश्चित भएको छ । बोरिस जोनसनले प्रधानमन्त्रीको दौडबाट अलग रहने बताएपछि पूर्वचान्सलर ऋषि सुनक बेलायतको भावी प्रधानमन्त्री हुने निश्चित देखिएको हो । यसअघि सुनक प्रधानमन्त्रीको प्रतिस्पर्धामा उत्रिए पनि लीज ट्रससँग पराजित भएका थिए । प्रधानमन्त्री लीज ट्रसले प्रधानमन्त्रीमा नियुक्त भएको ४५ दिनमै राजीनामा दिएकी थिइन् । अब सुनक र पूर्वमन्त्री पेन्नी मोर्डन्टबीच प्रतिस्पर्धा हुनेछ । प्रधानमन्त्रीको दाबीका लागि एक सय सांसदको समर्थन आवश्यक पर्नेमा जोनसनको पक्षमा ५७ जना मात्रै खुलेकाले जोनसनले दाबी छाडेको अन्तर्राष्ट्रिय सञ्चारमाध्यमहरुले जनाएका छन् । कन्जरभेटिभ पार्टीको एक हजार ९ सय २२ समितिले नयाँ नेता चयन गर्ने गर्छ । प्रधानमन्त्री पदमा उम्मेदवारी मनोनयन गर्न कम्तीमा एक सय सांसदको समर्थन चाहिन्छ । सुनकका पक्षमा हालसम्म एक सय ३६ सांसदले सार्वजनिक समर्थन गरिसकेका छन् । मोर्डन्टको पक्षमा अहिलेसम्म २३ सांसदले समर्थन देखाएका छन् । तीन सय ५७ सांसद रहेको कन्जरभेटिभ पार्टीभित्र अझै धेरै सांसदहरु मौन रहेका छन् । बेलायतले आगामी अक्टोबर २८ मा नयाँ प्रधानमन्त्री पाउनेछ ।
चुनावका बेला बहिष्कार : विराटनगरको जामुनगाछीलाई नेताको बेवास्ता,"विराटनगर : चाडपर्वको उल्लाससँगै यतिबेला गाउँ सहरमा चुनाव लागेको छ। भेला, सभा र सम्मेलन गर्न नपाइने भएकाले राजनीतिक दलका नेता र उम्मेदवार मतदाताका घरघर पुगेर मत मागिरहेका छन्। अधिकांश क्षेत्रमा उम्मेदवारहरू यसै गरिरहेका छन्। विराटनगर महानगरपालिकाको एउटा क्षेत्र छ, जहाँ मत माग्न त परै जाओस् नेताहरू प्रवेश गर्न पनि सकिरहेका छैनन्। कारण हो महानगरका अरू क्षेत्रमा पर्याप्त विकास निर्माण भए पनि उक्त क्षेत्र पछि पारिएको छ। कोसीराजमार्गनजिकैको स्थान भए पनि अव्यवस्थित सडकले स्थानीय बासिन्दालाई हैरान बनाएको छ। लामो समयदेखि सडक र पूर्वाधारका अरू कुराबाट वञ्चित स्थानीयले त्यस क्षेत्रबाट विजयी बनेका नेता, स्थानीय तहदेखि माथिल्ला निकायमा पटकपटक हारगुहार गरे। उनीहरूको आवाजलाई सबैले बेवास्ता गरिरहेका छन्। आजित भएका बासिन्दाले निधो गरे हाम्रै मतले विजयी बनेर सांसद, मन्त्री बने तर हाम्रो दुःख बेवास्ता गरे। अब आन्दोलनको विकल्प छैन। अनि सुरु भएको हो विराटनगर महानगरपालिकाको वडा ४ र ५ को सिमाना पर्ने जामुनगाछीमा आन्दोलन। आन्दोलन सामान्य प्रदर्शनमा मात्र सीमित छैन। स्थानीयले नेताहरूलाई प्रवेशमै रोक लगाएका छन्। 'नेता बहिष्कार'को ब्यानर नै बनाएर फोटोसहिति टाँगेका छन्। त्यही भएर चुनावी अभियानको महत्वपूर्ण समयमा पनि कुनै नेता र उम्मेदवार उक्त क्षेत्रमा प्रवेश गर्न सकिरहेका छैनन्। मोरङ निर्वाचन क्षेत्र नम्बर ६ मा पर्ने जामुनगाछीका बासिन्दाले चुनावलक्षित आन्दोलन भने गरेका होइनन्। एक वर्षभन्दा बढी समयदेखि निरन्तर आफ्ना समस्यामा ध्यानाकर्षण गराउन सडकमा उत्रिएका हुन्। त्यस क्षेत्रबाट प्रतिनिधित्व गर्ने संघीय सांसद, प्रदेश सांसद, स्थानीय तहका प्रतिनिधिलाई उनीहरूले 'विकास विरोधी' घोषित गरेका छन्। ती सबैको तस्बिर अंकित ब्यानर टाँगेर स्थानीयले ध्यानाकर्षण गराइरहेका छन्। उक्त क्षेत्रबाट प्रतिनिधिसभा सदस्यका लागि यसपटक पनि कांग्रेसनेता डा शेखर कोइराला र नेकपा (एमाले) का नेता लालबाबु पण्डित प्रतिस्पर्धा गर्दै छन्। विगतमा पनि यही क्षेत्रका प्रतिस्पर्धी हुन्। बाक्लो बसोबासका कारण 'निर्णायक मत' रहेको मानिने जामनुगाछी मात्र होइन कोसी राजमार्ग पश्चिम क्षेत्रका बासिन्दा नेताहरूप्रति असन्तुष्ट बनेका छन्। महानगरमा सबै क्षेत्रको समान रूपमा विकास गरिनुपर्ने माग राखेर उनीहरूले २०७८ कात्तिकदेखि आन्दोलन गरिरहेका हुन्। पूर्वशिक्षक केशव अधिकारीका अनुसार जुन क्षेत्रका मतदाताको मतले उनीहरू महत्वपूर्ण स्थानमा पुग्न सफल भए त्यही क्षेत्रलाई नेताले बेवास्ता गरिरहनुले चकित बनाएको छ। 'राजमार्ग पश्चिमको क्षेत्र विकासमा निकै पछि छ,' उनले भने, 'अघिल्ला चुनावमा समस्या समाधान गर्छौं भन्दै एकपछि अर्का उम्मेदवार आइपुग्थे, यसपालि कसैको अनुहार देखिएको छैन।' शेखरले पटकपटक चुनाव जितेर पनि आफ्नो क्षेत्रको विकासमा चासो नदिएको गुनासो स्थानीयको छ। २०७४ सालको निर्वाचनको नतिजा शेखरको पक्षमा नपर्नुलाई त्यसकै परिणाम मानिएको थियो। त्यसबेला विजयी लालबाबुप्रति पनि स्थानीय रुष्ट छन्। चुनाव जितेर मन्त्री पनि भएका उनले आफ्नै क्षेत्रलाई बेवास्ता गरेकामा उनीहरूको चित्त दुखेको छ। 'शेखरले जसरी हाम्रो क्षेत्रलाई बेवास्ता गरे, लालबाबुले पनि उसै गरे,' स्थानीय राकेश गौतमले भने, 'त्यसैले मागको सम्बोधन गर्न कुनै योजना र कार्यक्रमसमेत लिएर आउनसक्ने हिम्मत दुवैमा देखिएन।' जामुनगाछी र आसपास क्षेत्रमा विभिन्न सार्वजनिक कार्यक्रमहरू आयोजना भइरहन्छन्। केही साताअघि तराईका आदिवासीको सिरुवा पर्वको कार्यक्रम थियो। दलका नेताको पनि सहभागिता हुने भनिएको थियो। तर कसैले प्रवेश गर्ने आँट नगरेको स्थानीयले बताए। मोरङ क्षेत्र नम्बर ६ 'ख'बाट प्रदेशसभा सदस्यमा विजयी बनेका कांग्रेसका केदार कार्की प्रदेश १ आन्तरिक मामिला तथा कानुनमन्त्री छन्। उनले पनि समस्या समाधानमा चासो नदिएकाले स्थानीयको असन्तुष्टि उनीप्रति अझ बढी छ। प्रदेशमै बढी विवादित मन्त्रीको छवि बनाएका कार्कीले पनि जामुनगाछी र आसपास क्षेत्रका समस्यामा ध्यान दिएका छैनन्। उनै यसपटक फेरि त्यही क्षेत्रबाट प्रदेशसभा सदस्यका लागि प्रतिस्पर्धा गर्दैछन्। अरू ठाउँहरूमा घरदैलो गरिरहेका कार्की पनि जामुनगाछी प्रवेश गर्न भने सकेका छैनन्। आसेपासे र आफूनिकट व्यक्तिहरूलाई च्यापेर कार्कीले सुनसरीमोरङ सिँचाइ आयोजनाको नहरमा नियमविपरीत 'सेल्फी पुल'बनाउन ध्यान दिए, तर जामुनगाछीको अस्तव्यस्त सडक व्यवस्थित पार्नेतिर सोचेनन्। संसद विकास कोषबाट 'सेल्फी पुल'का लागि बजेट छुट्याएका थिए। आयोजनासँग अनुमति नै नलिइ बस्ती डुबानमा पर्ने गरी पुल निर्माण थालेपछि उनी विवादमा परे। स्थानीयको चर्को विरोधपछि योजना स्थगित भएको थियो। 'यहीँबाट जितेर गएका कार्कीले जनताको मागलाई सम्बोधन गर्नुपर्ने हो,' स्थानीय उत्तम थापाले भने, 'त्यसो गर्न नसकेकैले मतदाताबाट डराएर अरूतिरै कुदिरहेका छन्।' विभिन्न योजनामा अनियमितता र जनविरोधी काम गर्ने कार्कीलाई कारबाही गर्नुपर्नेमा कांग्रेसले पुनः टिकट दिएर पुरस्कृत गरेको भन्दै थापाले आलोचना गरे। कार्की कांग्रेस नेता डा शेखरनिकट मानिन्छन्। एक नेताका अनुसार विवादमा परेको विषय बेवास्ता गर्दै शेखरकै जोडबलमा कार्कीलाई टिकट मिलेको हो। जामुनगाछीका सुदीप लम्साल नेता र दलविरुद्धको आन्दोलन एउटा झिल्को मात्रै भएको बताउँछन्। 'राजनीतिले बसाउँदै गएको गलत थितिविरुद्ध आन्दोलनको झिल्को निस्किएको छ,' उनले भने, 'डढेलोको रूप लियो भने सखाप बनाउँछ भन्ने नेताहरूले बुझ्नुपर्छ।' लम्सालका अनुसार 'विकासविरोधी नेता बहिष्कार अभियान' मा नेताकै इशारामा प्रहरीले हस्तक्षेप गरेपछि झन् आक्रोस बढेको छ। आन्दोलनकारीले 'विकासविरोधी नेता बहिष्कार गरौँ' भन्ने नारा राखेर फोटोसहित ब्यानर टाँगेका थिए। त्यसलाई प्रहरीले हटाएको थियो। ब्यानरमा कांग्रेसका डा शेखरसहित मिनेन्द्र रिजाल, महेश आचार्य, केदार कार्की र विराटनगरका निवर्तमान मेयर भीम पराजुलीको फोटो छ। एमालेका लालबाबु, गुरु बराल र जीवन घिमिरेको फोटो पनि ब्यानरमा प्रयोग गरिएको छ। बहिष्कारमा परेकामध्ये मिनेन्द्र, महेश र गुरु उम्मेदवार छैनन्। यसअघि यही क्षेत्रबाट अवसर पाउँदा बेवास्ता गर्नेमा उनीहरू पनि परेका छन्। सडक निर्माणको ठेक्का लिएर काम नगर्ने ठेकेदारहरूलाई कारबाही नगरी नेताले नै संरक्षण गरेको आरोप स्थानीयको छ। गणेश चोककेसलिया खण्डअन्तर्गतको करिब ३ किलोमिटर सडक निर्माणको ठेक्का पाएको ठेकेदार कम्पनी र ठेकेदारको फोटोसहितको ब्यानर पनि टाँगिएको थियो। ठेकेदार कम्पनी खुस्बु कन्स्ट्रसनका दीपक पौडेल र दृश्यन्त पौडेल तथा भूमि कन्स्ट्रक्सनका शुभम बोहराको फोटोसहित ब्यानर जामुनगाछी क्षेत्रमा टाँगिएको छ। नेतालाई रिझाएर ठेक्का लिने तर काम समयमै पूरा नगर्ने ठेकेदार र निर्माण कम्पनीको नाम सार्वजनिक गरिएको स्थानीयको भनाइ छ। सबै निकायलाई बारम्बार जानकारी गराउँदा पनि समस्या समाधान नभएको नेता बहिष्कार अभियानका संयोजक उत्तम दाहालले बताए। आफूहरूकै भोटका कारण पटकपटक सत्तामा पुगेका नेताले जनतालाई भोट बैंकका रूपमा मात्रै प्रयोग गरेको र विकासमा राजमार्ग पश्चिमको क्षेत्रलाई उपेक्षा गरेको उनको आरोप छ। त्यस क्षेत्रलाई स्थानीयले 'विराटनगरको कर्णाली' घोषणा गरेका छन्। दाहालका अनुसार आन्दोलनपछि जामुगाछी क्षेत्रमा नेताहरू चुनावी कार्यक्रम लिएर आउन सकका छैनन्। विगतमा मनोनयन दर्तापछि उम्मेदवारहरूको ताँती लाग्ने गरेकामा यसपटक कोही पुग्न सकेका छैनन्। मागअटेर गरी बलपूर्वक प्रवेश गरे दलका उम्मेदवार र नेताहरूलाई 'जनकारबाही' गरिने उनले बताए। 'असम्भव माग राखेका छैनौँ,' दाहालले भने, 'लोकतन्त्रमा नागरिकले आफू हिँड्ने बाटो बनाइदेऊ भनेर आफ्नो नेतालाई भन्न नपाउने भन्ने हुन्छ?'"
आचारसंहिता उल्लंघन विरुद्ध यसरी दिन सकिन्छ उजुरी,"काठमाडौं : निर्वाचन आचारसंहिता विपरीत कुनै कार्य भएको पाइएमा उजुरी दिन चाहने व्यक्तिले मौखिक, लिखित, सामाजिक सञ्जाल, विद्युतीय माध्यम वा अन्य कुनै तरिकाले उजुरी दिन सक्ने छन्। उजुरी निर्वाचन आयोग, निर्वाचन अधिकृतको कार्यालय, निर्वाचन कार्यालय वा आचारसंहिता बमोजिमका समिति, टोली वा अनुगमन अधिकृतसमक्ष बमोजिम दिन सकिने व्यवस्था गरिएको छ। यसका साथै आयोगले सञ्चालन गरेको पैसा नलाग्ने टोल फ्रि नम्बर ११०२ मा फोन गरेर पनि उजुरी दिन सकिनेछ। निर्वाचन आयोगले जारी गरेको निर्वाचन आचारसंहिता, २०७९ बमोजिम उजुरी दिँदा आधार, कारण र सोसम्बन्धी कुनै प्रमाण भए सो समेत संलग्न गरी दिनुपर्नेछ। कसैले आचारसंहिता उल्लंघन गरेमा मौखिक रूपमा वा विद्युतीय माध्यमबाट समेत उजुरी दिन सकिनेछ। यसरी उजुरी दिइएकोमा सम्बन्धित निकाय वा अधिकारीले सोको अभिलेख राखी आवश्यक कारबाही प्रक्रिया अघि बढाउनु पर्नेछ। उजुरीकर्ताले आफ्नो नाम नामेशी सहितको विवरण प्रकाश गर्न नचाहेमा सार्वजनिक गरिने छैन। कसैले यो आचारसंहिता उल्लंघन गरेमा आयोगले निर्वाचन आयोग ऐन, २०७३ को दफा २३ बमोजिम एक लाख रुपैयाँसम्म जरिबाना गर्न वा उम्मेदवारी रद्द गर्न सक्नेछ। आचारसंहिताको अनुगमनका लागि केन्द्रमा एक आयुक्तको संयोजकत्वमा केन्द्रीय आचारसंहिता अनुगमन समिति र जिल्लास्तरमा मुख्य निर्वाचन अधिकृतको संयोजकत्वमा जिल्ला आचारसंहिता अनुगमन समिति गठन गरिएको छ।"
कृत्रिम मालाले ओझेलमा मखमली र सयपत्री,"सुर्खेत: मखमली फूल्दा मार्सी धान झुल्दा बहिनी आउने छिन्, दैलाको तस्वीर छातीमा टाँसी आँसु बगाउनेछिन् प्रसिद्ध गायक नारायण रायमाझीले गाएको गीत हो यो । यो गीत सुन्दा अहिले पनि समयसान्दर्भिक लाग्छ । शरद ऋतुको आगमनसँगै सहर बजार र गाउँघरतिर यो गीत धन्किन थाल्छ । यो गीत घन्किन सुरु भएसँगै हिन्दूहरूका चाडपर्व सुरु भएको सङ्केत पनि मिल्छ । दशैँ तिहारको समयमा बज्ने यो गीतले खेतीपाती भित्र्याउने चटारोसँगै नेपाली समाजलाई चाडपर्वले छपक्कै छोपेको आभास दिलाउँछ । पुराना पुस्ताले अहिले पनि भाइटीकामा मखमली र सयपत्री फूल नै खोज्ने गर्दछन् । दाजुभाइ र दिदीबहिनीबीचको सम्बन्ध प्रगाढ बनाउने भाइटीकामा दाजुभाइका लागि दिदीबहिनीले दीर्घायुको कामना गर्दै कहिल्यै नओइलाउने मखमली फूलको माला लगाइदिने चलन छ । कहिल्यै नओइलिने भएकाले मखमली फूलको मालालाई दीर्घायु र स्वस्थ जीवनको प्रतीकका रूपमा लिइन्छ । दाइ मेरो कहाँ गयो मखमली फूल ओइलायो गायक रायमाझीकै गीतका यी शब्द सुन्दा परदेशमा रहेका दाजुलाई सम्झेर बहिनीले मखमली फूल ओइलायो तर दाजु भाइटीकामा नआएको पीडा झस्काइदिन्छ । तिहारका अवसरमा दिदीबहिनीले दाजुभाइको लामो आयुको कामना गरी मखमली फूलको माला लागाइदिन्छन् । सयपत्री फूलसँग गाँसेर मखमली फूलको महत्वलाई जोगाइराख्न भाइटीकामा दाजुभाइलाई मखमली फूलको माला लगाइदिने गरिन्छ । पछिल्लो समय भने गाउँघरतिर मखमली फूल हराउँदै गएको छ । फूल जोगाउनतिर कसैको ध्यान छैन, बजारमा गएर प्लाष्टिकका माला किनेर ल्याउने बढेका छन् । 'तिहारमा कुन फूलको माला लगाउने हो अबका पुस्ताले महत्व चिन्नै छाडेजस्तो लाग्यो', वीरेन्द्रनगर नगरपालिका४ का खगेन्द्र खनालले भने, 'गाउँघरमा यो फूल पाउनै मुस्किल छ ।' मखमली फूल लोप हुँदै गएकामा चिन्ता व्यक्त गर्दै उनले अहिले यो फूल गाउँघरमा पाइनै छाडेको पनि बताए । 'मखमली फूल सुन्दै तिहारको झल्को आइहाल्छ, पहिलापहिला त घर वरपर दुईचार वटा बोट भए पनि मखमली फूल हुन्थ्यो, अहिले त फूलमा त्यति महत्व नदिदा गाउँघरमा यस्ता परम्परागत चलनचल्तीमा आएका पर्व विशेष महत्व राखेका मखमली लगायतका फूलको संरक्षण हुन नसक्दा लोप हुँदै गएको छ', खनालले भने । दिदीबहिनी र दाजुभाइको प्रेमलाई पवित्र गाँठोमा बाँध्न सफल मखमलीको माला नेपालीका लागि तिहारको अभिन्न अङ्ग बनिसकेको छ । वीरेन्द्रनगर नगरपालिका५ का प्रकाश आचार्य तिहारमा मखमली फूलको महत्व नबुझेर लोप हुन लागेकामा चिन्ता व्यक्त गर्छन् । मखमली फूल हराउँदै जाँदा यसको संरक्षणमा कसैले चासो नदेखाएको उनले बताए । आचार्यले भने, 'तिहारजस्तो पर्वमा पनि दाजुभाइलाई मखमली फूलको माला पहिराउन नपाउँदा तिहार खल्लोजस्तो हुन्छ, पहिला त घर वरिपरि बारीका डिल, कान्ला जताततै मखमली फूलमात्रै हुन्थे, हिजोआज भेटिँदैनन् ।' अहिले बजारमा आएका सस्ता र कृत्रिम फूलका मालाले मखमली र सयपत्री फूल लोप हुँदै गएको पनि उनले बताए । सुपारीजस्तो गोलाकार मखमली फूल पनि सयपत्री झैँ सयौँ फूलको पुष्पपुञ्ज हो । नामले मखमली भनिए तापनि यो फूल नरम, कोमल र कलिलो नभई खस्रो हुन्छ । वैजनी र प्याजी रङमा फूल्ने मखमली तिहारमा विशेष लोकप्रिय र महत्वपूर्ण मानिन्छ । संस्कृतमा रक्त मल्लिका भनिने यो फूल देख्दा पनि सुन्दर मानिन्छ । नझर्ने, नओइलाउने र वर्षौं पनि टिक्ने हुनाले यसको अजम्बरी प्रकृतिलाई आत्मसात् गरेर दिदीबहिनीले आफ्ना दाजुभाइलाई मखमली फूलको माला लगाइदिएर दीर्घायुको कामना गर्छन् । मखमली फूल नेपालीका लागि सांस्कृतिक महत्व बोकेको प्रसिद्ध फूल हो । सेता, गाढा कलेजी तथा हल्का रातो रङमा फूल्ने मखमली फूल भाइटीकामा विशेष प्रयोगमा आउँछ । छुँदा घोच्ने, मखमलको कपडाजस्तो सेता, गाढा कलेजी र हल्का रातो रङमा फूल्ने गर्दछ । यस फूललाई नरम मखमली नाम दिइन्छ । पछिल्ला वर्षका तिहारमा मखमली फूलको माला देखिनै छाडेको छ । अर्कोतर्फ मखमली फूलसँगै गाउँघरमा फूलने सयपत्री र गुर्धाैली फूल पनि देखिन छाडेको वीरेन्द्रनगर नगरपालिका४ का लोकप्रसाद रेग्मीको भनाइ छ । कृत्रिम मालामा उपभोक्ताको आकर्षण पछिल्लो समय प्लाष्टिकका कृत्रिम मालाको प्रयोग बढेपछि सयपत्री, मखमली र गुर्धौली फूल लोपोन्मुख भइसकेको छ । पहिलाको तुलनामा सयपत्री फूल पनि कम पाइन्छ । प्राकृतिक फूलको महत्वलाई बिर्सँदै गएकाले गाउँघरमा ढकमक्क फूल फूले पनि देखाउनकै लागि प्लाष्टिकको माला प्रयोग गर्ने संस्कार बस्न थालेको छ । प्लाष्टिक तथा कृत्रिम मालाको प्रयोग बढ्दै जाँदा तिहारमा मखमली फूलले विशेष महत्व राखे पनि गाउँघरमा संरक्षण नगरिँदा हराउँदै गएको लोकप्रसाद रेग्मीको भनाइ छ । हिन्दू धार्मिक परम्पराअनुसार चाडपर्वमा सोहीअनुसारका फूल र माला प्रयोग गर्नुपर्ने भए पनि विश्वकर्मा बाबाको पूजादेखि तिहारसम्म पनि कतिपयले प्लाष्टिकका माला प्रयोग गर्ने गरेका छन् । सुर्खेतको बजारमा रहेका कस्मेटिक पसलदेखि सडक छेउका ठेलामा समेत रङ्गीचङ्गी कृतिम मालाको छ्याप्छ्याप्त देखिन्छन् । तिहार नजिकिँदै गर्दा बजारभरि कृत्रिम माला बिक्रीका लागि छ्याप्छ्याप्ती राखिएका छन् । सरकारले प्लाष्टिकका फूलका गुच्छाको उत्पादन, आयात, बिक्रीवितरणमा पूर्ण रोक लगाए पनि उपभोक्ताको आकर्षण भने कृत्रिम मालामै बढी देखिन्छ । चाडपर्वमा चाहिने जति फूलको माग धान्न नसकेर पनि छिमेकी देश भारतबाट हरेक वर्ष धेरै मात्रामा प्लाष्टिकका कृतिम मालाहरू भित्रिने गरेका छन् । सुर्खेतमा प्राकृतिक फूलले अभाव पूर्ति गर्नसक्ने अवस्था रहे पनि कर्णालीका पहाडी जिल्लामा भने अहिले पनि थानका थान भारतीय बजारमा बनेका प्लाष्टिकका कृत्रिम माला पुग्ने गरेका छन् । सुर्खेतमा लामो समयदेखि कस्मेटिक व्यवसाय गर्दै आएकी अमृता शर्मा न्यौपानेले कर्णालीका पहाडी जिल्लाबाट हरेक वर्ष चाडपर्वमा कृत्रिम मालाको माग बढ्ने गरेको बताइन । 'चाडपर्वको सिजनमा पहाडी जिल्ला र सुर्खेतको पश्चिमतिरको व्यवसायीले अधिकांश माला लैजानुहुन्छ', उनले भनिन्, 'पहिलेजस्तो फूल नपाइने भएकाले कृत्रिम माला धेरै बिक्री हुन्छ ।' वीरेन्द्रनगरको तल्लो बजारमा रहेको फिरोज कस्मेटिक पसल पनि अहिले प्लाष्टिकका मालाले ढपक्कै ढाकिएको छ । दशैँ सकिएलगत्तै पूरै पसलभरि मालाले मात्रै ठाउँ पाएको छ । रु ५० देखि रु एक हजारसम्म पर्ने कृत्रिम माला हरेक वर्ष तिहारका समयमा यसरी नै सजाएर बिक्री गर्दै आएको पसल सञ्चालक फिरोज खानले बताए । 'पहिलो कुरा त माला बनाउने फूल नै अभाव हुन्छ, पाइए पनि महँगो पर्छ', उनले भने, 'पैसा नहुनेले त चाडपर्वका बेला फूलमालामा खर्चिनुभन्दा बरु खानपिनमै खर्च गर्छन् ।' कृत्रिम माला नझर्ने, नओइलाउने, नसुक्ने र अर्को साल पनि बिक्री गर्न सकिने भएकाले पनि उपभोक्ताको आकर्षण रहेको पसल सञ्चालक फिरोज खानले बताए । आर्थिकरुपमा पनि सस्तो पर्ने हुँदा कृत्रिम फूलमालातिर आकर्षण बढेको उनले बताए । उनले ५० देखि एक हजार रुपैयाँ मूल्यसम्मका माला बेच्ने गरेको बताए । प्राकृतिक फूलप्रतिको लगाव भए पनि बिक्रीका लागि सहज नहुँदा समयस्या भएको उनी बताउँछन् । प्राकृतिक फूल बिग्रिने र व्यापारमा घाटा लाग्ने भएकाले कृत्रिम फूलमाला बेच्ने गरेको उनको भनाइ छ । अहिले वीरेन्द्रनगरका कस्मेटिक तथा फुटपाथका पसल रङ्गीबिरङ्गी कृत्रिम मालाले सजिएका छन् । व्यापारीले कृत्रिम मालाले पसल झकिझकाउ पारेका छन् । रेशम, प्लाष्टिक र रङ्गिन कपडाबाट बनाइएका कृत्रिम मालाको व्यापार बढेको वीरेन्द्रनगरका अर्का कस्मेटिक पसल सञ्चालक प्रकाश गिरीले बताए । यसरी बिक्री हुने माला स्वदेशी उत्पादन भने होइनन् । हाल बजारमा उपलब्ध सबै माला भारतबाट आयात गरिएका माला भएको गिरीले बताए । यस वर्ष बजारमा भारतबाट आयातित प्लाष्टिकका मालाहरूको प्रभाव रहेको व्यापारी स्वयं स्वीकार गर्छन् । हरेक वर्ष दशैँ, तिहार जस्ता चाडबाडमा फूल र फूलबाट निर्मित माला भारतबाटै आउने गरेको छ । गाउँघरमा प्रशस्त मात्रामा फूलहरू नपाउनुसँगै फूलहरूको खेती पर्याप्त नहुँदा अहिले बजारमा रहेका कृतिम मालाको प्रयोग बढेको व्यावसायीहरू बताउँछन् । हिन्दू परम्पराअनुसार हरेक धार्मिक कार्यमा फूल अनिवार्य हुन्छ । पछिल्लो समय तिहारमा घरमै फूलेको फूलको मालाभन्दा पनि बजारमा पाइने कृत्रिम मालाको प्रयोग बढ्दै गएकोप्रति संस्कृतिप्रेमी चिन्ता व्यक्त गर्छन् । उनीहरूका अनुसार आयातित फूल, माला, किन्नुभन्दा घरआँगनमै फूल हुर्काउन सकिन्छ । बरु व्यावसायिकरुपमै फूलको खेती गरी मनग्य कमाउन सकिने तर्क उनीहरूको छ । फूल विनाको तिहार कल्पना गर्न सकिँदैन । तिहारको अस्तित्व कृतिमतामा होइन, प्राकृतिकतामा छ । मखमली, गोदावरी, सयपत्री र हजारीलगायतका फूलहरू फूल्ने मौसममै तिहार पर्नु त्यसको प्रमाण हो । आधुनिकता र सहजताका नाममा पछिल्लो समय तिहारलगायतका विभिन्न चाडपर्वमा कृतिमताको प्रभाव बढ्दै गएको पाइन्छ । यसले नेपाली मौलिकपन हस हुनुका साथै कृत्रिम मालाका लागि करोडौँ रुपैयाँ भारत जाने गरेको बताउँछन्, सुर्खेत उद्योग वाणिज्य सङ्घका अध्यक्ष लक्ष्मण कँडेल । स्वदेशी उत्पादनलाई प्रवद्र्धन गर्न र प्लाष्टिकजन्य पदार्थको खपत घटाउनकै लागि सरकारले कृतिम फूलमालामा चर्को कर लगाए पनि आयातमा कमी आउन नसकेको अध्यक्ष कँडेलको भनाइ छ । रासस"
नेपालको आर्थिक वृद्धिदर ४२ प्रतिशत रहने आइएमएफको प्रक्षेपण,"काठमाडौं : अन्तर्राष्ट्रिय मुद्रा कोष (आइएमएफ)ले सन् २०२२ मा नेपालको आर्थिक वृद्धिदर ४२ प्रतिशत रहने नयाँ प्रक्षेपण सार्वजनिक गरेको छ। यसैसाता 'वर्ल्ड इकनोमिक आउटलुकः काउन्टरिङ द कस्ट अफ लिभिङ क्राइसिस' प्रतिवेदन सार्वजनिक गर्दै आइएमएफले आर्थिक वृद्धिदरको सुरुवाती अनुमानमा संशोधन गरेको हो। गत जनवरीमा आइएमएफले नेपालको आर्थिक वृद्धिदर ४१ प्रतिशत रहने प्रक्षेपण गरेको थियो। आइएमएफले सन् २०२३ मा भने नेपालको आर्थिक वृद्धिदर घट्ने अनुमान गरेको छ। आइएमएफले गत जनवरीमा गरेको प्रक्षेपणअनुसार आगामी वर्ष नेपालले छ दशमलव एक प्रतिशतको आर्थिक वृद्धिदर हासिल गर्ने अनुमान गरिएको थियो। तर हाल उक्त प्रक्षेपणलाई घटाएर पाँच प्रतिशत सीमित गरिएको छ। सरकारले भने आर्थिक वर्ष २०७९८० का लागि आठ प्रतिशतको आर्थिक वृद्धिदर हासिल गर्ने लक्ष्य राखेको छ। त्यस्तै आइएमएफले मूल्यवृद्धिको यसअघिको अनुमान पनि संशोधन गरेको छ। मुद्रास्फीति सन् २०२२ मा छ दशमलव तीन प्रतिशत र सन् २०२३ मा सात दशमलव ७ प्रतिशत रहने आइएमएफको सुरुवाती अनुमान थियो। तर अहिले त्यसलाई संशोधन गर्दै २०२२ मा आठ दशमलव एक प्रतिशत र २०२३ मा सात दशमलव दुई प्रतिशत पुग्ने अनुमान गरिएको छ। चालु आर्थिक वर्षको बजेटमार्फत् सरकारले भने मूल्यवृद्धिलाई सात प्रतिशतको वाञ्छित सीमाभित्र राख्ने प्रक्षेपण गरेको छ। पछिल्लो समय मूल्यवृद्धिका कारण विश्व अर्थतन्त्र नै समस्यामा परेको छ। कोभिड महामारी र रुसयुक्रेनबीचको युद्धलाई विश्व आर्थिकमन्दीको प्रमुख कारण ठानिएको छ। आइएमएफका अनुसार विश्व अर्थतन्त्रको वृद्धिदर सन् २०२१ मा छ प्रतिशत रहेकोमा सन् २०२२ मा घटेर तीन दशमलव दुई प्रतिशतमा सीमित हुने अनुमान गरिएको छ। त्यस्तै, २०२३ मा झन् खस्केर दुई दशमलव सात प्रतिशतमा झर्ने अनुमान गरिएको छ। जुन पछिल्लो दुई दशकयताकै सुस्त हो। विश्व मुद्रास्फीति दर यसवर्ष आठ दशमलव आठ प्रतिशत कायम हुने आइएमएफको अनुमान छ। सन् २०२३ मा भने त्यो घटेर छ दशमलव पाँच प्रतिशतमा सीमित हुने अनुमान गरिएको छ।"
समानुपातिक निर्वाचन प्रणालीतर्फ ९ जिल्लामा मतपत्र ढुवानी हुन बाँकी,"काठमाडौं : समानुपातिक निर्वाचन प्रणालीतर्फ ९ जिल्लाको मतपत्र ढुवानी गर्न बाँकी रहेको निर्वाचन आयोगले जनाएको छ। बाँकी रहेका जिल्लाहरूमा मनाङ, मुस्ताङ, अछाम, बाजुरा, कालिकोट, मुगु, हुम्ला, जुम्ला र डोल्पा छन्। अन्य जिल्लामा मतपत्र पुगिसकेको छ। प्रतिनिधि सभा तर्फ समानुपातिक निर्वाचनका लागि एक करोड ९३ लाख १३ हजार मतपत्र ढुवानी सम्पन्न भइसकेको छ। प्रदेश सभातर्फ एक करोड ९३ लाख १३ हजार ढुवानी मतपत्र ढुवानी सम्पन्न भइसकेको छ। प्रतिनिधि सभातर्फ पाँच लाख ५८ हजार मतपत्र र प्रदेश सभातर्फ ५ लाख ६७ हजार मतपत्र ढुवानी हुन बाँकी छ। निर्वाचन आयोगले प्रतिनिधि सभा सदस्य तथा प्रदेश सभा सदस्य निर्वाचन, २०७९ का लागि पहिलो हुने निर्वाचित हुने निर्वाचन प्रणालीतर्फ ३३ जिल्लाको ९६ लाख ७४ मतपत्र छपाइ सम्पन्न गरेको छ। यसैगरी प्रदेश सभातर्फ ३३ जिल्लाको ९० लाख ७६ हजार ५०० मतपत्र छपाइ सकिएको छ। प्रतिनिधि सभा तथा प्रदेश सभाका लागि एक करोड ८७ लाख ५० हजार मतपत्र छपाइ भइसकेको छ।"
मन्त्रीसँग पूर्व राज्यमन्त्री दोस्रो पटक भिड्दै,"उदयपुर : निर्वाचन मिति नजिकिँदैजाँदा उदयपुरमा चुनावी माहोल तात्तिन थालेको छ। प्रतिनिधि सभाका लागि दुई र प्रदेश सभाका लागि ४ निर्वाचन क्षेत्र रहेको उदयपुरमा विशेषगरी प्रतिनिधि सभाको क्षेत्र नं १ यतिबेला निकै रोचक र चर्चामा छ। कारण, नेकपा एमाले र गठबन्धन दुवैबाट 'हेभी' उम्मेद्वार मात्र हैन एउटै मन्त्रालयको मन्त्री र राज्यमन्त्री चलाइसकेका नेता दोस्रोपटक मैदानमा छन्। यो निर्वाचन क्षेत्रमा पूर्व सहरी विकास मन्त्री एवंम बहालवाला परराष्ट्र मन्त्री डा नारायण खड्का गठबन्धनको तर्फबाट उम्मेद्वार छन्। उनीसँग पूर्व सहरी विकास राज्यमन्त्री तथा नेकपा एमालेका पोलिटब्युरो सदस्य मन्जुकुमारी चौधरी प्रतिस्पर्धा गर्दैछिन्। चौधरी यसअघि २०७० सालमा भएको संविधानसभा सदस्य निर्वाचनमा क्षेत्र नम्बर २ बाट निर्वाचित भएकी थिइन्। त्यसबखत उदयपुर जिल्ला तीन वटा निर्वाचन क्षेत्र रहेको थियो। सोही निर्वाचनमा क्षेत्रन १ बाट नेपाली कांग्रेसका केन्द्रीय सदस्य तथा हालका परराष्ट्र मन्त्री खड्का निर्वाचित भएका थिए। २०५६ सालको निर्वाचनमा सोही क्षेत्रमा एमालेका सुरेशकुमार कार्कीसँग पराजय भएसँगै खड्का राजनीतिमा कृयाशील रहँदै आएका थिए। त्यसयता २०६४, २०७०, २०७४ मा खड्का निरन्तर सोही क्षेत्रबाट निर्वाचित हुँदै आएका छन्। राज्य पुर्नसंरचनासँगै उदयपुर दुईवटा क्षेत्रमा सिमिति भएपछि २०७४ को निर्वाचनमा चौधरी र खड्का क्षेत्रनं १ मा उम्मेद्वार बनेका थिए। नेकपा माओवादी केन्द्र र नेकपा एमाले बीचको चुनावी तालमेलबाट उम्मेद्वार बनेकी चौधरीलाई खड्काले झिनो मतले पराजित गरे। खड्का सुशील कोइराला नेतृत्वको सरकारको पालामा सहरी विकास मन्त्री थिए भने चौधरी केपी ओली नेतृत्वको सरकारको पालामा राज्य मन्त्री थिइन्। चौधरी राज्यमन्त्री भएपनि क्याविनेट बैठकबाट अन्य काममा मन्त्रीकै हैसियतमा मन्त्रालय सम्हालेकी थिइन्। उक्त मन्त्रालय प्रधानमन्त्री ओलीले नै राखेका कारण चौधरीले मन्त्रीकै हैसियतमा काम गरेकी थिइन्। पार्टीभित्रको आन्तरिक द्वन्द्व र गठबन्धनबाट धोका भएकै कारण २०७४ को निर्वाचनमा चौधरी पराजित भएको पार्टीले निष्कर्ष निकालेको छ। गठबन्धन भित्रको आन्तरिक कलहको 'सिग्नल' लाई बुझ्दै विपक्षीलाई आफ्नो पक्षमा ल्याउने राम्रो रणनीति बनाएकै कारण खड्का उक्त चुनावमा सफल भएको कार्यकर्ताको बुझाइ छ। सोही समस्या यतिबेला डा खड्का उम्मेद्वार बनेको गठबन्धन भित्र देखिएको छ। संघ र प्रदेशमा गरी छवटा सिट रहेको उदयपुरमा तीन वटा सिटमा कांग्रेसले चित्त बुझाउनु परेपछि कांग्रेसभित्र ठुलो द्वन्द्व चर्किएको छ। अझ त्यसमा संस्थापन पक्षले कोइराला टिमलाई वेवास्ता गर्ने र अवसर जति आफ्नो समूहलाई राखेका कारण पार्टीभित्र द्वन्द्व चर्किएको हो। लगातार तीन पटकसम्म सांसद र दुई पटक मन्त्री भइसकेका खड्कालाई उमेर हदका कारण बिदा दिनुपर्ने र सोही ठाउँमा पार्टीका पूर्वसभापति विदुर बस्नेतलाई अवसर दिनुपर्ने कार्यकर्ताको माग थियो। त्यसैगरी क्षेत्रनं १ को प्रदेश १ मा पुराना नेता भोजराज खतिवडा र क्षेत्रनं २ मा क्षेत्रीय सभापति रामकुमार राईलाई क्षेत्र वा प्रदेशमध्ये एक ठाउँमा अवसर दिनुपर्ने उनीहरूको माग थियो। पार्टीको बैठक र भेलामा यस्ता आवाज उठेपनि त्यसको वेवास्ता गर्दै देउवा समूहले एकलौटी निर्णय गरेपछि कांग्रेसका सामान्य कार्यकर्ता बीच नै असन्तुष्टिका स्वर सुनिन थालेका छन् भने संस्थापन र इतर समूहका नेताबीच नै मनमुटाव सुरु भएको छ। पार्टीको निर्णय प्रति असन्तुष्टि जनाउँदै क्षेत्रीय सभापति रामकुमार राईले क्षेत्रनं २ र बेलका नगरपालिकाका पूर्वसभापति जय सुबेदीले क्षेत्रनं १ को प्रदेश १ मा वागि उम्मेद्वारी दर्ता गरेपछि गठबन्धनभित्र अझ हलचल मच्चिएको छ। राईले गठबन्धनबाट टिकट पाएका नेपाल कम्युनिष्ट पार्टी एकिकृत समाजवादीका उपमहासचिव जगन्नाथ खतिवडाविरुद्ध वागि उम्मेद्वारी दिएका छन्। त्यसैगरी सुबेदीले नेकपा माओवादीको भागबण्डामा परेको प्रदेश १ मा राजन किराँतीविरुद्ध उम्मेद्वारी दर्ता गराएका छन्। दुबै नेतालाई फिर्ता नगर्ने हो भने गठबन्धनका अन्य दलहरूले आधिकारिक उम्मेद्वारलाई मत किन लगाउने भन्ने चर्चा सुरु भएको छ। चौधरी कांग्रेस भित्रको यहीँ समस्यालाई 'क्याच' गर्दै चुनाव जित्ने दाउमा छिन्। यसकासाथै चौधरीले विकासको निम्ति आफू सांसद र मन्त्री रहँदा जिल्लामा गरेको योगदानको मूल्यांकन जनताबाट हुनेमा विश्वस्त छिन्। उनले भनिन्, 'छोटो समयमा आफू सहरी विकास राज्यमन्त्री हुँदा स्मार्ट सिटीवाहेक ५० करोड बढी बजेट ल्याउन सफल भएको छु, जुनकुरा रातो कितावमा अहिले पनि छ।' त्यसअघि उनले थपिन्, 'प्रतिसपर्धि उम्मेद्वार सहरी विकास मन्त्री हुँदा र म राज्य मन्त्री हुँदा जिल्लामा आएको वजेटको अनुपात हेर्नुस कसले बढी भित्र्याएको छ।' खड्काले फुल मन्त्री हुँदा ४ करोड २० लाख भन्दा बढि वजेट नल्याएको चौधरीको दावि छ। उनले भनिन्, 'म मन्त्री हुँदा सदरमुकाम गाईघाटमा ३१ करोडको लागतमा प्रदेश १ कै सबैभन्दा ठुलो २ हजार जनाको क्षमता भएको सुविधा सम्पन्न मदन भण्डारी स्मृति सभा हलका लागि बजेट विनियोजन गरी हाल निर्माणचरणको अन्तिम रूपमा रहेको छ।' त्यति मात्र नभई त्रियुगा नगरपालिकालाई देशकै स्मार्टसिटीका रूपमा विकास गर्न ६ अर्बभन्दा बढी लगानी भित्र्याएको जुन हाल बर्सेनि आइरहेको उनले बताइन्। यता गठबन्धनका उम्मेद्वार खड्काले उदयपुरे जनताको विकासका लागि आफू अहोरात्र खटेको बताएका छन्। उनले देशको बजेटले मात्र नभई छिमेकी मुलुकसँग पनि सम्बन्ध राखि बजेट भित्र्याएको र निरन्तर जनतासँग रहेकाले चुनाव जित्ने दावी गरे। क्षेत्रनं १ मा तीनवटा नगरपालिका पर्छन। त्यसमध्ये चौदण्डिगढी नगरपालिकामा मेयर, उपमेयरसहित एकलौटी बहुमतमा नेकपा एमाले छ। बेलका नगरपालिकामा तत्कालीन गठबन्धनका उम्मेद्वार कांग्रेसका अशोककुमार कार्की मेयरमा र उपमेयरमा एमालेकी जिरा राई निर्वाचित भएका छन्। सदरमुकाम गाईघाटस्थित त्रियुगा नगरपालिकामा मेयरमा कांग्रेसका वसन्तकुमार बस्नेत र उपमेयरमा एमालेकी महेश्वरी राई विजयी भएका छन्। स्थानीय तहमा पनि धेरैजसो ठाउँमा अहिलेकै गठबन्धन एमालेसँग प्रतिस्पर्धामा रहेकाले उदयपुर क्षेत्र नम्बर १ मा निकै रोचक प्रतिस्पर्धा रहने सर्वसाधरणको बुझाइ छ।"
योग्य व्यक्तिलाई पदक दिइएको हो : गृहमन्त्री,"काठमाडौं : गृहमन्त्री बालकृष्ण खाणले सरकारले योग्य व्यक्तिलाई पदक प्रदान गरेको बताएका छन्। गृहमन्त्री खाणले निर्वाचनलाई प्रभावित गर्नेगरी आफ्नो जिल्लाका मानिसहरूलाई पदक वितरण गरेको विपक्षीको आरोपको खण्डन गर्दै उनले रुपन्देहीमा योग्य रहेकाले उनीहरूलाई पदक दिइएको बताएका हुन्। विश्व पोलियो दिवसमा रुपन्देहीमा क्रियाशील रोटरी क्लब एवं रोट्र्याक्ट क्लबले भैरहवामा आयोजना गरेको पोलियो शान्ति र्यालीको समापन कार्यक्रमलाई सम्बोधन गर्दै मन्त्री खाणले विपक्षीले रुपन्देहीका युवाको मूल्याङकन गर्न नसकेको बताए। 'रुपन्देहीमा धेरै प्रतिभा रहेका छन्, रुपन्देही जिल्ला नै रचनात्मक रहेको छ', उनले भने, 'यहाँ पदक दिनुपर्ने अझ धेरै हुनुहुन्थ्यो तर समितिलाई छनोट गर्नुपर्ने बाध्यता रहेको थियो, भविष्यमा उहाँहरूलाई पनि समेट्ने छौँ।' पाँच दलीय गठबन्धनमा नेपाली कांग्रेसका तर्फबाट रुपन्देही क्षेत्र नं ३ को प्रतिनिधिसभा उम्मेदवार रहेका गृहमन्त्री खाणले नेपाल सरकार युवालाई कुलतबाट जोगाउन र आगुऔषधको नियन्त्रणमा लागे पनि एकल प्रयासले मात्र नपुग्ने बताउँदै यसमा युवाले पनि सहकार्य गर्न आग्रह गरे। उनले रुपन्देहीमा गौतमबुद्ध अन्तर्राष्ट्रिय विमानस्थलले अवसर बढाएकाले युवा विदेश जानुभन्दा यहीँ रचनात्मक व्यवसायमा लाग्न पनि आग्रह गरे। गठबन्धनकै तर्फबाट लोसपाबाट प्रदेशसभा उम्मेदवार सन्तोष पाण्डेले रोटरी क्लब र रोट्रयाक्ट क्लबलाई सहरी क्षेत्रका साथै ग्रामीण केन्द्रमा पनि सामाजिक काममा लाग्न आग्रह गरे।"
"थप ४२ जनामा कोरोना पुष्टि, एकको मृत्यु",काठमाडौं : थप ४२ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट ९२१ नमूना परीक्षण गर्दा ४२ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ५०० र एन्टिजेनबाट ४२१ नमूनाको परीक्षण गर्दा पीसीआरबाट ५० र एन्टिजेनबाट २ नमूनाको रिपोर्ट पोजिटिभ आएको हो। कोरोनाका कारण एक जनाको मृत्यु भएको छ। मन्त्रालयका अनुसार थप ४३ जना कोरोनामुक्त भएका छन्। हाल सक्रिय कोरोना संक्रमितको संख्या ६९२ पुगेको छ।
बागीलाई जिताउन एमालेको उम्मेदवारी निष्क्रिय,"रुकुम पूर्व : प्रदेश सभा (क) मा सत्ता गठबन्धन विरुद्ध उम्मेदवारी दिएका सुरुल पुन (अजयशक्ति) लाई सघाँउदै नेकपा एमालेले आफ्नो उम्मेदवारी निष्क्रिय गराएको छ। आज सोमबार पुथाउत्तरगंगा गाउँपालिका१०, तकसेरामा बसेको बैठकबाट यस्तो निर्णय गरेको नेकपा एमाले रुकुम पूर्व प्रचार विभागले जानकारी दिएको छ। निर्वाचन क्षेत्र (क) मा सत्ता गठबन्धनको तर्फबाट माओवादी केन्द्रका तेजबहादुर ओली (प्रतीक) को उम्मेदवारी परेको छ भने नेकपा एमालेका तर्फबाट तेजेन्द्र बुढामगर (तेजिलो) को उम्मेदवारी परेको थियो। बुढाको उम्मेदवारीलाई नेकपा एमालेका तर्फबाट प्रतिनिधि सभा सदस्यमा उम्मेदवारी दिएका कैलासकुमार मल्ललाई सघाँउने सहमतिमा उम्मेदवारी निष्क्रिय पारिएको हो। माओवादीबाट विद्रोह गरी आएका बागी उम्मेदवार सुरुल पुनलाई चुनाव चिह्न चिमबल्ब मा मत दिई सहयोग गर्नका लागि उम्मेदवारी निष्क्रिय गराएको एमालेका जिल्ला कमिटी अध्यक्ष टोपबहादुर ओलीको हस्ताक्षरित एक विज्ञप्तिमा उल्लेख गरिएको छ। प्रदेश निर्वाचन (क) मा माओवादीका स्थापित नेताहरु समेत बागी उम्मेदवार सुरुल पुनको समर्थनमा लागेका छन। त्यस कारणले पनि रुकुम पूर्वको सत्ता गठबन्धनलाई थप चुनौति देखिएको छ। यसअघि पनि सत्ता गठबन्धनका उम्मेदवारलाई पुथाउत्तरगंगा गाउँपालिकामा बहिस्कार गर्दै बागी पुनको टिमले अवरोध समेत गरेको थियो। माओवादीबाट विद्रोह गरी बागी उठेका उम्मेदवार सहितको समर्थन गरेको टिमले पनि पिछडिएको क्षेत्र पुथाउत्तरगंगाको प्रतिनिधित्व हुनुपर्ने माग राख्दै आएका छन। मुख्य निर्वाचन कार्यालय रुकुम पूर्वका अनुसार कुनै पनि दल वा व्यक्तिले आफ्नो उम्मेदवारी निष्क्रिय गराए पनि सोही उम्मेदवारी कायमै रहेकाले आफ्नो चुनाव चिह्नमा स्वस्तिक छाँप लगाउँदा मत सदर हुने बताएको छ।"
स्वर्गीय जोशीको स्वदेश गीत 'जाग जाग' सार्वजनिक,"हेटौंडा : बरिष्ठ संगीतकार भोला जोशीको जाग जाग बोलको स्वदेश गीत सार्वजनिक भएको छ। वनएमबी प्लस युट्यूव च्यानलबाट सो गीतको म्युजिक भिडियो सोमबार सार्वजनिक गरिएको हो। शम्भुप्रसाद बाँस्कोटाको शब्दमा रहेको सो गीतमा गायक तथा संगीतकार घनश्याम ढकाल, गायक बलराम पुडासैनी, पुस्कर नेपाल, युवराज लामा र गायिका रोजिना बल, पुनम थापा मगरले स्वर भरेका छन्। गीतको संगीत संयोजन दिपकराज विश्वकर्माले गरेका हुन्। भिडियोको दृश्य सम्पादन भने अन्तरा स्टुडियोले गरेको हो। आम नेपालीमा राष्ट्रिय भावना जागृत गराउने उद्देश्यका साथ गीत तयार पारिएको गीतकार बाँस्कोटाले जानकारी दिए। 'देशमा विद्यमान बेथिति बिसंगती, र रोजगारीको अभावमा युवा तथा बौद्धिक वर्ग विभिन्न बाहानामा विदेश पलायन भइरहेको अवस्थामा अब नेपालमै केही गर्नुपर्छ भनेर प्रेरणा मिलोस् भनेर हामीले गीत तयार पारेका हौँ,' उनले भने।"
असल परम्परा र अभ्यासलाई जोगाउनु पर्छ : राष्ट्रपति भण्डारी,"काठमाडौं : राष्ट्रपति विद्यादेवी भण्डारीले असल परम्परा र अभ्यासलाई जोगाउनु पर्ने बताएकी छन्। तिहार पर्वको अवसरमा शुभकामना दिँदै उनले बढ्दो उपभोक्तावादी प्रवृत्तिका कारण चाडबाड मनाउने सन्दर्भमा देखिने भड्किलोपन र खर्चिलोपन हटाउनुपर्ने बताएकी हुन् । तिहार पर्वले प्रकृतिमानव र प्राणी जगत्को अन्योन्याश्रित सम्बन्धलाई सजीव रूपमा चित्रण गर्ने उनको भनाई छ। उनले पर्वले दाजुभाइ तथा दिदीबहिनी बीचको पवित्र र आत्मिय सम्बन्धलाई प्रगाढ बनाउने तर्क गरेकी छन्। तिहारको अवसरमा खेलिने देउसीभैलोको दक्षिणाबाट सङ्कलित कोषलाई सामाजिक र सामुदायिक हितका कार्यमा लगाउने असल परम्परा समेत रहेको सन्देशमा उल्लेख छ। उनले पौराणिक, सांस्कृतिक र व्यवहारिक महत्त्व बोकेको तिहार प्रकाशको पर्व भएको बताएकी छन्। सन्दशमा भनिएको छ, 'तिहारलाई हामी दीपावलीको नामबाट समेत जान्दछौँ । उज्यालो आफैमा प्रेरणाको विम्ब हो । दीपावलीको माध्यमबाट प्रकट हुने उज्यालो प्रकाशले हामी सबैलाई सत्य र न्यायको मार्गमा अग्रसर रहन पथ प्रदर्शन गर्न सकोस् भन्ने कामना गर्दछु ।' तिहार पर्वले सम्पूर्ण नेपालीहरू बीच आपसी सद्भाव, सहिष्णुता र भ्रातृत्वको भावना अभिवृद्धि गर्दै राष्ट्रिय एकतालाई थप सुदृढ बनाउन मद्दत पुर्याउने विश्वाससमेत गरेकी छन्। कार्तिक कृष्ण पक्ष त्रयोदशीका दिनदेखि कार्तिक शुक्ल पक्षको द्वितीया तिथिसम्म पाँच दिन मनाइने तिहार पर्व नेपालीहरूको ठूला चाडहरूमध्ये एक महत्त्वपूर्ण र मौलिक चाडको रूपमा रहेको छ । यमपञ्चकको रूपमा समेत जानिने तिहार पर्वभित्र काग तिहार कुकुर तिहार गाई तिहार गोरु तिहार र भाइ तिहार जस्ता विशिष्ट तिहारहरू समेटिएका छन् । यस पर्वको अवसरमा धन र ऐश्वर्यकी देवी लक्ष्मीको पूजा अर्चना गरी दीपावली गर्ने र दिदीबहिनीद्वारा दाजुभाइलाई सप्तरङ्गी टीकाका साथै सयपत्री र मखमली फूलको माला लगाई पूजा गरिनुका साथै देउसीभैलो खेल्ने परम्परा रहेको छ ।"
धनधान्य एवं ऐश्वर्यकी देवी लक्ष्मी पूजा गरिँदै,"काठमाडौं : यमपञ्चकअर्थात् तिहारको तेस्रो दिन आज साँझ ऐश्वर्य, धनधान्य र सम्पन्नताकी देवी लक्ष्मीको पूजा आराधना गरी श्रद्धा भक्तिपूर्वक लक्ष्मीपूजा पर्व मनाइँदैछ। सफासुग्घर र लिपपोत गरिएको घरमा मात्र लक्ष्मीले वास गर्छिन् भन्ने मान्यता छ। यसै आधारमा आज बिहानै घर सफा सुग्घर र गाईको गोबर एवं रातोमाटोले लिपपोत गरी दीपावली गरेर लक्ष्मीलाई आमन्त्रण गरिन्छ। आज विशेषगरी घरका झ्याल, ढोका, चोटा, कोठा, सङ्घार, कौसी, अटाली र भर्याङलगायतका स्थानमा सरसफाइ गरी दीपावली गरिन्छ। यस पर्वलाई दीपमालिका पनि भनिन्छ। लक्ष्मी पूजा गरिने कार्तिक कृष्ण औँसीको रातलाई सुखरात्रि पनि भनिन्छ। वर्षभर मनाइने चार प्रमुख रात्रिमध्ये यो पनि एक हो। लक्ष्मी पूजाका लागि आज साँझ आँगनदेखि मूलढोका हुँदै लक्ष्मी स्थापना गरी पूजा गर्ने कोठासम्म गाईको गोबर र रातोमाटोले लिपपोत गरेर चामलको पीठो र अबीरले लक्ष्मीको पाइला बनाई लक्ष्मी आउने बाटो देखाइन्छ। पाइलैपिच्छे केराको सुत्लो अथवा माटाको पालामा दीप प्रज्ज्वलन गरी झिलीमिली बनाइन्छ। हाल पालामा दियोको स्थानमा मैनबत्ती बाल्ने प्रचलन पनि बढ्न थालेको छ। दियोमा तेल राखेर बत्ती बाल्नु नै वैदिक परम्परा भएको धर्मशास्त्रविद् प्रा डा रामचन्द्र गौतम बताउँछन्। दीपावली गरिसकेपछि पूजा कोठामा दियो, कलश र गणेशसहित लक्ष्मी, कुबेर स्थापना गरेर गरगहना, पैसा, धान, चामल, फलफूल, सेलरोटी र फूलमाला चढाइ विधिपूर्वक लक्ष्मीको पूजा आराधना गरिन्छ। लक्ष्मीपूजा पछि कन्या केटी र छोरी चेलीलाई लक्ष्मीको प्रतीक मानी पूजा गरी दक्षिणासमेत दिने प्रचलन छ। आज घरमा लक्ष्मीपूजा गरेपछि धनदौलत वा अन्य सामान घरबाहिर पठाए लक्ष्मी बाहिर जान्छिन् भन्ने धार्मिक विश्वास छ। लक्ष्मी पूजा सन्ध्याकालमा गरी मध्यरातमा घरका नारीले नाङ्लो ठटाएर अलक्ष्मी भागोस् लक्ष्मी र धनधान्यको आगमन होस् भनी कामना गर्ने शास्त्रीय विधि रहेको धर्मशास्त्रविद् गौतमले जानकारी दिए। आज साँझ युवतीहरु समूह बनाई घरघरमा भैलो खेल्छन्। भगवान् विष्णुले यमपञ्चकको पाँच दिन स्वर्ग, मर्स्य र पाताल तीनै लोकको शासन गर्ने वरदान बलिराजालाई दिएका थिए। वरदान पाएका बलिराजाले भलो होस् भनी घरघरमा गाउन लगाएको सम्झनामा भैलो खेल्ने गरिएको हो। भलो होस् भन्ने शब्द समयक्रममा अपभ्रंश भई भैलो हुन आएको पनि उनले बताए। आज भैलो खेल्न आउनेलाई धान, चामल, फूलमाला, पैसा र सेलरोटी दिइन्छ। भैलो खेल्न आउनेलाई दिइने दान कात्तिकको दान भएकाले नदिएमा राम्रो नहुने र दिएमा पुण्य प्राप्त हुने धार्मिक विश्वास छ। लक्ष्मी पूजाका अवसरमा आज सहर बजारमा दीपावली गरी झिलीमिली बनाइन्छ। कूल परम्पराअनुसार कतै आजै बिहान गाईको पूजा गर्ने प्रचलनसमेत छ। शास्त्रीयरुपमा भने औँसीपछि कार्तिक शुक्ल प्रतिपदा लागेपछि मात्र गाई पूजा गर्नुपर्ने उल्लेख गरिएको धर्मशास्त्रविद् प्रा डा देवमणि भट्टराईले जानकारी गराए। यस वर्ष कार्तिक कृष्ण औँसी नै तिथि भेटको दिन कात्तिक ८ गते मङ्गलबार ग्रस्तास्त खण्डग्रास सूर्यग्रहण लाग्ने नेपाल पञ्चाङ्ग निर्णायक विकास समितिले जनाएको छ।"
प्रहरीले यसरी मनाए कुकुर तिहार (तस्बिर),काठमाडौं : तिहारको तेस्रो दिन आज देशभर कुकुरको पूजाआराधनासहित मीठा मीठा खानेकुरा खान दिएर कुकुर तिहार मनाइएको छ। नेपाल प्रहरीले पनि सुरक्षामा सहयोग गर्ने कुकुरहरुको पूजा आरधना सहित विभिन्न खेल तथा कौशल देखाएर कुकुर तिहार मनाएको छ।
दुर्घटना रोक्न सडकमै चालक र सवारी साधनको परीक्षण,"सिमराः दुर्घटना न्युनिकरण गर्न पथलैयास्थित नेपाल प्रहरी राजमार्ग सुरक्षा तथा ट्राफिक व्यवस्थापन कार्यालयले सडकमै चालक र सवारी साधनको परीक्षण गरेको छ । मधेस प्रदेशमा बढ्दो सवारी दुर्घटनाको संख्या न्युनिकरण गर्न कार्यालयले अमलेखंजमा दुई दिने परीक्षण शिविर राखेको हो । शिविरमा चालकको स्वास्थ्य परीक्षण र सवारी साधनको यान्त्रिक परीक्षण गरिएको थियो । दुई दिनसम्म सञ्चालन गरिएको उक्त शिविरमा साना तथा ठूला सवारी साधन गरी पाँच सय ८० सवारीसाधनको परीक्षण गरिएको नेपाल प्रहरी राजमार्ग सुरक्षा तथा ट्राफिक व्यवस्थापन कार्यालयका प्रमुख ट्राफिक प्रहरी उपरीक्षक नान्तीराज गुरुङले जानकारी दिए । गुरुङका अनुसार शिविरमा चालकको आँखा, रक्तचाप तथा सवारी साधनको यान्त्रिक परीक्षण गरिएको हो । सवारी चालक सवारी चलाउन व्यस्त हुन्छन्, अस्पताल पुगेर सामान्य जाँच गराउन ध्यान दिँदैनन् र वेवास्था गरिरहेका हुन्छन्,' गुरुङले भने, जसका कारण पनि दुर्घटना हुन सक्छन् भनेर हामीले सडकमै जाँच गर्ने व्यवस्था मिलाएका हौं ।' स्वास्थ्यकर्मीको उपस्थितिमा चालकको आँखा र रक्तचापको अवस्था जाँच गरेर उपचारका लागि आवश्यक सल्लाह दिएको गुरुङले बताए । यसैगरी चाडपर्वको समयमा सवारी जाँच नगराई यात्रु लिएर हिड्ने सवारी साधनको अवस्थाको बारेमा यान्त्रिक परीक्षण गरिएको गुरुङको भनाइ थियो । 'चाडपर्वको समयमा यात्रुको चाप बढी हुन्छ । सवारी साधनमा सामान्य खराबी आएको भएपनि वेवास्था गरिएको पाइन्छ,' गुरुङले भने, 'त्यस्तो वेवास्थाका कारण हुने दुर्घटना रोक्न यान्त्रिक परीक्षण गरिएको हो ।' जीतपुरसिमरा उपमहानगरपालिका र नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय पथलैयाको संयुक्त आयोजनामा सञ्चालन भएको शिविरमा मेडिसिटी वयोधा अस्पताल, नेपाल आँखा अस्पताल औराह र विवेक अटोमोबाइल्स् छातापिपराको प्राविधिक सहयोग रहेको थियो । शिविरमा स्वास्थ्यकर्मीले चालकको आँखा र रक्तचापको अवस्था ठिक रहेनरहेको जाँच गरेका थिए भने अटोमोबाइल्सका प्राविधिकले सवारी साधनको पूर्ण जाँच गरेका थिए । जाँचका क्रममा ३४ जना चालकमा उच्च रक्तचाप देखिएको, तीन जनामा उच्च रक्तचापसँगै मधुमेह देखिएको र केही सवारी साधनमा खराबी देखिएको प्रहरी उपरीक्षक गुरुङले जानकारी दिए । मधुमेहसहित उक्त रक्तचाप देखिएको सवारी साधनलाई अर्को चालक व्यवस्थापन गरेर पठाएको र यान्त्रीक खराबी रहेका सवारी साधनलाई ममर्तका लागि पठाइएको गुरुङको भनाइ छ । सयौंको संख्यमा ट्राफिक जनशक्ति प्रयोग गरेर सडकमै चालक र सवारी साधनको निशुल्क जाँच गरिएपछि चालक समेत खुशी देखिएका थिए । यो शिविर हाम्रो लागी मात्रै होईन सम्पूर्ण नागरिकको जिवन रक्षाका लागि पनि हो,' चालक रमेश कार्कीले भने, यस्तो शिविर अन्यत्र पनि आयोजना हुनुपर्छ र यस्तो शिविरको कार्यक्रमले निरन्तरता पाइराख्नुपर्छ ।'"
गठबन्धनका उम्मेदवारले चुनाव नजिते प्रतिगमनकारीको मनोबल बढ्छ : माधवकुमार नेपाल,"काठमाडौंः नेकपा एकीकृत समाजवादीका अध्यक्ष माधवकुमार नेपालले निर्वाचनपछि पनि गठबन्धन नटुट्ने बताएका छन् । काठमाडौंमा आयोजित चुनावी सभालाई सम्बोधन गर्दै नेपालले संयुक्त अभियान जारी रहने बताएका हुन् । नेपालले भने, निर्वाचनमा महाभियानलाई सफल बनाउने भनेको यात्राको समाप्ति होइन । अर्को यात्राको सुरुवात पनि हो । संयुक्त अभियान जारी रहनेछ । गठबन्धन दलमा सामेल हुनुभएका सबै दलका नेतालाई आग्रह गर्न चाहन्छु । हाम्रा साझा उम्मेदवारलाई बिजयी बनाउनुपर्छ । साझा उम्मेदवारले नजिते प्रतिगमनकारीको मनोबल बढ्ने उनले बताए। २०७४ सालमा जनताले बहुमत प्रदान गरेपछि लोकतन्त्रका मूल्य मान्यतालाई कुल्चने काम भएको बताए । नेपालले भने, तत्कालीन नेकपामा हिटलरी प्रवृत्ति देखापर्यो । संविधानभन्दा माथि छु भन्ने भावना थियो । संविधान ल्याउनु र अमेरिकाबाट बयलगाडा ल्याउनु एउटै हो भन्ने बयलगाडाका सिद्धान्तकारहरु पनि अहिले जिउँदै रहेको उनले बताए।"
पटाका पड्काउने होसियार ! पक्राउ परिएला,"काठमाडौं: तिहार नेपालीको घर दैलोमा भित्रिएको छ । तिहारमा रमाइलो गर्दै तपाईं तास खेल्ने, पटाका पड्काउने सोचमा हुनुहुन्छ ? त्यसो भए सावधान ! यसपल्ट कुनैपनि बहानामा ठूलो धनराशी दाउमा राखेर तास तथा कौडा खेल्न पाइँदैन । रमाइलो गर्नै मात्र भएपनि पटाका पडकाउन सरकारले अनुमति दिएको छैन । जुवातास खेल्नेविरुद्ध सुरक्षा निकाय आक्रामक बनिरहेको छ । तास नखेल्न प्रहरीले आग्रह पनि गरेको छ । आफ्नो गाँउ टोलमा जुवातास खेलिरहेको थाहा पाएमा नजिकको प्रहरीमा खवर गर्न प्रहरीले आग्रह गरेको छ । बेलबोट रेष्टुरेन्ट पोखरा ११ मा जुवातास खेलाएको आरोपमा रेष्टुरेन्ट सञ्चालक रमेश गुरुङसहित ६ जनालाई प्रहरीले प्रक्राउ गरेको छ । उनीहरुको साथबाट २ लाख ५१ हजार रकम पनि बरामद गरेको छ । यस्तै कन्चनपुर भिमदत्त नगरपालिका११ बस्ने दानी रानाको घरमा जुवातास खेलीरहेको अवस्थामा १९ जना प्रक्राउ परेका छन् । उनीहरूको साथबाट एक लाख २० हजार नगद बरामद भएको छ । यस्तै जिल्ला प्रहरी परिसर काठमाडौंले यहि असोज १ देखि जुवातास खेलेको अभियोगमा ६२ जनालाई प्रक्राउ गरेको छ। जुवा तथा कौडाको खालबाट ९ लाख १२ हजार ८० रुपैया नगद बरामद गरेको छ । जिल्ला प्रहरी परिसर काठमाडौंका प्रवक्ता दिनेशराज मैनालीका अनुसार जुवा खेलेको आरोपमा ५७ जना र कौडा खेले खेलाएको आरोपमा ५ जना प्रक्राउ परेका छन् । जुवा सम्वन्धी ९ मुद्दा दर्ता गरेर अनुसन्धान भइरहेको छ । यस्तै दमक ८ बासबारी झापाबाट यहि शुक्रबार प्रहरीले करिव १ लाख ४२ हजार रुपैयाँ बराबरको पटाका बरामद गरेको छ । यस्तै कृष्णसरण ६ बाट ४१ हजार बराबरको पटाका प्रहरीले बरामद गरेको छ । चाडपर्वको बेला गाउँटोल तथा शहर बजारमा जुवातास र कौडा खेल्ने समुह सक्रिय हुने हुदा प्रहरीले विशेष निगरानी गरिरहेको छ । जिल्ला प्रहरी परिसर काठमाडौंका प्रवक्ता दिनेशराज मैनालीका अनुसार अवैध रुपमा जुवातास र कौडा खेले खेलाएमा प्रहरीले प्रक्राउ गर्नेछ । जुवा तास खेल्ने र खेलाउनेलाई तीन महिनासम्म कैद र ३० हजार रुपैयाँसम्म जरिवाना हुनेछ । उनी भन्छन्, घर परिवारमा रमाइलोको लागी खेल्न पाइयो । तर पैसाको चलखेल हुनेगरी, धेरै मानिस भेला भएर जुवातास खेल्नु खेलाउनु गैरकानुन हो ।' कुनै किसिमको चल वा अचल सम्पती वा प्रतिफल पाउने वा गुमाउने, हार्ने, जित्ने गरी बाजी थापी खेल्ने कुनै किसिमको खे वा प्रक्रियालाई जुवातासको रुपमा बुझिने मैनालीले बताए । मैनाली भन्छन्, 'जुवातास खेल्न कानुनले नै बर्जित गरेको छ । समाजमा झैझगडा हुने, ठुलो रकम चलखेल हुने र क्षणभरमै लाखौ रुपया हारजितमा सकिने हुन्छ । यसले समाजको शान्ति सुरक्षामा खलल पुराउछ । पटका पट्काउदा ठुला ठुला दुर्घटना हुनसक्छ । आगलागी हुनसक्छ । मानिसको ज्यानै जोखिममा पर्न सक्छ । मर्यादित तरिकाले चाडपर्व मनाउन सवैलाई अनुरोध छ।' जिल्ला प्रशासन कार्यालय काठमाडौंका प्रमुख घनस्याम उपाध्यायले कानुनको पालना गर्दै चाडपर्व मनाउन आग्रह गरेका छन् । पटका, आतिसबाजी तथा अन्य प्रज्वलनशील पदार्थको ओसारपसार, बिक्री वितरण र प्रयोग नगर्न, नगराउन उनले आग्रह गरेका छन् ।"
राष्ट्रपति भण्डारी साइत निकाल्ने कार्यक्रममा सहभागी,"काठमाडौं : राष्ट्रपति विद्यादेवी भण्डारी ललितपुरको ठेचोस्थित नवदुर्गा देवी नाचको १२ वर्षे मेला र श्वेत भैरव निकाल्ने साइत कार्यक्रममा सहभागी भएकी छिन्। सो अवसरमा राष्ट्रपति भण्डारीले नवदुर्गा देवीको पूजाआर्चना गरी टीका प्रसाद ग्रहण गरिन्। राष्ट्रपति भण्डारीलाई गोदावरी नगरपालिकाका प्रमुख गजेन्द्र महर्जन, ललितपुर जिल्लाका प्रमुख जिल्ला अधिकारी र जिल्लास्थित सुरक्षा निकायका प्रमुखहरुले स्वागत गरेका थिए । सोमबार ठेचो १२ वर्षे जात्रा अन्तर्गत आंग नाच अर्थात् १२ वर्षमा १ पटक मात्र श्वेत भैरवको नाच प्रस्तुत गरिएको छ ।"
तेलको ट्रक नियन्त्रणमा लिएर बिक्री गर्ने समूह पक्राउ,"सिमराः करिब ५० लाख मूल्य बराबरको तेल ट्रकसहित बीच बाटोमै बेपत्ता पारेर बिक्री गर्ने समूहलाई बारा प्रहरीले पक्राउ गरेको छ । परवानीपुर ५ बहुअरीस्थित मनोकामना आयल फुड प्रोसेसिङबाट २० हजार चार सय ७६ लिटर तेल लोड गरेर सिन्धुलीका लागि हिँडेको ट्रक बेपत्ता पारी तेल बिक्री गर्ने समूहलाई प्रहरीले पक्राउ गरेको हो । पक्राउ पर्नेमा ट्रकका चालकसहित चारजना रहेका छन् । जिल्ला प्रहरी कार्यालय बाराका अनुसार ट्रक चालक नुवाकोट शिवपुरी गाउँपालिका १ घर भई काठमाडौं बस्ने सुकमान नामाङ, रौतहट राजपुर नगरपालिका ६ घर भई गौर नगरपालिका १ बस्ने रमेश कुमार, रौतहट बृन्दावन नगरपालिका ६ बस्ने शेख कलाम, बृन्दावन नगरपालिका ८ बस्ने बैधनाथ साह तेलीलाई पक्राउ गरेको हो । असोज २८ गते परवानीपुरबाट प्र २०३००१ ख ४८१२ नम्बरको ट्रकमा तेल लोड गरेर सिन्धुलीको कमलामाईस्थित रोबिन सप्लायर्समा पुर्याउनुपर्ने भएपनि उक्त ट्रक बीच बाटोबाटै सम्पर्कविहीन भएपछि मनोकामना आयल फुड प्रोसेसिङले प्रहरीमा उजुरी दिएको थियो । उक्त उजुरीका आधारमा अनुसन्धान थालेको प्रहरीले कार्तिक ४ गते ट्रक चालक र त्यसपछि अन्यलाई पक्राउ गरेको हो । बाराका प्रहरी उपरीक्षक होबिन्द्र बोगटीले फोन रेकर्डका आधारमा ट्रक चालकलाई पक्राउ गरेपछि घटनामा संलग्न रहेका अन्यलाई पक्राउ गर्न सफल भएको जानकारी दिए । वीरगन्जस्थित अंजनी क्यारियर्सबाट ढुवानी भएको उक्त ट्रक कार्तिक ५ गते बाराको सिम्रौनगढ नगरपालिकाको बजारमा वेवारिसे अवस्थामा फेला परेको थियो । सिन्धुली नगएर बीचमा बेपत्ता भएको उक्त ट्रकको तेल भने रौतहटको गौर नगरपालिका वडा नं १ स्थित रमेश कुमारले भण्डारण गरेको अवस्थामा प्रहरीले फेला पारेको छ । प्रहरीले उक्त स्थानबाट तीन हजार एक सय ७० लिटर तेल र एक सय ५९ थान खाली कार्टुन फेला पारेको हो । प्रहरी उपरीक्षक बोगटीले प्राप्त प्रमाणका आधारमा तेल चोरी गरी बिक्री गरेको पाइएकाले चारजनालाई नियन्त्रणमा राखेर थप अनुसन्धान भइरहेको जानकारी दिएका छन् ।"
"यो गठबन्धन कसैका विरुद्ध होइन,उद्देश्य पवित्र छ : बाबुराम भट्टराई","काठमाडौंः नेपाल समाजवादी पार्टीका अध्यक्ष बाबुराम भट्टराईले लोकतन्त्रलाई सुदृढ गर्न गठबन्धन बनेको बताएका छन् । सोमबार राजधानीमा आयोजित चुनावी सभालाई सम्बोधन गर्दै लोकतन्त्रीक गणतन्त्रको रक्षा गर्न गठबन्धन बनेको उनको दावी छ। भट्टराईले भने,'यो गठबन्धन कसैका विरुद्ध होइन । लोकतन्त्रको सुदृढ गर्ने हो । सबै शक्तिहरुसँग सन्तुलित सम्बन्ध राखेर स्वाधिनताको रक्षा गर्न गठबन्धन बनेको हो । त्यसका लागि प्रमुख दलहरुबीच समझदारी बनाउन जरुरी छ । संस्थाहरुलाई बलियो बनाएर देशमा सुशासन कायम आवश्यक रहेको उनको भनाइ छ। उनले विकासको नीति सवालमा गठबन्धनका नेताहरुबीच मोटामोटी सहमति हुनुपर्ने बताए । भट्टराइले भने, यो सबैभन्दा पवित्र गठबन्धन हो । यो गठबन्धन प्रतिगमनलाई रोकेर राष्ट्रिय स्वाधिनताको रक्षा गर्ने गठबन्धन हो ।"
पाल्पामा झिनियाँ रोटीको व्यापार फष्टाउँदै,"तानसेन : तिहारको आगमनसँगै पाल्पामा झिनियाँ रोटीको व्यापार फष्टाउँदै गएको छ। तानसेनका हरेक गल्ली गल्ली, पसल पसलमा रङ्गी विरङ्गी झिनियाँ रोटी राखिएका छन्। एक हप्तादेखि पाल्पाका अधिकांश पसलहरूमा झिनियाँ रोटीको व्यापार सुरु भएको हो। तिहारको आगमनसँगै पाल्पामा झिनियाँ रोटीको व्यापार बढेको हो। यस वर्ष कोभिडको सक्रमण दर हटेपछि बजारमा चहल पहलसँगै झिनिया रोटीको व्यापार बढेको हो। तिहारमा रोटीको परिकारलाई शोभायमान बनाउन झिनियाँ रोटी मिसाउने प्रचलन बढेको हो। तिहारको आगमनसँगै तानसेन, रामपुर लगायत नेवारी बस्तीमा झिनिया रोटीले ढाकेको छ। पाल्पाका बजारमा झिनियाँ रोटी खरिद बिक्री गर्नेहरूको भिड बढेको छ। रामपुर नगरपालिकाका रुद्रनारायण श्रेष्ठले लामो समयदेखि झिनियाँ रोटी बनाएरै जीविकोपार्जन गर्दै आएका छन्। 'बाबु बाजेले पनि झिनियाँ रोटी बनाएर जीविकोपार्जन गर्नुभएको थियो, मैले पनि सानैदेखि त्यही काम सिके अहिले झिनियाँ रोटी बनाएर जीवन चलाएको छु,' रामपुर नगरपालिकाका रुदनारायण श्रेष्ठले भनेए। झिनियाँ रोटी बनाउन सके हुन्छ बजारको कुनै समस्या छैन घर घर बाटै बिक्री हुदै आएको उद्योगी श्रेष्ठले बताए। पाल्पाको तानसेन, रामपुर, हार्थाक, ताहुँ, सराई लगायतका अधिकाश नेवारी बस्तीमा झिनियाँ रोटी बनाउने ससाना घरेलु उद्योगहरू नै सञ्चालनमा छन्। विविध प्रकारका रोटीको परिकार खाने पर्वका रूपमा मनाइने तिहारमा घर घरमा झिनियाँ रोटी नपाके परिकार नै अपुरो हुन थालेको छ। रोटीको व्यापार बढेसँगै झिनियाँ रोटी उद्योगहरू पनि बढ्दै गएका छन्। रामपुरकी लक्ष्मी श्रेष्ठ झिनिया रोटी बनाएर बिक्री गर्ने त्यक्ष क्षेत्रकै पुरानो व्यापारी हुन। पाल्पाका बजारको नेवारी समुदायमा बढी चलन चल्तीमा रहेको झिनियाँ टोटी आजकल अन्य समुदायमा पनि लोकप्रिय बन्दै गएको छ। राम्रो, रङ्गी विरङ्गी, पकाउन पनि सजिलो, सबैले रुचाउने भएकोले तिहारमा झिनियाँ रोटीको बिक्री बढेको उद्योगी श्रेष्ठले बताइन। केही घर बस्तीमा मात्र सीमित रहेको झिनियाँ रोटी पछिल्लो समय देश भरी लोकप्रिय बन्दै गएको छ। चामल पिसेर मसिनो पिठो बनाइन्छ, पिठोलाई राम्ररी पकाएर आकर्षणका लागि विभिन्न थरीका खाने रंगहरू मिसाएर हाते मेसिन बाट यो रोटी बनाउने गरिन्छ। पकाउन सजिलो खान मिठो भएकाले पनि झिनिया रोटीको लोकप्रियता बढ्दै गएको छ। अन्य समयमा भन्दा तिहारको समयमा झिनिया रोटीको व्यापार बढी हुन्छ। पाल्पामा बजारमा ७० रुपैयाँ दर्जनदेखि ५ सय रुपैयाँ दर्जनसम्मका झिनिया रोटी बिक्री हुँदै आएका छन्। जागर मिहेनत गर्न सके झिनिया रोटीबाट राम्रो आम्दानी हुने तानसेन टक्सारकी झिनिया रोटी उद्योगी विष्णुमाया श्रेष्ठले बताइन्। श्रेष्ठले ३० वर्षदेखि तानसेनमा झिनियाँ रोटी बनाएर बिक्री गर्दै आएकी छन्। श्रेष्ठले महिला विकास शाखामार्फत १ सय जनाभन्दा बढी महिलाहरूलाई झिनियाँ रोटी बनाउन सिकाएको बताइन्। सिकाएका महिलाहरूले गाउँ गाउँमा झिनियाँ रोटी बनाएर आम्दानी गरेको उनको भनाइ छ। घरमै बसेर आम्दानी गर्न सकिने पेसा भएकाले पाल्पाका स्थानीय सरकारदेखि घरेलु तथा साना उद्योग कार्यालयले महिलाहरूलाई रोटी बनाउने तालिमदेखि मेसिनहरू सहयोग गर्दै आएको छ। झिनियाँ रोटीकै कारण पाल्पाका करिब २ सय परिवारले घरमै बसी बसी रोजगारी पाएका छन्। तानसेनको टक्सार, मखनटोल, भगवतिटोल, लगायतका नेवारी बस्तीका अधिकांश महिलाहरूको आम्दानी स्रोत नै झिनियाँ रोटी बनेको छ। यसबाट प्रति परिवारले वार्षिक २ लाखदेखि ६ लाख रुपैयाँसम्म आम्दानी गर्दै आएका छन्। पाल्पामा बनाएको झिनिया रोटी बुटवल, नारापणगढ, पोखरा, काठमाडौंसम्म बिक्री हुँदै आएको छ।"
उदयपुरमा हामी स्वयंसेवी अभियान शुरु,"उदयपुर: किशोर किशोरीलाई लक्षित गरी १ नम्बर प्रदेश सरकारले सञ्चालमा ल्याएको हामी स्वयंसेवी अभियान उदयपुरमा शुरु भएको छ। विद्यालयमा पढ्दै गरेका किशोर अवस्थाका विद्यार्थीलाई लागुऔषध तथा विपद् व्यवस्थापनका सवालमा सिर्जनात्मक अभ्यासमार्फत सचेतना जगाउने उदेश्यले आन्तरिक मामिला तथा कानून मन्त्रालयले कार्यक्रम सञ्चालमा ल्याएको हो। कार्यक्रम अन्तर्गत पहिलोचरणमा जिल्लास्थित सरोकारवाला निकायलाई अभियानबारे अन्र्तक्रिया गरी जानकारी गराइएको छ। त्यस लगत्तै त्रियुगा नगरपालिका ७ स्थित जनज्योति माध्यमिक विद्यालय चुहाडेमा विद्यार्थीसँग हामी स्वयंसेवी अभियान बिषयक अन्र्तरक्रिया गरिएको जिल्ला संयोजक उर्मिला आचार्यले जानकारी दिईन्। अन्तर्क्रियामा विद्यालयस्तरमा गरिने अभियानको काम, कर्तव्य, अधिकार, उद्देश्य र यसको महत्वका विषयमा जानकारी गराइएको उनले बताईन्। विद्यालय कार्यान्वयन समितिका संयोजक तथा प्रधानाध्यापक धर्मानन्द खतिवडा, शिक्षक नायक कीर्तिबहादुर खड्का र महिला शिक्षक लैगिंक फोकल पर्सन निर्मलाकुमारी राउतको उपस्थितिमा कार्यक्रम आयोजना गरिएको उनले बताईन्। यो अभियानले विद्यार्थीमा लागुऔषध र विपद् व्यवस्थापनका विषयमा शैक्षिक जनचेतना जगाउने, नैतिक चरित्रवान, जिम्मेवार र असल नागरिककारूपमा समाजमा स्थापित गर्न मद्दत पुर्याउने विश्वास लिइएको छ ।"
"सुनचादीको मूल्य स्थिर, कतिमा हुँदैछ कारोबार?",काठमाडौं : नेपाली बजारमा आज सुन र चाँदीको मूल्य स्थिर रहेको छ। सुन प्रतितोला ९४ हजारमा र चाँदी १२ सय १५ रुपैयाँमा कारोबार भइरहेको नेपाल सुन चाँदी व्यवसायी महासंघले जनाएको छ। महासंघकाअनुसार आइतबार सुन र चाँदी सोही मूल्यमा खरिदबिक्री भएको थियो। यस्तै तेजाबी सुनको मूल्य प्रतितोला ९३ हजार ५०० रुपैयाँ तोकिएको छ।
भक्तपुरका चिटिक्क पाटी,"भक्तपुर : भक्तपुरको नागपोखरी घुम्दै गर्दा थकाई लाग्यो ? चिन्ता नगर्नुहोस्। छेउमै पाटी (फल्चा) छ। जुन, चिटिक्क छ, सफा पनि छ। एकछिन थकाई मारेर नागपोखरी घुम्न सक्नुहुन्छ। नागपोखरीबाट दुई पाइला पश्चिम हिँडनुभयो भने अर्को एउटा पाटी पनि आउँछ। त्यहाँबाट दुईतीन पाइला अघि बढे अर्को पाटी पनि आउँछ। नामपोखरीदेखि महालक्ष्मी मन्दिरसम्मको झन्डै एक सय मिटरको दूरी (अर्थात, दुई मिनेटको हिँडाइ) मा आठ वटा सार्वजनिक पाटीहरू भेटिन्छन्। यी पाटीहरू सार्वजनिक प्रयोजनकै लागि बनाइएका हुन्। केही पाटीहरू फुटपाथमा बस्नेहरूको आ श्रमस्थल पनि बनेका छन्। फुटपाथमा बस्ने असहायहरू तिनै पाटीमै रात बिताउँंछन्। अन्नपूर्णकर्मीले रातको समयमा अवलोकन गर्दा दुई चार वटा पाटीमा त्यस्तो देखियो। जस्तो कि च्याम्हासिंहको पाटी। त्यहाँं रातको समयमा दैनिक तीन चार जना नै पाटीमा बास बस्ने गरेका भेटिए। उनीहरू सबै पुरुष थिए। दिनभरी ज्याला मजदुरी गर्ने र रातको समयमा छुट्टाछुट्टै रुपमा उनीहरू एउटै पाटीमा अलगअलग सुत्ने गर्छन्। यस्तै जगातीका पाटीमा भने नजिकैका गाउँबाट आउनेहरू बस्छन्। उनीहरू जगातीको पाटीमा बास बस्ने योजनासाथ आउने गरेको बताउँछन्। गाउँको टपरी, प्लेट बनाउने पातको भारी बोकेर आउँछन् र रात पाटीमा बिताउँछन्। बिहान सवैरै भक्तपुरका बजारमा सामान बेचेर घर फर्किन्छन। कहिलेकाहिँ पाटीमा नअट्दा खुला पेटीमा पनि रात बिताउने गरेको स्थानीयवासी बताउँँछन्। यसैगरी अन्य एकदुई वटा पाटीहरू रात बिताउने आधुनिक गेस्टहाउस बनेका छन्, विपन्न वर्गका लागि। उनीहरू आफूहरूका लागि यी पाटीहरू पवित्रस्थल भएको बताउँछन्। काभ्रेकी नानीमैयाँं तामाङ एकैदिन टपरीहरू बिक्री गरेर घर जान नभ्याउने भएकाले जगाती पाटीमा रात काटेर घर फर्किने गरेको बताउँछिन। अरु बेला त हामीलाई पेटीमै रात काट्न पनि समस्या छैन। तर, पानी पर्ने सिजनमा भने गाह्रो हुन्छ, उनले भनिन्। संख्याकै कुरा गर्ने हो भने दुई चार वटा पाटीमा झन्डै एक दर्जनले रात बिताउने गरेका छन्। बाँकी सबै पाटी सार्वजनिक प्रायोजनकै लागि प्रयोगमा छन्। भक्तपुरको सूर्यमढीमा रहेको पाटी स्थानीय पाका नागरिकको घाम ताप्न प्रख्यात छ। त्यहाँं बुढापाकाहरू जाडो याममा घाम तापेर बस्छन्। त्यो पाटीको आधा भागमा टोलबासीले खोलेको सार्वजनिक प्रगति पुस्तकालय छ भने बाँकी भाग खाली छ। धेरै मानिस त्यो पुस्तकालयमा दैनिक पत्रपत्रिकाहरू हेर्न पनि पुग्छन्। टोलका बुढाबुढीहरू दिनको समयमा घर नजिकका सार्वजनिक पाटीहरूमा पुग्छन् र आफना साथीसँग बसेर दिन बिताउँंछन्। यसले उनीहरूलाई घरमै एक्लै बस्नुपर्ने बाध्यताबाट पनि मुक्ति मिलेको छ। भक्तपुरको जुनसुकै वडामा प्रसस्तै पाटी छन्। एउटा वडामा एक दर्जनदेखि पाँंच दर्जनको हाराहारीमा सार्वजनिक पाटीहरू छन्। भक्तपुर नगरपालिकाले ती सबै पाटीहरूलाई संरक्षित गरेर चिटिक्क र राम्रा बनाएर राखेको छ। नगरपालिकाले वर्षेनी मर्मतसम्भार र जीर्णाेद्धार गरिँदै आएको छ। पछिल्लो समय सिद्धपोखरीको उत्तरमा रहेको पाटीको पुनर्निर्माण सम्पन्न भएको छ। हरेक वर्ष विभिन्न कारणले भत्केकाबिग्रेका पाटीहरूको जीर्णाेद्धार गरिने गरेको छ। यहाँ ससाना पाटीदेखि लामालामा पाटीहरू छन्। सानासाना पाटीहरू जताततै भेटिन्छन् भने लामा पाटीहरू भक्तपुर दरबार क्षेत्रमा छ। भक्तपुरका वडाहरू पाँच मिनेटको हिँडाइका दूरीमा छन्। देशकै सबैभन्दा बढी जनघनत्व भएको भक्तपुर नगरका वडा पाँचदस मिनेटको हिँडाइमै घुम्न सकिन्छ। यहाँका एउटै वडामा पनि ५३ वटासम्म पाटीहरू रहेको तथ्यांक छ। भक्तपुर नगरपालिका९ मा ५३ वटा पाटीहरू छन्। वडा नम्बर ९ का वडाध्यक्ष रवीन्द्र ज्याख्व भक्तपुरको पाटी यहाँका गौरवका प्रतीक भएको बताउँछन्। त्यसकारण नगरपालिकाले निरन्तर संरक्षण र सम्वद्र्धन गर्दै आइरहेको उनले बताए। भक्तपुर नगरपालिकाका प्रमुख सुनील प्रजापतिले अधिकांश पाटी उपभोक्ता समितिमार्फत बनाइएका हुन्। प्रजापतिले पाटी मात्र नभई अहिलेसम्म भक्तपुर नगरपालिकाले सम्पदाहरू पुनर्निर्माणको काम पनि गरिरहेको जानकारी दिए। उनका अनुसार एक सय २६ भन्दा बढी सम्पदाहरू पुनर्निर्माण भइसकेका छन्। संस्कृतिविद् ओम धौभडेलले कहिलेदेखि पाटी बनाइएका हुन् भन्ने इतिहास नभएको बताए। आराम गर्न, भजन गर्न र घामपानीबाट बच्न पाटी पौवा बनाइएको धौभडेलले बताए। भक्तपुरमा धेरै जात्राहरू हुने गर्दछन्। सबैको घर बाटोछेउमै हुँदैन। त्यसकारण भित्री गल्ली र अरु ठाउँबाट जात्रा हेर्न आउनेहरूलाई सजिलो होस् भनेर पाटीहरू बनाइएको उनले बताए। त्यही कारण धेरैजसो पाटीहरू दोबाटो तथा चौबाटोमा रहेको उनले बताए। दोबाटो र चौबाटोमा पाटी हुनुको कारण धेरै मान्छेहरू आराम गर्न आउँछन्। जहाँ जात्राहरू हुने गर्दछन् त्यही अनुकुलता अनुसार पाटीपौवा पूर्खाले बनाएको देखिन्छ, उनले भने, पाटीपौवाहरू वातावरण अनुकुलित गरी बनाइएका छन्। बुढापाकाहरूका अनुसार उहिलेउहिले (अहिले जस्तो गेष्ट हाउसहरू नभएको बेला) टाढाटाढाबाट आउनेहरूको रात कटाउने गन्तव्यस्थल नै पाटीहरू हुन्थे। यसकारण साधारणतया प्रत्येक पाटीसँगै त्यहाँ सार्वजनिक ढुंगेधारा भेटिन्छन्। कमलविनायकमा रहेको मानव कल्याण समाज सेवा घरका अध्यक्ष सुनिता चौलागार्इंले अलपत्रअसहायहरूको सुत्नेबस्ने ठाउँ पाटी भएको बताइन्। सेवा घरमा ल्याइएका असहायहरू भक्तपुरका पाटीबाट नै उद्दार गरेर ल्याएको छु, उनले भनिन्, प्रसस्त पाटी भएका कारण असहायहरू बाटोमा सुत्नुपर्ने अवस्था छैन। असहायहरूको टाउको छोप्ने ठाउँ नै पाटी भएका छन्, उनले भनिन्। भक्तपुरका पाटीपौवा दुई प्रकारका छन्। एकखालेको माथि छानो मात्रै छ। अर्को खालेमा एक तला र छानोे छ। दरवार स्क्वायर सुनढोका (गोल्डेन गेट) अगाडि रहेको पाटी त भाडामा लगाइएको छ। त्यहाँ पाराडाइज रेस्टुरेन्ट सञ्चालन भइरहेको छ।"
राष्ट्रपति भण्डारी साइत निकाल्ने कार्यक्रममा सरिक,"काठमाडौं : राष्ट्रपति विद्यादेवी भण्डारी ललितपुरको ढेचोस्थित नवदुर्गा देवी नाचको १२ वर्षे मेला र श्वेत भैरव निकाल्ने साइत कार्यक्रममा आज बिहान सरिक भएकी छन् । कार्यक्रममा उनले नवदुर्गा देवीको पूजाआर्चना गरी टीका प्रसाद ग्रहण गरेकी हुन् । राष्ट्रपति भण्डारीलाई गोदावरी नगरपालिकाका प्रमुख गजेन्द्र महर्जन, ललितपुर जिल्लाका प्रमुख जिल्ला अधिकारी र जिल्लास्थित सुरक्षा निकायका प्रमुखहरुले स्वागत गरेका थिए।  रासस"
मुस्ताङमा विदेशी पर्यटकको साइकलिङ मोह,"जोमसोम : मुस्ताङको जोमसोमदेखि मुक्तिनाथसम्मको २१ किमी दुरीमा पोर्चुगलका विदेशी पर्यटकले साइकलिङ यात्रा सुरु गरेका छन् । पर्वतीय भूगोल र उच्च उचाइको हिमाली जिल्ला मुस्ताङमा साइकलिङ यात्रा गर्न पोर्चुगलका पर्यटक आइतबार हवाई मार्गहुँदै मुस्ताङ आएको अन्नपूर्ण संरक्षणक्षेत्र आयोजना एक्याप जोमसोमले जनाएको छ । मुस्ताङमा पोर्चुगलका करिब ४ दर्जन बढी विदेशी पर्यटक मुस्ताङ आएको एक्याप जोमसोमका कार्यालय प्रमुख अशोक सुवेदीले जानकारी दिए । आइतबार पोखरा जोमसोम हवाई मार्गहुँदै उनीहरु मुस्ताङमा साइकलिङ यात्रा गर्न आएका हुन् । उनीहरुले ट्राभल एजेन्सीमार्फत स्वयं आफ्नो साथमै ती साइकलहरु जहाजबाट मुस्ताङ ल्याइएका हुन्। पूर्व र पञ्चिम दिशातर्फ अवस्थित प्राकृतिक सौन्दर्यताले भरिएको निलगिरी र धौलागिरी हिमालको छत्रछाँयामा बैकल्पिक पदमार्ग र मुख्य राजमार्ग प्रयोग गर्दै उनीहरुले जोमसोमबाट साइकलिङ यात्रा सुरु गरेका हुन् । पछिल्लो समय हिमाली जिल्ला मुस्ताङमा पुराना वैकल्पिक पदमार्गहरु सडक सञ्जालले मासिन थालेका छन् । बेनीजोमसोमकोरला मुख्य राजमार्ग र प्रत्येक स्थानीय तहका शाखा सडक विस्तारको क्रम बढेसँगै मुस्ताङका बैकल्पिक पदमार्ग मासिने क्रम बढेको हो । अन्नपूर्ण चक्रिय पदमार्गहुँदै मुस्ताङ आएका पर्यटक अहिले पदमार्ग नहुदा सडक मार्गबाटै पैदल हिँड्नुपर्ने बाध्यता छ । मुक्तिनाथदेखि लुप्रासम्म ट्रेकिङ पदमार्ग भएपनि त्यस यता घरपझोङ र थासाङ गाउँपालिका भित्रका ट्रेकिङ पदमार्ग ध्वंस्त भइसकेको छ । अहिले त्यहाँ ग्रामिण सडक विस्तार भइसकेको छ । यस्तै, जोमसोमबाट उपल्लो मुस्ताङ जाने पर्यटक पनि बैकल्पिक पदमार्ग नहुँदा मुख्य राजमार्ग हुँदै उपल्लो मुस्ताङ जाने गरेको पाइएको छ । उपल्लो मुस्ताङ र तल्लो मुस्ताङमा रिङरोड सडकले ट्रेकिङ पदमार्ग मासिएको हो । जोमसोमबाट पैदलै उपल्लो मुस्ताङ प्रस्थान गरेका विदेशी पर्यटक पनि सवारी साधनको धुलो र धुँवाले नाक मुख छोपेर हिँड्न बाध्य परेको छ ।"
यसरी मनाइयो कुकुर तिहार(तस्बिर),काठमाडौं : नेपालीको दोस्रो ठूलो चाड तिहारको तेस्रो दिन आज घरघरमा सुरक्षा गर्ने कुकुरलाई पूजाआराधनासहित मीठा मीठा खानेकुरा खान दिएर सम्मान गरी मनाइएको छ। कुकुर तिहार यमपञ्चक अर्थात् दीपावली पर्वको दोस्रो दिन पर्ने भए पनि यस वर्ष तिथि घटबढका कारण तेस्रो दिन पर्न गएको नेपाल पञ्चाङ्ग निर्णायक विकास समितिले जनाएको छ। समितिका सदस्य एवं वाल्मीकि विद्यापीठ धर्मशास्त्र विभागका अध्यक्ष प्राडा देवमणि भट्टराई नरके चतुर्दशी र कुकुर तिहार सूर्योदयकालमा चतुर्दशी भएको दिन मनाउनुपर्ने बताउँछन्। कार्तिक कृष्ण चतुर्दशीका दिन कुकुरलाई मीठामीठा परिकार खान दिए यमराजको ढोकामा द्वारपालका रुपमा बस्ने श्याम र सबल नामका कुकुरले यमलोक जाँदा बाटो छोडिदिने धार्मिक विश्वासका आधारमा कुकुर तिहार मनाउने गरिएको धर्मशास्त्रविद् प्राडा रामचन्द्र गौतमले राससलाई जानकारी दिए। वैवस्वत मन्वन्तरको कुलमा जन्मिएको कुकुरले धर्मराज युधिष्ठिरलाई स्वर्ग यात्रामा समेत साथ दिएको धार्मिक विश्वास छ। कुकुरलाई आज्ञापालक र सुरक्षामा भरपर्दो घरपालुवा जनावरका रुपमा लिइन्छ। घरमा कुकुर पाल्नाले मुटु र मधुमेह रोग लाग्दैन भनी विश्वास गर्नेहरुको सङ्ख्यासमेत बढ्न थालेको छ।
सम्झनामा किसन राई,"हङकङ : हङकङ नेपाली समाजका लौह पुरुष किसन राईको प्रथम स्मृति सभा सम्पन्न भएको छ। हङकङका आठ संस्थाहरु एभरेष्ट मिडिया, नेपाल आदिवासी जनजाती महासंघ ( हङकङ), गैह् आवासीय नेपाली संगठन (हङकङ), हङकङ नेपाली महासंघ, नेपाल चेम्बर अफ कर्मस हङकङ, नेपाली समाज हङकङ, किरात राई यायोक्खा, नेपाली पत्रकार संघ हङकङको संयुक्त आयोजनामा स्मृतिसभाको आयोजना गरिएको थियो। एभरेष्ट मिडियाका तर्फबाट डम्बरकृष्ण श्रेष्ठको अध्यक्षतामा सम्पन्न सभामा हङकङ स्थित नेपाली महावाणिज्यदूत उदयबहादुर राना, डाचुरा थापा, चेम्बरका अध्यक्ष लवकुमार गुरुङ, लेखक तथा सामाजिक अभियान्ता जुनु राना, कमल पौडेल, हेजेन राई, धिरज राई, महासंघ अध्यक्ष रीता गुरुङ, किरात राई यायोक्खा अध्यक्ष चन्द्रका राई, गैह्आवासीय नेपाली संघ महासचिव डिल्लीराम विश्वकर्मा, आदिवासी जनजाती महासंघ कृष्णराज लावती, नेपाली पत्रकार संघ उपाध्यक्ष ईन्द्र लक्सम, नेपाली समाज हङकङका संयोजक ईन्द्र वनेम, पत्रकार जेबी पुन मगर, ब्यवसायी शशिमदन राई लगायतले किसन राईसँगको सहकार्य, नेपाली समाजमा योगदान र उनको अभाव बारे आफ्नो स्मृति सुनाएका थिए। नेपाली पत्रकारिता मार्फत विकृती, विसङ्गती र समाजको खबरदारीमा बफदार राई हङकङेली समाजका अभिन्न पात्र थिए। हङकङको एकमात्र नेपाली भाषी मिडिया एभरेष्ट मिडिया मार्फत नेपालीहरुका समस्या, भोगाई, यर्थाथता र योगदानलाई संसारभरिका नेपालीहरुमाझ पुर्याउनका लागि किसनको अभिछिन्न पत्रकारिता सदैव सम्झन लायक थियो। वर्तमान आदिवासी जनजाती महासंघ, पत्रकार महासंघ हङकङका अध्यक्ष किसन दर्जन बढी नेपाली संस्थाका प्रर्वद्धक तथा प्रमुख जिम्मेवारीमा थिए। कार्यक्रममा दिवंगत राईलाई हङकङेली नेपाली समाजमा सदैव जिवन्त राख्नका लागि किसन राई स्मृति पुस्तक प्रकाशनका साथ उनले सञ्चान गर्ने एभरेष्ट मिडियालाई निरन्तरता दिने कार्ययोजना समेत प्रस्तुत गरिएको थियो। कार्यक्रमलाई शिक्षक तथा पत्रकार देवराज राईले संञ्चालन गरेका थिए। पत्रकार किसन राई ०२१ अक्टोबर ५ मा नेपाल सरकारबाट प्रदान गरिने सम्मान जनसेवा श्री पदक ग्रहण गर्न, आदिवासी जनजातीहरुको प्रथम अन्तराष्ट्रिय महाधिवेशनमा सहभागी हुन र केही समय साथीभाई तथा आफन्तसँगको भेटघाटका लागि नेपाल गएका थिए। नेपालको तातोपानी, बेनी, मुस्ताङ, घान्द्रुक लगायतका स्थानहरुको भ्रमण गर्ने क्रममा खोटाङको दिक्तेल स्थित रुपाकोट मझुवागढी नगरपालिका ८ दोर्पाचिउरी डाँडाको पंखु खोलाको भीरमा लडेर उनको निधन भएको थियो।"
सन्दीपा र श्रीचन्द्रलाई स्वर्ण,"काठमाडौं : नेपालका सन्दीपा अमगाईं र श्रीचन्द्र कार्कीले दोस्रो टोरोन्टो ओपन अनलाइन तेक्वान्दो पुम्से च्याम्पियनसिपमा स्वर्ण जितेका छन्। शुक्रबार र शनिबार भएको प्रतिस्पर्धामा साङ्रोक तेक्वान्दो डोजाङका सन्दीपा र श्रीचन्द्रले ३० वर्षमुनिको पेयर पुम्सेमा स्वर्ण जितेका हुन्। सन्दीपा र श्रीचन्द्रले ६:३५० अंक ल्याउँदै पहिलो स्थान हात पारेका हुन्। यस स्पर्धामा फ्रान्सको एक्टिभिटिच स्पोट्स् तेक्वान्दो डोजाङका फ्रान्सिस इसाबोय र राडिया गारगारीले रजत पदक जिते। उनीहरूले ५:४८० अंक बटुल्दा बेलायतको ब्लु वेभ डोजाङका गेरी रियली र कोटिन रियलीले ५:१५० अंकका साथ कांस्य पदक जिते। प्रतियोगितामा फ्रान्स, बेलायत, हङकङ, इजिप्ट, जर्मनी, अमेरिका, टर्की, ट्युनिसिया, इटाली, मेक्सिको, फिलिपिन्स, क्यानडा, चिली, ग्रिस, साउदी अरेबिया, इन्डोनेसियालगायत ३० राष्ट्रका खेलाडीले प्रतिस्पर्धा गरेका थिए।"
लागुऔषधसहित भक्तपुरबाट दुईजना पक्राउ,"भक्तपुर :भक्तपुर नगरपालिका १० कमलविनायकमा लागुऔषध विक्रीवितरण तथा ओसारपसार गरेको आरोपमा दुईजना पक्राउ परेका छन्। लागुऔषध विक्रीवितरण तथा ओसारपसार भइरहेको भन्ने विशेष सूचनाको आधारमा प्रहरीले दुईजनालाई पक्राउ गरेको हो । पक्राउ पर्नेहरुमा सिन्धुपाल्चोक भोटेकोशी गाउँपालिका १ घर भई हाल भक्तपुर नगरपालिका १० कमलविनायक बस्ने ३३ वर्षीय रविन तामाङ र सोही स्थान भइ हाल कमलविनायक नै बस्ने ३४ वर्षीया सुस्मिता खड्का रहेका छन् । प्रहरी वृत्त जगाती भक्तपुरबाट खटिएको प्रहरी टोलीले निजहरुको डेराकोठामा खान्तलासी गरी हेर्दा लागुऔषधसहित चोरी गरि राखिएका मोटरसाकलको हेल्मेटसमेत फेला पारेको महानगरीय प्रहरी परिसर भक्तपुरले जनाएको छ । कानुन बमोजिम बरामद गरी लागुऔषधसम्बन्धी कसुरमा उनीहरुलाई जिल्ला अदालत भक्तपुरमा पेश गरी थप अनुसन्धान कार्य भइरहेको जनाइएको छ । उनीहरुबाट लागुऔषधसहित मोटरसाइकल, हेल्मेट बरामद भएको परिसरका सूचना अधिकृत राजु पाण्डेले जनाए ।"
दुईजना राष्ट्रिय फुटबल खेलाडी सम्मानित,"भक्तपुर : भक्तपुरमा सोमबार फुटबलका दुईजना राष्ट्रिय खेलाडी सम्मानित भएका छन् । सिद्धी मेमोरियल भक्तपुर फुटबल क्लबले आयोजना गरेको शुभ दीपावली २०७९, नयाँ वर्ष नेपाल सम्वत् ११४३ को अवसरमा गरेका शुभकामना आदानप्रदान कार्यक्रममा अण्डर १९ का ती दुई राष्ट्रिय खेलाडी सम्मानित भएका हुन् । सम्मानित हुनेमा अण्डर १९ का सन्दीप कार्की र अण्डर १७ का रुवी बोगटी रहेका छन् । उनीहरु दुवैलाई भक्तपुर नगरपालिकाकी उपप्रमुख रजनी जोशीले सम्मान गरेकी हुन्। कार्यक्रममा उपप्रमुख जोशीले भक्तपुरलाई खेल क्षेत्रबाट पनि परिचित गराउन निरन्तर लागिरहेको बताइन् । खेलकुदले मानिसको जीवनलाई स्वस्थ्य राख्न सहयोग गर्ने भएकाले नगरपालिकाको नगरका प्रत्येक वडामा दुईदुई वटा व्यायामस्थलहरुको बन्दोबस्त गरेको उनले सुनाइन् । कार्यक्रममा भक्तपुर नगरपालिका ८ का वडा अध्यक्ष कृष्णप्रसाद कोजू, सिद्धी मेमोरियल अस्पतालमा प्रमुख समाजसेवी श्यामसुन्दर धौभडेल, एभरेष्ट इगलिश स्कुल भक्तपुरका संस्थापक प्रिन्सिपल भक्त राजभण्डारी, क्लबका अध्यक्ष राम प्रजापतिलगायले जिल्लाको खेलकुद विकासका विभिन्न पक्षहरुबारे चर्चा गरे ।"
"आज नरक चतुर्दशी, कुकुर तिहार","काठमाडौं : नेपालीको दोस्रो ठूलो चाड तिहारको तेस्रो दिन आज घरघरमा सुरक्षा गर्ने कुकुरलाई पूजाआराधनासहित मीठा मीठा खानेकुरा खान दिएर सम्मान गरी मनाइँदैछ। कुकुर तिहार यमपञ्चक अर्थात् दीपावली पर्वको दोस्रो दिन पर्ने भए पनि यस वर्ष तिथिको घटबढका कारण तेस्रो दिन पर्न गएको नेपाल पञ्चाङ्ग निर्णायक विकास समितिले जनाएको छ। समितिका सदस्य एवं वाल्मीकि विद्यापीठ धर्मशास्त्र विभागका अध्यक्ष प्राडा देवमणि भट्टराई नरके चतुर्दशी र कुकुर तिहार सूर्योदयकालमा चतुर्दशी भएको दिन मनाउनुपर्ने बताउछन्। कार्तिक कृष्ण चतुर्दशीका दिन कुकुरलाई मीठामीठा परिकार खान दिए यमराजको ढोकामा द्वारपालका रुपमा बस्ने श्याम र सबल नामका कुकुरले यमलोक जाँदा बाटो छोडिदिने धार्मिक विश्वासका आधारमा कुकुर तिहार मनाउने गरिएको धर्मशास्त्रविद् प्राडा रामचन्द्र गौतमले राससलाई जानकारी दिए। वैवस्वत मन्वन्तरको कुलमा जन्मिएको कुकुरले धर्मराज युधिष्ठिरलाई स्वर्ग यात्रामा समेत साथ दिएको धार्मिक विश्वास छ। कुकुरलाई आज्ञापालक र सुरक्षामा भरपर्दो घरपालुवा जनावरका रुपमा लिइन्छ। घरमा कुकुर पाल्नाले मुटु र मधुमेह रोग लाग्दैन भनी विश्वास गर्नेहरुको सङ्ख्यासमेत बढ्न थालेको छ। नरक चतुर्दशी आज बिहानै अरुणोदयकालमा विभिन्न तीर्थ, नदी वा तलाउमा गई स्नान, तर्पण गरेर यमदीप दक्षिण फर्काएर बाली बगाउनाले मृत्युपश्चात् नरकको दर्शन गर्नु नपर्ने धार्मिक विश्वासका कारण नरक चतुर्दशीमा नुहाउने विधिसमेत रहेको धर्मशास्त्रविद् गौतमले बताए। यसरी बत्ती बालेर बगाउनुलाई नरके बगाउने भनिन्छ। यमपञ्चक अर्थात् तिहारका पाँचै दिन तिलको तेल लगाएर स्नान गर्ने प्रचलन छ। यसो गरेमा शरीर स्वस्थ हुने आयुर्वेदिक मत छ। यसैले तिहार स्वास्थ्य सुरक्षाका दृष्टिले पनि महत्वपूर्ण पर्वका रुपमा मनाइन्छ।"
विदेशीलाई नागरिकता दिनबाट रोक्न एमालेलाई जिताउनुपर्छ : पूर्वमन्त्री पौडेल,"काठमाडौं : बागमती प्रदेशका पूर्व उद्योग, पर्यटन, वन तथा वातावरण मन्त्री शान्ति प्रसाद पौडेलले विदेशीलाई नागरिकता दिनबाट रोक्न एमालेलाई जिताउनुपर्ने धारणा राखेका छन् । एमाले रामेछापकाठमाडौं सम्पर्क मञ्चद्वारा आयोजित कार्यक्रममा उनले इमान्दार पूर्वक देशको विकास गर्छौं भन्ने जनशक्ति निर्माणका लागि एमालेलाई जिताउनुपर्ने धारणा राखेका हुन्। रामेछाप क्षेत्र नम्बर १ का प्रदेश सभा सदस्यको उम्मेदवारसमेत रहेका पौडेलले भने ,देश बचाउनु छ, राष्ट्र बचाउनु छ, विदेशीलाई नागरिकता दिनबाट रोक्नु छ, त्यसैले एमालेलाई जिताउनु आवश्यक छ। उनले कानुन निर्माणको विषय अहिले छाँयामा परेको बताएका छन्। जनताको पक्षमा कानुन निर्माण भयो कि भएन त्यसतर्फ कसैले ध्यान नदिएको उनको भनाई छ।कानुन कस्तो बन्यो, कति वटा कानुन बन्यो, जनताको पक्षमा बन्यो कि बनेन, के भयो भनेर हामीले प्रश्न गर्दैनौं।उनले भने, हामी खालि विकास निर्माण भयो कि भएन, काम भयो कि भएन, रोजगार पाइयो कि पाइएन भन्ने खालका कुरा अलि बढी उठ्ने गर्छ। पौडेलले कानुन निर्माण गरेर राज्यका स्रोत परिचालन र व्यवस्थित गरेर जाने बताए। उनले विकासलाई पाँच वटा पक्षबाट हेर्नुपर्ने धारणा राखे। पौडेलले भने,पूर्वाधार विकास, सामाजिक विकास, आर्थिक विकास र रुपान्तरण, वन वातावरण विकास, सुशासनलाई प्राथमिकतामा राखेर अगाडि बढ्नुपर्छ। उनले ज्ञानसहितको प्रमाणपत्र र सीपसहितको अनुहार भयो भने सुखी नेपाली समृद्ध नेपालको बाटोमा जान सकिने धारणा राखे। उनले देशलाई बचाउनका लागि एमालेले जित्नु आवश्यक भएको बताए। पौडेलले एमालेले सारेका एजेण्डा कार्यान्वयन गर्न र अगाडि बनाएको योजनालाई मूर्तरुप दिनका लागि एमालेलाई जिताउन आह्वान गरे। उनले भने, हिजो हामी प्रदेश सभामा थियौं, धेरै काम सुरुवात भएको छ, ति काम अधुरा छन्, अधुरा काम पूरा गर्न र समृद्ध रामेछाम निर्माणका लागि एमालेका उम्मेदवारलाई जित्नु आवश्यक छ।"
राज्यले अवसरको समान र न्यायोचित वितरण गर्नुपर्छः शेर्पा,"दोलखा : आगामी मंसिर ४ गते हुने निर्वाचनमा जनता समाजवादी पार्टी नेपालबाट प्रतिनिधि सभा सदस्य पदमा उम्मेदवारी दिएका दावा शेर्पाले राज्यले जनतालाई अवसरको समान र न्यायोचित वितरण गर्नुपर्ने बताएका छन् । अन्नपूर्ण पोष्ट्सँग कुराकानीको क्रममा उनले भ्रष्टाचार न्यूनिकरण गर्दै समाजमा विद्यमान बेथिति, विसंगति र सामाजिक कुरीतिको अन्त्य गरी स्वार्थरहित र समतामुलक समाज निर्माण गर्न आफूले उम्मेदवारी दिएको बताए । जनताले संवैधानिक अधिकार कार्यान्वयनको अनुभूति गर्नुपर्छ, आधारभूत आवश्यकता गाँस, बास, कपास, शिक्षा, स्वास्थ्य र रोजगारमा जनताको पहुँच स्थापित हुनुपर्छ ,' उनले भने । दोलखामा ग्रामिण विद्युतीकरण, खानेपानी विस्तार, पूर्वाधार विकास, युवा तथा खेलकुद क्षेत्रको विकास, गीत संगीत, कला, साहित्य, भाषा, धर्मको संरक्षणलगायत विषय आफ्नो प्रमुख एजेण्डा रहेको शेर्पाले बताए । दोलखामा उत्पादित कृषि उपजको उचित बजार व्यवस्थापन गर्ने, कृषि ऋण दुरुपयोग भइरहेकोले अनुगमन गरी वास्तविक किसानको पहुँमा पुर्याउने, जनताको वित्तीय पहुँच स्थापित गरिने, गाउँघरमा सञ्चालन गरिने परियोजनामा स्थानीयलाई सम्मानजनक शेयर दिइने, शेयर लगानीमा प्रोत्साहन गरिने उनले बताए । अर्थशास्त्र र अन्तराष्ट्रि कानुन विषयमा मास्टर डिग्रीसम्मको अध्ययन पुरा गरेका शेर्पाले आफू युवा, अल्पसंख्यक र एवम् निश्चल भावना लिएर निर्वाचनमा आएकाले परिवर्तन खोजिरहेका जनताको उपयुक्त उम्मेदवार आफू हुनसक्ने बताए । राजनीति मेरो व्यवसाय होइन, व्यवसायिक यात्राको क्रममा देश विदेश भ्रमण गर्दा त्यहाँको विकास प्रत्यक्ष अवलोकन गरेपछि आफ्नै गाउँघरलाई समृद्ध बनाउँदै लैजाने प्रेरणा मिल्यो र उम्मेदवारी दिएँ,' शेर्पाले भने । दोलखाबासीलाई कम्तिमा पनि मध्ययमस्तरको आयआर्जन हुने वातावरण बनाउने उनको योजना छ । विगत १० वर्षदेखि राजतीनिक गतिविधिमा सक्रिय रहँदै आएका उनी भीमेश्वर १ निवासी हुन् ।"
मूल्य नपाउँदा अकबरेबाट २५ करोड गुम्दै,"फिदिम : १० वर्ष अघिदेखि अकबरे खुर्सानीको खेती थालेका फिदिम ७ रानीटारका पूर्णबहादुर गुरुङले ९ वर्षसम्म सोचेभन्दा राम्रो आम्दानी लिए। राम्रो कमाइ गरेर हौसिएका उनले सालैपिच्छे अकबरे खेतीलाई विस्तार गरे। यो वर्ष उनले बारीमा हजार बिरुवा रोपे। नयाँ बिरुवामा राम्रो फल लाग्यो। यो वर्षमात्रै गुरुङले ११ पटक फल भित्र्याइसके। तर, अकबरेले विगतजस्तो मूल्य पाउन छाड्यो। बजार अभावमा उनले उचित मूल्यमा अकबरे बिक्री गर्न सकेका छैनन्। अघिल्लो वर्षसम्म प्रतिकिलो ४ सय ५० रुपैयाँसम्ममा अकबरेको कारोबार गरेका गुरुङले यो साल यो १ सय ५० रुपैयाँमा पनि बिक्री गर्न सकेका छैनन्। बिक्री नभएपछि अकबरे थन्काएर राखेको छु, गुरुङले भने पहिले उत्पादन कम हुँदा माग धान्न मुस्किल पर्यो। अहिले उत्पादन धेरै छ। तर, बजार अभावमा अकबरेले मूल्य पाउनै छाड्यो। फिदिम२ की नन्दकुमारी दुलालको समस्या पनि उस्तै छ। १० वर्षदेखि उनले अकबरे खेती गर्दै छन्। अघिल्ला वर्षसम्म घरैमा बेचेर राम्रो आम्दानी गरिरहेकी उनले यो वर्ष अकबरे बेच्न सकेकी छैनन्। दुःख गरेर उत्पादन गरेको अकबरे बिक्री गर्न नसक्दा उनी चिन्तित छन्। आम्दानीको मुख्य स्रोत नै अकबरे हो, दुलालले भनिन् बजार नपाउँदा अकबरे बिक्री हुनै छाड्यो। अकबरे बेच्न नपाउँदा आम्दानीको बाटो नै बन्द भयो। पछिल्लो पाँच वर्षयता पाँचथर जिल्लामा अकबरे खुर्सानीको व्यावसायिक खेतीमा किसानहरूको राम्रो लगाव छ। व्यावसायिक खेतीबाट किसानले अकबरेको उत्पादनलाई उल्लेख्य मात्रामा वृद्धि गरेका छन्। उत्पादनअनुसार बजार पाउन नसक्दा किसान समस्यामा परेका छन्। बगानमै पुगेर व्यापारीले उठाएको अकबरे यो वर्ष फाट्टफुट्ट मात्र बिक्री भएको छ। कृषि ज्ञान केन्द्र पाँचथरको तथ्यांकअनुसार विगत वर्षजस्तो अकबरेले मूल्य नपाउँदा यो वर्ष पाँचथरमा करिब २५ करोड मूल्य गुम्दै छ। तथ्यांकअनुसार जिल्लामा कुल २ सय ८० हेक्टर क्षेत्रबाट १ हजार ७ सय ८६ टन अकबरे उत्पादन हुन्छ। उत्पादित अकबरे २ सय ५० प्रतिकिलो बिक्दा ४२ करोड आम्दानी हुन्छ। तर, अहिले सय रुपैयाँदेखि १ सय ५० रुपैयाँसम्ममा पनि किसानले बेच्न सकेका छैनन्। उत्पादन राम्रो भए पनि मूल्य नहुँदा किसानले करिब २५ करोड रुपैयाँ गुमाउन बाध्य छन्। अकबरेले राम्रो मूल्य नपाउँदा करोडौं रुपैयाँ गुम्दैछ, कृषि ज्ञान केन्द्र पाँचथरका प्रमुख शालिकराम भट्टराईले भने कम मूल्यमा पनि किसानले अकबरे बेच्न सकिरहेका छैनन्। कृषिको व्यवसायीकरणका लागि दक्ष जनशक्ति मुख्य विषय हो। जनशक्ति पर्याप्त नभएका कारण कृषि ज्ञान केन्द्रले पनि बजारीकरणमा ध्यान दिन सकेको छैन। कृषि उपजको बजारीकरणमा राज्यको ध्यान नजाँदा बजार अभावमा करोडौं मूल्यबराबरको कृषि उपज खेर गइरहेको छ।"
सत्ता गठबन्धन एउटा पार्टी र एमाले अर्को पार्टी हो : ढुंगेल,"काठमाडौं : नेकपा एमालेका केन्द्रिय सदस्य कैलाश ढुङ्गेलले सत्ता गठबन्धन एउटा पार्टी र एमाले अर्को पार्टी रहेको बताएका छन्। नेकपा एमाले रामेछापकाठमाडौं सम्पर्क मञ्चले आयोजना गरेको कार्यक्रमलाई सम्बोधन गर्दै उनले सही विचार, पार्टी छान्न सकिएन भने नेपालको भविष्य अन्धकार हुने दाबी गरेका हुन्। उनले प्रश्न गरे, अहिले दोधारमा मुलुक उभिएको छ। अध्याँरो, बिना योजना, बिना भिजन, मिसनको बाटो रोज्ने कि सुखी नेपाली, समृद्ध नेपाल समाजवादको बाटो रोज्ने ? उनले नेपालले समृद्ध नेपाल सुखी नेपालीको बाटो रोज्ने कि, अपवित्र गठबन्धन रोज्ने जनताले फैसला गर्नुपर्ने बताए। उनले एमालेको बाटो सुखी नेपाली, समृद्ध नेपाल निर्माण र समाजवादको बाटो भएकोसमेत स्पष्ट पारे। विदेशीलाई नागरिकता दिनबाट रोक्न एमालेलाई जिताउनुपर्छ : पूर्वमन्त्री पौडेल रामेछापबाट प्रतिनिधि सभा सदस्यको उम्मेदवारसमेत रहेका ढुङ्गेलले भने,राष्ट्रियता, सुशासन, विकास, अन्तराष्ट्रिय सम्बन्ध, आधुनिक नेपाल बनाउने सबालमा माथि उठाउने हो भने एमाले रोज्नुको विकल्प छैन। ढुङ्गेलले काठमाडौंमा रहेका कार्यकर्ता र शुभेच्छुक भूगोलमा गएर एमालेका उम्मेदवारलाई जिताउन भूमिका खेल्नसमेत आग्रह गरे। बागमती प्रदेश सरकारका पूर्व आर्थिक मामिला तथा योजना मन्त्री ढुङ्गेलले भनेपूर्वाधार, कृषि, पर्यटन, उद्योग, खानेपानी, सिँचाइका जो हामीले गरिरहेका कामहरु अधुरा छन्, ती काम पूरा गर्नको लागि समृद्ध रामेछाप, सुखी रामेछाप बनाउनका लागि सूर्य चिन्हमा मतदान। कार्यक्रममा रामेछाप क्षेत्र नम्बर २ का प्रदेश सभा सदस्य मिलन घिसिङले एमालेका एजेण्डालाई स्थापित गर्न मंसिर ४ गते हुने निर्वाचनमा एमालेका उम्मेदवार विजयी हुनु आवश्यक रहेको बताए। उनले राजनीतिको संकट र आर्थिक संकट हटाउनका लागि पार्टीले जित्नै पर्ने आवश्यकता रहेको धारणा राखे।"
फूलै फूलको मौसम तिमीलाई,"काठमाडौं : यस वर्षको तिहारमा ९० प्रतिशत फूललको माग स्वदेशी उत्पादनले धानेको छ। फूललैफूललको पर्वका रूप लिइने पर्व तिहारमा अत्याधिक खपत हुने सयपत्री, गोदावरी र मखमली फूल धेरै स्वदेशमा नै उत्पादन भएको र बजारको मागलाई धान्न सहज भएको व्यवसायी बताउँछन्। मागको बाँकी १० प्रतिशत मात्रै भारतबाट आयात गरिएको उनीहरूको भनाइ छ। फ्लोरिकल्चर एसोसिएसन नेपालका अध्यक्ष मीनबहादूर तामाङ यसवर्ष फूललको आयात तुलनात्मक रूपमा कम भएको बताउँछन्। भन्छन्, स्वदेशी उत्पादनले नै बजारमा बढी हिस्सा ओगटेको छ। अध्यक्ष तामाङका अनुसार नेपालमा नै उत्पादन हुने फूललले वार्षिक २ अर्ब ३० करोड कारोबार गर्छ। यो गत आर्थिक वर्षको तथ्यांक हो। यसवर्ष अझै बढी हुने उनको भनाइ छ। यद्यपि सबै खालका फूलहरूमा वार्षिक साढे ६ अर्ब लगानी रहेको तामाङले बताए। फ्लोरिकल्चर एसोसिएसनका अनुसार मुलुकभर करिब ७ सयभन्दा बढी पुष्प व्यवसायी छन्। ती व्यवसायीबाट देशभरको ४८ जिल्लामा फूल खेती हुने गरेको छ। यो तथ्यांकलाई आधार मान्दा मुलुक क्रमशः फूलमा आत्मनिर्भर हुन लागेको देखिन्छ। तर, कोभिडपछि भने फूलको उत्पादन तथा कारोबार घटेको अध्यक्ष तामाङ बताउँछन्। भने, कोभिडपछि वार्षिक ३६ करोड बराबरको आयात भएको छ। नेपालबाट फूलको निर्यात पनि भएको छ। तर, त्यो ताजा फूलको नभई दाना बीउको हो। आजभन्दा १५ वर्षअघि मात्रै नेपालले वार्षिक १९ करोड निर्यात गर्ने अवस्थामा थियो। अन्य समयको तुलनामा तिहारको ५ दिन सयपत्री फूलको माग अत्यधिक हुन्छ। यतिबेला नपुग भएको यस्तो फूल मात्रै व्यवसायीले आयात गर्ने गरेको बताउँछन्। अध्यक्ष तामाङका अनुसार भ्यालेन्टाइनको समयमा भने चिसोको कारणले गर्दा गुलाबको फूल कम फुल्छ। त्यतिबेला भ्यालेन्टाइन डेलाई चाहिने फूलको ८० प्रतिशत नै आयात हुन्छ। हाईब्रिट फूलको बीउलगायत आयात हुन्छ। यद्यपि समग्रमा फूलमा नेपाल ९० प्रतिशत आत्म निर्भर छ। बाँकी १० प्रतिशतजति मात्रै आयात गर्नुपर्ने अवस्था छ, उनले थपे। तिहारमा फूलको महत्व तिहार हिन्दू धर्मावलम्बीहरूको महत्वपूर्ण चाडमध्ये एक हो। यो फूलैफूलको चाड पनि हो। संस्कृतविद् डा गोविन्द टण्डन तिहारमा विशेष गरेर भाई तथा दिदीबहिनीहरूको पूजा गर्नेदेखि घर, पसल सजाउन बढी फूलको प्रयोग हुने गरेको बताउँछन्। तिहारको मौसम पनि सयपत्री, मखमली र गोदाबरी फूल फुल्ने समय पर्छ। यतिबेला सयपत्री पानी नभएको डाँडाँमा समेत फुलेको हुन्छ। यसले मौसमलाई अझै रमाइलो बनाउँछ। फूलको महत्व राख्ने यो पर्व हो, सँस्कृतविद् डा टण्डन भन्छन्, सयपत्रीफूल सय पत्रमात्रै हुँदैन यसमा हजारौं पत्र पनि हुन्छन्। मखमली पनि धेरै चक्र भएका हुन्छन्। यस्ता खाले सबै फूलको धेरै पत्र हुनुको अर्थ यसले दाजुभाइहरूको लामो आयु गराउने भन्ने महत्व समेटिएको हुन्छ। दाजुभाइको लामो आयुका लागि यमपञ्चकमा दिदीबहिनीले मखमलीले पूजा गर्ने र माला लगाउँदा फूलजस्तै कहिल्यै नओइलिने आयु रहोस् भन्ने कामना गर्ने प्रचलन रहेको उनले बताए। यसर्थ लामो आयुको प्रतीक मखमलीलाई मानिने उनको भनाइ छ। गोदावरी विभिन्न रङका हुन्छन्। बरु सयपत्री १२ रङका हुन्छन्। तर, आजकल मखमली फूल हराउँदै जान थालेको छ। यसको जगेर्ना गर्नेतर्फ कोही पनि लागेका छैनन्, उनले थपे। पछिल्लो समय नेपालमा फूल व्यवसाय फस्टाउन थालेको संस्कृतविद् टण्डनको अनुभव छ। पहिला बाहिरबाट फूल असाध्यै आउने गरेकाले नेपालमा पनि फूल उत्पादन गर्नुपर्छ भन्ने अनुभूति भएर आफैंले पनि २०४८ सालतिर नर्सरीको काम थालेको सुनाउँछन्। यो काम पढे लेखेकाले गर्नुहुँदैन भन्ने धारणाले मुलुक परनिर्भरतिर धकेलिँदै थियो। यसैले म आफैंले पनि नेपाललाई फूलमा आत्मनिर्भर बनाउनुपर्छ भनेर एउटा नर्सरी खोलेको थिए, उनी भन्छन्, धेरै पहिला माली भन्नेले मात्रै ल्याएर बगैंचा लगाउँथे र प्रयोग गर्थे। अरू सबै भारतबाट आयात हुने र किन्ने प्रचलन थियो। तर, अहिले नेपाल फूलमा करिब आत्मनिर्भर हुने बाटोतर्फ लागिसक्यो। फूलमा २५ वर्षअघिको जस्तो अवस्था अहिले नभएको उनले बताए। व्यवसायीक रूपमा फूलको खेती हुनेदेखि ग्रामीण भेगमा पनि लगाउने प्रचलन बडेकाले फूलमा आत्मनिर्भरको बाटोमा गएको उनको अनुमान छ। अझै यो गति बढाए फूल निर्यात गर्न सक्ने अवस्था पनि आउने उनको भनाइ छ। बजारको अवस्था कोभिड महामारी अघिसम्म २ अर्ब ६२ करोड वार्षिक उत्पादन हुने गरेको थियो। कोभिडपछि बजार सुध्रिँदो अवस्थामा छ। फूलको माग क्रमशः बढ्दै गएको छ। यसअनुसार उत्पादन पनि बढाउँदै लगिएको छ। वार्षिक उत्पादन संख्यामा भन्दा पनि कारोबारमा नै हेरिने भएकाले पछिल्लो आर्थिक वर्ष वार्षिक २ अर्ब ३० करोड कारोबार गरिएको थियो। कोभिडपछि निर्यातको आँकडा तल झरेको छ। कोभिड अवधि र यसपछिको निर्यात सन्तुलन बिग्रिएको छ। यसअघि भने वार्षिक निर्यात ३ करोड बराबरको कारोबार हुन्थ्यो। विशेष गरी युरोपिएन मुलुकमा फूलको गानो तथा बल्ब (फूलको दाना) निर्यात हुन्छ। तर, ताजा फूलको खासै निर्यात छैन। मूल्य र माग बजारमा तिहार लक्षित सयपत्री, मखमली र गोदावरी माग उच्च छ। सयपत्री फूललको प्रतिमालाको थोक मूल्य ५० रुपैयाँदेखि ५५ रुपैयाँ छ। यो करिब १ मिटर लामो मालाको थोक मूल्य हो। तर, यसको खुद्रा मूल्य अधिकतम सय छ। खुद्रा व्यवसायीहरूले थोक मूल्यमा फूल ल्याएपछि सबै बिक्री पनि हुँदैन। कतिपय खेर पनि जान्छ। यसकारण खेर गएको पनि जोडेर माला बेच्नुपर्ने बाध्यताले मूल्य बढी जस्तो देखिएको व्यवसायी। स्थानीय जातको ठूला २३ मिटरमा गाँसिएको सयपत्रीको माला झन् महँगो पर्न जान्छ। ललितपुरको कोटडाँडाकी स्थानीय महिला तिहारका लागि बिक्री गर्न सयपत्री फूल टिप्दै । तस्बिर : अशोक दुलाल यस्तै, भाइटीकाको दिन दाजुभाइका लागि माला लगाउन विशेष रूपमा मखमलीको प्रयोग गरिन्छ। बजारमा यस्तो मालाको थोक मूल्य ४० रुपैयाँको हाराहारीमा छ। यसको खुद्रा मूल्य भने अधिकतम ८० रुपैयाँसम्म भएको उनको भनाइ छ। यसपछि गोदावरी उपभोक्ताका चाहनाअनुसार व्यवसायीले सस्तोदेखि महँगोसम्मका माला उपलब्ध गराएका छन्। उपभोक्ताको मागअनुसार बनाए ३४ हजार रूपैयाँ पर्नेसम्मको गोदावरीको माला तयार हुने व्यवसायीको भनाइ छ। बजारमा अघिल्लो वर्षको तुलनामा १० प्रतिशतदेखि १५ प्रतिशतसम्म फूलको माग बढेको छ। यसैले उक्त मागलाई ध्यानमा राखी उत्पादन पनि बढाउदै लगेका देखिएको संस्कृतविद् टण्डन बताउँछन्। उत्पादन यसवर्ष फूलल उत्पादन राम्रै भएको फूल व्यवसायीहरू बताउछन्। फ्लोरिकल्चर एसोसिएसन नेपालका अध्यक्ष तामाङका अनुसार यो वर्ष फूलको उत्पादन अन्य वर्षको तुलनामा राम्रो छ। यसकारण तिहारमा मात्रै २० लाख जति सयपत्रीको मात्रै मालाको कारोबार हुने अनुमान गरिएको छ। यसमध्ये १७ लाख माला नेपालकै उत्पादन रहनेछ। यसबाहेक ३ लाख जति माला मात्रै अपुगदेखिने भएकाले यति बराबरको माला भारतीय बजारबाट आयात गरेर बजार धान्नुपर्ने अवस्था रहेको देखिन्छ। पछिल्लो समय हाम्रो बजारलाई अपुगभन्दा बढी नै आयात भएको देखिन्छ। तर, नाफाको हिसाबले व्यवसायीले बढी लाभ लिन खोजेके बुझिन्छ। उत्पादन लागतको हिसाबमा भारतको भन्दा नेपालको बढी पर्छ। भारतबाट प्रतिमाला करिब १५ रुपैयाँमा नेपाल आइपुग्छ तर नेपाली फूलको उत्पादनको लागतै खेतमै ३५ रुपैयाँदेखि ४० रुपैयाँ पर्छ। यसैले भारतको ल्याउँदा नाफा बढी हुने भएकाले व्यापारीले भारतको बढी ल्याउन खोज्छन्। तर, १५ दिनअघि भारतबाट ल्याएको माला कोल्ड स्टोरमा राखेर बिक्री गर्ने भएकाले स्वास्थ्यको दृष्टिकोणले उपभोग गर्न त्यति उपयुक्त नहुने तामाङ बताउँछन्। पुष्प मेला र तिहार हरेक वर्ष तिहार नजिकिएसँगै फ्लोरिकल्चर एसोसिएसन नेपालले पुष्प मेलाको आयोजना गर्दै आएको छ। यसपटक पनि जावलाखेलमा गत बिहीबारदेखि आइतबारसम्म ४ दिने प्रदर्शनी सुरु गर्यो। सो प्रदर्शनीमा ५५ वटा स्टल छन्। यसमा व्यावसायिक कारोबार हुने स्टल ४९ वटा, ४ वटा सूचनामूलक स्टल र २ वटा व्यवसायीलाई प्रतिस्पर्धा गराएर पुरस्कार वितरण गर्ने स्टल छ। स्टलमा फुलाएको फूलमध्ये उत्कृष्ट ३ ओटा नर्सरीलाई पुरस्कृत गरिएको छ। व्यवसायको प्रबद्र्धन गर्न, व्यवसायीहरूलाई हौसला प्रदान गर्न र प्रतिस्पर्धाको भाव उत्पन्न गरेर गुणस्तरीय उत्पादन गर्न टेवा होस् भनेर पुष्प प्रदर्शनको आयोजना गरेको संस्थाका अध्यक्ष तामाङले बताए। यो मेलामा करिब ८० लाख बराबरको कारोबार हुने र ३७ देखि ४० लाखले अनुगमन गर्ने अपेक्षा राखिएको थियो। उनकाअनुसार शनिबारसम्मको कारोबार नै ६५ लाख रुपैयाँभन्दा माथिको भइसकेको र ३५ हजारले अवलोकन गरिसकेका छन्। अझै अन्तिम दिन आइतबारको समेत गर्दा अपेक्षा गरेभन्दा धेरै कारोबार र अवलोकन कर्ताको भ्रमण हुने उनको भनाइ छ।"
"काठमाडौंमा जुवा खेल्ने ६२ जना पक्राउ, नौ विरुद्ध मुद्दा दर्ता",काठमाडौं : नेपाल प्रहरीले काठमाडौंका विभिन्न स्थानमा जुवातास तथा कौडा खेल्ने ६२ जनालाई पक्राउ गरेको छ। जिल्ला प्रहरी परिसर काठमाडौंका प्रवक्ता प्रहरी उपरीक्षक दिनेशराज मैनालीले काठमाडौंका विभिन्न स्थानमा जुवातास खेलेको अभियोगमा नौ लाख १२ हजार ८० नगदसहित ६२ लाई पक्राउ गरिएको जानकारी दिए। पक्राउ परेकामध्ये नौ जनाविरुद्ध अदालतमा मुद्दा दर्ता गरिएको छ। प्रहरीले जुवा खेल्नेबाट रु छ लाख २७ हजार दुई सय ७० नगद र १३ बुक तास तथा कौडा खेल्नेसँग दुई लाख ८४ हजार सात सय नगद र १६ थान कौडा बरामद गरेको हो। प्रहरीले तिहारको समयमा ठूलो हारजित हुने गरी जुवातास खेलेको थाहा पाएमा प्रहरीलाई खबर गर्नसमेत आग्रह गरेको छ। रासस
यमपञ्चक र धनतेरस,"चारैतिर मखमली, सयपत्री र गोदावरी फूल फुलेका छन्। मौसम सफा छ। आकाश खुलेको छ। उत्तरतिर नीलो आवरणमा सेता हिमाल मुस्कुराएका छन्। हिन्दूहरूको दोस्रो ठूलो चाड तिहारले मन उमंग र आनन्दले प्रफुलित छ। यसै चाडसँग जोडिएर आउँछ, धनतेरस। कात्तिक कृष्ण त्रयोदशी तिथिमा धनतेरस पर्छ। सोही दिनदेखि यमपञ्चक सुरु हुन्छ। तिहारका पाँच दिनलाई यमपञ्चक भनिन्छ। लक्ष्मीपूजाको दुई दिनअघि पर्ने काग तिहारको दिन धनतेरस हो। यस दिनलाई धन त्रयोदशी पनि भनिन्छ। धनतेरसका दिन लक्ष्मी, गणेश र कुबेरजीको पूजा गरिन्छ। यसबाट दुःख, कष्ट, बाधा, व्यवधान हटेर सुख, शान्ति, समृद्धि, सद्भाव, आरोग्य प्राप्ति हुने र धनधान्यले पूर्ण हुने जनविश्वास छ। यसै दिन आयुर्वेदका प्रवर्तक धन्वतरीको जन्मोत्सव पनि मनाइन्छ। धन्वतरी देव समुन्द्र मन्थन गर्दा प्रकट भएका थिए। त्यसबेला उनको हातमा अमृतले भरिएको घडा थियो। उनी देवताको कल्याणका लागि प्रकट भएका थिए। उनलाई विष्णुको अवतारका रूपमा मानिन्छ। नेपाली समाजमा धनतेरस त्यति मनाउने गरिन्नथ्यो। नेपालको तराई क्षेत्र र भारतमा भने पहिलेदेखि नै प्रचलनमा छ। त्यसैको प्रभावले हिजोआज काठमाडौं उपत्यकालगायत सहरी क्षेत्रमा पनि धनतेसर मनाउने चलन बढेको छ। यसपालि धनतेरस शनिबार परेको थियो। शनिबार सामान खरिद गर्नु शुभ मानिँदैन। त्रयोदशी तिथि शनिबार साँझदेखि आइतबार साँझसम्म परेकाले सामानहरू आइतबार किनेर त्यसै दिन धनतेरस मनाउन पण्डितहरूले सुझाएका थिए। यस दिन धेरैजसोले सुनचाँदीका सिक्का किन्छन्। कतिपयले पित्तलका भाँडा किनेर त्यसमा चामल वा गुलियो मिठाई किनेर ल्याउँछन्। त्यसदिन धनियाँका दाना वा कौडा वा सक्खर किन्ने चलन पनि छ। झाडु वा कुच्चोलाई लक्ष्मीको स्वरूप मानिने भएकाले त्यसदिन झाडु किन्नु शुभ मानिन्छ। यी सामान लक्ष्मीपूजाका दिन पूजाका लागि किनिएका हुन्। धनतेरसका दिन साँझमा सामान किन्दा घरका ढोकामा ताल्चा लगाउने र अरूलाई हुनै पनि सामान दिने गरिन्न। यसो गरेमा लक्ष्मी रिसाउँछिन् भन्ने मान्यता छ। यस दिन साँझमा दक्षिणतिर फर्किएर द्वीप प्रज्ज्वलित गर्ने चलन छ। यसलाई द्वीप भनिन्छ। द्वीप बाल्नाले यमराज खुसी हुन्छन्। दुर्घटना र अकाल मृत्युको दोष हट्छ भनिन्छ। धनतेरसदेखि लक्ष्मीपूजासम्म एक जोडी ल्वाङ लक्ष्मीलाई चढाएमा पैसा टिक्छ भन्ने मान्यता छ। कतिपयले पहिला नै सुनचाँदीका गहना बनाउन अर्डर दिने र धनतेरसका दिन घरमा ल्याउँछन्। त्यसलाई लक्ष्मीपूजाका दिन पूजा गरेपछि नियमित लगाउने गर्छन्। प्रायः साना छोरी चेलीलाई यसैगरी गहना लगाइदिने चलन छ। धनतेरसका दिन गरगरहनाका साथै सुनका सिक्का वा असर्फी किन्ने गरिन्छ। नेपाल राष्ट्र बैंकले काठमाडौं बबरमहलस्थित नेपाल औषधि लिमिटेडको परिसरमा रहेको मुद्रा व्यवस्थापन विभागको टक्सार महाशाखाबाट सुनका असर्फी र चाँदीका सिक्का किन्न पाउने व्यवस्था मिलाएको छ। उच्च गुणस्तरको सुनबाट बनाइएको सिक्का नै असर्फी हो। यो चलनचल्तीको सुनको मूल्यभन्दा केही महँगो पर्छ। विभागले २५, ५ र १० ग्रामका असर्फी, लक्ष्मी, गणेश र गजलक्ष्मीको चित्र भएका चाँदीका सिक्का, १५ र ३० ग्रामका ९०० टचको सार्क सिक्का बिक्री गरिरहेको छ। महाशाखाले २५ ग्रामको असर्फी लगभग २१ हजार ७ सय र चाँदीको सिक्का १६ सय रुपैयाँमा बिक्री गरेको जनाएको छ। यसको मूल्य दैनिक सुन र चाँदीको मोलअनुसार फरक पर्छ। धनतेरसमा घरमा गहना भित्र्याउँदा लक्ष्मीको बास हुने विश्वास गरिन्छ। गच्छेअनुसार बालाऔंठी, कानमा लगाउने गहना पनि किनिन्छ। कतिले पूजाका सामग्री थाली, पञ्चपात्रो, कलश पनि किन्छन्। धनतेरसका दिन किनेका सामग्रीलाई घरको पूर्वउत्तर दिशामा राखिन्छ। लक्ष्मीपूजाका बेलामा ती सामग्रीलाई चलाइन्छ। यसबाट लक्ष्मी प्रसन्न भई धनधान्यले पूर्ण गराउँछिन् भन्ने जनविश्वास छ। यसदिन कतिपयले कमलको पुष्पासनमा बसेकी लक्ष्मी र गणेशको मूर्ति पनि किन्ने गर्छन्। कसैकसैले माटोको मूर्ति पनि घरमा ल्याउँछन्। यसबाट अन्नले घरमा भरिपूर्ण हुन्छ भन्ने मान्यता छ। लक्ष्मीको मूर्ति वा तस्बिर ल्याउँदा बसेको ल्याउने चलन छ। उभिएको ल्याए धन रहँदैन भनिन्छ। यस दिन कालो रङको सामान किन्नु पनि अशुभ मानिन्छ। धनतेरसदेखि तिहार सुरु हुन्छ। यसदिनदेखि बेलुका घरघरमा झिलिमिली बत्ती बालेर पूजा थालिन्छ। पहिलो दिन काग, दोस्रो दिन कुकुर, तेस्रो दिन गाई, चौथो दिन गोरु र पाँचौं दिन दाजुभाइको पूजा गरिन्छ। धर्मशास्त्रमा यमराजका दूतका रूपमा कागले काम गर्ने बताइन्छ। यसले संसारका प्राणी र यमराजको बीचमा सन्देश लैजाने र ल्याउने गर्छ भन्ने मान्यता छ। त्यसैले तिहारको पहिलो दिन कागलाई पूजा गरेर खाना खानदिने चलन छ। नदिए पाप लाग्छ भनिन्छ। सोही दिन पर्ने धन्वन्तरी दिवसलाई आयुर्वेदमा विश्वास गर्ने व्यक्तिहरूले निकै महत्व दिने गर्छन्। आयुर्वेदिक औषधिको प्राचिनकालदेखि नै प्राणीलाई रोगहरूबाट बचाउन र आयु बढाउनमा महŒवपूर्ण भूमिका छ। नेपाल धेरै थरीका जडीबुटीको भण्डार भएकाले यसको प्रयोगमा जोड दिन जरुरी छ। भनिन्छ छोरी हुने आमाबुबाले सकेसम्म धनतेरसमा सुनचाँदीको सिक्का वा असर्फी किने दुःख र समस्या आइपर्दैन। अरूले पनि किन्नु शुभ नै हो। हामी पनि धनतेरसमा क्षमता, रुचि र इच्छाअनुसार सुनचाँदी वा भाडावर्तन किनेर सुख, शान्ति र समृद्धि आर्जन गरौं।"
जलवायु परिवर्तनमा उदासीन दलहरू,"विश्वको शक्तिशाली राष्ट्र अमेरिकामा राष्ट्रपतिको चुनाव हुँदा राष्ट्रपति जो बाइडेनले उठाएको एउटा मुख्य मुद्दा जलवायु परिवर्तन थियो। ठूला राष्ट्रहरूमा पछिल्लो समय चुनावी मुद्दामा जलवायु परिवर्तनले मुख्य चासो पाएको छ। हुन पनि समकालीन विश्वलाई सबैभन्दा ठूलो चुनौती दिएको जलवायु परिवर्तनले नै हो। पृथ्वीको तापक्रम यसरी बढ्दै गएको छ कि मानव बसोबासका लागि नै चुनौती खडा भएको छ। खाद्य संकट निम्त्याउने ठूलो खतरा जन्मिएको छ। मानव जातिले सुविधाका लागि जति पनि आविष्कार र प्रविधिको विकास गर्यो, त्यसैको फलस्वरूप नै मानिसको जनजीवन तत्कालका लागि निकै सहज त भयो। तर, औद्योगिकीकरण र जीवाष्म इन्धनबाट चल्ने इन्जिनयुक्त मोटरगाडीका कारण पृथ्वीको तापक्रम वृद्धि भयो। पानी नपर्ने ठाउँमा पानी पर्ने, कहिले अति सुख्खा खडेरी लाग्ने त कहिले अधिक वर्षा हुनेजस्ता मौसमी परिवर्तनको लामो शृंखला जलवायु परिवर्तनका रूपमा देखा परेको छ। त्यसैले खेतीपाती र बालीनालीको चक्र परिवर्तनमात्रै होइन, उत्पादनमै ह्रास आएर खाद्यसंकटको खतरा पैदा भएको छ। अहिलेकै गतिमा पृथ्वीको तापक्रम वृद्धिदर कायम हुने हो भने आउँदो २०३६२०६५ मा नेपालको तापक्रम १३१८२ डिग्री सेल्सियसले बढ्ने पक्कापक्की छ। त्यो भनेको हाम्रा हिमालहरू हिऊँविहीन हुने खतरा हो। जसरी अरू मुलुकले जलवायु परिवर्तनलाई संवेदनशील तवरले लिएका छन्, त्यसरी नेपालले लिन सकेको देखिन्न। जब कि यसको प्रभावबाट जोखिमको चौथौं नम्बरमा यो मुलुक छ। पछिल्ला वर्ष वर्ष देखापरेका ठूलाठूला बाढीपहिरो र त्यसबाट भएको नोक्सानी नेपालले भोगिसकेको छ। हिमालमा हिऊँ पग्लिँदै जान थालेको छ। मानव जीवनको मुख्य एक आधार पानी हो, त्यही पानीको अभाव थुप्रै गाउँठाउँमा देखा परिसकेको छ। यस्तो संवेदनशील मुद्दामा राजनीतिक दलहरू भने उदासीन छन्। देशको मूल बागडोर सम्हाल्ने दलहरू नै यो मुद्दामा उदासीन हुँदा देशको मुद्दा बन्न नसकेको हो। मंसिर ४ गते प्रतिनिधि सभा र प्रदेश सभाको निर्वाचन हुँदैछ। दलहरूले घोषणापत्र ल्याउन पनि आनाकानी गरेका छन्। कुनै एजेन्डाविहीन तवरले चुनावमा जाँदैछन्। सोही समयताका विश्व अन्तर्राष्ट्रिय सम्मेलनमा जलवायु परिवर्तनका मुद्दाहरू बहस गरिरहेको हुनेछ। जतिबेला नेपालबाट प्रतिनिधित्व गर्नेहरूले नेपालको सन्दर्भ र क्षतिपूर्तिवापत पाउने आर्थिक पक्षलाई जोडतोड ढंगले उठाउनु पर्ने हुन्छ। त्यसको तयारी कति छ नेपालसँग ? यो एउटा प्रश्न हुनसक्छ। अर्कोतिर, हामी यसो गर्छौं नभनी चुनावमा गएका उम्मेदवारलाई जनताले कसरी मत दिने हो ? लिखित प्रतिबद्धता गरी चुनावमा जाने र त्यही आधारमा मत माग्ने प्रजातान्त्रिक शैलीमाथि नै दलहरूको यो हदको लापरवाही वास्तवमै अक्षम्य हो। २०७४ सालको चुनावमा दलहरूले घोषणापत्र ल्याएका थिए। त्यसमा जलवायु परिवर्तनको मुद्दा प्रमुख दलहरू एमाले, कांग्रेस र माओवादीले समेटेको देखिन्छ। तर के भने उनीहरूले जे लेखे, जे भने त्योचाहिँ गरेनन्। जब कि यिनै प्रमुख दलले नै यो ५ वर्ष मुलुकको शासनसत्ता सञ्चालन गरेका हुन्। एमालेले चुरे संरक्षणको कुरा प्रतिबद्धतामा राखेको थियो। फेरि माओवादी कांग्रेससँग मिलेर सरकारमा यसबीचमा गयो, जब कि कांग्रेसले पनि घोषणापत्रमा जलवायु परिवर्तनको जोखिमलाई न्यूनीकरणका लागि सामूहिक जिम्मेवारी सिद्धान्त अंगाल्ने जनाएको थियो। प्लास्टिकका झोलाको निषेधसम्मको कार्यक्रम एमालेले घोषणापत्रमा राखेर पनि कार्यान्वयन गरेन। कांग्रेसले भनेअनुसार युवा, विद्यार्थीलाई समावेश गरी अभियान सञ्चालन गरेन। भयो के भने यी सबै दलहरू सत्ता केन्द्रित राजनीतिमा मात्रै रुमलिए। देशको मुद्दा के भन्नेतिर भन्दा पनि कसको सरकार बनाउने र गिराउनेतिरै समय लगानी गरे। दलहरूलाई सरकारमा कसरी जाने भन्नेबाहेक ध्याउन्न रहेन। जब जनता नै जोखिममा छन् भने उनीहरूको राजनीति केका लागि, हिमालै नरहे, देशले भड्खालामा परे राजनीतिको के अर्थ ? दलहरूले जलवायु परिवर्तनलाई संवेदनशील रूपमा लिनुमात्रै पर्दैन, यसको जोखिम न्यूनीकरणको कार्यक्रम ल्याउनुपर्छ र कार्यान्वयन पनि अनिवार्य रूपमा गर्नुपर्छ। नोभेम्बरमा हुने संयुक्त राष्ट्रसंघीय जलवायु सम्मेलन (कोप २७) मा नेपालले यो मुद्दालाई जोडतोडका साथ उठाउँदै नेपालजस्ता जोखिमका देशका लागि अन्तर्राष्ट्रिय कार्यक्रम पनि ल्याउनुपर्छ। त्यतातिर दलहरूको ध्यान पुगोस्।"
"चक्कु प्रहारबाट सलमान रुस्दीको एक आँखाको ज्योति गुम्यो, एक हातले काम गर्न नसक्ने","न्युयोर्क : लेखक सलमान रुस्दीलाई गत अगस्टमा चक्कु प्रहार गरिएको थियो। चक्कु प्रहारबाट रुस्दीको एउटा आँखाको दृष्टि गुमेको छ। उनका एजेन्टले रुस्दीको एक आँखाको दृष्टी गुम्नुका साथै एक हातले काम गर्न नसक्ने भएका जानकारी दिएका छन्। रुस्दीका एजेन्ट एन्ड्रयू वाइलीले स्पेनिस पत्रिकालाई भने, 'उहाँको छातीमा १५ भन्दा बढी चोट लागेको थियो। यो निकै क्रूर आक्रमण थियो।' वाइलीले सलमान रुस्दी कहाँ बसिरहेका छन् भन्ने कुरा बताउन चाहेनन्। रुस्दीमाथि न्यूयोर्कमा आक्रमण भएको थियो । रुस्दीलाई सन् १९८८ मा लेखेका उपन्यास 'द सैटानिक भर्सेस' प्रकाशनमा आएदेखि नै ज्यान मार्ने धम्की आएको थियो। केही मुस्लिमहरूले यस पुस्तकलाई ईश्वरनिन्दाको रूपमा हेर्छन्। उपन्यास प्रकाशित भएपछि रुस्दी १० वर्षसम्म लुकेर बस्न बाध्य भएका थिए। रुस्दीमाथि अमेरिकी मूलका २४ वर्षीय हादी मथरले आक्रमण गरेका थिए। हाल उनी प्रहरी हिरासतमा छन् । 'उनको एउटा आँखाको दृष्टि गुम्यो। उनको घाँटीमा तीनवटा गम्भीर चोट लागेको थियो। हातको नसा काटिएका कारण एउटा हातले काम गर्न छोडेको छ,' वाइलीले भने। रुस्दी अझै अस्पतालमै छन् वा छैनन् भन्ने प्रश्नमा वाइलीले भने, 'म उहाँको बारेमा यो जानकारी दिन सक्दिनँ। उहाँ बाँच्नुहुनेछ  यो बढी महत्त्वपूर्ण हो।' रुस्दीलाई अगस्ट १२ मा न्यूयोर्कमा एक कार्यक्रममा सम्बोधन गर्न लाग्दा आक्रमण भएको थियो । एजेन्सी"
नेपाली उत्पादनलाई प्राथमिकता,"काठमाडौं : यसपटकको तिहारमा पुष्प व्यवसायीले नेपाली उत्पादनलाई नै बिक्रीको प्राथमिकतामा राखेका छन्। यसले फूलको व्यवसायमा लागेका कृषकलाई फाइदा पुग्ने देखिन्छ। तर, प्लास्टिकका फूलले पनि बजार ओगटेकाले नेपाली उत्पादनलाई मात्र प्राथमिकतामा राख्न समस्या भएको व्यवसायी बताउँछन्। वन तथा वातावरण मन्त्रालयले प्लास्टिकका फूलाई रोक लगाए पनि बजारमा बिक्री भइरहेको देखिएको फ्लोरिकल्चर एसोसिएसन नेपालका अध्यक्ष मीनबहादूर तामाङ बताउँछन्। भने, रोक लगाइयो। तर, बजारमा प्लास्टिकका पनि भित्रीएका छन्। यस विषयमा मन्त्रालयको वातावरण विभागमा कुरा गर्दा तिहारपछि अनुगमन गर्ने भन्छन्। तर, गर्नुपर्ने तिहार अघि हो, उनले भने। काठमाडौं, ललितपुर, भक्तपुर, नुवाकोट, धादिङ, कास्कीलगायत तराईका जिल्लाहरूमा सयपत्री फूलहरूमा लगाइन्छ। पोखरा ३१ लामास्वरा बेगनासतालका सूर्य लामिछानेले ३ रोपनीमा सयपत्री फूल उत्पादन गरेका छन्। भारतीय फूलभन्दा स्थानीय फूलाई महत्व दिन उनी बकैलाइ आग्रह गर्छन्। बाहिरबाट आउने फूलको तुलनामा स्थानीय फूल केहि महँगो परे पनि ठूला थुंगा र छिटो नबिग्रने उनी बताउँछन्। गतवर्ष तिहारमा १ रोपनीमा लगाएको फूलबाट उनले ६० हजार आम्दानी गरेका थिए। यसपटक तीन रोपनी जग्गामा डेढ लाख लागतमा फूल रोपेकोमा ४ लाख आम्दानी गर्ने योजना रहेको बताए। एउटा थुंगा फूलको मूल्य ४, वा ५ रुपैयाँ र एउटा मालाको मूल्य डेढसयदेखि २ सयमा बेच्ने थालेको लामिछानेले जानकारी दिए। वषौंदेखि मौरी पालन व्यवसायमा आबद्ध लामिछाने पछिल्लो पटक सयपत्री फूलको व्यवसाय गर्न थालेका छन्। तीन महिनामा तयार हुन्छ, माहुरी र फूलको घनिष्ट समबन्ध छ। त्यसैले फूल व्यवसाय प्रति आर्कषण बढ्यो, उनले भने। पोखरा ११ फूलबारीका सन्तोष भण्डारीले साडे दुई रोपनीमा सयपत्री फूल लगाएका छन्। विगत ७ वर्षदेखि फूल उत्पादन गर्दै आएका भण्डारीले कास्कीमा धेरै व्यवसायीहरू फूल उत्पादन गर्न थालेको बताउछन्। यसपटक पुष्प व्यवसायीले भारतबाट फूल ल्याउन रोक लगाउन पोखरा महानगरपालिकाका मेयर धनराज आचार्यलाइ ज्ञापनपत्र पनि बुझाएको पनि भण्डारीले जानकारी दिए। फ्लोरिकल्चर एसोसिएसन कास्कीका पूर्वअध्यक्ष दयाकुमार दुवाले सहरीको विकास सँगसँगै पुष्प व्यवसायको पनि विकास भइरहेको बताए। उनले पोखरामा उत्पादन भएका लोकल फूलहरू नै प्रयोग गर्न सबैलाई आग्रह गरे। सहकारीले गर्दै फूलको कारोबार यसपटक सरकारले तिहारमा फ्लास्टिकको माला बिक्रीमा प्रतिबन्ध लगाएको छ। त्यस्ता माला बिक्री गरे १ लाख जरिवाना गर्ने निर्णय गरेको छ। यसले स्वदेशको उत्पादन अझै खपत हुने व्यवसायीहरू बताउँछन््। फ्लोरिकल्चर सहकारीका बिक्री प्रबन्धक सन्तोष ढुंगानाका अनुसार तिहारको बेला सहकारीले मात्रै फूलको बिक्रीबा ५० लाखको कारोबार गर्ने गरेको बताए। तिहार सुरु भएसँगै दैनिक १० लाखको कारोबार हुने गरेको बिक्री प्रबन्धक ढुंगानाले बताए। तिहारमा मखमली, सयपत्री, गोदावरीलगायतका बिक्री राम्रो हुने गरेको उनी बताउँछन्। अन्य समयमा दैनिक ३ लाखसम्मको कारोबार हुने गरेको सहकारीले जनाएको छ। एभरेस्ट प्लोलोरिकल्चर एण्ड भेजिटेबल फार्म चागुनारायण भक्तपुरका सञ्चालक रामेश्वर बासीले तिहारमा फूल बिक्री गर्न समस्या नहुने बताउँछन्। सयपत्री लिन फार्ममै आउँछन्। हामी बिच पनि कारोबार हुन्छ। फूल बेच्न यो राम्रो समय हो, उनले भने। स्वदेशी उत्पादन पहिलाको तुलनामा धेरै भए पनि अझै विदेशी आयात बन्द गर्न नसकेको उनले बताए। भन्सार तिरेरभन्दा पनि लुकिछिपी आएको छ, उनले भने। पुष्प व्यवसायी राजु शाही विगतको जस्तो धेरै चहलपहल नभए पनि कारोबार भने सामान्य रूपमा दैनिक भइरहेको बताउँछन्। फ्लोरिकल्चर एसोसिएन नेपालका सल्लाहकारसमेत रहेका शाही अहिलेको समयमा भन्दा चिसो मौसममा भने फूलको माग धान्न स्वदेशी उत्पादनले नसकेको बताउँछन्। ललितपुरको कोटडाँडाकी स्थानीय महिला तिहारका लागि बिक्री गर्न सयपत्री फूल टिप्दै । तस्बिर : अशोक दुलाल"
के युक्रेनले 'डर्टी बम' प्रयोग गर्दै छ?,"किभ : किभले रेडियोधर्मी सामग्रीले भरिएको परम्परागत विस्फोटक 'डर्टी बम' प्रयोग गर्न सक्ने रुसको दावीलाई युक्रेनले अस्वीकार गरेको छ। युक्रेनी राष्ट्रपति भ्लादिमिर जेलेन्स्कीले रुसले आरोप लगाउनुको अर्थ रुसले नै यस्तो आक्रमणको तयारी गरिरहेको बताए। युक्रेनका सहयोगीहरूले पनि यो दाबी अस्वीकार गरेका छन्। रुसी आक्रमणलाई बढावा दिने बहाना बन्ने कुनै पनि कारबाही नगर्ने अमेरिकाले बताएको छ। यसअघि रुसी रक्षामन्त्री सर्गेई शोइगुले आफ्ना बेलायती समकक्षी बेन वालेससँग फोनवार्ताका क्रममा डर्टी बमसँग सम्बन्धित बयान दिएका थिए। उनले किभद्वारा उत्तेजित गर्ने खालको 'डर्टी बम' प्ररयव्ग गर्ने कुरामा आफू चिन्तित भएको बताए। आइतबार, सर्गेई शोइगुले बेलायतलगायत फ्रान्स र टर्कीका रक्षा मन्त्रीहरूसँग उक्त कुरा गरे। तर, उनले आफ्नो दाबीलाई पुष्टी गर्ने कुनै ठोस प्रमाण भने दिएनन्। यसको जवाफ दिँदै जेलेन्स्कीले रसियासँग युद्धसँग सम्बन्धित सबै खराब (डर्टी) चीजको स्रोत' भएको आरोप लगाए। यसैबीच, बेलायतका रक्षा सचिव बेन वालेसले सर्गेई शोइगुको 'युक्रेनले पश्चिमी देशहरूको निर्देशनमा आफ्नो योजना बनाउँदै' भन्ने आरोपलाई खारेज गरेका छन्। उनले यस्ता दाबी गरेर युद्ध चर्काउने बहाना बनाउन नहुने चेतावनी समेत दिए। बीबीसी"
अर्पण शर्माद्वारा स्मरण शक्तिमा दोस्रो विश्व रेकर्ड कायम,"काठमाडौं : अर्पण शर्माले स्मरण शक्ति विधामा दोस्रो विश्व रेकर्ड कायम गरेका छन्। विश्व कीर्तिमानको प्रमाणपत्र लन्डनको वल्र्ड बुक अफ रेकर्ड को कार्यालयबाट नेपाल आएलगत्तै उक्त रेकर्ड सार्वजनिक भएको हो । पूर्वप्रधानमन्त्री एवं नेकपा (एमाले) का अध्यक्ष केपी ओलीले आइतबार शर्मालाई बधाई दिँदै नयाँ विश्व रेकर्डको प्रमाणपत्र हस्तान्तरण गरे। मेमोरी किङ को नामले परिचित शर्माले एक मिनेटमा ८३ वस्तुको क्रम स्मरण गरेर रचेको उक्त विश्व कीर्तिमान कायम गरेका हुन्। उनले ध्यान, साधना र मेमोरी टेक्निकलले यो सम्भव भएको बताए। उनले यसअघि सन् २०१५ मा १ मिनेटमा ४२ वस्तुको क्रम स्मरण गरेर विश्व कृतिमान कायम गरेका थिए। भेटमा पूर्वप्रधानमन्त्री ओलीले यो कसरी सम्भव छ भन्नेबारेमा प्रश्न गरेका र ध्यान र साधनाबाट गर्न सकिने आफूले बताएको उनले जानकारी दिए। पूर्वप्रधानमन्त्री ओलीले अर्को सफलताका लागि शुभकामना दिएका उनले बताए। उनले विश्व रेकर्डको प्रमाणपत्र सम्पूर्ण नेपालीको सफलता भएको आफूलाई महसुस भएको र आगामी दिनमा अझै वल्र्ड रेकर्ड राखेर नेपालको नाम विश्वसामु फैलाउने बताए। रासस"
आज महाकविको ११४ औं जन्मजयन्ती मनाइँदै,"काठमाडौं : नेपाली साहित्यका विराट प्रतिभा महाकवि लक्ष्मीप्रसाद देवकोटाको एक सय १४ औँ जन्मजयन्ती सोमबार स्वदेश र विदेशमा विभिन्न कार्यक्रमको आयोजना गरी मनाइँदैछ। महाकवि देवकोटाको जन्म विसं १९६६ मा कार्तिक कृष्ण औँसीअर्थात् लक्ष्मीपूजाका दिन काठमाडौंको डिल्लीबजारमा भएको थियो। दश वर्षको उमेरमा कविता लेख्न सुरु गरेका देवकोटाका थुप्रै महाकाव्य, खण्डकाव्य, निबन्ध, कथा, नाटक, उपन्यास, गीत, समालोचना र फुटकर कविता प्रकाशित छन्। उनले नेपाली साहित्यलाई सयभन्दा बढी कृति दिए। यी कृतिका माध्यमबाट देवकोटाले नेपाललाई अन्तर्राष्ट्रियस्तरमा चिनाए। नेपाली साहित्यमा आधुनिक महाकाव्य लेखनको थालनी गर्नुभएका देवकोटाको मुनामदन खण्डकाव्य नेपाली भाषामा प्रकाशित हालसम्म सबैभन्दा बढी बिक्री भएको पुस्तक हो। नेपाली साहित्यमा स्वच्छन्दतावादीप्रगतिवादी धाराका प्रवर्तक देवकोटाका रचनामा मानवतावाद, प्रकृतिप्रेम र क्रान्तिकारिता झल्कन्छ। उहाँका सिर्जनामा पूर्वीय र पाश्चात्य दर्शनको संयोजन पाइन्छ। भारतका महापण्डित राहुल साङ्कृत्यायनले देवकोटा एक्लैलाई भारतका महाकवि सुमित्रानन्दन पन्त, जयशङ्करप्रसाद र सूर्यकान्त निरालाको संयुक्तरूपसँग तुलना गरेका थिए भन्ने मान्यता छ। नाट्यसम्राट बालकृष्ण समले देवकोटा मुनामदन, शाकुन्तल महाकाव्य र पागल कवितासँगै तीनपटक जन्मेको बताएका थिए। विदेशी भाषामा नेपाली कृतिको अनुवाद र विदेशमा भएका विभिन्न सम्मेलनमा नेपालको प्रतिनिधित्व गरी नेपाली साहित्यको विश्वव्यापी प्रचारप्रसारमा समेत उनले महत्वपूर्ण योगदान दिएका छन्। महाकवि देवकोटाले अङ्ग्रेजी साहित्यका फ्रान्सिस बेकन, चाल्र्स ल्यासजस्ता १५ जना गद्य लेखकका निबन्धको चयन गरी विसं १९९७ मा प्रसिद्ध प्रबन्ध सङ्ग्रह प्रकाशित गरे। विसं २०१६ मा उनी शिक्षा तथा स्वायत्त शासनमन्त्री हुँदा नेपालभर नेपाली भाषालाई अनिवार्य विषयका रूपमा लागू गराएका थिए। हाल त्रिभुवन विश्वविद्यालय कीर्तिपुरको जग्गा पनि उनकै शिक्षामन्त्रीत्वकालमा व्यवस्था गरिएको हो। जसले विश्वविद्यालयको पूर्वाधारका लागि काम गरेको छ। वर्तमान नेपाल प्रज्ञाप्रतिष्ठानको स्थापनामा सक्रिय योगदान दिनु देवकोटाको अविस्मरणीय देन मानिन्छ। तीन महिनामा शाकुन्तल महाकाव्य, दश दिनमै सुलोचना महाकाव्य र एकै दिनमा कुञ्जिनी खण्डकाव्य लेखेका देवकोटामा तुरुन्त कविता लेख्नसक्ने आशु कवित्वको क्षमता थियो। देवकोटाको कविप्रतिभा, कविताको गुणात्मक मूल्य र सङ्ख्यात्मक योगदान आज पनि अद्वितीय छ। चरम आर्थिक अभाव र पारिवारिक वियोगसँगै राजनीतिकरुपमा पनि देवकोटा पनि सक्रिय भएका थिए। यसका बाबजुद पनि उच्चस्तरका साहित्य नेपाल र नेपालीलाई प्रदान गर्नु उनको साहित्यिक विशेषता हो । विसं २००२ मा किनेर २००४ सालमा देवकोटा सरेका मैतीदेवीस्थित घरलाई गत असोजदेखि महाकवि लक्ष्मीप्रसाद देवकोटा सङ्ग्रहालयका रुपमा स्थापित गरिएको छ। महाकवि देवकोटाले पागल कवितालाई आफैँले अङ्ग्रेजीमा अनुवाद गरे। उनले पाश्चात्य ग्रीसेली स्रोतबाट अनेकौँ गाथाको नेपालीकरण गरेका छन्। विसं २०२४ मा प्रकाशित भएको मायावीनी सुन्दरी प्रोजर्पिना जस्ता खण्डकाव्य र प्रमिथस महाकाव्य यसका उदाहरण हुन्। देवकोटाको एकमात्र उपन्यास चम्पा हो। नेपाली साहित्यमा महत्वपूर्ण योगदान दिएका देवकोटाको निधन २०१६ साल भदौ २९ गते भएको थियो। महाकवि देवकोटा जयन्तीका अवसरमा गत शुक्रबारदेखि नै साताव्यापी कार्यक्रम भइरहेको छ। यस अवसरमा आज पनि विभिन्न कार्यक्रम गरी देशभर देवकोटा जयन्ती मनाइने जनाइएको छ। रासस"
नेपालमा पहिलोपटक कोरोनाको नयाँ सब भेरियन्ट भेटियो,"काठमाडौंः नेपालमा पहिलोपटक कोरोना भाइरसको नयाँ सब भेरियन्ट एक्सबीबी भेटिएको छ । स्वास्थ्य तथा जनसंख्या मन्त्रालयका अनुसार पहिलो पटक एक जना नेपालीमा नयाँ सब भेरियन्ट एक्सबीबी भेटिएको हो । राष्ट्रिय जनस्वास्थ्य प्रयोगशालामा गरिएको जिनोमिक सिक्वेन्सिङका क्रममा नयाँ सब भेरियन्ट एक्सबीबी भेटिएको हो । गत २१ साउन देखि १४ असोजसम्म कोभिड १९ को विभिन्न उमेर समूहका व्यक्तिहरुबाट संकलित नमूनाहरुको छनौट गरी केही नमूनाहरुको जिनोमिक सिक्वेन्सिङ गर्दा ओमिक्रोनको सबभेयिन्ट एक्सबीबी पहिचान भएको स्वास्थ्य मन्त्रालयले जनाएको छ । विश्व स्वास्थ्य संगठनका अनुसार अहिलेसम्म सो भेरियन्ट विश्वका २६ देशमा पुगिसकेको छ । यो विगतका भेरियन्ट र सब भेरियन्ट भन्दा निकै धेरै संक्रामक रहेको बताइएको छ । स्वास्थ्य मन्त्रालयका सहप्रवक्ता डासमीर कुमार अधिकारीले जारी गरेको विज्ञप्तीमा भनिएको छ, सो भेरियन्ट हाल विभिन्न देशहरुमा फैलिरहेको र कोभिड१९ को संक्रमण बढेको देखिएको छ। दिपावली तथा छठ जस्ता चाडपर्वको समयमा जमघट बढी हुने भएकोले कोभिड१९ तीव्र गतिमा फैलिने संभावना उच्च रहेकोले संक्रमण रोक्न हामी सबै सचेत र जिम्मेवार बनी जनस्वास्थ्यका मापदण्डहरुको (जस्तै मास्कको उचित प्रयोग गर्ने, भौतिक दुरी कायम गर्ने, बेलाबेलामा साबुनपानीले हात धुने) पालना गर्न गराउन सबैको जानकारीको लागि विनम्र अनुरोध गर्दछौं ।"
नेपाली कांग्रेसको सङ्कल्प पत्र सार्वजनिक नहुने,"काठमाडौं : नेपाली कांग्रेसको सङ्कल्प पत्र सार्वजनिक नहुने भएको छ। कांग्रेसका मुख्य सचिव कृष्णप्रसाद पौडेलले एक विज्ञप्ति जारी गर्दै अर्को सूचना नहुञ्जेलसम्मका लागि स्थगन गरिएको जानकारी दिएका छन्। यस अगाडि कांग्रेसले आइतबार साँझ ५ बजे सार्वजनिक गर्ने भनिएको प्रतिनिधि सभा र प्रदेश सभा सदस्य निर्वाचन २०७९ को संकल्प पत्र सभापति शेरबहादुर देउवाले नभ्याएपछि सोमबार बिहान साढे १० बजेमात्र सार्वजनिक गर्ने कार्यतालिका बनाइएको थियो । जारी विज्ञप्तिमा भनिएको छ, प्रतिनिधि सभा र प्रदेश सभा सदस्य निर्वाचन २०७९ नेपाली कांग्रेसको सङ्कल्प पत्र नेपाली कांग्रेसका सभापति एवं सम्माननीय प्रधानमन्त्री शेरबहादुर देउवाबाट २०७९ कार्तिक ७ गते बिहान १०:३० बजे सार्वजनिक गरिने भनिएकोमा उक्त कार्यक्रम अर्को सूचना नहुञ्जेलसम्मका लागि स्थगन गरिएको व्यहोरा यसै विज्ञप्ति मार्फत जानकारी गराइन्छ । एमालेविरुद्ध निर्वाचनमा मोर्चाबन्दी गरेको सत्ता गठबन्धनमा आबद्ध दलहरुले निर्वाचन घोषणा पत्र छुट्टाछुट्टै सार्वजनिक गर्ने तयारी गरेका छन्।"
यति धेरै खेलाडी किन भए घाइते ?,"काठमाडौं : नवौं राष्ट्रिय खेलकुद प्रतियोगिताअन्तर्गत कात्तिक १ गते एपीएफ क्लब र लुम्बिनी प्रदेशबीच भलिबलको क्वार्टरफाइनल खेल चलिरहेको थियो। तेस्रो क्वार्टरफाइनलको दोस्रो सेट चलिरहँदा तीन खेलाडी लगातार गम्भीर घाइते भए। जसमा एपीएफका रुपिन्द्र गैरे र टेकराज अवस्थी अनि लुम्बिनीका विजय परियार थिए। खुट्टामा चोट लागेका तीनै जनालाई अस्पताल पठाइएको थियो। त्यसपछि क्वार्टरफाइनल खेल स्थगन गरिएको थियो। उनीहरू पुरानै म्याटमा खेल खेलाएका कारण चिप्लिएर घाइते भएका हुन्। त्यसअघि भलिबलकै तीन खेलाडी घाइते भएका थिए। बागमतीसँगको खेल चलिरहँदा गण्डकीका प्रेम कुमालको खुट्टा भाँचिएको थियो। लुम्बिनीका चिरञ्जीवी खड्का र एपीएफका हेमन्त मल्ल पनि चिप्लिएर घाइते भए। दर्शक र खेलाडीले विरोध गरेपछि भुइँमा बिछ्याइएको म्याट झिकेर धुले मैदानमा खेल खेलाइएको थियो। पोखरा रंगशालाको मूल गेटछेउ रहेको स्वास्थ्य उपसमितिको मेडिकल सेन्टरमा हरेक दिन खेलाडीको घुइँचो देखिन्थ्यो। कोही खुट्टा खोच्याउँदै आउँथे। कोही पाखुरा सुम्सुमाइरहेका हुन्थे। त्यहाँ आउने खेलाडी कुनै न कुनै समस्या लिएर आएका हुन्थे। मेडिकल सेन्टरका डाक्टरले सामान्य घाइतेको त्यहीं उपचार गर्थे। जटिल समस्या भएकालाई अस्पताल जान रेफर गर्थे। मेडिकल सेन्टरमा आउने अधिकांश खेलाडीमा सफ्ट टिस्यु इन्जुरी, फ्याक्चर र डेंगुको संक्रमण पाइएको छ, उपसमिति सचिवालयका डा हेमनाथ आचार्य भन्छन्। उनका अनुसार प्रतियोगिता अवधिभर ६ सय ५० खेलाडी घाइते भए। तीमध्ये १ सय ३० जनालाई विभिन्न अस्पतालमा रेफर गरियो। चार जनालाई शल्यक्रिया गर्नुपरेको थियो। यसपटक धेरै खेलाडी घाइते भए। अधिकांशलाई सफ्ट टिस्यु इन्जुरी र फ्याक्चर भएको थियो। त्यसबाहेक धेरैलाई डेंगुले पनि सताएको पाइयो, डा आचार्य भन्छन् । उनले भने, शल्यक्रिया गरेका चार खेलाडीमध्ये दुई जनाको क्लाभिकल इन्जुरी र अन्य दुईको फ्याक्चर छ। राष्ट्रिय खेलकुदमा यसपटक ६ हजार १ सय २७ खेलाडीले प्रतिस्पर्धा गरेका थिए। त्यस हिसाबले झन्डै १० प्रतिशत घाइते भएका हुन्। नियमित प्रशिक्षण अभाव, अव्यवस्थित खेल मैदान, पोसाक र अनुशासनका कारण पनि घाइते र बिरामी हुन खेलाडीको संख्या निकै बढेको डा आचार्य बताउँछन्। खेलाडीले राम्रोसँग प्रशिक्षण गर्न पाएनन्। २४ दिनको सामान्य तयारी गरेर खेल्न आएको पाइएको छ। त्यसमाथि खेल मैदानको अवस्था पनि ठीक छैन, डा आचार्य भन्छन्, त्यही कारण खेलाडी घाइते हुने संख्या ह्वात्तै बढेको हो। खेलाडी आधा लुगा लगाएर हिँड्ने गरेका कारण धेरैमा डेंगुको संक्रमण भएको उनको भनाइ छ। खेलकुदविज्ञ दिवाकरलाल अमात्य फिटनेसको कमी र जथाभावी खानपानका कारण धेरै जना घाइते भएको बताउँछन्। प्रतियोगिताहरूमा अधिकांश खेलाडी फिटनेसकै कारण घाइते हुन्छन्। नवौं राष्ट्रिय खेलकुदमा पनि फिटनेसकै कारण धेरै खेलाडी घाइते भएका हुन्। यसबारे छुट्टै अनुसन्धान हुनु जरुरी छ, अमात्य भन्छन्, यसबाहेक जथाभावी खानपानका कारण पनि खेलाडी घाइते भएका हुन सक्छन्। दसैंमा जथाभावी खानपान र दसैंलगत्तै राष्ट्रिय प्रतियोगितामा सहभागी भएका कारण पनि धेरैमा समस्या देखिएको उनको ठम्याइ छ। मेडिकल सेन्टरमा आउने अधिकांश ह्यान्डबल, रग्बी, जुडो, फुलकन्ट्याक्ट कराते, कबड्डी, उसु, बक्सिङ, खोखो, एथलेटिक्स, भारोत्तोलन, भलिबललगायत खेलका खेलाडी रहेको डा आचार्यको भनाइ छ। खेलकुद विज्ञ सुशीलनरसिंह राणा पनि नियमित प्रशिक्षण र फिटनेस कमीका कारण समस्या देखिएको बताउँछन्। घाइते हुनुको मुख्य कारण फिटनेस हो। नवौं राष्ट्रिय खेलकुदमा सहभागी अधिकांश खेलाडीले प्रशिक्षण नै गर्न पाएनन्। प्रशिक्षण नभएपछि फिटनेस हुँदैन, राणा भन्छन्, आक्कलझुक्कल प्रतियोगिता खेल्दा यस्तो समस्या आउँछ। यसलाई हामीले नौलो मान्नुपर्दैन। खेलविज्ञ राणा राष्ट्रिय प्रतियोगिताजस्तो ठूला प्रतियोगितामा खेलाडीको नियमित प्रशिक्षण हुनुपर्ने बताउँछन्। कम्तीमा ६ महिनाको विशेष प्रशिक्षण हुनुपर्नेमा जोड उनी दिन्छन्। स्वास्थ्य उपसमितिका संयोजक डा बुलन्द थापा ३६ खेलका ६ हजारभन्दा बढी खेलाडीमध्ये चार जनाको मात्रै शल्यक्रिया हुनुलाई समग्रमा राम्रो मान्छन्। राष्ट्रिय प्रतियोगिता घरेलु खेलकुदको पर्व हो। यो पर्वमा धेरैलाई केही न केही समस्या परेकै हुन्छ, डा थापा भन्छन्। माइनर इन्जुरी धेरै भएकाले आत्तिन नपर्ने उनको भनाइ छ। प्याराग्लाइडिङ खेलाडी निमिस थापाको मृत्यु भने प्राविधिक त्रुटीका कारण भएको उनी बताउँछन्। संख्याका हिसाबले धेरै जना घाइते भएजस्तो देखिए पनि धेरैलाई लिगामेन्ट इन्जुरी भएको छ। यो माइनर इन्जुरी हो। तत्काल उपचार गरेमा ठीक भइहाल्छ, डा थापा भन्छन्, यसलाई ठूलो चिन्ता मान्नुपर्दैन। राष्ट्रिय प्रतियोगितामा एमेच्योर खेलाडी बढी हुने भएकाले राम्रो प्रशिक्षण नहुँदानहुँदै जसरी पनि पदक जित्छु भनेर जबरजस्ती खेल्दा घाइते हुने गरेको उनी बताउँछन्। राष्ट्रिय प्रतियोगितामा व्यावसायिक खेलाडी हुँदैनन्। प्रशिक्षण पनि राम्रो हुँदैन। यति हुँदाहुँदै पनि उनीहरूमा जसरी पनि पदक जित्नुपर्छ भन्ने दबाब हुन्छ। त्यसले गर्दा नै धेरैले चोट बोक्न पुग्छन्, डा थापा भन्छन्, यसबाहेक खानपान, प्रतियोगिता स्थल, खेल सामग्रीलगायतले पनि महत्वपूर्ण भूमिका खेलेको हुन्छ। पोखराको पूर्वाधार विकास हुने क्रममा रहेकाले ती पूर्वाधारमा खेल्दा पनि धेरै खेलाडी घाइते भएको उनको भनाइ छ।"
तोड्नुपर्छ गठबन्धनको जालो,"लोकतन्त्रमा गठबन्धन त्यस्तो घटना हो जो सामान्यतया बन्दैन। धेरै वा केही पक्षको गठबन्धनबाट मुलुकमा आइपरेको आर्थिक वा प्राकृतिक संकट टार्न सकिने भएमा गठबन्धन बन्ने हुन्छ। तर ती निश्चित सैद्धान्तिक आधारमा बन्ने गर्छन् र संकट सकिएपछि वा मुलुक सामान्य अवस्थामा फर्काउने लक्ष्य पूरा भएपछि तिनको औचित्य समाप्त हुन्छ र भत्कने गर्छन्। सामान्य अवस्थामा राजनीतिक दलहरू आआफ्ना सिद्धान्त, विचार र कार्यक्रम लिएर सरकार बनाउने लक्ष्यसहित जनतासामु जान्छन्। तिनले आरामदायी बहुमत पाए सरकार बनाउँछन्, नपाए सबैभन्दा बढी मत पाउने दलले मूलमूल मुद्दामा सहमत हुन सक्ने अन्य दललाई साथ लिएर गठबन्धन सरकार बनाउँछ। विश्वमा त्यस्ता केही देश छन् जसमा गठबन्धनका विविध प्रयोग भएका छन्। जापान, भारत, इजरायल, आयरल्यान्ड, टर्की, स्पेन आदि देशका विशिष्ट ऐतिहासिक प्रयोगहरू देखेका छौं। तिनका विशिष्ट ऐतिहासिक सन्दर्भ छन्। २०४७ सालपछि नेपालमा भएका परिवर्तनहरूले हामीलाई ती विशिष्ट ऐतिहासिक सन्दर्भका साथै आफ्नै देशको ऐतिहासिक परिप्रेक्ष्यमा हेर्न प्रेरित गर्छन्। पछिल्लो समय सबैलाई थाहा भएको कुरा हो, राजा महेन्द्रले आफ्नो शासन अक्षुष्ण राख्न ल्याएको निर्दलीय पञ्चायती व्यवस्थाका विरुद्ध नेपाली जनताले नेपाली कांग्रेस र कम्युनिस्ट पार्टीहरूका अगाडि लागेर अनवरत संघर्ष गरे। वाममोर्चा र कांग्रेसको संयुक्त पहलमा देशले बहुदलीय प्रजातन्त्र प्राप्त गर्यो। यस सफलताबाट एउटै निष्कर्ष निकालिएको थियो, राजाविरुद्ध एक्लै न कांग्रेस सफल हुने थियो न त कम्युनिस्ट दलहरू। संवैधानिक राजतन्त्रसहितको प्रजातन्त्र प्राप्तिपछि राजनीतिक दलहरूले आआफ्नो झन्डा र कार्यक्रम लिएर जनतासामु जाँदा पनि मुस्किलैले सरकार बनाउने गरी बहुमत प्राप्त गर्न सके। बहुमत पाएका राजनीतिक दलले पनि आन्तरिक बिग्रहका कारण त्यो बहुमत जोगाउन सकेनन्। राजनीतिक स्थिरताको आश्वस्तिका निम्ति मात्र पनि अल्पमतको सरकारलाई सहन सक्ने धैर्य र सहिष्णुता उनीहरूमा देखिएन। मनमोहन अधिकारी नेतृत्वको सरकारको नौ महिने लोकप्रिय अल्पमतको सरकारलाई उनीहरूले धराशायी मात्र बनाएनन्, कांग्रेस स्वयं विभाजित भयो। गिरिजालाई छेउ लगाएर शेरबहादुर देउवाको सत्तारोहण भयो। यस्ता अस्वस्थ राजनीतिक खेल जनताका लागि लोकतन्त्र, विकास र सुशासनका आकांक्षाविपरीत खेलिएका थिए। देउवाकै पालामा माओवादीको भ्रूण पलायो, सशस्त्र युद्धको विकास भयो र पूरै देशले अकल्पनीय दुःख पायो। कहिले एमाले राप्रपा, कहिले कांग्रेस एमाले हुँदै गयो। देश अशान्ति र अस्थिरताको भुमरीमा जाकियो। माओवादीकै हमलाबीच कमजोर भएको राज्यलाई टेको दिन खोजेका गिरिजाले पनि सैनिक परिचालनका मुद्दामा सेनाको असहयोगका कारण प्रधानमन्त्रीको पदबाट राजीनामा दिए। फेरि देउवा सत्तासीन भए। अस्थिरता झन् बढ्यो। महेन्द्रपुत्र वीरेन्द्रको वंशनास भयो र अर्का महत्वाकांक्षी पुत्र ज्ञानेन्द्रले राजगद्दी सम्हाले। उनले देउवालाई सत्ताच्युत गरे। माओवादीले देउवालाई सांघातिक हमला गर्यो। तर उनी बाँचे। २०६३ को जनआन्दोलनले राजालाई नारायणहिटी त्याग्न बाध्य बनायो। दुईदुई पटक संविधानसभाको चुनाव भयो। तर नेपालले राजनीतिक स्थिरता प्राप्त गरेन। संविधान लागू भयो। २०७४ को आमनिर्वाचनमा ओली नेतृत्वको नेकपाले बहुमत प्राप्त गरेर झन्डै दुई तिहाई बहुमतको सरकार बनायो। उसले मुख्य रूपमा तीनवटा सन्देश दियो भारतीय नाकाबन्दीलाई दृढतापूर्वक सामना गरेर नेपाली जनताले कुनै पनि प्रकारको भारतीय हस्तक्षेपलाई स्वीकार्दैनन्। नेपाल राजनीतिक स्थिरता र लोकतन्त्रको संस्थागत विकासको बाटोमा छ। नेपाल र नेपालीको सुख र समृद्धि नै सरकारको प्रमुख लक्ष्य हो। तसर्थ उसका छिमेकी र अन्तर्राष्ट्रिय सम्बन्ध सबैसँग समानताको तहमा मात्र हुनेछ। उसले भारतले ६० वर्षदेखि कब्जा गरेको करिब साढे तीन सय वर्गकिलोमिटर जमिन नेपालको हो भन्दै संसद्बाट सर्वसम्मति जुटाएर नयाँ नक्सा जारी गर्यो। दुर्भाग्यवश, पार्टीकै अन्य तीन जनालाई यसमा भारतविरोधी गन्ध आयो। प्रधानमन्त्रीमा दम्भ बढेको र उनले एकलौटी शासन गरेको आक्षेप लाग्यो। भारतीय शासन र मिडियाले आफु तत्कालीन प्रधानमन्त्रीविरुद्ध युद्ध नै छेडे। आफू लाभको पदमा पुग्न वा आफ्नालाई लाभको पदमा पुर्याउन लागि परेकाहरू पनि ती तीन जनासँग जोडिए। पर्याप्त बहुमतको नेकपाको सरकार ढल्ने भएपछि तत्कालीन प्रधानमन्त्रीले यस्तो परिस्थितिमा ताजा जनादेश लिने हेतुले संसद् भंग गरे। कुनै पनि विधान, नियम र आचारसंहिताले नदिएका अनेकौं अवैधानिक तिकडम र प्रवञ्चनाबाट गठबन्धन बनेको छ। तत्कालीन प्रधानमन्त्रीले यसलाई अस्वीकार गर्दै आएका छन्। यस्तो अडानलाई वर्तमान गठबन्धनको सरकारबाट अहिलेसम्म प्रतिगमन भन्ने गरिएको छ। र यस्तो नितान्त अस्वाभाविक, चरम अवसरवादी र गैरसैद्धान्तिक गठबन्धनको संस्कृतिलाई निरन्तरता दिन भित्री बाहिरी दुवै ताकत कटिबद्ध भएर लागेका छन्। ३० वर्षदेखि जनताको भाग्यमा लाठी मारिरहने, गोली बर्साइरहने, जनताको ढुकुटीमाथि खेलबाड गरिरहनेहरूको अनुहार राम्रोसँग चिनेर मतदान गर्नुपर्ने हुन्छ। मतदाताले मत किन्न आउनेहरूलाई तत्तत् ठाउँमै कारबाही गर्न सक्नुपर्छ। अहिले मंसिर ४ गते तोकिएको चुनावलाई सबै राजनीतिक दलले केन्द्रमा राखेर मैदानमा उत्रिएका छन्। जनतालाई गलत प्रलोभन दिएर मत बटुल्ने घातक अभ्यास थालिएको छ। गठबन्धनकै एक प्रमुख नेताको गौरको भाषणलाई लिएर आचार संहिताविपरीत भएको भनी निर्वाचन आयोगले स्पष्टीकरण सोधेको छ। फेरि पनि उनै भन्छन् संविधान जोगाउन गठबन्धन चाहिएको हो। संविधान कहाँनिर खतरामा पर्यो ? बहुमत प्राप्त प्रधानमन्त्रीले विशेष परिस्थिति उत्पन्न भएको ठानी संसद् भंग गर्नेबित्तिकै संविधान खतरामा परेको हुन्छ कि हुँदैन ? संसद्मा सरकार बनाउने संवैधानिक व्यवस्था हुँदाहुँदै संसद्भन्दा बाहिरबाट सरकार बन्न सक्छ कि सक्तैन ? यी प्रश्नहरू नेपालको लोकतन्त्र र संवैधानिक इतिहासमा रहिरहेका छन्। यिनको निरूपण नभएसम्म न संविधान सुरक्षित रहन्छ, न त लोकतन्त्र नै। त्यसकारण यो गठबन्धन अप्राकृतिक मात्र होइन, व्यक्तिहरूका निजी र पारिवारिक स्वार्थले डोर्याएको अँध्यारो बाटोमा हिँडिरहेको एक अराजनीतिक भीड हो भन्ने आधार पर्याप्त छन्। उदाहरणका लागि सत्तारूढ गठबन्धन राष्ट्रिय समस्याका मुद्दामा बोलिरहेको देखिन्न। ऊ केवल विगतका जनआन्दोलनहरूको महŒवपूर्ण अगुवा, यस संविधानको प्रमुख निर्माता, हिजो बहुमत प्राप्त एक राजनीतिक दल र अहिले पनि संसद्मा सबैभन्दा ठूलो दलका एक नेताको अप्राकृतिक विरोधको जगमा बनेको छ। यसमा हिजो प्रधानमन्त्री बनिसकेर वाञ्छित अवाञ्छित लाभ लिइसकेका देउवा, प्रचण्ड, खनाल, नेपाल र प्रधानमन्त्री बन्न लाखौं प्रयास गर्दा पनि असफल भएका वामदेव गौतम, अनि धेरैपटक सांसद हुँदा पनि अहिलेसम्म मन्त्री बन्न नपाएका खतिवडाहरूको नेतृत्व छ भन्ने कुरा धेरैलाई थाहा हुनुपर्छ। उनीहरू केका निमित्त यो गठबन्धन गरेका हुन् र केका निमित्त यसलाई कालान्तरसम्म बचाउने वाचा गरिरहेका हुन् भनी जनतासामु स्पष्ट भन्न सक्ने छैनन्। के ओली अहिलेको एक मात्र समस्या हो ? गठबन्धन बनेपछि भएका सामान्य उथलपुथल नै गठबन्धनको उपयोगिता प्रष्ट गर्न पर्याप्त छन्। उपेन्द्र यादवको दलले पाँच दलले गठबन्धन त्यागिसकेको छ र अब गठबन्धन चार दलले भएको छ। चितवनमा हार सुनिश्चित देखेपछि प्रचण्ड बाबुरामको काँधमा बसेर गोरखा पुगेका छन्। मिडियामा न देउवा, न प्रचण्ड न त बाबुरामले दिएका उत्तरलाई नै गम्भीरतापूर्वक लिइन्छ। त्यतातिर जानै पर्दैन। हामी विगत तीन दशकको नेपालको राजनीति हेरौं, गठबन्धनले नेपाललाई केही थान सरकारबाहेक ठोस के दिन सकेको छ ? सांसदहरूको किनबेच, अपहरण, गैरकानुनी सुविधा वितरण, नातागोता नियुक्ति, जनतालाई चरम आर्थिक भार ः यिनै हुन् नेपाली राजनीतिका गठबन्धनका परिणामहरू ! मंसिर ४ को संघीय र प्रदेश निर्वाचनले नेपाली जनतालाई भरोसा दिनुपर्छ कि जनताले अब यस्ता गैरसैद्धान्तिक र चरम अवसरवादी गठबन्धनको सिकार हुनु पर्दैन। जनताले राजनीतिक स्थिरता, सरकारको स्थायित्व, सुशासन र विकास चाहेका छन्। उनीहरूलाई शिक्षा, खाना, बाटो, बत्ती र यातायात चाहिएको छ। उनीहरूका समस्या बुझ्ने प्रतिनिधि र तिनले बनाएको भरपर्दो सरकार चाहिएको छ। यस गठबन्धनले देखाउँछ, आगामी निर्वाचनमा पूर्ण बहुमत ल्याउन सक्ने गरी कुनै पनि दल सफल हुन सक्ने छैन। त्यसो भए संसद् त्रिशंकु हुन जानेछ र सरकार बनाउने भत्काउने परम्परागत खेलको महोत्सव जारी रहने छ। यसो गर्दा माफिया व्यापारी, तस्कर, डाँका, हत्यारा, गुण्डाले नै आफू अनुकूलको सरकार बनाउने छन्। मन्त्री बन्न बनाउन करोडौं खर्च गर्नेहरू नै दलका र अन्ततः सरकारका नीति निर्माणमा हाबी हुने छन्। फेरि पनि उनीहरूबाट न्यायपालिकाको चीरहरण हुनेछ। व्यवस्थापिका जस्तो उनीहरूले चाह्यो त्यस्तै कानुन बनाउने जंगेथलो हुनेछ। कार्यपालिका उनीहरूले जेजसो भन्यो, त्यही गर्ने फगत कमारो हुनेछ। हाम्रो अनुभवले भन्छ, गठबन्धन आजको आवश्यकता होइन र गठबन्धनको संस्कृतिलाई बढावा दिने कुनै बौद्धिक जनपक्षीय हुन सक्तैन। अहिले कुनै पनि दलले आफ्नो कार्यक्रमका आधारमा जनताको शक्ति प्राप्त गरी बहुमत प्राप्त गर्नुपर्छ र नेपाललाई स्थिरताको सन्देश दिनुपर्छ। आम मतदाताले छिनछिनमा दुला खन्ने र यताउता गरिरहने मुसाहरूलाई चिनेर आफ्नो मतद्वारा तिरस्कार गर्नुपर्छ। ३० वर्षदेखि जनताको भाग्यमा लाठी मारिरहने, गोली बर्साइरहने, जनताको ढुकुटीमाथि खेलबाड गरिरहनेहरूको अनुहार राम्रोसँग चिनेर मतदान गर्नुपर्ने हुन्छ। मतदाताले मत किन्न आउनेहरूलाई तत्तत् ठाउँमै कारबाही गर्न सक्नुपर्छ। र, सबैभन्दा ठूलो कुरा, गठबन्धनको जालो तोडेर आफूले सही ठहर्याएको पार्टीलाई बहुमत दिएर सरकार बनाउनुपर्छ। अनि मात्र हामीले राजनीतिक स्थिरता र सरकारको स्थायित्व प्राप्त गर्न सक्ने छौं। गठबन्धनले हामीलाई त्यस अवस्थामा पुग्न दिने छैन।"
जलवायु परिवर्तनमा उदासीन दलहरू,"विश्वको शक्तिशाली राष्ट्र अमेरिकामा राष्ट्रपतिको चुनाव हुँदा राष्ट्रपति जो बाइडेनले उठाएको एउटा मुख्य मुद्दा जलवायु परिवर्तन थियो। ठूला राष्ट्रहरूमा पछिल्लो समय चुनावी मुद्दामा जलवायु परिवर्तनले मुख्य चासो पाएको छ। हुन पनि समकालीन विश्वलाई सबैभन्दा ठूलो चुनौती दिएको जलवायु परिवर्तनले नै हो। पृथ्वीको तापक्रम यसरी बढ्दै गएको छ कि मानव बसोबासका लागि नै चुनौती खडा भएको छ। खाद्य संकट निम्त्याउने ठूलो खतरा जन्मिएको छ। मानव जातिले सुविधाका लागि जति पनि आविष्कार र प्रविधिको विकास गर्यो, त्यसैको फलस्वरूप नै मानिसको जनजीवन तत्कालका लागि निकै सहज त भयो। तर, औद्योगिकीकरण र जीवाष्म इन्धनबाट चल्ने इन्जिनयुक्त मोटरगाडीका कारण पृथ्वीको तापक्रम वृद्धि भयो। पानी नपर्ने ठाउँमा पानी पर्ने, कहिले अति सुख्खा खडेरी लाग्ने त कहिले अधिक वर्षा हुनेजस्ता मौसमी परिवर्तनको लामो शृंखला जलवायु परिवर्तनका रूपमा देखा परेको छ। त्यसैले खेतीपाती र बालीनालीको चक्र परिवर्तनमात्रै होइन, उत्पादनमै ह्रास आएर खाद्यसंकटको खतरा पैदा भएको छ। अहिलेकै गतिमा पृथ्वीको तापक्रम वृद्धिदर कायम हुने हो भने आउँदो २०३६२०६५ मा नेपालको तापक्रम १३१८२ डिग्री सेल्सियसले बढ्ने पक्कापक्की छ। त्यो भनेको हाम्रा हिमालहरू हिऊँविहीन हुने खतरा हो। जसरी अरू मुलुकले जलवायु परिवर्तनलाई संवेदनशील तवरले लिएका छन्, त्यसरी नेपालले लिन सकेको देखिन्न। जब कि यसको प्रभावबाट जोखिमको चौथौं नम्बरमा यो मुलुक छ। पछिल्ला वर्ष वर्ष देखापरेका ठूलाठूला बाढीपहिरो र त्यसबाट भएको नोक्सानी नेपालले भोगिसकेको छ। हिमालमा हिऊँ पग्लिँदै जान थालेको छ। मानव जीवनको मुख्य एक आधार पानी हो, त्यही पानीको अभाव थुप्रै गाउँठाउँमा देखा परिसकेको छ। यस्तो संवेदनशील मुद्दामा राजनीतिक दलहरू भने उदासीन छन्। देशको मूल बागडोर सम्हाल्ने दलहरू नै यो मुद्दामा उदासीन हुँदा देशको मुद्दा बन्न नसकेको हो। मंसिर ४ गते प्रतिनिधि सभा र प्रदेश सभाको निर्वाचन हुँदैछ। दलहरूले घोषणापत्र ल्याउन पनि आनाकानी गरेका छन्। कुनै एजेन्डाविहीन तवरले चुनावमा जाँदैछन्। सोही समयताका विश्व अन्तर्राष्ट्रिय सम्मेलनमा जलवायु परिवर्तनका मुद्दाहरू बहस गरिरहेको हुनेछ। जतिबेला नेपालबाट प्रतिनिधित्व गर्नेहरूले नेपालको सन्दर्भ र क्षतिपूर्तिवापत पाउने आर्थिक पक्षलाई जोडतोड ढंगले उठाउनु पर्ने हुन्छ। त्यसको तयारी कति छ नेपालसँग ? यो एउटा प्रश्न हुनसक्छ। अर्कोतिर, हामी यसो गर्छौं नभनी चुनावमा गएका उम्मेदवारलाई जनताले कसरी मत दिने हो ? लिखित प्रतिबद्धता गरी चुनावमा जाने र त्यही आधारमा मत माग्ने प्रजातान्त्रिक शैलीमाथि नै दलहरूको यो हदको लापरवाही वास्तवमै अक्षम्य हो। २०७४ सालको चुनावमा दलहरूले घोषणापत्र ल्याएका थिए। त्यसमा जलवायु परिवर्तनको मुद्दा प्रमुख दलहरू एमाले, कांग्रेस र माओवादीले समेटेको देखिन्छ। तर के भने उनीहरूले जे लेखे, जे भने त्योचाहिँ गरेनन्। जब कि यिनै प्रमुख दलले नै यो ५ वर्ष मुलुकको शासनसत्ता सञ्चालन गरेका हुन्। एमालेले चुरे संरक्षणको कुरा प्रतिबद्धतामा राखेको थियो। फेरि माओवादी कांग्रेससँग मिलेर सरकारमा यसबीचमा गयो, जब कि कांग्रेसले पनि घोषणापत्रमा जलवायु परिवर्तनको जोखिमलाई न्यूनीकरणका लागि सामूहिक जिम्मेवारी सिद्धान्त अंगाल्ने जनाएको थियो। प्लास्टिकका झोलाको निषेधसम्मको कार्यक्रम एमालेले घोषणापत्रमा राखेर पनि कार्यान्वयन गरेन। कांग्रेसले भनेअनुसार युवा, विद्यार्थीलाई समावेश गरी अभियान सञ्चालन गरेन। भयो के भने यी सबै दलहरू सत्ता केन्द्रित राजनीतिमा मात्रै रुमलिए। देशको मुद्दा के भन्नेतिर भन्दा पनि कसको सरकार बनाउने र गिराउनेतिरै समय लगानी गरे। दलहरूलाई सरकारमा कसरी जाने भन्नेबाहेक ध्याउन्न रहेन। जब जनता नै जोखिममा छन् भने उनीहरूको राजनीति केका लागि, हिमालै नरहे, देशले भड्खालामा परे राजनीतिको के अर्थ ? दलहरूले जलवायु परिवर्तनलाई संवेदनशील रूपमा लिनुमात्रै पर्दैन, यसको जोखिम न्यूनीकरणको कार्यक्रम ल्याउनुपर्छ र कार्यान्वयन पनि अनिवार्य रूपमा गर्नुपर्छ। नोभेम्बरमा हुने संयुक्त राष्ट्रसंघीय जलवायु सम्मेलन (कोप २७) मा नेपालले यो मुद्दालाई जोडतोडका साथ उठाउँदै नेपालजस्ता जोखिमका देशका लागि अन्तर्राष्ट्रिय कार्यक्रम पनि ल्याउनुपर्छ। त्यतातिर दलहरूको ध्यान पुगोस्।"
नेपाली उत्पादनलाई प्राथमिकता,"काठमाडौं : यसपटकको तिहारमा पुष्प व्यवसायीले नेपाली उत्पादनलाई नै बिक्रीको प्राथमिकतामा राखेका छन्। यसले फूलको व्यवसायमा लागेका कृषकलाई फाइदा पुग्ने देखिन्छ। तर, प्लास्टिकका फूलले पनि बजार ओगटेकाले नेपाली उत्पादनलाई मात्र प्राथमिकतामा राख्न समस्या भएको व्यवसायी बताउँछन्। वन तथा वातावरण मन्त्रालयले प्लास्टिकका फूलाई रोक लगाए पनि बजारमा बिक्री भइरहेको देखिएको फ्लोरिकल्चर एसोसिएसन नेपालका अध्यक्ष मीनबहादूर तामाङ बताउँछन्। भने, रोक लगाइयो। तर, बजारमा प्लास्टिकका पनि भित्रीएका छन्। यस विषयमा मन्त्रालयको वातावरण विभागमा कुरा गर्दा तिहारपछि अनुगमन गर्ने भन्छन्। तर, गर्नुपर्ने तिहार अघि हो, उनले भने। काठमाडौं, ललितपुर, भक्तपुर, नुवाकोट, धादिङ, कास्कीलगायत तराईका जिल्लाहरूमा सयपत्री फूलहरूमा लगाइन्छ। पोखरा ३१ लामास्वरा बेगनासतालका सूर्य लामिछानेले ३ रोपनीमा सयपत्री फूल उत्पादन गरेका छन्। भारतीय फूलभन्दा स्थानीय फूलाई महत्व दिन उनी बकैलाइ आग्रह गर्छन्। बाहिरबाट आउने फूलको तुलनामा स्थानीय फूल केहि महँगो परे पनि ठूला थुंगा र छिटो नबिग्रने उनी बताउँछन्। गतवर्ष तिहारमा १ रोपनीमा लगाएको फूलबाट उनले ६० हजार आम्दानी गरेका थिए। यसपटक तीन रोपनी जग्गामा डेढ लाख लागतमा फूल रोपेकोमा ४ लाख आम्दानी गर्ने योजना रहेको बताए। एउटा थुंगा फूलको मूल्य ४, वा ५ रुपैयाँ र एउटा मालाको मूल्य डेढसयदेखि २ सयमा बेच्ने थालेको लामिछानेले जानकारी दिए। वषौंदेखि मौरी पालन व्यवसायमा आबद्ध लामिछाने पछिल्लो पटक सयपत्री फूलको व्यवसाय गर्न थालेका छन्। तीन महिनामा तयार हुन्छ, माहुरी र फूलको घनिष्ट समबन्ध छ। त्यसैले फूल व्यवसाय प्रति आर्कषण बढ्यो, उनले भने। पोखरा ११ फूलबारीका सन्तोष भण्डारीले साडे दुई रोपनीमा सयपत्री फूल लगाएका छन्। विगत ७ वर्षदेखि फूल उत्पादन गर्दै आएका भण्डारीले कास्कीमा धेरै व्यवसायीहरू फूल उत्पादन गर्न थालेको बताउछन्। यसपटक पुष्प व्यवसायीले भारतबाट फूल ल्याउन रोक लगाउन पोखरा महानगरपालिकाका मेयर धनराज आचार्यलाइ ज्ञापनपत्र पनि बुझाएको पनि भण्डारीले जानकारी दिए। फ्लोरिकल्चर एसोसिएसन कास्कीका पूर्वअध्यक्ष दयाकुमार दुवाले सहरीको विकास सँगसँगै पुष्प व्यवसायको पनि विकास भइरहेको बताए। उनले पोखरामा उत्पादन भएका लोकल फूलहरू नै प्रयोग गर्न सबैलाई आग्रह गरे। यसपटक सरकारले तिहारमा फ्लास्टिकको माला बिक्रीमा प्रतिबन्ध लगाएको छ। त्यस्ता माला बिक्री गरे १ लाख जरिवाना गर्ने निर्णय गरेको छ। यसले स्वदेशको उत्पादन अझै खपत हुने व्यवसायीहरू बताउँछन््। फ्लोरिकल्चर सहकारीका बिक्री प्रबन्धक सन्तोष ढुंगानाका अनुसार तिहारको बेला सहकारीले मात्रै फूलको बिक्रीबा ५० लाखको कारोबार गर्ने गरेको बताए। तिहार सुरु भएसँगै दैनिक १० लाखको कारोबार हुने गरेको बिक्री प्रबन्धक ढुंगानाले बताए। तिहारमा मखमली, सयपत्री, गोदावरीलगायतका बिक्री राम्रो हुने गरेको उनी बताउँछन्। अन्य समयमा दैनिक ३ लाखसम्मको कारोबार हुने गरेको सहकारीले जनाएको छ। एभरेस्ट प्लोलोरिकल्चर एण्ड भेजिटेबल फार्म चागुनारायण भक्तपुरका सञ्चालक रामेश्वर बासीले तिहारमा फूल बिक्री गर्न समस्या नहुने बताउँछन्। सयपत्री लिन फार्ममै आउँछन्। हामी बिच पनि कारोबार हुन्छ। फूल बेच्न यो राम्रो समय हो, उनले भने। स्वदेशी उत्पादन पहिलाको तुलनामा धेरै भए पनि अझै विदेशी आयात बन्द गर्न नसकेको उनले बताए। भन्सार तिरेरभन्दा पनि लुकिछिपी आएको छ, उनले भने। पुष्प व्यवसायी राजु शाही विगतको जस्तो धेरै चहलपहल नभए पनि कारोबार भने सामान्य रूपमा दैनिक भइरहेको बताउँछन्। फ्लोरिकल्चर एसोसिएन नेपालका सल्लाहकारसमेत रहेका शाही अहिलेको समयमा भन्दा चिसो मौसममा भने फूलको माग धान्न स्वदेशी उत्पादनले नसकेको बताउँछन्।ललितपुरको कोटडाँडाकी स्थानीय महिला तिहारका लागि बिक्री गर्न सयपत्री फूल टिप्दै । तस्बिर : अशोक दुलाल"
जलवायु परिवर्तनमा उदासीन दलहरू,"विश्वको शक्तिशाली राष्ट्र अमेरिकामा राष्ट्रपतिको चुनाव हुँदा राष्ट्रपति जो बाइडेनले उठाएको एउटा मुख्य मुद्दा जलवायु परिवर्तन थियो। ठूला राष्ट्रहरूमा पछिल्लो समय चुनावी मुद्दामा जलवायु परिवर्तनले मुख्य चासो पाएको छ। हुन पनि समकालीन विश्वलाई सबैभन्दा ठूलो चुनौती दिएको जलवायु परिवर्तनले नै हो। पृथ्वीको तापक्रम यसरी बढ्दै गएको छ कि मानव बसोबासका लागि नै चुनौती खडा भएको छ। खाद्य संकट निम्त्याउने ठूलो खतरा जन्मिएको छ। मानव जातिले सुविधाका लागि जति पनि आविष्कार र प्रविधिको विकास गर्यो, त्यसैको फलस्वरूप नै मानिसको जनजीवन तत्कालका लागि निकै सहज त भयो। तर, औद्योगिकीकरण र जीवाष्म इन्धनबाट चल्ने इन्जिनयुक्त मोटरगाडीका कारण पृथ्वीको तापक्रम वृद्धि भयो। पानी नपर्ने ठाउँमा पानी पर्ने, कहिले अति सुख्खा खडेरी लाग्ने त कहिले अधिक वर्षा हुनेजस्ता मौसमी परिवर्तनको लामो शृंखला जलवायु परिवर्तनका रूपमा देखा परेको छ। त्यसैले खेतीपाती र बालीनालीको चक्र परिवर्तनमात्रै होइन, उत्पादनमै ह्रास आएर खाद्यसंकटको खतरा पैदा भएको छ। अहिलेकै गतिमा पृथ्वीको तापक्रम वृद्धिदर कायम हुने हो भने आउँदो २०३६२०६५ मा नेपालको तापक्रम १३१८२ डिग्री सेल्सियसले बढ्ने पक्कापक्की छ। त्यो भनेको हाम्रा हिमालहरू हिऊँविहीन हुने खतरा हो। जसरी अरू मुलुकले जलवायु परिवर्तनलाई संवेदनशील तवरले लिएका छन्, त्यसरी नेपालले लिन सकेको देखिन्न। जब कि यसको प्रभावबाट जोखिमको चौथौं नम्बरमा यो मुलुक छ। पछिल्ला वर्ष वर्ष देखापरेका ठूलाठूला बाढीपहिरो र त्यसबाट भएको नोक्सानी नेपालले भोगिसकेको छ। हिमालमा हिऊँ पग्लिँदै जान थालेको छ। मानव जीवनको मुख्य एक आधार पानी हो, त्यही पानीको अभाव थुप्रै गाउँठाउँमा देखा परिसकेको छ। यस्तो संवेदनशील मुद्दामा राजनीतिक दलहरू भने उदासीन छन्। देशको मूल बागडोर सम्हाल्ने दलहरू नै यो मुद्दामा उदासीन हुँदा देशको मुद्दा बन्न नसकेको हो। मंसिर ४ गते प्रतिनिधि सभा र प्रदेश सभाको निर्वाचन हुँदैछ। दलहरूले घोषणापत्र ल्याउन पनि आनाकानी गरेका छन्। कुनै एजेन्डाविहीन तवरले चुनावमा जाँदैछन्। सोही समयताका विश्व अन्तर्राष्ट्रिय सम्मेलनमा जलवायु परिवर्तनका मुद्दाहरू बहस गरिरहेको हुनेछ। जतिबेला नेपालबाट प्रतिनिधित्व गर्नेहरूले नेपालको सन्दर्भ र क्षतिपूर्तिवापत पाउने आर्थिक पक्षलाई जोडतोड ढंगले उठाउनु पर्ने हुन्छ। त्यसको तयारी कति छ नेपालसँग ? यो एउटा प्रश्न हुनसक्छ। अर्कोतिर, हामी यसो गर्छौं नभनी चुनावमा गएका उम्मेदवारलाई जनताले कसरी मत दिने हो ? लिखित प्रतिबद्धता गरी चुनावमा जाने र त्यही आधारमा मत माग्ने प्रजातान्त्रिक शैलीमाथि नै दलहरूको यो हदको लापरवाही वास्तवमै अक्षम्य हो। २०७४ सालको चुनावमा दलहरूले घोषणापत्र ल्याएका थिए। त्यसमा जलवायु परिवर्तनको मुद्दा प्रमुख दलहरू एमाले, कांग्रेस र माओवादीले समेटेको देखिन्छ। तर के भने उनीहरूले जे लेखे, जे भने त्योचाहिँ गरेनन्। जब कि यिनै प्रमुख दलले नै यो ५ वर्ष मुलुकको शासनसत्ता सञ्चालन गरेका हुन्। एमालेले चुरे संरक्षणको कुरा प्रतिबद्धतामा राखेको थियो। फेरि माओवादी कांग्रेससँग मिलेर सरकारमा यसबीचमा गयो, जब कि कांग्रेसले पनि घोषणापत्रमा जलवायु परिवर्तनको जोखिमलाई न्यूनीकरणका लागि सामूहिक जिम्मेवारी सिद्धान्त अंगाल्ने जनाएको थियो। प्लास्टिकका झोलाको निषेधसम्मको कार्यक्रम एमालेले घोषणापत्रमा राखेर पनि कार्यान्वयन गरेन। कांग्रेसले भनेअनुसार युवा, विद्यार्थीलाई समावेश गरी अभियान सञ्चालन गरेन। भयो के भने यी सबै दलहरू सत्ता केन्द्रित राजनीतिमा मात्रै रुमलिए। देशको मुद्दा के भन्नेतिर भन्दा पनि कसको सरकार बनाउने र गिराउनेतिरै समय लगानी गरे। दलहरूलाई सरकारमा कसरी जाने भन्नेबाहेक ध्याउन्न रहेन। जब जनता नै जोखिममा छन् भने उनीहरूको राजनीति केका लागि, हिमालै नरहे, देशले भड्खालामा परे राजनीतिको के अर्थ ? दलहरूले जलवायु परिवर्तनलाई संवेदनशील रूपमा लिनुमात्रै पर्दैन, यसको जोखिम न्यूनीकरणको कार्यक्रम ल्याउनुपर्छ र कार्यान्वयन पनि अनिवार्य रूपमा गर्नुपर्छ। नोभेम्बरमा हुने संयुक्त राष्ट्रसंघीय जलवायु सम्मेलन (कोप २७) मा नेपालले यो मुद्दालाई जोडतोडका साथ उठाउँदै नेपालजस्ता जोखिमका देशका लागि अन्तर्राष्ट्रिय कार्यक्रम पनि ल्याउनुपर्छ। त्यतातिर दलहरूको ध्यान पुगोस्।"
यति धेरै खेलाडी किन भए घाइते ?,"काठमाडौं : नवौं राष्ट्रिय खेलकुद प्रतियोगिताअन्तर्गत कात्तिक १ गते एपीएफ क्लब र लुम्बिनी प्रदेशबीच भलिबलको क्वार्टरफाइनल खेल चलिरहेको थियो। तेस्रो क्वार्टरफाइनलको दोस्रो सेट चलिरहँदा तीन खेलाडी लगातार गम्भीर घाइते भए। जसमा एपीएफका रुपिन्द्र गैरे र टेकराज अवस्थी अनि लुम्बिनीका विजय परियार थिए। खुट्टामा चोट लागेका तीनै जनालाई अस्पताल पठाइएको थियो। त्यसपछि क्वार्टरफाइनल खेल स्थगन गरिएको थियो। उनीहरू पुरानै म्याटमा खेल खेलाएका कारण चिप्लिएर घाइते भएका हुन्। त्यसअघि भलिबलकै तीन खेलाडी घाइते भएका थिए। बागमतीसँगको खेल चलिरहँदा गण्डकीका प्रेम कुमालको खुट्टा भाँचिएको थियो। लुम्बिनीका चिरञ्जीवी खड्का र एपीएफका हेमन्त मल्ल पनि चिप्लिएर घाइते भए। दर्शक र खेलाडीले विरोध गरेपछि भुइँमा बिछ्याइएको म्याट झिकेर धुले मैदानमा खेल खेलाइएको थियो। पोखरा रंगशालाको मूल गेटछेउ रहेको स्वास्थ्य उपसमितिको मेडिकल सेन्टरमा हरेक दिन खेलाडीको घुइँचो देखिन्थ्यो। कोही खुट्टा खोच्याउँदै आउँथे। कोही पाखुरा सुम्सुमाइरहेका हुन्थे। त्यहाँ आउने खेलाडी कुनै न कुनै समस्या लिएर आएका हुन्थे। मेडिकल सेन्टरका डाक्टरले सामान्य घाइतेको त्यहीं उपचार गर्थे। जटिल समस्या भएकालाई अस्पताल जान रेफर गर्थे। मेडिकल सेन्टरमा आउने अधिकांश खेलाडीमा सफ्ट टिस्यु इन्जुरी, फ्याक्चर र डेंगुको संक्रमण पाइएको छ, उपसमिति सचिवालयका डा हेमनाथ आचार्य भन्छन्। उनका अनुसार प्रतियोगिता अवधिभर ६ सय ५० खेलाडी घाइते भए। तीमध्ये १ सय ३० जनालाई विभिन्न अस्पतालमा रेफर गरियो। चार जनालाई शल्यक्रिया गर्नुपरेको थियो। यसपटक धेरै खेलाडी घाइते भए। अधिकांशलाई सफ्ट टिस्यु इन्जुरी र फ्याक्चर भएको थियो। त्यसबाहेक धेरैलाई डेंगुले पनि सताएको पाइयो, डा आचार्य भन्छन् । उनले भने, शल्यक्रिया गरेका चार खेलाडीमध्ये दुई जनाको क्लाभिकल इन्जुरी र अन्य दुईको फ्याक्चर छ। राष्ट्रिय खेलकुदमा यसपटक ६ हजार १ सय २७ खेलाडीले प्रतिस्पर्धा गरेका थिए। त्यस हिसाबले झन्डै १० प्रतिशत घाइते भएका हुन्। नियमित प्रशिक्षण अभाव, अव्यवस्थित खेल मैदान, पोसाक र अनुशासनका कारण पनि घाइते र बिरामी हुन खेलाडीको संख्या निकै बढेको डा आचार्य बताउँछन्। खेलाडीले राम्रोसँग प्रशिक्षण गर्न पाएनन्। २४ दिनको सामान्य तयारी गरेर खेल्न आएको पाइएको छ। त्यसमाथि खेल मैदानको अवस्था पनि ठीक छैन, डा आचार्य भन्छन्, त्यही कारण खेलाडी घाइते हुने संख्या ह्वात्तै बढेको हो। खेलाडी आधा लुगा लगाएर हिँड्ने गरेका कारण धेरैमा डेंगुको संक्रमण भएको उनको भनाइ छ। खेलकुदविज्ञ दिवाकरलाल अमात्य फिटनेसको कमी र जथाभावी खानपानका कारण धेरै जना घाइते भएको बताउँछन्। प्रतियोगिताहरूमा अधिकांश खेलाडी फिटनेसकै कारण घाइते हुन्छन्। नवौं राष्ट्रिय खेलकुदमा पनि फिटनेसकै कारण धेरै खेलाडी घाइते भएका हुन्। यसबारे छुट्टै अनुसन्धान हुनु जरुरी छ, अमात्य भन्छन्, यसबाहेक जथाभावी खानपानका कारण पनि खेलाडी घाइते भएका हुन सक्छन्। दसैंमा जथाभावी खानपान र दसैंलगत्तै राष्ट्रिय प्रतियोगितामा सहभागी भएका कारण पनि धेरैमा समस्या देखिएको उनको ठम्याइ छ। मेडिकल सेन्टरमा आउने अधिकांश ह्यान्डबल, रग्बी, जुडो, फुलकन्ट्याक्ट कराते, कबड्डी, उसु, बक्सिङ, खोखो, एथलेटिक्स, भारोत्तोलन, भलिबललगायत खेलका खेलाडी रहेको डा आचार्यको भनाइ छ। खेलकुद विज्ञ सुशीलनरसिंह राणा पनि नियमित प्रशिक्षण र फिटनेस कमीका कारण समस्या देखिएको बताउँछन्। घाइते हुनुको मुख्य कारण फिटनेस हो। नवौं राष्ट्रिय खेलकुदमा सहभागी अधिकांश खेलाडीले प्रशिक्षण नै गर्न पाएनन्। प्रशिक्षण नभएपछि फिटनेस हुँदैन, राणा भन्छन्, आक्कलझुक्कल प्रतियोगिता खेल्दा यस्तो समस्या आउँछ। यसलाई हामीले नौलो मान्नुपर्दैन। खेलविज्ञ राणा राष्ट्रिय प्रतियोगिताजस्तो ठूला प्रतियोगितामा खेलाडीको नियमित प्रशिक्षण हुनुपर्ने बताउँछन्। कम्तीमा ६ महिनाको विशेष प्रशिक्षण हुनुपर्नेमा जोड उनी दिन्छन्। स्वास्थ्य उपसमितिका संयोजक डा बुलन्द थापा ३६ खेलका ६ हजारभन्दा बढी खेलाडीमध्ये चार जनाको मात्रै शल्यक्रिया हुनुलाई समग्रमा राम्रो मान्छन्। राष्ट्रिय प्रतियोगिता घरेलु खेलकुदको पर्व हो। यो पर्वमा धेरैलाई केही न केही समस्या परेकै हुन्छ, डा थापा भन्छन्। माइनर इन्जुरी धेरै भएकाले आत्तिन नपर्ने उनको भनाइ छ। प्याराग्लाइडिङ खेलाडी निमिस थापाको मृत्यु भने प्राविधिक त्रुटीका कारण भएको उनी बताउँछन्। संख्याका हिसाबले धेरै जना घाइते भएजस्तो देखिए पनि धेरैलाई लिगामेन्ट इन्जुरी भएको छ। यो माइनर इन्जुरी हो। तत्काल उपचार गरेमा ठीक भइहाल्छ, डा थापा भन्छन्, यसलाई ठूलो चिन्ता मान्नुपर्दैन। राष्ट्रिय प्रतियोगितामा एमेच्योर खेलाडी बढी हुने भएकाले राम्रो प्रशिक्षण नहुँदानहुँदै जसरी पनि पदक जित्छु भनेर जबरजस्ती खेल्दा घाइते हुने गरेको उनी बताउँछन्। राष्ट्रिय प्रतियोगितामा व्यावसायिक खेलाडी हुँदैनन्। प्रशिक्षण पनि राम्रो हुँदैन। यति हुँदाहुँदै पनि उनीहरूमा जसरी पनि पदक जित्नुपर्छ भन्ने दबाब हुन्छ। त्यसले गर्दा नै धेरैले चोट बोक्न पुग्छन्, डा थापा भन्छन्, यसबाहेक खानपान, प्रतियोगिता स्थल, खेल सामग्रीलगायतले पनि महत्वपूर्ण भूमिका खेलेको हुन्छ। पोखराको पूर्वाधार विकास हुने क्रममा रहेकाले ती पूर्वाधारमा खेल्दा पनि धेरै खेलाडी घाइते भएको उनको भनाइ छ।"
भक्तपुरका चिटिक्क पाटी,"भक्तपुर : भक्तपुरको नागपोखरी घुम्दै गर्दा थकाई लाग्यो ? चिन्ता नगर्नुहोस्। छेउमै पाटी (फल्चा) छ। जुन, चिटिक्क छ, सफा पनि छ। एकछिन थकाई मारेर नागपोखरी घुम्न सक्नुहुन्छ। नागपोखरीबाट दुई पाइला पश्चिम हिँडनुभयो भने अर्को एउटा पाटी पनि आउँछ। त्यहाँबाट दुईतीन पाइला अघि बढे अर्को पाटी पनि आउँछ। नामपोखरीदेखि महालक्ष्मी मन्दिरसम्मको झन्डै एक सय मिटरको दूरी (अर्थात, दुई मिनेटको हिँडाइ) मा आठ वटा सार्वजनिक पाटीहरू भेटिन्छन्। यी पाटीहरू सार्वजनिक प्रयोजनकै लागि बनाइएका हुन्। केही पाटीहरू फुटपाथमा बस्नेहरूको आ श्रमस्थल पनि बनेका छन्। फुटपाथमा बस्ने असहायहरू तिनै पाटीमै रात बिताउँंछन्। अन्नपूर्णकर्मीले रातको समयमा अवलोकन गर्दा दुई चार वटा पाटीमा त्यस्तो देखियो। जस्तो कि च्याम्हासिंहको पाटी। त्यहाँं रातको समयमा दैनिक तीन चार जना नै पाटीमा बास बस्ने गरेका भेटिए। उनीहरू सबै पुरुष थिए। दिनभरी ज्याला मजदुरी गर्ने र रातको समयमा छुट्टाछुट्टै रुपमा उनीहरू एउटै पाटीमा अलगअलग सुत्ने गर्छन्। यस्तै जगातीका पाटीमा भने नजिकैका गाउँबाट आउनेहरू बस्छन्। उनीहरू जगातीको पाटीमा बास बस्ने योजनासाथ आउने गरेको बताउँछन्। गाउँको टपरी, प्लेट बनाउने पातको भारी बोकेर आउँछन् र रात पाटीमा बिताउँछन्। बिहान सवैरै भक्तपुरका बजारमा सामान बेचेर घर फर्किन्छन। कहिलेकाहिँ पाटीमा नअट्दा खुला पेटीमा पनि रात बिताउने गरेको स्थानीयवासी बताउँँछन्। यसैगरी अन्य एकदुई वटा पाटीहरू रात बिताउने आधुनिक गेस्टहाउस बनेका छन्, विपन्न वर्गका लागि। उनीहरू आफूहरूका लागि यी पाटीहरू पवित्रस्थल भएको बताउँछन्। काभ्रेकी नानीमैयाँं तामाङ एकैदिन टपरीहरू बिक्री गरेर घर जान नभ्याउने भएकाले जगाती पाटीमा रात काटेर घर फर्किने गरेको बताउँछिन। अरु बेला त हामीलाई पेटीमै रात काट्न पनि समस्या छैन। तर, पानी पर्ने सिजनमा भने गाह्रो हुन्छ, उनले भनिन्। संख्याकै कुरा गर्ने हो भने दुई चार वटा पाटीमा झन्डै एक दर्जनले रात बिताउने गरेका छन्। बाँकी सबै पाटी सार्वजनिक प्रायोजनकै लागि प्रयोगमा छन्। भक्तपुरको सूर्यमढीमा रहेको पाटी स्थानीय पाका नागरिकको घाम ताप्न प्रख्यात छ। त्यहाँं बुढापाकाहरू जाडो याममा घाम तापेर बस्छन्। त्यो पाटीको आधा भागमा टोलबासीले खोलेको सार्वजनिक प्रगति पुस्तकालय छ भने बाँकी भाग खाली छ। धेरै मानिस त्यो पुस्तकालयमा दैनिक पत्रपत्रिकाहरू हेर्न पनि पुग्छन्। टोलका बुढाबुढीहरू दिनको समयमा घर नजिकका सार्वजनिक पाटीहरूमा पुग्छन् र आफना साथीसँग बसेर दिन बिताउँंछन्। यसले उनीहरूलाई घरमै एक्लै बस्नुपर्ने बाध्यताबाट पनि मुक्ति मिलेको छ। भक्तपुरको जुनसुकै वडामा प्रसस्तै पाटी छन्। एउटा वडामा एक दर्जनदेखि पाँंच दर्जनको हाराहारीमा सार्वजनिक पाटीहरू छन्। भक्तपुर नगरपालिकाले ती सबै पाटीहरूलाई संरक्षित गरेर चिटिक्क र राम्रा बनाएर राखेको छ। नगरपालिकाले वर्षेनी मर्मतसम्भार र जीर्णाेद्धार गरिँदै आएको छ। पछिल्लो समय सिद्धपोखरीको उत्तरमा रहेको पाटीको पुनर्निर्माण सम्पन्न भएको छ। हरेक वर्ष विभिन्न कारणले भत्केकाबिग्रेका पाटीहरूको जीर्णाेद्धार गरिने गरेको छ। यहाँ ससाना पाटीदेखि लामालामा पाटीहरू छन्। सानासाना पाटीहरू जताततै भेटिन्छन् भने लामा पाटीहरू भक्तपुर दरबार क्षेत्रमा छ।भक्तपुरका वडाहरू पाँच मिनेटको हिँडाइका दूरीमा छन्। देशकै सबैभन्दा बढी जनघनत्व भएको भक्तपुर नगरका वडा पाँचदस मिनेटको हिँडाइमै घुम्न सकिन्छ। यहाँका एउटै वडामा पनि ५३ वटासम्म पाटीहरू रहेको तथ्यांक छ। भक्तपुर नगरपालिका९ मा ५३ वटा पाटीहरू छन्। वडा नम्बर ९ का वडाध्यक्ष रवीन्द्र ज्याख्व भक्तपुरको पाटी यहाँका गौरवका प्रतीक भएको बताउँछन्। त्यसकारण नगरपालिकाले निरन्तर संरक्षण र सम्वद्र्धन गर्दै आइरहेको उनले बताए। भक्तपुर नगरपालिकाका प्रमुख सुनील प्रजापतिले अधिकांश पाटी उपभोक्ता समितिमार्फत बनाइएका हुन्। प्रजापतिले पाटी मात्र नभई अहिलेसम्म भक्तपुर नगरपालिकाले सम्पदाहरू पुनर्निर्माणको काम पनि गरिरहेको जानकारी दिए। उनका अनुसार एक सय २६ भन्दा बढी सम्पदाहरू पुनर्निर्माण भइसकेका छन्। संस्कृतिविद् ओम धौभडेलले कहिलेदेखि पाटी बनाइएका हुन् भन्ने इतिहास नभएको बताए। आराम गर्न, भजन गर्न र घामपानीबाट बच्न पाटी पौवा बनाइएको धौभडेलले बताए। भक्तपुरमा धेरै जात्राहरू हुने गर्दछन्। सबैको घर बाटोछेउमै हुँदैन। त्यसकारण भित्री गल्ली र अरु ठाउँबाट जात्रा हेर्न आउनेहरूलाई सजिलो होस् भनेर पाटीहरू बनाइएको उनले बताए। त्यही कारण धेरैजसो पाटीहरू दोबाटो तथा चौबाटोमा रहेको उनले बताए। दोबाटो र चौबाटोमा पाटी हुनुको कारण धेरै मान्छेहरू आराम गर्न आउँछन्। जहाँ जात्राहरू हुने गर्दछन् त्यही अनुकुलता अनुसार पाटीपौवा पूर्खाले बनाएको देखिन्छ, उनले भने, पाटीपौवाहरू वातावरण अनुकुलित गरी बनाइएका छन्। बुढापाकाहरूका अनुसार उहिलेउहिले (अहिले जस्तो गेष्ट हाउसहरू नभएको बेला) टाढाटाढाबाट आउनेहरूको रात कटाउने गन्तव्यस्थल नै पाटीहरू हुन्थे। यसकारण साधारणतया प्रत्येक पाटीसँगै त्यहाँ सार्वजनिक ढुंगेधारा भेटिन्छन्।कमलविनायकमा रहेको मानव कल्याण समाज सेवा घरका अध्यक्ष सुनिता चौलागार्इंले अलपत्रअसहायहरूको सुत्नेबस्ने ठाउँ पाटी भएको बताइन्। सेवा घरमा ल्याइएका असहायहरू भक्तपुरका पाटीबाट नै उद्दार गरेर ल्याएको छु, उनले भनिन्, प्रसस्त पाटी भएका कारण असहायहरू बाटोमा सुत्नुपर्ने अवस्था छैन। असहायहरूको टाउको छोप्ने ठाउँ नै पाटी भएका छन्, उनले भनिन्। भक्तपुरका पाटीपौवा दुई प्रकारका छन्। एकखालेको माथि छानो मात्रै छ। अर्को खालेमा एक तला र छानोे छ। दरवार स्क्वायर सुनढोका (गोल्डेन गेट) अगाडि रहेको पाटी त भाडामा लगाइएको छ। त्यहाँ पाराडाइज रेस्टुरेन्ट सञ्चालन भइरहेको छ।"
मन्त्रीसँग पूर्व राज्यमन्त्री दोस्रो पटक भिड्दै,"उदयपुर : निर्वाचन मिति नजिकिँदैजाँदा उदयपुरमा चुनावी माहोल तात्तिन थालेको छ। प्रतिनिधि सभाका लागि दुई र प्रदेश सभाका लागि ४ निर्वाचन क्षेत्र रहेको उदयपुरमा विशेषगरी प्रतिनिधि सभाको क्षेत्र नं १ यतिबेला निकै रोचक र चर्चामा छ। कारण, नेकपा एमाले र गठबन्धन दुवैबाट 'हेभी' उम्मेद्वार मात्र हैन एउटै मन्त्रालयको मन्त्री र राज्यमन्त्री चलाइसकेका नेता दोस्रोपटक मैदानमा छन्। यो निर्वाचन क्षेत्रमा पूर्व सहरी विकास मन्त्री एवंम बहालवाला परराष्ट्र मन्त्री डा नारायण खड्का गठबन्धनको तर्फबाट उम्मेद्वार छन्। उनीसँग पूर्व सहरी विकास राज्यमन्त्री तथा नेकपा एमालेका पोलिटब्युरो सदस्य मन्जुकुमारी चौधरी प्रतिस्पर्धा गर्दैछिन्। चौधरी यसअघि २०७० सालमा भएको संविधानसभा सदस्य निर्वाचनमा क्षेत्र नम्बर २ बाट निर्वाचित भएकी थिइन्। त्यसबखत उदयपुर जिल्ला तीन वटा निर्वाचन क्षेत्र रहेको थियो। सोही निर्वाचनमा क्षेत्रन १ बाट नेपाली कांग्रेसका केन्द्रीय सदस्य तथा हालका परराष्ट्र मन्त्री खड्का निर्वाचित भएका थिए। २०५६ सालको निर्वाचनमा सोही क्षेत्रमा एमालेका सुरेशकुमार कार्कीसँग पराजय भएसँगै खड्का राजनीतिमा कृयाशील रहँदै आएका थिए। त्यसयता २०६४, २०७०, २०७४ मा खड्का निरन्तर सोही क्षेत्रबाट निर्वाचित हुँदै आएका छन्। राज्य पुर्नसंरचनासँगै उदयपुर दुईवटा क्षेत्रमा सिमिति भएपछि २०७४ को निर्वाचनमा चौधरी र खड्का क्षेत्रनं १ मा उम्मेद्वार बनेका थिए। नेकपा माओवादी केन्द्र र नेकपा एमाले बीचको चुनावी तालमेलबाट उम्मेद्वार बनेकी चौधरीलाई खड्काले झिनो मतले पराजित गरे। खड्का सुशील कोइराला नेतृत्वको सरकारको पालामा सहरी विकास मन्त्री थिए भने चौधरी केपी ओली नेतृत्वको सरकारको पालामा राज्य मन्त्री थिइन्। चौधरी राज्यमन्त्री भएपनि क्याविनेट बैठकबाट अन्य काममा मन्त्रीकै हैसियतमा मन्त्रालय सम्हालेकी थिइन्। उक्त मन्त्रालय प्रधानमन्त्री ओलीले नै राखेका कारण चौधरीले मन्त्रीकै हैसियतमा काम गरेकी थिइन्। पार्टीभित्रको आन्तरिक द्वन्द्व र गठबन्धनबाट धोका भएकै कारण २०७४ को निर्वाचनमा चौधरी पराजित भएको पार्टीले निष्कर्ष निकालेको छ। गठबन्धन भित्रको आन्तरिक कलहको 'सिग्नल' लाई बुझ्दै विपक्षीलाई आफ्नो पक्षमा ल्याउने राम्रो रणनीति बनाएकै कारण खड्का उक्त चुनावमा सफल भएको कार्यकर्ताको बुझाइ छ। सोही समस्या यतिबेला डा खड्का उम्मेद्वार बनेको गठबन्धन भित्र देखिएको छ। संघ र प्रदेशमा गरी छवटा सिट रहेको उदयपुरमा तीन वटा सिटमा कांग्रेसले चित्त बुझाउनु परेपछि कांग्रेसभित्र ठुलो द्वन्द्व चर्किएको छ। अझ त्यसमा संस्थापन पक्षले कोइराला टिमलाई वेवास्ता गर्ने र अवसर जति आफ्नो समूहलाई राखेका कारण पार्टीभित्र द्वन्द्व चर्किएको हो। लगातार तीन पटकसम्म सांसद र दुई पटक मन्त्री भइसकेका खड्कालाई उमेर हदका कारण बिदा दिनुपर्ने र सोही ठाउँमा पार्टीका पूर्वसभापति विदुर बस्नेतलाई अवसर दिनुपर्ने कार्यकर्ताको माग थियो। त्यसैगरी क्षेत्रनं १ को प्रदेश १ मा पुराना नेता भोजराज खतिवडा र क्षेत्रनं २ मा क्षेत्रीय सभापति रामकुमार राईलाई क्षेत्र वा प्रदेशमध्ये एक ठाउँमा अवसर दिनुपर्ने उनीहरूको माग थियो। पार्टीको बैठक र भेलामा यस्ता आवाज उठेपनि त्यसको वेवास्ता गर्दै देउवा समूहले एकलौटी निर्णय गरेपछि कांग्रेसका सामान्य कार्यकर्ता बीच नै असन्तुष्टिका स्वर सुनिन थालेका छन् भने संस्थापन र इतर समूहका नेताबीच नै मनमुटाव सुरु भएको छ। पार्टीको निर्णय प्रति असन्तुष्टि जनाउँदै क्षेत्रीय सभापति रामकुमार राईले क्षेत्रनं २ र बेलका नगरपालिकाका पूर्वसभापति जय सुबेदीले क्षेत्रनं १ को प्रदेश १ मा वागि उम्मेद्वारी दर्ता गरेपछि गठबन्धनभित्र अझ हलचल मच्चिएको छ। राईले गठबन्धनबाट टिकट पाएका नेपाल कम्युनिष्ट पार्टी एकिकृत समाजवादीका उपमहासचिव जगन्नाथ खतिवडाविरुद्ध वागि उम्मेद्वारी दिएका छन्। त्यसैगरी सुबेदीले नेकपा माओवादीको भागबण्डामा परेको प्रदेश १ मा राजन किराँतीविरुद्ध उम्मेद्वारी दर्ता गराएका छन्। दुबै नेतालाई फिर्ता नगर्ने हो भने गठबन्धनका अन्य दलहरूले आधिकारिक उम्मेद्वारलाई मत किन लगाउने भन्ने चर्चा सुरु भएको छ। चौधरी कांग्रेस भित्रको यहीँ समस्यालाई 'क्याच' गर्दै चुनाव जित्ने दाउमा छिन्। यसकासाथै चौधरीले विकासको निम्ति आफू सांसद र मन्त्री रहँदा जिल्लामा गरेको योगदानको मूल्यांकन जनताबाट हुनेमा विश्वस्त छिन्। उनले भनिन्, 'छोटो समयमा आफू सहरी विकास राज्यमन्त्री हुँदा स्मार्ट सिटीवाहेक ५० करोड बढी बजेट ल्याउन सफल भएको छु, जुनकुरा रातो कितावमा अहिले पनि छ।' त्यसअघि उनले थपिन्, 'प्रतिसपर्धि उम्मेद्वार सहरी विकास मन्त्री हुँदा र म राज्य मन्त्री हुँदा जिल्लामा आएको वजेटको अनुपात हेर्नुस कसले बढी भित्र्याएको छ।' खड्काले फुल मन्त्री हुँदा ४ करोड २० लाख भन्दा बढि वजेट नल्याएको चौधरीको दावि छ। उनले भनिन्, 'म मन्त्री हुँदा सदरमुकाम गाईघाटमा ३१ करोडको लागतमा प्रदेश १ कै सबैभन्दा ठुलो २ हजार जनाको क्षमता भएको सुविधा सम्पन्न मदन भण्डारी स्मृति सभा हलका लागि बजेट विनियोजन गरी हाल निर्माणचरणको अन्तिम रूपमा रहेको छ।' त्यति मात्र नभई त्रियुगा नगरपालिकालाई देशकै स्मार्टसिटीका रूपमा विकास गर्न ६ अर्बभन्दा बढी लगानी भित्र्याएको जुन हाल बर्सेनि आइरहेको उनले बताइन्। यता गठबन्धनका उम्मेद्वार खड्काले उदयपुरे जनताको विकासका लागि आफू अहोरात्र खटेको बताएका छन्। उनले देशको बजेटले मात्र नभई छिमेकी मुलुकसँग पनि सम्बन्ध राखि बजेट भित्र्याएको र निरन्तर जनतासँग रहेकाले चुनाव जित्ने दावी गरे। क्षेत्रनं १ मा तीनवटा नगरपालिका पर्छन। त्यसमध्ये चौदण्डिगढी नगरपालिकामा मेयर, उपमेयरसहित एकलौटी बहुमतमा नेकपा एमाले छ। बेलका नगरपालिकामा तत्कालीन गठबन्धनका उम्मेद्वार कांग्रेसका अशोककुमार कार्की मेयरमा र उपमेयरमा एमालेकी जिरा राई निर्वाचित भएका छन्। सदरमुकाम गाईघाटस्थित त्रियुगा नगरपालिकामा मेयरमा कांग्रेसका वसन्तकुमार बस्नेत र उपमेयरमा एमालेकी महेश्वरी राई विजयी भएका छन्। स्थानीय तहमा पनि धेरैजसो ठाउँमा अहिलेकै गठबन्धन एमालेसँग प्रतिस्पर्धामा रहेकाले उदयपुर क्षेत्र नम्बर १ मा निकै रोचक प्रतिस्पर्धा रहने सर्वसाधरणको बुझाइ छ।"
बागी उम्मेदवारलाई सहिद परिवारको स्वागत,"रुकुम पूर्व : रुकुम पूर्व प्रदेश सभा निर्वाचन क्षेत्र नम्बर (ख) का बागी उम्मेदवार केशव रावललाइ सहिद परिवार समाजले सिस्ने गाउँपालिका८ स्यालापाखामा स्वागत गरेको छ। हिजो काठमाडौंबाट जिल्लामा चुनावी अभियान सुरु गर्नका लागि गृह वडामा पुगेका रावलाई समाजले शुभकामना कार्यक्रम राखेर स्थानीय र निवर्तमान जनप्रतिनिधि र माओवादी केन्द्रका जिम्मेवार नेता कार्यकर्ताको समर्थनमा गाजाबाजा सहित सहिद स्मृति भवनमा स्वागत गरेको हो। यहि स्यालापाखाको अभियानबाटै रावल चुनावी प्रचारप्रसार र घरदैलो अभियान सुरु हुने रावल पक्ष स्रोतले जनाएको छ। भुरुङ्गा टोलदेखि स्यालापाखामा अभियान चल्ने छ। तालिका अनुसार निर्वाचन क्षेत्रका सबै ठाउँमा पुग्ने बताइएको छ। केशव रावल नेकपा (माओवादी केन्द्र) निकट अनेरास्ववियु क्रान्तिकारीको केन्द्रीय उपाध्यक्ष समेत हुन्। उनले जिल्लामा भएको सत्ता गठबन्धनका नाममा गलत व्यक्तिको उम्मेदवारी परेकाले आफूले उम्मेदवारी दिएको बताउँदै आएका छन्। रावलले रुकुमको विकास र समृद्धिका लागि उम्मेदवारी दिनुपरेको बताएका हुन। रावलले थपे, 'गठबन्धन जोगाउन कांग्रेसलाई टिकट दिए पनि जसले कांग्रेस जोगाउन लागेका थिए ती मान्छे नभई कहिल्यै राजनीतिमा स्कुलिङ नभएको व्यक्तिले प्रवेश पाएको छ।' जनयुद्ध जनआन्दोलन र उपलब्धी रक्षाको विपरीत भएकाले आफूले जनताको मर्म अनुसार बाध्य भएर उम्मेदवारी दिनुपरेको रावल बताउँछन्। उनि मसिंर ४ गतेको निर्वाचनमा जीप चिह्नबाट चुनावमा प्रतिस्पर्धा गर्दैछन्।"
चुनावका बेला बहिष्कार : विराटनगरको जामुनगाछीलाई नेताको बेवास्ता,"विराटनगर : चाडपर्वको उल्लाससँगै यतिबेला गाउँ सहरमा चुनाव लागेको छ। भेला, सभा र सम्मेलन गर्न नपाइने भएकाले राजनीतिक दलका नेता र उम्मेदवार मतदाताका घरघर पुगेर मत मागिरहेका छन्। अधिकांश क्षेत्रमा उम्मेदवारहरू यसै गरिरहेका छन्। विराटनगर महानगरपालिकाको एउटा क्षेत्र छ, जहाँ मत माग्न त परै जाओस् नेताहरू प्रवेश गर्न पनि सकिरहेका छैनन्। कारण हो महानगरका अरू क्षेत्रमा पर्याप्त विकास निर्माण भए पनि उक्त क्षेत्र पछि पारिएको छ। कोसीराजमार्गनजिकैको स्थान भए पनि अव्यवस्थित सडकले स्थानीय बासिन्दालाई हैरान बनाएको छ। लामो समयदेखि सडक र पूर्वाधारका अरू कुराबाट वञ्चित स्थानीयले त्यस क्षेत्रबाट विजयी बनेका नेता, स्थानीय तहदेखि माथिल्ला निकायमा पटकपटक हारगुहार गरे। उनीहरूको आवाजलाई सबैले बेवास्ता गरिरहेका छन्। आजित भएका बासिन्दाले निधो गरे हाम्रै मतले विजयी बनेर सांसद, मन्त्री बने तर हाम्रो दुःख बेवास्ता गरे। अब आन्दोलनको विकल्प छैन। अनि सुरु भएको हो विराटनगर महानगरपालिकाको वडा ४ र ५ को सिमाना पर्ने जामुनगाछीमा आन्दोलन। आन्दोलन सामान्य प्रदर्शनमा मात्र सीमित छैन। स्थानीयले नेताहरूलाई प्रवेशमै रोक लगाएका छन्। 'नेता बहिष्कार'को ब्यानर नै बनाएर फोटोसहिति टाँगेका छन्। त्यही भएर चुनावी अभियानको महत्वपूर्ण समयमा पनि कुनै नेता र उम्मेदवार उक्त क्षेत्रमा प्रवेश गर्न सकिरहेका छैनन्। मोरङ निर्वाचन क्षेत्र नम्बर ६ मा पर्ने जामुनगाछीका बासिन्दाले चुनावलक्षित आन्दोलन भने गरेका होइनन्। एक वर्षभन्दा बढी समयदेखि निरन्तर आफ्ना समस्यामा ध्यानाकर्षण गराउन सडकमा उत्रिएका हुन्। त्यस क्षेत्रबाट प्रतिनिधित्व गर्ने संघीय सांसद, प्रदेश सांसद, स्थानीय तहका प्रतिनिधिलाई उनीहरूले 'विकास विरोधी' घोषित गरेका छन्। ती सबैको तस्बिर अंकित ब्यानर टाँगेर स्थानीयले ध्यानाकर्षण गराइरहेका छन्। उक्त क्षेत्रबाट प्रतिनिधिसभा सदस्यका लागि यसपटक पनि कांग्रेसनेता डा शेखर कोइराला र नेकपा (एमाले) का नेता लालबाबु पण्डित प्रतिस्पर्धा गर्दै छन्। विगतमा पनि यही क्षेत्रका प्रतिस्पर्धी हुन्। बाक्लो बसोबासका कारण 'निर्णायक मत' रहेको मानिने जामनुगाछी मात्र होइन कोसी राजमार्ग पश्चिम क्षेत्रका बासिन्दा नेताहरूप्रति असन्तुष्ट बनेका छन्। महानगरमा सबै क्षेत्रको समान रूपमा विकास गरिनुपर्ने माग राखेर उनीहरूले २०७८ कात्तिकदेखि आन्दोलन गरिरहेका हुन्। पूर्वशिक्षक केशव अधिकारीका अनुसार जुन क्षेत्रका मतदाताको मतले उनीहरू महत्वपूर्ण स्थानमा पुग्न सफल भए त्यही क्षेत्रलाई नेताले बेवास्ता गरिरहनुले चकित बनाएको छ। 'राजमार्ग पश्चिमको क्षेत्र विकासमा निकै पछि छ,' उनले भने, 'अघिल्ला चुनावमा समस्या समाधान गर्छौं भन्दै एकपछि अर्का उम्मेदवार आइपुग्थे, यसपालि कसैको अनुहार देखिएको छैन।' शेखरले पटकपटक चुनाव जितेर पनि आफ्नो क्षेत्रको विकासमा चासो नदिएको गुनासो स्थानीयको छ। २०७४ सालको निर्वाचनको नतिजा शेखरको पक्षमा नपर्नुलाई त्यसकै परिणाम मानिएको थियो। त्यसबेला विजयी लालबाबुप्रति पनि स्थानीय रुष्ट छन्। चुनाव जितेर मन्त्री पनि भएका उनले आफ्नै क्षेत्रलाई बेवास्ता गरेकामा उनीहरूको चित्त दुखेको छ। 'शेखरले जसरी हाम्रो क्षेत्रलाई बेवास्ता गरे, लालबाबुले पनि उसै गरे,' स्थानीय राकेश गौतमले भने, 'त्यसैले मागको सम्बोधन गर्न कुनै योजना र कार्यक्रमसमेत लिएर आउनसक्ने हिम्मत दुवैमा देखिएन।' जामुनगाछी र आसपास क्षेत्रमा विभिन्न सार्वजनिक कार्यक्रमहरू आयोजना भइरहन्छन्। केही साताअघि तराईका आदिवासीको सिरुवा पर्वको कार्यक्रम थियो। दलका नेताको पनि सहभागिता हुने भनिएको थियो। तर कसैले प्रवेश गर्ने आँट नगरेको स्थानीयले बताए। मोरङ क्षेत्र नम्बर ६ 'ख'बाट प्रदेशसभा सदस्यमा विजयी बनेका कांग्रेसका केदार कार्की प्रदेश १ आन्तरिक मामिला तथा कानुनमन्त्री छन्। उनले पनि समस्या समाधानमा चासो नदिएकाले स्थानीयको असन्तुष्टि उनीप्रति अझ बढी छ। प्रदेशमै बढी विवादित मन्त्रीको छवि बनाएका कार्कीले पनि जामुनगाछी र आसपास क्षेत्रका समस्यामा ध्यान दिएका छैनन्। उनै यसपटक फेरि त्यही क्षेत्रबाट प्रदेशसभा सदस्यका लागि प्रतिस्पर्धा गर्दैछन्। अरू ठाउँहरूमा घरदैलो गरिरहेका कार्की पनि जामुनगाछी प्रवेश गर्न भने सकेका छैनन्। आसेपासे र आफूनिकट व्यक्तिहरूलाई च्यापेर कार्कीले सुनसरीमोरङ सिँचाइ आयोजनाको नहरमा नियमविपरीत 'सेल्फी पुल'बनाउन ध्यान दिए, तर जामुनगाछीको अस्तव्यस्त सडक व्यवस्थित पार्नेतिर सोचेनन्। संसद विकास कोषबाट 'सेल्फी पुल'का लागि बजेट छुट्याएका थिए। आयोजनासँग अनुमति नै नलिइ बस्ती डुबानमा पर्ने गरी पुल निर्माण थालेपछि उनी विवादमा परे। स्थानीयको चर्को विरोधपछि योजना स्थगित भएको थियो। 'यहीँबाट जितेर गएका कार्कीले जनताको मागलाई सम्बोधन गर्नुपर्ने हो,' स्थानीय उत्तम थापाले भने, 'त्यसो गर्न नसकेकैले मतदाताबाट डराएर अरूतिरै कुदिरहेका छन्।' विभिन्न योजनामा अनियमितता र जनविरोधी काम गर्ने कार्कीलाई कारबाही गर्नुपर्नेमा कांग्रेसले पुनः टिकट दिएर पुरस्कृत गरेको भन्दै थापाले आलोचना गरे। कार्की कांग्रेस नेता डा शेखरनिकट मानिन्छन्। एक नेताका अनुसार विवादमा परेको विषय बेवास्ता गर्दै शेखरकै जोडबलमा कार्कीलाई टिकट मिलेको हो। जामुनगाछीका सुदीप लम्साल नेता र दलविरुद्धको आन्दोलन एउटा झिल्को मात्रै भएको बताउँछन्। 'राजनीतिले बसाउँदै गएको गलत थितिविरुद्ध आन्दोलनको झिल्को निस्किएको छ,' उनले भने, 'डढेलोको रूप लियो भने सखाप बनाउँछ भन्ने नेताहरूले बुझ्नुपर्छ।' लम्सालका अनुसार 'विकासविरोधी नेता बहिष्कार अभियान' मा नेताकै इशारामा प्रहरीले हस्तक्षेप गरेपछि झन् आक्रोस बढेको छ। आन्दोलनकारीले 'विकासविरोधी नेता बहिष्कार गरौँ' भन्ने नारा राखेर फोटोसहित ब्यानर टाँगेका थिए। त्यसलाई प्रहरीले हटाएको थियो। ब्यानरमा कांग्रेसका डा शेखरसहित मिनेन्द्र रिजाल, महेश आचार्य, केदार कार्की र विराटनगरका निवर्तमान मेयर भीम पराजुलीको फोटो छ। एमालेका लालबाबु, गुरु बराल र जीवन घिमिरेको फोटो पनि ब्यानरमा प्रयोग गरिएको छ। बहिष्कारमा परेकामध्ये मिनेन्द्र, महेश र गुरु उम्मेदवार छैनन्। यसअघि यही क्षेत्रबाट अवसर पाउँदा बेवास्ता गर्नेमा उनीहरू पनि परेका छन्। सडक निर्माणको ठेक्का लिएर काम नगर्ने ठेकेदारहरूलाई कारबाही नगरी नेताले नै संरक्षण गरेको आरोप स्थानीयको छ।गणेश चोककेसलिया खण्डअन्तर्गतको करिब ३ किलोमिटर सडक निर्माणको ठेक्का पाएको ठेकेदार कम्पनी र ठेकेदारको फोटोसहितको ब्यानर पनि टाँगिएको थियो। ठेकेदार कम्पनी खुस्बु कन्स्ट्रसनका दीपक पौडेल र दृश्यन्त पौडेल तथा भूमि कन्स्ट्रक्सनका शुभम बोहराको फोटोसहित ब्यानर जामुनगाछी क्षेत्रमा टाँगिएको छ। नेतालाई रिझाएर ठेक्का लिने तर काम समयमै पूरा नगर्ने ठेकेदार र निर्माण कम्पनीको नाम सार्वजनिक गरिएको स्थानीयको भनाइ छ। सबै निकायलाई बारम्बार जानकारी गराउँदा पनि समस्या समाधान नभएको नेता बहिष्कार अभियानका संयोजक उत्तम दाहालले बताए। आफूहरूकै भोटका कारण पटकपटक सत्तामा पुगेका नेताले जनतालाई भोट बैंकका रूपमा मात्रै प्रयोग गरेको र विकासमा राजमार्ग पश्चिमको क्षेत्रलाई उपेक्षा गरेको उनको आरोप छ। त्यस क्षेत्रलाई स्थानीयले 'विराटनगरको कर्णाली' घोषणा गरेका छन्। दाहालका अनुसार आन्दोलनपछि जामुगाछी क्षेत्रमा नेताहरू चुनावी कार्यक्रम लिएर आउन सकका छैनन्। विगतमा मनोनयन दर्तापछि उम्मेदवारहरूको ताँती लाग्ने गरेकामा यसपटक कोही पुग्न सकेका छैनन्। मागअटेर गरी बलपूर्वक प्रवेश गरे दलका उम्मेदवार र नेताहरूलाई 'जनकारबाही' गरिने उनले बताए। 'असम्भव माग राखेका छैनौँ,' दाहालले भने, 'लोकतन्त्रमा नागरिकले आफू हिँड्ने बाटो बनाइदेऊ भनेर आफ्नो नेतालाई भन्न नपाउने भन्ने हुन्छ?'"
सातै प्रदेशका मुख्यमन्त्री तथा मन्त्रिपरिषद्को कार्यालयलाई आयोगको निर्देशन,"काठमाडौं : निर्वाचन आयोगले सातवटै प्रदेशका मुख्यमन्त्री तथा मन्त्रिपरिषद्को कार्यालयलाई आयोगको निर्देशन दिएको छ। निर्वाचनलाई स्वच्छ, स्वतन्त्र, निष्पक्ष र विश्वसनीय बनाउन नेपाल सरकार तथा प्रदेश सरकारको समेत मुख्य जिम्मेवारी भएकोले निर्वाचन प्रचारप्रसारका सम्बन्धमा निर्वाचन आचार संहिता, २०७९ को दफा ५ को खण्ड (क) तथा खण्ड (क १) लगायतका सम्पूर्ण व्यवस्थाको पालना गर्न तथा गराउन निर्देशन दिएको हो। निर्वाचन आचारसंहिता, २०७९ को दफा ५ को खण्ड (क) ले नेपाल सरकार, प्रदेश सरकार, नेपाल सरकार वा प्रदेश सरकारका मन्त्रीले गर्ने निर्वाचन प्रचार प्रसारलाई व्यवस्थित गरेको तथा सोही दफाको खण्ड (क १) ले त्यसरी प्रचारप्रसार गर्दा समेत सरकारी स्रोत साधनको प्रयोग गर्न नपाइने व्यवस्था गरेको छ। उल्लेखित व्यवस्था कार्यान्वयनका लागि आयोगले पटक पटक राजनीतिक दलहरुको ध्यानाकर्षण गर्दै आएको छ भने राजनीतिक दलका प्रमुख पदाधिकारीबाट निर्वाचन आचारसंहिता पालनाको प्रतिवद्धता समेत प्राप्त गरेको छ। यति हुँदा हुँदै निर्वाचनका सन्दर्भमा नेपाल सरकार तथा प्रदेश सरकारका मन्त्री लगायतका पदाधिकारीले निर्वाचन प्रचार प्रसार सम्बन्धी कार्यका लागि हेलिकोप्टर लगायत सरकारी स्रोत साधनको प्रयोग गर्ने गरेको भनी विभिन्न माध्यमबाट सूचना प्राप्त भएकाले सो कार्यलाई नियन्त्रण गर्न सत वटै प्रदेशका मुख्यमन्त्री तथा मन्त्रिपरिषद्को कार्यालयलाई निर्देशन दिएको हो।"
सत्ता गठबन्धन एउटा पार्टी र एमाले अर्को पार्टी हो : ढुंगेल,"काठमाडौं : नेकपा एमालेका केन्द्रिय सदस्य कैलाश ढुङ्गेलले सत्ता गठबन्धन एउटा पार्टी र एमाले अर्को पार्टी रहेको बताएका छन्। नेकपा एमाले रामेछापकाठमाडौं सम्पर्क मञ्चले आयोजना गरेको कार्यक्रमलाई सम्बोधन गर्दै उनले सही विचार, पार्टी छान्न सकिएन भने नेपालको भविष्य अन्धकार हुने दाबी गरेका हुन्। उनले प्रश्न गरे, अहिले दोधारमा मुलुक उभिएको छ। अध्याँरो, बिना योजना, बिना भिजन, मिसनको बाटो रोज्ने कि सुखी नेपाली, समृद्ध नेपाल समाजवादको बाटो रोज्ने ? उनले नेपालले समृद्ध नेपाल सुखी नेपालीको बाटो रोज्ने कि, अपवित्र गठबन्धन रोज्ने जनताले फैसला गर्नुपर्ने बताए। उनले एमालेको बाटो सुखी नेपाली, समृद्ध नेपाल निर्माण र समाजवादको बाटो भएकोसमेत स्पष्ट पारे। रामेछापबाट प्रतिनिधि सभा सदस्यको उम्मेदवारसमेत रहेका ढुङ्गेलले भने,राष्ट्रियता, सुशासन, विकास, अन्तराष्ट्रिय सम्बन्ध, आधुनिक नेपाल बनाउने सबालमा माथि उठाउने हो भने एमाले रोज्नुको विकल्प छैन। बागमती प्रदेश सरकारका पूर्व आर्थिक मामिला तथा योजना मन्त्री ढुङ्गेलले भनेपूर्वाधार, कृषि, पर्यटन, उद्योग, खानेपानी, सिँचाइका जो हामीले गरिरहेका कामहरु अधुरा छन्, ती काम पूरा गर्नको लागि समृद्ध रामेछाप, सुखी रामेछाप बनाउनका लागि सूर्य चिन्हमा मतदान। कार्यक्रममा रामेछाप क्षेत्र नम्बर २ का प्रदेश सभा सदस्य मिलन घिसिङले एमालेका एजेण्डालाई स्थापित गर्न मंसिर ४ गते हुने निर्वाचनमा एमालेका उम्मेदवार विजयी हुनु आवश्यक रहेको बताए। उनले राजनीतिको संकट र आर्थिक संकट हटाउनका लागि पार्टीले जित्नै पर्ने आवश्यकता रहेको धारणा राखे।"
बागीलाई जिताउन एमालेको उम्मेदवारी निष्क्रिय,"रुकुम पूर्व : प्रदेश सभा (क) मा सत्ता गठबन्धन विरुद्ध उम्मेदवारी दिएका सुरुल पुन (अजयशक्ति) लाई सघाँउदै नेकपा एमालेले आफ्नो उम्मेदवारी निष्क्रिय गराएको छ। आज सोमबार पुथाउत्तरगंगा गाउँपालिका१०, तकसेरामा बसेको बैठकबाट यस्तो निर्णय गरेको नेकपा एमाले रुकुम पूर्व प्रचार विभागले जानकारी दिएको छ। निर्वाचन क्षेत्र (क) मा सत्ता गठबन्धनको तर्फबाट माओवादी केन्द्रका तेजबहादुर ओली (प्रतीक) को उम्मेदवारी परेको छ भने नेकपा एमालेका तर्फबाट तेजेन्द्र बुढामगर (तेजिलो) को उम्मेदवारी परेको थियो। बुढाको उम्मेदवारीलाई नेकपा एमालेका तर्फबाट प्रतिनिधि सभा सदस्यमा उम्मेदवारी दिएका कैलासकुमार मल्ललाई सघाँउने सहमतिमा उम्मेदवारी निष्क्रिय पारिएको हो। माओवादीबाट विद्रोह गरी आएका बागी उम्मेदवार सुरुल पुनलाई चुनाव चिह्न चिमबल्ब मा मत दिई सहयोग गर्नका लागि उम्मेदवारी निष्क्रिय गराएको एमालेका जिल्ला कमिटी अध्यक्ष टोपबहादुर ओलीको हस्ताक्षरित एक विज्ञप्तिमा उल्लेख गरिएको छ। प्रदेश निर्वाचन (क) मा माओवादीका स्थापित नेताहरु समेत बागी उम्मेदवार सुरुल पुनको समर्थनमा लागेका छन। त्यस कारणले पनि रुकुम पूर्वको सत्ता गठबन्धनलाई थप चुनौति देखिएको छ। यसअघि पनि सत्ता गठबन्धनका उम्मेदवारलाई पुथाउत्तरगंगा गाउँपालिकामा बहिस्कार गर्दै बागी पुनको टिमले अवरोध समेत गरेको थियो। माओवादीबाट विद्रोह गरी बागी उठेका उम्मेदवार सहितको समर्थन गरेको टिमले पनि पिछडिएको क्षेत्र पुथाउत्तरगंगाको प्रतिनिधित्व हुनुपर्ने माग राख्दै आएका छन। मुख्य निर्वाचन कार्यालय रुकुम पूर्वका अनुसार कुनै पनि दल वा व्यक्तिले आफ्नो उम्मेदवारी निष्क्रिय गराए पनि सोही उम्मेदवारी कायमै रहेकाले आफ्नो चुनाव चिह्नमा स्वस्तिक छाँप लगाउँदा मत सदर हुने बताएको छ।"
प्रधानमन्त्री तथा मन्त्रीले उपयोग गर्ने हेलिकोप्टरको निगरानी राख्नू,"काठमाडौं : आगामी मंसिर ४ गते हुने निर्वाचनका लागि प्रधानमन्त्री लगायत मन्त्रीहरूले हेलिकोप्टर चढेर प्रचारप्रसार गरेकोप्रति निवाचन आयोगले जानकारी माग गरेको छ। मन्त्री वा अन्य पदाधिकारीबाट सरकारी कोषबाट रकम व्यहोर्ने गरी के कुन प्रयोजनको लागि हेलिकोप्टर सेवा प्रयोग भएको छ भन्ने विषयमा आयोगलाई जानकारी गराउन प्रधानमन्त्री तथा मन्त्रिपरिषद्को कार्यालयलाई निर्देशन दिने निर्णय गरेको छ। प्रधानमन्त्री लगायत मन्त्रीहरूले हेलिकोप्टर प्रयोग गरी विभिन्न स्थानमा गई निर्वाचन प्रचारप्रसारसँग सम्बन्धित गतिविधि गरेको भनी विभिन्न सञ्चार माध्यम तथा सामाजिक सञ्जालबाट सार्वजनिक भएको र प्रस्तुत विषयमा आयोगमा विभिन्न माध्यमबाट उजुरी समेत परेको आयोगले जनाएको छ। आयोगले प्रधानमन्त्री, विभिन्न राजनीतिक दलको उच्च नेतृत्वमा रहेका व्यक्ति तथा मन्त्रीहरू समेतले हेलिकप्टर सेवा प्रयोग गर्दा लागेको खर्चको व्ययभार सरकारी कोषमा पर्छ, पर्दैन स्पष्ट गरी लेखी पठाउन तथा निर्वाचन आचारसंहिता लागू भएपछिको विवरण पेस गर्न निर्देशन दिएको हो। निर्वाचन प्रचारप्रसारका सन्दर्भमा सरकारी साधन स्रोत (हेलिकप्टर तथा अन्य साधन समेत) प्रयोग गर्नु निर्वाचन आचारसंहिताको प्रतिकूल हुनुको साथै यदि अख्तियारको दुरुपयोग भएको हो भने निर्वाचन प्रचारप्रसारका सन्दर्भमा हेलिकोप्टर लगायतका सरकारी साधनको उपयोग भएको विषयमा आवश्यक निगरानी तथा अनुसन्धान गरिदिन अख्तियार दुरुपयोग अनुसन्धान आयोगलाई अनुरोध गरी पठाउने निर्णय भएको आयोगले जनाएको छ।"
गठबन्धनका उम्मेदवारले चुनाव नजिते प्रतिगमनकारीको मनोबल बढ्छ : माधवकुमार नेपाल,"काठमाडौंः नेकपा एकीकृत समाजवादीका अध्यक्ष माधवकुमार नेपालले निर्वाचनपछि पनि गठबन्धन नटुट्ने बताएका छन् । काठमाडौंमा आयोजित चुनावी सभालाई सम्बोधन गर्दै नेपालले संयुक्त अभियान जारी रहने बताएका हुन् । नेपालले भने, निर्वाचनमा महाभियानलाई सफल बनाउने भनेको यात्राको समाप्ति होइन । अर्को यात्राको सुरुवात पनि हो । संयुक्त अभियान जारी रहनेछ । गठबन्धन दलमा सामेल हुनुभएका सबै दलका नेतालाई आग्रह गर्न चाहन्छु । हाम्रा साझा उम्मेदवारलाई बिजयी बनाउनुपर्छ । साझा उम्मेदवारले नजिते प्रतिगमनकारीको मनोबल बढ्ने उनले बताए। २०७४ सालमा जनताले बहुमत प्रदान गरेपछि लोकतन्त्रका मूल्य मान्यतालाई कुल्चने काम भएको बताए । नेपालले भने, तत्कालीन नेकपामा हिटलरी प्रवृत्ति देखापर्यो । संविधानभन्दा माथि छु भन्ने भावना थियो । संविधान ल्याउनु र अमेरिकाबाट बयलगाडा ल्याउनु एउटै हो भन्ने बयलगाडाका सिद्धान्तकारहरु पनि अहिले जिउँदै रहेको उनले बताए।"
योग्य व्यक्तिलाई पदक दिइएको हो : गृहमन्त्री,"काठमाडौं : गृहमन्त्री बालकृष्ण खाणले सरकारले योग्य व्यक्तिलाई पदक प्रदान गरेको बताएका छन्। गृहमन्त्री खाणले निर्वाचनलाई प्रभावित गर्नेगरी आफ्नो जिल्लाका मानिसहरूलाई पदक वितरण गरेको विपक्षीको आरोपको खण्डन गर्दै उनले रुपन्देहीमा योग्य रहेकाले उनीहरूलाई पदक दिइएको बताएका हुन्। विश्व पोलियो दिवसमा रुपन्देहीमा क्रियाशील रोटरी क्लब एवं रोट्र्याक्ट क्लबले भैरहवामा आयोजना गरेको पोलियो शान्ति र्यालीको समापन कार्यक्रमलाई सम्बोधन गर्दै मन्त्री खाणले विपक्षीले रुपन्देहीका युवाको मूल्याङकन गर्न नसकेको बताए। 'रुपन्देहीमा धेरै प्रतिभा रहेका छन्, रुपन्देही जिल्ला नै रचनात्मक रहेको छ', उनले भने, 'यहाँ पदक दिनुपर्ने अझ धेरै हुनुहुन्थ्यो तर समितिलाई छनोट गर्नुपर्ने बाध्यता रहेको थियो, भविष्यमा उहाँहरूलाई पनि समेट्ने छौँ।' पाँच दलीय गठबन्धनमा नेपाली कांग्रेसका तर्फबाट रुपन्देही क्षेत्र नं ३ को प्रतिनिधिसभा उम्मेदवार रहेका गृहमन्त्री खाणले नेपाल सरकार युवालाई कुलतबाट जोगाउन र आगुऔषधको नियन्त्रणमा लागे पनि एकल प्रयासले मात्र नपुग्ने बताउँदै यसमा युवाले पनि सहकार्य गर्न आग्रह गरे। उनले रुपन्देहीमा गौतमबुद्ध अन्तर्राष्ट्रिय विमानस्थलले अवसर बढाएकाले युवा विदेश जानुभन्दा यहीँ रचनात्मक व्यवसायमा लाग्न पनि आग्रह गरे। गठबन्धनकै तर्फबाट लोसपाबाट प्रदेशसभा उम्मेदवार सन्तोष पाण्डेले रोटरी क्लब र रोट्रयाक्ट क्लबलाई सहरी क्षेत्रका साथै ग्रामीण केन्द्रमा पनि सामाजिक काममा लाग्न आग्रह गरे।"
"केपी ओलीसँग नयाँ ज्ञान लिएर आएको छु, नयाँ ज्ञान धेरै ठूलो हतियार हुनेछ : प्रचण्ड","काठमाडौं : नेकपा माओवादी नेकपा माओवादी केन्द्रका अध्यक्ष पुष्पकमल दाहाल प्रचण्डले स्थिरता र समृद्धिको यात्रा पूरा गर्न गठबन्धन बनेको बताएका छन्। अध्यक्ष पुष्पकमल दाहाल प्रचण्डले स्थिरता र समृद्धिको यात्रा पूरा गर्न गठबन्धन बनेको बताएका छन्। काठमाडौंमा आयोजित चुनावी सभालाई सम्बोधन गर्दै प्रचण्डले राष्ट्र, गणतन्त्र, लोकतन्त्रको रक्षा गर्न गठबन्धन बनेको बताएका हुन्। प्रचण्डले भने, 'एमालेसँग सहकार्य गरेर के पाउनुभयो? भनेर मलाई धेरै साथीहरूले व्यंग्य पनि गर्नुभयो। मैले ज्ञान प्राप्त गरेर आएको छु। यो ज्ञान गठबन्धनका लागि महत्वपूर्ण हुन्छ भनें त्यो साच्चै देखिएको पनि छ। नयाँ ज्ञान धेरै ठूलो हतियार हुनेछ।' सुशासन र समृद्धि अबको मुख्य एजेण्डा बन्ने बताए। यो गठबन्धन नेचुरल रहेको बताए। उनले भने, 'यदि तत्कालीन अवस्थामा माधवकुमार नेपाल नेतृत्वमा नभएको भए १२ बुँदे सम्भव थिएन। संघीय लोकतान्त्रिक गणतन्त्र सम्भव थिएन। हिजो १२ बुँदेदेखिका साथीहरू सँगै छौं। अर्कोतिर प्रतिक्रान्तिका पक्षधर छन्। निरकुंशता, परिवर्तन विरोधी शक्ति छन्।' प्रचण्डले भने, 'बामपन्थीहरू बीचको एकता सजिलो ठानेर आफूले नै बाम गठबन्धनको प्रस्ताव राखेको थिएँ। बाममपन्थीको खोल ओडेर प्रतिक्रान्तिको अभ्यास गर्ने प्रवृत्ति पायौं माधवजी, हामी, झलनाथजी लगायतका नेताहरूले।' उनले पराजित भएर नआएको बताउँदै प्रतिगामी प्रवृत्तिलाई कमजोर पार्न छुट्टिएको जानकारी दिए।"
आचारसंहिता उल्लंघन विरुद्ध यसरी दिन सकिन्छ उजुरी,"काठमाडौं : निर्वाचन आचारसंहिता विपरीत कुनै कार्य भएको पाइएमा उजुरी दिन चाहने व्यक्तिले मौखिक, लिखित, सामाजिक सञ्जाल, विद्युतीय माध्यम वा अन्य कुनै तरिकाले उजुरी दिन सक्ने छन्। उजुरी निर्वाचन आयोग, निर्वाचन अधिकृतको कार्यालय, निर्वाचन कार्यालय वा आचारसंहिता बमोजिमका समिति, टोली वा अनुगमन अधिकृतसमक्ष बमोजिम दिन सकिने व्यवस्था गरिएको छ। यसका साथै आयोगले सञ्चालन गरेको पैसा नलाग्ने टोल फ्रि नम्बर ११०२ मा फोन गरेर पनि उजुरी दिन सकिनेछ। निर्वाचन आयोगले जारी गरेको निर्वाचन आचारसंहिता, २०७९ बमोजिम उजुरी दिँदा आधार, कारण र सोसम्बन्धी कुनै प्रमाण भए सो समेत संलग्न गरी दिनुपर्नेछ। कसैले आचारसंहिता उल्लंघन गरेमा मौखिक रूपमा वा विद्युतीय माध्यमबाट समेत उजुरी दिन सकिनेछ। यसरी उजुरी दिइएकोमा सम्बन्धित निकाय वा अधिकारीले सोको अभिलेख राखी आवश्यक कारबाही प्रक्रिया अघि बढाउनु पर्नेछ। उजुरीकर्ताले आफ्नो नाम नामेशी सहितको विवरण प्रकाश गर्न नचाहेमा सार्वजनिक गरिने छैन। कसैले यो आचारसंहिता उल्लंघन गरेमा आयोगले निर्वाचन आयोग ऐन, २०७३ को दफा २३ बमोजिम एक लाख रुपैयाँसम्म जरिबाना गर्न वा उम्मेदवारी रद्द गर्न सक्नेछ। आचारसंहिताको अनुगमनका लागि केन्द्रमा एक आयुक्तको संयोजकत्वमा केन्द्रीय आचारसंहिता अनुगमन समिति र जिल्लास्तरमा मुख्य निर्वाचन अधिकृतको संयोजकत्वमा जिल्ला आचारसंहिता अनुगमन समिति गठन गरिएको छ।"
विदेशीलाई नागरिकता दिनबाट रोक्न एमालेलाई जिताउनुपर्छ : पूर्वमन्त्री पौडेल,"काठमाडौं : बागमती प्रदेशका पूर्व उद्योग, पर्यटन, वन तथा वातावरण मन्त्री शान्ति प्रसाद पौडेलले विदेशीलाई नागरिकता दिनबाट रोक्न एमालेलाई जिताउनुपर्ने धारणा राखेका छन् । एमाले रामेछापकाठमाडौं सम्पर्क मञ्चद्वारा आयोजित कार्यक्रममा उनले इमान्दार पूर्वक देशको विकास गर्छौं भन्ने जनशक्ति निर्माणका लागि एमालेलाई जिताउनुपर्ने धारणा राखेका हुन्। रामेछाप क्षेत्र नम्बर १ का प्रदेश सभा सदस्यको उम्मेदवारसमेत रहेका पौडेलले भने ,देश बचाउनु छ, राष्ट्र बचाउनु छ, विदेशीलाई नागरिकता दिनबाट रोक्नु छ, त्यसैले एमालेलाई जिताउनु आवश्यक छ। उनले कानुन निर्माणको विषय अहिले छाँयामा परेको बताएका छन्। जनताको पक्षमा कानुन निर्माण भयो कि भएन त्यसतर्फ कसैले ध्यान नदिएको उनको भनाई छ।कानुन कस्तो बन्यो, कति वटा कानुन बन्यो, जनताको पक्षमा बन्यो कि बनेन, के भयो भनेर हामीले प्रश्न गर्दैनौं।उनले भने, हामी खालि विकास निर्माण भयो कि भएन, काम भयो कि भएन, रोजगार पाइयो कि पाइएन भन्ने खालका कुरा अलि बढी उठ्ने गर्छ। पौडेलले कानुन निर्माण गरेर राज्यका स्रोत परिचालन र व्यवस्थित गरेर जाने बताए। उनले विकासलाई पाँच वटा पक्षबाट हेर्नुपर्ने धारणा राखे। पौडेलले भने,पूर्वाधार विकास, सामाजिक विकास, आर्थिक विकास र रुपान्तरण, वन वातावरण विकास, सुशासनलाई प्राथमिकतामा राखेर अगाडि बढ्नुपर्छ। उनले ज्ञानसहितको प्रमाणपत्र र सीपसहितको अनुहार भयो भने सुखी नेपाली समृद्ध नेपालको बाटोमा जान सकिने धारणा राखे। उनले देशलाई बचाउनका लागि एमालेले जित्नु आवश्यक भएको बताए। पौडेलले एमालेले सारेका एजेण्डा कार्यान्वयन गर्न र अगाडि बनाएको योजनालाई मूर्तरुप दिनका लागि एमालेलाई जिताउन आह्वान गरे। उनले भने, हिजो हामी प्रदेश सभामा थियौं, धेरै काम सुरुवात भएको छ, ति काम अधुरा छन्, अधुरा काम पूरा गर्न र समृद्ध रामेछाम निर्माणका लागि एमालेका उम्मेदवारलाई जित्नु आवश्यक छ।"
नेपाली कांग्रेसको सङ्कल्प पत्र सार्वजनिक नहुने,"काठमाडौं : नेपाली कांग्रेसको सङ्कल्प पत्र सार्वजनिक नहुने भएको छ। कांग्रेसका मुख्य सचिव कृष्णप्रसाद पौडेलले एक विज्ञप्ति जारी गर्दै अर्को सूचना नहुञ्जेलसम्मका लागि स्थगन गरिएको जानकारी दिएका छन्। यस अगाडि कांग्रेसले आइतबार साँझ ५ बजे सार्वजनिक गर्ने भनिएको प्रतिनिधि सभा र प्रदेश सभा सदस्य निर्वाचन २०७९ को संकल्प पत्र सभापति शेरबहादुर देउवाले नभ्याएपछि सोमबार बिहान साढे १० बजेमात्र सार्वजनिक गर्ने कार्यतालिका बनाइएको थियो । जारी विज्ञप्तिमा भनिएको छ, प्रतिनिधि सभा र प्रदेश सभा सदस्य निर्वाचन २०७९ नेपाली कांग्रेसको सङ्कल्प पत्र नेपाली कांग्रेसका सभापति एवं सम्माननीय प्रधानमन्त्री शेरबहादुर देउवाबाट २०७९ कार्तिक ७ गते बिहान १०:३० बजे सार्वजनिक गरिने भनिएकोमा उक्त कार्यक्रम अर्को सूचना नहुञ्जेलसम्मका लागि स्थगन गरिएको व्यहोरा यसै विज्ञप्ति मार्फत जानकारी गराइन्छ । एमालेविरुद्ध निर्वाचनमा मोर्चाबन्दी गरेको सत्ता गठबन्धनमा आबद्ध दलहरुले निर्वाचन घोषणा पत्र छुट्टाछुट्टै सार्वजनिक गर्ने तयारी गरेका छन्।"
"यो गठबन्धन कसैका विरुद्ध होइन,उद्देश्य पवित्र छ : बाबुराम भट्टराई","काठमाडौंः नेपाल समाजवादी पार्टीका अध्यक्ष बाबुराम भट्टराईले लोकतन्त्रलाई सुदृढ गर्न गठबन्धन बनेको बताएका छन् । सोमबार राजधानीमा आयोजित चुनावी सभालाई सम्बोधन गर्दै लोकतन्त्रीक गणतन्त्रको रक्षा गर्न गठबन्धन बनेको उनको दावी छ। भट्टराईले भने,'यो गठबन्धन कसैका विरुद्ध होइन । लोकतन्त्रको सुदृढ गर्ने हो । सबै शक्तिहरुसँग सन्तुलित सम्बन्ध राखेर स्वाधिनताको रक्षा गर्न गठबन्धन बनेको हो । त्यसका लागि प्रमुख दलहरुबीच समझदारी बनाउन जरुरी छ । संस्थाहरुलाई बलियो बनाएर देशमा सुशासन कायम आवश्यक रहेको उनको भनाइ छ। उनले विकासको नीति सवालमा गठबन्धनका नेताहरुबीच मोटामोटी सहमति हुनुपर्ने बताए । भट्टराइले भने, यो सबैभन्दा पवित्र गठबन्धन हो । यो गठबन्धन प्रतिगमनलाई रोकेर राष्ट्रिय स्वाधिनताको रक्षा गर्ने गठबन्धन हो ।"
राज्यले अवसरको समान र न्यायोचित वितरण गर्नुपर्छः शेर्पा,"दोलखा : आगामी मंसिर ४ गते हुने निर्वाचनमा जनता समाजवादी पार्टी नेपालबाट प्रतिनिधि सभा सदस्य पदमा उम्मेदवारी दिएका दावा शेर्पाले राज्यले जनतालाई अवसरको समान र न्यायोचित वितरण गर्नुपर्ने बताएका छन् । अन्नपूर्ण पोष्ट्सँग कुराकानीको क्रममा उनले भ्रष्टाचार न्यूनिकरण गर्दै समाजमा विद्यमान बेथिति, विसंगति र सामाजिक कुरीतिको अन्त्य गरी स्वार्थरहित र समतामुलक समाज निर्माण गर्न आफूले उम्मेदवारी दिएको बताए । जनताले संवैधानिक अधिकार कार्यान्वयनको अनुभूति गर्नुपर्छ, आधारभूत आवश्यकता गाँस, बास, कपास, शिक्षा, स्वास्थ्य र रोजगारमा जनताको पहुँच स्थापित हुनुपर्छ ,' उनले भने । दोलखामा उत्पादित कृषि उपजको उचित बजार व्यवस्थापन गर्ने, कृषि ऋण दुरुपयोग भइरहेकोले अनुगमन गरी वास्तविक किसानको पहुँमा पुर्याउने, जनताको वित्तीय पहुँच स्थापित गरिने, गाउँघरमा सञ्चालन गरिने परियोजनामा स्थानीयलाई सम्मानजनक शेयर दिइने, शेयर लगानीमा प्रोत्साहन गरिने उनले बताए । अर्थशास्त्र र अन्तराष्ट्रि कानुन विषयमा मास्टर डिग्रीसम्मको अध्ययन पुरा गरेका शेर्पाले आफू युवा, अल्पसंख्यक र एवम् निश्चल भावना लिएर निर्वाचनमा आएकाले परिवर्तन खोजिरहेका जनताको उपयुक्त उम्मेदवार आफू हुनसक्ने बताए । राजनीति मेरो व्यवसाय होइन, व्यवसायिक यात्राको क्रममा देश विदेश भ्रमण गर्दा त्यहाँको विकास प्रत्यक्ष अवलोकन गरेपछि आफ्नै गाउँघरलाई समृद्ध बनाउँदै लैजाने प्रेरणा मिल्यो र उम्मेदवारी दिएँ,' शेर्पाले भने । दोलखाबासीलाई कम्तिमा पनि मध्ययमस्तरको आयआर्जन हुने वातावरण बनाउने उनको योजना छ । विगत १० वर्षदेखि राजतीनिक गतिविधिमा सक्रिय रहँदै आएका उनी भीमेश्वर १ निवासी हुन् ।"
असल परम्परा र अभ्यासलाई जोगाउनु पर्छ : राष्ट्रपति भण्डारी,"काठमाडौं : राष्ट्रपति विद्यादेवी भण्डारीले असल परम्परा र अभ्यासलाई जोगाउनु पर्ने बताएकी छन्। तिहार पर्वको अवसरमा शुभकामना दिँदै उनले बढ्दो उपभोक्तावादी प्रवृत्तिका कारण चाडबाड मनाउने सन्दर्भमा देखिने भड्किलोपन र खर्चिलोपन हटाउनुपर्ने बताएकी हुन् । तिहार पर्वले प्रकृतिमानव र प्राणी जगत्को अन्योन्याश्रित सम्बन्धलाई सजीव रूपमा चित्रण गर्ने उनको भनाई छ। उनले पर्वले दाजुभाइ तथा दिदीबहिनी बीचको पवित्र र आत्मिय सम्बन्धलाई प्रगाढ बनाउने तर्क गरेकी छन्। तिहारको अवसरमा खेलिने देउसीभैलोको दक्षिणाबाट सङ्कलित कोषलाई सामाजिक र सामुदायिक हितका कार्यमा लगाउने असल परम्परा समेत रहेको सन्देशमा उल्लेख छ। उनले पौराणिक, सांस्कृतिक र व्यवहारिक महत्त्व बोकेको तिहार प्रकाशको पर्व भएको बताएकी छन्। सन्दशमा भनिएको छ, 'तिहारलाई हामी दीपावलीको नामबाट समेत जान्दछौँ । उज्यालो आफैमा प्रेरणाको विम्ब हो । दीपावलीको माध्यमबाट प्रकट हुने उज्यालो प्रकाशले हामी सबैलाई सत्य र न्यायको मार्गमा अग्रसर रहन पथ प्रदर्शन गर्न सकोस् भन्ने कामना गर्दछु ।' तिहार पर्वले सम्पूर्ण नेपालीहरू बीच आपसी सद्भाव, सहिष्णुता र भ्रातृत्वको भावना अभिवृद्धि गर्दै राष्ट्रिय एकतालाई थप सुदृढ बनाउन मद्दत पुर्याउने विश्वाससमेत गरेकी छन्। कार्तिक कृष्ण पक्ष त्रयोदशीका दिनदेखि कार्तिक शुक्ल पक्षको द्वितीया तिथिसम्म पाँच दिन मनाइने तिहार पर्व नेपालीहरूको ठूला चाडहरूमध्ये एक महत्त्वपूर्ण र मौलिक चाडको रूपमा रहेको छ । यमपञ्चकको रूपमा समेत जानिने तिहार पर्वभित्र काग तिहार कुकुर तिहार गाई तिहार गोरु तिहार र भाइ तिहार जस्ता विशिष्ट तिहारहरू समेटिएका छन् । यस पर्वको अवसरमा धन र ऐश्वर्यकी देवी लक्ष्मीको पूजा अर्चना गरी दीपावली गर्ने र दिदीबहिनीद्वारा दाजुभाइलाई सप्तरङ्गी टीकाका साथै सयपत्री र मखमली फूलको माला लगाई पूजा गरिनुका साथै देउसीभैलो खेल्ने परम्परा रहेको छ ।"
यो गठबन्धन शेरबहादुरलाई प्रधानमन्त्री बनाउन बनेको होइन : देउवा,"काठमाडौं : प्रधानमन्त्री शेरबहादुर देउवाले प्राप्त उपलब्धी रक्षाका लागि गठबन्धन बनेको बताएका छन्। काठमाडौंमा आयोजित चुनावी सभालाई सम्बोधन गर्दै कांग्रेस सभापति एवम् प्रधानमन्त्री देउवाले संविधान र लोकतन्त्रको रक्षाका लागि गठबन्धन बनेको बताएका हुन्। उनले भने, 'यो गठबन्धन हिजो, आज र भोलिको आवश्यकता हो। पाँच दलका नेता एकतावद्ध हुन जरुरी छ। यो शेरबहादुरलाई प्रधानमन्त्री बनाउन गठबन्धन भएको होइन्।' देउवाले मुलुकलाई अब विकासतिर लैजानुपर्ने बताए। देउवाले भने, 'लहडले गठबन्धन बनेको होइन। राजनीतिक दलहरूबीच मिल्नुपर्ने आवश्यकता र अपरिहार्यता छ।'"
समानुपातिक निर्वाचन प्रणालीतर्फ ९ जिल्लामा मतपत्र ढुवानी हुन बाँकी,"काठमाडौं : समानुपातिक निर्वाचन प्रणालीतर्फ ९ जिल्लाको मतपत्र ढुवानी गर्न बाँकी रहेको निर्वाचन आयोगले जनाएको छ। बाँकी रहेका जिल्लाहरूमा मनाङ, मुस्ताङ, अछाम, बाजुरा, कालिकोट, मुगु, हुम्ला, जुम्ला र डोल्पा छन्। अन्य जिल्लामा मतपत्र पुगिसकेको छ। प्रतिनिधि सभा तर्फ समानुपातिक निर्वाचनका लागि एक करोड ९३ लाख १३ हजार मतपत्र ढुवानी सम्पन्न भइसकेको छ। प्रदेश सभातर्फ एक करोड ९३ लाख १३ हजार ढुवानी मतपत्र ढुवानी सम्पन्न भइसकेको छ। प्रतिनिधि सभातर्फ पाँच लाख ५८ हजार मतपत्र र प्रदेश सभातर्फ ५ लाख ६७ हजार मतपत्र ढुवानी हुन बाँकी छ। निर्वाचन आयोगले प्रतिनिधि सभा सदस्य तथा प्रदेश सभा सदस्य निर्वाचन, २०७९ का लागि पहिलो हुने निर्वाचित हुने निर्वाचन प्रणालीतर्फ ३३ जिल्लाको ९६ लाख ७४ मतपत्र छपाइ सम्पन्न गरेको छ। यसैगरी प्रदेश सभातर्फ ३३ जिल्लाको ९० लाख ७६ हजार ५०० मतपत्र छपाइ सकिएको छ। प्रतिनिधि सभा तथा प्रदेश सभाका लागि एक करोड ८७ लाख ५० हजार मतपत्र छपाइ भइसकेको छ।"
महाकवि लक्ष्मीप्रसाद देवकोटाको प्रतिमा तथा पार्क निर्माण,"झापा : भद्रपुर९ स्थित मुना सामुदायिक भवनसँगै जोडिएर महाकवि लक्ष्मीप्रसाद देवकोटाको प्रतिमा तथा पार्क निर्माण गरिएको छ। चन्द्रगढी सामुदायिक वन उपभोक्ता समितिको लगानीमा निर्माण गरिएको सो पार्कको महाकवि देवकोटाको ११४औं जन्मजयन्तीको अवसर पारेर सोमबार एक कार्यक्रमकाबीच उद्घाटन गरिएको हो। नेपाल प्रज्ञा प्रतिष्ठानका निवर्तमान कुलपति गङ्गाप्रसाद उप्रेतीले महाकवि देवकोटाको अर्धकदको शालिकको अनावरण गर्दै पार्कको उद्घाटन गरेका हुन्। २०५१ सालमा मेची राजमार्ग अन्तरगतको चाराआली केचना सडक खण्डको बीचमा स्थापना गरिएको महाकवि देवकोटाको शालिकमा ठोक्किएर धेरै सवारी दुर्घटना हुँदा मानवीय क्षति भएको थियो। २०७८ भदौ १४ गते अज्ञात समूहले सो शालिक तोडफोड गरी क्षति समेत पुर्याएको थियो। महाकवि देवकोटाको शालिकमा क्षति पुर्याएपछि राजमार्गको मापदण्ड अनुसार सडकको बीचबाट संरचना हटाउँदै चन्द्रगढी वन समितिले भद्रपुर नगरपालिकाको सहयोगमा आकर्षक फूलबारीसहित २४ लाख ७३ हजार ७४६ रुपैयाँको लगानीमा देवकोटाको शालिक पुनः निर्माण गरेको वन समितिका अध्यक्ष दुर्गाप्रसाद भट्टराईले जानकारी दिए। देवकोटा पार्क निर्माणका लागि भद्रपुर नगरपालिकाले १३ लाख ४५ हजार रुपैयाँ दिएको बताउँदै अध्यक्ष भट्टराईले भने, 'बाँकी अपुग रकम वन समितिले दिएको हो।' नेपाल प्रज्ञा प्रतिष्ठानका निवर्तमान कुलपति उप्रेतीको प्रमुख आतिथ्यमा सम्पन्न कार्यक्रममा अग्रज पत्रकार चन्द्र भण्डारी, साहित्यकार तथा प्राज्ञ सभा सदस्य सुभद्रा अर्याल, साहित्यकार पुण्यप्रसाद खरेलले मन्तव्य राख्दै देशको पहिचान भाषा र साहित्य रहेको भन्दै सर्जकको सम्मानले भाषा र साहित्यको उत्थानमा टेवा पुग्ने धारणा राखेका थिए। कार्यक्रममा ज्येष्ठ नागरिक देवराज खतिवडा, शुकबहादुर मगर, लवडकुमारी पोखरेललगायत पाँच जना अग्रजलाई दोसल्ला ओढाएर सम्मान गरिएको थियो। त्यस्तै बाल कविता प्रतियोगितामा उत्कृष्ट हुने बाल कविहरूलाई नगदसहित पुरस्कृत गरिएको थियो।"
झिलिमिली उपत्यका (फोटोफिचर),काठमाडौं : तिहारको तेस्रो दिन आज लक्ष्मीपूजा। काठमाडौं उपत्यका झिलिमिली बत्तीले धपक्कै बढेको छ। सर्वसाधारणले घर तथा व्यापारीले व्यापारिक भवनलाई झिलिमिली बनाएका छन्। बजारमा विभिन्न रंगका झिलिमिली बत्तीले सजिएको छ। तिहार बत्तीको चाड नै हो। तस्बिरहरू सुनिता डंगोल
काठमाडौंको तारकेश्वरस्थित जुत्ता र फर्निचरको पसल रहेको घरमा आगलागी,काठमाडौं : काठमाडौं जिल्लाको तारकेश्वर नगरपालिका४ मा सोमबार साँझ आगलागी भएको छ। दीपावली गर्ने क्रममा गणेश मन्दिर क्षेत्र (लोलाङ हाइट)मा आगलागी भएको प्रहरीले जानकारी दिएको छ। दुईवटा दमकलले आगो निभाउने प्रयास गरिरहेको प्रहरीले जानकारी दिएको छ। जुत्ता र फर्निचरको पसल रहेको घरमा आगलागी भएको वडाध्यक्ष नरेन्द्रदाश श्रेष्ठले बताए। उनका अनुसार उद्योगमा कम्प्रेसर मेसिन पड्किँदा आगलागी भएको प्रारम्भिक जानकारी आएको बताए।
तिहारमा सप्तरंगी टीकासँगै शिरमा पाल्पाली ढाका टोपी,"तानसेन : भाइटीका नजिकिदै जाँदा पाल्पाका ढाका उद्योग तथा पसलहरूमा दिदीबहिनी तथा दाजुभाइहरूको भिड बढेको छ। तिहारमा सप्तरंगी टीकासँगै शिरमा पाल्पाली ढाका टोपी लगाउने चलन चल्तीका कारण दिदीबहिनीहरू दाजुभाइलाई राम्राराम्रा टोपी किन्न ढाका पसलमा पुगेका हुन्। नसेन नगरपालिका३ की अनु रायमाझी ४ दाजु भाइका लागि टोपी किन्न तानसेनका ढाका पसलमा पुगिन्। रायमाझीले प्रत्येक वर्ष दाजु भाइलाई निधारमा टीकासँगै शिरमा पाल्पाली ढाका टोपी लगाइदिँदै आएकी छन्। पाल्पाली ढाका टोपीविना भाइटीका नै अधुरो हुने भएकाले प्रत्येक वर्ष दाजुभाइलाई टीकासँगै ढाका टोपी शिरमा लगाई दिँदै आएको रायमाझीले बताइन्। रायमाझी सयौ दिदीबहिनीहरू दाजु भाइ भाइटीकाका लागि टोपी किन्न ढाका पसलमा पुगेका छन्। भाइटीकाको दिन, दिदीबहिनीहरूले दाजुभाइलाई निधारमा सप्तरङ्गी टीका, शरीरमा कहिल्यै नओइलाउने मखमली फूलको माला र पाल्पाली ढाका टोपी लगाई दिँदै आएको तानसेन नगरपालिका६ की शर्मिला भट्टराईले बताइन्। तानसेन भगवती टोलकी इन्दिरा बस्याल पनि शनिबार दिउँसो पाल्पाका ढाका पसलमा भाइटीकाको दिन दाजु भाइलाई शिर टोपी लगाइदिन राम्राराम्रा ढाका टोपी छान्दै थिइन्। आफूले सधैं भाइटीकामा टीकासँगै पाल्पाली ढाका टोपी शिरमा लगाई दिँदै आएको र यस वर्षका लागि पनी राम्रो टोपी किन्न ढाका पसलमा आएको बस्यालले बताइन्। विगतमा समयमा ढाकाको थान मात्र उत्पादन हुँदै आएकामा पछिल्लो समय ढाका उद्योगीहरूले उत्पादनमा विविधीकरण गरेका छन्। पाल्पाली ढाकाको, टोपी, पछ्यौरा, कुर्ता, सल, र सारी जस्ता सामग्री ढाका उद्योगबाट उत्पादन हुँदै आएका छन्। ढाका कपडाबाट पछिल्लो समयमा बच्चाका लागि जामा, दौरा सुरुवाल, आस्कोट, टाई, कोट, दुलाहा पहिरन, सल, पर्स, ब्याग, मोबाइल ब्याग जस्ता सरसमान विविधीकरण भएपछि ढाका कपडाको बिक्री बढेको छ। पाल्पाली ढाका कपडा बच्चादेखि जेष्ठ नागरिकहरूलाई मिल्ने गरी विविधिकरण भएको छ। पाल्पामा ढाकाका कारीगढहरूलाई तिहारकै सरसमान निर्माण गर्न भ्याई नभ्याई भएको छ। तिहारमा दिदीबहिनीले ढाका टोपी, दाजुभाइले पछ्यौरा सल, ब्याग उपहार लैजाने गरको मदनपोखरा ढाका पसलकी शितम भण्डारीले बताइन्। तिहार केन्द्रित ढाकाका सरसमान भएकाले एक महिनामा ढाकाको व्यापार उच्च भएको भएको भण्डारीले बताइन्। तिहार पछि जाडो समय सुरु हुने भएकाले पनि दिदीबहिनी दाजुभाइले शरीरलाई चिसोबाट बचाउन ढाकाका सरसमान उपहार दिने चलन बढ्दै गएको हो। सप्तरङ्गी टीकासँगै शिरमा पाल्पाली ढाका टोपी नभएमा शिरको शोभा नै नहुने भएकाले परम्परादेखि टोपी लगाउने प्रचलन रहेकाले पनि ढाका टोपी अनिबार्य बन्दै आएको छ। अन्य समयमा टोपी नलगाउनेहरूले पनि भाइटीकामा टीकासँगै टोपी चाहिने भन्दै दिदीबहिनीहरू ढाका पसलमा आउने गरेका कार्की ढाका उद्योगका प्रोपाईटर ज्ञानु कार्कीले बताइन्। प्रत्येक वर्ष ढाकाको व्यापार बढ्दै गएको छ। दसैं तिहार मुख्य सिजन भएकाले ९० प्रतिशत टोपीको व्यापार तिहार हुँदै आएको छ। एउटा पाल्पाली ढाका टोपीको मुल्य ३ सय रुपैयाँदेखि २ हजार ५ सय रुपैयाँ सम्म पर्दै आएको छ। सामान्य परिवारदेखि उच्च वर्गका व्यक्तिहरूलाई लक्षित गरी ढाकाका सामग्रीहरू उत्पादन हुँदै आएको छ। आफ्नो आर्थिक अवस्था अनुसार ढाकाका सरसमान किन्न सकिने सरसस्वती ढाका उद्योगका प्रोपाईटर हरि रायमाझीले बताए। पाल्पामा १७ वटा ढाका उद्योगहरू सञ्चालनमा रहेका छन् जसमा सातवटा उद्योगहरू हातेतान रहेका छन्। जिल्लाभर ५० भन्दा बढी ढाका कपडा मात्र बिक्री गर्ने पसल रहेका छन्, प्रत्येक फेन्सी पसलहरूमा ढाका टोपी बिक्री हुँदै आएको पाल्पा ढाका संघका सचिव मनोज पौडेलले बताए। ढाका कपडाको बिक्री बढेसँगै जिल्लामा रोजगारीको संख्या बढेको सचिव पौडेलले बताए। दुई वर्षसम्म कोभिडको कारण थला परेका ढाका उद्योगी तथा व्यवसायीहरू दसैं तिहारको अवसरमा खुसी देखिएका छन्। ढाका कपडाको बिक्री बढेसँगै ढाका उद्योगमा काम गर्ने कामदारहरूको संख्या बढ्दै गएको, ढाकाको विविधीकरणले बाहिरी क्षेत्रमा पनि सयौंले रोजगारी पाएको सचिव पौडेलले बताए। हाल पाल्पाली ढाकाबाट करिब १ हजारले रोजगारी पाएका छन् करोडौको कारोबार हुँदै आएको छ। पाल्पामा २०१५ सालमा स्वः गणेशमान मर्हजनले एउटा तानबाट ढाका कपडा उत्पादन सुरु गरेका थिए।"
कृत्रिम मालाले ओझेलमा मखमली र सयपत्री,"सुर्खेत: मखमली फूल्दा मार्सी धान झुल्दा बहिनी आउने छिन्, दैलाको तस्वीर छातीमा टाँसी आँसु बगाउनेछिन् प्रसिद्ध गायक नारायण रायमाझीले गाएको गीत हो यो । यो गीत सुन्दा अहिले पनि समयसान्दर्भिक लाग्छ । शरद ऋतुको आगमनसँगै सहर बजार र गाउँघरतिर यो गीत धन्किन थाल्छ । यो गीत घन्किन सुरु भएसँगै हिन्दूहरूका चाडपर्व सुरु भएको सङ्केत पनि मिल्छ । दशैँ तिहारको समयमा बज्ने यो गीतले खेतीपाती भित्र्याउने चटारोसँगै नेपाली समाजलाई चाडपर्वले छपक्कै छोपेको आभास दिलाउँछ । पुराना पुस्ताले अहिले पनि भाइटीकामा मखमली र सयपत्री फूल नै खोज्ने गर्दछन् । दाजुभाइ र दिदीबहिनीबीचको सम्बन्ध प्रगाढ बनाउने भाइटीकामा दाजुभाइका लागि दिदीबहिनीले दीर्घायुको कामना गर्दै कहिल्यै नओइलाउने मखमली फूलको माला लगाइदिने चलन छ । कहिल्यै नओइलिने भएकाले मखमली फूलको मालालाई दीर्घायु र स्वस्थ जीवनको प्रतीकका रूपमा लिइन्छ । दाइ मेरो कहाँ गयो मखमली फूल ओइलायो गायक रायमाझीकै गीतका यी शब्द सुन्दा परदेशमा रहेका दाजुलाई सम्झेर बहिनीले मखमली फूल ओइलायो तर दाजु भाइटीकामा नआएको पीडा झस्काइदिन्छ । तिहारका अवसरमा दिदीबहिनीले दाजुभाइको लामो आयुको कामना गरी मखमली फूलको माला लागाइदिन्छन् । सयपत्री फूलसँग गाँसेर मखमली फूलको महत्वलाई जोगाइराख्न भाइटीकामा दाजुभाइलाई मखमली फूलको माला लगाइदिने गरिन्छ । पछिल्लो समय भने गाउँघरतिर मखमली फूल हराउँदै गएको छ । फूल जोगाउनतिर कसैको ध्यान छैन, बजारमा गएर प्लाष्टिकका माला किनेर ल्याउने बढेका छन् । 'तिहारमा कुन फूलको माला लगाउने हो अबका पुस्ताले महत्व चिन्नै छाडेजस्तो लाग्यो', वीरेन्द्रनगर नगरपालिका४ का खगेन्द्र खनालले भने, 'गाउँघरमा यो फूल पाउनै मुस्किल छ ।' मखमली फूल लोप हुँदै गएकामा चिन्ता व्यक्त गर्दै उनले अहिले यो फूल गाउँघरमा पाइनै छाडेको पनि बताए । 'मखमली फूल सुन्दै तिहारको झल्को आइहाल्छ, पहिलापहिला त घर वरपर दुईचार वटा बोट भए पनि मखमली फूल हुन्थ्यो, अहिले त फूलमा त्यति महत्व नदिदा गाउँघरमा यस्ता परम्परागत चलनचल्तीमा आएका पर्व विशेष महत्व राखेका मखमली लगायतका फूलको संरक्षण हुन नसक्दा लोप हुँदै गएको छ', खनालले भने । दिदीबहिनी र दाजुभाइको प्रेमलाई पवित्र गाँठोमा बाँध्न सफल मखमलीको माला नेपालीका लागि तिहारको अभिन्न अङ्ग बनिसकेको छ । वीरेन्द्रनगर नगरपालिका५ का प्रकाश आचार्य तिहारमा मखमली फूलको महत्व नबुझेर लोप हुन लागेकामा चिन्ता व्यक्त गर्छन् । मखमली फूल हराउँदै जाँदा यसको संरक्षणमा कसैले चासो नदेखाएको उनले बताए । आचार्यले भने, 'तिहारजस्तो पर्वमा पनि दाजुभाइलाई मखमली फूलको माला पहिराउन नपाउँदा तिहार खल्लोजस्तो हुन्छ, पहिला त घर वरिपरि बारीका डिल, कान्ला जताततै मखमली फूलमात्रै हुन्थे, हिजोआज भेटिँदैनन् ।' अहिले बजारमा आएका सस्ता र कृत्रिम फूलका मालाले मखमली र सयपत्री फूल लोप हुँदै गएको पनि उनले बताए । सुपारीजस्तो गोलाकार मखमली फूल पनि सयपत्री झैँ सयौँ फूलको पुष्पपुञ्ज हो । नामले मखमली भनिए तापनि यो फूल नरम, कोमल र कलिलो नभई खस्रो हुन्छ । वैजनी र प्याजी रङमा फूल्ने मखमली तिहारमा विशेष लोकप्रिय र महत्वपूर्ण मानिन्छ । संस्कृतमा रक्त मल्लिका भनिने यो फूल देख्दा पनि सुन्दर मानिन्छ । नझर्ने, नओइलाउने र वर्षौं पनि टिक्ने हुनाले यसको अजम्बरी प्रकृतिलाई आत्मसात् गरेर दिदीबहिनीले आफ्ना दाजुभाइलाई मखमली फूलको माला लगाइदिएर दीर्घायुको कामना गर्छन् । मखमली फूल नेपालीका लागि सांस्कृतिक महत्व बोकेको प्रसिद्ध फूल हो । सेता, गाढा कलेजी तथा हल्का रातो रङमा फूल्ने मखमली फूल भाइटीकामा विशेष प्रयोगमा आउँछ । छुँदा घोच्ने, मखमलको कपडाजस्तो सेता, गाढा कलेजी र हल्का रातो रङमा फूल्ने गर्दछ । यस फूललाई नरम मखमली नाम दिइन्छ । पछिल्ला वर्षका तिहारमा मखमली फूलको माला देखिनै छाडेको छ । अर्कोतर्फ मखमली फूलसँगै गाउँघरमा फूलने सयपत्री र गुर्धाैली फूल पनि देखिन छाडेको वीरेन्द्रनगर नगरपालिका४ का लोकप्रसाद रेग्मीको भनाइ छ । कृत्रिम मालामा उपभोक्ताको आकर्षण पछिल्लो समय प्लाष्टिकका कृत्रिम मालाको प्रयोग बढेपछि सयपत्री, मखमली र गुर्धौली फूल लोपोन्मुख भइसकेको छ । पहिलाको तुलनामा सयपत्री फूल पनि कम पाइन्छ । प्राकृतिक फूलको महत्वलाई बिर्सँदै गएकाले गाउँघरमा ढकमक्क फूल फूले पनि देखाउनकै लागि प्लाष्टिकको माला प्रयोग गर्ने संस्कार बस्न थालेको छ । प्लाष्टिक तथा कृत्रिम मालाको प्रयोग बढ्दै जाँदा तिहारमा मखमली फूलले विशेष महत्व राखे पनि गाउँघरमा संरक्षण नगरिँदा हराउँदै गएको लोकप्रसाद रेग्मीको भनाइ छ । हिन्दू धार्मिक परम्पराअनुसार चाडपर्वमा सोहीअनुसारका फूल र माला प्रयोग गर्नुपर्ने भए पनि विश्वकर्मा बाबाको पूजादेखि तिहारसम्म पनि कतिपयले प्लाष्टिकका माला प्रयोग गर्ने गरेका छन् । सुर्खेतको बजारमा रहेका कस्मेटिक पसलदेखि सडक छेउका ठेलामा समेत रङ्गीचङ्गी कृतिम मालाको छ्याप्छ्याप्त देखिन्छन् । तिहार नजिकिँदै गर्दा बजारभरि कृत्रिम माला बिक्रीका लागि छ्याप्छ्याप्ती राखिएका छन् । सरकारले प्लाष्टिकका फूलका गुच्छाको उत्पादन, आयात, बिक्रीवितरणमा पूर्ण रोक लगाए पनि उपभोक्ताको आकर्षण भने कृत्रिम मालामै बढी देखिन्छ । चाडपर्वमा चाहिने जति फूलको माग धान्न नसकेर पनि छिमेकी देश भारतबाट हरेक वर्ष धेरै मात्रामा प्लाष्टिकका कृतिम मालाहरू भित्रिने गरेका छन् । सुर्खेतमा प्राकृतिक फूलले अभाव पूर्ति गर्नसक्ने अवस्था रहे पनि कर्णालीका पहाडी जिल्लामा भने अहिले पनि थानका थान भारतीय बजारमा बनेका प्लाष्टिकका कृत्रिम माला पुग्ने गरेका छन् । सुर्खेतमा लामो समयदेखि कस्मेटिक व्यवसाय गर्दै आएकी अमृता शर्मा न्यौपानेले कर्णालीका पहाडी जिल्लाबाट हरेक वर्ष चाडपर्वमा कृत्रिम मालाको माग बढ्ने गरेको बताइन । 'चाडपर्वको सिजनमा पहाडी जिल्ला र सुर्खेतको पश्चिमतिरको व्यवसायीले अधिकांश माला लैजानुहुन्छ', उनले भनिन्, 'पहिलेजस्तो फूल नपाइने भएकाले कृत्रिम माला धेरै बिक्री हुन्छ ।' वीरेन्द्रनगरको तल्लो बजारमा रहेको फिरोज कस्मेटिक पसल पनि अहिले प्लाष्टिकका मालाले ढपक्कै ढाकिएको छ । दशैँ सकिएलगत्तै पूरै पसलभरि मालाले मात्रै ठाउँ पाएको छ । रु ५० देखि रु एक हजारसम्म पर्ने कृत्रिम माला हरेक वर्ष तिहारका समयमा यसरी नै सजाएर बिक्री गर्दै आएको पसल सञ्चालक फिरोज खानले बताए । 'पहिलो कुरा त माला बनाउने फूल नै अभाव हुन्छ, पाइए पनि महँगो पर्छ', उनले भने, 'पैसा नहुनेले त चाडपर्वका बेला फूलमालामा खर्चिनुभन्दा बरु खानपिनमै खर्च गर्छन् ।' कृत्रिम माला नझर्ने, नओइलाउने, नसुक्ने र अर्को साल पनि बिक्री गर्न सकिने भएकाले पनि उपभोक्ताको आकर्षण रहेको पसल सञ्चालक फिरोज खानले बताए । आर्थिकरुपमा पनि सस्तो पर्ने हुँदा कृत्रिम फूलमालातिर आकर्षण बढेको उनले बताए । उनले ५० देखि एक हजार रुपैयाँ मूल्यसम्मका माला बेच्ने गरेको बताए । प्राकृतिक फूलप्रतिको लगाव भए पनि बिक्रीका लागि सहज नहुँदा समयस्या भएको उनी बताउँछन् । प्राकृतिक फूल बिग्रिने र व्यापारमा घाटा लाग्ने भएकाले कृत्रिम फूलमाला बेच्ने गरेको उनको भनाइ छ । अहिले वीरेन्द्रनगरका कस्मेटिक तथा फुटपाथका पसल रङ्गीबिरङ्गी कृत्रिम मालाले सजिएका छन् । व्यापारीले कृत्रिम मालाले पसल झकिझकाउ पारेका छन् । रेशम, प्लाष्टिक र रङ्गिन कपडाबाट बनाइएका कृत्रिम मालाको व्यापार बढेको वीरेन्द्रनगरका अर्का कस्मेटिक पसल सञ्चालक प्रकाश गिरीले बताए । यसरी बिक्री हुने माला स्वदेशी उत्पादन भने होइनन् । हाल बजारमा उपलब्ध सबै माला भारतबाट आयात गरिएका माला भएको गिरीले बताए । यस वर्ष बजारमा भारतबाट आयातित प्लाष्टिकका मालाहरूको प्रभाव रहेको व्यापारी स्वयं स्वीकार गर्छन् । हरेक वर्ष दशैँ, तिहार जस्ता चाडबाडमा फूल र फूलबाट निर्मित माला भारतबाटै आउने गरेको छ । गाउँघरमा प्रशस्त मात्रामा फूलहरू नपाउनुसँगै फूलहरूको खेती पर्याप्त नहुँदा अहिले बजारमा रहेका कृतिम मालाको प्रयोग बढेको व्यावसायीहरू बताउँछन् । हिन्दू परम्पराअनुसार हरेक धार्मिक कार्यमा फूल अनिवार्य हुन्छ । पछिल्लो समय तिहारमा घरमै फूलेको फूलको मालाभन्दा पनि बजारमा पाइने कृत्रिम मालाको प्रयोग बढ्दै गएकोप्रति संस्कृतिप्रेमी चिन्ता व्यक्त गर्छन् । उनीहरूका अनुसार आयातित फूल, माला, किन्नुभन्दा घरआँगनमै फूल हुर्काउन सकिन्छ । बरु व्यावसायिकरुपमै फूलको खेती गरी मनग्य कमाउन सकिने तर्क उनीहरूको छ । फूल विनाको तिहार कल्पना गर्न सकिँदैन । तिहारको अस्तित्व कृतिमतामा होइन, प्राकृतिकतामा छ । मखमली, गोदावरी, सयपत्री र हजारीलगायतका फूलहरू फूल्ने मौसममै तिहार पर्नु त्यसको प्रमाण हो । आधुनिकता र सहजताका नाममा पछिल्लो समय तिहारलगायतका विभिन्न चाडपर्वमा कृतिमताको प्रभाव बढ्दै गएको पाइन्छ । यसले नेपाली मौलिकपन हस हुनुका साथै कृत्रिम मालाका लागि करोडौँ रुपैयाँ भारत जाने गरेको बताउँछन्, सुर्खेत उद्योग वाणिज्य सङ्घका अध्यक्ष लक्ष्मण कँडेल । स्वदेशी उत्पादनलाई प्रवद्र्धन गर्न र प्लाष्टिकजन्य पदार्थको खपत घटाउनकै लागि सरकारले कृतिम फूलमालामा चर्को कर लगाए पनि आयातमा कमी आउन नसकेको अध्यक्ष कँडेलको भनाइ छ । रासस"
मितेरी पुलमा ट्रकको ठक्करबाट वृद्धको मृत्यु,वीरगन्ज : वीरगन्ज नाकास्थित नेपाल भारत सीमामा सोमबार ट्रकको ठक्करबाट एक भारतीय नागरिकको मृत्यु भएको छ। वीरगन्ज रक्सौल नाकास्थित मितेरी पुलमा सोमबार दिउँसो साढे १२ बजे तिर भारतबाट नून लिएर आउँदै गरेको नेपाली नम्बर प्लेटको ट्रकले ठक्कर दिँदा भारत घर भएका ६० वर्षीय एक वृद्धको मृत्यु भएको हो। ना३ख ९५९८ नम्बरको ट्रकले मितेरी पुलमा ठक्कर दिँदा भारत बिहारमा घर भएका वृद्धको घटनास्थलमै मृत्यु भएको वडा प्रहरी कार्यालय विर्ताका प्रहरी निरीक्षक विशाल मल्लले जानकारी दिए। घटनास्थल भारतमै परेको र मृतक पनि भारतीय नागरिक भएकाले शव भारतीय प्रहरीको जिम्मा लगाएर पठाइएको पर्साका प्रहरी उपरीक्षक रमेश बस्नेतले बताए। ठक्कर दिने ट्रकलाई पनि नियन्त्रणमा लिएर भारतीय प्रहरीको जिम्मा लगाइएको बस्नेतले जानकारी दिए।
तीन वर्षदेखि अस्थायी टहरामा चाडबाड मनाउँदै पहिरोपीडित (फोटोफिचर),"डडेल्धुरा : डडेल्धुरा आलिताल गाउँपालिका७ कि दुर्गादेवी साउदले चाडवाड नमनाएको तीन वर्ष भयो। २०७७ सालमा पहिरोबाट विस्थापित बनेसँगै दुर्गाले राम्रोसित चाडबाड मनाउन पाएकी छैनन्। दसैं पनि अस्थायी टहरामा मनाएकी दुर्गालाई तिहारको रमझमले छोएकै छैन। दुर्गा अहिले ७८ वर्षकी भइन्। उनी तीन वर्षदेखि पहिराले जिर्ण बनेको घरमा बस्दै आएकी छन्। उक्त गाउँमा करिब ७५ परिवार बस्दै आएका थिए। २०७७ कात्तिकमा भएको अविरल वर्षाका कारण दुर्गाको परिवारसहित ७५ परिवार विस्थापित बनेका थिए। वर्षले सात दशक काटेकी दुर्गा लगायत गाउँलेलाई पहिराले विस्थापित जीवन जिउन बाध्य बनायो। उनीहरूको खुसी संघर्ष मै बितेको छ। दुर्गा जस्तै २८ वर्षीय लक्ष्मी बोहरालाई पनि दसैंतिहारले छोएको छैन। विगत तीन वर्षदेखि गाउँ नै स्तब्ध छ। कहिले टहरा त कहिले जीर्ण घरमा बास बस्दै आएका बलौचा र खिन्नेभाडीका पहिरोपीडितले कुनैपनि चाडपर्व राम्रो सित मनाउन पाएका छैनन्। गाउँमा पानी पर्ने बित्तिकै सुरक्षित हुन् लालाबालासहित टहरामा भाग्नुपर्ने बाध्यता उनीहरूको छ। 'यस परिस्थितिमा कसरी पर्व मनाउनु', लक्ष्मीले प्रश्न गरिन। आलिताल७ बलौचा, ओबा, खिन्नेभाडिका ४० परिवार दुई महिनादेखि टहरामा बस्दै आएका छन्। बलौचा, ओभा, खिन्नेभाडी र खैरेनीका पहिरोपीडित अस्थायी टहरामा नै राहतमा पाएको चामल खाएर तिहार मनाउने तयारीमा छन्। आकाशको भर छैन। कतिबेला पानी पर्छ र जमिन भासिन्छ। अहिले पनि पहिरो गई नै रहेको बलौचाका पहिरोपीडित संघर्ष समितिका अध्यक्ष दिपक बोहराले जानकारी दिए। स्थानीय सरकारको समन्वयमा बहुउद्देश्यीय विकास समाज डडेल्धुरा र कार्क एन एक्ट र स्टार्ट नेटवर्कको आर्थिक सहयोगमा आलितालका पहिरोपीडितका लागि व्यवस्थित अस्थायी सुरक्षित टहरा निर्माण गरिदिएपछि आफूहरू जोखिमबाट मुक्त भएको अध्यक्ष बोहराले जानकारी दिए। 'घरमा असुरक्षित रूपमा बस्दै आएका थियौं। पहिराले उठिवास मात्रै गरेन। अहिले पनि उक्तिकै डर छ र गाउँमाथिबाट पहिरो खस्ने क्रम जारी नै रह्यो। डरत्रासको जीवन बाँचिरहेको करिब तीन वर्ष भयो। सुरक्षित स्थानमा बस्ती सार्नका लागि काठमाडौं सम्म धायौं तर सुनुवाइ भएको छैन', उनले भने। यहाँका अधिकांस घरहरू जीर्ण वनेका छन्। जग्गा जमिन बाँझो छ। पीडित दिउँसो गाउँमा पुगेपनि राति बास बस्न भने टहरा पुग्ने गरेको पीडित तुलाराम बोहराले जानकारी दिए। 'गतसाता भएको वर्षाले गाउँमा पहिरो गयो। तर गैरसरकारी संस्थाको पहलमा बनेको टहराका कारण बालबच्चासहित आफू सुरक्षित बस्न पाइयो,' पीडित लक्ष्मी बोहराले भनिन्। अहिले पनि वर्षाका कारण निरन्तर पहिरो गईरहेको छ। जमिन भाँसिने र चिरा पर्ने क्रम जारी छ। तर उनीहरू भने अहिले सुरक्षित स्थानमा स्थानान्तरण भएका कारण अलिकति भएपनि हर्षित छन्।"
पाल्पामा झिनियाँ रोटीको व्यापार फष्टाउँदै,"तानसेन : तिहारको आगमनसँगै पाल्पामा झिनियाँ रोटीको व्यापार फष्टाउँदै गएको छ। तानसेनका हरेक गल्ली गल्ली, पसल पसलमा रङ्गी विरङ्गी झिनियाँ रोटी राखिएका छन्। एक हप्तादेखि पाल्पाका अधिकांश पसलहरूमा झिनियाँ रोटीको व्यापार सुरु भएको हो। तिहारको आगमनसँगै पाल्पामा झिनियाँ रोटीको व्यापार बढेको हो। यस वर्ष कोभिडको सक्रमण दर हटेपछि बजारमा चहल पहलसँगै झिनिया रोटीको व्यापार बढेको हो। तिहारमा रोटीको परिकारलाई शोभायमान बनाउन झिनियाँ रोटी मिसाउने प्रचलन बढेको हो। तिहारको आगमनसँगै तानसेन, रामपुर लगायत नेवारी बस्तीमा झिनिया रोटीले ढाकेको छ। पाल्पाका बजारमा झिनियाँ रोटी खरिद बिक्री गर्नेहरूको भिड बढेको छ। रामपुर नगरपालिकाका रुद्रनारायण श्रेष्ठले लामो समयदेखि झिनियाँ रोटी बनाएरै जीविकोपार्जन गर्दै आएका छन्। 'बाबु बाजेले पनि झिनियाँ रोटी बनाएर जीविकोपार्जन गर्नुभएको थियो, मैले पनि सानैदेखि त्यही काम सिके अहिले झिनियाँ रोटी बनाएर जीवन चलाएको छु,' रामपुर नगरपालिकाका रुदनारायण श्रेष्ठले भनेए। झिनियाँ रोटी बनाउन सके हुन्छ बजारको कुनै समस्या छैन घर घर बाटै बिक्री हुदै आएको उद्योगी श्रेष्ठले बताए। पाल्पाको तानसेन, रामपुर, हार्थाक, ताहुँ, सराई लगायतका अधिकाश नेवारी बस्तीमा झिनियाँ रोटी बनाउने ससाना घरेलु उद्योगहरू नै सञ्चालनमा छन्। विविध प्रकारका रोटीको परिकार खाने पर्वका रूपमा मनाइने तिहारमा घर घरमा झिनियाँ रोटी नपाके परिकार नै अपुरो हुन थालेको छ। रोटीको व्यापार बढेसँगै झिनियाँ रोटी उद्योगहरू पनि बढ्दै गएका छन्। रामपुरकी लक्ष्मी श्रेष्ठ झिनिया रोटी बनाएर बिक्री गर्ने त्यक्ष क्षेत्रकै पुरानो व्यापारी हुन। पाल्पाका बजारको नेवारी समुदायमा बढी चलन चल्तीमा रहेको झिनियाँ टोटी आजकल अन्य समुदायमा पनि लोकप्रिय बन्दै गएको छ। राम्रो, रङ्गी विरङ्गी, पकाउन पनि सजिलो, सबैले रुचाउने भएकोले तिहारमा झिनियाँ रोटीको बिक्री बढेको उद्योगी श्रेष्ठले बताइन। केही घर बस्तीमा मात्र सीमित रहेको झिनियाँ रोटी पछिल्लो समय देश भरी लोकप्रिय बन्दै गएको छ। चामल पिसेर मसिनो पिठो बनाइन्छ, पिठोलाई राम्ररी पकाएर आकर्षणका लागि विभिन्न थरीका खाने रंगहरू मिसाएर हाते मेसिन बाट यो रोटी बनाउने गरिन्छ। पकाउन सजिलो खान मिठो भएकाले पनि झिनिया रोटीको लोकप्रियता बढ्दै गएको छ। अन्य समयमा भन्दा तिहारको समयमा झिनिया रोटीको व्यापार बढी हुन्छ। पाल्पामा बजारमा ७० रुपैयाँ दर्जनदेखि ५ सय रुपैयाँ दर्जनसम्मका झिनिया रोटी बिक्री हुँदै आएका छन्। जागर मिहेनत गर्न सके झिनिया रोटीबाट राम्रो आम्दानी हुने तानसेन टक्सारकी झिनिया रोटी उद्योगी विष्णुमाया श्रेष्ठले बताइन्। श्रेष्ठले ३० वर्षदेखि तानसेनमा झिनियाँ रोटी बनाएर बिक्री गर्दै आएकी छन्। श्रेष्ठले महिला विकास शाखामार्फत १ सय जनाभन्दा बढी महिलाहरूलाई झिनियाँ रोटी बनाउन सिकाएको बताइन्। सिकाएका महिलाहरूले गाउँ गाउँमा झिनियाँ रोटी बनाएर आम्दानी गरेको उनको भनाइ छ। घरमै बसेर आम्दानी गर्न सकिने पेसा भएकाले पाल्पाका स्थानीय सरकारदेखि घरेलु तथा साना उद्योग कार्यालयले महिलाहरूलाई रोटी बनाउने तालिमदेखि मेसिनहरू सहयोग गर्दै आएको छ। झिनियाँ रोटीकै कारण पाल्पाका करिब २ सय परिवारले घरमै बसी बसी रोजगारी पाएका छन्। तानसेनको टक्सार, मखनटोल, भगवतिटोल, लगायतका नेवारी बस्तीका अधिकांश महिलाहरूको आम्दानी स्रोत नै झिनियाँ रोटी बनेको छ। यसबाट प्रति परिवारले वार्षिक २ लाखदेखि ६ लाख रुपैयाँसम्म आम्दानी गर्दै आएका छन्। पाल्पामा बनाएको झिनिया रोटी बुटवल, नारापणगढ, पोखरा, काठमाडौंसम्म बिक्री हुँदै आएको छ।"
"आगलागीबाट तीन घर जले, सवा दुई करोड भन्दा बढीको क्षति","नुवाकोट : नुवाकोटको शिवपुरीमा तीन घर जलेर नष्ट भएको छ। आगलागीबाट सवा दुई करोड रुपैयाँ भन्दा बढीको धनमाल नष्ट भएको छ। शिवपुरी गाउँपालिका८ मा रातिको समयमा लागेको आगोबाट स्थानीय तीन वटाघर र ती घरमा सञ्चालित पसलका सामग्री जलेर नष्ट भएको जिल्ला प्रहरी कार्यालय नुवाकोटले जनाएको छ। स्थानीय सत्तरीको डिल भन्ने स्थानमा विजय थापाको फेन्सी पसलबाट सुरु भएको आगो हरि थापाको किराना पसल र विजय थापाको हार्डवेयर पसलसमेत फैलिएर ती पसलमा रहेका सामग्रीहरू जलेर नष्ट भएको प्रहरी नायव उपरीक्षक रूपक खड्काले जानकारी दिए। प्रहरीले क्षतिको विवरण संकलन गरिरहेको छ भने स्थानीयका अनुसार सवा दुई करोड रुपैयाँ भन्दा बढीको धनमाल नोकसान भएको छ। डिएसपी थापाका अनुसार 'थापा दाजुभाइको तीनवटा घरसहित ती घरमा सञ्चालित पसलका सामग्री, घरमा रहेको नगद, सुनचाँदी, लत्ताकपडा, भाडावर्तन अधिकांश जलेर नष्ट भएकाले प्रारम्भिक विवरणअनुसार दुई करोड २० लाख रुपैयाँ बरारबको क्षति भएको छ। पीडित परिवार र प्रहरी प्रशासन घटना (आगलागी) नियन्त्रणतर्फ केन्द्रित भएकाले सम्पत्ति क्षतिको यकिन तथ्याङ्कमा त्योभन्दा बढीसमेत हुनसक्ने खड्काले बतााए। रातको पौने ९ बजेदेखि लाग्न सुरु गरेको आगो स्थानीयवासी, सुरक्षाकर्मीको सहयोगमा विदुर नगरपालिकाको दमकलले पाँच घण्टापछि नियन्त्रणमा लिएको थियो। आगो लागेका तीन घरमा निकै क्षति पुगे पनि ती घरसँगै जोडिएका अन्य घरलाई सुरक्षित रुपमा बचाउन सकिएको नुवाकोट प्रहरीले जनाएको छ। आगो लाग्नुका कारण नखुले पनि तिहारको समयमा विद्युतीय गडबढी भएको हुनसक्ने प्रहरीले अनुमान गरेको छ।"
झिलिमिली बत्ती जोड्ने क्रममा करेन्ट लागेर दुईको मृत्यु,जनकपुरधाम : दीपावलीका लागि झिलिमिली बत्ती जोड्ने क्रममा करेन्ट लागेर धनुषामा आज सोमबार दुई जनाको मृत्यु भएको छ। मृत्यु हुनेमा जनकपुरधाम उपमहानगरपालिका २२ बसबिट्टी निवासी १९ वर्षीय अमित मिश्र र जनकपुरधाम उपमहानगरपालिका९ निवासी १४ वर्षीय शिवराज यादव रहेको प्रहरीले जनाएको छ। दुवै जना आफ्नै घरमा दीपावलीका लागि झिलिमिली बत्ती जोड्ने क्रममा करेन्ट लागेर घाइते थिए। गम्भीर घाइते मिश्र र यादवको जनकपुरधामस्थित प्रादेशिक अस्पतालमा उपचारका क्रममा मृत्यु भएको जिल्ला प्रहरी कार्यालय धनुषामा प्रबक्ता प्रहरी नायब उपरीक्षक प्रदीपबहादुर क्षेत्रीले जानकारी दिए।
स्वर्गीय जोशीको स्वदेश गीत 'जाग जाग' सार्वजनिक,"हेटौंडा : बरिष्ठ संगीतकार भोला जोशीको जाग जाग बोलको स्वदेश गीत सार्वजनिक भएको छ। वनएमबी प्लस युट्यूव च्यानलबाट सो गीतको म्युजिक भिडियो सोमबार सार्वजनिक गरिएको हो। शम्भुप्रसाद बाँस्कोटाको शब्दमा रहेको सो गीतमा गायक तथा संगीतकार घनश्याम ढकाल, गायक बलराम पुडासैनी, पुस्कर नेपाल, युवराज लामा र गायिका रोजिना बल, पुनम थापा मगरले स्वर भरेका छन्। गीतको संगीत संयोजन दिपकराज विश्वकर्माले गरेका हुन्। भिडियोको दृश्य सम्पादन भने अन्तरा स्टुडियोले गरेको हो। आम नेपालीमा राष्ट्रिय भावना जागृत गराउने उद्देश्यका साथ गीत तयार पारिएको गीतकार बाँस्कोटाले जानकारी दिए। 'देशमा विद्यमान बेथिति बिसंगती, र रोजगारीको अभावमा युवा तथा बौद्धिक वर्ग विभिन्न बाहानामा विदेश पलायन भइरहेको अवस्थामा अब नेपालमै केही गर्नुपर्छ भनेर प्रेरणा मिलोस् भनेर हामीले गीत तयार पारेका हौँ,' उनले भने।"
तःमारीको तिहार बजार यसपटक खसी बजारमा,"भक्तपुर : भक्तपुर नगरपालिकाले यो वर्ष भक्तपुरको प्रसिद्ध तःमारी (पाँचतले मन्दिर परिसर) मा तिहारको बजार राख्न बन्देज गरेको छ। नगरपालिकाले तिहार बजार नजिककैको खसी बजारमा राख्ने बन्दोबस्त मिलाइदिएको छ। तिहारले तःमारी परिसर खचाखच हुँदा यात्रुसहित विभिन्न पक्षलाई समस्या भएको भन्दै भक्तपुर नगरपालिका५ यो पूर्व सूचना जारी गरी त्यहाँ तिहार बजार राख्न बन्देज लगाएको थियो। यो क्षेत्र भक्तपुर नगरपालिका५ मा पर्दछ। भक्तपुर नगरपालिका५ का वडाध्यक्ष योगेन्द्रमान विजुक्छेंले तःमारीमा तिहार बजारले भरिभराउ हुँदा त्यो ठाउँ अस्तव्यस्त रहने भएकाले यो वर्ष बजार राख्न बन्देज लगाएको जानकारी गराए। हामीले विकल्पसहित तःमारीमा बजार राख्न बन्देज गरेका हौं, उनले भने, विकल्प दिएपछि सबैले सहर्ष स्वीकार गरेका छन्। विकल्पमा वडाकै पुरानो कम्पोष्ट प्लानिगमा ठाउँ बनाइएको छ। यसका लागि वडाले पहिले नै तयारी गरी सरसफाई समेत गरेको थियो। अहिले यही ठाउँमा बजार लागेको छ। यो ठाउँमा पार्किङको पनि राम्रो बन्दोबस्त भएकाले थप सहज महशुश गरिएको छ। यो ठाउँ५ मै पदर्छ। यो ठाउँ तःमारीबाट पाँच मिनेटको हिँडाइमै पुगिन्छ। अरनिको राजमार्ग भएर आउनेलाई पनि यो ठाउँ पायक परेको छ। नगरपालिकाको त्यहाँ आठ रोपनीभन्दा बढी जग्गा खाली छ। पहिलो यो ठाउँमा नगरपालिकाले कम्पोष्ट मल थुपार्ने ठाउँका रूपमा प्रयोग गर्दै आएको थियो। तर पछि वस्ती भएकाले त्यहां फोहोर राख्न बन्द गरेको थियो। अहिले यो ठाउँमा तरकारी बजारका साथै पार्किगस्थलको विकास गर्ने योजना रहेको वडा कार्यालयले जानकारी गराएको छ। यसअघि नगरपालिकाले वडा कार्यालयसँगैको भगवतीस्थलमा हुने खसीबोका बिक्रीस्थल पनि त्यहाँबाट सारेर यही ठाउँमा सारेको थियो। अहिले खसी बजारका साथै तिहार बजार पनि स्थानान्तरण गरेको हो। अहिलेको बजार सिद्धी स्मृति अस्पतालको उत्तरपट्टि रहेको खसी बजारमा छ। सो स्थानमा आजैबाट तिहारका लागि चाहिने मसला, फलफुल लगायतका सामानहरू बेच्ने व्यापारीहरूले सामान झारिसकेको छ। विगत सयौं वर्षदखि व्यापार गर्दै आएको तःमारी चोकमा उपत्यकालगायत छिमेकी जिल्लाबाट तिहारका लागि चाहिने सामानहरूको बेचबिखन गरिन्थ्यो। समय परिवर्तनसँगै भक्तपुरमा यातायतका साधान बढेपछि तःमारी चोकमा आवतजावतमा समस्या आएको हुनाले नगरपालिकाले यो वर्षदेखि बजारलाई गयःभिद्यसँगै रहेको सो खाली ठाउँमा सार्ने सूचना एकहप्ता अघि नै जारी गरेको हो। आजबाट भोगटे, सुन्तला, बिमिरी, हलुवाबेद, ओखर, नरिवल, फुलहरूलगायत तिहारलाई चाहिने सामान सबै उपलब्ध हुने गरी व्यापारीले सामान झार्दै छन्। व्यापारीहरू आफूले हिजोअस्ति नै नाम लेखाएको नगरपालिकाले व्यवस्थित बनाएको ठाउँ खोज्दै सामान झार्दै छन्।"
जुम्लामा दुई सातादेखि विद्युत् सेवा अवरुद्ध,"जुम्ला : जुम्ला सदरमुकाम खलङ्गामा दुई सातादेखि विद्युत् सेवा अवरुद्ध भएको छ। गत असोज तेस्रो साताको अविरल वर्षापछिको बाढीपहिराले राष्ट्रिय प्रसारण लाइनमा क्षति गरेपछि विद्युत् आपूर्ति अवरुद्ध भएको हो। नेपाल विद्युत् प्राधिकरण जुम्ला वितरण केन्द्रका प्रमुख नरेशदत्त रावलका अनुसार बाढीपहिराबाट जुम्ला र कालीकोट खण्डमा ९० वटा पोलमा क्षति पुगेको छ। 'खलङ्गामा दुई सातादेखि विद्युत् आपूर्ति भएको छैन', उनले भने, 'स्थानीय घुघुत्ती र जाल्पादेवी साना जलविद्युत् आयोजनाको बिजुली वितरण भइरहेको छ।' अस्पताल, सुरक्षा निकायलगायत विशेष ठाउँलाई प्राथमिकता दिएर वितरण गरिएको छ। क्षतिग्रस्त भएको स्थानमा बिजुलीका पोल गाड्ने र तार जोड्ने काम भइरहेको छ। सडक अवरुद्ध भएकाले विद्युत् सामग्री ओसारपसारमा समस्या भएको केन्द्रले जनाएको छ।"
दुर्घटना रोक्न सडकमै चालक र सवारी साधनको परीक्षण,"सिमराः दुर्घटना न्युनिकरण गर्न पथलैयास्थित नेपाल प्रहरी राजमार्ग सुरक्षा तथा ट्राफिक व्यवस्थापन कार्यालयले सडकमै चालक र सवारी साधनको परीक्षण गरेको छ । मधेस प्रदेशमा बढ्दो सवारी दुर्घटनाको संख्या न्युनिकरण गर्न कार्यालयले अमलेखंजमा दुई दिने परीक्षण शिविर राखेको हो । शिविरमा चालकको स्वास्थ्य परीक्षण र सवारी साधनको यान्त्रिक परीक्षण गरिएको थियो । दुई दिनसम्म सञ्चालन गरिएको उक्त शिविरमा साना तथा ठूला सवारी साधन गरी पाँच सय ८० सवारीसाधनको परीक्षण गरिएको नेपाल प्रहरी राजमार्ग सुरक्षा तथा ट्राफिक व्यवस्थापन कार्यालयका प्रमुख ट्राफिक प्रहरी उपरीक्षक नान्तीराज गुरुङले जानकारी दिए । गुरुङका अनुसार शिविरमा चालकको आँखा, रक्तचाप तथा सवारी साधनको यान्त्रिक परीक्षण गरिएको हो । सवारी चालक सवारी चलाउन व्यस्त हुन्छन्, अस्पताल पुगेर सामान्य जाँच गराउन ध्यान दिँदैनन् र वेवास्था गरिरहेका हुन्छन्,' गुरुङले भने, जसका कारण पनि दुर्घटना हुन सक्छन् भनेर हामीले सडकमै जाँच गर्ने व्यवस्था मिलाएका हौं ।' स्वास्थ्यकर्मीको उपस्थितिमा चालकको आँखा र रक्तचापको अवस्था जाँच गरेर उपचारका लागि आवश्यक सल्लाह दिएको गुरुङले बताए । यसैगरी चाडपर्वको समयमा सवारी जाँच नगराई यात्रु लिएर हिड्ने सवारी साधनको अवस्थाको बारेमा यान्त्रिक परीक्षण गरिएको गुरुङको भनाइ थियो । 'चाडपर्वको समयमा यात्रुको चाप बढी हुन्छ । सवारी साधनमा सामान्य खराबी आएको भएपनि वेवास्था गरिएको पाइन्छ,' गुरुङले भने, 'त्यस्तो वेवास्थाका कारण हुने दुर्घटना रोक्न यान्त्रिक परीक्षण गरिएको हो ।' जीतपुरसिमरा उपमहानगरपालिका र नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय पथलैयाको संयुक्त आयोजनामा सञ्चालन भएको शिविरमा मेडिसिटी वयोधा अस्पताल, नेपाल आँखा अस्पताल औराह र विवेक अटोमोबाइल्स् छातापिपराको प्राविधिक सहयोग रहेको थियो । शिविरमा स्वास्थ्यकर्मीले चालकको आँखा र रक्तचापको अवस्था ठिक रहेनरहेको जाँच गरेका थिए भने अटोमोबाइल्सका प्राविधिकले सवारी साधनको पूर्ण जाँच गरेका थिए । जाँचका क्रममा ३४ जना चालकमा उच्च रक्तचाप देखिएको, तीन जनामा उच्च रक्तचापसँगै मधुमेह देखिएको र केही सवारी साधनमा खराबी देखिएको प्रहरी उपरीक्षक गुरुङले जानकारी दिए । मधुमेहसहित उक्त रक्तचाप देखिएको सवारी साधनलाई अर्को चालक व्यवस्थापन गरेर पठाएको र यान्त्रीक खराबी रहेका सवारी साधनलाई ममर्तका लागि पठाइएको गुरुङको भनाइ छ । सयौंको संख्यमा ट्राफिक जनशक्ति प्रयोग गरेर सडकमै चालक र सवारी साधनको निशुल्क जाँच गरिएपछि चालक समेत खुशी देखिएका थिए । यो शिविर हाम्रो लागी मात्रै होईन सम्पूर्ण नागरिकको जिवन रक्षाका लागि पनि हो,' चालक रमेश कार्कीले भने, यस्तो शिविर अन्यत्र पनि आयोजना हुनुपर्छ र यस्तो शिविरको कार्यक्रमले निरन्तरता पाइराख्नुपर्छ ।'"
नेपाली उत्पादनलाई प्राथमिकता,"काठमाडौं : यसपटकको तिहारमा पुष्प व्यवसायीले नेपाली उत्पादनलाई नै बिक्रीको प्राथमिकतामा राखेका छन्। यसले फूलको व्यवसायमा लागेका कृषकलाई फाइदा पुग्ने देखिन्छ। तर, प्लास्टिकका फूलले पनि बजार ओगटेकाले नेपाली उत्पादनलाई मात्र प्राथमिकतामा राख्न समस्या भएको व्यवसायी बताउँछन्। वन तथा वातावरण मन्त्रालयले प्लास्टिकका फूलाई रोक लगाए पनि बजारमा बिक्री भइरहेको देखिएको फ्लोरिकल्चर एसोसिएसन नेपालका अध्यक्ष मीनबहादूर तामाङ बताउँछन्। भने, रोक लगाइयो। तर, बजारमा प्लास्टिकका पनि भित्रीएका छन्। यस विषयमा मन्त्रालयको वातावरण विभागमा कुरा गर्दा तिहारपछि अनुगमन गर्ने भन्छन्। तर, गर्नुपर्ने तिहार अघि हो, उनले भने। काठमाडौं, ललितपुर, भक्तपुर, नुवाकोट, धादिङ, कास्कीलगायत तराईका जिल्लाहरूमा सयपत्री फूलहरूमा लगाइन्छ। पोखरा ३१ लामास्वरा बेगनासतालका सूर्य लामिछानेले ३ रोपनीमा सयपत्री फूल उत्पादन गरेका छन्। भारतीय फूलभन्दा स्थानीय फूलाई महत्व दिन उनी बकैलाइ आग्रह गर्छन्। बाहिरबाट आउने फूलको तुलनामा स्थानीय फूल केहि महँगो परे पनि ठूला थुंगा र छिटो नबिग्रने उनी बताउँछन्। गतवर्ष तिहारमा १ रोपनीमा लगाएको फूलबाट उनले ६० हजार आम्दानी गरेका थिए। यसपटक तीन रोपनी जग्गामा डेढ लाख लागतमा फूल रोपेकोमा ४ लाख आम्दानी गर्ने योजना रहेको बताए। एउटा थुंगा फूलको मूल्य ४, वा ५ रुपैयाँ र एउटा मालाको मूल्य डेढसयदेखि २ सयमा बेच्ने थालेको लामिछानेले जानकारी दिए। वषौंदेखि मौरी पालन व्यवसायमा आबद्ध लामिछाने पछिल्लो पटक सयपत्री फूलको व्यवसाय गर्न थालेका छन्। तीन महिनामा तयार हुन्छ, माहुरी र फूलको घनिष्ट समबन्ध छ। त्यसैले फूल व्यवसाय प्रति आर्कषण बढ्यो, उनले भने। पोखरा ११ फूलबारीका सन्तोष भण्डारीले साडे दुई रोपनीमा सयपत्री फूल लगाएका छन्। विगत ७ वर्षदेखि फूल उत्पादन गर्दै आएका भण्डारीले कास्कीमा धेरै व्यवसायीहरू फूल उत्पादन गर्न थालेको बताउछन्। यसपटक पुष्प व्यवसायीले भारतबाट फूल ल्याउन रोक लगाउन पोखरा महानगरपालिकाका मेयर धनराज आचार्यलाइ ज्ञापनपत्र पनि बुझाएको पनि भण्डारीले जानकारी दिए। फ्लोरिकल्चर एसोसिएसन कास्कीका पूर्वअध्यक्ष दयाकुमार दुवाले सहरीको विकास सँगसँगै पुष्प व्यवसायको पनि विकास भइरहेको बताए। उनले पोखरामा उत्पादन भएका लोकल फूलहरू नै प्रयोग गर्न सबैलाई आग्रह गरे। सहकारीले गर्दै फूलको कारोबार यसपटक सरकारले तिहारमा फ्लास्टिकको माला बिक्रीमा प्रतिबन्ध लगाएको छ। त्यस्ता माला बिक्री गरे १ लाख जरिवाना गर्ने निर्णय गरेको छ। यसले स्वदेशको उत्पादन अझै खपत हुने व्यवसायीहरू बताउँछन््। फ्लोरिकल्चर सहकारीका बिक्री प्रबन्धक सन्तोष ढुंगानाका अनुसार तिहारको बेला सहकारीले मात्रै फूलको बिक्रीबा ५० लाखको कारोबार गर्ने गरेको बताए। तिहार सुरु भएसँगै दैनिक १० लाखको कारोबार हुने गरेको बिक्री प्रबन्धक ढुंगानाले बताए। तिहारमा मखमली, सयपत्री, गोदावरीलगायतका बिक्री राम्रो हुने गरेको उनी बताउँछन्। अन्य समयमा दैनिक ३ लाखसम्मको कारोबार हुने गरेको सहकारीले जनाएको छ। एभरेस्ट प्लोलोरिकल्चर एण्ड भेजिटेबल फार्म चागुनारायण भक्तपुरका सञ्चालक रामेश्वर बासीले तिहारमा फूल बिक्री गर्न समस्या नहुने बताउँछन्। सयपत्री लिन फार्ममै आउँछन्। हामी बिच पनि कारोबार हुन्छ। फूल बेच्न यो राम्रो समय हो, उनले भने। स्वदेशी उत्पादन पहिलाको तुलनामा धेरै भए पनि अझै विदेशी आयात बन्द गर्न नसकेको उनले बताए। भन्सार तिरेरभन्दा पनि लुकिछिपी आएको छ, उनले भने। पुष्प व्यवसायी राजु शाही विगतको जस्तो धेरै चहलपहल नभए पनि कारोबार भने सामान्य रूपमा दैनिक भइरहेको बताउँछन्। फ्लोरिकल्चर एसोसिएन नेपालका सल्लाहकारसमेत रहेका शाही अहिलेको समयमा भन्दा चिसो मौसममा भने फूलको माग धान्न स्वदेशी उत्पादनले नसकेको बताउँछन्। ललितपुरको कोटडाँडाकी स्थानीय महिला तिहारका लागि बिक्री गर्न सयपत्री फूल टिप्दै । तस्बिर : अशोक दुलाल"
भक्तपुरका चिटिक्क पाटी,"भक्तपुर : भक्तपुरको नागपोखरी घुम्दै गर्दा थकाई लाग्यो ? चिन्ता नगर्नुहोस्। छेउमै पाटी (फल्चा) छ। जुन, चिटिक्क छ, सफा पनि छ। एकछिन थकाई मारेर नागपोखरी घुम्न सक्नुहुन्छ। नागपोखरीबाट दुई पाइला पश्चिम हिँडनुभयो भने अर्को एउटा पाटी पनि आउँछ। त्यहाँबाट दुईतीन पाइला अघि बढे अर्को पाटी पनि आउँछ। नामपोखरीदेखि महालक्ष्मी मन्दिरसम्मको झन्डै एक सय मिटरको दूरी (अर्थात, दुई मिनेटको हिँडाइ) मा आठ वटा सार्वजनिक पाटीहरू भेटिन्छन्। यी पाटीहरू सार्वजनिक प्रयोजनकै लागि बनाइएका हुन्। केही पाटीहरू फुटपाथमा बस्नेहरूको आ श्रमस्थल पनि बनेका छन्। फुटपाथमा बस्ने असहायहरू तिनै पाटीमै रात बिताउँंछन्। अन्नपूर्णकर्मीले रातको समयमा अवलोकन गर्दा दुई चार वटा पाटीमा त्यस्तो देखियो। जस्तो कि च्याम्हासिंहको पाटी। त्यहाँं रातको समयमा दैनिक तीन चार जना नै पाटीमा बास बस्ने गरेका भेटिए। उनीहरू सबै पुरुष थिए। दिनभरी ज्याला मजदुरी गर्ने र रातको समयमा छुट्टाछुट्टै रुपमा उनीहरू एउटै पाटीमा अलगअलग सुत्ने गर्छन्। यस्तै जगातीका पाटीमा भने नजिकैका गाउँबाट आउनेहरू बस्छन्। उनीहरू जगातीको पाटीमा बास बस्ने योजनासाथ आउने गरेको बताउँछन्। गाउँको टपरी, प्लेट बनाउने पातको भारी बोकेर आउँछन् र रात पाटीमा बिताउँछन्। बिहान सवैरै भक्तपुरका बजारमा सामान बेचेर घर फर्किन्छन। कहिलेकाहिँ पाटीमा नअट्दा खुला पेटीमा पनि रात बिताउने गरेको स्थानीयवासी बताउँँछन्। यसैगरी अन्य एकदुई वटा पाटीहरू रात बिताउने आधुनिक गेस्टहाउस बनेका छन्, विपन्न वर्गका लागि। उनीहरू आफूहरूका लागि यी पाटीहरू पवित्रस्थल भएको बताउँछन्। काभ्रेकी नानीमैयाँं तामाङ एकैदिन टपरीहरू बिक्री गरेर घर जान नभ्याउने भएकाले जगाती पाटीमा रात काटेर घर फर्किने गरेको बताउँछिन। अरु बेला त हामीलाई पेटीमै रात काट्न पनि समस्या छैन। तर, पानी पर्ने सिजनमा भने गाह्रो हुन्छ, उनले भनिन्। संख्याकै कुरा गर्ने हो भने दुई चार वटा पाटीमा झन्डै एक दर्जनले रात बिताउने गरेका छन्। बाँकी सबै पाटी सार्वजनिक प्रायोजनकै लागि प्रयोगमा छन्। भक्तपुरको सूर्यमढीमा रहेको पाटी स्थानीय पाका नागरिकको घाम ताप्न प्रख्यात छ। त्यहाँं बुढापाकाहरू जाडो याममा घाम तापेर बस्छन्। त्यो पाटीको आधा भागमा टोलबासीले खोलेको सार्वजनिक प्रगति पुस्तकालय छ भने बाँकी भाग खाली छ। धेरै मानिस त्यो पुस्तकालयमा दैनिक पत्रपत्रिकाहरू हेर्न पनि पुग्छन्। टोलका बुढाबुढीहरू दिनको समयमा घर नजिकका सार्वजनिक पाटीहरूमा पुग्छन् र आफना साथीसँग बसेर दिन बिताउँंछन्। यसले उनीहरूलाई घरमै एक्लै बस्नुपर्ने बाध्यताबाट पनि मुक्ति मिलेको छ। भक्तपुरको जुनसुकै वडामा प्रसस्तै पाटी छन्। एउटा वडामा एक दर्जनदेखि पाँंच दर्जनको हाराहारीमा सार्वजनिक पाटीहरू छन्। भक्तपुर नगरपालिकाले ती सबै पाटीहरूलाई संरक्षित गरेर चिटिक्क र राम्रा बनाएर राखेको छ। नगरपालिकाले वर्षेनी मर्मतसम्भार र जीर्णाेद्धार गरिँदै आएको छ। पछिल्लो समय सिद्धपोखरीको उत्तरमा रहेको पाटीको पुनर्निर्माण सम्पन्न भएको छ। हरेक वर्ष विभिन्न कारणले भत्केकाबिग्रेका पाटीहरूको जीर्णाेद्धार गरिने गरेको छ। यहाँ ससाना पाटीदेखि लामालामा पाटीहरू छन्। सानासाना पाटीहरू जताततै भेटिन्छन् भने लामा पाटीहरू भक्तपुर दरबार क्षेत्रमा छ। भक्तपुरका वडाहरू पाँच मिनेटको हिँडाइका दूरीमा छन्। देशकै सबैभन्दा बढी जनघनत्व भएको भक्तपुर नगरका वडा पाँचदस मिनेटको हिँडाइमै घुम्न सकिन्छ। यहाँका एउटै वडामा पनि ५३ वटासम्म पाटीहरू रहेको तथ्यांक छ। भक्तपुर नगरपालिका९ मा ५३ वटा पाटीहरू छन्। वडा नम्बर ९ का वडाध्यक्ष रवीन्द्र ज्याख्व भक्तपुरको पाटी यहाँका गौरवका प्रतीक भएको बताउँछन्। त्यसकारण नगरपालिकाले निरन्तर संरक्षण र सम्वद्र्धन गर्दै आइरहेको उनले बताए। भक्तपुर नगरपालिकाका प्रमुख सुनील प्रजापतिले अधिकांश पाटी उपभोक्ता समितिमार्फत बनाइएका हुन्। प्रजापतिले पाटी मात्र नभई अहिलेसम्म भक्तपुर नगरपालिकाले सम्पदाहरू पुनर्निर्माणको काम पनि गरिरहेको जानकारी दिए। उनका अनुसार एक सय २६ भन्दा बढी सम्पदाहरू पुनर्निर्माण भइसकेका छन्। संस्कृतिविद् ओम धौभडेलले कहिलेदेखि पाटी बनाइएका हुन् भन्ने इतिहास नभएको बताए। आराम गर्न, भजन गर्न र घामपानीबाट बच्न पाटी पौवा बनाइएको धौभडेलले बताए। भक्तपुरमा धेरै जात्राहरू हुने गर्दछन्। सबैको घर बाटोछेउमै हुँदैन। त्यसकारण भित्री गल्ली र अरु ठाउँबाट जात्रा हेर्न आउनेहरूलाई सजिलो होस् भनेर पाटीहरू बनाइएको उनले बताए। त्यही कारण धेरैजसो पाटीहरू दोबाटो तथा चौबाटोमा रहेको उनले बताए। दोबाटो र चौबाटोमा पाटी हुनुको कारण धेरै मान्छेहरू आराम गर्न आउँछन्। जहाँ जात्राहरू हुने गर्दछन् त्यही अनुकुलता अनुसार पाटीपौवा पूर्खाले बनाएको देखिन्छ, उनले भने, पाटीपौवाहरू वातावरण अनुकुलित गरी बनाइएका छन्। बुढापाकाहरूका अनुसार उहिलेउहिले (अहिले जस्तो गेष्ट हाउसहरू नभएको बेला) टाढाटाढाबाट आउनेहरूको रात कटाउने गन्तव्यस्थल नै पाटीहरू हुन्थे। यसकारण साधारणतया प्रत्येक पाटीसँगै त्यहाँ सार्वजनिक ढुंगेधारा भेटिन्छन्। कमलविनायकमा रहेको मानव कल्याण समाज सेवा घरका अध्यक्ष सुनिता चौलागार्इंले अलपत्रअसहायहरूको सुत्नेबस्ने ठाउँ पाटी भएको बताइन्। सेवा घरमा ल्याइएका असहायहरू भक्तपुरका पाटीबाट नै उद्दार गरेर ल्याएको छु, उनले भनिन्, प्रसस्त पाटी भएका कारण असहायहरू बाटोमा सुत्नुपर्ने अवस्था छैन। असहायहरूको टाउको छोप्ने ठाउँ नै पाटी भएका छन्, उनले भनिन्। भक्तपुरका पाटीपौवा दुई प्रकारका छन्। एकखालेको माथि छानो मात्रै छ। अर्को खालेमा एक तला र छानोे छ। दरवार स्क्वायर सुनढोका (गोल्डेन गेट) अगाडि रहेको पाटी त भाडामा लगाइएको छ। त्यहाँ पाराडाइज रेस्टुरेन्ट सञ्चालन भइरहेको छ।"
फूलै फूलको मौसम तिमीलाई,"काठमाडौं : यस वर्षको तिहारमा ९० प्रतिशत फूललको माग स्वदेशी उत्पादनले धानेको छ। फूललैफूललको पर्वका रूप लिइने पर्व तिहारमा अत्याधिक खपत हुने सयपत्री, गोदावरी र मखमली फूल धेरै स्वदेशमा नै उत्पादन भएको र बजारको मागलाई धान्न सहज भएको व्यवसायी बताउँछन्। मागको बाँकी १० प्रतिशत मात्रै भारतबाट आयात गरिएको उनीहरूको भनाइ छ। फ्लोरिकल्चर एसोसिएसन नेपालका अध्यक्ष मीनबहादूर तामाङ यसवर्ष फूललको आयात तुलनात्मक रूपमा कम भएको बताउँछन्। भन्छन्, स्वदेशी उत्पादनले नै बजारमा बढी हिस्सा ओगटेको छ। अध्यक्ष तामाङका अनुसार नेपालमा नै उत्पादन हुने फूललले वार्षिक २ अर्ब ३० करोड कारोबार गर्छ। यो गत आर्थिक वर्षको तथ्यांक हो। यसवर्ष अझै बढी हुने उनको भनाइ छ। यद्यपि सबै खालका फूलहरूमा वार्षिक साढे ६ अर्ब लगानी रहेको तामाङले बताए। फ्लोरिकल्चर एसोसिएसनका अनुसार मुलुकभर करिब ७ सयभन्दा बढी पुष्प व्यवसायी छन्। ती व्यवसायीबाट देशभरको ४८ जिल्लामा फूल खेती हुने गरेको छ। यो तथ्यांकलाई आधार मान्दा मुलुक क्रमशः फूलमा आत्मनिर्भर हुन लागेको देखिन्छ। तर, कोभिडपछि भने फूलको उत्पादन तथा कारोबार घटेको अध्यक्ष तामाङ बताउँछन्। भने, कोभिडपछि वार्षिक ३६ करोड बराबरको आयात भएको छ। नेपालबाट फूलको निर्यात पनि भएको छ। तर, त्यो ताजा फूलको नभई दाना बीउको हो। आजभन्दा १५ वर्षअघि मात्रै नेपालले वार्षिक १९ करोड निर्यात गर्ने अवस्थामा थियो। अन्य समयको तुलनामा तिहारको ५ दिन सयपत्री फूलको माग अत्यधिक हुन्छ। यतिबेला नपुग भएको यस्तो फूल मात्रै व्यवसायीले आयात गर्ने गरेको बताउँछन्। अध्यक्ष तामाङका अनुसार भ्यालेन्टाइनको समयमा भने चिसोको कारणले गर्दा गुलाबको फूल कम फुल्छ। त्यतिबेला भ्यालेन्टाइन डेलाई चाहिने फूलको ८० प्रतिशत नै आयात हुन्छ। हाईब्रिट फूलको बीउलगायत आयात हुन्छ। यद्यपि समग्रमा फूलमा नेपाल ९० प्रतिशत आत्म निर्भर छ। बाँकी १० प्रतिशतजति मात्रै आयात गर्नुपर्ने अवस्था छ, उनले थपे। तिहारमा फूलको महत्व तिहार हिन्दू धर्मावलम्बीहरूको महत्वपूर्ण चाडमध्ये एक हो। यो फूलैफूलको चाड पनि हो। संस्कृतविद् डा गोविन्द टण्डन तिहारमा विशेष गरेर भाई तथा दिदीबहिनीहरूको पूजा गर्नेदेखि घर, पसल सजाउन बढी फूलको प्रयोग हुने गरेको बताउँछन्। तिहारको मौसम पनि सयपत्री, मखमली र गोदाबरी फूल फुल्ने समय पर्छ। यतिबेला सयपत्री पानी नभएको डाँडाँमा समेत फुलेको हुन्छ। यसले मौसमलाई अझै रमाइलो बनाउँछ। फूलको महत्व राख्ने यो पर्व हो, सँस्कृतविद् डा टण्डन भन्छन्, सयपत्रीफूल सय पत्रमात्रै हुँदैन यसमा हजारौं पत्र पनि हुन्छन्। मखमली पनि धेरै चक्र भएका हुन्छन्। यस्ता खाले सबै फूलको धेरै पत्र हुनुको अर्थ यसले दाजुभाइहरूको लामो आयु गराउने भन्ने महत्व समेटिएको हुन्छ। दाजुभाइको लामो आयुका लागि यमपञ्चकमा दिदीबहिनीले मखमलीले पूजा गर्ने र माला लगाउँदा फूलजस्तै कहिल्यै नओइलिने आयु रहोस् भन्ने कामना गर्ने प्रचलन रहेको उनले बताए। यसर्थ लामो आयुको प्रतीक मखमलीलाई मानिने उनको भनाइ छ। गोदावरी विभिन्न रङका हुन्छन्। बरु सयपत्री १२ रङका हुन्छन्। तर, आजकल मखमली फूल हराउँदै जान थालेको छ। यसको जगेर्ना गर्नेतर्फ कोही पनि लागेका छैनन्, उनले थपे। पछिल्लो समय नेपालमा फूल व्यवसाय फस्टाउन थालेको संस्कृतविद् टण्डनको अनुभव छ। पहिला बाहिरबाट फूल असाध्यै आउने गरेकाले नेपालमा पनि फूल उत्पादन गर्नुपर्छ भन्ने अनुभूति भएर आफैंले पनि २०४८ सालतिर नर्सरीको काम थालेको सुनाउँछन्। यो काम पढे लेखेकाले गर्नुहुँदैन भन्ने धारणाले मुलुक परनिर्भरतिर धकेलिँदै थियो। यसैले म आफैंले पनि नेपाललाई फूलमा आत्मनिर्भर बनाउनुपर्छ भनेर एउटा नर्सरी खोलेको थिए, उनी भन्छन्, धेरै पहिला माली भन्नेले मात्रै ल्याएर बगैंचा लगाउँथे र प्रयोग गर्थे। अरू सबै भारतबाट आयात हुने र किन्ने प्रचलन थियो। तर, अहिले नेपाल फूलमा करिब आत्मनिर्भर हुने बाटोतर्फ लागिसक्यो। फूलमा २५ वर्षअघिको जस्तो अवस्था अहिले नभएको उनले बताए। व्यवसायीक रूपमा फूलको खेती हुनेदेखि ग्रामीण भेगमा पनि लगाउने प्रचलन बडेकाले फूलमा आत्मनिर्भरको बाटोमा गएको उनको अनुमान छ। अझै यो गति बढाए फूल निर्यात गर्न सक्ने अवस्था पनि आउने उनको भनाइ छ। बजारको अवस्था कोभिड महामारी अघिसम्म २ अर्ब ६२ करोड वार्षिक उत्पादन हुने गरेको थियो। कोभिडपछि बजार सुध्रिँदो अवस्थामा छ। फूलको माग क्रमशः बढ्दै गएको छ। यसअनुसार उत्पादन पनि बढाउँदै लगिएको छ। वार्षिक उत्पादन संख्यामा भन्दा पनि कारोबारमा नै हेरिने भएकाले पछिल्लो आर्थिक वर्ष वार्षिक २ अर्ब ३० करोड कारोबार गरिएको थियो। कोभिडपछि निर्यातको आँकडा तल झरेको छ। कोभिड अवधि र यसपछिको निर्यात सन्तुलन बिग्रिएको छ। यसअघि भने वार्षिक निर्यात ३ करोड बराबरको कारोबार हुन्थ्यो। विशेष गरी युरोपिएन मुलुकमा फूलको गानो तथा बल्ब (फूलको दाना) निर्यात हुन्छ। तर, ताजा फूलको खासै निर्यात छैन। मूल्य र माग बजारमा तिहार लक्षित सयपत्री, मखमली र गोदावरी माग उच्च छ। सयपत्री फूललको प्रतिमालाको थोक मूल्य ५० रुपैयाँदेखि ५५ रुपैयाँ छ। यो करिब १ मिटर लामो मालाको थोक मूल्य हो। तर, यसको खुद्रा मूल्य अधिकतम सय छ। खुद्रा व्यवसायीहरूले थोक मूल्यमा फूल ल्याएपछि सबै बिक्री पनि हुँदैन। कतिपय खेर पनि जान्छ। यसकारण खेर गएको पनि जोडेर माला बेच्नुपर्ने बाध्यताले मूल्य बढी जस्तो देखिएको व्यवसायी। स्थानीय जातको ठूला २३ मिटरमा गाँसिएको सयपत्रीको माला झन् महँगो पर्न जान्छ। ललितपुरको कोटडाँडाकी स्थानीय महिला तिहारका लागि बिक्री गर्न सयपत्री फूल टिप्दै । तस्बिर : अशोक दुलाल यस्तै, भाइटीकाको दिन दाजुभाइका लागि माला लगाउन विशेष रूपमा मखमलीको प्रयोग गरिन्छ। बजारमा यस्तो मालाको थोक मूल्य ४० रुपैयाँको हाराहारीमा छ। यसको खुद्रा मूल्य भने अधिकतम ८० रुपैयाँसम्म भएको उनको भनाइ छ। यसपछि गोदावरी उपभोक्ताका चाहनाअनुसार व्यवसायीले सस्तोदेखि महँगोसम्मका माला उपलब्ध गराएका छन्। उपभोक्ताको मागअनुसार बनाए ३४ हजार रूपैयाँ पर्नेसम्मको गोदावरीको माला तयार हुने व्यवसायीको भनाइ छ। बजारमा अघिल्लो वर्षको तुलनामा १० प्रतिशतदेखि १५ प्रतिशतसम्म फूलको माग बढेको छ। यसैले उक्त मागलाई ध्यानमा राखी उत्पादन पनि बढाउदै लगेका देखिएको संस्कृतविद् टण्डन बताउँछन्। उत्पादन यसवर्ष फूलल उत्पादन राम्रै भएको फूल व्यवसायीहरू बताउछन्। फ्लोरिकल्चर एसोसिएसन नेपालका अध्यक्ष तामाङका अनुसार यो वर्ष फूलको उत्पादन अन्य वर्षको तुलनामा राम्रो छ। यसकारण तिहारमा मात्रै २० लाख जति सयपत्रीको मात्रै मालाको कारोबार हुने अनुमान गरिएको छ। यसमध्ये १७ लाख माला नेपालकै उत्पादन रहनेछ। यसबाहेक ३ लाख जति माला मात्रै अपुगदेखिने भएकाले यति बराबरको माला भारतीय बजारबाट आयात गरेर बजार धान्नुपर्ने अवस्था रहेको देखिन्छ। पछिल्लो समय हाम्रो बजारलाई अपुगभन्दा बढी नै आयात भएको देखिन्छ। तर, नाफाको हिसाबले व्यवसायीले बढी लाभ लिन खोजेके बुझिन्छ। उत्पादन लागतको हिसाबमा भारतको भन्दा नेपालको बढी पर्छ। भारतबाट प्रतिमाला करिब १५ रुपैयाँमा नेपाल आइपुग्छ तर नेपाली फूलको उत्पादनको लागतै खेतमै ३५ रुपैयाँदेखि ४० रुपैयाँ पर्छ। यसैले भारतको ल्याउँदा नाफा बढी हुने भएकाले व्यापारीले भारतको बढी ल्याउन खोज्छन्। तर, १५ दिनअघि भारतबाट ल्याएको माला कोल्ड स्टोरमा राखेर बिक्री गर्ने भएकाले स्वास्थ्यको दृष्टिकोणले उपभोग गर्न त्यति उपयुक्त नहुने तामाङ बताउँछन्। पुष्प मेला र तिहार हरेक वर्ष तिहार नजिकिएसँगै फ्लोरिकल्चर एसोसिएसन नेपालले पुष्प मेलाको आयोजना गर्दै आएको छ। यसपटक पनि जावलाखेलमा गत बिहीबारदेखि आइतबारसम्म ४ दिने प्रदर्शनी सुरु गर्यो। सो प्रदर्शनीमा ५५ वटा स्टल छन्। यसमा व्यावसायिक कारोबार हुने स्टल ४९ वटा, ४ वटा सूचनामूलक स्टल र २ वटा व्यवसायीलाई प्रतिस्पर्धा गराएर पुरस्कार वितरण गर्ने स्टल छ। स्टलमा फुलाएको फूलमध्ये उत्कृष्ट ३ ओटा नर्सरीलाई पुरस्कृत गरिएको छ। व्यवसायको प्रबद्र्धन गर्न, व्यवसायीहरूलाई हौसला प्रदान गर्न र प्रतिस्पर्धाको भाव उत्पन्न गरेर गुणस्तरीय उत्पादन गर्न टेवा होस् भनेर पुष्प प्रदर्शनको आयोजना गरेको संस्थाका अध्यक्ष तामाङले बताए। यो मेलामा करिब ८० लाख बराबरको कारोबार हुने र ३७ देखि ४० लाखले अनुगमन गर्ने अपेक्षा राखिएको थियो। उनकाअनुसार शनिबारसम्मको कारोबार नै ६५ लाख रुपैयाँभन्दा माथिको भइसकेको र ३५ हजारले अवलोकन गरिसकेका छन्। अझै अन्तिम दिन आइतबारको समेत गर्दा अपेक्षा गरेभन्दा धेरै कारोबार र अवलोकन कर्ताको भ्रमण हुने उनको भनाइ छ।"
तेलको ट्रक नियन्त्रणमा लिएर बिक्री गर्ने समूह पक्राउ,"सिमराः करिब ५० लाख मूल्य बराबरको तेल ट्रकसहित बीच बाटोमै बेपत्ता पारेर बिक्री गर्ने समूहलाई बारा प्रहरीले पक्राउ गरेको छ । परवानीपुर ५ बहुअरीस्थित मनोकामना आयल फुड प्रोसेसिङबाट २० हजार चार सय ७६ लिटर तेल लोड गरेर सिन्धुलीका लागि हिँडेको ट्रक बेपत्ता पारी तेल बिक्री गर्ने समूहलाई प्रहरीले पक्राउ गरेको हो । पक्राउ पर्नेमा ट्रकका चालकसहित चारजना रहेका छन् । जिल्ला प्रहरी कार्यालय बाराका अनुसार ट्रक चालक नुवाकोट शिवपुरी गाउँपालिका १ घर भई काठमाडौं बस्ने सुकमान नामाङ, रौतहट राजपुर नगरपालिका ६ घर भई गौर नगरपालिका १ बस्ने रमेश कुमार, रौतहट बृन्दावन नगरपालिका ६ बस्ने शेख कलाम, बृन्दावन नगरपालिका ८ बस्ने बैधनाथ साह तेलीलाई पक्राउ गरेको हो । असोज २८ गते परवानीपुरबाट प्र २०३००१ ख ४८१२ नम्बरको ट्रकमा तेल लोड गरेर सिन्धुलीको कमलामाईस्थित रोबिन सप्लायर्समा पुर्याउनुपर्ने भएपनि उक्त ट्रक बीच बाटोबाटै सम्पर्कविहीन भएपछि मनोकामना आयल फुड प्रोसेसिङले प्रहरीमा उजुरी दिएको थियो । उक्त उजुरीका आधारमा अनुसन्धान थालेको प्रहरीले कार्तिक ४ गते ट्रक चालक र त्यसपछि अन्यलाई पक्राउ गरेको हो । बाराका प्रहरी उपरीक्षक होबिन्द्र बोगटीले फोन रेकर्डका आधारमा ट्रक चालकलाई पक्राउ गरेपछि घटनामा संलग्न रहेका अन्यलाई पक्राउ गर्न सफल भएको जानकारी दिए । वीरगन्जस्थित अंजनी क्यारियर्सबाट ढुवानी भएको उक्त ट्रक कार्तिक ५ गते बाराको सिम्रौनगढ नगरपालिकाको बजारमा वेवारिसे अवस्थामा फेला परेको थियो । सिन्धुली नगएर बीचमा बेपत्ता भएको उक्त ट्रकको तेल भने रौतहटको गौर नगरपालिका वडा नं १ स्थित रमेश कुमारले भण्डारण गरेको अवस्थामा प्रहरीले फेला पारेको छ । प्रहरीले उक्त स्थानबाट तीन हजार एक सय ७० लिटर तेल र एक सय ५९ थान खाली कार्टुन फेला पारेको हो । प्रहरी उपरीक्षक बोगटीले प्राप्त प्रमाणका आधारमा तेल चोरी गरी बिक्री गरेको पाइएकाले चारजनालाई नियन्त्रणमा राखेर थप अनुसन्धान भइरहेको जानकारी दिएका छन् ।"
राष्ट्रपति भण्डारी साइत निकाल्ने कार्यक्रममा सहभागी,"काठमाडौं : राष्ट्रपति विद्यादेवी भण्डारी ललितपुरको ठेचोस्थित नवदुर्गा देवी नाचको १२ वर्षे मेला र श्वेत भैरव निकाल्ने साइत कार्यक्रममा सहभागी भएकी छिन्। सो अवसरमा राष्ट्रपति भण्डारीले नवदुर्गा देवीको पूजाआर्चना गरी टीका प्रसाद ग्रहण गरिन्। राष्ट्रपति भण्डारीलाई गोदावरी नगरपालिकाका प्रमुख गजेन्द्र महर्जन, ललितपुर जिल्लाका प्रमुख जिल्ला अधिकारी र जिल्लास्थित सुरक्षा निकायका प्रमुखहरुले स्वागत गरेका थिए । सोमबार ठेचो १२ वर्षे जात्रा अन्तर्गत आंग नाच अर्थात् १२ वर्षमा १ पटक मात्र श्वेत भैरवको नाच प्रस्तुत गरिएको छ ।"
लागुऔषधसहित भक्तपुरबाट दुईजना पक्राउ,"भक्तपुर :भक्तपुर नगरपालिका १० कमलविनायकमा लागुऔषध विक्रीवितरण तथा ओसारपसार गरेको आरोपमा दुईजना पक्राउ परेका छन्। लागुऔषध विक्रीवितरण तथा ओसारपसार भइरहेको भन्ने विशेष सूचनाको आधारमा प्रहरीले दुईजनालाई पक्राउ गरेको हो । पक्राउ पर्नेहरुमा सिन्धुपाल्चोक भोटेकोशी गाउँपालिका १ घर भई हाल भक्तपुर नगरपालिका १० कमलविनायक बस्ने ३३ वर्षीय रविन तामाङ र सोही स्थान भइ हाल कमलविनायक नै बस्ने ३४ वर्षीया सुस्मिता खड्का रहेका छन् । प्रहरी वृत्त जगाती भक्तपुरबाट खटिएको प्रहरी टोलीले निजहरुको डेराकोठामा खान्तलासी गरी हेर्दा लागुऔषधसहित चोरी गरि राखिएका मोटरसाकलको हेल्मेटसमेत फेला पारेको महानगरीय प्रहरी परिसर भक्तपुरले जनाएको छ । कानुन बमोजिम बरामद गरी लागुऔषधसम्बन्धी कसुरमा उनीहरुलाई जिल्ला अदालत भक्तपुरमा पेश गरी थप अनुसन्धान कार्य भइरहेको जनाइएको छ । उनीहरुबाट लागुऔषधसहित मोटरसाइकल, हेल्मेट बरामद भएको परिसरका सूचना अधिकृत राजु पाण्डेले जनाए ।"
प्रहरीले यसरी मनाए कुकुर तिहार (तस्बिर),काठमाडौं : तिहारको तेस्रो दिन आज देशभर कुकुरको पूजाआराधनासहित मीठा मीठा खानेकुरा खान दिएर कुकुर तिहार मनाइएको छ। नेपाल प्रहरीले पनि सुरक्षामा सहयोग गर्ने कुकुरहरुको पूजा आरधना सहित विभिन्न खेल तथा कौशल देखाएर कुकुर तिहार मनाएको छ।
मुस्ताङमा विदेशी पर्यटकको साइकलिङ मोह,"जोमसोम : मुस्ताङको जोमसोमदेखि मुक्तिनाथसम्मको २१ किमी दुरीमा पोर्चुगलका विदेशी पर्यटकले साइकलिङ यात्रा सुरु गरेका छन् । पर्वतीय भूगोल र उच्च उचाइको हिमाली जिल्ला मुस्ताङमा साइकलिङ यात्रा गर्न पोर्चुगलका पर्यटक आइतबार हवाई मार्गहुँदै मुस्ताङ आएको अन्नपूर्ण संरक्षणक्षेत्र आयोजना एक्याप जोमसोमले जनाएको छ । मुस्ताङमा पोर्चुगलका करिब ४ दर्जन बढी विदेशी पर्यटक मुस्ताङ आएको एक्याप जोमसोमका कार्यालय प्रमुख अशोक सुवेदीले जानकारी दिए । आइतबार पोखरा जोमसोम हवाई मार्गहुँदै उनीहरु मुस्ताङमा साइकलिङ यात्रा गर्न आएका हुन् । उनीहरुले ट्राभल एजेन्सीमार्फत स्वयं आफ्नो साथमै ती साइकलहरु जहाजबाट मुस्ताङ ल्याइएका हुन्। पूर्व र पञ्चिम दिशातर्फ अवस्थित प्राकृतिक सौन्दर्यताले भरिएको निलगिरी र धौलागिरी हिमालको छत्रछाँयामा बैकल्पिक पदमार्ग र मुख्य राजमार्ग प्रयोग गर्दै उनीहरुले जोमसोमबाट साइकलिङ यात्रा सुरु गरेका हुन् । पछिल्लो समय हिमाली जिल्ला मुस्ताङमा पुराना वैकल्पिक पदमार्गहरु सडक सञ्जालले मासिन थालेका छन् । बेनीजोमसोमकोरला मुख्य राजमार्ग र प्रत्येक स्थानीय तहका शाखा सडक विस्तारको क्रम बढेसँगै मुस्ताङका बैकल्पिक पदमार्ग मासिने क्रम बढेको हो । अन्नपूर्ण चक्रिय पदमार्गहुँदै मुस्ताङ आएका पर्यटक अहिले पदमार्ग नहुदा सडक मार्गबाटै पैदल हिँड्नुपर्ने बाध्यता छ । मुक्तिनाथदेखि लुप्रासम्म ट्रेकिङ पदमार्ग भएपनि त्यस यता घरपझोङ र थासाङ गाउँपालिका भित्रका ट्रेकिङ पदमार्ग ध्वंस्त भइसकेको छ । अहिले त्यहाँ ग्रामिण सडक विस्तार भइसकेको छ । यस्तै, जोमसोमबाट उपल्लो मुस्ताङ जाने पर्यटक पनि बैकल्पिक पदमार्ग नहुँदा मुख्य राजमार्ग हुँदै उपल्लो मुस्ताङ जाने गरेको पाइएको छ । उपल्लो मुस्ताङ र तल्लो मुस्ताङमा रिङरोड सडकले ट्रेकिङ पदमार्ग मासिएको हो । जोमसोमबाट पैदलै उपल्लो मुस्ताङ प्रस्थान गरेका विदेशी पर्यटक पनि सवारी साधनको धुलो र धुँवाले नाक मुख छोपेर हिँड्न बाध्य परेको छ ।"
धनधान्य एवं ऐश्वर्यकी देवी लक्ष्मी पूजा गरिँदै,"काठमाडौं : यमपञ्चकअर्थात् तिहारको तेस्रो दिन आज साँझ ऐश्वर्य, धनधान्य र सम्पन्नताकी देवी लक्ष्मीको पूजा आराधना गरी श्रद्धा भक्तिपूर्वक लक्ष्मीपूजा पर्व मनाइँदैछ। सफासुग्घर र लिपपोत गरिएको घरमा मात्र लक्ष्मीले वास गर्छिन् भन्ने मान्यता छ। यसै आधारमा आज बिहानै घर सफा सुग्घर र गाईको गोबर एवं रातोमाटोले लिपपोत गरी दीपावली गरेर लक्ष्मीलाई आमन्त्रण गरिन्छ। आज विशेषगरी घरका झ्याल, ढोका, चोटा, कोठा, सङ्घार, कौसी, अटाली र भर्याङलगायतका स्थानमा सरसफाइ गरी दीपावली गरिन्छ। यस पर्वलाई दीपमालिका पनि भनिन्छ। लक्ष्मी पूजा गरिने कार्तिक कृष्ण औँसीको रातलाई सुखरात्रि पनि भनिन्छ। वर्षभर मनाइने चार प्रमुख रात्रिमध्ये यो पनि एक हो। लक्ष्मी पूजाका लागि आज साँझ आँगनदेखि मूलढोका हुँदै लक्ष्मी स्थापना गरी पूजा गर्ने कोठासम्म गाईको गोबर र रातोमाटोले लिपपोत गरेर चामलको पीठो र अबीरले लक्ष्मीको पाइला बनाई लक्ष्मी आउने बाटो देखाइन्छ। पाइलैपिच्छे केराको सुत्लो अथवा माटाको पालामा दीप प्रज्ज्वलन गरी झिलीमिली बनाइन्छ। हाल पालामा दियोको स्थानमा मैनबत्ती बाल्ने प्रचलन पनि बढ्न थालेको छ। दियोमा तेल राखेर बत्ती बाल्नु नै वैदिक परम्परा भएको धर्मशास्त्रविद् प्रा डा रामचन्द्र गौतम बताउँछन्। दीपावली गरिसकेपछि पूजा कोठामा दियो, कलश र गणेशसहित लक्ष्मी, कुबेर स्थापना गरेर गरगहना, पैसा, धान, चामल, फलफूल, सेलरोटी र फूलमाला चढाइ विधिपूर्वक लक्ष्मीको पूजा आराधना गरिन्छ। लक्ष्मीपूजा पछि कन्या केटी र छोरी चेलीलाई लक्ष्मीको प्रतीक मानी पूजा गरी दक्षिणासमेत दिने प्रचलन छ। आज घरमा लक्ष्मीपूजा गरेपछि धनदौलत वा अन्य सामान घरबाहिर पठाए लक्ष्मी बाहिर जान्छिन् भन्ने धार्मिक विश्वास छ। लक्ष्मी पूजा सन्ध्याकालमा गरी मध्यरातमा घरका नारीले नाङ्लो ठटाएर अलक्ष्मी भागोस् लक्ष्मी र धनधान्यको आगमन होस् भनी कामना गर्ने शास्त्रीय विधि रहेको धर्मशास्त्रविद् गौतमले जानकारी दिए। आज साँझ युवतीहरु समूह बनाई घरघरमा भैलो खेल्छन्। भगवान् विष्णुले यमपञ्चकको पाँच दिन स्वर्ग, मर्स्य र पाताल तीनै लोकको शासन गर्ने वरदान बलिराजालाई दिएका थिए। वरदान पाएका बलिराजाले भलो होस् भनी घरघरमा गाउन लगाएको सम्झनामा भैलो खेल्ने गरिएको हो। भलो होस् भन्ने शब्द समयक्रममा अपभ्रंश भई भैलो हुन आएको पनि उनले बताए। आज भैलो खेल्न आउनेलाई धान, चामल, फूलमाला, पैसा र सेलरोटी दिइन्छ। भैलो खेल्न आउनेलाई दिइने दान कात्तिकको दान भएकाले नदिएमा राम्रो नहुने र दिएमा पुण्य प्राप्त हुने धार्मिक विश्वास छ। लक्ष्मी पूजाका अवसरमा आज सहर बजारमा दीपावली गरी झिलीमिली बनाइन्छ। कूल परम्पराअनुसार कतै आजै बिहान गाईको पूजा गर्ने प्रचलनसमेत छ। शास्त्रीयरुपमा भने औँसीपछि कार्तिक शुक्ल प्रतिपदा लागेपछि मात्र गाई पूजा गर्नुपर्ने उल्लेख गरिएको धर्मशास्त्रविद् प्रा डा देवमणि भट्टराईले जानकारी गराए। यस वर्ष कार्तिक कृष्ण औँसी नै तिथि भेटको दिन कात्तिक ८ गते मङ्गलबार ग्रस्तास्त खण्डग्रास सूर्यग्रहण लाग्ने नेपाल पञ्चाङ्ग निर्णायक विकास समितिले जनाएको छ।"
यमपञ्चक र धनतेरस,"चारैतिर मखमली, सयपत्री र गोदावरी फूल फुलेका छन्। मौसम सफा छ। आकाश खुलेको छ। उत्तरतिर नीलो आवरणमा सेता हिमाल मुस्कुराएका छन्। हिन्दूहरूको दोस्रो ठूलो चाड तिहारले मन उमंग र आनन्दले प्रफुलित छ। यसै चाडसँग जोडिएर आउँछ, धनतेरस। कात्तिक कृष्ण त्रयोदशी तिथिमा धनतेरस पर्छ। सोही दिनदेखि यमपञ्चक सुरु हुन्छ। तिहारका पाँच दिनलाई यमपञ्चक भनिन्छ। लक्ष्मीपूजाको दुई दिनअघि पर्ने काग तिहारको दिन धनतेरस हो। यस दिनलाई धन त्रयोदशी पनि भनिन्छ। धनतेरसका दिन लक्ष्मी, गणेश र कुबेरजीको पूजा गरिन्छ। यसबाट दुःख, कष्ट, बाधा, व्यवधान हटेर सुख, शान्ति, समृद्धि, सद्भाव, आरोग्य प्राप्ति हुने र धनधान्यले पूर्ण हुने जनविश्वास छ। यसै दिन आयुर्वेदका प्रवर्तक धन्वतरीको जन्मोत्सव पनि मनाइन्छ। धन्वतरी देव समुन्द्र मन्थन गर्दा प्रकट भएका थिए। त्यसबेला उनको हातमा अमृतले भरिएको घडा थियो। उनी देवताको कल्याणका लागि प्रकट भएका थिए। उनलाई विष्णुको अवतारका रूपमा मानिन्छ। नेपाली समाजमा धनतेरस त्यति मनाउने गरिन्नथ्यो। नेपालको तराई क्षेत्र र भारतमा भने पहिलेदेखि नै प्रचलनमा छ। त्यसैको प्रभावले हिजोआज काठमाडौं उपत्यकालगायत सहरी क्षेत्रमा पनि धनतेसर मनाउने चलन बढेको छ। यसपालि धनतेरस शनिबार परेको थियो। शनिबार सामान खरिद गर्नु शुभ मानिँदैन। त्रयोदशी तिथि शनिबार साँझदेखि आइतबार साँझसम्म परेकाले सामानहरू आइतबार किनेर त्यसै दिन धनतेरस मनाउन पण्डितहरूले सुझाएका थिए। यस दिन धेरैजसोले सुनचाँदीका सिक्का किन्छन्। कतिपयले पित्तलका भाँडा किनेर त्यसमा चामल वा गुलियो मिठाई किनेर ल्याउँछन्। त्यसदिन धनियाँका दाना वा कौडा वा सक्खर किन्ने चलन पनि छ। झाडु वा कुच्चोलाई लक्ष्मीको स्वरूप मानिने भएकाले त्यसदिन झाडु किन्नु शुभ मानिन्छ। यी सामान लक्ष्मीपूजाका दिन पूजाका लागि किनिएका हुन्। धनतेरसका दिन साँझमा सामान किन्दा घरका ढोकामा ताल्चा लगाउने र अरूलाई हुनै पनि सामान दिने गरिन्न। यसो गरेमा लक्ष्मी रिसाउँछिन् भन्ने मान्यता छ। यस दिन साँझमा दक्षिणतिर फर्किएर द्वीप प्रज्ज्वलित गर्ने चलन छ। यसलाई द्वीप भनिन्छ। द्वीप बाल्नाले यमराज खुसी हुन्छन्। दुर्घटना र अकाल मृत्युको दोष हट्छ भनिन्छ। धनतेरसदेखि लक्ष्मीपूजासम्म एक जोडी ल्वाङ लक्ष्मीलाई चढाएमा पैसा टिक्छ भन्ने मान्यता छ। कतिपयले पहिला नै सुनचाँदीका गहना बनाउन अर्डर दिने र धनतेरसका दिन घरमा ल्याउँछन्। त्यसलाई लक्ष्मीपूजाका दिन पूजा गरेपछि नियमित लगाउने गर्छन्। प्रायः साना छोरी चेलीलाई यसैगरी गहना लगाइदिने चलन छ। धनतेरसका दिन गरगरहनाका साथै सुनका सिक्का वा असर्फी किन्ने गरिन्छ। नेपाल राष्ट्र बैंकले काठमाडौं बबरमहलस्थित नेपाल औषधि लिमिटेडको परिसरमा रहेको मुद्रा व्यवस्थापन विभागको टक्सार महाशाखाबाट सुनका असर्फी र चाँदीका सिक्का किन्न पाउने व्यवस्था मिलाएको छ। उच्च गुणस्तरको सुनबाट बनाइएको सिक्का नै असर्फी हो। यो चलनचल्तीको सुनको मूल्यभन्दा केही महँगो पर्छ। विभागले २५, ५ र १० ग्रामका असर्फी, लक्ष्मी, गणेश र गजलक्ष्मीको चित्र भएका चाँदीका सिक्का, १५ र ३० ग्रामका ९०० टचको सार्क सिक्का बिक्री गरिरहेको छ। महाशाखाले २५ ग्रामको असर्फी लगभग २१ हजार ७ सय र चाँदीको सिक्का १६ सय रुपैयाँमा बिक्री गरेको जनाएको छ। यसको मूल्य दैनिक सुन र चाँदीको मोलअनुसार फरक पर्छ। धनतेरसमा घरमा गहना भित्र्याउँदा लक्ष्मीको बास हुने विश्वास गरिन्छ। गच्छेअनुसार बालाऔंठी, कानमा लगाउने गहना पनि किनिन्छ। कतिले पूजाका सामग्री थाली, पञ्चपात्रो, कलश पनि किन्छन्। धनतेरसका दिन किनेका सामग्रीलाई घरको पूर्वउत्तर दिशामा राखिन्छ। लक्ष्मीपूजाका बेलामा ती सामग्रीलाई चलाइन्छ। यसबाट लक्ष्मी प्रसन्न भई धनधान्यले पूर्ण गराउँछिन् भन्ने जनविश्वास छ। यसदिन कतिपयले कमलको पुष्पासनमा बसेकी लक्ष्मी र गणेशको मूर्ति पनि किन्ने गर्छन्। कसैकसैले माटोको मूर्ति पनि घरमा ल्याउँछन्। यसबाट अन्नले घरमा भरिपूर्ण हुन्छ भन्ने मान्यता छ। लक्ष्मीको मूर्ति वा तस्बिर ल्याउँदा बसेको ल्याउने चलन छ। उभिएको ल्याए धन रहँदैन भनिन्छ। यस दिन कालो रङको सामान किन्नु पनि अशुभ मानिन्छ। धनतेरसदेखि तिहार सुरु हुन्छ। यसदिनदेखि बेलुका घरघरमा झिलिमिली बत्ती बालेर पूजा थालिन्छ। पहिलो दिन काग, दोस्रो दिन कुकुर, तेस्रो दिन गाई, चौथो दिन गोरु र पाँचौं दिन दाजुभाइको पूजा गरिन्छ। धर्मशास्त्रमा यमराजका दूतका रूपमा कागले काम गर्ने बताइन्छ। यसले संसारका प्राणी र यमराजको बीचमा सन्देश लैजाने र ल्याउने गर्छ भन्ने मान्यता छ। त्यसैले तिहारको पहिलो दिन कागलाई पूजा गरेर खाना खानदिने चलन छ। नदिए पाप लाग्छ भनिन्छ। सोही दिन पर्ने धन्वन्तरी दिवसलाई आयुर्वेदमा विश्वास गर्ने व्यक्तिहरूले निकै महत्व दिने गर्छन्। आयुर्वेदिक औषधिको प्राचिनकालदेखि नै प्राणीलाई रोगहरूबाट बचाउन र आयु बढाउनमा महŒवपूर्ण भूमिका छ। नेपाल धेरै थरीका जडीबुटीको भण्डार भएकाले यसको प्रयोगमा जोड दिन जरुरी छ। भनिन्छ छोरी हुने आमाबुबाले सकेसम्म धनतेरसमा सुनचाँदीको सिक्का वा असर्फी किने दुःख र समस्या आइपर्दैन। अरूले पनि किन्नु शुभ नै हो। हामी पनि धनतेरसमा क्षमता, रुचि र इच्छाअनुसार सुनचाँदी वा भाडावर्तन किनेर सुख, शान्ति र समृद्धि आर्जन गरौं।"
राष्ट्रपति भण्डारी साइत निकाल्ने कार्यक्रममा सरिक,"काठमाडौं : राष्ट्रपति विद्यादेवी भण्डारी ललितपुरको ढेचोस्थित नवदुर्गा देवी नाचको १२ वर्षे मेला र श्वेत भैरव निकाल्ने साइत कार्यक्रममा आज बिहान सरिक भएकी छन् । कार्यक्रममा उनले नवदुर्गा देवीको पूजाआर्चना गरी टीका प्रसाद ग्रहण गरेकी हुन् । राष्ट्रपति भण्डारीलाई गोदावरी नगरपालिकाका प्रमुख गजेन्द्र महर्जन, ललितपुर जिल्लाका प्रमुख जिल्ला अधिकारी र जिल्लास्थित सुरक्षा निकायका प्रमुखहरुले स्वागत गरेका थिए।  रासस"
"आज नरक चतुर्दशी, कुकुर तिहार","काठमाडौं : नेपालीको दोस्रो ठूलो चाड तिहारको तेस्रो दिन आज घरघरमा सुरक्षा गर्ने कुकुरलाई पूजाआराधनासहित मीठा मीठा खानेकुरा खान दिएर सम्मान गरी मनाइँदैछ। कुकुर तिहार यमपञ्चक अर्थात् दीपावली पर्वको दोस्रो दिन पर्ने भए पनि यस वर्ष तिथिको घटबढका कारण तेस्रो दिन पर्न गएको नेपाल पञ्चाङ्ग निर्णायक विकास समितिले जनाएको छ। समितिका सदस्य एवं वाल्मीकि विद्यापीठ धर्मशास्त्र विभागका अध्यक्ष प्राडा देवमणि भट्टराई नरके चतुर्दशी र कुकुर तिहार सूर्योदयकालमा चतुर्दशी भएको दिन मनाउनुपर्ने बताउछन्। कार्तिक कृष्ण चतुर्दशीका दिन कुकुरलाई मीठामीठा परिकार खान दिए यमराजको ढोकामा द्वारपालका रुपमा बस्ने श्याम र सबल नामका कुकुरले यमलोक जाँदा बाटो छोडिदिने धार्मिक विश्वासका आधारमा कुकुर तिहार मनाउने गरिएको धर्मशास्त्रविद् प्राडा रामचन्द्र गौतमले राससलाई जानकारी दिए। वैवस्वत मन्वन्तरको कुलमा जन्मिएको कुकुरले धर्मराज युधिष्ठिरलाई स्वर्ग यात्रामा समेत साथ दिएको धार्मिक विश्वास छ। कुकुरलाई आज्ञापालक र सुरक्षामा भरपर्दो घरपालुवा जनावरका रुपमा लिइन्छ। घरमा कुकुर पाल्नाले मुटु र मधुमेह रोग लाग्दैन भनी विश्वास गर्नेहरुको सङ्ख्यासमेत बढ्न थालेको छ। नरक चतुर्दशी आज बिहानै अरुणोदयकालमा विभिन्न तीर्थ, नदी वा तलाउमा गई स्नान, तर्पण गरेर यमदीप दक्षिण फर्काएर बाली बगाउनाले मृत्युपश्चात् नरकको दर्शन गर्नु नपर्ने धार्मिक विश्वासका कारण नरक चतुर्दशीमा नुहाउने विधिसमेत रहेको धर्मशास्त्रविद् गौतमले बताए। यसरी बत्ती बालेर बगाउनुलाई नरके बगाउने भनिन्छ। यमपञ्चक अर्थात् तिहारका पाँचै दिन तिलको तेल लगाएर स्नान गर्ने प्रचलन छ। यसो गरेमा शरीर स्वस्थ हुने आयुर्वेदिक मत छ। यसैले तिहार स्वास्थ्य सुरक्षाका दृष्टिले पनि महत्वपूर्ण पर्वका रुपमा मनाइन्छ।"
"काठमाडौंमा जुवा खेल्ने ६२ जना पक्राउ, नौ विरुद्ध मुद्दा दर्ता",काठमाडौं : नेपाल प्रहरीले काठमाडौंका विभिन्न स्थानमा जुवातास तथा कौडा खेल्ने ६२ जनालाई पक्राउ गरेको छ। जिल्ला प्रहरी परिसर काठमाडौंका प्रवक्ता प्रहरी उपरीक्षक दिनेशराज मैनालीले काठमाडौंका विभिन्न स्थानमा जुवातास खेलेको अभियोगमा नौ लाख १२ हजार ८० नगदसहित ६२ लाई पक्राउ गरिएको जानकारी दिए। पक्राउ परेकामध्ये नौ जनाविरुद्ध अदालतमा मुद्दा दर्ता गरिएको छ। प्रहरीले जुवा खेल्नेबाट रु छ लाख २७ हजार दुई सय ७० नगद र १३ बुक तास तथा कौडा खेल्नेसँग दुई लाख ८४ हजार सात सय नगद र १६ थान कौडा बरामद गरेको हो। प्रहरीले तिहारको समयमा ठूलो हारजित हुने गरी जुवातास खेलेको थाहा पाएमा प्रहरीलाई खबर गर्नसमेत आग्रह गरेको छ। रासस
"सुनचादीको मूल्य स्थिर, कतिमा हुँदैछ कारोबार?",काठमाडौं : नेपाली बजारमा आज सुन र चाँदीको मूल्य स्थिर रहेको छ। सुन प्रतितोला ९४ हजारमा र चाँदी १२ सय १५ रुपैयाँमा कारोबार भइरहेको नेपाल सुन चाँदी व्यवसायी महासंघले जनाएको छ। महासंघकाअनुसार आइतबार सुन र चाँदी सोही मूल्यमा खरिदबिक्री भएको थियो। यस्तै तेजाबी सुनको मूल्य प्रतितोला ९३ हजार ५०० रुपैयाँ तोकिएको छ।
उदयपुरमा हामी स्वयंसेवी अभियान शुरु,"उदयपुर: किशोर किशोरीलाई लक्षित गरी १ नम्बर प्रदेश सरकारले सञ्चालमा ल्याएको हामी स्वयंसेवी अभियान उदयपुरमा शुरु भएको छ। विद्यालयमा पढ्दै गरेका किशोर अवस्थाका विद्यार्थीलाई लागुऔषध तथा विपद् व्यवस्थापनका सवालमा सिर्जनात्मक अभ्यासमार्फत सचेतना जगाउने उदेश्यले आन्तरिक मामिला तथा कानून मन्त्रालयले कार्यक्रम सञ्चालमा ल्याएको हो। कार्यक्रम अन्तर्गत पहिलोचरणमा जिल्लास्थित सरोकारवाला निकायलाई अभियानबारे अन्र्तक्रिया गरी जानकारी गराइएको छ। त्यस लगत्तै त्रियुगा नगरपालिका ७ स्थित जनज्योति माध्यमिक विद्यालय चुहाडेमा विद्यार्थीसँग हामी स्वयंसेवी अभियान बिषयक अन्र्तरक्रिया गरिएको जिल्ला संयोजक उर्मिला आचार्यले जानकारी दिईन्। अन्तर्क्रियामा विद्यालयस्तरमा गरिने अभियानको काम, कर्तव्य, अधिकार, उद्देश्य र यसको महत्वका विषयमा जानकारी गराइएको उनले बताईन्। विद्यालय कार्यान्वयन समितिका संयोजक तथा प्रधानाध्यापक धर्मानन्द खतिवडा, शिक्षक नायक कीर्तिबहादुर खड्का र महिला शिक्षक लैगिंक फोकल पर्सन निर्मलाकुमारी राउतको उपस्थितिमा कार्यक्रम आयोजना गरिएको उनले बताईन्। यो अभियानले विद्यार्थीमा लागुऔषध र विपद् व्यवस्थापनका विषयमा शैक्षिक जनचेतना जगाउने, नैतिक चरित्रवान, जिम्मेवार र असल नागरिककारूपमा समाजमा स्थापित गर्न मद्दत पुर्याउने विश्वास लिइएको छ ।"
अर्पण शर्माद्वारा स्मरण शक्तिमा दोस्रो विश्व रेकर्ड कायम,"काठमाडौं : अर्पण शर्माले स्मरण शक्ति विधामा दोस्रो विश्व रेकर्ड कायम गरेका छन्। विश्व कीर्तिमानको प्रमाणपत्र लन्डनको वल्र्ड बुक अफ रेकर्ड को कार्यालयबाट नेपाल आएलगत्तै उक्त रेकर्ड सार्वजनिक भएको हो । पूर्वप्रधानमन्त्री एवं नेकपा (एमाले) का अध्यक्ष केपी ओलीले आइतबार शर्मालाई बधाई दिँदै नयाँ विश्व रेकर्डको प्रमाणपत्र हस्तान्तरण गरे। मेमोरी किङ को नामले परिचित शर्माले एक मिनेटमा ८३ वस्तुको क्रम स्मरण गरेर रचेको उक्त विश्व कीर्तिमान कायम गरेका हुन्। उनले ध्यान, साधना र मेमोरी टेक्निकलले यो सम्भव भएको बताए। उनले यसअघि सन् २०१५ मा १ मिनेटमा ४२ वस्तुको क्रम स्मरण गरेर विश्व कृतिमान कायम गरेका थिए। भेटमा पूर्वप्रधानमन्त्री ओलीले यो कसरी सम्भव छ भन्नेबारेमा प्रश्न गरेका र ध्यान र साधनाबाट गर्न सकिने आफूले बताएको उनले जानकारी दिए। पूर्वप्रधानमन्त्री ओलीले अर्को सफलताका लागि शुभकामना दिएका उनले बताए। उनले विश्व रेकर्डको प्रमाणपत्र सम्पूर्ण नेपालीको सफलता भएको आफूलाई महसुस भएको र आगामी दिनमा अझै वल्र्ड रेकर्ड राखेर नेपालको नाम विश्वसामु फैलाउने बताए। रासस"
आज महाकविको ११४ औं जन्मजयन्ती मनाइँदै,"काठमाडौं : नेपाली साहित्यका विराट प्रतिभा महाकवि लक्ष्मीप्रसाद देवकोटाको एक सय १४ औँ जन्मजयन्ती सोमबार स्वदेश र विदेशमा विभिन्न कार्यक्रमको आयोजना गरी मनाइँदैछ। महाकवि देवकोटाको जन्म विसं १९६६ मा कार्तिक कृष्ण औँसीअर्थात् लक्ष्मीपूजाका दिन काठमाडौंको डिल्लीबजारमा भएको थियो। दश वर्षको उमेरमा कविता लेख्न सुरु गरेका देवकोटाका थुप्रै महाकाव्य, खण्डकाव्य, निबन्ध, कथा, नाटक, उपन्यास, गीत, समालोचना र फुटकर कविता प्रकाशित छन्। उनले नेपाली साहित्यलाई सयभन्दा बढी कृति दिए। यी कृतिका माध्यमबाट देवकोटाले नेपाललाई अन्तर्राष्ट्रियस्तरमा चिनाए। नेपाली साहित्यमा आधुनिक महाकाव्य लेखनको थालनी गर्नुभएका देवकोटाको मुनामदन खण्डकाव्य नेपाली भाषामा प्रकाशित हालसम्म सबैभन्दा बढी बिक्री भएको पुस्तक हो। नेपाली साहित्यमा स्वच्छन्दतावादीप्रगतिवादी धाराका प्रवर्तक देवकोटाका रचनामा मानवतावाद, प्रकृतिप्रेम र क्रान्तिकारिता झल्कन्छ। उहाँका सिर्जनामा पूर्वीय र पाश्चात्य दर्शनको संयोजन पाइन्छ। भारतका महापण्डित राहुल साङ्कृत्यायनले देवकोटा एक्लैलाई भारतका महाकवि सुमित्रानन्दन पन्त, जयशङ्करप्रसाद र सूर्यकान्त निरालाको संयुक्तरूपसँग तुलना गरेका थिए भन्ने मान्यता छ। नाट्यसम्राट बालकृष्ण समले देवकोटा मुनामदन, शाकुन्तल महाकाव्य र पागल कवितासँगै तीनपटक जन्मेको बताएका थिए। विदेशी भाषामा नेपाली कृतिको अनुवाद र विदेशमा भएका विभिन्न सम्मेलनमा नेपालको प्रतिनिधित्व गरी नेपाली साहित्यको विश्वव्यापी प्रचारप्रसारमा समेत उनले महत्वपूर्ण योगदान दिएका छन्। महाकवि देवकोटाले अङ्ग्रेजी साहित्यका फ्रान्सिस बेकन, चाल्र्स ल्यासजस्ता १५ जना गद्य लेखकका निबन्धको चयन गरी विसं १९९७ मा प्रसिद्ध प्रबन्ध सङ्ग्रह प्रकाशित गरे। विसं २०१६ मा उनी शिक्षा तथा स्वायत्त शासनमन्त्री हुँदा नेपालभर नेपाली भाषालाई अनिवार्य विषयका रूपमा लागू गराएका थिए। हाल त्रिभुवन विश्वविद्यालय कीर्तिपुरको जग्गा पनि उनकै शिक्षामन्त्रीत्वकालमा व्यवस्था गरिएको हो। जसले विश्वविद्यालयको पूर्वाधारका लागि काम गरेको छ। वर्तमान नेपाल प्रज्ञाप्रतिष्ठानको स्थापनामा सक्रिय योगदान दिनु देवकोटाको अविस्मरणीय देन मानिन्छ। तीन महिनामा शाकुन्तल महाकाव्य, दश दिनमै सुलोचना महाकाव्य र एकै दिनमा कुञ्जिनी खण्डकाव्य लेखेका देवकोटामा तुरुन्त कविता लेख्नसक्ने आशु कवित्वको क्षमता थियो। देवकोटाको कविप्रतिभा, कविताको गुणात्मक मूल्य र सङ्ख्यात्मक योगदान आज पनि अद्वितीय छ। चरम आर्थिक अभाव र पारिवारिक वियोगसँगै राजनीतिकरुपमा पनि देवकोटा पनि सक्रिय भएका थिए। यसका बाबजुद पनि उच्चस्तरका साहित्य नेपाल र नेपालीलाई प्रदान गर्नु उनको साहित्यिक विशेषता हो । विसं २००२ मा किनेर २००४ सालमा देवकोटा सरेका मैतीदेवीस्थित घरलाई गत असोजदेखि महाकवि लक्ष्मीप्रसाद देवकोटा सङ्ग्रहालयका रुपमा स्थापित गरिएको छ। महाकवि देवकोटाले पागल कवितालाई आफैँले अङ्ग्रेजीमा अनुवाद गरे। उनले पाश्चात्य ग्रीसेली स्रोतबाट अनेकौँ गाथाको नेपालीकरण गरेका छन्। विसं २०२४ मा प्रकाशित भएको मायावीनी सुन्दरी प्रोजर्पिना जस्ता खण्डकाव्य र प्रमिथस महाकाव्य यसका उदाहरण हुन्। देवकोटाको एकमात्र उपन्यास चम्पा हो। नेपाली साहित्यमा महत्वपूर्ण योगदान दिएका देवकोटाको निधन २०१६ साल भदौ २९ गते भएको थियो। महाकवि देवकोटा जयन्तीका अवसरमा गत शुक्रबारदेखि नै साताव्यापी कार्यक्रम भइरहेको छ। यस अवसरमा आज पनि विभिन्न कार्यक्रम गरी देशभर देवकोटा जयन्ती मनाइने जनाइएको छ। रासस"
पटाका पड्काउने होसियार ! पक्राउ परिएला,"काठमाडौं: तिहार नेपालीको घर दैलोमा भित्रिएको छ । तिहारमा रमाइलो गर्दै तपाईं तास खेल्ने, पटाका पड्काउने सोचमा हुनुहुन्छ ? त्यसो भए सावधान ! यसपल्ट कुनैपनि बहानामा ठूलो धनराशी दाउमा राखेर तास तथा कौडा खेल्न पाइँदैन । रमाइलो गर्नै मात्र भएपनि पटाका पडकाउन सरकारले अनुमति दिएको छैन । जुवातास खेल्नेविरुद्ध सुरक्षा निकाय आक्रामक बनिरहेको छ । तास नखेल्न प्रहरीले आग्रह पनि गरेको छ । आफ्नो गाँउ टोलमा जुवातास खेलिरहेको थाहा पाएमा नजिकको प्रहरीमा खवर गर्न प्रहरीले आग्रह गरेको छ । बेलबोट रेष्टुरेन्ट पोखरा ११ मा जुवातास खेलाएको आरोपमा रेष्टुरेन्ट सञ्चालक रमेश गुरुङसहित ६ जनालाई प्रहरीले प्रक्राउ गरेको छ । उनीहरुको साथबाट २ लाख ५१ हजार रकम पनि बरामद गरेको छ । यस्तै कन्चनपुर भिमदत्त नगरपालिका११ बस्ने दानी रानाको घरमा जुवातास खेलीरहेको अवस्थामा १९ जना प्रक्राउ परेका छन् । उनीहरूको साथबाट एक लाख २० हजार नगद बरामद भएको छ । यस्तै जिल्ला प्रहरी परिसर काठमाडौंले यहि असोज १ देखि जुवातास खेलेको अभियोगमा ६२ जनालाई प्रक्राउ गरेको छ। जुवा तथा कौडाको खालबाट ९ लाख १२ हजार ८० रुपैया नगद बरामद गरेको छ । जिल्ला प्रहरी परिसर काठमाडौंका प्रवक्ता दिनेशराज मैनालीका अनुसार जुवा खेलेको आरोपमा ५७ जना र कौडा खेले खेलाएको आरोपमा ५ जना प्रक्राउ परेका छन् । जुवा सम्वन्धी ९ मुद्दा दर्ता गरेर अनुसन्धान भइरहेको छ । यस्तै दमक ८ बासबारी झापाबाट यहि शुक्रबार प्रहरीले करिव १ लाख ४२ हजार रुपैयाँ बराबरको पटाका बरामद गरेको छ । यस्तै कृष्णसरण ६ बाट ४१ हजार बराबरको पटाका प्रहरीले बरामद गरेको छ । चाडपर्वको बेला गाउँटोल तथा शहर बजारमा जुवातास र कौडा खेल्ने समुह सक्रिय हुने हुदा प्रहरीले विशेष निगरानी गरिरहेको छ । जिल्ला प्रहरी परिसर काठमाडौंका प्रवक्ता दिनेशराज मैनालीका अनुसार अवैध रुपमा जुवातास र कौडा खेले खेलाएमा प्रहरीले प्रक्राउ गर्नेछ । जुवा तास खेल्ने र खेलाउनेलाई तीन महिनासम्म कैद र ३० हजार रुपैयाँसम्म जरिवाना हुनेछ । उनी भन्छन्, घर परिवारमा रमाइलोको लागी खेल्न पाइयो । तर पैसाको चलखेल हुनेगरी, धेरै मानिस भेला भएर जुवातास खेल्नु खेलाउनु गैरकानुन हो ।' कुनै किसिमको चल वा अचल सम्पती वा प्रतिफल पाउने वा गुमाउने, हार्ने, जित्ने गरी बाजी थापी खेल्ने कुनै किसिमको खे वा प्रक्रियालाई जुवातासको रुपमा बुझिने मैनालीले बताए । मैनाली भन्छन्, 'जुवातास खेल्न कानुनले नै बर्जित गरेको छ । समाजमा झैझगडा हुने, ठुलो रकम चलखेल हुने र क्षणभरमै लाखौ रुपया हारजितमा सकिने हुन्छ । यसले समाजको शान्ति सुरक्षामा खलल पुराउछ । पटका पट्काउदा ठुला ठुला दुर्घटना हुनसक्छ । आगलागी हुनसक्छ । मानिसको ज्यानै जोखिममा पर्न सक्छ । मर्यादित तरिकाले चाडपर्व मनाउन सवैलाई अनुरोध छ।' जिल्ला प्रशासन कार्यालय काठमाडौंका प्रमुख घनस्याम उपाध्यायले कानुनको पालना गर्दै चाडपर्व मनाउन आग्रह गरेका छन् । पटका, आतिसबाजी तथा अन्य प्रज्वलनशील पदार्थको ओसारपसार, बिक्री वितरण र प्रयोग नगर्न, नगराउन उनले आग्रह गरेका छन् ।"
यसरी मनाइयो कुकुर तिहार(तस्बिर),काठमाडौं : नेपालीको दोस्रो ठूलो चाड तिहारको तेस्रो दिन आज घरघरमा सुरक्षा गर्ने कुकुरलाई पूजाआराधनासहित मीठा मीठा खानेकुरा खान दिएर सम्मान गरी मनाइएको छ। कुकुर तिहार यमपञ्चक अर्थात् दीपावली पर्वको दोस्रो दिन पर्ने भए पनि यस वर्ष तिथि घटबढका कारण तेस्रो दिन पर्न गएको नेपाल पञ्चाङ्ग निर्णायक विकास समितिले जनाएको छ। समितिका सदस्य एवं वाल्मीकि विद्यापीठ धर्मशास्त्र विभागका अध्यक्ष प्राडा देवमणि भट्टराई नरके चतुर्दशी र कुकुर तिहार सूर्योदयकालमा चतुर्दशी भएको दिन मनाउनुपर्ने बताउँछन्। कार्तिक कृष्ण चतुर्दशीका दिन कुकुरलाई मीठामीठा परिकार खान दिए यमराजको ढोकामा द्वारपालका रुपमा बस्ने श्याम र सबल नामका कुकुरले यमलोक जाँदा बाटो छोडिदिने धार्मिक विश्वासका आधारमा कुकुर तिहार मनाउने गरिएको धर्मशास्त्रविद् प्राडा रामचन्द्र गौतमले राससलाई जानकारी दिए। वैवस्वत मन्वन्तरको कुलमा जन्मिएको कुकुरले धर्मराज युधिष्ठिरलाई स्वर्ग यात्रामा समेत साथ दिएको धार्मिक विश्वास छ। कुकुरलाई आज्ञापालक र सुरक्षामा भरपर्दो घरपालुवा जनावरका रुपमा लिइन्छ। घरमा कुकुर पाल्नाले मुटु र मधुमेह रोग लाग्दैन भनी विश्वास गर्नेहरुको सङ्ख्यासमेत बढ्न थालेको छ।
