शीर्षक,विवरण
सीटी सफारीको ठक्करबाट चार वर्षीया बालिकाको मृत्यु,विराटनगर : सीटी सफारीको ठक्करबाट मोरङको पथरीशनिश्चरेमा मंगलबार दिउँसो एक नाबालिकाको मृत्यु भएको छ। पथरीशनिश्चरे नगरपालिका२ पारुहाङ टोलमा प्रदेश १०२००३ ह ५८३ नम्बरको सफारीले ठक्कर दिँदा आनन् राईकी ४ वर्षीया छोरी सिहाङ राईको मृत्यु भएको हो। इलाका प्रहरी कार्यालय पथरीका डीएसपी वेदप्रसाद गौतमका अनुसार बाटो काट्ने क्रममा दिउँसो ३:१५ बजेतिर सफारीले ठक्कर दिँदा बालिका गम्भीर घाइते भएकी थिइन्। उनको उपचारका क्रममा विराटनगरको विराट नर्सिङ होममा साँझ ५:३० बजेतिर मृत्यु भएको गौतमले बताए। उनका अनुसार दुर्घटनामा सफारी चालक पथरीशनिश्चरे१० का ४८ वर्षीय मनबहादुर तामाङ र सफारीमा सवार पथरीशनिश्चरे१ की १५ वर्षीया आरसिया भट्टराई पनि घाइते भएका छन्। घाइते दुवै जनाको पथरीमै उपचार भइरहेको छ। सफारीलाई नियन्त्रणमा लिएर घटनाको अनुसन्धान थालिएको गौतमले बताए। मोटरसाइकल चालकको मृत्यु पथरीशनिश्चरे१ मा आफैले चलाउने गरेको मोटरसाइकलबाट लडेर चालकको मृत्यु भएको छ। डीएसपी गौतमका अनुसार प्रदेश १०२०४६ प ४५५३ नम्बरको मोटरसाइकलका चालक पथरीशनिश्चरे३ का ३४ वर्षीय लक्ष्मण धितालको मृत्यु भएको हो। चढेर मोटरसाइकल स्टार्ट गर्न खोज्दा दिउँसो ४:४५ बजेतिर लडेर उनी घाइते भएको प्रहरीले जनाएको छ। प्रहरीका अनुसार विराटनगरको नोबेल शिक्षण अस्पतालमा उपचारका क्रममा साँझ धितालको मृत्यु भएको हो।
सल्लेरीमा बोलेरो दुर्घटना हुँदा ६ जना घाइते,"सोलुखुम्बु : सोलुखुम्बुको सल्लेरीमा बोलेरो दुर्घटना भएको छ। सोलुदुधकुण्ड नगरपालिका ५ र ६ को सीमाना नजिकको सडकबाट उकालो चढ्दै गर्दा कुकुरलाई बचाउन खोज्दा प्रदेश नं ३०१०२४ च ८८७८ नम्बरको बोलेरो खोल्सामा खसेको हो। बोलेरोमा सवार ६ जनाको उद्धार गरिएको छ। घाइते हुनेहरुमा चालक सोलुखुम्बु थुलुङ दुधकोशी गाउँपालिका ७ का ३० वर्षीय विशाल खत्री, महाकुलुङ गाउँपालिका ३ की २१ वर्षीय सृष्टि राई, थुलुङ दुधकोशी गाउँपालिका ८ की ४८ वर्षीय संगीत कला राई, महाकुलुङ गाउँपालिका १ की ६९ वर्षीया मनमाया राई, थुलुङ दुधकोशी गाउँपालिका ८ का २९ वर्षीय विजय राई र ओखलढुंगाको मोलुङ गाउँपालिका ७ का ३६ वर्षीय गुरु निमा शेर्पा रहेको जिल्ला प्रहरी कार्यालय सोलुखुम्बुले जनाएको छ। उनीहरुको जिल्ला अस्पताल फाप्लुमा उपचार भइरहेको छ।"
विराटनगर महानगरपालिकाले पार्किङ शुल्क बढायो,"विराटनगर : विराटनगर महानगरपालिकाले करको दर घटाउँदै करको क्षेत्रलाई फराकिलो बनाएको छ। महानगरले मन्टेश्वरी, ट्युसन तथा कोचिङ सेन्टर, होस्टेल, ड्राइभिङ सेन्टर र डेन्टल क्लिनिकलाई करको दायरामा ल्याएको हो। करको दायरामा व्यापक फेरबदल गरेको महानगरले सामाजिक कार्यका क्षेत्रहरुसँगै विद्यालयको नवीकरण शूल्क र सम्पति कर घटाएको छ भने निमार्ण तथा मदिरा व्यवसाय लगायतमा करको दर वृद्धि गरेको छ। विद्यालयको कर १७ देखि २५ प्रतिशतसम्म घटाइएको महानगरले जनाएको छ। महानगर प्रमुख नागेश कोइरालाका अनुसार ३० लाख रुपैयाँसम्मको सम्पत्तिमा २० प्रतिशत र ३० लाखभन्दा बढीमा २ प्रतिशतका दरले कर घटाइएको छ। उनले भने, हामीले वीरेन्द्र सभागृह र महानगरपालिकाको सभाहल प्रयोग गरेबापत लाग्ने शुल्कसमेत मिनाहा गर्ने निर्णय गरेका छौं। आर्थिक वर्ष २०७९८० मा क वर्गका संस्थागत विद्यालयको शुल्क ९० हजारबाट ७५ हजार, ख वर्गका विद्यालयको ५० हजारबाट ४० हजार र ग वर्गका विद्यालयको शुल्क २० हजारबाट घटाएर १५ हजार रुपैयाँ निर्धारण गरिएको महानगरले जनाएको छ। महानगरका अनुसार महिलाको नाममा दर्ता हुने सिटी रिक्साको दर्ता शुल्कमा समेत २५ प्रतिशत छुट दिने व्यवस्था गरिएको छ। सिटी रिक्साको नवीकरण शुल्क पनि ३ हजार ४०० रुपैयाँबाट घटाएर ३ हजारमा झारिएको छ। यसैगरी बाँस, पराल तथा खपटाबाट बनेको घरसँग १०० रुपैयाँका दरले लिइँदै आएको सेवा शुल्कमा ५० प्रतिशत छुट दिने निर्णय महानगरले गरेको छ। महानगरले अपाङ्गता भएका व्यक्तिले दर्ता गर्ने व्यवसायमा समेत २५ प्रतिशत कर छुट दिने निर्णय गरेको छ। महानगरले करमा छुट दिनुका साथै केही क्षेत्रमा कर वृद्धि पनि गरेको उपप्रमुख शिल्पा निराला कार्कीले बताइन्। उनले घ वर्गको निर्माण सेवा दर्ता गर्दा लाग्ने शुल्क २ सय प्रतिशतभन्दा धेरैले वृद्धि गरिएको जानकारी दिइन्। लाइसेन्स दर्ता शुल्क पनि ३ हजारबाट बढाएर १० हजार र नवीकरण शुल्क ७ हजार पुर्याइएको उनको भनाइ छ। हामीले मदिरा व्यावसायीलाई पनि करको दायराभित्र समेटने प्रयास गरेका छौं। मदिर व्यावसायीहरुले तिर्ने नवीकरण शुल्क दोब्बरले वृद्धि गरिएको छ, उनीले भनिन्, साना व्यवसायीले १० हजार, मझौलाले २० हजार र ठूला मदिरा पसललाई ३० हजार रुपैयाँ कर तोकिएको छ। यसका साथै महानगरले पार्किङ शुल्कसमेत बढाएको छ। भारी गाडी पार्किङ गर्दा दैनिक ११० र मिनी तथा माइक्रो बस पार्किङ गर्दा दैनिक ८० रुपैयाँ लिने महानगरको निर्णय छ। निर्णयानुसार महानगरको घरनक्सा सम्बन्धी उजुरी दस्तुरलाई पनि दोब्बर बनाएर १ हजार रुपैयाँ निर्धारण गरिएको छ।"
तारागाउँको सम्पत्ति संरक्षण गर्न अन्तर्राष्ट्रिय सम्बन्ध समितिको चासो,"काठमाडौं : संघीय संसद्को अन्तर्राष्ट्रिय सम्बन्ध समितिले लामो समयदेखि बिवादमा रहेको तारागाउँ विकास समितिको सम्पत्ति संरक्षण व्यवस्थापनका लागि सरोकारवाला निकायको ध्यानाकर्षण गराएको छ। समितिको मंगलबार सिंहदरबारमा बसेको बैठकले संस्कृति, पर्यटन तथा नागरिक उड्डयनमन्त्री जीवनराम श्रेष्ठ र तरागाउँ विकास समितिका पदाधिकारीसँग छलफल गर्दै समिति मातहत रहेको जग्गा कौडीको भाउँमा निजी क्षेत्रलाई दिइएको राज्यको सम्पत्ति संरक्षण र व्यवस्थित गर्न आग्रह गरेको हो। समितिका सभापति पवित्रा निरौलाले बहूमूल्य सरकारी सम्पत्ति कौडीको भाउँमा निजी क्षेत्रलाई दिएर सरकारी सम्पत्तिको दुरुपयोग भएको भन्दै समितिको जग्गा संरक्षण र काम कारबाहीलाई प्रभावकारी बनाउन दीर्घकालीन गुरुयोजना बनाएर अघि बढ्न निर्देशन दिइन्। उनले राज्यको सम्पत्ति संरक्षण व्यवस्थापन गर्नका लागि समितिले दिएको पटकपटकको निर्देशन कार्यान्वयन नभएकामा मन्त्रालयको गम्भीर ध्यानाकर्षण गराइन्। विसं २०७५ मा नै समितिले तारागाउँका नाममा तीन महिना लामो अध्ययन गरी प्रतिवेदनमार्फत् गम्भीर ध्यानाकर्षण गराएको निरौलाले स्मरण गराइन्। त्यस सम्बन्धमा समितिले हालसम्म १४ पटक निर्देशन दिएको छ भने यस अवधिमा सात पर्यटनमन्त्रीले नेतृत्व गरेको भन्दै सभापति निरौलाले छानबिन समितिको प्रतिवेदन चाँडो टुङ्ग्याएर आगामी रणनीति तयार गर्न मन्त्रालयलाई निर्देशन दिइन्। 'नेपालको यो सम्पत्ति जगेर्ना गर्न सबै लाग्नुपर्छ, सरकारी सम्पत्ति फिर्ता गरी त्यहाँ कहीँ भ्रष्टाचार भएको पाइए समितिले निष्पक्ष छानबिन गरी प्रतिवेदन दिनुपर्छ,' सभापति निरौलाले भनिन्। उनले उक्त सम्बन्धमा छानबिन समितिको प्रतिवेदनपछि थप छलफल गरेर समितिले उपयुक्त निर्णय लिने बताइन्। तारागाउँको जग्गाबारे छानबिन गरी सत्यतथ्य पत्ता लगाउन पर्यटन मन्त्रालयले मन्त्रालयका सहसचिव होमप्रसाद लुईंटेलको संयोजकत्वमा पाँच सदस्यीय छानबिन समिति गठन गरेको थियो। उक्त समितिको समयावधि गत असार ३२ गतेसम्म रहेकाले छानबिनलाई अझ प्रभावकारी बनाउन साउन मसान्तभित्र प्रतिवेदन पेश गर्नेगरी समयावधि थपिएको मन्त्रालयले जनाएको छ। पर्यटनमन्त्री श्रेष्ठले लामो समयदेखि जटिल बनिरहेको तारागाउँको जग्गा र यसको समग्र अवस्थाबारे छानबिन गरी प्रतिवेदन तयार गर्न गठित समितिले काम गरिरहेको उल्लेख गर्दै साउनभित्रै समितिले प्रतिवेदन पेस गरेपछि सोहीअनुरुप आवश्यक निर्णय लिइने बताए। तारागाउँ विकास समितिको नाममा ३०४ रोपनी जग्गामध्ये १५० रोपनी ह्यात रिजेन्सी होटलको नाममा रहेको मन्त्री श्रेष्ठले जानकारी दिए। जसमध्ये ४९७७ प्रतिशत तारागाउँको र ६०३३ प्रतिशत निजी क्षेत्रको नाममा रहको छ। बाँकी १४८ रोपनी जग्गा होटलले लिजमा लिएको बताइएको छ। उक्त जग्गाको लिजमा दिएको कानुनी प्रक्रिया ठीक छ कि छैन भनेर समितिले अध्ययन प्रतिवेदन दिने छ। पर्यटनमन्त्री श्रेष्ठले सरकारको बहुमुल्य सम्पत्ति कसरी अहिलेको अवस्थामा पुग्यो भनेर यसरी जग्गा उपभोगमा दिएको कानुनीलगायत सबै प्रक्रियाको यथार्थ अध्ययन गरेर आवश्यक निर्णय लिइने उल्लेख गरे। सांसदहरुले तारागाउँका सम्बन्धमा धेरै छलफल र निर्देशन दिइएको भए पनि सम्बन्धित निकायले कार्यान्वयन नगरेको भन्दै आपत्ति प्रकट गरेका छन्। उनीहरुले समितिको नामको जग्गामा लामो विवाद रहनुले त्यहाँ भ्रष्टाचार भएको अनुमान गर्न सकिने भन्दै निश्पक्ष छानबिन गरी दोषीलाई कानुनी कारबाही गरिनुपर्ने खाँचो औंल्याए।  रासस"
भवन निर्माणसम्बन्धी मापदण्ड पुनः संशोधन गर्न निर्देशन,"काठमाडौं : प्रतिनिधिसभा, विकास तथा प्रविधि समितिले सरकारलाई सहरी विकास तथा भवन निर्माणसम्बन्धी मापदण्ड सम्बन्धित क्षेत्रका विज्ञ, योजनाकार तथा सरोकारवालाको रायका आधारमा पुनःसंशोधन गर्न सरकारलाई निर्देशन दिएको छ। समितिको मंगलबार बसेको बैठकले सहरी विकास मन्त्रालयले अघि बढाएको बस्ती विकास, सहरी योजना तथा भवन निर्माणसम्बन्धी आधारभूत निर्माण मापदण्ड, २०७२ को २०७८ सालमा भएको संशोधनको पुनःसंशोधन गर्न शहरी विकास मन्त्रालयलाई निर्देश गरेको हो। विसं २०७८ को संशोधनले मापदण्डका प्रावधान अझ साँघुरो र सङ्कुचित बनाएको निर्णयमा उल्लेख छ। सरकारको स्वच्छ, सुरक्षित र सुन्दर सहर निर्माण तथा सन्तुलित र समानुपतिक विकास गर्ने नीति विपरीत भएको विषयप्रति समितिले ध्यानाकर्षण गराएको छ। मापदण्ड दीर्घकालीनरुपमा प्रकृतिक प्रकोपबाट जोगिने, वातावरण मैत्री, आवास र बस्ती निर्माणको दृष्टिले नागरिकलाई सुरक्षित राख्न हिमाल, पहाड र तराईको भौगोलिक अनुकुलता हुनुपर्ने समितिले जनाएको छ। दीर्घकालीन योजना र दृष्टिकोणका आधारमा एकीकृत मापदण्ड बनाइ कार्यान्वयन गर्ने गरी प्रदेश सरकार र स्थानीय तहलाई निर्देशन गर्न पनि समितिले सरकारलाई निर्देशन दिएको छ। प्रदेश सरकार र स्थानीय तहले भवन निर्माणसम्बन्धी फरकफरक मापदण्ड बनाएर कार्यान्वयन गर्दा निर्माण भइरहेका संरचना असुरक्षित र वातावरणीय दृष्टिले जोखिमपूर्ण हुने देखिएको छ। सहरी विकास मन्त्री मेटमणि चौधरीले मापदण्डमा कमीकमजोरी रहेमा आफ्नो टोलीसँग बसेर छलफल गरेर सच्याइने बताए। मन्त्रालयले अहिले सहरी विकास नीतिलगायतका महत्वपूर्ण र कतिपय लामो समयदेखि थन्किएका कानुन अघि बढाएको उनले बताए। उनले एक साताभित्रै महत्वपूर्ण कानुन ल्याउन लागिएको बताए। कुनै पनि मन्त्रालयको जिम्मेवारी पाउनुलाई आफूले सामान्यरुपमा लिएको मन्त्री चौधरीले बताए। सहरी विकास मन्त्रालयका सचिव रमेशकुमार सिंहले चारै कुनामा सहर बनाएर काठमाडौंलगायत सहरको चाप कम गर्न आवश्यक रहेको औँल्याए। मन्त्रालयले बनाएको मापदण्डभन्दा कम नहुने गरी स्थानीय तहले मापदण्ड बनाउने व्यवस्था गरेको उनले बताए। फरकफरक भौगोलिक क्षेत्रका लागि फरक किसिमको मापदण्ड तोकिएको उनले स्पष्ट पारे। समितिका सभापति कल्याणीकुमारी खड्काले भूकम्पपछि कडा मापदण्ड बनाउनुपर्नेमा झन खुकुलो भएको बताए। हाउजिङमा संलग्न व्यवसायीको फाइदका लागि अहिले प्रावधान ल्याइएको उनको आरोप छ। युटिलिटी करिडोरसम्बन्धी ऐन ल्याउन आवश्यक रहेको र समितिले भने पनि मन्त्रालयले अझै ल्याउन नसकेको उनको भनाइ छ। समितिका सदस्य जिपछिरिङ लामाले सहरी विकासको मापदण्ड बनाउँदा व्यापक छलफल गर्दा राम्रो हुने भए पनि यो मापदण्ड निर्माणमा त्यसो हुन नसकेको बताए। थोरै जग्गा भएका व्यक्तिलाई धेरै जग्गा छोड्नुपर्दा समस्या हुनसक्ने उनको भनाइ छ। समितिका सदस्य यज्ञराज सुनुवारले काठमाडौंका धेरै बस्ती जथाभावी विस्तार भइरहेकाले व्यवस्थित बस्ती निर्माणमा सरकारले ध्यान दिनुपर्नेमा जोड दिए। मध्यपहाडी राजमार्गमा नयाँ सहर निमाण गरिने भनिए पनि त्यसो हुन नसकेको उनको भनाइ छ। धेरै सरकारी कार्यालयको नयाँ भवन बने पनि त्यसअनुसार सेवा सुधार हुन नसकेको उनले बताए।  रासस"
मेटमणिलाई गगनका तीन सुझाव : फुटपाथ निर्माणदेखि डुबानको दीर्घकालीन समाधानसम्म,"काठमाडौं : नेपाली कांग्रेसका महामन्त्री गगनकुमार थापाले शहरी विकास मन्त्री मेटमणि चौधरीसँग भेट गरेका छन्। मन्त्रालयमा भएको भेटमा थापाले मन्त्री चौधरीलाई तीनवटा सुझाव दिएका छन्। आफूले लामो समयदेखि उठाउँदै आएको फुटपात निर्माणदेखि डुबानको दीर्घकालीन समाधानलगायत विषयमा मन्त्रीको ध्यानाकर्षण गराएको थापाले जानकारी दिएका छन्। थापाले काठमाडौँ उपत्यका भित्रका सडकलाई पैदलयात्री मैत्री बनाउनका लागि फुटपाथ निर्माण, विस्तार, पुनर्स्थापनाका लागि छुट्टै आयोजना संचालन गर्न सुझाव दिएका छन्। काठमाडौँ उपत्यका प्राधिकरणले स्थानीय सरकारसँग सहकार्य गरेर यो आयोजना संचालन गर्नुपर्ने उनको सुझाव छ। त्यसैगरी थापाले काठमाडौं उपत्यका विकास प्राधिकरणको ऐन संशोधन गरेर, यसको संचालक समितिमा काठमाडौं उपत्यकाका सम्पूर्ण महानगरनगरपालिकाको प्रमुख, प्रदेश सरकार र संघीय सरकारका प्रतिनिधि रहने व्यवस्था गर्न सुझाव दिएका छन्। यस्तो प्राधिकरणले काठमाडौं उपत्यकाको यातायात, फोहोर, नदी प्रणाली, खानेपानी, ढलजस्ता पूर्वाधारका विषयमा एकीकृत सोच र कार्यक्रम तय गर्ने उनले विश्वास लिएका छन्। त्यसैगरी बुढानीलकण्ठ नगरपालिकाको वडा नं १०, ११, १२ र कामपाको वडा नं ६ र ७ को केही भाग निरन्तर डुबानमा परिरहने समस्याको दीर्घकालीन समाधान खोज्न छुट्टै परियोजना बनाउन पनि थापाले सुझाव दिएका छन्। अहिले गरिरहेका कामहरूलाई पनि सोही दीर्घकालीन योजनासँग जोड्ने र यो वर्ष महत्वपूर्ण काम सक्नुपर्नेमा थापाले जोड दिएका थिए। मन्त्री चौधरीले यी सुझावलाई सकारात्मक रुपमा लिई कार्य अगाडि बढाउने प्रतिबद्धता व्यक्त गरेको थापाले बताए।"
सिभिल सहकारी ठगी प्रकरण : इच्छाराज पत्नी सिर्जना पक्राउ,काठमाडौं : नेपाल प्रहरीको केन्द्रीय अनुसन्धान ब्यूरो (सीआईबी)ले ठगी सम्बन्धि कसूर तथा संगठित अपराधमा फरार एक महिलालाई पक्राउ गरेको छ। सोल्टीमोडस्थित सिभिल सेभिङ एण्ड क्रेडिट सहकारी संस्थाकी लेखा समिति सदस्य ५७ वर्षीया सिर्जना शाक्य (तामाङ)लाई मंगलबार रामशाहपथबाट पक्राउ गरिएको ब्यूरोका एसपी श्याम कुमार महतोले जानकारी दिए। सिर्जना सिभिल सहकारीका पूर्वअध्यक्ष इच्छाराज तामाङको श्रीमती हुन्। इच्छाराजसहित १२ जनाविरुद्ध सीआईबीले जिल्ला अदालत काठमाडौंमा मुद्दा दायर गरेको छ। इच्छाराज र केशवलाल श्रेष्ठ हाल पुर्पक्षका लागि थुनामा छन्। इच्छाराज थुनामै रहेको बेला उनकी पत्नी सिर्जनालाई ब्यूरोले पक्राउ पूर्जी जारी भएको ६ महिनापछि नियन्त्रणमा लिएको हो। सिर्जनाविरुद्ध २०७८ साल पुस २७ गते पक्राउ पूर्जी जारी भएको थियो। त्यो बेलादेखि उनी फरार थिइन्। ब्यूरोले सिभिलका पूर्वअध्यक्ष इच्छाराजसहित १२ जनाविरुद्ध आकर्षक ब्याजदर एवं विभिन्न प्रलोभनमा ठूलो संख्यामा बचतकर्ताहरुलाई सहकारीमा रकम जम्मा गर्न लगाई संगठित रुपमा पाँच अर्ब ८४ करोड ४० लाख २१ हजार ७१३१० रुपैयाँ ठगी गरेको कसूरमा मुद्दा चलाएको छ। विगत तीन वर्षदेखि आफूले बचत गरेको रकमको सावा तथा ब्याज पटक पटक अनुरोध गर्दासमेत नपाएको भन्दै १ हजार ५३० जना पीडितले ब्यूरोमा जाहेरी दिएका थिए। उक्त जाहेरीका आधारमा २०७८ मंसिर १७ गते इच्छाराजसहित १२ जनालाई पक्राउ गरेर मुद्दा चलाएको हो।
शिक्षण संस्था सुधार्न मन्त्री पौडेल र मेयर साहबीच भेटवार्ता,"काठमाडौं : शिक्षा, विज्ञान तथा प्रविधिमन्त्री देवेन्द्र पौडेलले काठमाडौं महानगपालिकाका प्रमुख बालेन्द्र साहलाई शिक्षण संस्थालाई सुधार्न हामी बनाउँछौं, हाम्रो विद्यालय अभियान मा लाग्न आग्रह गरेका छन्। सिंहदरबारस्थित मन्त्रालयमा मंगलबार भएको भेटवार्तामा मन्त्री पौडेलले काठमाडौं महानगरपालिकाभित्र शिक्षक दरबन्दी पूरा भएको बताउँदै अब शैक्षिक गुणस्तरमा महानगरपालिकाले ध्यान दिनुपर्ने उल्लेख गरे। 'शिक्षकको कार्यसम्पादनलाई नियमित अनुगमन गरी विद्यार्थीले बुझेका छन् या छैनन् पढ्ने वातावरण छ कि छैन्? भनेर नियमित महानगरपालिकाले अनुगमन गर्नुपर्यो,' शिक्षामन्त्री पौडेलले साहलाई भने। काठमाडौं महानगरपालिकाभित्रको दरबार हाइस्कुलसहितका विद्यालयलाई नमूना विद्यालय बनाउने तयारी भएको बताउँदै विद्यालयको प्रधानाध्यापक राख्दा महानगरपालिकाले ध्यान दिनुपर्नेमा मन्त्री पौडेलले जोड दिए। 'भौतिक पूर्वाधारसँगै नमूना विद्यालय र शिक्षण सिकाइका लागि महानगरपालिकाले योजना बनाएर अघि बढ्नुपर्यो। महानगरपालिकालाई पर्ने अप्ठ्यारोमा मन्त्रालयले साथ दिन्छ,' उनले भने। शिक्षकले विद्यालयमा विद्यार्थीलाई पढाएरमात्र नहुने भन्दै होम भिजिट गर्नुपर्ने मन्त्री पौडेलको भनाइ छ। प्रमुख साहले महानगरपालिकाभित्र भएका ९० विद्यालयमा बिहान ६ बजेदेखि १० बजेसम्म अनुगमन गर्ने काम भइरहेको भन्दै डिजिटल बोर्डको आवश्यकता रहेको बताए। 'हामी नियमित विद्यालयमा अनुगमन गरिरहेका छौं। सबै विद्यालयमा स्मार्ट बोर्ड लकर सिस्टमको व्यवस्थाका लागि मन्त्रालयले रु ५० करोड रकमको व्यवस्था गर्नुपर्यो,' उनले भने। साहले विद्यार्थीले बोक्ने किताबहरु धेरै र गाह्रो भएको भन्दै किताब राख्नका लागि लकर सिस्टमको व्यवस्था गर्नुपर्ने बताए।  रासस"
"८ वर्षीया बालिका बलात्कृत : घटना गाउँमै गुपचुप, ६ महिनापछि सार्वजनिक","विराटनगर : मोरङको कानेपोखरी गाउँपालिका६ मा ८ वर्षीया बालिकालाई बलात्कार गरिएको घटना लामो सयमसम्म गाउँमै 'गुपचुप' राखिएको पत्ता लागेको छ। कानेपोखरी६ का ४३ वर्षीय काजीमान पुरीले गत माघ ५ गते बालिकालाई बलात्कार गरेको खुलेको हो। घटना सार्वजनिक भएपछि पुरीलाई प्रहरीले पक्राउ गरेको छ। मौखिक रूपमा मिलापत्र गरेर गाउँमै 'गुपचुप' पारिएको घटना ६ महिनापछि सार्वजनिक भएको छ। 'बालिकालाई ६ महिनाअघि बलात्कार गरेको पत्ता लागेको छ,' मोरङ प्रहरीका डीएसपी राजन कार्कीले भने, 'घटना सार्वजनिक हुनेवित्तिकै आरोपीलाई पक्राउ गरेर अनुसन्धान अघि बढाइएको छ।' कार्कीका अनुसार पुरीले आफ्नै घरमा लगेर बालिकालाई बलात्कार गरेको प्रारम्भिक अनुसन्धानबाट खुलेको छ। बलात्कारका बारेमा स्थानीयले थाहा पाएपछि घटनालाई बाहिर नल्याउने शर्तमा सोही दिन मौखिम रूपमा मिलापत्र गराइएको रहेछ। डीएसपी कार्कीले पीडित बालिकाका अभिभावकले दिएको किटानी जाहेरीका आधारमा बलात्कारमा संलग्न पुरीलाई सोमबार पक्राउ गरिएको जानकारी दिए। उनीविरुद्ध जबरजस्ती करणी मुद्दा चलाउन मंगलबार म्याद थप गरेर घटनाको अनुसन्धान अघि बढाइएको प्रहरीले जनाएको छ। पीडित परिवारले गत असार ३० गते प्रहरीमा जाहेरी दिएका हुन्। कार्कीले बलात्कारलाई 'गुपचुप' राखिएको विषयमा अनुसन्धान भइरहेको र घटना लुकाउन भूमिका खेल्नेहरुलाई निगरानीमा राखिएको जानकारी दिए। पुरीले गत माघ ५ गते बालिकालाई बलात्कार गरेको स्थानीयले बताए। घटनालाई बाहिर नल्याउने शर्तमा सोही दिन गाउँका अगुवाले धाकधम्की दिँदै पीडित बालिकाकी आमालाई क्षतिपूर्तीवापत केही रकम दिलाएको पनि प्रहरीले जनाएको छ। घटना हुँदा पीडितका बुबा घरमा थिएनन्। जागिरको शिलशीलामा मोरङ बाहिर रहेका बुबा घरमा आएपछि मात्रै घटना सार्वजनिक भएको हो। 'म घरभन्दा बाहिर थिएँ। यो घटनाका बारेमा मलाई कसैले सुनाएनन्,' बालिकाका बुबाले भने,' छोरीलाई पिसाबमा समस्या भएपछि पटकपटक डाक्टरलाई देखाएँ । पछि छोरीले घटनाका बारेमा सुनाइन्।' बिरामी परेकी छोरीलाई पिसाब गर्नसमेत गाह्रो हुन थालेपछि सोधीखोजी गर्दा बलात्कार भएको थाहा पाएको उनले सुनाए। उनका अनुसार घरमा श्रीमती र छोरी मात्रै थिए। घटना सार्वजनिक गरेमा ज्यान मार्ने धम्की आएका कारण श्रीमतीले पनि बलात्कारको विषयलाई बाहिर ल्याउन नसकेको उनको भनाइ छ। 'ज्यान मार्ने धम्की आएका कारण श्रीमतीले मलाई सुनाइनन्,' उनले भने, 'घरमा आमा छोरी मात्रै बस्छौ, कसैलाई सुनाए ठीक हुँदैन भन्ने धम्क्याएका रहेछन्।' छोरीले पनि लामो समयसम्म आफूलाई नभनेको उनले बताए। आफूले घटनाका बारेमा थाहा पाउनेवित्तिकै प्रहरीलाई खबर गरेको उनको भनाइ छ।"
नेकपा एकीकृत समाजवादीले वाम एकताको पहल गर्ने,काठमाडौं : नेकपा एकीकृत समाजवादी पार्टीले वाम एकताको पहल गर्ने निर्णय गरेको छ। पार्टीको ३२औं सचिवालय बैठकले चार बुँदे निर्णय गर्दै वर्तमान पाँच दलीय गठबन्धन कायम राख्दै वाम एकताको निम्ति पहल गर्ने निर्णय गरेको महासचिव बेदुराम भुसालले जानकारी दिएका छन्। उनका अनुसार गत असार १३ र १४ गते बसेको केन्द्रीय परिषद्को बैठकबाट पारित कार्ययोजना कार्यान्वयन गर्न संगठन सुदृढीकरण अभियान तदारुकताका साथ आगाडि बढाउने निर्णय गरेको छ। त्यस्तै समाजवादसम्बन्धी दस्तावेज तयार गर्ने र वर्तमान आर्थिक समस्याबारे प्रस्ताव तयार गर्ने निर्णय भएको उनले बताए। सिंहदरवारस्थित माओवादी संसदीय दलको कार्यालयमा मंगलबार भएको तत्कालीन नेकपाका शीर्ष पाँच नेताहरुबीच पनि पार्टीहरुसँग एकीकरणको सम्भावनाबारे छलफल भएको थियो।
बोरिङ खन्ने क्रममा लेदोसहितको ग्यास निस्कियो भिडियोसहित,काठमाडौं : काठमाडौंको जोरपाटीमा बोरिङ खन्ने क्रममा ग्याससहितको लेदोमाटो निस्किएको छ। स्थानीय सन्तवीर लामाको घरमा बोरिङ खन्ने क्रममा मंगलबार बिहान लेदो माटोसहितको फोहरा निस्किएको प्रहरीले जनाएको छ। नेपाल प्रहरीका प्रवक्ता प्रहरी नायब महानिरीक्षक टेकप्रसाद राईले जोरपाटी चोक नजिक बिहान ३०० फिट खनेपछि सुरुमा ग्यासजस्तो पदार्थ देखिएको र पछि लेदो मिसिएर आएको जानकारी दिए। तस्बिर : सुनिता डंगोल फोहरा घरभन्दा माथि पुगेकाले वरपरका अन्य केही घरमा समेत लेदोमाटो पुगेको छ। उक्त घटनाको अनुसन्धानका लागि खानी तथा भूगर्भ विभागका अधिकारीलाई बोलाइएको प्रहरीले जनाएको छ। अहिले सो क्षेत्र सुरक्षा सतर्कता अपनाइएको छ। भिडियो हेर्नुस्:
सामाजिक सुरक्षा भत्ता दिन गाउँमै पुगे पालिका अध्यक्ष तिवारी,"स्याङ्जा : जिल्लाको अर्जुनचौपारी गाउँपालिकाले घरघरमै पुगेर जेष्ठ नागरिक भत्ता वितरण गर्ने अभियान सुरु गरेको छ। पालिकाका अध्यक्ष प्रकाश तिवारी, उपाध्यक्ष सपना गुरुङलगायतको जनप्रतिनिधिहरूले वडा न ६ मा पुगेर सामाजिक सुरक्षा भत्तावापत पाउने नगद जेष्ठ नागरिकको हातहातमा थमाएका हुन। उनीहरूले नगद ८ हजार बुझेका छन्। पालिका अध्यक्ष जितेमा सामाजिक सुरक्षा भत्ता गाउँमा पुर्याउने आफ्नो प्रतिवद्धताअनुसार अभियान सुरु गरेको उनले बताए। हरेक तीनतीन महिनामा सबैका घरमा पुगेर भत्ता वितरण गर्ने उनको भनाइ छ। स्थानीय तहको निर्वाचन सम्पन्न भएसँगै जेष्ठ नागरिकका घरघरमा पुगेर सामाजिक सुरक्षाभत्ता वितरण गर्ने अर्जुन चौपारी गाउँपालिका पहिलो बनेको छ। आफ्नो घरमै आएर भत्ता लिन पाएकोमा ९८ वर्षीया मोतीलाल तिवारी र ७२ वर्षीय थमकुमारी पौडेल खुशी ब्यक्त गर्छन। योसँगै वृद्ध शरीर जिप रिजर्भ गरेर जानुपर्ने वाध्यता र झन्झट हटेको छ। गाउँपालिकामा १ हजार २५१ जना ७० बर्ष माथिका छन् भने २ हजार ५२३ जनाले बिभिन्न क्षेत्रका सामामाजिक सुरक्षा भत्ता पाउछन्। सरकारले चालु आर्थिक वर्षको बजेटमार्फत वृद्धभत्ता पाउने उमेर ७० बाट ६८ वर्षमा झारेको छ। अर्जुनचौपारी गाउँपालिकाले मुक्तिनाथ विकास बैकसगँको सहकार्य र समन्वयमा पहिलो पटक गाउँमै पुगेर सामाजिक सुरक्षा भत्ता वितरण गरेको हो। सरकारले जेष्ठ, विपन्न, अशक्त असहाय, एकल महिला, अपांगता भएका ब्यक्ति, दलित बालबालिकालाइ भत्ता उपलब्ध गराउदै आएको छ। यसैगरी आफ्नो हेरचाह आफैं गर्न नसक्ने, लोपोन्मुख जातिका व्यक्ति, गम्भीर रोग लागेकाहरुको उपचारका लागि भन्दै भत्ता तथा उपचार खर्च पनि वितरण गर्दै आएको छ।"
कागजपत्र माग्दा हरियाणामा डीएसपीलाई किच्दै भागे टिपर चालक,"नयाँ दिल्ली : भारतको हरियाणामा एक जना डीएसपीलाई टिपर चालकले किचेर मारेका छन्। मेवात जिल्लाको तवाडुमा डीएसपी सुरेन्द्र सिंहलाई टिपर चालकले किचेर मारेको हरियाणा प्रहरीले जनाएको छ। अवैध उत्खन्न भइरहेको अरावली पहाडी क्षेत्रमा 'रेड' गर्न गएका उनलाई चालकले किचेर मारेको प्रारम्भिक अनुसन्धानबाट खुलेको छ। डीएसपी सिंहले चालकसँग चेकजाँच गर्ने क्रममा किचेको प्रत्यक्षदर्शीलाई उद्धृत गर्दै समाचार एजेन्सी एनएनआईले उल्लेख गरेको छ। 'डीएसपी सिंहले चालकसँग कागजपत्र मागेका थिए। तर चालकले रोक्नुको सट्टा झनै तेज गतिमा गाडी कुदायो। सँगै रहेका दुई जना आफ्नो ज्यान बचाउन सफल भए पनि टिपर चालकले डीएसपी सिंहलाई किच्दै भागेका थिए,' प्रत्यक्षदर्शीले भनेका छन्। हरियाणा प्रहरीले ड्युटीका दौरान भएको घटनाको निन्दा गर्दै अपराधिलाई न्यायको कठघरामा उभ्याइछाड्ने बताएको छ।"
वैज्ञानिक आधारमा भवन निर्माणसम्बन्धी मापदण्ड परिमार्जन गर्न सरकारलाई निर्देशन,"काठमाडौं : अन्तर्गतको विकास तथा प्रविधि समितिले वैज्ञानिक आधारमा वस्ती विकास, शहरी योजना तथा भवन निर्माणसम्बन्धी मापदण्डलाई परिमार्जन गर्न सरकारलाई निर्देशन दिएको छ। सिंहदरबारमा मंगलबार बसेको समिति बैठकले ७२ सालको भूकम्पपछि तयार पारेको मापदण्डमा भएका प्रावधानहरुलाई २०७८ सालमा गरेको पुन: संशोधनले मापदण्डका प्रावधानहरु अझ साँघुरो र संकुचित बनाएको भन्दै परिमार्जन गर्न सरकारलाई निर्देशन दिएको हो । मापदण्डहरु दिर्घकालिन रुपमा प्राकृतिक प्रकोपहरुबाट जोगिने, वातावरणमैत्री बनाउनुपर्नेमा समितिले जोड दिएको सभापति कल्याणी खड्काले जानकारी दिइन्। बैठकले दिर्घकालिन योजना र दृष्टिकोणका आधारमा एकीकृत मापदण्ड बनाई कार्यान्वयन गर्ने गरि प्रदेश सरका र स्थानीय तहलाई निर्देश गर्न पनि शहरी विकास मन्त्रालयलाई निर्देशन दिएको सभापति खड्काले बताइन्। बैठकमा सहरी विकासमन्त्री मेटमणि चौधरीले मापदण्डमा देखिएका कमजोरीलाई परिमार्जन गर्ने बताए। उनले शहरी नीति पनि अन्तिम चरणमा पुगेको बताए। बैठकमा समिति सदस्यहरुले सरकारको एकीकृत बस्ती विकास तथा शहरी विकास योजनाहरु प्रभावकारी रुपमा अघि बढ्न नसकेको भन्दै सरकारको ध्यानाकर्षण गराएका थिए ।"
पीडितको अपेक्षा अनुरुप संवेदनशील भएर कार्यसम्पादन गर्न निर्देशन,"काठमाडौं : प्रतिनिधिसभाको महिला तथा सामाजिक समितिले पीडित महिलाको अपेक्षाअनुरुप थप संवेदनशील भएर कार्यसम्पादन गर्न राष्ट्रिय महिला आयोगलाई निर्देशन दिएको छ । उक्त समितिको मंगलबारको बैठकले महिलाको समग्र हित प्रवद्र्धन गर्ने उद्देश्यमा केन्द्रित भई प्रभावकारी कार्यसम्पादन गर्न निर्देशन दिएको समितिका सभापति निरुदेवी पालले जानकारी दिइन्। आयोगले महिला हकहित प्रवद्र्धन गर्न प्रयत्न गरिरहेका विभिन्न निकायहरुसँग सम्पर्क, समन्वय बढाइ एकीकृत पहल गर्नसमेत नसकेको भन्दै आगामी दिनमा प्रभावकारी सहकार्य गर्न पनि समितिले आग्रह गरेको छ । साथै, महिला आयोग आफैभित्र पनि समन्वय र सहकार्य गर्न नसकेको कारण प्रभावकारी कार्यसम्पादन हुन नसकेको र सम्पर्कमा आएका पीडित महिलाले आवश्यक न्यूनतम सहयोगसमेत प्राप्त गर्न नसक्नु दुःखको विषय रहेको समितिको ठहर छ । बैठकमा सांसद नारायणप्रसाद खतिवडा, विमला नेपाली, गङ्गा चौधरी, अमृता थापा, कृष्णबहादुर राईले आवश्यकताको हिसाबले राष्ट्रिय महिला आयोय अन्य आयोगभन्दा बढी महत्वपूर्ण रहेको हुनाले योजनाबद्ध तरिकाले आफ्नो कार्यसम्पादन गर्नतर्फ ध्यान दिन आग्रह गरे। कार्यक्रममा आयोगका अध्यक्ष कमलाकुमारी पराजुलीले विसं २०७८ साउन १ गतेदेखि २०७९ साल असार मसान्तसम्म महिलामाथि भएका विभिन्न हिंसाका एक हजार ४६४ घटना दर्ता भएको जानकारी दिए। जसमा सबैभन्दा बढी बागमती प्रदेशबाट घरेलु र महिला हिंसाका गरी एक हजार २७६ वटा घटना रहेका छन् ।"
"थप ३५७ जनामा कोरोना पुष्टि, सक्रिय संक्रमितको संख्या २ हजार नजिक",काठमाडौं : थप ३५७ जनामा कोरोना भाइरस संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा ३३५७ नमूनाको परीक्षण भएकोमा ३५७ नमूनाको रिपोर्ट पोजिटिभ आएको हो। मन्त्रालयअनुसार पीसीआरबाट १८५७ नमूना र एन्टिजेनबाट १५०० नमूनाको परीक्षण भएको थियो। जसमध्ये पीसीआरबाट २६८ र एन्टिजेनबाट ८९ जनामा संक्रमण पुष्टि भएको हो। संक्रमितको संख्या सोमबारको तुलनामा कम हो। सोमबार ४५७ जनामा संक्रमण पुष्टि भएको थियो। सो दिन कोरोनाबाट १ जनाको मृत्यु भएको थियो। आज कोरोनाबाट कसैको पनि मृत्यु नभएको मन्त्रालयले जनाएको छ। पछिल्लो २४ घन्टामा ३६ हजार ३४८ जनाले कोरोनाविरुद्धको खोप लगाएका छन्। यसदिन थप ६२ जना कोरोनामुक्त भएका छन्। मन्त्रालयका अनुसार हाल १९८२ जना सक्रिय संक्रमित रहेका छन्।
"मुस्ताङको नेचुङमा भन्सारको कार्यालय छ, कर्मचारी छैनन्","जोमसोम : उत्तरी चीनसँग सिमाना जोडिएको उपल्लो मुस्ताङको लोमान्थाङ गाउँपालिका२ नेचुङमा मुस्ताङ भन्सार कार्यालय छ। तर,सीमाक्षेत्रमा अवस्थित भन्सार कार्यालयमा एक जना कार्यालय सहयोगी मात्र छन्। उनकै भरमा मुस्ताङ भन्सार कार्यालय जिम्मा लगाइएको छ। भन्सार विभागले तत्कालीन समयमा उपल्लो मुस्ताङको लोमान्थाङस्थित नेचुङमा भन्सार कार्यालय स्थापना गरेको थियो। यसको सम्पर्क कार्यालय सदरमुकाम जोमसोममा छ। भन्सार कार्यालय नेचुङमा नत कुनै कर्मचारी हुन्छन् नत जोमसोम राखिएको सम्पर्क कार्यालयमा नै कर्मचारी बस्छन्। भन्सार कार्यालय विभागअन्तर्गतको स्वामित्वमा छ भने यसको सम्पर्क कार्यालय जोमसोममा भाडाको घरमा राखिएको छ। मुस्ताङ भन्सार कार्यालयमा एक जना कार्यालय सहयोगीले अफिस कुरेर बसेपनि सम्पर्क कार्यालयमा बाह्रै महिना ताला लगाइएको हुन्छ। भन्सार कार्यालयको कुल दरबन्दी ७ जनाको छ। १ जना अधिकृत, २ जना नायब सुब्बा ,१ जना लेखापाल, १ जना कम्प्युटर अपरेटर र २ जना कार्यालय सहयोगीको दरबन्दी छ। तर,मुस्ताङ भन्सार कार्यालयमा ७ जनाको दरबन्दी रहेपनि यसअघि १ जना नायब सुब्बा,१ जना लेखापाल र १ जना कार्यालय सहयोगीले भन्सार विभाग कार्यालयबाट तलब भत्ता लिने गरेका थिए। तर लेखापाल हालै सरुवा भई अन्यत्र गएको र नायब सुब्बाको पदमा पनि रिक्त छ। मुस्ताङ भन्सारमा अधिकृतसहित अन्य कर्मचारीलाई विभागले भन्सार गतिविधि नहुँने हुँदा खटाएको छैन। विभागले कार्यालयलाई १ जना कार्यालय सहयोगीलाई मात्र पदपूर्ति गरेको हो। मुस्ताङ भन्सार कार्यालयमा बर्सेनि लाग्ने ब्यापार मेलामा विभागले कर्मचारी काजमा खटाउने गरेको छ। मेला बन्द भएपछि कर्मचारी पुरानै ठाउँमा फर्किन्थे। कार्यालय बर्सेनि असार र भदौ महिनामा मात्र सक्रिय हुने गरेको छ। अन्य समय भन्सारको गतिविधि शुन्य हुने गर्छ। उत्तरी चीनको स्वाशासितक्षेत्र तिब्बतको कोरलानाकाको चीनिया भूमीमा नेपालचीनबीचको अन्तरदेशीय मेला लाग्ने गर्छ। नेपालतर्फ सिमावर्ती क्षेत्रको जनताको खाद्यान्न, लत्ता कपडा, किराना सामग्री र स्थानीय उत्पादनको बिक्री वितरण सहजताको लागि ब्यापार मेला लाग्ने गर्थ्यो। यही ब्यापार मेलामा मुस्ताङ भन्सार कार्यालयले बर्सेनि १५ लाखसम्म राजश्व संकलन हुन्थ्यो। विश्वव्यापी माहामारीको रूपमा फैलिएको कोरोना भाइरसको संक्रमण जोखिमका कारण चीनले उत्तरी कोरलानाका विगत ३ वर्षदेखि बन्द रहेको लोमान्थाङ गापाका अध्यक्ष टसी नर्बु गुरुङले जानकारी दिए। नाका बन्द भएपछि अन्तरदेशीय ब्यापार मेला ठप्प भएको उनको भनाइ छ। लामोसमयदेखि नाका बन्द हुँदा उपल्लो मुस्ताङमा चिनियाँ सामग्रीको अभाव खट्किएको उनले बताए। उपल्लो मुस्ताङी तथा स्थानीय जनप्रतिनिधि अहिले कोरोना कहरको जोखिम कम भएकाले ब्यापार मेला सञ्चालन गर्नुपर्नेमा जोड दिएको उनको भनाइ छ। मुस्ताङका संघीय सांसद प्रेमप्रसाद तुलाचनले समेत यस विषयमा संघीय सदनमा ब्यापार मेला खोल्ने वातावरण बनाउन ध्यानआर्कषण गराएका थिए। तर विगत ३ वर्षदेखि बन्द ब्यापार मेला खोल्न अझै चीनिया पक्षले चाँसो दिएको पाइदैन। उत्तरी कोरलानाकामा हुने नेपालचीन ब्यापार मेलामा नेपालबाट पश्मिना, यार्सा गुम्बा, आलु र फापरलगायतका स्थानीय उत्पादन निर्यात हुन्थ्यो। चीनबाट निर्माण सामग्री, खाद्यान्न, लत्ताकपडा, किराना,कस्मेटिक, भाडा वर्तन, कृषि उपकरण र भेडाच्यांग्रा आयात गरिन्थ्यो।कोरलानाका बन्द भएसँगै तिब्बतबाट भेडाच्यांग्रा आयात रोकिदा नेपालमा भेडाच्यांग्राको मुल्य महङ्गीएको थियो। ब्यापार मेलामा चीन पक्षले स्थानीय प्रशासन र स्थानीय तहसँग समन्वय गरी नागरिकताको प्रतिलिपिका आधारमा चीनको भूमीमा प्रवेश दिन्थ्यो। नेपाल सरकार भन्सार विभागले चालु आर्थिक वर्ष २०७९०८० मा कम्तिमा ३ लाख ८३ हजार राजश्व संकलन गर्ने लक्ष्य लिएको छ। कोरोना कहरको ३ वर्ष मुस्ताङ भन्सारको राजश्व शुन्य रहेको छ। मुस्ताङ भन्सार कार्यालयमा विभागले कर्मचारी नखटाउँदा भन्सारको अन्य नियमित कामकाज कोष तथा लेखा नियन्त्रक कार्यालयलाई विभागले जिम्मा दिएको कोष नियन्त्रक डालेश्वर अर्यालले जानकारी दिए। भारतीय नाका बन्दीपछि तत्कालीन सरकारले नेपालचीन ब्यापारिक मार्ग विस्तार गर्ने उद्देश्यले २०७४ सालदेखि झन्डै साढे ६ अर्ब लागतको उत्तरदक्षिण जोड्ने राष्ट्रिय गौरवका बेनीजोमसोमकोरला सडक विस्तार गरिरहेको छ। जोमसोमकोरला ७ वटा सडकखण्डमध्ये ६ वटा करिडोर सडकलाई हस्तान्तरण भइसकेको छ भने १ खण्ड अन्तिम चरणमा छ। यस्तै, बेनीजोमसोम ४ वटा सडकखण्डको काम पनि अन्तिम चरणमा छ।"
"माओवादी संसदीय कार्यालयमा प्रचण्ड, नेपाल, खनाल, गौतम र श्रेष्ठबीच छलफल","काठमाडौं : तत्कालीन नेकपाका शीर्ष नेताहरुबीच भेटवार्ता भएको छ। सिंहदरवारमा मंगलबार भएको भेटवार्तामा समाजवादी केन्द्र निर्माणबारे छलफल भएको सहभागी नेताहरुले बताएका छन्। नेकपा माओवादी केन्द्रको संसदीय दलको कार्यालयमा भएको बैठकमा माओवादी अध्यक्ष पुष्पकमल दाहाल 'प्रचण्ड', नेकपा एकीकृत समाजवादीका अध्यक्ष माधव कुमार नेपाल र नेकपा एकता राष्ट्रिय अभियानका संयोजक वामदेव गौतम सहभागी थिए। बैठकमा समाजवादीका झलनाथ खनाल र माओवादीका नारायणकाजी श्रेष्ठसमेत सहभागी थिए। आजमात्रै माओवादी अध्यक्ष प्रचण्ड र जनता समाजवादी पार्टीबाट अलग भएका बाबुराम भट्टराईबीच भेटवार्ता भएको थियो। पार्टीबाट अलग भए पनि भट्टराई सत्ता गठबन्धनमै रहने प्रचण्डले बताएका थिए। भट्टराईले पनि आफू कुनै पार्टीमा आबद्ध नभई समाजवादी केन्द्र बनाउने अभियानमा लागेको बताएका थिए।"
"उपत्यकाभित्र सवारी साधनमा जीपीएस जडान गर्ने बालेनको तयारी, मन्त्री राईको साथ","काठमाडौं : काठमाडौं महानगरपालिकाले उपत्यकाभित्र चल्ने सार्वजनिक सवारी साधनमा जीपीएस जडान गर्ने योजना अघि सारेको छ। मंगलबार भौतिक पूर्वाधार तथा यातायात मन्त्री मोहम्मद इश्तियाक राईलाई भेटेर महानगरका मेयर बालेन्द्र शाहले उपत्यकाका सार्वजनिक सवारी साधनमा जीपीएस जडान गर्ने योजना सुनाएका हुन्। यसमा साथ दिन उनले मन्त्री राईलाई आग्रह गरेका थिए। उपत्यकाका सार्वजनिक सवारी साधनमा जीपीएस जडान गर्ने, ट्रयाकर राइडर गर्ने, अथवा सुरक्षित गन्तव्यमा पुग्ने मेकानिजम बनाउने कुरामा उहाँहरुको चासो छ, मन्त्री राईले भने, त्यसमा प्राविधिक सहयोग हामीले गर्छौं। महानगर क्षेत्रमा सार्वजनिक सवारी साधन व्यवस्थित गर्ने विषयमासमेत छलफल गरिएको मन्त्री राईले जानकारी दिए। मेयर शाहले व्यापारिक कम्पलेक्सका अण्डरग्राउण्ड पार्किङका भनेर लिने र अर्कै प्रयोगजनमा प्रयोग भइरहेकाले त्यसलाई हटाउन ३५ दिने सूचना जारी गरिएको मन्त्री राईलाई जानकारी गराउँदै मन्त्रालयबाट पनि हटाउनका लागि सहयोग गरिदिन आग्रह गरेका थिए। भवन अण्डरग्राउण्डमा पार्किङ लिएर अरू व्यवसाय सञ्चालन गरिरहेकालाई हटाउन सूचना निकालेका छौं। यसमा मन्त्रालयले पनि समर्थन गरिदिनुपर्यो। सिटी सेन्टरलगायतबाट हटाउने अभियानमा छौं, मेयर शाहले भने। जवाफमा मन्त्री राईले भने, ७० प्रतिशत कम्पलेक्स मापदण्ड विपरीत छन्। कति नियमन गर्न सक्नुहन्छ गर्नुस्। हामी साथमा छौं। सडकका समस्यामा समन्वय त्यस्तै मन्त्रालय र महानगरबीच हालका लागि महानगरभित्रका सङ्घीय सडकमा समस्या आउँदा मन्त्रालयले नै समाधान गर्ने गरी सहमति भएको छ। मन्त्रालयले सङ्घीयता कार्यान्वयन नहुँदा यातायात व्यवस्थापनको सबै विषय मन्त्रालयले हेर्ने गरेकामा अहिले अन्तर प्रदेशको यातायात मात्रै मन्त्रालयको कार्यक्षेत्रमा रहेको उनले बताए। हाम्रो क्षेत्राधिकारमा पर्ने सडकहरु भविष्यमा उहाँ मातहत नै जाने हो। तत्काल उपत्यकाभित्र ४ सय किलोमिटर सडक हाम्रोभित्र पर्छ। त्यसमा लगभग मर्मत ढल निकास हामीले नै हेर्छों। त्यस्तो केही समस्या भयो भने तत्काल त्यसमा मन्त्रालयले महानगरसँग समन्वय गर्छ, मन्त्री राईले भने। मन्त्री राईले मन्त्रालयको कार्यभार सम्हाल्दा मन्त्रालयका पुराना ठेक्काको समस्या समाधानका लागि एउटा समिति र चालक अनुमतिपत्र, इम्बोस्ड नम्बर प्लेट जडानलगायत यातायात क्षेत्रको समस्या समाधानका लागि अर्को समिति बनाएका थिए। १५ दिनमा प्रतिवेदन दिने गरी समिति बनाइएको र तिनले काम गरेर आज वा भोलि प्रतिवेदन ल्याउने तयारी गरिरहेको उनले बताए। सवारी चालक अनुमतिपत्र त्यही दिन वा भोलिपल्ट नै सेवाग्राहीले पाउने गरी तयारी भइरहेको मन्त्री राईले बताए। सम्बन्धित प्रदेशले नै छपाइ गर्दा चाँडो छापिन सक्ने उनले बताए। सुदूरपश्चिम र कर्णाली प्रदेशमा एउटा र गण्डकी र लुम्बिनी एउटै गरेर पनि छपाइ गर्न सकिने उनले बताए। उनले भने, इ ड्राइभिङ लाइसेन्स पढ्ने उपकरण पनि सबै ट्राफिक कार्यालयलाई उपलब्ध गराइनेछ। इम्बोस्ड प्लेट नम्बरमा पनि सुखद समाचार पाइने र जनताको चिन्तालाई सम्बोधन गर्ने उनले बताए।"
गायिका दिलमाया सुनारको हत्या भएको प्रहरीको निष्कर्ष,"काठमाडौं : गत असार ११ गते आफ्नै कोठामा मृत भेटिएकी लोकदोहोरी गायिका दिलमाया सुनारको हत्या भएको प्रहरीले निष्कर्ष निकालेको छ। प्रहरी वृत बालाजुका डीएसपी गौतम मिश्रका अनुसार प्रहरीले घटनाको प्रारम्भिक अनुसन्धान सकाएर सरकारी वकिल समक्ष प्रतिवेदन बुझाएको छ। उनी आफ्नै कोठाको बेडमा मृत भेटिएकी थिइन्। उनका प्रेमी भनिएका सिन्धुपाल्चोक साँगाचोकगढीका सुर्य भन्ने खिलबहादर श्रेष्ठले नै हत्या गरेको भन्दै दिलमायाका आफन्तले जाहेरी दिएका थिए। श्रेष्ठलाई घटनाको अर्को दिन प्रहरीले प्रक्राउ गरेको थियो। बालाजु वृतका डिएसपी गौतम मिश्रका अनुसार प्रहरीले सूर्यलाई कर्तव्य ज्यान सम्बन्धी कसुरमा सजाय माग गर्दै प्रतिवेदन बुझाएको हो। मिश्र भन्छन्, 'घटनाको दिन सूर्य दिलमायाकै कोठामा हुन्, दिलमायाको मृत शरीर बेडमा हुनु, झुण्डिएको भनिएको सल झाडीमा भेटिनु, मोबाइल अहिलेसम्म फेला नपर्नु, मृत शरीर कोठामा छाडेर सूर्य कोठाबाट निस्कनु, घटना देख्ने सुन्ने साक्षीको बयानलगायतका प्रमाणहरू प्रहरीले नोटिसमा राखेको छ।' गायिका सुनारको मृत्यु हुने रात उनले सामाजिक सञ्जालमा निरासावादी स्टाटस समेत लेखेकी थिइन्। यो स्टाटससमेत आरोपित सूर्यले लेखेको हुनसक्ने प्रहरीको अनुमान छ।"
संसदीय विशेष छानविन समितिले जनार्दन शर्मासँग बुधबार बयान लिने,काठमाडौं : प्रतिनिधिसभाको विशेष छानविन समितिले निवर्तमान अर्थमन्त्री जनार्दन शर्मासँग बुधबार बयान लिने भएको छ। समितिको मंगलबार बसेको बैठकले शर्मालाई बुधबार बयानका लागि बोलाउने निर्णय गरेको हो। बुधबारै समितिले सुरुमा पूर्वअर्थसचिवहरुसँग छलफल गर्नेछ। समितिका सचिव सुरेन्द्र अर्यालले तत्कालीन अर्थमन्त्री शर्मासँग बुधबार छलफल गर्ने तय भएको बताए। यसअघि मंगलबार नै शर्मासँग बयान लिने तयारी गरे पनि सीसीटीभी फुटेज नभेटिएपछि धकेलिएको थियो। समितिले फुटेज मेटिएको निष्कर्ष निकाल्दै प्राविधिकमार्फत रिकभरमा जाने निर्णय गरिसकेको छ। करको दर हेरफेर तथा बजेट निर्माण प्रक्रियामा अनाधिकृत व्यक्तिको प्रवेश प्रकरणमा तत्कालीन अर्थमन्त्री शर्माले राजीनामा दिएका थिए। उनको राजीनामा अघि नै प्रतिनिधिसभाले छानविन समिति बनाएको थियो।
जंगलमा भेटियो महिलाको शव,"विराटनगर : मोरङको बेलबारी नगरपालिका१० स्थित भाउन्नेको जंगलमा किरा परेको र सडेको अवस्थामा मंगलबार दिउँसो एकजना महिलाको शव भेटिएको छ । शवको पहिचान खुलेको छैन । सिर्जना सामुदायिक वनभित्र अन्दाजी ४५४६ वर्षीया महिलाको शव फेला परेको मोरङ प्रहरीका डीएसपी राजन कार्कीले जानकारी दिए । उनका अनुसार जंगलमा निगुरो टिप्न गएकाहरुले शव देखेपछि दिउँसो २: ३० बजेतिर प्रहरीलाई खबर गरेका थिए । अपरिचित महिलाको मृत्युको कारण भने नखुलेको उनले बताए । शवको प्रकृति हेर्दा घटना केहीदिनअघि भएको जस्तो देखिने प्रहरीले जनाएको छ । घटनास्थलबाट उठाएर प्रहरीले शव पोस्टमार्टमका लागि बीपी कोइराला स्वास्थ्य विज्ञान प्रतिष्ठान धरान पठाएको छ । मृतकको पहिचान खुलेको छैन । सडेर दुर्गन्धित भएको र शरीरका केही भागमा किरा परेको अवस्थामा शव फेला परेको छ,' डीएसपी कार्कीले भने, शव पोस्टमार्टमका लागि धरान पठाएको छ । पोस्टमार्टम रिपोर्ट प्राप्त भएपछि मात्रै मृत्युको कारण खुल्नेछ।' उनले मृतकको पहिचानको प्रयास भइरहेको जानकारी दिए । निलोसेतो रंगको बुट्टे कुर्ता र रातोकालो धर्का भएको सलवार लगाएकी महिलाको शव उत्तानो परेको अवस्थामा फेला परेको बताए । प्रारम्भिक अनुसन्धानबाट महिलाको शरीरमा चोट र नीलडाम नदेखिएको प्रहरीले जनाएको छ । शवनजिक नेल पोलिसको बट्टा र एउटा बोरा फेला परेको डीएसपी कार्कीले बताए । उनका अनुसार बोराभित्र निगुरो र सालको पात पनि भेटिएको छ । इलाका प्रहरी कार्यालय बेलबारीका प्रहरी निरीक्षक खगेन्द्र धमला नेतृत्वको टोलीले घटनाको अनुसन्धान गरिरहेको छ।"
चितवन राष्ट्रिय निकुञ्जमा एक वर्षमा ३७ गैँडा मरे,"चितवन : चितवन राष्ट्रिय निकुञ्जमा एक वर्षको अन्तरालमा ३७ वटा गैँडा मरेका छन्। यीमध्ये ३३ वटा गैँडाको मृत्यु प्राकृतिक कारणले मृत्यु भएको छ। नौवटा गैँडा आपसमा जुधेर मरेका छन्। भने बाघको आक्रमणबाट ६ वटा मरेका छन्। दुईवटा चोरी शिकारीबाट र एउटाको कारण नखुलेको छैन। आर्थिक वर्ष २०७८७९ मा १८ वटा भाले र १४ वटा पोथी गैँडा मरेको चितवन राष्ट्रिय निकुञ्जका सुचना अधिकारी गणेशप्रसाद तिवारीले बताए। पाँचवटा गैँडाको पहिचान खुलेका छैन्। यी मध्ये एकवर्ष भन्दा कम उमेरका ६ गैँडा मरेका छन्। साना गैँडा बाघको आक्रमणको जोखिममा हुन्छ। बच्चा देखेपछि बाघ पछि लागेर मौका छोपेर आक्रमण गर्छ। गैंडाको बच्चालाई बाघले आक्रमण मार्छ। जुधेर, बुढो भएर, दलदल र खाडलमा फसेर, बाघको आक्रमणमा मरेका हुन्। बाघले झम्टिदा घाइते भएपछि संक्रमणका कारण बच्चा मर्ने गर्छ। आर्थिक वर्ष २०७५७६ मा ४३ गैँडा मरेका थिए। आर्थिक वर्ष २०७४०७५ मा २६ गैंडा प्राकृतिक कारणले मरेका थिए। राष्ट्रिय प्रकृति संरक्षण कोषका पूर्व प्रमुख रामकुमार अर्यालले प्राकृतिक कारणले मरेको भएपनि उमेर पुगेका बाहेकको कारण संरक्षणमा चुनाती रहेको बताए। वन्यजन्तु अवलोकनका लागी ख्याती कमाएको चितवन राष्ट्रिय निकुञ्जमा गैँडा हेर्नकै लागी पर्यटक आउँछन्। यत आर्थिक वर्षमा एक लाख ९० हजार ४५८ पर्यटकले चितवन राष्ट्रिय निकुञ्ज घुमेका छन्। सन् २०२१ म गरिएको गणना अनुसार नेपालमा सात सय ५२ गैँडा थिए। चितवन राष्ट्रि निकुञ्जमा ६ सय ९४ गैँडा छन्।"
वेवसिरिजका लागि प्रख्यात बलिउड निर्देशक पक्राउ,"नयाँ दिल्ली : बलिउड निर्माता एवं निर्देशक अविनाश दास पक्राउ परेका छन्। गुजरात प्रहरीले पत्रकारसमेत रहेका दासलाई पक्राउ गरेको बीबीसीले जनाएको छ। दासविरुद्ध अहमदाबाद क्राइम ब्रान्चमा मुद्दा दायर भएको छ। सोही मुद्दामा छानबिन गर्न फिल्ममेकर दासलाई पक्राउ गरिएको हो। भ्रष्टाचार आरोपमा पक्राउ परेका झारखण्डका आइएस पूजा सिंघल र गृहमन्त्री अमित शाहको तस्बिर सामाजिक सञ्जालमा पोष्ट गरेको आरोप दासमाथि लागेको छ। सामाजिक सञ्जालमार्फत् भ्रम फैलाइएको र गृहमन्त्री शाहको प्रतिष्ठामा आँच आउने काम गरेको भन्दै उनलाई पक्राउ गरिएको प्रहरीलाई उद्धृत गर्दै भारतीय सञ्चारमाध्यमहरुले उल्लेख गरेका छन्। दासले जमानतका लागि भारतको सर्वोच्च अदालतमा रिट दायर गरेका छन्। उक्त रिटमाथि शुक्रबार सुनुवाई हुने छ। दासलाई पक्राउ गरेपछि समाजिक सञ्जालमा गुजराज प्रहरीको आलोचना भइरहेको छ। वेवसिरिजका लागि दास चर्चित निर्देशकको रुपमा आफूलाई उभ्याएका छन्। उनको 'सी'नामक वेवसिरिजले चर्चा कमाएको थियो। पछिल्लोपटक उनले गतवर्ष रनवे लुगाईको निर्देशन गरेका थिए। त्यसअघि रात बाँकी है, अनारकली अफ आराहको निर्देशन गरेका थिए।"
शीर्ष ५ नेताको छलफलपछि प्रचण्डले भने हेर्दैजानुहोला अब नजिक हुन्छौं,"काठमाडौं : तत्कालीन नेकपाको बहुमत सचिवालय सदस्यको छलफलपछि नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले वाम एकताको संकेत गरेका छन्। सञ्चारकर्मीहरुसँग संक्षिप्त प्रतिक्रिया दिँदै उनले आफूहरु छिट्टै नजिक हुने संकेत गरेका हुन्। बैठकमा विचार मिल्ने पार्टीहरुसँग एकता गर्नेबारे छलफल भएको र आजै सम्पन्न बाबुराम भट्टराईसँग पनि यसै सन्दर्भमा छलफल भएको उनले बताए। 'आजको बैठकमा तत्कालीन नेकपाका बहुमत सचिवालय सदस्य सहभागी थियौं। यो हाम्रो दोस्रो बैठक हो। यसअघि पनि बसेका थियौं। विचार मिल्नेहरुबीचमा एकताको सम्भावना गर्नेबारे गहन छलफल भएको छ,' उनले भने। उनले बैठकमा सत्ता गठबन्धनलाई प्रभावकारी रुपमा अगाडि बढाउने विषयमा पजि छलफल भएको बताए। 'गठबन्धन कायम राखेरै जानेबारे पनि छलफल भयो। गठबन्धनलाई अझ कसरी प्रभावकारी बनाउन सकिन्छ भन्नेबारे चर्चा भएको छ,' उनले भने। उनले आफूहरुको बैठक गठबन्धनविरुद्ध नभएको स्पष्ट पारे। 'हाम्रो बैठक गठबन्धनविरुद्ध होइन। पार्टी एकीकरण गर्ने सन्दर्भमा भएको हो। अब नजिक हुँदै जान्छौं, हेर्दैजानुहोला,' उनले भने।"
२०७ स्थानीय तहले अझैसम्म पनि बजेट ल्याएनन्,"काठमाडौं : नयाँ आर्थिक वर्ष सुरु भएको तीन दिन पूरा भए पनि हालसम्म २०७ स्थानीय तहले बजेट पेश गर्न सकेका छैनन्। संविधानअनुसार स्थानीय तहले असार दोस्रो साताभित्रै बजेट पेश गर्नुपर्ने व्यवस्था छ। संविधानअनुसार हरेक वर्षको जेठ १५ गते संघीय सरकारले, असार १ गते प्रदेश सरकार र असार १० गते स्थानीय तहले बजेट पेश गर्नुपर्ने व्यवस्था छ। कूल ७५३ स्थानीय तहमध्ये ५४६ स्थानीय तहले चालु आवको नीति तथा कार्यक्रम र बजेट प्रस्तुत गरेको भए पनि २०७ स्थानीय तहले विभिन्न कारणले गर्दा बजेट प्रस्तुत नै गर्न सकेका छैनन्। संघीय मामिला तथा सामान्य प्रशासन मन्त्रालयका अनुसार प्रदेश नं १ का कूल १३७ स्थानीय तहमध्ये १०७ स्थानीय तहले बजेट ल्याइसकेका छन्। सो प्रदेशका ३० स्थानीय तहले भने हालसम्म बजेट प्रस्तुत गर्न सकेका छैनन्। कूल १३६ स्थानीय तह भएको मधेस प्रदेशका ६५ स्थानीय तहमा विवादका कारण चालु आवको बजेट नै प्रस्तुत हुन सकेको छैन। उक्त प्रदेश मातहतका ७१ स्थानीय तहले भने असारको दोस्रो साता नै बजेट प्रस्तुत गरेका थिए। सङ्घीय राजधानीसमेत रहेको बागमती प्रदेशका पनि ३४ स्थानीय तहको बजेट तोकिएको समयमा पेश हुन सकेको छैन। सो प्रदेशको कूल ३४ स्थानीय तहमा बजेट पेश भएको छैन। कूल ११९ स्थानीय तहमध्ये ८५ स्थानीय तहले भने तोकिएको समयमा नै चालु आवको नीति तथा कार्यक्रम र बजेट पेश गरिएको थियो। गण्डकी प्रदेशका कूल ८५ स्थानीय तहमध्ये ७६ स्थानीय तहले बजेट प्रस्तुत गर्दा नौ तहको भने बाँकी देखिन्छ। लुम्बिनी प्रदेशका कूल १०९ स्थानीय तहमध्ये ८४ वटाले बजेट ल्याएका छन् भने २५ वटाको हालसम्म सुरसार नै देखिँदैन। केहीको भने विवाद देखिएको छ। कर्णाली प्रदेशका कूल ७९ स्थानीय तहमध्ये ६० वटाले बजेट ल्याए भने १९ वटाको अझै बाँकी देखिन्छ। सुदूरपश्चिम प्रदेशको कूल ८८ स्थानीय तहमध्ये ६३ वटाले बजेट ल्याउँदा २५ वटाको अझै पनि बाँकी छ। सङ्घीय मामिला तथा सामान्य प्रशासन मन्त्रालयले गत असार ३१ गते नै बजेट स्वीकृत भएको विवरण अध्यावधिक गराउन सबै स्थानीय तहलाई आग्रह गरिसकेको छ। स्थानीय सरकार सञ्चालन ऐन, २०७४ को दफा ७१ उपदफा ६ बमोजिम नगर वा गाउँ सभाले असार मसान्तभित्र आगामी आवको बजेट पारित गरिसक्नुपर्ने व्यवस्था छ तर, ती स्थानीय तहले हालसम्म पनि यसअनुसार बजेट प्रस्तुत गरेका छैनन्। रासस"
एन्फाको कार्यसमिति बैठक बिहीबार बस्ने,काठमाडौं : अखिल नेपाल फुटबल संघ (एन्फा) को बैठक बिहीबार बस्ने भएको छ। सोमबार स्थगित भएको कार्यसमिति बैठक बिहीबार बस्न लागेको हो। एन्फाका अध्यक्ष पंकजबिक्रम नेम्वाङ बिरामी भएर अस्पताल भर्ना भएका कारण सोमबारको बैठक स्थगित गरिएको थियो। एन्फाले आज एक सुचना जारी गर्दै बैठक बिहीबार बिहान ७ बजे एन्फा कम्लेक्समा बस्ने जनाएको छ।
प्रेमीको नावालिक छोरी लिएर प्रेमिका फरार भएपछि,विराटनगर : विवाहित प्रेमीको नावालिक छोरीलाई लिएर प्रेमिका फरार भएकी छिन्। मोरङको बुढीगंगा१ का दिपेन्द्र यादवको १ वर्ष ३ दिनकी छोरी निकिसालाई प्रेमिकाले लिएर दुई दिनदेखि फरार भएकी हुन्। यादवको पछिल्लो समय अञ्जली साहसँग गहिरो प्रेम सम्बन्ध रहेको थियो। सामाजिक सञ्जालबाट केही महिनाअघि मात्र यादवको अञ्जली साहसँग सम्पर्क भएको थियो। निरन्तर सम्वाद हुन थालेपछि यादव र साहबीच प्रेम सम्बन्ध गासिएको थियो। प्रेम सम्बन्धमा गाँसिएका उनीहरू सोमबार विराटनगरको रोड शेषमा भेट्न आएको बेला यादवका नावालिक छोरी निकिसालाई प्रेमिका अञ्जलीले लिएर फरार भएकी हुन्। पेशाले मेकानिकल इन्जिनियर यादवको विवाह सप्तरी राजविराजकी ममता यादवसँग भएको हो। विवाह भएको केही समयपछि ममता बिबिए पढ्न काठमाडौं गइन्। छोरीलाई हजुरबुबासँगै छोडेर श्रीमती काठमाडौं गएपछि यादव र अञ्जलीबीच प्रेम सम्बन्ध जुटेको थियो। अञ्जलीसँगको प्रेम सम्बन्धमा बाधिएका यादवको निरन्तर भेटघाट हुने गरेको थियो। प्रेममा गासिएपछि उनीहरूबीच भेटघाट पनि बाक्लै हुँदै गएको थियो। छोटो समयमा नै नजिकिएका उनीहरूले एक अर्कोको कुरा नकाट्ने जस्तो बनेको थियो। अञ्जलीले प्रेमी दिपेन्द्रलाई छोरीलाई लुगा किनदिने भन्दै लिएर आउन आग्रह गरेकी थिइन्। बच्चाको लागि लुगा किनेर ल्याएर रोडशेष र बसपार्कको बीचमा नै यादवको कारमा चढ्न लगाएकी थिइन्। प्रहरी स्रोतका अनुसार बच्चाको लुगा फेरिएपछि चिया र खाजा खान अञ्जलीले प्रेमी यादवलाई आग्रह गरिन्। प्रेमिकाले आग्रह गरेपछि दुवै जना सहमतिमा नै रोडशेषस्थित एक खाजा पसलमा पुगे। अञ्जलीले नै दुई कप चियाको अडर गरिन्। तर चिया भने नखाई औषधी किन्ने बाहानामा बच्चालाई लिएर बाहिर गइन्। माक्स लगाएकी अञ्जली माक्स नखोली बच्चालाई लिएर बाहिरिन्। यादवले चिया र चुरौट खाना लाग्दा अञ्जलीले यादवको एउटा मोबाइलसमेत लिएर गईन्। साथीहरूलाई फोन गर्नुपर्ने भन्दै मोबाइल लिएर गएको यादवले प्रहरी जानकारी दिएका छन्। चिया खाएर निस्कन लाग्दा प्रेमिकाले नै बच्चा लिएर फरार भएको थाहा पाएर यादव प्रहरी कहाँ पुगेका थिए। बिहान ९ बजेदेखि बच्चा हराएपछि साढे ९ बजेतिर उनले आफन्तलाई जानकारी दिएका थिए। बच्चाकी हजुरबुबा दिपक यादवले छोराको केही महिनादेखि अञ्जलीसँग प्रेम रहेको बताए। उनले आफूलाई म्यासेज गरेर धम्कीसमेत दिने गरेको सुनाए। अञ्जलीले 'बच्चा मसँग रहेको र चिन्ता नगुर्न छोरी सुरक्षित छ र भोलि कल आउँछ' भन्दै म्यासेज पठाएकी छिन्। भोलि कल आउँछ भन्दै पठाएको म्यासेजको जवाफमा हजुरबुबाले दिपकले सबै माग पूरा गर्ने र बसेर समस्याको समाधान म्यासेज पठाए। फेसबुकको सबै म्यासेज हटाउन उनले दोस्रो म्यासेज गरिन्। अञ्जलीले भने अनुसार सबे फोटो हटाएपछि कुनै सम्पर्क हुन नसकेको उनले बताए। बेपता पारिएकी बच्चाको बुबालाई प्रहरीले नियन्त्रणमा लिएर अनुसन्धान सुरु गरेको छ। अञ्जलीको ठेगाना अहिलेसम्म खुलेको छैन। मोरङका प्रहरी प्रवक्ता डिएसपी राजन कार्कीले बालिकाको खोजीकार्य जारी रहेको बताए। किन र केको लागि नाबालिका लिएर फरार भएको बारे अनुसन्धान भइरहेको उनको भनाइ छ।
स्पेनमा तातो हावाबाट ५ सय १० जनाको मृत्यु,म्याड्रिड : स्पेनमा केही दिनदेखि गर्मी बढेको छ। तातो हावाबाट धेरैजनाको ज्यान गइरहेको स्वास्थ्य मन्त्रालयले जानकारी दिएको छ। स्वास्थय मन्त्रालयका अनुसार सोमबारसम्म तातो हावाबाट ज्यान जाने संख्या ५ सय १० पुगेको छ। देशका विभिन्न भागको तापक्रम ४५ डिग्री सेल्सियससम्म पुगेको छ भने गर्मीका कारण मानिसहरुको ज्यान जाने क्रम पनि रोकिएको छैन। यही जुलाई १० तारिखदेखि गर्मी सुरु भएको हो। गर्मीका कारण यहाँको जनजीवन निकै कष्टकर बनेको छ।स्वास्थ्य मन्त्रालयले तातो हावा सुरु भएको हप्ता जुलाई १० देखि १६ तारिखसम्ममा १५० जनाको ज्यान गएको जनाएको छ। त्यसयता पनि तातो हावाको असरले ज्यान जाने क्रम नरोकिएको भन्दै अधिकारीहरुले सोमबारसम्म ५१० जनाको मृत्यु भएको बताएका छन्। गर्मीका कारण ज्यान गुमाउने अकिांशमा ज्येष्ठ नागरिक छन्। उनीहरुमध्ये ३२१ जना ८५ वर्षभन्दा माथिका नागरिक हुन्। गर्मी अझै बढ्ने अनुमान गरिएको र त्यसबाट ज्यान जानेको संख्या थप बढ्न सक्ने भन्दै सतर्कता अपनाउन स्वास्थ्य मन्त्रालयले सूचना जारी गरेको छ।
बहुविवाह र चोरी मुद्दाका प्रतिवादी पक्राउ,विराटनगर : बहुविवाह र चोरी मुद्दाका दुई जना फरार प्रतिवादीलाई प्रदेश १ प्रहरी कार्यालय विराटनगरको टोलीले पक्राउ गरेको छ। पक्राउ पर्नेमा मोरङको जहदा गाउँपालिका७ मझारेका २६ वर्षीय विष्णु हेमरन र विराटनगर महानगरपालिका१२ का २२ वर्षीय गणेशकुमार राम रहेका छन्। प्रदेश प्रहरी प्रवक्ता एसपी नवीनराज राईका अनुसार अदालतले दोषी ठहर गर्दै कैद तथा जरिवानाको फैसला सुनाए पनि उनीहरु फरार थिए। बहुविवाह मुद्दामा हेमरनलाई जिल्ला अदालत मोरङले २०७८ वैशाख ९ गते एक वर्ष ११ महिना चार दिन कैद र २० हजार रूपैयाँ जरिवानाको फैसला गरेको थियो। त्यस्तै चोरी मुद्दामा रामलाई २०७८ फागुन १५ गते एक वर्ष दुई महिना तीन दिन कैद र १२ हजार रूपैयाँ जरिवानाको फैसला गरेको थियो। एसपी राईका अनुसार प्रहरीले पक्राउ गरेर बुझाएपछि दुवै जनालाई अदालतले कैद सजाय भुक्तानका लागि कारागार चलान गरेको छ।
गठबन्धनमा बाह्य भरोसा,"नेकपा माओवादी केन्द्रका अध्यक्ष पुष्पकमल दाहालको तीन दिने भारत भ्रमण अहिले विभिन्न कोणबाट चर्चामा छ। भारतमा रहँदा उहाँले गरेका भेटघाट र संवादका कतिपय दृश्यहरू प्रकाशमा आए। तर, पनि बढी चर्चा अदृश्य तस्बिर र विषयसँग सम्बन्धित छन्। कूटनीतिमा जे भनिन्छ, त्यो गरिन्न। जे गरिन्छ, त्यो भनिन्न भन्ने कहावत नै छ। अहिलेको संवेदनशील समय र सन्दर्भले पनि प्रचण्डको भ्रमणलाई सन्देहको घेरामा पारेको छ। त्यसमा उहाँको अस्थिर स्वभाव र सम्झौतापरस्त छविले पनि काम गरेको छ। भूराजनीतिक अवस्था र शक्ति राष्ट्रहरूको बढ्दो चलखेलका बीच निर्वाचनको मुखमा भएको यो भ्रमणलाई फगत सद्भावना भ्रमण मान्न सकिने अवस्था छैन। भ्रमणका क्रममा सन् १९५० को सन्धि पुनरावलोकन र ईपीजी प्रतिवेदनको विषय प्रवेश गराएको बताइएको छ। सीमा समस्या पनि उठाएको भनिएको छ। विषयको हिसावमा यो गलत होइन। तर, सन्दर्भले त्यसको पक्षपोषण गर्दैन। सार्वजनिक खपतका लागि यी विषय उठाइए पनि अन्तर्यमा अर्कै विषय रहेको स्पष्ट हुन्छ। रूपमा यी विषय आए तर सारमा भारतको संस्थापन पक्ष अर्थात् भारतीय जनता पार्टी र मोदी सरकारको विश्वास जित्नु नै भ्रमणको मूल मकसद रहेको बुझ्न गाह्रो छैन। प्रधानमन्त्रीपत्नी आरजू राणा देउवा र प्रचण्डको एकसाथ दिल्ली दौडाहालाई संयोग मात्र मान्न सकिन्न। विषय र सन्दर्भको विश्लेषण गर्दा भ्रमणको मकसद सत्ता गठबन्धनको निरन्तरता, आगामी निर्वाचनमा गरिने गठजोड र खासगरी तत्पश्चात्को सत्ता सौदावाजी प्रमुख रहेको बुझ्न गाह्रो पर्दैन। देशभित्रका दलहरू त्यसमा पनि सत्ता गठबन्धन भित्रको विषयमा भारतीय संस्थापन पक्षबाट मध्यस्थता र सुनिश्चितता खोजिनु गम्भीर विषय हो। संविधान जारी गर्दाको अडान, नाकाबन्दीको सामना, उत्तरी नाका सञ्चालन, व्यापार सम्झौता, कालापानी र लिम्पियाधुरासहितको चुच्चे नक्सा जारी तथा संविधान संशोधनमार्फत त्यसको वैधता, ईपीजी प्रतिवेदन, सीमा समस्या समाधानको पहल, विकास साझेदारीमा राष्ट्रिय स्वार्थको संरक्षण, अन्तर्राष्ट्रिय फोरममा नेपालको बलियो उपस्थिति जस्ता गौरवपूर्ण पहलकदमीले नेपाल विश्व मञ्चमा देखिने र सुनिने मुलुक बन्न सकेको हो नेपाल। आन्तरिक मामिलामा बाह्य पक्षको संलग्नता आपत्तिजनक छ। यसले प्रचण्ड र माओवादी पार्टीको सैद्धान्तिकराजनीतिक विचलन मात्र देखाउँदैन, मुलुक भूराजनीतिक जटिलतामा कसरी फस्दै जाँदैछ भन्ने संकेतसमेत गर्छ। प्रचण्ड भारतको भ्रमणमै रहिरहेको बेला सो पार्टीका दोस्रो वरियताका नेता नारायणकाजी श्रेष्ठले भूराजनीतिक संवेदनशीलताप्रति सार्वजनिक रूपमै चिन्ता व्यक्त गर्नुभएको छ। उहाँको यो अभिव्यक्तिमा प्रचण्डप्रतिको अविश्वास मात्र हैन, भारतीय जनता पार्टी र वर्तमान संस्थापन पक्षको पोल्टामा माओवादी पार्टी कसरी पर्दैछ भन्ने चिन्ता पनि अन्तर्निहित छ। प्रचण्डको भ्रमणप्रतिको अविश्वास माओवादीका अरू थुप्रै नेताहरूमा पनि देखिन्छ। सत्ता गठबन्धनकै अन्य नेता पनि सशंकित रहेको स्पष्ट हुन्छ। राष्ट्रिय जनमोर्चा र एकीकृत समाजवादी मुख्खर हुन सकेका छैनन्। तर, कतिपय नेताले असन्तुष्टि जनाएको प्रकाशमा आइरहेको छ। जसपा अध्यक्ष उपेन्द्र यादवले त खुलेरै असन्तुष्टि व्यक्त गर्नुभएको छ। उहाँले केपी ओली सरकार हट्नुमा भूराजनीतिक प्रभाव रहेको खुलासा गर्नुले पनि थप स्पष्ट गर्छ। नेपाल र भारतबीच खुला सीमाना छ। एकअर्को देशमा सहज आवागमनको सुविधा छ। दुई देशबीच भौगोलिक सीमाना मात्र जोडिएको छैन, बहुआयामिक सामाजिक सम्बन्ध पनि छ। दुई मुलुकबीच रोटीबेटीको सम्बन्ध भन्ने गरिएको छ। यो अहिले गाँसिएको सम्बन्ध होइन, इतिहासभन्दा पुरानो छ। रामसीताको विवाहसँगै रामायणकालीन थुप्रै सन्दर्भ छन्, दुई मुलुकलाई भूगोल र सामाजिक प्रसंगमा जोड्ने। थुप्रै ऋषिमुनिदेखि अनेकन् साझा धर्मग्रन्थहरूले साझा मनोविज्ञान निर्माण गरेका छन्। मूलभाषाको रूपमा संस्कृत भाषाले एकात्मकता कायम गरेको छ। धर्म, कला, संस्कृति, गीत, संगीत, भाषा, भेषभूषालगायत अनगिन्ति पक्षहरू छन्, एकअर्कालाई जोड्ने। प्राचीन इतिहासका सन्दर्भ मात्र हैन, आधुनिक युगमा पनि एकअर्काबीचमा बलियो सम्बन्धका आधार पनि थुप्रै छन्। पर्यटन, पर्यावरणका क्षेत्रमा अन्योन्याश्रित सम्बन्ध छ। प्राकृतिक स्रोत साधन र आर्थिक सम्बन्धका अनेक आयाम छन्, सहकार्यका निम्ति। विपत्को बेला दुई मुलुक एकअर्काको सहारा बन्ने गरेका कैयन उदाहरण छन्। मानवीय पक्षबाट सम्बन्ध बलियो छ, त्यसमा सन्देह छैन। राजनीतिक सन्दर्भमा पनि भारतीय स्वतन्त्रता संग्राममा नेपालीहरूले गरेको बलिदान होस् वा नेपालको स्वतन्त्रता आन्दोलनमा भारतीय पक्षबाट भएको सहयोग होस्, मननीय छ। अविस्मरणीय छ। लगानीदेखि श्रमसम्ममा दुई मुलुकका नागरिक एकअर्का मुुलुकमा जोडिएका छन्। त्यसमा पनि दुईमत छैन। तर, सम्बन्ध समस्यारहित पनि छैन। सन्धिदेखि सीमानासम्म थुप्रै मुद्दा छन्, खिल पल्टिएर बसेका। प्राकृतिक स्रोत साधनको दोहनमा विवादका थुप्रै पाटा छन्। पारस्परिक हित र समानतामा आधारित सम्बन्ध जहिले पनि स्वागतयोग्य छ। त्यही आधारमा भारतसँगको परम्परागत समस्या र थाँती रहेका विवादित विषय सल्टाइनुपर्छ। खासगरी नेपाल पक्षको प्राथमिकता त्यसमा हुनुपर्छ। तर, सार्वजनिक खपतमा त्यस्ता विषय उठाइए पनि अन्तर्यमा चरम अवसरवाद प्रकट हुने गरेको छ। परिणामतः समस्या समाधान गर्नेभन्दा थप गिजोल्ने काम भइरहेको छ। त्यति मात्र होइन, भारतीय स्वार्थसँगै पश्चिमा स्वार्थ पनि जोडिन थालेको छ। कुनै अर्को छिमेकीविरुद्ध घेराबन्दी गर्न जुन खालको मोर्चाबन्दी कसिँदै गएको छ, त्यसमा जानी नजानी नेपालका कतिपय राजनीतिक दल र नेतृत्वले त्यसलाई पुठ दिइरहेका छन्। यसले नेपालको सुरक्षा संवेदनशीलता र राष्ट्रिय स्वाभिमानमा समेत आघात गर्ने संकेत देखिँदै छ। फलतः नेपाल नजानिँदो किसिमले भूराजनीतिक जटिलतामा फस्दै गएको छ। नेपालको माइक्रोम्यानेजमेन्टमा भारतीय पक्षको रुचि र दबदबा नयाँ होइन। पछिल्लो चरणमा नेपालको संविधान निर्माणका बेला भारतीय पक्षको अस्वाभाविक दबाब रह्यो। त्यसलाई अस्वीकार गर्दा नाकाबन्दीको सामना गर्नुपयो। सीमा समस्या उठाउँदा अनेक सास्ती व्यहोर्नु पर्यो। चुच्चे नक्साको प्रकाशनदेखि अन्य थुप्रै सन्दर्भ छन्, जसमा भारतीय स्वार्थ नमिल्दा नेपाली जनताबाट स्पष्ट म्यान्डेट प्राप्त सरकार परिवर्तनदेखि दलहरू छिन्नभिन्न पार्नेसम्मका कार्यहरू खुलमखुला रूपमा भएका छन्। विडम्बना अहिले राजनीति सबैभन्दा बढी घृणाको विषय बन्दैछ। राजनीति भनेको डर्टी गेम अर्थात् फोहोरी खेल हो भन्ने मान्यता जबर्जस्ती ढंगले स्थापित हुँदैछ। किन ? जवाफ यिनै परिस्थितिभित्र खोजिनुपर्छ। नेपालको बाह्य सम्बन्ध पञ्चशीलको सिद्धान्तमा आधारित छ। नेपालले संविधानतः असंलग्न परराष्ट्र नीति अबलम्बन गरेको छ। त्यसमा दृढ रहनुपर्छ। कुनै पनि मुलुकसँग स्वतन्त्र सार्वभौम मुलुकको रूपमा यसले राष्ट्रिय स्वाभिमान र गौरवका साथ समानतामा आधारित सम्बन्ध कायम राख्नुपर्छ। कुनै पनि शक्ति राष्ट्रको प्रभावमा पर्नु हँुदैन। कुनै पनि किसिमको हस्तक्षेपको डटेर सामना गर्नुपर्छ। नेपालले दुवै छिमेकी मुलुकप्रति समानतामा आधारित सन्तुलित नीति लिनुपर्छ। इतिहासका कतिपय मोडमा त्यसमा चिप्लिए पनि पछिल्लो समयमा केपी ओलीको सरकारको दुईवटा कालमा राष्ट्रिय मुद्दामा ऐतिहासिक अडान र सुझबुझपूर्ण सम्बन्ध स्थापित हुन सकेको यस क्षेत्रका विज्ञहरूको विश्लेषण छ। संविधान जारी गर्दाको अडान, नाकाबन्दीको सामना, उत्तरी नाका सञ्चालन, व्यापार सम्झौता, कालापानी र लिम्पियाधुरासहितको चुच्चे नक्सा जारी तथा संविधान संशोधनमार्फत त्यसको वैधता, ईपीजी प्रतिवेदन, सीमा समस्या समाधानको पहल, विकास साझेदारीमा राष्ट्रिय स्वार्थको संरक्षण, अन्तर्राष्ट्रिय फोरममा नेपालको बलियो उपस्थिति जस्ता गौरवपूर्ण पहलकदमीले नेपाल विश्व मञ्चमा देखिने र सुनिने मुलुक बन्न सकेको हो नेपाल। यसले निरन्तरता पाउन सकेकोे खण्डमा सानो मुलुकको हिनताबोध होइन, रणनीतिक महत्वको गर्विलो स्थान हासिल गर्न सक्छ। नेपाल शक्ति राष्ट्रको क्रिडास्थल होइन, रणनीतिक कडी बन्न सक्छ। राजनीतिक दलहरूले आफ्नो विचारधाराको आधारमा अन्य मुलुकप्रतिको दृष्टिकोण र सम्बन्ध निर्माण गरेको हुन्छ। नेपालका राजनीतिक पार्टी र नेतृत्वले त्यही आलोकमा भारत, चीन र अमेरिकालगायत मुलुकप्रति दृष्टिकोण निर्माण गरेका छन्। खासगरी कम्युनिष्ट विचारधारा बोकेका राजनीतिक दलहरू यसमा अझ स्पष्ट र मुख्खर हुने गरेका छन्। कम्युनिस्टमा पनि जति कडा अडान उति कडा दृष्टिकोण हुने परम्परा छ। नेकपा माओवादीले यस सन्दर्भमा भारत र अमेरिकाप्रति कस्तो दृष्टिकोण बोक्ने गथ्र्यो र अहिले कस्तो दृष्टिकोण राख्छ भन्ने उसको दस्तावेजले बताउँछ। एकताका सुरुङ युद्धको घोषणा गर्ने पार्टी अहिले त्यही पक्षलाई सत्ता सौदाबाजीको भयाङ बनाउन उद्यत देखिनु विडम्बना हो। यो नीतिगत बदलाव अर्थात् पोलिसी सिफ्ट नभएर आत्मसमर्पणको बाटो हो। हिजो कम्युनिस्ट पार्टीसँग भाइचाराको सम्बन्ध थियो। आज प्रचण्डको भारत भ्रमणमा भएका भेटघाटमा त्यहाँको विपक्षी कांग्रेस त के कम्युनिष्ट पार्टीहरूसमेत कतै नदेखिनु आश्चर्यको विषय हो। यसले उसको प्राथमिकता मात्र होइन, वर्गीय चिन्तन र दलीय दृष्टिकोणसमेत कसरी परिवर्तित भइरहेको छ भन्ने देखाउँछ। घरेलु राजनीतिदेखि बाह्य सम्बन्धमा समेत सत्ता स्वार्थकेन्द्रित रणनीति र अभ्यास उसको प्राथमिकता रहेको स्पष्ट हुन्छ। यद्यपि प्रधानमन्त्री नरेन्द्र मोदीबाट अन्तिम समयमा अकारण भेटघाट अस्वीकार गरिनुले उनीप्रति भारतीय संस्थापनको विश्वासमाथि प्रश्न भने खडा गरेकै छ। यसले सफलता पाएको खण्डमा पनि सम्बन्धित पार्टी वा नेतालाई क्षणिक लाभ हासिल भए पनि मुलुकलाई अहित मात्र गर्छ। राष्ट्रिय स्वाभिमानमा ठेस पुयाउँछ। सार्वभौमिकता र भौगोलिक अखण्डतामाथि कुठाराघात गर्छ। राष्ट्रियतामाथि आक्रमण हुँदा विरोधीसँग मिलेर राष्ट्रिय स्वाभिमानको आन्दोलन अघि बढाएका गौरवपूर्ण गाथाहरू पढ्दै पढाउँदै हुर्किएका दल र नेताहरू व्यक्तिगत कुण्ठा र सत्ता स्वार्थका निम्ति राष्ट्रिय स्वाभिमानको बलि चढाउन पुग्नु बिसर्जनवादको पराकाष्ठा हो। वास्तवमा राजनीति भनेको राज्यको मूल नीति हो। राज्यका सबै नीति यसैबाट निर्देशित हुन्छन्। राज्यव्यवस्था राजनीतिबाटै सञ्चालित हुन्छ। यसकारण यसको स्थान सबैभन्दा माथि अर्थात् सर्वोपरि र सर्वपूज्य हुनुपर्ने हो। तर, विडम्बना अहिले राजनीति सबैभन्दा बढी घृणाको विषय बन्दैछ। राजनीति भनेको डर्टी गेम अर्थात् फोहोरी खेल हो भन्ने मान्यता जबर्जस्ती ढंगले स्थापित हुँदैछ। किन ? जवाफ यिनै परिस्थितिभित्र खोजिनुपर्छ। राजनीतिक प्रणालीलाई दोष दिएर यसबाट कोही पनि उम्किन मिल्दैन। समस्या खेलको हैन, खेलाडीको हो। प्रणालीको हैन, व्यक्तिको हो। हाम्रो चरित्र र व्यवहारको हो। यसको सटिक व्याख्या कवि भूपी शेरचनको हामी शीर्षकको यो कविताले भन्दा सशक्त रूपमा सायदै कसैले गर्ला : हामी जतिसुकै माथि उठौं जतिसुकै यताउति दगुरौं जतिसुकै ठूलो स्वरमा गर्जौं तर, हामी फगत पानीको थोपा हौं पानीका निर्शलिया थोपा जो सूर्यद्वारा उचालिन्छौं र बादल बन्छौं, हावाको इसारामा यताउति दगुर्छौं र, आफूलाई गतिशील भन्ठान्छौं, अनि एकचोटी माथि पुगेपछि हामी आफ्नो धरतीलाई बिर्सिन्छौं र आफ्नो धरतीलाई खोलालाई बगरलाई उपेक्षपूर्वक पालिएका कुकुर झ्यालबाट गल्लीका कुकुरलाई हेरेर भुकेझैं हामी भुक्तछौं र, आफ्नो कुकुर भुकाइलाई गर्जन भन्ठान्छौं अनि अन्त्यमा एकदिन बर्सेर चकनाचुर हुन्छौं र, फेरि परिणत हुन्छौं पानीका थोपाहरूमा निर्बलिया थोपाहरूमा र, कुनै इनार, खाडल वा पोखरीमा कुहेर बिताउँछौं बाँकी जीवन। हामी आफूखुसी कहिल्यै मिल्न नसक्ने कसैले मिलाइदिनुपर्ने, हामी आफूखुसी कहिल्यै छुट्टिन नसक्ने कसैले छुट्ट्याइदिनुपर्ने, हामी आफूखुसी कहिल्यै अगाडि बढ्न नसक्ने कसैले पछाडिबाट हिर्काउनुपर्ने, हिँडाउनुपर्ने हामी रंगरोगन छुटेका, टुटेका, फुटेका पुरानो क्यारेमबोर्डका गोटी हौं।"
आगालागीबाट सङ्खुवासभामा एक घर जल्यो,"खाँदबारी : सङ्खुवासभाको खाँदबारी नगरपालिका९, ढुंगेधारामा एक घरमा आगालागी भएको छ। मंगलबार दिउँसो मोहनकुमार दलार्मी मगरको घरमा विद्युत सर्ट भएर आगालागि भएको जिल्ला प्रहरी कार्यालय सङ्खुवासभाका प्रहरी नायव उपरीक्षक लालध्वज सुवेदीले जानकारी दिए। दिउँसो १२ बजे तिर विद्युत् सर्ट भएर फुसको छानोमा आगो सल्किएपछि खाँदबारी नगरपालिकाको दमकल, नेपाल प्रहरी र स्थानीयले तत्काल आगो नियन्त्रण लिएका छन्। आगालागीबाट घरको फुसको छानो नष्ट भएपनि आगो नियन्त्रणमा आएका कारण खाद्यान्न, लत्ताकपडा लगायतका सामग्री भने सुरक्षित रहेका छन्। आगो निभाउने क्रममा प्रयोग भएको पानीका कारण घरभित्रका सामग्रीहरु भिजेर सामान्य क्षति भएको प्रहरीले जनाएको छ। आगालागीबाट करिब एक लाख भन्दा बढीको क्षती भएको उनले बताए।"
नवलपरासीमा राहतमा राजनीति: भागबन्डा नमिल्दा ५ पालिकाका गरिबको रकम खोसियो,"परासी : नवलपरासीका जनप्रतिनिधिहरूले राहतमा राजनीति गरेका छन्। राहतमा भएको राजनीतिले गरिबहरूका लागि आएको ४ करोड रुपैयाँ फिर्ता गएको छ। जनप्रतिनिधिहरूको राजनीतिक पूर्वाग्राहीले गर्दा जिल्लाका ५ पालिकाका गरिबहरूको राहत रकम हातबाट खोसिएको हो। जिल्लाका ७ पालिकामध्ये प्रतापपुर गाउँपालिकाले सबैलाई रकम वितरण गरेको छ। बर्दघाट नगरपालिकाले आधालाई मात्र रकम वितरण गरेको छ। बाँकी सबै पालिकाका गरिबहरूले पाउने रकम फिर्ता पठाइएको छ। जनप्रतिनिधिहरूबीच भएको राजनीतिक पूर्वाग्राही विवादले जिल्लाका करिब ३ हजार बढी गरिब जनता रकम पाउनबाट बञ्चित भएका हुन्। गरिबमाथि भएको यो राजनीतिबाट जनप्रतिनिधिहरू अहिले आलोचित भएका छन्। संघीय सरकारले कोरोना संक्रमणको समयमा कसैको पनि रोजगारी र आयस्रोत नभएका अति विपन्नलाई प्रतिपरिवार १० हजारका दरले जिल्लाका सात वटै पालिकामा रकम पठाएको थियो। गत कात्तिकमा वडा कार्यालयमार्फत विपन्न परिवारको पहिचान गरी निवेदन संकलन गर्न लगाइएको थियो। चुनाव आउन केही महिना बाँकी रहेको समयमा संकलन भएको निवेदनमाथि जनप्रतिनिधिहरूबीच आफ्ना कार्यकर्ता र सम्पन्न व्यक्तिको नाम राखेको भन्दै विवाद भएको थियो। जसका कारण रकम बाँड्न सकिएको थिएन। अहिले आएका जनप्रतिनिधिहरूले पनि आफ्ना कार्यकर्ता नपरेको देखेपछि अघिल्ला जनप्रतिनिधिले संकलन गरेको निवेदनउपरको बाँकी काम अघि नबढाएपछि गरिबहरू रकम पाउनबाट बञ्चित भएका हुन्। केही पालिकाका वडामा राहतमा जनप्रतिनिधिहरूले कोटा छुट्टाएर वितरण गर्ने सहमति गरेका थिए। तर कोटाको भागबण्डामा फेरि कुरा नमिलेपछि उनीहरू निकट कार्यकर्ताबीच झडप हुँदा सरावल गाउँपालिका५ मा १८ जना घाइते भएका थिए। राहत पाउने आसामा वडा कार्यालयमा निवेदन दिएका जनताले रकम फिर्ता पठाएको जानकारी पाएपछि उनीहरू निराश मात्र भएका छैनन् जनप्रतिनिधिहरूसँग आक्रोशितसमेत भएका छन्। कस्को कारणले रकम फिर्ता भएको हो? त्यसको स्पष्ट जवाफ दिनुपर्ने उनीहरूको माग छ। जिल्लामा कोरोना प्रभावित गरिबहरूलाई वितरण गर्न कुल पाँच करोड ३ लाख रुपैयाँ आएको थियो। जसमा प्रतापपुर र बर्दघाटले वितरण गरेको कुल १ करोड ११ लाख ५० हजार मात्र छ। बाँकी ३ करोड ९२ लाख ५० हजार जिल्लाबाट फिर्ता पठाइएको छ। विपन्नका लागि सरकारले कात्तिक महिनामा रकम पठाएको हो। वडा कार्यालयहरू मार्फत निवदेन संकलन गर्न केही समय लागेको र त्यसपछि चुनाव लागेकाले वितरण गर्न नसकिएको पालिका प्रमुखहरूले जनाएका छन्। चुनाव सकिएपछि आएका नयाँ जनप्रतिनिधिहरूले अघिल्ला जनप्रतिनिधिले आफ्ना कार्यकर्ता मात्र राखेको भन्दै विवाद निकालेपछि गरिब जनताको हातमा आएको पैसा फुत्किएको हो। रकम फिर्ता पठाउने पालिकाका जनप्रतिनिधिमा रामग्राम नगरपालिका, सुनवल नगरपालिका, पाल्हीनन्दन गाउँपालिका, सरावल गाउँपालिका र सुस्ता गाउँपालिकाका छन्। रकम फिर्ता गएपछि पालिका प्रमुख र अध्यक्षहरूले विभिन्न बहाना बनाएर वितरण गर्न नसेको भन्दै पन्छिन खोजेका छन्। रकम वितरण नहुँदा रामग्राम नगरपालिकाबाट ७ सय ७१ जना गरिब रकम पाउनबाट बञ्चित भएका छन्। यहाँ कुल ७७ लाख १० हजार रकम पठाइएको थियो। वितरण हुन नसक्दा सबै रकम फिर्ता पठाइएको प्रमुख प्रशासकीय अधिकृत राकेश पाण्डेले जानकारी दिए। सुनवल नगरपालिकाका ७ सय ७८ जना गरिबलाई वितरण गर्न आएको कुल ७७ लाख ८० हजार रुपैयाँ फिर्ता पठाइएको लेखा अधिकृत बृहस्पती घिमिरेले बताए। सरावल गाउँपालिकाका ७ सय १४ जनाका लागि आएको कुल ७१ लाख ४० हजार रुपैयाँ वितरण हुन नसक्दा फिर्ता पठाइएको प्रमुख प्रशासकीय अधिकृत कृष्ण प्रसाद ज्ञवालीले बताए। पाल्हीनन्दन गाउँपालिकाका ६ सय ३० जना गरिबका लागि आएको कुल ६३ लाख रुपैयाँ वितरण हुन नसक्दा फिर्ता पठाइएको प्रमुख प्रशासकीय अधिकृत श्रीप्रसाद गौतमले बताए। विपन्न सबैलाई रकम वितरण गरेको प्रतापपुर गाउँपालिकामा भने दोस्रो चरणको निर्वाचन हुनु अघि नै रकम वितरण गरेको प्रमुख प्रशासकीय अधिकृत चिरञ्जिवी घिमिरेले बताए। विपन्नका लागि प्रतापुरमा कुल ७३ लाख २० हजार रुपैयाँ रकम आएको थियो। जसमा मापदण्डअनुसार परेका ६ सय ९५ जनालाई १० हजारका दरले ६९ लाख ५० हजार वितरण गरिएको उनले जानकारी दिए। सुस्ता गाउँपालिकाका ६ सय ९० जनाका लागि कुल ६९ लाख रकम आएको थियो। लामो समयसम्म परेका निवेदन उपर निर्णय हुन नसक्दा अन्तिम समयमा रकम वितरण गर्न नसकिएको प्रमुख प्रशासकीय अधिकृत बुद्ध प्रकाश पौडेलले बताए। बर्दघाट नगरपालिकामा ८ सय २० जनाका लागि कुल ८२ लाख रकम आएको थियो। जसमा ४ सय २० जनालाई कुल ४२ लाख वितरण गरिएको प्रमुख प्रशासकीय अधिकृत मेघनाथ पाध्याले जानकारी दिए। बाँकी रकम फिर्ता पठाइएको छ। मापदण्डअनुसार नआएकाले रकम वितरण गर्न नसक्दा फिर्ता गएको उनको भनाइ छ। रकम वितरण गर्न नसक्नुमा समय अभाव र मापदण्ड नपुगेको सबैजसो पालिका प्रमुखहरूले दाबी गरेका छन्। रामग्राम नगरपालिकाका प्रमुख धनपत यादवले वडाले समयमा निवदेन नपठाएको र मापदण्ड विपरीत रहेकाले वितरण गर्न नसकिएको बताए। 'धेरै निवेदनहरू मापदण्डअनुसार थिएनन्। प्रकृया पुर्याएर छानविन गर्न समय अभाव भयो। त्यसैले वितरण गर्न सकेनौं।' नगर प्रमुख यादवले भने। पूर्वाग्राही ढंगले काम नगरेको उनको दाबी छ। पाल्हीन्नदन गाउँपालिकाका अध्यक्ष बैजु प्रसाद गुप्ताले पुराना वडाध्यक्षहरूले संकलन गरेको निवदेनमाथि नयाँ आएका वडाध्यक्षहरूले परिमार्जन गर्नुपर्छ भनेपछि छानविन गर्न समस्याहुँदा रकम फिर्ता गएको बताए। सुस्ता गाउँपालिकाका अध्यक्ष टेक नारायण उपाध्यायले धेरै निवेदन मापदण्ड विपरीत आएकाले वितरण गर्न नसकेको बताए। 'केही निवेदन उपर उजुरी आए। निवेदन हेर्दा सम्पन्न व्यक्ति पनि देखियो। त्यसलाई छानविन गर्दा समय पुगेन र रकम फिर्ता पठाउनु पर्ने बाध्यता आयो', उपाध्यायले भने। सरावल गाउँपालिकाका अध्यक्ष सुखाडी प्रसाद चौधरीले पुराना जनप्रतिनिधिहरूले चुनाव लक्षित गरी व्यक्तिहरूको निवेदन संकलन गरेकाले विवाद उत्पन्न हुँदा रकम वितरण गर्न नसकिएको बताए।"
राष्ट्रिय आवश्यकतालाई परिपूर्ति गर्ने गरी विकास निर्माणको खाँचो छ : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले राष्ट्रिय आवश्यकतालाई परिपूर्ति गर्ने गरी विकास निर्माणको खाँचो रहेको बताएका छन्। नेपाल इन्जिनियर्स एशोसिएशनद्वारा आज राजधानीमा आयोजित ६०औँ इन्जिनियर दिवस समारोहलाई सम्बोधन गर्दै प्रधानमन्त्री देउवाले देशलाई समृद्ध बनाउन सडक, पुल, पुलेसा, नहर जलविद्युत् आयोजना तथा सूचना र प्रविधिको विकासको आवश्यकता रहेको बताए। प्रधानमन्त्री देउवाले लागत किफायती, गुणस्तरीय र वातावरणमैत्री पूर्वाधार निर्माण गर्नुनै नयाँ नेपालको आधारशिला भएकाले त्यसतर्फ ध्यान दिनुपर्नेमा जोड दिए। उनले मुलुकको वर्तमान आवश्यकतालाई मध्यनजर गरी इन्जिनियरहरुले दिगो, वातावरणमैत्री र जनताको जीवनयापनमा गुणस्तर वृद्धि हुने गरी कार्य गर्न आवश्यक भएको बताए। नवीनतम विज्ञान र प्रविधिलाई देश सुहाउँदो हुने गरी आवश्यक पूर्वाधार निर्माणका माध्यमबाट देशलाई समृद्ध बनाउन इन्जिनियनरहरू आगामी समयमा थप क्रियाशील हुनुपर्ने आवश्यकता रहेको प्रधानमन्त्री देउवाको भनाइ थियो। प्रधानमन्त्री देउवाले राष्ट्रिय विकास र आर्थिक समृद्धिको बाटो कोर्न, जनताको आवश्यकता, चाहना र विश्वको अनुभव तथा रोजाइको परिकल्पनाअनुसारको विकास निर्माणमा अग्रणी भूमिका निर्वाह गर्दै आएका इन्जिनियरहरुको आधुनिक राष्ट्र निर्माणमा योगदान रहेको पनि उल्लेख गरे। उनले इन्जिनियरलाई थप क्षमतावान बनाउनका लागि सम्बन्धित मन्त्रालयसँग छलफल गरेर आवश्यक सहयोग गर्न सरकार तयार रहेको बताए। उनले पेशागत र व्यावसायिक मर्यादालाई कायम राख्न इन्जिनियरलाई अनुरोध पनि गरेका छन्। प्रधानमन्त्री देउवाले इन्जिनियरहरुले मुलुकको विकास निर्माणमा पुर्याएको योगदानको प्रशंसा गरे। उनले इन्जिनियर विकास निर्माणका अभियन्ता र परिवर्तनका संवाहक भएको बताए। रासस"
मिथिलाञ्चलमा मधुश्रावणीको रौनक,"जनकपुरधाम : मिथिलाञ्चलका लोक पर्वहरूमध्ये निकै चर्चित मधुश्रावणी पर्व सोमबारदेखि विधिवत रुपमा सुरु भएको छ। यो पर्वको रौनकता र यसको प्रसिद्धि नवविवाहित दम्पत्तिसँग जोडिएको हुनाले यसलाई प्रेम र सामिप्यताको पर्वका रुपमा पनि मनाउने गरिन्छ। मधुश्रावणी पर्वका गीतहरूले अहिले मिथिला गुञ्जायमान बन्ने गरेको छ। श्रीमान्को दीर्घायु र अटल प्रेमको कामना गर्दै यो पर्व मिथिलाञ्चलमा १५ दिनसम्म मनाइने गरिन्छ। मिथिलामा साउन महिनालाई मधुमासका रुपमा मनाउने गरिन्छ। मधुश्रावणी पर्व विशेषगरी ब्राह्मण, भूमिहार, कायस्थ र सोनार जातिले मनाउने गर्छन्। यस पर्वमा मैथिली समाज अनुसार प्रक्रियागत विभिन्न विधि विधानहरू गर्ने गरिन्छ। पर्व अवधिभर विवाहिताले माइती पक्षबाट पठाइएको अन्नलगायतका खानपान खाने गर्छन्। विवाहितालाई माइती पक्षले माटोको सर्प (विषहरा) बनाएर पूजाका निम्ति पठाउने गर्छन्। श्रावण कृष्ण पञ्चमी तिथिबाट सुरु हुने यो पर्व श्रावण शुक्ल तृतीया तिथिमा सम्पन्न हुन्छ। मधुश्रावणी पर्वको सबैभन्दा विशिष्ट पक्ष नयाँ दुलहीले पूर्णश्रृंगार गरी समूहमा फूललोढी (फूलटिप्न जानु) गर्ने प्रक्रिया हो। दुलहीझैं सजिएर फूल टिप्दै टोलटोलमा घुम्ने नवविवाहिताहरूले निकै मधुर लोकगीतहरू गाउँदा टोल गुञ्जायमान हुने गर्छ। सखी फूल लोढ चलु फुलबरिया ! सीता के सँग सहेलिया !! कियो बेली फूल लोढे, चमेली फूल लोढे ! कियो लोढेला अरुहलके कलिया ! सीता के सँग सहेलिया !! यसरी टिपेको फूललाई बाँसको डालामा सजाएर घरमा ल्याएपछि त्यसको भोलिपल्ट त्यही फूलले विषहराको पूजापाठ गर्ने गरिन्छ। यो प्रक्रिया निरन्तर १५ दिनसम्म चल्छ। यस क्रममा नवविवाहिताहरूलाई भगवान शिवको विशेष कथाहरू सुनाउने गरिन्छ। यस दिनमा नवविवाहिताहरूले पूजा गरी गणेश, चनाइ, माटो एवं गाई गोबरले बनेको विषहरा र गौरी महादेवको विशेष पूजा गरेर महिला पुजारीबाट कथा सुन्ने गर्छन्। यस अवसरमा सुनाइने कथाहरूमा सफल दाम्पत्य जीवनका लागि अपनाउनु पर्ने व्यवहार, संयमता र प्रेमका कुराहरू सिकाउने गरिन्छ। पर्वको सुरु र अन्तिम दिनमा व्रतालुले परिवारका मान्यजनहरूलाई अन्कुरी (भिजाएको चना) बाँड्ने चलन छ। पर्वको अन्तिम दिन पूजाका क्रममा नवदुलहीको खुट्टामा तातो बत्तीले डाम्ने प्रचलन छ। तर, पछिल्लो समय यस प्रथाको निकै विरोध हुन थालेपछि यसलाई परिमार्जित गरेर चिसो बत्तीले डाम्ने गरिन्छ।"
स्वच्छ र समृद्ध राष्ट्रका लागि खेलकुदको भूमिका महत्वपूर्ण : खेलकुदमन्त्री,काठमाडौं : युवा तथा खेलकुदमन्त्री महेश्वरजङ्ग गहतराजले खेल जित्नको लागि मात्र नभई स्वास्थ्यको दृष्टिकोणले पनि उत्तिकै महत्वपूर्ण हुने बताएका छन्। नेपाल खेलकुद पत्रकार मञ्च (एनएसजेएफ) र अन्नपूर्ण ब्रसेल्स क्लबबीच मंगलबार भएको मैत्रीपूर्ण फुटसल खेलको उद्घाटन गर्दै मन्त्री गहतराजले शारीरिक वृद्धि विकासका लागि खेलकुदको महत्व रहेको बताएको छ। उनले नेपाली खेलकुदलाई वैज्ञानिक तवरले कसरी अगाडि बढाउन सकिन्छ भन्ने विषयमा छलफल भइरहेको बताए। स्वच्छ र समृद्ध राष्ट्रका लागि खेलकुदको भूमिका महत्वपूर्ण रहने उनको भनाइ छ। सातदोबाटोको च्यासलस्थित नेसनल स्पोर्ट्स सेन्टरमा आज सम्पन्न मैत्रीपूर्ण खेलमा खेलकुद पत्रकार मञ्चले अन्नपूर्ण ब्रसेल्सलाई ५४ गोल अन्तरले पराजित गर्दै विजयी भयो । उक्त खेलमा अन्नपूर्ण ब्रसेल्स क्लबले दुई पटक अग्रता लिएको थियो । मञ्चको जितमा वासु अवाल र दिल तामाङले समान दुईदुई गोल गरे भने अभिनव जोशीले एक गोल थपे । यता अन्नपूर्णका लागि भने सन्तोष खड्काले दुई गोल गर्दा नीराजन श्रेष्ठ र नरेश खड्काले ११ गोल थपे । विजेता टोलीलाई नेपाली राष्ट्रिय फुटबल टोलीका पूर्वसदस्य एवं प्रशिक्षक राजुकाजी शाक्यले ट्रफी तथा मेडल प्रदान गरे। मञ्चका अध्यक्ष देवेन्द्र सुवेदीले विदेशमा बसेर नेपाली हिमालको पहिचानसहित खेलकुद क्षेत्रमा योगदान गर्दै आएकोमा क्लबका सम्पूर्ण सदस्यको प्रशंसा गरे। अन्नपूर्ण ब्रसेल्स क्लबका कोषाध्यक्ष तथा टोलीका कप्तान सन्तोष खड्काले नेपाली खेलकुदप्रति आफूहरू सदैव नजिक रहेको र विदेशमा पनि विभिन्न खेलकुद गतिविधिमार्फत आफ्ना देशका जनतालाई जोड्ने काम गरेको उल्लेख गरे। सन् २०१० देखि स्थापित यो क्लबले फुटबल र म्याराथन प्रतियोगिता पनि आयोजना गर्दै आएको छ । यो क्लब बेल्जियम रोयल फुटबल फेडेरेसनमा पनि दर्ता रहेको क्लबका कप्तान सन्तोष खड्काले जानकारी दिए।
वीरगन्ज महानगरपालिकामा ४५ प्रतिशत भन्दा बढी राजस्व संकलन,वीरगन्ज : वीरगन्ज महानगरपालिकाले अघिल्लो आर्थिक वर्षको तुलनामा गत आवमा ४५ प्रतिशत भन्दा बढी राजस्व संकलन गरेको छ। आर्थिक वर्ष २०७७७८ मा महानगरपालिकाले संकलन गरेको राजस्वको तुलनामा आव २०७८७९ मा ३० करोड ५६ लाखभन्दा बढी राजस्व संकलन गर्न सफल भएको हो। अघिल्लो आवमा महानगरपालिकाले रु ६६ करोड ८८ लाख ९४ हजार राजस्व संकलन गरेकामा आर्थिक वर्ष २०७८७९मा कार्यालयले रु ९७ करोड ४५ लाख ८३ हजार राजश्व संकलन गरेको छ। यो अघिल्लो आवको तुलनामा ४५७० प्रतिशत बढी हो। महानगरपालिकाले गत आवमा सबैभन्दा बढी घर जग्गा रजिष्ट्रेशन दस्तुरबाट राजस्व संकलन गरेको छ। अघिल्लो आवमा रु २० करोड ९९ लाख २३ हजार संकलन भएकोमा गत आवमा २५ करोड २४ लाख ३५ हजार बढी अर्थात ४६ करोड २३ लाख ५९ हजार संकलन भएको छ। त्यसै महानगरपालिकाले सम्पत्ति करमा गत आवमा १२ प्रतिशत बढी राजस्व संकलन गरेको छ। अघिल्लो आवमा कार्यालयले १५ करोड २१ लाख ८७ हजार रुपैयाँ राजस्व संकलन गरेकोमा गत आवमा एक करोड ८६ लाख ५२ हजार बढी अर्थात १७ करोड ८ लाख ३९ हजार राजस्व संकलन गरेको महानगरपालिका राजस्व शाखाका प्रमुख राजकृष्ण ताम्राकारले जानकारी दिए।
प्रचण्ड र बाबुरामबीच भेटवार्ता,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र पूर्वप्रधानमन्त्री डा बाबुराम भट्टराईबीच भेटवार्ता भएको छ। मंगलबार दिउँसो सिंहदरबारस्थित माओवादी संसदीय दलको कार्यालयमा अध्यक्ष प्रचण्ड र भट्टराईबीच करिब एक घन्टा लामो छलफल भएको प्रचण्डको सचिवालयले जनाएको छ। भेटवार्तामा प्रचण्डको भारत भ्रमण, समाजवादी केन्द्रको गठन, आगामी निर्वाचन र समसामयिक विषयमा छलफल भएको प्रचण्डको स्वकीय सचिव रमेश मल्लले अन्नपूर्णलाई जानकारी दिए। उनले भने,' अध्यक्ष र बाबुराम भट्टराईबीच करिब १ घन्टा लामो छलफल भयो। छलफल सकारात्मक भएको छ।' पार्टी फुटाउने प्रयास गरेको भन्दै जनता समाजवादी पार्टीका अध्यक्ष उपेन्द्र यादव समूहले डाभट्टराईलाई कारबाही गरेको छ। हाल उनी पार्टी पुनर्गठनको तयारीमा जुटेका छन्।"
श्रीलंकामा नयाँ राष्ट्रपतिका लागि आज उम्मेदवारी दर्ता,"कोलम्बो : श्रीलंकाका राष्ट्रपति गोटाबाया राजापाक्षेले राजीनामा दिएपछि नयाँ राष्ट्रपतिका लागि मंगलबार संसदमा मनोनयन हुँदैछ। गत हप्ता आर्थिक संकट विरुद्धको भीषण प्रदर्शनपछि गोटाबाया देश छोडेर भागेका थिए। बुधबार सांसदहरूले नयाँ राष्ट्रपति चयनको लागि मतदान गर्ने छन्। कार्यवाहक राष्ट्रपति रनिल विक्रमासिङ्घेलाई सत्तारुढ श्रीलंका पिपुल्स फ्रन्टको समर्थन रहेकोले उनी यो अरुभन्दा बलियो देखिएका छन्। ट्रेड युनियनहरूले भने रनिल विक्रमासिंघेको राजपाक्षे परिवारसँग घनिष्ट सम्बन्ध भएकाले उनको मनोनयनको विरोध गर्ने बताएका छन्। श्रीलंकाका प्रमुख विपक्षी नेता सजिथ प्रेमदासाले राष्ट्रपतिको उम्मेदवारीबाट आफ्नो नाम फिर्ता लिने बताएका छन्। उनले केही दिनअघि मात्र उनले राष्ट्रपति पदमा उम्मेदवारी दिने बताएका थिए। एसजेबी पार्टीका नेता सजिथ प्रेमदासालेले ट्विटमा लेखेका छन्, 'देशको हितका लागि म राष्ट्रपति पदको उम्मेदवारी फिर्ता लिन्छु। हाम्रो गठबन्धन र हाम्रा सहयोगीहरूले सांसद दलास अलापेरुमालाई विजयी गराउन कडा मेहनत गर्नेछन्।' बीबीसी"
दैलेख सुर्खेत सडकमा तीन वर्षपछि पुन: टाइमकार्ड लागु,"दैलेख : दैलेखबाट कर्णाली प्रदेशको राजधानी वीरेन्द्रनगर सुर्खेत जोड्ने सडकमा टाइमकार्ड लागु गरिएको छ। दैलेख सुर्खेत सडकखण्डमा पटकपटक टाइम कार्डको नियम लागु गरिँदै आएको छ। केही महिनासम्म टाइमकार्डको नियम लागु हुने र हट्ने गरेको छ। बीचैमा अलपत्र परेको टाइमकार्ड नियम पुन: लागू गरिएको हो। यसअघि २०७६ मंसिर २२ गतेबाट टाइम कार्डको नियम लागु गरिएको थियो। जिल्ला प्रहरी कार्यालय दैलेखका तत्कालीन प्रहरी नायब उपरीक्षक हरिबहादुर ओलीको पालामा सुरुवात गरिएको टाइमकार्डको नियम केही महिना चलेको थियो। लामो समयदेखि कार्यान्वयनमा नआएको टाइमकार्डको नियम सोमबारदेखि पुन: कार्यान्वयनमा ल्याइएको हो। तिव्र गतिमा हुने सवारी दुर्घटना न्युनिकरण गर्न टाइम कार्ड लागु गरिको जिल्ला प्रहरी कार्यालय दैलेखका प्रहरी नायव उपरीक्षक भुवनेश्वर प्रसाद शाहले बताए। नारायण नगरपालिका१ स्थित दैलेखसुर्खेत सडक खण्डको अस्थायी बस बिसौनीमा एक कार्यक्रमबीच चालक र सहचालकहरूलाई टाइम कार्ड वितरण गरी कार्यन्वयनमा ल्याइएको उनले बताए। जिल्लाको विभिन्न स्थानमा तिव्र गतिको कारण हुने सवारी दुर्घटना्लाई न्युनिकरण गर्ने उद्देश्यले टाइमकार्ड नियम लागु गरिएको उनको भनाइ छ। संविधानसभा सदस्य एवं कर्णाली प्रदेश सरकारका पुर्व मन्त्री अम्मरबहादुर थापा, नारायण नगरपालिका प्रमुख लोमन शर्मा र प्रमुख जिल्ला अधिकारी हरि प्याकुरेललगायतको सहभागितामा टाइमकार्डको नियम शुभारम्भ गरिएको छ।"
महाराजगञ्जमा भूकम्प प्रतिरोधी लक्जरी अपार्टमेन्ट बन्दै,"काठमाडौं : काठमाडौंको महाराजगञ्जमा भूकम्प प्रतिरोधी अपार्टमेन्ट निर्माण हुने भएको छ। भूकम्प गएको ७ वर्षपछि करिब ६ अर्बको लगानीमा नयाँ अपार्टमेन्ट निर्माण गर्न लागिएको हो। अपार्टमेन्ट निर्माण कम्पनी कर्मा ग्रुपले यसअघि बनेका अपार्टमेन्टको भन्दा फरक प्रविधि प्रयोग गरेर निर्माण गर्ने बताएको छ। पार्क भ्युबाट २ किलोमिटरभन्दा कम दूरीमा १५ तले टावर कर्मा रेसिडेन्सी निर्माण गर्न लागेको कम्पनीले जनाएको छ। अपार्टमेन्टहरू सुरक्षित र सुविधा सम्पन्न हुने कम्पनीको दाबी छ। व्यवसायी कर्मा तेन्जिङको लगानीमा निर्माण हुन लागेको अपार्टमेन्ट ३ वर्षमा सकिने छ। २०७२ सालको भूकम्पपछि बन्न लागेको यो अपार्टमेन्ट भूकम्प प्रतिरोधि पहिलो अपार्टमेन्ट भवन बन्ने कम्पनीको दाबी छ। २ र ३ बीएचके अपार्टमेन्ट रहने कर्मा रेसिडेन्सीमा प्राइभेट गार्डेनको समेत सुविधा उपलब्ध हुनेछ। यस्तै हरेक समयमा चौबिसै घण्टा तातोपानी, विद्युतको सुविधा, २४० भन्दा बढी सवारी साधन पार्किङ स्पेस, हाइस्पिड इलेभेटर, स्वीमिङ पुल, जिम, साउना, जगिङ ट्रयाक, मेडिटेशन, योगा र बालबालिकाका लागि खेल्ने क्षेत्रका साथै मन्दिरलगायतका सुविधा पनि रहने कम्पनीले जनाएको छ। त्यस्तै निर्माणको जिम्मेवारी पाएको ए वान बिल्डर्सका अध्यक्ष भक्त लामाले करिब १२ रोपनी क्षेत्रफलमा फैलिने अपार्टमेन्टले ६ रोपनी मात्रै जग्गा ओगट्ने बताए। नियम अनुसार ४० प्रतिशत अतिरिक्त जग्गा हुनुपर्नेमा यो भवनले ४२ प्रतिशत अतिरिक्त जग्गा छाड्ने उनको भनाइ छ। अबको १८ महिनामा संरचना निर्माणको काम सकिने र बाँकी १८ महिनामा इन्टेरियर डिजाइनको काम पूरा गर्ने कर्माको योजना छ। अपार्टमेन्ट तीनवटा बिल्डिङमा निर्माण हुनेछ। प्रत्येक भवनमा २ तला बेसमेन्टमा पार्किङ हुनेछ भने बाँकी १२ तलामा अपार्टमेन्ट र एक तलामा अन्य सुविधागरी १५ तलाको हुनेछ। भवनमा १६२ युनिट अपार्टमेन्ट हुनेछन्।"
निर्वाचनमा हटेन लैंगिक विभेद,"काठमाडौं : स्थानीय तह निर्वाचनमा लैंगिक हिंसाका घटना न्यून भए पनि महिलामाथिका विभेद भने बढेको पाइएको छ। काठमाडौंमा सोमबार निर्वाचन पर्यवेक्षणसम्बन्धी रिपोर्ट सार्वजनिक गरिएको छ। जसमा स्थानीय निर्वाचनका बेलामा भएका द्वन्द्व मतदाताका कारण नभई पार्टी प्रतिनिधिका कारण भएको उल्लेख छ। शान्ति, न्याय र लोकतन्त्रका लागि समावेशी महिला सञ्जाल संकल्प, महिला गैरसरकारी संस्था, महासंघ र राष्ट्रिय निर्वाचन पर्यवेक्षण समिति (नियोक)ले पर्यवेक्षणको रिपोर्ट सार्वजनिक गरेको हो। रिपोर्ट सार्वजनिक गर्दै प्रमुख निर्वाचन आयुक्त दिनेशकुमार थपलियाले स्थानीय निर्वाचन स्वच्छ, स्वतन्त्र, निस्पक्ष भयरहित वातावरणमा भएको बताए। निर्वाचनसँग सम्बन्धी सम्पूर्ण सरोकारवालाले यसलाई ऐतिहासिक सफलताको रूपमा लिनुपर्ने उनले बताए। राष्ट्रिय महिला आयोग अध्यक्ष कमला पराजुलीले सबै पदमा समानुपातिक समावेशी ढंगको उम्मेदवारी हुनुपर्छ भन्दै आयोगले निर्वाचनपूर्व पनि सम्बन्धित पक्षमा ध्यानाकर्षण गराएको बताइन्। संकल्पका तर्फबाट वरिष्ठ उपाध्यक्ष शोभा बस्नेतले र नियोकका तर्फबाट महासचिव देवीका तिमिल्सिनाले निर्वाचन पर्यवेक्षणको रिपोर्टको प्रस्तुति गरेका थिए। मानवअधिकार आयोगकी सदस्य लीली थापाले नागरिकता नभएका कारण स्थानीय निर्वाचनमा धेरैजसोले भोट हाल्न नपाएकाले नागरिकता बनाउनेतर्फ पनि पहल गर्नुपर्ने बताइन्। स्थानीय निर्वाचनमा गठबन्धनका कारणले महिलाको उम्मेदवारी घटेका उनको भनाइ छ। उनले आगामी चुनावलाई मानव अधिकार र लैंगिकताको दृष्टिकोणले हेरिनेछ भनी आशा व्यक्त गरिन्।"
"सुनचाँदीको मूल्य घट्यो, कतिमा हुँदैछ कारोबार?",काठमाडौं : नेपाली बजारमा सुनको मूल्य घटेको छ। मंगलबार सुन प्रतितोला २०० रुपैयाँले घटेको हो। नेपाल सुनचाँदी व्यवसायी महासंघका अनुसार आज छापावाल सुन प्रतितोला ९३ हजार ८०० कायम गरिएको छ। यस्तै तेजाबी सुन प्रतितोला ९३ हजार ३०० रुपैयाँमा झरेको छ। सुनको मूल्य सस्तिएसँगै चाँदीको मूल्य पनि घटेको छ। आज चाँदीको मूल्य प्रतितोला ५ रुपैयाँले घटेर प्रतितोला ११ सय ६० रुपैयाँमा कारोबार भइरहेको छ।
"सेयर बजारमा दोहोरो अंकको वृद्धि, दुई अर्बमाथिको कारोबार","काठमाडौं : धितोपत्र कारोबार हुने तेस्रो दिन आज सेयर बजारमा हरियाली छाएको छ। नेप्से परिसूचक १६२० अंकले बढेर २०४५६३ विन्दुमा बन्द भएको छ। नेप्से बढेसँगै कारोबार रकम पनि सोमबारको तुलनामा बढेको छ। यसदिन २१३ कम्पनीको ५७ लाख १३ हजार २४८ कित्ता सेयर २ अर्ब २९ करोड ९३ लाख १६ हजार ३२६ रुपैयाँमा खरिदबिक्री भयो। यसअघि दुई कारोबार दिन आइतबार र सोमबार नेप्से परिसूचक क्रमश : १९३ र १८०३ अंकले बढेको थियो। सोमबार १ अर्ब ३१ करोड २९ लाख र आइतबार १ अर्ब २३ करोड २४ लाख रुपैयाँ बराबरको सेयर कारोबार भएको थियो। आज सेन्सेटिभ इन्डेक्स २८० अंकले बढेर ३९१५६ विन्दुमा अडिएको छ। दोहोरो अंकले बढेको सेयर बजारमा आज कुनै पनि कम्पनीको सेयर सकारात्मक सर्किट लेभलमा कारोबार भएन। इमर्जिङ नेपालको ८०१ प्रतिशतले सेयर मूल्य बढ्यो। कारोबार रकमका आधारमा यसदिन शिवम् सिमेन्ट्स शीर्षस्थानमा रह्यो। सो कम्पनीको १५ करोड बढीको सेयर कारोबार भयो। यस्तै, १० करोड बढीको कारोबार गरी एभरेष्ट बैंक दोस्रो स्थानमा रह्यो। कारोबारमा आएका १३ वटै समूहको सूचक बढेको छ। यसदिन फाइनान्स समूहको सूचक सर्वाधिक २७ प्रतिशतले बढ्यो। ट्रेडिङ, होटल्स एन्ड टुरिजम,डेभलपमेन्ट बैंक,मनु एन्ड प्रो र माइक्रोफाइनान्स समूहको सूचक १ प्रतिशत बढीले उकालो लाग्यो।"
१६ लाखमा बनेको बर्थिङ सेन्टर भवन बेवारिसे,"बझाङ : बाढीले क्षति पुर्याएको बर्थिङ सेन्टर भवन बेवारिसे बनेको छ। जयपृथ्वी नगरपालिका६ मा रहेको २ कोठे बर्थिङ सेन्टर भवन गत असोज ३१ गते आएको बाढीले क्षति पुर्याएपछि मर्मत नहुँदा बेवारिसे बनेको हो। सुदूरपश्चिम प्रदेश सरकारको १६ लाख लागतमा निर्माण भएको उक्त भवनको छानामा गत असोज ३१ गते आएको बाढीले क्षति पुर्याएको थियो। २०७६ साल जेठ महिनामा निर्माण सम्पन्न भएको यो बर्थिङ सेन्टरमा अहिलेसम्म कुनै पनि स्रोत साधन नभएको र कर्मचारी पनि नभएको स्थानीय गोविन्दबहादुर सिंहले बताए। २०७६ सालमा भएको र कर्मचारी, आवश्यक सामग्रीको व्यवस्थापन गर्न नपाउँदै बाढीले क्षति पुर्याएपछि अलपत्र परेको निवर्तमान वडाध्यक्ष नरेन्द्रबहादुर सिंहले स्वीकार गरे। उनले भने, '२०७६ साल जेठमा प्रदेश सरकारको सहयोगमा दुई कोठे बर्थिङ् सेन्टर भवन बनेको हो। गत वर्ष असोज ३१ गते बाढीले बर्थिङ् सेन्टरको छानामा बाढीले क्षति पुर्याएको थियो। त्यसपछि मैले प्रधानमन्त्री स्वरोजगार कार्यक्रमबाट वरिपरि सरसफाइ र घेरबार मर्मत गरेको हुँ। अहिले नगरपालिका र वडाले वास्तै गरेनन्।' यता नवनिर्वाचित वडाध्यक्ष नरेन्द्रबहादुर सिंह उक्त क्षतिग्रस्त बर्थिङ् सेन्टरका लागि भनेर बजेट नछुट्याइएको तर सबै स्वास्थ्य संस्थाका लागि बजेट छुट्याइएकाले अलिकति त्यहीँबाट मिलाएर मर्मत गर्ने बताउँछन्। बर्थिङ् सेन्टर नजिकै आधारभूत स्वास्थ्य केन्द्र र केही तल जिल्ला अस्पताल भएकाले त्यति आवश्यक नभएको आशय निवर्तमान वडाध्यक्ष सिंहको छ। नेपालको संविधानले स्वास्थ्यलाई मौलिक हकको रूपमा परिभाषित गरेको छ। संविधानको धारा ३५ (१) मा प्रत्येक नागरिकलाई आधारभूत स्वास्थ्य सेवा निःशुल्क पाउने र आकस्मिक स्वास्थ्य सेवाबाट वञ्चित नगरिने उल्लेख छ। यो हक कार्यान्वयनका लागि विभिन्न ऐननियम लागू भएका छन्। तिनैमध्येको एक होसुरक्षित मातृत्व तथा प्रजनन् स्वास्थ्य अधिकार ऐन२०७५ उक्त ऐनको दफा ५ र ६ मा गर्भवती सेवा प्राप्त गर्ने र प्रसूति सेवा दिनुपर्ने व्यवस्था छ। तर, ऐनको व्यवस्था कार्यान्वय गर्न सरकारले अहिलेसम्म पनि आवश्यक संरचना र जनशक्ति तयार गर्न सकेको छैन। अर्कोतर्फ प्रसूति सेवालाई व्यवस्थित बनाउँदै बाल तथा मातृ मृत्यदर घटाउन संस्थागत प्रसूति सेवालाई सन् २०३० सम्ममा ९० प्रतिशत पुर्याउने सरकारको लक्ष्य छ। सोही लक्ष्यअनुरूप एक दशक अघिदेखि नै हरेक स्वास्थ्य संस्थामा बर्थिङ सेन्टर पुर्याउन प्रयास भइरहेको छ। तर, बझाङमा भने बर्थिङ सेन्टरहरुको अवस्था दयनीय छ। बर्थिङ सेन्टरबारे स्थानीय नै अनविज्ञ जयपृथ्वी नगरपालिका ६ नौरामा बर्थिङ सेन्टर आवश्यक नै नभएको स्थानीय ज्ञानबहादुर खत्रीले बताए। नजिकै जिल्ला अस्पताल र स्वास्थ्य चौकी भएकाले त्यहाँ बर्थिङ् सेन्टर निर्माणको कुनै औचित्य नभएको र प्रदेश सरकारले कार्यकर्ता पाल्न रकम छुट्याएको खत्रीको भनाइ छ। उनले भने, 'मलाई त बर्थिङ सेन्टर निर्माण भएको छ, भन्ने पनि थाहा थिएन। बाढीले क्षति गरेपछि बर्थिङ सेन्टरमा क्षति गर्यो भनेर अरुले कुरा गरेको सुन्या हुँ।' जिल्लाभरका बर्थिङ् सेन्टरको अवस्था दयनीय बझाङका विभिन्न स्थानीय तहमा पाँच वर्षमा ५६ वटा बर्थिङ सेन्टर निर्माण भएका छन्। स्वास्थ्य सेवाको पहुँचबाट टाढा रहेका र कम जनसङ्ख्या भएका ठाउँमा ११ वटा स्थानीय तहले बर्थिङ सेन्टर निर्माण गरेका भए पनि सेवा प्रवाह भने गरेको देखिदैन। थलारा गाउँपालिका र बुङ्गल नगरपालिकामा ६६ वटा, सुर्मा, छविसपाथीभेरा, मष्टा गाउँपालिका र जयपृथ्वी नगरपालिकामा ३३ वटा, साइपाल र खप्तडछान्ना गाउँपालिकामा ५५ वटा, तलकोट र दुर्गाथली गाउँपालिकामा ७७ वटा र वित्थडचिर गाउँपालिकामा ८ वटा गरी ११ वटा स्थानीय तहले जिल्लाभर ५६ वटा बर्थिङ सेन्टर निर्माण गरेका हुन्। केदारस्युँ गाउँपालिकामा स्थानीय तह हुनुभन्दा अगाडि नै बर्थिङ सेन्टर सञ्चालनमा आइसकेको थियो। स्थानीय तहका अनुसार पालिकाका वडालाई लक्षित गरेर बर्थिङ सेन्टर स्थापना भएका हुन्। पालिकाका स्वास्थ्य संयोजकका अनुसार जिल्लाका सबै पालिकामा बर्थिङ सेन्टर निर्माण भई सेवा समेत सञ्चालनमा ल्याए पनि सुर्मा गाउँपालिकामा भने भवनहरु निर्माण भै पालिकालाई हस्तान्तरण गरेको भएपनि संचालनमा ल्याउन नसकेको सुर्मा गाउँपालिकाका स्वास्थ्य संयोजक शिवराज बोहराले बताए। थलारा गाउँपालिकामा निर्माण भएका ६ वटा बर्थिङ सेन्टरबाट सेवा सुरु भएको भए पनि असोज ३१ गतेदेखि कार्तिक ३ गतेसम्म आएको बाढी पहिरोले बर्थिङ सेन्टरको भवन समेत बगाउदाँ पुनः निर्माण हुन नसकेको थलारा गाउपालिकाका सुचना अधिकारी प्रकाश भण्डारीले बताए।"
गाई पाल्नेलाई मासिक एक हजार,"परासी : नवलपरासीको रामग्राम नगरपालिका३ मा गाईपालन गर्ने किसानले मासिक एक हजार रूपैयाँ पाउने भएका छन्। वडा कार्यालयका अनुसार गाईको स्याहारसुसार गर्नका लागि मासिक एक हजार रूपैयाँ दिने निर्णय गरिएको छ। हिन्दुहरूको आस्थाका रूपमा रहेको गाई धेरैले पाल्न छाडेकाले त्यसलाई प्रोत्साहन गर्न रकम उपलब्ध गराउन लागिएको वडाअध्यक्ष उज्जवल न्यौपानेले बताए। उनी राप्रपाबाट नवनिर्वाचित वडाध्यक्ष हुन्। वडाले २० जनालाई रासन कार्डको व्यवस्था गर्न लागेको पनि उनले बताए। रासन कार्ड पाउनेमा पूर्ण अशक्त भएका ६ जना अपाङ्ग र १४ जना अति विपन्नका जेष्ठ नागरिक रहेका छन्। उनीहरूलाई मासिक रूपमा १ हजार बराबरको दाल, चामललगायतका खाद्य सामग्री उपलब्ध गराइने छ। कार्डको आधारमा उनीहरूले तोकिएको पसलमा गएर मासिक रूपमा खाद्य सामग्री लिन सक्ने अध्यक्ष न्यौपानेले जानकारी दिए। त्यसैगरी वडामा रहेका अति विपन्न परिवारलाई ग्यास चुल्हो उपलब्ध गराइनेछ। उपलब्ध गराइएको चुल्होमा वर्षको एक पटक वडाले निःशुल्क ग्यास भरिदिने न्यौपानेले बताए। त्यस्तै ५ जनाको समूह बनाएर आउने महिलाहरूलाई बाख्रा पालनका लागि ५० हजारका दरले आर्थिक सहयोग गरिने छ। वडालाई सफा र स्वच्छ बनाउने अभियानअन्तर्गत २ स्थानमा सार्वजनिक शौचालय निर्माण गर्न लागिएको छ। सदरमुकामको व्यस्त बजार क्षेत्रमा पर्ने उक्त वडा भएकाले पनि बाहिरबाट आउने सर्वसाधारणको सुविधाका लागि शौचालय निर्माण गर्न लागिएको न्यौपानेको भनाइ छ।"
जोरपाटीमा बोरिङ खन्दा लेदो माटोको फोहोरा,काठमाडौं : जोरपाटीमा बोरिङ खन्ने क्रममा लेदो माटो र पानीको फोहोरा निस्किएको छ। लेदो माटोसहितको पानीको फोहोरा घरभन्दा निकै माथिसम्म पुगेको प्रहरी वृत्त बौद्धले जनाएको छ। सोमबार बिहान १० बजेबाट निस्किएको फोहोरा हालसम्म रोकिएको छैन। प्रहरीका अनुसार सो ठाउँबाट ग्यास निस्किएको आशंकाले उक्त क्षेत्रमा आगो नबाल्न आग्रह गरिएको छ। यसको बारे अध्ययन गर्न प्रहरीले खानी विभागका अधिकारीहरुलाई बोलाएको बताएको छ।
अर्थ मन्त्रालयले दियो बजेटको अख्तियारी,"काठमाडौं : आर्थिक वर्ष सुरु भएसँगै सरकारले सम्बन्धित मन्त्रालय तथा निकायलाई बजेटको अख्तियारी दिएको छ। अख्तियारी, कार्यक्रम स्वीकृति तथा बजेट बाँडफाँट मन्त्रालयगत बजेट सूचना प्रणालीमा समावेश भएअनुसार गर्न पाउने अर्थ मन्त्रालयले जनाएको छ। अर्थ मन्त्रालयले समयमै अख्तियारी दिए पनि खर्च गर्ने प्रणालीमा भने सुधार ल्याउन सकेको छैन। अर्थविद् ज्ञानेन्द्र अधिकारीले अर्थ मन्त्रालयले साउन १ गते नै अख्तियारी दिए पनि खर्च गर्ने प्रणालीमा सुधार आउन नसकेको बताए। खर्च गर्ने प्रणालीमा सुधार ल्याउन आर्थिक वर्ष नै फेर्नुपर्ने देखिन्छ, अधिकारी भन्छन्,वैशाखदेखि नै नयाँ आर्थिक वर्ष सुरु गर्न सके पुँजीगत खर्च बढ्न सक्छ। अर्थ मन्त्रालयले पुँजीगत खर्च तथा व्यवस्था चालू खर्चमा रकमान्तरण गर्न नपाइने जनाएको छ। सार्वजनिक खर्चलाई प्रभावकारी बनाउन नीतिअनुरुप खर्च गर्न अर्थले भनेको छ। अर्थले समयमै बजेट खर्च गर्ने अख्तियारी र निकासा दिए पनि सम्बन्धित मन्त्रालय र विभागले आयोजनालाई समयमा नदिँदा पुँजीगत खर्च बर्सेनि प्रभावित हुने गरेको अर्थविद् अधिकारी बताउँछन्। सरकारले गत आर्थिक वर्ष २०७८७९ मा ९१४७ प्रतिशत खर्च गरेको छ। सरकारले असारमा अस्वभाविक रूपमा पुँजीगत बजेट खर्च गरेको छ। सुरुका ८ महिनामा खर्च हुन नसकेको बजेट असार महिनामा मात्रै खर्च भएको महालेखा नियन्त्रक कार्यालयको तथ्यांकले देखाउँछ। महालेखाको ५९औं प्रतिवेदनले पनि आर्थिक वर्ष २०७७७८ मा अघिल्लो ८ महिनामा खर्च गर्न नसकेको बजेट असारमा ह्वात्तै खर्च भएको देखाएको छ। यस वर्ष भने अर्थ मन्त्रालयका पदाधिकारीहरू समयमै बजेट खर्च हुनेमा ढुक्क छन्। अर्थ मन्त्रालयले पुँजीगत खर्च गर्ने कार्ययोजना र खर्च गराउने पदाधिकारीको नामसहित असोज मसान्तभित्र गर्न भनेको छ। यसका साथै पुँजीगत खर्च गर्नका लागि अनुगमनको व्यवस्था मिलाउनुपर्ने छ। सरकारले गत वर्ष विनियोजन गरेको ३ खर्ब ७८ अर्ब पुँजीगत बजेटमध्ये २ खर्ब १६ अर्ब मात्रै खर्च गर्न सकेको छ। यो ५७२३ प्रतिशत मात्रै हो। सरकारले यस वर्ष १५ खर्ब ६३ अर्ब बजेट विनियोजन गरेको छ। त्यसमध्ये यस वर्षका लागि सरकारले पुँजीगत बजेट ३ खर्ब ८० अर्ब विनियोजन गरेको छ। अर्थले कार्ययोजना बनाएर बोलपत्र, ठेक्का सम्झौता र काम सुरु गर्नुपर्ने समय तोकेर बजेट कार्यान्वयन गर्न भनेको छ। ठेक्का सम्झौता भएको १५ दिनभित्र काम सुरु गर्नुपर्ने अर्थ मन्त्रालयले भनेको छ। स्वीकृत आयोजनाको विस्तृत डिजाइन, लागत अनुमान साउन मसान्तभित्र स्वीकृत गरेर बोलपत्र आह्वान गर्नुपर्नेछ। असोज मसान्तभित्र ठेक्का सम्झौता गरी १५ दिनभित्र निर्माणका काम सुरु गर्नुपर्ने अर्थले जनाएको छ। भैपरी आउने चालू खर्च र भैपरी आउने पुँजीगत खर्च भने अर्थ मन्त्रालयबाट स्वीकृति गराउनुपर्ने अर्थले भनेको छ। वार्षिक स्वीकृत कार्यक्रम फागुनसम्म खर्च नभएमा र बाँकी अवधिमा पनि खर्च हुन नसक्ने देखिएमा चैत १५ गतेभित्र अनिवार्य समर्पण गर्न अर्थले निर्देशन जारी गरेको छ। अर्थले कार्यक्रम, आयोजना हस्तान्तरण र कार्यान्वयनमा सहज व्यवस्था गरिदिएको छ। अब सरकारले योजना छनोट गरेका कार्यक्रम प्रदेश तथा स्थानीय तहले कार्यान्वयन गर्ने व्यवस्था मिलाउन अर्थले भनेको छ। विषयगत मन्त्रालयले प्रदेश तथा स्थानीय तहमा कार्यान्वयन हुने सशर्त अनुदान, समपूरक अनुदान र विशेष अनुदान अन्तर्गत सञ्चालन हुने आयोजना तथा कार्यक्रमको अद्यावधिक अभिलेख राख्नुपर्ने छ। उक्त आयोजनामा थप रकम चाहिएमा प्रगतिको आधारमा सम्बन्धित मन्त्रालयले माग्न सक्ने व्यवस्था गरिएको छ। प्रदेश तथा स्थानीय तहले सशर्त अनुदानवापत हस्तान्तरण भएका योजना तथा कार्यक्रमको भौतिक प्रगति तथा खर्च भएको रकमको त्रैमासिक विवरण, वार्षिक आर्थिक विवरण आर्थिक वर्षको मंसिर १५, चैत १५ गते, असार १५ गते र वार्षिक विवरण अर्को वर्षको साउन मसान्तसम्म बुझाउनुपर्ने छ। अर्थले आयोजनाको भौतिक प्रगति र गुणस्तरको आधारमा मात्र भुक्तानी दिने जनाएको छ । पहिलो त्रैमासिकको भुक्तानी गर्दा भौतिक प्रगति आवश्यक नभए पनि दोस्रोमा ३० प्रतिशत र र तेस्रो त्रैमासको भुक्तानी गर्दा ५० प्रतिशत न्यूनतम भौतिक प्रगति भएको प्रावधान राखिएको छ। कम प्रगति भएमा थप प्रगतिको प्रतिबद्धतापछि मात्रै रकम निकासा गर्नुपर्ने जनाइएको छ। वैदेशिक सहायता समावेश भएका सशर्त अनुदानका आयोजनामा सम्झौता र निर्देशिका बमोजिम कार्यान्वयन नहुँदा दातृ निकायबाट खर्चको शोधभर्ना नहुने भएकाले अनिवार्य पालना गर्न अर्थले निर्देशन जारी गरेको छ। स्वीकृत कार्यक्रम कार्यान्वयन गर्न कार्यविधि चाहिएमा अर्थको स्वीकृति लिई बनाउन सकिने छ। स्वीकृत कार्यक्रमबाहेक अन्यमा खर्च गर्न अर्थले रोक लगाएको छ। त्यस्ता योजनामा बजेट, निकासा, रकमान्तरण तथा कार्यक्रम संशोधन नगर्ने भनेको छ। तोकिएको परिणाम, लागत, गुणस्तर र समयसीमाभित्र निर्माण कार्य सम्पन्न गर्ने व्यवसायलाई पुरस्कृत गर्ने व्यवस्था मिलाउन भनिएको छ। त्यस्तै त्यस्तो काम नगर्ने ठेकेदारलाई कानुनबमोजिम कारबाही गरी ठेक्का सम्झौता रद्द गर्न पनि अर्थले भनेको छ। वातावरणीय प्रभाव मूल्यांकन र प्रारम्भिक वातावरणीय परीक्षण समयमै गराउनुपर्ने जनाइएको छ। बहुवर्षे ठेक्कामा गएका आयोजना विनियोजित बजेटबाटै कार्यान्वयन गराउनुपर्ने छ।"
सत्यनिरुपण विधेयक सर्वोच्चका आदेशविपरीत,"काठमाडौं : सशस्त्र द्वन्द्वकालीन घटनाका विषयमा सर्वोच्च अदालतले गरेका आदेश तथा फैसला कार्यान्वयन गर्नु राज्यको कार्यकारी अंगको दायित्व मानिन्छ। तर, सरकारले संक्रमणकालीन न्याय सम्बन्धमा सर्वोच्चका नजिरलाई बेवास्ता गरेको विज्ञ बताउँछन्। कानुन, न्याय तथा संसदीय मामिला मन्त्रालयले बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन, २०७१ लाई संशोधन गर्न विधेयक ल्याएपछि सरोकारवालाले चासो बढाएका छन्। सर्वोच्चका फैसला र विधेयकलाई भिडाएर हेर्नपढ्न नपाए पनि असन्तुष्टि धेरै सुनिएको बताउँछन्, पूर्वप्रधानन्यायाधीश कल्याण श्रेष्ठ। सर्वोच्चको फैसलाअनुरूप विधेयक नभएको प्रतिक्रिया पाएको छु। असन्तुष्टि नै धेरै सुनेको छु, पूर्वप्रधानन्यायाधीश श्रेष्ठ भन्छन्, जुन सरोकारहरू थिए, ती सबैलाई सम्पूर्ण रूपमा विधेयकले सम्बोधन गरेजस्तो लाग्दैन। संक्रमणकालीन न्यायको आधारभूत सिद्धान्त, पद्धति र भावनाअनुसार संसदले पूर्णरूपमा न्याय गर्न सक्नुपर्छ। राष्ट्रिय मानवअधिकार आयोगले विधेयकलाई गम्भीर ढंगले अध्ययन गरिरहेको पदाधिकारी बताउँछन्। विधेयकमा भएका विषयवस्तु पर्याप्त छैन भन्नेबारे द्वन्द्वपीडित र विज्ञहरूको भनाइ सार्वजनिक भएको छ, आयोग सदस्य डा सूर्यप्रसाद शर्मा ढुंगेल भन्छन्, सर्वोच्च अदालतका फैसला र अन्य मुलुकमा भएका अभ्यासलाई पनि लिएर गम्भीर ढंगले अध्ययन गरिरहेका छौं। सर्वोच्चका सबै फैसलालाई सम्पूर्ण रूपमा विधेयक सम्बोधन गरेजस्तो लाग्दैन। कल्याण श्रेष्ठ, पूर्वप्रधानन्यायाधीश सर्वोच्चले द्वन्द्वकालमा भएका गम्भीर मानव अधिकार उल्लंघनका घटनाहरूलाई न्यायको दायरामा ल्याई दण्डित गर्नुपर्ने फैसला दिएको थियो। द्वन्द्वकालीन मुद्दाहरूलाई नजिकबाट नियालिरहेका अधिवक्ता ओमप्रकाश अर्याल सर्वोच्चका नजिरविपरीत विधेयक ल्याइएको दाबी गर्छन्। सर्वोच्चले द्वन्द्वकालीन घटनामा दण्डहीनताले प्रश्रय पाउन नहुने फैसला गरेको छ, अधिवक्ता अर्याल भन्छन्, फौजदारी न्याय प्रणालीलाई परिपुरण हुने गरी विधेयक आउनुपथ्र्यो। प्रचलित फौजदारी न्याय प्रणालीलाई निस्तेज गर्ने काम विधेयकबाट भएको छ। सर्वोच्च अदालतका फैसला विपरीतको विधेयक आएको छ। सुमन अधिकारीविरुद्ध नेपाल सरकार, प्रधानमन्त्री तथा मन्त्रिपरिषद्को कार्यालय समेतको मुद्दामा सर्वोच्चले पीडितको न्याय प्राप्त गर्ने हकमा असर पर्ने गरी माफी वा मेलमिलापसम्बन्धी व्यवस्था गर्न नमिल्ने भनी पटकपटक विपक्षी नेपाल सरकारका नाममा आदेश जारी गरेको थियो। द्वन्द्वपीडित अधिकारीका अनुसार सर्वोच्चको फैसलाअनुरूप अक्षरशः विधेयक आएको छैन। अपराधको वर्गीकरण धोकाधडी खालको छ, अधिकारी भन्छन्, कतिपय व्यवस्था त सर्वोच्चको फैसलाविपरीत छ। त्यसमा हाम्रो सहमति छैन। न्याय पाउलान् ६३,७१८ द्वन्द्वपीडितले ? द्वन्द्वपीडितलाई अन्याय नहोस् मानवअधिकार आयोगका प्रवक्ता डा टीकाराम पोखरेलले मानवअधिकारसँग प्रत्यक्ष सरोकार राख्ने ऐन संशोधन विधेयकमा सुझाव नखोजेको सरकारको कार्यशैलीप्रति आपत्ति प्रकट गरेका छन्। विज्ञप्तिमा लेखिएको छ, संक्रमणकालीन ऐन संशोधन गर्दा राष्ट्रिय मानवअधिकार आयोग एवं पीडित तथा सरोकारवालासँग पर्याप्त छलफल गर्न, यस आयोगको सिफारिस, सर्वोच्च अदालतको फैसला तथा संक्रमणकालीन न्याय र मानव अधिकार सम्बन्धी अन्तर्राष्ट्रिय मान्यताबमोजिम स्वीकार्य हुने गरी ऐन संशोधन गर्दै द्वन्द्वपीडितको न्याय सुनिश्चित गर्न आयोग सम्बन्धित सबै पक्षको ध्यानाकर्षण गराउँदछ। कानुन मन्त्रालयका प्रवक्ता फणिन्द्र गौतम भने प्रदेश र राष्ट्रियस्तरमा परामर्श गरी विधेयक तयार पारिएको बताउँछन्। द्वन्द्वपीडितसँग घनिभूत छलफल भएर प्रक्रिया अघि बढेको हो। प्रदेश र राष्ट्रियस्तरमा परामर्श गरी विधेयकको मस्यौदा तयार पारिएको हो, प्रवक्ता गौतम भन्छन्, सर्वोच्च अदालतका मुख्य फैसलालाई सम्बोधन गरिएको छ। अपुग भए थप सुधार गर्न सकिन्छ। सरोकारवालाले मानवअधिकार उल्लंघनको वर्गीकरण, मुद्दाको हदम्याद, विशेष अदालतको व्यवस्थाप्रति आपत्ति जनाएका छन्।"
कैलालीमा बसको ठक्करबाट साइकलयात्रीको मृत्यु,कैलाली : कैलालीको गौरीगङ्गा नगरपालिका१ चौमाला बुहमुखी क्याम्पस नजिक बसको ठक्करबाट एक जनाको मंगलबार मृत्यु भएको छ। मृत्यु हुनेमा गौरीगङ्गा२ कटानका अन्दाजी ४६ वर्षीय खडक थापा रहेको जिल्ला प्रहरी कार्यालय कैलालीले जनाएको छ। प्रहरीका अनुसार सोमबार चौमाला बुहमुखी क्याम्पस नजिक पूर्वबाट पश्चिमतर्फ जाँदै गरेको ना६ख ९६९३ नंको सुदूरपश्चिम यातायातको बसले विपरीत दिशातर्फ आउँदै गरेका साइकलयात्री थापालाई ठक्कर दिएको थियो। घाइते थापाको धनगढीस्थित निसर्ग अस्पतालमा उचारका क्रममा आज बिहान मृत्यु भएको थियो। बस र बसचालकलाई इलाका प्रहरी कार्यालय मालाखेतीले नियन्त्रणमा लिई थप अनुसन्धान गरिरहेको जनाइएको छ।
"पानी परेन, सिँचाइ छैन, धान खेतमा धाँजैधाँजा","धान खेती गर्ने मुख्य महिना असार हो। यो महिनाभित्रै रोपेको धानले राम्रो उत्पादन दिने कृषि विज्ञ बताउँछन्। तर, यस वर्ष खेतीको मुख्य सिजन अर्थात् असार महिनामा मुलुकभर ६० प्रतिशत मात्रै धान खेती भएको छ। अघिल्लो वर्ष यसै समयमा ७६ प्रतिशत रोपाइँ भएको थियो। समयमा पानी नपर्दा असारमा रोपाइँ कम भएको कृषि तथा पशुपन्छी विकास मन्त्रालयका प्रवक्ता प्रकाशकुमार सञ्जेल बताउँछन्। भन्छन्, खडेरीका कारण खेती योग्य जमिन पनि असारमा बाँझै छ। प्रत्येक वर्ष पानी कै कारण रोपाइँ गर्ने स्थान खुम्चँदै गएको छ। साउन लागे पनि वर्षा नहुँदा तराईका खेतमा धाँजा फाट्न थालेको छ। जसोतसो धान रोपिए पनि खडेरीले रोपो पहेंलिएका छन्। पर्याप्त सिँचाइको व्यवस्था नहुँदा अधिकांश जिल्लामा आकाशे पानीको भर पर्नुपर्ने अवस्था छ। केही स्थानमा ट्युवबेल पनि सुकेका छन्। मनसुन सक्रिया नहुँदा उत्पादन घट्नेमा किसान चिन्तित छन्। झमझम वर्षा हुने समयमा चर्को घाम र तापक्रम ४० देखि ४२ डिग्रीसम्म पुगेको छ। जसोतसो रोपाइँ गर्यौं तर खडेरीले धेरै समस्या भएको छ, रोहिणी गाउँपालिका रूपन्देहीका रामवृक्ष यादवले भने, सिँचाइका लागि रहेको एउटा सानो ट्युवबेल छ, त्यो पनि पनि सुकेको छ। अब आकाश हेरेर बस्नु बाहेक हामीसँग कुनै विकल्प छैन। असार लागेदेखि यस क्षेत्रमा एकदुई पटक मात्र सामान्य वर्षा भएको छ। लामो प्रतीक्षापछि पनि मनसुन सक्रिय नहुँदा र भूमिगत पानी पनि सुक्दा रूपन्देहीका कृषक चिन्तित छन्। विगतका वर्षमा यो क्षेत्रमा असार १५ अघि नै रोपाइँ सकिन्थ्यो। यस वर्ष असार अन्तिममा मात्रै लगभग रोपाइँ सकिएको छ। किसानलाई रोपाइँ गर्न पानीले मात्रै होइन रासायनिक मलले पनि रोकेको छ। हामी किसानलाई प्रकृतिले मात्रै ठगेको छैन। राज्यबाट पनि ठगिँदै आएका छौं, गैडहवा गाउँपालिका३ रूपन्देहीका किसान राजेश यादवले भने, जसोतसो रोपाइँ गर्यौँ, यसै समय आवश्यक पर्ने मल पनि पाइएको छैन। धान रोपाइँपश्चात् आवश्यक डीएपी, युरियालगायतका मलको अझै चरम अभाव छ। पश्चिम तराईमा खडेरी पश्चिम तराईका किसानलाई पनि यस वर्ष खडेरीले सताएको छ। वर्षा नहुँदा रोपेको धान सुक्न थालेको छ। जमिन फाट्न थालेको छ। असार महिनाभरि खासै पानी नपरेपछि असारको मध्यबाट किसानले रोपाइँ सुरु गरेका थिए। बोरिङको सहयोगले रोपाइँ गरेको भए पनि वर्षा नहुँदा जमिनमा चिरा पर्ने, रोपिएको धान पहेंलो भएर सुक्ने गरेको छ। टीकापुर नगरपालिका२ कैलालीका किसान गौमती विश्वकर्माले मोटर लगाएर रोपिएको धान वर्षा नहुँदा सुक्न थालेको बताए। भनिन्, साउन लागिसक्यो पानी पर्दैन। रोपेको धान पहेंलो भइसकेको छ। खेतमा पनि पूरै चिरा परेको छ। टीकापुर नगरपालिका२ सीतापुरका किसानको चिरा परेको खेत । तस्बिर : परमानन्द पाण्डे यस क्षेत्रमा वर्षा भए असारमै रोपाइँ सकिन्थ्यो। गत वर्ष यही समयमा रोपाइँ गरेर सकेको स्थानीय सुरेन्द्र कठरिया बताउँछन्। पानी परेको छैन, हामीलाई रोपेको धान पनि सुक्न लागेपछि उत्पादन नै कम हुन्छ कि भन्ने पीर परेको छ, उनले भने, धान मात्रै नभएर वर्षे मकै, तिल र मासलगायतका बालीको उत्पादनमा कमी आउँछ। कृषि ज्ञान केन्द्र कैलालीका प्रमुख खगेन्द्र शर्माले कैलालीमा अघिल्लो वर्षभन्दा यस वर्ष ढिला रोपाइँ सकिएको बताए। बर्सेनि विभिन्न निकायबाट पम्पसेट, बोरिङहरू वितरण भइरहेका कारण कैलालीमा रोपाइँ असार अन्तिमतिर सकिएको तर, निरन्तर पानी नपर्दा समस्या भएको उनी बताउँछन्। शर्माका अनुसार यस वर्ष कैलालीमा ६९ हजार ५ सय हेक्टर जमिनका धान खेती गरिएको छ। समयमा वर्षा नहुँदा खेतमा चिरा परेको छ। हलक्कै बढ्नुपर्ने धान पानी नपर्दा बढ्न सकेको छैन, शर्माले भने, यसले उत्पादनमा असर त परिहाल्छ नि ! २०७४७५ सालमा पानी नपर्दा करिब २५ प्रतिशत जति रोपाइँ भएन। यो वर्ष यस्तै हुने सम्भावना छ। तर, यो खडेरीले नभई सुक्खा भएका कारण समस्या भएको हो।  प्रकाशकुमार सञ्जेल , प्रवक्ता, कृषि तथा पशुपन्छी विकास मन्त्रालय जलवायु परिवर्तनका कारण पानी पर्ने समयमा परिवर्तन आएको छ। पहिला एकनासको वर्षा हुन्थ्यो, अहिले त्यस्तो छैन। बाह्रै महिना करिब ३० प्रतिशत भूभागमा मात्रै सिँचाइ हुन सक्ने अवस्था छ।  डा रामकृष्ण श्रेष्ठ, प्रमुख, बाली विकास तथा कृषि जैविक विविधता संरक्षण केन्द्र मुलुककै सबैभन्दा धेरै धान उत्पादन हुने जिल्ला प्रदेश १ मा नै छन्। तर, यस वर्ष मनसुन बे्रकका कारण रोपाइँ प्रभावित हुँदा उत्पादन पनि घट्ने सम्भावना छ।  प्रकाशकुमार डाँगी, प्रमुख, कृषि विकास निर्देशनालय, प्रदेश १ उता, भूमि व्यवस्था, कृषि तथा सहकारी मन्त्रालय धनगढीका सहायक सूचना अधिकारी टिकेन्द्र कुश्मीले सुदूरपश्चिमभरि झन्डै ८२ प्रतिशत जमिनमा रोपाइँ सकिएको बताए। गत वर्ष धान बाली भित्र्याउने समयमा आएको बाढीबाट पीडित बनेका किसान यस वर्ष पानी नपर्दा उत्पादनमा कमी आउने चिन्तामा छन्। मौसम विज्ञान विभाग फिल्ड कार्यालय अत्तरिया कैलालीले गत वर्ष असारको भन्दा यस वर्ष आधाभन्दा कम पानी परेको जनाएको छ। गत वर्ष असार १ गतेदेखि साउन २ गतेसम्म ५ सय ७६ मिलिमिटर वर्ष भएकोमा यसवर्ष भने सोही अवधिमा २ सय ७४ मिलिमिटर मात्रै भएको मौसम विज्ञान सहायक सिंगल चौधरीले बताए। मोरङमा मर्न थाल्यो रोपो मोरङको ग्रामथान गाउँपालिका७ कोरियाडाँगीका खेम घिमिरेले डेढ बिघा जमिनमा धान रोपाइँ गरेका छन्। रोपाइँ सकेको १२ दिनभन्दा बढी भइसक्यो। खेतमा गाबो लगाएदेखि पानी परेको छैन। केही समयअघि लोहन्द्रा खोलामा आएको बाढीले लोहन्द्राकोरियाडाँगी पैनी बगाइदिएपछि रोपाइँ गर्ने बेलामै पानीको अभाव झेल्नु परेको उनले सुनाए। बाढीले पैनी बगाइदिएपछि परेको पानीले रोपाइँ त सकियो। तर, अहिले खेतमा धाँजा फाट्न थाल्यो उनले भने। विराटनगर महानगरपालिका५ मा धाँजा फाटेको खेत । तस्बिर : किशोर बुढाथोकी सुन्दरहरैंचा नगरपालिका१ का नरबहादुर खड्का पनि यस्तै गुनासो पोख्छन्। दुई साताभन्दा बढी समयदेखि पानी नपर्दा कृषकले समस्या झेल्नु परेको उनको गुनासो छ। सोही ठाउँका चन्द्र न्यौपानेले पनि २ बिघा ५ कट्ठा क्षेत्रफलमा रोपेको धान खेतमा चर्को घामले गर्दा धाँजा फाटेर हेरिनसक्नु भएको छ। उनका अनुसार बल्लबल्ल हरियो फर्किएको रोपो पानी नहुँदा पहेंलो हुन थालेको छ। रोपेको रोपो बचाउन कृषकलाई मुस्किल परिरहेका बेला पानी पर्न छाडेपछि प्रदेश १ को धान रोपाइँसमेत प्रभावित बनेको छ। प्रदेश १ मा कुल ८ लाख २६ हजार ६ सय ४६ हेक्टर खेतीयोग्य जमिन छ। जसमा ३ लाख ४० हजार ८२९ हेक्टर क्षेत्रफलमा धान रोपाइँ हुन्छ। यसपटक कुल खेतीयोग्य जमिनमध्ये २ लाख ३१ हजार ४८ हेक्टर अर्थात् ६७७९ प्रतिशतमा धान रोपाइँ भइसकेको छ। गतवर्ष यो अवधिमा ८०१२ प्रतिशतमा रोपाइँ सम्पन्न भएको थियो। तर, यसपटक चाँडै मनसुन निष्क्रिय बनेपछि गतवर्षको तुलनामा १२३२ प्रतिशत कम रोपाइँ भएको प्रदेश १ सरकारको कृषि विकास निर्देशनालयले जनाएको छ। निर्देशनालयका प्रमुख प्रकाशकुमार डाँगीका अनुसार मनसुन बे्रकका कारण रोपाइँ प्रभावित हुनुका साथै रोपाइँ सम्पन्न भइसकेको बालीमा समेत क्षति पुग्न थालेको छ। धान सुपरजोनमा छैन पानी र मल सरकारले धान सुपरजोन घोषणा गरेको झापा जिल्लाका किसानलाई धान रोप्न सकस छ। आकाशे पानी, सिँचाइ, मल, बीउ तथा प्राविधिक ज्ञान अभावकाबीच साउन २ गतेसम्म झापामा ७२ प्रतिशत मात्र रोपाइँ भएको कृषि ज्ञान केन्द्र झापाका प्रमुख सागर विष्टले बताए। अघिल्लो आर्थिक वर्ष साउन २ गतेसम्म ८२ प्रतिशत रोपाइँ सम्पन्न भएको बताउँदै विष्टले भने, पानी नपर्दा र युरिया मल अभावका कारण आजको मितिसम्म ८ देखि १० प्रतिशतसम्म रोपाइँ कम भएको छ। धान सुपरजोन घोषित झापाको कचनकवल गाउँपालिका५ स्थित पाठामारीको बाँझो खेत। पानी नपर्दा यहाँ अझै रोपाइँ हुन सकेको छैन । तस्बिर : पार्थ मण्डल पानीको समस्या एकातिर छ भने अर्कोतिर युरिया मलको समस्या पनि उस्तै छ। किसान कालु मोहम्मद भन्छन्, अगौटे धानको रोपाइँ असारभित्रै सकिसक्नु पर्नेमा साउन लाग्दासमेत रोपाइँ गर्न पाएका छैनौं। प्रधानमन्त्री कृषि आधुनिकीकरण परियोजनाअन्तर्गत धान सुपरजोन कचनकवल गाउँपालिकाका सातै वडा, भद्रपुरका १, २, ३, ५ र ६ नम्बर वडा र हरेक पालिकाको २०० हेक्टर जमिनमा कार्यक्रम सञ्चालन भइरहेको छ। परियोजना कार्यान्वयन एकाइ झापाका प्रमुख वरिष्ठ कृषि अधिकृत रवीन्द्र सुवेदी यो वर्ष पनि पानी र मलका कारण किसानलाई समस्या भएको बताउँछन्। मधेसमा खेतमै डढ्न थाल्यो बेर्ना असारको दोस्रो सातादेखि पानी नपर्दा मधेस प्रदेशका जिल्लामा किसानले लगाएको धान खेती पहेंलो हुँदै डढ्न थालेको छ। खेतमा धाँजा फाटेको छ। साउन महिनाको सुरुवात भए पनि वर्षा नहुँदा मधेसमा खडेरी परेको छ। धनुषाको रूपैठा गाउँमा धान खेत नियाल्दै बसेका किसानहरू। तस्बिर : मनिका झा आकाशे पानीकै भरमा अधिकांश किसानले खेती गर्ने मधेस प्रदेशका आठै जिल्लामा ५ लाख ५५ हजार २१८ हेक्टर खेतीयोग्य जमिन छ। जसमध्ये ४ लाख ५ हजार ४ सय ५० हेक्टरमा मात्रै धान रोपाइँ हुने गरेको छ। यस वर्ष असारसम्ममा १ लाख ५८ हजार २० हेक्टरमा मात्रै रोपाइँ सकिएको मधेस प्रदेश सरकारको भूमि व्यवस्था, कृषि तथा सहकारी मन्त्रालय जनकपुरको तथ्यांकले देखाउँछ। गत वर्ष पर्याप्त वर्षा हुँदा असारभित्रै ७० प्रतिशत रोपाइँ भएको थियो। घट्दै धान खेती पछिल्ला वर्ष समयमा पानी नपर्दा खेती योग्य जमिनमा पनि धान रोपाइँ घट्दै गएको छ। कृषि तथा पशुपन्छी विकास मन्त्रालयको चालु आवको असार मसान्तसम्मको तथ्यांकअनुसार १५ लाख ४ हजार ४ सय ८६ हेक्टर क्षेत्रफलमध्ये ८ लाख ९९ हजार ३ सय ३७ हेक्टरमा धान रोपाइँ भएको छ। आर्थिक वर्ष २०७४७५ मा खडेरीले यसैगरी बाली प्रभावित भएको थियो। यसपछिका ५ वर्षको रोपाइँ ९८९९ प्रतिशत नै भए पनि खेत बाँझिने क्रम बढेको मन्त्रालयको तथ्यांकले देखाउँछ। कृषि तथा पशुपन्छी विकास मन्त्रालयका प्रवक्ता प्रकाशकुमार सञ्जेल खडेरीले खेतीमा असर गरेको बताउँछन्। आर्थिक वर्ष २०७४७५ मा करिब २५ प्रतिशत जति रोपाइँ भएन। यसैले राहतको कार्यक्रम ल्याएका थियौं, उनले भने। प्रवक्ता सञ्जेल अहिलेकै अवस्थालाई खडेरी भन्न नमिल्ने बताउँछन्। लामो समय अर्थात् २० दिन, महिनौं पानी नपर्दा मात्रै खडेरी हुने हो। अहिले सुक्खा भएको हो। यसले राष्ट्रिय प्रभाव नै पार्ने गरी भएको छैन, उनले भने । मन्त्रालय अन्तर्गतको बाली विकास तथा कृषि जैविक विविधता संरक्षण केन्द्रका प्रमुख डा रामकृष्ण श्रेष्ठ मूलतः जलवायु परिवर्तनका कारण पानी पर्ने समयमा परिवर्तन आएको बताउँछन्। पहिला एकनासको वर्षा हुन्थ्यो, अहिले त्यस्तो नभएको उनको भनाइ छ। प्रमुख श्रेष्ठका अनुसार यसपटक भारत लगायतका दक्षिण एसियाली मुलुकमा सामान्यभन्दा बढी मनसुनी वर्षा हुने पूर्वानुमान भएको छ। हामीलाई आवश्यक पर्ने एकनासको वर्षाको प्याटर्न छैन। कतिपय ठाउँमा ठूलो वर्षाले क्षति भयो। तर, पछिल्लो दिनमा आएर पानी पर्न रोकिएको छ। जसले केही जिल्लामा पानी नपर्दा रोपाइँ भएको ठाउँमा पनि बिरुवा, बेर्ना सुक्न थालेको छ। बाली विज्ञ डाक्टर टीका कार्की विगतका वर्षहरूमा पनि साउनको दोस्रो, तेस्रो सातासम्म पानी नपरेर धान रोप्न नसकेको उदाहरण रहेको बताउँछन्। उनकाअनुसार किसानले लगाएको बीउ २० दिनदेखि २५ दिनसम्ममा रोप्न सके भनेजति उत्पादन हुन्छ। होइन भने जती दिन ढिलाइ हुन्छ, त्यसको उत्पादनशक्ति घट्दै जान्छ। तराईका कतिपय क्षेत्रमा रोपाइँ भएको छैन। रोपेको बेर्ना पनि पानीको कमीमा जमिन चिरा पर्ने र बीउ मर्न सक्ने भएकाले यस्तो अवस्थाले स्वभाविक रूपमा उत्पादन प्रभावित हुने नै भयो, उनले भने। नेपाल कृषि अनुसन्धान परिषद्का बाली विज्ञ कार्कीकाअनुसार अब पानीको अभावका कारण धान खेतीमा पर्ने प्रभाव खेप्नुभन्दा सिधै माटोमा छर्न मिल्ने छरुवा धान खेती गर्नतर्फ पनि उन्मुख हुन जरुरी छ। ममता थापाकाठमाडौं, सलमान खानभैरहवा, परमानन्द पाण्डेटीकापुर, किशोर बुढाथोकीविराटनगर, मनिका झाजनकपुरधाम, राकेश कर्णविराटनगर, पार्थ मण्डलझापा"
प्रदेश रंगशालाको काम धमाधम,"सुर्खेत : गतिलो पूर्वाधार नभएकै कारण हालसम्म कर्णालीमा राष्ट्रियस्तरको खेलकुद प्रतियोगिता सञ्चालन हुन सकेको छैन। यही कुरालाई मनन गर्दै कर्णाली सरकारले पछिल्लो समय खेलकुदका पूर्वाधारमा लगानी गर्न थालेको छ। प्रदेश सरकारले चालु आर्थिक वर्षको बजेटमा वीरेन्द्रनगरमा निर्माणाधीन प्रदेश रंगशालाका लागि ६० करोड रुपैयाँ बजेट विनियोजन गरेको हो। पूर्वाधारकै अभावमा राष्ट्रियस्तरका प्रतियोगिता सञ्चालन हुन नसकेपछि प्रदेश सरकार अब कर्णालीमै ठूला प्रतियोगिता आयोजना गर्ने कसरतमा जुटेको हो। कर्णालीले १०औं राष्ट्रिय खेलकुद प्रतियोगिता सञ्चालन गर्नका लागि तयारी पनि तीव्र बनाएको छ। यसैको तयारी स्वरुप एक अर्ब ५९ करोडको लागतमा प्रदेश राजधानी वीरेन्द्रनगरमा सुविधासम्पन्न प्रदेश रंगशाला निर्माणको काम अगाडि बढेको छ। बजेट अभावकै कारण काम नरोकियोस् भन्ने उद्देश्यले प्रदेश सरकारले चालु आर्थिक वर्षमा प्रदेश रंगशालाका लागि ६० करोड रुपैयाँ विनियोजन गरेको हो। १०औं राष्ट्रिय खेलकुद प्रतियोगिता कर्णालीमै सञ्चालन गर्न मिल्ने गरी वीरेन्द्रनगरमा प्रदेश रंगशाला निर्माणको काम चलिरहेको छ। गत वैशाखबाट एमएसी एन्ड जीएसएल कम्पनीले रंगशालामा भौतिक निर्माणको काम सुरु गरेको हो। साढे दुई वर्षभित्र सक्नेगरी २०७८ कार्तिकमा रंगशाला निर्माणका लागि सम्झौता भएको थियो। सोही लक्ष्यअनुसार धमाधम काम भइरहेको कर्णाली प्रदेश खेलकुद विकास परिषद्का सदस्यसचिव विश्वामित्र सञ्ज्यालले जानकारी दिए। प्रदेश सरकारका आर्थिक मामिला तथा योजनामन्त्री विन्दमान विष्टले पनि रंगशालाका लागि बजेट अभाव हुन नदिने बताए। यो आर्थिक वर्षका लागि ६० करोड विनियोजन भएको भन्दै उनले रंगशाला र अन्य खेल पूर्वाधारका लागि बजेटको अभाव नहुने दाबी गरे। तोकिएकै मितिमा काम सक्नेगरी काम भइरहेको छ। हालसम्म १२ प्रतिशत काम सम्पन्न भइसकेको छ। हामी १०औं राष्ट्रिय खेलकुद प्रतियोगिता कर्णालीमै आयोजना गर्ने तयारीमा छौं। त्यसकै लागि पनि यो रंगशाला निर्माण अनिवार्य बनेको हो, सदस्यसचिव सञ्ज्यालले भने। उनले बजेट अभावकै कारण रंगशाला निर्माणमा अवरोध नहुने दाबी गरे। प्रदेश सरकारले पर्याप्त बजेट विनियोजन गरेको छ। बजेटकै कारण काम रोकिने अवस्था छैन। सुरुवाती अवस्थाको प्रगति हेर्दा तोकिएकै मितिमा निर्माणको काम सकिने छ। १०औं राष्ट्रिय खेलकुद प्रतियोगिता आयोजना गर्नका लागि पनि हामीले समयमै काम सक्नै पर्छ, उनले भने। प्रदेश सरकारका आर्थिक मामिला तथा योजनामन्त्री विन्दमान विष्टले पनि रंगशालाका लागि बजेट अभाव हुन नदिने बताए। यो आर्थिक वर्षका लागि ६० करोड विनियोजन भएको भन्दै उनले रंगशाला र अन्य खेल पूर्वाधारका लागि बजेटको अभाव नहुने दाबी गरे। प्रदेश सरकारले वीरेन्द्रनगरमा निर्माणाधीन यो रंगशालालाई प्रदेशकै गौरवको आयोजना घोषणा गर्दै निर्माणको काम अगाडि बढाएको हो। यो रंगशालामा १० हजार दर्शक अट्ने बताइएको छ। यही रंगशालामा अन्तर्राष्ट्रियस्तरको भलिबल कोर्ट, पौडी पोखरी, फुटबल, ह्यान्डबल, बास्केटबल र एथलेटिक्सलगायतका प्रतियोगिता सञ्चालन गर्नका लागि आवश्यक पूर्वाधार निर्माण गर्न लागिएको छ। रंगशालामा हालसम्म अन्तर्राष्ट्रिय स्तरको भलिबल मैदानका लागि जग तयार भइसकेको छ। यस्तै, फुटबल मैदानमा दुवो लगाउने काम पनि सकिएको छ भने प्यारापिटका लागि जग निर्माणको काम पनि अगाडि बढेको छ। पौडी पोखरीका लागि ढलानको काम सकिएको छ। अन्य पूर्वाधार निर्माणका काम पनि धमाधम भइरहेको सदस्यसचिव सञ्ज्यालले जानकारी दिए। कर्णालीमा पूर्वाधार अभावमा प्रदेश र जिल्लास्तरका प्रतियोगिताहरू पनि धुले मैदानमै हुने गरेका छन्। १०औं राष्ट्रिय खेलकुद प्रतियोगिता आयोजना गर्ने कसरतमा जुटेको प्रदेश सरकारले चालु आर्थिक वर्षमै रुकुमको चौरजहारीमा क्रिकेट रंगशाला, जुम्लामा चन्दननाथ रंगशाला, वीपी रंगशाला र चिसापानी रंगशाला निर्माणका लागि पनि बजेट विनियोजन गरेको छ।"
भारतमा छात्रालाई परीक्षा हलमा भित्री लुगा हटाउन लगाइयो : अविभावकद्वारा मुद्दा दर्ता,"केरला : छात्राहरूलाई परीक्षा हलमा प्रवेश गर्नुअघि आफ्नो भित्री लुगा हटाउन लगाएको भन्दै केरलामा अविभावकले प्रहरीमा उजुरी दिएका छन्। स्थानीय मार थोमा इन्स्टिच्युट अफ इन्फरमेशन टेक्नोलोजीमा राष्ट्रिय योग्यता प्रवेश परीक्षा (नीट) का लागि उपस्थित छात्राहरूलाई परीक्षा कक्षमा प्रवेश गर्नुअघि आफ्नो भित्री लुगा हटाउन आग्रह गरिएको पिडित छात्राहरूले बताएका छन्। कोल्लममा एक विद्यार्थीले प्रहरी उपरीक्षकमा उजुरी दर्ता गरेपछि घटना प्रकाशमा आएको हो। रिपोर्टअनुसार, अविभावकहरूले उक्त छात्राहरूलाई अन्य छात्र तथा परीक्षामा खटाइएका पुरुष इन्भिजिलेटरको अगाडि भित्री लुगा नलगाई परीक्षामा उपस्थित हुन बाध्य गराइएको भन्दै यसले उनीहरूलाई मानसिक तथा शारीरिक तवरमा विचलित तुल्याएको दावी गरेका छन्। 'मेरी छोरी ८ कक्षादेखि नै नीट परीक्षाको तयारीमा जुट्दै छिन्। हामी विश्वस्त थियौं कि उनले परीक्षामा राम्रो श्रेणी प्राप्त गर्नेछिन् तर यस मुद्दाको कारण उनको ध्यान मनोवैज्ञानिकरूपमा अन्यत्र गएका कारण परीक्षामा राम्रो गर्न सकिनन्,' रूष्ट एक विद्यार्थीका पिताले एएनआईसँग भने। राष्ट्रिय परीक्षण एजेन्सी (एनटीए)को मार्गनिर्देशनलाई उद्धृत गर्दै अभिभावकले भने, कुनै पनि प्रकारको भित्री कपडा लगाउन प्रतिबन्ध लगाइएको छैन । हामीले सबै निर्देशनहरू पालन गरिरहेका थियौं। तर कर्मचारीहरूले भित्री लुगा नहटाइकन कक्षा कोठामा प्रवेश गर्न दिएनन्।' राज्यको महिला आयोगले पनि घटनाको विषयमा छात्राहरूको अधिकार हनन गरिएको भनीसुओ मोटा मुद्दा दर्ता गरेको छ।"
उफ् गर्मी !,"लामो समयसम्म पानी नपरेपछि पश्चिम तराईका कैलाली र कञ्चनपुरमा गर्मीले जनजीवन प्रभावित भएको छ। दुवै जिल्लामा पानी नपरेको १० दिन हुन थालेको छ। पानी परे पनि १०१५ मिनेट पर्ने र त्यसले झन् गर्मी हुने गरेको छ। जल तथा मौसम विज्ञान विभाग फिल्ड कार्यालय अत्तरियाले दिएको तथ्यांकअनुसार गत वर्षको भन्दा यसवर्ष १० डिग्रीले तापक्रम बढी छ। गत वर्ष साउनको १ र २ गते २६ डिग्री तापक्रम रेकर्ड भएकोमा यस वर्ष साउन १ गते ३८८ र २ गते ३६ डिग्री पुगेको छ। गत वर्ष असारमै पानी राम्रो परेको थियो। यस वर्ष असारमा पानी नै परेन। २३ दिन मात्रै पानी परेकाले पनि गर्मी बढेको हो, मौसम विज्ञान विभाग फिल्ड कार्यालय अत्तरिया (कैलाली) का मौसम विज्ञान सहायक सिंगल चौधरीले भने। गत वर्षको अधिकतम तापक्रम ४१ डिग्री मापन भएको थियो भने यस वर्ष ४०८ डिग्री मापन भएको छ। चौधरीका अनुसार गत वर्षको अप्रिल २८ मा ४१ डिग्री तापक्रम मापन भएको थियो भने यस वर्ष पनि अप्रिलको २६ तारिखका दिन ४०८ डिग्री मापन भएको। उनले गत वर्ष असारको महिनामा २६ डिग्रीदेखि ३७ डिग्री सम्म तापक्रम मापन भएको बताए। यस वर्ष अघिल्लो वर्षको तुलनामा निकै कम पानी परेको छ। सुदूरपश्चिमका ७ पहाडी जिल्लाहरू डडेल्धुरा, बैतडी, दार्चुला, बझाङ, अछाम, डोटी र बाजुरामा वर्षाको अनुपात बढी छ। पहाडी जिल्लाहरू भएकाले पनि त्यहाँ त्यती गर्मीले असर गर्दैन। तर, तराईका जिल्ला कैलाली र कञ्चनपुरमा भने पानी नपरेपछि गर्मीले हैरान बनाएको छ। मौसम विज्ञान विभागले गत वर्षको असार १ गतेदेखि साउनको २ गतेसम्मको वर्षा भन्दा यसपालि आधा पनि वर्षा नभएको जनाएको छ। यसपालि गत वर्षको भन्दा आधा पनि पानी परेको छैन। अनि गर्मी हुने नै भयो चौधरीले भने, बर्खामा कात्तिकको महिनाको जस्तो घाम लागिरहेको छ। गर्मी बढेसँगै अस्पतालहरूमा बिरामीहरूको संख्या पनि बढेको छ। बढीजसो नवजात शिशु, बालबालिका, ज्येष्ठ नागरिक र दीर्घरोगीहरू गर्मीले आजित छन्। सुदूरपश्चिमकै रेफरल अस्पतालका रूपमा रहेको सेती अञ्चल अस्पतालको मात्रै तथ्यांक हेर्ने हो भने गत वर्षको भन्दा झण्डै ३ गुणाले बिरामी बढेका छन्। सेती अस्पतालमा गत वर्षको असारमा ओपीडी र इमरजेन्सी सेवा लिने बिरामीको संख्या ७ हजार ७४२ रहेकोमा यस वर्षको असारमा मात्रै त्यो संख्या १९ हजार ९२३ पुगेको छ। गर्मीका कारण बिरामीको चाप बढेको छ। बढीजसो नवजात शिशु, बालबालिका र ज्येष्ठ नागरिकहरू आउने गरेका छन्, सेतीका सूचना अधिकारी दिलीपकुमार श्रेष्ठले भने। सेती अस्पतालमा मात्रै होइन, धनगढीमा रहेका एक दर्जन निजी अस्पतालहरूमा पनि गर्मीका कारण बिरामी बढेका छन्। गत वर्षको भन्दा भाइरल ज्वरो, रुघाखोकी, निमोनिया, छालाका रोगहरू भएका बिरामी बढेका छन् माया मेट्रो अस्पतालका प्रबन्ध निर्देशक डा मोहन साउदले भने, पानी नपरेपछि धेरै प्रकारका रोग बढ्ने गर्छ। मधेसमा अत्यधिक गर्मी बिहान ५ बजेदेखि लाग्ने चर्को घाम बेलुका ६ बजेसम्म एकैनासको हुन्छ। थोर बहुत हावा चल्यो भने पनि तातो हावा नै हुन्छ। गुम्म परेको मौसममा पसिनाले शरीर निथु्रक भिजेर काम गर्ने नसक्ने अवस्था छ। मधेसमा असार दोस्रो सातादेखि वर्षा नहुँदा अत्याधिक गर्मी भएर सर्वसाधारणलाई दैनिक जनजीविका चलाउनसमेत निकै गाह्रो भएको छ। ३८४० डिग्रीसम्म तापक्रम बढेपछि सहर बजार नै सुनसान बन्न थालेका छन्। बिहानैदेखि गरम हावा बग्न थाल्छ। घरबाहिर गएर कुनै काम गरु भने लु लाग्ने खतरा छ। हाम्रै गाउँमा गर्मीका बेला खेतमा काम गर्न गएका किसानहरू अस्ति नै बेहोस् भएर लडेका थिए, रौतहट जिल्लाको दुर्गाभगवती गापा, भलोहियाका किसान शिवजी ठाकुर भन्छन्, काम नगरौं भने हातमुख कहाँबाट जोर्ने। गरौं भने यो चर्को घामले प्राण लेला जस्तो छ। त्यस्तै, जनकपुरधाम उपमहानगर४ का किराना पसल सञ्चालन गरेका रामबहादुर साह भन्छन्, अत्यधिक गर्मीले व्यापार पनि चौपट भएको छ। अत्यधिक गर्मीलाई ध्यानमा राखी जनकपुरका अधिकांश विद्यालयहरूमा बिदासमेत दिइएको छ। ताप अत्याधिक बढ्दा शरीरमा घमौरा, घाउ, खटिराका बिरामीहरूको संख्या पनि निकै बढेको छ। अहिले बजारका खाने कुराहरू ताजा नहुँदा अधिकांशलाई बान्ता आउने, झाडापखाला जस्ता समस्याहरूले सताउने थालेको छ, चिकित्सक केडी दास भन्छन्, यस्तो बेलामा बढीभन्दा बढी झोलीय पदार्थहरू सेवन गर्नुनै उचित छ। गर्मीले पसिना बगाएर शरीरमा पानीको अभाव हुने हुँदा बढीभन्दा बढी पानी खाएर ज्यान जोगाउनु पर्छ। गर्मीले जनजीवन अस्तव्यस्त विगत केही दिनयता एक्कासि वायुमण्डलीय तापक्रममा वृद्धिसँगै हावा चलेको छैन। चले पनि तातो हावा आउनुले बढी गर्मीको महसुस सर्वसाधारणहरूको सास्ती भोगिररहेका छन्। वतावरण विज्ञ रामचन्द्र अधिकारीका अनुसार सूर्यको ताप बढेको बेला हावा चले पनि तातो हुने भएकाले गर्मी बढेको हो। नेपालगन्जको अत्यधिक गर्मी छल्न पौडी खेल्दै स्थानीय । जेठदेखि साउनसम्म अत्यधिक गर्मी हुने गरेको उनको भनाइ छ। यतिखेर वायुमण्डलीय चाप बढी हुने भएकाले पानीको बाफले शरीरमा घमौरा आउने, लु लाग्ने, बेहोस हुने जस्ता समस्या देखिने उनले बताए। जल तथा मौसम विज्ञान फिल्ड कार्यालय विराटनगरका प्रमुख विकास देउजाले सोमबार अधिकतम ३४ दशमलव १ डिग्री सेल्सियस तापक्रम रहेको बताए। प्रदेश १ को राजधानी विराटनगरमा गत आइतबार भने ३५ दशमलव ७, शनिबार ३५, शुक्रबार ४३ दशमलव ९, बिहीबार ३६ दशमलव २, बुधबार ३४ दशमलव ६ र मंगलबार ३५ दशमलव ६ डिग्री सेल्सियस तापक्रम रहेको छ। लामो समयदेखि वर्षा नहुँदा दिनानुदिन गर्मी बढेको सो कार्यालयका प्रमुख देउजाले बताए। अत्यधिक गर्मीले बजार, शैक्षिक संस्था, सरकारी कामकाजसमेत प्रभावित भएको छ। गर्मी बढेको बेला नियमित विद्युत् आपूर्ति नहुँदा झन् समस्या उत्पन हुने गरेको छ। विराटनगरस्थित कोसी अस्पतालका मेसु यज्ञराज खरेलका अनुसार गर्मीले गर्दा ज्वरो र रुघाखोकीका बिरामी बढेका छन्। उनले अस्पताल आउने बिरामीको संख्यामध्ये २ सयको हराहरीमा गर्मीले बिरामी भएको आउने गरेको बताए। त्यतिमात्र होइन गर्मीका कारण बेहोस् हुने र लु (हिट स्ट्रोक) लाग्नेको संख्या पनि बढ्दै गएको छ। खरेलका अनुसार गर्मीले दैनिक ५ देखि १० जना बेहोस् भएर आउने गरेको सुनाए। तीन वर्षयताकै गर्मी बाँकेमा तीन वर्षयताकै सर्वाधिक गर्मी भएको छ। नेपालगन्जको राँझा विमानस्थलस्थित जल तथा मौसम विज्ञान फिल्ड कार्यालयका प्रमुख पलबहादुर विकका अनुसार तीन वर्षयता सन् २०२२ को जुन महिनामा झन्डै ४ डिग्री सेल्सियसले बढी तापक्रम मापन भएको छ। गत १४ जुनमा नेपालगन्जमा सर्वाधिक ४२२ डिग्री सेल्सियस तापक्रम मापन भएको छ। जबकी यही अवधिमा सन् २०२० मा ३७७ र सन् २०२१ मा ३८५ डिग्री सेल्सियस मापन भएको थियो। त्यस्तै, जुलाइमा पनि अघिल्ला २ वर्षभन्दा बढी नै तापक्रम छ। सन् २०२० मा ३६२, सन् २०२१ मा ३७७ र सन् २०२२ मा ३८२ डिग्री सेल्सियस तापक्रम मापन भएको छ। अघिल्ला दुई वर्षको तुलनामा वर्षा पनि कम भएकाले यो वर्ष गर्मी बढेको कार्यालय प्रमुख विकले प्रष्ट पारे। सन् २०२० मा जुनमा १० दिन र जुलाइमा १० दिन वर्षा भएको थियो। जबकी सन् २०२१ को जुनमा १० दिन र जुलाइमा ९ दिन वर्षा भएको छ। सन् २०२२ मा भने जुनमा ७ दिन र जुलाइमा थोेरै थोरै वर्षा मात्र भएको छ। २९ जुनमा सर्वाधिक वर्षा १६९४ मिलिमिटर भएको थियो। २०७६ वैशाखमा ४३ दशमलव ५ डिग्री सेल्सियस तापक्रम पुगेको थियो। नेपालगन्जमा सन् २०१२ जुन १४ मा अहिलेसम्मकै सर्वाधिक तापक्रम ४५ डिग्री सेल्सियस मापन गरिएको थियो। शिवराज भट्टधनगढी, मनिका झाजनकपुरधाम, जितेन्द्रनारायण ठाकुरविराटनगर, शंकरप्रसाद खनालनेपालगन्ज"
संवैधानिक परिषद् विधेयकबारे टिप्पणी नगरौं,"काठमाडौं : सभामुख अग्निप्रसाद सापकोटाले संवैधानिक परिषद् विधेयक अर्को सभामा दर्ता भएकोले यसबारे टिप्पणी गर्न नहुने बताएका छन्। संसद् सचिवालय सिंहदरबारमा सोमबार आयोजित पत्रकार सम्मेलनमा सापकोटाले राष्ट्रियसभामा दर्ता भएको विधेयकबारे आफूलाई टिप्पणी गर्न उपयुक्त नहुने बताएका हुन्। संवैधानिक परिषद् विधेयक विषयमा पत्रकारले राखेको जिज्ञासामाथि उनले भने, संवैधानिक परिषद्सम्बन्धी विधेयक अर्को सभामा दर्ता भएकोले यसबारे चर्चा गर्नु मनासिव लागेको छैन। धेरै टिप्पणी नगरौं। यसअघि पूर्वप्रधानमन्त्री केपी शर्मा ओली ल्याएको विधेयकलाई दलहरूले विरोध गरे। जुन अहिले पनि अदालतामा विचाराधीन छ। प्रधानमन्त्री शेरबहादुर देउवाले दर्ता गराएको संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक, २०७९ विधेयकको कुरा सत्तापक्षबाटै आलोचना भएको छ। तत्कालीन समयमा सभामुख सापकोटा ओलीले अध्यादेशविरुद्ध सर्वोच्च अदालतमा मुद्दा दायर गरेका थिए। सोही विषयमा उनीमाथि प्रश्न उठेको छ। प्रतिनिधिसभाको कार्यकाल आगामी निर्वाचनको मनोनयन दर्ताको दिनसम्म सभामुख सापकोटाले प्रतिनिधिसभाको कार्यकाल आगामी निर्वाचनको मनोनयन दर्ताको दिनसम्म रहने बताए। उनले प्रतिनिधिसभाको कार्यकालका बारेमा प्रधानमन्त्री शेरबहादुर देउवासँग पनि छलफल गरेको बताए। उनले भने प्रधानमन्त्रीले छलफल गर्दै जाऔं न भन्नुभयो। हाम्रो समग्र बुझाइ नोमिनेसनको दिनसम्म सांसदको कार्यकाल रहन्छ भन्ने छ। उम्मेदवारको मनोनयन दर्ता गर्ने दिनसम्म प्रतिनिधिसभाको कार्यकाल मान्ने सभामुख सापकोटाले पत्रकारहरूलाई जानकारी दिए। प्रतिनिधिसभाको कार्यकाल चुनाव घोषणाको दिनसम्म रहने वा मनोनयन दर्ताको दिनसम्म रहने भन्ने स्पष्ट छैन। प्रतिनिधिसभाको कार्यकाल ५ वर्ष रहने भनिए पनि कुन मितिलाई आधार मानिने भन्ने स्पष्ट व्यवस्था छैन। २०७४ को मंसिरमा प्रतिनिधिसभाको निर्वाचन भएको थियो। प्रतिनिधिसभाको पहिलो बैठक २०७४ फागुन २१ गते बसेको हुँदा सोही मितिसम्म कार्यकाल रहने विश्लेषण पनि हुँदै आएको छ। तर, निर्वाचन आयोगले पहिलो सांसद निर्वाचित भएको मिति २०७४ मंसिर २२ गतेलाई आधार मान्ने बताएको छ। संवैधानिक परिषद्ले गरेका नियुक्तिविरुद्धका रिटमाथि सुनुवाइ हुँदै राजनीतिक दलबाट जनता सन्तुष्ट छैनन्, जनभावना बुझ्न नसके अरु बालेनहरु आउँछन् : सभामुख सापकोटा कांग्रेस पदाधिकारीले देउवालाई भने, विवादास्पद संवैधानिक परिषद् विधेयक फिर्ता लिनुस् संवैधानिक परिषद्सम्बन्धी विधेयक आजभोलि नै फिर्ता हुन्छ : गगन थापा संवैधानिक परिषद्सम्बन्धी विधेयक फिर्ता गरियोस् : शेखर कोइराला संवैधानिक परिषद् विधेयक कुबेलामा किन ? मन्त्री हेरफेरले केही विधेयक पास हुन सकेन : सभामुख प्रतिनिधिसभाको कार्यकाल मनोनयनको दिनसम्म रहन्छ : सभामुख सापकोटा"
चितवनमा दुई सय तेह्र जनामा डेङ्गु सङ्क्रमण,"चितवन : जिल्लामा गत आर्थिक वर्षमा २१३ जनामा डेङ्गुरोगको सङ्क्रमण देखिएको छ। तीन हजार ५६४ जनाको परीक्षणका क्रममा सो सङ्ख्यामा सङ्क्रमण देखिएको हो। स्वास्थ्य कार्यालय चितवनकी जनस्वास्थ्य अधिकृत गिताञ्जली ढकालका अनुसार यो सङ्ख्या आर्थिक वर्ष २०७७७८ को भन्दा कम हो। यस वर्षमा एक हजार ९८६ जनाको परीक्षणका क्रममा २४७ जनामा डेङ्गु देखिएको थियो। एडिस जातिको पोथी लामखुट्टेको टोकाइबाट सङ्क्रमण हुने गर्दछ। ज्वरो आउने, आँखा रातो हुने र दुख्ने, टाउको, पेट, जोर्नी र मांसपेशी दुख्ने, आलस्य हुनेजस्ता डेङ्गुका सुरुआती लक्षण हुन्। एक प्रकारको विषाणुबाट डेङ्गु भइसकेको व्यक्तिलाई अर्को प्रकारको विषाणु भएको लामखुट्टेले टोकेको अवस्थामा डेङ्गु घातक हुने जनस्वास्थ्य अधिकृत ढकालले जानकारी दिए। डेङ्गु ज्वरो पाँचदेखि सात दिनसम्म रहन सक्छ। डेङ्गु लागेमा मानिसको रक्तकोष घट्न गई रोग प्रतिरोधात्मक क्षमतामा ह्रास आउँछ। यो रोगबाट बच्न साँझपख लामो कपडा लगाएर बाहिर निस्कने, झुलभित्र बस्ने, पानी जम्ने खाल्डाखुल्डी पुर्ने गर्नुपर्दछ। यस्तै जिल्लामा गत आवमा २६८ मा स्क्रफटाइफस रोगको सङ्क्रमण देखिएको छ। तीन हजार २८६ जनाको परीक्षणका क्रममा उनीहरूमा स्क्रफटाइफसको देखिएको हो। आव २०७७७८ मा दुई हजार २९० जनाको परीक्षणका क्रममा ३१८ मा स्क्रफटाइफस देखिएको थियो। स्क्रफटाइफस रोग मुसाको कानमा वा अन्य जीवजन्तुमा हुने सङ्क्रमित किर्नाले मानिसलाई टोकेपछि सर्ने गर्दछ। स्क्रफटाइफसमा मानिसलाई उच्च ज्वरो आउने, आँखा रातो हुनु, खोकी, वान्ता, पेट दुखाइ र पखाला सताउनु, श्वास फेर्न समस्या हुनु, धेरै टाउको दुख्नु, जोर्नी र मांसपेशी दुख्नु, बिमिरा देखिनु, टोकेको ठाउँमा कहिलेकाहीँ कालो दागजस्ता लक्षण देखिने गर्दछ। यस रोगबाट बच्न खेत, झाडी वा वनजङ्गलमा जाँदा लामो बाहुला भएको कपडा र उपयुक्त जुत्ता लगाउने र शरीरको खुला भागमा कीटनाशक मल्हमको प्रयोग गर्ने, घर वरिपरिका खेताबारीमा घाँस धेरै बढ्न नदिने र वातावरण सफा राख्ने, मुसा नियन्त्रणका लागि उपयुक्त किसिमको अन्न भण्डारण गर्नुपर्ने ढकालले बताए। रासस"
ख्वप कलेजलाई विश्वविद्यालय बनाउन विधेयक संसदमा ल्याऔं : पूर्व शिक्षामन्त्री पोखरेल,"काठमाडौं : पूर्व शिक्षा, विज्ञान तथा प्रविधिमन्त्री गिरीराजमणि पोखरेलले ख्वप कलेजलाई विश्वविद्यालय बनाउन आग्रह गरेका छन्। समुदायबाट सञ्चालित भक्तपुरको ख्वप कलेजलाई विश्वविद्यालय बनाउन संसदमा विधेयक ल्याएर टुंग्याउनुपर्ने बताएका हुन्। ख्वप कलेज भनेपछि भक्तपुर नगरपालिकाले चलाएको समुदायमा आधारित नमुना कलेजको रूपमा हाम्रो दिमागमा स्थापित भएको छ। पोखरेलले भने, २० वर्षदेखि भक्तपुर नगरपालिकाले त्रिभुवन विश्वविद्यालय र पूर्वा़ञ्चल विश्वविद्यालय को सम्बन्धनमा विभिन्न ढंगले कार्यक्रमहरू संचालन गरिरहेको छ। इन्जिनियरिङ्ग मात्र होइन विज्ञान, प्रविधि,नर्सिंङ जस्ता कार्यक्रमहरू संचालन गरेको छ र अहिले त्यहाँ ५००० विद्यार्थीहरू अध्ययनरत छन् र १८०० जनशक्ति परिचालित छन्। माओवादी केन्द्रका नेता पोखरेलले कलेजलाई शैक्षिक व्यवस्थापन गर्न नेमकिपाका राजनैतिक सोचहरूलाई व्यवहारिक ढंगले कार्यान्वयन गर्न सर्मपित टीम लागेको भन्दै प्रशंशा गरे। उनले भने, एकातिर देशमा पुराना विश्वविद्यालयहरू उच्च शिक्षा धरायसी बनाउन लागी रहेका छन्। अर्को तर्फबाट नगरपालिकाले चलाएको तिनै विश्वविद्यालयका कार्यक्रमहरू उदाहरणीय रूपमा विकास गरेका छन्। ख्वप कलेज र भक्तपूर नगरपालिकाबाट सबैले सिक्नै पर्दछ। पृष्ठभागमा नेमकिपाका राजनैतिक सोचहरूलाई व्यवहारिक ढंगले कार्यान्वयन गर्न शैक्षिक कोणबाट एउटा सर्मपित टिम लागेकै छ। त्यसैले त्यो सफल भएको छ। ख्वप कलेजलाई एउटा विश्वविद्यालय बनाउन लामो समयदेखि माग हुँदै आइरहेकाले शिक्षा,विज्ञान तथा प्रविधी मन्त्री पनि सकारात्मक रहेको बताएका छन्। उनले २०७३ मंसिर १६ गते दर्ता भएको ख्वप विश्वविद्यालयको विधेयक संसदमा आउनेछ र त्यसलाई छलफल गरेर टुग्याइने आशा व्यक्त गरे। उनले मदन भण्डारी विज्ञान तथा प्रविधि र योगमाया आर्युवेद विश्वविद्यालय जस्ता विशिष्टकृत विश्वविद्यालयहरू अन्तिम चरणमा भएको बताए। नेपालको उच्च शिक्षाको क्षेत्रलाई सान्दर्भिक,अनुसन्धानमुलक र गुणस्तरीय बनाउने उद्देश्य राखेर केदार भक्त माथेमा, सुशिला कार्की, देवेन्द्रराज पाण्डे जस्ता नागरिक अगुवाहरू सामेल भएर एउटा नयाँ विश्वविद्यालय निर्माण गर्न लागेको उल्लेख गरेका छन्। देशप्रति प्रतिबद्ध हुने साह्रै निम्छरो जनशक्ति उत्पादन भइरहेको उल्लेख गर्दै पूर्वमन्त्री पोखरेलले राष्ट्रप्रति गर्व गर्ने, विकासको समस्यालाई पनि ठिक किसिमले बुझेको र सिर्जनात्मक क्षमता पनि भएका जनशक्ति निर्माण गर्नु उच्च शिक्षाको मूल कार्यभार भएको बताए। उनले भने, नेपाल विश्वविद्यालयसँग यिनै अपेक्षाहरू गरिएका छन्। यो विकास समितिले ऐनको मस्यौदा पनि तयार गरिसकेको छ। मलाई लाग्दछ स्थानीय तहबाट जग्गा उपलब्ध गराइएको र बाह्य सहयोग पनि जुटाउने दिशामा विभिन्न पहलहरू भइरहेको यो विश्वविद्यालयलाई पनि यही संसदमा ल्याएर नयाँ विश्वविद्यालय निर्माणको अगुवाई गर्न शिक्षा मन्त्रीलाई आग्रह गर्न गर्दछु"
द्वन्द्वपीडितलाई अन्याय नहोस्,"संसारका जति पनि देशमा सशस्त्र संघर्ष भए त्यहाँ आआफ्नै तरिकाले द्वन्द्वोत्तर न्याय प्रदान गरिएको छ। एउटा समानता के भने सबैजसोतिर अन्तर्राष्ट्रिय मानवअधिकार कानुनलाई आत्मसात गरियो। द्वन्द्वपीडितलाई न्याय दिलाउने मामलामा दक्षिणी अफ्रिकी मोडलको अलि बढी चर्चा यस सन्दर्भमा हुँदै आएको छ। सत्य निरुपण तथा मेलमिलापको मोडल त्यही देशबाट प्रभावित पनि छ। नेपालमा सशस्त्र संघर्षलाई शान्ति प्रक्रियामा प्रवेश गराएको डेढ दसक नाघिसक्दा पनि द्वन्द्वकालीन मुद्दाहरूको निरुपण हुन सकेको छैन। सत्य निरुपण तथा मेलमिलाप आयोग गठन भएको छ, त्यहाँ उजुरीका चाङ छन्। तर, उजुरीमा धमिरा लाग्न लाग्दा पनि राज्य संवेदनशील हुन सकेन। द्वन्द्वपीडितका घाउमा बरु यसबिच नुनचुक छर्कने प्रयास थुप्रैपटक भए तर पनि मलमको कोसिस गरिएन। अहिले आएर फेरि द्वन्द्वपीडितलाई न्याय नै नहुने गरी र त्यो समयका घटना र अपराधलाई सामसुम पार्ने प्रपञ्च गरिएको छ। सत्य निरुपण तथा मेलमिलाप आयोग ऐन २०७१ लाई संशोधन गर्न संसद्मा जुन विधेयक सरकारले दर्ता गराएको छ, त्यो जस्ताको तस्तै पारित हुने हो भने न्याय मर्छ। पीडितले न्याय पाउने ठाउँ रहन्न। त्यसमा प्रस्तावित मानवअधिकार उल्लंघनको वर्गीकरण, मुद्दा चलाउने हदम्याद, विशेष अदालतको निर्णय अन्तिम हुनेलगायत व्यवस्था पीडितलाई अन्याय र पीडकलाई उन्मुक्ति दिन मनसायबाटै आएको विज्ञहरूको ठहरसँग असहमत हुन सकिन्न। युद्धमा जे पनि जायज हुन्छ भन्ने भ्रममा कोही छ भने त्यो द्वन्द्वका दुवै पक्ष रहेको देखिन्छ। त्यो भ्रममात्रै हो, युद्धमा पनि नियम हुन्छ, कानुन हुन्छ। मानवअधिकार उल्लंघन युद्धका नाममा क्षम्य हुँदैन। झन् सशस्त्र द्वन्द्वका बेला जघन्य मानवअधिकार हनन्का हजारौं घटना भएका छन्, तिनको न्यायिक निरुपण हुनैपर्छ। त्यसै ढिसमिस र सामसुम पार्ने मनसुवा त्यतिबेलाको विद्रोही पक्षलाई भएको छ वा तत्कालीन राज्यपक्षका अधिकारीलाई छ भने पीडितलाई अन्याय गरी आफूहरूले उन्मुक्ति लिने प्रपञ्च नै हो। न्याय पाउलान् ६३,७१८ द्वन्द्वपीडितले ? १० वर्षे सशस्त्र द्वन्द्वका क्रममा हत्या भएका छन्, यातना, अंगभंग, बेपत्ता, अपहरण तथा शरीर बन्धक, बलात्कारलगायत जघन्य अपराध भएका छन्। जो द्वन्द्वमा सामेलै थिएनन्, तिनीहरू अपराधको पीडामा परेका छन्। थुप्रैको गैरन्यायिक हत्या भएको छ। युद्धमा मारिनुबाहेक, अंगभंग हुनुबाहेक भएका हत्या, वेपत्ता, अपहरण, बलात्कारजस्ता घटना अपराधै हुन्। हो, सामान्य अवस्थाका घटना र द्वन्द्वकालीन घटनामा फरक छ। राजनीतिक उद्देश्यका लागि युद्ध भएको भन्ने स्वीकार्न दुईमत छैन। तर, संक्रमणकालीन न्यायका पनि आधारभूत मान्यता हुन्छन्, जसमा कुनै सम्झौता हुन सक्दैन। संक्रमणकालीन न्यायका सन्दर्भमा सर्वाेच्च अदालतले पटकपटक आदेश गरिसकेको छ कि पीडितको न्यायसम्बन्धी मौलिक हकअन्तर्गत जीवन स्वतन्त्रता, सूचनाको हक, यातनाविरुद्धको हकलगायत न्यायको मान्य सिद्धान्त पालना गर्नू। सर्वोच्चले सत्यनिरुपण र बेपत्तासम्बन्धी आयोगलाई अन्तर्राष्ट्रिय मापदण्डअनुसार बनाउन पनि भनेको यहाँ फेरि स्मरणयोग्य छ। अन्तर्राष्ट्रिय अभ्यासमा दक्षिणी अफ्रिकी मोडल हेर्ने हो भने पनि माफी प्रक्रियामा पीडितको सहभागिता र क्षमादानका लागि सहमति मुख्य सर्त हो। त्यही मोडलको सार्थकतालाई सम्मान गर्दै त्यहाँको सत्य निरुपण तथा मेलमिलाप आयोगका अध्यक्ष डेसमन्ड टुटुलाई नोबेल शान्ति पुरस्कार अर्पण गरियो। हाम्रोमा भने पीडितको सहभागितालाई पन्छाउने प्रपञ्च भनेकै पीडकलाई उन्मुक्ति दिएर अपराधलाई तथाकथित वैधता प्रदान गर्न खोज्नु हो। कुनै पनि अपराधको ढाकछोप गर्नु वा पीडितलाई उन्मुक्ति दिनु भनेको अन्यायमात्रै होइन, अर्काे विद्रोहको विजारोपण गर्नु पनि हो। अराजकतालाई प्रश्रय दिनु हो। कानुनी व्यवस्थालाई नकार्नु हो। लोकतान्त्रिक मूल्य मान्यता भनेको त्यस्तो होइन, लोकतन्त्र भनेको विधिको शासन हो र मानवअधिकार केन्द्रित न्याय व्यवस्था हो। तसर्थ विधेयकको संशोधन वा फिर्ती र पुनर्लेखन आवश्यक छ।"
पैनीमा डुबेर झापामा एक बालकको मृत्यु,झापा : पैनीमा डुबेर झापामा एक बालकको मृत्यु भएको छ । मेचीनगर नगरपालिका५ निवासी पूर्णबहादुर लिम्बूको दुई वर्षीय छोरा इनसाहाङ लिम्बुको डुबेर मृत्यु भएको प्रहरी कार्यालय झापाका डीएसपी वसन्त पाठकले जानकारी दिए । प्रहरीका अनुसार मेचीनगर५ स्थित राममन्दिर टोलमा खेल्ने क्रममा घर अगाडिको पैनीमा बालक डुबेका थिए । घरभन्दा दुई सय मिटर तल पानीले बगाइरहेको अवस्थामा स्थानीयले देखेर निकालेका थिए। उनलाई उपचारका लागि तत्कालै अस्पताल पुर्याएपनि चिकित्सकले मृत घोषणा गरे।
हटेन मुक्त कमैयाका दुःख,"गुलरिया : सरकारले कमैया मुक्त घोषणा गरेपछि दुई कट्ठा जमिन पाएका बारबर्दिया नगरपालिका१० शोभा नगर निवासी शिवप्रसाद थारू घरको दैनिकी चलाउन नसक्दा चिन्तित छन्। ठूलो परिवार, सरकारले दिएको जमिनमा उब्जेको अनाजले पेट पाल्नै पुग्दैन। बालबच्चाको दैनिकी कसरी गुजार्ने ?, प्रश्न गर्दै उनले भने, सरकारले कमैयामुक्ति त गर्यो तर दुःखका हाम्रा दिन अझै गएनन्। मुक्त कमैया परिवारका समस्या अनन्त छन्। सरकारले कसैलाई ५ कट्ठा कसैलाई २ कट्ठा जग्गा दिएको छ। हामीले काठ कटान मुछानबापत वन कार्यालयलाई १ करोड ७८ लाख ६८ हजार ५८५ रुपैयाँ वन कार्यालयलाई बुझाए पनि काठ पाउन सकेका छैनौं, थारूले भने। घर निर्माणबापत बर्दियामा ९ हजार ६ सय जनाले १० हजार रुपैयाँ प्राप्त गरेका छन्। काठ पाउनेमा २ हजार ३२८ घरपरिवार मात्र छन्। २१ औं शताब्दीमा दासत्व जीवनबाट मुक्ति पाएका मुक्तकमैयाहरू २३औं मुक्ति दिवस मनाइरहँदा उनीहरूको दुःखले अझै मुक्ति पाउन सकेको छैन। पुनस्र्थापनका नाममा सरकारबाट १ टुक्रा जमिन पाए पनि कसैको पुर्जा छैन त कसैको पुर्जा भए पनि जमिन छैन। श्रम गर्न अब्बल मानिने मुक्त कमैया परिवारसँग न त पर्याप्त जमिन छ न रोजगारी नै। सरकारले २०५७ साउन २ गते नेपालबाट कमैयामुक्तिको घोषणा गरेको २३ वर्ष पुगेको छ। मुक्तकमैयाहरूले मुक्ति दिवस मनाइरहँदा उनीहरूका दुःख यथावत छन्। उनीहरू सरकारले दिएको जमिनमा पर्याप्त उत्पादन नभएपछि ज्यालामजदुरी गरी खान बाध्य छन्। मुक्तकमैयाहरूले लालपुर्जा पाए पनि फिल्डमा जमिन नपाएको मुक्तकमैया समाज बर्दियाका अध्यक्ष दुखराम थारू बताउँछन्। बर्दियामा कमैयामुक्ति घोषणा गरेपछि १६ हजार २६२ जना मुक्तकमैयाको लगत संकलन गरिएको थियो। सरकारी तथ्यांकअनुसार बर्दियामा १० हजार ७३२ मुक्तकमैया पुनस्र्थापन भइसकेका छन्। पुनस्र्थापना हुन बाँकी ६५ जना मध्ये ५३ जना सम्पर्क बाहिर छन् । १२ जनाको पुनस्र्थापन हुन बाँकी छ। १० हजार ७९७ जनाले परिचयपत्र पाएका छन्। त्यस्तै, लालपुर्जा प्राप्त गरेका मध्ये ९० जनाले जमिन भोगचलन गर्न पाएका छैनन्। कमैयाहरू परिश्रम गरेर खाने वर्गमा पर्छन्। तर, उनीहरूसँग थोरै जमिन भएका कारण बेरोजगार बन्नु पर्दा बालबालिकाको शिक्षादीक्षामा समस्या झेल्नुपरेको थारूको भनाइ छ। बर्दियाका मुक्तकमैयाहरूले २३औं मुक्तकमैया दिवसको अवसर पारेर प्रधानमन्त्री शेरबहादुर देउवालाई जिल्ला प्रशासन कार्यालय बर्दियामार्फत ज्ञापनपत्र बुझाएका छन्। लुम्बिनी प्रदेशकी उपसभामुख कृष्णी थारूले भनिन्, स्थानीय सरकारमार्फत मुक्त कमैयाहरूको समस्या सम्बोधन गर्नुपर्नेमा हामीले जोड दिँदै आएका छौं। मुक्तकमैयाहरूले आफूहरूको समस्या समाधानका लागि सरकारसँग विभिन्न माग राखेका छन्। कतिपय मुक्तकमैयाहरूले लालपुर्जा पाए पनि फिल्डमा जमिन पाउन सकेका छैनन्।"
कसैले सपना देख्दैमा एमाले एक्लिंदैन : पोखरेल,"विराटनगर : नेकपा (एमाले)का वरिष्ठ उपाध्यक्ष ईश्वर पोखरेलले कसैले चाहँदैमा र सपना देख्दैमा एमाले नएक्लिने दाबी गरेका छन्। प्रेस चौतारी प्रदेश १ ले मंगलबार बिहान विराटनगरमा आयोजना गरेको पत्रकार सम्मेलनमा बोल्दै पोखरेलले कसैले चाहँदैमा एमालेलाई एक्ल्याउन नसक्ने जिकिर गरेका हुन्। एमालेलाई एक्ल्याउने सपना कसैले पनि नदेखे हुन्छ। कोसिस त गर्न पाइयो। तर पार लाग्दैन, असर पर्दैन, उनले भने, एमाले स्पष्ट विचार बोकेर जनतामा आधारित हुँदै संगठनको बलमा अगाडि बढेको पार्टी हो। सपना देखेका भरमा एमालेलाई एक्ल्याउन सम्भव छैन। आगामी निर्वाचनमा अरु दलले गठबन्धन गरेर आए पनि एमाले सामना गर्न तयार रहेको पोखरेलले बताए। निर्वाचन प्रतिस्पर्धामा श्रेष्ठता हासिल गरिने एउटा अभ्यास हो। सक्छौ भने एक्लाएक्लै आउ, सक्दैनौ भने गठबन्धन गरेर आउ भनेको हो, गठबन्धन दलप्रति लक्षित गर्दै उनले भने, जे भए पनि एमाले सामना गर्न तयार छ। स्थानीय निर्वाचनमा पनि हामीले यही कुरा भनेको हो। अहिले मुलुकमा बाम तालमेलको सम्भावना नरहेको उनले बताए। पहिले बामपन्थीको सरकार हुँदा ढालेर विपक्षीसँग साँठगाँठ गर्ने। अनि अहिले बाम तालमेलका कुरा गरेर हुन्छ ? उनले भने, बाम तालमेल प्रिय लाग्ने शब्द मात्रै हो। राजनीतिमा सम्भावनाहरु जीवितै रहे पनि अहिल्यै भने बाम तालमेल सम्भव छैन। पोखरेलले गठबन्धन सरकार नालायक सावित भएको टिप्पणीसमेत गरेका छन्। सरकार नालायक र गैरजिम्मेवार बनेको आरोप उनले लगाए। राष्ट्रियता, राष्ट्रिय स्वाभिमान, स्वतन्त्रता, अखण्डता, सामाजिक सद्भावका सवालमा सरकार चुकेको छ, उनले भने, आर्थिक विकास र समृद्धिसहित मुलुकलाई सदृढ बनाउने विषयमा केही गरेन। पोखरेलले सरकार मूल्यवृद्धितर्फ केन्द्रित भएको र जनताप्रति जिम्मेवार नबनेको आरोप पनि लगाए। इन्धनको मूल्य कहिले घटाउने र कहिले हप्तामै दुई पटकसम्म बढाउनेजस्ता नौटंकी सरकारले गरिरहेको छ, उनले भने। प्रचण्डको भारत भ्रमणको उदेश्य तथा एजेन्डा के थियो र भम्रणका क्रममा उनले कति कुरा गरे एवं गरेका कुरा कति लुकाए भन्नेतर्फ आफू जान नचाहने पोखरेलको भनाइ छ। प्रदेश खारेजीको कुरा एमालेले नउठाएको उनले स्पष्ट पारेका छन्। सहमतिका साथ बनाइएको संविधानमा स्पष्ट उल्लेख गरेर ल्याइएको व्यवस्थामा आफ्ना राजनीतिक कोणबाट कसले के भन्ला भन्ने कुराले अर्थ नराख्ने उनको तर्क छ। हामीले संविधानलाई अपरिवर्तनीय र अशंसोधनीय भन्दैनौँ। सबै दलको सहमतिमा बनेको राष्ट्रिय दस्तावेज संविधान हो। केटाकेटीको खेल हैन, उनले भने, कुनै विषय छ भने दलहरुले एजेन्डा बनाएर छलफलमा ल्याउनुपर्छ। सहमतिका आधारमा केही कुरा हुन सक्छन्। तर एमालेबाट प्रदेश खारेजीको कुरा आएको छैन। पोखरेलले प्रदेश १ को नामकरणको विषयमा केन्द्रको धारणा आवश्यक नभएको पनि बताए। प्रदेश आफै अधिकार सम्पन्न छ। तर साझा र सबैलाई मान्य हुने नाम आउनुपर्छ, उनले भने, नामको विषयमा निर्णय गर्ने अधिकार प्रदेशसभालाई छ। केन्द्रले हस्तक्षेप गर्यो भन्नु लुते कुरा मात्रै हो। नेपालले अरु मुलुकसँग मित्रतापूर्ण सम्बन्ध चाहेको पनि उनको भनाइ छ। नेपाल भ्रमणमा कुनै मुलुकका प्रतिनिधि आउनुलाई स्वभाविक लिनुपर्छ, उनले भने, भ्रमणका सवालमा भने राष्ट्रिय स्वाभिमान, अखण्डता र मुलुकको इज्जतलाई ख्याल गर्नुपर्छ। पोखरेलले अर्थमन्त्री जनार्दन शर्माका विषयमा छानबिन भइरहेकाले संसदीय समितिले प्रतिवेदन बुझाएपछि त्यसका बारेमा थप छलफल अघि बढाइने पनि बताए।"
सीसीटीभी योजनाबद्ध रूपमा मेटियो : संसदीय विशेष छानबिन समिति,"काठमाडौं : संसदीय विशेष छानबिन समितिले तत्कालीन अर्थमन्त्री जनार्दन शर्माले बजेटमा चलखेल गरेको बेलाको सीसीटीभी फुटेज योजनाबद्ध रूपमा मेटाइएको निष्कर्ष निकालेको छ। जेठको सीसीटीभी माग्दा असारको हार्डडिक्स दिनु, उपभोक्ता हित संरक्षण मञ्चले माग्दा १३ दिनसम्म मात्रै रहन्छ भन्नु, अर्थ मन्त्रालयका कर्मचारीको बयानमा यस्तै कुरा आउनुले योजनाबद्ध देखिएको समितिका एक सदस्यले बताए। तीन महिनासम्म सीसीटीभी फुटेज मेटाउन, हटाउन नपाउने कानुनी व्यवस्था हुँदाहुँदै सीसीटीभी फुटेज नहुनुले योजनाबद्ध रूपमा नै मेटाएको निष्कर्षमा पुग्न दुविधा नै छैन, ती सदस्यले भने। यससँगै समितिले थप प्राविधिक अनुसन्धान गर्ने भएको छ। समिति सचिव सुरेन्द्र अर्यालले सीसीटीभीका विषयमा विज्ञहरूसँग छलफल गर्ने निर्णय भएको बताए। उनका अनुसार फुटेज रिकभर गर्नेलगायत प्राविधिक विषयमा नेपाल इन्जिनियरिङ अध्ययन संस्थान र प्रहरीको साइबर ब्युरोका विज्ञसँग छलफल गर्ने तयारी छ। प्राविधिक विषयमा प्रवेश गरेका छौं। अब विज्ञहरूसँग राय सल्लाह लिन्छौं, अर्यालले भने। समितिको पहिलो बैठकले आवश्यक कागजात र सीसीटीभी असार ३० गते २ बजेभित्र उपलब्ध गराउन अर्थ मन्त्रालयलाई निर्देशन गरेको थियो। त्यो दिन प्राप्त भएन। असार ३१ गते हार्ड डिक्स उपलब्ध गरायो तर असारको मात्रै फुटेज भेटिएको थियो। समितिले साउन १ गते अर्थ मन्त्रालयका उच्च पदस्थ कर्मचारीसँग चार चरणमा बयान लिएको थियो। त्यसअघि असार ३२ मा भन्सार विभाग र आन्तरिक राजस्व विभागका महानिर्देशकसँग बयान लिएको थियो। समिति सदस्य प्रदीप ज्ञवालीले समितिले तथ्यमा पुगेर निष्कर्ष दिने बताए। हामीले तथ्यका आधारमा प्रतिवेदन दिन्छौं। कुनै दबाब, प्रभाव स्वार्थमा तथ्य तोडमोड गर्न दिइनेछैन, ज्ञवालीले भने । तत्कालीन अर्थमन्त्री शर्माले अनधिकृत व्यक्तिमार्फत बजेटमा करका दर हेरफेर गराएको प्रकरणमा छानबिन गर्न असार २२ समिति बनाइएको थियो। त्यही दिन शर्माले राजीनामा दिएका थिए। अर्थमन्त्री जनार्दन शर्माको अनर्थ कदम अर्थमन्त्री जनार्दनलाई योगेशको व्यङ्ग्य : यसपटक ब्रिफकेस तोडफोड भएन, कुर्सी नभाँचिनु उपलब्धि भयो बिहानी प्रहर जब पूर्वनासुले बजेट चलाए साढे ७ अर्ब सिध्याउन अर्थमन्त्रीको चलखेल अर्थ मन्त्रालय भन्छ : १३ दिनमै सीसीटीभी फुटेज मेटियो, कानुन भन्छ : तीन महिना सुरक्षित नराखे कारबाही अर्थ मन्त्रालयले मेट्यो सीसीटीभी फुटेज बजेटमा घरानाको अनुहार देखिन्छ, फुटेज माग्दा मन्त्रीले म नै राज्य हुँ भन्ने दम्भ देखाउँछन् : ओली अर्थमन्त्रीज्यू, सीसीटीभी फुटेज गायब गर्ने को हो ? (फोटोफिचर) सीसीटीभी फुटेज मेटाउने अर्थमन्त्रालयका अन्य व्यक्तिलाई पनि कारवाही गर्नुपर्छ : योगेश भट्टराई अर्थमन्त्री जनार्दन शर्माले दिए राजीनामा निवर्तमान अर्थमन्त्री शर्माविरुद्ध राप्रपाले दिएको उजुरी प्रहरीले दर्ता गरेन अर्थसचिवको बिदाले मोडियो परिस्थिति अन्ततः अर्थमन्त्री जनार्दन शर्माको बहिर्गमन राष्ट्रियसभामा बजेटमा हिनामिनादेखि सीसीटीभी फुटेज र नागरिकता विधेयकसम्म चर्चा बजेट चलखेल छानबिन आजदेखि अर्थमन्त्रीमाथि छानविन गर्ने संसदीय विशेष समितिमा हेरफेर, पुष्पाको स्थानमा मानबहादुर विश्वकर्मा संसदीय समितिमा सांसद हेरफेर छानबिन समितिले पाएन सीसीटीभी बजेट चलखेल प्रकरण : जेठको सीसीटीभी माग्दा दिए असारको, बयान लिँदै समिति अर्थको सीसीटीभी फुटेज मेटिएको छानविन समितिको निष्कर्ष, सिस्टममै नभेटिएपछि रिकभरको प्रक्रिया सुरु"
चुनावी तालमेलमार्फत बहुमत ताक्दै कांग्रेस,"काठमाडौं : कांग्रेस आगामी प्रतिनिधिसभा र प्रदेशसभा निर्वाचनमा पनि तालमेलकै पक्षमा उभिएको छ। सत्ता गठबन्धनमा रहेका दलहरूसँग संवाद गरी चुनावी तालमेल गरेर अघि बढ्ने निर्णय उक्त पार्टीको केन्द्रीय कार्यसमिति बैठकले गरेको हो। आगामी निर्वाचनसम्म गठबन्धनलाई निरन्तरता दिने निर्णय भएको जानकारी प्रवक्ता डा प्रकाशशरण महतले दिए। वैशाख ३० मा सम्पन्न स्थानीय निर्वाचनबाट पहिलो दल बनेको कांग्रेसलाई प्रतिनिधिसभा तथा प्रदेशसभाको निर्वाचनमा स्पष्ट बहुमततर्फ लक्षित गराउँदै, डा महतले निर्णय सुनाउँदै भने, संविधानको रक्षा लोकतन्त्रको थप सुदृढीकरण गर्दै जनताको समुन्नतिको सपनालाई स्थिर सरकारमार्फत सम्बोधन गर्नका लागि केन्द्रीय कार्यसमितिको यो बैठक सत्ता गठबन्धनसँग संवाद गरी चुनावी तालमेल गरेर अघि बढ्ने निर्णय गर्छ। पाँच वर्षमा स्थिर सरकारमार्फत जनताको जीवनस्तरमा गुणात्मक सुधार ल्याउने स्पष्ट कार्यक्रमको खाकासहित आमनिर्वाचनमा कांग्रेस प्रस्तुत हुनुपर्ने निचोड बैठकले निकालेको छ। तालमेल गर्दा संविधानको कार्यान्वयन, आर्थिक सामाजिक रूपान्तरण र वैदेशिक सम्बन्धलगायतका विषयमा न्यूनतम साझा धारणा बनाउन कांग्रेसको जोड छ। यो पार्टीले आगामी निर्वाचनमा गठबन्धनको बलमा बहुमत ल्याउने लक्ष्य लिएको देखिन्छ। उसले स्थानीय निर्वाचनमा भएको गठबन्धन सफल भएको निष्कर्ष निकालेको छ। बैठकले गठबन्धन भएर प्राप्त भएको मतप्रति केन्द्रीय कार्यसमिति पदाधिकारी तथा सदस्यले सम्मान गरेको प्रवक्ता डा महतले बताए। कांग्रेसले वैशाख ३० को स्थानीय चुनावमा स्थानीय अवस्था र आवश्यकताका आधारमा पाँच दलीय गठबन्धनमा सहभागी हुने निर्णय गरेको थियो। उसले अब स्थानीय तहमा आफ्नो पार्टीबाट निर्वाचित जनप्रतिनिधिका लागि आचारसंहिता जारी गर्ने भएको छ। महतका अनुसार बैठकले स्थानीय तह निर्वाचन केन्द्रीय परिचालन समितिको प्रतिवेदन र स्थानीय तह निर्वाचन केन्द्रीय प्रचारप्रसार समितिको प्रतिवेदन सुझावसहित अनुमोदन गरेको छ।"
झापामा बढ्यो कोरोना,"झापा : झापा जिल्लामा कोरोना भाइरसको संक्रमण बढ्न थालेको छ। छिमेकी राष्ट्र भारतमा कोरोना संक्रमण बढेसँगै त्यसको असर सीमा नाकासँग जोडिएको झापामा पनि देखिएको हो। जिल्लामा सङ्क्रमितको सङ्ख्या बढेसँगै जिल्ला कोभिड सङ्कट व्यवस्थापन केन्द्रले झापाबासीलाई सतर्क रहन आग्रह गरेको छ। जिल्ला प्रशासन कार्यालय झापामा सोमबार बसेको केन्द्रको बैठकले मेचीनगर नगरपालिका१४ ढुवागढीस्थित हँडिया खोलानजिकै २८ करोड २६ लाख ८७ हजार ४ सय ६४ रुपैयाँको लागतमा निर्माणाधीन अवस्थामा रहेको एक हजार जना क्षमताको होल्डिङ सेन्टरमा तत्काल नेपाली सेनाले १०० बेड तयारी अवस्थामा राख्ने निर्णय पनि भएको छ। काँकडभिट्टास्थित प्रवेश नाकामा मेचीनगर नगरपालिका, इडीसिडी, आइएमओ र रेडक्रस सोसाइटी झापा शाखाले आपसमा समन्वय गरी कोरोना परीक्षणलाई प्रभावकारी बनाउने निर्णय गरिएको प्रमुख जिल्ला अधिकारी छविलाल रिजालले जानकारी दिए। त्यस्तै स्वास्थ्य कार्यालयले कोरोना संक्रमणको वर्तमान अवस्थाको विश्लेषण गरी जिल्लामा आवश्यक पर्ने औषधि, मास्क, परीक्षण गर्ने किट, भिटिएस लगायतका अन्य सामग्रीहरूको मौज्दात व्यवस्थापन गर्ने, गराउन अनुरोध गर्ने निर्णय पनि गरेको छ। स्वास्थ्य कार्यालयको संयोजनमा जिल्लाका सबै स्थानीय तहमा कोरोनाविरुद्धको बुस्टर खोप लगाउन बाँकी सबैलाई अनुरोध गर्ने, कोरोना संक्रमणदर बढिरहेकोले मास्क लगाएर मात्र हिँड्न, काम नपरी भिडभाडमा नजान, संक्रमणको शङ्का भएमा स्वास्थ्य संस्थामा गई परीक्षण गर्न सबैमा अनुरोध गर्ने र सबै स्थानीय तह, स्वास्थ्य संस्था, स्वास्थ्य कार्यालय, रेडक्रसलगायत गैरसरकारी सङ्घसंस्थाहरूले कोरोना संक्रमणविरुद्ध सचेतना अभिवृद्धि गर्ने निर्णय गरिएको प्रजिअ रिजालले बताए। गत असार १९ गतेसम्म जिल्लामा कोरोना संक्रमित सङ्ख्या शून्यमा झरेको थियो। असार २० गतेदेखि साउन २ गतेसम्म जिल्लामा ७५ जनामा संक्रमण पुष्टि भएको स्वास्थ्य कार्यालय झापाको तथ्याङ्क छ। सोमबार ६ जनामा संक्रमण पुष्टि भएको छ। सबैभन्दा बढी साउन १ गते १७ जनामा संक्रमण पुष्टि भएको छ। असार ३१ गते १५ जना, असार ३० गते १६ जना, असार २९ र २८ गते ५५ जनामा संक्रमण पुष्टि भएको हो। त्यसमध्ये अधिकांश भारतबाट नेपाल प्रवेश गर्नेहरूमा संक्रमण देखा परेको स्वास्थ्य कार्यालय झापाका प्रमुख योगराज घिमिरेले बताए।"
मधेशमा पानी नपर्दा रोपाइँ भएन,"जनकपुर : अन्नको भण्डारण मानिएको मधेश प्रदेशमा यस वर्ष समयमा धान रोपाइँ हुन नसक्दा किसान चिन्तित भएका छन्। समयमा पानीपरेको भए मधेशका अधिकांश जिल्लामा रोपाइँ लगभग सकिनुपर्ने थियो। अहिलेसम्म करिब ५७ प्रतिशत खेतीयोग्य जग्गामा मात्र धान रोपाइँ हुनसकेको जनाइएको छ। समयमा वर्षा नहुँदा प्रदेशको ४३ प्रतिशत खेत अझै बाँझो रहेको मधेश प्रदेशको भूमि व्यवस्था कृषि तथा सहकारी मन्त्रालयका बाली विकास अधिकृत मनिषकुमार पालले जानकारी दिए। अहिलेसम्म प्रदेशमा सबैभन्दा बढी सप्तरीमा ७५ प्रतिशत र सबैभन्दा कम पर्सामा ४२ प्रतिशत जग्गामा धान रोपाइँ भएको उनले बताउए। गत असारको दोस्रो सातायता वर्षा नहुँदा पनि वैकल्पिक सिँचाइको प्रबन्ध मिलाएरै भए पनि किसानहरूले धान रोपाइँ गरिरहेको उनको भनाइ छ। उनका अनुसार बारामा ६०, सिरहा र सर्लाहीमा ५५ , रौतटहमा ५० , महोत्तरीमा ४५ र पर्सामा ४२ प्रतिशत मात्र धान रोपाइँ भएको छ। पर्सामा ५४ हजार ७३२ हेक्टर क्षेत्रफल खेतीयोग्य जग्गामध्ये ४७ हजार १३० हेक्टर क्षेत्रफलमा धान रोपाइँ हुने गरेको छ। त्यस्तै सप्तरीमा कूल ८१ हजार ६६८ हेक्टर खेतीयोग्य जग्गामध्ये ६८ हजार हेक्टर क्षेत्रफलमा, सिरहामा कूल ७३ हजार ९१४ हेक्टर खेतीयोग्य जग्गामध्ये ५४ हजार हेक्टरमा धान रोपाइँ हुने गरेको छ। त्यस्तै महोत्तरी जिल्लामा ६७ हजार ३५२ हेक्टर क्षेत्रफल खेतीयोग्य जग्गामध्ये ४६ हजार ५०० हेक्टरमा, बारामा ६२ हजार ८२३ हेक्टर क्षेत्रफल खेतीयोग्य जग्गा रहेकामा ४६ हजार २० हेक्टरमा, रौतहटको ५३ हजार ५२० हेक्टर क्षेत्रफल खेतीयोग्य जग्गा रहेकामा ३८ हजार १०० हेक्टरमा धानखेती हुने गरेको मन्त्रालयले जनाएको छ। यस्तै धनुषामा ७६ हजार ५३१ हेक्टर क्षेत्रफल खेतीयोग्य जग्गामध्ये ५९ हजार हेक्टरमा र सर्लाहीको ८४ हजार ६७८ हेक्टर क्षेत्रफल खेतीयोग्य जग्गामध्ये ४६ हजार ७०० हेक्टरमा धान रोपाइँ हुन्छ। तर यस वर्ष ढिलो गरी धानको बेर्ना तयार भएको, ढिलाइ गरी धान रोपाइँ गर्ने प्रवृत्ति र समयमा वर्षा हुनुको कारण अन्नको भण्डार मानिएको मधेश प्रदेशमा अपेक्षाकृत धान रोपाइँ हुन नसकेको अधिकृत पालले जानकारी दिए। लामो समयदेखि वर्षा नभएपछि अहिले किसान पानी तान्ने मोटर तथा अन्य वैकल्पिक सिँचाइको व्यवस्था मिलाएर रोपाइँ गरिरहेका छन् भने अधिकांश किसान अझै आकाशे पानीको प्रतिक्षमा छन्। एकातिर किसानले जेनतेन वैकल्पिक सिँचाइको व्यवस्था मिलाएर धान रोपाइँ गरे पनि वर्षा नहुदाँ रोपो सुक्न थोलेको छ। पान्नी तान्ने मोटर लगाएरै करिब एक बिघा जग्गामा धान रोपाइँ गरेँ', धनुषाधाम नगरपालिका४ का किसान सुगम्बर यादवले भने, 'वर्षा ठयाप्पै रोकिएपछि अहिले रोपिएको धानमा डढेलो लाग्न थालेको छ। अब पनि केही दिन पानी नपरे रोपाइँ गरिएको धान नष्ट हुन्छ', उनले चिन्ता जताए। ठूलो मूल्य र परिश्रम गरेर रोपाइँ गरिएको धानबालीमा पानीकै अभावमा डढेलो लाग्दा आफूहरु चिन्तामा डुबेको किसानको भनाइ छ। सिँचाइका लागि कमला सिँचाइ व्यवस्थापन कार्यालय धनुषाले निर्माण गरेको पूर्वी र पश्चिमी नहर प्रणालीबाट सिरहा र धनुषाको करिब २५ हजार हेक्टर क्षेत्रमा मात्र सिँचाइको व्यवस्था पुगेको छ। तर लामो समयदेखि वर्षा रोकिएर कमला नदीमा पानीको सतह कम भएका कारण किसानलाई सिँचाइ गर्न समस्या भइरहेको कमला सिँचाइ व्यवस्थापन कार्यालय धनुषाका प्रमुख वीरेन्द्रकुमार यादवले जानकारी दिए। 'साधारणतया कमला नदीमा पानीको स्तर बढ्दा किसानलाई सिँचाइ गर्न सहज हुन्छ, तर अहिले नदीमा पानी नै छैन', उनले भने, 'पूर्वी र पश्चिम नहर प्रणालीका कारण दुवै जिल्लातर्फ सिँचाइको पहुँच पुगेको त छ, तर वर्षा नै नभएपछि नदीमा पानी छैन, जसले गर्दा किसानलाई सिँचाइ गर्न समस्या भएको हो।' सिँचाइबाहेक मलखाद्य र कृषि मजदुरको आभावमा पनि बर्सेनि धानखेती प्रभावित हुँदै आएका छन्। एकातिर सिँचाइ अभाव अर्कातिर आवश्यकतानुसार कृषि मजदुर नपाइने गरेकाले धान रोपाइँमा समस्या हुने गरेको किसानको गुनासो छ। यसरी सिँचाइ, मलखाद्य र मजदुर आभावमा मधेश प्रदेशमा धान रोपाइँ प्रभावित हँुदा भोकमरीको चिन्ता बढेको कृषिविज्ञको भनाइ छ। मधेशका जिल्लामा बर्सेनि भदैया, चैते र वर्षे गरी तीन किसिमका धान उत्पादन हुँदै आएको छ। रासस"
काठमाडौं महानगरले खरिद गर्यो ३ वटा दमकल,"काठमाडौं : काठमाडौं महानगरले थप ३ वटा दमकल खरिद गरेको छ। पुर्वमेयर विद्यासुन्दर शाक्यको पालामा भएको दमकल खरिद प्रक्रियाअन्तर्गत ३ दमकल महानगरमा आइपुगेको मेयर बालेन्द्र शाहले जानकारी दिए। महानगरले आगलागीको रोकथाम र क्षति कम गर्न पहिलेदेखि कार्यहरु गर्दै आएको छ। उनले भने,सोही अनुरुप पुर्वमेयर विद्यासुन्दर शाक्यकै पालामा भएको दमकल खरिद प्रक्रिया अन्तर्गत ३ दमकलहरु महानगरमा आइपुगेका छन्। दमकलहरुको वैज्ञानिकतवरमा उच्चतम प्रयोग गरेर आगलागीबाट हुने क्षति कम गर्न महानगर प्रतिबद्ध छ। आफ्नै संरचनागत खराबीले गर्दा काठमाडौं आगलागीको जोखिम उच्च र नियन्त्रणमा सिमितता भएकाले सचेत र होसियार हुनुपर्ने उनको तर्क छ। सकेसम्म अग्नीदुर्घटना हुनै नदिनु सबै भन्दा उत्तम विकल्प हो। आगोको विषयमा कहिलै पनि हेलचेक्राइँ नगरौँ। सावधान रहौँ र, आफ्नो घर तथा कार्यालयमा उचित पुर्वतयारी गरौँ।"
कालिकोटमा कर्मचारी नहुँदा स्वास्थ्यचौकी बन्द : स्टेचरमा नै जन्मियो शिशु,"कालिकोट : कालिकोटको नरहरिनाथ गाउँपालिका६ माल्कोटमा रहेको उपस्वास्थ्यचौकी बन्द भएको छ। गाउँपालिकाले करारका स्वास्थ्यकर्मी हटाउँदा उपस्वास्थ्यचौकी बन्द भएको हो। 'गाउँपालिकाले करारका स्वास्थ्यकर्मी हटाएछ, दुई स्थायी स्वास्थ्यकर्मी पनि बिदामा बसेको सुनियो। एकहप्तादेखि स्वास्थ्यचौकी बन्द छ। उपस्वास्थ्यचौकी बन्द हुँदा सेवाग्राहीलाई समस्या भएको छ', स्थानीय रामबहादुर बटालाले गुनासो गरे। उपस्वास्थ्यचौकीमा स्वास्थ्यकर्मी नहुँदा सोमबार गर्भवतीले स्टेचरमा नै नवशिशुको जन्म दिएका थिए। गाउँपालिकाले करारका स्वास्थ्यकर्मी हटाउँदा बर्थिङ सेन्टरबन्द भएको गाउँपालिकाका स्वास्थ्य शाखा प्रमुख अम्मर बटालाले जानकारी दिए। 'दुई स्थायी स्वास्थ्यकर्मी बिदामा हुनुहुन्छ। करार कर्मचारी हटाइएको छ', उनले भने, 'यसकारण सुत्केरीले चार घण्टासम्म बाहिरै बस्नुपरेको हो।' उनले यसभन्दा अगाडिका करारका स्वास्थ्यकर्मी शान्ति बुढालाई फोन गरेर ती गर्भवतीलाई सेवा दिन आग्रह गरेको र सुत्केरीको ज्यान जोगिएको भनाइ छ। 'अहिले आमा तथा नवशिशुको अवस्था सामान्य छ', उनले भने, 'ढिलै भए पनि आमा र शिशुको थप निगरानी बर्थिङ सेन्टरमा भइरहेको छ।'"
पोखरा महानगरले निजी शौचालयलाई सार्वजनिक प्रयोगमा ल्याउने,"पोखरा : पोखरा महानगरपालिकाले व्यक्ति तथा निजी कम्पनीका शौचालयहरूलाई सर्वसाधारणले निःशुल्क प्रयोगका लागि उपयोगमा ल्याउने भएको छ। देशकै पर्यटकीय सहर पोखराको मुख्य सहरी क्षेत्रमा अत्यावश्यक सार्वजनिक शौचालय नहुँदा सर्वसाधारणले सास्ती पाइरहेको अवस्थामा महानगरले निजी शौचालयलाई समेत सार्वजनिक प्रयोगमा ल्याउने तयारी गरेको हो। महानगरले सार्वजनिक सूचना जारी गरी सर्वसाधारणलाई शौचालय उपयोग गर्न दिन इच्छुक व्यक्ति तथा संस्थालाई साउन मसान्तभित्रमा महानगरमा निवेदन दिन आग्रह गरेको छ। सार्वजनिकरूपमा निःशुल्क उपयोग गर्न दिएवापत त्यस्ता व्यक्ति वा संस्थालाई महानगरबाट उपलब्ध हुने सेवासुविधामा प्राथमिकता दिने गरी नीतिगत व्यवस्था महानगरले गरेको छ। सहरका मुख्य र व्यस्त सडकमा अवस्थित व्यक्तिका निजी घर, बैंक, वित्तीय संस्था, होटल, रेष्टुरेण्टलगायतका व्यावसायिक, गैरव्यावसायिक वा पेशागत संस्था र कम्पनीले आफ्नो स्वामित्वमा रहेका शौचालय सर्वसाधारणलाई प्रयोग गर्न दिनका लागि इच्छुकहरूसँग सूचना आह्वान गरिएको महानगरका प्रमुख प्रशासकीय अधिकृत बलराम रिज्यालले बताए। उनले भन्यो, 'महानगरले शौचालय प्रयोग गर्न दिन मञ्जुर व्यक्ति वा संस्थालाई साउन मसान्तसम्म निवेदन दिन भनेको छ, त्यस्ता शौचालयमा आवश्यक पर्ने सफाइ एवं स्यानिटरी सामग्रीमा महानगरले लागत सहभागिता जनाउने छ।' सार्वजनिक शौचालयका बारेमा सर्वसाधारणको जानकारीका लागि यस्ता स्थानमा विशेष पहिचानयुक्त लोगो वा सङ्केत राख्ने गरी कार्यपालिका बैठकबाट निर्णय भएको छ । शौचालय प्रयोग गर्न दिने व्यक्ति, संस्था वा कम्पनीको विवरण महानगरको वेबसाइटमा राखिने बताइन्छ। पोखराका मुख्य सहरी क्षेत्रमा सार्वजनिक शौचालय नहुँदा सर्वसाधारणलाई असहज हुँदै आएको छ। महानगरले सार्वजनिक शौचालय निर्माणका लागि जग्गा नभएकाले काम अघि नबढेको जनाएको छ।"
द्वन्द्वपीडितलाई अन्याय नहोस्,"संसारका जति पनि देशमा सशस्त्र संघर्ष भए त्यहाँ आआफ्नै तरिकाले द्वन्द्वोत्तर न्याय प्रदान गरिएको छ। एउटा समानता के भने सबैजसोतिर अन्तर्राष्ट्रिय मानवअधिकार कानुनलाई आत्मसात गरियो। द्वन्द्वपीडितलाई न्याय दिलाउने मामलामा दक्षिणी अफ्रिकी मोडलको अलि बढी चर्चा यस सन्दर्भमा हुँदै आएको छ। सत्य निरुपण तथा मेलमिलापको मोडल त्यही देशबाट प्रभावित पनि छ। नेपालमा सशस्त्र संघर्षलाई शान्ति प्रक्रियामा प्रवेश गराएको डेढ दसक नाघिसक्दा पनि द्वन्द्वकालीन मुद्दाहरूको निरुपण हुन सकेको छैन। सत्य निरुपण तथा मेलमिलाप आयोग गठन भएको छ, त्यहाँ उजुरीका चाङ छन्। तर, उजुरीमा धमिरा लाग्न लाग्दा पनि राज्य संवेदनशील हुन सकेन। द्वन्द्वपीडितका घाउमा बरु यसबिच नुनचुक छर्कने प्रयास थुप्रैपटक भए तर पनि मलमको कोसिस गरिएन। अहिले आएर फेरि द्वन्द्वपीडितलाई न्याय नै नहुने गरी र त्यो समयका घटना र अपराधलाई सामसुम पार्ने प्रपञ्च गरिएको छ। सत्य निरुपण तथा मेलमिलाप आयोग ऐन २०७१ लाई संशोधन गर्न संसद्मा जुन विधेयक सरकारले दर्ता गराएको छ, त्यो जस्ताको तस्तै पारित हुने हो भने न्याय मर्छ। पीडितले न्याय पाउने ठाउँ रहन्न। त्यसमा प्रस्तावित मानवअधिकार उल्लंघनको वर्गीकरण, मुद्दा चलाउने हदम्याद, विशेष अदालतको निर्णय अन्तिम हुनेलगायत व्यवस्था पीडितलाई अन्याय र पीडकलाई उन्मुक्ति दिन मनसायबाटै आएको विज्ञहरूको ठहरसँग असहमत हुन सकिन्न। युद्धमा जे पनि जायज हुन्छ भन्ने भ्रममा कोही छ भने त्यो द्वन्द्वका दुवै पक्ष रहेको देखिन्छ। त्यो भ्रममात्रै हो, युद्धमा पनि नियम हुन्छ, कानुन हुन्छ। मानवअधिकार उल्लंघन युद्धका नाममा क्षम्य हुँदैन। झन् सशस्त्र द्वन्द्वका बेला जघन्य मानवअधिकार हनन्का हजारौं घटना भएका छन्, तिनको न्यायिक निरुपण हुनैपर्छ। त्यसै ढिसमिस र सामसुम पार्ने मनसुवा त्यतिबेलाको विद्रोही पक्षलाई भएको छ वा तत्कालीन राज्यपक्षका अधिकारीलाई छ भने पीडितलाई अन्याय गरी आफूहरूले उन्मुक्ति लिने प्रपञ्च नै हो। १० वर्षे सशस्त्र द्वन्द्वका क्रममा हत्या भएका छन्, यातना, अंगभंग, बेपत्ता, अपहरण तथा शरीर बन्धक, बलात्कारलगायत जघन्य अपराध भएका छन्। जो द्वन्द्वमा सामेलै थिएनन्, तिनीहरू अपराधको पीडामा परेका छन्। थुप्रैको गैरन्यायिक हत्या भएको छ। युद्धमा मारिनुबाहेक, अंगभंग हुनुबाहेक भएका हत्या, वेपत्ता, अपहरण, बलात्कारजस्ता घटना अपराधै हुन्। हो, सामान्य अवस्थाका घटना र द्वन्द्वकालीन घटनामा फरक छ। राजनीतिक उद्देश्यका लागि युद्ध भएको भन्ने स्वीकार्न दुईमत छैन। तर, संक्रमणकालीन न्यायका पनि आधारभूत मान्यता हुन्छन्, जसमा कुनै सम्झौता हुन सक्दैन। संक्रमणकालीन न्यायका सन्दर्भमा सर्वाेच्च अदालतले पटकपटक आदेश गरिसकेको छ कि पीडितको न्यायसम्बन्धी मौलिक हकअन्तर्गत जीवन स्वतन्त्रता, सूचनाको हक, यातनाविरुद्धको हकलगायत न्यायको मान्य सिद्धान्त पालना गर्नू। सर्वोच्चले सत्यनिरुपण र बेपत्तासम्बन्धी आयोगलाई अन्तर्राष्ट्रिय मापदण्डअनुसार बनाउन पनि भनेको यहाँ फेरि स्मरणयोग्य छ। अन्तर्राष्ट्रिय अभ्यासमा दक्षिणी अफ्रिकी मोडल हेर्ने हो भने पनि माफी प्रक्रियामा पीडितको सहभागिता र क्षमादानका लागि सहमति मुख्य सर्त हो। त्यही मोडलको सार्थकतालाई सम्मान गर्दै त्यहाँको सत्य निरुपण तथा मेलमिलाप आयोगका अध्यक्ष डेसमन्ड टुटुलाई नोबेल शान्ति पुरस्कार अर्पण गरियो। हाम्रोमा भने पीडितको सहभागितालाई पन्छाउने प्रपञ्च भनेकै पीडकलाई उन्मुक्ति दिएर अपराधलाई तथाकथित वैधता प्रदान गर्न खोज्नु हो। कुनै पनि अपराधको ढाकछोप गर्नु वा पीडितलाई उन्मुक्ति दिनु भनेको अन्यायमात्रै होइन, अर्काे विद्रोहको विजारोपण गर्नु पनि हो। अराजकतालाई प्रश्रय दिनु हो। कानुनी व्यवस्थालाई नकार्नु हो। लोकतान्त्रिक मूल्य मान्यता भनेको त्यस्तो होइन, लोकतन्त्र भनेको विधिको शासन हो र मानवअधिकार केन्द्रित न्याय व्यवस्था हो। तसर्थ विधेयकको संशोधन वा फिर्ती र पुनर्लेखन आवश्यक छ।"
सत्यनिरुपण विधेयक सर्वोच्चका आदेशविपरीत,"काठमाडौं : सशस्त्र द्वन्द्वकालीन घटनाका विषयमा सर्वोच्च अदालतले गरेका आदेश तथा फैसला कार्यान्वयन गर्नु राज्यको कार्यकारी अंगको दायित्व मानिन्छ। तर, सरकारले संक्रमणकालीन न्याय सम्बन्धमा सर्वोच्चका नजिरलाई बेवास्ता गरेको विज्ञ बताउँछन्। कानुन, न्याय तथा संसदीय मामिला मन्त्रालयले बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन, २०७१ लाई संशोधन गर्न विधेयक ल्याएपछि सरोकारवालाले चासो बढाएका छन्। सर्वोच्चका फैसला र विधेयकलाई भिडाएर हेर्नपढ्न नपाए पनि असन्तुष्टि धेरै सुनिएको बताउँछन्, पूर्वप्रधानन्यायाधीश कल्याण श्रेष्ठ। सर्वोच्चको फैसलाअनुरूप विधेयक नभएको प्रतिक्रिया पाएको छु। असन्तुष्टि नै धेरै सुनेको छु, पूर्वप्रधानन्यायाधीश श्रेष्ठ भन्छन्, जुन सरोकारहरू थिए, ती सबैलाई सम्पूर्ण रूपमा विधेयकले सम्बोधन राष्ट्रिय मानवअधिकार आयोगले विधेयकलाई गम्भीर ढंगले अध्ययन गरिरहेको पदाधिकारी बताउँछन्। विधेयकमा भएका विषयवस्तु पर्याप्त छैन भन्नेबारे द्वन्द्वपीडित र विज्ञहरूको भनाइ सार्वजनिक भएको छ, आयोग सदस्य डा सूर्यप्रसाद शर्मा ढुंगेल भन्छन्, सर्वोच्च अदालतका फैसला र अन्य मुलुकमा भएका अभ्यासलाई पनि लिएर गम्भीर ढंगले अध्ययन गरिरहेका छौं। सर्वोच्चका सबै फैसलालाई सम्पूर्ण रूपमा विधेयक सम्बोधन गरेजस्तो लाग्दैन।कल्याण श्रेष्ठ, पूर्वप्रधानन्यायाधीश सर्वोच्चले द्वन्द्वकालमा भएका गम्भीर मानव अधिकार उल्लंघनका घटनाहरूलाई न्यायको दायरामा ल्याई दण्डित गर्नुपर्ने फैसला दिएको थियो। द्वन्द्वकालीन मुद्दाहरूलाई नजिकबाट नियालिरहेका अधिवक्ता ओमप्रकाश अर्याल सर्वोच्चका नजिरविपरीत विधेयक ल्याइएको दाबी गर्छन्। सर्वोच्चले द्वन्द्वकालीन घटनामा दण्डहीनताले प्रश्रय पाउन नहुने फैसला गरेको छ, अधिवक्ता अर्याल भन्छन्, फौजदारी न्याय प्रणालीलाई परिपुरण हुने गरी विधेयक आउनुपथ्र्यो। प्रचलित फौजदारी न्याय प्रणालीलाई निस्तेज गर्ने काम विधेयकबाट भएको छ। सर्वोच्च अदालतका फैसला विपरीतको विधेयक आएको छ। सुमन अधिकारीविरुद्ध नेपाल सरकार, प्रधानमन्त्री तथा मन्त्रिपरिषद्को कार्यालय समेतको मुद्दामा सर्वोच्चले पीडितको न्याय प्राप्त गर्ने हकमा असर पर्ने गरी माफी वा मेलमिलापसम्बन्धी व्यवस्था गर्न नमिल्ने भनी पटकपटक विपक्षी नेपाल सरकारका नाममा आदेश जारी गरेको थियो। द्वन्द्वपीडित अधिकारीका अनुसार सर्वोच्चको फैसलाअनुरूप अक्षरशः विधेयक आएको छैन। अपराधको वर्गीकरण धोकाधडी खालको छ, अधिकारी भन्छन्, कतिपय व्यवस्था त सर्वोच्चको फैसलाविपरीत छ। त्यसमा हाम्रो सहमति छैन। मानवअधिकार आयोगका प्रवक्ता डा टीकाराम पोखरेलले मानवअधिकारसँग प्रत्यक्ष सरोकार राख्ने ऐन संशोधन विधेयकमा सुझाव नखोजेको सरकारको कार्यशैलीप्रति आपत्ति प्रकट गरेका छन्। विज्ञप्तिमा लेखिएको छ, संक्रमणकालीन ऐन संशोधन गर्दा राष्ट्रिय मानवअधिकार आयोग एवं पीडित तथा सरोकारवालासँग पर्याप्त छलफल गर्न, यस आयोगको सिफारिस, सर्वोच्च अदालतको फैसला तथा संक्रमणकालीन न्याय र मानव अधिकार सम्बन्धी अन्तर्राष्ट्रिय मान्यताबमोजिम स्वीकार्य हुने गरी ऐन संशोधन गर्दै द्वन्द्वपीडितको न्याय सुनिश्चित गर्न आयोग सम्बन्धित सबै पक्षको ध्यानाकर्षण गराउँदछ। कानुन मन्त्रालयका प्रवक्ता फणिन्द्र गौतम भने प्रदेश र राष्ट्रियस्तरमा परामर्श गरी विधेयक तयार पारिएको बताउँछन्। द्वन्द्वपीडितसँग घनिभूत छलफल भएर प्रक्रिया अघि बढेको हो। प्रदेश र राष्ट्रियस्तरमा परामर्श गरी विधेयकको मस्यौदा तयार पारिएको हो, प्रवक्ता गौतम भन्छन्, सर्वोच्च अदालतका मुख्य फैसलालाई सम्बोधन गरिएको छ। अपुग भए थप सुधार गर्न सकिन्छ। सरोकारवालाले मानवअधिकार उल्लंघनको वर्गीकरण, मुद्दाको हदम्याद, विशेष अदालतको व्यवस्थाप्रति आपत्ति जनाएका छन्।"
"पानी परेन, सिँचाइ छैन, धान खेतमा धाँजैधाँजा","धान खेती गर्ने मुख्य महिना असार हो। यो महिनाभित्रै रोपेको धानले राम्रो उत्पादन दिने कृषि विज्ञ बताउँछन्। तर, यस वर्ष खेतीको मुख्य सिजन अर्थात् असार महिनामा मुलुकभर ६० प्रतिशत मात्रै धान खेती भएको छ। अघिल्लो वर्ष यसै समयमा ७६ प्रतिशत रोपाइँ भएको थियो। समयमा पानी नपर्दा असारमा रोपाइँ कम भएको कृषि तथा पशुपन्छी विकास मन्त्रालयका प्रवक्ता प्रकाशकुमार सञ्जेल बताउँछन्। भन्छन्, खडेरीका कारण खेती योग्य जमिन पनि असारमा बाँझै छ। प्रत्येक वर्ष पानी कै कारण रोपाइँ गर्ने स्थान खुम्चँदै गएको छ। साउन लागे पनि वर्षा नहुँदा तराईका खेतमा धाँजा फाट्न थालेको छ। जसोतसो धान रोपिए पनि खडेरीले रोपो पहेंलिएका छन्। पर्याप्त सिँचाइको व्यवस्था नहुँदा अधिकांश जिल्लामा आकाशे पानीको भर पर्नुपर्ने अवस्था छ। केही स्थानमा ट्युवबेल पनि सुकेका छन्। मनसुन सक्रिया नहुँदा उत्पादन घट्नेमा किसान चिन्तित छन्। झमझम वर्षा हुने समयमा चर्को घाम र तापक्रम ४० देखि ४२ डिग्रीसम्म पुगेको छ। जसोतसो रोपाइँ गर्यौं तर खडेरीले धेरै समस्या भएको छ, रोहिणी गाउँपालिका रूपन्देहीका रामवृक्ष यादवले भने, सिँचाइका लागि रहेको एउटा सानो ट्युवबेल छ, त्यो पनि पनि सुकेको छ। अब आकाश हेरेर बस्नु बाहेक हामीसँग कुनै विकल्प छैन। असार लागेदेखि यस क्षेत्रमा एकदुई पटक मात्र सामान्य वर्षा भएको छ। लामो प्रतीक्षापछि पनि मनसुन सक्रिय नहुँदा र भूमिगत पानी पनि सुक्दा रूपन्देहीका कृषक चिन्तित छन्। विगतका वर्षमा यो क्षेत्रमा असार १५ अघि नै रोपाइँ सकिन्थ्यो। यस वर्ष असार अन्तिममा मात्रै लगभग रोपाइँ सकिएको छ। किसानलाई रोपाइँ गर्न पानीले मात्रै होइन रासायनिक मलले पनि रोकेको छ। हामी किसानलाई प्रकृतिले मात्रै ठगेको छैन। राज्यबाट पनि ठगिँदै आएका छौं, गैडहवा गाउँपालिका३ रूपन्देहीका किसान राजेश यादवले भने, जसोतसो रोपाइँ गर्यौँ, यसै समय आवश्यक पर्ने मल पनि पाइएको छैन। धान रोपाइँपश्चात् आवश्यक डीएपी, युरियालगायतका मलको अझै चरम अभाव छ। पश्चिम तराईका किसानलाई पनि यस वर्ष खडेरीले सताएको छ। वर्षा नहुँदा रोपेको धान सुक्न थालेको छ। जमिन फाट्न थालेको छ। असार महिनाभरि खासै पानी नपरेपछि असारको मध्यबाट किसानले रोपाइँ सुरु गरेका थिए। बोरिङको सहयोगले रोपाइँ गरेको भए पनि वर्षा नहुँदा जमिनमा चिरा पर्ने, रोपिएको धान पहेंलो भएर सुक्ने गरेको छ। टीकापुर नगरपालिका२ कैलालीका किसान गौमती विश्वकर्माले मोटर लगाएर रोपिएको धान वर्षा नहुँदा सुक्न थालेको बताए। भनिन्, साउन लागिसक्यो पानी पर्दैन। रोपेको धान पहेंलो भइसकेको छ। खेतमा पनि पूरै चिरा परेको छ। टीकापुर नगरपालिका२ सीतापुरका किसानको चिरा परेको खेत । तस्बिर : परमानन्द पाण्डे यस क्षेत्रमा वर्षा भए असारमै रोपाइँ सकिन्थ्यो। गत वर्ष यही समयमा रोपाइँ गरेर सकेको स्थानीय सुरेन्द्र कठरिया बताउँछन्। पानी परेको छैन, हामीलाई रोपेको धान पनि सुक्न लागेपछि उत्पादन नै कम हुन्छ कि भन्ने पीर परेको छ, उनले भने, धान मात्रै नभएर वर्षे मकै, तिल र मासलगायतका बालीको उत्पादनमा कमी आउँछ। कृषि ज्ञान केन्द्र कैलालीका प्रमुख खगेन्द्र शर्माले कैलालीमा अघिल्लो वर्षभन्दा यस वर्ष ढिला रोपाइँ सकिएको बताए। बर्सेनि विभिन्न निकायबाट पम्पसेट, बोरिङहरू वितरण भइरहेका कारण कैलालीमा रोपाइँ असार अन्तिमतिर सकिएको तर, निरन्तर पानी नपर्दा समस्या भएको उनी बताउँछन्। शर्माका अनुसार यस वर्ष कैलालीमा ६९ हजार ५ सय हेक्टर जमिनका धान खेती गरिएको छ। समयमा वर्षा नहुँदा खेतमा चिरा परेको छ। हलक्कै बढ्नुपर्ने धान पानी नपर्दा बढ्न सकेको छैन, शर्माले भने, यसले उत्पादनमा असर त परिहाल्छ नि ! २०७४७५ सालमा पानी नपर्दा करिब २५ प्रतिशत जति रोपाइँ भएन। यो वर्ष यस्तै हुने सम्भावना छ। तर, यो खडेरीले नभई सुक्खा भएका कारण समस्या भएको हो।  प्रकाशकुमार सञ्जेल , प्रवक्ता, कृषि तथा पशुपन्छी विकास मन्त्रालय जलवायु परिवर्तनका कारण पानी पर्ने समयमा परिवर्तन आएको छ। पहिला एकनासको वर्षा हुन्थ्यो, अहिले त्यस्तो छैन। बाह्रै महिना करिब ३० प्रतिशत भूभागमा मात्रै सिँचाइ हुन सक्ने अवस्था छ।  डा रामकृष्ण श्रेष्ठ, प्रमुख, बाली विकास तथा कृषि जैविक विविधता संरक्षण केन्द्र मुलुककै सबैभन्दा धेरै धान उत्पादन हुने जिल्ला प्रदेश १ मा नै छन्। तर, यस वर्ष मनसुन बे्रकका कारण रोपाइँ प्रभावित हुँदा उत्पादन पनि घट्ने सम्भावना छ।  प्रकाशकुमार डाँगी, प्रमुख, कृषि विकास निर्देशनालय, प्रदेश १ उता, भूमि व्यवस्था, कृषि तथा सहकारी मन्त्रालय धनगढीका सहायक सूचना अधिकारी टिकेन्द्र कुश्मीले सुदूरपश्चिमभरि झन्डै ८२ प्रतिशत जमिनमा रोपाइँ सकिएको बताए। गत वर्ष धान बाली भित्र्याउने समयमा आएको बाढीबाट पीडित बनेका किसान यस वर्ष पानी नपर्दा उत्पादनमा कमी आउने चिन्तामा छन्। मौसम विज्ञान विभाग फिल्ड कार्यालय अत्तरिया कैलालीले गत वर्ष असारको भन्दा यस वर्ष आधाभन्दा कम पानी परेको जनाएको छ। गत वर्ष असार १ गतेदेखि साउन २ गतेसम्म ५ सय ७६ मिलिमिटर वर्ष भएकोमा यसवर्ष भने सोही अवधिमा २ सय ७४ मिलिमिटर मात्रै भएको मौसम विज्ञान सहायक सिंगल चौधरीले बताए। मोरङको ग्रामथान गाउँपालिका७ कोरियाडाँगीका खेम घिमिरेले डेढ बिघा जमिनमा धान रोपाइँ गरेका छन्। रोपाइँ सकेको १२ दिनभन्दा बढी भइसक्यो। खेतमा गाबो लगाएदेखि पानी परेको छैन। केही समयअघि लोहन्द्रा खोलामा आएको बाढीले लोहन्द्राकोरियाडाँगी पैनी बगाइदिएपछि रोपाइँ गर्ने बेलामै पानीको अभाव झेल्नु परेको उनले सुनाए। बाढीले पैनी बगाइदिएपछि परेको पानीले रोपाइँ त सकियो। तर, अहिले खेतमा धाँजा फाट्न थाल्यो उनले भने। विराटनगर महानगरपालिका५ मा धाँजा फाटेको खेत । तस्बिर : किशोर बुढाथोकी सुन्दरहरैंचा नगरपालिका१ का नरबहादुर खड्का पनि यस्तै गुनासो पोख्छन्। दुई साताभन्दा बढी समयदेखि पानी नपर्दा कृषकले समस्या झेल्नु परेको उनको गुनासो छ। सोही ठाउँका चन्द्र न्यौपानेले पनि २ बिघा ५ कट्ठा क्षेत्रफलमा रोपेको धान खेतमा चर्को घामले गर्दा धाँजा फाटेर हेरिनसक्नु भएको छ। उनका अनुसार बल्लबल्ल हरियो फर्किएको रोपो पानी नहुँदा पहेंलो हुन थालेको छ। रोपेको रोपो बचाउन कृषकलाई मुस्किल परिरहेका बेला पानी पर्न छाडेपछि प्रदेश १ को धान रोपाइँसमेत प्रभावित बनेको छ। प्रदेश १ मा कुल ८ लाख २६ हजार ६ सय ४६ हेक्टर खेतीयोग्य जमिन छ। जसमा ३ लाख ४० हजार ८२९ हेक्टर क्षेत्रफलमा धान रोपाइँ हुन्छ। यसपटक कुल खेतीयोग्य जमिनमध्ये २ लाख ३१ हजार ४८ हेक्टर अर्थात् ६७७९ प्रतिशतमा धान रोपाइँ भइसकेको छ। गतवर्ष यो अवधिमा ८०१२ प्रतिशतमा रोपाइँ सम्पन्न भएको थियो। तर, यसपटक चाँडै मनसुन निष्क्रिय बनेपछि गतवर्षको तुलनामा १२३२ प्रतिशत कम रोपाइँ भएको प्रदेश १ सरकारको कृषि विकास निर्देशनालयले जनाएको छ। निर्देशनालयका प्रमुख प्रकाशकुमार डाँगीका अनुसार मनसुन बे्रकका कारण रोपाइँ प्रभावित हुनुका साथै रोपाइँ सम्पन्न भइसकेको बालीमा समेत क्षति पुग्न थालेको छ। सरकारले धान सुपरजोन घोषणा गरेको झापा जिल्लाका किसानलाई धान रोप्न सकस छ। आकाशे पानी, सिँचाइ, मल, बीउ तथा प्राविधिक ज्ञान अभावकाबीच साउन २ गतेसम्म झापामा ७२ प्रतिशत मात्र रोपाइँ भएको कृषि ज्ञान केन्द्र झापाका प्रमुख सागर विष्टले बताए। अघिल्लो आर्थिक वर्ष साउन २ गतेसम्म ८२ प्रतिशत रोपाइँ सम्पन्न भएको बताउँदै विष्टले भने, पानी नपर्दा र युरिया मल अभावका कारण आजको मितिसम्म ८ देखि १० प्रतिशतसम्म रोपाइँ कम भएको छ। धान सुपरजोन घोषित झापाको कचनकवल गाउँपालिका५ स्थित पाठामारीको बाँझो खेत। पानी नपर्दा यहाँ अझै रोपाइँ हुन सकेको छैन । तस्बिर : पार्थ मण्डल पानीको समस्या एकातिर छ भने अर्कोतिर युरिया मलको समस्या पनि उस्तै छ। किसान कालु मोहम्मद भन्छन्, अगौटे धानको रोपाइँ असारभित्रै सकिसक्नु पर्नेमा साउन लाग्दासमेत रोपाइँ गर्न पाएका छैनौं। प्रधानमन्त्री कृषि आधुनिकीकरण परियोजनाअन्तर्गत धान सुपरजोन कचनकवल गाउँपालिकाका सातै वडा, भद्रपुरका १, २, ३, ५ र ६ नम्बर वडा र हरेक पालिकाको २०० हेक्टर जमिनमा कार्यक्रम सञ्चालन भइरहेको छ। परियोजना कार्यान्वयन एकाइ झापाका प्रमुख वरिष्ठ कृषि अधिकृत रवीन्द्र सुवेदी यो वर्ष पनि पानी र मलका कारण किसानलाई समस्या भएको बताउँछन्। असारको दोस्रो सातादेखि पानी नपर्दा मधेस प्रदेशका जिल्लामा किसानले लगाएको धान खेती पहेंलो हुँदै डढ्न थालेको छ। खेतमा धाँजा फाटेको छ। साउन महिनाको सुरुवात भए पनि वर्षा नहुँदा मधेसमा खडेरी परेको छ। धनुषाको रूपैठा गाउँमा धान खेत नियाल्दै बसेका किसानहरू। तस्बिर : मनिका झा आकाशे पानीकै भरमा अधिकांश किसानले खेती गर्ने मधेस प्रदेशका आठै जिल्लामा ५ लाख ५५ हजार २१८ हेक्टर खेतीयोग्य जमिन छ। जसमध्ये ४ लाख ५ हजार ४ सय ५० हेक्टरमा मात्रै धान रोपाइँ हुने गरेको छ। यस वर्ष असारसम्ममा १ लाख ५८ हजार २० हेक्टरमा मात्रै रोपाइँ सकिएको मधेस प्रदेश सरकारको भूमि व्यवस्था, कृषि तथा सहकारी मन्त्रालय जनकपुरको तथ्यांकले देखाउँछ। गत वर्ष पर्याप्त वर्षा हुँदा असारभित्रै ७० प्रतिशत रोपाइँ भएको थियो। घट्दै धान खेती पछिल्ला वर्ष समयमा पानी नपर्दा खेती योग्य जमिनमा पनि धान रोपाइँ घट्दै गएको छ। कृषि तथा पशुपन्छी विकास मन्त्रालयको चालु आवको असार मसान्तसम्मको तथ्यांकअनुसार १५ लाख ४ हजार ४ सय ८६ हेक्टर क्षेत्रफलमध्ये ८ लाख ९९ हजार ३ सय ३७ हेक्टरमा धान रोपाइँ भएको छ। आर्थिक वर्ष २०७४७५ मा खडेरीले यसैगरी बाली प्रभावित भएको थियो। यसपछिका ५ वर्षको रोपाइँ ९८९९ प्रतिशत नै भए पनि खेत बाँझिने क्रम बढेको मन्त्रालयको तथ्यांकले देखाउँछ। कृषि तथा पशुपन्छी विकास मन्त्रालयका प्रवक्ता प्रकाशकुमार सञ्जेल खडेरीले खेतीमा असर गरेको बताउँछन्। आर्थिक वर्ष २०७४७५ मा करिब २५ प्रतिशत जति रोपाइँ भएन। यसैले राहतको कार्यक्रम ल्याएका थियौं, उनले भने। प्रवक्ता सञ्जेल अहिलेकै अवस्थालाई खडेरी भन्न नमिल्ने बताउँछन्। लामो समय अर्थात् २० दिन, महिनौं पानी नपर्दा मात्रै खडेरी हुने हो। अहिले सुक्खा भएको हो। यसले राष्ट्रिय प्रभाव नै पार्ने गरी भएको छैन, उनले भने । मन्त्रालय अन्तर्गतको बाली विकास तथा कृषि जैविक विविधता संरक्षण केन्द्रका प्रमुख डा रामकृष्ण श्रेष्ठ मूलतः जलवायु परिवर्तनका कारण पानी पर्ने समयमा परिवर्तन आएको बताउँछन्। पहिला एकनासको वर्षा हुन्थ्यो, अहिले त्यस्तो नभएको उनको भनाइ छ। प्रमुख श्रेष्ठका अनुसार यसपटक भारत लगायतका दक्षिण एसियाली मुलुकमा सामान्यभन्दा बढी मनसुनी वर्षा हुने पूर्वानुमान भएको छ। हामीलाई आवश्यक पर्ने एकनासको वर्षाको प्याटर्न छैन। कतिपय ठाउँमा ठूलो वर्षाले क्षति भयो। तर, पछिल्लो दिनमा आएर पानी पर्न रोकिएको छ। जसले केही जिल्लामा पानी नपर्दा रोपाइँ भएको ठाउँमा पनि बिरुवा, बेर्ना सुक्न थालेको छ। बाली विज्ञ डाक्टर टीका कार्की विगतका वर्षहरूमा पनि साउनको दोस्रो, तेस्रो सातासम्म पानी नपरेर धान रोप्न नसकेको उदाहरण रहेको बताउँछन्। उनकाअनुसार किसानले लगाएको बीउ २० दिनदेखि २५ दिनसम्ममा रोप्न सके भनेजति उत्पादन हुन्छ। होइन भने जती दिन ढिलाइ हुन्छ, त्यसको उत्पादनशक्ति घट्दै जान्छ। तराईका कतिपय क्षेत्रमा रोपाइँ भएको छैन। रोपेको बेर्ना पनि पानीको कमीमा जमिन चिरा पर्ने र बीउ मर्न सक्ने भएकाले यस्तो अवस्थाले स्वभाविक रूपमा उत्पादन प्रभावित हुने नै भयो, उनले भने। नेपाल कृषि अनुसन्धान परिषद्का बाली विज्ञ कार्कीकाअनुसार अब पानीको अभावका कारण धान खेतीमा पर्ने प्रभाव खेप्नुभन्दा सिधै माटोमा छर्न मिल्ने छरुवा धान खेती गर्नतर्फ पनि उन्मुख हुन जरुरी छ। ममता थापाकाठमाडौं, सलमान खानभैरहवा, परमानन्द पाण्डेटीकापुर, किशोर बुढाथोकीविराटनगर, मनिका झाजनकपुरधाम, राकेश कर्णविराटनगर, पार्थ मण्डलझापा"
सीसीटीभी योजनाबद्ध रूपमा मेटियो : संसदीय विशेष छानबिन समिति,"काठमाडौं : संसदीय विशेष छानबिन समितिले तत्कालीन अर्थमन्त्री जनार्दन शर्माले बजेटमा चलखेल गरेको बेलाको सीसीटीभी फुटेज योजनाबद्ध रूपमा मेटाइएको निष्कर्ष निकालेको छ। जेठको सीसीटीभी माग्दा असारको हार्डडिक्स दिनु, उपभोक्ता हित संरक्षण मञ्चले माग्दा १३ दिनसम्म मात्रै रहन्छ भन्नु, अर्थ मन्त्रालयका कर्मचारीको बयानमा यस्तै कुरा आउनुले योजनाबद्ध देखिएको समितिका एक सदस्यले बताए। तीन महिनासम्म सीसीटीभी फुटेज मेटाउन, हटाउन नपाउने कानुनी व्यवस्था हुँदाहुँदै सीसीटीभी फुटेज नहुनुले योजनाबद्ध रूपमा नै मेटाएको निष्कर्षमा पुग्न दुविधा नै छैन, ती सदस्यले भने। यससँगै समितिले थप प्राविधिक अनुसन्धान गर्ने भएको छ। समिति सचिव सुरेन्द्र अर्यालले सीसीटीभीका विषयमा विज्ञहरूसँग छलफल गर्ने निर्णय भएको बताए। उनका अनुसार फुटेज रिकभर गर्नेलगायत प्राविधिक विषयमा नेपाल इन्जिनियरिङ अध्ययन संस्थान र प्रहरीको साइबर ब्युरोका विज्ञसँग छलफल गर्ने तयारी छ। प्राविधिक विषयमा प्रवेश गरेका छौं। अब विज्ञहरूसँग राय सल्लाह लिन्छौं, अर्यालले भने। समितिको पहिलो बैठकले आवश्यक कागजात र सीसीटीभी असार ३० गते २ बजेभित्र उपलब्ध गराउन अर्थ मन्त्रालयलाई निर्देशन गरेको थियो। त्यो दिन प्राप्त भएन। असार ३१ गते हार्ड डिक्स उपलब्ध गरायो तर असारको मात्रै फुटेज भेटिएको थियो। समितिले साउन १ गते अर्थ मन्त्रालयका उच्च पदस्थ कर्मचारीसँग चार चरणमा बयान लिएको थियो। त्यसअघि असार ३२ मा भन्सार विभाग र आन्तरिक राजस्व विभागका महानिर्देशकसँग बयान लिएको थियो। समिति सदस्य प्रदीप ज्ञवालीले समितिले तथ्यमा पुगेर निष्कर्ष दिने बताए। हामीले तथ्यका आधारमा प्रतिवेदन दिन्छौं। कुनै दबाब, प्रभाव स्वार्थमा तथ्य तोडमोड गर्न दिइनेछैन, ज्ञवालीले भने । तत्कालीन अर्थमन्त्री शर्माले अनधिकृत व्यक्तिमार्फत बजेटमा करका दर हेरफेर गराएको प्रकरणमा छानबिन गर्न असार २२ समिति बनाइएको थियो। त्यही दिन शर्माले राजीनामा दिएका थिए।"
द्वन्द्वपीडितलाई अन्याय नहोस्,"संसारका जति पनि देशमा सशस्त्र संघर्ष भए त्यहाँ आआफ्नै तरिकाले द्वन्द्वोत्तर न्याय प्रदान गरिएको छ। एउटा समानता के भने सबैजसोतिर अन्तर्राष्ट्रिय मानवअधिकार कानुनलाई आत्मसात गरियो। द्वन्द्वपीडितलाई न्याय दिलाउने मामलामा दक्षिणी अफ्रिकी मोडलको अलि बढी चर्चा यस सन्दर्भमा हुँदै आएको छ। सत्य निरुपण तथा मेलमिलापको मोडल त्यही देशबाट प्रभावित पनि छ। नेपालमा सशस्त्र संघर्षलाई शान्ति प्रक्रियामा प्रवेश गराएको डेढ दसक नाघिसक्दा पनि द्वन्द्वकालीन मुद्दाहरूको निरुपण हुन सकेको छैन। सत्य निरुपण तथा मेलमिलाप आयोग गठन भएको छ, त्यहाँ उजुरीका चाङ छन्। तर, उजुरीमा धमिरा लाग्न लाग्दा पनि राज्य संवेदनशील हुन सकेन। द्वन्द्वपीडितका घाउमा बरु यसबिच नुनचुक छर्कने प्रयास थुप्रैपटक भए तर पनि मलमको कोसिस गरिएन। अहिले आएर फेरि द्वन्द्वपीडितलाई न्याय नै नहुने गरी र त्यो समयका घटना र अपराधलाई सामसुम पार्ने प्रपञ्च गरिएको छ। सत्य निरुपण तथा मेलमिलाप आयोग ऐन २०७१ लाई संशोधन गर्न संसद्मा जुन विधेयक सरकारले दर्ता गराएको छ, त्यो जस्ताको तस्तै पारित हुने हो भने न्याय मर्छ। पीडितले न्याय पाउने ठाउँ रहन्न। त्यसमा प्रस्तावित मानवअधिकार उल्लंघनको वर्गीकरण, मुद्दा चलाउने हदम्याद, विशेष अदालतको निर्णय अन्तिम हुनेलगायत व्यवस्था पीडितलाई अन्याय र पीडकलाई उन्मुक्ति दिन मनसायबाटै आएको विज्ञहरूको ठहरसँग असहमत हुन सकिन्न। युद्धमा जे पनि जायज हुन्छ भन्ने भ्रममा कोही छ भने त्यो द्वन्द्वका दुवै पक्ष रहेको देखिन्छ। त्यो भ्रममात्रै हो, युद्धमा पनि नियम हुन्छ, कानुन हुन्छ। मानवअधिकार उल्लंघन युद्धका नाममा क्षम्य हुँदैन। झन् सशस्त्र द्वन्द्वका बेला जघन्य मानवअधिकार हनन्का हजारौं घटना भएका छन्, तिनको न्यायिक निरुपण हुनैपर्छ। त्यसै ढिसमिस र सामसुम पार्ने मनसुवा त्यतिबेलाको विद्रोही पक्षलाई भएको छ वा तत्कालीन राज्यपक्षका अधिकारीलाई छ भने पीडितलाई अन्याय गरी आफूहरूले उन्मुक्ति लिने प्रपञ्च नै हो। १० वर्षे सशस्त्र द्वन्द्वका क्रममा हत्या भएका छन्, यातना, अंगभंग, बेपत्ता, अपहरण तथा शरीर बन्धक, बलात्कारलगायत जघन्य अपराध भएका छन्। जो द्वन्द्वमा सामेलै थिएनन्, तिनीहरू अपराधको पीडामा परेका छन्। थुप्रैको गैरन्यायिक हत्या भएको छ। युद्धमा मारिनुबाहेक, अंगभंग हुनुबाहेक भएका हत्या, वेपत्ता, अपहरण, बलात्कारजस्ता घटना अपराधै हुन्। हो, सामान्य अवस्थाका घटना र द्वन्द्वकालीन घटनामा फरक छ। राजनीतिक उद्देश्यका लागि युद्ध भएको भन्ने स्वीकार्न दुईमत छैन। तर, संक्रमणकालीन न्यायका पनि आधारभूत मान्यता हुन्छन्, जसमा कुनै सम्झौता हुन सक्दैन। संक्रमणकालीन न्यायका सन्दर्भमा सर्वाेच्च अदालतले पटकपटक आदेश गरिसकेको छ कि पीडितको न्यायसम्बन्धी मौलिक हकअन्तर्गत जीवन स्वतन्त्रता, सूचनाको हक, यातनाविरुद्धको हकलगायत न्यायको मान्य सिद्धान्त पालना गर्नू। सर्वोच्चले सत्यनिरुपण र बेपत्तासम्बन्धी आयोगलाई अन्तर्राष्ट्रिय मापदण्डअनुसार बनाउन पनि भनेको यहाँ फेरि स्मरणयोग्य छ। अन्तर्राष्ट्रिय अभ्यासमा दक्षिणी अफ्रिकी मोडल हेर्ने हो भने पनि माफी प्रक्रियामा पीडितको सहभागिता र क्षमादानका लागि सहमति मुख्य सर्त हो। त्यही मोडलको सार्थकतालाई सम्मान गर्दै त्यहाँको सत्य निरुपण तथा मेलमिलाप आयोगका अध्यक्ष डेसमन्ड टुटुलाई नोबेल शान्ति पुरस्कार अर्पण गरियो। हाम्रोमा भने पीडितको सहभागितालाई पन्छाउने प्रपञ्च भनेकै पीडकलाई उन्मुक्ति दिएर अपराधलाई तथाकथित वैधता प्रदान गर्न खोज्नु हो। कुनै पनि अपराधको ढाकछोप गर्नु वा पीडितलाई उन्मुक्ति दिनु भनेको अन्यायमात्रै होइन, अर्काे विद्रोहको विजारोपण गर्नु पनि हो। अराजकतालाई प्रश्रय दिनु हो। कानुनी व्यवस्थालाई नकार्नु हो। लोकतान्त्रिक मूल्य मान्यता भनेको त्यस्तो होइन, लोकतन्त्र भनेको विधिको शासन हो र मानवअधिकार केन्द्रित न्याय व्यवस्था हो। तसर्थ विधेयकको संशोधन वा फिर्ती र पुनर्लेखन आवश्यक छ।"
उफ् गर्मी !,"लामो समयसम्म पानी नपरेपछि पश्चिम तराईका कैलाली र कञ्चनपुरमा गर्मीले जनजीवन प्रभावित भएको छ। दुवै जिल्लामा पानी नपरेको १० दिन हुन थालेको छ। पानी परे पनि १०१५ मिनेट पर्ने र त्यसले झन् गर्मी हुने गरेको छ। जल तथा मौसम विज्ञान विभाग फिल्ड कार्यालय अत्तरियाले दिएको तथ्यांकअनुसार गत वर्षको भन्दा यसवर्ष १० डिग्रीले तापक्रम बढी छ। गत वर्ष साउनको १ र २ गते २६ डिग्री तापक्रम रेकर्ड भएकोमा यस वर्ष साउन १ गते ३८८ र २ गते ३६ डिग्री पुगेको छ। गत वर्ष असारमै पानी राम्रो परेको थियो। यस वर्ष असारमा पानी नै परेन। २३ दिन मात्रै पानी परेकाले पनि गर्मी बढेको हो, मौसम विज्ञान विभाग फिल्ड कार्यालय अत्तरिया (कैलाली) का मौसम विज्ञान सहायक सिंगल चौधरीले भने। गत वर्षको अधिकतम तापक्रम ४१ डिग्री मापन भएको थियो भने यस वर्ष ४०८ डिग्री मापन भएको छ। चौधरीका अनुसार गत वर्षको अप्रिल २८ मा ४१ डिग्री तापक्रम मापन भएको थियो भने यस वर्ष पनि अप्रिलको २६ तारिखका दिन ४०८ डिग्री मापन भएको। उनले गत वर्ष असारको महिनामा २६ डिग्रीदेखि ३७ डिग्री सम्म तापक्रम मापन भएको बताए। यस वर्ष अघिल्लो वर्षको तुलनामा निकै कम पानी परेको छ। सुदूरपश्चिमका ७ पहाडी जिल्लाहरू डडेल्धुरा, बैतडी, दार्चुला, बझाङ, अछाम, डोटी र बाजुरामा वर्षाको अनुपात बढी छ। पहाडी जिल्लाहरू भएकाले पनि त्यहाँ त्यती गर्मीले असर गर्दैन। तर, तराईका जिल्ला कैलाली र कञ्चनपुरमा भने पानी नपरेपछि गर्मीले हैरान बनाएको छ। मौसम विज्ञान विभागले गत वर्षको असार १ गतेदेखि साउनको २ गतेसम्मको वर्षा भन्दा यसपालि आधा पनि वर्षा नभएको जनाएको छ। यसपालि गत वर्षको भन्दा आधा पनि पानी परेको छैन। अनि गर्मी हुने नै भयो चौधरीले भने, बर्खामा कात्तिकको महिनाको जस्तो घाम लागिरहेको छ। गर्मी बढेसँगै अस्पतालहरूमा बिरामीहरूको संख्या पनि बढेको छ। बढीजसो नवजात शिशु, बालबालिका, ज्येष्ठ नागरिक र दीर्घरोगीहरू गर्मीले आजित छन्। सुदूरपश्चिमकै रेफरल अस्पतालका रूपमा रहेको सेती अञ्चल अस्पतालको मात्रै तथ्यांक हेर्ने हो भने गत वर्षको भन्दा झण्डै ३ गुणाले बिरामी बढेका छन्। सेती अस्पतालमा गत वर्षको असारमा ओपीडी र इमरजेन्सी सेवा लिने बिरामीको संख्या ७ हजार ७४२ रहेकोमा यस वर्षको असारमा मात्रै त्यो संख्या १९ हजार ९२३ पुगेको छ। गर्मीका कारण बिरामीको चाप बढेको छ। बढीजसो नवजात शिशु, बालबालिका र ज्येष्ठ नागरिकहरू आउने गरेका छन्, सेतीका सूचना अधिकारी दिलीपकुमार श्रेष्ठले भने। सेती अस्पतालमा मात्रै होइन, धनगढीमा रहेका एक दर्जन निजी अस्पतालहरूमा पनि गर्मीका कारण बिरामी बढेका छन्। गत वर्षको भन्दा भाइरल ज्वरो, रुघाखोकी, निमोनिया, छालाका रोगहरू भएका बिरामी बढेका छन् माया मेट्रो अस्पतालका प्रबन्ध निर्देशक डा मोहन साउदले भने, पानी नपरेपछि धेरै प्रकारका रोग बढ्ने गर्छ। बिहान ५ बजेदेखि लाग्ने चर्को घाम बेलुका ६ बजेसम्म एकैनासको हुन्छ। थोर बहुत हावा चल्यो भने पनि तातो हावा नै हुन्छ। गुम्म परेको मौसममा पसिनाले शरीर निथु्रक भिजेर काम गर्ने नसक्ने अवस्था छ। मधेसमा असार दोस्रो सातादेखि वर्षा नहुँदा अत्याधिक गर्मी भएर सर्वसाधारणलाई दैनिक जनजीविका चलाउनसमेत निकै गाह्रो भएको छ। ३८४० डिग्रीसम्म तापक्रम बढेपछि सहर बजार नै सुनसान बन्न थालेका छन्। बिहानैदेखि गरम हावा बग्न थाल्छ। घरबाहिर गएर कुनै काम गरु भने लु लाग्ने खतरा छ। हाम्रै गाउँमा गर्मीका बेला खेतमा काम गर्न गएका किसानहरू अस्ति नै बेहोस् भएर लडेका थिए, रौतहट जिल्लाको दुर्गाभगवती गापा, भलोहियाका किसान शिवजी ठाकुर भन्छन्, काम नगरौं भने हातमुख कहाँबाट जोर्ने। गरौं भने यो चर्को घामले प्राण लेला जस्तो छ। त्यस्तै, जनकपुरधाम उपमहानगर४ का किराना पसल सञ्चालन गरेका रामबहादुर साह भन्छन्, अत्यधिक गर्मीले व्यापार पनि चौपट भएको छ। अत्यधिक गर्मीलाई ध्यानमा राखी जनकपुरका अधिकांश विद्यालयहरूमा बिदासमेत दिइएको छ। ताप अत्याधिक बढ्दा शरीरमा घमौरा, घाउ, खटिराका बिरामीहरूको संख्या पनि निकै बढेको छ। अहिले बजारका खाने कुराहरू ताजा नहुँदा अधिकांशलाई बान्ता आउने, झाडापखाला जस्ता समस्याहरूले सताउने थालेको छ, चिकित्सक केडी दास भन्छन्, यस्तो बेलामा बढीभन्दा बढी झोलीय पदार्थहरू सेवन गर्नुनै उचित छ। गर्मीले पसिना बगाएर शरीरमा पानीको अभाव हुने हुँदा बढीभन्दा बढी पानी खाएर ज्यान जोगाउनु पर्छ। विगत केही दिनयता एक्कासि वायुमण्डलीय तापक्रममा वृद्धिसँगै हावा चलेको छैन। चले पनि तातो हावा आउनुले बढी गर्मीको महसुस सर्वसाधारणहरूको सास्ती भोगिररहेका छन्। वतावरण विज्ञ रामचन्द्र अधिकारीका अनुसार सूर्यको ताप बढेको बेला हावा चले पनि तातो हुने भएकाले गर्मी बढेको हो। नेपालगन्जको अत्यधिक गर्मी छल्न पौडी खेल्दै स्थानीय । जेठदेखि साउनसम्म अत्यधिक गर्मी हुने गरेको उनको भनाइ छ। यतिखेर वायुमण्डलीय चाप बढी हुने भएकाले पानीको बाफले शरीरमा घमौरा आउने, लु लाग्ने, बेहोस हुने जस्ता समस्या देखिने उनले बताए। जल तथा मौसम विज्ञान फिल्ड कार्यालय विराटनगरका प्रमुख विकास देउजाले सोमबार अधिकतम ३४ दशमलव १ डिग्री सेल्सियस तापक्रम रहेको बताए। प्रदेश १ को राजधानी विराटनगरमा गत आइतबार भने ३५ दशमलव ७, शनिबार ३५, शुक्रबार ४३ दशमलव ९, बिहीबार ३६ दशमलव २, बुधबार ३४ दशमलव ६ र मंगलबार ३५ दशमलव ६ डिग्री सेल्सियस तापक्रम रहेको छ। लामो समयदेखि वर्षा नहुँदा दिनानुदिन गर्मी बढेको सो कार्यालयका प्रमुख देउजाले बताए। अत्यधिक गर्मीले बजार, शैक्षिक संस्था, सरकारी कामकाजसमेत प्रभावित भएको छ। गर्मी बढेको बेला नियमित विद्युत् आपूर्ति नहुँदा झन् समस्या उत्पन हुने गरेको छ। विराटनगरस्थित कोसी अस्पतालका मेसु यज्ञराज खरेलका अनुसार गर्मीले गर्दा ज्वरो र रुघाखोकीका बिरामी बढेका छन्। उनले अस्पताल आउने बिरामीको संख्यामध्ये २ सयको हराहरीमा गर्मीले बिरामी भएको आउने गरेको बताए। त्यतिमात्र होइन गर्मीका कारण बेहोस् हुने र लु (हिट स्ट्रोक) लाग्नेको संख्या पनि बढ्दै गएको छ। खरेलका अनुसार गर्मीले दैनिक ५ देखि १० जना बेहोस् भएर आउने गरेको सुनाए। बाँकेमा तीन वर्षयताकै सर्वाधिक गर्मी भएको छ। नेपालगन्जको राँझा विमानस्थलस्थित जल तथा मौसम विज्ञान फिल्ड कार्यालयका प्रमुख पलबहादुर विकका अनुसार तीन वर्षयता सन् २०२२ को जुन महिनामा झन्डै ४ डिग्री सेल्सियसले बढी तापक्रम मापन भएको छ। गत १४ जुनमा नेपालगन्जमा सर्वाधिक ४२२ डिग्री सेल्सियस तापक्रम मापन भएको छ। जबकी यही अवधिमा सन् २०२० मा ३७७ र सन् २०२१ मा ३८५ डिग्री सेल्सियस मापन भएको थियो। त्यस्तै, जुलाइमा पनि अघिल्ला २ वर्षभन्दा बढी नै तापक्रम छ। सन् २०२० मा ३६२, सन् २०२१ मा ३७७ र सन् २०२२ मा ३८२ डिग्री सेल्सियस तापक्रम मापन भएको छ। अघिल्ला दुई वर्षको तुलनामा वर्षा पनि कम भएकाले यो वर्ष गर्मी बढेको कार्यालय प्रमुख विकले प्रष्ट पारे। सन् २०२० मा जुनमा १० दिन र जुलाइमा १० दिन वर्षा भएको थियो। जबकी सन् २०२१ को जुनमा १० दिन र जुलाइमा ९ दिन वर्षा भएको छ। सन् २०२२ मा भने जुनमा ७ दिन र जुलाइमा थोेरै थोरै वर्षा मात्र भएको छ। २९ जुनमा सर्वाधिक वर्षा १६९४ मिलिमिटर भएको थियो। २०७६ वैशाखमा ४३ दशमलव ५ डिग्री सेल्सियस तापक्रम पुगेको थियो। नेपालगन्जमा सन् २०१२ जुन १४ मा अहिलेसम्मकै सर्वाधिक तापक्रम ४५ डिग्री सेल्सियस मापन गरिएको थियो। शिवराज भट्टधनगढी, मनिका झाजनकपुरधाम, जितेन्द्रनारायण ठाकुरविराटनगर, शंकरप्रसाद खनालनेपालगन्ज"
अर्थ मन्त्रालयले दियो बजेटको अख्तियारी,"काठमाडौं : आर्थिक वर्ष सुरु भएसँगै सरकारले सम्बन्धित मन्त्रालय तथा निकायलाई बजेटको अख्तियारी दिएको छ। अख्तियारी, कार्यक्रम स्वीकृति तथा बजेट बाँडफाँट मन्त्रालयगत बजेट सूचना प्रणालीमा समावेश भएअनुसार गर्न पाउने अर्थ मन्त्रालयले जनाएको छ। अर्थ मन्त्रालयले समयमै अख्तियारी दिए पनि खर्च गर्ने प्रणालीमा भने सुधार ल्याउन सकेको छैन। अर्थविद् ज्ञानेन्द्र अधिकारीले अर्थ मन्त्रालयले साउन १ गते नै अख्तियारी दिए पनि खर्च गर्ने प्रणालीमा सुधार आउन नसकेको बताए। खर्च गर्ने प्रणालीमा सुधार ल्याउन आर्थिक वर्ष नै फेर्नुपर्ने देखिन्छ, अधिकारी भन्छन्,वैशाखदेखि नै नयाँ आर्थिक वर्ष सुरु गर्न सके पुँजीगत खर्च बढ्न सक्छ। अर्थ मन्त्रालयले पुँजीगत खर्च तथा व्यवस्था चालू खर्चमा रकमान्तरण गर्न नपाइने जनाएको छ। सार्वजनिक खर्चलाई प्रभावकारी बनाउन नीतिअनुरुप खर्च गर्न अर्थले भनेको छ। अर्थले समयमै बजेट खर्च गर्ने अख्तियारी र निकासा दिए पनि सम्बन्धित मन्त्रालय र विभागले आयोजनालाई समयमा नदिँदा पुँजीगत खर्च बर्सेनि प्रभावित हुने गरेको अर्थविद् अधिकारी बताउँछन्। सरकारले गत आर्थिक वर्ष २०७८७९ मा ९१४७ प्रतिशत खर्च गरेको छ। सरकारले असारमा अस्वभाविक रूपमा पुँजीगत बजेट खर्च गरेको छ। सुरुका ८ महिनामा खर्च हुन नसकेको बजेट असार महिनामा मात्रै खर्च भएको महालेखा नियन्त्रक कार्यालयको तथ्यांकले देखाउँछ। महालेखाको ५९औं प्रतिवेदनले पनि आर्थिक वर्ष २०७७७८ मा अघिल्लो ८ महिनामा खर्च गर्न नसकेको बजेट असारमा ह्वात्तै खर्च भएको देखाएको छ। यस वर्ष भने अर्थ मन्त्रालयका पदाधिकारीहरू समयमै बजेट खर्च हुनेमा ढुक्क छन्। अर्थ मन्त्रालयले पुँजीगत खर्च गर्ने कार्ययोजना र खर्च गराउने पदाधिकारीको नामसहित असोज मसान्तभित्र गर्न भनेको छ। यसका साथै पुँजीगत खर्च गर्नका लागि अनुगमनको व्यवस्था मिलाउनुपर्ने छ। सरकारले गत वर्ष विनियोजन गरेको ३ खर्ब ७८ अर्ब पुँजीगत बजेटमध्ये २ खर्ब १६ अर्ब मात्रै खर्च गर्न सकेको छ। यो ५७२३ प्रतिशत मात्रै हो। सरकारले यस वर्ष १५ खर्ब ६३ अर्ब बजेट विनियोजन गरेको छ। त्यसमध्ये यस वर्षका लागि सरकारले पुँजीगत बजेट ३ खर्ब ८० अर्ब विनियोजन गरेको छ। अर्थले कार्ययोजना बनाएर बोलपत्र, ठेक्का सम्झौता र काम सुरु गर्नुपर्ने समय तोकेर बजेट कार्यान्वयन गर्न भनेको छ। ठेक्का सम्झौता भएको १५ दिनभित्र काम सुरु गर्नुपर्ने अर्थ मन्त्रालयले भनेको छ। स्वीकृत आयोजनाको विस्तृत डिजाइन, लागत अनुमान साउन मसान्तभित्र स्वीकृत गरेर बोलपत्र आह्वान गर्नुपर्नेछ। असोज मसान्तभित्र ठेक्का सम्झौता गरी १५ दिनभित्र निर्माणका काम सुरु गर्नुपर्ने अर्थले जनाएको छ। भैपरी आउने चालू खर्च र भैपरी आउने पुँजीगत खर्च भने अर्थ मन्त्रालयबाट स्वीकृति गराउनुपर्ने अर्थले भनेको छ। वार्षिक स्वीकृत कार्यक्रम फागुनसम्म खर्च नभएमा र बाँकी अवधिमा पनि खर्च हुन नसक्ने देखिएमा चैत १५ गतेभित्र अनिवार्य समर्पण गर्न अर्थले निर्देशन जारी गरेको छ। अर्थले कार्यक्रम, आयोजना हस्तान्तरण र कार्यान्वयनमा सहज व्यवस्था गरिदिएको छ। अब सरकारले योजना छनोट गरेका कार्यक्रम प्रदेश तथा स्थानीय तहले कार्यान्वयन गर्ने व्यवस्था मिलाउन अर्थले भनेको छ। विषयगत मन्त्रालयले प्रदेश तथा स्थानीय तहमा कार्यान्वयन हुने सशर्त अनुदान, समपूरक अनुदान र विशेष अनुदान अन्तर्गत सञ्चालन हुने आयोजना तथा कार्यक्रमको अद्यावधिक अभिलेख राख्नुपर्ने छ। उक्त आयोजनामा थप रकम चाहिएमा प्रगतिको आधारमा सम्बन्धित मन्त्रालयले माग्न सक्ने व्यवस्था गरिएको छ। प्रदेश तथा स्थानीय तहले सशर्त अनुदानवापत हस्तान्तरण भएका योजना तथा कार्यक्रमको भौतिक प्रगति तथा खर्च भएको रकमको त्रैमासिक विवरण, वार्षिक आर्थिक विवरण आर्थिक वर्षको मंसिर १५, चैत १५ गते, असार १५ गते र वार्षिक विवरण अर्को वर्षको साउन मसान्तसम्म बुझाउनुपर्ने छ। अर्थले आयोजनाको भौतिक प्रगति र गुणस्तरको आधारमा मात्र भुक्तानी दिने जनाएको छ । पहिलो त्रैमासिकको भुक्तानी गर्दा भौतिक प्रगति आवश्यक नभए पनि दोस्रोमा ३० प्रतिशत र र तेस्रो त्रैमासको भुक्तानी गर्दा ५० प्रतिशत न्यूनतम भौतिक प्रगति भएको प्रावधान राखिएको छ। कम प्रगति भएमा थप प्रगतिको प्रतिबद्धतापछि मात्रै रकम निकासा गर्नुपर्ने जनाइएको छ। वैदेशिक सहायता समावेश भएका सशर्त अनुदानका आयोजनामा सम्झौता र निर्देशिका बमोजिम कार्यान्वयन नहुँदा दातृ निकायबाट खर्चको शोधभर्ना नहुने भएकाले अनिवार्य पालना गर्न अर्थले निर्देशन जारी गरेको छ। स्वीकृत कार्यक्रम कार्यान्वयन गर्न कार्यविधि चाहिएमा अर्थको स्वीकृति लिई बनाउन सकिने छ। स्वीकृत कार्यक्रमबाहेक अन्यमा खर्च गर्न अर्थले रोक लगाएको छ। त्यस्ता योजनामा बजेट, निकासा, रकमान्तरण तथा कार्यक्रम संशोधन नगर्ने भनेको छ। तोकिएको परिणाम, लागत, गुणस्तर र समयसीमाभित्र निर्माण कार्य सम्पन्न गर्ने व्यवसायलाई पुरस्कृत गर्ने व्यवस्था मिलाउन भनिएको छ। त्यस्तै त्यस्तो काम नगर्ने ठेकेदारलाई कानुनबमोजिम कारबाही गरी ठेक्का सम्झौता रद्द गर्न पनि अर्थले भनेको छ। वातावरणीय प्रभाव मूल्यांकन र प्रारम्भिक वातावरणीय परीक्षण समयमै गराउनुपर्ने जनाइएको छ। बहुवर्षे ठेक्कामा गएका आयोजना विनियोजित बजेटबाटै कार्यान्वयन गराउनुपर्ने छ।"
मेटमणिलाई गगनका तीन सुझाव : फुटपाथ निर्माणदेखि डुबानको दीर्घकालीन समाधानसम्म,"काठमाडौं : नेपाली कांग्रेसका महामन्त्री गगनकुमार थापाले शहरी विकास मन्त्री मेटमणि चौधरीसँग भेट गरेका छन्। मन्त्रालयमा भएको भेटमा थापाले मन्त्री चौधरीलाई तीनवटा सुझाव दिएका छन्। आफूले लामो समयदेखि उठाउँदै आएको फुटपात निर्माणदेखि डुबानको दीर्घकालीन समाधानलगायत विषयमा मन्त्रीको ध्यानाकर्षण गराएको थापाले जानकारी दिएका छन्। थापाले काठमाडौँ उपत्यका भित्रका सडकलाई पैदलयात्री मैत्री बनाउनका लागि फुटपाथ निर्माण, विस्तार, पुनर्स्थापनाका लागि छुट्टै आयोजना संचालन गर्न सुझाव दिएका छन्। काठमाडौँ उपत्यका प्राधिकरणले स्थानीय सरकारसँग सहकार्य गरेर यो आयोजना संचालन गर्नुपर्ने उनको सुझाव छ। त्यसैगरी थापाले काठमाडौं उपत्यका विकास प्राधिकरणको ऐन संशोधन गरेर, यसको संचालक समितिमा काठमाडौं उपत्यकाका सम्पूर्ण महानगरनगरपालिकाको प्रमुख, प्रदेश सरकार र संघीय सरकारका प्रतिनिधि रहने व्यवस्था गर्न सुझाव दिएका छन्। यस्तो प्राधिकरणले काठमाडौं उपत्यकाको यातायात, फोहोर, नदी प्रणाली, खानेपानी, ढलजस्ता पूर्वाधारका विषयमा एकीकृत सोच र कार्यक्रम तय गर्ने उनले विश्वास लिएका छन्। त्यसैगरी बुढानीलकण्ठ नगरपालिकाको वडा नं १०, ११, १२ र कामपाको वडा नं ६ र ७ को केही भाग निरन्तर डुबानमा परिरहने समस्याको दीर्घकालीन समाधान खोज्न छुट्टै परियोजना बनाउन पनि थापाले सुझाव दिएका छन्। अहिले गरिरहेका कामहरूलाई पनि सोही दीर्घकालीन योजनासँग जोड्ने र यो वर्ष महत्वपूर्ण काम सक्नुपर्नेमा थापाले जोड दिएका थिए। मन्त्री चौधरीले यी सुझावलाई सकारात्मक रुपमा लिई कार्य अगाडि बढाउने प्रतिबद्धता व्यक्त गरेको थापाले बताए।"
शीर्ष ५ नेताको छलफलपछि प्रचण्डले भने हेर्दैजानुहोला अब नजिक हुन्छौं,"काठमाडौं : तत्कालीन नेकपाको बहुमत सचिवालय सदस्यको छलफलपछि नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले वाम एकताको संकेत गरेका छन्। सञ्चारकर्मीहरुसँग संक्षिप्त प्रतिक्रिया दिँदै उनले आफूहरु छिट्टै नजिक हुने संकेत गरेका हुन्। बैठकमा विचार मिल्ने पार्टीहरुसँग एकता गर्नेबारे छलफल भएको र आजै सम्पन्न बाबुराम भट्टराईसँग पनि यसै सन्दर्भमा छलफल भएको उनले बताए। 'आजको बैठकमा तत्कालीन नेकपाका बहुमत सचिवालय सदस्य सहभागी थियौं। यो हाम्रो दोस्रो बैठक हो। यसअघि पनि बसेका थियौं। विचार मिल्नेहरुबीचमा एकताको सम्भावना गर्नेबारे गहन छलफल भएको छ,' उनले भने। उनले बैठकमा सत्ता गठबन्धनलाई प्रभावकारी रुपमा अगाडि बढाउने विषयमा पजि छलफल भएको बताए। 'गठबन्धन कायम राखेरै जानेबारे पनि छलफल भयो। गठबन्धनलाई अझ कसरी प्रभावकारी बनाउन सकिन्छ भन्नेबारे चर्चा भएको छ,' उनले भने। उनले आफूहरुको बैठक गठबन्धनविरुद्ध नभएको स्पष्ट पारे। 'हाम्रो बैठक गठबन्धनविरुद्ध होइन। पार्टी एकीकरण गर्ने सन्दर्भमा भएको हो। अब नजिक हुँदै जान्छौं, हेर्दैजानुहोला,' उनले भने।"
तारागाउँको सम्पत्ति संरक्षण गर्न अन्तर्राष्ट्रिय सम्बन्ध समितिको चासो,"काठमाडौं : संघीय संसद्को अन्तर्राष्ट्रिय सम्बन्ध समितिले लामो समयदेखि बिवादमा रहेको तारागाउँ विकास समितिको सम्पत्ति संरक्षण व्यवस्थापनका लागि सरोकारवाला निकायको ध्यानाकर्षण गराएको छ। समितिको मंगलबार सिंहदरबारमा बसेको बैठकले संस्कृति, पर्यटन तथा नागरिक उड्डयनमन्त्री जीवनराम श्रेष्ठ र तरागाउँ विकास समितिका पदाधिकारीसँग छलफल गर्दै समिति मातहत रहेको जग्गा कौडीको भाउँमा निजी क्षेत्रलाई दिइएको राज्यको सम्पत्ति संरक्षण र व्यवस्थित गर्न आग्रह गरेको हो। समितिका सभापति पवित्रा निरौलाले बहूमूल्य सरकारी सम्पत्ति कौडीको भाउँमा निजी क्षेत्रलाई दिएर सरकारी सम्पत्तिको दुरुपयोग भएको भन्दै समितिको जग्गा संरक्षण र काम कारबाहीलाई प्रभावकारी बनाउन दीर्घकालीन गुरुयोजना बनाएर अघि बढ्न निर्देशन दिइन्। उनले राज्यको सम्पत्ति संरक्षण व्यवस्थापन गर्नका लागि समितिले दिएको पटकपटकको निर्देशन कार्यान्वयन नभएकामा मन्त्रालयको गम्भीर ध्यानाकर्षण गराइन्। विसं २०७५ मा नै समितिले तारागाउँका नाममा तीन महिना लामो अध्ययन गरी प्रतिवेदनमार्फत् गम्भीर ध्यानाकर्षण गराएको निरौलाले स्मरण गराइन्। त्यस सम्बन्धमा समितिले हालसम्म १४ पटक निर्देशन दिएको छ भने यस अवधिमा सात पर्यटनमन्त्रीले नेतृत्व गरेको भन्दै सभापति निरौलाले छानबिन समितिको प्रतिवेदन चाँडो टुङ्ग्याएर आगामी रणनीति तयार गर्न मन्त्रालयलाई निर्देशन दिइन्। 'नेपालको यो सम्पत्ति जगेर्ना गर्न सबै लाग्नुपर्छ, सरकारी सम्पत्ति फिर्ता गरी त्यहाँ कहीँ भ्रष्टाचार भएको पाइए समितिले निष्पक्ष छानबिन गरी प्रतिवेदन दिनुपर्छ,' सभापति निरौलाले भनिन्। उनले उक्त सम्बन्धमा छानबिन समितिको प्रतिवेदनपछि थप छलफल गरेर समितिले उपयुक्त निर्णय लिने बताइन्। तारागाउँको जग्गाबारे छानबिन गरी सत्यतथ्य पत्ता लगाउन पर्यटन मन्त्रालयले मन्त्रालयका सहसचिव होमप्रसाद लुईंटेलको संयोजकत्वमा पाँच सदस्यीय छानबिन समिति गठन गरेको थियो। उक्त समितिको समयावधि गत असार ३२ गतेसम्म रहेकाले छानबिनलाई अझ प्रभावकारी बनाउन साउन मसान्तभित्र प्रतिवेदन पेश गर्नेगरी समयावधि थपिएको मन्त्रालयले जनाएको छ। पर्यटनमन्त्री श्रेष्ठले लामो समयदेखि जटिल बनिरहेको तारागाउँको जग्गा र यसको समग्र अवस्थाबारे छानबिन गरी प्रतिवेदन तयार गर्न गठित समितिले काम गरिरहेको उल्लेख गर्दै साउनभित्रै समितिले प्रतिवेदन पेस गरेपछि सोहीअनुरुप आवश्यक निर्णय लिइने बताए। तारागाउँ विकास समितिको नाममा ३०४ रोपनी जग्गामध्ये १५० रोपनी ह्यात रिजेन्सी होटलको नाममा रहेको मन्त्री श्रेष्ठले जानकारी दिए। जसमध्ये ४९७७ प्रतिशत तारागाउँको र ६०३३ प्रतिशत निजी क्षेत्रको नाममा रहको छ। बाँकी १४८ रोपनी जग्गा होटलले लिजमा लिएको बताइएको छ। उक्त जग्गाको लिजमा दिएको कानुनी प्रक्रिया ठीक छ कि छैन भनेर समितिले अध्ययन प्रतिवेदन दिने छ। पर्यटनमन्त्री श्रेष्ठले सरकारको बहुमुल्य सम्पत्ति कसरी अहिलेको अवस्थामा पुग्यो भनेर यसरी जग्गा उपभोगमा दिएको कानुनीलगायत सबै प्रक्रियाको यथार्थ अध्ययन गरेर आवश्यक निर्णय लिइने उल्लेख गरे। सांसदहरुले तारागाउँका सम्बन्धमा धेरै छलफल र निर्देशन दिइएको भए पनि सम्बन्धित निकायले कार्यान्वयन नगरेको भन्दै आपत्ति प्रकट गरेका छन्। उनीहरुले समितिको नामको जग्गामा लामो विवाद रहनुले त्यहाँ भ्रष्टाचार भएको अनुमान गर्न सकिने भन्दै निश्पक्ष छानबिन गरी दोषीलाई कानुनी कारबाही गरिनुपर्ने खाँचो औंल्याए।  रासस"
"माओवादी संसदीय कार्यालयमा प्रचण्ड, नेपाल, खनाल, गौतम र श्रेष्ठबीच छलफल","काठमाडौं : तत्कालीन नेकपाका शीर्ष नेताहरुबीच भेटवार्ता भएको छ। सिंहदरवारमा मंगलबार भएको भेटवार्तामा समाजवादी केन्द्र निर्माणबारे छलफल भएको सहभागी नेताहरुले बताएका छन्। नेकपा माओवादी केन्द्रको संसदीय दलको कार्यालयमा भएको बैठकमा माओवादी अध्यक्ष पुष्पकमल दाहाल 'प्रचण्ड', नेकपा एकीकृत समाजवादीका अध्यक्ष माधव कुमार नेपाल र नेकपा एकता राष्ट्रिय अभियानका संयोजक वामदेव गौतम सहभागी थिए। बैठकमा समाजवादीका झलनाथ खनाल र माओवादीका नारायणकाजी श्रेष्ठसमेत सहभागी थिए। आजमात्रै माओवादी अध्यक्ष प्रचण्ड र जनता समाजवादी पार्टीबाट अलग भएका बाबुराम भट्टराईबीच भेटवार्ता भएको थियो। पार्टीबाट अलग भए पनि भट्टराई सत्ता गठबन्धनमै रहने प्रचण्डले बताएका थिए।"
"उपत्यकाभित्र सवारी साधनमा जीपीएस जडान गर्ने बालेनको तयारी, मन्त्री राईको साथ","काठमाडौं : काठमाडौं महानगरपालिकाले उपत्यकाभित्र चल्ने सार्वजनिक सवारी साधनमा जीपीएस जडान गर्ने योजना अघि सारेको छ। मंगलबार भौतिक पूर्वाधार तथा यातायात मन्त्री मोहम्मद इश्तियाक राईलाई भेटेर महानगरका मेयर बालेन्द्र शाहले उपत्यकाका सार्वजनिक सवारी साधनमा जीपीएस जडान गर्ने योजना सुनाएका हुन्। यसमा साथ दिन उनले मन्त्री राईलाई आग्रह गरेका थिए। उपत्यकाका सार्वजनिक सवारी साधनमा जीपीएस जडान गर्ने, ट्रयाकर राइडर गर्ने, अथवा सुरक्षित गन्तव्यमा पुग्ने मेकानिजम बनाउने कुरामा उहाँहरुको चासो छ, मन्त्री राईले भने, त्यसमा प्राविधिक सहयोग हामीले गर्छौं। महानगर क्षेत्रमा सार्वजनिक सवारी साधन व्यवस्थित गर्ने विषयमासमेत छलफल गरिएको मन्त्री राईले जानकारी दिए। मेयर शाहले व्यापारिक कम्पलेक्सका अण्डरग्राउण्ड पार्किङका भनेर लिने र अर्कै प्रयोगजनमा प्रयोग भइरहेकाले त्यसलाई हटाउन ३५ दिने सूचना जारी गरिएको मन्त्री राईलाई जानकारी गराउँदै मन्त्रालयबाट पनि हटाउनका लागि सहयोग गरिदिन आग्रह गरेका थिए। भवन अण्डरग्राउण्डमा पार्किङ लिएर अरू व्यवसाय सञ्चालन गरिरहेकालाई हटाउन सूचना निकालेका छौं। यसमा मन्त्रालयले पनि समर्थन गरिदिनुपर्यो। सिटी सेन्टरलगायतबाट हटाउने अभियानमा छौं, मेयर शाहले भने। जवाफमा मन्त्री राईले भने, ७० प्रतिशत कम्पलेक्स मापदण्ड विपरीत छन्। कति नियमन गर्न सक्नुहन्छ गर्नुस्। हामी साथमा छौं। सडकका समस्यामा समन्वय त्यस्तै मन्त्रालय र महानगरबीच हालका लागि महानगरभित्रका सङ्घीय सडकमा समस्या आउँदा मन्त्रालयले नै समाधान गर्ने गरी सहमति भएको छ। मन्त्रालयले सङ्घीयता कार्यान्वयन नहुँदा यातायात व्यवस्थापनको सबै विषय मन्त्रालयले हेर्ने गरेकामा अहिले अन्तर प्रदेशको यातायात मात्रै मन्त्रालयको कार्यक्षेत्रमा रहेको उनले बताए। हाम्रो क्षेत्राधिकारमा पर्ने सडकहरु भविष्यमा उहाँ मातहत नै जाने हो। तत्काल उपत्यकाभित्र ४ सय किलोमिटर सडक हाम्रोभित्र पर्छ। त्यसमा लगभग मर्मत ढल निकास हामीले नै हेर्छों। त्यस्तो केही समस्या भयो भने तत्काल त्यसमा मन्त्रालयले महानगरसँग समन्वय गर्छ, मन्त्री राईले भने। मन्त्री राईले मन्त्रालयको कार्यभार सम्हाल्दा मन्त्रालयका पुराना ठेक्काको समस्या समाधानका लागि एउटा समिति र चालक अनुमतिपत्र, इम्बोस्ड नम्बर प्लेट जडानलगायत यातायात क्षेत्रको समस्या समाधानका लागि अर्को समिति बनाएका थिए। १५ दिनमा प्रतिवेदन दिने गरी समिति बनाइएको र तिनले काम गरेर आज वा भोलि प्रतिवेदन ल्याउने तयारी गरिरहेको उनले बताए। सवारी चालक अनुमतिपत्र त्यही दिन वा भोलिपल्ट नै सेवाग्राहीले पाउने गरी तयारी भइरहेको मन्त्री राईले बताए। सम्बन्धित प्रदेशले नै छपाइ गर्दा चाँडो छापिन सक्ने उनले बताए। सुदूरपश्चिम र कर्णाली प्रदेशमा एउटा र गण्डकी र लुम्बिनी एउटै गरेर पनि छपाइ गर्न सकिने उनले बताए। उनले भने, इ ड्राइभिङ लाइसेन्स पढ्ने उपकरण पनि सबै ट्राफिक कार्यालयलाई उपलब्ध गराइनेछ। इम्बोस्ड प्लेट नम्बरमा पनि सुखद समाचार पाइने र जनताको चिन्तालाई सम्बोधन गर्ने उनले बताए।"
नेकपा एकीकृत समाजवादीले वाम एकताको पहल गर्ने,काठमाडौं : नेकपा एकीकृत समाजवादी पार्टीले वाम एकताको पहल गर्ने निर्णय गरेको छ। पार्टीको ३२औं सचिवालय बैठकले चार बुँदे निर्णय गर्दै वर्तमान पाँच दलीय गठबन्धन कायम राख्दै वाम एकताको निम्ति पहल गर्ने निर्णय गरेको महासचिव बेदुराम भुसालले जानकारी दिएका छन्। उनका अनुसार गत असार १३ र १४ गते बसेको केन्द्रीय परिषद्को बैठकबाट पारित कार्ययोजना कार्यान्वयन गर्न संगठन सुदृढीकरण अभियान तदारुकताका साथ आगाडि बढाउने निर्णय गरेको छ। त्यस्तै समाजवादसम्बन्धी दस्तावेज तयार गर्ने र वर्तमान आर्थिक समस्याबारे प्रस्ताव तयार गर्ने निर्णय भएको उनले बताए। सिंहदरवारस्थित माओवादी संसदीय दलको कार्यालयमा मंगलबार भएको तत्कालीन नेकपाका शीर्ष पाँच नेताहरुबीच पनि पार्टीहरुसँग एकीकरणको सम्भावनाबारे छलफल भएको थियो।
पीडितको अपेक्षा अनुरुप संवेदनशील भएर कार्यसम्पादन गर्न निर्देशन,"काठमाडौं : प्रतिनिधिसभाको महिला तथा सामाजिक समितिले पीडित महिलाको अपेक्षाअनुरुप थप संवेदनशील भएर कार्यसम्पादन गर्न राष्ट्रिय महिला आयोगलाई निर्देशन दिएको छ । उक्त समितिको मंगलबारको बैठकले महिलाको समग्र हित प्रवद्र्धन गर्ने उद्देश्यमा केन्द्रित भई प्रभावकारी कार्यसम्पादन गर्न निर्देशन दिएको समितिका सभापति निरुदेवी पालले जानकारी दिइन्। साथै, महिला आयोग आफैभित्र पनि समन्वय र सहकार्य गर्न नसकेको कारण प्रभावकारी कार्यसम्पादन हुन नसकेको र सम्पर्कमा आएका पीडित महिलाले आवश्यक न्यूनतम सहयोगसमेत प्राप्त गर्न नसक्नु दुःखको विषय रहेको समितिको ठहर छ । बैठकमा सांसद नारायणप्रसाद खतिवडा, विमला नेपाली, गङ्गा चौधरी, अमृता थापा, कृष्णबहादुर राईले आवश्यकताको हिसाबले राष्ट्रिय महिला आयोय अन्य आयोगभन्दा बढी महत्वपूर्ण रहेको हुनाले योजनाबद्ध तरिकाले आफ्नो कार्यसम्पादन गर्नतर्फ ध्यान दिन आग्रह गरे। कार्यक्रममा आयोगका अध्यक्ष कमलाकुमारी पराजुलीले विसं २०७८ साउन १ गतेदेखि २०७९ साल असार मसान्तसम्म महिलामाथि भएका विभिन्न हिंसाका एक हजार ४६४ घटना दर्ता भएको जानकारी दिए।जसमा सबैभन्दा बढी बागमती प्रदेशबाट घरेलु र महिला हिंसाका गरी एक हजार २७६ वटा घटना रहेका छन् ।"
संसदीय विशेष छानविन समितिले जनार्दन शर्मासँग बुधबार बयान लिने,काठमाडौं : प्रतिनिधिसभाको विशेष छानविन समितिले निवर्तमान अर्थमन्त्री जनार्दन शर्मासँग बुधबार बयान लिने भएको छ। समितिको मंगलबार बसेको बैठकले शर्मालाई बुधबार बयानका लागि बोलाउने निर्णय गरेको हो। बुधबारै समितिले सुरुमा पूर्वअर्थसचिवहरुसँग छलफल गर्नेछ। समितिका सचिव सुरेन्द्र अर्यालले तत्कालीन अर्थमन्त्री शर्मासँग बुधबार छलफल गर्ने तय भएको बताए। यसअघि मंगलबार नै शर्मासँग बयान लिने तयारी गरे पनि सीसीटीभी फुटेज नभेटिएपछि धकेलिएको थियो। समितिले फुटेज मेटिएको निष्कर्ष निकाल्दै प्राविधिकमार्फत रिकभरमा जाने निर्णय गरिसकेको छ। करको दर हेरफेर तथा बजेट निर्माण प्रक्रियामा अनाधिकृत व्यक्तिको प्रवेश प्रकरणमा तत्कालीन अर्थमन्त्री शर्माले राजीनामा दिएका थिए। उनको राजीनामा अघि नै प्रतिनिधिसभाले छानविन समिति बनाएको थियो।
वैज्ञानिक आधारमा भवन निर्माणसम्बन्धी मापदण्ड परिमार्जन गर्न सरकारलाई निर्देशन,"काठमाडौं : अन्तर्गतको विकास तथा प्रविधि समितिले वैज्ञानिक आधारमा वस्ती विकास, शहरी योजना तथा भवन निर्माणसम्बन्धी मापदण्डलाई परिमार्जन गर्न सरकारलाई निर्देशन दिएको छ। सिंहदरबारमा मंगलबार बसेको समिति बैठकले ७२ सालको भूकम्पपछि तयार पारेको मापदण्डमा भएका प्रावधानहरुलाई २०७८ सालमा गरेको पुन: संशोधनले मापदण्डका प्रावधानहरु अझ साँघुरो र संकुचित बनाएको भन्दै परिमार्जन गर्न सरकारलाई निर्देशन दिएको हो । मापदण्डहरु दिर्घकालिन रुपमा प्राकृतिक प्रकोपहरुबाट जोगिने, वातावरणमैत्री बनाउनुपर्नेमा समितिले जोड दिएको सभापति कल्याणी खड्काले जानकारी दिइन्। बैठकले दिर्घकालिन योजना र दृष्टिकोणका आधारमा एकीकृत मापदण्ड बनाई कार्यान्वयन गर्ने गरि प्रदेश सरका र स्थानीय तहलाई निर्देश गर्न पनि शहरी विकास मन्त्रालयलाई निर्देशन दिएको सभापति खड्काले बताइन्। बैठकमा सहरी विकासमन्त्री मेटमणि चौधरीले मापदण्डमा देखिएका कमजोरीलाई परिमार्जन गर्ने बताए। उनले शहरी नीति पनि अन्तिम चरणमा पुगेको बताए। बैठकमा समिति सदस्यहरुले सरकारको एकीकृत बस्ती विकास तथा शहरी विकास योजनाहरु प्रभावकारी रुपमा अघि बढ्न नसकेको भन्दै सरकारको ध्यानाकर्षण गराएका थिए ।"
भवन निर्माणसम्बन्धी मापदण्ड पुनः संशोधन गर्न निर्देशन,"काठमाडौं : प्रतिनिधिसभा, विकास तथा प्रविधि समितिले सरकारलाई सहरी विकास तथा भवन निर्माणसम्बन्धी मापदण्ड सम्बन्धित क्षेत्रका विज्ञ, योजनाकार तथा सरोकारवालाको रायका आधारमा पुनःसंशोधन गर्न सरकारलाई निर्देशन दिएको छ। समितिको मंगलबार बसेको बैठकले सहरी विकास मन्त्रालयले अघि बढाएको बस्ती विकास, सहरी योजना तथा भवन निर्माणसम्बन्धी आधारभूत निर्माण मापदण्ड, २०७२ को २०७८ सालमा भएको संशोधनको पुनःसंशोधन गर्न शहरी विकास मन्त्रालयलाई निर्देश गरेको हो। विसं २०७८ को संशोधनले मापदण्डका प्रावधान अझ साँघुरो र सङ्कुचित बनाएको निर्णयमा उल्लेख छ। सरकारको स्वच्छ, सुरक्षित र सुन्दर सहर निर्माण तथा सन्तुलित र समानुपतिक विकास गर्ने नीति विपरीत भएको विषयप्रति समितिले ध्यानाकर्षण गराएको छ। मापदण्ड दीर्घकालीनरुपमा प्रकृतिक प्रकोपबाट जोगिने, वातावरण मैत्री, आवास र बस्ती निर्माणको दृष्टिले नागरिकलाई सुरक्षित राख्न हिमाल, पहाड र तराईको भौगोलिक अनुकुलता हुनुपर्ने समितिले जनाएको छ। दीर्घकालीन योजना र दृष्टिकोणका आधारमा एकीकृत मापदण्ड बनाइ कार्यान्वयन गर्ने गरी प्रदेश सरकार र स्थानीय तहलाई निर्देशन गर्न पनि समितिले सरकारलाई निर्देशन दिएको छ। प्रदेश सरकार र स्थानीय तहले भवन निर्माणसम्बन्धी फरकफरक मापदण्ड बनाएर कार्यान्वयन गर्दा निर्माण भइरहेका संरचना असुरक्षित र वातावरणीय दृष्टिले जोखिमपूर्ण हुने देखिएको छ। सहरी विकास मन्त्री मेटमणि चौधरीले मापदण्डमा कमीकमजोरी रहेमा आफ्नो टोलीसँग बसेर छलफल गरेर सच्याइने बताए। मन्त्रालयले अहिले सहरी विकास नीतिलगायतका महत्वपूर्ण र कतिपय लामो समयदेखि थन्किएका कानुन अघि बढाएको उनले बताए। उनले एक साताभित्रै महत्वपूर्ण कानुन ल्याउन लागिएको बताए। कुनै पनि मन्त्रालयको जिम्मेवारी पाउनुलाई आफूले सामान्यरुपमा लिएको मन्त्री चौधरीले बताए। सहरी विकास मन्त्रालयका सचिव रमेशकुमार सिंहले चारै कुनामा सहर बनाएर काठमाडौंलगायत सहरको चाप कम गर्न आवश्यक रहेको औँल्याए। मन्त्रालयले बनाएको मापदण्डभन्दा कम नहुने गरी स्थानीय तहले मापदण्ड बनाउने व्यवस्था गरेको उनले बताए। फरकफरक भौगोलिक क्षेत्रका लागि फरक किसिमको मापदण्ड तोकिएको उनले स्पष्ट पारे। समितिका सभापति कल्याणीकुमारी खड्काले भूकम्पपछि कडा मापदण्ड बनाउनुपर्नेमा झन खुकुलो भएको बताए। हाउजिङमा संलग्न व्यवसायीको फाइदका लागि अहिले प्रावधान ल्याइएको उनको आरोप छ। युटिलिटी करिडोरसम्बन्धी ऐन ल्याउन आवश्यक रहेको र समितिले भने पनि मन्त्रालयले अझै ल्याउन नसकेको उनको भनाइ छ। समितिका सदस्य जिपछिरिङ लामाले सहरी विकासको मापदण्ड बनाउँदा व्यापक छलफल गर्दा राम्रो हुने भए पनि यो मापदण्ड निर्माणमा त्यसो हुन नसकेको बताए। थोरै जग्गा भएका व्यक्तिलाई धेरै जग्गा छोड्नुपर्दा समस्या हुनसक्ने उनको भनाइ छ। समितिका सदस्य यज्ञराज सुनुवारले काठमाडौंका धेरै बस्ती जथाभावी विस्तार भइरहेकाले व्यवस्थित बस्ती निर्माणमा सरकारले ध्यान दिनुपर्नेमा जोड दिए। मध्यपहाडी राजमार्गमा नयाँ सहर निमाण गरिने भनिए पनि त्यसो हुन नसकेको उनको भनाइ छ। धेरै सरकारी कार्यालयको नयाँ भवन बने पनि त्यसअनुसार सेवा सुधार हुन नसकेको उनले बताए।  रासस"
राष्ट्रिय आवश्यकतालाई परिपूर्ति गर्ने गरी विकास निर्माणको खाँचो छ : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले राष्ट्रिय आवश्यकतालाई परिपूर्ति गर्ने गरी विकास निर्माणको खाँचो रहेको बताएका छन्। नेपाल इन्जिनियर्स एशोसिएशनद्वारा आज राजधानीमा आयोजित ६०औँ इन्जिनियर दिवस समारोहलाई सम्बोधन गर्दै प्रधानमन्त्री देउवाले देशलाई समृद्ध बनाउन सडक, पुल, पुलेसा, नहर जलविद्युत् आयोजना तथा सूचना र प्रविधिको विकासको आवश्यकता रहेको बताए। प्रधानमन्त्री देउवाले लागत किफायती, गुणस्तरीय र वातावरणमैत्री पूर्वाधार निर्माण गर्नुनै नयाँ नेपालको आधारशिला भएकाले त्यसतर्फ ध्यान दिनुपर्नेमा जोड दिए। उनले मुलुकको वर्तमान आवश्यकतालाई मध्यनजर गरी इन्जिनियरहरुले दिगो, वातावरणमैत्री र जनताको जीवनयापनमा गुणस्तर वृद्धि हुने गरी कार्य गर्न आवश्यक भएको बताए। नवीनतम विज्ञान र प्रविधिलाई देश सुहाउँदो हुने गरी आवश्यक पूर्वाधार निर्माणका माध्यमबाट देशलाई समृद्ध बनाउन इन्जिनियनरहरू आगामी समयमा थप क्रियाशील हुनुपर्ने आवश्यकता रहेको प्रधानमन्त्री देउवाको भनाइ थियो। प्रधानमन्त्री देउवाले राष्ट्रिय विकास र आर्थिक समृद्धिको बाटो कोर्न, जनताको आवश्यकता, चाहना र विश्वको अनुभव तथा रोजाइको परिकल्पनाअनुसारको विकास निर्माणमा अग्रणी भूमिका निर्वाह गर्दै आएका इन्जिनियरहरुको आधुनिक राष्ट्र निर्माणमा योगदान रहेको पनि उल्लेख गरे। उनले इन्जिनियरलाई थप क्षमतावान बनाउनका लागि सम्बन्धित मन्त्रालयसँग छलफल गरेर आवश्यक सहयोग गर्न सरकार तयार रहेको बताए। उनले पेशागत र व्यावसायिक मर्यादालाई कायम राख्न इन्जिनियरलाई अनुरोध पनि गरेका छन्। प्रधानमन्त्री देउवाले इन्जिनियरहरुले मुलुकको विकास निर्माणमा पुर्याएको योगदानको प्रशंसा गरे। उनले इन्जिनियर विकास निर्माणका अभियन्ता र परिवर्तनका संवाहक भएको बताए। रासस"
ख्वप कलेजलाई विश्वविद्यालय बनाउन विधेयक संसदमा ल्याऔं : पूर्व शिक्षामन्त्री पोखरेल,"काठमाडौं : पूर्व शिक्षा, विज्ञान तथा प्रविधिमन्त्री गिरीराजमणि पोखरेलले ख्वप कलेजलाई विश्वविद्यालय बनाउन आग्रह गरेका छन्। समुदायबाट सञ्चालित भक्तपुरको ख्वप कलेजलाई विश्वविद्यालय बनाउन संसदमा विधेयक ल्याएर टुंग्याउनुपर्ने बताएका हुन्। ख्वप कलेज भनेपछि भक्तपुर नगरपालिकाले चलाएको समुदायमा आधारित नमुना कलेजको रूपमा हाम्रो दिमागमा स्थापित भएको छ। पोखरेलले भने, २० वर्षदेखि भक्तपुर नगरपालिकाले त्रिभुवन विश्वविद्यालय र पूर्वा़ञ्चल विश्वविद्यालय को सम्बन्धनमा विभिन्न ढंगले कार्यक्रमहरू संचालन गरिरहेको छ। इन्जिनियरिङ्ग मात्र होइन विज्ञान, प्रविधि,नर्सिंङ जस्ता कार्यक्रमहरू संचालन गरेको छ र अहिले त्यहाँ ५००० विद्यार्थीहरू अध्ययनरत छन् र १८०० जनशक्ति परिचालित छन्। माओवादी केन्द्रका नेता पोखरेलले कलेजलाई शैक्षिक व्यवस्थापन गर्न नेमकिपाका राजनैतिक सोचहरूलाई व्यवहारिक ढंगले कार्यान्वयन गर्न सर्मपित टीम लागेको भन्दै प्रशंशा गरे। उनले भने, एकातिर देशमा पुराना विश्वविद्यालयहरू उच्च शिक्षा धरायसी बनाउन लागी रहेका छन्। अर्को तर्फबाट नगरपालिकाले चलाएको तिनै विश्वविद्यालयका कार्यक्रमहरू उदाहरणीय रूपमा विकास गरेका छन्। ख्वप कलेज र भक्तपूर नगरपालिकाबाट सबैले सिक्नै पर्दछ। पृष्ठभागमा नेमकिपाका राजनैतिक सोचहरूलाई व्यवहारिक ढंगले कार्यान्वयन गर्न शैक्षिक कोणबाट एउटा सर्मपित टिम लागेकै छ। त्यसैले त्यो सफल भएको छ। ख्वप कलेजलाई एउटा विश्वविद्यालय बनाउन लामो समयदेखि माग हुँदै आइरहेकाले शिक्षा,विज्ञान तथा प्रविधी मन्त्री पनि सकारात्मक रहेको बताएका छन्। उनले २०७३ मंसिर १६ गते दर्ता भएको ख्वप विश्वविद्यालयको विधेयक संसदमा आउनेछ र त्यसलाई छलफल गरेर टुग्याइने आशा व्यक्त गरे। उनले मदन भण्डारी विज्ञान तथा प्रविधि र योगमाया आर्युवेद विश्वविद्यालय जस्ता विशिष्टकृत विश्वविद्यालयहरू अन्तिम चरणमा भएको बताए। नेपालको उच्च शिक्षाको क्षेत्रलाई सान्दर्भिक,अनुसन्धानमुलक र गुणस्तरीय बनाउने उद्देश्य राखेर केदार भक्त माथेमा, सुशिला कार्की, देवेन्द्रराज पाण्डे जस्ता नागरिक अगुवाहरू सामेल भएर एउटा नयाँ विश्वविद्यालय निर्माण गर्न लागेको उल्लेख गरेका छन्। देशप्रति प्रतिबद्ध हुने साह्रै निम्छरो जनशक्ति उत्पादन भइरहेको उल्लेख गर्दै पूर्वमन्त्री पोखरेलले राष्ट्रप्रति गर्व गर्ने, विकासको समस्यालाई पनि ठिक किसिमले बुझेको र सिर्जनात्मक क्षमता पनि भएका जनशक्ति निर्माण गर्नु उच्च शिक्षाको मूल कार्यभार भएको बताए। उनले भने, नेपाल विश्वविद्यालयसँग यिनै अपेक्षाहरू गरिएका छन्। यो विकास समितिले ऐनको मस्यौदा पनि तयार गरिसकेको छ। मलाई लाग्दछ स्थानीय तहबाट जग्गा उपलब्ध गराइएको र बाह्य सहयोग पनि जुटाउने दिशामा विभिन्न पहलहरू भइरहेको यो विश्वविद्यालयलाई पनि यही संसदमा ल्याएर नयाँ विश्वविद्यालय निर्माणको अगुवाई गर्न शिक्षा मन्त्रीलाई आग्रह गर्न गर्दछु"
संवैधानिक परिषद् विधेयकबारे टिप्पणी नगरौं,"काठमाडौं : सभामुख अग्निप्रसाद सापकोटाले संवैधानिक परिषद् विधेयक अर्को सभामा दर्ता भएकोले यसबारे टिप्पणी गर्न नहुने बताएका छन्। संसद् सचिवालय सिंहदरबारमा सोमबार आयोजित पत्रकार सम्मेलनमा सापकोटाले राष्ट्रियसभामा दर्ता भएको विधेयकबारे आफूलाई टिप्पणी गर्न उपयुक्त नहुने बताएका हुन्। संवैधानिक परिषद् विधेयक विषयमा पत्रकारले राखेको जिज्ञासामाथि उनले भने, संवैधानिक परिषद्सम्बन्धी विधेयक अर्को सभामा दर्ता भएकोले यसबारे चर्चा गर्नु मनासिव लागेको छैन। धेरै टिप्पणी नगरौं। यसअघि पूर्वप्रधानमन्त्री केपी शर्मा ओली ल्याएको विधेयकलाई दलहरूले विरोध गरे। जुन अहिले पनि अदालतामा विचाराधीन छ। प्रधानमन्त्री शेरबहादुर देउवाले दर्ता गराएको संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक, २०७९ विधेयकको कुरा सत्तापक्षबाटै आलोचना भएको छ। तत्कालीन समयमा सभामुख सापकोटा ओलीले अध्यादेशविरुद्ध सर्वोच्च अदालतमा मुद्दा दायर गरेका थिए। सोही विषयमा उनीमाथि प्रश्न उठेको छ। प्रतिनिधिसभाको कार्यकाल आगामी निर्वाचनको मनोनयन दर्ताको दिनसम्म सभामुख सापकोटाले प्रतिनिधिसभाको कार्यकाल आगामी निर्वाचनको मनोनयन दर्ताको दिनसम्म रहने बताए। उनले प्रतिनिधिसभाको कार्यकालका बारेमा प्रधानमन्त्री शेरबहादुर देउवासँग पनि छलफल गरेको बताए। उनले भने प्रधानमन्त्रीले छलफल गर्दै जाऔं न भन्नुभयो। हाम्रो समग्र बुझाइ नोमिनेसनको दिनसम्म सांसदको कार्यकाल रहन्छ भन्ने छ। उम्मेदवारको मनोनयन दर्ता गर्ने दिनसम्म प्रतिनिधिसभाको कार्यकाल मान्ने सभामुख सापकोटाले पत्रकारहरूलाई जानकारी दिए। प्रतिनिधिसभाको कार्यकाल चुनाव घोषणाको दिनसम्म रहने वा मनोनयन दर्ताको दिनसम्म रहने भन्ने स्पष्ट छैन। प्रतिनिधिसभाको कार्यकाल ५ वर्ष रहने भनिए पनि कुन मितिलाई आधार मानिने भन्ने स्पष्ट व्यवस्था छैन। २०७४ को मंसिरमा प्रतिनिधिसभाको निर्वाचन भएको थियो। प्रतिनिधिसभाको पहिलो बैठक २०७४ फागुन २१ गते बसेको हुँदा सोही मितिसम्म कार्यकाल रहने विश्लेषण पनि हुँदै आएको छ। तर, निर्वाचन आयोगले पहिलो सांसद निर्वाचित भएको मिति २०७४ मंसिर २२ गतेलाई आधार मान्ने बताएको छ।"
प्रचण्ड र बाबुरामबीच भेटवार्ता,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र पूर्वप्रधानमन्त्री डा बाबुराम भट्टराईबीच भेटवार्ता भएको छ। मंगलबार दिउँसो सिंहदरबारस्थित माओवादी संसदीय दलको कार्यालयमा अध्यक्ष प्रचण्ड र भट्टराईबीच करिब एक घन्टा लामो छलफल भएको प्रचण्डको सचिवालयले जनाएको छ। भेटवार्तामा प्रचण्डको भारत भ्रमण, समाजवादी केन्द्रको गठन, आगामी निर्वाचन र समसामयिक विषयमा छलफल भएको प्रचण्डको स्वकीय सचिव रमेश मल्लले अन्नपूर्णलाई जानकारी दिए। उनले भने,' अध्यक्ष र बाबुराम भट्टराईबीच करिब १ घन्टा लामो छलफल भयो। छलफल सकारात्मक भएको छ।' पार्टी फुटाउने प्रयास गरेको भन्दै जनता समाजवादी पार्टीका अध्यक्ष उपेन्द्र यादव समूहले डाभट्टराईलाई कारबाही गरेको छ। हाल उनी पार्टी पुनर्गठनको तयारीमा जुटेका छन्।"
सीसीटीभी योजनाबद्ध रूपमा मेटियो : संसदीय विशेष छानबिन समिति,"काठमाडौं : संसदीय विशेष छानबिन समितिले तत्कालीन अर्थमन्त्री जनार्दन शर्माले बजेटमा चलखेल गरेको बेलाको सीसीटीभी फुटेज योजनाबद्ध रूपमा मेटाइएको निष्कर्ष निकालेको छ। जेठको सीसीटीभी माग्दा असारको हार्डडिक्स दिनु, उपभोक्ता हित संरक्षण मञ्चले माग्दा १३ दिनसम्म मात्रै रहन्छ भन्नु, अर्थ मन्त्रालयका कर्मचारीको बयानमा यस्तै कुरा आउनुले योजनाबद्ध देखिएको समितिका एक सदस्यले बताए। तीन महिनासम्म सीसीटीभी फुटेज मेटाउन, हटाउन नपाउने कानुनी व्यवस्था हुँदाहुँदै सीसीटीभी फुटेज नहुनुले योजनाबद्ध रूपमा नै मेटाएको निष्कर्षमा पुग्न दुविधा नै छैन, ती सदस्यले भने। यससँगै समितिले थप प्राविधिक अनुसन्धान गर्ने भएको छ। समिति सचिव सुरेन्द्र अर्यालले सीसीटीभीका विषयमा विज्ञहरूसँग छलफल गर्ने निर्णय भएको बताए। उनका अनुसार फुटेज रिकभर गर्नेलगायत प्राविधिक विषयमा नेपाल इन्जिनियरिङ अध्ययन संस्थान र प्रहरीको साइबर ब्युरोका विज्ञसँग छलफल गर्ने तयारी छ। प्राविधिक विषयमा प्रवेश गरेका छौं। अब विज्ञहरूसँग राय सल्लाह लिन्छौं, अर्यालले भने। समितिको पहिलो बैठकले आवश्यक कागजात र सीसीटीभी असार ३० गते २ बजेभित्र उपलब्ध गराउन अर्थ मन्त्रालयलाई निर्देशन गरेको थियो। त्यो दिन प्राप्त भएन। असार ३१ गते हार्ड डिक्स उपलब्ध गरायो तर असारको मात्रै फुटेज भेटिएको थियो। समितिले साउन १ गते अर्थ मन्त्रालयका उच्च पदस्थ कर्मचारीसँग चार चरणमा बयान लिएको थियो। त्यसअघि असार ३२ मा भन्सार विभाग र आन्तरिक राजस्व विभागका महानिर्देशकसँग बयान लिएको थियो। समिति सदस्य प्रदीप ज्ञवालीले समितिले तथ्यमा पुगेर निष्कर्ष दिने बताए। हामीले तथ्यका आधारमा प्रतिवेदन दिन्छौं। कुनै दबाब, प्रभाव स्वार्थमा तथ्य तोडमोड गर्न दिइनेछैन, ज्ञवालीले भने । तत्कालीन अर्थमन्त्री शर्माले अनधिकृत व्यक्तिमार्फत बजेटमा करका दर हेरफेर गराएको प्रकरणमा छानबिन गर्न असार २२ समिति बनाइएको थियो। त्यही दिन शर्माले राजीनामा दिएका थिए।"
कसैले सपना देख्दैमा एमाले एक्लिंदैन : पोखरेल,"विराटनगर : नेकपा (एमाले)का वरिष्ठ उपाध्यक्ष ईश्वर पोखरेलले कसैले चाहँदैमा र सपना देख्दैमा एमाले नएक्लिने दाबी गरेका छन्। प्रेस चौतारी प्रदेश १ ले मंगलबार बिहान विराटनगरमा आयोजना गरेको पत्रकार सम्मेलनमा बोल्दै पोखरेलले कसैले चाहँदैमा एमालेलाई एक्ल्याउन नसक्ने जिकिर गरेका हुन्। एमालेलाई एक्ल्याउने सपना कसैले पनि नदेखे हुन्छ। कोसिस त गर्न पाइयो। तर पार लाग्दैन, असर पर्दैन, उनले भने, एमाले स्पष्ट विचार बोकेर जनतामा आधारित हुँदै संगठनको बलमा अगाडि बढेको पार्टी हो। सपना देखेका भरमा एमालेलाई एक्ल्याउन सम्भव छैन। आगामी निर्वाचनमा अरु दलले गठबन्धन गरेर आए पनि एमाले सामना गर्न तयार रहेको पोखरेलले बताए। निर्वाचन प्रतिस्पर्धामा श्रेष्ठता हासिल गरिने एउटा अभ्यास हो। सक्छौ भने एक्लाएक्लै आउ, सक्दैनौ भने गठबन्धन गरेर आउ भनेको हो, गठबन्धन दलप्रति लक्षित गर्दै उनले भने, जे भए पनि एमाले सामना गर्न तयार छ। स्थानीय निर्वाचनमा पनि हामीले यही कुरा भनेको हो। अहिले मुलुकमा बाम तालमेलको सम्भावना नरहेको उनले बताए। पहिले बामपन्थीको सरकार हुँदा ढालेर विपक्षीसँग साँठगाँठ गर्ने। अनि अहिले बाम तालमेलका कुरा गरेर हुन्छ ? उनले भने, बाम तालमेल प्रिय लाग्ने शब्द मात्रै हो। राजनीतिमा सम्भावनाहरु जीवितै रहे पनि अहिल्यै भने बाम तालमेल सम्भव छैन। पोखरेलले गठबन्धन सरकार नालायक सावित भएको टिप्पणीसमेत गरेका छन्। सरकार नालायक र गैरजिम्मेवार बनेको आरोप उनले लगाए। राष्ट्रियता, राष्ट्रिय स्वाभिमान, स्वतन्त्रता, अखण्डता, सामाजिक सद्भावका सवालमा सरकार चुकेको छ, उनले भने, आर्थिक विकास र समृद्धिसहित मुलुकलाई सदृढ बनाउने विषयमा केही गरेन। पोखरेलले सरकार मूल्यवृद्धितर्फ केन्द्रित भएको र जनताप्रति जिम्मेवार नबनेको आरोप पनि लगाए। इन्धनको मूल्य कहिले घटाउने र कहिले हप्तामै दुई पटकसम्म बढाउनेजस्ता नौटंकी सरकारले गरिरहेको छ, उनले भने। प्रचण्डको भारत भ्रमणको उदेश्य तथा एजेन्डा के थियो र भम्रणका क्रममा उनले कति कुरा गरे एवं गरेका कुरा कति लुकाए भन्नेतर्फ आफू जान नचाहने पोखरेलको भनाइ छ। प्रदेश खारेजीको कुरा एमालेले नउठाएको उनले स्पष्ट पारेका छन्। सहमतिका साथ बनाइएको संविधानमा स्पष्ट उल्लेख गरेर ल्याइएको व्यवस्थामा आफ्ना राजनीतिक कोणबाट कसले के भन्ला भन्ने कुराले अर्थ नराख्ने उनको तर्क छ। हामीले संविधानलाई अपरिवर्तनीय र अशंसोधनीय भन्दैनौँ। सबै दलको सहमतिमा बनेको राष्ट्रिय दस्तावेज संविधान हो। केटाकेटीको खेल हैन, उनले भने, कुनै विषय छ भने दलहरुले एजेन्डा बनाएर छलफलमा ल्याउनुपर्छ। सहमतिका आधारमा केही कुरा हुन सक्छन्। तर एमालेबाट प्रदेश खारेजीको कुरा आएको छैन। पोखरेलले प्रदेश १ को नामकरणको विषयमा केन्द्रको धारणा आवश्यक नभएको पनि बताए। प्रदेश आफै अधिकार सम्पन्न छ। तर साझा र सबैलाई मान्य हुने नाम आउनुपर्छ, उनले भने, नामको विषयमा निर्णय गर्ने अधिकार प्रदेशसभालाई छ। केन्द्रले हस्तक्षेप गर्यो भन्नु लुते कुरा मात्रै हो। नेपालले अरु मुलुकसँग मित्रतापूर्ण सम्बन्ध चाहेको पनि उनको भनाइ छ। नेपाल भ्रमणमा कुनै मुलुकका प्रतिनिधि आउनुलाई स्वभाविक लिनुपर्छ, उनले भने, भ्रमणका सवालमा भने राष्ट्रिय स्वाभिमान, अखण्डता र मुलुकको इज्जतलाई ख्याल गर्नुपर्छ। पोखरेलले अर्थमन्त्री जनार्दन शर्माका विषयमा छानबिन भइरहेकाले संसदीय समितिले प्रतिवेदन बुझाएपछि त्यसका बारेमा थप छलफल अघि बढाइने पनि बताए।"
चुनावी तालमेलमार्फत बहुमत ताक्दै कांग्रेस,"काठमाडौं : कांग्रेस आगामी प्रतिनिधिसभा र प्रदेशसभा निर्वाचनमा पनि तालमेलकै पक्षमा उभिएको छ। सत्ता गठबन्धनमा रहेका दलहरूसँग संवाद गरी चुनावी तालमेल गरेर अघि बढ्ने निर्णय उक्त पार्टीको केन्द्रीय कार्यसमिति बैठकले गरेको हो। आगामी निर्वाचनसम्म गठबन्धनलाई निरन्तरता दिने निर्णय भएको जानकारी प्रवक्ता डा प्रकाशशरण महतले दिए। वैशाख ३० मा सम्पन्न स्थानीय निर्वाचनबाट पहिलो दल बनेको कांग्रेसलाई प्रतिनिधिसभा तथा प्रदेशसभाको निर्वाचनमा स्पष्ट बहुमततर्फ लक्षित गराउँदै, डा महतले निर्णय सुनाउँदै भने, संविधानको रक्षा लोकतन्त्रको थप सुदृढीकरण गर्दै जनताको समुन्नतिको सपनालाई स्थिर सरकारमार्फत सम्बोधन गर्नका लागि केन्द्रीय कार्यसमितिको यो बैठक सत्ता गठबन्धनसँग संवाद गरी चुनावी तालमेल गरेर अघि बढ्ने निर्णय गर्छ। पाँच वर्षमा स्थिर सरकारमार्फत जनताको जीवनस्तरमा गुणात्मक सुधार ल्याउने स्पष्ट कार्यक्रमको खाकासहित आमनिर्वाचनमा कांग्रेस प्रस्तुत हुनुपर्ने निचोड बैठकले निकालेको छ। तालमेल गर्दा संविधानको कार्यान्वयन, आर्थिक सामाजिक रूपान्तरण र वैदेशिक सम्बन्धलगायतका विषयमा न्यूनतम साझा धारणा बनाउन कांग्रेसको जोड छ। यो पार्टीले आगामी निर्वाचनमा गठबन्धनको बलमा बहुमत ल्याउने लक्ष्य लिएको देखिन्छ। उसले स्थानीय निर्वाचनमा भएको गठबन्धन सफल भएको निष्कर्ष निकालेको छ। बैठकले गठबन्धन भएर प्राप्त भएको मतप्रति केन्द्रीय कार्यसमिति पदाधिकारी तथा सदस्यले सम्मान गरेको प्रवक्ता डा महतले बताए। कांग्रेसले वैशाख ३० को स्थानीय चुनावमा स्थानीय अवस्था र आवश्यकताका आधारमा पाँच दलीय गठबन्धनमा सहभागी हुने निर्णय गरेको थियो। उसले अब स्थानीय तहमा आफ्नो पार्टीबाट निर्वाचित जनप्रतिनिधिका लागि आचारसंहिता जारी गर्ने भएको छ। महतका अनुसार बैठकले स्थानीय तह निर्वाचन केन्द्रीय परिचालन समितिको प्रतिवेदन र स्थानीय तह निर्वाचन केन्द्रीय प्रचारप्रसार समितिको प्रतिवेदन सुझावसहित अनुमोदन गरेको छ।"
सत्यनिरुपण विधेयक सर्वोच्चका आदेशविपरीत,"काठमाडौं : सशस्त्र द्वन्द्वकालीन घटनाका विषयमा सर्वोच्च अदालतले गरेका आदेश तथा फैसला कार्यान्वयन गर्नु राज्यको कार्यकारी अंगको दायित्व मानिन्छ। तर, सरकारले संक्रमणकालीन न्याय सम्बन्धमा सर्वोच्चका नजिरलाई बेवास्ता गरेको विज्ञ बताउँछन्। कानुन, न्याय तथा संसदीय मामिला मन्त्रालयले बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन, २०७१ लाई संशोधन गर्न विधेयक ल्याएपछि सरोकारवालाले चासो बढाएका छन्। सर्वोच्चका फैसला र विधेयकलाई भिडाएर हेर्नपढ्न नपाए पनि असन्तुष्टि धेरै सुनिएको बताउँछन्, पूर्वप्रधानन्यायाधीश कल्याण श्रेष्ठ। सर्वोच्चको फैसलाअनुरूप विधेयक नभएको प्रतिक्रिया पाएको छु। असन्तुष्टि नै धेरै सुनेको छु, पूर्वप्रधानन्यायाधीश श्रेष्ठ भन्छन्, जुन सरोकारहरू थिए, ती सबैलाई सम्पूर्ण रूपमा विधेयकले सम्बोधन राष्ट्रिय मानवअधिकार आयोगले विधेयकलाई गम्भीर ढंगले अध्ययन गरिरहेको पदाधिकारी बताउँछन्। विधेयकमा भएका विषयवस्तु पर्याप्त छैन भन्नेबारे द्वन्द्वपीडित र विज्ञहरूको भनाइ सार्वजनिक भएको छ, आयोग सदस्य डा सूर्यप्रसाद शर्मा ढुंगेल भन्छन्, सर्वोच्च अदालतका फैसला र अन्य मुलुकमा भएका अभ्यासलाई पनि लिएर गम्भीर ढंगले अध्ययन गरिरहेका छौं। सर्वोच्चका सबै फैसलालाई सम्पूर्ण रूपमा विधेयक सम्बोधन गरेजस्तो लाग्दैन।कल्याण श्रेष्ठ, पूर्वप्रधानन्यायाधीश सर्वोच्चले द्वन्द्वकालमा भएका गम्भीर मानव अधिकार उल्लंघनका घटनाहरूलाई न्यायको दायरामा ल्याई दण्डित गर्नुपर्ने फैसला दिएको थियो। द्वन्द्वकालीन मुद्दाहरूलाई नजिकबाट नियालिरहेका अधिवक्ता ओमप्रकाश अर्याल सर्वोच्चका नजिरविपरीत विधेयक ल्याइएको दाबी गर्छन्। सर्वोच्चले द्वन्द्वकालीन घटनामा दण्डहीनताले प्रश्रय पाउन नहुने फैसला गरेको छ, अधिवक्ता अर्याल भन्छन्, फौजदारी न्याय प्रणालीलाई परिपुरण हुने गरी विधेयक आउनुपथ्र्यो। प्रचलित फौजदारी न्याय प्रणालीलाई निस्तेज गर्ने काम विधेयकबाट भएको छ। सर्वोच्च अदालतका फैसला विपरीतको विधेयक आएको छ। सुमन अधिकारीविरुद्ध नेपाल सरकार, प्रधानमन्त्री तथा मन्त्रिपरिषद्को कार्यालय समेतको मुद्दामा सर्वोच्चले पीडितको न्याय प्राप्त गर्ने हकमा असर पर्ने गरी माफी वा मेलमिलापसम्बन्धी व्यवस्था गर्न नमिल्ने भनी पटकपटक विपक्षी नेपाल सरकारका नाममा आदेश जारी गरेको थियो। द्वन्द्वपीडित अधिकारीका अनुसार सर्वोच्चको फैसलाअनुरूप अक्षरशः विधेयक आएको छैन। अपराधको वर्गीकरण धोकाधडी खालको छ, अधिकारी भन्छन्, कतिपय व्यवस्था त सर्वोच्चको फैसलाविपरीत छ। त्यसमा हाम्रो सहमति छैन। मानवअधिकार आयोगका प्रवक्ता डा टीकाराम पोखरेलले मानवअधिकारसँग प्रत्यक्ष सरोकार राख्ने ऐन संशोधन विधेयकमा सुझाव नखोजेको सरकारको कार्यशैलीप्रति आपत्ति प्रकट गरेका छन्। विज्ञप्तिमा लेखिएको छ, संक्रमणकालीन ऐन संशोधन गर्दा राष्ट्रिय मानवअधिकार आयोग एवं पीडित तथा सरोकारवालासँग पर्याप्त छलफल गर्न, यस आयोगको सिफारिस, सर्वोच्च अदालतको फैसला तथा संक्रमणकालीन न्याय र मानव अधिकार सम्बन्धी अन्तर्राष्ट्रिय मान्यताबमोजिम स्वीकार्य हुने गरी ऐन संशोधन गर्दै द्वन्द्वपीडितको न्याय सुनिश्चित गर्न आयोग सम्बन्धित सबै पक्षको ध्यानाकर्षण गराउँदछ। कानुन मन्त्रालयका प्रवक्ता फणिन्द्र गौतम भने प्रदेश र राष्ट्रियस्तरमा परामर्श गरी विधेयक तयार पारिएको बताउँछन्। द्वन्द्वपीडितसँग घनिभूत छलफल भएर प्रक्रिया अघि बढेको हो। प्रदेश र राष्ट्रियस्तरमा परामर्श गरी विधेयकको मस्यौदा तयार पारिएको हो, प्रवक्ता गौतम भन्छन्, सर्वोच्च अदालतका मुख्य फैसलालाई सम्बोधन गरिएको छ। अपुग भए थप सुधार गर्न सकिन्छ। सरोकारवालाले मानवअधिकार उल्लंघनको वर्गीकरण, मुद्दाको हदम्याद, विशेष अदालतको व्यवस्थाप्रति आपत्ति जनाएका छन्।"
सीटी सफारीको ठक्करबाट चार वर्षीया बालिकाको मृत्यु,विराटनगर : सीटी सफारीको ठक्करबाट मोरङको पथरीशनिश्चरेमा मंगलबार दिउँसो एक नाबालिकाको मृत्यु भएको छ। पथरीशनिश्चरे नगरपालिका२ पारुहाङ टोलमा प्रदेश १०२००३ ह ५८३ नम्बरको सफारीले ठक्कर दिँदा आनन् राईकी ४ वर्षीया छोरी सिहाङ राईको मृत्यु भएको हो। इलाका प्रहरी कार्यालय पथरीका डीएसपी वेदप्रसाद गौतमका अनुसार बाटो काट्ने क्रममा दिउँसो ३:१५ बजेतिर सफारीले ठक्कर दिँदा बालिका गम्भीर घाइते भएकी थिइन्। उनको उपचारका क्रममा विराटनगरको विराट नर्सिङ होममा साँझ ५:३० बजेतिर मृत्यु भएको गौतमले बताए। उनका अनुसार दुर्घटनामा सफारी चालक पथरीशनिश्चरे१० का ४८ वर्षीय मनबहादुर तामाङ र सफारीमा सवार पथरीशनिश्चरे१ की १५ वर्षीया आरसिया भट्टराई पनि घाइते भएका छन्। घाइते दुवै जनाको पथरीमै उपचार भइरहेको छ। सफारीलाई नियन्त्रणमा लिएर घटनाको अनुसन्धान थालिएको गौतमले बताए। मोटरसाइकल चालकको मृत्यु पथरीशनिश्चरे१ मा आफैले चलाउने गरेको मोटरसाइकलबाट लडेर चालकको मृत्यु भएको छ। डीएसपी गौतमका अनुसार प्रदेश १०२०४६ प ४५५३ नम्बरको मोटरसाइकलका चालक पथरीशनिश्चरे३ का ३४ वर्षीय लक्ष्मण धितालको मृत्यु भएको हो। चढेर मोटरसाइकल स्टार्ट गर्न खोज्दा दिउँसो ४:४५ बजेतिर लडेर उनी घाइते भएको प्रहरीले जनाएको छ। प्रहरीका अनुसार विराटनगरको नोबेल शिक्षण अस्पतालमा उपचारका क्रममा साँझ धितालको मृत्यु भएको हो।
सिभिल सहकारी ठगी प्रकरण : इच्छाराज पत्नी सिर्जना पक्राउ,काठमाडौं : नेपाल प्रहरीको केन्द्रीय अनुसन्धान ब्यूरो (सीआईबी)ले ठगी सम्बन्धि कसूर तथा संगठित अपराधमा फरार एक महिलालाई पक्राउ गरेको छ। सोल्टीमोडस्थित सिभिल सेभिङ एण्ड क्रेडिट सहकारी संस्थाकी लेखा समिति सदस्य ५७ वर्षीया सिर्जना शाक्य (तामाङ)लाई मंगलबार रामशाहपथबाट पक्राउ गरिएको ब्यूरोका एसपी श्याम कुमार महतोले जानकारी दिए। सिर्जना सिभिल सहकारीका पूर्वअध्यक्ष इच्छाराज तामाङको श्रीमती हुन्। इच्छाराजसहित १२ जनाविरुद्ध सीआईबीले जिल्ला अदालत काठमाडौंमा मुद्दा दायर गरेको छ। इच्छाराज र केशवलाल श्रेष्ठ हाल पुर्पक्षका लागि थुनामा छन्। इच्छाराज थुनामै रहेको बेला उनकी पत्नी सिर्जनालाई ब्यूरोले पक्राउ पूर्जी जारी भएको ६ महिनापछि नियन्त्रणमा लिएको हो। सिर्जनाविरुद्ध २०७८ साल पुस २७ गते पक्राउ पूर्जी जारी भएको थियो। त्यो बेलादेखि उनी फरार थिइन्। ब्यूरोले सिभिलका पूर्वअध्यक्ष इच्छाराजसहित १२ जनाविरुद्ध आकर्षक ब्याजदर एवं विभिन्न प्रलोभनमा ठूलो संख्यामा बचतकर्ताहरुलाई सहकारीमा रकम जम्मा गर्न लगाई संगठित रुपमा पाँच अर्ब ८४ करोड ४० लाख २१ हजार ७१३१० रुपैयाँ ठगी गरेको कसूरमा मुद्दा चलाएको छ। विगत तीन वर्षदेखि आफूले बचत गरेको रकमको सावा तथा ब्याज पटक पटक अनुरोध गर्दासमेत नपाएको भन्दै १ हजार ५३० जना पीडितले ब्यूरोमा जाहेरी दिएका थिए। उक्त जाहेरीका आधारमा २०७८ मंसिर १७ गते इच्छाराजसहित १२ जनालाई पक्राउ गरेर मुद्दा चलाएको हो।
शिक्षण संस्था सुधार्न मन्त्री पौडेल र मेयर साहबीच भेटवार्ता,"काठमाडौं : शिक्षा, विज्ञान तथा प्रविधिमन्त्री देवेन्द्र पौडेलले काठमाडौं महानगपालिकाका प्रमुख बालेन्द्र साहलाई शिक्षण संस्थालाई सुधार्न हामी बनाउँछौं, हाम्रो विद्यालय अभियान मा लाग्न आग्रह गरेका छन्। सिंहदरबारस्थित मन्त्रालयमा मंगलबार भएको भेटवार्तामा मन्त्री पौडेलले काठमाडौं महानगरपालिकाभित्र शिक्षक दरबन्दी पूरा भएको बताउँदै अब शैक्षिक गुणस्तरमा महानगरपालिकाले ध्यान दिनुपर्ने उल्लेख गरे। 'शिक्षकको कार्यसम्पादनलाई नियमित अनुगमन गरी विद्यार्थीले बुझेका छन् या छैनन् पढ्ने वातावरण छ कि छैन्? भनेर नियमित महानगरपालिकाले अनुगमन गर्नुपर्यो,' शिक्षामन्त्री पौडेलले साहलाई भने। काठमाडौं महानगरपालिकाभित्रको दरबार हाइस्कुलसहितका विद्यालयलाई नमूना विद्यालय बनाउने तयारी भएको बताउँदै विद्यालयको प्रधानाध्यापक राख्दा महानगरपालिकाले ध्यान दिनुपर्नेमा मन्त्री पौडेलले जोड दिए। 'भौतिक पूर्वाधारसँगै नमूना विद्यालय र शिक्षण सिकाइका लागि महानगरपालिकाले योजना बनाएर अघि बढ्नुपर्यो। महानगरपालिकालाई पर्ने अप्ठ्यारोमा मन्त्रालयले साथ दिन्छ,' उनले भने। शिक्षकले विद्यालयमा विद्यार्थीलाई पढाएरमात्र नहुने भन्दै होम भिजिट गर्नुपर्ने मन्त्री पौडेलको भनाइ छ। प्रमुख साहले महानगरपालिकाभित्र भएका ९० विद्यालयमा बिहान ६ बजेदेखि १० बजेसम्म अनुगमन गर्ने काम भइरहेको भन्दै डिजिटल बोर्डको आवश्यकता रहेको बताए। 'हामी नियमित विद्यालयमा अनुगमन गरिरहेका छौं। सबै विद्यालयमा स्मार्ट बोर्ड लकर सिस्टमको व्यवस्थाका लागि मन्त्रालयले रु ५० करोड रकमको व्यवस्था गर्नुपर्यो,' उनले भने। साहले विद्यार्थीले बोक्ने किताबहरु धेरै र गाह्रो भएको भन्दै किताब राख्नका लागि लकर सिस्टमको व्यवस्था गर्नुपर्ने बताए।  रासस"
विराटनगर महानगरपालिकाले पार्किङ शुल्क बढायो,"विराटनगर : विराटनगर महानगरपालिकाले करको दर घटाउँदै करको क्षेत्रलाई फराकिलो बनाएको छ। महानगरले मन्टेश्वरी, ट्युसन तथा कोचिङ सेन्टर, होस्टेल, ड्राइभिङ सेन्टर र डेन्टल क्लिनिकलाई करको दायरामा ल्याएको हो। करको दायरामा व्यापक फेरबदल गरेको महानगरले सामाजिक कार्यका क्षेत्रहरुसँगै विद्यालयको नवीकरण शूल्क र सम्पति कर घटाएको छ भने निमार्ण तथा मदिरा व्यवसाय लगायतमा करको दर वृद्धि गरेको छ। विद्यालयको कर १७ देखि २५ प्रतिशतसम्म घटाइएको महानगरले जनाएको छ। महानगर प्रमुख नागेश कोइरालाका अनुसार ३० लाख रुपैयाँसम्मको सम्पत्तिमा २० प्रतिशत र ३० लाखभन्दा बढीमा २ प्रतिशतका दरले कर घटाइएको छ। उनले भने, हामीले वीरेन्द्र सभागृह र महानगरपालिकाको सभाहल प्रयोग गरेबापत लाग्ने शुल्कसमेत मिनाहा गर्ने निर्णय गरेका छौं। आर्थिक वर्ष २०७९८० मा क वर्गका संस्थागत विद्यालयको शुल्क ९० हजारबाट ७५ हजार, ख वर्गका विद्यालयको ५० हजारबाट ४० हजार र ग वर्गका विद्यालयको शुल्क २० हजारबाट घटाएर १५ हजार रुपैयाँ निर्धारण गरिएको महानगरले जनाएको छ। महानगरका अनुसार महिलाको नाममा दर्ता हुने सिटी रिक्साको दर्ता शुल्कमा समेत २५ प्रतिशत छुट दिने व्यवस्था गरिएको छ। सिटी रिक्साको नवीकरण शुल्क पनि ३ हजार ४०० रुपैयाँबाट घटाएर ३ हजारमा झारिएको छ। यसैगरी बाँस, पराल तथा खपटाबाट बनेको घरसँग १०० रुपैयाँका दरले लिइँदै आएको सेवा शुल्कमा ५० प्रतिशत छुट दिने निर्णय महानगरले गरेको छ। महानगरले अपाङ्गता भएका व्यक्तिले दर्ता गर्ने व्यवसायमा समेत २५ प्रतिशत कर छुट दिने निर्णय गरेको छ। महानगरले करमा छुट दिनुका साथै केही क्षेत्रमा कर वृद्धि पनि गरेको उपप्रमुख शिल्पा निराला कार्कीले बताइन्। उनले घ वर्गको निर्माण सेवा दर्ता गर्दा लाग्ने शुल्क २ सय प्रतिशतभन्दा धेरैले वृद्धि गरिएको जानकारी दिइन्। लाइसेन्स दर्ता शुल्क पनि ३ हजारबाट बढाएर १० हजार र नवीकरण शुल्क ७ हजार पुर्याइएको उनको भनाइ छ। हामीले मदिरा व्यावसायीलाई पनि करको दायराभित्र समेटने प्रयास गरेका छौं। मदिर व्यावसायीहरुले तिर्ने नवीकरण शुल्क दोब्बरले वृद्धि गरिएको छ, उनीले भनिन्, साना व्यवसायीले १० हजार, मझौलाले २० हजार र ठूला मदिरा पसललाई ३० हजार रुपैयाँ कर तोकिएको छ। यसका साथै महानगरले पार्किङ शुल्कसमेत बढाएको छ। भारी गाडी पार्किङ गर्दा दैनिक ११० र मिनी तथा माइक्रो बस पार्किङ गर्दा दैनिक ८० रुपैयाँ लिने महानगरको निर्णय छ। निर्णयानुसार महानगरको घरनक्सा सम्बन्धी उजुरी दस्तुरलाई पनि दोब्बर बनाएर १ हजार रुपैयाँ निर्धारण गरिएको छ।"
जोरपाटीमा बोरिङ खन्दा लेदो माटोको फोहोरा,काठमाडौं : जोरपाटीमा बोरिङ खन्ने क्रममा लेदो माटो र पानीको फोहोरा निस्किएको छ। लेदो माटोसहितको पानीको फोहोरा घरभन्दा निकै माथिसम्म पुगेको प्रहरी वृत्त बौद्धले जनाएको छ। सोमबार बिहान १० बजेबाट निस्किएको फोहोरा हालसम्म रोकिएको छैन। प्रहरीका अनुसार सो ठाउँबाट ग्यास निस्किएको आशंकाले उक्त क्षेत्रमा आगो नबाल्न आग्रह गरिएको छ। यसको बारे अध्ययन गर्न प्रहरीले खानी विभागका अधिकारीहरुलाई बोलाएको बताएको छ।
चितवन राष्ट्रिय निकुञ्जमा एक वर्षमा ३७ गैँडा मरे,"चितवन : चितवन राष्ट्रिय निकुञ्जमा एक वर्षको अन्तरालमा ३७ वटा गैँडा मरेका छन्। यीमध्ये ३३ वटा गैँडाको मृत्यु प्राकृतिक कारणले मृत्यु भएको छ। नौवटा गैँडा आपसमा जुधेर मरेका छन्। भने बाघको आक्रमणबाट ६ वटा मरेका छन्। दुईवटा चोरी शिकारीबाट र एउटाको कारण नखुलेको छैन। आर्थिक वर्ष २०७८७९ मा १८ वटा भाले र १४ वटा पोथी गैँडा मरेको चितवन राष्ट्रिय निकुञ्जका सुचना अधिकारी गणेशप्रसाद तिवारीले बताए। पाँचवटा गैँडाको पहिचान खुलेका छैन्। यी मध्ये एकवर्ष भन्दा कम उमेरका ६ गैँडा मरेका छन्। साना गैँडा बाघको आक्रमणको जोखिममा हुन्छ। बच्चा देखेपछि बाघ पछि लागेर मौका छोपेर आक्रमण गर्छ। गैंडाको बच्चालाई बाघले आक्रमण मार्छ। जुधेर, बुढो भएर, दलदल र खाडलमा फसेर, बाघको आक्रमणमा मरेका हुन्। बाघले झम्टिदा घाइते भएपछि संक्रमणका कारण बच्चा मर्ने गर्छ। आर्थिक वर्ष २०७५७६ मा ४३ गैँडा मरेका थिए। आर्थिक वर्ष २०७४०७५ मा २६ गैंडा प्राकृतिक कारणले मरेका थिए। राष्ट्रिय प्रकृति संरक्षण कोषका पूर्व प्रमुख रामकुमार अर्यालले प्राकृतिक कारणले मरेको भएपनि उमेर पुगेका बाहेकको कारण संरक्षणमा चुनाती रहेको बताए। वन्यजन्तु अवलोकनका लागी ख्याती कमाएको चितवन राष्ट्रिय निकुञ्जमा गैँडा हेर्नकै लागी पर्यटक आउँछन्। यत आर्थिक वर्षमा एक लाख ९० हजार ४५८ पर्यटकले चितवन राष्ट्रिय निकुञ्ज घुमेका छन्। सन् २०२१ म गरिएको गणना अनुसार नेपालमा सात सय ५२ गैँडा थिए। चितवन राष्ट्रि निकुञ्जमा ६ सय ९४ गैँडा छन्।"
गायिका दिलमाया सुनारको हत्या भएको प्रहरीको निष्कर्ष,"काठमाडौं : गत असार ११ गते आफ्नै कोठामा मृत भेटिएकी लोकदोहोरी गायिका दिलमाया सुनारको हत्या भएको प्रहरीले निष्कर्ष निकालेको छ। प्रहरी वृत बालाजुका डीएसपी गौतम मिश्रका अनुसार प्रहरीले घटनाको प्रारम्भिक अनुसन्धान सकाएर सरकारी वकिल समक्ष प्रतिवेदन बुझाएको छ। उनी आफ्नै कोठाको बेडमा मृत भेटिएकी थिइन्। उनका प्रेमी भनिएका सिन्धुपाल्चोक साँगाचोकगढीका सुर्य भन्ने खिलबहादर श्रेष्ठले नै हत्या गरेको भन्दै दिलमायाका आफन्तले जाहेरी दिएका थिए। श्रेष्ठलाई घटनाको अर्को दिन प्रहरीले प्रक्राउ गरेको थियो। बालाजु वृतका डिएसपी गौतम मिश्रका अनुसार प्रहरीले सूर्यलाई कर्तव्य ज्यान सम्बन्धी कसुरमा सजाय माग गर्दै प्रतिवेदन बुझाएको हो। मिश्र भन्छन्, 'घटनाको दिन सूर्य दिलमायाकै कोठामा हुन्, दिलमायाको मृत शरीर बेडमा हुनु, झुण्डिएको भनिएको सल झाडीमा भेटिनु, मोबाइल अहिलेसम्म फेला नपर्नु, मृत शरीर कोठामा छाडेर सूर्य कोठाबाट निस्कनु, घटना देख्ने सुन्ने साक्षीको बयानलगायतका प्रमाणहरू प्रहरीले नोटिसमा राखेको छ।' गायिका सुनारको मृत्यु हुने रात उनले सामाजिक सञ्जालमा निरासावादी स्टाटस समेत लेखेकी थिइन्। यो स्टाटससमेत आरोपित सूर्यले लेखेको हुनसक्ने प्रहरीको अनुमान छ।"
"८ वर्षीया बालिका बलात्कृत : घटना गाउँमै गुपचुप, ६ महिनापछि सार्वजनिक","विराटनगर : मोरङको कानेपोखरी गाउँपालिका६ मा ८ वर्षीया बालिकालाई बलात्कार गरिएको घटना लामो सयमसम्म गाउँमै 'गुपचुप' राखिएको पत्ता लागेको छ। कानेपोखरी६ का ४३ वर्षीय काजीमान पुरीले गत माघ ५ गते बालिकालाई बलात्कार गरेको खुलेको हो। घटना सार्वजनिक भएपछि पुरीलाई प्रहरीले पक्राउ गरेको छ। मौखिक रूपमा मिलापत्र गरेर गाउँमै 'गुपचुप' पारिएको घटना ६ महिनापछि सार्वजनिक भएको छ। 'बालिकालाई ६ महिनाअघि बलात्कार गरेको पत्ता लागेको छ,' मोरङ प्रहरीका डीएसपी राजन कार्कीले भने, 'घटना सार्वजनिक हुनेवित्तिकै आरोपीलाई पक्राउ गरेर अनुसन्धान अघि बढाइएको छ।' कार्कीका अनुसार पुरीले आफ्नै घरमा लगेर बालिकालाई बलात्कार गरेको प्रारम्भिक अनुसन्धानबाट खुलेको छ। बलात्कारका बारेमा स्थानीयले थाहा पाएपछि घटनालाई बाहिर नल्याउने शर्तमा सोही दिन मौखिम रूपमा मिलापत्र गराइएको रहेछ। डीएसपी कार्कीले पीडित बालिकाका अभिभावकले दिएको किटानी जाहेरीका आधारमा बलात्कारमा संलग्न पुरीलाई सोमबार पक्राउ गरिएको जानकारी दिए। उनीविरुद्ध जबरजस्ती करणी मुद्दा चलाउन मंगलबार म्याद थप गरेर घटनाको अनुसन्धान अघि बढाइएको प्रहरीले जनाएको छ। पीडित परिवारले गत असार ३० गते प्रहरीमा जाहेरी दिएका हुन्। कार्कीले बलात्कारलाई 'गुपचुप' राखिएको विषयमा अनुसन्धान भइरहेको र घटना लुकाउन भूमिका खेल्नेहरुलाई निगरानीमा राखिएको जानकारी दिए। पुरीले गत माघ ५ गते बालिकालाई बलात्कार गरेको स्थानीयले बताए। घटनालाई बाहिर नल्याउने शर्तमा सोही दिन गाउँका अगुवाले धाकधम्की दिँदै पीडित बालिकाकी आमालाई क्षतिपूर्तीवापत केही रकम दिलाएको पनि प्रहरीले जनाएको छ। घटना हुँदा पीडितका बुबा घरमा थिएनन्। जागिरको शिलशीलामा मोरङ बाहिर रहेका बुबा घरमा आएपछि मात्रै घटना सार्वजनिक भएको हो। 'म घरभन्दा बाहिर थिएँ। यो घटनाका बारेमा मलाई कसैले सुनाएनन्,' बालिकाका बुबाले भने,' छोरीलाई पिसाबमा समस्या भएपछि पटकपटक डाक्टरलाई देखाएँ । पछि छोरीले घटनाका बारेमा सुनाइन्।' बिरामी परेकी छोरीलाई पिसाब गर्नसमेत गाह्रो हुन थालेपछि सोधीखोजी गर्दा बलात्कार भएको थाहा पाएको उनले सुनाए। उनका अनुसार घरमा श्रीमती र छोरी मात्रै थिए। घटना सार्वजनिक गरेमा ज्यान मार्ने धम्की आएका कारण श्रीमतीले पनि बलात्कारको विषयलाई बाहिर ल्याउन नसकेको उनको भनाइ छ। 'ज्यान मार्ने धम्की आएका कारण श्रीमतीले मलाई सुनाइनन्,' उनले भने, 'घरमा आमा छोरी मात्रै बस्छौ, कसैलाई सुनाए ठीक हुँदैन भन्ने धम्क्याएका रहेछन्।' छोरीले पनि लामो समयसम्म आफूलाई नभनेको उनले बताए। आफूले घटनाका बारेमा थाहा पाउनेवित्तिकै प्रहरीलाई खबर गरेको उनको भनाइ छ।"
बहुविवाह र चोरी मुद्दाका प्रतिवादी पक्राउ,विराटनगर : बहुविवाह र चोरी मुद्दाका दुई जना फरार प्रतिवादीलाई प्रदेश १ प्रहरी कार्यालय विराटनगरको टोलीले पक्राउ गरेको छ। पक्राउ पर्नेमा मोरङको जहदा गाउँपालिका७ मझारेका २६ वर्षीय विष्णु हेमरन र विराटनगर महानगरपालिका१२ का २२ वर्षीय गणेशकुमार राम रहेका छन्। प्रदेश प्रहरी प्रवक्ता एसपी नवीनराज राईका अनुसार अदालतले दोषी ठहर गर्दै कैद तथा जरिवानाको फैसला सुनाए पनि उनीहरु फरार थिए। बहुविवाह मुद्दामा हेमरनलाई जिल्ला अदालत मोरङले २०७८ वैशाख ९ गते एक वर्ष ११ महिना चार दिन कैद र २० हजार रूपैयाँ जरिवानाको फैसला गरेको थियो। त्यस्तै चोरी मुद्दामा रामलाई २०७८ फागुन १५ गते एक वर्ष दुई महिना तीन दिन कैद र १२ हजार रूपैयाँ जरिवानाको फैसला गरेको थियो। एसपी राईका अनुसार प्रहरीले पक्राउ गरेर बुझाएपछि दुवै जनालाई अदालतले कैद सजाय भुक्तानका लागि कारागार चलान गरेको छ।
जंगलमा भेटियो महिलाको शव,"विराटनगर : मोरङको बेलबारी नगरपालिका१० स्थित भाउन्नेको जंगलमा किरा परेको र सडेको अवस्थामा मंगलबार दिउँसो एकजना महिलाको शव भेटिएको छ । शवको पहिचान खुलेको छैन । सिर्जना सामुदायिक वनभित्र अन्दाजी ४५४६ वर्षीया महिलाको शव फेला परेको मोरङ प्रहरीका डीएसपी राजन कार्कीले जानकारी दिए । उनका अनुसार जंगलमा निगुरो टिप्न गएकाहरुले शव देखेपछि दिउँसो २: ३० बजेतिर प्रहरीलाई खबर गरेका थिए । अपरिचित महिलाको मृत्युको कारण भने नखुलेको उनले बताए । शवको प्रकृति हेर्दा घटना केहीदिनअघि भएको जस्तो देखिने प्रहरीले जनाएको छ । घटनास्थलबाट उठाएर प्रहरीले शव पोस्टमार्टमका लागि बीपी कोइराला स्वास्थ्य विज्ञान प्रतिष्ठान धरान पठाएको छ । मृतकको पहिचान खुलेको छैन । सडेर दुर्गन्धित भएको र शरीरका केही भागमा किरा परेको अवस्थामा शव फेला परेको छ,' डीएसपी कार्कीले भने, शव पोस्टमार्टमका लागि धरान पठाएको छ । पोस्टमार्टम रिपोर्ट प्राप्त भएपछि मात्रै मृत्युको कारण खुल्नेछ।' उनले मृतकको पहिचानको प्रयास भइरहेको जानकारी दिए । निलोसेतो रंगको बुट्टे कुर्ता र रातोकालो धर्का भएको सलवार लगाएकी महिलाको शव उत्तानो परेको अवस्थामा फेला परेको बताए । प्रारम्भिक अनुसन्धानबाट महिलाको शरीरमा चोट र नीलडाम नदेखिएको प्रहरीले जनाएको छ । शवनजिक नेल पोलिसको बट्टा र एउटा बोरा फेला परेको डीएसपी कार्कीले बताए । उनका अनुसार बोराभित्र निगुरो र सालको पात पनि भेटिएको छ । इलाका प्रहरी कार्यालय बेलबारीका प्रहरी निरीक्षक खगेन्द्र धमला नेतृत्वको टोलीले घटनाको अनुसन्धान गरिरहेको छ।"
नवलपरासीमा राहतमा राजनीति: भागबन्डा नमिल्दा ५ पालिकाका गरिबको रकम खोसियो,"परासी : नवलपरासीका जनप्रतिनिधिहरूले राहतमा राजनीति गरेका छन्। राहतमा भएको राजनीतिले गरिबहरूका लागि आएको ४ करोड रुपैयाँ फिर्ता गएको छ। जनप्रतिनिधिहरूको राजनीतिक पूर्वाग्राहीले गर्दा जिल्लाका ५ पालिकाका गरिबहरूको राहत रकम हातबाट खोसिएको हो। जिल्लाका ७ पालिकामध्ये प्रतापपुर गाउँपालिकाले सबैलाई रकम वितरण गरेको छ। बर्दघाट नगरपालिकाले आधालाई मात्र रकम वितरण गरेको छ। बाँकी सबै पालिकाका गरिबहरूले पाउने रकम फिर्ता पठाइएको छ। जनप्रतिनिधिहरूबीच भएको राजनीतिक पूर्वाग्राही विवादले जिल्लाका करिब ३ हजार बढी गरिब जनता रकम पाउनबाट बञ्चित भएका हुन्। गरिबमाथि भएको यो राजनीतिबाट जनप्रतिनिधिहरू अहिले आलोचित भएका छन्। संघीय सरकारले कोरोना संक्रमणको समयमा कसैको पनि रोजगारी र आयस्रोत नभएका अति विपन्नलाई प्रतिपरिवार १० हजारका दरले जिल्लाका सात वटै पालिकामा रकम पठाएको थियो। गत कात्तिकमा वडा कार्यालयमार्फत विपन्न परिवारको पहिचान गरी निवेदन संकलन गर्न लगाइएको थियो। चुनाव आउन केही महिना बाँकी रहेको समयमा संकलन भएको निवेदनमाथि जनप्रतिनिधिहरूबीच आफ्ना कार्यकर्ता र सम्पन्न व्यक्तिको नाम राखेको भन्दै विवाद भएको थियो। जसका कारण रकम बाँड्न सकिएको थिएन। अहिले आएका जनप्रतिनिधिहरूले पनि आफ्ना कार्यकर्ता नपरेको देखेपछि अघिल्ला जनप्रतिनिधिले संकलन गरेको निवेदनउपरको बाँकी काम अघि नबढाएपछि गरिबहरू रकम पाउनबाट बञ्चित भएका हुन्। केही पालिकाका वडामा राहतमा जनप्रतिनिधिहरूले कोटा छुट्टाएर वितरण गर्ने सहमति गरेका थिए। तर कोटाको भागबण्डामा फेरि कुरा नमिलेपछि उनीहरू निकट कार्यकर्ताबीच झडप हुँदा सरावल गाउँपालिका५ मा १८ जना घाइते भएका थिए। राहत पाउने आसामा वडा कार्यालयमा निवेदन दिएका जनताले रकम फिर्ता पठाएको जानकारी पाएपछि उनीहरू निराश मात्र भएका छैनन् जनप्रतिनिधिहरूसँग आक्रोशितसमेत भएका छन्। कस्को कारणले रकम फिर्ता भएको हो? त्यसको स्पष्ट जवाफ दिनुपर्ने उनीहरूको माग छ। जिल्लामा कोरोना प्रभावित गरिबहरूलाई वितरण गर्न कुल पाँच करोड ३ लाख रुपैयाँ आएको थियो। जसमा प्रतापपुर र बर्दघाटले वितरण गरेको कुल १ करोड ११ लाख ५० हजार मात्र छ। बाँकी ३ करोड ९२ लाख ५० हजार जिल्लाबाट फिर्ता पठाइएको छ। विपन्नका लागि सरकारले कात्तिक महिनामा रकम पठाएको हो। वडा कार्यालयहरू मार्फत निवदेन संकलन गर्न केही समय लागेको र त्यसपछि चुनाव लागेकाले वितरण गर्न नसकिएको पालिका प्रमुखहरूले जनाएका छन्। चुनाव सकिएपछि आएका नयाँ जनप्रतिनिधिहरूले अघिल्ला जनप्रतिनिधिले आफ्ना कार्यकर्ता मात्र राखेको भन्दै विवाद निकालेपछि गरिब जनताको हातमा आएको पैसा फुत्किएको हो। रकम फिर्ता पठाउने पालिकाका जनप्रतिनिधिमा रामग्राम नगरपालिका, सुनवल नगरपालिका, पाल्हीनन्दन गाउँपालिका, सरावल गाउँपालिका र सुस्ता गाउँपालिकाका छन्। रकम फिर्ता गएपछि पालिका प्रमुख र अध्यक्षहरूले विभिन्न बहाना बनाएर वितरण गर्न नसेको भन्दै पन्छिन खोजेका छन्। रकम वितरण नहुँदा रामग्राम नगरपालिकाबाट ७ सय ७१ जना गरिब रकम पाउनबाट बञ्चित भएका छन्। यहाँ कुल ७७ लाख १० हजार रकम पठाइएको थियो। वितरण हुन नसक्दा सबै रकम फिर्ता पठाइएको प्रमुख प्रशासकीय अधिकृत राकेश पाण्डेले जानकारी दिए। सुनवल नगरपालिकाका ७ सय ७८ जना गरिबलाई वितरण गर्न आएको कुल ७७ लाख ८० हजार रुपैयाँ फिर्ता पठाइएको लेखा अधिकृत बृहस्पती घिमिरेले बताए। सरावल गाउँपालिकाका ७ सय १४ जनाका लागि आएको कुल ७१ लाख ४० हजार रुपैयाँ वितरण हुन नसक्दा फिर्ता पठाइएको प्रमुख प्रशासकीय अधिकृत कृष्ण प्रसाद ज्ञवालीले बताए। पाल्हीनन्दन गाउँपालिकाका ६ सय ३० जना गरिबका लागि आएको कुल ६३ लाख रुपैयाँ वितरण हुन नसक्दा फिर्ता पठाइएको प्रमुख प्रशासकीय अधिकृत श्रीप्रसाद गौतमले बताए। विपन्न सबैलाई रकम वितरण गरेको प्रतापपुर गाउँपालिकामा भने दोस्रो चरणको निर्वाचन हुनु अघि नै रकम वितरण गरेको प्रमुख प्रशासकीय अधिकृत चिरञ्जिवी घिमिरेले बताए। विपन्नका लागि प्रतापुरमा कुल ७३ लाख २० हजार रुपैयाँ रकम आएको थियो। जसमा मापदण्डअनुसार परेका ६ सय ९५ जनालाई १० हजारका दरले ६९ लाख ५० हजार वितरण गरिएको उनले जानकारी दिए। सुस्ता गाउँपालिकाका ६ सय ९० जनाका लागि कुल ६९ लाख रकम आएको थियो। लामो समयसम्म परेका निवेदन उपर निर्णय हुन नसक्दा अन्तिम समयमा रकम वितरण गर्न नसकिएको प्रमुख प्रशासकीय अधिकृत बुद्ध प्रकाश पौडेलले बताए। बर्दघाट नगरपालिकामा ८ सय २० जनाका लागि कुल ८२ लाख रकम आएको थियो। जसमा ४ सय २० जनालाई कुल ४२ लाख वितरण गरिएको प्रमुख प्रशासकीय अधिकृत मेघनाथ पाध्याले जानकारी दिए। बाँकी रकम फिर्ता पठाइएको छ। मापदण्डअनुसार नआएकाले रकम वितरण गर्न नसक्दा फिर्ता गएको उनको भनाइ छ। रकम वितरण गर्न नसक्नुमा समय अभाव र मापदण्ड नपुगेको सबैजसो पालिका प्रमुखहरूले दाबी गरेका छन्। रामग्राम नगरपालिकाका प्रमुख धनपत यादवले वडाले समयमा निवदेन नपठाएको र मापदण्ड विपरीत रहेकाले वितरण गर्न नसकिएको बताए। 'धेरै निवेदनहरू मापदण्डअनुसार थिएनन्। प्रकृया पुर्याएर छानविन गर्न समय अभाव भयो। त्यसैले वितरण गर्न सकेनौं।' नगर प्रमुख यादवले भने। पूर्वाग्राही ढंगले काम नगरेको उनको दाबी छ। पाल्हीन्नदन गाउँपालिकाका अध्यक्ष बैजु प्रसाद गुप्ताले पुराना वडाध्यक्षहरूले संकलन गरेको निवदेनमाथि नयाँ आएका वडाध्यक्षहरूले परिमार्जन गर्नुपर्छ भनेपछि छानविन गर्न समस्याहुँदा रकम फिर्ता गएको बताए। सुस्ता गाउँपालिकाका अध्यक्ष टेक नारायण उपाध्यायले धेरै निवेदन मापदण्ड विपरीत आएकाले वितरण गर्न नसकेको बताए। 'केही निवेदन उपर उजुरी आए। निवेदन हेर्दा सम्पन्न व्यक्ति पनि देखियो। त्यसलाई छानविन गर्दा समय पुगेन र रकम फिर्ता पठाउनु पर्ने बाध्यता आयो', उपाध्यायले भने। सरावल गाउँपालिकाका अध्यक्ष सुखाडी प्रसाद चौधरीले पुराना जनप्रतिनिधिहरूले चुनाव लक्षित गरी व्यक्तिहरूको निवेदन संकलन गरेकाले विवाद उत्पन्न हुँदा रकम वितरण गर्न नसकिएको बताए।"
"मुस्ताङको नेचुङमा भन्सारको कार्यालय छ, कर्मचारी छैनन्","जोमसोम : उत्तरी चीनसँग सिमाना जोडिएको उपल्लो मुस्ताङको लोमान्थाङ गाउँपालिका२ नेचुङमा मुस्ताङ भन्सार कार्यालय छ। तर,सीमाक्षेत्रमा अवस्थित भन्सार कार्यालयमा एक जना कार्यालय सहयोगी मात्र छन्। उनकै भरमा मुस्ताङ भन्सार कार्यालय जिम्मा लगाइएको छ। भन्सार विभागले तत्कालीन समयमा उपल्लो मुस्ताङको लोमान्थाङस्थित नेचुङमा भन्सार कार्यालय स्थापना गरेको थियो। यसको सम्पर्क कार्यालय सदरमुकाम जोमसोममा छ। भन्सार कार्यालय नेचुङमा नत कुनै कर्मचारी हुन्छन् नत जोमसोम राखिएको सम्पर्क कार्यालयमा नै कर्मचारी बस्छन्। भन्सार कार्यालय विभागअन्तर्गतको स्वामित्वमा छ भने यसको सम्पर्क कार्यालय जोमसोममा भाडाको घरमा राखिएको छ। मुस्ताङ भन्सार कार्यालयमा एक जना कार्यालय सहयोगीले अफिस कुरेर बसेपनि सम्पर्क कार्यालयमा बाह्रै महिना ताला लगाइएको हुन्छ। भन्सार कार्यालयको कुल दरबन्दी ७ जनाको छ। १ जना अधिकृत, २ जना नायब सुब्बा ,१ जना लेखापाल, १ जना कम्प्युटर अपरेटर र २ जना कार्यालय सहयोगीको दरबन्दी छ। तर,मुस्ताङ भन्सार कार्यालयमा ७ जनाको दरबन्दी रहेपनि यसअघि १ जना नायब सुब्बा,१ जना लेखापाल र १ जना कार्यालय सहयोगीले भन्सार विभाग कार्यालयबाट तलब भत्ता लिने गरेका थिए। तर लेखापाल हालै सरुवा भई अन्यत्र गएको र नायब सुब्बाको पदमा पनि रिक्त छ। मुस्ताङ भन्सारमा अधिकृतसहित अन्य कर्मचारीलाई विभागले भन्सार गतिविधि नहुँने हुँदा खटाएको छैन। विभागले कार्यालयलाई १ जना कार्यालय सहयोगीलाई मात्र पदपूर्ति गरेको हो। मुस्ताङ भन्सार कार्यालयमा बर्सेनि लाग्ने ब्यापार मेलामा विभागले कर्मचारी काजमा खटाउने गरेको छ। मेला बन्द भएपछि कर्मचारी पुरानै ठाउँमा फर्किन्थे। कार्यालय बर्सेनि असार र भदौ महिनामा मात्र सक्रिय हुने गरेको छ। अन्य समय भन्सारको गतिविधि शुन्य हुने गर्छ। उत्तरी चीनको स्वाशासितक्षेत्र तिब्बतको कोरलानाकाको चीनिया भूमीमा नेपालचीनबीचको अन्तरदेशीय मेला लाग्ने गर्छ। नेपालतर्फ सिमावर्ती क्षेत्रको जनताको खाद्यान्न, लत्ता कपडा, किराना सामग्री र स्थानीय उत्पादनको बिक्री वितरण सहजताको लागि ब्यापार मेला लाग्ने गर्थ्यो। यही ब्यापार मेलामा मुस्ताङ भन्सार कार्यालयले बर्सेनि १५ लाखसम्म राजश्व संकलन हुन्थ्यो। विश्वव्यापी माहामारीको रूपमा फैलिएको कोरोना भाइरसको संक्रमण जोखिमका कारण चीनले उत्तरी कोरलानाका विगत ३ वर्षदेखि बन्द रहेको लोमान्थाङ गापाका अध्यक्ष टसी नर्बु गुरुङले जानकारी दिए। नाका बन्द भएपछि अन्तरदेशीय ब्यापार मेला ठप्प भएको उनको भनाइ छ। लामोसमयदेखि नाका बन्द हुँदा उपल्लो मुस्ताङमा चिनियाँ सामग्रीको अभाव खट्किएको उनले बताए। उपल्लो मुस्ताङी तथा स्थानीय जनप्रतिनिधि अहिले कोरोना कहरको जोखिम कम भएकाले ब्यापार मेला सञ्चालन गर्नुपर्नेमा जोड दिएको उनको भनाइ छ। मुस्ताङका संघीय सांसद प्रेमप्रसाद तुलाचनले समेत यस विषयमा संघीय सदनमा ब्यापार मेला खोल्ने वातावरण बनाउन ध्यानआर्कषण गराएका थिए। तर विगत ३ वर्षदेखि बन्द ब्यापार मेला खोल्न अझै चीनिया पक्षले चाँसो दिएको पाइदैन। उत्तरी कोरलानाकामा हुने नेपालचीन ब्यापार मेलामा नेपालबाट पश्मिना, यार्सा गुम्बा, आलु र फापरलगायतका स्थानीय उत्पादन निर्यात हुन्थ्यो। चीनबाट निर्माण सामग्री, खाद्यान्न, लत्ताकपडा, किराना,कस्मेटिक, भाडा वर्तन, कृषि उपकरण र भेडाच्यांग्रा आयात गरिन्थ्यो।कोरलानाका बन्द भएसँगै तिब्बतबाट भेडाच्यांग्रा आयात रोकिदा नेपालमा भेडाच्यांग्राको मुल्य महङ्गीएको थियो। ब्यापार मेलामा चीन पक्षले स्थानीय प्रशासन र स्थानीय तहसँग समन्वय गरी नागरिकताको प्रतिलिपिका आधारमा चीनको भूमीमा प्रवेश दिन्थ्यो। नेपाल सरकार भन्सार विभागले चालु आर्थिक वर्ष २०७९०८० मा कम्तिमा ३ लाख ८३ हजार राजश्व संकलन गर्ने लक्ष्य लिएको छ। कोरोना कहरको ३ वर्ष मुस्ताङ भन्सारको राजश्व शुन्य रहेको छ। मुस्ताङ भन्सार कार्यालयमा विभागले कर्मचारी नखटाउँदा भन्सारको अन्य नियमित कामकाज कोष तथा लेखा नियन्त्रक कार्यालयलाई विभागले जिम्मा दिएको कोष नियन्त्रक डालेश्वर अर्यालले जानकारी दिए। भारतीय नाका बन्दीपछि तत्कालीन सरकारले नेपालचीन ब्यापारिक मार्ग विस्तार गर्ने उद्देश्यले २०७४ सालदेखि झन्डै साढे ६ अर्ब लागतको उत्तरदक्षिण जोड्ने राष्ट्रिय गौरवका बेनीजोमसोमकोरला सडक विस्तार गरिरहेको छ। जोमसोमकोरला ७ वटा सडकखण्डमध्ये ६ वटा करिडोर सडकलाई हस्तान्तरण भइसकेको छ भने १ खण्ड अन्तिम चरणमा छ। यस्तै, बेनीजोमसोम ४ वटा सडकखण्डको काम पनि अन्तिम चरणमा छ।"
आगालागीबाट सङ्खुवासभामा एक घर जल्यो,"खाँदबारी : सङ्खुवासभाको खाँदबारी नगरपालिका९, ढुंगेधारामा एक घरमा आगालागी भएको छ। मंगलबार दिउँसो मोहनकुमार दलार्मी मगरको घरमा विद्युत सर्ट भएर आगालागि भएको जिल्ला प्रहरी कार्यालय सङ्खुवासभाका प्रहरी नायव उपरीक्षक लालध्वज सुवेदीले जानकारी दिए। दिउँसो १२ बजे तिर विद्युत् सर्ट भएर फुसको छानोमा आगो सल्किएपछि खाँदबारी नगरपालिकाको दमकल, नेपाल प्रहरी र स्थानीयले तत्काल आगो नियन्त्रण लिएका छन्। आगालागीबाट घरको फुसको छानो नष्ट भएपनि आगो नियन्त्रणमा आएका कारण खाद्यान्न, लत्ताकपडा लगायतका सामग्री भने सुरक्षित रहेका छन्। आगो निभाउने क्रममा प्रयोग भएको पानीका कारण घरभित्रका सामग्रीहरु भिजेर सामान्य क्षति भएको प्रहरीले जनाएको छ। आगालागीबाट करिब एक लाख भन्दा बढीको क्षती भएको उनले बताए।"
सामाजिक सुरक्षा भत्ता दिन गाउँमै पुगे पालिका अध्यक्ष तिवारी,"स्याङ्जा : जिल्लाको अर्जुनचौपारी गाउँपालिकाले घरघरमै पुगेर जेष्ठ नागरिक भत्ता वितरण गर्ने अभियान सुरु गरेको छ। पालिकाका अध्यक्ष प्रकाश तिवारी, उपाध्यक्ष सपना गुरुङलगायतको जनप्रतिनिधिहरूले वडा न ६ मा पुगेर सामाजिक सुरक्षा भत्तावापत पाउने नगद जेष्ठ नागरिकको हातहातमा थमाएका हुन। उनीहरूले नगद ८ हजार बुझेका छन्। पालिका अध्यक्ष जितेमा सामाजिक सुरक्षा भत्ता गाउँमा पुर्याउने आफ्नो प्रतिवद्धताअनुसार अभियान सुरु गरेको उनले बताए। हरेक तीनतीन महिनामा सबैका घरमा पुगेर भत्ता वितरण गर्ने उनको भनाइ छ। स्थानीय तहको निर्वाचन सम्पन्न भएसँगै जेष्ठ नागरिकका घरघरमा पुगेर सामाजिक सुरक्षाभत्ता वितरण गर्ने अर्जुन चौपारी गाउँपालिका पहिलो बनेको छ। आफ्नो घरमै आएर भत्ता लिन पाएकोमा ९८ वर्षीया मोतीलाल तिवारी र ७२ वर्षीय थमकुमारी पौडेल खुशी ब्यक्त गर्छन। योसँगै वृद्ध शरीर जिप रिजर्भ गरेर जानुपर्ने वाध्यता र झन्झट हटेको छ। गाउँपालिकामा १ हजार २५१ जना ७० बर्ष माथिका छन् भने २ हजार ५२३ जनाले बिभिन्न क्षेत्रका सामामाजिक सुरक्षा भत्ता पाउछन्। सरकारले चालु आर्थिक वर्षको बजेटमार्फत वृद्धभत्ता पाउने उमेर ७० बाट ६८ वर्षमा झारेको छ। अर्जुनचौपारी गाउँपालिकाले मुक्तिनाथ विकास बैकसगँको सहकार्य र समन्वयमा पहिलो पटक गाउँमै पुगेर सामाजिक सुरक्षा भत्ता वितरण गरेको हो। सरकारले जेष्ठ, विपन्न, अशक्त असहाय, एकल महिला, अपांगता भएका ब्यक्ति, दलित बालबालिकालाइ भत्ता उपलब्ध गराउदै आएको छ। यसैगरी आफ्नो हेरचाह आफैं गर्न नसक्ने, लोपोन्मुख जातिका व्यक्ति, गम्भीर रोग लागेकाहरुको उपचारका लागि भन्दै भत्ता तथा उपचार खर्च पनि वितरण गर्दै आएको छ।"
सल्लेरीमा बोलेरो दुर्घटना हुँदा ६ जना घाइते,"सोलुखुम्बु : सोलुखुम्बुको सल्लेरीमा बोलेरो दुर्घटना भएको छ। सोलुदुधकुण्ड नगरपालिका ५ र ६ को सीमाना नजिकको सडकबाट उकालो चढ्दै गर्दा कुकुरलाई बचाउन खोज्दा प्रदेश नं ३०१०२४ च ८८७८ नम्बरको बोलेरो खोल्सामा खसेको हो। बोलेरोमा सवार ६ जनाको उद्धार गरिएको छ। घाइते हुनेहरुमा चालक सोलुखुम्बु थुलुङ दुधकोशी गाउँपालिका ७ का ३० वर्षीय विशाल खत्री, महाकुलुङ गाउँपालिका ३ की २१ वर्षीय सृष्टि राई, थुलुङ दुधकोशी गाउँपालिका ८ की ४८ वर्षीय संगीत कला राई, महाकुलुङ गाउँपालिका १ की ६९ वर्षीया मनमाया राई, थुलुङ दुधकोशी गाउँपालिका ८ का २९ वर्षीय विजय राई र ओखलढुंगाको मोलुङ गाउँपालिका ७ का ३६ वर्षीय गुरु निमा शेर्पा रहेको जिल्ला प्रहरी कार्यालय सोलुखुम्बुले जनाएको छ। उनीहरुको जिल्ला अस्पताल फाप्लुमा उपचार भइरहेको छ।"
बोरिङ खन्ने क्रममा लेदोसहितको ग्यास निस्कियो भिडियोसहित,काठमाडौं : काठमाडौंको जोरपाटीमा बोरिङ खन्ने क्रममा ग्याससहितको लेदोमाटो निस्किएको छ। स्थानीय सन्तवीर लामाको घरमा बोरिङ खन्ने क्रममा मंगलबार बिहान लेदो माटोसहितको फोहरा निस्किएको प्रहरीले जनाएको छ। नेपाल प्रहरीका प्रवक्ता प्रहरी नायब महानिरीक्षक टेकप्रसाद राईले जोरपाटी चोक नजिक बिहान ३०० फिट खनेपछि सुरुमा ग्यासजस्तो पदार्थ देखिएको र पछि लेदो मिसिएर आएको जानकारी दिए। तस्बिर : सुनिता डंगोल फोहरा घरभन्दा माथि पुगेकाले वरपरका अन्य केही घरमा समेत लेदोमाटो पुगेको छ। उक्त घटनाको अनुसन्धानका लागि खानी तथा भूगर्भ विभागका अधिकारीलाई बोलाइएको प्रहरीले जनाएको छ। अहिले सो क्षेत्र सुरक्षा सतर्कता अपनाइएको छ। भिडियो हेर्नुस्:
प्रेमीको नावालिक छोरी लिएर प्रेमिका फरार भएपछि,विराटनगर : विवाहित प्रेमीको नावालिक छोरीलाई लिएर प्रेमिका फरार भएकी छिन्। मोरङको बुढीगंगा१ का दिपेन्द्र यादवको १ वर्ष ३ दिनकी छोरी निकिसालाई प्रेमिकाले लिएर दुई दिनदेखि फरार भएकी हुन्। यादवको पछिल्लो समय अञ्जली साहसँग गहिरो प्रेम सम्बन्ध रहेको थियो। सामाजिक सञ्जालबाट केही महिनाअघि मात्र यादवको अञ्जली साहसँग सम्पर्क भएको थियो। निरन्तर सम्वाद हुन थालेपछि यादव र साहबीच प्रेम सम्बन्ध गासिएको थियो। प्रेम सम्बन्धमा गाँसिएका उनीहरू सोमबार विराटनगरको रोड शेषमा भेट्न आएको बेला यादवका नावालिक छोरी निकिसालाई प्रेमिका अञ्जलीले लिएर फरार भएकी हुन्। पेशाले मेकानिकल इन्जिनियर यादवको विवाह सप्तरी राजविराजकी ममता यादवसँग भएको हो। विवाह भएको केही समयपछि ममता बिबिए पढ्न काठमाडौं गइन्। छोरीलाई हजुरबुबासँगै छोडेर श्रीमती काठमाडौं गएपछि यादव र अञ्जलीबीच प्रेम सम्बन्ध जुटेको थियो। अञ्जलीसँगको प्रेम सम्बन्धमा बाधिएका यादवको निरन्तर भेटघाट हुने गरेको थियो। प्रेममा गासिएपछि उनीहरूबीच भेटघाट पनि बाक्लै हुँदै गएको थियो। छोटो समयमा नै नजिकिएका उनीहरूले एक अर्कोको कुरा नकाट्ने जस्तो बनेको थियो। अञ्जलीले प्रेमी दिपेन्द्रलाई छोरीलाई लुगा किनदिने भन्दै लिएर आउन आग्रह गरेकी थिइन्। बच्चाको लागि लुगा किनेर ल्याएर रोडशेष र बसपार्कको बीचमा नै यादवको कारमा चढ्न लगाएकी थिइन्। प्रहरी स्रोतका अनुसार बच्चाको लुगा फेरिएपछि चिया र खाजा खान अञ्जलीले प्रेमी यादवलाई आग्रह गरिन्। प्रेमिकाले आग्रह गरेपछि दुवै जना सहमतिमा नै रोडशेषस्थित एक खाजा पसलमा पुगे। अञ्जलीले नै दुई कप चियाको अडर गरिन्। तर चिया भने नखाई औषधी किन्ने बाहानामा बच्चालाई लिएर बाहिर गइन्। माक्स लगाएकी अञ्जली माक्स नखोली बच्चालाई लिएर बाहिरिन्। यादवले चिया र चुरौट खाना लाग्दा अञ्जलीले यादवको एउटा मोबाइलसमेत लिएर गईन्। साथीहरूलाई फोन गर्नुपर्ने भन्दै मोबाइल लिएर गएको यादवले प्रहरी जानकारी दिएका छन्। चिया खाएर निस्कन लाग्दा प्रेमिकाले नै बच्चा लिएर फरार भएको थाहा पाएर यादव प्रहरी कहाँ पुगेका थिए। बिहान ९ बजेदेखि बच्चा हराएपछि साढे ९ बजेतिर उनले आफन्तलाई जानकारी दिएका थिए। बच्चाकी हजुरबुबा दिपक यादवले छोराको केही महिनादेखि अञ्जलीसँग प्रेम रहेको बताए। उनले आफूलाई म्यासेज गरेर धम्कीसमेत दिने गरेको सुनाए। अञ्जलीले 'बच्चा मसँग रहेको र चिन्ता नगुर्न छोरी सुरक्षित छ र भोलि कल आउँछ' भन्दै म्यासेज पठाएकी छिन्। भोलि कल आउँछ भन्दै पठाएको म्यासेजको जवाफमा हजुरबुबाले दिपकले सबै माग पूरा गर्ने र बसेर समस्याको समाधान म्यासेज पठाए। फेसबुकको सबै म्यासेज हटाउन उनले दोस्रो म्यासेज गरिन्। अञ्जलीले भने अनुसार सबे फोटो हटाएपछि कुनै सम्पर्क हुन नसकेको उनले बताए। बेपता पारिएकी बच्चाको बुबालाई प्रहरीले नियन्त्रणमा लिएर अनुसन्धान सुरु गरेको छ। अञ्जलीको ठेगाना अहिलेसम्म खुलेको छैन। मोरङका प्रहरी प्रवक्ता डिएसपी राजन कार्कीले बालिकाको खोजीकार्य जारी रहेको बताए। किन र केको लागि नाबालिका लिएर फरार भएको बारे अनुसन्धान भइरहेको उनको भनाइ छ।
मधेशमा पानी नपर्दा रोपाइँ भएन,"जनकपुर : अन्नको भण्डारण मानिएको मधेश प्रदेशमा यस वर्ष समयमा धान रोपाइँ हुन नसक्दा किसान चिन्तित भएका छन्। समयमा पानीपरेको भए मधेशका अधिकांश जिल्लामा रोपाइँ लगभग सकिनुपर्ने थियो। अहिलेसम्म करिब ५७ प्रतिशत खेतीयोग्य जग्गामा मात्र धान रोपाइँ हुनसकेको जनाइएको छ। समयमा वर्षा नहुँदा प्रदेशको ४३ प्रतिशत खेत अझै बाँझो रहेको मधेश प्रदेशको भूमि व्यवस्था कृषि तथा सहकारी मन्त्रालयका बाली विकास अधिकृत मनिषकुमार पालले जानकारी दिए। अहिलेसम्म प्रदेशमा सबैभन्दा बढी सप्तरीमा ७५ प्रतिशत र सबैभन्दा कम पर्सामा ४२ प्रतिशत जग्गामा धान रोपाइँ भएको उनले बताउए। गत असारको दोस्रो सातायता वर्षा नहुँदा पनि वैकल्पिक सिँचाइको प्रबन्ध मिलाएरै भए पनि किसानहरूले धान रोपाइँ गरिरहेको उनको भनाइ छ। उनका अनुसार बारामा ६०, सिरहा र सर्लाहीमा ५५ , रौतटहमा ५० , महोत्तरीमा ४५ र पर्सामा ४२ प्रतिशत मात्र धान रोपाइँ भएको छ। पर्सामा ५४ हजार ७३२ हेक्टर क्षेत्रफल खेतीयोग्य जग्गामध्ये ४७ हजार १३० हेक्टर क्षेत्रफलमा धान रोपाइँ हुने गरेको छ। त्यस्तै सप्तरीमा कूल ८१ हजार ६६८ हेक्टर खेतीयोग्य जग्गामध्ये ६८ हजार हेक्टर क्षेत्रफलमा, सिरहामा कूल ७३ हजार ९१४ हेक्टर खेतीयोग्य जग्गामध्ये ५४ हजार हेक्टरमा धान रोपाइँ हुने गरेको छ। त्यस्तै महोत्तरी जिल्लामा ६७ हजार ३५२ हेक्टर क्षेत्रफल खेतीयोग्य जग्गामध्ये ४६ हजार ५०० हेक्टरमा, बारामा ६२ हजार ८२३ हेक्टर क्षेत्रफल खेतीयोग्य जग्गा रहेकामा ४६ हजार २० हेक्टरमा, रौतहटको ५३ हजार ५२० हेक्टर क्षेत्रफल खेतीयोग्य जग्गा रहेकामा ३८ हजार १०० हेक्टरमा धानखेती हुने गरेको मन्त्रालयले जनाएको छ। यस्तै धनुषामा ७६ हजार ५३१ हेक्टर क्षेत्रफल खेतीयोग्य जग्गामध्ये ५९ हजार हेक्टरमा र सर्लाहीको ८४ हजार ६७८ हेक्टर क्षेत्रफल खेतीयोग्य जग्गामध्ये ४६ हजार ७०० हेक्टरमा धान रोपाइँ हुन्छ। तर यस वर्ष ढिलो गरी धानको बेर्ना तयार भएको, ढिलाइ गरी धान रोपाइँ गर्ने प्रवृत्ति र समयमा वर्षा हुनुको कारण अन्नको भण्डार मानिएको मधेश प्रदेशमा अपेक्षाकृत धान रोपाइँ हुन नसकेको अधिकृत पालले जानकारी दिए। लामो समयदेखि वर्षा नभएपछि अहिले किसान पानी तान्ने मोटर तथा अन्य वैकल्पिक सिँचाइको व्यवस्था मिलाएर रोपाइँ गरिरहेका छन् भने अधिकांश किसान अझै आकाशे पानीको प्रतिक्षमा छन्। एकातिर किसानले जेनतेन वैकल्पिक सिँचाइको व्यवस्था मिलाएर धान रोपाइँ गरे पनि वर्षा नहुदाँ रोपो सुक्न थोलेको छ। पान्नी तान्ने मोटर लगाएरै करिब एक बिघा जग्गामा धान रोपाइँ गरेँ', धनुषाधाम नगरपालिका४ का किसान सुगम्बर यादवले भने, 'वर्षा ठयाप्पै रोकिएपछि अहिले रोपिएको धानमा डढेलो लाग्न थालेको छ। अब पनि केही दिन पानी नपरे रोपाइँ गरिएको धान नष्ट हुन्छ', उनले चिन्ता जताए। ठूलो मूल्य र परिश्रम गरेर रोपाइँ गरिएको धानबालीमा पानीकै अभावमा डढेलो लाग्दा आफूहरु चिन्तामा डुबेको किसानको भनाइ छ। सिँचाइका लागि कमला सिँचाइ व्यवस्थापन कार्यालय धनुषाले निर्माण गरेको पूर्वी र पश्चिमी नहर प्रणालीबाट सिरहा र धनुषाको करिब २५ हजार हेक्टर क्षेत्रमा मात्र सिँचाइको व्यवस्था पुगेको छ। तर लामो समयदेखि वर्षा रोकिएर कमला नदीमा पानीको सतह कम भएका कारण किसानलाई सिँचाइ गर्न समस्या भइरहेको कमला सिँचाइ व्यवस्थापन कार्यालय धनुषाका प्रमुख वीरेन्द्रकुमार यादवले जानकारी दिए। 'साधारणतया कमला नदीमा पानीको स्तर बढ्दा किसानलाई सिँचाइ गर्न सहज हुन्छ, तर अहिले नदीमा पानी नै छैन', उनले भने, 'पूर्वी र पश्चिम नहर प्रणालीका कारण दुवै जिल्लातर्फ सिँचाइको पहुँच पुगेको त छ, तर वर्षा नै नभएपछि नदीमा पानी छैन, जसले गर्दा किसानलाई सिँचाइ गर्न समस्या भएको हो।' सिँचाइबाहेक मलखाद्य र कृषि मजदुरको आभावमा पनि बर्सेनि धानखेती प्रभावित हुँदै आएका छन्। एकातिर सिँचाइ अभाव अर्कातिर आवश्यकतानुसार कृषि मजदुर नपाइने गरेकाले धान रोपाइँमा समस्या हुने गरेको किसानको गुनासो छ। यसरी सिँचाइ, मलखाद्य र मजदुर आभावमा मधेश प्रदेशमा धान रोपाइँ प्रभावित हँुदा भोकमरीको चिन्ता बढेको कृषिविज्ञको भनाइ छ। मधेशका जिल्लामा बर्सेनि भदैया, चैते र वर्षे गरी तीन किसिमका धान उत्पादन हुँदै आएको छ। रासस"
दैलेख सुर्खेत सडकमा तीन वर्षपछि पुन: टाइमकार्ड लागु,"दैलेख : दैलेखबाट कर्णाली प्रदेशको राजधानी वीरेन्द्रनगर सुर्खेत जोड्ने सडकमा टाइमकार्ड लागु गरिएको छ। दैलेख सुर्खेत सडकखण्डमा पटकपटक टाइम कार्डको नियम लागु गरिँदै आएको छ। केही महिनासम्म टाइमकार्डको नियम लागु हुने र हट्ने गरेको छ। बीचैमा अलपत्र परेको टाइमकार्ड नियम पुन: लागू गरिएको हो। यसअघि २०७६ मंसिर २२ गतेबाट टाइम कार्डको नियम लागु गरिएको थियो। जिल्ला प्रहरी कार्यालय दैलेखका तत्कालीन प्रहरी नायब उपरीक्षक हरिबहादुर ओलीको पालामा सुरुवात गरिएको टाइमकार्डको नियम केही महिना चलेको थियो। लामो समयदेखि कार्यान्वयनमा नआएको टाइमकार्डको नियम सोमबारदेखि पुन: कार्यान्वयनमा ल्याइएको हो। तिव्र गतिमा हुने सवारी दुर्घटना न्युनिकरण गर्न टाइम कार्ड लागु गरिको जिल्ला प्रहरी कार्यालय दैलेखका प्रहरी नायव उपरीक्षक भुवनेश्वर प्रसाद शाहले बताए। नारायण नगरपालिका१ स्थित दैलेखसुर्खेत सडक खण्डको अस्थायी बस बिसौनीमा एक कार्यक्रमबीच चालक र सहचालकहरूलाई टाइम कार्ड वितरण गरी कार्यन्वयनमा ल्याइएको उनले बताए। जिल्लाको विभिन्न स्थानमा तिव्र गतिको कारण हुने सवारी दुर्घटना्लाई न्युनिकरण गर्ने उद्देश्यले टाइमकार्ड नियम लागु गरिएको उनको भनाइ छ। संविधानसभा सदस्य एवं कर्णाली प्रदेश सरकारका पुर्व मन्त्री अम्मरबहादुर थापा, नारायण नगरपालिका प्रमुख लोमन शर्मा र प्रमुख जिल्ला अधिकारी हरि प्याकुरेललगायतको सहभागितामा टाइमकार्डको नियम शुभारम्भ गरिएको छ।"
काठमाडौं महानगरले खरिद गर्यो ३ वटा दमकल,"काठमाडौं : काठमाडौं महानगरले थप ३ वटा दमकल खरिद गरेको छ। पुर्वमेयर विद्यासुन्दर शाक्यको पालामा भएको दमकल खरिद प्रक्रियाअन्तर्गत ३ दमकल महानगरमा आइपुगेको मेयर बालेन्द्र शाहले जानकारी दिए। महानगरले आगलागीको रोकथाम र क्षति कम गर्न पहिलेदेखि कार्यहरु गर्दै आएको छ। उनले भने,सोही अनुरुप पुर्वमेयर विद्यासुन्दर शाक्यकै पालामा भएको दमकल खरिद प्रक्रिया अन्तर्गत ३ दमकलहरु महानगरमा आइपुगेका छन्। दमकलहरुको वैज्ञानिकतवरमा उच्चतम प्रयोग गरेर आगलागीबाट हुने क्षति कम गर्न महानगर प्रतिबद्ध छ। आफ्नै संरचनागत खराबीले गर्दा काठमाडौं आगलागीको जोखिम उच्च र नियन्त्रणमा सिमितता भएकाले सचेत र होसियार हुनुपर्ने उनको तर्क छ। सकेसम्म अग्नीदुर्घटना हुनै नदिनु सबै भन्दा उत्तम विकल्प हो। आगोको विषयमा कहिलै पनि हेलचेक्राइँ नगरौँ। सावधान रहौँ र, आफ्नो घर तथा कार्यालयमा उचित पुर्वतयारी गरौँ।"
गाई पाल्नेलाई मासिक एक हजार,"परासी : नवलपरासीको रामग्राम नगरपालिका३ मा गाईपालन गर्ने किसानले मासिक एक हजार रूपैयाँ पाउने भएका छन्। वडा कार्यालयका अनुसार गाईको स्याहारसुसार गर्नका लागि मासिक एक हजार रूपैयाँ दिने निर्णय गरिएको छ। हिन्दुहरूको आस्थाका रूपमा रहेको गाई धेरैले पाल्न छाडेकाले त्यसलाई प्रोत्साहन गर्न रकम उपलब्ध गराउन लागिएको वडाअध्यक्ष उज्जवल न्यौपानेले बताए। उनी राप्रपाबाट नवनिर्वाचित वडाध्यक्ष हुन्। वडाले २० जनालाई रासन कार्डको व्यवस्था गर्न लागेको पनि उनले बताए। रासन कार्ड पाउनेमा पूर्ण अशक्त भएका ६ जना अपाङ्ग र १४ जना अति विपन्नका जेष्ठ नागरिक रहेका छन्। उनीहरूलाई मासिक रूपमा १ हजार बराबरको दाल, चामललगायतका खाद्य सामग्री उपलब्ध गराइने छ। कार्डको आधारमा उनीहरूले तोकिएको पसलमा गएर मासिक रूपमा खाद्य सामग्री लिन सक्ने अध्यक्ष न्यौपानेले जानकारी दिए। त्यसैगरी वडामा रहेका अति विपन्न परिवारलाई ग्यास चुल्हो उपलब्ध गराइनेछ। उपलब्ध गराइएको चुल्होमा वर्षको एक पटक वडाले निःशुल्क ग्यास भरिदिने न्यौपानेले बताए। त्यस्तै ५ जनाको समूह बनाएर आउने महिलाहरूलाई बाख्रा पालनका लागि ५० हजारका दरले आर्थिक सहयोग गरिने छ। वडालाई सफा र स्वच्छ बनाउने अभियानअन्तर्गत २ स्थानमा सार्वजनिक शौचालय निर्माण गर्न लागिएको छ। सदरमुकामको व्यस्त बजार क्षेत्रमा पर्ने उक्त वडा भएकाले पनि बाहिरबाट आउने सर्वसाधारणको सुविधाका लागि शौचालय निर्माण गर्न लागिएको न्यौपानेको भनाइ छ।"
कैलालीमा बसको ठक्करबाट साइकलयात्रीको मृत्यु,कैलाली : कैलालीको गौरीगङ्गा नगरपालिका१ चौमाला बुहमुखी क्याम्पस नजिक बसको ठक्करबाट एक जनाको मंगलबार मृत्यु भएको छ। मृत्यु हुनेमा गौरीगङ्गा२ कटानका अन्दाजी ४६ वर्षीय खडक थापा रहेको जिल्ला प्रहरी कार्यालय कैलालीले जनाएको छ। प्रहरीका अनुसार सोमबार चौमाला बुहमुखी क्याम्पस नजिक पूर्वबाट पश्चिमतर्फ जाँदै गरेको ना६ख ९६९३ नंको सुदूरपश्चिम यातायातको बसले विपरीत दिशातर्फ आउँदै गरेका साइकलयात्री थापालाई ठक्कर दिएको थियो। घाइते थापाको धनगढीस्थित निसर्ग अस्पतालमा उचारका क्रममा आज बिहान मृत्यु भएको थियो। बस र बसचालकलाई इलाका प्रहरी कार्यालय मालाखेतीले नियन्त्रणमा लिई थप अनुसन्धान गरिरहेको जनाइएको छ।
उफ् गर्मी !,"लामो समयसम्म पानी नपरेपछि पश्चिम तराईका कैलाली र कञ्चनपुरमा गर्मीले जनजीवन प्रभावित भएको छ। दुवै जिल्लामा पानी नपरेको १० दिन हुन थालेको छ। पानी परे पनि १०१५ मिनेट पर्ने र त्यसले झन् गर्मी हुने गरेको छ। जल तथा मौसम विज्ञान विभाग फिल्ड कार्यालय अत्तरियाले दिएको तथ्यांकअनुसार गत वर्षको भन्दा यसवर्ष १० डिग्रीले तापक्रम बढी छ। गत वर्ष साउनको १ र २ गते २६ डिग्री तापक्रम रेकर्ड भएकोमा यस वर्ष साउन १ गते ३८८ र २ गते ३६ डिग्री पुगेको छ। गत वर्ष असारमै पानी राम्रो परेको थियो। यस वर्ष असारमा पानी नै परेन। २३ दिन मात्रै पानी परेकाले पनि गर्मी बढेको हो, मौसम विज्ञान विभाग फिल्ड कार्यालय अत्तरिया (कैलाली) का मौसम विज्ञान सहायक सिंगल चौधरीले भने। गत वर्षको अधिकतम तापक्रम ४१ डिग्री मापन भएको थियो भने यस वर्ष ४०८ डिग्री मापन भएको छ। चौधरीका अनुसार गत वर्षको अप्रिल २८ मा ४१ डिग्री तापक्रम मापन भएको थियो भने यस वर्ष पनि अप्रिलको २६ तारिखका दिन ४०८ डिग्री मापन भएको। उनले गत वर्ष असारको महिनामा २६ डिग्रीदेखि ३७ डिग्री सम्म तापक्रम मापन भएको बताए। यस वर्ष अघिल्लो वर्षको तुलनामा निकै कम पानी परेको छ। सुदूरपश्चिमका ७ पहाडी जिल्लाहरू डडेल्धुरा, बैतडी, दार्चुला, बझाङ, अछाम, डोटी र बाजुरामा वर्षाको अनुपात बढी छ। पहाडी जिल्लाहरू भएकाले पनि त्यहाँ त्यती गर्मीले असर गर्दैन। तर, तराईका जिल्ला कैलाली र कञ्चनपुरमा भने पानी नपरेपछि गर्मीले हैरान बनाएको छ। मौसम विज्ञान विभागले गत वर्षको असार १ गतेदेखि साउनको २ गतेसम्मको वर्षा भन्दा यसपालि आधा पनि वर्षा नभएको जनाएको छ। यसपालि गत वर्षको भन्दा आधा पनि पानी परेको छैन। अनि गर्मी हुने नै भयो चौधरीले भने, बर्खामा कात्तिकको महिनाको जस्तो घाम लागिरहेको छ। गर्मी बढेसँगै अस्पतालहरूमा बिरामीहरूको संख्या पनि बढेको छ। बढीजसो नवजात शिशु, बालबालिका, ज्येष्ठ नागरिक र दीर्घरोगीहरू गर्मीले आजित छन्। सुदूरपश्चिमकै रेफरल अस्पतालका रूपमा रहेको सेती अञ्चल अस्पतालको मात्रै तथ्यांक हेर्ने हो भने गत वर्षको भन्दा झण्डै ३ गुणाले बिरामी बढेका छन्। सेती अस्पतालमा गत वर्षको असारमा ओपीडी र इमरजेन्सी सेवा लिने बिरामीको संख्या ७ हजार ७४२ रहेकोमा यस वर्षको असारमा मात्रै त्यो संख्या १९ हजार ९२३ पुगेको छ। गर्मीका कारण बिरामीको चाप बढेको छ। बढीजसो नवजात शिशु, बालबालिका र ज्येष्ठ नागरिकहरू आउने गरेका छन्, सेतीका सूचना अधिकारी दिलीपकुमार श्रेष्ठले भने। सेती अस्पतालमा मात्रै होइन, धनगढीमा रहेका एक दर्जन निजी अस्पतालहरूमा पनि गर्मीका कारण बिरामी बढेका छन्। गत वर्षको भन्दा भाइरल ज्वरो, रुघाखोकी, निमोनिया, छालाका रोगहरू भएका बिरामी बढेका छन् माया मेट्रो अस्पतालका प्रबन्ध निर्देशक डा मोहन साउदले भने, पानी नपरेपछि धेरै प्रकारका रोग बढ्ने गर्छ। मधेसमा अत्यधिक गर्मी बिहान ५ बजेदेखि लाग्ने चर्को घाम बेलुका ६ बजेसम्म एकैनासको हुन्छ। थोर बहुत हावा चल्यो भने पनि तातो हावा नै हुन्छ। गुम्म परेको मौसममा पसिनाले शरीर निथु्रक भिजेर काम गर्ने नसक्ने अवस्था छ। मधेसमा असार दोस्रो सातादेखि वर्षा नहुँदा अत्याधिक गर्मी भएर सर्वसाधारणलाई दैनिक जनजीविका चलाउनसमेत निकै गाह्रो भएको छ। ३८४० डिग्रीसम्म तापक्रम बढेपछि सहर बजार नै सुनसान बन्न थालेका छन्। बिहानैदेखि गरम हावा बग्न थाल्छ। घरबाहिर गएर कुनै काम गरु भने लु लाग्ने खतरा छ। हाम्रै गाउँमा गर्मीका बेला खेतमा काम गर्न गएका किसानहरू अस्ति नै बेहोस् भएर लडेका थिए, रौतहट जिल्लाको दुर्गाभगवती गापा, भलोहियाका किसान शिवजी ठाकुर भन्छन्, काम नगरौं भने हातमुख कहाँबाट जोर्ने। गरौं भने यो चर्को घामले प्राण लेला जस्तो छ। त्यस्तै, जनकपुरधाम उपमहानगर४ का किराना पसल सञ्चालन गरेका रामबहादुर साह भन्छन्, अत्यधिक गर्मीले व्यापार पनि चौपट भएको छ। अत्यधिक गर्मीलाई ध्यानमा राखी जनकपुरका अधिकांश विद्यालयहरूमा बिदासमेत दिइएको छ। ताप अत्याधिक बढ्दा शरीरमा घमौरा, घाउ, खटिराका बिरामीहरूको संख्या पनि निकै बढेको छ। अहिले बजारका खाने कुराहरू ताजा नहुँदा अधिकांशलाई बान्ता आउने, झाडापखाला जस्ता समस्याहरूले सताउने थालेको छ, चिकित्सक केडी दास भन्छन्, यस्तो बेलामा बढीभन्दा बढी झोलीय पदार्थहरू सेवन गर्नुनै उचित छ। गर्मीले पसिना बगाएर शरीरमा पानीको अभाव हुने हुँदा बढीभन्दा बढी पानी खाएर ज्यान जोगाउनु पर्छ। गर्मीले जनजीवन अस्तव्यस्त विगत केही दिनयता एक्कासि वायुमण्डलीय तापक्रममा वृद्धिसँगै हावा चलेको छैन। चले पनि तातो हावा आउनुले बढी गर्मीको महसुस सर्वसाधारणहरूको सास्ती भोगिररहेका छन्। वतावरण विज्ञ रामचन्द्र अधिकारीका अनुसार सूर्यको ताप बढेको बेला हावा चले पनि तातो हुने भएकाले गर्मी बढेको हो। नेपालगन्जको अत्यधिक गर्मी छल्न पौडी खेल्दै स्थानीय । जेठदेखि साउनसम्म अत्यधिक गर्मी हुने गरेको उनको भनाइ छ। यतिखेर वायुमण्डलीय चाप बढी हुने भएकाले पानीको बाफले शरीरमा घमौरा आउने, लु लाग्ने, बेहोस हुने जस्ता समस्या देखिने उनले बताए। जल तथा मौसम विज्ञान फिल्ड कार्यालय विराटनगरका प्रमुख विकास देउजाले सोमबार अधिकतम ३४ दशमलव १ डिग्री सेल्सियस तापक्रम रहेको बताए। प्रदेश १ को राजधानी विराटनगरमा गत आइतबार भने ३५ दशमलव ७, शनिबार ३५, शुक्रबार ४३ दशमलव ९, बिहीबार ३६ दशमलव २, बुधबार ३४ दशमलव ६ र मंगलबार ३५ दशमलव ६ डिग्री सेल्सियस तापक्रम रहेको छ। लामो समयदेखि वर्षा नहुँदा दिनानुदिन गर्मी बढेको सो कार्यालयका प्रमुख देउजाले बताए। अत्यधिक गर्मीले बजार, शैक्षिक संस्था, सरकारी कामकाजसमेत प्रभावित भएको छ। गर्मी बढेको बेला नियमित विद्युत् आपूर्ति नहुँदा झन् समस्या उत्पन हुने गरेको छ। विराटनगरस्थित कोसी अस्पतालका मेसु यज्ञराज खरेलका अनुसार गर्मीले गर्दा ज्वरो र रुघाखोकीका बिरामी बढेका छन्। उनले अस्पताल आउने बिरामीको संख्यामध्ये २ सयको हराहरीमा गर्मीले बिरामी भएको आउने गरेको बताए। त्यतिमात्र होइन गर्मीका कारण बेहोस् हुने र लु (हिट स्ट्रोक) लाग्नेको संख्या पनि बढ्दै गएको छ। खरेलका अनुसार गर्मीले दैनिक ५ देखि १० जना बेहोस् भएर आउने गरेको सुनाए। तीन वर्षयताकै गर्मी बाँकेमा तीन वर्षयताकै सर्वाधिक गर्मी भएको छ। नेपालगन्जको राँझा विमानस्थलस्थित जल तथा मौसम विज्ञान फिल्ड कार्यालयका प्रमुख पलबहादुर विकका अनुसार तीन वर्षयता सन् २०२२ को जुन महिनामा झन्डै ४ डिग्री सेल्सियसले बढी तापक्रम मापन भएको छ। गत १४ जुनमा नेपालगन्जमा सर्वाधिक ४२२ डिग्री सेल्सियस तापक्रम मापन भएको छ। जबकी यही अवधिमा सन् २०२० मा ३७७ र सन् २०२१ मा ३८५ डिग्री सेल्सियस मापन भएको थियो। त्यस्तै, जुलाइमा पनि अघिल्ला २ वर्षभन्दा बढी नै तापक्रम छ। सन् २०२० मा ३६२, सन् २०२१ मा ३७७ र सन् २०२२ मा ३८२ डिग्री सेल्सियस तापक्रम मापन भएको छ। अघिल्ला दुई वर्षको तुलनामा वर्षा पनि कम भएकाले यो वर्ष गर्मी बढेको कार्यालय प्रमुख विकले प्रष्ट पारे। सन् २०२० मा जुनमा १० दिन र जुलाइमा १० दिन वर्षा भएको थियो। जबकी सन् २०२१ को जुनमा १० दिन र जुलाइमा ९ दिन वर्षा भएको छ। सन् २०२२ मा भने जुनमा ७ दिन र जुलाइमा थोेरै थोरै वर्षा मात्र भएको छ। २९ जुनमा सर्वाधिक वर्षा १६९४ मिलिमिटर भएको थियो। २०७६ वैशाखमा ४३ दशमलव ५ डिग्री सेल्सियस तापक्रम पुगेको थियो। नेपालगन्जमा सन् २०१२ जुन १४ मा अहिलेसम्मकै सर्वाधिक तापक्रम ४५ डिग्री सेल्सियस मापन गरिएको थियो। शिवराज भट्टधनगढी, मनिका झाजनकपुरधाम, जितेन्द्रनारायण ठाकुरविराटनगर, शंकरप्रसाद खनालनेपालगन्ज"
पैनीमा डुबेर झापामा एक बालकको मृत्यु,झापा : पैनीमा डुबेर झापामा एक बालकको मृत्यु भएको छ । मेचीनगर नगरपालिका५ निवासी पूर्णबहादुर लिम्बूको दुई वर्षीय छोरा इनसाहाङ लिम्बुको डुबेर मृत्यु भएको प्रहरी कार्यालय झापाका डीएसपी वसन्त पाठकले जानकारी दिए । प्रहरीका अनुसार मेचीनगर५ स्थित राममन्दिर टोलमा खेल्ने क्रममा घर अगाडिको पैनीमा बालक डुबेका थिए । घरभन्दा दुई सय मिटर तल पानीले बगाइरहेको अवस्थामा स्थानीयले देखेर निकालेका थिए। उनलाई उपचारका लागि तत्कालै अस्पताल पुर्याएपनि चिकित्सकले मृत घोषणा गरे।
पोखरा महानगरले निजी शौचालयलाई सार्वजनिक प्रयोगमा ल्याउने,"पोखरा : पोखरा महानगरपालिकाले व्यक्ति तथा निजी कम्पनीका शौचालयहरूलाई सर्वसाधारणले निःशुल्क प्रयोगका लागि उपयोगमा ल्याउने भएको छ। देशकै पर्यटकीय सहर पोखराको मुख्य सहरी क्षेत्रमा अत्यावश्यक सार्वजनिक शौचालय नहुँदा सर्वसाधारणले सास्ती पाइरहेको अवस्थामा महानगरले निजी शौचालयलाई समेत सार्वजनिक प्रयोगमा ल्याउने तयारी गरेको हो। महानगरले सार्वजनिक सूचना जारी गरी सर्वसाधारणलाई शौचालय उपयोग गर्न दिन इच्छुक व्यक्ति तथा संस्थालाई साउन मसान्तभित्रमा महानगरमा निवेदन दिन आग्रह गरेको छ। सार्वजनिकरूपमा निःशुल्क उपयोग गर्न दिएवापत त्यस्ता व्यक्ति वा संस्थालाई महानगरबाट उपलब्ध हुने सेवासुविधामा प्राथमिकता दिने गरी नीतिगत व्यवस्था महानगरले गरेको छ। सहरका मुख्य र व्यस्त सडकमा अवस्थित व्यक्तिका निजी घर, बैंक, वित्तीय संस्था, होटल, रेष्टुरेण्टलगायतका व्यावसायिक, गैरव्यावसायिक वा पेशागत संस्था र कम्पनीले आफ्नो स्वामित्वमा रहेका शौचालय सर्वसाधारणलाई प्रयोग गर्न दिनका लागि इच्छुकहरूसँग सूचना आह्वान गरिएको महानगरका प्रमुख प्रशासकीय अधिकृत बलराम रिज्यालले बताए। उनले भन्यो, 'महानगरले शौचालय प्रयोग गर्न दिन मञ्जुर व्यक्ति वा संस्थालाई साउन मसान्तसम्म निवेदन दिन भनेको छ, त्यस्ता शौचालयमा आवश्यक पर्ने सफाइ एवं स्यानिटरी सामग्रीमा महानगरले लागत सहभागिता जनाउने छ।' सार्वजनिक शौचालयका बारेमा सर्वसाधारणको जानकारीका लागि यस्ता स्थानमा विशेष पहिचानयुक्त लोगो वा सङ्केत राख्ने गरी कार्यपालिका बैठकबाट निर्णय भएको छ । शौचालय प्रयोग गर्न दिने व्यक्ति, संस्था वा कम्पनीको विवरण महानगरको वेबसाइटमा राखिने बताइन्छ। पोखराका मुख्य सहरी क्षेत्रमा सार्वजनिक शौचालय नहुँदा सर्वसाधारणलाई असहज हुँदै आएको छ। महानगरले सार्वजनिक शौचालय निर्माणका लागि जग्गा नभएकाले काम अघि नबढेको जनाएको छ।"
हटेन मुक्त कमैयाका दुःख,"गुलरिया : सरकारले कमैया मुक्त घोषणा गरेपछि दुई कट्ठा जमिन पाएका बारबर्दिया नगरपालिका१० शोभा नगर निवासी शिवप्रसाद थारू घरको दैनिकी चलाउन नसक्दा चिन्तित छन्। ठूलो परिवार, सरकारले दिएको जमिनमा उब्जेको अनाजले पेट पाल्नै पुग्दैन। बालबच्चाको दैनिकी कसरी गुजार्ने ?, प्रश्न गर्दै उनले भने, सरकारले कमैयामुक्ति त गर्यो तर दुःखका हाम्रा दिन अझै गएनन्। मुक्त कमैया परिवारका समस्या अनन्त छन्। सरकारले कसैलाई ५ कट्ठा कसैलाई २ कट्ठा जग्गा दिएको छ। हामीले काठ कटान मुछानबापत वन कार्यालयलाई १ करोड ७८ लाख ६८ हजार ५८५ रुपैयाँ वन कार्यालयलाई बुझाए पनि काठ पाउन सकेका छैनौं, थारूले भने। घर निर्माणबापत बर्दियामा ९ हजार ६ सय जनाले १० हजार रुपैयाँ प्राप्त गरेका छन्। काठ पाउनेमा २ हजार ३२८ घरपरिवार मात्र छन्। २१ औं शताब्दीमा दासत्व जीवनबाट मुक्ति पाएका मुक्तकमैयाहरू २३औं मुक्ति दिवस मनाइरहँदा उनीहरूको दुःखले अझै मुक्ति पाउन सकेको छैन। पुनस्र्थापनका नाममा सरकारबाट १ टुक्रा जमिन पाए पनि कसैको पुर्जा छैन त कसैको पुर्जा भए पनि जमिन छैन। श्रम गर्न अब्बल मानिने मुक्त कमैया परिवारसँग न त पर्याप्त जमिन छ न रोजगारी नै। सरकारले २०५७ साउन २ गते नेपालबाट कमैयामुक्तिको घोषणा गरेको २३ वर्ष पुगेको छ। मुक्तकमैयाहरूले मुक्ति दिवस मनाइरहँदा उनीहरूका दुःख यथावत छन्। उनीहरू सरकारले दिएको जमिनमा पर्याप्त उत्पादन नभएपछि ज्यालामजदुरी गरी खान बाध्य छन्। मुक्तकमैयाहरूले लालपुर्जा पाए पनि फिल्डमा जमिन नपाएको मुक्तकमैया समाज बर्दियाका अध्यक्ष दुखराम थारू बताउँछन्। बर्दियामा कमैयामुक्ति घोषणा गरेपछि १६ हजार २६२ जना मुक्तकमैयाको लगत संकलन गरिएको थियो। सरकारी तथ्यांकअनुसार बर्दियामा १० हजार ७३२ मुक्तकमैया पुनस्र्थापन भइसकेका छन्। पुनस्र्थापना हुन बाँकी ६५ जना मध्ये ५३ जना सम्पर्क बाहिर छन् । १२ जनाको पुनस्र्थापन हुन बाँकी छ। १० हजार ७९७ जनाले परिचयपत्र पाएका छन्। त्यस्तै, लालपुर्जा प्राप्त गरेका मध्ये ९० जनाले जमिन भोगचलन गर्न पाएका छैनन्। कमैयाहरू परिश्रम गरेर खाने वर्गमा पर्छन्। तर, उनीहरूसँग थोरै जमिन भएका कारण बेरोजगार बन्नु पर्दा बालबालिकाको शिक्षादीक्षामा समस्या झेल्नुपरेको थारूको भनाइ छ। बर्दियाका मुक्तकमैयाहरूले २३औं मुक्तकमैया दिवसको अवसर पारेर प्रधानमन्त्री शेरबहादुर देउवालाई जिल्ला प्रशासन कार्यालय बर्दियामार्फत ज्ञापनपत्र बुझाएका छन्। लुम्बिनी प्रदेशकी उपसभामुख कृष्णी थारूले भनिन्, स्थानीय सरकारमार्फत मुक्त कमैयाहरूको समस्या सम्बोधन गर्नुपर्नेमा हामीले जोड दिँदै आएका छौं। मुक्तकमैयाहरूले आफूहरूको समस्या समाधानका लागि सरकारसँग विभिन्न माग राखेका छन्। कतिपय मुक्तकमैयाहरूले लालपुर्जा पाए पनि फिल्डमा जमिन पाउन सकेका छैनन्।"
