शीर्षक,विवरण
रंगहीन रंगशाला,"चितवनमा थालिएको गौतमबुद्ध अन्तर्राष्ट्रिय क्रिकेट रंगशाला सरासर बनेको भए आईसीसी मेन्स क्रिकेट वल्र्डकप लिगटु त्यहीं हुन सक्थ्यो। दुःखम्सुखम् कीर्तिपुरमा आयोजित प्रतियोगिता नेपाली खेलाडीले सानदार उपलब्धि हासिल गरिदिए। एकदिवसीय विश्वकपको छनोट चरणमा नेपालले प्रवेश पाउनु ठूलो उपलब्धि हो। रूखमा चरा झैं टाँसिएर दर्शकले खेल हेरे। त्यो दृश्य देख्ने सामान्यजनमात्रै होइन देशकै बागडोर सम्हालिरहेका प्रधानमन्त्री पुष्पकमल दाहालसमेत थिए। तर प्रधानमन्त्री दाहालको मात्रै होइन, यसअघिका उनका थुप्रै पूर्ववर्तीले खेल, खेलाडी र खेल पूर्वाधारलाई फुटेको आँखाले पनि हेर्ने प्रयास गरेका छैनन्। त्यसैले नै देशमा खेल पूर्वाधारको सबैभन्दा महत्वपूर्ण थलो रंगशालाहरू नै बन्न सकेका छैनन्। प्रधानमन्त्री दाहालकै गृहजिल्ला चितवनमै छ, सबैभन्दा कन्तबिजोग अवस्थामा निर्माणाधीन क्रिकेट रंगशाला। कलाकार सीताराम कट्टेल र कुञ्जना घिमिरेले धुर्मुससुन्तली फाउन्डेसनमार्फत चितवनमा गौतमबुद्ध अन्तर्राष्ट्रिय क्रिकेट मैदान निर्माण थालेका थिए। ऋण लागेको भन्दै फाउन्डेसनले हात उठाएपछि डेढ वर्षयता निर्माण ठप्प छ। ठडिइसकेका पिल्लरका रडमा खिया लागेको छ। मैदानभरि झाडी मौलाएको छ। फाउन्डेसनकै भनाइमा ५८ करोड रुपैयाँ खर्च भइसकेको रंगशालालाई साढे १८ करोड रुपैयाँ त ऋणै लागेको छ। ऋण लागेको निर्माणाधीन रंगशालाको रंग उडेको छ। रंगशाला रंगहीन भएको छ। ऋणको दायित्व प्रस्ट नहुँदा र फाउन्डेसन आफैंले तिर्न नसक्दा रंगशालाको स्वामित्व सरकारी निकायले लिन पन्छिएका छन्। चितवनमा मात्रै होइन २०६० सालमै सुरु भएर पनि काठमाडौंको मूलपानीमा क्रिकेट रंगशाला अझै बन्न सकेको छैन। रूपन्देहीमा पनि अलपत्रै छन् निर्माणाधीन क्रिकेट रंगशाला। पोखरामा गण्डकी प्रदेश सरकारले भनेको अन्तर्राष्ट्रिय स्तरको क्रिकेट रंगशाला निर्माण अघि बढ्न सकेको छैन। घरेलु क्रिकेटको विकास र प्रवर्द्धन लाग्नुपर्ने क्रिकेट संघ सधैंजसो विवाद र झमेलाको चक्रव्यूहमा हुन्छ। त्यसैले त अन्तर्राष्ट्रिय प्रतिबन्धमा पनि पर्छ। राजनीतिक दलहरूलाई खेलकुदको विकास सोच्ने फुर्सदै देखिन्न, सत्ताकै खेलकुदमा उछलकुद गर्दैमा उनीहरू व्यस्त छन्। खासमा खेल पूर्वाधार र खेलाडीको सर्वाङ्र्गीण विकासमा राज्यले पटक्कै ध्यान नदिनुको परिणाम नै खेल पूर्वाधारको यो गति हुनु हो। आईसीसी मेन्स क्रिकेट वल्र्डकप लिगटुमा नेपालले हासिल गरेको ऐतिहासिक उपलब्धिबाट सरकारले पाठ लिनुपर्छ र खेल पूर्वाधारहरूलाई गति दिनुपर्छ। रंगशालाहरूलाई रंगहीन छाडिरहनु हुँदैन। रंगशालाहरूमा रंग भर्नुपर्छ।"
मर्स्याङ्दी दोहनको बल्ल अनुगमन,"गोरखा : मर्स्याङ्दीको मूल प्रवाहभित्रबाट नदीजन्य सामग्री उत्खनन गरेको विषयमा समाचार प्रकाशन भएपछि जिल्ला अनुगमन समितिले बुधबार सो क्षेत्रको अनुगमन गरेको छ। गोरखा नगरपालिका१४ को शाहघाटमा अनुगमन टोली पुग्दा तीनवटा एक्साभेटरले नदीजन्य पदार्थ उत्खनन र चारवटा टिपरले निर्माण सामग्री संकलन गरिरहेको थियो। ९ दिनदेखि यो काम चलिरहेको एक्साभेटर चालकले बताएका थिए। गोरखाको घाटबाट उत्खनन भएको ढुंगा गिटी, बालुवा तनहुँतर्फ लगेर स्टोर गरिएको थियो। निर्माण कम्पनीले अनुगमन समितिलाई भने घाटगड्डी नै नभएको र बुधबारबाट मात्रै संकलन सुरु गरेको भन्दै ढाँटेको थियो। नारीमघाट, भैंसेटारलगायत ठाउँमा पनि मापदण्ड पूरा नगरी उत्खनन भइरहेको देखिएको जिल्ला समन्वय अधिकारी पोखरेलले बताए। यी घाटमा गोरखा नगरपालिकाले ठेक्का लगाएको हो। १ लाख ४३ हजार ४६ घनफिट नदीजन्य पदार्थ उत्खनन गर्ने गरी शाहघाटको जिम्मा सुजन छिम्केश्वरी निर्माण सेवाले लिएको छ। उक्त कम्पनीले संकलन गरेको नदीजन्य सामग्री आँबुखैरेनीपोखरा सडकखण्डको निर्माण जिम्मा लिएको चाइना कम्यूनिकसेन एन्ड कन्ट्रक्सन कम्पनीलाई बिक्री गरेको छ। अनुगमनका क्रममा सम्झौताअनुसारका सर्तहरू निर्माण कम्पनीले पालना नगरेको गोरखा नगरपालिकाका प्रमुख प्रशासकीय अधिकृत कमलप्रसाद पुनले बताए। अहिलेसम्म कति परिणाममा उत्खनन भयो? कति बाँकी छ भन्ने विवरण प्राविधिकलाई पेश गर्न भनेका छौं, उनले भने। यो विवरण आएपछि पुनः अनुगमन गरिने बताउँदै उनले तीनवटै घाटको जिम्मा लिएका निर्माण कम्पनीलाई सम्झौताअनुसार मात्रै उत्खनन गर्न बुधबार पत्र काटिएको बताए। नगरपालिकाको प्राविधिक नियमित रूपमा घाटमा नखटिनु, सुरक्षाकर्मी नियमित रूपमा उपस्थित नहुँदा जिम्मा पाएको कम्पनीले मनोमानी गरेको अनुगमन समितिको निष्कर्ष छ। सोहीक्रममा नारीघाट र गोनपा१३ मा रहेको भैंसेटार घाटमा पनि अनुगमन गरिएको थियो। भैंसेटार घाटमा पनि धमाधम नदीजन्य पदार्थ उत्खनन भइरहेको छ। तर, हालसम्म नदीजन्य पदार्थ उत्खननका लागि प्राविधिक तोकिएको चार किल्ला निर्धारण गरिएको छैन भने आयोजना बारेमा सूचना बोर्डसमेत टाँसिएको छैन। सो स्थानबाट उत्खनन गरिएको सामग्रीको घाटगड्डी पनि व्यवस्थित छैन। यो घाटबाट संकलित सामग्री पनि चाइना कम्युनिकेसन एन्ड कन्ट्रक्सन कम्पनीलाई बिक्री हुँदै आएको छ। यो कम्पनीले आँबुखैरेनीपोखरा सडकखण्डको विस्तारसहित कालोपत्रको जिम्मा लिएर काम गरिरहेको छ। जिल्ला अनुगमन समितिका संयोजक जिल्ला समन्वय समितिका प्रमुख मोहनबहादुर थापामगरको नेतृत्वमा भएको अनुगमन टोलीमा गोनपाका कार्यवाहक नगरप्रमुख विष्णुप्रसाद श्रेष्ठ, अनुगमन समितिका सचिव नानीबाबु पोखरेल, गोनपाका प्रमुख प्रशासकीय अधिकृत कमलप्रसाद पुन, सबइन्जिनियर कपिल कोइराला, वडा१४ का प्राविधिकलगायतका स्थानीय जनप्रतिनिधि, सुरक्षाकर्मी, पत्रकारलगायतको उपस्थिति थियो।"
संघस्थानीय सरकार कर्मचारी ठेलाठेल,"काठमाडौं : सात सय ५३ स्थानीय तहमध्ये करिब दुई सय प्रमुख प्रशासकीय अधिकृतविहीन छन्। निमित्तको भरमा ती तह सञ्चालन हुँदा कामकाज प्रभावित हुँदै आएका छन्। यसलाई नै मध्यनजर गर्दै केन्द्र सरकारले गत माघ ३ र १६ मा निर्णय गर्यो, निमित्तको भरमा स्थानीय तह सञ्चालन नगर्ने। यसका लागि बढुवा भएका उपसचिवलाई खटाउने निर्णय पनि त्यहीँ समय भयो। तर, केन्द्र सरकारले खटाएका केही बाहेक अधिकांश कर्मचारी हाजिर हुनै पाएनन्। स्थानीय तहले फिर्ता पठाए। स्थानीयले फिर्ता पठाएका र केही बहाना बनाएर केन्द्रमा नै बस्न रुचाएका कर्मचारी अहिले दैनिक सिंहदरबार पुग्छन्। क्यान्टिनमा चिया खान्छन्। र, घाम ताप्छन्, बस्छन्। उनीहरूको आफ्नै गुनासो छ, हाजिर कता गर्ने ? केन्द्र र स्थानीय सरकारबीच यसअघि पनि निर्णय गर्ने र कार्यान्वयन गर्ने विषयमा विवाद हुँदै आएको थियो। अहिलेको कर्मचारी पठाउने र हाजिर नगर्ने टसलले भने नागरिकलाई प्रत्यक्ष असर गरेको छ। दुई सरकारको स्वार्थमा सेवाग्राही च्यापिएका छन्। घटनाक्रम नियालिरहेका विज्ञ भन्छन्, स्थानीय जनप्रतिनिधिलाई आफ्नो स्वार्थ मिल्ने कर्मचारी चाहिन्छ। छानेर निमित्त राखेका छन्। केन्द्र सरकारले पठाएकाहरूसँग स्वार्थ नमिल्ने देखिएकाले हाजिर नगराएको र फिर्ता पठाएको हुनसक्छ। केही कर्मचारी बहाना बनाएर नगएको पनि देखियो। यसको असर सेवाग्राहीमा प्रत्यक्ष पर्यो।' मन्त्रालय स्रोतका अनुसार पठाएकामध्ये आधाभन्दा बढीलाई स्थानीय तहले फिर्ता पठाइएको छ। केहीलाई पत्र नै दिएर फिर्ता पठाए भने केहीलाई मौखिक रूपमा नआउनु भन्ने निर्देशन दिएको बताइएको छ। प्रमुख प्रशासकीय अधिकृत नभएको तहमा वन, शिक्षा र स्वाथ्य सेवाका कर्मचारीले निमित्त भएर काम गरिरहेका छन्। पछिल्लो समय सरकारले बिना सोर्सफोर्सका आधारमा पठाएकाको त परको कुरा, सत्तारुढ दल निकटका कर्मचारी ती दलकै नेताको जिल्ला वा स्थानीय तहमा जान खोज्दासमेत ती स्थानबाट फर्किएको समेत उदाहरण अहिले भेटिन्छ। यस्तै उदाहरण बनेका छन् सत्तारुढ दल नेकपा एकीकृत समाजवादी निकट कर्मचारी संगठनका पूर्वअध्यक्ष मोहनकुमार घिमिरे। उनलाई समेत पार्टीका अध्यक्ष माधवकुमार नेपालकै गृहजिल्ला रौटहटको गौर नगरपालिकाले फिर्ता पठाएको छ। उनी अहिले सिंहदरबार धाउँछन्। क्यान्टिनमा चिया खान्छन्। र, घाम ताप्छन्। घिमिरेले हालसम्म आफूलगायत ३२ जना प्रमुख प्रशासकीय अधिकृत स्थानीय तहले फिर्ता गरेको बताए। सामान्य प्रशासन मन्त्रालयको कमजोर निर्देशनका कारण आफूहरू बिचल्लीमा परेको बताए। न स्थानीय तहले हाजिर गराएका छन् न, मन्त्रालयमा नै हाजिर भएको छ। सिंहदरबार आउने जाने काम मात्रै भएको छ, उनले भने। प्रशासनविद् काशीराज दाहाल प्रमुख प्रशासकीय अधिकृत संघको कर्मचारी हुने कानुनी व्यवस्था भएकाले स्थानीय तहले हाजिर गर्नपर्ने बताउँछन्। भन्छन्, कर्मचारीले जान्न भन्न पाउँदैनन्। स्थानीय तहले पनि हाजिर गराउनुपर्छ। खटाउने काम संघको हो। काम लगाउने र उत्तरदायी बनाउने जिम्मा पालिका प्रमुखको हो। कानुनमा अर्को व्यवस्था नगरेसम्म स्थानीय तहले हाजिर गराउनै पर्छ र कर्मचारी गएर काम गर्ननै पर्छ। किन गराएनन् हाजिर ? संविधानको धारा २३२ को (८) मा भनिएको छ, नेपाल सरकारले आफैं वा प्रदेश सरकारमार्फत गाउँ कार्यपालिका वा नगर कार्यपालिकालाई यो संविधान र संघीय कानुनबमोजिम आवश्यक सहयोग गर्न र निर्देशन दिन सक्नेछ। त्यस्तो निर्देशनको पालन गर्नु गाउँ कार्यपालिका वा नगर कार्यपालिकाको कर्तव्य हुनेछ। स्थानीय तहमा केन्द्र सरकारले कर्मचारी व्यवस्थापन गरी पठाउनु र हाजिर गर भन्नु यसै संविधानको धाराबमोजिम पर्छ। तर, स्थानीय तहले संविधानमा उल्लेख भएको बुँदालाई नै बेवास्था गरेको यो घटनाले पुष्टि गर्छ। कानुनमा नै प्रमुख प्रशासकीय अधिकृत संघको कर्मचारी हुने व्यवस्था छ। तर, स्थानीय जनप्रतिनिधिको स्वार्थमा स्थानीय तहमा समायोजन भएका वन, स्वास्थ्य, शिक्षाका कर्मचारीले निमित्तका भरमा काम चलाइरहेका छन्। अघिल्लो सरकारका पालामा पनि यो समस्या रहेको थियो। तर, पछिल्लो पटक अमनलाल मोदी मन्त्री भएपछि ५६ जनालाई स्थानीय तहमा खटाए। उनको निर्णय नागरिकका लागि सकारात्मक भए पनि जनप्रतिनिधिका लागि भने त्यो रुचिकर निर्णय भएन। त्यसैले पठाइएका कर्मचारी पनि धमाधम फिर्ता भइरहे। अन्नपूर्णलाई प्राप्त विवरणअनुसार सुर्खेतको पञ्चपुरी नगरपालिकाबाट बाबुकृष्ण ढकाल, मोरङको रतुवामाई नगरपालिकाबाट नारायण न्यौपाने, मोरङकै सुनवर्सीबाट पवन कोइराला, बाराको कोल्बी नगरपालिकाबाट सञ्जयकुमार पोखरेल, बाराको सिम्रौनगढबाट विष्णुभक्त सिग्देल, बाजुराको बूढीगंगा नपाबाट पदमलाल लामिछाने र काभ्रेको पनौतीबाट औलाखबहादुर आलेलाई हाजिर नगराई फिर्ता पठाइएको छ। यस्तै उदयपुरको त्रियुगा नगरपाकिलाबाट सञ्जय लवट, रौतहटको गडीमाई नगरपालिकाबाट राजकुमार अधिकारी, रौतहटको कटहरिया नगरपालिकाबाट ध्रुवप्रसाद नेपाल र बाजुराको बूढीगंगा नगरपालिकाबाट पदमलाल लामिछाने पनि हाजिर गर्न नपाएपछि फिर्ता भएका छन्। स्थानीय तहका प्रमुखहरू भने संघले जबरजस्ती सल्लाह नगरी कार्यरतभन्दा कनिष्ठलाई पठाएकाले फिर्ता गर्नु परेको बताउँछन्। रतुवागढी नगरपालिका मोरङका प्रमुख नागेश्वरप्रसाद सिंह केन्द्रबाट जबरजस्ती कनिष्ठलाई पठाएको कारण हाजिर नगराएको बताउँछन्। भन्छन्, हामी पनि स्थानीय सरकार हौं। जबरजस्ती राख भनेर पेलान गर्न खोजियो। फेरि पठाएको भन्दा यहाँ कार्यरत नै सिनियर छन् त कसरी हाजिर गराउने ? उनले संघ र स्थानीय तहको समन्वय नहुँदा समस्या भएको बताए। रतुवागढीमा खटाइएका प्रमुख प्रशासकीय अधिकृत न्यौपाने हाजिर हुन जाँदा नआउनु भनेर नगर प्रमुख सिंहले फिर्ता गरेका थिए। मेयरले मुखैले नआउनु भन्नुभयो, हाजिर नगराउने भए चिठी लेखेरदिनुहोस् भने, अनि एक दिन बसेर चिठी लिएर फिर्ता भएँ, उनले भने। आफूहरू कर्मचारी भएकाले खटाएको ठाउँमा जान कुनै गह्रो नहुने उनको भनाइ छ। अख्तियारको डर केही प्रमुख प्रशासकीय अधिकृत भने आफैं खटाएको स्थानीय तहमा गएका छैनन्। उनीहरूलाई अख्तियारको डर छ। पछिल्लो समयमा स्थानीय तहमा गएका धेरै प्रशासकीय अधिकृत अख्तियार दुरुपयोग अनुसन्धान आयोगको फन्दामा परेकाले उनीहरू पनि डराएको देखिन्छ। विराटनगर उपमहानगरपालिकाका प्रमुख प्रशासकीय अधिकृत एकदेव अधिकारी, जितपुरसिमरा उपमहानगरपालिकाका प्रमुख प्रशासकीय अधिकृत शिवराज सेढाईं, गोदाबरी नगरपालिका कैलालीका तत्कालीन प्रमुख प्रशासकीय अधिकृत खेमराज विष्ट, मुगुको छायाँनाथ रारा नगरपालिकाका प्रमुख प्रशासकीय अधिकृत पिताम्बर सारुलगायतका प्रमुख प्रशासकीय अधिकृतमाथि अख्तियारले मुद्दा चलाएको छ। प्रमुख प्रशासकीय अधिकृत अख्तियारको फन्दा पर्ने डरका कारणका पनि स्थानीय तहमा गएर जोखिम मोल्न चाहँदैनन्। तर, उनीहरू विभिन्न बहाना बनाएर नजाने गरेको उदाहरण पनि प्रशस्त छन्। ५ सयदेखि १ हजारसम्म योजना हुन्छन्। त्यो सबै हेर्न सक्दैनन्। अख्तियारले टर्चर गरिरहेको हुन्छ, एक उपसचिवले भने। उनका अनुसार अख्तियारको कारण पनि धेरै स्थानीय तह प्रमुख प्रशासकिय अधिकृतविहीन भएका हुन्। अख्तियारको निगरानी बढेको, फर्जी उजुरीमा पनि अख्तियारको छानबिन हुने गरेको तथा उपभोक्ता समिति तथा तल्ला तहका कर्मचारीको गल्तीमा पनि प्रमुख प्रशासकीय अधिकृतलाई कारबाहीको दायरामा ल्याउँदा त्यहाँ जाँदा उनीहरूले असुरक्षित महसुस गर्ने गरेका छन्। जनप्रतिनिधिको दबाब प्रमुख प्रशासकीय अधिकृतका अनुसार स्थानीय तहमा बढी दबाबमा कानुनविपरीतका समेत काम गर्नुपर्ने हुन्छ। सेवाग्रहीको उत्तिकै चाप हुन्छ। जनप्रतिनिधिले जबरजस्ती कतिपय काम गराउने गरेका छन्। जुन कानुन नियमविपरीत हुन्छ। जसले भोलि संघमा बसेर काम गरेका कर्मचारीहरू त्यस्तो झन्झटमा जान नचाहेका हुन्। स्थानीय तहका अध्यक्ष वा प्रमुख पनि संघका कर्मचारीबाट काम गराउन असहज मान्छन्। स्थानीय तहका जनप्रतिनिधिले उपभोक्ता समितिको नाममा आफन्त, नजिकका कार्यकर्ता राखेर मनपरी गरिरहेका हुन्छन्। यो सबै समस्याको जोखिममा प्रमुख प्रशासकीय अधिकृत हुन्छन्। अपायक ठाउँ कति कर्मचारी भने सुविधा भोगी हुन्छन्। उनीहरू सुगम ठाउँ खोजेर बसेको पाइन्छ। जनप्रतिनिधिले बोलाउँदा र मन्त्रालयसँग हारगुहार गर्दा पनि उनीहरू त्यहाँ जान चाहँदैनन्। अपायक ठाउँमा सरुवा भएका कतिपयले अध्यक्ष वा प्रमुखलाई आफूलाई हाजिर नगराउन सल्लाहमा नै भन्ने गरेको पनि पाइएको छ। कोसी प्रदेशकालाई सुदूरपश्चिम र सुदूरपश्चिमलाई कोसी प्रदेश तथा मधेस प्रदेशमा खटाइएको हुन्छ। यो पछिल्लो सरुवा पनि विराटनगरका कर्मचारीलाई अछाम तथा डोटीमा खटाएको छ। डडेलधुराको कर्मचारीलाई खोटाङको हलेसी खटाएको छ। दुर्गममा जाँदा पनि थप सुविधा नहुने हुँदा उनीहरू नगरेको पाइन्छ। दुर्गममा बढुवा र विदेश भ्रमणका अवसर कम हुन्छन्। अवसर नपाउने भए किन दुर्गममा जाने ?, उनीहरू प्रश्न गर्छन्। कतिपयले आफ्नो व्यक्तिगत कारण देखाएर नगएका पनि छन् संघीय ऐनको अभाव संविधान बनेर दुइटा आमनिर्वाचन पनि सकिएको छ। तर, अहिलेसम्म संघीय निजामती सेवा ऐन बनेको छैन। यो ऐन नबन्दा प्रदेश र स्थानीय तहले आफू अनुकूलका ऐन बनाएर काम चलाइरहेका छन्। ६ वटा मन्त्री र ६ वटै सचिव फेरिँदा पनि यो ऐन बन्न सकेको छैन। ससाना विषयमा हुने विवादका कारण पनि ऐन बन्न नसकेको देखिन्छ। पछिल्लो समयमा ट्रेड युनियनको विषय मिल्न सकेको छैन। यो ऐन बनेपछि कर्मचारीको व्यवस्थापन समस्या समाधान हुने देखिन्छ। कसरी सुधार गर्ने ? संघले खटाएका प्रमुख प्रशासकीय अधिकृतलाई काम नलगाउने स्थानीय तहको खाता रोक्ने व्यवस्था भएमा उनीहरू जिम्मेवार हुने विज्ञको तर्क छ। उनीहरूलाई संघले दिने अनुदान रोक्नुपर्छ। उनीहरूले गरेका कामको निगरानी बढाउनुपर्छ। अख्तियारले वास्तविक दोषीलाई मात्रै कारबाहीको दायरामा ल्याउनुपर्छ, फर्जी उजुरीहरू खारेजी गर्नुपर्छ। अख्तियारले पालिकाहरूमा सचेतना कार्यक्रम सञ्चालन गर्ने र पालिकाहरूको क्षमता अभिवृद्धि गर्नुपर्छ। खटाएको ठाउँमा नजाने कर्मचारीलाई कडा कारबाही गर्नुपर्ने विज्ञहरू बताउँछन्। शाखा अधिकृतले कम्तीमा तीन वर्ष र उपसचिव र सहसचिवले २२ वर्ष पालिकाहरूमा अनिवार्य रूपमा काम गर्नै पर्ने कानुनी व्यवस्था गर्नु उपयुक्त हुन्छ। स्थानीय तहमा काम नगरी बढुवा हुन नपाउने व्यवस्था मिलाउनुपर्छ। संघीयले पालिकामा प्रमुख प्रशासकीय अधिकृत खटाउँदा न्यूनतम अवधि तोक्नुपर्छ। कार्यसम्पादन सम्झौता गरेर अवधि नसकिई सरुवा गर्नु हुँदैन। ऐनमा के छ ? स्थानीय शासन सञ्चालन ऐन २०७४ को दफा ८४ को उपदफा ४ मा स्थानीय तहको प्रमुख प्रशासकीय अधिकृतमा नेपाल सरकारले निजामती कर्मचारी खटाउने व्यवस्था छ। यसरी गाउँपालिकामा राजपत्रांकित तृतीय श्रेणीको शाखा अधिकृत नगरपालिकाहरूमा रात्रपत्रांकित द्वितीय श्रेणीको उपसचिव र उपमहानगरपालिका र महानगरपालिकामा सहसचिवको दरबन्दी छ। तर, कर्मचारी समायोजनको क्रममा स्थानीय रोजेका शिक्षा सेवाका कर्मचारीहरूले आफू ज्येष्ठ कर्मचारी भएकाले प्रमुख प्रशासकीय अधिकृत तोकिएका कर्मचारीलाई हाजिर नगराउन दबाब दिँदै आएका छन्। कतिपय स्थानीय तहमा भने कनिष्ठ कर्मचारी निमित्त भएकाले उनीहरूबाटै काम गराउन प्रमुख प्रशासकीय अधिकृत नपठाउन पहल गर्दै आएका पनि छन्। यो विषयमा प्रतिक्रिया लिन खोज्दा सामान्य प्रशासनमन्त्री अमनलाल मोदी, सचिव कृष्णहरी पुष्कर, प्रवक्ता एवं सहसचिव कमलप्रसाद भट्टराई सम्पर्कमा आएनन्।"
प्रतिबन्ध खुलेसँगै आयात आकाशियो,"काठमाडौं : विलासिताका वस्तुको प्रतिबन्ध फुकुवापछि आयात अकासिएको छ। निर्यात भने ओरालो लागेको छ। फागुनमा १ खर्ब ३९ अर्ब २२ करोड रुपैयाँको आयात हुँदा निर्यात भने ११ अर्ब ३६ करोडको मात्रै भएको छ। सरकारले पुस १ गतेदेखि विलासिताका वस्तुको प्रतिबन्ध हटाएसँगै राष्ट्र बैंकले अनिवार्य नगद मार्जिन हटाएको थियो। जसको परिणाम देखिन थालेको हो। भन्सार विभागको तथ्यांकअनुसार फागुनको वस्तु आयात भदौयताकै सबैभन्दा बढी हो। चालू आर्थिक वर्षको हालसम्मको अवधिमा भने दोस्रो उच्च हो। यसअघि भदौमा १ खर्ब ४२ अर्ब ३१ करोड मूल्यको सामान भित्रिएको थियो। विभागका अनुसार माघभन्दा फागुनमा १३ अर्ब बढीको वस्तु विदेशबाट आएको हो। सरकारले गत वैशाखमा विलासिताका वस्तु भित्र्याउन रोक लगाएपछि चालू आवको पहिलो महिनादेखि असर देखिन थालेको थियो। दसैंतिहारमा उपभोग बढ्ने भएकाले भदौमा केही बढी मूल्यको भित्रिएको थियो। त्यसयता आयातमा लागेको अंकुश सरकारले पुस १ देखि लागू हुने गरी खोलेको थियो। राष्ट्र बैंकले आयातमा प्रवाह हुने कर्जामा अनिवार्य नगद मार्जिन माघ ५ गते हटाएको थियो। त्यससँगै फागुनदेखि पूर्ववत् तरिकामा पुगेपछि आयातको परिमाण अकासिएको हो। विभागको तथ्यांकअनुसार असोजमा १ खर्ब २७ अर्ब, कात्तिकमा १ खर्ब ३१ अर्ब, मंसिरमा १ खर्ब ३२ अर्ब, पुसमा १ खर्ब २७ अर्ब र माघमा १ खर्ब २६ अर्बको आयात भएको छ। समीक्षा अवधिमा कुल १० खर्ब ५८ अर्बको वस्तु आएको हो। जुन त अघिल्लो आवको तुलनामा २९ प्रतिशत कम हो। यस अवधिमा सबैभन्दा बढी डिजेल ९९ अर्ब, पेट्रोल ४४ अर्ब, एलपी ग्यास ३९ अर्ब, सुन ३६ अर्ब, कच्चा भटमास तेल २८ अर्ब, स्पन्ज आइरन २७ अर्ब र कच्चा पाम तेल २० अर्ब रुपैयाँको आएको छ। निर्यात भने सात महिनामा बल्ल १ खर्ब नाघेको छ। गत आर्थिक वर्ष भने पाँच महिना अर्थात् मंसिर मसान्तसम्मै १ खर्बको सामान बाहिरिएको थियो। अहिले सात महिनामा मुस्किलले १ खर्ब ४ अर्ब ७९ करोड पुगेको विभागको तथ्यांकले देखाएको छ। साउनमा १४ अर्ब ८० करोड, भदौमा १३ अर्ब ८७ करोड, असोजमा १३ अर्ब १३ करोड, कात्तिकमा १२ अर्ब ९५ करोड, मंसिरमा १२ अर्ब ५३ करोड, पुसमा १३ अर्ब ५० करोड, माघमा १२ अर्ब ६२ करोड मूल्यको सामान निर्यात भएको छ। सबैभन्दा बढी बाहिर पठाइने वस्तु प्रशोधित पाम र भटमास तेल हुन्। यस अवधिमा १३ अर्ब रुपैयाँको प्रशोधित पाम तेल र साढे ८ अर्बको प्रशोधित भटमास तेल निर्यात भएको छ। यस्तै ७ अर्बको कार्पेट र ६ अर्ब रुपैयाँको अलैंची निर्यात भएको विभागको तथ्यांक छ।"
लघुवित्तको ज्यादतीविरुद्ध काठमाडौंमा प्रदर्शन,"काठमाडौं : लघुवित्तिय संस्थाको ज्यादतीविरूद्ध नेकपा बहुमतले काठमाडौंम विरोध प्रदर्शन गरेको छ । लघुवित्तिय संस्थाका कारण सर्वसाधारणहरू पीडित हुनुपरेको र ठगी गरेको भन्दै नेकपा बहुमतको बागमती उपत्यका व्युरोले काठमाडौंको कमलपोखरीस्थित निर्धन उत्थान लघुवित्तको कार्यालय अगाडि प्रदर्शन गरेका हुन् । प्रदर्शनकारीले लघुवित्तिय संस्था खारेज गर, पीडितको ऋण मिनाहा गर,जनताको जीवनशैली सहज गर लगायतका प्लेकार्ड प्रदर्शन गरेका थिए । नेकपा बहुमतका नेता गुणराज लोहनीले नेपालका ७५ प्रतिशत मान्छेहरु वित्तीय संस्थाबाट पीडित रहेको बताउए । उनले लघुवित्तिय संस्थाको ज्यादति नरोकिएसम्म निरन्तर संघर्ष गर्ने चेतावनी दिए। लघुवित्तीय संस्थाका कारण पीडित हुनुपरेको भन्दै पछिल्लो समय विरोध प्रदर्शन हुँदै आएको छ ।"
साढे ६४ किलो गाँजा बरामद,काठमाडौं : सप्तरीको सीमा क्षेत्रबाट साढे ६४ किलो अवैध गाँजा बरामद भएको छ। सशस्त्र प्रहरीको गस्ती टोलीले नेपाल भारत सीमा क्षेत्रबाट टाउकोमा बोकेर ल्याउँदै गरेको उक्त गाँदा बरामद गरेको हो। सशस्त्र प्रहरीको टोलीले बिहीबार ४ बजे ३४ जनाले ल्याउँदै गरेको गाँजा बरामद गरेको जनाएको छ। ती मानिसहरू गाँजा फालेर भारततर्फ नै भागेको बताइएको छ।
अवस्था ठिक नभएका सवारी साधन चलाउने २६ चालक कारबाहीमा,काठमाडौं : ट्राफिक प्रहरीले कीर्तिपुरमा आज गरिएको विशेष चेकिङका क्रममा यान्त्रिक अवस्था ठीक नभएका २६ वटा सवारी साधनका चालकलाई कारबाही गरेको छ । १ सय १५ भन्दा बढी सवारीसाधन चेकजाँच गर्दा ह्याण्डब्रेक ठट्कठ नभएका १९ वटा र लाइट दुरुस्त नभएका ७ वटा गरी २६ वटा सवारी साधन फेला परेपछि चालकलाई कारबाही गरिएको हो । सवारी साधन मर्मतपछि तोकिएको जरिवाना तिरी ट्राफिक प्रहरीले नियन्त्रणमा लिएका कागजपत्र फिर्ता दिइने छ । अवस्था ठिक नभएको सवारी साधन चलाउँदा यात्रुको जीवन जोखिममा पर्न सक्ने र सवारी दुर्घटना पनि बढ्ने भएकाले सम्भावित जोखिम कम गर्नका लागि सवारी साधनको अवस्था चेकजाँच गर्न काठमाडौं उपत्यका ट्राफिक प्रहरी कार्यालयबाट प्रहरी नायव उपरीक्षक सुनिल मल्लको कमाण्डमा ट्राफिक प्रहरीको टोली काठमाडौंको कीर्तिपुर क्षेत्रमा आज खटिएको थियो । नियमितरुपमा आफ्नो सवारी साधनको अवस्था चेक गरी आवश्यक मर्मत सम्भार गरेर मात्रै सवारी साधन सञ्चालन गर्न उपत्यका ट्राफिक प्रहरी कार्यालय रामशाहपथका प्रवक्ता प्रहरी वरिष्ठ उपरीक्षक राजेन्द्र प्रसाद भट्टले अनुरोध गरेका छन्।
"मोटरसाइकल दुर्घटनामा चालकको मृत्यु, दुई जना घाइते",बारा : बाराको निजगढ नगरपालिका१३ मा बुधबार बेलुकी मोटरसाइकल दुर्घटना हुँदा चालकको मृत्यु भएको छ। पछाडि सवार २ जना भने घाइते भएका छन्। मृत्यु हुनेमा निजगढ नगरपालिका१३ वेशीगाउँका १८ वर्षीय दिपक बिक रहेका छन्। दुर्घटनामा गम्भीर घाइते भएका दिपकको उपचारका क्रममा रतनपुरस्थित एम्स अस्पतालमा गएराती साढे १ बजे मृत्यु भएको हो। घाइते भएका मोटरसाइकलमा पछाडि सवार सोही ठाउँका ३० वर्षीय चन्द्र बहादुर बल र १७ वर्षीय निभराज मोक्तानको सोही अस्पतालमै उपचार भइरहेको छ। ना २३ प ६२७७ नम्बरको मोटरसाइकल हिजो बेलुकी सवा ७ बजे अनियन्त्रित भई बिजुलीको पोलमा ठोकिएको अस्थायी प्रहरी पोष्ट रतनपुर बाराले जनाएको छ।
सामाजिक सुरक्षा कोषमा ४ लाख श्रमिक समेटिए,"काठमाडौं : सामाजिक सुरक्षा कोषमा सूचीकृत हुने योगदानकर्ताको संख्या चार लाख नाघेको छ। सामाजिक सुरक्षा योजना शुभारम्भ भएको चार वर्षमा चार लाख ३० श्रमिक कोषमा सूचीकृत भएका छन्। कोषले २०७५ मंसिर ११ गते सामाजिक सुरक्षा योजनाको घोषणा गरेको थियो। कोषमा आबद्ध हुनेमा सबैभन्दा बढी बागमती प्रदेशबाट तीन लाख सात हजार सात सय १८ श्रमिक सूचीकृत भएका छन्। कोशी प्रदेशबाट ३८ हजार नौ सय ५७, मधेस प्रदेशबाट २१ हजार दुई सय ५८, गण्डकी प्रदेशबाट १५ हजार दुई सय ४१, लुम्बिनी प्रदेशबाट १४ हजार ९९, सुदूरपश्चिम प्रदेशबाट एक हजार पाँच सय २९ र कर्णाली प्रदेशबाट एक हजार दुई सय २८ श्रमिक सूचीकृत भएका छन्। कोषले आगामी असार मसान्तसम्म पाँच लाख श्रमिकलाई सूचीकृत गराउने लक्ष्य लिएको छ। कोषमा १७ हजार सात सय ३९ रोजगारदाता आबद्ध भएका छन्। कोषले हालसम्म ३० अर्ब ११ करोड रुपैयाँ योगदान संकलन गरेको छ। कोषले विभिन्न योजनाबापत योगदानकर्तालाई तीन अर्ब ८३ करोड दाबी भुक्तानी गरेको छ। पछिल्लो समय कोषले सामाजिक सुरक्षाको दायरा विस्तार गर्दै लगेको छ। वैदेशिक रोजगारीमा रहेका श्रमिकलाई समेत कोषमा आबद्ध गर्दै योगदानमा आधारित सामाजिक सुरक्षाको दायरा विस्तार गर्ने क्रममा उक्त कार्य शुभारम्भ गर्न लागिएको कोषले जनाएको छ। औपचारिक क्षेत्रका श्रमिकलाई योजनामा आबद्ध गराउँदै आएको कोषले बुधबारदेखि वैदेशिक रोजगारीमा रहेका र विदेशमा स्वरोजगारमा रहेका श्रमिकलाई पनि कोषमा सूचीकृत गराउन थालेको छ। प्रधानमन्त्री पुष्पकमल दाहाल प्रचण्डले बुधबार आयोजित एक कार्यक्रमबीच वैदेशिक क्षेत्रमा रहेका श्रमिकलाई कोषमा सूचीकृत गराउने कार्यको थालनी गरेका थिए।। वैदेशिक रोजगारीमा रहेका श्रमिकलाई सूचीकृत गराउन सुरु भएसँगै विदेशमा रोजगारी र स्वरोजगारमा रहेका लाखौँ श्रमिक योजनामा समावेश हुने अनुमान गरिएको छ। गैरआवासीय नेपाली संघ (एनआरएन)ले लामो समयदेखि वैदेशिक रोजगारीमा रहेको श्रमिकलाई सामाजिक सुरक्षा योजनामा समेट्न सरकारसँग आग्रह गर्दै आएको थियो। कोषले नियमितरुपमा योगदान गर्ने योगदानकर्तालाई औषधि उपचार, स्वास्थ्य तथा मातृत्व सुरक्षा योजना, दुर्घटना तथा अशक्तता सुरक्षा योजना, आश्रित परिवार सुरक्षा योजना र वृद्धावस्था सुरक्षा योजना गरी विभिन्न योजना सञ्चालन गरिरहेको छ।"
सार्वजनिक ठाउँमा फोहोर फाल्लेसँग महानगरले असुल्यो १२ हजार जरिवाना,काठमाडौं : काठमाडौं महानगरपालिकाले सार्वजनिक स्थानमा फोहोर फालेको भन्दै दुई जनालाई कारबाहीस्वरुप रु १२ हजार जरिवाना असुल गरेको छ। कामपाले आज कालिमाटी क्षेत्रमा सीपचन्द्र मण्डल र कामपाको ९ नं वडाका सानोकान्छा भारतीलाई सार्वजनिकस्थलमा फोहर फलेको भन्दै जरिवाना तिराएको कामपा वातावरण विभागका प्रमुख रवीनमान श्रेष्ठले जानकारी दिए। उनका अनुसार जरिवानास्वरुप कामपाले मण्डललाई रु दुई हजार र भारतीलाई रु १० हजार जरिवाना तिराएको हो। कामपाले भारतीलाई घर निर्माण गर्दा उत्पादित फोहरमैला सडकमा फालेको भन्दै जरिवाना गरेको हो। त्यस्तै मण्डलले सार्वजनिक स्थानमा फोहर फालेका कारण उनलाई जरिवाना गराइएको हो। कामपाले पछिल्लो समय सडकपेटी तथा फुटपाथमा निर्माण सामग्री हटाउने काम नियमित गरिरहेको छ। पैदलयात्री हिँड्ने सडकपेटीमा निर्माण सामग्री राखिएको भन्दै कामपाले पछिल्लो समय यस्ता सामग्री सम्बन्धित व्यक्तिलाई हटाउन आग्रह पनि गरिरहेको छ। कामपाको आग्रह अटेरी गरे अनुगमन गरी जरिवाना गर्ने गरेको छ। फोहोरलाई तोकिएको स्थानमा मात्र व्यवस्थापन गर्नका लागि कामपाले हरेक दिन बिहान माइकिङ गर्ने गरेको छ। नागरिकले सडकमा यत्रतत्र फोहर फाल्न थालेपछि कामपाले नफाल्नका लागि आग्रह गरी अटेर गर्नेलाई रु पाँच सयदेखि पाँच हजारसम्म जरिवानासमेत तिराउने गरेको छ। वातावरण विभागका अनुसार हरेक दिन विहान फोहरको व्यवस्थापन गर्नका लागि कामपाको फोहर संकलन गर्ने गाडी आउने गर्दछ। उक्त गाडीमा नै फोहोर राख्नका लागि आग्रह गर्दै आएको छ। महानगरको आग्रहलाई नागरिकले बेवास्ता गरेको भन्दै पछिल्लो समय कामपाले नियमितरूपमा अनुगमन गरी जरिवाना तिराउन थालेको छ। उपत्यकाको १८ स्थानीय तहको फोहर अन्तिम व्यवस्थापनका लागि हरेक दिन दुई सय गाडी फोहर बोकर बञ्चरेडाँडामा जाने गर्छन्। वर्षाको समय सुरु नभएकाले अहिले फोहोरको अन्तिम व्यवस्थापन गर्नका लागि कुनै अवरोध नभएको बताइएको छ। यसअघि फोहोर व्यवस्थापन गर्दै आएको स्थान सिसडोलवासीले भने यसअघिको सम्झौता पालना नभए पुनः फोहर व्यवस्थापनमा अवरोध गर्ने चेतावनी दिएका छन्।
"दस वर्षमा आगलागीका घटना तेब्बर, स्वयंसेवी तयार पारिँदै","काठमाडौं : राष्ट्रिय विपद् जोखिम न्यूनीकरण तथा व्यवस्थापन प्राधिकरणले आगलागी, हुरीबतास, चट्याङलगायतका अब हुने विपद्जन्य जोखिम न्यूनीकरणका लागि आवश्यक तयारी तीव्र पारेको जनाएको छ। प्राधिकरणले आज सिंहदरबारमा पत्रकार भेटघाट कार्यक्रममा आउँदो दुई महिना आगलागी, डढेलो, हावाहुरी, चट्याङजस्ता विपद्को जोखिम बढी हुने भएकाले त्यसको पूर्वतयारीलाई तीव्र पारिएको जानकारी गराएको छ। प्राधिकरणका प्रमुख कार्यकारी अधिकृत अनिल पोखरेलले आगालागी नियन्त्रणका लागि आवश्यक स्वयंसेवीहरू तयार पार्न अभ्यास जारी रहेको जानकारी दिँदै स्थानीय तह र विपद् व्यवस्थापनका क्षेत्रमा लाग्ने सरोकारवालालाई कसरी सक्षम बनाउन सकिन्छ भनेर कार्य अघि बढाइएको पनि जानकारी दिए। छलफलका क्रममा उनले आगलागीको दर बढ्दो रहेकाले त्यसतर्फ विशेषरूपमा सचेत हुन पनि अनुरोध गरे। पछिल्लो एक हप्ता पानी परेका कारण आगलागी कम भएको तर अब पानी पर्न छाडेपछि यस्ता घटनामा बढोत्तरी हुने भन्दै उनले स्थानीय तह अझै चनाखो हुन जरुरी रहेको औँल्याए। कार्यक्रममा आगलागी तथा डढेलोविज्ञ सुन्दर शर्माले आगलागी नियन्त्रणमा सरकारबाट पर्याप्त बजेट निकासा हुन नसकेको, दक्ष जनशक्ति एवं प्रविधि र उपकरणको अभाव रहेको औँल्याए। उनले मानवीय कारणले नेपालमा बढी आगलागी हुने गरेको जानकारी पनि दिए। नेपालमा पर्याप्त दमकल नभएकाले अब स्थानीय तहले पनि खरिद गर्न सक्ने फायरपम्पको अवधारणा ल्याउन जरुरी रहेको औँल्याए। आजै सिंहदरबारमा फायरपम्पको अभ्यास गरेरसमेत देखाइएको थियो। यसले एक किलोमिटर टाढासम्म बिछ्याएर लैजान सकिने भएकाले साँघुरा स्थानमा समेत फायरपम्प उपयुक्त भएको बताए। त्यस्तै हवाई फायर फाइटरको पनि आवश्यकता रहेको बताउँदै उनले त्यसलाई ल्याउन नसके बकेटमात्रै किन्न पाए पनि सेनाको वा निजी हेलिकोप्टरमार्फत् ठूला आगलागी नियन्त्रणमा सहयोग पुग्ने बताए। कार्यक्रममा प्राधिकरणकी सहसचिव अनिता निरौलाले स्वयंसेवक ब्यूरोअन्तर्गत विपद् व्यवस्थापनका लागि चाहिने आवश्यक स्वयंसेवीहरू स्वस्फूर्तरूपमा फारम भरेर सहभागी हुनसक्ने बताए। त्यसका लागि उनीहरूले प्राधिकरणको साइटमार्फत् लगइन लिएर तोकिएको विवरण भर्नुपर्ने उनले बताए। अहिले नमूना अभ्यासका लागि रेडक्रसका एक लाख जनशक्तिलाई त्यसमा जोडिएको पनि उनले जानकारी दिए।"
इलामको तुम्लिङमा दीगो पर्यटन महोत्सव,"तुम्लिङ : पूर्वी इलामको माइजोगमाई गाउँपालिका २ मा अवस्थित पर्यटकीय गन्तव्य तुम्लिङमा तीन दिने दीगो कञ्चनजंघ पर्यटन महोत्सव २०२३ सम्पन्न भएको छ । सीमापार पर्यटन प्रबद्र्धन गर्ने उद्धेस्यले दुई हजार ९ सय ७० मिटर उचाई महोत्सव आयोजना गरिएको हो । नेपालभारतको सीमाक्षेत्रमा अवस्थित तुम्लिङमा पर्यटनको दीगो विकासका लागि सीमापार पर्यटन प्रबद्र्धनको विषयमा पहिलोपटक महोत्सवको आयोजना गरिएको हो । माइजोगमाई गाँउपालिका, नेपाल पर्यटन बोर्ड, नमोबुद्ध समाज र पर्यटन संरक्षणका लागि परिसंघ एक्टको संयुक्त आयोजनामा महोत्सव आयोजना गरिएको हो । महोत्सवको संयोजन नमोबुद्ध समाजी केशरु गुरुङले गरेकी हुन् । महोत्सवमा भारतसँग सीमाना जोडिएका नेपाल तर्फका स्थानीय तहका प्रमुख तथा प्रतिनिधि, नेपाल र भारतका पर्यटन व्यवसायी, पत्रकार र सारोकारवालहरुको सहभागिता रहेको थियो । सीमा क्षेत्रका पर्यटकीय गतव्यहरुको प्रचार प्रसार गर्ने उद्धेस्यले आयोजित महोत्सवको उद्घाटन इलाम नगरपालिकाका मेयर केदार थापाले गरेका थिए । महोत्सवमा इतिहासबिद युद्ध प्रसाद बैद्य, भारतको पश्चिम बंगाल सरकारका इको टुरिजम बिभाग अध्यक्ष राज बसु, नेपाली काँग्रेस पाँचथरका निबर्तमा सभापति नरेन्द्रकुमार केरुङ, सिक्किमकी पर्यटन अभियन्ता डा सरला खालिङ, फालेलुङ गाँउपालिका अध्यक्ष बिरबिक्रम थाम्सुहाङ, केचना कञ्चनजंघा पर्यटन बिकास समितिका कार्यकारी निर्देशक केशब कुमार धौराली लगायतले सीमापार पर्यटन प्रबद्र्धनको बारेरमा धारणा राखेका थिए । कार्यक्रममा बोल्ने अधिकांशले प्रकृतिको संरक्षण गरेर मात्र पर्यटनको दीगो बिकास गर्न सकिने धारणा राखे । जैविक विविधताको संरक्षण गर्दै सीमाक्षेत्रमा भौतिक विकास गर्न आवश्यक छ, कार्यक्रममा बोल्दै इतिहाँसबिद बैद्यले भने हामीले प्रकृतिको संरक्षण गर्दै पर्यटनमैत्री विकासमा जोड दिनुपर्छ । बैद्ययले विकास निर्माणको नाममा प्रकृतिलाई कुरुप बनाएको भन्दै चिन्ता व्यक्त गरे । ट्रेकिङ रुट र सांस्कृतिक परिकारहरूको संरक्षण गरेर ग्रामीण पर्यटनको विकास गर्न सकिने राज बसुले तर्क गरे । यहाँको मौलिकताको संरक्षण गरेर मात्र पर्यटनको विकास गर्न सकिन्छ, राज बसुले भने विगतलाई बिर्सेर पर्यटन प्रबद्र्धन गर्न सकिन्न । यहाँको पर्यटनको बिकास गर्न चौरी गोठालाहरुको योगदानलाई बिर्सन हुन्न । महोत्सवको पहिलो दिन याक र सिंह नृत्य समेत प्रदर्शन गरिएको थियो । महोत्सवको दोस्रो दिन इलामका संघीय सांसद महेश बस्नेत, राज बसुलगायतले धारणा राखेका थिए । नेपाल भारत सीमा क्षेत्रको पर्यटनमा आएका समस्या र तिनको समाधानको उपायबारे छलफल भएको थियो । सीमाक्षेत्रमा दीगो पर्यटन प्रबद्र्धनका लागि दुई देशबीच सौहार्दपूर्ण सम्बन्ध हुनुपर्नेमा सहभागिले जोड जिएका थिए । उक्त अवसरमा फोहोरमैला व्यवस्थापन र प्रकृति संरक्षणको विषयमा समेत छलफल भएको थियो । महोत्सवमा सहभागिहरुले मानेभञ्ज्याङदेखि सन्दकपुर, चारराते, फालोट र चिवभञ्ज्याङहुँदै कञ्चनजंघा बेस क्याम्पसम्मको ट्रयाकिङ मार्गको संरक्षण र बिकास गर्नुपर्नेमा जोड दिएका थिए । तीन दिनसम्म सञ्चालन भएको महोत्सव माईजोगमाई गाँउपालिकाका अध्यक्ष कुस बहादुर थेवेको अध्यक्षतामा सम्पन्न भएको हो । प्रतिकुल मौसमका बावजुद महोत्सवमा नेपाल र भारतका पर्यटन अभियन्ताहरुको उल्लेख्य मात्रामा सहभागिता रहेको थियो ।"
फिदिम नगरका स्वास्थ्य शाखा सहसंयोजक श्रेष्ठ ओछ्यानमा मृत फेला,फिदिम : फिदिम नगरपालिकाको स्वास्थ्य शाख सह संयोजक प्रवेशकुमार श्रेष्ठ मृत फेला परेका छन् । धनकुटाको चौबिसे गाँउपालिका १ छ नम्बर बुधबारे बजारमा घर भएका श्रेष्ठ केही वर्षदेखि फिदिम नगपालिकाको स्वास्थ्य शाखामा कार्यरत थिए । बिहीबार अबेरसम्म कार्यालयमा हाजिर नभएपछि खोजि गर्दा श्रेष्ठलाई उनी सुत्ने कोठाको ओछ्यानमा मृत फेला पारिएको जिल्ला प्रहरी कार्यालय पाँचथरका प्रहरी नायब उपरीक्षक हरी खतिवडाले जानकारी दिए । फिदिम नगरपालिका ४ स्थित गीता गुरुङको घरमा कोठा लिएर श्रेष्ठ बस्दै आएका थिए । प्रहरीका अनुसार उनी सुत्ने कोठाको दैलो भित्रबाट लक गरिएको थियो । फोन गर्दा नउठेपछि कोठामा हेर्न जाँदा सुतिरहेको अवस्थामा श्रेष्ठलाई मृत अवस्थामा भेटिएको थियो । घटनाको विषयमा अनुसन्धान भइरहेको प्रहरीले जनाएको छ ।
विश्व बैंकले गल्फागाडकालागाड सडक कालोपत्रे गर्ने,"सिमकोट : विश्व बैंकले ग्रामीण पहुँच कार्यक्रम (र्याब)ले निर्माण गरेको अदानचुली गाउँपालिका अन्तर्गतको गल्फागाडकालागाड सडक कालोपत्र गर्ने प्रस्ताव गाउँपालिकालाई गरेको छ। गाउँपालिकाका अध्यक्षसहितका जनप्रतिनिधि सम्मीलित अनुगमन टोलीसहित उक्त सडकको स्थलगत अनुगमनमा हुम्ला पुगेका विश्व बैंकका इन्जिनियरले उक्त प्रस्ताव गरेको अदानचुली गाउँपालिकाका अध्यक्ष मोहनविक्रम सिंहले जानकारी दिए। गल्फागाडको साँघुढुंगादेखि कालागाडसम्मको सडक अनुगमनपश्चात् आयोजित सामूहिक बैठकमा विश्व बैंकले उक्त सडकलाई कालोपत्र गर्ने प्रस्ताव गरेको छ, अध्यक्ष सिंहले अन्नपूर्णसँग भने उक्त खण्डको स्थलगत अनुगमनपश्चात् पालिकाका जनप्रतिनिधि, प्राविधिक, स्थानीय नागरिकहरूको बैठकमा गरिएको प्रस्तावलाई हामीले सकारात्मक रूपमा लिएका छौं। विश्व बैंकको आर्थिक सहयोगमा र्याव २ मार्फत अदानचुलीमा १४ किलो मिटर २ सय मिटर सडक निर्माण गरिएको थियो। अदानचुली गाउँपालिकाको लाइफलाइनका रूपमा रहेको उक्त सडकलाई आगामी डेढ वर्षमा कालोपत्र गर्दै पालिकाका अन्य काममा सहजीकरण गर्ने प्रस्ताव आएको अध्यक्ष सिंहले बताए। जिल्ला समन्वय समितिका उपप्रमुख दल फडेरा सञ्जयसहितको पालिका अध्यक्ष सिंहको टोलीमा का इन्जिनियर भुवनेश त्रिपाठी हुम्ला पुगेका छन्। सडक चौडा गर्दै कालोपत्र गर्ने काममा कसैको घरजग्गा गएको विषयमा विवाद सिर्जना भए बैंकले काम सुरु नगर्ने पूर्वचेतावनी त्रिपाठीले दिएका छन्। नालीसहित ८ मिटर चौडाइको तयारीका लागि सडक तल माथिका घर टहरा उठाउन पालिकाले आफैं जिम्मेवार हुनुपर्छ, उनले भने, सुरुको चरणमा सडक निर्माण गरेर पालिका जोड्ने त्यसपछि वडासँगै शिक्षा, स्वास्थ्य, कोल्डस्टोर, खेतीयोग्य र बजारीकरणसम्मको काम गर्ने लक्ष्य को छ। प्राविधिकको डिटेल सर्भे प्रतिवदनअनुसार बैंकले टेन्डर आह्वान गर्ने अदानचुली५ का वडा अध्यक्ष कमलबहादुर छत्यालले जानकारी दिए।"
ऊर्जा व्यवसायी न्यौपानेविरुद्ध मुद्दा दायर,काठमाडौं : जिल्ला अदालत काठमाडौँमा ऊर्जा व्यवसायी गुरुप्रसाद न्यौपानेविरुद्ध रु तीन करोड २३ लाख बिगो र कैद सजाय माग गर्दै मुद्दा दायर गरिएको छ। धितोपत्रको भित्री कारोबार (इन्साइडर ट्रेडिङ)को अभियोगमा न्यौपानेविरुद्ध जिल्ला सरकारी वकिल कार्यालय काठमाडौंले उक्त मुद्दा दायर गरेको हो। नेपाल धितोपत्र बोर्डको जाहेरीपछि प्रहरीले अनुसन्धान गरेको थियो। रिडी पावर कम्पनी लिमिटेडमा अध्यक्ष रहँदा न्यौपानेले सोही कम्पनीको सेयर कारोबार गरेको र त्यसबाट रु तीन करोड २३ लाख अनधिकृत लाभ लिएको देखिएको अभियोगपत्रमा छ। न्यौपाने र नेपाल हाइड्रो डेभलपर्स कम्पनीका अध्यक्ष ज्ञानेन्द्रलाल प्रधानले अवैधरूपमा सेयर कारोबार गरेको ठहर गर्दै नेपाल धितोपत्र बोर्डले २०७९ मङ्सिर २४ गते कारबाही गर्ने निर्णय गरेको थियो। सोहीअनुसार अनुसन्धानपछि न्यौपानेविरुद्ध मुद्दा दायर गरिएको हो।
मुस्ताङका गुरुङको जापानमा एकल चित्रकला प्रदर्शनी,"जोमसोम : जापानमा मुस्ताङका एक युवाले एकल चित्रकला प्रदर्शनी गरेका छन् । उपल्लो मुस्ताङको लोमान्थाङ२ छोसेर निवासी चित्रकार छिरिङ फेन्जो गुरुङले मार्च १८ तारिखमा जापानको तोयोकावा सहरमा चौथो एकल चित्रकला प्रदर्शनी गरेका हुन् । इन्टनेशनल वाटर कलर सोसाइटी अफ नेपालका अध्यक्ष एनबी गुरुङको पहलमा गुरुङ एकल चित्रकला प्रदर्शनी गर्न जापान पुगेका थिए । जापानस्थित उपल्लो मुस्ताङीहरूको सामाजिक संस्था मुक्ति समाज समिति जापानको वार्षिकोत्सव समारोहमा चित्रकार फेन्जोको चौथो एकल चित्रकला प्रदर्शनी गरिएको हो। चित्रकार छिरिङ फेन्जोले जापानको तोयाकावा सहरमा चौथौ एकल चित्रकला प्रदर्शन सम्पन्न गरी बुधबार नेपाल फर्किएका छन् । मुस्ताङको जिवन्त धार्मिक, मौलिक कलासंस्कृतिलाई चित्रकारिताको माध्यमबाट जापानसम्म पुर्याउ इन्टनेशनल वाटर कलर सासाइटी अफ नेपाल नामक संस्थाले चित्रकार फेन्जोलाई जापानमा आमन्त्रण गरेको थियो । चित्रकार गुरुङले त्यहाँ आफूले सृजना गरेका धार्मिक,कलासंस्कृति र मौलिकतालाई चित्रकारिताका माध्यमबाट प्रस्तुत गरे । चित्रकला प्रर्दशनीमा मुक्ति समाजका जापानका अध्यक्ष नाक्टी गुरुङ,सोनाम ढुके र नोचुङ लगायतका एक दर्जन पदाधिकारी उपस्थित थिए । चित्रकला प्रर्दशनको गैर आवासीय नेपाली संघ (जापान)का अध्यक्ष दिपक केशीले उद्घाटन गरेका थिए । उनले मुस्ताङको ऐतिहाँसिक,धार्मिक,मौलिक कलासंस्कृतिलाई चित्रकारिताको माध्यमबाट जापानसम्म उजागर गरिनु सह्रानीय पक्ष भएको बताए । प्रर्दशनीमा चित्रकार फेन्जोले दुरदराजको हिमाली जिल्लाको कलासंस्कृतिलाई जापानमा आएर पस्कन पाउँदा आफू निकै गौरान्वित भएको उल्लेख गरे । उनले यसप्रकारको अवसर अन्य देशहरूमा पाउने विश्वाश व्यक्त गरे । चित्रकला प्रर्दशनी अवलोकन गर्न पाउँदा जापानीज नागरिक पनि उत्साहित र खुसी भएका थिए । चित्रकार गुरुङले यसअघि गृह जिल्ला मुस्ताङसहित नेपालमा ३ वटा एकल चित्रकला प्रदर्शन सम्पन्न गरिसकेका छन् । उनले ३ वर्षअघि गण्डकी प्रदेशस्तरीय एकल चित्रकला प्रदर्शनी पोखरामा गरेका थिए । चित्रकार गुरुङ १६ वर्षको उमेरदेखि नै चित्रकारिता क्षेत्रमा लागेका हुन्। चित्रकारिता र भित्ते लेखनको अभ्यास उनले गाउँमै सुरु गरेका थिए । तिब्बती कलासंस्कृतिको प्रभाव रहेको मुस्ताङमा उनले गुम्बा,छोर्तेन,माने,मठमन्दिर र जैविकलासंस्कृतिलाई चित्रकारिताको माध्यमबाट दृष्यमा उतार्न पोख्त छन् । गुरुङ गुम्बा,मठमन्दिर र देवीदेवताहरुको मूर्ति सजावट र पेन्टिङ भर्न सिपालु छन् । उनी थान्का पेन्टिङमा पनि उत्तिकै दखल छन् । बौद्ध दर्शनलाई सहजताका साथ व्याख्या गर्न सकिने सजिलो माध्यम हो थान्का । तिब्बती शब्दमा थान्काको शाब्दिक अर्थ हो अभिलेखिकरण गरिएको शब्द भन्ने बुझिन्छ । गुम्बाहरूमा यो अभिलेखिकरण गरिएको थान्का झुन्ड्याएर सजाउने गरिन्छ ।"
पढाइ सञ्चालन गर्न महायज्ञ,"अछाम : साँफेबगर नगरपालिका३ मा रहेको प्रभा धम्कोट प्राविधिक तथा व्यवसायिक माविले कृषि बाली विज्ञान (स्नातक तह)को पढाइ सञ्चालनका लागि महायज्ञको आयोजना गरेको छ। महायज्ञको बुधबार सुदूरपश्चिम प्रदेश प्रमुख देवराज जोशीले उद्घाटन गरे। श्रीमदभागवत सप्ताह ज्ञान महायज्ञबाट संकलित रकममार्फत विद्यालयमा पढाइ सञ्चालन गरिने विद्यालयका प्रद्यानाध्यापक जोगराज कुँवरले जानकारी दिए। उनले भने, यो पढाइ महंगो छ, जिल्ला बाहिर बसेर पढ्दा झनै महंगो हुन्छ, त्यसैले आफ्नै घर आँगनमा कृषि बाली विज्ञानको स्नातक तहको पढाइ सुरु भयो भने विद्यार्थी अभिभावकलाई ठुलो राहत हुनेछ। समाजमा सकारात्मक ज्ञानका साथै विद्यालयप्रति अभिभावकको पनि अपनत्व महसुस गराउन पनि महायज्ञ आयोजना गरिएको उनले बताए। महायज्ञ मार्फत जिल्लाको शिक्षाको क्षेत्रमा एउटामा इँटा थप्ने कामको सुरुवात भएको भन्दै यहाँका विद्यार्थीहरूको स्नातक तह कृषि बाली विज्ञान पढ्नका लागि बाहिर जाने बाध्यताको अन्त्य हुने विद्यालय व्यवस्थापन समितिका अध्यक्ष मोहन कुँवरले बताए। यहाँका विद्यार्थीहरूको कृषि बाली विज्ञानमा स्नातक तह पढ्ने तीव्र इच्छाका कारण पनि विद्यालयले पढाइ सञ्चालनको जमर्को गरेको उनले बताए। महायज्ञ समापनपछि विद्यालयको प्रांगण भित्र रहेको त्रिपुरा सुन्दरी माताको मन्दिरमा चैते दशैंमा राँगा बोकाको बली दिन नपाउने, पूजा पाठ मात्र गर्न पाउने निर्णय भएको अध्यक्ष कुँवरले जानकारी दिए। महायज्ञमा युवा कथा वाचक बाल योगेश्वर श्री विजयमुर्तिजीबाट कथा वाचन हुने आयोजकले जनाएको छ। महायज्ञ चैत १४ गतेसम्म सञ्चालन हुने छ। विद्यालयमा हाल कृषि बाली विज्ञानको कक्षा ११ र १२ को पढाइ हुँदै आएको छ।"
कर्णालीमा ९६ प्रतिशत नागरिक दूषित पानी पिउँदै,"सुर्खेत : कर्णाली प्रदेशका ९६ प्रतिशतभन्दा बढी नागरिक प्रदूषण भएको पानी पिउन बाध्य छन्। प्रदेशमा तीन प्रतिशत नागरिकको मात्र शुद्ध खानेपानीमा पहुँच रहेको पाइएको छ। विसं २०७८ को राष्ट्रिय जनगणनाको प्रारम्भिक नतिजाअनुसार कर्णाली प्रदेशको कूल जनसङ्ख्या १६ लाख लाख ९४ हजार आठ सय ८९ रहेको छ। सरकारी तथ्यांकअनुसार अधिकांश नागरिक शुद्ध खानेपानीको पहुँचबाहिर रहेका छन्। कर्णाली प्रदेशको भौतिक पूर्वाधार, ऊर्जा तथा जलस्रोत मन्त्रालयअन्तर्गको जलस्रोत महाशाखाका सिनियर डिजिजनल इन्जिनियर गोपाल शर्माका अनुसार कर्णालीमा ८६ प्रतिशत नागरिक आधारभूत खानेपानीको पहुँचमा पुगेको बताए। शर्माले भने, 'प्रदेशका धेरै नागरिक खुला पोखरी, खोला, खाल्सा र नदीको दूषित पानी पिउन बाध्य छन्। प्रदेशका ७९ वटै स्थानीय तहमा आधारभूतस्तरको खानेपानी सुविधा पुर्याउने लक्ष्य लिएर काम भइरहेको छ।' शर्माका अनुसार कर्णाली प्रदेश सरकारले चालु आर्थिक वर्ष २०७९८० मा खानेपानी तथा सरसफाइमा एक अर्ब ४० करोड रुपैयाँ विनियोजन गरेको छ। कर्णालीका १० वटै जिल्लामा ल्याब स्थापना गरी पानी परीक्षणसमेत भइरहेको छ। अहिले प्रदेश सरकार तथा स्थानीय तहले खानेपानीका नयाँ आयोजना सञ्चालन गरिरहेको र खानेपानीको समस्या रहेको ठाउँमा आधारभूत सुविधा पुर्याउन काम अघि बढाइएको शर्माले बताए।"
आज देशका तीनवटा प्रदेशमा वर्षा हुने,"काठमाडौं : आज देशका तीनवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार कोशी, बागमती र गण्डकी प्रदेशका पहाडी भूभागका थोरै स्थानहरूमा र देशका बाँकी भूभागका एकदुई स्थानमा मेघगर्जनचट्याङ सहित क्षणिकहल्का वर्षाको सम्भावना रहेको छ। आज राति कोशी र गण्डकी प्रदेशको पहाडी भूभागका एकदुई स्थानमा मेघगर्जनचट्याङ सहित क्षणिकहल्का वर्षाको सम्भावना रहेको महाशाखाले जनाएको छ।"
भूपू सैनिक सम्मेलन पश्चिम पृतनामा सुरू,"पोखरा :नेपाली सेना पश्चिम पृतना मातहतका सात जिल्लामा स्थायी बसोबास गर्ने भूतपूर्व सैनिकका लागि लक्षित गरी आयोजना भएको भूतपूर्व सैनिक सम्मेलन सुरू भएको छ । प्रधानसेनापति प्रभुराम शर्माले फूलबारी ब्यारेकमा सम्मेलनको उद्घाटन गरेका हुन्। सम्मेलनमा मनाङ, कास्की, स्याङ्जा, पर्वत, बागलुङ, म्याग्दी र मुस्ताङमा स्थायी बसोबास गर्ने तीन हजार आठ सय ९४ भूपू सैनिकको सहभागीता छ । नेपाली सैनिक कल्याणकारी बोर्डको स्थापना भएसँगै निरन्तररुपमा विभिन्न क्षेत्रमा सेनाले भूपू सैनिक सम्मेलन गर्दै आएको छ । हाल निवृत्तिभरणमा राजीनामा स्वीकृति भएका भूपू सैनिकको सङ्ख्या ८१ हजार छ सय ४३ रहेको सैनिक जनसम्पर्क तथा सूचना निर्देशनालयले जनाएको छ । पारिवारिक निवृत्तिभरण उपभोग गर्नेको सङ्ख्या १५ हजार आठ सय ७२ समेत गरी कूल निवृत्तिभरण उपभोग गर्नेको सङ्ख्या ९७ हजार पाँच सय १५ जना रहेको छ । सम्मेलनमा भूपू सैनिकका प्रतिनिधिद्वारा मार्च, झाँकी प्रदर्शन, राष्ट्रिय गीतमा सामूहिक नृत्य, पिटी र सैनिक ब्याण्ड प्रदर्शन, ज्येष्ठ सैनिक सम्मान, ह्वील चियर तथा बैसाखी वितरण, चारभन्दा बढी सन्ततिलाई सेनामा प्रवेश गराउने आमाबाबुलाई सम्मान, शताब्दी पुरुषमहिला सम्मान र अन्तक्र्रिया तथा छलफल हुनेछ । अवकाश प्राप्त सैनिक एवं पारिवारिक निवृत्तिभरणमा रहेका व्यक्तिप्रति लक्षित सम्मेलनले विभिन्न दर्जा, नियुक्ति, युनिट र स्थानमा तैनाथ रही योगदान पुयाएका पूर्वसैनिकको पुनर्मिलनको ठूलो अवसर प्रदान गरेको छ । सम्मेलनबाट सैनिक नेतृत्वले विभिन्न स्थानमा पुगेर पूर्वसैनिक एवं तिनका परिवारसँग अन्तक्र्रिया गर्ने हुँदा सेनाले आफ्ना हिताधिकारीको कल्याणका लागि गरिरहेका प्रयासको मूल्याङ्कन तथा भावी योजना तर्जुमा गर्न महत्वपूर्ण सुझाव प्राप्त हुनेछ । सेना, सैनिक नेतृत्व र हिताधिकारीबीच आत्मीयता, भरोसा एवं विश्वास वृद्धि हुने यस्तो जमघटबाट सम्पूर्ण हिताधिकारीको सामाजिक प्रतिष्ठा र आत्मसम्मानसमेत वृद्धि हुने सेनाले अपेक्षा गरेको छ । सेनाको नं ३ बाहिनी अड्डा, खैरेनीटार, तनहँुमा शुक्रबार गोरखा, लमजुङ र तनहुँमा स्थायी बसोबास गर्ने भूपू सैनिकको सम्मेलन हुनेछ । उक्त सम्मेलनमा ११ हजार तीन सय १७ सहभागी हुने जानकारी दिइएको छ ।"
महायज्ञको पूजामा दलित समुदाय वञ्चित,"वीरगन्ज : वीरगन्ज महानगरपालिका१७ अलौंमा झण्डै २२ वर्षपछि आयोजना गरिएको शतचण्डी महायज्ञको वेदी (पूजापाठ)को विधिमा सहभागी हुन अन्ततः दलित समुदाय बञ्चित भएका छन्। गैर दलितहरूले छुवाछूतको विभेद राखेर महायज्ञको पूजापाठमा बस्न नदिने अडान कायम राखेपछि दलितहरू पूजापाठमा सहभागी हुनबाट बञ्चित भएका हुन्। अलौंमा बुधबारदेखि शतचण्डी महायज्ञ सुरु भएको छ। पहिलो दिन भव्य जलयात्रा पनि निकालिएको छ। तर, महायज्ञको वेदी (पूजापाठ)मा बस्न आफूहरूलाई पनि दिनुपर्ने माग राखेर अलौंका दलित अगुवाहरूले एक महिनादेखि आवाज उठाउँदै आएका थिए। गैरदलितहरूले महायज्ञका अरु कार्यमा दलितलाई सहभागी गराउन सकिने भए पनि वेदीमा बसेर पूजापाठ गर्न नदिने अडान राख्दै आएका थिए। यो विवाद जिल्ला प्रहरी कार्यालय हुँदै जिल्ला प्रशासन कार्यालयसम्म पनि पुगेको थियो। दलितहरूले आफूहरूसँग गरिएको विभेदविरुद्ध वीरगन्जमा सडक प्रदर्शन पनि गरेका थिए। संघर्ष समिति नै गठन गरेका उनीहरूले पत्रकार सम्मेलन गरेर महायज्ञमा जातीय छुवाछूतको विभेद गरिए आन्दोलन अझै चर्काउने चेतावनी पनि दिएका थिए। तर, गैरदलितहरूको अडान र दबाबका सामु अन्नतः दलितहरू झुक्न बाध्य भएका छन्। महायज्ञ सुरु हुने एक दिनअघि मंगलबार गाउँमै बसेको गैरदलित र दलित समुदायबीचको छलफलमा महायज्ञको वेदी कार्यमा बसेर पूजापाठ गर्न बाहेक अरू सबै कार्यमा दलितहरू सहभागी हुन पाउने सहमति गरिएको हो। विवादका कारण महायज्ञ नै रोकिने परिस्थिति सिर्जना भएपछि आफुहरू त्यो सहमति मान्न बाध्य भएको संघर्ष समितिका अगुवा उमेश राम चमार बताउँछन्। गाँउका अरु सबै जातिहरू एकजुट भएर वेदीमा दलितलाई बस्नै नदिने अडानबाट पछि नहटेपछि दलितहरू लाचार भएर सहमति गर्न बाध्य भएको उमेश गुनासो गर्छन्। उनी भन्छन्, हामी दलित पनि आफ्नै अडानमा रहेको भए गाउँमा महायज्ञ नै रोकिएर काटमार नै हुने अवस्था आउन सक्थ्यो होला। तर, हामीले त्यस्तो होस् भनेर चाहेनौं। त्यसैले आफ्नो अडानबाट पछि हट्यौं। जातीय विभेदविरुद्ध विगत एक महिनादेखि आवाज उठाएको र कानुनी निकायमा पुगेर गुहार्दा पनि आफुहरूको आवाज नसुनिएको गुनासो उनी पोख्छन्। उमेश भन्छन्, आखिर गाँउमै विद्रोह गरेर बस्न पनि सकिँदैन, यसपालिको यज्ञमा पहिलेदेखि चल्दै आएको परम्परा अनुसार वेदीमा दलितहरू नबस्ने तर अब आइन्दा हुने यज्ञमा भने बस्न दिने सहमति भएको छ। त्यसैअनुसार बुधबारदेखि महायज्ञ शान्तिपूर्ण रुपमा सुरु भएको छ। हाम्रो कुनै विरोध छैन, कलशयात्रामा हामी पनि सहभागी भयौं। संघर्ष समितिका अर्का सदस्य कृष्ण कुमार राम चमार पनि जातीय छुवाछुतको विभेदविरुद्ध आफुहरूले एक महिनादेखि गरेको संघर्षबाट कुनै उपलब्धि नभएको बताउँछन्। उनी भन्छन्, हामीले सकेको जति संघर्ष गर्यौं, तर अगुवाहरूले मिलेर जाऊँ, अब अझै विवाद नगरौं भनेर सहमति गर्नुभएछ। अलौंमै बस्दै आएका हरेदेव राम चमार पनि एक महिनादेखि संघर्ष गर्दासमेत अन्ततः छुवाछुतको विभेद कायमै रहको देख्दा आफुहरूलाई नमज्जा लागिरहेको गुनासो पोख्छन्। उनी भन्छन्, पूजापाठमा छुवाछुत गर्न पाइन्न भनेर एक महिनादेखि विद्रोह गर्यौं, तर हाम्रो विद्रोहको आवाज कसैले सुनेनन्, अरू जातिहरूले जे चाहेका थिए आखिरमा त्यहि भएर छाड्यो। गाउँकै दलित अगुवाहरूले सहमति गरेपछि आफुहरू त्यसको बाधक बन्न नचाहेको पनि उनी बताउँछन्। अब विभेद हुन्न : वडाध्यक्ष वडा अध्यक्ष सन्जुबहादुर छत्कुलीले मंगलबार गाउँमै गैरदलित र दलितबीचको छलफलमा महायज्ञमा मिलेर जाने सहमति भएको बताए। समय अभावका कारण यसपालिको महायज्ञको वेदी पहिलेदेखि चल्दै आएको परम्पराअनुसार गैरदलित मात्रै बस्न पाउने र यसपछि हुने महायज्ञको वेदीमा दलितले पनि बस्न पाउने सहमति भएको छत्कुलीले बताए। उनले भने, दलितहरू पनि आफ्नो अडानबाट एक कदम पछि हटे, गैर दलितहरू पनि आफ्नो अडानबाट एक कदमपछि हटे, अनि सहमति भयो। त्यही सहमतिअनुसार बुधबारदेखि महायज्ञ सुरु गरिएको जानकारी उनले दिए। उनीहरू आफैं मिले, म के गरुँ : प्रजिअ पर्साका प्रमुख जिल्ला अधिकारी हिरालाल रेग्मीले मंगलबार गाउँमै छलफल गरेका दुवैपक्षले मिलेर महायज्ञ गर्ने सहमति गरेको जानकारी आफुलाई गराइएको बताए। उनले भने, चैत ५ मा सीडीओ अफिसमै भएको छलफलमा दुवै पक्षले हामी गाउँमै गएर मिल्छौं भनेर जानुभयो, मलाई फोन गरेर दुवै पक्षले हामी मिलिसक्यौं भनेर जानकारी गराउनु भयो। तर, महायज्ञको वेदीमा जातीय छुवाछुतको भेदभाव राखेर दलितलाई बस्न दिइएन त ? भन्ने जिज्ञासामा प्रतिप्रश्न गर्दै प्रजिअ रेग्मीले भने, दुवै पक्षले आपसी हसमति गरिसक्यौं, हामी मिलिसक्यौं भनेपछि मैले के गर्ने त ? पर्साका दलित युवा अगुवा मनोर राम भने हिन्दु भएर हिन्दुले नै आयोजना गरेको महायज्ञको वेदीमा दलितलाई बस्न नदिनु जातीय विभेद भएको र यो कानुनअनुसार दण्डनीय अपराध भएको बताउँछन्। उनी भन्छन्, अलौंका दलितमाथि दण्डनीय अपराध भएको छ। त्यसकारण मेलमिलापको नाममा यो अपराधको ढाकछोप गर्न पाइँदैन। महायज्ञको वेदीमा दलितलाई बस्न नदिनेहरूलाई प्रहरी प्रशासनले पक्राउ गरी कारबाही गर्नुपर्छ। जातीय भेदभाव तथा छुवाछुत (कसुर र सजाय) ऐन, २०६८ ले सार्वजनिक तथा निजी दुवै स्थलमा जातीय भेदभाव वा छुवाछुतजन्य कार्य गरेको अवस्थामा ऐनअन्तर्गत फौजदारी दण्डको भागिदार बन्नुपर्ने व्यवस्था छ। ऐनको दफा ४ को उपदफा २ (ख) मा व्यक्तिगत वा सामूहिक रूपमा सार्वजनिक स्थान वा समारोहमा कुनै प्रकारको भेदभाव गर्न नहुने उल्लेख छ। भेदभाव गरेमा ३ महिनादेखि ३ वर्षसम्म कैद र ५० हजारदेखि २ लाख रुपैयाँसम्म जरिवाना हुने व्यवस्था छ।"
किर्ते गरी १० तिब्बतीलाई नागरिकता,"काठमाडौं : झट्ट हेर्दा कोही क्यान्टिन सञ्चालक छन्। कोही लामो समयदेखि लेखापढी व्यवसायमा त कोही व्यापार व्यवसायमा सक्रिय छन्। तर, उनीहरूको खास काम भने समस्यामा परेका व्यक्तिको नक्कली कागजात बनाइदिनु, सरकारी छाप नक्कली प्रयोग गर्नु र विदेशी नागरिकको समेत नक्कली बुवाआमा खडा गरी नेपाली नागरिकता बनाइदिनु हो। यसरी नक्कली कागजात र नागरिकता बनाएबापत उनीहरूले ३ देखि ५ लाख लिने गरेका छन्। तिनै गिरोहको समूह पक्राउ परेका छन्। काठमाडौं उपत्यका अपराध अनुसन्धान कार्यालयको टोलीले उनीहरूलाई यही चैत ५ गते बबरमहल क्षेत्रबाट पक्राउ गरेको हो। पक्राउ पर्नेमा झापा कचनकवलका कृष्णबहादुर कटवाल, बबरमहलकै न्युल्केश श्रेष्ठ, मोरङ सुन्दर हरैंचाका हीरालाल शिवाकोटी, तनहुँ शुक्लगण्डकीका लोप्साङ थिन्ले र ललितपुर गोदावरीका विजय लामा छन्। अपराध महाशाखाका प्रवक्ता सोमेन्द्रसिंह राठौरका अनुसार उनीहरूको समूहले प्रतिव्यक्ति ३५ लाख रुपैयाँ लिएर तिब्बती नागरिकको नेपाली नागरिकता बनाउने कार्यमा संलग्न थिए। राठौर भन्छन्, अहिलेसम्म यो टोलीले १० जना तिब्बतीयनको नेपाली नागरिकता बनाइसकेका छन्। उनीहरूले नेपालीलाई १० हजार रुपैयाँ दिएर नक्कली बुवाआमा बन्न प्रलोभन दिएर नागरिकता बनाउने गरेको खुलेको छ। पक्राउ परेका कटवाल १० वर्षदेखि नै लेखापढी कानुन व्यवसाय गर्दै आइरहेका व्यक्ति हुन्। उनीसँग लेखापढी व्यवसाय गर्ने लाइसेन्स छैन। उनको कार्यालय दर्ता पनि भएको छैन। उनले विभिन्न व्यक्तिसँगको सहकार्यमा किर्ते कागजात बनाउने गरेको अनुसन्धानबाट खुलेको छ। प्रहरीका अनुसार उनले हीरालाल शिवाकोटीसमेतको सहयोगमा विभिन्न व्यक्तिको नक्कली नागरिकता, शैक्षिक प्रमाणपत्र, सवारी चालक अनुमतिपत्र, जन्मदर्ता, विवाद दर्ता, सम्बन्धविच्छेद जस्ता सरकारी कागजात नक्कली बनाउँदै आएका थिए। उनले जिल्ला प्रशाशन कार्यालय काठमाडौंमा तिब्बती शरणार्थीको नक्कली बुवाका रूपमा विभिन्न व्यक्ति उभ्याउने गरेका थिए। राठौरका अनुसार कटवालले भक्तपुर ठिमीका ७० वर्षीय न्युल्केश श्रेष्ठलाई मिङछुङ शेर्पा नामक नागरिकता बनाउन सहयोग गरेका थिए। उनै श्रेष्ठले शेर्पा नामक नागरिकता प्रयोग गरी तिब्बतीयन शरणार्थीको नागरिकता बनाउन सहयोग गर्थे। एउटा नागरिकता बनाउन बुवाको रूपमा प्रशासनमा गएर सनाखत गर्थे। यसबापत कटवालले उनलाई १० हजार रुपैयाँ दिन्थे। कटवालले जिल्ला प्रशासन कार्यालय काठमाडौंबाट तिब्बती शरणार्थीको नागरिकता बनाउने क्रममा विभिन्न व्यक्तिलाई नक्कली बुवाका रूपमा उपस्थित गराएर सनाखत गराउने गरेको प्रवक्ता राठौरले बताए। श्रेष्ठले तिब्बती शरणार्थी सोनाम छोडेन, टासी शेर्पा, नाम्से शेर्पालगायतको नागरिकता बनाउन नक्क्ली बाबु बनेर सहयोग गरेको अनुसनधानमा खुलेको छ। पक्राउ परेका लोब्साङ ठिन्ले तिब्बतीयन नागरिक हुन्। उनी तिब्बतीयन शरणार्थी क्याम्पमा बस्दै आएका छन्। उनले गत फागुन ३० गते जिल्ला प्रशासन कार्यालय काठमाडौंबाट नेपाली नागरिकता लिएका थिए। लोब्साङ ठिन्ले गुरुङको नामबाट कामनपा १७ स्थायी ठेगाना राखी नाप्रप्रनं २७०१ ७९ १५९०१ नम्वरको नागरिकता लिएका थिए। यस्तै, नागरिकता लिएका अन्य २५३० जनाको सक्कलै नागरिकता उपर पनि प्रहरीले अनुसन्धान अगाडी बढाएको छ। पक्राउ परेका विजय लामा विगत ९ वर्षदेखि जिल्ला प्रशासन कार्यालयको क्यान्टिनमा काम गर्दै आएका छन्। उनले नै जिल्ला प्रशासनभित्रका सबै काम मिलाउँथे। भित्र मिलाउनुपर्ने भन्दै उनले कृष्णबहादुर कटुवालसँग प्रतिव्यक्ति १ लाख ५० हजार रुपैयाँ लिन्थे। उनले नै कर्मचारीसँग सहजीकरण गर्थे। राठौर भन्छन्, पक्राउ परेका कटवालले ५६ वर्षको अवधिमा करिब ५ सय बढी यस्ता नागरिकता बनाएको सूचना आएको छ। यसमा संलग्न सबैको खोजी भइरहेको छ। कटवाल यसअघि पनि किर्ते र ठगी मुद्धामा सजाय पाएका व्यक्ति हुन्। साथै तिब्बतीयन शरणार्थीलगायत अन्य विदेशीको पनि सक्कलै नागरिकता बनाउन सहयोग गर्ने जिल्ला प्रशासन कार्यालयमा कार्यरत पूर्व तथा बहालवाला कर्मचारीमाथि पनि प्रहरीले अनुसन्धान गरिरहेको छ। उनीहरूउपर नागरिकता ऐन तथा लिखतसम्वन्धी कसूरमा आवश्यक अनुसनधान भइरहेको छ।"
जीवित रहेसम्म कैद,"राजविराज : झट्ट बलात्कारको पोल खुल्ने डरले बालिकाको हत्या गर्ने कसूरदारलाई अदालतले बुधबार जीवित रहेसम्म जन्मकैदको सजाय गरेको छ। सप्तरी जिल्ला अदालतका न्यायाधीश हेमन्त रावलको इजलासले सप्तरीको डाक्नेश्वरी नगरपालिका३ हटेलका १९ वर्षीय रोहितकुमार यादवलाई उक्त सजाय गरेको हो। अदालतका इजलास अधिकृत कुमार सुवेदीका अनुसार कसूरदारलाई ६ लाख रुपैयाँ जरिवाना तिराउन र १ लाख क्षतिपूर्ति भराउनसमेत फैसला भएको छ। बालिकाको बलात्कारपछि गाउँमा हल्ला हुने डरले यादवले हत्या गरेको पुष्टि भएको छ। गाउँकै ९ वर्षीया बालिका आफ्नी ५ वर्षीया बहिनीसँग बाख्रा चराउँदै घाँस काट्न गएकी थिइन्। सिमसिम पानी पर्न थालेपछि बहिनीलाई उनले घर पठाइन्। डाक्नेश्वरी३ हटेल पुवरिया टोलस्थित शिवनाथ यादवको फूलबारीमा हावाले आँप झारेको देखेपछि उनी आँप टिप्न लागिन्। पछि लागेका कसूरदारले आँप टिपिदिने लोभ देखाए। त्यही बहानामा सुनसानको मौका पारेर बालिकालाई बलात्कार गरे। अवोध बालिकाले रुँदै घरपरिवारमा घटनाबारे भनिदिने बताइन्। कसूरदारले प्रलोभन, धम्की, डर देखाए पनि एकोहोरो बालिकाले आमालाई भनिदिने बताइरहिन्। त्यसपछि पोल खुल्ने डरले बालिकाले घाँस काट्न ल्याएको हँसियाले नै उनको घाँटी रेटेरर हत्या गरेको प्रहरी अनुसन्धानले देखाएको छ। प्रहरीका अनुसार हत्या गरेको स्थानबाट दुई मिटरमाथि घिसारेर लगेको शव घोप्टो परेको अवस्थामा फेला परेको थियो। बालिकाको दुई खुट्टाको बीचमा हँसिया गाडिएको थियो। घटना अनुसन्धानका लागि संघीय प्रहरी कार्यालय जनकपुरबाट तालिमप्राप्त कुकुर मगाइएको थियो। घटनापछि तत्कालीन एसपी राजेन्द्रप्रसाद धमलाको नेतृत्वमा इलाका प्रहरी कार्यालय कल्याणपुर र कडरबोनाका इन्स्पेक्टरसहितको टोलीले अनुसन्धान गरेपछि आरोपित असार ६ गते पक्राउ परेका थिए। पीडितको हँसियाले घाँटी रेटेर हत्या गरिएको अवस्थामा शव फेला परेपछि पीडितका बुवाले इलाका प्रहरी कार्यालय कल्याणपुर, सप्तरीमा उजुरी दिए। पक्राउ परेका आरोपित अदालतको आदेशमा २०७८ साउन ३ गतेदेखि पुर्पक्षका लागि राजविराज कारागारमा थुनामा छन्। मुलुकी अपराध (संहिता) ऐन २०७४ को दफा ४१ मा जघन्य कसूरदारलाई जीवित रहेसम्म कैद गर्ने व्यवस्था गरिएको छ। क्रुर यातना दिई वा निर्ममतापूर्वक ज्यान मारेको, वायुयान अपहरण गरी वा विष्फोट गरी ज्यान मारेको, अपहरण गरी वा शरीरिक बन्धक लिई ज्यान मारेको, सार्वजनिक रूपमा उपभोग हुने पेय वा खाद्य पदार्थमा विष हाली ज्यान मारेको, कुनै जात, जाति वा सम्प्रदायको अस्तित्व नै लोप गर्ने जाति हत्या गरेको वा गर्ने उद्देश्यले कसूर गरेको वा बलात्कार गरी ज्यान मारेको कसूरमा जीवित रहेसम्म कैद गर्नुपर्ने व्यवस्था छ।"
किन अझै बाँडिएन जुरे पहिरोपीडितलाई राहत ?,"सिन्धुपाल्चोक : सिन्धुपाल्चोकको जुरेमा माथिको पहाडै खसेर बस्ती पुरिँदा १ सय ४५ जनाको ज्यान गएको ९ वर्ष पुग्न लाग्यो। सैयौं विस्थापित परिवार अझै पालमुनि जीवन बिताइरहेका छन्। तर, यतिका समय बितिसक्दा पनि पीडितले राहत पाएका छैनन्। प्रमुख जिल्ला अधिकारी रमेश न्यौपाने भन्छन्, पीडितको नाममा रहेको रकम कसरी पारदर्शी र समावेशी तवरले वितरण गर्न सकिन्छ भनेर सरोकारवालासँग छलफल गरिरहेका छौं। उनको यो भनाइले पीडितले कहिले राहत पाउने हुन् अझै अन्योल नै देखाउँछ। पहिरो पीडितका लागि देशविदेशबाट सर्वसाधारणलगायतका दाताले दिएको २ करोड २४ लाख राहत रकम अहिलेसम्मै सरकारी खातामै अड्किरहेको छ। सिन्धुपाल्चोक जिल्ला विपद् व्यवस्थापन समितिले जुरे पहिरो प्रभावितका लागि जनस्तरबाट संकलित रकम नगर्दै वितरण गर्न गृह मन्त्रालयलाई अनुरोध गरेको समेत प्रजिअ न्यौपानेले बताए। सर्वपक्षीय बैठक बसी यसअघिको मन्त्रिपरिषद्को निर्णय संसोधन गर्न आग्रह गरेका छौं, न्यौपानेले भने, यसो भयो भने पीडितको रकम वितरण गर्न सकिन्छ। गत असार ३१ गते बसेको मन्त्रिपरिषद् बैठकले जुरे पीडित समुदायले छनोट गरेको सामुदायिक विकास र पूर्वाधारको आयोजनामा लगानी गर्ने गरी परियोजना विकास गर्ने निर्णय गर्यो। उक्त परियोजना जिल्ला विपद् व्यवस्थापन समिति सिन्धुपाल्चोकले सम्बन्धित स्थानीय तहको समन्वयमा सञ्चालन गरी कार्यान्वयन गर्ने गराउने गरी कोषमा जम्मा भएको रकम २ करोड २४ लाख ६६ हजार ६ सय ५७ रुपैयाँ ८५ पैसा फुकुवा गर्न स्वीकृति दिने भनी निर्णय गरेको थियो। सो निर्णयपछि जिल्ला प्रशासन कार्यालयबाट आयोजना छनोटका लागि सम्बन्धित पालिकाहरूलाई समन्वय गर्दा उक्त पालिकाहरूबाट नगदै राहत वितरण गर्न न्यायोचित हुने निर्णय गरी पठाएकोले बैठकले यस्तो निर्णय गरेको जिल्ला प्रशासन कार्यालयका सहायक प्रमुख जिल्ला अधिकारी निराजन श्रेष्ठले बताए। बैठकले घटनाका १ सय ४२ जना मृतकका आफन्तलाई प्रतिमृतक २० हजार रुपैयाँका दरले मृतकको परिवार वा कानुनी हकवालालाई दिने निर्णय गरेको थियो। त्यसैगरी बाँकी रकमलाई तत्कालिन राहत वितरण मापदण्डको प्रतिवेदनअनुसार प्रभावितले प्राप्त गरेको अंकको आधारमा वितरण गरिनुपर्ने भनि मन्त्रालयमा अनुरोध गर्ने निर्णय गरिएको श्रेष्ठले बताए। विभिन्न मापदण्डलाई आधार बनाएर अध्ययन गरेको सो प्रतिवेदनअनुसार कुल २ सय ८० परिवारलाई पहिरो प्रभावित मानिएको छ। जसमध्ये सबैभन्दा धेरै प्रभावित बलेफी गाउँपालिकाका छन्। सो पालिकामा मात्र १ सय १६ परिवार प्रभावितको सूचिमा सूचिकृत छन्। बैठकले प्रति अंक ३ हजार ३ सय ६ रूपैंयाँको दरले प्रत्येक परिवारले प्राप्त गरेको प्राप्तांकको आधारमा २ सय ८० पीडित परिवारलाई वितरण गर्न भनिएको छ। शून्य अंक प्राप्त गर्ने ३ पीडित परिवारलाई प्रति परिवार करिब ४ हजार ५३ रुपैयाँ प्रदान गर्न उचित हुने रायसहित गृह मन्त्रालयलाई अनुरोधसमेत गरिएको छ। पहिरो पीडित भने रकम प्राप्त भए पक्की छानोमुनि बस्न पाइन्छ कि भन्ने आशामा छन्। त्यो रकम दिए सानोतिनो एउटा घर बनाउन सकिन्थ्यो कि, पहिरो पीडित चमेली तामाङ भन्छिन्, रकम फुकुवा भयो भन्छन्। अहिलेसम्म अस्थायी टहरोमै कष्टका साथ बसेका छौं। जिल्ला दैवी प्रकोप उद्दार समितिले रकम वितरण गर्न चासो नदेखाएको पीडितहरूको गुनासो छ। जुरे पहिरो पीडित रमेशकुमार श्रेष्ठले पहिरोमा कुनै पनि क्षति नभएकाहरू पीडितमा समावेश भएको देखिएकाले त्यसबारे छानबिन हुनुपर्ने बताए। वास्तविक पीडित नछुटुन् र गैरपीडित लाभग्राहीमा समावेश नहुन् भन्दै पुनः छानबिन र क्षतिको मूल्यांकन हुनुपर्ने उनको भनाइ छ। पहिरोमा आफ्नो श्रीमती, छोरीसहित परिवारका छ जनाको निधन भएको उनले बताए। पहिरोबाट प्रभावितहरूलाई क्षतिपूर्तिका लागि जनस्तरबाट संकलित सहयोग रकमलाई राहत स्वरूप वास्तविक पीडितहरूलाई न्यायिक तवरले वितरण एवम् पुनर्वासका लागि व्यवस्थापन गर्न तत्कालीन जिल्ला दैवीप्रकोप उद्दार समितिले तयार गरेको जुरे सुनकोसी पहिरो पीडित राहत वितरण मापदण्ड २०७१ ले पीडितलाई ६ वर्गमा वर्गीकरण गरेको थियो। तत्कालीन जिल्ला विकास समितिका योजना अनुगमन तथा प्रशासकीय अधिकृत गोकुल बस्नेतको संयोजकत्वमा नापी कार्यालयका प्रमुख शरदचन्द्र मैनाली प्रमुख, गैसस महासंघ प्रतिनिधि सोम सापकोटा, जिविस सदस्य मुरारी तिवारीलगायत सम्मिलित समिति बनाइएको थियो। समितिमा जिविस सिन्धुपाल्चोकका राजेन्द्रप्रसाद प्याकुरेल सदस्य सचिव रहेका थिए। समितिले जिल्ला दैवी प्रकोप उद्दार समितिले तर्जुमा गरेको मापदण्डमा भएका सूचकहरू माथि छलफल तथा विश्लेषण मापदण्डबमोजिम पीडितहरूको सूचना संकलन गरेको थियो। समितिले जिल्ला दैवी प्रकोप उद्दार समितिले तर्जुमा गरेको पीडित पुनवर्गीकरण मापदण्ड अनुसार सिन्धुपाल्चोकको माँखा र राम्चे गाविसका बीच भाग जुरे पहिरोको कारण राम्चे, माँखा, टेकानपुर र धुस्कुनका प्रत्यक्ष पीडित परिवारहरूको मात्र सूचना संकलन गरेको थियो। प्रतिवेदनमा क वर्गमा १३, ख वर्गमा ४१, ग वर्गमा ४३, घ वर्गमा ५८, ङ वर्गमा ६४ र च वर्गमा ६१ गरी कुल २ सय ८० परिवार प्रभावित भएको उल्लेख छ। समितिले मापदण्डअनुसार पुनवर्गीकरण गरिएका पीडितहरूको प्राप्त अंकभारबमोजिम प्राथमिकता क्रम तोकेर मृतक तथा बेपत्ता व्यक्तिहरूको आश्रितहरूलाई प्रतिमृतक र बेपत्ता संख्याको आधारमा निश्चित रकम विनियोजन गरेर मात्र बाँकी रकम वितरण गर्न सुझाव दिएको थियो। २०७१ साउन १७ गते सिन्धुपाल्चोकको तत्कालीन माँखा र राम्चे गाउँविकास समितिको बीच भागमा पर्ने जुरेमा पहिरो खसेको थियो।"
"शिक्षक हत्या प्रकरण, आरोपित मुनालाई जन्मकैद","दैलेख : शिक्षकको हत्या गर्नेलाई दैलेख जिल्ला अदालतले जन्मकैदको फैसला सुनाएको छ। अदालतले गुराँस गाउँपालिका८ मकुटककी २८ वर्षीया मुना राना खड्कालाई जन्मकैद गरेको छ। जिल्ला न्यायाधीश बलराम लम्सालको इजलासबाट मुनालाई जन्मकैद फैसला भएको अदालतका श्रेस्तेदार एवं उपसचिव इन्द्रबहादुर कार्कीले बताए। फैसलामा मुनाले जन्मकैद (२५ वर्ष) कारागार बस्नुपर्ने, पीडित पक्षलाई एक लाख रुपैयाँ क्षतिपूर्ति तिर्नुपर्ने र पीडित राहत कोषमा दुई हजार आठ सय रुपैयाँ जम्मा गर्नुपर्ने सजाय तोकिएको उल्लेख छ। मुनाले आफ्नै छिमेकी मालिका मावि लालीकाँडा मुकुट्कका शिक्षक ४२ वर्षीय नगेन्द्रबहादुर बिसीको २०७८ भदौ २९ गते राति धारिलो हतियार प्रयोग गरि हत्या गरेकी थिइन्। बयानका क्रममा मुनाले आफू माथि यौनजन्य दुर्व्यवहार भएपछि धारिलो हतियार चक्कु प्रहार गरी हत्या गरेको स्वीकार गरेकी थिइन्। हत्या गरिएका शिक्षक बिसीका दुई छोरा अध्ययनको सिलसिलामा बाँकेको कोहलपुरमा थिए। घटनाकै दिन शिक्षक बिसीको श्रीमती कृष्णाकुमारी काम विशेषले दैलेख सदरमुकाममा थिइन्। शिक्षक बिसीले घर नजिकै आफ्नो दिदीको घरमा साँझको खाना खाइसकेपछि मुनाको देवरले चलाएको पसलमा राति ११ बजेसम्म बसेको र घर फर्किंदा आफू सुतेको कोठामा पुगी त्यस्तो दुर्व्यवहार गरेको मुनाको आरोप छ। आफूसँगै सुतेका छोराहरूलाई थाहा नहोस् भनेर शिक्षक बिसीलाई साथमा लिई आफ्नो घरसँग जोडिएको मालिका मावि लालीकाँडा मुकुट्कको हातामा चक्कु प्रहार गरेको भनी मुनाले प्रहरी र अदालतमा एकै प्रकारको बयान दिएकी थिइन्। मुनाका श्रीमान २५ वर्षीय डम्बर खड्कालाई अदालतले सफाई दिएको छन्। सुर्खेतमा रहेका खड्कालाई मुनाले हत्या घटना लगत्तै मोबाइलबाट जानकारी गराएको बेला भागेर आऊ म लुकाउने प्रयास गरौंला भनेर म्यासेज गरेका आधारमा डम्बरलाई समेत हत्या अभियोगमा कारागार थुनामा राखिएको थियो। लुकाउने प्रयास गरौंला भनेर मुनालाई म्यासेज लेखेकै आधारमा हत्या अभियोगमा डेढ वर्षदेखि थुनामा रहेका खड्काले सफाई पाएका हुन्। आरोपितका परिवार विस्थापित शिक्षक बिसीको हत्यामा संलग्न मुनाको परिवार विस्थापित भएका छन्। शिक्षक बिसी हत्या घटनाबारे कानूनी प्रक्रिया चलिरहेको बेला हत्याका आरोपित मुनाका परिवारहरूलाई घटना भएयता पीडित परिवारले उनीहरूको आफ्नो घरमा बस्न नदिएको कारण डेढ वर्षदेखि विस्थापित हुनु परेको इन्सेक प्रतिनिधि अमर सुनारले बताए। बुहारीले शिक्षकको हत्या गरेपछि दैलेखको गुराँस गाउँपालिका८ छोटेपोखराका नवलसिंह खड्का, नवलसिंहकी श्रीमती डिलसरा खड्का, कान्छो छोरा दीर्घबहादुर खड्काको चार जनाको परिवार समेत ६ जना विस्थापित छन्। आफ्नो घरमा बस्न कोशिस गर्नैपर्छ भनेर गत मंसिर २५ गते घर पुगेका मुनाका सासुससुरा नवलसिंह र डिलसरालाई मृतक शिक्षक नगेन्द्रको श्रीमती कृष्णाकुमारी र बुहारीले कालोमोसो दलेर दुर्व्यवहार गरेको स्थानीयको भनाइ छ। नवलसिंहले आफ्नो घरमा बस्न पाउनुपर्ने भन्दै स्थानीय तहका जनप्रतिनिधि, प्रहरी र राष्ट्रिय मानव अधिकार आयोगमा लिखित र मौखिक उजुरी गरेका छन्।"
राप्ती प्रतिष्ठानमा फोहोरबाट मोहर,"दाङ : दाङको घोराहीमा रहेको राप्ती स्वास्थ्य विज्ञान प्रतिष्ठानले स्वास्थ्य जन्य फोहोरमैला व्यवस्थापन गरेर मासिक आम्दानी गर्न थालेको छ। अस्पतालमा उत्पादन भएको फोहोर व्यवस्थापन गरेर मासिक ४० हजार आम्दानी भइरहेको प्रतिष्ठानले जनाएको छ। उचित व्यवस्थापन हुन नसके मानव स्वास्थ्यमा गम्भीर असर पार्ने स्वास्थ्य जन्य फोहोरमैला व्यवस्थापन गरेर प्रतिष्ठानले मासिक ३५ देखि ४० हजार रुपैयाँसम्म आम्दानी गरिहेको प्रतिष्ठानका डेपुटी रजिष्ट्रार झन्कार लामिछानेले जानकारी दिए। प्रतिष्ठानले सोबाट प्राप्त आम्दानीले फोहोरमैला व्यवस्थापनमा खर्च गर्ने गरेको छ। देशका धेरै स्वास्थ्य संस्थाले स्वास्थ्यजन्य फोहोरमैला व्यवस्थापनमा गम्भीर नभइरहेको अवस्थामा पछिल्लो डेढ वर्षदेखि प्रतिष्ठानले छुट्टै एकाइ नै स्थापना गरी अत्याधुनिक प्रशोधन गर्ने उपकरणमार्फत फोहोरलाई अलगअलग गरी निर्मलीकरण गर्ने काम गरिहेको र उक्त फोहोरबाट आम्दानीसमेत भइरहेको लामिछानेले जानकारी दिए। विद्यमान स्वास्थ्य मापदण्डलाई पालना गरेर गुणस्तरीय सेवा दिइरहेको समेत लामिछानेले बताए। सेवा प्रवाहका क्रममा उत्पादन हुने फोहोर संकलन गरी त्यसको उचित व्यवस्थान गर्न प्रतिष्ठानले योजनाबद्ध ढंगले काम गरिरहेको कार्यक्रममा जानकारी गराइएको थियो। प्रतिष्ठानका निमित्त उपकुलपति एवं शिक्षाध्यक्ष डा बसन्त लामिछानेको सभापतित्वमा भएको कार्यक्रममा स्वास्थ्यजन्य फोहोरमैला व्यवस्थापनमा भइरहेको कार्यबारे प्रतिष्ठानका डेपुटी रजिष्ट्रार झन्कार लामिछानेले प्रकाश पारेका थिए। नेपाल सरकार र जीआईजेडको प्राविधिक सहयोगमा भइरहेको स्वास्थ्य जन्य फोहोरमैला व्यवस्थापन कार्यक्रममा भइरहेको प्रगतिका बारेमा वेष्ट सर्भिसका सीईओ सन्तोष पौडेलका साथै सो सर्भिसका दीपेन्द्र उप्रेती फिल्ड कोअर्डिनेटर केशव खड्काले कार्य प्रगतिबारे प्रकाश पारे। कार्यक्रममा एकीकृत स्वास्थ्य फोहोरमैला प्रवद्र्धनको अवस्था, नेपालमा फोहर व्यवस्थापनका विषयमा भइरहेका अभ्यास, स्वास्थ्य सेवा प्रदान गर्ने क्रममा निस्कने फोहर, त्यसको जोखिम र व्यवस्थापनमा गर्नुपर्ने उपायका विषयमा छलफल गरिएको थियो। कार्यक्रममा बोल्ने वक्ताहरूले स्रोतमै फोहोर घटाउनु पर्ने, फोहोर व्यवस्थानका लागि स्थानीय सरकारले गर्नुपर्ने सहयोग र संस्थाहरूले पनि समन्वय गर्नुपर्ने, फोहर व्यवस्थापनका लागि स्वास्थ्य संस्था स्वयंले गम्भीर ढंगले योजनाबनाई लाग्नुपर्ने, मानिसहरूको ब्यवहारमा सुधार ल्याउनुपर्ने लगायत कुरामा जोड दिए। कार्यक्रममा घोराही उपमहानगरपालिका स्वास्थ्य शाखा प्रमुख नारायणप्रसाद घर्ती, ठाकुर खनाल, सरसफाइ शाखाका अरुण अधिकारी, विपत् व्यवस्थापन शाखाका सुनील शर्मालगायतले अब घोराही उपमहानगरपालिकाले राप्ती स्वास्थ्य विज्ञान प्रतिष्ठानले थालेको उहाहरणीय कार्यमा सहयोग गर्ने प्रतिबद्धता व्यक्त गरे। सात दिनसम्म चल्ने छलफल कार्यक्रममा प्रतिष्ठानमा कार्यरत कर्मचारीहरूलाई चरणबद्ध रूपमा तालिम दिने योजना रहेको प्रतिष्ठानले जनाएको छ।"
