शीर्षक,विवरण
जलवायुको हानि कति सहने हामी ?,"गएका डेढ, दुई सय वर्षमा भएको औद्योगीकरणले मानिसको जीवनमा अभूतपूर्व परिवर्तन ल्याएको छ। सुखसुविधामा कायापलट भएको छ। सँगसँगै मानव जीवनको भविष्यमाथि डेमोकल्स सोड पनि झुन्डिएको छ औद्योगीकरणका कारण कार्बनडाइअक्साइड उत्सर्जन अत्यधिक भएको छ। पृथ्वीको तापक्रम ह्वात्तै बढेको छ। सन् १८५० देखि १९०० सम्मको तुलनामा पृथ्वी औसतमा ११ डिग्रीले बढी तातो भइसक्यो। पृथ्वी तातिनु नेपाल पनि तातिनु हो। त्यही दर कायम रहे सन् २०३६२०६५ मा नेपालको तापक्रम १३१८२ डिग्री सेल्सियसले बढ्ने अनुमान गरिएको जलवायुसम्बन्धी सरकारी दस्तावेजहरूमै उल्लेख छ। त्यसको असर के भने बेला कुबेला बाढी आइरहेको छ। हिमाल पग्लिएको छ। कतै पानी नै परेको छैन। अनि कृषि, खाद्यान्न, बसोबास, शिक्षा, स्वास्थ्य र वातावरणमा निकै हानिनोक्सानी पुगेको छ। जस्तो कि खप्तड छान्ना गाउँपालिका२, बझाङमा गएको असोज ३१ देखि कात्तिक ४ गतेसम्म अपत्यारिलो किसिमले भारी वर्षा भयो। जब कि कात्तिक भनेको मनसुन सकिसक्ने बेला हो। बेमौसमको बाढीपहिरोमा ३९ जनाको ज्यान गएको थियो। त्यतिबेला ज जति जना घरविहीन भए आजसम्म तिनीहरूको बासको टुंगो छैन। गाउँपालिका, जिल्ला र प्रदेश सदरमुकामसम्म पुगेर नभएपछि बझाङ्गी अचेल सिंहदरबार धाइरहेका छन्। बझाङमा त्यो बेला ७६ घर बगेको राष्ट्रिय विपद् जोखिम न्यूनीकरण तथा व्यवस्थापन प्राधिकरणको तथ्यांक छ। अझ २०७१ साउन २९ र ३० गते बबई र कर्णाली नदीको तल्लो तटीय क्षेत्रमा एक हजार वर्षमा एक पटक हुने बाढी ल्याउने मुसलधारे पानी परेको थियो। त्यति बेला २ सय २२ मानिसले ज्यान गुमाएका थिए। जलवायु परिवर्तनको आर्थिक, भौतिक र मानवीय क्षतिका विवरण प्राधिकरणले संकलन गर्दैछ। यसका तथ्यांकहरूको संकलन र व्यवस्थापन प्राधिकरणबाटै हुनुपर्छ तर उसलाई तीन तहका सरकारले सघाउनुपर्छ। विपद्का कारण भएको जोखिम र नोक्सानीको क्षतिपूर्ति जुनजुन तवरले गर्न सकिन्छ, प्राधिकरणमार्फत सरकारले गर्नुपर्छ। जब कि पृथ्वी तताउन कुनै भूमिका नखेलेका बझाङ वा कर्णाली या हिमालदेखि तराईसम्मका नेपालीले त्यसको मूल्य चुकाइरहनु परेको छ। यसको मूल्य राष्ट्रले नै सरोकारवाला शक्तिराष्ट्रसँग खोज्नु आवश्यक छ। जलवायुबाट हुने क्षति तथा नोक्सानी बढ्दै गएको राष्ट्रिय जलवायु परिवर्तन नीति २०७६ ले सचेत गराएकै छ। नीतिले परिवर्तन अनुकूलन र न्यूनीकरणलाई जोड दिन्छ। र मुख्य सरोकार भनेको सामाजिक सुरक्षा, विपद्पश्चात् पुनस्र्थापना र पुनर्निर्माण हो। विपद् जोखिम न्यूनीकरण तथा व्यवस्थापन ऐन, २०७४ अनुसार राष्ट्रिय विपद् जोखिम न्यूनीकरण तथा व्यवस्थापन प्राधिकरण गठन भएकै छ। प्राधिकरणमा विपद्सम्बन्धी तथ्यांकसूचना व्यवस्थापन भइरहेको छ। अब नेपालले जलवायु परिवर्तनको हानि नोक्सानीको हिसाब ठूला र शक्तिराष्ट्रहरूसँग माग्नुपर्छ। लिनुपर्छ। संयुक्त राष्ट्रसंघीय जलवायु सम्मेलन (कोप २७) इजिप्टमा आउँदो नोभेम्बरमा हुँदैछ। नेपालले हानि नोक्सानीको हिसाब माग्ने उपयुक्त थलो त्यही हो। जलवायु परिवर्तनलाई सम्बोधन गर्न सन् २०२० सम्ममा धनी राष्ट्रहरूले गरिब राष्ट्रलाई सय अर्ब अमेरिकी डलर सहयोग गर्ने प्रतिबद्धता व्यक्त गरेका थिए। कोभिड १९ को बहानामा त्यो रोकिएको छ, तर अब भने त्यस्तो भुक्तानी लिन नेपालले पनि आवाज उठाउनुपर्छ। नेपाल जलवायुको जोखिमका दर्जनौं राष्ट्रमध्ये एक हो, जसले पृथ्वी तताउन नकारात्मक भूमिका खेलेको छैन। जति पनि धनी राष्ट्रहरू कार्बन उत्सर्जनका मुख्य हिस्सेदार छन्, तिनले त्यो पैसा तिर्नुपर्छ। उनीहरूले प्रतिबद्धता गरेकै पैसा तिरेका छैनन्, जब कि आउँदो २०३० सम्म जलवायुको हानिनोक्सानी बेहोर्न ६ सय अर्ब आवश्यक हुने अध्ययनहरूको निचोड छ। कोप २७ को मञ्चमा जलवायुको हानिनोक्सानी धनी राष्ट्रले बेहोर्ने विषयलाई मुद्दा बनाउन आफू जस्तै जोखिमका राष्ट्रहरूबीच पहल कदमी नेपालले लिनुपर्छ। आफ्नो देशभित्र जहाँजहाँ जलवायु परिवर्तनले हानिनोक्सानी भएको छ, त्यहाँत्यहाँ आफ्नो बुताले भ्याएसम्म नागरिकलाई पुनस्र्थापित गर्नुपर्छ। विपद्मा परेका नागरिकलाई बिचल्ली परिरहन दिनु हुँदैन।"
"मिटरब्याजीविरुद्ध २,२८९ उजुरी, ३३ आरोपित","काठमाडौं : मिटरब्याजी अपराध नियन्त्रणका उपाय सिफारिस गर्न गठित कार्यदलले सोमबार समयसीमामै प्रतिवेदन पेस गरेको छ। कार्यदल संयोजक डा भीष्मकुमार भुसालले सोमबार गृहमन्त्री बालकृष्ण खाँणलाई प्रतिवेदन बुझाएका हुन्। भदौ २७ गतेसम्म २ हजार २ सय ८९ उजुरी दर्ता भएको उल्लेख छ। तीमध्ये ५९ वटा फरफारक भएको जनाइएको छ। सातवटा उजुरीको छानबिन गरी सम्बन्धित अदालतमा मुद्दा दायर गरिएको छ। अन्य ७ वटामा प्रहरीद्वारा अनुसन्धान भइरहेको छ। एकै व्यक्तिविरुद्ध चार वा सोभन्दा बढी उजुरी परेका छन्। आरोपितको संख्या ३३ रहेको र एकै व्यक्तिले २३ जनाविरुद्ध मिटरब्याजीको उजुरी दर्ता गरेको देखिएको छ। मिटरब्याजीविरुद्ध उजुरी दर्ता गर्ने कार्यलाई निरन्तरता दिँदै छानबिन प्रक्रियालाई सम्बन्धित स्थानीय प्रशासनले तीव्रता दिएका छन्। कार्यदलले ३२ बुँदामा आफ्नो सिफारिस प्रस्तुत गरेको छ। ऋणीले मिटरब्याजीसँग ऋण लिनुपर्ने बाध्यकारी कारकहरूको विश्लेषण गरिएको छ। श्रमिक तथा गरिब किसानहरूको बैंक तथा वित्तीय संस्थाबाट प्रवाह हुने कर्जामा पहुँच नपुग्नाका कारणहरू खोतलिएको छ। साहुमहाजनसँग ऋण लिने प्रक्रिया, मिटरब्याजीविरुद्ध उजुरी गर्दा पनि ऋणी पक्ष कमजोर हुने कारणहरू औंल्याइएको छ।"
चिनियाँ पाहुनासामु संसदीय झगडा,"काठमाडौं : चीनको राष्ट्रिय जनकांग्रेसका प्रमुख ली चान्सुको सम्मानमा सभामुख अग्निप्रसाद सापकोटाले सोमबार आयोजना गरेको रात्रिभोजमा राष्ट्रियसभाका अध्यक्ष गणेशप्रसाद तिमिल्सिना सहभागी भएनन्। कारण बताइयो बेलायती महारानीको निधनमा राष्ट्रले शोक मनाइरहेको बेला हर्षोल्लास अशोभनीय हुन्छ भन्ने उनको धारणा। तर, यो भद्र बहिष्कार को कारण यति मात्र हो त ? एउटा यो हो, राष्ट्रियसभा उच्च स्रोतले भन्यो, तर, यो मात्र पनि होइन। चिनियाँ पाहुनाको भ्रमणका क्रममा सभामुखबाट राष्ट्रियसभा अध्यक्षमाथि भएको व्यवहारसमेत यसमा झल्किएको छ। अध्यक्ष तिमिल्सिनाको सचिवालयका एक अधिकारीका अनुसार समकक्षी लीको भ्रमणबारे सभामुखले राष्ट्रियसभा अध्यक्षलाई औपचारिक जानकारीसमेत गराएका थिएनन्। अन्तिम घडी टेलिफोनबाट अवगत गराएका थिए। त्यति मात्र होइन, सभामुखसँग संसद् भवनमा र राष्ट्रियसभा अध्यक्षका लागि होटलमा भेटघाट राखिएको थियो। ती अधिकारीका अनुसार अध्यक्ष तिमिल्सिनाले यसबारे परराष्ट्र मन्त्रालयलाई प्रोटोकल नमिलेको र आफू होटलमा गएर नभेट्ने जानकारी गराए। र, परराष्ट्रले अध्यक्ष तिमिल्सिनासँग पनि संसद् भवनमै मंगलबार बिहान ९:१५ मा लीसँग भेटघाट गर्ने प्रबन्ध मिलाएको हो, उनले भने। दुई सभामुखबीच सोमबार भएको समझदारीपत्रमा संघीय संसद्का तर्फबाट भनिएकामा पनि अध्यक्ष तिमिल्सिनाको आपत्ति छ। समझदारीपत्रबारे अध्यक्षलाई थाहै छैन। संघीय संसद् भनेको प्रतिनिधिसभा र राष्ट्रियसभाको संयुक्त रूप हो, ती अधिकारीले भने, सभामुखले गरेको सम्झौता कसरी संघीय संसद्को हुन्छ ? त्यसअघि अध्यक्ष तिमिल्सिनाले बेलायती बडामहारानीको शोकमा देश भएको बेला रात्रिभोज नराखेर भोलिपल्ट राख्न सरकारमार्फत सुझाव दिएका थिए। तर, सुनुवाइ भएन। नेपालचीनबीच अन्तर संसदीय सहयोगसम्बन्धी समझदारीमा बीआरआई (बेल्ट एन्ड रोड इनिसियटिभ) पनि समेटिएको छ। सभामुख अग्नि सापकोटा र नेपाल भ्रमणमा रहेका चीनको राष्ट्रिय जनकांग्रेसका प्रमुख ली चान्सुले सोमबार गरेको समझदारीमा यो विषय समेटिएको हो। सम्झौताको ५औं बुँदामा बीआरआईमार्फत दुई देशबीच अन्तरआबद्धता अभिवृद्धि गरी पारस्परिक लाभको सहयोगमा सहजीकरण गर्न महत्व दिने उल्लेख छ। योसँगै ६ बुँदे समझदारीमा सोमबार सभामुख सापकोटा र लीबीच हस्ताक्षर भएको संसद् सचिवालयले जनाएको छ। सभामुख सापकोटा र अध्यक्ष लीबीचको सम्झौतापत्रमा हस्ताक्षरपछि आदानप्रदान गर्दै। तस्बिर : रासस रोकिएको अवस्थामा रहेको बीआरआईलाई चीनले नयाँ संस्करणमा अघि बढाउने तयारी गरिरहेको चर्चा चलिरहेको समयमा संसदीय सम्झौतामार्फत यो विषयले पुनः प्राथमिकता पाएको छ। बीआरआईका विषयमा सन् २०१३ देखि नै चर्चा चल्दै आएको भए पनि नेपाल आधिकारिक रूपमा सन् २०१७ को मे १२ मा यसमा सामेत भएको थियो। सम्झौता भएको ५ वर्ष बितिसक्दासमेत परियोजना कार्यान्वयनमा प्रगति नभएपछि चीनले फरक बाटो समातेको विज्ञ बताउँछन्। हालसम्म बीआरआईअन्तर्गतका परियोजना अन्तिम छनोटसमेत भएका छैनन्। सोमबार भएको सम्झौतामा यो विषय प्राथमिकतामा पर्यो। उक्त सम्झौताको बीचमा बीआरआईलाई पनि राखिएको छ। सम्झौतामा भनिएको छ, दुवै पक्षले एकअर्काको विधायिकी, सुपरिवेक्षकीय र शासन सञ्चालनसम्बन्धी अभ्यासका बारेमा जानकारी आदानप्रदान गर्ने र दुई सरकारबीच सहमति भएबमोजिम (बीआरआई) बेल्ट एन्ड रोड इनिसिएटिभमार्फत समेत दुई राष्ट्रहरूबीच अन्तरआबद्धता अभिवृद्धि गरी पारस्परिक लाभको सहयोगमा सहजीकरण गर्न महत्व दिनेछन्। यस्तै दुई पक्षबीच दुई राष्ट्र र जनताबीचको द्विपक्षीय सम्बन्ध थप गहन बनाउन र सहयोगमा योगदान पुर्याउन बहुआयमिक माध्यमबाट सबै तहमा अन्तरसंसदीय आदानप्रदान र सहयोग सुदृढ गर्न प्रयास गर्ने पनि सम्झौता भएको छ। दुई व्यवस्थापिकाबीच उच्चस्तरीय भ्रमण र सम्पर्कको आदानप्रदानमा प्राथमिकता दिने, संसदीय मैत्री समूहहरूलाई उनीहरूको संलग्नता अभिवृद्धि गर्न प्रोत्साहन गर्ने र साझा हितको विषयमा इन्टर पार्लियामेन्टरी युनियनलगायतका अन्तर्राष्ट्रिय तथा क्षेत्रीय संसदीय संगठनहरूको खाकाअन्तर्गत सहयोग सुदृढ गर्ने पनि समझदारी भएको छ। सभामुख अग्निप्रसाद सापकोटाको निमन्त्रणमा चिनियाँ जनकंग्रेस स्थायी समितिकाका अध्यक्ष ली सोमबार दिउँसो नेपाल आएका हुन्। करिब ३ बजे त्रिभुवन अन्तर्राष्ट्रिय विमानस्थलमा ली नेतृत्वको टोली उत्रिएको थियो। चार दिने भ्रमणमा आएका लीको पहिलोदिन सभामुख सापकोटासँग संसद् भवनमा नै भेटवार्ता र सम्झौता भयो। लीले मंगलबार प्रधानमन्त्री शेरबहादुर देउवा, राष्ट्रपति विद्यादेवी भण्डारी, पूर्वप्रधानमन्त्री एवं माओवादी केन्द्रका अध्यक्ष पुष्पकमल दाहाल, पूर्वप्रधानमन्त्री एवं प्रतिपक्षी दल एमालेका अध्यक्ष केपी ओलीलगायत नेताहरूसँग भेट गर्ने कार्यतालिका छ।"
एसियन राजमार्ग सञ्चालनमा ढिलाइ,"झापा : नेपालभारत सीमाको काँकडभिट्टा नाकासम्म एसियन राजमार्ग विस्तार भए पनि भारतीय पक्षको असहयोगका कारण सञ्चालनमा ढिलाइ भएको छ। आफ्नोतर्फ पानीट्यांकी नाकामा भन्सारका संरचना निर्माण नभएको जनाउँदै भारतीय पक्षले अन्तर्राष्ट्रिय राजमार्ग पूर्ण सञ्चालनमा आलटाल गरेको हो। दुई वर्षअघि नेपालभारत सीमाको मेची नदीमा मितेरी पुल निर्माणसँगै अन्तर्राष्ट्रिय मापदण्डको एसियन राजमार्ग विस्तार भएको थियो। भारत आफैंले छोटो समयमा पुलसँगै आकर्षक सडक बनाएको छ। तर, पूर्ण प्रयोगमा भने प्रतिबन्ध छ। एसियन हाइवे भएर फाट्टफुट्ट मालवाहक सवारी आवतजावत गरिरहेका छन्। झापाका प्रमुख जिल्ला अधिकारी छविलाल रिजाल भारतीय पक्षले राजमार्ग सञ्चालनमा ढिलाइ गर्दा आवतजावतमा समस्या भइरहेको बताउँछन्। नयाँ पुल र त्यससँग जोडिएको राजमार्ग पूर्णरूपमा सञ्चालन नहुँदा पुरानै पुलको बाटो भएर आवतजावत गर्नुपर्ने बाध्यता छ, प्रजिअ रिजालले भने। एसियाली राजमार्ग सञ्चालनका विषयमा कोलकातास्थित महावाणिज्य दूतावासमार्फत भारतीय पक्षसँग सम्वाद भए पनि भारतले कुनै प्रतिक्रिया नजनाएको प्रमुख जिल्ला अधिकारी रिजालले बताए। एसियाली विकास बैंकको डेढ अर्ब भारतीय रुपैयाँको ऋण सहयोगमा ६ लेनको सडक निर्माण भएको हो। एसिया उपक्षेत्रीय आर्थिक सहयोग सडक सञ्जाल परियोजनाअन्तर्गत निर्माण भएको ए क्लास को एसियाली राजमार्गसँग नेपालको पहुँच जोडिएको दुई वर्ष बितिसकेको छ। कोरोना संक्रमणका बेला भारतले उक्त राजमार्गको निर्माण कार्य पूरा गरेको थियो। पश्चिम बंगालका भारतीय भन्सार अधिकारीसँग राजमार्ग सञ्चालनका विषयमा छलफल भए पनि कुनै निष्कर्षमा पुग्न नसकिएको मेची भन्सार कार्यालयका प्रमुख केशवराज ओलीले बताए। मासिक बैठकमा राजमार्ग सञ्चालनका विषयमा छलफल भए पनि यो केन्द्रीय सरकारको विषय भएको भारतीय पक्षले बताउँदै आएको छ, भन्सार प्रमुख ओलीले भने। एसियाली राजमार्ग प्रयोग नहुँदा दुई लेनको साँघुरो जीर्ण मेची पुल र सडकका कारण सधैंजसो जाममा बस्नुपर्ने बाध्यता यात्रुहरूलाई छ। ठूला मालवाहक सवारी आवतजावत गर्न झन् धेरै समय लाग्छ। एक घण्टाभन्दा बढी जाममा बस्नुपर्छ, काँकडभिट्टाका स्थानीय रामकुमार श्रेष्ठले भने, दुई वर्षअघि बनेको सडक किन प्रयोगमा आएन आश्चर्य लागेको छ। भारतले सीमावर्ती पश्चिम बंगालमा चार वर्षअघि एसियन स्तरको हाइवे निर्माण गरेको थियो। त्यसलाई विस्तार गर्दै भारतले नेपालतर्फ काँकडभिट्टामा डेढ किलोमिटर एसियन हाइवे एप्रोच रोड समेत निर्माण गरिएको छ। नेपालको पूर्वपश्चिम राजमार्ग र अरनिको राजमार्ग एसियन हाईवे अन्तर्गत पर्छन्। नेपालको पूर्वपश्चिम राजमार्गलाई चार लेनमा विस्तार गर्ने तयारी भइरहेको छ। एसियन हाईवेको रुट थाइल्यान्डको बैंककबाट सुरु भएर म्यान्मार, बंगलादेश, भारत हुँदै नेपालको काँकडभिट्टाबाट पूर्वपश्चिम राजमार्ग भएर भारतको दिल्ली हुँदै पाकिस्तानको कराँची पुग्छ। २०७३ सालमा तत्कालीन प्रधानमन्त्री शेरबहादुर देउवा र भारतीय समकक्षी नरेन्द्र मोदीले मेची नदीमा पुल निर्माणको सम्झौता गरेका थिए। २०७४ फागुनबाट पुल निर्माणको काम सुरु भएको थियो। पुल निर्माणसँगै सडक सञ्जाल विस्तार भएपछि सीमावर्ती सहर काँकडभिट्टाको पुरानो स्वरूप फेरिएको छ। नेपालभारत सीमाको काँकडभिट्टा नाकामा निर्माण भएको एसियन हाईवे वरपर अनाधिकृत रूपमा टहरा निर्माण गरिएको जनाउँदै त्यसप्रति भारतले चासो व्यक्त गरेको छ। एसियन राजमार्ग अतिक्रमण गरी टहरा निर्माण गर्न थालिएपछि भारतीय पक्षले लिखित रूपमै त्यसप्रति असन्तुष्टि व्यक्त गरेको हो। भारतको राष्ट्रिय राजमार्ग एवम् पूर्वाधार विकास निगमले पत्र लेखेरै अतिक्रमित संरचना हटाउन अनुरोध गरेको मेचीनगर १० का वडाध्यक्ष ललित तामाङले बताए। ६ लेनको एसियन हाईवे अतिक्रमण हुने गरी काँकडभिट्टा नाकामा अनाधिकृत रूपमा अस्थायी टहरा निर्माण गरिएका छन्। सरकारी र गैरसरकारी निकायले सडक किनारमा टहरा बनाएका हुन्। पूर्वपश्चिम राजमार्गलाई एसियन मापदण्डको बनाइँदै सरकारले पूर्वी नेपालको काँकडभिट्टादेखि सुनसरीको लौकहीसम्म पूर्वपश्चिम राजमार्गलाई चार लेनमा विस्तार गर्ने तयारी सुरु गरेको छ। एसियाली विकास बंैकको सहयोगमा सरकारले राष्ट्रिय राजमार्गलाई फराकिलो बनाउने कार्य सुरु गर्न लागेको हो। एसियन हाईवेसँग जोडिएको पूर्वी नेपालको काँकडभिट्टादेखि सुनसरीको लौकहीसम्म १२० किलोमिटर सडक चार लेनको बनाउन लागिएको छ। राष्ट्रिय राजमार्गलाई फराकिलो बनाउँदै एसियन हाईवेको मापदण्ड कायम गर्ने सरकारी नीतिका आधारमा आगामी पुसदेखि पूर्वपश्चिम राजमार्ग स्तरोन्नति गर्न लागिएको हो। सातदेखि ११ मिटर चौडाइको बिटुमिन सडकलाई ग्रामीण तथा वन क्षेत्रमा २४ मिटर, अर्धसहरी क्षेत्रमा ३३ मिटर र सहरी क्षेत्रमा सर्भिस लेनसहित ५० मिटर चौडाइको बनाउने तयारी भइरहेको सामाजिक तथा पुनर्वास विशेषज्ञ रविन ढकालले बताए। एसियाली विकास बैंकको २८ अर्व १७ करोड रुपैयाँको लागतमा झापा, मोरङ र सुनसरीसँग जोडिएको पूर्व पश्चिम राजमार्गको १२० किलोमिटर क्षेत्र चार लेनको बनाउन लागिएको हो। ७१ वटा नयाँ पुलसहित राजमार्ग विस्तार हुनेछ। आवश्यकताका आधारमा अण्डरपास र ओभरहेड ब्रिजको व्यवस्थापन हुने परामर्शदाता कम्पनीका इन्जिनियर राजन श्रेष्ठ बताउँछन्। राजमार्ग विस्तार पूर्वपरामर्शदाता कम्पनीले वातावरणीय प्रभाव मूल्यांकनका विषयमा सार्वजनिक रुपमा सरोकारवालासँग छलफल गरिरहेको छ। पूर्व पश्चिम राजमार्गले छुने १२ नगरपालिका, चार गाउँपालिका र एउटा उपमहानगरका सरोकारवालासँग परामर्शदाता कम्पनीले छलफल गरी राय लिइरहेको हो। प्रभावित क्षेत्रका सरोकारवालाले भने राजमार्ग विस्तारका क्रममा खानेपानी र सञ्चारको सुविधा प्रभावित नहुने गरी काम गर्न सुझाव दिएका छन्। बिर्तामोड साना सहरी खानेपानी आयोजनाका प्राविधिक नारायण खनालले पानीको नियमित आपूर्ति हुने गरी राजमार्ग विस्तारको कामलाई अगाडि बढाउनुपर्ने बताए। राजमार्ग विस्तारका क्रममा १२ हजार भन्दाबढी रूख कटान हुनेछन्। कटान गरिएको एउटा रूखबराबर १० वटा विरुवा रोप्ने र स्थानीय विरुवा तथा प्रजाति छनोटका लागि प्रभावित क्षेत्रका सामुदायिक वन र डिभिजन वन कार्यालयसँग समन्वय गर्ने तयारी छ। हात्ती, कछुवालगायतका बन्यजन्तुको आवतजावत प्रभावित नहुने गरी राजमार्ग निर्माणको काम अघि बढाउन लागिएको हो, पुनर्वास विशेषज्ञ ढकालले भने।"
"साहुले जग्गाजमिन पनि हडपे, उल्टै ऋणीलाई मुद्दा लगाए","धनुषा : महोत्तरीको मटिहानी नगरपालिका१ सानो धिरापुरका ५० भन्दा बढी घरपरिवारलाई मिटरब्याजी साहुले वर्षौंदेखि अत्याचार गर्दै आएका छन्। जहाँ अधिकांश दलित समुदायको बसोबास छ। स्थानीयवासी कोहीभन्दा कोहीको पीडा कम छैन। तिनै पीडितमध्ये एक हुन् ५५ वर्षीया तेत्री देवी। ४० किलो चामलकै कारण उनको परिवारको उठीबास भएको छ। उनले २५ वर्षअघि गाउँकै जगदीश साहबाट ४० किलो चामल लिएकी थिइन्। श्रीमान् चन्देश्वर खत्वे बिरामी भई थला परेपछि उनले छाक टार्न तमसुक बनाएर ऋणमा चामल ल्याएकी हुन्। त्यसको दुई वर्षपछि साहले भारतीय रुपैयाँ २० हजार फिर्ता गर्न ताकेता गरे। ४० किलो चामलकै ३२ हजार रुपैयाँ (नेपालीमा रूपान्तरण गर्दा) ? तेत्रीलाई अच्चम लाग्यो। तर, रकम तिर्नुको विकल्प रहेन। उनले साहुकै मागअनुसार पैसा बुझाइन्। ऋण फरफारक भयो भन्नेमा तेत्री ढुक्क भइन्। तर, तीन वर्षअघि साहले तेत्रीको सारा सम्पत्ति डाक लिलाम गरेर आफ्नो नाममा पारेका छन्। तीन कित्ता गरेर सात धुर जग्गा साहुले कब्जा गरेको तेत्री बताउँछिन्। उनी अहिले तीन धुर ऐलानी जग्गामा बस्दै आएकी छन्। तर, नापी आउँदा साहुले त्यो जग्गा पनि छोरी कलशिया देवी साहको नाममा लालपुर्जा बनाएको उनी बताउँछिन्। नापीको हाकिमलाई मिलाएर साहुले यो जग्गा पनि छाडेन। अहिले यहाँबाट पनि भाग्न धम्की दिइरहेको छ। घरमा डोजर चलाइदिन्छु भन्छ। मार्ने, पिट्ने धम्की दिन्छ, विलौना गर्दै तेत्री भन्छिन्, हे भगवान् ! हामीमाथि अन्याय भयो। घर न घाटको भयौं हामी। अब कसरी बाँच्ने ? तीन धुर ऐलानीमा रहेको झुप्रोमा तेत्री १६ जनाको परिवारका साथ गुजारा गरिरहेकी छन्। छानो भत्किएको छ। झरी छल्न छानोमा प्लास्टिक लगाएका छन्। त्यसै टहरोमा धानिरहेछ तेत्रीको परिवार। चन्देश्वर निको भएका बेला अर्काको खेतमा मजदुरी गर्छन्। चारमध्ये तीन छोराको विवाह भइसकेको छ। सात नातिनातिना छन्। छोराहरूले कमाएको पैसा उपचार खर्च र घरव्यवहार मिलाउँदा सकिन्छ। जसोतसो पेट चल्छ, तेत्री भन्छिन्, तर, परिवारबाहेक हामीसँग अब केही रहेन। सुकुम्बासीको नाममा रहेको तीन धुर ऐलानी जग्गामा पनि साहुले अत्याचार गर्यो। यही टोलकी ५८ वर्षीया गरतिया देवीलाई ६ वर्षअघि चौरचन पर्वको सामान जुटाउन हम्मेहम्मे भयो। उनले गाउँकै जयकुमार साहबाट २ हजार ५ सय रुपैयाँ ऋण लिइन्। तिर्न धौधौ थियो। छोराले महिनाको १५ हजार रुपैयाँमा साहुकै गाडी चलाइदिने तय भयो। त्यो काम तीन महिना चल्यो। त्यसबापतको ४५ हजार रुपैयाँ माग्न गरतिया साहुकहाँ पुगिन्। पैसा दिन्नँ। ऋणमै काट्छु भनेर मलाई फर्काइदियो, गरतिया भन्छिन् २५ सयको ४५ हजार तिरेपछि त ऋण मिनाहा भयो है भनेर त्यहाँबाट फर्किएँ। तर, पछि त साहुले ममाथि अनर्थ गर्यो। ७ लाख ऋण लिएको भनेर साहुले मुद्दा हालेको तीन वर्ष भयो। जयकुमारले महोत्तरी जिल्ला अदालतमा लेनदेनको मुद्दा दर्ता गराएका हुन्। फैसला भएको छैन। त्यहाँबाट फैसला नआउँदै साहुले अहिले अर्को मुद्दा हालेको छ, गरतिया भन्छिन्, केही दिनअघि मात्रै उच्च अदालत जनकपुरबाट मुद्दाबारे हामीलाई खबर आयो। गरतियाको ३ धुर घडेरी र २ कट्ठा खेत साहुले रोक्का गराइदिएका छन्। उनका श्रीमान् रामहृदय मण्डल वैदेशिक रोजगारीका सिलसिलामा साउदी अरबमा छन्। घरमा दुई छोरा, एक बुहारी र नातिनातिना छन्। जग्गाजमिन रोक्का छँदै छ। घरबाट भगाउन पनि साहु घरमै आइपुग्छ। गाली बेइज्जती गर्छ। घर भत्काइदिने धम्की दिन्छ, उनी भन्छिन्, साहुले प्रहरी प्रशासन सबै मेरो हो भनेर धाक लगाउँछ। अनि हामी कहाँबाट न्याय पाउने ? महोत्तरीको मटिहानी नगरपालिका१ सानो धिरापुरमा अधिकांश दलित समुदायको बसोबास छ। जहाँ कोहीभन्दा कोहीको पीडा कम छैन। ५० भन्दा बढी घरपरिवार मिटरब्याजीबाट पीडित छन्। मिटरब्याजीको जालोमा परेर कति त पलायन नै भए। धेरै घरबारविहीन भएका छन्। साहुले ऋणको बहानामा जग्गाजमिन हडपेका छन्। उल्टै ऋणीलाई नै मुद्दा हालेका छन्। सानो धिरापुरकै ६२ वर्षीय रामो खत्वेले १० वर्षअघि छोरालाई विदेश पठाउन विनोद साहबाट सयकडा ३ ले ५० हजार ऋण लिए। त्यसको पाँच वर्षमा पटकपटक गरी २ लाख ५० हजार रुपैयाँ तिरे। पाँच वर्षसम्म साहुले दुई लिटरका दरले रामोको भैंसीको दूध खायो। तर, साहुले दूधको एक सुको तिरेन। ऋणमै मिनाहा भयो भनेर पैसा दिएन, रामो भन्छन् साहुले पैसा पनि लियो। उल्टै दूध पनि खायो। तापनि तमसुक च्यातिएन। उनी महोत्तरी जिल्ला अदालतमा तारेखमा धाइरहेका छन्। साहुले पाँच वर्षअघि ७ लाख ८८ हजार रुपैयाँ बिगो दाबी गर्दै मुद्दा हालेका थिए। ऋण दिने बेला साहुले आफूसँग दुई तीनवटा तमसुकमा छाप लगाएको उनी सुनाउँछन्। यो तमसुक बिग्रियो। एउटा बदर भयो। यो ठीक छ। यसमा छाप लगाई दिनुस् भनेर तीनवटा कागजमा छाप लगायो, उनी भन्छन्, कहिल्यै अक्षरसँग भेट नभएको मान्छे। जहाँजहाँ भन्यो त्यहाँत्यहाँ छाप लगाइदिएँ। सब उल्टोपुल्टो भएछ। तमसुकमा आफ्नो छाप नमिलेको भनेर वकिलबाट आफूले जानकारी पाएको रामो बताउँछन्। उनका अनुसार छाप नमिलेर मुद्दा हार्ने भएपछि साहुले उच्च अदालत जनकपुरमा मुद्दा हालेका छन्। जिल्ला अदालतमा जुन तमसुक देखाएर मुद्दा गरेको छ त्यसमा मेरो छाप नै मिलेको छैन। छाप नमिलेपछि साहुले मुद्दा त हार्छ नि, उनी भन्छन् तर साहुसँग सबै मिलेको छ। साहुले प्रहरी प्रशासन सबै किनिसकेको छु भन्छ। यहाँको फैसला आएको छैन। जनकपुर उच्च अदालतबाट मलाईसम्म आइसक्यो। १० धुरमा उनको घर छ। जग्गा ऐलानी छ। लालपुर्जा छैन। गाउँमा नापी आयो। नापजोख पनि भयो। जग्गा नाममा त आयो। तर, लालपुर्जा आएन, उनी भन्छन्, साहुले जग्गा रोक्का गराइदिएको रहेछ। ऋणतिर भन्छ। डोजर बाटोमा आइरहेको छ। अब तेरो घर भत्किन्छ भनेर तर्साउँछन्। बेलाबेला कुट्नेपिट्ने धम्की पनि दिइरहेको छ। महोत्तरीको मटिहानी नगरपालिका१ सानो धिरापुरमा मिटरब्याजबाट पीडित महिला। सानो धिरापुरकै अघनियादेवी सहनी ८० वर्ष पुगिन्। उनले ६ वर्षअघि छोरालाई विदेश पठाउन सिमरदहीका रामप्रवेश साहबाट १ लाख ९० हजार रुपैयाँ ऋण लिएकी थिइन्। त्यसको एक वर्षपछि अघनियाले ५ धुर जग्गा बेचेर २ लाख रुपैयाँ बुझाइन्। एक महिनापछि फेरि अघनियाले वडाध्यक्ष शिवशंकर रायलाई लिएर २ लाख रुपैयाँ तिरी तमसुक फिर्ता गराइदिन साहुकहाँ गए। साहुले मानेनन्। उनको हिसाब थियो ६ लाख। अघनियाले त्यति ठूलो रकम तिर्न सकेनन्। केही दिन नबित्दै साहुले महोत्तरी जिल्ला अदालतमा आफूविरुद्ध १२ लाख रुपैयाँको मुद्दा दिएको उनी बताउँछिन्। उनी सिमरदहीस्थित छोरीको घरमा बसिरहेकी छन्। त्यहींबाट अदालत धाउने गरेको उनी सुनाउँछिन्। छोराबुहारीले झगडा गर्न थालेपछि छोरीकोमा गएर बसेको छु। ऋणकै कारण छोराहरू घरबारविहीन भए, अघनिया भन्छिन्, वृद्धाभत्ताको पैसा पनि अहिले सबै मुद्दामा खर्च भइरहेको छ। हामीले कहिले मुक्ती पाउने हो ? केही अत्तोपत्तो छैन। यही टोलकी ३५ वर्षीया ममतादेवी सहनी टोलाइरहन्छिन्। घरीघरी मुर्छा पर्छिन्। कसैसँग दुःखव्यथाको कुरा गर्दागर्दै भक्कानिन्छिन्। आफूले ऋणै नलिए पनि गाउँका विनोद साहले आफूविरुद्ध महोत्तरी जिल्ला अदालतमा लेनदेनको मुद्दा दिएको उनी बताउँछिन्। उनका श्रीमान् श्यामसुन्दरको तीन वर्षअघि मृत्यु भएको थियो। उनी ३ छोरा र १ छोरीलाई लिएर सासूसँग बसिरहेकी छन्। श्रीमान्को मृत्युपछि साहुहरूले अत्याचार गरिरहेको उनको दुखेसो छ। श्रीमान्ले ऋण लिएको भन्दै साहुले १० लाखको बिगो दाबी गर्दै अदालतमा मुद्दा दिएको उनी बताउँछिन्। पैसै लिएको छैन। मुद्दा दर्ता भएपछि अनि ऋणको विषयमा थाहा भयो। अहिले तेरो सबै घरघडेरी मेरो भयो। घर छोड भनेर साहूले धम्काइरहेका छन्, गहभरी आँसु पार्दै ममताले दुखेसो पोखिन्। गाउँका किशोरी साहले पनि उनीविरुद्ध मुद्दा हालेका छन्। ममतासँग श्रीमान् श्यामसुन्दरलाई विदेश पठाउन किशोरीले १ लाख १५ हजार रुपैयाँ मागेका थिए। ममताले घडेरी बेचेर तत्कालै १ लाख रुपैयाँ दिइन्। १५ हजार बाँकी रह्यो। तर, किशोरीले १ लाख १५ हजारकै तमसुक बनाएर सहीछाप गराए। ममताले त्यो कुरा थाहा पाइनन्। श्यामशुन्दर विदेशमा ठगिएर तीनचार महिनामै फर्किए। किशोरीले श्यामशुन्दरलाई फेरि विदेश उडाएनन्। पछि बिरामी परेर श्यामसुन्दरको मृत्यु भयो। किशोरीले आफूविरुद्ध ६ लाखको मुद्दा दर्ता गराएको ममता सुनाउँछिन्। किशोरी साहुले पनि जग्गा मेरो भयो भन्छन्। विनोद साहुले मेरो भयो भन्छ। भको हामीसँग एउटा घडेरी छ। त्यसको पनि लालपुर्जा छैन। साहुहरूले मेरो हो मेरो भन्छन्। हामीकहाँ जाने सरकार ? , ममता भन्छिन्, यहाँ सबै निकाय बिकाउ रहेछन्। कानुन र प्रहरी प्रशासन सबै साहूमहाजनको मुठ्ठीमा छ।यहाँका दलित समुदाय पुस्तौंदेखि ऐलानी जग्गामा बसोबास गरिरहेका छन्। तर, जग्गा नापजोख गरेर भूमीहिनलाई दिने भनिएको लालपुर्जामा साहूमहाजनले कब्जा जमाएका छन्। कतिपय जग्गा सुकुम्बासीको नाममा दर्ता भए पनि साहुहरूले लालपुर्जा रोक्का गरिदिएका छन्। गृह मन्त्रालयले मिटरब्याज नियन्त्रणका लागि गत साउन २७ गते कार्यदल गठन गरेपछि पीडितहरूमा मुक्ति पाउने आश पलाएको छ। महोत्तरीमा २ सय ३० उजुरी परेको सहायक प्रमुख जिल्ला अधिकारी उपेन्द्र न्योपानेको भनाइ छ। कार्यदलले एक चरणको स्थलगत प्रतिवेदन लगिसकेको छ। जिल्लामा अहिले पनि उजुरी दर्ता हुने क्रममा छ, न्यौपाने भन्छन्, अधिकांशको मुद्दा अदालतमा विचाराधीन रहेको देखिएको छ। नापीको हाकिमलाई मिलाएर साहुले यो जग्गा पनि छोडेन। अहिले यहाँबाट पनि भाग्न धम्की दिइरहेको छ। हे भगवान् ! हामीमाथि अन्याय भयो। अब कसरी बाँच्ने ? तेत्रीदेवी खत्वे, पीडित जग्गाजमिन रोक्का छँदै छ। घरबाट भगाउन पनि साहु घरमै आइपुग्छ। गाली बेइज्जती गर्छन्। घर भत्काइदिने धम्की दिन्छ। साहुले प्रहरीप्रशासन सबै मेरो हो भनेर धाक लगाउँछन्। अनि हामीले कहाँबाट न्याय पाउने ? गरतियादेवी मण्डल, पीडित यो तमसुक बिग्रियो। एउटा बदर भयो। यो ठीक छ। यसमा छाप लगाइदिनुस् भनेर तीनवटा कागजमा छाप लगायो। कहिल्यै अक्षरसँग भेट नभएको मान्छे। जहाँजहाँ भन्यो त्यहाँत्यहाँ छाप लगाइदिएँ। सब उल्टोपुल्टो भएछ।रामो खत्वे, पीडित"
दलले खोसे मधेसी दलितको समानुपातिक प्रतिनिधित्व,"काठमाडौं : तत्कालीन राजपाले २०७४ सालमा मधेस प्रदेशका लागि ४३ जनाको समानुपातिक सूचीमा समूह विभाजन नगरी निर्वाचन आयोगमा सूची बुझाएका थिए। सूची बुझाउँदा ७ जना दलित समुदायका पर्नुपथ्यो। तर, एक जान दलितसहित ४३ जनाको नाम मधेसी कलष्टरमा राखेर बुझाइयो। त्यसमा एउटा नाम थियो, राम प्रवेश बैठाको। उनी मनोनीत पनि भए। चारैतिरबाट बधाई पाए। तर, अन्तिम समयमा आयोगले उनको नाम अस्वीकार गर्यो। करण थियो, दलिततर्फ समूह विभाजन नगरेर दलले सूची बुझाउनु। मधेस प्रदेशमा यतिखेर समानुपातिकतर्फ उक्त दलले दलितलाई १७२९ प्रतिशत कोटा छुट्ट्याउनु पर्ने आयोगको निर्देशन थियो। त्यसमा पनि दलले सूची पेस गर्दा दलितमा पनि मधेसी दलितको कोटा नछुट्ट्याएका कारण बैठा प्रदेशसभा सदस्य बन्न सकेनन्। उनको नाम सूचीको अन्तिमतिर थियो। त्यसपछि आफ्नै दलबिरुद्ध दुई सिट मधेसी दलितको कोटामा गैरदलितलाई पठाएको भन्दै अदालतमा मुद्दा हाले। उनलाई दलित विकास समितिको उपाध्यक्षमा नियुक्ति दिलाएर मुद्दा फिर्ता लिन पनि लगाइयो। अनि दलको बदमासीका कारण मधेसी दलितको दुई सिटमा गैरदलित पुगे। यस्ता घटना फेरि नदोहोरियोस् भन्दै मधेसी दलित समुदायका साझा संस्थाको रूपमा रहेको दलित सरोकार मञ्च नेपालले निर्वाचन आयोगका प्रमुख आयुक्त दिनेशकुमार थपलियालाई भेटेर सचेत गराएका छन्। आयोगको आदेश दलले टेर्दैनन२०६८ सालको जनगणनाअनुसार दलितको जनसंख्या १३८ प्रतिशत छ। यसमध्ये मधेसी दलितको जनसंख्या ५ प्रतिशत छ। सबै तहमा मधेसी दलितको जनसंख्याको आधारमा प्रतिनिधित्व गराउन ५ पुस, २०७४ मा दलित सरोकार ञ्चले निर्वाचन आयोगमा ध्यानाकर्षण गराइएको थियो। आयोगले एमाले, कांग्रेस, माओवादी, तत्कालीन राजपा र संघीय समाजवादी फोरमलाई पुस ७ मा मधेसी दलितलाई जनसंख्याको आधारमा प्रतिनिधित्व गराउन आदेश दिएको थियो। तर, दलहरूले आटेनन्। त्यसपछि अधिवक्ता रक्षाराम हरिजनले दलहरू बिरुद्धमा सर्वोच्च अदालतमा रिट हाले। समानुपातिक प्रतिनिधित्वको प्रक्रिया अघि बढिसकेकोले रिट खारिज गरेको थियो। २०७४ को राष्ट्रियसभातर्फ जम्मा प्रतिनिधित्व ५९ छ। जसमध्ये ७ जना दलित छन्। पहाडी दलित ५ जना र मधेसी दलित २ जना छन्। राष्ट्रियसभामा करिब मधेसी दलितको प्रतिनिधित्व समानुपातिक नै रहेको दलित अधिकारकर्मी भोला पासवान बताउँछन्। तर, ऐनका अनुसार प्रतिनिधिसभाको समानुपातिकतर्फ जम्मा ११० वटा सिट छन्। त्यसमध्ये जम्मा दलित संख्या १६ जना छन्। यसमध्ये पहाडी दलित १५ जना र मधेसी दलित १ मात्रै छन्। यसमा मधेसी दलितको प्रतिनिधित्व न्यून छ। त्यसैगरी प्रदेशसभाको समानुपातिकतर्फ जम्मा २ सय २० जनाको कोटा छ। जसमध्ये दलित ३३ जना छन्। पहाडी दलित २६ र मधेसी दलित ७ जना छन्। प्रदेशसभातर्फ पनि मधेसी दलितको प्रतिनिधित्व सम्मानजनक छैन। संविधानको धारा ४० मा दलित हकको व्यवस्था सम्बन्धमा व्याख्या गर्दा धारा ४० (१) मा राज्यका सबै निकायमा दलितलाई समानुपातिकसमावेशी सिद्धान्तका आधारमा सहभागी हुने हक हुनेछ भनिएको छ। साथै धारा ४० (७) मा दलितका लागि उपलब्ध हुने अवसर, सेवासुविधामा दलितभित्र महिलालगायत सबै समुदायका दलितले समानुपातिक रूपमा पाउने प्रष्ट व्यवस्था छ। तर, दलहरूले दलितको नाममा दिने कोटामा मधेसी दलितको सूची पेस गर्दैनन्। त्यो सूची आयोगले छलफल नगरिकन स्वीकार गर्ने कारण मधेसी दलितको प्रतिनिधित्व कम भएको हो। राजनीतिक दलको नेतृत्वमा मधेसी दलितको न्यून उपस्थिति रहेको नेतृत्वले पनि पहाडी दलितलाई प्राथमिकतामा राख्ने गरेको नेकपा माओवादी केन्द्रका केन्द्रीय सदस्य घनश्यामप्रसाद रजकले बताउँछन्। भने, निर्वाचन आयोग संवैधानिक आयोग हो। दलहरूले मधेसी दलितलाई गर्ने उपेक्षालाई सच्याउन लगाउन सक्छ। तर, दुर्भाग्य के छ भने अहिलेसम्म दलका बदमासीलाई आयोगले पनि मलजल गर्दैआइरहेको छ।"
जनकपुर पुगेर नागरिकता विधेयकको विषयमा के भने ओलीले ?,"जनकपुरधाम : नेकपा एमालेका अध्यक्ष केपी शर्मा ओलीले आउँदो निर्वाचनमा एमाले अन्य राजनीतिक दलसँग गठबन्धन नगरी एक्लै चुनाव लड्ने बताएका छन्। जनकपुरमा सोमबार एमालेद्वारा आयोजित पार्टी प्रवेश कार्यक्रमलाई सम्बोधन गर्दै पूर्वप्रधानमन्त्रीसमेत रहेका ओलीले गठबन्धन सिद्धान्तहीन, नैतिकहीन, योजनाविहीन र कामै नलाग्ने विषय भएको हुनाले एमाले यस्तो कार्यमा संलग्न नहुने बताए। निर्वाचनको बेला थुप्रै राजनीतिक दलहरूलाई रेस्क्यु पनि गर्नुपर्ने हुन्छ। त्यसैले चुनावी तालमेल, छलफल हुनसक्छ तर, गठबन्धन भने हुँदैन्, अध्यक्ष ओलीले भने, एमालेबाट तर्सिएका दलहरूलाई त गठबन्धन गर्नुनै पर्यो उहाँहरू एक्लै एमालेसँग भिड्ने कल्पना नगरे हुन्छ। एमालेबाहेक नेपालमा अन्य राजनीतिक दलले पार्टी जोगाउन सक्ने अवस्थानै नरहेको दाबी गर्दै ओलीले भने, उहाँहरूको कामले, व्यवहारले र नीतिले जनता आजिज भइसकेका छन्। अब उहाँहरूको पार्टी अस्तित्वमा रह्न गाह्रो छ। अब कुनै सिद्धान्तको जलप लगाएर, कुनै नक्कली मुद्दा खडा गरेर कुनै झुटो अफवाह फैलाएर जनतालाई मुर्ख बनाउन सकिँदैन। जन्मसिद्ध नागरिकका सन्तानले वंशजको नागरिकता पाउनुपर्छ नागरिकता विधेयकको विषयमा बोल्दै अध्यक्ष ओलीले भने, नागरिकताको सवालमा हामी जति कोही लडेको छैनन्। ०५१ सालमा म गृहमन्त्री हुँदा नागरिकता आयोग बनाएर साँच्चै नेपालमा नागरिकताको समस्या के हो भनी बुझ्न लगाएको थिए। तर, त्यसरी समाधान गर्न खोज्दा त्यो सरकारनै ढालियो, ओलीले थपे, पछिल्लो चार वर्षदेखि अहिलेकै गठबन्धनका दलहरूको साँठगाँठमा मै प्रधानमन्त्री हुँदा संसद्मा राखिएको नागरिकतासम्बन्धी प्रस्ताव समितिकै एकजना सदस्यले रोकेको रोकेकै गरेपछि तीनवर्ष अडकयो। जन्मसिद्ध नागरिकका सन्तानले वंशजको आधारमा नागरिकता पाउनुपर्छ भनेर अध्यादेशबाट मैले ऐन ल्याए। तर, यही गठबन्धनका यही मान्छेहरूको इशारामा मुद्दा हालेर त्यसलाई रोकाए। नागरिकको सन्तानले नागरिकता पाउनुपर्छ तर, अहिलेको सरकार देशका प्रमुख पार्टीसँग सरसल्लाह गर्ने, राष्ट्रपतिसँग सरसल्लाह गर्ने वा राष्ट्रपतिले उठाएका सवालहरूमा छलफल गर्ने आवश्यकतानै न ठानेको उनको अरोप थियो। ओलीले भने, संसद्मा छलफल हुन दिँदैनन्। बाहिरै संविधान नजानेका अनाडी मान्छेहरू बसेर राष्ट्रपतिको कुरा नमान्ने, पुनर्विचार नगर्ने बलजफ्ती गठबन्धनको बहुमत छँदैछ त्यसलाई अस्वीकार गर्ने काम गर्छन्।"
करोडौं मानिसका बीचमा पनि एक्लो महसुस हुन थाल्यो : प्रचण्ड,काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले लाखौं करोडौं मानिसका बीचमा रहेपनि अहिले एक्लो महसुस हुन थालेको बताएका छन्। मंगलबार काठमाडौंमा माओवादी केन्द्रका नेता सुदन किराँतीको जेल जीवनको अनुभवमा आधारित पुस्तक 'पल पलको मृत्यु'को लोकार्पण गर्दै अध्यक्ष प्रचण्डले जनयुद्धका बेला सिंगो मानव जातिको लागि काम गरेको अनुभूति भएको भएपनि अहिले एक्लो महसुस हुन थालेको बताएका हुन्। प्रचण्डले जीवनको बोध हुन छाडेको र स्वार्थका लागि काम गरिरहेका त छैनौं? भन्ने अनुभूति हुन थालेको समेत जिकिर गरे। अहिलेको अवस्था जेजस्तो भएपनि समाजवादको यात्रा भने अहिले पनि नछाडेको उनले बताए। प्रचण्डले जनयुद्ध र शान्ति सम्झौतासँग सम्बन्धित हजारौं यथार्थमा आधारित पक्ष रहे पनि यथार्थमा उत्खनन हुन नसकेको र यसको महत्वलाई बुझाउन नसकिएको धारणा राखे। आधुनिक नेपाल निर्माणमा जनयुद्दको महत्वलाई कसैले भूल्न नहुने उनको भनाइ छ। प्रचण्डले युद्दमा सहभागीहरूलाई जति शान्तिको महत्व अरूलाई नहुने पनि बताए।
न्यायाधीशका लागि सिफारिस भएकाविरुद्ध उजुरी माग,"काठमाडौं : संसदीय सुनुवाई समितिले सर्वोच्च अदालतको न्यायाधीशका लागि सिफारिस भएकाहरुविरुद्ध उजुरी दिन आह्वान गरेको छ। सिंहदरबारमा मंगलबार बसेको समिति बैठकले न्याय परिषद्द्वारा सर्वोच्च अदालतको न्यायाधीशमा सिफारिस भएका नीता गौतम दीक्षित, विनोद शर्मा र डीएन पराजुलीबिरुद्ध उजुरी आह्वानका लागि १० दिनको सूचना जारी गर्ने निर्णय गरेको हो। समितिका सभापति लक्ष्मणलाल कर्णले संसदीय सुनुवाइको कार्यविधिअनुसार १० दिनको सूचना जारी गर्ने निर्णय गरिएको जानकारी दिए। संसदको कार्यकाल केही दिनमा सकिने भएपछि प्रक्रिया छोट्याएर सुनुवाई गर्ने बिषयमा बैठकमा छलफल भएको थियो। तर त्यसले बाहिर नकारात्मक सन्देश जाने भएकाले नियमित प्रक्रिया नै सुरु गर्ने निर्णय बैठकले गरेको हो। समिति सभापति कर्णले संसदीय सुनुवाई समितिको कार्यविधिअनुसार नै प्रस्तावित व्यक्तिहरुको बारेमा उजुरी दिन सार्वजनिक सूचना जारी गर्ने निर्णय भएको बताए। बैठकमा समिति सदस्यहरुले सार्वभौम प्रतिनिधिसभाको समयावधि तोक्ने काम आयोगलाई नभएको बताएका थिए। बैठकमा एमाले मुख्य सचेतक बिशाल भट्टराईले निर्वाचन आयोगले प्रतिनिधिसभाको कार्यकाल तोक्नु उचित नभएको बताए। त्यस्तै माओवादी केन्द्रका सांसद देव गुरुङले कार्यकालको व्याख्याले प्रतिनिधिसभालाई रिक्तताको स्थितिमा लैजाने बताए। न्यायधिशका लागि सिफारि भएका दीक्षित उच्च अदालत तुलसीपुरकी मुख्य न्यायाधीश हुन् भने शर्मा उच्च अदालत जनकपुरका कायममुकायम मुख्य न्यायाधीश हुन्। त्यस्तै पराजुली नेपाल ल क्याम्पसमा प्राध्यापक हुन्।"
नेपाल विदेशीहरूको रणनीतिक प्रतिस्पर्धास्थल बन्यो : राप्रपा अध्यक्ष लिङ्देन,"बेनी : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले नेपाल विदेशीहरूको रणनीतिक प्रतिस्पर्धास्थल बनेको बताएका छन्। राप्रपाले मंगलबार बेनीमा आयोजना गरेको पार्टी प्रवेश कार्यक्रम तथा आमसभालाई सम्बोधन गर्दै लिङ्देनले संविधान, नीति, कानुन निर्माणदेखि गठबन्धन, सरकार बनाउन विदेशी शक्ति राष्ट्रले हस्तक्षेप गरेको बताए। 'आन्तरिक एकता बलियो नभएका कारण नेपाल शक्ति राष्ट्रहरूको रणनीतिक प्रतिस्पर्धास्थल जस्तो बनेको छ,' उनले भने 'नेतृत्वको असक्षमताका कारण यहाँको निर्णय गर्ने शक्ति विदेशीको हातमा पुगेको हो।' अध्यक्ष लिङ्देनले राजनीतिक नेतृत्व पुस्तान्तरणविना परिवर्तन र विकास सम्भव नभएको दावी गरे। नेपालको अवस्था र व्यवस्थामा परिवर्तन गर्न नेतृत्व हस्तान्तरण प्रमुख राजनीतिक मुद्दा बनाउनुपर्ने उनको भनाइ थियो। 'धेरै पटक अवसर पाइसकेका र परीक्षण भइसकेका नेतृत्वबाट देशको समस्या समाधानको सम्भावना छैन,' उनले भने 'पुराना नेतृत्वसँग सुध्रने र सक्किने मात्र विकल्प बाँकी छ। असफल नेतृत्वलाई अवसर दिँदा नागरिकले दुःख पाएका हुन्।' राप्रपाको पछिल्लो महाधिवेशनबाट नेतृत्व हस्तान्तरणको थिती बसाएको बताउँदै लिङ्देनले गत स्थानीय तह चुनावमा धरान र काठमाडौंका नागरिकले ठूला दलको विकल्प रोजेर सच्चिने सन्देश दिएका बताए। भ्रष्ट्राचारलाई आमाको रगत पिउनु सरहको पाप सम्झेर सपथ लिएको बताउँदै राप्रपा अध्यक्ष लिङ्देनले भ्रष्ट्राचार विरुद्ध चट्टानी हिसाबले प्रस्तुत हुने प्रतिवद्धता दोहोर्याए। देशको राजनीतिक नेतृत्वको असक्षमताका कारण महंगी, भ्रष्ट्राचार, ऋण, बेरोजगारीको समस्या बढेको उनले बताए। कार्यक्रममा राप्रपाका नेता भीमप्रसाद गौचन, जगतप्रसाद गौचन लगायतले पूर्ण समानुपातिक निर्वाचन प्रणाली र प्रत्यक्ष निर्वाचित प्रधानमन्त्री सहितको व्यवस्था, पहिचानका लागि धार्मिक स्वतन्त्रता सहितको हिन्दु राष्ट्र घोषणा गर्नुपर्ने बताए। सभामा जिविस म्याग्दीका पूर्व सभापति चक्रपाणी आचार्य, विश्व हिन्दु महासंघका उपाध्यक्ष डण्डपाणी पौडेल लगायत सय जनाभन्दा बढी राप्रपामा प्रवेश गरेका राप्रपाका जिल्ला सहसचिव देवेन्द्र घिमिरेले बताए।"
प्रधानमन्त्री देउवासँग अध्यक्ष लीको शिष्टाचार भेटवार्ता,"काठमाडौं : प्रधानमन्त्री शेरबहादुर देउवासँग नेपालको औपचारिक भ्रमणमा रहेका जनवादी गणतन्त्र चीनको राष्ट्रिय जनकङ्ग्रेस, स्थायी समितिका अध्यक्ष ली चान्शुले शिष्टाचार भेटवार्ता गरेका छन्। प्रधानमन्त्री तथा मन्त्रिपरिषद् कार्यालयमा केही बेरअघि देखि शिष्टाचार भेटवार्ता सुरु भएको हो। सोमबार नेपाल भ्रमणमा आएका अध्यक्ष लीले राष्ट्रियसभाका अध्यक्ष गणेशप्रसाद तिमिल्सिना, नेकपा(एमाले)का अध्यक्ष केपी शर्मा ओली, नेकपा (माओवादी केन्द्र) का अध्यक्ष पुष्पकमल दाहाल प्रचण्डसँग पनि भेटवार्ता गरेका थिए। परराष्ट्रमन्त्री डा नारायण खड्कासँग पनि आजै अध्यक्ष ली ले शिष्टाचार भेटवार्ता गरेका थिए।"
खानेपानी मन्त्री चौधरी पार्टीबाट निलम्बित,सिमरा : नेपाली कांग्रेस जिल्ला अनुशासन समिति बाराले पार्टीका सहमहामन्त्री एवम् खानेपानी मन्त्री उमाकान्त चौधरीलाई पार्टीको साधारण सदस्यसमेत नरहने गरी निलम्बन गरेको छ। समितिले बारा क्षेत्र नं १ का सांसदसमेत रहेका मन्त्री चौधरीलाई स्थानीय तहको निर्वाचनमा अन्तरघात गरेको आरोप लगाउँदै निलम्बन गरेको हो। समितिले चौधरीसहित पूर्वसांसद एवम् महाधिवेशन प्रतिनिधि राधेचन्द्र यादव र क्षेत्र नं २ का क्षेत्रीय सभापति रामप्रवेश प्रसाद यादवलाई समेत निलम्बन गरेको छ। अनुशासन समितिका संयोजक अरुणकुमार यादवले निलम्बन गरेका हुन्। उनीहरूमाथि स्थानीय तह निर्वाचनमा पार्टीको उम्मेदवार हराउन लागेको आरोप लगाइएको छ। तीनै जनालाई निलम्बल गरेको पत्र केन्द्रीय अनुशासन समितिमा पठाएको यादवले जानकारी दिएका छन्। पार्टी विरोधी गतिविधिमा लागेका कारण कारवाही गरिएको यादवले बताए। लामो समयदेखि दुई गुटमा विभाजित कांग्रेसभित्रको विवाद यतिबेला छताछुल्ल भएको छ। केन्द्रीय सभापति शेरबहादुर देउवा निकट रहेका सहमहामन्त्री फरमुल्लाह मंसुर र मन्त्री चौधरी कृष्णप्रसाद सिटौलाको छुट्टाछुट्टै गुट छ। केन्द्रीय तहमा देउवा र सिटौमा एकै समूहमा रहेपनि जिल्लामा भने दुई गुटबीच चरम विवाद देखिन्छ। यसअघि मंसिर ४ गतेका लागि तोकिएको प्रतिनिधिसभा र प्रदेशसभा निर्वाचनका लागि दुवै गुटले छुट्टाछुट्टै उम्मेदवार सिफारिस गरेका थिए। दुवै पक्षले आफूले गरेको सिफारिसलाई आधिकारिक रहेको दावी गर्दै आएको थियो। यसअघि मंसुर निकट रही बारा क्षेत्र नं १ बाट प्रतिनिधिसभा र १ (क) बाट प्रदेशसभा निर्वाचनका लागि सिफारिस भएका महाधिवेशन प्रतिनिधि शम्भुबहादुर बुढाथोकीलाई निलम्बन गरेको पत्र सोमबार बाहिरिएको थियो। बुढाथोकीलाई निलम्बन गरिएको पत्रमा विनोदमणी महतोले हस्ताक्षर गरेका छन्। वैशाख २८ गतेको मिति रहेको उक्त पत्र बाहिरिएपछि अर्को पक्षले एकै पटक तीन जनालाई निलम्बन गरेको हो। दुवै समूहले कांग्रेसको विधान २०१७ (संशोधनसहित) को धारा ३४ को उपधारा ४ (ख) बमोजिम कारवाही गरेको उल्लेख गरेका छन्। कांग्रेसको बारा जिल्ला समितिमा देउवा समूह बलियो छ।
राष्ट्रपतिबाट पाँच विधेयक प्रमाणीकरण,"काठमाडौं : राष्ट्रपति विद्यादेवी भण्डारीले मंगलबार पाँचवटा विधेयक प्रमाणीकरण गरेकी छन्। उनले संघीय संसदको दुवै सदनको बैठकबाट पारित भई प्रमाणीकरणको लागि पेश भएका पाँच विधेयक प्रमाणीकरण गरेकी हुन्। तथ्याङ्क सम्बन्धी कानूनलाई संशोधन र एकीकरण गर्न बनेको विधेयक, स्टाण्डर्ड नाप र तौल ऐन, २०२५ लाई संशोधन गर्न बनेको विधेयक, प्रत्यायन सम्बन्धमा व्यवस्था गर्न बनेको विधेयक, सार्वजनिक पदधारण गर्ने व्यक्तिको शपथ सम्बन्धमा व्यवस्था गर्न बनेको विधेयक र योगमाया आयुर्वेद विश्वविद्यालयको सम्बन्धमा व्यवस्था गर्न बनेको विधेयक प्रमाणीकरण भएको हो।"
नीतिगत भ्रष्टाचार गरी निजी कम्पनीलाई बजेट छुटाएकोप्रति गठबन्धनको ध्यानाकर्षण,"झापा : बिर्तामोड नगरपालिकाले नीतिगत भ्रष्टाचार गरी निजी कम्पनीलाई बजेट छुट्टाएको भन्दै पाँच दलीय गठबन्धनले गम्भीर ध्यानाकर्षण गराएको छ। नगरपालिकाले कनकाई, बिर्ता, अर्जुन नवीकरणीय ऊर्जा तथा फोहोर व्यवस्थापन कम्पनी लिमिटेडलाई ६०४० को साझेदारीअन्तर्गत नगर क्षेत्रभित्रको फोहोर मैला व्यवस्थापनका लागि दुई करोड ५४ लाख रुपैयाँ दिने गरेको निर्णयप्रति स्थानीय पाँच दलीय गठबन्धनले ध्यानाकर्षण गराएको हो। गठबन्धनले जारी गरेको ध्यानाकर्षण पत्रमा भनिएको छ, 'नगरपालिकाले शेयर लगानी गर्ने कम्पनीले कर्जा चुक्ता नगरेको, कालो सूचीमा पर्न लागेको र जनताको पैसाको सुरक्षाको कुनै सुनिश्चितता नभएको, फोहोर व्यवस्थापनको स्पष्ट योजना नभएको अवस्थामा नगरपालिकाबाट रकम निकासा नगर्न अनुरोध छ।' नेपाली कांग्रेस बिर्तामोड नगर सभापति भोजराज सिटौला, नेकपा (माओवादी केन्द्र) का नगर अध्यक्ष मोहन सुब्बा, राप्रपा नगर अध्यक्ष रञ्जु प्याकुरेल, नेकपा (एकीकृत समाजवादी) नगर अध्यक्ष श्रीप्रसाद सिटौला र जनता समाजवादी पार्टीका नगर अध्यक्ष तिलबहादुर राईले संयुक्त विज्ञप्ति जारी गर्दै उक्त निर्णयप्रति ध्यानाकर्षण गराएको हो। बैंकबाट कर्जा लिएर ऋण भुक्तानी गर्न नसकेर कालो सूचीमा पर्न लागेको र माछापुच्छ्रे बैङ्कले गत भदौ १० गते नै उक्त कम्पनीका नाममा ३ करोड ६३ लाख ३६ हजार ३ सय ८९ रुपैयाँ भुक्तानी गर्न भनी २१ दिने सूचना सार्वजनिक गरेको पाइएको छ। बैङ्कले दिएको २१ दिने अवधि यही भदौ ३१ गते पुग्ने उल्लेख गरिएको विज्ञप्तिमा उक्त अवधि पुग्नु अगावै बिर्तामोड नगरपालिकाबाट २ करोड ५४ लाख रुपैयाँ लिएर बैङ्कको किस्ता तिर्न र कम्पनीलाई कालो सूचीमा पर्नबाट जोगाउन चलखेल भएको पाँच दलीय गठबन्धनको ठहर छ। नगरपालिकाभित्र उत्पादन हुने फोहोर मैलाको व्यवस्थापनका लागि नगरभित्र नै ठोस योजना बनाउन उचित हुने जनाउँदै सर्वदलीय सहमति कायम गरेर दीर्घकालीन योजना बनाउन पनि संयुक्त विज्ञप्तिमार्फत नगरपालिकालाई आह्वान गरिएको छ। एमालेबाट निर्वाचित मेयर पवित्रा महतारा प्रसाईँ र नेकपा एमालेका बिर्तामोड नगर कमिटी अध्यक्ष सुवास भट्टराईलगायत एमालेका जिल्लास्थित नेताहरूको संयुक्त लगानीमा सञ्चालित निजी कम्पनीलाई २ करोड ५४ लाख बजेट दिने निर्णय नगरपालिकाले गरेको थियो। सार्वजनिक खरिद ऐन अनुसार जनप्रतिनिधि तथा कर्मचारी आबद्ध निजी कम्पनीलाई बजेट छुट्टाउन नपाउने व्यवस्था विपरीत गत वर्ष पनि कनकाई नगरपालिकामार्फत उक्त कम्पनीलाई १५ लाख रुपैयाँ निकासा गरेको खुलेको छ। बिर्तामोडको फोहोर व्यवस्थापन गर्ने उद्देश्यले नगरपालिकाले आफूहरूको कम्पनीमा शेयर हाल्न लागेको सञ्चालक तथा एमाले नगर कमिटी अध्यक्ष भट्टराईले स्वीकार गरेको सार्वजनिक भइसकेको छ। नगरपालिकाले मेयरको आफ्नै शेयर रहेको निजी कम्पनीलाई बजेट दिलाउन सङ्घीय मामिला तथा सामान्य प्रशासन मन्त्रालयबाट भदौ १९ गते लिखित अनुमति लिएको छ। मन्त्रालयले स्थानीय सरकार सञ्चालन ऐन २०७४ को दफा २६ बमोजिम काम अगाडि बढाउन अनुमति दिए पनि उक्त दफामा स्थानीय तहसँग मात्रै लागत साझेदारी गर्न पाउने स्पष्ट कानुनी व्यवस्था छ। तर बिर्तामोड नगरपालिकाले भने यही दफाको गलत व्याख्या गर्दै कार्यपालिकामार्फत निजी कम्पनीलाई बजेट दिने व्यवस्था मिलाएको बुझिएको छ।"
मस्कोस्थित दूतावासले भन्यो नेपाली विद्यार्थीहरू सम्पर्कविहीन हुँदा परिवार तनावमा,"काठमाडौं : रसियाको नेपाली दूतावासले केही नेपाली विद्यार्थीहरू परिवारबाट सम्पर्कविहीन भएको दाबी गरेको छ। ती विद्यार्थीका परिवारले आफ्ना छोराछोरी खोजिदिनका लागि दूतावासमा सम्पर्क गरेको दूतावासले जारी गरेको विज्ञप्तिमा उल्लेख छ। दूतावासले पछिल्लो समय नेपाली विद्यार्थीको आगमन बढेको जनाएको छ। रसियाबाट सजिलै युरोप जान सकिने लगायतका प्रलोभनमा परी रसिया आउने विद्यार्थीहरू परामर्श केन्द्रहरूले कबुल गरेबमोजिमको अवसर नरहेको र भाषागत समस्याका कारण मार पर्ने गरेको दूतावासले जनाएको छ। 'रूसी महासंघस्थित विभिन्न विश्वविद्यालयमा उच्च शिक्षा हासिल गर्न आउने नेपाली विद्यार्थीहरूको संख्या पछिल्लो केही महिनादेखि बढिरहेको जानकारी विभिन्न माध्यमबाट यस राजदूतावासमा प्राप्त भएको छ। नेपालका विभिन्न शैक्षिक परामर्श केन्द्रहरूमार्फत् स्टुडेन्ट भिसामा रसिया आउने नेपालीहरूले 'रसियामा आकर्षक रोजगारीको अवसर रहेको', 'रसियाबाट सजिलै युरोप जान सकिने सम्भावना रहेको'लगायतका विभिन्न प्रलोभनमा परी मोटो रकम बुझाएर रसिया आएको तर यहाँ परामर्श केन्द्रहरूले कबुल गरे बमोजिमको अवसर नरहेको एवं भाषागत समस्याका कारण यहाँको दैनिकीसमेत कष्टकर रहेकाले नेपाल फर्किन सहजीकरण गर्न अनुरोध गर्दै यस राजदूतावासमा सम्पर्क गर्ने गरेका छन्। तिनैमध्येका केही विद्यार्थी परिवारबाट सम्पर्कविहीन भएको एवं ठूलो मानसिक तनावमा रहेको भनी खोजी गरिदिन घर परिवारबाट समेत अनुरोध भई आएको छ,' मंगलबार विज्ञप्ति जारी गर्दै दूतावासले भनेको छ, 'रूसी महासंघका राम्रा विश्वविद्यालयहरुमा छात्रवृत्तिमा एवं नितान्त रुपमा अध्ययनका लागि आउने विद्यार्थीहरुलाई यहाँ यथेष्ट अवसर रहेका छन्। तर, भाषिक ज्ञानको अभावमा तथा यहाँको वस्तुस्थिति नबुझि विभिन्न प्रलोभनमा परेर आउनुभएका विद्यार्थीहरु अनेकन समस्यामा पर्ने गर्नुभएको छ। अत स्टुडेन्ट भिसामा रूसी महासंघ आउँदा नितान्त अध्ययनबाहेक अन्य कुनै प्रकारको आश्वासनप्रलोभनमा नपर्नुहुन सम्बन्धित सबै नेपाली विद्यार्थी तथा अभिभावकहरुलाई हार्दिक अपिल गर्दछौँ।'"
परराष्ट्रमन्त्री खड्का र लीबीच भेटवार्ता,"काठमाडौं : परराष्ट्रमन्त्री डा नारायण खड्कासँग नेपालको औपचारिक भ्रमणमा रहेका जनवादी गणतन्त्र चीनको राष्ट्रिय जनकङ्ग्रेस, स्थायी समितिका अध्यक्ष ली चान्शुले शिष्टाचार भेटवार्ता गरेका छन्। भेटमा आपसी हित, नेपाल र चीनबीचको सम्बन्धलगायतका विषयमा छलफल भएको परराष्ट्र मन्त्रालयले जनाएको छ। सोमबार नेपाल भ्रमणमा आएका अध्यक्ष लीले राष्ट्रियसभाका अध्यक्ष गणेशप्रसाद तिमिल्सिना, नेकपा(एमाले)का अध्यक्ष केपी शर्मा ओली, नेकपा( माओवादी केन्द्र)का अध्यक्ष पुष्पकमल दाहाल प्रचण्ड सँग पनि भेटवार्ता गरेका थिए।"
नागरिकता विधेयक प्रमाणीकरण हुनेमा विश्वस्त छु : रामवरण यादव,"काठमाडौं : पूर्वराष्ट्रपति डा रामवरण यादवले सङ्घीय संसद्बाट पुनःपारित भई प्रमाणीकरणका लागि राष्ट्रपति समक्ष पठाइएको नागरिकतासम्बन्धी विधेयकले यथाशीघ्र निकास पाउनेमा आफू विश्वस्त गरेको बताएका छन्। डा यादवले भने, 'संविधानको अधिकार र परिधिभित्र रही राष्ट्रपतिबाट नागरिकता विधेयकलाई स्वीकार गरी यथाशीघ्र निकास दिनु नै उत्तम हुन्छ । यसरी नै यस विषयले निकास पाउँछ भन्नेमा म विश्वस्त छु ।' नेपालको नागरिकता ऐन, २०६३ लाई संशोधन गर्न बनेको विधेयक सङ्घीय संसद्का दुवै सदनबाट दोस्रो पटक पारित भई प्रमाणीकरणका लागि अहिले राष्ट्रपति समक्ष पुगेको छ । प्रतिनिधिसभाको गत साउन ६ गतेको बैठकबाट पारित गरी सभामुखबाट प्रमाणित भई प्रमाणीकरणका लागि राष्ट्रपति समक्ष पेश भएको नागरिकतासम्बन्धी विधेयक गत साउन २९ गते आठ बुँदे सन्देशसहित राष्ट्रपति कार्यालयबाट अध्ययन, छलफल, विमर्श र विश्लेषणसहित पुनःविचार गरियोस् भनी सदनमा फिर्ता पठाइएको थियो । सन्देशमा संविधानमा कुनै पनि नेपाली नागरिकलाई नागरिकता प्राप्त गर्ने हकबाट वञ्चित नगरिने सुनिश्चितता गरिएको हुनाले कानुनको तत्काल आवश्यक रहेको बारेमा कुनै प्रकारको सन्देह वा द्विविधा रहेको छैन भन्ने लगायतका विषयबस्तु उल्लेख छ । सन्देशसहित फिर्ता आएको विधेयकलाई सरकार र सदनले स्वभाविकरुपमा लिई प्रतिनिधिसभा, राष्ट्रियसभा र विधायन समितिमा आवश्यक छलफलपछि पुनःपारित गरी राष्ट्रपति समक्ष प्रमाणीकरणका लागि पठाइएको हो । संविधान संरक्षकका हैसियतले राष्ट्रपतिले विधेयकका सम्बन्धमा उठेका विभिन्न प्रश्नका बारेमा समाजका विभिन्न क्षेत्रका विज्ञ विशेषज्ञसँग राय परामर्श लिएका थिए। उनी भन्छन्, 'राष्ट्रपति, सरकार, संसद् र राजनीतिक दल संविधानले दिएको अधिकार र परिधिभन्दा बाहिर नजाऔँ, संविधानलाई सहजरुपमा सुचारु हुने काम गरौँ ।' नेपाली जनताको ठूलो सङ्घर्ष र बलिदानको उपलब्धिका रुपमा प्राप्त संविधानको कार्यान्वनलाई सहजरुपमा सुचारु बनाएर खदिलो तुल्याउँदै लैजानुपर्छ भन्दै उनले कुनै विषयमा अलमल भएमा विषयविज्ञ, संविधान र कानुनविद्सँग गरिएको परामर्शका आधारमा अघि बढ्न सकिने आफ्नो अनुभव सुनाए। 'राष्ट्रपति, कार्यपालिका, न्यायपालिका र व्यवस्थापिकालाई प्राप्त संविधानसम्मत अधिकार र परिधि उल्लङ्घन गर्न हुन्न । विषयविज्ञ भन्दा बाहिरका व्यक्तिसँग हुने छलफल र परामर्शले शङ्का उपशङ्का पैदा हुन्छ । त्यसैले सबैले संविधानले दिएको अधिकार प्रयोग गरेर यसैको परिधिभित्र रहेर काम गरौँ, समस्या समाधानको यो नै उत्तम उपाय हो', पूर्वराष्ट्रपति डा यादवले भने। अघिल्ला संविधानमा जस्तो राष्ट्रपतिलाई न्यायालयबाट सल्लाह र सुझाव लिने तथा प्रोत्साहन र सचेत गराउने व्यवस्था नरहेको उल्लेख गर्दै पूर्वराष्ट्रपति यादवले विधायिका, कार्यपालिका, व्यवस्थापिका र राष्ट्राध्यक्ष संस्थाले संविधानले दिएको अधिकार एवं परिधिभित्र रही संविधानलाई सहज कार्यान्वयन गर्न योगदान पुर्याउनुपर्छ भने। राष्ट्रपतिको मर्यादा र सीमा संविधानले तोकिदिएको बताउँदै उनले भने, 'संसारको परम्परा पनि हेर्नुपर्छ । राष्ट्रपतिले विधेयक स्वीकार गरी प्रमाणीकरण गर्नुहुन्छ भन्ने मलाई विश्वास छ । हामीले सबैलाई समेटेर लैजानुपर्छ ।'रासस"
"चिनियाँ जनकंग्रेसका अध्यक्ष ली भेटघाटमा व्यस्त : सुरक्षा व्यवस्था कडा, आज कुन रुट कति बजे प्रभावित ?","काठमाडौं : चिनियाँ राष्ट्रिय जनकंग्रेसका स्थायी समिति अध्यक्ष ली चानसुको भ्रमणको समयमा सुरक्षा व्यवस्था कडा पारेको छ। चार दिने भ्रमणमा आएका चानसुको सुरक्षा व्यवस्थापनमा कुनै कसर बाँकी नराख्न गृहमन्त्री बालकृष्ण खाडले सुरक्षा निकायका अधिकारीहरुलाई निर्देशन दिएका छन्। चिनियाँ दूतावासले सोल्टी होटल रिजर्भ गरेपछि प्रहरीले त्यस आसपासको सुरक्षा व्यवस्था मजबुत बनाएको हो। आइतबारदेखि बुधबारसम्म चार दिनका लागि चिनियाँ दूतावासले होटल रिजर्भ गरेको छ। विशेष कारण जनाउँदै काठमाडौं उपत्यका ट्राफिक प्रहरी कार्यालयले सोमबार काठमाडौंको सवारी आवागमन प्रभावित हुने जनाएको छ। कार्यालयका अनुसार सोमबार बिहान पौने ९ बजेको आसपासमा रविभवन सोल्टी होटल, कालीमाटी, टेकु, भोटेबहाल, त्रिपुरेश्वर , थापाथली,कुपण्डोल, माईतीघर ,नयाँ बानेश्वरदेखि तिनकुन आसपासका क्षेत्रमा सवारी आवागमन प्रभावित हुने छ। ९:१५ पछि चानसुले संसद् भवनमा राष्ट्रिय सभाध्यक्ष गणेश प्रसाद तिमिल्सिनासँग भेटवार्ता गर्ने कार्यतालिका छ। यसैगरी साढे ११ बजेको आसपासमा तिनकुने, नयाँ बानेश्वर, बबरमहल, सिंहदरबार माईतिघर, थापाथली, त्रिपुरेश्वर, भोटेबहाल, टेकु कालीमाटी हुँदै सोल्टी होटल, रविभवनसम्मको सवारी आवागमन प्रभावित हुने काठमाडौं उपत्यका ट्राफिक प्रहरी कार्यालयले जनाएको छ। दिउँसो साढे ३ बजे भने रविभवन सोल्टी होटल, कालीमाटी, टेकु, भोटेबहाल, कुपण्डोल, त्रिपुरेश्वर, थापाथली, माईतीघर, बबरमहल, सिंहदरबार, भद्रकाली, पद्मोदयमोड आसपासका क्षेत्रमा सवारी आवागमन प्रभावित हुनेछ। त्यस्तै दिउँसो साढे ४ बजेको आसपासमा पद्मोदयमोड, भद्रकाली , सिंहदरबार ,माईतीघर , बबरमहल ,थापाथली ,त्रिपुरेश्वर ,कुपण्डोल, भोटेबहाल, टेकु, कालीमाटी, रविभवन सोल्टी होटल आसपासका क्षेत्रमा पनि सवारी आवागमन प्रभावित हुने भएको छ। उक्त समयमा वैकल्पिक मार्ग प्रयोग गरी यात्रा सहज बनाउन चालकलाई काठमाडौं उपत्यका ट्राफिक प्रहरी कार्यालयले अनुरोध गरेको छ। सभामुख अग्निप्रसाद सापकोटाको निमन्त्रणमा चिनियाँ जनकंग्रेस स्थायी समितिकाका अध्यक्ष ली सोमबार दिउँसो नेपाल आएका हुन्। करिब ३ बजे त्रिभुवन अन्तर्राष्ट्रिय विमानस्थलमा ली नेतृत्वको टोली उत्रिएको थियो। चार दिने भ्रमणमा आएका लीको पहिलोदिन सभामुख सापकोटासँग संसद् भवनमा नै भेटवार्ता र सम्झौता भयो। लीले मंगलबार प्रधानमन्त्री शेरबहादुर देउवा, पूर्वप्रधानमन्त्री एवं माओवादी केन्द्रका अध्यक्ष पुष्पकमल दाहाल, पूर्वप्रधानमन्त्री एवं प्रतिपक्षी दल एमालेका अध्यक्ष केपी ओलीलगायत नेताहरूसँग भेट गर्ने कार्यतालिका छ। राष्ट्रपति विद्यादेवी भण्डारीलाई बुधबार भेट्ने कार्यतालिका छ।"
मतपत्र छपाइको प्रक्रिया सुरु,काठमाडौं : निर्वाचन आयोगले आउँदो मङ्सिर ४ गते हुने प्रतिनिधिसभा र प्रदेशसभा निर्वाचनका लागि मतपत्र छपाइको प्रक्रिया सुरु गरेको छ। जनक शिक्षा सामग्री केन्द्र लिमिटेडबाट समानुपातिक निर्वाचनको मतपत्र छाप्न प्रक्रिया सुरु भएको आयोगका सहप्रवक्ता सूर्यप्रसाद अर्यालले जानकारी दिए। नमूना मतपत्र छाप्ने कार्य सम्पन्न भएपछि समानुपातिकको मतपत्रको प्रक्रिया अगाडि बढाइएको हो। आयोगले यही भदौ १५ देखि आगामी असोज १ गतेसम्म उम्मेदवारको नामको बन्द सूची तयार गर्न राजनीतिक दललाई समय तोकेको छ। दलले असोज २ र ३ गते आयोगमा बन्द सूचीमा रहेका उम्मेदवारको नाम पेश गर्नुपर्ने छ। सम्बन्धित पार्टीले सूचीमा रहेका उम्मेदवारको नाम सञ्चाउन चाहेमा असोज ४ देखि ९ गतेसम्म गर्नुपर्ने र त्यसका आधारमा आयोगले १० देखि १६ गतेसम्म संशोधनको समय सिमा राखेको छ। त्यस्तै उम्मेदवारले नाम फिर्ता लिन चाहेमा १७ गतेको तालिका तय गरिएको छ। रिक्त स्थानमा परिवर्तन गर्नुपर्ने नाम दलले २० देखि २२ गतेसम्म आयोगमा बुझाउनुपर्ने व्यवस्था छ। त्यस्तै २३ देखि २९ गतेसम्म दावी बिरोधका लागि समय राखिएको छ। यही असोज ३० देखि कात्तिक ५ गतेसम्म आयोगले जाँचबुझ गरी ८ गते सूचीबाट नाम हटाउने छ। आयोगले कात्तिक ९ गते अन्तिम नाम प्रकाशन गर्ने कार्यतालिका छ।
विश्व बैंकबाट ३५ अर्ब सहुलियत ऋण लिने सरकारको निर्णय,"काठमाडौं : सरकारले विश्व बैंकबाट प्राप्त हुने करिब ३५ अर्ब रुपैयाँ सहुलियतपूर्ण ऋण सहायता स्वीकार गर्ने निर्णय गरेको छ । मन्त्रिपरिषद्का निर्णय सार्वजनिक गर्न मंगलबार आयोजित पत्रकार सम्मेलनमा सरकारका प्रवक्ता ज्ञानेन्द्र बहादुर कार्कीले यातायात तथा व्यापार आवद्धता अभिवृद्धि कार्यक्रमका लागि विश्व बैंकबाट प्राप्त हुने २ सय ७५ मिलियन अमेरिकी डलर अर्थात करिब ३५ अर्ब रुपैयाँ सहुलियतपूर्ण ऋण सहायता स्वीकार गर्ने निर्णय भएको जानकारी दिए। त्यस्तै, महिला संरक्षण तथा उत्थान प्रणाली सुदृढिकरण परियोजनाका लागि एशियाली विकास बैंकबाट प्राप्त हुने १२ मिलियन अमेरिकी डलर अनुदान सहायता स्वीकार गर्न वार्ता टोली गठन गर्ने निर्णय भएको उनले बताए। मन्त्रिपरिषद्ले प्रहरी बरिष्ठ उपरीक्षक निरञ्जन बिष्टलाई राष्ट्रिय सतर्कता केन्द्रको प्रहरी कर्मचारीतर्फ प्रहरी नायव महानिरिक्षक पदमा बढुवा नियुक्ती गर्ने निर्णय गरेको छ । नेपाल र रोमानीयाबीच द्विपक्षीय परामर्श संयन्त्र स्थापना गर्ने समझदारी पत्रमा हस्ताक्षर गर्न परराष्ट्र मन्त्रालयलाई स्वीकृती प्रदान गर्ने निर्णय गरिएको छ । बैठकले पोष्ट बहादुर बोगटी बहुप्राविधिक शिक्षालयलाई सरकारी जग्गा लिगमा उपल्ध गरााउन स्वीकृती दिने निर्णय भएको प्रवक्ता काकीले बताए। त्यस्तै, मन्त्रिपरिषद्ले मधेश प्रदेशमा चिडियाखाना स्थापना गर्न स्वीकृति दिने निर्णय गरेको छ । जिल्ला समन्वय समिति प्युठानको जग्गा गौमुखी गाउँपालिका, प्युठानको नाममा हक हस्तान्तरणका लागि स्वीकृती दिने निर्णय पनि गरेको छ ।"
निलम्बित प्रधानन्यायाधीश जबराको बयान सुरु,"काठमाडौं : निलम्बित प्रधानन्यायाधीश चोलेन्द्र शमशेर जबराको बयान सुरु भएको छ। प्रतिनिधि सभाको महाभियोग सिफारिस समितिले जबराको बयान लिइरहेको छ। आजै जबराको बयान सकाउने समितिको तयारी छ। आजै जबराको बयान सकिने भएपछि महाभियोगबारे छलफल गर्न बिहान समिति बैठक बसेको थियो। समितिले जबराले नाम मुछेका व्यक्तिहरुलाई समेत बयानका लागि बोलाउने तयारी गरेको छ। समितिले जबरालाई सोध्न अब ८ वटा प्रश्न मात्रै बाँकी छन्। बयानका लागि ४३ वटा प्रश्न तयार पारिएका छन्। समितिले आइतबार मात्रै जबरासँग २४ वटा प्रश्न सोधेको थियो। जबरासँग प्रतिनिधिसभा, महाअभियोग सिफारिस समितिले भदौ १५ बाट बयान लिन सुरु गरेको हो। न्यायालयमा विचलन ल्याएको, भ्रष्टाचार र बिचौलियाले प्रवेश पाएको र कार्यपालिकामा भागबन्डा खोजेको लगायतका आरोप जबरामाथि लगाइएको छ।"
स्थानीय तह निर्वाचनको आधारमा नवलपरासीमा कांग्रेस बलियो,परासी : आसन्न मंसिर ४ गते हुने प्रतिनिधि सभा र प्रदेश सभा निर्वाचनका लागि नवलपरासीका प्रमुख राजनीतिक दलसहित सबैजसो दलहरुले आकांक्षी उम्मेदवारको नाम सिफारिस गरिसकेका छन् । अब कसले टिकट पाउँछ भन्नेमा आम सर्वसाधारणमा चासोको विषय बनेको छ । जिल्लामा दुई प्रतिनिधि सभा निर्वाचन क्षेत्र र चार प्रदेश सभा निर्वाचन क्षेत्र छन् । गत स्थानीय तहको निर्वाचनको आधारमा यहाँ कांग्रेस बलियो देखिएको छ। स्थानीय तह निर्वाचनमा वडाअध्यक्षहरुले पाएको मतलाई आधार मान्दा प्रतिनिधि सभा निर्वाचन क्षेत्र नं २ को प्रदेश सभा (क) मा मात्र एमाले बलियो देखिएको छ । बाँकी दुईवटै प्रतिनिधि सभा र अन्य तीन प्रदेश सभामा नेपाली कांग्रेस बलियो रहेको वडाअध्यक्षहरुले पाएको मतले देखाएको छ । प्रतिनिधि सभाको दुईवटै निर्वाचन क्षेत्रको तेस्रो राजनीतिक दलमा राष्ट्रिय प्रजातन्त्र पार्टी देखिएको छ । प्रदेश सभातर्फ राप्रपा दुई स्थानमा तेस्रो छ । त्यसैगरी हृदयेश त्रिपाठी नेतृत्वको जनता प्रगतिशिल पार्टी (जप्रपा) र माओवादी केन्द्र एकएक प्रदेश सभामा तेस्रो देखिएका छन् । वडाअध्यक्षले पाएको मतअनुसार प्रतिनिधि सभा निर्वाचन क्षेत्र नं १ मा एमालेभन्दा कांग्रेस ३ हजार ५६३ मतले अघि छ । सो निर्वाचन क्षेत्रमा कांग्रेसले कुल ३० हजार ३४२ मत पाएको छ । एमालेले कुल २६ हजार ७७९ मत पाएको छ । त्यसैगरी तेस्रो स्थानमा राप्रपा र चौथो स्थानमा माओवादी केन्द्र रहेको छ । त्यसैगरी प्रतिनिधि सभा निर्वाचन क्षेत्र नं १ को प्रदेश सभा (क) तर्फ नेपाली कांग्रेस एमालेभन्दा १ हजार ८८ मतले अघि छ । नेपाली कांग्रेसको १९ हजार २४३ मत छ भने एमालेको १८ हजार १५५ छ । तेस्रो स्थानमा राप्रपा र चौथो स्थानमा माओवादी केन्द्र रहेको छ । त्यस्तै सोही निर्वाचन क्षेत्रको प्रदेश सभा (ख) तर्फ पनि नेपाली कांग्रेस एमालेभन्दा २ हजार ४७५ मतले अघि छ । नेपाली कांग्रेसको ११ हजार ९९ मत छ भने एमालेको ८ हजार ६२४ छ । तेस्रो स्थानमा हृदयेश जनता प्रगतिशिल पार्टी र चौथोमा राप्रपा छ । प्रतिनिधि सभा निर्वाचन क्षेत्र नं २ मा एमालेभन्दा नेपाली कांग्रेस ३ हजार ४१० मतले अघि छ । नेपाली कांग्रेसको ३१ हजार ५४६ मत छ भने एमालेको २८ हजार १३६ मत रहेको छ । सो निर्वाचन क्षेत्रमा राप्रपा तेस्रो र माओवादी केन्द्र चौथो छ । प्रतिनिधि सभा निर्वाचन क्षेत्र नं २ को प्रदेश सभा (क) तर्फ नेपाली कांग्रेसभन्दा एमाले २ हजार ३०४ मतले अघि छ । एमालेले १४ हजार ६३० मत ल्याउँदा कांग्रेसले १२ हजार ३२६ मत ल्याएको छ । तेस्रो स्थानमा राप्रपा र चौथो स्थानमा माओवादी केन्द्र छ । सोही निर्वाचन क्षेत्रको प्रदेश सभा (ख) तर्फ एमालेभन्दा नेपाली कांग्रेस ४ हजार १२० मतले अघि छ । नेपाली कांग्रेसले १० हजार ३३९ मत ल्याउँदा एमालेले ६ हजार २१९ मत ल्याएको छ । तेस्रो स्थानमा माओवादी केन्द्र र चौथो स्थानमा जनता समाजवादी पार्टी छ । जिल्लामा मधेसी दलहरुको उपस्थिति रहेपनि उनीहरुको मत भने न्यून छ ।
मुस्ताङमा एमालेबाट २२ जनाको नाम सिफारिस,"जोमसोम : आउँदो मंसिर ४ गते तय गरिएको संघीय प्रतिनिधिसभा र प्रदेशसभा निर्वाचनका लागि हिमाली जिल्ला मुस्ताङबाट नेकपा (एमाले) ले २२ जना नेताको नाम सिफारिस गरेको छ। मंगलबार पार्टी कार्यालय जोमसोममा उम्मेदवार छनौट गर्न बसेको एमाले सचिवालय बैठकले एक प्रतिनिधिसभा र दुईवटा प्रदेश निर्वाचन क्षेत्रका लागि प्रत्यक्ष तथा समानुपातिकतर्फका सम्भावित उम्मेदवारको नाम सिफारिस गरेको हो। नेकपा (एमाले)मुस्ताङको सचिवालय बैठकले आसन्न मंसिर ४ गते हुने प्रतिनिधिसभा निर्वाचनका लागि प्रत्यक्ष र समानुपातिकतर्फ (३३) जनाको नाम सिफारिस गरेको हो। एमाले प्रदेश कमिटी सदस्य तिलक विकका अनुसार प्रतिनिधिसभा प्रत्यक्षतर्फ प्रेमप्रसाद तुलाचन, चन्द्रमोहन गौचन र ईन्द्रधार विष्टको नाम सिफारिस गरिएको हो। यस्तै, प्रतिनिधिसभा समानुपातिकतर्फ महेन्द्रबहादुर थकाली, चन्द्रमोहन गौचन र विशाल विकको नाम सिफारिस गरिएको हो। एमाले मुस्ताङको सचिवालयले बैठकले प्रदेश निर्वाचन क्षेत्र 'क' को प्रत्यक्ष र समानुपातिकतर्फ पाँच जनाको नाम सिफारिस गरेको छ। प्रत्यक्षतर्फ ईन्द्रधारा विष्ट, वाङ्दी साङ्वो गुरुङ र वाङ्दी गुरुङ उम्मेदवारको रूपमा सिफारिस गरिएको हो भने समानुपातिकतर्फ माया बिष्ट र कर्मसम्टुक गुरुङ सिफारिस भएका छन्। यस्तै, प्रदेश 'ख' निर्वाचनक्षेत्रको प्रत्यक्षतर्फ महेन्द्रबहादुर थकाली,चन्द्रमोहन गौचन र हेमन्त शेरचन गरी ३ जना उम्मेदवारका लागि सिफारिस भएका छन्। समानुपातिकतर्फ प्रदेश 'ख' मा भने आठ जनाको नाम सिफारिस भएको छ। जसअनुसार प्रदेश समानुपातिकतर्फ आसबहादुर थकाली, सवि शेरचन, गणेशलाल थकाली, ववि शेरचन, शर्मिला गुरुङ, विनोद विसी, नविन भट्टचन र टसी स्याङ्वो गुरुङ्सेनीको नाम सिफारिस भएको एमाले प्रदेश कमिटी सदस्य तिलक विकले जानकारी दिए। एमाले मुस्ताङले पार्टी जिल्ला इञ्चार्ज चन्द्रमोहन गौचनलाई प्रतिनिधिसभा सदस्यको प्रत्यक्ष र समानुपातिक उम्मेदवारको सूचीमा राखेको छ भने प्रदेश 'ख' को प्रत्यक्षतर्फको उम्मेदवारको सूचीमा समेत राखेको छ। गण्डकी प्रदेशका सांसद ईन्द्रधारा बिष्टलाई संघीय प्रतिनिधिसभाको प्रत्यक्ष र प्रदेश 'क' को प्रत्यक्ष उम्मेवारका रूपमा प्रस्ताव गरेको छ। यस्तै, प्रदेशसभा सदस्य महेन्द्रबहादुर थकालीलाई प्रतिनिधिसभाको समानुपातिक र प्रदेश 'ख' को प्रत्यक्ष उम्मेदवारका रूपमा नाम सिफारिस गरेको हो।"
गठबन्धनको नाममा लोकतन्त्र धरापमा पार्न खोजिदैछ : अध्यक्ष लिङ्देन,"कुश्मा : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले शीर्ष दलहरु नसुध्रिएसम्म मुलुक समृद्ध नबन्ने बताएका छन् । पर्वत सदरमुकाम कुश्माबजारमा मंगलबार आयोजित कार्यकर्ता भेलालाई सम्बोधन गर्दै अध्यक्ष लिङ्देनले राजनीतिक दलका गलत क्रियाकलापहरुले नै मुलुक समस्यामा पर्दै गएको बताए । उनले भ्रष्टाचार र अनियमितता मौलाउँदै गएको प्रति चिन्ता व्यक्त गर्दै शीर्ष दलहरुले भ्रष्टाचारलाई संस्थागत गर्दै लगेको समेत आरोप लगाए । अध्यक्ष लिङ्देनले कांग्रेस, एमाले, माओवादीले तीस वर्षभन्दा बढि शासन गरेपनि नयाँ शब्द बाहेक काममा नयाँपन ल्याउन नसकेको बताए । ठूला दलहरुसँग न मुलुक बनाउने स्पष्ट खाका छ, न रोजगारी सिर्जना, कलकारखाना संचालन, बढ्दो युवा पलायनदर घटाउने कुनै योजना छैन,' अध्यक्ष लिङ्देनले भने,जबसम्म निर्वाचनमार्फत् ठूला दलहरु पराजित हुँदैनन् तबसम्म यहि अवस्थाले निरन्तरता पाइरहन्छ । ठूला दलहरुको पार्टी कार्यालय र कार्य समिति मात्र फरक रहेको तर भ्रष्टाचार गर्ने र देशलाई लुट्ने बेला एउटै दलजस्तै हुनेगरेको बताए । उनले गठबन्धनको नाममा मुलुकको अस्तित्व समाप्त पार्ने र लोकतन्त्र धरापमा पार्न खोजिएको आरोप समेत लगाए । नीति, विचार र सिद्धान्त नमिल्ने दलहरु एक ठाउँमा उभिनु भनेको मिलिजुली खानका लागि बाहेक मुलुकका हितका लागि केहि उपलब्धी नहुने बताए । ' जति शासन गरेपनि एक हजार जना युवायुवतीले रोजगारी पाउने ठाउँ खोल्न सकेका छैनन्, दैनिक हजारौंको संख्यामा युवायुवती विदेसिन बाध्य छन्,' उनले भने मुलुक विदेशीहरुको चंगुलमा फसाउने र लम्पसार पर्ने बाहेक केहि हुन सकेको छैन । उनले आगामी मंसिर ४ गतेको निर्वाचनमा राप्रपालाई मत दिएर पहिलो दल बनाउन आग्रह गरे । मुलुकको समृद्धि र विकासको स्पष्ट खाकासहित भ्रष्टाचार र अनियमितताको विरुद्धमा आफ्नो पार्टी निरन्तर लागि परेको बताउँदै आगामी निर्वाचनमा मत दिएर बिजयी बनाउन समेत उनले आग्रह गरे । अध्यक्ष लिङ्देनले यसअघि पर्वतको मोदी गाउँपालिकामा राप्रपाको पालिका स्तरीय कार्यालयको उद्घाटन समेत गरेका थिए ।"
"फेरिए सचिव : गृहमा सिंह, वाणिज्यमा राय र अख्तियारमा घिमिरे","काठमाडौं : सरकारले विनोदप्रसाद सिंहलाई गृह सचिव बनाएको छ। प्रदेश १ नं का प्रमुख सचिव रहेका सिंहलाई सरकारले गृह मन्त्रालयको सचिवमा सरुवा गरेको हो। गृहसचिव टेकनारायण पाण्डेलाई सरकारले प्रधानमन्त्री तथा मन्त्रिपरिषद्को कार्यालयमा सरुवा गरेको छ। निर्वाचन नजिकिरहेका बेला सरकारले गृह सचिव फेरेको हो। पछिल्लो समय प्रधानमन्त्री शेरबहादुर देउवा र गृहमन्त्री बालकृष्ण खाण गृहसचिव पाण्डेको कार्यशैलीबाट सन्तुष्ट थिएनन्। प्रभावकारी ढंगले कार्यसम्पादन गर्न नसकेको, प्रमुख जिल्ला अधिकारीहरु र सुरक्षा निकायसँग समन्वय गर्न नसकेको गृहसचिव पाण्डेमाथि आरोप लाग्दै आएको छ। त्रिभुवन विमानस्थलस्थित अध्यागमन कार्यालयबाट हुने मानव तस्करी रोक्नसमेत गृहसचिव पाण्डेले भूमिका निर्वाह गर्न नसकेको उनकै सहकर्मीहरुले बताएका छन्। सरकारले वाणिज्य तथा आपूर्ति मन्त्रालयका सचिवमा तोयम राय र अख्तियार दुरुपयोग अनुसन्धान आयोगको सचिवमा रामप्रसाद घिमिरेलाई सरुवा गरेको छ। वाणिज्यका सचिव गणेश पाण्डेलाई प्रधानमन्त्री कार्यालयमा सरुवा गरिएको छ।"
माओवादी केन्द्र स्याङ्जाबाट संघ र प्रदेश सभाका लागि ६३ जना सिफारिस,"स्याङ्जा : नेपाल कम्युनिष्ट पार्टी (माओवादी केन्द्र) स्याङ्जाले आसन्न संघ र प्रदेश निर्वाचनका लागि आकांक्षी ६३ जना उम्मेदवारको नाम प्रदेशमा सिफारिस गरेको छ। माओवादी केन्द्रले स्याङ्जाका ६ वटा निर्वाचन क्षेत्रबाट ६३ जना अकांक्षीको नाम गण्डकी प्रदेश इन्चार्ज तथा अध्यक्षलाई सिफारिस गरेको हो। जिल्लाका २ संघतर्फ र ४ प्रदेशतर्फको प्रत्यक्षमा ३२ जना र समानुपातिकतर्फ ३१ जना आकांक्षी रहेको माओवादी केन्द्र स्याङ्जा संयोजक प्रकाश न्यौपाने (किरण) ले जानकारी दिए। यसैगरी, समानुपातिकतर्फ अमृता थापा मगर, शोभाखर ढकाल, धु्रव लम्साल, रेवती थापा मगर, तीलबहादुर गुरुङ् र कृष्णप्रसाद लम्सालगरी ६ जना आकांक्षी हुन्। निर्वाचन क्षेत्र १ को (क) तर्फ पनि प्रत्यक्षमा ६ जना आकांक्षी छन्। तीमध्ये दिपक थापा, प्रेम थापा, प्रेम हमाल, थमन गुरुङ, नारायण लम्साल कृष्णबहादुर थापा हुन्। समानुपातिकतर्फ भने ४ जना छन्।(ख) को प्रत्यक्षमा शैलेन्द्र घिमिरे, शिव पराजुली, लोकप्रसाद काफले, दिलबहादुर क्षेत्री र हरि ढकालगरी ५ जना छन्। समानुपातिकमा पनि ५ जना शिफारिस भएका छन्। यस्तै, संघतर्फको २ नम्बर क्षेत्रको प्रत्यक्षमा ४ जना परशुराम लम्साल, पदम विक, दयानिधी पौडेल र रेखा बस्याल हुन्। समानुपातिकतर्फ दिल्लीराम रिजाल, लक्ष्मी राना, रुकवीर विक र हेमाकुमारी तराङ् छन्। निर्वाचन क्षेत्र २ को (क) को प्रत्यक्षमा प्रकाश न्यौपाने (किरण), ताराप्रसाद भुषाल, मीनप्रसाद कोइराला, तेजप्रसाद सुवेदीगरी ४ जना आकांक्षी हुन् भने समानुपातिकतर्फ ६ जना रहेका छन्। (ख) मा हरिप्रसाद भट्टराई, लोकेन्द्र तराङ, घनश्याम भट्टराई, टंकप्रसाद खनाल, नेत्रकुमारी पौडेल, बिष्णु बस्याल क्षेत्री, टिकाराम कुँवर, कमल न्यौपाने र प्रितमगरी ९ जना आकांक्षी छन्। समानुपातिकतर्फ भने ६ जनाको नाम सिफारिस भएको छ।"
जबराको बयानअघि आन्तरिक छलफलमा जुट्यो महाभियोग सिफारिस समिति,काठमाडौं : निलम्बित प्रधानन्यायाधीश चोलेन्द्र शमशेर जबराविरुद्धको महाभियोग समिति आन्तरिक छलफलमा जुटेको छ। अहिले समिति बैठक जारी छ। आजै जबराको बयान सकिने भएपछि महाभियोगबारे धारणा बनाउन समिति आन्तरिक छलफलमा जुटेको हो। बयानका लागि जबरालाई दिउँसो १ बजे बोलाएको छ। बयान लिन बाँकी रहेकाले आइतबार बसेको समिति बैठकले जबरालाई मंगलबार बोलाउने निर्णय गरेको थियो। समितिले जबरालाई सोध्न अब ८ वटा प्रश्न मात्रै बाँकी छन्। बयानका लागि ४३ वटा प्रश्न तयार पारिएका छन्। समितिले आजै बयानको काम सक्ने र प्रतिवेदन तयारीमा जुट्ने बताएको छ। भदौ मसान्तसम्म प्रतिवेदन बुझाउने समितिको तयारी छ। प्रतिनिधि सभाको महाभियोग सिफारिस समितिले जबराको बयान लिइरहेको छ। जबरामाथि अनुसन्धान गर्न ११ सदस्यीय समिति गठन गरिएको छ।
अध्यक्ष ओली र ली चान्सुबीच भेटवार्ता,काठमाडौं : नेकपा एमाले अध्यक्ष केपी शर्मा ओली र नेपाल भ्रमणमा रहेका चीनको राष्ट्रिय जनकांग्रेसका प्रमुख ली चान्सुबीच भेटवार्ता भएको छ। नयाँ बानेश्वरस्थित संसद भवनमा ओली र चान्सुबीच भेटवार्ता भएको हो। एमाले प्रतिनिधि मण्डल र ली नेतृत्व प्रतिनिधिमण्डलबीच आपसी सहयोग र द्विपक्षीय हितका बारेमा छलफल भएको छ। ओलीलाई भेट्नुअघि लीले राष्ट्रियसभा अध्यक्ष गणेशप्रसाद तिमिल्सिनालाई भेटेका थिए। चार दिने नेपाल भ्रमणका लागि सोमबार नेपाल आएका चान्सुले सोही दिन प्रतिनिधि सभाका सभामुख अग्निप्रसाद सापकोटासँग भेटवार्ता गरेका थिए। सोही क्रममा सभामुख सापकोटा र ली चान्सुले नेपाल र चीनबीचअन्तर संसदीय सहयोगसम्बन्धी समझदारी पत्रमा हस्ताक्षर गरेका थिए।
चिनियाँ जनकंग्रेसका अध्यक्ष ली र राष्ट्रियसभा अध्यक्ष तिमल्सिनाबीच भेटवार्ता,"काठमाडौं : चिनियाँ राष्ट्रिय जनकंग्रेसका स्थायी समिति अध्यक्ष ली चानसु र राष्ट्रियसभा अध्यक्ष गणेश तिमल्सिनाबीच भेटवार्ता भएको छ। संघीय संसद सचिवालयका अनुसार मंगलबार बिहान नयाँ बानेश्वरस्थित संसद भवनमा भेट भएको हो। चार दिने भ्रमणका लागि काठमाडौं आएका चानसुको प्रतिनिधि मण्डल र राष्ट्रियसभा अध्यक्ष तिमल्सिना नेतृत्वको टोलीबीच द्विपक्षीय भेटवार्ता भएको संघीय संसद सचिवालयले जनाएको छ। भेटवार्तामा आपसी हितका विविध विषयमा छलफल भएको जनाइएको छ। भेटमा दुवै पक्षले एकअर्काको विधायिकी र शासन सञ्चालन सम्बन्धी अभ्यासका बारेमा जानकारी आदानप्रदान गर्ने गरेका छन्। तिमल्सिनालाई भेटे लगत्तै चानसुले पूर्वप्रधानमन्त्री एवम् एमाले अध्यक्ष केपीशर्मा ओलीसँग भेटवार्ता गरेका छन्। लीले मंगलबार प्रधानमन्त्री शेरबहादुर देउवा, पूर्वप्रधानमन्त्री एवं माओवादी केन्द्रका अध्यक्ष पुष्पकमल दाहाललगायत नेताहरूसँग भेट गर्ने कार्यतालिका छ। राष्ट्रपति विद्यादेवी भण्डारीलाई बुधबार भेट्ने कार्यतालिका छ।"
माओवादी अध्यक्ष प्रचण्ड र चिनियाँ राष्ट्रिय जनकंग्रेस अध्यक्ष लीबीच भेटवार्ता,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र नेपाल भ्रमणमा रहेका चीनको राष्ट्रिय जनकांग्रेसका प्रमुख ली चान्सुबीच भेटवार्ता भएको छ। नयाँ बानेश्वरस्थित संसद भवनमा प्रचण्ड र चान्सुबीच भेटवार्ता भएको हो। प्रचण्डको प्रतिनिधिमण्डल र चिनियाँ प्रतिनिधिमण्डलबीच आपसी सहयोग र द्विपक्षीय हितका बारेमा छलफल भएको हो। माओवादीका तर्फबाट अध्यक्ष प्रचण्डलगायत महासचिव देव गुरुङ, बरिष्ठ नेता नारायणकाजी श्रेष्ठलगायत नेताहरु सहभागी थिए। प्रचण्डलाई भेट्नुअघि लीले राष्ट्रियसभा अध्यक्ष गणेशप्रसाद तिमिल्सिना र नेकपा एमाले अध्यक्ष केपी शर्मा ओलीसँग भेट गरेका थिए। सोमबार नेपाल आएका चान्सुले सोही दिन प्रतिनिधि सभाका सभामुख अग्निप्रसाद सापकोटासँग भेटवार्ता गरेका थिए। लीले आजै बेलुकी प्रधानमन्त्री शेरबहादुर देउवालाई भेट्ने कार्यसूची छ।"
जबराले नाम मुछेका व्यक्तिहरुको समेत बयान लिने समितिको तयारी,"काठमाडौं : महाभियोग सिफारिस समितिले निलम्बित प्रधानन्यायाधीश चोलेन्द्र शमशेर जबराले नाम मुछेका व्यक्तिहरुलाई समेत बयानका लागि बोलाउने तयारी गरेको छ। बयानका क्रममा जबराले पूर्वन्यायाधीश,कानुन व्यवसायी, राजनीतिकर्मी,व्यवसायीलगायत व्यक्तिहरुको नाम लिएका थिए। न्यायालयलाई अस्थिर बनाउन ती व्यक्तिहरुको संलग्नता रहेको भन्दै जबराले उनीहरुलाई समेत सोध्न समिति सदस्यहरुसँग आग्रह गरेका थिए। सोही आग्रह बमोजिम समितिले विभिन्न प्रकरणमा जबराले मुछेका व्यक्तिहरुलाई बयानका लागि बोलाउने तयारी गरेको हो नेपाली कांग्रेस सांसद तथा समिति सदस्य मीनबहादुर विश्विकर्माले जबराले नाम लिएका केही व्यक्तिलाई बयानका लागि बोलाउने तयारी भइरहेको बताए। जबराको बयान आज सकिने भएपछि समिति महाभियोगबारे आन्तरिक छलफलमा जुटेको छ। छलफल नसकिएकाले दिउँसो १ बजे लिने भनिएको जबराको बयान अझैं सुरु भएको छैन। जबरासँग प्रतिनिधिसभा, महाअभियोग सिफारिस समितिले भदौ १५ बाट बयान लिन सुरु गरेको हो। समितिले जबरालाई सोध्न अब ८ वटा प्रश्न मात्रै बाँकी छन्। बयानका लागि ४३ वटा प्रश्न तयार पारिएका छन्। समितिले आइतबार मात्रै जबरासँग २४ वटा प्रश्न सोधेको थियो। न्यायालयमा विचलन ल्याएको, भ्रष्टाचार र बिचौलियाले प्रवेश पाएको र कार्यपालिकामा भागबन्डा खोजेको लगायतका आरोप जबरामाथि लगाइएको छ।"
जासुसी निकाय राअवी प्रमुखमा थापा,"काठमाडौं : सरकारले गुप्तचर निकाय राष्ट्रिय अनुसन्धान विभाग (राअवी) का मुख्य अनुसन्धान निर्देशकमा हुतराज थापालाई नियुक्त गरेको छ । सोमबार बसेको मन्त्रीपरिषद् बैठकले थापालाई राअवीको प्रमुखमा नियुक्त गरेको हो । थापाले बुधबार पदभार सम्हाल्नेछन्। हालका प्रमुख यदुलाल खरेलले मंगलबारबाट अवकास पाउँदैछन् । खरेलको अवकाससँगै थापाले अबको तीन वर्ष राअवीको नेतृत्व सम्हाल्नेछन् । सरकारले थापा राअवी प्रमुखमा नियुक्त भएसँगै रिक्त रहेको अतिरिक्त मुख्य अनुसन्धान निर्देशकमा टेकेन्द्र कार्कीलाई बढुवा गरेको छ । राअवीको प्रमुख बन्ने प्रतिष्पर्धामा रहेका अतिरिक्त मुख्य अनुसन्धान निर्देशक ओम जोशीलाई पछि पार्दै थापा प्रमुख बनेका हुन् । थापालाई राअवीको प्रमुख बनाउन नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र उपमहासचिव वर्षामान पुनको जोड रहेको थियो । कांग्रेस पृष्ठभूमिका जोशीलाई प्रधानमन्त्री शेरबहादुर देउवा, गृहमन्त्री बालकृष्ण खाड, कांग्रेस नेता पूर्णबहादुर खडका लागेपनि उनीहरुका सत्ता सहयात्री दल नेकपा माओवादी केन्द्रका अध्यक्ष दाहालले अडान नछाडेपछि थापाको नियुक्ति सहज भएको स्रोतले बताएको छ।"
जबराविरुद्धको महाभियोग सिफारिस समिति बैठक बस्दै,"काठमाडौं : निलम्बित प्रधानन्यायाधीश चोलेन्द्र शमशेर जबराविरुद्धको महाभियोग सिफारिस समिति बैठक बस्दैछ। बैठक दिउँसो १ बजे बस्दैछ। यसअघि आइतबार बसेको समिति बैठकले बयान नसकिएकाले जबरालाई मंगलबार बोलाउने निर्णय गरेको थियो। समितिले जबरालाई सोध्न अब ८ वटा प्रश्न मात्रै बाँकी छन्। बयानका लागि ४३ वटा प्रश्न तयार पारिएका छन्। समितिले आइतबार मात्रै जबरासँग २४ वटा प्रश्न सोधेको थियो। बयानका क्रममा जबराले संसदीय समितिको औचित्यमाथि नै प्रश्न उठाउँदै आएका छन्। जबराले आफ्ना सहकर्मी न्यायाधीशहरुमाथि पनि विभिन्न आरोप लगाएका छन्। प्रतिनिधि सभाको महाभियोग सिफारिस समितिले जबराको बयान लिइरहेको छ। यसअघि समितिले भदौ १५ र १६ र १९ र २५ गते जबरासँग बयान लिएको थियो। जबरामाथि अनुसन्धान गर्न ११ सदस्यीय समिति गठन गरिएको छ। जबरासँग प्रतिनिधिसभा, महाअभियोग सिफारिस समितिले भदौ १५ बाट बयान लिन सुरु गरेको हो। न्यायालयमा विचलन ल्याएको, भ्रष्टाचार र बिचौलियाले प्रवेश पाएको र कार्यपा लिकामा भागबन्डा खोजेको लगायतका आरोप जबरामाथि लगाइएको छ।"
"चोलेन्द्रसँगको बयान सकियो, सोधियो ४३ प्रश्न","काठमाडौं : महाभियोग सिफारिस समितले निलम्बित प्रधानन्यायाधीश चोलेन्द्र शमशेर जबरासँगको बयान सकेको छ। सिंहदरवारमा समितिले मंगलबार थप ८ प्रश्न सोधेका थिए। यससँगै जबरासँग ४३ वटा प्रश्न सोधिएको छ। समितिका एक सदस्यका अअनुसार जबरा खुलाएका व्यक्तिहरुलाई पनि समितिले बोलाउने तयारी गरेको छ। उनीहरुसँग सोधपुछ गरेपछि मात्रै सिफारिस समितिले छलफल टुंग्याउने बताइएको छ। समितिका सदस्य कृष्णभक्त पोखरेलका अनुसार बैठक भोलि (बुधबार) ९ बजे पुनः बैठक बस्नेछ। उक्त बैठकमा जबरासँग प्रतिप्रश्न सोधिने उनले बताए। 'भोलिको बैठकले प्रतिप्रश्न गर्ने, प्रतिवेदन ड्राफ्ट गर्नेेलगायतका काम हुनेछ,' उनले भने। महाभियोग सिफारिस समितिले प्रवक्तासमेत चयन गरेको छ। समितिका सूचना एकद्वार प्रणालीमार्फत् प्रवाह गर्न समितिले सहसचिव लक्ष्मीप्रसाद गौतमलाई प्रवक्ता तोकेको हो। सत्तारुढ दलका सांसदहरुले फागुन १ जबराविरुद्ध महाअभियोग संसदमा दर्ता गरेका थिए। उनीमाथि संविधान र कानुनको गम्भीर उल्लंघन गरेर पदको दुरुपयोग गरेको आरोप लगाइएको छ।"
फरार दुई अभियुक्त पक्राउ,सप्तरी : चोरी मुद्दामा सप्तरीको राजविराज नगरपालिका६ बस्ने २१ वर्षीय गोपी भनिने किसन राउत मेहतर मंगलबार पक्राउ परेका छन्। सप्तरी जिल्ला अदालतबाट कैद सजाय ठहर भई फरार रहेका मेहतरलाई कैद भुक्तानका लागि राजविराज कारागार पठाइने जिल्ला प्रहरी कार्यालय सप्तरीले जनाएको छ। चोरी मुद्दामा अदालतबाट २०७८ चैत १४ गते उनलाई पाँच महिना कैद र पाँच हजार जरिवाना ठहर भएको थियो। आरोपितले २०७७ कात्तिक १९ गते सप्तरीको तिलाठी कोइलाडी गाउँपालिका१ तिलाठी बस्ने ३१ वर्षीय झौली कामैतको घरबाट खसी चोरेका थिए। यसैगरी सवारी ज्यान मुद्दामा फरार रहेका सप्तरीको सुरुङगा नगरपालिका२ पिप्रा पश्चिमका ३५ वर्षीय शिवराज दाहाललाई समेत प्रहरीले पक्राउ गरेको छ। अदालतले विसं २०७५ चैत ३ गते दाहाललाई एक महिना १५ दिन कैद ठहर गरेको थियो। कैद ठहर गरी फैसला गरेपश्चात फरार रहेका दाहाललाई खोजतलासको क्रममा मंगलबार पक्राउ गरी कैद भुक्तानका लागि कारागार पठाउन लागिएको छ। उदयपुरगढी गाउँपालिका७ की ३१ वर्षीया सुशीला तामाङले स१त ५५५९ नंका ट्र्याक्टरधनी दाहालविरुद्ध उजुरी दिएकी थिइन्। फैसला कार्यान्वयनअन्तर्गत गत वर्ष सप्तरी प्रहरीले चार सय चार जनालाई पक्राउ गरेको थियो। यसमा देवानी मुद्दाअन्तर्गत तीन सय ४७ र फौजदारी अपराधअन्तर्गत ५७ जना रहेका थिए। यस्तै आर्थिक वर्ष २०७८७९ मा प्रहरीले एक सय तीन वर्ष ११ महिना २६ दिन कैद र १० लाख ८९ हजार एक सय २६ रुपैयाँ जरिवाना असुल गरेको थियो।
वीरगन्जमा चिडियाखाना निर्माणका लागि सरकारको अनुमति,"वीरगन्ज : वीरगन्ज महानगरपालिका३२ मा सदर चिडियाखाना निर्माण हुने भएको छ। वन तथा वातावरणमन्त्री प्रदीप यादवले वीरगन्जमा सदर चिडियाखाना निर्माणका लागि मन्त्रिपरिषदमा प्रस्ताव पेश गरेकोमा सोमबार बसेको मन्त्रिपरिषद्को बैठकले चिडियाखाना निर्माणका लागि अनुमति दिएको हो। एक अर्ब एक करोड सात लाख रुपैयाँको लागतमा चिडियाखाना निर्माण गरिने वन मन्त्रालयले जनाएको छ। चिडियाखाना निर्माणका लागि राष्ट्रिय निकुञ्ज तथा वन्यजन्तु संरक्षण विभागका उपमहानिर्देशक अजय कार्कीको संयोजकत्वमा आठ सदस्यीय कार्यदल समिति गठन भइसकेको छ। समितिले आफ्नो प्रतिवेदन समेत मन्त्रालयमा पेश गरिसकेको छ। वीरगन्ज महानगरपालिकाको ग्रामीण भेगमा पर्ने सोलखपुर रामवनमा प्राकृतिक चिडियाखाना स्थापना गरिए यहाँ आन्तरिक तथा बाह्य पर्यटक भित्र्याउन सकिने भन्दै चिडियाखाना निर्माणका लागि उपयुक्त स्थान भएको प्रतिवेदनमा उल्लेख छ। प्रस्तावित चिडियाखानाको क्षेत्रभित्र पर्ने ३१ हेक्टर अतिक्रमण हटाई त्यस क्षेत्रसँग जोडिएका सबै साझेदारी वन क्षेत्रको सिमानामा तारबार गरेर मात्र स्थापना गर्नुपर्ने, प्रस्तावित चिडियाखाना स्थापना गर्दा प्राकृतिक चिडियाखानाका साथै वन्यजन्तु उद्धार केन्द्र वन्यजन्तु प्रजनन केन्द्र निर्माण गरिने, वन्यजन्तुका लागि आवश्यक पूर्वाधार तथा उचित रोकथाम, पर्यटक व्यवस्थापनमा ध्यान दिनुपर्ने एवं जैविक विविधता शिक्षा प्रवद्र्धन तथा वन्यजन्तुको कल्याण समेतलाई मध्यनजर गरी अन्तर्राष्ट्रिय मापदण्डअनुसार चिडियाखाना स्थापना र सञ्चालनका लागि मानवीय, प्राविधिक तथा आर्थिक स्रोतको सुनिश्चित हुने गरी प्रस्तावित चिडियाखाना स्थापना र सञ्चालन गर्नुपर्ने उक्त अध्ययन प्रतिवेदनको राय रहेको छ। प्रस्तावित चिडियाखाना स्थापनाको लागि वीरगञ्ज महानगरपालिकाको वडा नंबर ३२ को रामवन क्षेत्रमा पर्ने सवैया साझेदारी वन उपभोक्ता समूहले समेत आफ्नो साझेदारी वन क्षेत्रमा प्रस्तावित चिडियाखाना स्थापनाका लागि सहमति दिएको छ। सवैया साझेदारी वनको पूर्व सिमानामा पर्ने प्रस्तावित चिडियाखानाको क्षेत्रफल ५० हेक्टर रहेको जसमा घास बुट्यान क्षेत्रले ३९४ हेक्टर, सघन क्षेत्रले ७५ र अतिक्रमण क्षेत्रले ३१ हेक्टर ओगटेको छ। प्रस्तावित वन क्षेत्रमा चित्तल, खरायो, दुम्सी, वन बिरालो, पुट्के बँदेल, सुँगा, मैना, गरुड र सारस पनि पाइने र उक्त क्षेत्रमा घस्रने जनावरमा कोब्रा, अण्डा खाने सर्प र मुसा खाने सर्प पनि रहने गरेकाले यहाँ चिडियाखाना बनाउन उपयुक्त रहेको राष्ट्रिय निकुञ्ज तथा वन्यजन्तु संरक्षण विभागका उपमहानिर्देशक अजय कार्कीले बताए। वीरगञ्जमा चिडियाखाना निर्माण गर्ने आफ्नो वर्षौं पहिलेदेखिको सपना रहेको र अहिले आएर उक्त सपना साकार भएको मन्त्री यादवले सामाजिक सन्जाल मार्फत प्रतिकृया दिएका छन्। उनले भनेका छन्, 'पर्यटन प्रवर्द्धन तथा आर्थिक समृद्धिका लागि अगाडि बढिरहेको छु, गृहनगर वीरगन्जमा निर्माण हुने चिडियाखानाले पर्यटन प्रवर्द्धनसहित यहाँका नागरिकको आर्थिकस्तरमा वृद्धि गर्ने मैले अपेक्षा लिएको छु।'"
पछिल्लो २४ घण्टामा देशभर ६ वटा विपद्का घटना,"काठमाडौं : पछिल्लो २४ घण्टामा देशका विभिन्न स्थानमा ६ वटा विपद्का घटना भएका छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार यी घटनामा ६ जना घाइते भएका छन्। प्राधिकरणले सार्वजनिक गरेको विवरण अनुसार सात स्थानमा आगलागी, चार स्थानमा पहिरो तथा एकेक स्थानमा जनावरको आक्रमण र चट्याङको घटना भएको छ। घटनाबाट भएको आर्थिक क्षतिबारे विवरण आएको छैन।"
दोषी ठहर भएका ६१ प्रतिवादी एकैदिन पक्राउ,विराटनगर : अदालतबाट दोषी ठहर भएका ६१ जना प्रतिवादीलाई सुनसरी प्रहरीले एकैदिन पक्राउ गरेको छ। अपराधिक घटनामा अदालतले दोषी ठहर गरे पनि कैद तथा जरिवाना भुक्तान नगरिकन फरार रहेका ठूलो संख्याका प्रतिवादीलाई पक्राउ गर्न प्रहरी सफल भएको हो। सुनसरी प्रहरी प्रमुख एसपी प्रभुप्रसाद ढकालले मंगलबार एकै दिन ६१ जनालाई पक्राउ गरिएको जानकारी दिए। उनका अनुसार पक्राउ गरेर प्रतिवादीहरुलाई अदालतमा पेश गरिएको छ। पक्राउ गरेर प्रहरीले बुझाएपछि कैदको फैसला भएका प्रतिवादीलाई अदालतले सजाय भुक्तानका लागि कारागार चलान गर्ने गरेको छ। जरिवाना तोकिएकालाई त्यसवापतको रकम असुल गरेर अदालतले छाड्ने गर्छ। एसपी ढकालका अनुसार अदालतको फैसला कार्यान्वयनअन्तर्गत विशेष टोली गठन गरेर फरार प्रतिवादी पक्राउ अभियानलाई तीव्र पारिएको छ। विभिन्न अपराधमा अदालतबाट दोषी ठहर भए पनि कैद तथा जरिवाना भुक्तान नगरिकन भागिरहेकालाई पक्राउ गर्न विशेष टोली परिचालन गरिएको जानकारी उनले दिए। प्रतिवादीलाई पक्राउ गर्दा अपराध गरेर भागे पनि कानुनले छाड्ने रहेनछ भन्ने सन्देश प्रवाह भएको उनको भनाइ छ। अपराधीलाई नियन्त्रणमा लिँदा आमनागरिकमा कानुन र प्रहरीप्रतिको विश्वसनीयता बढेको ढकाल बताउँछन्। चालु आर्थिक वर्ष २०७९०८० को हालसम्म एक सय ३० जना फरार प्रतिवादीलाई सुनसरीबाट पक्राउ गरिसकिएको उनको भनाइ छ। फरार प्रतिवादी पक्राउ गर्दा २६ वर्ष ८ महिना ३ दिन कैद र ४ लाख २० हजार ३४ रुपैयाँ जरिवाना असुल भएको जानकारी एसपी ढकालले दिए।
मिटरब्याजीविरुद्ध धर्ना दिन आएका ३३ जना माइतीघरबाट पक्राउ,"काठमाडौं : मिटरब्याजीविरुद्ध प्रदर्शनमा आएका ३३ जना पक्राउ परेका छन्। माइतीघर मण्डलामा धर्ना दिन आएका मिटरब्याजी पीडितहरुलाई पक्राउ गरिएको प्रहरीले जनाएको छ। चिनियाँ जनकंग्रेसका अध्यक्ष ली चानसु नेपाल भ्रमणमा रहेको र भ्रमणका दौरान उनीहरुको मुभमेन्ट हुने भन्दै प्रहरीले तीन दिनका लागि माइतीघर मण्डलामा धर्ना दिन बन्देज लगाएको छ। तर मिटरब्याजी पीडितहरुले जबरजस्ती धर्ना दिन खोजेपछि पक्राउ गरिएको जिल्ला प्रहरी परिसर काठमाडौंका प्रवक्ता दिनेशराज मनालीले बताए। उनले नियन्त्रणमा लिएको केही समयपछि नै उनीहरुलाई छाडेको बताए। 'भीआइपीहरुको आवगमन भइराख्ने हुँदा हामीले माइतीघर मण्डलामा धर्ना नदिन भनेका हौं। तर जबरजस्ती गरेपछि नियन्त्रणमा लिएका थियौं। अहिले छाडिसक्यौं,' अन्नपूर्णसँग उनले भने।"
मुस्ताङमा साझा अवधारणापत्र तयार,"जोमसोम : जिल्ला समन्य समितिले जिल्लाका विभिन्न विषयहरूमा साझा अवधारणापत्र तयार गरेको छ। जिल्ला समन्वय समिति अधिकारी शिवकुमार पौडेलका अनुसार छैटो जिल्ला सभाले उक्त अवधारणापत्र तयार गरेको हो। जिसस प्रमुख माया गुरुङको अध्यक्षतामा बसेको बैठकले मुस्ताङमा कालिगण्डकी नदीमा बर्सेनि ढुङ्गा, गिट्टी, बालुवा र ग्रेगान जम्मा हुँदा तटीय क्षेत्रका बस्ती जोखिम परेको निस्कर्ष निकालेको छ। कालिगण्डकी नदी नियन्त्रणका लागि नदीजन्य पदार्थको समुचित संकलन तथा व्यवस्थापन गर्न पहल गर्ने, कृषि, पशुपालन र पर्यटन विकास तथा प्रर्वद्धनका लागि आवश्यक योजना तर्जुमा गर्ने, मुस्ताङको कुल क्षेत्रफलको १० दशमलव ४९ प्रतिशत मात्र नापी भएको र बाँकी भोग चलन गर्दै आइरहेका नापी नभएका आवादी जग्गाको पुनः नापी गर्न संघ सरकारसँग अनुरोध गर्ने अवधारणा बनेको छ। यसैगरी जलवायु परिवर्तनका कारण कृषि, पशुपालन, पर्यावरण र जीवनशैलीमा नकारात्मक प्रभाव परेको र त्यसको विकल्पका लागि बैज्ञानिक मार्ग खोज्दै अनुकुलका उपायहरू अवलम्वन गर्ने र परम्परागत पुरानो घरको सांस्कृतिक सौन्दर्यता जोगाउन विकल्पहरू खोज्ने लगायतका साझा अवधारणा अनुमोदन भएको समन्वय अधिकारी पौडेलले उल्लेख गरे। बन्द सत्रमा जिससका पदाधिकारी र पाँच पालिकाका अध्यक्ष र उपाध्यक्षसहित १७ जना थिए। समितिको छैटो जिल्ला सभा मंगलबार सकिएको हो। संघीयतापछिको छैटो वर्ष र नयाँ पदाधिकारी निर्वाचित भएपछिको पहिलो वर्षको उपलक्ष्यमा जिल्ला समन्वय मुस्ताङले पाँचै स्थानीय तह र जिल्लास्थित सरोकारवालाको उपस्थितिमा जिल्ला सभा आयोजना गरेको हो। जिल्ला सभाको संघीय प्रतिनिधिसभा सदस्य प्रेमप्रसाद तुलाचनले दिपप्रज्वलन गरी उद्घाटन गरे। संघीयतापछिको तीन तहको सरकारले गर्ने कार्यसम्पादनमा जिल्ला समन्वय समितिले प्रभावकारी भूमिका निर्वाह गर्नुपर्ने संघीय सांसद तुलाचनले बताए। जिल्लाका सवालहरूलाई समाधानको बाटामा लैजान समन्वय समिति अग्रसर रहन पर्ने सांसद तुलाचनको भनाइ छ। सभालाई सम्बोधन गर्दै सांसद तुलाचनले आफू दुर्गम जिल्लाको जनप्रतिनिधि भएपनि विकासको मोडालिटी आफूबाट सिक्न संघीय सांसदहरूलाई अनुरोध गरे। संघीयको पहिलो कार्यकाल सकिदै गर्दा संघ तथा प्रदेश सरकारबाट अर्बौ रुपैयाँ बजेटको विकासको काम भएको उनले बताए। स्थानीय तहलाई अनुरोध गर्दै सांसद तुलाचनले भने, 'पालिकाहरूले अब जनताको जीवनस्तर सुधार्ने काम गर्नुहोला। कृषि र पर्यटनको समस्या केलाउनु होला। ठूला योजनाहरू हामी संघ र प्रदेशबाट ल्याउन पहल गछौं।' उनले मुस्ताङलाई सडक कनेक्टिभिटीबाट जोड्ने उत्तरदक्षिण राजमार्ग र मुस्ताङडोल्पा सडकको काम द्रुत गतिमा अघि बढेको बताए। सभामा गण्डकी प्रदेशका सांसद महेन्द्रबहादुर थकाली, संविधानसभा सदस्य चन्द्रबहादुर गुरुङ, श्रीमाया थकाली, जिसस प्रमुख माया गुरुङ ,पूर्व जिसस प्रमुख छिरिङ ल्हामो गुरुङ, घरपझोङ गापा अध्यक्ष मोहनसिंह लालचन र प्रजिअ नेत्रप्रसाद शर्मा लगायतले जिल्ला समन्वय समितिको काम कर्तव्य र दायित्व अनि समन्वयकारी भूमिकाका विषयमा मन्तव्य राखेका थिए। सभामा जिल्लाका संघ तथा प्रदेशका जनप्रतिनिधि, प्रशासन, सुरक्षा निकाय लगायतको टोलीलाई दोसल्ला ओढाएर सम्मान गरिएको थियो।"
आगलागीबाट एक घर जलेर नष्ट,हेटौंडा : मकवानपुरको मकवानपुरगढी गाउँपालिका ६ अदालत डाँडास्थित अमरबहादुर खत्रीको घरमा आगलागी भएको जिल्ला प्रहरी कार्यालय मकवानपुरले जनाएको छ। आगलागीबाट २८ लाख बराबरको क्षति भएको भएको प्रहरीको प्रारम्भिक अनुसन्धानबाट खुलेको छ। खत्रीको काठले बनेको २ तल्ले घरमा गएराति ८ बजे करेन्ट सट भएर आगलागी भएको हो। आगलागीबाट घर र गोठ पूर्ण रूपमा जलेको छ। आगलागीबाट मानवीय र चौपायको भने क्षति नभएको प्रहरीको भनाइ छ।
दुई महिनाभित्रै पानीमा डुबेर सात जनाको मृत्यु,"राजविराज : सप्तरीको शम्भुनाथ७ भगवतपुरमा बसन्त सरदारले पाँच धुर जग्गामा हालै डोजरले खनाएर सानो पोखरी बनाएका थिए। मङ्गलबार दिउँसो सोही ठाउँका ५ वर्षीय बालक सुदीपकुमार सदा साथीहरूसँगै नुहाउन गए। पौडी खेल्ने क्रममा सदा डुबे। डुबेर अचेत भएका बालकलाई राजविराजस्थित छिन्नमस्ता अस्पताल ल्याई परीक्षण गर्दा चिकित्सकले मृत घोषणा गरे। मृतकका बुवा रोजगारीका लागि विदेशमा छन्। आमा घटनाका बेला तरकारी किन्न बजार गएकी थिइन्। घरदेखि एक सय मिटर पूर्वमा रहेको बसन्त सरदारको जग्गामा खनिएको पोखरीमा बालकको डुबेर मृत्यु भएको मृतकका सानीआमा रुन्ची सदाले बताइन्। सप्तरीमा नयाँ आर्थिक वर्षको सुरुको दुई महिनाभित्रै पानीमा डुबेर सात जनाको मृत्यु भएको सप्तरीका डिएसपी माधवप्रसाद काफ्लेले जानकारी दिए। हनुमाननगर कंकालिनी नगरपालिका४ अर्जी टोलका जितेन्द्र सिपलियाको छोरा सात वर्षीय देबिल सिपलियाको आफ्नै पोखरीमा डुबेर भदौ ८ गते मृत्यु भयो। सप्तकोशी नगरपालिका२ सिद्धिपुरस्थित नहरमा डुबेर मृत्यु भएको अवस्थामा राजकुमार रामका छोरा दुई वर्षीय सन्दीप राम भदौ ५ गते फेला परे। राजगढ गाउँपालिका४ बेल्ही चपेनास्थित सार्वजनिक पोखरीमा नुहाउने क्रममा भदौ १ गते डुबेर सोही ठाउँका बिरेन्द्र मण्डलका छोरा १३ वर्षीय राजा मण्डलको मृत्यु भयो। जिल्ला प्रहरी कार्यालय, सप्तरीको तथ्यांकअनुसार भदौ महिनामा चार जना र साउन महिनामा तीन जनाको डुबेर मृत्यु भएको छ। बोदे बर्साइन नगरपालिका८ काचनमा साउन २६ गते सोही ठाउँका मिताराम दासकी छोरी ६ वर्षीया नन्दनी कुमारी दासको नुहाउने क्रममा डुबेर मृत्यु भएको थियो। साउन २४ गते छिन्नमस्ता गाउँपालिका४ लालापट्टीस्थित पोखरीमा डुबेर २ वर्षीय दीप पण्डितको मृत्यु भएको थियो। सोही दिन विष्णुपुर गाउँपालिका३ बस्ने ३५ वर्षीय लल्कु भनिने शिवशंकर सदाको पोखरीमा डुबेर मृत्यु भएको थियो। सप्तरीमा डुबेर मृत्यु हुनेको संख्या बर्सेनि बढ्दो छ। जिल्ला प्रहरी कार्यालय सप्तरीका अनुसार पछिल्लो तीन वर्षको अवधिमा खोला, नदी र पोखरीमा डुबेर ५७ जनाको मृत्यु भएको छ। तथ्यांकअनुसार आर्थिक वर्ष २०७६०७७ मा ११ जना, २०७७०७८ मा २२ जना र २०७८०७९ मा २४ जनाको डुबेर मृत्यु भएको छ। मृत्यु हुनेमा बालबालिका बढी छन्। त्यसमध्ये पनि १० वर्ष मुनिका बालबालिकाको संख्या धेरै छ। गत तीन वर्षमा २१ बालक र १२ बालिका गरी ३३ बालबालिकाको मृत्यु भएको तथ्याङ्कमा उल्लेख छ। जसमा सात बालक र छजना बालिका तथा ५ वर्ष मुनिका छन्। आर्थिक वर्ष २०७९०८० मा मृत्यु हुने सात जनामध्ये ६ जना बालक नै रहेका छन्। 'अभिभावकको लापरबाही, चेतनाको कमी र आफ्नै लापरबाहीका कारण पनि डुबेर मृत्यु भएको देखिन्छ', डिएसपी काफ्ले भन्छन्, 'यस्तो घटना बढ्दै गएका छन्।' ग्रामीण भेगमा प्रशस्त संख्यामा पोखरी छन्। तराईमधेशमा पोखरीसँगै नदी, नाला, नहर, खोला, खाल्डोमा डुबेर समेत मृत्यु हुने गरेको छ। घर नजिकैका कुलो, खाडल, पोखरीहरूमा वर्षायाममा पानी जम्मा हुने, नदीहरूमा पानीको सतह बढ्ने गर्छ। बालबालिकालाई रेखदेख गर्न गरिब परिवारका अभिभावकलाई समय नहुने गरेकाले पनि दुर्घटना बढेको उनी बताउँछन्। 'बालबालिकालाई नदीमा नुहाउन जान दिने, गाईवस्तु चराउन पठाउने, बाढीमा दाउरा संकलन गर्न पठाउने, माछा मार्न जाने, रेखदेख नगर्नेलगायतका कारणले बालबालिकाहरूले अकालमै ज्यान गुमाउनुपरेको छ', उनी भन्छन् 'यसमा अभिभावकको कमजोरी देखिन्छ भने आर्थिक अवस्था कमजोर भएका परिवारको वाध्यता पनि छ।' गर्मी बढेसँगै पोखरीमा नुहाउन जानेको सङ्ख्यामा वृद्धि हुनुका साथै पोखरीधनी र अभिभावकको लापरबाहीका कारण बर्सेनि पोखरीमा डुबेर मृत्यु हुने घटना बढेको राजविराज८ का अरुण तिवारीको भनाइ छ।"
काठमाडौं विश्वविद्यालयमा योग शिक्षा अध्यापन सुरु,"काठमाडौं : काठमाडौं विश्वविद्यालयले स्नातक तहको चार वर्षे कोर्समा योगसम्बन्धी पठनपाठन सुरु गरेको छ। 'स्कूल अफ आर्ट्स र स्कूल अफ मेडिकल साइन्सेज' ले संयुक्तरुपमा 'योगिक साइन्स र वेलविइङ' विषय सुरु गरेको हो। उच्च क्षमतायुक्त योग विज्ञ तथा अन्वेषकबाट अध्यापन हुने यो कोर्सको सबै व्यवस्थापन स्कूल अफ आर्टस्ले गरेको विश्वविद्यालयले जनाएको छ। अन्तर्राष्ट्रिय रूपमै विश्वविद्यालय तहमा योगको अध्यापन हुनुपर्छ भन्ने मान्यतासमेत विकसित भइरहेकाले त्यसलाई मध्यनजर गरेर विश्वविद्यालयले यस विषयको पठनपाठन सुरु गरेको जनाएको छ। विश्वविद्यालयले योग शिक्षाका माध्यमद्वारा ज्ञान र विज्ञानलाई पूर्वीय र पाश्चात्य दर्शनसँगै संयोजन गर्दै सकारात्मक सोच, नैतिकता, निष्ठा र विश्वमा आत्मीय सौहार्दपूर्ण वातावरण सिर्जना र परिपूर्ति गर्ने उद्देश्य लिएको विश्वविद्यालयले जनाएको छ। अध्ययनका क्रममा विद्यार्थीले विभिन्न अन्तर्राष्ट्रिय विश्वविद्यालयसँग सहकार्य गर्दै प्रयोगशाला, आरोग्य केन्द्र, आश्रम, गुरुकूल तथा योग संस्थामा प्रयोगात्मक प्रशिक्षण र इन्टर्नशिप तथा अनुसन्धान गर्ने अवसर पाउने विश्वविद्यालयले जनाएको छ। अरू विश्वविद्यालयको तुलनामा योगसँग सम्बन्धित व्यापक र गहन विषय समावेश गरी योगलाई अनुसन्धान र प्रविधियुक्त बनाउन लागिएकाले उच्च शिक्षामा गुणस्तरीय जनशक्ति उत्पादनमा सघाउ पुग्ने बताइएको छ।"
बालबालिकाले सामाजिक विकास राज्यमन्त्रीलाई ज्ञापन पत्र बुझाए,"धनगढी : राष्ट्र संघीय बाल अधिकारसम्बन्धी महासन्धी, १९८९ माथि बालबालिकाको नेतृत्वमा तयार गरिने प्रतिवेदन २०२२ सम्बन्धी सुदूरपश्चिम स्तरिय कार्यशाला धनगढीमा सम्पन्न भएको छ। कन्सोर्टियम नेपालको आयोजना र वल्ड भिजनको सहयोगमा भएको कार्यक्रममा दार्चुलाबाहेकका आठ जिल्लाका बालबालिकाहरू सहभागी थिए। कार्यक्रममा बालबालिकाले सुदूरपश्चिम प्रदेशका सामाजिक विकास राज्यमन्त्री टेकबहादुर रैकालाई सात बुँदे ज्ञापनपत्र बुझाएका छन्। ज्ञापन पत्रमा बालबालिकाको क्षेत्रमा कानुनी, नीति, रणनीति कार्यक्रम बढाउने, बालकल्याण अधिकारीको व्यवस्था, बाल कोषको व्यवस्था कार्यान्वयन बाल मनोविज्ञान तथा सामाजिक कार्यकर्ता सम्बन्धी व्यवस्थाको प्रभावकारी कार्यान्वयन र सहजीकरण गर्न माग गरिएको छ। यस्तै, बाल विवाहलगायत समाजमा व्याप्त सबै कुरीतिका लागि काम गर्ने, सबै ठाउँमा बालबालिकाहरूको अर्थपूर्ण सहभागिता सुनिश्चित बाल सहभागिता सम्बन्धी कार्यविधि निर्माण गर्ने, स्थानीय तहमा योजना प्रक्रियामा बालबालिका लागि कम्तिमा १० प्रतिशत बजेट विनियोजनका लागि आवश्यक सहजीकरण गर्ने, बालमैत्री स्थानीय शासनको अवलम्बन, सूचकको प्रभावकारी कार्यान्वयन गर्ने र प्राकृतिक प्रकोप, जलवायु परिर्वतनमा बालबालिकामा पर्ने असर बारेमा आवश्यक जनचेतनामुलक कार्यक्रमको आयोजना गर्नुपर्ने आवश्यकता औल्याएको छ। ज्ञापन पत्र बुझ्दै राज्यमन्त्री रैकाले प्रदेश सरकार बालबालिकाहरूको अधिकारमा गम्भीर रहेको बताए। उनले ज्ञापनपत्रमा उल्लेख भएका बुँदा कार्यान्वयमा सरकार प्रतिबद्ध रहेको बताए। कार्यक्रममा कन्सोर्टियम नेपालका उपाध्यक्ष सन्तोष महर्जनले बालबालिकाहरूका क्षेत्रमा आफूहरू दुई दशकदेखि काम गर्दै आएको बताउँदै अझ पनि गम्भीर रूपमा लागेको बताए। यस्तै कार्यक्रममा वल्र्ड भिजन इन्टरनेशनल नेपालका सुदूरपश्चिम फिल्ड म्यानेजर चेतराज भट्टराईले बालबालिकाका सवाललाई तीनवटै सरकारले गम्भीर रूपमा लिनुपर्ने बताए। 'पछिल्लो समय बालिकाहरू असुरक्षित छन्,' उनले भने, 'सरकार गम्भीर बन्न आवश्यक छ।' सो अवसरमा नेपाल पत्रकार महासंघका कैलालीका अध्यक्ष हिमाल जोशीले पत्रकारहरूले बालबालिकाको मुद्दा उठाइरहेका र आगामी दिनमा समेत बालबालिकाको अधिकारका सवाल उठाउने प्रतिबद्धता जनाए। कार्यक्रममा कञ्चनपुर, डडेल्धुरा, बैतडी, बाजुरा, कैलाली,अछाम, बझाङ, र डोटीका २७ जना बालबालिकाको सहभागिता रहेको थियो। कार्यक्रम बाल सल्लाहकार समितिका सदस्य खगेश्वरी ऐडीको अध्यक्षतमा भएको थियो। कार्यक्रमको बाल अधिकार अभियन्ता किरण थापाले सहजीकरण गरेका थिए। यसअघि सोमबार बिहान भएको उद्घाटन कार्यक्रममा कन्सोर्टियम नेपालका उपाध्यक्ष सन्तोष महर्जनले कार्यक्रमको औचित्य बारे प्रकाश पारेका थिए भने वल्र्ड भिजनका केन्द्रीय प्रतिनिधि श्याम अधिकारीले सहभागीलाई स्वागत गरेका थिए।"
"धनीपुर्जा हातमा, छैन स्वामित्व","धनकुटा : साँगुरीगढी गाउँपालिका वडा नं ८ महाभारतका खड्गबहादुर कार्कीको नाममा लालपुर्जा भएको चार रोपनी जग्गा छ। तर, उनको जग्गाको न त स्वामित्व नै छ, न नक्सा पास प्रमाणीकरण स्रेस्ता नै। सोही वडाका नन्दकुमार राई, नरबहादुर खनाल, गंगाश्वरी राई, इन्द्रबहादुर राई लगायत १३ जनाको पनि समस्या कार्कीको जस्तै छ। २०५५ सालमा गठित सुकुम्वासी समाधान आयोगले उनीहरूलाई प्रतिव्यक्ति ४ रोपनी जग्गाको दरले लालपुर्जा वितरण गरेको थियो। तर, लालपुर्जा वितरण गरेपनि सरकारी श्रेस्तामा नहुँदा उनीहरूले हालसम्म पनि स्वामित्व लिन पाएका छैनन्। मंगलवार जिल्ला राष्ट्रिय भूमि आयोग जिल्ला समिति, साँगुरीगढी गाउँपालिका, जिल्ला मालपोत र नापी शाखा कार्यालयको संयुक्त टोलीले ती क्षेत्रमा स्थलगत निरीक्षण गरेको थियो। स्वामित्व, नक्सा प्रमाणित र श्रेस्तासम्बन्धी भएको समस्याबारे राष्ट्रिय भूमि आयोग जिल्ला समितिमा निवेदन आएपछि अनुगमन गरिएको विज्ञ सदस्य रमेश श्रेष्ठले बताए। गत वैशाखमा ३५ दिने सूचना प्रकाशन गरिएको थियो। सोही सूचनाका आधारमा जिल्ला सचिवालयमा १ सय ३२ जनाको निवेदन परेको थियो। निवेदन आएको स्थानहरूमा स्थलगत अध्ययन गरेर बुझ्ने कार्य भइरहेको उनले बताए। अनुगमनका क्रममा भोगचलन तथा विवाद भएनभएको बारे अध्ययन गरिनेछ। जिल्लामा चारपाँच सय जना भएपनि निवेदन न्यून परेको छ। अहिले पनि निवेदनका लागि सूचना जारी भएको विज्ञ श्रेष्ठले बताए। पहिलो चरणमा गत भदौं १७ गते छथरजोरपाटी गाउँपालिकाको वडा नं २, ३ र ४ वडामा संयुक्त टोली पुगेको थियो। दोस्रो चरणमा आज साँगुरीगढी गाउँपालिकाको वडा नं ८ महाभारत तातोपानीमा पुगेको जिल्ला अध्यक्ष बलबहादुर राईले बताए। निवेदन आएकाहरूको स्थलगत अनुगमनपछि जोतभोग र प्रमाणका आधारमा कार्यान्वयनको निर्णय गरिने उनले बताए। स्थलगत अनुगमनका क्रममा लालपुर्जा भएपनि स्वामित्व नभएका जग्गाधनीले भोगचलन गर्दै आइरहेको पाइएको साँगुरीगढी गाउँपालिकाका अध्यक्ष जितेन्द्र राईले बताए। स्वामित्व नहुँदा अधिकांशले तिरो तिर्न पाएका छैनन्। उद्यम गर्न पाएका छैनन्। राष्ट्रिय भूमि आयोग जिल्ला समितिसँग समन्वय गरी चाँडै समाधान गरिने उनको भनाइ छ।"
सच्चा मित्र,"एकादेशमा रिता नाम गरेकी एक युवती बुवासँग बस्थिन्। उनकी आमा बाल्यकालमै बितेकी थिइन्। घरायसी काम सकेर उनी कलेज जान्थिन्। कलेज जाँदा दिनहुँ बाटोमा एउटा ठाउँमा बसेर उनी चराहरूलाई खुवाउने गर्थिन्। उनको घरमा पनि दुईवटा चराहरू थिए। ती चराहरूलाई पनि उनी दिनहुँ खुवाउँथिन्। एक दिन गाउँका जमिन्दारका छोराले उनलाई चराचुरुंगीलाई खुवाउँदै गरेको देखे। उनले आफ्नो बुवालाई रितासँग विवाह गर्ने इच्छा व्यक्त गरे। जमिन्दारले पनि रिताका बुवासँग कुरा गरेर छोराको विवाह रितासँग गराइदिए। विवाहपछि रिताले माइतीको चराहरूलाई घरमै लिएर गइन्। उनी दिनहुँ ती चराहरूलाई खुवाउँथिन्। रिताकी सासूलाई यो पटक्कै मन पर्दैनथ्यो। उनले ती चरालाई धेरै सताउँथिन्। उनले चराका दाना र पानीसमेत भुइँमा फ्याकिदिइन्। एक दिन रिताकी सासूले चराको खोरसमेत भुइँमा फ्याँकिदिइन्। रिताले आफ्नो सासूले यस्तो गरेको देखेकी थिइन्। किन यस्तो गरेको भनेर रिताले सासूलाई सोधिन्। तर सासूले आफूले खोर नफ्याकेको भन्दै उल्टै रितालाई हप्काइन्। सासूका कुराले रितालाई धेरै चिन्तित बनायो। एक दिन रिताको श्रीमान्ले आफ्नो पत्नीको चिन्ताको कारण सोधे। रिताले सबै बेलिबिस्तार लगाइन्। उनका पतिले रितालाई चराहरूलाई पार्कमा छोड्न सल्लाह दिए। श्रीमान्को आदेशमा रिताले ती दुई चरालाई बाँकी चरासँगै पार्कमा छाडिदिइन्। उनी कहिलेकाहीँ पार्कमा चरालाई खुवाउन जान्थिन्। अब पार्कका सबै चराचुरुंगी रिताका मिल्ने साथी बनेका थिए। रिताको घरमा पन्छीहरू पनि आउन थालेका छन्। जब रिताकी सासूलाई यो कुरा थाहा भयो, उनी रिसाइन्। उनले रितालाई मामाको घरमा छाड्न आफूसँगै लिएर हिँडिन्। बाटोमा केही चोरहरूले रिताकी सासूको गहना चोर्न खोजे। त्यसपछि रिताका पन्छीहरू आए र चोरहरूमाथि आक्रमण गरे। पन्छीहरूको आक्रमणबाट जोगिन चोरहरू भागे। त्यसपछि रिता र उनकी सासू घर फर्किए। त्यसपछि रिताको सासूको सोच चराप्रति परिवर्तन भयो। उनले रितासँग मिलेर दिनहुँ चराहरूलाई खुवाउन थालिन्। यो देखेर रिता पनि निकै खुसी भइन्। नैतिक शिक्षा : यस कथाले हामीलाई जनावरहरूसँग राम्रो व्यवहार गर्नुपर्छ भनेर सिकाउँछ।"
सामूहिक बलत्कार गरेको आरोपमा तीन जना पक्राउ,मुगु : यही भदौ २३ गते राति १२ बजे १६ वर्षीया एक बालिकालाई सामूहिक बलत्कार गरेको आरोपमा प्रहरीले तीन जनालाई पक्राउ गरेको छ। प्रहरीका अनुसार छाँयानाथ रारा नगरपालिका४ का २१ वर्षीय श्रृष्ट महतार र एक १३ वर्षीय बालकलाई प्रहरीले भदौ २४ गते उनीहरूकै घरबाट पक्राउ गरेको हो। अर्का आरोपित कालिकोट जिल्ला सन्नि त्रिबिणी३ रुखु स्थाई घर भई हाल छाँयानाथ रारा नगरपालिका१४ स्थित चंखेली रेष्टुरेण्टमा कुकको काम गर्दै आएका १८ वर्षीय देबराज शैसीलाई २६ गते प्रहरीले पक्राउ गरेको जिल्ला प्रहरी कार्यालयले जानकारी दिएको छ। छाँयानाथ रारा नगरपालिका१३ लुमा गाउँ नजिक गमगढीबाम कच्ची सडक खण्डमा बालिकालाई सामूहिक बलत्कार गरेको पीडित पक्षले जिल्ला प्रहरी कार्यालयमा भदौ २४ गते उजुरी दिएका थिए। गाउँ नजिकको मेला हेरेर घर फर्किदै गर्दा सोही दिन राति १२ बजे आफ्नो नाबालिका छोरी माथि सामूहिक बलत्कार भएको पीडित पक्षले बताएका छन्। पीडितको स्वास्थ्य परीक्षण भदौ २४ गते जिल्ला अस्पातलमा भएको थियो। घटनाका विषयमा थप अनुसन्धान गर्न जिल्ला अदालतबाट १० दिनको म्याद थप गरी प्रहरी हिरासतमा राखिएको जिल्ला प्रहरी कार्यलयका डीएसपी सुभाष हमालले जानकारी दिए।
मेला हेर्न गएकी महिलाको शव बाँसको झाडीमा भेटियो,"जनकपुरधाम : मेला हेर्न भनी घरबाट निस्किएकी महिलाको शव धनुषाको शहिदनगर नगरपालिका३ यदुकूहास्थित बाँसको झाडीमा फेला परेको छ । सोमबार साँझ साढे ५ बजेको समयमा मेला हेर्न भनी घरबाट निस्किएकी बबिता दासको शव मंगलबार बिहान स्थानीयले नहर डिलमा रहेको बाँसको झाडीमा शव देखेपछि प्रहरीलाई खबर गरेका थिए । धनुषाको शहिदनगर नगरपालिका३ यदुकूहा बजार टोलकी महिला हुन् । शवको प्रकृति हेर्दा अर्धनग्न देखिएपनि घाँटी थिचेर हत्या गरी फालेको देखिएको प्रहरीले बताएको छ। अनुसन्धानमा खटिएका प्रहरी अधिकृतले भने, महिलाको शव अर्धनग्न अवस्थामा भूइँमा घोप्टो फेला परेको छ, तर घटना अघि के भएको थियो, यकिनका साथ भन्न सकिने अवस्था छैन् । थप कुरा पोष्टमार्टम रिर्पोट आएपछि मात्र थाहा हुन्छ । प्रहरीका अनुसार शव फेला परेको ठाउँमा अहिले प्रहरीले घेरा हालेको छ। धनुषा प्रहरीका प्रहरी उपरीक्षक बसन्त रजौरेसहितको टोली तालिम प्राप्त कुकुर लिएर घटनास्थलमा पुगेको छ। यदुकूहाको बजार टोलमा इन्द्र पूजाको अवसरमा लागेको मेला हेर्न निस्किएकी महिला मृतक भेटिएपछि अनुसन्धानको क्रममा एकजनालाई प्रहरीले पक्राउ गरेको छ । 'अबेरसम्म घर नफर्केपछि बुहारी खोज्न मेलामा गयौं तर त्यहाँ नभेटेपछि, मेलामा नाच थियो । नाच सकिएपछि आफैं घर आउछ, भन्ने आशमा रात गुजार्यौं, तर बिहानबिहानै शव भेटिएको खबर पाएको परिवारका एक सदस्यले बताए। यदुकूहामा इन्द्र पूजाको अवसरमा मेला लागेको थियो । मृतकको घरदेखि केही दूरीमा रहेको स्कुलमा सोमबार राति नाच (सांस्कृतिक) कार्यक्रम थियो । मृतक महिलाकी ३ वर्षीया एक छोरी र श्रीमान् छन्। श्रीमान् चार वर्षदेखि वैदेशिक रोजगारको सिलसिलामा बाहिर छन्।"
"बन्दुकधारी समूह र प्रहरीबीच गोली हानाहान, एक जना पक्राउ",जनकपुरधाम : धनुषामा बन्दुकधारी समूह र प्रहरीबीच दोहोरो गोली हानाहान भएको छ। धनुषाको गणेशमान चारनाथ नगरपालिका४ पोर्ताहास्थित चारनाथ खोलामा बन्दुधारी समूह र प्रहरी बीच दोहोरो गोली हानाहान भएको हो। सोमबार राति ११:४० बजेको समयमा गणेशमान चारनाथ नगरपालिका पोर्ताहा प्रहरी चौकीबाट प्रहरी नायव निरीक्षक रामनाथ यादव नेतृत्वको गस्ती टोलीले बन्दुकधारी समूहलाई रोक्न खोज्दा दोहोरो गोली हानाहान भएको इलाका प्रहरी कार्यालय ढल्केवरले जनाएको छ। चारनाथ खोलामा बन्दुकधारी समूहलाई प्रहरीले रोक्न खोज्दा समूहबाट फायर गरेपछि जवाफी कारवाहीमा प्रहरीले दुई राउण्ड गोली प्रहार गरेको थियो। प्रहरीको जवाफी कारवाहीमा बन्दुकधारी समूहका एक जनालाई बायाँ खुट्टामा गोली लागि घाइते अवस्थामा पक्राउ गरेको हो। अन्य समूहका व्यक्तिहरू भने फरार भएको जिल्ला प्रहरी कार्यालय धनुषाले जनाएको छ। प्रहरीको गोली लागि पक्राउ पर्नेमा गणेशमान चारनाथ नगरपालिका५ बस्ने ३० वर्षीय गणेशबहादुर बुढाथोकी रहेको जिल्ला प्रहरी कार्यालय धनुषाले जनाएको छ। प्रहरीको गोली लागि घाइते अवस्थामा पक्राउ परेका बुढाथोकीलाई मधेश स्वास्थ्य विज्ञान प्रतिष्ठानअन्तर्गत प्रादेशिक अस्पताल जनकपुरधाममा उपचार भइरहेको र अवस्थामा सामान्य रहेको धनुषाका प्रहरी उपरीक्षक बसन्त रजौरेले जानकारी दिए। पक्राउ परेको व्यक्तिको साथबाट एक थान भरुवा बन्दुकसमेत बरामद गरी थप अनुसन्धान अगाडि बढाइएको उनले जानकारी दिए।
भाइरल ज्वरोका बिरामी बढेपछि विद्यालय बन्द,"बागलुङ : बागलुङको गलकोट नगरपालिका११ रिघामा भाइरल ज्वरोका बिरामी बढेपछि विद्यालय बन्द भएका छन्। रिघामा ज्वरो आउने, रुघाखोकी तथा घाँटी दुख्ने लक्षणसहितका बिरामी बढेको रिघा स्वास्थ्यचौकी प्रमुख हेल्थ असिस्टेन्ट लक्ष्मी घर्तीले जानकारी दिनुभयो। साविक रिघा गाविसको वडा नं १, २ र ४ वडामा बढी र वडा नं ५ का केहीमा पनि सङ्क्रमण देखिएको उनको भनाइ छ। 'बिरामीलाई सामान्य औषधि दिने काम भइरहेको छ। लामो समय बिरामी भएकाको प्रयोगशाला परीक्षण गर्दा उनीहरूमा टाइफाइडसमेत पोजेटिभ देखिएको छ', उनले भने। गाउँमा बिरामी बढेपछि रिघा स्वास्थ्यचौकीले डेङ्गुको पनि परीक्षण गर्ने तयारी गरेको छ। विद्यालयका शिक्षक तथा विद्यार्थी नै भाइरल ज्वरोले ग्रसित भएपछि विद्यालय तीन दिनका लागि बन्द गरिएको छ। गलकोट११ मा रहेको छिचिम्रा पोखरी आधारभूत विद्यालय तीन दिनका लागि बन्द गरिएको प्रध्यानाध्यापक हर्कबहादुर विकले बताउनुभयो। गत हप्ता केही विद्यार्थी र शिक्षकमात्रै बिरामी रहेको र आइतबार २४ विद्यार्थी अनुपस्थित भएपछि विद्यालय बन्दको निर्णय गरिएको उनले जानकारी दिए। शिक्षक भोजेन्द्र नेपालीका अनुसार स्वास्थ्य समस्या देखिएकाले नै विद्यार्थी अनुपस्थित भएका हुन्। रासस"
"सेयर बजारमा हरियाली, कारोबार रकम पनि बढ्यो","काठमाडौं : सेयर बजारमा हरियाली छाएको छ। नेप्से परिसूचक दोहोरो अंकले बढेपनि कारोबार रकममा भने उल्लेख्य सुधार देखिएन। साताको दुई कारोबार दिन आइतबार र सोमबार निरन्तर ओरालो लागेको नेप्से मंगलबार दोहोरो अंकले बढेको हो। नेप्से २१३० अंकले बढेर १९३४०४ विन्दुमा पुगेको छ। कारोबार रकम पनि सोमबारको तुलनामा बढेको छ। यसदिन दिन ९२ करोड बढीको सेयर कारोबार भयो। अघिल्लो कारोबार दिन सोमबार ८२ करोड बराबरको कारोबार भएको थियो। आज २३१ कम्पनीको ३१ लाख ४६ हजार ९९६ कित्ता सेयर ९२ करोड २५ लाख ७४ हजार ४१० कित्ता सेयर खरिदबिक्री भयो। दोहोरो अंकले बढेको बजारमा एउटा मात्रै कम्पनीको सेयर मूल्यमा सकारात्मक सर्किट लेभलमा कारोबार भयो। बोटलर्स नेपालको सेयर मूल्य १० प्रतिशतले बढ्यो। कारोबार रकमका आधारमा नविल बैंक शीर्षस्थानमा रह्यो।सो कम्पनीको ५ करोड ९४ लाख रुपैयाँ बराबरको सेयर कारोबार भयो। यस्तै रिडी हाइड्रोपावर र हिमालयन एभरेष्ट इन्स्योरेन्स क्रमश दोस्रो र तेस्रो स्थानमा रहे। कारोबारमा आएका सबै समूहको सूचक बढेको छ।फाइनान्स समूहको सूचक सर्वाधिक २१३ प्रतिशतले बढ्यो। यस्तै ट्रेडिङ, होटल्स एन्ड टुरिजम, डेभलपमेन्ट बैंक, मनु एन्ड प्रो, अदर्श, माइक्रो फाइनान्स, लाइफ इन्स्योरेन्स र इन्भेस्टमेन्ट समूहको सूचक १ प्रतिशत बढिले वृद्धि भएको छ। बैंकिङ,हाइड्रो पावर ,ननलाइफ इन्स्योरेन्स र म्चयुअल फन्डको सूचक सामान्य बढ्यो।"
बालबालिकाको हितका लागि जिम्मेवार बन्न प्रदेश प्रमुख शर्माको आग्रह,"हेटौंडा : बागमती प्रदेश प्रमुख यादवचन्द्र शर्माले बालबालिकाको हितको सन्दर्भमा तीनै तहको सरकार जिम्मेवार हुनुपर्ने उल्लेख गरेका छन्। हरेक वर्षको भदौ २९ गते मनाइने राष्ट्रिय बाल दिवसलाई लक्षित गर्दै उनले नेपालले बाल अधिकारसम्बन्धी महासन्धी १९८९ लाई १४ सेप्टेम्बर १९९० मा अनुमोदन गरेर बालबालिकाको विकास, बालअधिकारको संरक्षण र बालसहभागिता जस्ता विषयमा अन्तर्राष्ट्रिय प्रतिवद्धता गरेको दिनलाई स्मरण गर्दै बालहितका सन्दर्भमा जिम्मेवार बन्न तीनै तहको सरकारलाई आह्वान गरेका हुन्। बालमैत्री समाजको आधार : जिम्मेवार परिवार, उत्तरदायी सरकार भन्ने नारासहित मनाइने ५८ औं राष्ट्रिय बाल दिवसका सन्दर्भमा प्रमुख शर्माले नेपालको संविधानले बालबालिकाको सर्वाङ्गीण विकासका लागि बाल बचाउ, बाल संरक्षण, बाल विकास र बाल सहभागिता जस्ता अधिकार व्यवस्था गरेको उल्लेख गरे। प्रमुख शर्माले वर्तमानका साझेदार एवं भविष्यका कर्णधार मानिने बालबालिकालाई भोलिका दिनमा जिम्मेवार नागरिक बनाउन सम्बन्धित पक्ष लागि पर्न आह्वान गरे।"
पाकिस्तानका बाढीपीडितलाई नेपालले पठायो २२ टन सामग्री,"काठमाडौं : नेपाल सरकारले विपद्मा परेको पाकिस्तानलाई राहतस्वरुप २२ टनभन्दा बढी अत्यावश्यक मानवीय सहायता सामग्री पठाएको छ। पाकिस्तानमा हालैको बाढीपहिरोजन्य घटनाका पीडितलाई राहतस्वरुप सहायता सामग्री उपलब्ध गराइएको परराष्ट्र मन्त्रालयले जनाएको छ। उक्त सहायता सामग्री राष्ट्रिय ध्वजावाहक नेपाल वायुसेवा निगम (नेपाल एयरलाइन्स) को वाइडबडीए तीन सय ३० जहाजमार्फत पाकिस्तानको कराँची सहर पठाइएको हो। विपत्तिमा परेको पाकिस्तान सरकार र जनताको सहयोगस्वरुप २२ टनभन्दा बढी राहत सामग्री पठाइएको परराष्ट्र मन्त्रालयका प्रवक्ता सेवा लम्सालले जानकारी दिए। राहत सामग्री कराँची पठाउने क्रममा त्रिभुवन अन्तर्राष्ट्रिय विमानस्थलमा आयोजित पत्रकार सम्मेलनमा प्रवक्ता लम्सालले अत्यावश्यक औषधि तथा राहत सामग्री पठाइएको बताएइ। यो सहायता सामग्री नेपाल सरकारले एकैपटक उपलब्ध गराएको हालसम्मकै ठूलो राहत भएको प्रवक्ता लम्सालको भनाइ छ। नेपालबाट प्रदान गरिने राहत सामग्रीको संयोजन तथा समन्वयमा परराष्ट्रमन्त्री डा नारायण खड्काको निरन्तर पहलबाट भएको मन्त्रालयले जनाएको छ। विमानस्थलमा परराष्ट्रमन्त्री डा नारायण खड्काले कराँची जाने टोलीलाई बिदाइ गरेका थिए। राहत सामग्री हस्तान्तरण गर्न परराष्ट्र मन्त्रालयका प्रवक्ता लम्सालको नेतृत्वमा नेपाली प्रतिनिधिमण्डल कराँची प्रस्थान गरेको हो। टोलीमा गृहमन्त्रालय, अर्थमन्त्रालय, राष्ट्रिय विपद् जोखिम न्यूनीकरण तथा व्यवस्थापन प्राधिकरण, स्वास्थ्य सेवा विभागका पदाधिकारी तथा सञ्चारकर्मी सहभागी छन्। विमानस्थलमा परराष्ट्रमन्त्री डा खड्काले कराँची जाने टोलीलाई बिदाइ गरेका छन्। पाकिस्तानका बाढीपीडितलाई उपलब्ध गराइएको राहत सामग्रीमा अत्यावश्यक औषधि, खाद्यवस्तु, लत्ताकपडालगायत छन्। ती सामग्री कराँचीस्थित जिना अन्तर्राष्ट्रिय विमानस्थमा पाकिस्तान सरकारका सम्बद्ध पदाधिकारीलाई एक कार्यक्रमकाबीच हस्तान्तरण गर्ने कार्यक्रम रहेको प्रवक्ता लम्सालले बताए। पाकिस्तानमा हालै आएको मनसुनी वर्षापछिको विनाशकारी बाढीले ठूलो जनधनको क्षति भएकामा उक्त बाढीले पुर्याएको क्षतिप्रति समवेदना प्रकट गर्दै नेपाल सरकारोतर्फबाट पाकिस्तान सरकार तथा जनतालाई सहायतास्वरुप यही भदौ २१ गतेको मन्त्रिपरिषद् बैठकले निर्णय गरेको थियो। नेपाल एयरलाइन्सको उडान नं २१७१ जहाजले काठमाडौँकराँची उडान भरी साँझ कराँचीबाट काठमाडौँ फर्कने उडान तालिका रहेको छ। राहत सामग्री बोकेको जहाज केहीबेरअघि कराँची प्रस्थान गरेको विमानस्थल कार्यालयले जनाएको छ। मित्रराष्ट्रराष्ट्र पाकिस्तानसँग २० मार्च १९६० मा कूटनीतिक सम्बन्ध स्थापित भएदेखि नै दुईदेशबीच घनिष्ट सम्बन्ध रहँदै आएको छ। दुवै मुलुककाबीचमा सरकार तथा जनस्तरमा सहयोगात्मक सम्बन्ध विद्यमान हुनुका साथै प्राकृतिक प्रकोपका समयमा एकआपसमा सहयोग गर्ने परम्परा रहेको छ। नेपाल सरकारले यसअघि सन् २०१० मा पाकिस्तानलाई नगद रु एक करोड सहयोग गरेको थियो। पाकिस्तानले पनि विसं २०७२ को विनाशकारी भूकम्पका पीडितलाई राहतस्वस्प नेपाललाई आवश्यक मानवीय सहायता उपलब्ध गराएको थियो।"
विद्यार्थी सुरक्षा लक्षित चेकिङ : १८ विद्यार्थी चालक प्रहरी कारवाहीमा,काठमाडौं : स्कुल कलेजका विद्यार्थी सुरक्षा लक्षित चेकिङमा १८ जना विद्यार्थी चालकलाई ट्राफिक प्रहरीले कारवाही गरेको छ। काठमाडौं उपत्यकाका विभिन्न स्थानमा मंगलबार बिहान गरिएको चेकिङमा कागजपत्र साथमा नभएका १८ जना विद्यार्थी चालक कारवाहीमा परेका हुन्। ट्राफिक नियम उल्लङघन गर्ने अन्य १ सय ८२ जना चालक पनि कारवाहीमा परेको काठमाडौं उपत्यका ट्राफिक प्रहरी कार्यालयका प्रवक्ता एवं प्रहरी वरिष्ठ उपरीक्षक राजेन्द्र प्रसाद भट्टले जानकारी दिए। उनका अनुसार बिहानै मापसे गरी मोटरसाइकल चलाउने ३ जना पनि कारवाहीमा परेका छन्।
ली चान्सुको भ्रमणले काठमाडौंको सवारी अस्तव्यस्त,काठमाडौं : चिनियाँ जनकंग्रेसका अध्यक्ष ली चान्सुको नेपाल भ्रमणका क्रममा काठमाडौंका केहि क्षेत्रमा यातायात प्रभावित भएको छ। भ्रमणको दोश्रो दिन ली चान्सुको भेटघाटका कार्यक्रमका कारण यातायात प्रभावित भएको हो । ली चान्सुको सवारीमा सडक पूर्व रुपमा बन्द गर्दा अन्य स्थानमा पनि जाम हुन पुगेको थियो भने सवारी रुट भएका स्थानमा पैदल यात्रुले पनि सास्ती बेहोर्नु परेको छ । ली चान्सुको टोलीले मंगलबार संसद भवन नयाँ बानेश्वरमा राष्ट्रियसभाका अध्यक्ष गणेश तिमिल्सिना र एमाले तथा माओवादीका नेताहरुसँग भेटवार्ता गरेका छन्। उनी बिहीबार स्वदेश फर्कने कार्यक्रम छ ।
"उपत्यका बाहिरका विमानस्थलमा इन्धन अभाव, सहज गर्न संघको आग्रह","काठमाडौं : नेपाल वायुसेवा सञ्चालक संघले उपत्यका बाहिरका विमानस्थलहरुलाई हवाई इन्धन उपलब्ध गराउन नेपाल नागरिक उड्डयन प्राधिकरणलाई अनुरोध गरेको छ । नेपाल आयल निगमले काठमाडौं बाहिरका विमानस्थलहरुमा पर्याप्त मात्रामा हवाई इन्धन उपलब्ध नगराएका कारण सदस्य वायुसेवा कम्पनीहरुको उडानमा असर परेको व्यहोरा संघद्वारा जारी विज्ञप्तिमा उल्लेख छ । संघले प्राधिकरणका महानिर्देशकलाई आवश्यकलाई पहलका लागि अनुरोध गरेको छ । नजिकिँदो चाड दसैं, तिहार तथा छठ पर्वहरुमा हवाई इन्धन पर्याप्त उपलब्ध नभए यात्रुहरु गन्तव्यमा पुर्याउन नसकिने नेपाल वायुसेवा सञ्चालक संघले जनाएको छ। 'इन्धन सहज रुपमा उपलब्ध नहुँदा हवाई उडान नै बन्द गर्नुपर्ने अवस्था सृजना भई उडान सञ्चालनमा बाधा पुग्ने र आम सर्वसाधरणलाई भरपर्दो, सुरक्षित तथा सुलभ हवाई सेवा उपलब्ध गराउन कठिन हुन जाने' विज्ञप्तिमा उल्लेख छ। यस्तै संघले प्राधिकरणका महानिर्देशकले विमानस्थलहरुमा हवाई इन्धनको सहज र सरल उपलब्धताका लागि सम्बन्धित निकायमा यथासिघ्र आवश्यक पहल गरी दिन अनुरोध गरेको छ।"
५३ छात्रालाई साइकल,महोत्तरी : महोत्तरीको मटिहानीमा ५३ जना छात्राहरूलाई साइकल वितरण गरिएको छ। मंगलबार दिउँसो राम माध्यमिक विद्यालय मटिहानीमा कक्षा ११ मा अध्ययनरत सो छात्राहरूलाई साइकल वितरण गरिएको हो। छात्राहरूलाई उच्च शिक्षामा पहुँच गराउनका लागि हरेक वर्ष झै यसवर्ष पनि साइकल वितरण गरिएको नगर प्रमुख हरिप्रसाद मण्डलले बताए। उनले शिक्षा समाज विकासको मेरुदण्ड रहेकाले शैक्षिक गुणस्तर बढाउनका लागि छात्राहरूलाई उच्च शिक्षामा पहुँच अनिवार्य रहेको धारणा राखेका छन्। नगरपालिकाको सहयोगमा उनीहरूलाई साइकल वितरण गरिएको हो।
हेटौंडामा १६१६ मिटर सडक विस्तार गरिने,"हेटौंडा : पूर्वपश्चिम राजमार्गअन्तर्गत पर्ने हेटौंडा बजार क्षेत्रको सडक विस्तारको विषयले पुनः चर्चा पाएको छ। मुख्यमन्त्री राजेन्द्रप्रसाद पाण्डेले पत्रकार सम्मेलन गरी राजमार्गको हेटौंडा बजार क्षेत्रमा पर्ने सडकको दायाँबाँया १६१६ मिटर मात्रै विस्तार गर्ने बताएपछि यस विषयले पुनः चर्चा पाएको हो। '२५२५ मिटर विस्तार गर्ने भन्दा यहाँका स्थानीयले क्षतिपूर्ति माग्ने, मुआब्जा माग्ने, अदालतमा जाने समस्या भयो। हेटौंडामा सडक विस्तार वर्षौंदेखिको प्रयास रहेछ। १६१६ मिटर मात्रै विस्तार गर्दा क्षतिपूर्ति पनि दिनुनपर्ने अनि स्थानीय आफैंले सो क्षेत्रभित्र पर्ने आफ्ना घर टहरा हटाइदिने प्रतिवद्धता प्राप्त भएको छ।' मुख्यमन्त्री पाण्डेले भने। संघ सरकारले बजार क्षेत्रको सडकलाई राजमार्गको सूचीबाट हटाउनुपर्ने उनले बताए। 'बजार साँघुरो छ। त्यसलाई विस्तार गर्नुपर्छ। राजमार्गको बजार क्षेत्रमा रहेको सडकलाई शहरी मार्ग बनाएर राजमार्गलाई बैकल्पिक स्थानबाट लैजाने वातावरण बनाउनुपर्छ।' पाण्डेले भने। उनले त्यसका लागि संघ सरकारसँग पहल भइरहेको बताए। चौकीटोल, राप्तीबगर हुँदै चुरियामाई निकाल्ने वाइपास सडक निर्माण गर्ने र बजार क्षेत्रको सडकको दायाँबायाँ १६१६ मिटर चौडा गर्ने गरी प्रदेश सरकारले प्रक्रिया अघि बढाएको मुख्यमन्त्री पाण्डेले बताए। २०७४ पुसमा बजार क्षेत्रका केही घर भत्काएपछि सडक विस्तार रोकिएको थियो। तत्कालीन क्षेत्रीय प्रशासक बिनोद केसीको अग्रसरतामा २०७३ सालमा हेटौंडा सडकको दायाँबायाँ २५२५ मिटर सडक विस्तारको काम थालिएको थियो। स्थानीयको आन्दोलन र सडक सीमाभित्र पर्ने घरधनीले मुआब्जा तथा क्षतिपूर्ति माग गर्दै मुद्दा दायर गरेपछि सर्वोच्च अदालतले तत्काल सडक विस्तार कार्य अगाडि नबढाउन आदेश दिएसँगै सडक विस्तार कार्य रोकिएको हो।"
