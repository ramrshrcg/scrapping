शीर्षक,विवरण
कोही अनागरिक नहोस्,"संविधानले नै दिएको हक पनि उनीहरूलाई नदिइनु अनुचितमात्रै होइन, ठूलो अन्याय हो। सम्बन्धित निकायले बुझ्नुपर्छ कि कुनै पनि नेपालीलाई अनागरिक बनाइनु हुँदैन। नेपालको संविधानको धारा १० मा भनिएको छकुनै पनि नेपाली नागरिकलाई नागरिकता प्राप्त गर्ने हकबाट वञ्चित गरिने छैन। दैलेखको ठाटीकाँध गाउँपालिका३ भुवाखाडा बस्ने चन्द्रबहादुर शेर्पा नागरिकताबाट वञ्चित छन्। उनको नागरिकता नभएकैले सन्तानको समेत नागरिकता छैन। नागरिकता नहुनु भनेको देशको परिचयपत्रमात्रै प्राप्त नहुनु होइन, पहिचानबाट मात्रै वञ्चित हुनु हैन। थुप्रै अवसरबाट वञ्चित हुनु हो। जिन्दगी अघि बढाउन अनेक हन्डर र ठक्कर खानु हो। त्यसैले उनका सन्तान शिक्षाबाटै वञ्चित छन्। रोजगारीबाट वञ्चित छन्। नागरिकताविहीन बाबुका सन्तानको जन्मदर्ता हुँदैन, जन्मदर्ता नभएपछि विद्यालयले भर्ना लिँदैन, अनि शिक्षाको अवसर प्राप्त हुँदैन। शिक्षित वा अशिक्षित जोकसैले पनि औपचारिक क्षेत्रको रोजगारीका लागि नागरिकता नभई हुँदैन। नागरिकताविहीन हुनु भनेको दिनगन्ती ज्यालामजदुरी गरेर हातहाती नगद लिनुमात्रै हो। त्यसरी दिनभर काम गरेर साँझबिहानको छाक टार्नुमै जीवन सीमित बनाउनु हो। पूर्वमा जन्मिएका चन्द्रबहादुर घुमिफिरी पश्चिम पुगे। जन्मदाताबाट परित्यक्त हुँदा उनी जन्मथलोमा रमाउन सकेनन्। अवसरको खोजीले पश्चिम पुर्यायो। दैलेखमै घरजम पनि गरे। सन्तान जन्माए। आफू ५५ वर्ष भइसके। छोराछोरी हुर्काए, बढाए। बिहेवारी पनि गराए। तर, २ छोरीहरूको विवाह दर्तासमेत हुन सकेन। उनका ६ सन्तान कसैको पनि न जन्मदर्ता न उमेर पुगिसकेकाहरूसँग नागरिकता। चन्द्रकी श्रीमती गगनी विकसँग वंशजकै नागरिकता छ। तर तिनका आधारमा न चन्द्रले नागरिकता पाएका छन्, न सन्तानले। अब विवाह दर्ता नभएका छोरीहरूका सन्तानले कसरी नागिरकता पाउँलान् ? गएका ३५ वर्ष चन्द्रले नागरिकता पाउन संघर्षमात्रै गरे, तर हात लाग्यो शून्य। चन्द्रबहादुरका दुःख वडा कार्यालय वा पालिकाहरूले सुनेका छैनन्। त्यसैले उनले नागरिकताका लागि सिफारिस पाएनन्। ती निकाय चन्द्रको जन्मथलो वा उनका जन्मदाताबारे थाहा नभएकै आधारमा सिफारिस दिन आनाकानी गरिरहेका छन्। जबकि संविधानको धारा १० को उपधारा ४ मा प्रस्ट भनिएको छ नेपालभित्र फेला परेको पितृत्व र मातृत्वको ठेगान नभएको प्रत्येक नाबालक निजको बाबु वा आमा फेला नपरेसम्म वंशजको आधारमा नेपालको नागरिक ठहर्नेछ। पहुँच नभएकैले चन्द्रबहादुरलाई कसैले सिफारिस नगरेको हो। जुन सबैभन्दा विडम्बना हो। चन्द्रबहादुर संविधानअनुसारै नागरिकताको हकदार छन्। थुप्रै चन्द्रबहादुरहरू त्यसरी नै नागरिकताबाट वञ्चित छन्। संविधानले नै दिएको हक पनि उनीहरूलाई नदिइनु अनुचितमात्रै होइन, ठूलो अन्याय हो। सम्बन्धित निकायले बुझ्नुपर्छ कि कुनै पनि नेपालीलाई अनागरिक बनाइनु हुँदैन।"
चिनियाँ ठेकेदारद्वारा मापदण्डविपरीत खोलै खोतलखातल,"गोरखा : मुग्लिनपोखरा सडक स्तरोन्नतिको ठेक्का पाएको चिनियाँ कम्पनीले मर्स्याङ्दी नदीको दोहन गरिरहेको छ। नदीको प्राकृतिक स्वरूप नै बिगार्ने गरी मूल प्रवाहमै एक्साभेटर लगाएर चाइना कम्युनिकेसन्स कन्स्ट्रक्सन कम्पनी (सीसीसीसी)ले ढुंगा, गिटी, बालुवा झिकिरहेको हो। जुन स्थानीय तहसँगका सम्झौता र प्रारम्भिक वातावरणीय मूल्यांकन (आईईई) प्रतिवेदनविपरीत छ। त्यसमाथि ढुंगा, गिट्टी, बालुवा उत्खनन्, बिक्री तथा व्यवस्थापनसम्बन्धी मापदण्ड २०७७ उल्लंघन गरेको मापदण्डको दफा १२ मा ठूला, रूपान्तरणकारी, राष्ट्रिय गौरवका तथा प्राथमिकताप्राप्त आयोजनाको लागि विशेष व्यवस्था छ। यस्ता आयोजनाका लागि आवश्यक ढुंगा, गिट्टी, बालुवाको वातावरणीय अध्ययन प्रतिवेदनको पालना हुने गरी सम्बन्धित गाउँपालिका वा नगरपालिकाले तोकिएको स्थानबाट संकलनको व्यवस्था मिलाउनुपर्ने उपदफा १ मा उल्लेख छ। तर, उक्त कम्पनीले मापदण्ड र सम्झौताविपरीत मर्स्याङ्दीका दर्जनभन्दा धेरै घाटमा तीन सातायता अनियन्त्रित रूपमा दोहन गरिरहेको हो। उसले नदीको मध्यभागमा एक्साभेटर लगाएर दुईदेखि तीन मिटर गहिरो बनाइ ढुंगा, गिटी, बालुवा निकालिरहेको छ। यसले गर्दा नदी कुरुप बनेको छ। बर्खाका बेला आसपासमा बाढीपहिरोको जोखिम बढेको छ। नदी किनारमा थुप्रिएका ढुंगा, गिटी, बालुवा मात्र झिक्न पाउने भए पनि नदीको मूल प्रबाहबाट उत्खनन गर्नु दुखद् भएको जिल्ला समन्वय अधिकारी नानीबाबु पोखरेल बताउँछन्। उनीहरूले आईईई प्रतिवेदन देखाए पनि नदीको मूल प्रवाहमा मेसिन हाल्न पाउनुपर्छ भन्ने त उल्लेख भएको हुँदैन, पोखरेल भन्छन्, हामी जिल्ला अनुगमन समितिले यथासीघ्र अनुगमन गर्नेछौं। उक्त कम्पनीले तनहुँका आँबुखैरेनी गाउँपालिका, व्यास नगरपालिका, गोरखाका गोरखा र पालुङटार नगरपालिकाका क्षेत्रमा पर्ने नदीजन्य सामग्री निकाल्न अनुमति लिएको छ। आँबुखैरेनी गाउँपालिकाबाट ४५ हजार ३ सय १३ घनमिटर, भानु नगरपालिकाबाट ६ हजार ५ सय ६८ घनमिटर, पालुङटार नगरपालिकाबाट १० हजार घनमिटर, गोरखा नगरपालिकाबाट २ लाख २९ हजार ६ सय ४० घनफिट ढुंगा, गिटी, बालुवा उत्खननको अनुमति लिएको पाइएको छ। कम्पनीले आँबुखैरेनी२ मार्किचोक घाटबाट ३९ हजार ४ सय ५७ घनफिट, रोधी खोलाबाट ७ लाख ६ हजार २ सय र बरादी घाटबाट ५ लाख ३६ हजार ३ सय ५८ घनफिट तथा वडा नं १ को सत्रसय फाँटबाट ३ लाख ५७ हजार ४ सय ५० घनफिट सामग्री मूल प्रवाहबाट धमाधम उत्खनन गरिरहेको छ। पालुङटार नगरपालिकाको अबण्डा घाटबाट १८ सय ३, मझुवा घाटबाट ९ सय ८२, खोला घाटबाट ३ हजार ५ सय २, चनौटे घाटबाट १ हजार ५ सय ७० घनमिटर सामग्री मूल प्रवाहबाटै झिकिरहेको छ। सोही कम्पनीले गोरखा१४ शाह घाटबाट १ लाख ४३ हजार ४६ र भैंसेटार घाटबाट ८६ हजार ५ सय ९४ घनफिट उत्खनन गरिरहेको छ। पालुङटार, भानु र आँबुखैरेनीका घाटमा सिधै सीसीसीसीले दोहन गरेको छ। गोरखा नगरपालिकाका बिभिन्न घाटबाट निजीले उत्खनन गरी उक्त कम्पनीलाई उपलब्ध गराएका छन्। भानुको बेनीबगर घाटबाट ४ हजार २ सय ५६ र बलिफाँट घाटबाट २ हजार ३ सय १२ घनमिटर उत्खनन भइरहेको छ। बन्दीपुर गाउँपालिकासँग पनि कम्पनीले माग गरिरहेको छ। तर, आईईई प्रतिवेदन बनिनसकेकाले काम अघि नबढेको गाउँपालिका प्रमुख सुरेन्द्रबहादुर थापाले बताए। आँबुखैरेनी र कम्पनीबीच भएको सम्झौताको बुँदा १५ मा नदीजन्य पदार्थको ढुवानी र उत्खनन गर्दा भौगोलिक, जैविक, सामाजिक, आर्थिक र सांस्कृतिक असन्तुलनका मापदण्ड अपनाउनुपर्ने उल्लेख छ। बुँदा १७ मा उत्खनन कार्य नजिकको बाटो, नदी किनारका साथै सार्वजनिक सम्पत्तिमा बाधा नपर्ने गरी सञ्चालन गर्नुपर्ने भनिएको छ। बुँदा २२ मा काम सम्पन्न भएपछि प्रयोग नगरिएका निर्माण सामग्री पहिलेको ठाउँमा पुनःस्थापित गर्नुपर्ने र नदीले दिशा परिवर्तन गर्ने तरिकाले उत्खनन गर्न नहुने भनिएको छ। बुँदा २४ मा पनि सम्झौताबमोजिम काम गर्दा दोस्रो पक्षले वातावरणलाई हानि नपुग्ने गरी काम गर्नुपर्ने उल्लेख छ। तर, कम्पनीले सम्झौता र आईईई प्रतिवेदनलाई लत्याउँदै नदीको बहाव क्षेत्रबाट मापदण्डमा तोकिएभन्दा गहिरो गरी नदीजन्य सामग्री झिकिरहेको छ। तर, स्थानीय तह, गोरखा र तनहुँका जिल्ला अनुगमन समितिहरू मौन छन्। चिनियाँ ठेकेदारले आफूलाई सजिलोका लागि आईईई प्रतिवेदनमा उल्लेख भएबमोजिम नदीजन्य सामग्री निकाल्न एस्काभेटर, ब्याकहुलोडरलगायत हेभी इक्विप्मेन्ट प्रयोग गर्न अनुमति दिन स्थानीय तहहरूलाई पत्र पठाएको थियो। मागबमोजिम पालिकाहरूले एक्स्काभेटर प्रयोगको अनुमति दिएसँगै अनियन्त्रित उत्खनन बढेको हो। नदीको दोहन बढेपछि स्थानीयवासीले विरोध गरेका छन्। तर, पालिकाहरूले भने राष्ट्रिय प्राथमिकताका आयोजनालाई विशेष अधिकार रहेको भन्ने जवाफ दिने गरेका छन्। उत्खनन भएका सबै ठाउँमा चेनवाला एक्साभेटर प्रयोग भएका छन्। कम्पनीका मान्छेहरू एडीबीले तयार गरेको र सडक विभागले स्वीकृत गरेको आईईई लिएर आउनुभयो। त्यहीअनुसार उत्खनन गर्न पाउनुपर्छ भन्नुभयो, आँबुखैरेनीका प्रमुख प्रशासकीय अधिकृत विष्णुप्रसाद शर्माले भने, त्यसमा पनि एक्साभेटर प्रयोग गर्न पाउने उल्लेख थियो। सबैले राष्ट्रिय प्राथमिकताप्राप्त आयोजनामा आईईईमा नै मेसिन लगाएर उत्खनन गर्न पाउने व्यवस्था हुन्छ भनेपछि मेसिन प्रयोग गर्न दिइएको उनले बताए। गोरखाले भने मेसिन हटाउन निर्देशन दिएको बताएको छ। पानी बग्ने भाग छाडेर बाहिर खन्नुपर्ने थियो। भित्रै खनेछन्, गोरखा नगरपालिकाका प्राविधिक कपिल कोइरालाले भने, हामीले बहाव क्षेत्रमा मेसिन नहाल्न भनेका छौं। जथाभावी दोहनको गुनासोपछि अब अनुगमनमा कडाइ गरिने उनले बताए। निरीक्षण अनुगमनका लागि वडाको प्राविधिक खटाउने कोइरालाले बताए। आईईई प्रतिवेदनमा दुई मिटरभन्दा गहिरो खन्न नपाइने उल्लेख छ। तर, शाहघाटमा नदी बहाव क्षेत्रमै तीन मिटरसम्म खनेका छन् । जनगुनासो बढेपछि अहिले एक मिटरको लेयरबाट मात्र नदीजन्य सामग्री झिक्न भनेका छौं, कोइरालाले भने। पालुङटार नगरपालिकाले मेसिन प्रयोग गर्न अस्वीकार गरेको थियो। तर, धेरै ठाउँबाट लिखित तथा मौखिक आग्रह गरेपछि अनुमति दिइएको प्रमुख प्रशासकीय अधिकृत गौतम भण्डारीले बताए। एडीबीले बनाएर सडक विभागले स्वीकृत गरेको आईईई लिएर आउनुभयो। हामीले फेरि जिल्ला अनुगमन समिति, जिल्ला समन्वय समितिले दिन आग्रह गर्छ भने हामी दिन्छौं भन्यौं, भण्डारीले भने, जिल्ला समन्वय समितिबाट पनि अनुमतिका लागि पत्र ल्याउनुभयो। हामीले माग गरेअनुसारको पत्र लिएर आएपछि दुई महिना ढिला गरी अनुमति दिएका हौं। गोरखाका प्रमुख प्रशासकीय अधिकृत कमलप्रसाद पुनले भने कानुनबिपरीत उत्खनन गरेको भए अनुगमन गरी कारबाही गरिने बताए। प्राविधिक र जनप्रतिनिधि अनुगमनमा जानुहुन्छ। हामी पनि अनुगमन गर्छौं, पुनले भने, कानुनविपरीत पाइए कारबाही गर्छौँ। आईईई प्रतिवेदनभन्दा बाहिर गएर काम गर्न छुट नभएको उनले बताए। दुई जिल्लाको बीचबाट उत्खनन गर्न संयुक्त निरीक्षण टोली हुनुपर्ने, उत्खनन स्थलमा सूचना पार्टी हुनुपर्ने, दैनिक पटके बिक्री तथा ढुवानी अभिलेख तेरिज हुनुपर्ने व्यवस्था भए पनि मापदण्डविपरीत काम भइरहेको छ। मुग्लिनपोखरा सडक स्तरोन्नति आयोजनाका प्रमुख नरेन्द्र सुवेदीले अवैध उत्खनन नभएको दाबी गरे। राष्ट्रिय प्राथमिकताका आयोजनाहरू फास्ट ट्रयाकमा सम्पन्न गर्न विशेष अधिकार प्रयोग गरी आवश्यक परिमाणका निर्माण सामग्री उपलब्ध गराउनु पर्ने हुन्छ, उनले भने, त्यसका लागि आईईईमा उल्लेख भएअनुसार मेसिन प्रयोग गरेर उत्खनन गर्न पाउने व्यवस्था हुन्छ। जिल्ला अनुगमन समितिका संयोजक जिल्ला समन्वय समिति प्रमुख मोहनबहादुर थापा मगरले प्रभावकारी अनुगमन गर्न नसकिएको स्वीकार गरे। मर्स्याङ्दीमा पानीको बहाव नै परिर्वतन हुने गरी भइरहेको उत्खननबारे अनुगमन गरिने उनले बताए। अनुगमन समितिमा छलफल गरेर कानुनी प्रक्रियामा अघि बढ्छौं, उनले भने समय अभावलगायत बिभिन्न कारणले हामीले प्रभावकारी अनुगमन गर्न सकेका छैनौं। देखासिकीले पनि थप दोहन आँबुखैरेनी गाउँपालिका कार्यालयबाट करिब एक किलोमिटर दूरीमा रहेको कुँडुले घाटमा अवैध उत्खनन भएको छ। १७ हजार ४ सय ९४ घनमिटर नदीजन्य पदार्थ उत्खनन गर्ने जिम्मा लिएको अभियान कन्ट्रक्सनले मर्स्याङ्दी नदीभित्रै एक्साभेटर प्रयोग गरेको हो। गत पुस ८ गते उत्खननका लागि गाउँपालिकासँग सम्झौता भएको प्रमुख प्रशासकीय अधिकृत विष्णुप्रसाद शर्माले बताए। सो कम्पनीले चिनियाँ ठेकेदारले झैँ एक्साभेटर प्रयोग गरेर उत्खनन गर्न पाउनुपर्ने जिद्दी गरेको थियो। त्यसपछि उसलाई पनि एक महिनाका लागि पालिकाले नदीभित्र मेसिन लगाउन अनुमति दिएको थियो। चितवनको एक निर्माण आयोजनालाई सप्लाई गर्ने भनेर पत्र ल्यायो। त्यसैले पुस ८ गतेदेखि एक महिनासम्म मेसिन लगाएर उत्खनन गर्ने भनेर पालिकाले अनुमति दियो, प्रमुख प्रशासकीय अधिकृत शर्माले भने, तर म्याद नाघेपछि पनि रातदिन मेसिन लगाएर उत्खनन गरिरहेको भन्ने उजुरी आयो। जिससबाट पनि अनुगमन गरेपछि दुई दिन रोकिएको थियो। तर सधैं अनेक ढिपी, जिद्दी गरेपछि दुई दिनका लागि मेसिन लगाउन अनुमति दिएका हौँ। तर, अभियान कन्स्ट्रक्सनले अनुमति पाएको माघ १७ गतेपछि पनि निरन्तर नदीभित्रै एक्साभेटर लगाएर दोहन गरिरहेको छ। पालिका भने थाहा पाए पनि नपाए झैं गरिरहेको छ। मर्स्याङ्दीको बाँधका कारण उत्खनन भएको तटीय क्षेत्रमा पानीको बहाव कम छ। पानी बग्नेबीच भागबाट निर्माण कम्पनीले सम्झौताविपरित उत्खनन गरिरहेको हो। ४३ लाख रुपैयाँमा ठेक्का लागेको कुडुँले घाटमा कति उत्खनन भयो र अब कति बाँकी छ भन्ने तथ्यांक पनि पालिकासँग छैन। मर्स्याङ्दीवारि गोरखातर्फको घाटमा पनि अवैध दोहन भइरहेको छ।"
कोही अनागरिक नहोस्,"संविधानले नै दिएको हक पनि उनीहरूलाई नदिइनु अनुचितमात्रै होइन, ठूलो अन्याय हो। सम्बन्धित निकायले बुझ्नुपर्छ कि कुनै पनि नेपालीलाई अनागरिक बनाइनु हुँदैन। नेपालको संविधानको धारा १० मा भनिएको छकुनै पनि नेपाली नागरिकलाई नागरिकता प्राप्त गर्ने हकबाट वञ्चित गरिने छैन। दैलेखको ठाटीकाँध गाउँपालिका३ भुवाखाडा बस्ने चन्द्रबहादुर शेर्पा नागरिकताबाट वञ्चित छन्। उनको नागरिकता नभएकैले सन्तानको समेत नागरिकता छैन। नागरिकता नहुनु भनेको देशको परिचयपत्रमात्रै प्राप्त नहुनु होइन, पहिचानबाट मात्रै वञ्चित हुनु हैन। थुप्रै अवसरबाट वञ्चित हुनु हो। जिन्दगी अघि बढाउन अनेक हन्डर र ठक्कर खानु हो। त्यसैले उनका सन्तान शिक्षाबाटै वञ्चित छन्। रोजगारीबाट वञ्चित छन्। नागरिकताविहीन बाबुका सन्तानको जन्मदर्ता हुँदैन, जन्मदर्ता नभएपछि विद्यालयले भर्ना लिँदैन, अनि शिक्षाको अवसर प्राप्त हुँदैन। शिक्षित वा अशिक्षित जोकसैले पनि औपचारिक क्षेत्रको रोजगारीका लागि नागरिकता नभई हुँदैन। नागरिकताविहीन हुनु भनेको दिनगन्ती ज्यालामजदुरी गरेर हातहाती नगद लिनुमात्रै हो। त्यसरी दिनभर काम गरेर साँझबिहानको छाक टार्नुमै जीवन सीमित बनाउनु हो। पूर्वमा जन्मिएका चन्द्रबहादुर घुमिफिरी पश्चिम पुगे। जन्मदाताबाट परित्यक्त हुँदा उनी जन्मथलोमा रमाउन सकेनन्। अवसरको खोजीले पश्चिम पुर्यायो। दैलेखमै घरजम पनि गरे। सन्तान जन्माए। आफू ५५ वर्ष भइसके। छोराछोरी हुर्काए, बढाए। बिहेवारी पनि गराए। तर, २ छोरीहरूको विवाह दर्तासमेत हुन सकेन। उनका ६ सन्तान कसैको पनि न जन्मदर्ता न उमेर पुगिसकेकाहरूसँग नागरिकता। चन्द्रकी श्रीमती गगनी विकसँग वंशजकै नागरिकता छ। तर तिनका आधारमा न चन्द्रले नागरिकता पाएका छन्, न सन्तानले। अब विवाह दर्ता नभएका छोरीहरूका सन्तानले कसरी नागिरकता पाउँलान् ? गएका ३५ वर्ष चन्द्रले नागरिकता पाउन संघर्षमात्रै गरे, तर हात लाग्यो शून्य। चन्द्रबहादुरका दुःख वडा कार्यालय वा पालिकाहरूले सुनेका छैनन्। त्यसैले उनले नागरिकताका लागि सिफारिस पाएनन्। ती निकाय चन्द्रको जन्मथलो वा उनका जन्मदाताबारे थाहा नभएकै आधारमा सिफारिस दिन आनाकानी गरिरहेका छन्। जबकि संविधानको धारा १० को उपधारा ४ मा प्रस्ट भनिएको छ नेपालभित्र फेला परेको पितृत्व र मातृत्वको ठेगान नभएको प्रत्येक नाबालक निजको बाबु वा आमा फेला नपरेसम्म वंशजको आधारमा नेपालको नागरिक ठहर्नेछ। पहुँच नभएकैले चन्द्रबहादुरलाई कसैले सिफारिस नगरेको हो। जुन सबैभन्दा विडम्बना हो। चन्द्रबहादुर संविधानअनुसारै नागरिकताको हकदार छन्। थुप्रै चन्द्रबहादुरहरू त्यसरी नै नागरिकताबाट वञ्चित छन्। संविधानले नै दिएको हक पनि उनीहरूलाई नदिइनु अनुचितमात्रै होइन, ठूलो अन्याय हो। सम्बन्धित निकायले बुझ्नुपर्छ कि कुनै पनि नेपालीलाई अनागरिक बनाइनु हुँदैन।"
शान्ति प्रक्रियाका मुद्दा टुंग्याउन दबाब,"प्रधानमन्त्री पुष्पकमल दाहाल प्रचण्डसँग गिरिजाबाबुको राम्रै सम्बन्ध रहेकाले प्रचण्ड पनि संक्रमणकालीन न्यायका विषयलाई टुंगोमा पुर्याउन इच्छुक हुनुपर्ने विश्वास व्यक्त गरे। काठमाडौं : सरकारलाई शान्ति प्रक्रियाको संक्रमणकालीन काम टुंग््याउनु नै सबैभन्दा ठूलो जिम्मवारी रहेको कांग्रेसका नेताहरूले बताएका छन्। नेपाल प्रेस युनियनले काठमाडौंमा राखेको गिरिजाप्रसाद कोइरालाको स्मिृतिसभा कार्यक्रममा बोल्दै महामन्त्री गगन थापाले कांग्रेससँगै माओवादी नेतृत्वको सरकार एकजुट भएर शान्ति प्रक्रियाको बाँकी काम टुंग्याउनुपर्ने बताए। थापाले भने, गिरिजाप्रसाद कोइराला शान्ति प्रक्रियाको नायक हो। उहाँसँगै जोडिएका केही विषय हामीले टुंग््याएका छैनौं। हामीले गिरिजाप्रसादलाई मान्छौं भन्दै जाने तर शान्ति प्रक्रियाको विषयलाई टुंग्याएनौं भने अपुरो हुन्छ। थापाले शान्ति प्रक्रियाको बाँकी काम टुंग्याउन एमालेसहित सबै दलहरूलाई पनि एकजुट हुन आग्रह गरे। उनले भने, शान्ति प्रक्रियाको संक्रमणकालीन न्यायसँग जोडिएका केही विषय छन्। जुन विषयको सन्दर्भमा हामी प्रष्ट हुनुपर्छ। शान्ति प्रक्रिया हामी सबैको विषय हो। यसलाई टुंग्याउने सबैभन्दा महत्वपूर्ण जिम्मेवारी पनि कांग्रेसकै हो उनले भने, माओवादी, एमालेसहित सबै दलहरूले तत्कालको नाफाघाटा नहेरी साझा विषयको रूपमा टुंग्याउनुपर्छ। तर, हामीलाई समयको छुट छैन। त्यस्तै, कार्यक्रममा बोल्दै कांग्रेसका वरिष्ठ नेता डा शेखर कोइरालाले अबको सरकारलाई गल्ती गर्ने छुट नभएको बताए। उनले भने, गिरिजाबाबु थोरै बोल्नुहुन्थ्यो। जति बोल्नुहुन्थ्यो नतिजा निकाल्ने गरी बोल्नुहुन्थ्यो। उहाँ धेरै सुन्नुहुन्थ्यो। त्यस्तो क्षमता बिरलै देखिन्छ। संक्रमणकालीन न्यायको विषय अहिलेसम्म टुंगिन नसक्नु पनि आश्चर्यजनक कुरा हो। प्रधानमन्त्री पुष्पकमल दाहाल प्रचण्डसँग गिरिजाबाबुको राम्रै सम्बन्ध रहेकाले प्रचण्ड पनि संक्रमणकालीन न्यायका विषयलाई टुंगोमा पुर्याउन इच्छुक हुनुपर्ने विश्वास व्यक्त गरे। उनले भने, अहिलेको सरकारका प्रमुख प्रचण्डजीले परिणाम निकालेर काम गर्न चाहेको भन्नुहुन्छ। गिरिजाबाबुसँग उहाँको १२ बुँदे समझदारीसम्म आउँदाको सम्बन्ध साच्चिकै राम्रो थियो। त्यसैले म भन्छु संक्रमणकालीन न्यायको विषयलाई विशेष प्राथमिकता दिनुहोस् यति गरेपछि मात्र गिरिजाबाबुप्रति सच्चा सम्मान हुनेछ। कांग्रेसकी सहमहामन्त्री महालक्ष्मी डिना उपाध्यायले गिरिजा अन्यायका लागि सधैं लड्ने एक योद्घा भएको बताए। त्यसैगरी, कांग्रेसका केन्द्रीय सदस्य रामहरि खतिवडाले भने, नेपालको राजनीति शान्तिको बाटोमा लैजान महत्वपूर्ण योगदान छ। अरू देशमा जन्मिएको भए उहाँले नोबेल शान्ति पुरस्कार पाउने मान्छे हो। तर, यहाँ उहाँले बोकेका राष्ट्रले न्याय पाउने विषय आजसम्म टुंगिन नसक्नु आश्चर्यजनक हो। अहिले एउटाले अर्काको खुट्टा तान्नमा नेताहरू अल्मलिएको भन्दै गिरिजाप्रति सच्चा श्रद्घाञ्जलि व्यक्त गर्न लायक नभएको बताए। शान्ति प्रक्रियाको संक्रमणकालीन न्यायलाई निष्कर्षमा पुर्याऔं त्यसपछि मात्र श्रद्घाञ्जली अर्पण गरौं, उनले भने। गिरिजा शान्ति प्रक्रियाको नायक हुन्। उहाँसँगै जोडिएका केही विषय हामीले टुंग््याएका छैनौं। हामीले गिरिजालाई मान्छौं भन्दै जाने तर शान्ति प्रक्रियाको विषयलाई टुंग्याएनौं भने अपुरो हुन्छ।गगन थापा महामन्त्री, कांग्रेस गिरिजाबाबु थोरै बोल्नुहुन्थ्यो। जति बोल्नुहुन्थ्यो नतिजा निकाल्ने गरी बोल्नुहुन्थ्यो। उहाँ धेरै सुन्नुहुन्थ्यो। संक्रमणकालीन न्यायको विषय अहिलेसम्म टुंगिन नसक्नु पनि आश्चर्यजनक कुरा हो।डा शेखर कोइराला  नेता, कांग्रेस"
पोखरियामा आतंक मच्चाउने चितुवा नियन्त्रणमा,"वीरगन्ज : पर्साको पोखरियामा मंगलबार रातिदेखि आतंक मच्चाएको चितुवा बुधबार साँझमात्र नियन्त्रणमा आएको छ। चितवन राष्ट्रिय निकुञ्जबाट आएको टोलीले बुधबार साँझ ६ बजेतिर डार्ट (बेहास पार्ने सुई) हानेर चितुवालाई नियन्त्रणमा लिएको इलाका प्रहरी कार्यालय पोखरियाका प्रहरी निरीक्षक मोहनविक्रम केसीले जानकारी दिए। पर्सा राष्ट्रिय निकुञ्जको जंगलबाट बाटो बिराएर खेत हुँदै मध्यरातमा गाउँ छिरेको चितुवाको आक्रमणबाट पोखरियामा एक प्रहरी जवानसहित तीन जना घाइते भएका थिए। चितुवाको आक्रमणबाट पोखरिया नगरपालिका वडा नम्बर ५ सतवरियाका जोगिन्द्र साह तेली, वडा नम्बर ४ का दिल महम्मद मियाँ र इलाका प्रहरी कार्यालय पोखरियामा कार्यरत प्रहरी जवान सुचिन्द्र प्रसाद यादव घाइते भएका थिए। आक्रमणकारी चितुवा नियन्त्रणका लागि बुधबार बिहानैदेखि प्रयास गरिएको भए पनि साँझमात्र नियन्त्रणमा आएको पर्सा राष्ट्रिय निकुञ्जका सूचना अधिकारी सूर्य खड्काले जानकारी दिए। सतवरिया गाउँका स्थानीय शंकर प्रसादको खरको घरमा बिहानैदेखि लुकेर बसेको चितुवालाई नियन्त्रणमा लिन नेपाल प्रहरी, सशस्त्र प्रहरी, डिभिजन वन कार्यालय र पर्सा राष्ट्रिय निकुञ्जको टोलीले प्रयास गरे पनि नियन्त्रणामा लिन असफल भएका थिए।"
गैँडाको आक्रमणबाट महिलाको मृत्यु,कावासोती : पूर्वी नवलपरासीको देवचुलीमा गैँडाको आक्रमणबाट एक महिलाको मृत्यु भएको छ। देवचुलीमा रहेको महाराजा सामुदायिक वनमा घाँस काट्न हिँडेकी देवचुली नगरपालिका१० पृथ्वीनगरकी अन्दाजी ६१ वर्षीया दरिमा थापामगरलाई दिउँसो २ बजेतिर गैँडाले आक्रमण गरेको देवचुली१० का वडाध्यक्ष रेप्तीकुमार घर्तीमगरले जानकारी दिए। अध्यक्ष घर्तीका अनुसार थापालाई पृथ्वीनगर खेल मैदान नजिकै रहेको घाँसे मैदानमा घाँस काट्न जाने क्रममा गैँडाले आक्रमण गरेको थियो। गैँडाको आक्रमणबाट घाइते हुनुभएकी थापाको पुरानो मेडिकल कलेजमा उपचारका क्रममा मृत्यु भएको वडाअध्यक्ष घर्तीमगरले जानकारी दिए।
जाजरकोटका ग्रामिण क्षेत्रमा टेलिफोन सेवा अवरुद्ध,"जाजरकोट : जाजरकोटको बारेकोट, नलगाड र कुशे गाउँपालिका क्षेत्रमा टेलिफोन सेवा अवरुद्ध छ। मंगलबार राति नेपाल टेलिकमको जाजरकोटस्थित मछाइना टावरमा चट्याङ परेपछि टेलिफोन सेवा अवरुद्ध भएको नेपाल टेलिकम जाजरकोटले जनाएको छ। टेलिफोन सेवा अवरुद्ध भएपछि सञ्चार सुविधाबाट स्थानीय वञ्चित भएका छन्। टावरमा चट्याङले क्षति पुर्याएपछि जिल्लाका ग्रामिण क्षेत्रको सञ्चार सम्पर्क विच्छेद भएको जाजरकोटका प्रमुख जिल्ला अधिकारी अन्जन न्यौपानेले बताए। सुर्खेतबाट प्राविधिक टोली जाजरकोटतर्फ आइरहेकाले छिट्टै समस्या समाधान हुने उनको भनाइ छ।"
एक करोड बढीको सामानसहित दुईवटा ट्रक प्रहरी नियन्त्रणमा,वीरगन्ज : प्रहरीले भारतबाट राजश्व छलेर भित्र्याइएको आशंकामा १ करोडभन्दा बढी मूल्यको सामानसहित दुईवटा ट्रक नियन्त्रणमा लिएको छ। वीरगन्जबाट मालसामान लिएर नेपालगन्जतर्फ जाँदै गरेको ना८ख १६३१ र ना ४ख ३८३१ नम्बरका दुई वटा ट्रक प्रहरीले वीरगन्ज८ घण्टाघर चोकमा रोकेर चेकजाँच गरेको थियो। चेकजाँचका क्रममा ती दुवै ट्रकबाट गरी १ करोड ११ लाख ९९ हजार रुपैयाँ मूल्यको हार्डवेयर र लत्ताकपडालगायतका सामान बरामद भएको पर्साका प्रहरी नायब उपरीक्षक दीपक गिरीले बताए। भन्सार राजश्व तिरेको बिलबिजकभन्दा बढी मूल्यको सामान फेला परेपछि सामानसहित दुवै ट्रक नियन्त्रणमा लिइएको गिरीले बताए। सामानसहित नियन्त्रणमा लिइएका दुवै ट्रक अनुसन्धान र कारबाहीको लागि बाराको पथलैया राजश्व अनुसन्धान कार्यालयमा बुधबार बुझाइएको छ।
बलात्कार गरी बालिकाको हत्या गर्ने यादवलाई जीवित रहेसम्म कैद सजाय,"राजविराज : बलात्कारको पोल खुल्ने डरले बालिकाको हत्या गर्ने अभियुक्तलाई अदालतले बुधबार जिवित रहेसम्म जन्मकैदको सजाय गरेको छ। सप्तरी जिल्ला अदालतका न्यायाधीश हेमन्त रावलको इजलाशले सप्तरीको डाक्नेश्वरी नगरपालिका३ हटेलका १९ वर्षीय रोहितकुमार यादवलाई सो सजाय गरेको हो। अदालतका इजलाश अधिकृत कुमार सुबेदीका अनुसार अभियुक्तलाई ६ लाख रुपैयाँ जरिवाना तिराउन र १ लाख रुपैयाँ क्षतिपूर्ति भराउनसमेत फैसला भएको छ। बालिकाको बलात्कारपछि गाउँमा हल्ला हुने डरले यादवले हत्या गरेको पुष्टि भएको छ। गाउँकै ९ वर्षीया शिवानी आफ्नी ५ वर्षीया बहिनीसँग बाख्रा चराउँदै घाँस काट्न गएकी थिइन्। सिमसिम पानी पर्न थालेपछि बहिनीलाई उनले घर पठाइन्। डाक्नेश्वरी नगरपालिका३ हटेल पुवरिया टोलस्थित शिवनाथ यादवको फूलबारीमा हावाले आँप झारेको देखेर उनी आँप टिप्न लागिन्। पछि लागेका अभियुक्तले आँप टिपिदिने लोभ देखाए। त्यर्ही बहानामा सुनसान देखेर बालिकाको बलात्कार गरे। अबोध बालिकाले रुँदै घरपरिवारमा घटनाबारे भनिदिने बताइन्। आरोपितले प्रलोभन, धम्की, डर देखाए पनि एकोहोरो बालिकाले आमालाई भनिदिने बताइरहिन्। त्यसपछि पोल खुल्ने डरले बालिकाले घाँस काट्न ल्याएको हँसियाले नै उनको घाँटी काटेर हत्या गरेको प्रहरी अनुसन्धानले देखाएको छ। प्रहरीका अनुसार हत्या गरेको स्थानबाट दुई मिटर माथि घिसारेर लगेको शव घोप्टो परेको अवस्थामा फेला परेको थियो। बालिकाको दुई खुट्टाको बीचमा हँसिया गाडिएको थियो। घटना अनुसन्धानका लागि संघीय प्रहरी कार्यालय जनकपुरबाट तालिमप्राप्त कुकुर मगाइएको थियो। घटनापछि तत्कालीन एसपी राजेन्द्रप्रसाद धमलाको नेतृत्वमा इलाका प्रहरी कार्यालय कल्याणपुर र कडरबोनाका इन्स्पेक्टरसहितको टोलीले गहिरो अनुसन्धान गरेपछि आरोपित असार ६ गते पक्राउ परेका थिए। पीडितको हँसियाले घाँटी रेटेर हत्या गरिएको अवस्थामा शव फेला परे पछि पीडितका बुबाले इलाका प्रहरी कार्यालय कल्याणपुर सप्तरीमा उजुरी दिए। पक्राउ परेका आरोपित अदालतको आदेशमा ०७८ साउन ३ गतेदेखि पुर्पक्षका लागि राजविराज कारागारमा थुनामा छन्। मुलुकी अपराध (संहिता) ऐन २०७४ को दफा ४१ मा जघन्य कसूरदारलाई जीवित रहेसम्म कैद गर्ने व्यवस्था गरिएको छ। क्रूर यातना दिई वा निर्ममतापूर्वक ज्यान मारेको, वायुयान अपहरण गरी वा विष्फोट गरी ज्यान मारेको, अपहरण गरी वा शरीरिक बन्धक लिई ज्यान मारेको, सार्वजनिकरूपमा उपभोग हुने पेय वा खाद्य पदार्थमा विष हाली ज्यान मारेको, कुनै जात, जाति वा सम्प्रदायको अस्तित्व नै लोप गर्ने जाति हत्या गरेको वा गर्ने उद्देश्यले कसूर गरेको वा बलात्कार गरी ज्यान मारेको कसूरमा जीवित रहेसम्म कैद गर्नुपर्ने व्यवस्था छ।"
तिलोत्तमामा गुट्खा बिक्री वितरणमा प्रतिबन्ध,"बुटवल : रुपन्देहीको तिलोत्तमा नगरपालिकाले आफ्नो नगरक्षेत्रमा गुट्खाजन्य पदार्थ बिक्री वितरणमा रोक लगाएको छ। गुट्खाजन्य पदार्थले स्वास्थ्यमा गम्भीर असर पार्ने र त्यसबाट निस्कने फोहोरले नगरक्षेत्रको सौन्दर्यतामा समेत प्रतिकुल असर पारेको भन्दै बिक्री वितरणमा रोक लगाउने निर्णय गरेको हो। नगरपालिकाको हरियाली प्रर्वद्धन तथा नगर सरसफाई अभियानको १००औँ शृङ्खलाको मूल समारोहले यस्तो निर्णय गरेको प्रमुख प्रशासकीय अधिकृत नारायण अर्यालले जानकारी दिए। सार्वजनिक सूचना जारी गरेर नगरपालिकाले गुट्खा बिक्रीमा प्रतिबन्ध गराएको छ। अनुगमनको क्रममा बक्री गरेको पाइएमा नगरपालिकाले जरिवानाको दरसमेत तोकेको छ। अनुगमन गर्दा बिक्री गरेको भेटिएमा पहिलो पटक डिलर व्यवसायीलाई दस हजार, अन्य व्यवसायीलाई १ हजार पाँच सय, दोस्रोपटक डिलर व्यवसायीलाई २० हजार, अन्य व्यवसायीलाई तीन हजार र तेस्रो पटक भेटिएमा डिलर व्यवसायीलाई ५० हजार र अन्यलाई ५ हजार जरिवाना तोकिएको छ।"
घरभित्र पसेको चितुवा नियन्त्रणमा,कुश्मा : पर्वत सदरमुकाम कुश्मा बजारस्थित भण्डारी टोलको एक घरमा प्रवेश गरेको चितुवालाई नियन्त्रण लिइएको छ। नेपाली कांग्रेस पर्वतको पार्टी कार्यालयको गेट अगाडि तरकारी खेतीका लागि बनाइएको प्लास्टिक टनेल मा देखिएको चितुवा केही समयपछि नजिकै रहेको ओमबहादुर रेग्मीको घरमा प्रवेश गरेको थियो। टनेलमा रहेको चितुवालाई हेर्नेहरूको भिड बढेपछि अत्तालिएको चितुवा च्यानल गेट खुल्ला भएको देखेपछि सिधा अगाडिको घरमा प्रवेश गरेको थियो। रेग्मीको घरको भान्छा कोठामा चितुवा पसे पनि त्यो बेलामा कोही पनि नभएकाले चितुवाले मानिसलाई आक्रमण गर्ने मौका भने नपाएको प्रहरीले जनाएको छ। परिवारका मान्छेहरू एउटा कोठामा थुनिएर बसे भने उनीहरूले नै भान्छा कोठामा बाहिरबाट चुकुल लगाएर चितुवालाई नियन्त्रणमा राखेका थिए। तन्दुरुस्त अवस्थामा रहेको चितुवालाई विज्ञ समूहबिना छाड्दा मानिसमाथि आक्रमण गर्न सक्ने जोखिम भएपछि डिभिजन वन कार्यालय कास्कीबाट बोलाइएको प्राविधिक टोलीले बेहोस बनाउनै नपर्ने खोर चितुवालाई खोरमा सारेको थियो। वन्यजन्तुको उद्धारमा प्रयोग गरिने एम्बुलेन्ससहित आएको पोखराको टोलीले ढोकाको मुखमा खोर राखेर चितुवाले खोरमा पारेका डिभिजन वन कार्यालय पर्वतका प्रमुख विष्णु अधिकारीले बताए। उक्त चितुवालाई पोखरा लगिएको छ। पोखरा लगिएको चितुवालाई आवश्यक परे स्वास्थ्य जाँच पनि गरेर पुन वनमा नै लगेर छाडिने डिभिजनल वन अधिकृत अधिकारीले बताए। बिहान साढे ८ बजेको समयमा घरभित्र पसेको चितुवालाई दिउँसो करिब एक बजे नियन्त्रणमा लिइएको थियो।
विद्यालयमा दुर्लभ अजिंगर,"राजविराज : प्रायः घना वनजंगलमा बस्ने दुर्लभ जीव अजिंगर बुधबार दिउँसो सप्तरीको हनुमाननगर कंकालिनीस्थित एक विद्यालयमा फेला परेको छ। हनुमाननगर कंकालिनी नगरपालिका८ जोगिनियास्थित योगनी दिनेश आधारभूत विद्यालयमा सात फिट लामो अजिंगर फेला परेको स्थानीयबासीले बताए। लोपोन्मुख प्रजातिको मानिने अजिंगर सप्तरीको हनुमाननगर कंकालिनी, कञ्चनरुप र सप्तकोशी नगरपालिका तथा तिलाठी कोइलाडी गाउँपालिका क्षेत्रमा प्रत्येक वर्ष फेला पर्ने गरेको छ। अजिंगरहरू आसपासको जंगल, कोशी टप्पु वन्य जन्तु आरक्ष र सप्तकोशी नदी हुँदै बगेर आउने गरेको छ। फेला परेको अजिंगरलाई इलाका प्रहरी कार्यालय हनुमाननगर ल्याइएको छ। राजविराजस्थित डिभिजन वन कार्यालय सँग समन्वय गरेर फेला परेको अजिंगरलाई आरक्षको जिम्मा लगाउने तयारी भइरहेको छ। रुखको ठूलाठूला मुडामा र सुकेको पातहरूमा लुकेर बस्ने अजिंगर संसारमा पाइने विभिन्न सर्पहरूमध्ये सबैभन्दा ठूलो सर्प हो। यो बिसालु नभए पनि कुखुरा, हाँस, बाख्रा र मृगका पाठाहरू पुरै निल्न सक्छ र बेरेर स्वास बन्द गराउन सक्छ।"
लार्के पासको हिमपहिरोमा फसे दुई आन्तरिक पर्यटक,गोरखा : लार्के पास गर्ने क्रममा दुई जना आन्तरिक पर्यटक हिमपहिरोमा फसेका छन्। नवलपुरको कावासोती बस्ने २६ सौरभ खनाल र २२ वर्षीया अनिता घले हिमपहिरोमा फसेको प्रहरीले जनाएको छ। चुमनुब्री गाउँपालिका१ स्थित लार्के पास गर्नका लागि उनीहरू बुधबार बिहान साम्दोबाट हिँडेका थिए। धर्मशालाभन्दा दुईघण्टाको बाटो माथि हिमपहिरोमा फसेका पर्यटक गाइड सुसन गुरुङले जानकारी दिए। गुरुङले दुई जना फसेको देखेपछि प्रहरीलाई खबर गरेका थिए। आफ्नो कम्पनीबाट गएका पर्यटकलाई लार्के पास गराई उनी हिमपहिरोमा फसिरहेका घले र खनालको उद्धारमा खटिएका थिए। साथै दिउँसो ४ बजेतिर साम्दो गुम्बाबाट १० जना लामासहितको टोली उद्धारमा खटिएको जिल्ला प्रहरी कार्यालय गोरखाका डीएसपी लिलाराज लामिछानेले बताए। आन्तरिक पर्यटकका रूपमा उनीहरू लार्के पास पुगेको जनाएको छ। बुधबार दिउँसोसम्ममा घलेको अवस्था सामान्य रहेको खनालको स्वास्थ्यमा भने केही समस्या देखिएको उनले बताए। उनीहरूको उद्धारको पहल भइरहेको डीएसपी लामिछानेले जानकारी दिए।
"चैत्र नवरात्र सुरु, बागलुङ कालिकामा विशेष पूजा","बागलुङ : आजदेखि नवरात्र सुरु भएको छ। चैतेदशैं समेत भनिने यस पर्वमा दुर्गा भवानीको विशेष उपासना गरिन्छ। आश्विन शुक्ल पक्षमा पर्ने दशैं अर्थात् बडादशैं जति भव्य रुपमा नमनाइए पनि चैतेदशैंमा बागलुङ कालिका मन्दिरमा भने विशेष पूजाआराधना हुने गरेको छ। असोजमा पर्ने नवरात्रमा जस्तै चैतको नवरात्रमा पनि बागलुङ कालिकाको पूजाआराधना र बलि दिइने गरिन्छ। चैतेदशैंका अवसरमा कालिका भगवती मन्दिरमा पूजाअर्चना गर्नाले मनोकामना पूरा हुने विश्वासका साथ हिन्दू धर्मावलम्बीहरू मन्दिरमा पुग्ने गर्छन्। गण्डकी प्रदेशकै मुख्य शक्तिपीठका रुपमा रहेको बागलुङ कालिका मन्दिर दर्शन गर्दा मनले आँटेका सबै कुरा पूरा हुन्छ भन्ने विश्वासका साथ मन्दिर दर्शनार्थी आउने गरेको बागलुङ कालिका भगवती गुठी व्यवस्थापन समितिका अध्यक्ष कुमार खड्काले बताए। नवरात्रको अघिल्लो दिन मंगलबार मन्दिर परिसर सरसफाइ गरिएको छ। परिसरमा रहेका सत्तल, मठ र अन्य ससाना मन्दिरहरूसमेत चिटिक्क पारिएको छ। नवरात्रको समयमा हुने भिड र पूजा व्यवस्थापनका लागि गुठीका कर्मचारी परिचालन गरिने खड्काले बताए। सुरक्षा व्यवस्था चुस्त बनाउन प्रहरीको सहायता लिइने उनले जानकारी दिए। चैतेदशैंका सन्दर्भ पारेर गुठीले मेलाको समेत आयोजना गरेको छ। मेला चैतको १३ गतेदेखि सुरु हुनेछ। मेला हेर्न र मन्दिरको दर्शन गर्न आउने गरी २० लाख पर्यटक बागलुङ भित्र्याउने लक्ष्य गुठीको छ। विगतमा चैत्राष्टमी मेला वस्तु विनिमयको केन्द्र पनि थियो। बागलुङमा उत्पादन भएका कृषि तथा हस्तकलाका सामग्री, भेडाको ऊनबाट निर्मित राडीपाखी घुमलगायतका वस्तुहरूमा मेलामा राखिन्थ्यो। तराईबाट मसलालगायत अन्य वस्तुहरू ल्याएर सामग्रीहरू एकापसमा साटासाट गरेर मेलामा आफूलाई आवश्यक पर्ने वस्तुको जोहो गर्ने चलन थियो। लामो समयदेखि स्वतःस्फुर्त रुपमा चैतेदशैंको समयमा लाग्दै आएको मेला केही वर्षयता गुठीले औपचारिक कार्यक्रमको आयोजना गर्दै आएको छ। चैतेदशैं मेला बागलुङको मुख्य पहिचान र अवसर पनि हो। यो बेला बागलुङ कालिका मन्दिरमा पूजाआजा गर्नका लागि देश विदेशबाट श्रद्धालु भक्तजन आउने गर्छन्। कोरोना महामारीका कारण बितेका केही वर्ष हुन नसकेको मेला यसपटक भव्य रुपमा सञ्चालन गर्न लागिएको खड्का बताउनुहुन्छ। मेलाको अवसरमा राष्ट्रिय लोकदोहोरी, कालिका कप खुला पुरुष भलिबल, राष्ट्रिय लोक भजन र छेलो फाल्ने प्रतियोगिताको आयोजना गरिएको छ। मेलामा घरेलु तथा हस्तकलाका सामग्रीसँगै फेन्सी तथा होटल रेष्टुराँका कक्षहरू पनि राखिनेछन्। बागलुङ कालिका मन्दिर अहिले बागलुङको प्रमुख पर्यटकीय गन्तव्यका रुपमा विकास भएको छ। बागलुङ कालिका मन्दिर, लामो झोलुंगे पुल, पञ्चकोट र शालिग्राम सङ्ग्रहालयलाई प्याकेजका रुपमा अगाडि बढाउन सके यहाँको पर्यटन र आर्थिक विकासमा महत्वपूर्ण हुने पर्यटन व्यवसायीहरू बताउँछन्। रासस"
दैलेखमा ग्यास सिलिण्डर बोकेको ट्रक दुर्घटनामा चालकसहित तीनजनाको मृत्यु,"ट्रक दुर्घटनामा चालकसहित तीनजनाको घटनास्थलमै मृत्यु भएको जिल्ला प्रहरी कार्यालय दैलेखका डीएसपी किशोर लम्सालले जानकारी दिएका छन्। दैलेख : दैलेखमा ग्यास सिलिण्डर बोकेको ट्रक दुर्घटनामा परेको छ । ट्रक दुर्घटनामा चालकसहित तीनजनाको घटनास्थलमै मृत्यु भएको जिल्ला प्रहरी कार्यालय दैलेखका डीएसपी किशोर लम्सालले जानकारी दिएका छन्। डीएसपी लम्सालका अनुसार मृत्यु हुनेमा चालक अन्दाजी ३१ वर्षीय कृष्ण चौधरी,कामदार २६ वर्षीय लक्षिराम चौधरी र २३ वर्षीय विष्णु चौधरी रहेका छन् । दैलेख सुर्खेत सडक खण्डअन्तर्गत गुराँस गाउँपालिका४ तालपोखरीमा ट्रक दुर्घटनामा परेको हो । मनकामना ग्यास सिलिण्डर लिएर नेपालगञ्जबाट दैलेखतर्फ आउँदै गरेको भे १ क २२०१ नम्बरको ट्रक दुर्घटनामापरेको हो। दुर्घटनामा सहचालक प्रकाश कुमाई घाइते भएका छन् । ट्रक सडकबाट झण्डै १५० मिटर तल खसेको छ । ट्रक दुर्घटनाको कारण खुल्न सकेको छैन् । दुर्घटनाबारे अनुसन्धान भइरहेको डीएसपी लम्सालले बताए । यो पनि पढ्नुहोस दैलेखमा ग्यास सिलिण्डर बोकेको ट्रक दुर्घटना, तीनजनाको घटनास्थलमै मृत्यु"
सांसद भण्डारीको उपचारार्थ ५६ लाख सहयोग,"काठमाडौं : सरकारले प्रतिनिधिसभा सदस्य चन्द्र भण्डारीको उपचारका लागि करिब ५६ लाख रुपैयाँ आर्थिक सहयोग गरेको छ। फागुन ११ को मन्त्रिपरिषद् निर्णयअनुसार भण्डारीलाई थप उपचारका लागिएयर एम्बुलेन्समार्फत भारत लैजाँदा लागेको सम्पूर्ण खर्च सरकारले बेहोरेको हो। भण्डारी निवासमा एलपी ग्यासका कारण आगो लाग्दा उनकी आमाको निधन भएको थियो भने सांसद भण्डारी गम्भीर घाइते भएका थिए। मन्त्रिपरिषद्को निर्णय अनुसार अर्थ मन्त्रालयले ५५ लाख ८८ हजार १ सय ६४ रुपैयाँ निकासी दिएको हो। उनीबाहेक मन्त्रिपरिषद्को निर्णयअनुसार अन्य ३ जनालाई ३३ लाख रुपैयाँ आर्थिक सहायता प्रदान गरिएको छ। सहायता प्राप्त गर्नेमा लमजुङका रामबाबु अधिकारी, सिराहाका वीरेन्द्र पासवान तथा कालीकोटका संग्रामे लामा छन्।"
ट्रकमा स्कूटर ठोकिँदा एक जनाको मृत्यु,काठमाडौं : काठमाडौंको चन्द्रागिरी नगरपालिका११ सिप्रदीमा गएराति ट्रकमा स्कूटर ठोकिँदा एक जनाको मृत्यु भएको छ। मृत्यु हुनेमा स्कूटर चालक बागलुङका २३ वर्षीय किरण केसी रहेका छन्। महांकालस्थित राष्ट्रिय ट्रमा सेन्टरमा उपचारका क्रममा गएराति १ बजे केसीको मृत्यु भएको हो। सडक छेउमा रोकी राखेको ना ७ ख ५७१२ नम्बरको ट्रकमा नागढुंगाबाट थानकोटतर्फ आउँदै गरेको प्रदेश ३०२०१०प ३२१७ नम्बरको स्कूटर गएराति १२ बजे ठोकिँएको थियो। दुवै सवारी साधनसहित ट्रक चालकलाई प्रहरी प्रभाग बलम्बुले नियन्त्रणमा लिएको छ।
लागुऔषधसहित विभिन्न स्थानबाट ९ जना पक्राउ,"काठमाडौं :प्रहरीले लागुऔषधसहित विभिन्न स्थानबाट ९ जनालाई पक्राउ गरेको छ। झापा, धादिङ,मोरङ,मकवानपुर र सिरहाबाट अवैध लागुऔषधिसहित ९ जना पक्राउ गरिएको प्रहरीले जनाएको छ। पक्राउ पर्नेमा झापाको दमक नगरपालिका१ हवल्दार चोकबाट अवैध लागुऔषध ब्राउन सुगर जस्तो देखिने पदार्थ दुई ग्रामसहित मंलगबार राति ४ जनालाई प्रहरीले पक्राउ गरेको छ । पक्राउ पर्नेहरुमा सोही ठाउँ बस्ने २८ वर्षीय मुना राई, २४ वर्षीय संन्जय राई, सोही नगरपालिका९ बस्ने २८ वर्षीय रविन धिमाल र १९ वर्षीय निशान नेपाली रहेका छन् । चोकमा लागुऔषधको कारोबार भइरहेको भन्ने विशेष सूचनाको आधारमा ईलाका प्रहरी कार्यालय दमक र प्रहरी पोष्ट फागुनन्दबाट खटिएको प्रहरीले जाँच गर्दा उक्त लागुऔषधसहित उनीहरूलाई पक्राउ गरेको हो । उनीहरूले उक्त पदार्थ निशान नेपालीबाट खरिद गरी ल्याएको भने अनुसन्धानको क्रममा खुल्न आएपश्चात निशानलाई समेत प्रहरीले पक्राउ गरेको हो । धादिङको गजुरी नगरपालिका६ आदमघाटबाट गाँजा करिब ४ केजीसहित दुईजनालाई मंगलबार राति प्रहरीले पक्राउ गरेको छ । पक्राउ पर्नेमा रुपन्देही ओमसतिया गाउँपालिका४ बस्ने १९ वर्षीय मोहमद सरिफ खान र रुहणी गाउँपालिका१ बस्ने २३ वर्षीय ईरफान खान रहेका छन् । अस्थायी प्रहरी पोष्ट आदमघाटबाट खटिएको प्रहरीले पैदल हिँडिरहेका उनीहरूलाई शंका लागी जाँच गर्ने क्रममा उक्त लागुऔषधसहित फेला पारी पक्राउ गरेको छ । यसैगरी मोरङको कानेपोखरी गाउँपालिका५ भौसावारीबाट ब्राउनसुगर जस्तो देखिने पदार्थ करिब ३ सय ६० मिलीग्रामसहित उर्लाबारी नगरपालिका२ बस्ने २९ वर्षीय मिलन ढकाललाई मंगलबार दिउँसो प्रहरीले पक्राउ गरेको छ । ईलाका प्रहरी कार्यालय पथरीबाट खटिएको प्रहरीले मे ८ प ९५०७ नम्बरको मोटरसाइकलमा सवार उनलाई जाँच गर्ने क्रममा उक्त लागुऔषधसहित फेला पारेको हो। मकवानपुरको हेटौडा उपमहानगरपालिका३ लेवटबाट पनि गाँजा करिब ४ केजीसहित सोही उपमहानगरपालिका११ थानाभर्याङ बस्ने २४ वर्षीय पासाङ दोर्जेललाई मंगलबार राति प्रहरीले पक्राउ गरेको छ । प्रहरी चौकी लेवटबाट खटिएको प्रहरीले ना२८ प २८४७ नम्बरको मोटरसाइकलमा सवार दोर्जेललाई उक्त लागुऔषधसहित पक्राउ गरेको हो । हाल फरार मोटरसाइकल चालकको प्रहरीले खोजी भइरहेको प्रहरीले जनाएको छ। प्रहरीका अनुसार सिरहाको धनगढीमाई नगरपालिका८ कसहा बस्ने ७४ वर्षीय चौधरी महतो पनि पक्राउ परेका छन्। गाँजा ५ केजी ३ सय ग्रामसहित मंगलबार राति प्रहरीले पक्राउ गरेको हो । आफ्नै घरमा लुकाई छिपाई गाँजा विक्री वितरण गरिरहेको भन्ने विशेष सूचनाको आधारमा लागुऔषध नियन्त्रण ब्यूरो सिरहा,ईलाका प्रहरी कार्यालय धनगढी र अस्थाई प्रहरी पोष्ट कसहाबाट संयुक्त रुपमा खटिएको प्रहरीले तलासी गर्ने क्रममा उनकै सुत्ने कोठाबाट उक्त लागुऔषध फेला पारी उनलाई पक्राउ गरेको हो । यस सम्बन्धमा प्रहरीले थप अनुसन्धान गरिरहेको बताएको छ।"
खुम्बुमा मृत्यु भएका विदेशी पर्यटकको शव हेलिकोप्टरबाट काठमाडौं पठाइयो,सोलुखुम्बु : सगरमाथा क्षेत्रमा लेक लागेर मृत्यु भएका एक विदेशी पर्यटकको शव काठमाडौं लगिएको छ । खुम्बु पासाङल्हामु गाउँपालिका४ गोरक्सेपमा सोमबार राति मृत्यु भएका स्लोभाकियाका ६८ वर्षीय आर्क जान्कोको आज बुधबार हेलिकोप्टरमार्फत काठमाडौं लगिएको हो । जिल्ला प्रहरी कार्यालय सोलुखुम्बुका प्रहरी निरीक्षक एवम् सूचना अधिकारी रामकिशोर शाहका अनुसार उनको शव पोष्ट मार्टमका लागि काठमाडौंको शिक्षण अस्पताल महाराजगञ्जमा राखिएको छ । खुम्बु क्षेत्रमा लगातार हिमपात भएकाले मंगलबार शव उद्धारमा समस्या भएको थियो । बुधबार मौसममा सुधार आएसँगै शव उद्धार भएको प्रहरी निरीक्षक शाहले बताए । जान्को ट्रेडिसनल एड्भेन्चरमार्फत हिमाल आरोहणका लागि खुम्बु आएका थिए । सोमबार गोरक्सेपको हिमालयन होटलमा बास बसेका जान्को सुतेकै अवस्थामा मृत भेटिएको जिल्ला प्रहरी कार्यालय सोलुखुम्बुले जनाएको छ । १३ जनाको समूहमा आएका उनी चैत्र १ गते नाम्चे प्रवेश गरेका थिए ।
बसले ठक्कर दिँदा मुस्ताङमा ७६ वर्षीया वृद्धाको मृत्यु,जोमसोम : मुस्ताङमा एकैदिन दुईवटा बस दुर्घटना भएको जिल्ला प्रहरी कार्यालय मुस्ताङले जनाएको छ। मुस्ताङको वारागुङ मुक्तिक्षेत्र गाउँपालिका३ छुसाङस्थित प्रहरी चेकपोस्ट नजिक बसको ठक्करबाट एक वृद्धाको मृत्यु भएको छ। तनहु रिसिङ गाउँपालिका८ का नवलपरासी पूर्व गैंडाकोट नगरपालिका४ बस्ने ७६ वर्षीया खिनुमाया श्रेष्ठको भे १ ख २७५४ नम्बरको बसको ठक्करबाट घाइते भई उपचार गर्न लैजाने क्रममा म्याग्दीको बेनी अस्पतालमा पुर्याउँदा मृत्यु भएको जिल्ला प्रहरी कार्यालय मुस्ताङले जनाएको छ। नवलपरासी पूर्व गैंडाकोटदेखि छिमेकी र आफन्तसहित मुस्ताङको मुक्तिनाथ मन्दिरको दर्शनका लागि आएकी महिलाको टोली कागबेनी हुँदै उपल्लो मुस्ताङ जाने क्रममा मंगलबार दिउँसो करिब २ बजेको समयमा बसको ठक्करबाट गम्भीर घाइते भएकी थिइन्। छुसाङको चेक पोस्ट नजिक पिसाप फेर्न बसबाट झर्ने क्रममा वृद्धलाई बसले ठक्कर दिई घाइते भएको जिल्ला प्रहरी कार्यालय मुस्ताङका सूचना अधिकारी गोपीकृष्ण सुवेदीले जानकारी दिए। बस र बसका चालक ४२ वर्षीय चाँगुनारायण सुवेदीलाई प्रहरी नियन्त्रणमा लिई अनुसन्धान अघि बढाएको जिल्ला प्रहरी कार्यालय मुस्ताङले जनाएको छ। त्यस्तै मंगलबार जोमसोममुक्तिनाथ सडकखण्डको वारागुङ१ खिङ्गामा बसको ठक्करबाट अर्को एक महिला घाइते भएकी छन्। मुक्तिनाथबाट जोमसोमतर्फ आउँदै गर्दा बा ४ ख ८९१७ नम्बरको बसको ठक्करबाट वारागुङ१ खिङ्गा बस्ने ५१ वर्षीया महिला कार्तिक गुरुङ घाइते भएको जिल्ला प्रहरी कार्यालय मुस्ताङका सूचना अधिकारी सुवेदीले जानकारी दिए।
सट्टेबाजीमार्फत् ४१ करोड बढी कारोबारमा संलग्न ६ जना पक्राउ,"काठमाडौं : सट्टेबाजी गराउने कार्यमा संलग्न रहेको भन्दै प्रहरीले ६ जनालाई पक्राउ गरेको छ। वनएक्स बेटमार्फत् सट्टेबाजी गराउने दिलीप सिंह कठायत, भुपालराज न्यौपाने, नयनराज भण्डारी, बरुन कुमार सिंह, शिवानी तामाङ, रोशन गुरुङ र बासुदेव पाण्डेलाई पक्राउ परेका हुन्। प्रहरीका अनुसार उनीहरूमध्ये कोही महिना दिनदेखि सट्टेबाजीमा संलग्न थिए भने केही वर्षदिन देखि सट्टेबाजी गर्दै आएका थिए। प्रहरीका अनुसार ३५ जना व्यक्तिको नाममा खोलिएको डिजिछल वालेटहरूमा ४१ करोड १५ लाख ८९ हजार २७६ रुपैयाँ बराबरको कारोबार भएको देखिएको छ। पक्राउ परेकाहरूबाट प्रहरीले ३४६ थान सिमकार्ड, १० थान मोबाइल, विभिन्न बैंकका ३ थान चेकबुक र १२ थान एटीएम र एक थान ल्यापटप बरामद गरेको छ। उनीहरूलाई मुलुकी अपराध संहिता २०७४ को दफा १२५ को उपदफा ४ बमोजिमको कसूरअन्तर्गत थप अनुसन्धान र कारबाहीबा लागि जिल्ला प्रहरी परिसर भक्तपुर र टेकुमा पठाइएको प्रहरी उपरीक्षक एवं प्रवक्ता सोमेन्द्र सिंह राठौरले जानकारी दिएका छन्।"
रिटर्नी फेडेरेसन नेपालको प्रथम अधिवेशन चैत्र ११ बाट,"काठमाडौं : विदेशबाट फर्किएका नेपालीहरूको संगठन रिटर्नी फेडेरेसन नेपालको प्रथम राष्ट्रिय महाधिवेशन चैत्र ११ देखि काठमाडौंमा हुने भएको छ । संगठनले बुधबार काठमाडौंमा पत्रकार सम्मेलन गर्दै चैत्र ११ र १२ गते राष्ट्रिय महाधिवेशन हुने र महाधिवेशनको एमाले अध्यक्ष केपी शर्मा ओलीले उद्घाटन गर्ने जानकारी दिएको हो । महाधिवेशनले नेतृत्व चयन गर्ने जनाइएको छ । पत्रकार सम्मेलनमा रिटर्नी फेडेरेसन नेपालका अध्यक्ष चन्द्रबहादुर रोकायाले वैदेशिक रोजगारी,अध्ययन तथा व्यवसायी गरि फर्केकाहरूको सहभागीतामा हुने महाधिवेशनले आवश्यक नीति बनाउने जानकारी दिए। उनले विदेशबाट फर्किएका नेपालीहरूको तथ्याङ्क सरकारले राख्नुपर्ने र सीपयुक्त युवाहरुलाई राष्ट्रनिर्माणका साथै उद्यमशिलतामा परिचालन गर्नुपर्ने बताए। आम युवाहरुलाई उद्यमी गर्न प्ररित गर्नका लागि संगठनले काम गरिरहेको उनले जानकारी दिए।"
तिब्बतीलाई नेपाली नागरिकता बनाइदिने गिरोह पक्राउ,"काठमाडौं : तिब्बतीलाई नेपाली नागरिकता बनाइदिने गिरोह पक्राउ परेको छ। प्रतिव्यक्ति ३ देखि ५ लाख लिएर नेपाली नागरिकता बनाइदिने गिरोह पक्राउ परेको प्रहरीले जनाएको छ। प्रक्राउ पर्नेमा झापा कचनकवलका कृष्णबहादुर कटवाल, काठमाडौं बबरमहलका न्युल्केश श्रेष्ठ, मोरङ सुन्दर हरैंचाका हिरालाल शिवाकोटी, तनहुँ शुक्लगण्डकीका लोप्साङ थिन्ले र ललितपुर गोदावरीका विजय लामा छन्। काठमाडौं उपत्यका अपराध अनुसन्धान कार्यालयको टोलीले उनीहरूलाई आइतबार बबरमहलबाट प्रक्राउ गरेको हो। अपराध महाशाखाका प्रवक्ता सोमेन्द्र सिंह राठौरका अनुसार उनीहरूको समूहले प्रतिव्यक्ति ३ देखि ५ लाख रुपैयाँ लिएर तिब्बती नागरिकलाई नेपाली नागरिकता बनाउने कार्यमा संग्लन थिए। 'अहिलेसम्म यो टोलीले १० जना तिब्बती नागरिकलाई नेपाली नागरिकता बनाइदिएको खबर पाएका छौं। उनीहरूले नेपाली व्यक्तिलाई १० हजार रुपैयाँ दिएर नक्कली बाबुआमा बन्न प्रलोभन दिएर नागरिकता बनाउने गरेको खुलेको छ।"
सालकको खपेटासहित एक महिला पक्राउ,काठमाडौं : नेपाल प्रहरीले दुर्लभ वन्यजन्तु सालकको खपेटासहित एक महिलालाई पक्राउ गरेको छ। पक्राउ पर्नेमा रामेछाप घर भएकी अन्दाजी ३४ वर्षीया सन्तोषी श्रेष्ठ रहेको प्रहरीले जनाएको छ। प्रहरी प्रभाग गोंगबु काठमाडौंबाट खटिएको प्रहरी टोलीले टोखा नगरपालिका११ मनमैजु पुलबाट अन्दाजी साढे दुई किलो तौल भएको दुर्लभ वन्यजन्तु सालकको खपेटासहित उनलाई पक्राउ गरेको जनाएको छ। प्रहरीलाई प्राप्त विशेष सूचनाका आधारमा श्रेष्ठले सञ्चालन गरेको एसएस फेन्सी कलेक्सनबाट उक्त तौलको सालकको खपेटा तथा रु २० हजारसहित फेला पारी उनलाई पक्राउ गरेको बताइएको छ। पक्राउ परेकी श्रेष्ठका विषयमा प्रहरीले थप अनुसन्धान गरिरहेको छ।
संकटमा आरन पेसा,"रुकुमपूर्व : परम्परादेखि दलित समुदायले गर्दै आएको आरन पेसा संकटमा पर्दै गएको छ। बढ्दो वैदेशिक पलायन, सामाजिक बहिष्कारको प्रभाव, आधुनिकीकरणको असर र पुस्तान्तरणको कमीले गर्दा यो पेसा संकटमा पर्दै गएको हो। रुकुमपूर्वका आरन व्यवसायी भने उच्चतम् प्रविधिको प्रयोग गरी सुधारात्मक र भरपर्दो बजारको खोजीमा रहेका छन्। जिल्लाको सिस्ने गाउँपालिका२ का उद्यमी हर्कवीर कामीले यसै पेसाबाटै गुजारा चलाएका छन्। आफूलाई किशोरावस्थादेखि नै आरन चलाउने ज्ञाण र सीपको पुस्तान्तरण भएको उनी बताउँछन्। उनको अहिले सिस्नेको प्वाङमा आरन व्यवसाय छ भने सदरमुकाम सिस्नेको छिप्रीदहमा आरन उद्योग छ। उनी जिल्लाको घरेलु तथा साना उद्योग कार्यालयबाट हुने आरन बनाउने तालिमको सहजीकरण समेत गर्दै आएका छन्। यो पेसा पुँजीको एउटा आधार बनेको छ, उनले भने, तर, विडम्बना नयाँ पुस्तामा यो पेसा पुस्तान्तरण हुन सकेन। युवाहरू दैनिक रूपमा पलायन भइरहेका छन्। यो पेसा जातीय संरचनाले हिनताबोध हुनु, पुरानै प्रविधि, तरिकाले फलामका कामकाज गर्नुपर्ने हुँदा पेसा पुस्तान्तरण हुन सकेको छैन। यसलाई सरकारले मुख्य प्राथमिकतामा राखी नयाँ प्रविधिको विकासमा उद्योग स्थापना वा उद्यमीलाई प्रोत्साहन गर्दै जानुपर्ने कामी बताउँछन्। यसो नहुँदा आधुनिक गुणस्तर नभई अहिलेको बजारसँग प्रतिस्पर्धा गर्न नसकिने अवस्था छ।। भूमे गाउँपालिका८ कुचिवाङका सर्जन विकले आरणको पुरानो शैलीबाट बनाइने भाँडाकुँडाले बजारमा निश्चित मूल्य नपाउने र शारीरिक परिश्रम बढी लाग्ने भएकोले यस पेसालाई सुधार गर्दै लैजानुपर्ने बताए। पुथाउत्तारगंगा गाउँपालिका९ खाराबाङका धनीलाल कामीका अनुसार आरन पेसालाई समाजमा अहिले पनि घृणा र तिरस्कारको दृष्टिले हेर्न छोडिएको छैन। गाउँघरमा उद्योग व्यवसाय पनि छैनन्। यो पेसा पनि लोप हुँदै गइरहेको छ, उनले भने। सिस्ने गाउँपालिका५ टाकुरामा आरन व्यवसायलाई व्यवस्थित बनाउन सरकारले लगानी गर्दै आएको छ। तर, यस ठाउँमा पनि यो पेसामा पुरानै पुस्ता सहभागी छन्। नजिकै बजार भए पनि निर्माण गरिएका भाँडाकुँडा बजारमा बिक्री नभई गाउँघरमै कारोबार भइरहेको व्यवसायी कुलबहादुर विकले सुनाए। गाउँघरमा यसको निश्चित मूल्य पनि नभएको बिक्री गर्न समस्या हुने उनले सुनाए। जिल्लाको घरेलु तथा साना उद्योग विकास कार्यालयले युवालाई लक्षित गरेर दोस्रो लेभलको तालिम सञ्चालन गरेको छ। यसबाट जिल्लाका १० जनाले सीप सिकिरहेका छन्। यसअघि पहिलो चरणको आधारभूत तालिम प्रदान गरिएको थियो। त्यस तालिममा सहभागी केही युवा पेसालाई निरन्तरता नदिई वैदेशिक रोजगारमा पलायन भएका छन्। अहिले युवालाई लक्षित गरिएको यस तालिममा युवाको उपस्थिति न्यून छ। रुकुमपूर्वका तीन गाउँपालिकाले पनि सुरुदेखि नै आरन व्यवसाय व्यवस्थित गर्न भवन निर्माणलगायत सामान्य औजार उपकरण वितरण गर्दै आएको छ। घरेलु कार्यालय रुकुमपूर्वले अहिलेसम्म जिल्लामा आरन व्यवसाय सुधारकै लागि भनेर दुई पटक गरी ८ लाख रुपैयाँ बजेट खर्चेको जनाएको छ। कार्यालय प्रमुख मधुकर डाँगीका अनुसार कार्यालयबाट दुई आर्थिक वर्षमा परम्परागत आरन तालिम सञ्चालन गरिएको थियो। तर सरकारको उद्देश्यअनुसारको लक्ष्य प्राप्ति नभएको उनले बताए। यस पेसालाई आधुनिकीकरण र थप प्रभावकारी बनाउन प्रदेश सरकारले विशेष कार्यक्रम ल्याउनुपर्नेमा प्रमुख डाँगीले जोड दिए।"
"दुई उद्योगमाथि मुद्दा दायर,९ सय ७३ व्यावसायिक फर्मलाई कारबाही","बागमती : गुणस्तर तथा नापतौल कार्यालय वीरगञ्जले चालु आर्थिक वर्षमा चितवनमा सञ्चालनमा रहेका दुई उद्योगमाथि मुद्दा दायर गरेको जनाएको छ । नापतौल यन्त्रजाँचसम्बन्धी अनुमतिपत्र नलिई आफूखुसी नापतौल यन्त्रको प्रयोग गरेको पाइएपछि उक्त मुद्दा दायर गरिएको जनाइएको छ । कार्यालयका अनुसार चितवनमा रहेको खजुरी बिस्कुटको नेपाल प्रालि तथा याक विव्रिग कम्पनीमाथि सम्बन्धित जिल्लामा सो मुद्दा दायर गरिएको कार्यालय प्रमुख मनिषकुमार दासले जानकारी दिए। साथै सो कार्यालयले चालु आवको साउनदेखि फागुनसम्म नापतौल यन्त्रको नवीकरण नगराउने र अटेर गर्ने ९ सय ७३ व्यावसायिक तथा औद्योगिक प्रतिष्ठानमाथि कारबाही गरी जरिवानासमेत गरेको छ । सो अवधिमा कार्यालयले तीन सय ९१ व्यावसायिक तथा औद्योगिक प्रतिष्ठानलाई नापतौलसम्बन्धी नयाँ इजाजतपत्र समेत प्रदान गर्नुका साथै आठ सय १४ व्यावसायिक तथा औद्योगिक प्रतिष्ठानलाई नापतौल यन्त्रको नवीकरण गरी कूल दुई हजार एक सय ३२ व्यावसायिक तथा औद्योगिक प्रतिष्ठानलाई नापतौल यन्त्रसम्बन्धी इजाजतपत्र प्रदान गरेको सो कार्यालयबाट उपलब्ध विवरणमा जनाइएको छ । नापतौलसम्बन्धी उपरोक्त कारोबारबाट विगत आठ महिनामा कार्यालयले रु ८० लाख २१ हजार आठ सय ५५ राजस्वसमेत सङ्कलन गरेको छ । रौतहट, बारा, पर्सा, मकवानपुर र चितवन गरी पाँच जिल्ला कार्यक्षेत्र रहेको कार्यालयले आज हेटौँडामा औद्योगिक तथा व्यावसायिक प्रतिष्ठानको अनुगमनको क्रममा प्रमुख दासले सो जानकारी दिए। चालु आवको साउन महिनादेखि फागुन महिनासम्मको उपलब्ध सो विवरणमा उक्त कार्यालयले २४ पटक एकल अनुगमन तथा २२ पटक संयुक्त अनुगमनसमेत गरेको प्रमुख दासले भन्नुभयो । त्यस्तै कार्यालयले उक्त अवधिमा आफ्नो कार्यक्षेत्रमा रहेको पम्पको छ सय चार नोजलको जाँच तथा तीन सय छ वटा ट्याङ्करको भेहिकल जाँचसमेत गरेको बताइएको छ । साथै सो कार्यालयले प्रत्येक शुक्रबारका दिन उद्योगको उत्पादन र नापतौल यन्त्रसम्बन्धी मोहबन्द प्याकेज तालिमसमेत दिँदै आएको प्रमुख दासले जानकारी दिए । नापतौल विभागले तोकेको मापदण्डविपरीत आफूखुसी उत्पादन नगर्नसमेत सचेत गराउँदै आएको छ । त्यस्तो गरेको पाइएमा रु पाँच हजारदेखि रु १० हजारसम्म जरिवाना हुने प्रावधान रहेको सो कार्यालयले जनाएको छ ।"
प्रधानमन्त्रीविरुद्ध नाराबाजी गर्ने तीन जनाविरुद्ध मुद्दा दर्ता,"काठमाडौं : प्रधानमन्त्री पुष्पकमल दाहाल प्रचण्डविरुद्ध नाराबाजी गर्ने तीन जनालाई प्रहरीले अभद्र व्यवहार कसुरमा अनुसन्धान अघि बढाएको छ। प्रधानमन्त्री प्रचण्ड उपस्थित कार्यक्रममा नाराबाजी गरेको भन्दै अभद्र व्यवहार मुद्दामा अनुसन्धान अघि बढाइएको काठमाडौं प्रहरी परीसरका प्रवक्ता सीताराम रिजालले बताए। पक्राउ पर्नेमा सोलुखुम्बुका २३ वर्षीय उद्धव बस्नेत, बझाङका १८ वर्षीय विप्लव खड्का र बाग्लुङका सोम शर्मा छन्। रिजालले अन्नपूर्णसँग भने, तीन जनाविरुद्ध अभद्र व्यवहार कसुरमा मुद्दा दर्ता भएको छ। थप अनुसन्धानका लागि काठमाडौं जिल्ला अदालतबाट पाँच दिनको म्याद थप गरिएको छ। उनीहरूले बैंकको ब्याज निकै महँगो भएकाले घटाउनुपर्ने भन्दै प्रधानमन्त्री उपस्थित कार्यक्रममा नाराबाजी गरेका थिए।"
क्यान्सरको जोखिम धनीभन्दा गरिब परिवारमा बढि,"काठमाडौं : सुर्तीजन्य पदार्थ सेवनका कारण हुने क्यान्सरको जोखिम धनी परिवारभन्दा गरिब परिवारमा बढी पाइएको छ । नेपाल स्वास्थ्य अनुसन्धान परिषदद्वारा प्रकाशित एक अध्ययनले सुर्तीजन्य पदार्थको सेवनका कारण भएका क्यान्सर धनी परिवारमा भन्दा गरिब परिवारका व्यक्तिमा बढी रहेको देखाएको हो । सुर्तीजन्य पदार्थको प्रयोग नियन्त्रणमा काम गरिरहेको गैरसरकारी संस्था एक्सन नेपालले सन् २०१९ मा सो अध्ययन गरेको थियो । एक्सन नेपालका कार्यक्रम निर्देशक आनन्दबहादुर चन्दका अनुसार एक्सन नेपालले बीपी कोइराला मेमोरियल अस्पताल भरतपुरबाट ४९ जना,भक्तपुर क्यान्सर अस्पतालबाट २८ जना र नेपाल क्यान्सर अस्पताल हरिसिद्वीबाट २६ जना गरी कूल १ सय ३ जनालाई छनोट गरेर अध्ययन गरेको थियो । अध्ययनले कृषि पेसामा संलग्न ४२ दशमलव ४ प्रतिशत व्यक्तिलाई सुर्तीजन्य पदार्थको सेवनबाट क्यान्सर भएको देखाएको हो । यस्तै,व्यापारमा संलग्न २२ दशमलव ३ प्रतिशत, दैनिक ज्याला मजदुरीमा संलग्न ११ दशमलव ७ प्रतिशत, वैदेशिक रोजगारमा संलग्न ८ दशमलव ७ प्रतिशत र सरकारी सेवामा संलग्न ८ दशमलव ७ प्रतिशतलाई सुर्तीजन्य पदार्थको सेवनबाट क्यान्सर भएको देखाएको हो । सो संख्या अध्ययनमा समेटिएकाहरुको प्रतिशतबाट निकालिएको हो । अध्ययन रिपोर्टमा उपचारमा प्रतिव्यक्ति झन्डै ९ लाख ८१ हजार ३ सय ७० रुपैयाँ खर्च हुने गरेको उल्लेख छ । सो अध्ययन सुर्तीजन्य पदार्थको सेवनका कारण ओठ, जिब्रो, गिजा, मुख, स्वयन्त्र, श्वासनली तथा पिसाब थैलीको क्यान्सर भएर तेस्रो र चौथो चरणमा उपचार गराइरहेका बिरामीमा गरिएको थियो । अध्ययनमा क्यान्सरको उपचारमा खर्च भएको ९ लाख ८१ हजार ३ सय ७० रुपैयाँमध्ये सबैभन्दा धेरै ६० प्रतिशत प्रत्यक्ष मेडिकल खर्चमा हुने गरेको देखाएको छ । यसबाहेक अन्य यातायात, खाना बास आदिमा पनि ठूलो रकम खर्च हुने गरेको देखिएको छ । उपचारका क्रममा सबैभन्दा बढी २८ प्रतिशत किमोथेरापीमा खर्च हुने र उपचारका लागि १६ प्रतिशतले घरजग्गा बेच्ने गरेका पाइएको छ । अध्ययन रिपोर्टले क्यान्सरका बिरामीमध्ये ६० प्रतिशतले आफन्तबाट ऋण लिएर उपचार गरेका पाइएको छ । उपचारका लागि क्यान्सरको बिरामी हुने व्यक्तिको वार्षिक २ लाख ७९ हजार ४ सय ८२ रुपैयाँ आम्दानी गुम्ने गरेको सो अध्ययनले देखाएको छ । एक्सन नेपालका कार्यक्रम निर्देशक चन्दले सुर्तीजन्य पदार्थको सेवनबाट हुने क्यान्सरको जोखिम कम गर्न र आर्थिक भार कम गर्न सरकारले सुर्तीजन्य पदार्थमा लाग्ने करको दायरा बढाउनुपर्ने बताए । त्यस्तै, क्यान्सरका बिरामीलाई सरकारले दिने १ लाख रुपैयाँ सहुलियत पर्याप्त नभएको उनको भनाइ छ । अध्यक्ष तथा अनुसन्धानकर्ता चन्दले भने, सरकारले क्यान्सर उपचारका लागि जम्मा एक लाख रुपैयाँ दिने गरेको छ । जुन जम्मा प्रत्यक्ष मेडिकल खर्चकोको एक चौथाइ भन्दाम पनि कम हो । अर्कोतिर बीमा सुविधाले क्यान्सर उपचार समेट्ने गरेको पाइदैन । तसर्थ गरिब बिरामीलाई राहत पुग्नेगरी अनुदानको रकम बढाउनुपर्ने देखिन्छ ।"
धुमधामका साथ मनाइयो असनको पाँहाचह्रे जात्रा (फोटोफिचर),"काठमाडौं : नेवार समुदायको पाँहाचह्रे जात्राअन्तर्गत बुधबार काठमाडौंको असन जात्रा धूमधामका साथ मनाएको छ । हरेक वर्ष घोडेजात्राको भोलिपल्ट तीन अजिमा अर्थात् भद्रकाली अजिमा,कङकेश्वरी अजिमा र टेबहाल अजिमालाई आआफ्नो ठाउँबाट बाजा गाजासहितको टोलीले खट जात्रा गरी असन पुर्याएर जात्रा मनाउने परम्परा छ । तीन ठाउँबाट आएका अजिमा असनमा भेला गराई एक आपसमा तीन फन्को घुमाइ एक अर्कालाई आदरसम्मान गरी आगो (चिलाख) साटासाट गरिन्छ । यही चिलाख साटासाट गर्ने परम्परालाई असनमा खट जुधाउने भन्ने प्रचलन रहिआएको हो । खट असन चोक पुगेपछि घरघरबाट चामलको रोटी अर्थात् चटामरी फाल्ने गरिन्छ जसलाई प्रसादको रूपमा लिइन्छ यसरी फालिएको चटामरी फेला पार्नेलाई शुभ हुने जनविश्वास रहिआएको छ । असनमा चिलाख साटासाट गरेपछि तीनवटै अजिमा आआफ्नो स्थानमा लगिन्छ र यसदिन काठमाडौंको भित्री सहरमा परिक्रमा गरी यो जात्रा मनाउने गरिन्छ । यसै अवसरमा काठमाडौंका विभिन्न स्थानमा अन्य देवीदेवताको खट जात्रा गरी पाँहाचह्रे पर्व मनाउने चलन छ ।"
वैदेशिक क्षेत्रमा रहेका नेपाली श्रमिकलाई समेट्ने सामाजिक सुरक्षा योजना सुरू,काठमाडौं : वैदेशिक रोजगारमा रहेका श्रमिक र स्वरोजगारमा रहेका व्यक्तिको सामाजिक सुरक्षा योजनाको सुरुवात गरिएको छ । सामाजिक सुरक्षा कोषले आजदेखि वैदेशिक रोजगारमा रहेका श्रमिक र स्वरोजगारमा रहेका व्यक्तिका लागि सामाजिक सुरक्षा योजनाको सुरुवात गरेको हो । प्रधानमन्त्री पुष्पकमल दाहाल प्रचण्ड को उपस्थितिमा काठमाडौंमा एक कार्यक्रमको आयोजना गरी वैदेशिक रोजगारीमा रहेका श्रमिकलाई योजनामा सूचीकृत गर्ने कार्य प्रारम्भ गरेको हो । वैदेशिक रोजगारीमा रहेका श्रमिकले पेन्सनसहितको सुविधा पाउने गरी बुधबारबाट योगदानमा आधारित सामाजिक सुरक्षाको कार्यक्रम सुरु गरीएको कोषले जनाएको छ । वैदेशिक रोजगारको सिलसिलामा इजरायलमा रहेकी मञ्जु थपलियाको इनरोल रजिस्ट्रर गरिएको छ । प्रधानमन्त्री प्रचण्डले थपलियाका श्रीमान् पत्रकार गोपाल संग्रौलालाई कोषमा आवद्ध भएको परिचयपत्र हस्तान्तरण गर्दै योजनाको सुरुवात गरे । कोषका कार्यकारी निर्देशक कपिलमणि ज्ञवालीले वैदेशिक रोजगारीमा रहेका श्रमिकलाई कोषमा आबद्ध गर्दै योगदानमा आधारित सामाजिक सुरक्षाको दायरा विस्तार गर्ने क्रममा रहेको बताए । अब विदेशमा रहेका नेपाली कामदारले सामाजिक सुरक्षा कोषमा आबद्ध हुन आवेदन दिन पाउने छन् ।
पाटाको वार्षिक शिखर सम्मेल र एडभेन्चर ट्राभल मार्ट पोखरामा हुँदै,"पोखरा : प्यासिफिक एसिया ट्राभल एशोसिएसन (पाटा) को वार्षिक शिखर सम्मेलन र एडभेन्चर ट्राभल मार्ट पोखरामा हुने भएको छ। पोखरामा मे २९ देखि जुन १ सम्म हुने कार्यक्रम नेपाल सरकार, नेपाल पर्यटन बोर्ड र पाटाको मुख्य आयोजनामा हुने भएको छ। नेपालमै पहिलो पटक पाटा वार्षिक शिखर सम्मेलन हुन लागेको हो। कार्यक्रमको संयोजन पोखरा पर्यटन परिषदले स्थानीय रूपमा गर्नेछ। अन्तर्राष्ट्रिय संयोजन पाटा इन्टरनेशनलले गर्ने बताइएको छ। एडभेन्चर ट्राभल मार्टमा विश्वभरका करिब ३ सय अन्तर्राष्ट्रिय प्रतिनिधिहरूको सहभागिता रहने छ। अन्तर्राष्ट्रिय ट्राभल उद्योगका ख्याति प्राप्त वक्ताहरूले दिगो पर्यटन, संकट व्यवस्थापन, हवाई सुरक्षा, साहसिक र पर्वतीय पर्यटन लगायतका विषयमा छलफल र प्रस्तुतीकरण गर्ने कार्यक्रम रहेको छ। शिखर सम्मेलन, एडभेन्चर ट्राभल मार्ट नेपाली व्यवसायी र अन्तर्राष्ट्रिय व्यवसायीलाई एउटै प्लेटफर्मममा भेला हुने अवसर रहेको नेपाल पर्यटन बोर्डका कार्यकारी प्रमुख धनन्जय रेग्मीले बताए। कार्यक्रममा कार्यशाला, बिजनेश टु बिजनेश मार्टका साथै पाटाको वार्षिक साधारण सभा समेत हुने भएकाले पर्यटन प्रवर्द्धनमा महत्वपूर्ण रहने उनले बताए। नेपालले तेस्रो पटक एडभेन्चर मार्ट र पहिलो पाटा वार्षिक शिखर सम्मेलन आयोजना गर्न लागेको हो। पोखरा महानगरपालिकाका मेयर धनराज आचार्यले पोखरालाई पर्यटकीय राजधानी घोषणा गरेर सरकारले पर्यटन विकासमा सहयोग गर्नु पर्नेमा जोड दिए। अन्तर्राष्ट्रिय सम्मेलन र मार्टले नेपालकै पर्यटन प्रवद्धनमा महत्वपूर्ण हुने मेयर आचार्यले बताए। पाटाका सचिव सुमन पाण्डेले पोखरालाई छोडेर नेपालको पर्यटनको कल्पना गर्न नसकीने बताउँदै यहाँको प्रकृति, संस्कृति र पदयात्रा पर्यटनका कारण विश्वका पर्यटक आकर्षीत गर्न सकिने बताए। अन्तर्राष्ट्रिय सम्मेलन र मार्टले पोखरा मात्रै नभएर नेपालकै पर्यटन विकासमा महत्वपूर्ण रहने नेपाल पर्यटन बोर्ड पोखराका प्रमुख काशिराज भण्डारीले बताए। यो कार्यक्रमले पोखरा अन्तर्राष्ट्रिय स्तरमै थप परिचित हुनुको साथै पर्यटन प्रवर्द्धनमा महत्वपूर्ण योगदान पुग्ने उने विश्वास गरे। सम्मेलन र मार्टले पर्यटन प्रवद्धनमा महत्वपूर्ण भूमिका खेल्नुको साथै कोभिड१९ अघिकै अवस्थामा पर्यटन चलायमान हुने विश्वास पोखरा पर्यटन परिषदका कार्यवाहक अध्यक्ष कृष्ण भण्डारीले बताए।"
बेनीमा अव्यवस्थित तार हटाउन सुरु,"बेनी : म्याग्दीको बेनी बजारमा अव्यवस्थित तार हटाउन सुरु भएको छ। बेनी नगरपालिकाले नेपाल विद्युत प्राधिकरण, नेपाल टेलिकम, केबुल र इन्टरनेट सेवा प्रदायक संस्थाहरूसँग समन्वय गरेर उपयोगविहीन अव्यवस्थित तार हटाउन थालेको जनाएको छ। नगरप्रमुख सुरत केसीले बजारको सौन्दर्यकरणमा असर गरेका र जोखिमयुक्त अव्यवस्थित तार हटाउन थालिएको जानकारी दिए। विद्युतका पोलमा गुजुल्टा परेका तारका कारण विद्युतीय दुर्घटना, बजार व्यवस्थापनका साथै सौन्दर्यमा पनि असर परेको छ, उनले भने सेवा प्रदायक कम्पनी र संस्थाहरूको सहभागितामा अव्यवस्थित तार हटाउन सुरु गरेका छौं। जिल्ला प्रहरी कार्यालय अगाडिको चोकमा मंगलबारदेखि अव्यवस्थित तार हटाउन थालिएको हो। जनप्रतिनिधि, नगर प्रहरी, विद्युत् प्राधिकरण, टेलिकम र इन्टरनेट तथा केबुल सेवा प्रदायक कम्पनी तथा संस्थाका प्रतिनिधिहरूले प्रयोगविहीन तार पहिचान गरेर त्यसलाई पोलबाट निकाल्न थालेका हुन्। वर्षौ पुराना र काम नलाग्ने तारको गुजुल्टाले विद्युतका पोल फेटा गुटाएको जस्तो भएका छन्। जसका कारण विद्युत् पोलमा भार बढेको छ। लत्रिएका तारमा सवारी साधन अल्झिने र पैदलयात्रुलाई आवतजावतमा समस्या भएको छ। प्रयोग हुन छाडेका तार नहटाउने तर नयाँ तार थपिने क्रम बढेपछि बजार अव्यवस्थित बनेको थियो। अव्यवस्थित तारका कारण विद्युत, टेलिफोन, केवुल, सडक वक्ति, सीसीटीभी र इन्टरनेट सेवा अवरुद्ध हुँदा मर्मतमा समस्या भएको बजारवासीले बताएका छन्। प्राधिकरण र तार प्रयोग गरेका केवुल तथा इन्टरनेट सेवा प्रदायक कम्पनीका प्रतिनिधिहरूसँग नगरपालिकामा विभिन्न चरणमा अव्यवस्थित तार हटाउने सम्बन्धमा छलफल भएको थियो। पब्लिक भिजन केवुल नेटवर्क सहकारी संस्थाका प्रबन्धक नवराज पौडेलले २० वर्षदेखि असरल्ल परेका तार हटाउने काम थालिएको बताए। बेनी बजारलाई सुन्दर र सुरक्षित बनाउने अभियानमा सेवा प्रदायक संस्थाहरूले पनि साथ दिएका छौं, उनले भने सबै सेवा प्रदायक संस्थाहरूबाट एक एक जना जनशक्ति परिचालन गरेका छौ। १५ दिनभित्र काम नलाग्ने तार हटाउने र व्यवस्थित गर्ने लक्ष्य छ। म्याग्दीमा नेपाल टेलिकमका साथै दुई वटा केबल टिभी र पाँच वटा इन्टरनेट सेवा प्रदायकले विद्युत् प्राधिकरणको पोल प्रयोग गरेका छन्।"
छुवाछुतको पराकाष्ठा : महायज्ञको पूजामा बस्न दिएन दलितलाई,"वीरगन्ज : वीरगन्ज महानगरपालिका  १७ अलौंमा झण्डैं २२ वर्षपछि शतचण्डी महायज्ञ सुरू भएको छ। तर,महायज्ञमा दलित समुदाय सहभागी हुनबाट बन्चित गराइएको छ। गैर दलितहरूले छुवाछुतको विभेद राखेर महायज्ञको वेदी (पूजापाठ) मा बस्न नदिने अडान राखेपछि दलितहरू महायज्ञको पूजापाठमा सरिक हुन पाएनन्। अलौंमा आजदेखि शतचण्डी महायज्ञ सुरू भएको छ । पहिलो दिन भव्य जलयात्र पनि निकालिएको छ । तर, महायज्ञको वेदी (पूजापाठ) मा बस्न आफूहरूलाई पनि दिनुपर्ने माग राखेर अलौंका दलित अगुवाहरूले एक महिनादेखि आवाज उठाउँदै आएका थिए । गैर दलितहरूले महायज्ञको अरु कार्यमा दलितलाई सहभागी गराउन सकिने भएपनि वेदी (पूजापाठ) मा बसेर पूजापाठ गर्न नदिने अडान राख्दै आएका थिए । यो विवाद जिल्ला प्रहरी कार्यालय हुँदै जिल्ला प्रशासन कार्यालयसम्म पनि पुगेको थियो । दलितहरूले आफूहरूसँग गरिएको विभेदविरुद्ध वीरगन्जमा सडक प्रर्दशन पनि गरेका थिए । संघर्ष समिति नै गठन गरेका उनीहरूले पत्रकार सम्मेलन गरेर महायज्ञमा जातिय छुवाछुतको विभेद गरिए आन्दोलन अझैं चर्काउने चेतावनी पनि दिएका थिए । तर गैरर दलितको अडान र दबाब सामु अन्तत: दलितहरू झुक्न बाध्य भएका छन् । महायज्ञ सुरू हुने एक दिनअघि मंगलबार गाउँमै बसेको गैर दलित र दलित समुदाय बीचको छलफलमा महायज्ञको वेदी (पूजापाठ) कार्यमा बसेर पूजापाठ गर्न बाहेक अरु सबै कार्यमा दलित सहभागी हुन पाउने सहमति गरिएको हो । विवादका कारण महायज्ञ नै राकिने परिस्थिति सृजना भएपछि आफूहरु त्यो सहमति मान्न बाध्य भएको संघर्ष समितिका अगुवा उमेश राम चमार बताउँछन् । गाउँका अरु सबै जातिहरू एकजुट भए वेदी (पूजापाठ) कार्यमा दलितलाई बस्नै नदिने अडानबाट पछि नहटेपछि दलितहरू लाचार भएर सहमति मान्न बाध्य भएको उमेश बताउँछन् । उनी भन्छन्,हामी दलितहरू पनि आफनै अडानमा रहेको भए गाउँमा महायज्ञ नै रोकिएर काटमार नै हुने अवस्था आउन सक्थ्यो होला ,तर हामीले त्यस्तो होस् भनेर चाहेनौं,अनि आफनो अडानबाट पछाडि हट्यौं । 'जातिय विभेदविरुद्ध विगत एक महिनादेखि आवाज उठाएको र कानुनी निकायमा पुगेर गुहार्दा पनि आफूहरूको आवाज नसुनिएको गुनासो उनी पोख्छन् । उमेश भन्छन्,आखिर गाउँमै विद्रोह गरेर बस्न पनि सकिदैन ,यसपालिको यज्ञमा पहिलेदेखि चल्दै आएको परम्परा अनुसार वेदीमा दलितहरू नबस्ने तर अब आइन्दा हुने यज्ञमा भने बस्न दिने सहमति भएको छ , त्यसै अनुसार बुधबारदेखि महायज्ञ शान्तिपूर्ण रुपमा सुरू भएको छ, हाम्रो कुनै विरोध छैन , कलशयात्रामा हामी पनि सहभागी भयौं । ' संघर्ष समितिका अर्का सदस्य कृष्ण कुमार राम चमार पनि जातिय छुवाछुतको विभेद विरुद्ध आफुहरुले एक महिनादेखि गरेको संघर्षबाट कुनै उपलब्धी प्राप्त नभएको बताए उनी भन्छन्, हामीले सकेको जति संघर्ष गरयौं , तर अगुवाहरूले मिलेर जाऔं ,अब अझै विवाद नगरौं भनेर सहमति गर्नु भएछ ।' अहिलेको २१ औं शताब्दिमा समेत छुवाछुतको विभेद गरेर महायज्ञको पूजापाठमा दलितलाई बस्न नदिएको देख्दा आत्मग्लानी भने भइरहेको उनले सुनाए । अलौंमै बस्दै आएका हरेदेव राम चमार पनि एक महिनादेखि संघर्ष गर्दा समेत अन्तत छुवाछुतको विभेद कायमै रहको देख्दा आफूहरूलाई नमज्जा लागिरहेको गुनासो पोख्छन् । उनी भन्छन् ,पूजापाठमा छुवाछुत गर्न पाइन्न भनेर एक महिनादेखि विद्रोह गर्यौं ,तर हाम्रो विद्रोहको आवाज कसैले सुनेन् ,अरु जातिहरूले जे चाहेका थिए आखिरमा त्यहि भएर छाड्यो । ' गाउँकै दलित अगुवाहरूले सहमति गरेपछि आफूहरू त्यसको बाधक बन्न नचाहेको पनि उनी बताउँछन् । अब यसपछि विभेद हुन्न : वडा अध्यक्ष वडा अध्यक्ष सन्जु बहादुर छत्कुलीले मंगलबार गाउमै गैरदलित र दलितबीचको छलफलमा महायज्ञमा मिलेर जाने सहमति भएको बताए ।समय अभावका कारण यसपालिको महायज्ञको वेदी (पूजापाठ) पहिले देखि चल्दै आएको परम्परा अनुसार गैर दलित मात्रै बस्न पाउने र यसपछि हुने महायज्ञको वेदीमा दलितले पनि बस्न पाउने सहमति भएको वडा अध्यक्ष छत्कलीले बताए । उनले भने,दलितहरू पनि आफ्नो अडानबाट एक कदम पछि हटे , गैर दलितहरू पनि आफ्नो अडानबाट एक कदम पछि हटे ,अनि सहमति भयो । त्यहि सहमति अनुसार बुधबारदेखि महायज्ञ शुरु गरिएको जानकारी उनले दिए । उनीहरू आफै मिले त म के गरु ? : सीडीओ पर्साका प्रमुख जिल्ला अधिकारी हिरालाल रेग्मीले भने मंगलबार गाउँमै छलफल गरेका दुवैपक्षले आफूहरु मिलेर महायज्ञ गर्ने सहमति गरेको जानकारी आफूलाई गराएकाो बताए । उनले भने, चैत ५ मा सीडीओ अफिसमै भएको छलफलमा दुवै पक्षले हामी गाउँमै गएर मिल्छौं भनेर जानु भयो , हिजो (मंगलबार) मलाई फोन गरेर दुवै पक्षले हामी मिलिसक्यौं भनेर जानकारी गराउनु भयो । ' तर महायज्ञको वेदीमा जातिय छुवाछुतको भेदभाव राखेर दलितलाई बस्न दिइएन त ? भनेर अन्पूर्णपोष्टकर्मीले प्रश्न गर्दा प्रतिप्रश्न गर्दै प्रजिअ रेग्मीले भने , दुवै पक्षले आपसी हसमति गरिसक्यौं,हामी मिलिसक्यौं भनेपछि मैले अब के गर्ने त ? तर पर्साका दलित युवा अगुवा मनोर राम भने हिन्दु भएर हिन्दुले नै आयोजना गरेको महायज्ञको वेदीमा दलितलाई बस्न नदिनु जातिय छुवाछुतको विभेद भएको र यो कानुन अनुसार दण्डनीय अपराध नै भएको बताउँछन् । उनी भन्छन् ,'अलौंका दलितसग दण्डनीय अपराध भएको छ , त्यसकारण मेलमिलापको नाममा यो अपराधको ढाकछोप गर्न पाइँदैन ,महायज्ञको वेदीमा दलितलाई बस्न नदिनेहरूलाई प्रहरी प्रशासनले पक्राउ गरि कारबाही गर्नुपर्छ । उनी थप्छन् ,जातीय भेदभाव तथा छुवाछुत (कसुर र सजाय) ऐन, २०६८ ले सार्वजनिक तथा निजी दुवै स्थलमा जातीय भेदभाव वा छुवाछुतजन्य कार्य गरेको अवस्थामा ऐनअन्तर्गत फौजदारी दण्डको भागीदार बन्नुपर्ने व्यवस्था छ। ऐनको दफा ४ को उपदफा २ (ख) मा व्यक्तिगत वा सामूहिक रूपमा सार्वजनिक स्थान वा समारोहमा कुनै प्रकारको भेदभाव गर्न नहुने उल्लेख छ। भेदभाव गरेमा ३ महिनादेखि ३ वर्षसम्म कैद र ५० हजारदेखि २ लाख रुपैयाँसम्म जरिवाना हुने व्यवस्था छ।"
आठ महिनामा चार मुद्दा फैसला,"भरतपुर : भरतपुर महानगरपालिकामा रहेको न्यायिक इजलासले चालु आर्थिक वर्षको आठ महिनामा चारवटा मुद्दा फैसला गरेको छ। इजलासमा परेका ११ मुद्दामध्ये चारवटाको फैसला भएको हो। भरतपुर महानगरपालिकाको कानुनी मामिला शाखाका सहायक निरीक्षक कृष्णप्रसाद सापकोटाका अनुसार फैसला भएकामध्ये एउटा मुद्दा जिल्ला अदालत चितवन गएको छ। अन्य दुईवटा क्षेत्राधिकारभन्दा बाहिर भएकाले अदालत पठाइएको उनले बताए। स्थानीय सरकार सञ्चालन ऐन, २०७४ को दफा ४७ को उपदफा १ र २ बमोजिमका मुद्दा महानगरपालिकाको न्यायिक इजलासमा आउने गरेका छन्। जसअन्तर्गत साँध सिमाना, बालीनाली क्षति, बाटो निकास, मानाचामल र घरबहालसम्बन्धी मुद्दा यस इजलासले हेर्ने गर्दछ। सापकोटाका अनुसार मेलमिलापका लागि २२ वटा ठाडो उजुरी दर्ता भएका छन्। जसमध्ये १४ वटा मुद्दा उजुरीको मेलमिलाप भइसकेको छ भने आठवटा छलफलका क्रममा छन्। महानगरमा आउने मुद्दा र उजुरीमा अधिकांश साँध सिमानाका हुने गरेको उनले बताए। भरतपुर महानगरको न्यायिक समितिका संयोजक चित्रसेन अधिकारीले आफ्नो पालिकाभित्र दुवै पक्षको हित हुने गरी फैसला हुने गरेको बताए। हरेक वडा कार्यालयमा मेलमिलाप समिति रहेको बताउँदै उनले सुरुआती समयमा वडामा विवाद मिलाउने प्रयास हुने र वडामा मिल्न नसकेमा महानगरको मेलमिलाप समितिमा आउने बताए। महानगरको मेलमिलाप समितिबाट समेत मेलमिलाप हुन नसकेको मुद्दामात्र न्यायिक समितिमा आउने उनको भनाइ छ। न्यायिक समितिले पहिलो पक्ष र दोस्रो पक्षलाई बोलाएर छलफल गरी दुवै पक्षको हित हुने गरी निर्णय गर्ने उनले बताए। न्यायिक समितिबाट समेत समस्या समाधान हुन नसकेको खण्डमा मात्रै अदालत पठाइने अधिकारीले जानकारी दिए।"
झापामा बोलेरोको ठक्करबाट एक जनाको मृत्यु,झापा : झापामा बोलेरोको ठक्करबाट एक जनाको मृत्यु भएको छ। मृत्यु हुनेमा कमल गाउँपालिका५ निवासी ४० वर्षीय चन्द्रबहादुर राई रहेको जिल्ला प्रहरी कार्यालय झापाले जनाएको छ। प्रहरीका अनुसार मंगलबार राति सवा १० बजेको समयमा पूर्वपश्चिम राजमार्गअन्तर्गत कमल४ स्थित सितापुरीमा मे १ ज १९४२ नम्बरको बोलेरो गाडीले ठक्कर दिँदा राईको मृत्यु भएको हो। दुर्घटना गरी फरार रहेका बोलेरो चालक इलाम नगरपालिका२ निवासी ३२ वर्षीय पेम्बा तामाङलाई प्रहरीले बुधबार बिहान बिर्तामोडस्थित बसपार्कबाट नियन्त्रणमा लिएको छ। गाडीसहित चालक तामाङलाई आवश्यक कारबाहीका लागि प्रहरी कार्यालयमा राखिएको छ।
चिनियाँ ठेकेदारद्वारा मापदण्डविपरीत खोलै खोतलखातल,"गोरखा : मुग्लिनपोखरा सडक स्तरोन्नतिको ठेक्का पाएको चिनियाँ कम्पनीले मर्स्याङ्दी नदीको दोहन गरिरहेको छ। नदीको प्राकृतिक स्वरूप नै बिगार्ने गरी मूल प्रवाहमै एक्साभेटर लगाएर चाइना कम्युनिकेसन्स कन्स्ट्रक्सन कम्पनी (सीसीसीसी)ले ढुंगा, गिटी, बालुवा झिकिरहेको हो। जुन स्थानीय तहसँगका सम्झौता र प्रारम्भिक वातावरणीय मूल्यांकन (आईईई) प्रतिवेदनविपरीत छ। त्यसमाथि ढुंगा, गिट्टी, बालुवा उत्खनन्, बिक्री तथा व्यवस्थापनसम्बन्धी मापदण्ड २०७७ उल्लंघन गरेको देखिएको छ। मापदण्डको दफा १२ मा ठूला, रूपान्तरणकारी, राष्ट्रिय गौरवका तथा प्राथमिकताप्राप्त आयोजनाको लागि विशेष व्यवस्था छ। यस्ता आयोजनाका लागि आवश्यक ढुंगा, गिट्टी, बालुवाको वातावरणीय अध्ययन प्रतिवेदनको पालना हुने गरी सम्बन्धित गाउँपालिका वा नगरपालिकाले तोकिएको स्थानबाट संकलनको व्यवस्था मिलाउनुपर्ने उपदफा १ मा उल्लेख छ। तर, उक्त कम्पनीले मापदण्ड र सम्झौताविपरीत मर्स्याङ्दीका दर्जनभन्दा धेरै घाटमा तीन सातायता अनियन्त्रित रूपमा दोहन गरिरहेको हो। उसले नदीको मध्यभागमा एक्साभेटर लगाएर दुईदेखि तीन मिटर गहिरो बनाइ ढुंगा, गिटी, बालुवा निकालिरहेको छ। यसले गर्दा नदी कुरुप बनेको छ। बर्खाका बेला आसपासमा बाढीपहिरोको जोखिम बढेको छ। नदी किनारमा थुप्रिएका ढुंगा, गिटी, बालुवा मात्र झिक्न पाउने भए पनि नदीको मूल प्रबाहबाट उत्खनन गर्नु दुखद् भएको जिल्ला समन्वय अधिकारी नानीबाबु पोखरेल बताउँछन्। उनीहरूले आईईई प्रतिवेदन देखाए पनि नदीको मूल प्रवाहमा मेसिन हाल्न पाउनुपर्छ भन्ने त उल्लेख भएको हुँदैन, पोखरेल भन्छन्, हामी जिल्ला अनुगमन समितिले यथासीघ्र अनुगमन गर्नेछौं। उक्त कम्पनीले तनहुँका आँबुखैरेनी गाउँपालिका, व्यास नगरपालिका, गोरखाका गोरखा र पालुङटार नगरपालिकाका क्षेत्रमा पर्ने नदीजन्य सामग्री निकाल्न अनुमति लिएको छ। नदीजन्य पदार्थ उत्खननको प्रभावकारी अनुगमन गर्न सकेका छैनौं। मर्स्याङ्दी नदीमा पानीको बहाव नै परिवर्तन हुने गरी भइरहेको उत्खननबारे अनुगमन गर्नेछौं। अनुगमन समितिमा छलफल गरेर कानुनी प्रक्रियामा अघि बढ्छौं। मोहनबहादुर थापा मगर, प्रमुख, जिसस गोरखा आँबुखैरेनी गाउँपालिकाबाट ४५ हजार ३ सय १३ घनमिटर, भानु नगरपालिकाबाट ६ हजार ५ सय ६८ घनमिटर, पालुङटार नगरपालिकाबाट १० हजार घनमिटर, गोरखा नगरपालिकाबाट २ लाख २९ हजार ६ सय ४० घनफिट ढुंगा, गिटी, बालुवा उत्खननको अनुमति लिएको पाइएको छ। कम्पनीले आँबुखैरेनी२ मार्किचोक घाटबाट ३९ हजार ४ सय ५७ घनफिट, रोधी खोलाबाट ७ लाख ६ हजार २ सय र बरादी घाटबाट ५ लाख ३६ हजार ३ सय ५८ घनफिट तथा वडा नं १ को सत्रसय फाँटबाट ३ लाख ५७ हजार ४ सय ५० घनफिट सामग्री मूल प्रवाहबाट धमाधम उत्खनन गरिरहेको छ। पालुङटार नगरपालिकाको अबण्डा घाटबाट १८ सय ३, मझुवा घाटबाट ९ सय ८२, खोला घाटबाट ३ हजार ५ सय २, चनौटे घाटबाट १ हजार ५ सय ७० घनमिटर सामग्री मूल प्रवाहबाटै झिकिरहेको छ। सोही कम्पनीले गोरखा१४ शाह घाटबाट १ लाख ४३ हजार ४६ र भैंसेटार घाटबाट ८६ हजार ५ सय ९४ घनफिट उत्खनन गरिरहेको छ। नदी किनारमा थुप्रिएका ढुंगा, गिटी, बालुवा मात्र उत्खनन गर्न पाउने उल्लेख भए पनि नदीको मूल प्रवाहबाट उत्खनन गर्नु दुःखद छ। उनीहरूले आईईई प्रतिवेदन देखाए पनि नदीको मूल प्रवाहमा मेसिन हाल्न पाउनुपर्छ भन्ने त उल्लेख भएको हुँदैन। नानीबाबु पोखरेल, जिल्ला समन्वय अधिकारी गोरखा पालुङटार, भानु र आँबुखैरेनीका घाटमा सिधै सीसीसीसीले दोहन गरेको छ। गोरखा नगरपालिकाका बिभिन्न घाटबाट निजीले उत्खनन गरी उक्त कम्पनीलाई उपलब्ध गराएका छन्। भानुको बेनीबगर घाटबाट ४ हजार २ सय ५६ र बलिफाँट घाटबाट २ हजार ३ सय १२ घनमिटर उत्खनन भइरहेको छ। बन्दीपुर गाउँपालिकासँग पनि कम्पनीले माग गरिरहेको छ। तर, आईईई प्रतिवेदन बनिनसकेकाले काम अघि नबढेको गाउँपालिका प्रमुख सुरेन्द्रबहादुर थापाले बताए। आँबुखैरेनी र कम्पनीबीच भएको सम्झौताको बुँदा १५ मा नदीजन्य पदार्थको ढुवानी र उत्खनन गर्दा भौगोलिक, जैविक, सामाजिक, आर्थिक र सांस्कृतिक असन्तुलनका मापदण्ड अपनाउनुपर्ने उल्लेख छ। बुँदा १७ मा उत्खनन कार्य नजिकको बाटो, नदी किनारका साथै सार्वजनिक सम्पत्तिमा बाधा नपर्ने गरी सञ्चालन गर्नुपर्ने भनिएको छ। बुँदा २२ मा काम सम्पन्न भएपछि प्रयोग नगरिएका निर्माण सामग्री पहिलेको ठाउँमा पुनःस्थापित गर्नुपर्ने र नदीले दिशा परिवर्तन गर्ने तरिकाले उत्खनन गर्न नहुने भनिएको छ। बुँदा २४ मा पनि सम्झौताबमोजिम काम गर्दा दोस्रो पक्षले वातावरणलाई हानि नपुग्ने गरी काम गर्नुपर्ने उल्लेख छ। तर, कम्पनीले सम्झौता र आईईई प्रतिवेदनलाई लत्याउँदै नदीको बहाव क्षेत्रबाट मापदण्डमा तोकिएभन्दा गहिरो गरी नदीजन्य सामग्री झिकिरहेको छ। तर, स्थानीय तह, गोरखा र तनहुँका जिल्ला अनुगमन समितिहरू मौन छन्। चिनियाँ ठेकेदारले आफूलाई सजिलोका लागि आईईई प्रतिवेदनमा उल्लेख भएबमोजिम नदीजन्य सामग्री निकाल्न एस्काभेटर, ब्याकहुलोडरलगायत हेभी इक्विप्मेन्ट प्रयोग गर्न अनुमति दिन स्थानीय तहहरूलाई पत्र पठाएको थियो। मागबमोजिम पालिकाहरूले एक्स्काभेटर प्रयोगको अनुमति दिएसँगै अनियन्त्रित उत्खनन बढेको हो। नदीको दोहन बढेपछि स्थानीयवासीले विरोध गरेका छन्। तर, पालिकाहरूले भने राष्ट्रिय प्राथमिकताका आयोजनालाई विशेष अधिकार रहेको भन्ने जवाफ दिने गरेका छन्। उत्खनन भएका सबै ठाउँमा चेनवाला एक्साभेटर प्रयोग भएका छन्। कम्पनीका मान्छेहरू एडीबीले तयार गरेको र सडक विभागले स्वीकृत गरेको आईईई लिएर आउनुभयो। त्यहीअनुसार उत्खनन गर्न पाउनुपर्छ भन्नुभयो, आँबुखैरेनीका प्रमुख प्रशासकीय अधिकृत विष्णुप्रसाद शर्माले भने, त्यसमा पनि एक्साभेटर प्रयोग गर्न पाउने उल्लेख थियो। सबैले राष्ट्रिय प्राथमिकताप्राप्त आयोजनामा आईईईमा नै मेसिन लगाएर उत्खनन गर्न पाउने व्यवस्था हुन्छ भनेपछि मेसिन प्रयोग गर्न दिइएको उनले बताए। गोरखाले भने मेसिन हटाउन निर्देशन दिएको बताएको छ। पानी बग्ने भाग छाडेर बाहिर खन्नुपर्ने थियो। भित्रै खनेछन्, गोरखा नगरपालिकाका प्राविधिक कपिल कोइरालाले भने, हामीले बहाव क्षेत्रमा मेसिन नहाल्न भनेका छौं। जथाभावी दोहनको गुनासोपछि अब अनुगमनमा कडाइ गरिने उनले बताए। निरीक्षण अनुगमनका लागि वडाको प्राविधिक खटाउने कोइरालाले बताए। आईईई प्रतिवेदनमा दुई मिटरभन्दा गहिरो खन्न नपाइने उल्लेख छ। तर, शाहघाटमा नदी बहाव क्षेत्रमै तीन मिटरसम्म खनेका छन् । जनगुनासो बढेपछि अहिले एक मिटरको लेयरबाट मात्र नदीजन्य सामग्री झिक्न भनेका छौं, कोइरालाले भने। पालुङटार नगरपालिकाले मेसिन प्रयोग गर्न अस्वीकार गरेको थियो। तर, धेरै ठाउँबाट लिखित तथा मौखिक आग्रह गरेपछि अनुमति दिइएको प्रमुख प्रशासकीय अधिकृत गौतम भण्डारीले बताए। एडीबीले बनाएर सडक विभागले स्वीकृत गरेको आईईई लिएर आउनुभयो। हामीले फेरि जिल्ला अनुगमन समिति, जिल्ला समन्वय समितिले दिन आग्रह गर्छ भने हामी दिन्छौं भन्यौं, भण्डारीले भने, जिल्ला समन्वय समितिबाट पनि अनुमतिका लागि पत्र ल्याउनुभयो। हामीले माग गरेअनुसारको पत्र लिएर आएपछि दुई महिना ढिला गरी अनुमति दिएका हौं। गोरखाका प्रमुख प्रशासकीय अधिकृत कमलप्रसाद पुनले भने कानुनबिपरीत उत्खनन गरेको भए अनुगमन गरी कारबाही गरिने बताए। प्राविधिक र जनप्रतिनिधि अनुगमनमा जानुहुन्छ। हामी पनि अनुगमन गर्छौं, पुनले भने, कानुनविपरीत पाइए कारबाही गर्छौँ। आईईई प्रतिवेदनभन्दा बाहिर गएर काम गर्न छुट नभएको उनले बताए। दुई जिल्लाको बीचबाट उत्खनन गर्न संयुक्त निरीक्षण टोली हुनुपर्ने, उत्खनन स्थलमा सूचना पार्टी हुनुपर्ने, दैनिक पटके बिक्री तथा ढुवानी अभिलेख तेरिज हुनुपर्ने व्यवस्था भए पनि मापदण्डविपरीत काम भइरहेको छ। मुग्लिनपोखरा सडक स्तरोन्नति आयोजनाका प्रमुख नरेन्द्र सुवेदीले अवैध उत्खनन नभएको दाबी गरे। राष्ट्रिय प्राथमिकताका आयोजनाहरू फास्ट ट्रयाकमा सम्पन्न गर्न विशेष अधिकार प्रयोग गरी आवश्यक परिमाणका निर्माण सामग्री उपलब्ध गराउनु पर्ने हुन्छ, उनले भने, त्यसका लागि आईईईमा उल्लेख भएअनुसार मेसिन प्रयोग गरेर उत्खनन गर्न पाउने व्यवस्था हुन्छ। जिल्ला अनुगमन समितिका संयोजक जिल्ला समन्वय समिति प्रमुख मोहनबहादुर थापा मगरले प्रभावकारी अनुगमन गर्न नसकिएको स्वीकार गरे। मर्स्याङ्दीमा पानीको बहाव नै परिर्वतन हुने गरी भइरहेको उत्खननबारे अनुगमन गरिने उनले बताए। अनुगमन समितिमा छलफल गरेर कानुनी प्रक्रियामा अघि बढ्छौं, उनले भने समय अभावलगायत बिभिन्न कारणले हामीले प्रभावकारी अनुगमन गर्न सकेका छैनौं। देखासिकीले पनि थप दोहन आँबुखैरेनी गाउँपालिका कार्यालयबाट करिब एक किलोमिटर दूरीमा रहेको कुँडुले घाटमा अवैध उत्खनन भएको छ। १७ हजार ४ सय ९४ घनमिटर नदीजन्य पदार्थ उत्खनन गर्ने जिम्मा लिएको अभियान कन्ट्रक्सनले मर्स्याङ्दी नदीभित्रै एक्साभेटर प्रयोग गरेको हो। गत पुस ८ गते उत्खननका लागि गाउँपालिकासँग सम्झौता भएको प्रमुख प्रशासकीय अधिकृत विष्णुप्रसाद शर्माले बताए। सो कम्पनीले चिनियाँ ठेकेदारले झैँ एक्साभेटर प्रयोग गरेर उत्खनन गर्न पाउनुपर्ने जिद्दी गरेको थियो। त्यसपछि उसलाई पनि एक महिनाका लागि पालिकाले नदीभित्र मेसिन लगाउन अनुमति दिएको थियो। चितवनको एक निर्माण आयोजनालाई सप्लाई गर्ने भनेर पत्र ल्यायो। त्यसैले पुस ८ गतेदेखि एक महिनासम्म मेसिन लगाएर उत्खनन गर्ने भनेर पालिकाले अनुमति दियो, प्रमुख प्रशासकीय अधिकृत शर्माले भने, तर म्याद नाघेपछि पनि रातदिन मेसिन लगाएर उत्खनन गरिरहेको भन्ने उजुरी आयो। जिससबाट पनि अनुगमन गरेपछि दुई दिन रोकिएको थियो। तर सधैं अनेक ढिपी, जिद्दी गरेपछि दुई दिनका लागि मेसिन लगाउन अनुमति दिएका हौँ। तर, अभियान कन्स्ट्रक्सनले अनुमति पाएको माघ १७ गतेपछि पनि निरन्तर नदीभित्रै एक्साभेटर लगाएर दोहन गरिरहेको छ। पालिका भने थाहा पाए पनि नपाए झैं गरिरहेको छ। मर्स्याङ्दीको बाँधका कारण उत्खनन भएको तटीय क्षेत्रमा पानीको बहाव कम छ। पानी बग्नेबीच भागबाट निर्माण कम्पनीले सम्झौताविपरित उत्खनन गरिरहेको हो। ४३ लाख रुपैयाँमा ठेक्का लागेको कुडुँले घाटमा कति उत्खनन भयो र अब कति बाँकी छ भन्ने तथ्यांक पनि पालिकासँग छैन। मर्स्याङ्दीवारि गोरखातर्फको घाटमा पनि अवैध दोहन भइरहेको छ।"
बाढीप्रभावित क्षेत्रमा चैते धान खेती,"टीकापुर : कैलालीको भजनी नगरपालिका५ का बहादुर डगौराको एघार जनाको संयुक्त परिवार छ। कृषि उत्पादनकै भरमा घर चलाउँदै आएका उनको झन्डै तीन बिघाभन्दा बढी जग्गा पटकपटक गरी कान्द्रा नदीले कटान गर्यो। बर्सेनि हुने डुबानले बाँकी रहेको जमिनको उत्पादन समेत पाउन मुस्किल छ। बाढीका कारण फल्नै आँटेको फाँटमा बालुवा पाटिन्छ त कहिले भित्र्याउने समयमा बाढीले बगाएर लैजान्छ। यही समस्याबाट गुज्रिरहेका डगौराका लागि चैते धान आम्दानीको मुख्य स्रोत बनेको छ। विगत १० वर्षदेखि हरेक फागुनमा उनले चैते धान लगाउने गरेका छन्। आफ्नो डेढ विघासहित अरुको ठेक्का र अधियाँ गरी १० बिघामा चैते धान लगाई रहेको छु, डगौराले भने। वर्षातका बेला लगाउने धान खेती हात पर्ने सम्भावना न्युन हुन्छ। उनले हिउँदे खेतीका रूपमा लगाएको गहुँ बाली पनि जंगली जनावरले खाइदिने गरेको बताए। डगौराले परिवारको मुख्य आम्दानी नै चैते धान भएको छ। चैते धानबाट राम्रो आम्दानी हुने भए पनि बर्सेनि बढ्दै गएको डिजेल र मलखादको मूल्यले खेती लगाउन मुस्किल भइरहेको डगौराले गुनासो गरे। पानीका लागि डिजल चाहियो, मलखाद पनि बेमौसम भएको हुनाले पाइँदैन डगौराले भने। यदि पानी र मलखादमा सहयोग हुने हो भने बाढी प्रभावित क्षेत्रका किसानका लागि चैते धान बरदान नै हुन्छ। भजनी नगरपालिका८ की पार्वती चौधरीको परिवारसमेत विगत ६ वर्षदेखि चैते धान लगाउँदै आएको छ। भजनी नगरपालिकाको अधिकांश भाग कान्द्रा, मोहना र पथरैया नदीले घेरिएको छ। बाढीका कारण त्यहाँका किसानले धानबाली भित्र्याउन पाउने वा नपाउने कुनै टुंगो हुँदैन। उनको खेतीयोग्य जमिन वर्षामा तलाउ बन्छ। वर्षामा हामीले रोप्न छोडेको त ६ वर्ष भइसक्यो, लगाएर पनि काम छैन, मल, बीउ, मेहनत सबै बाढीले बगाउँछ चौधरीले भनिन्। ४ विघामा यो फागुनमा चैते धान लगाउँछौं, असारमा भित्र्याउँछौं, वर्षामा खाली छोड्छौं, असोजमा तोरी लगाउँछौं, यसरी नै हाम्रो परिवार धानेका छौं। डगौरा र चौधरी मात्रै होइनन् बाढी प्रभावित भजनी नगरपालिका३ र ८ का कृषकहरूका लागि मुख्य आम्दानीको स्रोत नै चैते धान बनेको छ। नगरपालिकाको वडा नं १, २, ५, ६ समेत गरी भजनीमा मात्रै ६ शय बढी हेक्टरमा चैते धान खेती हुँदै आएको छ। कृषि ज्ञान केन्द्र कैलालीका अनुसार जिल्लाभरि यस वर्ष १ हजार १ सय हेक्टरमा चैते धान खेती लगाइएको छ। जयमध्ये ६ सय हेक्टर भजनी नगरपालिकामा मात्रै छ। भजनी नगरपालिकाका कृषि तथा पशु सेवा शाखा प्रमुख भेटनरी अधिकृत हरिलाल जैशीले बाढी प्रभावित क्षेत्र हुनाले चैते धान किसानका लागि आम्दानीको राम्रो स्रोत बनिरहेको बताए। हाम्रो नगरपालिकामा ११ हजार हेक्टर कृषियोग्य जमिन छ, वर्षायाममा झण्डै ३ हजार हेक्टर जमिन बाढीको समस्याका कारण बाँझो रहन्छ अधिकृत जैशीले भने। यही जमिनमध्ये अहिले ६ सय बढी हेक्टरमा चैते धान खेती भइरहेको छ। बाढी प्रभावित क्षेत्रका किसानका लागि मुख्य आम्दानीको श्रोत बनिरहेको चैते धान खेती विस्तारका लागि नगरपालिकाले योजना बनाइरहेको जैशीले बताए। कृषकका लागि डिजेल र मलखाद तथा बीउमा अनुदान दिने हो भने चैते धानखेती विस्तार गर्न सकिन्छ, जैशीले भने। नगरपालिकाले समेत चैते धान खेती विस्तारका लागि योजना बनाइ रहेको छ। चैते धान खेती बिस्तारका लागि कृषि ज्ञान केन्द्र कैलाली, विभिन्न स्थानीय सरकार र रानी, जमरा, कुलरिया सिँचाइ आयोजना कृषि कार्यक्रमले समेत सहयोग गर्दै आइरहेको छ। जिल्लाको भजनी, टीकापुर, घोडाघोडी नगरपालिका र कैलारी, जोशीपुर, जानकी र बर्दगोरिया गाउँपालिकामा चैते धान लगाइन्छ। त्यसमध्ये वर्षामा डुबान हुने क्षेत्रमा चैते धान खेती भइरहेको कृषि ज्ञान केन्द्रका बाली विकास अधिकृत रामनारायण चौधरीले बताए। बाढीले डुबान हुने क्षेत्रलाई चैते धानमा बढी प्रोत्साहन गर्ने गरिएको छ उनले भने,। भजनी कैलालीको सबैभन्दा बढी चैते धान लगाउने पालिका हो। वर्षातमा बाढीले जलमग्न हुने भएकाले चैते धान विकल्पका रुपमा गर्ने गरिएको छ।"
बोक्सी आरोप तथा दुरुत्साहनमा २ जनालाई कैद,"नुवाकोट : नुवाकोटको पूर्वी भेगमा रहेको उर्लेनीका २ जनालाई बोक्सी आरोप तथा दुरुत्साहन मुद्दामा कैद फैसला भएको छ। जिल्ला अदालतले पीडितलाई क्षतिपूर्ति तथा राहत दिनुपर्नेसमेत ठहर गरेको छ। बोक्सी आरोप तथा आत्महत्या दुरुत्साहन कसूरमा विदुरदेखि ५० किलोमिटर पूर्वमा रहेको तादी गाउँपालिका१ उर्लेनीका ४८ वर्षीय लक्षु तामाङ र ५५ वर्षीय सम्बर तामाङलाई नुवाकोट जिल्ला अदालतले दुवै जनालाई २ वर्ष दुई महिना कैद सजायको फैसला गरेको हो। जिल्ला न्यायाधीश मदनबहादुर धामीको एकल इजलासले आइतबार गरेको अन्तिम फैसलाको अभियोगमा आंशिक दाबी पुग्ने ठहर गर्दै जनही कैद सजाय, २१ हजार ५ सय रुपैयाँ जरिवाना, ५० हजार रुपैयाँ क्षतिपूर्ति र ८६० रुपैयाँ पीडित राहत कोषमा दाखिला गर्ने फैसला भएको नुवाकोट जिल्ला अदालतले जनाएको छ। लक्षु र सम्बरले तादी१ की ५५ वर्षीया सन्चमाया तामाङलाई बोक्सी आरोप लगाएर शारीरिक तथा मानसिक यातना दिएपछि गत २०७७ असोज १६ गते विष सेवन गरेर आत्महत्या गरेको दाबी गर्दै पीडित पक्षले जिल्ला प्रहरी कार्यालयमा असोज १८ गते उजुरी दिएका थिए। सो मुद्दाको अन्तिम फैसला भएको अदालतकी सूचना अधिकारी तथा इजलास अधिकृत रीता लामिछानेले बताइन्। नुवाकोट जिल्ला अदालतले तामाङ द्वयलाई २०७७ कात्तिक १३ गते पुर्पक्षको लागि थुनामा राख्ने आदेश दिएको थियो।"
"दैलेखमा ग्यास सिलिण्डर बोकेको ट्रक दुर्घटना, तीनजनाको घटनास्थलमै मृत्यु",दैलेखमा ग्यास सिलिण्डर बोकेको ट्रक दुर्घटना हुँदा तीनजनाको घटनास्थलमै मृत्यु भएको छ। नेपालगन्जबाट दैलेख आउँदै गरेको ट्रक दुर्घटना हुँदा तीनजनाको घटनास्थलमै मृत्यु भएको जिल्ला प्रहरी कार्यालय दैलेखले जनाएको छ। दैलेख : दैलेखमा ग्यास सिलिण्डर बोकेको ट्रक दुर्घटना हुँदा तीनजनाको घटनास्थलमै मृत्यु भएको छ। नेपालगन्जबाट दैलेख आउँदै गरेको ट्रक दुर्घटना हुँदा तीनजनाको घटनास्थलमै मृत्यु भएको जिल्ला प्रहरी कार्यालय दैलेखले जनाएको छ। घटनासम्बन्धी थप विवरण आउन बाँकी छ।
आज देशका तीनवटा प्रदेशमा वर्षा हुने,"काठमाडौं : आज दिउँसो देशभर आंशिकदेखि सामान्य बदली रहने छ। मौसम पूर्वानुमान महाशाखाका अनुसार कोशी, बागमती र गण्डकी प्रदेशका साथै बाँकी प्रदेशका पहाडी भूभागका थोरै स्थानहरूमा तथा तराई भूभागका एकदुई स्थानमा मेघगर्जनचट्याङसहित क्षणिकहल्कादेखि मध्यम वर्षाको सम्भावना रहेको छ। यसैगरी आज राति देशका पहाडी भूभागमा आंशिकदेखि सामान्य बदली रही बाँकी भूभागमा आंशिक बदलीदेखि मौसम सामान्यतया सफा रहने छ। देशको पहाडी भूभागका एकदुई स्थानमा मेघगर्जनचट्याङसहित क्षणिकहल्का वर्षाको सम्भावना रहेको महाशाखाले जनाएको छ।"
नर्सरी स्थापना प्रकरणमा १२ विरुद्ध भ्रष्टाचार मुद्दा,"काठमाडौं : कृषि ज्ञान केन्द्र कालीकोट (हाल कृषि विकास कार्यालय कालीकोट) का तत्कालीन निमित्त कार्यालय प्रमुख भरतबहादुर बस्नेतसहित १२ जनाविरुद्ध विशेष अदालतमा भ्रष्टाचार मुद्दा दायर भएको छ। अख्तियार दुरुपयोग अनुसन्धान आयोगले उच्च प्रविधियुक्त नर्सरी स्थापनाका लागि उपलब्ध सरकारी अनुदानको पेस्की रकममा सम्झौताअनुसार काम नगरी हिनामिना गरेको विशेषमा मुद्दा हालेको छ। अख्तियारको अनुसन्धानमा ६६ लाख ५० हजार रुपैयाँ भ्रष्टाचार भएको भेटिएको छ। सरकारी अनुदान हिनामिना गर्ने तत्कालीन निमित्त कार्यालय प्रमुख बस्नेतसहित मूल्यांकन तथा छनोट समितिका पदाधिकारी, सिमनाथ कृषि विकास संस्था कालीकोटका अध्यक्षसमेतविरुद्ध सोमबार विशेष अदालतमा आरोपपत्र दायर गरेको आयोगका प्रवक्ता सहसचिव भोला दाहालले बताए। प्रमुख बस्नेतसहित खाँडाचक्र नगरपालिकाका तत्कालीन इन्जिनियर सुमित भट्ट र खानेपानी, सिँचाइ तथा ऊर्जा विकास कार्यालय कालीकोटका सबइन्जिनियर गुरुराज संज्यालले सम्भाव्यता अध्ययनसमेत नगरी प्रविधियुक्त नर्सरी स्थापनाका लागि उपलब्ध गराइएको अनुदान रकममा अनियमितता गरेको आरोप छ। आयोजनाका लागि आवश्यक विद्युत् आपूर्तिसमेत नभएको अवस्थामा सो स्थानमा हाइटेक नर्सरी सञ्चालन गर्न उपयुक्त छ भनी सिफारिससमेत गरी आवश्यक पुस्ट्याइँका आधारहरू संलग्न नगरी हचुवाको भरमा लागत अनुमान तयार गरेको पाइएको छ। हाइटेक नर्सरीको लागि खरिद गरिएका यन्त्र उपकरणहरूको मूल्यसमेत अत्याधिक रूपमा बढाएर लागत अनुमान तयार गरेको अख्तियारको आरोपपत्रमा छ। यस्तै, कर्णाली प्रदेश सरकारको अनुदान ग्रहण गरी नर्सरी सञ्चालनमै नआएको अवस्थामा सिमनाथ कृषि विकास सहकारी संस्था लिमिटेडबाट जडान भएका मालसामानहरूको अवलोकन तथा परीक्षण नै नगरी कार्य सम्पन्न प्रतिवेदन तयार गरेको अख्तियारको अनुसन्धानमा छ। सोही प्रतिवेदनसमेतका आधारमा ६६ लाख ५० हजार रुपैयाँ भुक्तानी गरी भ्रष्टाचार गरेको पाइएको छ। यस्तै, मूल्यांकन तथा छनौट समितिका पदाधिकारीहरू हरिप्रसाद पण्डित, श्रीधर अधिकारी, दीपककुमार भण्डारी, हिरानन्द देवकोटा, अनुप तिवारी, पूर्णबहादुर थापा, होमनाथ लम्साललाई पनि प्रतिवादी बनाइएको छ। उनीहरूले वास्तविक फिल्ड अध्ययन नगरी उक्त सहकारी संस्थाको वित्तीय सक्षमता र वस्तुस्थिति एवं पूर्वाधार अध्ययन र मूल्यांकनसमेत नगरी कार्यालय प्रमुख बस्नेतले पेस गरेको गलत मूल्यांकन प्रतिवेदनउपर छानबिन नगरी बदनियतपूर्वक तवरले भूमि व्यवस्था, कृषि तथा सहकारी मन्त्रालय, कर्णाली प्रदेशमा पेस गरी गलत प्रतिवेदन दिने कसुर गरेको आरोप पत्रमा उल्लेख छ। साथै, सिमनाथ कृषि विकास सहकारी संस्था, कालीकोटका अध्यक्ष कमलबहादुर शाही र कोषाध्यक्ष सुरेन्द्र बहादुर शाही र सिमनाथ कृषि विकास सहकारी संस्थाको हकमा विद्युत् नै नभएको ठाउँमा विद्युत् चाहिने आयोजनाका लागि अनुदान माग गरेको पाइएको छ। संस्थागत आर्थिक सक्षमता नभएको अवस्थामा समेत पूर्वाधार नै तयार नभएको योजनाबाट ठुलो संख्यामा रोजगारी दिलाउने गलत आश्वासनसहितको प्रस्ताव तयार गरिएको छ। प्रस्तावका आधारमा तत्कालीन कृषि ज्ञान केन्द्रसँग सम्झौता गरेको, सम्झौताबमोजिम नर्सरी सञ्चालन नगरेको अनुसन्धानमा भेटिएको छ। आवेदन दिने समयमा कबुल गरेको बाली उत्पादन तथा रोजगारीसमेत सिर्जना नगरी जालसाझीपूर्ण तवरले अनुदानको रकम दुरुपयोग गरेको आरोपमा मुद्दा दायर भएको अख्तियर प्रवक्ता दाहालले बताए। भ्रष्टाचारमा संलग्न बस्नेतसहित १२ विरुद्ध भ्रष्टाचार निवारण ऐन बमोजिम सजायसहित बिगो असुलउपर गर्न मागदाबी गरिएको छ।"
चितुवाको आक्रमणबाट प्रहरीसहित ३ जना घाइते,"वीरगन्ज : पर्साको पोखरियामा चितुवाको आक्रमणबाट एक प्रहरी सहित तीन जना घाइते भएका छन्। घाइतेमध्ये एक जनाको अवस्था गम्भीर छ। मंगलबार मध्यराति जंगलबाट गाउँमा छिरेको चितुवाको आक्रमणबाट पोखरिया नगरपालिका५ सतवरियाका जोगिन्द्र साह तेली, वडा नम्बर ४ का दिल महम्मद मियाँ र इलाका प्रहरी कार्यालय पोखरियामा कार्यरत प्रहरी जवान सुचिन्द्र प्रसाद यादव घाइते भएका हुन्। सतवरिया स्थित गँहु बारी हुँदै गाउँमा छिरेको चितुवाले स्थानीयलाई आक्रमण गरी घाइते बनाउन थालेपछि नियन्त्रणमा लिन प्रहरीको टोली जाँदा प्रहरी जवान यादवलाई पनि आक्रमण गरि घाइते बनाएको हो। गम्भीर घाइते मियाँको पोखरिया अस्पतालमा प्राथमिक उपचार गरी थप उपचारका लागि वीरगन्ज पठाइएको इलाका प्रहरी कार्यालय पोखरियाले जनाएको छ। अरू दुई जना घाइतेको भने पोखरिया अस्पतालमै उपचार भइरहेको छ। चितुवा अहिले पनि गाउँकै एक गोठमा लुकेर बसेकाले नियन्त्रणका लागि बुधबार बिहान ९ बजेतिर डिभिजन वन कार्यालयको टोली पुगेर नियन्त्रणको प्रयास गरिरहेको स्थानीय शैलेस गुप्ताले जानकारी दिए।"
पर्वतको कुश्माबजारको भण्डारी टोलमै घरभित्र पस्यो चितुवा,"नेपाली कांग्रेस पार्टी कार्यालय अघिको तरकारी टनेलभित्र देखिएको चितुवा नजिकै रहेको ओमबहादुर रेग्मीको घरमा पसेको छ । कुश्मा :पर्वत सदरमुकाम कुश्मा बजारको भण्डारी टोलमा चितुवाको आतंक मच्चिएको छ । बुधबार बिहानै बस्तीमा छिरेको चितुवा स्थानीयको घरभित्र पसेपछि आतंक मच्चिएको हो । नेपाली कांग्रेस पार्टी कार्यालय अघिको तरकारी टनेलभित्र देखिएको चितुवा नजिकै रहेको ओमबहादुर रेग्मीको घरमा पसेको छ । अहिले उक्त ठाउँमा सुरक्षा व्यवस्था कडा पारिएको छ । डिभिजन वन कार्यालय,सशस्त्र प्रहरी र नेपाल प्रहरीको टोलीले चितुवा नियन्त्रणको प्रयास गरिरहेको छ । घरभित्र चितुवा पसेपछि घरमा रहेका रेग्मीका परिवार तथा चितुवा हेर्न आएका छिमेकीहरूसमेत सबैजना कोठाभित्र ढोका थुनेर बसिरहेका छन् । चितुवा नियन्त्रणका लागि पोखराबाट विज्ञको टोली बोलाइएको र उनीहरु आएपछि नियन्त्रणमा लिइने डिभिजन वन अधिकृत विष्णु अधिकारीले जानाकारी दिए । चितुवाले वन अधिकृत अधिकारीलाई समेत आक्रमण गरेको छ। उनको घुँडामा सामान्य चोट लागेको छ । अहिले बजारबासीको चितुवा हेर्नका लागि भीड लागेको छ । चितुवा पसेको घर वरपरका बासिन्दाहरू त्रसित बनेका छन् ।"
