शीर्षक,विवरण
लाठीको न्याय,"दिन दुईगुना रात चौगुनाका हिसाबले ऋण बढाउँदै लगेर जायजेथा नै दिँदा पनि चुक्ता नहुने बनाउने सुदखोरहरूका कारण थुप्रै मानिसको जीवन अत्याचारको भुंग्रोमा पिल्सिएको छ। महोत्तरीको मटिहानी नगरपालिका१ सानो धिरापुरका ५० भन्दा बढी घरपरिवारलाई अचेलको भाषामा मिटरब्याजी साहु सुदखोरले दिएको अत्याचार कहालीलाग्दो छ। ४० किलो चामल ऋण लिएको एउटा परिवारले भएभरको जायजेथा दिइसक्यो तर ऋण चुक्ता भएन। ऐलानी जमिनमा बास बस्दा त्यसलाई पनि साहुले नै नापजाँच गराई आफ्नो नामको बनायो। ४० किलो चामल त्यो पनि परिवार बिरामी हुँदा छाक टार्न लिएको ऋण। त्यसबापत ३२ हजार रुपैयाँ फिर्ता गरेर नपुगेपछि सारा सम्पत्ति दिँदा पनि सुख भएन। र, ५५ वर्षीया तेत्री देवीको परिवार घर न घाटको भएको छ। कसैले २५ सयको ४५ हजार तिर्दा पनि थप ७ लाखको तमसुकमा सही गर्न बाध्य भए। त्यही तमसुकका आधारमा अदालतमा मुद्दा खेपिरहेका छन्। सुदखोरहरू दुईचार पैसा दिन्छन् र त्यही बहानामा ठुल्ठूलो पैसाको तमसुक बनाउँछन्। पैसा तिरे पनि तमसुक च्यात्दैनन्। अनि जायजेथा असुल्छन्। त्यसले पनि नपुगेर हरूवाचरुवाका रूपमा मजदुरी गराउँछन्। अझै भएन भनेर अदालतमा मुद्दा पनि तिनै सुदखोर हाल्छन्। सके थुनाउँछन्। ती मिटरब्याज पीडितलाई थाहा छैन, न्याय कहाँ पाइन्छ ? न्याय पनि तिनै सुदखोरहरूको मुठीमा छ। किनकि तिनीहरू नै जान्नेसुन्ने छन्। लेखपढ गर्ने तिनै छन्। कानुनका छिद्र देख्ने आँखा उनीहरूसँगै हुन्छ। अनि कागजात बनाउँछन् र अड्डा अदालतमा मुद्दा हालेर उल्टै पासो लगाइदिन्छन्। अर्थात् महोत्तरीमा टाठाबाठालाई चैन र निर्धा निमुखालाई ऐन छ। वास्तवमा त्यहाँ न्याय होइन, मत्स्य न्याय छ। जसरी पोखरीको ठूलो माछाले सानालाई निल्छ, त्यसरी नै मटिहानीका धिरापुराका तेत्री देवीहरूको नीद हराएको छ, कुन दिन साहुहरूले ज्यानै पनि लिने हुन् ! यस्ता मिटरब्याज पीडितहरू मटिहानीमात्रै होइन, तराई मधेसका थुप्रै जिल्लामा छन्। मिटरब्याजको गलपासोमा परेर कतिले ज्यानै गुमाए। कतिले जेलजीवन बिताइरहेका छन्। त्यसरी ब्याजको स्याज र स्याजको पनि स्याज लिएर कसैमाथि चरम आर्थिक शोषण गर्नु घोर गैरकानुनी काम हो। तर, ती ठाउँहरूमा राज्य कहाँ छ ? थाहा छैन। राज्य हुन्थ्यो भने ती निमुखा र निर्धा नागरिकले त्यसरी साहुकारको अत्याचारको भुंग्रोमा बाँच्नु पर्दैनथ्यो। राज्य हुन्थ्यो भने उसले व्यवस्था गरेका वित्तीय संस्थामा तिनको सोझो पहुँच हुन्थ्यो। साहुकारकहाँ हात थाप्न जानु पर्दैनथ्यो। खै कसरी हो कतिपयमा राज्यको भरोसा अझै टुटेको थिएन र तिनीहरू न्याय माग्न राजधानी काठमाडौं पनि आए। सरकारले छानबिन समिति बनायो। उजुरी दिन आह्वान गर्यो। मुलुकभरबाट हजारौं उजुरी परे। तर, न्याय त अझै मिलेन। ऋणको हिसाब पनि छँदै थियो। न्यायको हिसाब अझै मिलेन भनेर मिटरब्याज पीडितले राजधानीका सडकमै रोइकराइ गरे। हो, तिनै नागरिकमाथि प्रहरीले लाठी बर्सायो र रगतपच्छे बनायो। हिजो गाउँमा साहुकारले रगत चुसेकै निर्धा नागरिकमाथि राज्य त्यसरी जाइलाग्नु मत्स्य न्याय नभए के त ? होइन भने सरकारले मिटरब्याजीको कठालो पो समात्नु पथ्र्यो। पीडितलाई त सद्भाव र सहानुभूतिको मलम लगाउँदै न्याय दिलाउनु पथ्र्यो। साहुको अत्याचार खेपिरहेकामाथि सरकारी बर्बरता थप्नु घोर अमानवीय र निन्दनीय देखियो। सरकार नै भनोस्, अब मिटरब्याज पीडितले न्याय लिन कहाँ जाने ? के राज्य भनेको तिनै साहुकारहरूको संरक्षक हो ? साहु त राहु नै थिए, सरकार त्यसभन्दा क्रुर हुन्छ भन्ने बुझ्न बाध्य भए ती निमुखा नागरिक। तिनले कसरी कल्पना गरुन् कि सरकार जनताको हो भनेर ?"
संगीतमा झुम्दै बालबालिका,"उदयपुर : सात वर्षीया बालिका इभना मगर विद्यालयको गृहकार्य सकेपछि टेलिभजनमा आउने सांगीतिक कार्यक्रम हेरेर रमाउँछिन्। उनी गीत संगीतको सुर तालमा मस्त हुन्छिन्। टेलिभिजनमा बजेका गीतमा उनी आफ्नो लय मिलाउँछिन्। टेलिभिजनको प्रस्तुतिमा मात्र होइन, विद्यालयको गृहकार्य गर्दा र अन्य फुर्सदको समयमा पनि गीत गाइरहेकी हुन्छिन्। गीत संगीतको उनको त्यो लगावलाई अभिभावकले पनि साथ दिँदै आएका छन्। त्यसैले उनी आजभोलि स्कुलको गृहकार्य सक्नसाथ नजिकको संगीत व्द्यिालय पुग्छिन्। सगरमाथा बोडिङ स्कुलको कक्षा २ मा अध्ययनरत इभनाले गीत संगीतमा रुची राखेपछि अभिभावकले उनलाई साँझको समयमा त्रियुगा नगरपालिका१२ स्थित तीनतले उदयपुर संगीत केन्द्रमा भर्ना गरिदिएका छन्। उनी आफ्नो रुची र प्रतिभालाई प्रस्फुटन गर्न संगीत विद्यालय धाउने गरेकी हुन्। किन आएको र कसले पठाएको भन्ने प्रश्नमा तोते बोलीमा इभना भन्छिन्, मलाई गीत गाउन र नाँच्न मन पर्छ। त्यहीँ भएर मामुले यहाँ पठाउनु भएको हो। सानै उमेरमा उनको मेहनत र प्रतिभा देखेर सन्तुष्ट रहेको संगीत विद्यालयका शिक्षक शैलेन्द्र खतिवडाले बताए। इभना नेपाली गीत संगीतको नवप्रतिभा हो। त्यसैले उनीजस्तालाई राज्यले गहनाका रुपमा लिएर संरक्षण गर्नुपर्छ, उनले भने, केही वर्ष निरन्तर संगीत शिक्षा र अभ्यास गर्ने हो भने इभना उदयपुरको मात्र नभई देशकै गहना बन्छिन्। विद्यालय र संगीत क्षेत्र दुवैतर्फको शिक्षामा उनी अब्बल रहेको खतिवडा बताउँछन्। इभना मात्र होइन, आठ वर्षीय मिकबुङ राई, १२ वर्षीया परिधि पौडेल, १४ वर्षीया भूमिका तामाङलगायतका ७० जना पनि बेलुका ४ देखि ८ बजेसम्म संगीत कक्षामा व्यस्त हुन्छन्। गीत संगीतसँगै सबै जना हार्मोनियम, मादल, ढोलक, तबला, गीतारलगायतका बाद्यबाधन बजाउन पनि सिपालु रहेको शिक्षक खतिवडा बताउँछन्। उनीहरूसँगै ४० वर्षीय राजेश गुरागार्इं, सरिता पौडेल पनि संगीत सिक्ने गर्छन्। बालबालिकासँगै सुरतालमा रमाएकी सरिता भन्छिन्, गीत संगीत मन नपराउने को होला र ! आफ्नो प्रतिभा देखाउन उमेरले छेक्दो रहेनछ। आफ्नो प्रतिभा उजागर गर्ने र सिक्नेसमेत अवसर मिलेकाले संगीत विद्यालय धाएको उनी बताउँछिन्। छोराछोरीको प्रतिभाप्रति अभिभावक पनि सन्तुष्ट छन्। संगीत सिक्न आएकी सविना श्रेष्ठकी आमा कल्पना श्रेष्ठ भन्छिन्, फुर्सदको समय सदुपयोग र आफ्नो क्षमता अभिवृिद्ध गर्न सहज भएको छ। कल्पनाले छोराछोरी दुवैलाई संगीत विद्यालयमा भर्ना गरिदिएकी छन्। अर्का अभिभावक विमना राई भन्छिन्, छोराले सिक्छु भनुञ्जेलसम्म संगीत विद्यालयबाट झिक्दिनँ। चार घण्टा गीत संगीत र बाद्यबाधन बजाउन सिक्ने गरेका उनीहरूलाई अमेरिकाको सहयोगमा परिवर्तनका लागि संगीत कार्यक्रममार्फत तीनतले संगीत केन्द्र कटारीले गाईघाट शाखामार्फत निःशुल्क अध्ययन गराएको संस्थाका अध्यक्ष श्याम बस्नेतले बताए। कला र संस्कृतिको प्रवद्र्धन गर्दै देशको पहिचानलाई स्थापित गर्न कार्यक्रम अघि सारिएको हो, उनी भन्छन्। डाक्टर, पाइलट बनेर मात्र देशको पहिचान हुँदैन, बस्नेतले भने, गीत संगीतबाट पनि पहिचान दिलाउन सकिन्छ भन्ने हाम्रो सन्देश हो। २०७८ फागुनबाट सुरु भएको उक्त विद्यालयमा हाल ७० जना भर्ना रहेको अध्यक्ष बस्नेतले बताए। विद्यालयमा संगीत प्रभाकरको उपाधि पाएका शैलेन्द्र खतिवडा र गायत्रा दहालले प्रशिक्षण दिने गरेका छन्। खतिवडा विगत ४० वर्षदेखि संगीत क्षेत्रमा क्रियाशील छन्।"
महानगरप्राधिकरण महसुल दोहोरी,"काठमाडौं : काठमाडौं महानगरपालिका र नेपाल विद्युत् प्राधिकरणबीच विद्युत् महसुल बक्यौताका विषयमा दोहोरी चलेको छ। प्राधिकरणले भदौ २० गते महानगरलाई सडकबत्तीको बक्यौता भुक्तानी गर्न भन्दै पत्र पठायो। पत्रमा सडकबत्तीबापतको १ अर्ब ९८ करोड २१ लाख १२ हजार ४ सय ४८ रुपैयाँँ बक्यौता तिर्न भनिएको छ। भोलिपल्टै महानगरका मेयर बालेन साहले फेसबुकमा स्टाटस लेखेर त्यसको जवाफ दिएका थिए। कुन सडकमा कुन मिटरमा कहिले देखिको रकम बक्यौता रहेको उल्लेख नगरी काठमाडौं महानगरका नाममा पत्राचार गर्नु गैरजिम्मेवार काम हो। सडक बत्ती महानगरवासीले प्रयोग गर्ने हो। महानगर क्षेत्रबाट नेपाल विद्युत् प्राधिकरणले आफ्नो आम्दानीको के कति रकम प्राप्त गर्दछ। यस क्षेत्रका उपभोक्ताप्रति उसको जवाफदेहिता रहन्छरहँदैन, मेयर बालेनले भनेका छन्, कर र महसुल फरक कुरा हुन्। हामीले पाउने करलाई महसुलमा कट्टा गरेर दुई जना साथीको सापटी रकम जसरी मिलान गर्न सकिँदैन। सार्वजनिक मठमन्दिर, सडकबत्ती, सार्वजनिक स्थानमा बालेको वा बलेको बत्तीको रकम दाखिला गर भन्दा महानगरले के र कुन आधारमा जनताको रकम दाखिला गर्न पठाउने स्पष्ट हुनुपर्ने मेयर साहले बताएका छन्। सडकबत्तीबापत महानगरका साविकका ३५ वडाकै बक्यौता छ। हाल ३२ वडा कायम गरिएको छ। रत्नपार्क, बानेश्वर, महाराजगन्ज र कुलेश्वर वितरण केन्द्रको बक्यौता बाँकी रहेको प्राधिकरणले पठाएको पत्रमा उल्लेख छ। सबैभन्दा धेरै वडा नं ११ को १८ करोड १६ लाख बक्यौता छ। सबैभन्दा कम वडा नं १८ को १ करोड ५४ लाख छ। यसअघि पनि प्राधिकरणले पटकपटक सडक बत्तीको बक्यौता भुक्तानीका लागि महानगरलाई ताकेता गर्दै आइरहेको छ। असार मसान्तसम्मको विवरण महानगरलाई पठाएको प्राधिकरणका वित्त प्रमुख तोमलाल सुवेदी बताउँछन्। महानगरलाई सरदर विलिङ गरेको हुन्छ। सडक बत्ती एउटा मिटरमा जडान गरिएको छ। अर्को मिटर नराखी सरदर मूल्य निर्धारणको आधारमा बिलिङ गरिएको हो, सुवेदीले भने। मिटर राखेको स्थानमा समस्या नभए पनि मिटर नभएको ठाउँमा सरदरमा यत्ति घण्टाको मात्रै लिने भनेर निर्धारण गरिएको उनको भनाइ छ। यता महानगरले भने प्राधिकरणबाट बक्यौता भुक्तानीका लागि कुनै कागजात नआएको दाबी गरेको छ। मिडियाबाट सुनेको तर आधिकारिक चिठी नआएको महानगरका प्रवक्ता नवीन मानन्धरले बताए। प्राधिकरणबाट आधिकारिक रूपमा आए छलफल हुने र समस्या समाधान हुने उनको तर्क छ। कसरी बिलिङ हुन्छ र महानगरपालिकाले तिर्छ। प्राधिकरणले कारण देखाउन पर्यो। बिनाकारण र बिनामाध्यम पैसा तिर्नपर्छ भनेर हुन्छ र ? उनले भने। मिटर रिडिङअनुसारको पैसा तिर्न महानगरपालिका तयार रहेको उनको भनाइ छ। प्राधिकरणसँग महानगरको अहिले पनि सडकबत्तीका लागि सहकार्य भइरहेको उनले बताए। प्राधिकरणको ४० र महानगरको ६० प्रतिशत लगानीमा मुख्य सडकका बत्ती बाल्ने सम्बन्धमा सहकार्य भइरहेको मानन्धरले जानकारी दिए। सडकबत्तीको महसुल दर तोकिएबमोजिम बाले पनि नबाले पनि तिर्नुपर्ने तत्कालीन विद्युत् महसुल निर्धारण आयोगका अध्यक्ष जगत भुसाल बताउँछन्। तर प्राधिकरणले कति बल्ब कति बले कति बलेनन् भन्ने तथ्यांक दिनुपर्ने उनको तर्क छ। प्राधिकरणले सडकबत्तीको बक्यौता उठाउन ताकेता गरेपछि काठमाडौं महानगरले पनि वर्षौंदेखिको व्यावसायिक कर तिर्न भनेको छ। प्राधिकरणले आफ्नो भौतिक संरचना रहेका ठाउँको कर वर्षौंदेखि नतिरेको र तिर्न पर्ने महानगरका प्रवक्ता मानन्धर बताउँछन्। यता प्राधिकरणले भने यसमा कुनै कानुनी आधार नभएको जवाफ दिएको छ।"
नेपालमा ५५ देशबाट वैदेशिक लगानी,"काठमाडौं : नेपालमा ५५ देशबाट वैदेशिक लगानी भित्रिएको पाइएको छ। जसमध्ये ६० प्रतिशतभन्दा बढी लगानी उद्योग क्षेत्रमा आएको छ। नेपालमा सबैभन्दा बढी लगानी भारतले गरेको छ। नेपाल राष्ट्र बैंकका अनुसार भारतबाट ७५ अर्ब ८० करोड रुपैयाँ भित्रिएको छ। चीनबाट ३३ अर्ब भित्रिएको छ। आयरल्यान्डबाट १६ अर्ब ५० करोड तथा सिंगापुरबाट १५ अर्ब ५० करोड रुपैयाँ वैदेशिक लगानी भित्रिएको राष्ट्र बैंकले जनाएको छ। यो २०७८ असार मसान्तसम्मको तथ्यांक हो। कुल वैदेशिक लगानीमध्ये चुक्ता पुँजीको अंश ५३९ प्रतिशत, सञ्चितिको ३१६ प्रतिशत र कर्जाको अंश १४५ प्रतिशत रहेको छ। चुक्ता पुँजीको अंश १३७ प्रतिशतले बढेकोले कुल प्रत्यक्ष वैदेशिक लगानीमा वृद्धि भएको हो। राष्ट्र बैंकले मंगलबार सार्वजनिक गरेको नेपालमा प्रत्यक्ष वैदेशिक लगानी २०२०२१ प्रतिवेदनले प्रत्यक्ष वैदेशिक लगानीको अवस्थाबारे देखाएको छ। नेपालले प्राप्त गरेको प्रत्यक्ष वैदेशिक लगानीको ६०५ रकम औद्योगिक क्षेत्रमा गएको प्रतिवेदनले देखाएको छ। प्रत्यक्ष वैदेशिक लगानीसम्बन्धी आवश्यक तथ्यांक संकलन गरी नीति निर्माणमा सहयोग पुर्याउने उद्देश्यले आर्थिक अनुसन्धान विभागले प्रतिवेदन प्रकाशन गर्दै आएको कार्यकारी निर्देशक प्रकाशकुमार श्रेष्ठ बताउँछन्। अघिल्ला वर्षहरूको तुलनामा मुलुकभित्र रहेको एफडीआईको स्टक सन्तोषजनक नै रहेको छ। समय सरकारले हेजिङ विनियमावली जारी गरेकाले अझै बढ्ने अपेक्षा गरिएको उनले बताए। तर एफडीआईलाई धेरै कुराले प्रभावित पार्ने भएकाले ढुक्क हुने अवस्था नरहेको उनले बताए। अधिकांश लगानी जलस्रोतमै सम्भावना भएर हो। यसबाहेकका क्षेत्रमा एफडीआई भित्रिन नसक्नु नेपालमा त्यसको बजार सानो भएर हो, उनले भने, छिमेकीको बजारमा छिर्न सजिलो छैन। अहिलेको बलियो सम्भावना जलविद्युत् नै हो। ठूला परियोजनामा कानुनी सल्लाहकारका रूपमा काम गरेका कानुनविद् प्राडा गान्धी पण्डित ठूला लगानी नेपाल भित्रिने वातावरण नै नभएको बताउँछन्। अझ विदेशी लगानीमा हाम्रो सोच संकुचन भएको उनले औंल्याए।"
४ वर्षदेखि बिनाअनुमति चलिरहेछन् कन्सल्टेन्सी,"काठमाडौं : शैक्षिक परामर्श सेवा दिन खुलेका १ हजार ४ सय ७३ कन्सल्टेन्सी चार वर्षयता नवीकरण नभई नै सञ्चालन हुँदै आएका छन्। शिक्षा, विज्ञान तथा प्रविधि मन्त्रालयले २०७५ साउनमा नयाँलाई अनुमति दिन रोकेको थियो। यस्तै, सञ्चालनमा रहेका पुराना कम्पनीको नवीकरण रोकिएको थियो। नयाँ शिक्षा नियमावली बन्न नसक्दा चार वर्ष अन्योलमा बितेको व्यवसायी बताउँछन्। जानकारका अनुसार यही कारण धेरै कन्सल्टेन्सी अनुमति नलिई नै चलिरहेका छन्। जसकारण कन्सल्टेन्सीको नियमन हुन सकेको छैन। अर्कोतिर त्यसबापतको राजस्वसमेत उठ्न सकेको छैन। सरकारको कदमले वैधानिक रूपमा सेवा सञ्चालन गर्न चाहनेलाई असर पारेको इक्यान अध्यक्ष प्रकाश पाण्डे बताउँछन्। समयमा नवीकरण गर्न दिएका निवेदनलाई पनि थन्क्याएर राख्ने काम सरकारले गरेको छ। प्रक्रियामा गएका ७ सय ३५ वटाको पनि निर्णय नगरेर अड्काइएको छ, अध्यक्ष पाण्डे भन्छन्। राज्यले स्वीकृत प्राप्त गरेर सञ्चालन गरेका र नगरेकालाई पनि एउटै डालोमा राखेको उनको आरोप छ। सरकारका नीति नियम पालन गर्ने र मनलाग्दी गर्छु भन्नेलाई एउटै बास्केटमा राखेको छ। हामी प्रक्रिया पुर्याएर काम गर्नेलाई असर गरेको छ, उनी भन्छन्। महालेखापरीक्षकको ५९औं प्रतिवेदनले यो विषय उठाएको छ। शैक्षिक परामर्श तथा भाषा शिक्षण निर्देशिका, २०७३ मा भएको व्यवस्थाबमोजिम १ हजार ४७३ शैक्षिक परामर्श सेवाप्रदायक कम्पनी दर्ता भएकोमा संघ र प्रदेशको क्षेत्राधिकार स्पष्ट नभएकाले २०७५४१४ को सचिवस्तरीय निर्णयबाट नवीकरण र नयाँ दर्ता स्थगित भएको छ, प्रतिवेदनमा लेखिएको छ, ती कम्पनीहरूको नवीकरणबापत प्रतिवर्ष ४४ लाख १९ हजार रुपैयाँका दरले ४ वर्षको १ करोड ७६ लाख ७६ हजार रुपैयाँप्राप्त हुन सकेको छैन। यस्ता संस्थाहरूले निरन्तर कारोबार गरिरहेको अवस्थामा अनुगमन गरी नवीकरण नगर्नेलाई कारबाहीसमेत गरेको छैन। निर्देशिकाको व्यवस्थाअनुसार त्यस्ता संस्था नवीकरण गराउनुपर्छ। स्वतन्त्र शैक्षिक परामर्श संघ नेपालका महासचिव राजु निरौला भने शुल्क बुझाए पनि कन्सल्टेन्सी वैधानिक हुन नसकेको बताउँछन्। हामीले शिक्षा मन्त्रालयको राष्ट्रिय वाणिज्य बैंकको खातामा संस्था नवीकरणका लागि वार्षिक ३ हजारका दरले बुझाएका छौं, निरौला भन्छन्, सरकारले पैसा लिए पनि हाम्रो कन्सल्टेन्सी नवीकरण गर्न सकेको छैन। वार्षिक पैसा बुझाए पनि नवीकरण नहँुदा काम गर्न गाह्रो भएको उनी बताउँछन्। संघीयता आएयता शिक्षा मन्त्रालयमा नयाँ कन्सल्टेन्सीसमेत दर्ता हुन पाएका छैन। जसले गर्दा यो क्षेत्र बिस्तारै सिन्डिकेटतर्फ गएको छ, उनी भन्छन्। शिक्षा मन्त्रालयले शैक्षिक परामर्श सेवाप्रदायक कम्पनी (कन्सल्टेन्सी)को नयाँ अनुमति र नवीकरण चार वर्षअघि रोकेको थियो। त्यसपछि पुराना १ हजार ४ सय ७३ कम्पनी नवीकरणबिनै चलिरहेका छन्। नयाँले अनुमति नपाउँदा अवैधानिक तवरले काम गर्नेहरू हाबी हुन थालेको व्यवसायी नै बताउँछन्। सरकारले भने बल्ल नयाँ नियम ल्याउने तयारी गरेको छ। मन्त्रालयले पुराना नवीकरण र नयाँ अनुमति प्रक्रिया छिटोभन्दा छिटो खुलाउनुपर्ने उनको भनाइ छ। नवीकरण तथा नयाँ अनुमति नहुँदा बैधानिक ढंगले काम गर्ने कन्सल्टेन्सी पछाडि परेको उनी बताउँछन्। यहीँ मौका छोपेर अबैधानिक काम गर्नेहरू बजारमा हाबी हुँदै गएको उनको भनाइ छ। यसरी मौकाको फाइदा उठाएर नियोजित ढंगले काम गर्नेहरूको कारणले गर्दा यो क्षेत्रमै असर परेको भन्दै पुराना र राम्रा काम गर्नेहरूलाई समेत असर परेको उनको भनाइ छ। कम्पनी रजिस्ट्रार कार्यालयमा दर्ता भए पनि शिक्षा मन्त्रालयबाट स्वीकृत पाउन नसक्दा व्यवसाय गर्न गाह्रो भएको बागबजारमा नयाँ कन्सल्टेन्सी खोलेर काम गरिरहेका एक व्यवसायीको गुनासो छ। यस क्षेत्रलाई सीमित व्यक्तिको हातमा दिएर सरकारले सिन्डिकेट लाद्न खोजेको आरोप उनको छ। सरकारलाई कर तिरेर बैधानिक ढंगले व्यवसाय गर्छुभन्दा पनि पाइँदैन, तीन व्यवसायी भन्छन्। आफू मात्रै नभएर आफूजस्तै थुप्रै नयाँ व्यवसायी मर्कामा परेको उनको भनाइ छ। यस विषयमा सरकारको गम्भीर ध्यानाकर्षण हुनुपर्छ र नयाँ खुलेका कन्सल्टेन्सीलाई शिक्षा मन्त्रालयले छिटोभन्दा छिटो अनुमति दिनुपर्छ, उनी भन्छन्। मन्त्रालयका उपसचिव ईश्वरी ज्ञवाली शिक्षाका विभिन्न काममध्ये कुन तहले कुन गर्ने भनेर कार्यविभाजन गर्न सूचना निकालेर नयाँ अनुमति र नवीकरण रोकिएको बताउँछन्। स्थानीय तह, प्रदेश सरकारले कुन काम गर्ने भन्ने अनिर्णीत रहेकाले तत्कालका लागि अनुमति दिने वा नवीकरण गर्ने काम अर्को सूचना नभएसम्म स्थगित गर्न सूचना निकालेको थियो, उपसचिव ज्ञवाली भन्छन्। नयाँ नियमावली बनाएर यसको समाधान गर्नतर्फ लागिएको ज्ञवालीको भनाइ छ। नयाँ शिक्षा ऐन आउन सकेन। आएको भए संघ, प्रदेश र स्थानीय तहको काम बाँडफाँट हुन्थ्यो होला। ऐन नआउँदा अनुमति र नवीकरण पनि खुलेन, ज्ञवाली भन्छन्। उनका अनुसार विदेश जान विद्यार्थीलाई पैसा चाहिने भएकाले विदेशी मुद्रा सटहीसँग सम्बन्धित काम संघ सरकारले मात्र गर्ने कानुन छ। यो राष्ट्र बैंकको मौद्रिक नीतिसँग सम्बन्धित छ। विदेश जाने विषय भएकाले कूटनीतिक नियोगहरू परराष्ट्र मन्त्रालय र विदेशका पनि कूटनीतिक नियोगसँग सम्बन्धित हुने आउने विषय भएकाले नै संघ सरकारले कन्सल्टेन्सीका मामला हेर्नुपर्ने उनको ठम्याइ छ। शैक्षिक परामर्श तथा भाषा शिक्षण निर्देशिका, २०७३ मा भएको व्यवस्थाबमोजिम १ हजार ४७३ शैक्षिक परामर्श सेवाप्रदायक कम्पनी दर्ता भएकोमा संघ र प्रदेशको क्षेत्राधिकार स्पष्ट नभएकोले २०७५४१४ को सचिवस्तरीय निर्णयबाट नवीकरण र नयाँ दर्ता स्थगित भएको छ। ती कम्पनीहरूको नवीकरणबापत प्रतिवर्ष रु ४४ लाख १९ हजारका दरले ४ वर्षको रु १ करोड ७६ लाख ७६ हजार प्राप्त हुन सकेको छैन। यस्ता संस्थाहरूले निरन्तर कारोबार गरिरहेको अवस्थामा अनुगमन गरी नवीकरण नगर्नेलाई कारबाहीसमेत गरेको छैन। निर्देशिकाको व्यवस्थाअनुसार त्यस्ता संस्था नवीकरण गराउनुपर्दछ। महालेखापरीक्षकको उनन्साठीऔं वार्षिक प्रतिवेदन, २०७९ बाट जानकारका अनुसार लामो समयदेखि नयाँ दर्ता रोकिँदा केही स्थानीय तह र प्रदेश सरकारबाट अनुमति लिएर शैक्षिक परामर्शको सञ्चालन गरिँदै आएको छ। तर, ज्ञवाली भन्छन्, यो संघ सरकारले नै गर्नुपर्ने भएकाले स्थानीय र प्रदेश सरकारलाई पनि केही जिम्मेवारी दिन काम सुरु गरिएको छ। स्थानीय वा प्रदेश सरकारले भिसा दिन सक्ने कानुन छैन र अब पनि बन्दैन। कामको प्रकृतिअनुसार संघ सरकारले नै अग्रसर भएर गर्नुपर्ने भएकाले स्थानीय वा प्रदेशले गर्न नसक्ने उनको ठम्याइ छ। यसमा भाषा शिक्षण कक्षाहरू, विदेशी भाषाको अनुमतिको कुरा पनि जोडिएर आउँछ। जस्तैः इटालियन, चाइनिज, जापानिज भाषा पढाउने विदेशी प्रशिक्षक ल्याउनुपर्यो भने भिसा दिनुपर्यो, उनी भन्छन्, जुन संघ सरकारले मात्र दिन सक्छ। प्रदेश सरकारले शैक्षिक परामर्शको काम गर्ने कानुनमा उल्लेख भएको छैन। शिक्षा ऐन २०२८ को दफा १६ (ढ)मा अनुमति नलिई शैक्षिक परामर्श सेवा, विदेशी शैक्षिक कार्यक्रम वा शिक्षण कोर्स सञ्चालन गर्न नहुने उल्लेख छ। कसैले पनि यस ऐनबमोजिम अनुमति नलिई शैक्षिक परामर्श सेवा, ब्रिज कोर्स, भाषा शिक्षण कक्षा वा पूर्वतयारी कक्षा वा विदेशी मुलुकमा सञ्चालित कुनै शैक्षिक कार्यक्रम सञ्चालन गर्न पाउने छैन, उपदफा १ मा लेखिएको छ। उपदफा २ मा कसैले नेपालमा सञ्चालित कुनै शैक्षिक कार्यक्रम विदेशी मुलुकमा सञ्चालन गर्न चाहेमा विदेशस्थित नेपाली कूटनीतिक नियोगको सिफारिससहित मन्त्रालयसमक्ष निवेदन दिएमा मन्त्रालयले सो सम्बन्धमा आवश्यक जाँचबुझ गरी निवेदकलाई सर्त तोकी त्यस्तो शैक्षिक कार्यक्रम सञ्चालन गर्न अनुमति दिन सक्ने उल्लेख छ। उपदफा १ बमोजिम शैक्षिक कार्यक्रम, शैक्षिक परामर्श सेवा, ब्रिज कोर्स, भाषा शिक्षण कक्षा वा पूर्वतयारी कक्षा वा विदेशी मुलुकमा सञ्चालित कुनै शैक्षिक कार्यक्रम सञ्चालन गर्न अनुमति लिनेसम्बन्धी व्यवस्था तोकिएबमोजिम हुने व्यवस्था उपदफा ३ गरिएको छ। मन्त्रालयसँग अनुमति नलिइकन अरू कसैले यो काम गर्न पाइँदैन भन्ने स्पष्ट छ। हामीसँग अहिलेसम्म रहेको काननु यही हो, ज्ञवाली भन्छन्, प्रदेश सरकार वा स्थानीय सरकारले अनुमति दिएका छन् भने त्यो कानुनसम्मत छैन। राजधानी भएको प्रदेश भएकाले बागमतीले यस विषयमा अनुमति दिएको सुनिएको छ। आधिकारिक जानकारी छैन। उनका अनुसार अनुमतिका लागि आवेदन गरेका ७ सय हाराहारीमा प्रक्रियामा छन्। धेरै पाइपलाइनमा भएकाले अनुमति नपाउँदा अनियमित रूपमा सञ्चालन गरेका पनि हुन् सक्छन्। हरेक वर्ष नवीकरण हुनुपर्ने भएकाले सबै अनियमितजस्तै भए। एकपटक अनुमति लिए पनि प्रत्येक वर्ष नवीकरण हुनुपर्ने हो, उनी भन्छन्, गिन्ती गरिएको छैन। तर, बजारमा अनुमति लिएकाभन्दा नलिएका धेरै छन् भन्ने सुनिन्छ। प्रदेश, स्थानीय तह वा वडाबाट अनुमति लिएको भने पनि बैधानिक होइन। अनुमति नपाएसरह नै हो। यो सबै कुरालाई समेटने गरी पुराना नवीकरण पनि हुने गरी मापदण्ड बनाएर खोल्ने गरी नियमावली तयार रहेको उनको भनाइ छ। शिक्षा मन्त्रालयले स्वीकृत गरेर अर्थ मन्त्रालयमा पठाएको छ। एक महिनासम्म कार्यान्वयनमा जान्छ, उनी भन्छन्। उनका अनुसार शैक्षिक परामर्श सेवा र भाषा शिक्षणको मात्र नियमावली बनाइँदै छ। मन्त्रालयले २०६८ सालमा बनाएको निर्देशिकाअनुसार सञ्चालन हुँदै आएका छन्। जसलाई २०७३ सालमा केही थप गरिएको र निर्देशिकाले मात्र नपुगेको कारण नियमावली बनाउन लागिएको उनको भनाइ छ। नयाँ नियमावलीको मस्यौदामा शैक्षिक परामर्श सेवामा संंघ, प्रदेश र स्थानीय तहले के गर्ने भनेर छुट्ट्याइएको छ। शैक्षिक परामर्श सेवाले अनुमति लिनुपर्ने बैंक जमानत धरौटी राख्नुपर्ने व्यवस्था नयाँ नियमावलीले गरेको छ। यसअघि धरौटीको व्यवस्था थिएन। पहिला सबै काम संघले गर्ने गरेकोमा अहिले केही बाँडिएको जनाइएको छ। जसमा स्थानीय तहले विद्यालय पढ्ने नेपालमै पढ्ने परामर्श पूर्वतयारी गर्न पाउनेछन्। नेपालभित्र खपत हुने खालको प्रदेश र स्थानीय सरकारलाई दिएको छ। विदेशसँग सम्बन्धित सबै संघले गर्ने गरी नयाँ नियमावली बनाइँदै छ। शुल्क केही समायनुकूल वृद्धि गरिने भएको छ। धरौटी पनि ५० लाखको बंैक जमानत गर्नुपर्ने भनिएको ज्ञवालीको भनाइ छ। व्यवसायी भने नियम प्रक्रिया पुर्याएर सञ्चालन गर्नेलाई धरौटी आवश्यक नपर्ने बताउँछन्। धरौटी किन र केका लागि भन्नेमा हामीले प्रश्न गरेका छौं। व्यवस्थित गर्न खोजेको हो भने यो गलत बुझाइ हो। धेरै भए धरौटी राख्यो भने थोरै हुन्छ भन्ने सोच हो भने त्यो गलत छ। किनभने त्यसपछि कन्सल्टेन्सीको काम पैसा हुनेले मात्र गर्ने भए, दिमाग हुनेले गर्न नसक्ने भए, इक्यान अध्यक्ष पाण्डे भन्छन्, धरौटी राख्ने नियमले पैसा धेरै हुने ठग बदमास नै बढ्ने हो कि भन्ने शंका छ। हामी त नलेज सेयरिङ गर्ने हो गाइड गर्ने हो। बरु नियमन गर्न विभिन्न नीति नियमन बनाउन, गलत गर्नेलाई कारबाही र संख्या घटाउन मर्जर गर्न सकिनेलगायत उपाय हुन सक्ने पाण्डेको भनाइ छ। राम्रो काम गरेका साना कम्पनी धरौटीका कारण विस्थापित हुने संभावना हुने भई पुँजीपतिको मात्र रहने सक्ने भएकाले धरौटीको कुनै सेवा समाधानको उपाय नहुने उनी बताउँछन्। उदाहरणका रूपमा मेनपावर एजेन्सीमा हेरौं। धरौटीले बेथिति ठीक भएको छ त ? कि राज्यले धरौटीले नै समस्या समाधान हुन्छ भन्न सक्छ त ? उनी प्रश्न गर्छन्। यो क्षेत्रको बारेमा सरकारलाई बुझाउने प्रयास गरेको उनको भनाइ छ। इच्छाशक्तिको कमी कारण नै समयमा काम हुन नसकेको उनको भनाइ छ। मन्त्रालयले चाह्यो भने गर्न नसक्ने होइन्। सरकार परिवर्तन हुन्छन्। मन्त्री परिवर्तन हुन्छन्, उनी भन्छन्, तर, कर्मचारीतन्त्रको पनि यसप्रति ध्यान गएको छैन। कहाँबाट दुहुनो गाई बनाउन सकिन्छ ? कहाँबाट दुःख दिन सकिन्छ भन्ने मात्र छ। छोराछोरी विदेशमा पढ्न पठाउँछन्। हामीले पठाउन खोज्दा यी परामर्श दाताले बिगारे। विदेश पठाए भन्छन्। हामीले कसैका छोराछोरी घरभित्र पसेर थुतेर पठाएका छैनौं। हामीले परामर्श गर्ने हो ज्ञान बाड्ने हो, उनी भन्छन्। मन्त्रालयको उच्च शिक्षा महाशाखा प्रमुख कमल पोख्रेल नयाँ नियमावली बन्दै गरेको बताउँछन्। यसलाई व्यवस्थित बनाउन रोकिएको हो। व्यवस्थित नियमावली छिटो बन्छ। प्रक्रियामा छ। अर्थ र कानुन मन्त्रालयको पनि सहमति चाहिन्छ, पोखरेल भन्छन्। उनका अनुसार तीन तहमा सरकारले कुनले कति जिम्मेवारी लिने भन्ने कुरालाई व्यवस्थित बनाउन मन्त्रालय लागि परेको छ। शिक्षामन्त्री देवेन्द्र पौडेल कन्सल्टेसीलाई नियमन गर्ने मस्यौदा अर्थ मन्त्रालयमा पठाइएको बताउँछन्। त्यसभित्र के छ भन्न नसकिने तर कन्सल्टेसीको हकमा छिट्टै नयाँ नियम आउने मन्त्री पौडेलको भनाइ छ। कन्सल्टेन्सीले नेपाली नागरिक विदेश पठाउने मात्रै होइन विदेशी नागरिक नेपाल ल्याउने पनि काम गर्नुपर्छ, मन्त्री पौडेलले भने, पछिल्लो समय नेपाली नागरिक विदेश पठाउने मात्रै काम भएको पाइन्छ। जारी हुन लागेको नियममा यो कुरा पनि समेटिएको उनको भनाइ छ। कन्सल्टेन्सीले मागेअनुरूप सरकारले दिन नसक्ने उनले बताए। सहकारी, बैंकलगायतलाई सरकारले जसरी नियमन गरेको छ अब यो क्षेत्रमा पनि त्यस्तै गर्न लागिएको उनको भनाइ छ। उनले उक्त मस्यौदा स्वीकृत हुनासाथ कन्सल्टेन्सीलाई नियमन प्रक्रिया थालिने बताए। कन्सल्टेसीको हकमा छिट्टै नयाँ नियम आउनेछ। नेपाली नागरिक विदेश पठाउने मात्रै होइन, विदेशी नागरिक नेपाल ल्याउने पनि काम गर्नुपर्छ। नेपाली नागरिक विदेश पठाउने मात्रै काम भएको पाइन्छ।देवेन्द्र पौडेल, मन्त्री, शिक्षा, विज्ञान तथा प्रविधि नवीकरण गर्न दिएका निवेदन पनि थन्क्याएर राख्ने काम सरकारले गरेको छ। नीति, नियम पालन गर्ने र मनलाग्दी गर्छु भन्नेलाई एउटै बास्केटमा राखिएको छ। हामी प्रक्रिया पुर्याएर काम गर्नेलाई यसले असर गरेको छ। प्रकाश पाण्डे, अध्यक्ष, इक्यान कानुनमा मन्त्रालयसँग अनुमति नलिईकन अरू कसैले यो काम गर्न पाइँदैन भनेर स्पष्ट लेखिएको छ। हामीसँग अहिलेसम्म रहेको कानुन यही हो। प्रदेश सरकार वा स्थानीय सरकारले अनुमति दिएका छन् भने त्यो कानुनसम्मत छैन। ईश्वरीप्रसाद ज्ञवाली, उपसचिव, शिक्षा मन्त्रालय यो क्षेत्र बिस्तारै सिन्डिकेटतर्फ गएको छ। पुरानाको नवीकरण र नयाँ दर्ता प्रक्रिया छिटोभन्दा छिटो खुलाउनुपर्छ। वैधानिक ढंगले काम गर्ने कन्सल्टेन्सी पछाडि परे। यही मौका छोपेर अवैधानिक काम गर्नेहरू बजारमा हाबी हुँदै गएका छन्। राजु निरौला, महासचिव, स्वतन्त्र शैक्षिक परामर्श संघ नेपाल"
लाठीको न्याय,"दिन दुईगुना रात चौगुनाका हिसाबले ऋण बढाउँदै लगेर जायजेथा नै दिँदा पनि चुक्ता नहुने बनाउने सुदखोरहरूका कारण थुप्रै मानिसको जीवन अत्याचारको भुंग्रोमा पिल्सिएको छ। महोत्तरीको मटिहानी नगरपालिका१ सानो धिरापुरका ५० भन्दा बढी घरपरिवारलाई अचेलको भाषामा मिटरब्याजी साहु सुदखोरले दिएको अत्याचार कहालीलाग्दो छ। ४० किलो चामल ऋण लिएको एउटा परिवारले भएभरको जायजेथा दिइसक्यो तर ऋण चुक्ता भएन। ऐलानी जमिनमा बास बस्दा त्यसलाई पनि साहुले नै नापजाँच गराई आफ्नो नामको बनायो। ४० किलो चामल त्यो पनि परिवार बिरामी हुँदा छाक टार्न लिएको ऋण। त्यसबापत ३२ हजार रुपैयाँ फिर्ता गरेर नपुगेपछि सारा सम्पत्ति दिँदा पनि सुख भएन। र, ५५ वर्षीया तेत्री देवीको परिवार घर न घाटको भएको छ। कसैले २५ सयको ४५ हजार तिर्दा पनि थप ७ लाखको तमसुकमा सही गर्न बाध्य भए। त्यही तमसुकका आधारमा अदालतमा मुद्दा खेपिरहेका छन्। सुदखोरहरू दुईचार पैसा दिन्छन् र त्यही बहानामा ठुल्ठूलो पैसाको तमसुक बनाउँछन्। पैसा तिरे पनि तमसुक च्यात्दैनन्। अनि जायजेथा असुल्छन्। त्यसले पनि नपुगेर हरूवाचरुवाका रूपमा मजदुरी गराउँछन्। अझै भएन भनेर अदालतमा मुद्दा पनि तिनै सुदखोर हाल्छन्। सके थुनाउँछन्। ती मिटरब्याज पीडितलाई थाहा छैन, न्याय कहाँ पाइन्छ ? न्याय पनि तिनै सुदखोरहरूको मुठीमा छ। किनकि तिनीहरू नै जान्नेसुन्ने छन्। लेखपढ गर्ने तिनै छन्। कानुनका छिद्र देख्ने आँखा उनीहरूसँगै हुन्छ। अनि कागजात बनाउँछन् र अड्डा अदालतमा मुद्दा हालेर उल्टै पासो लगाइदिन्छन्। अर्थात् महोत्तरीमा टाठाबाठालाई चैन र निर्धा निमुखालाई ऐन छ। वास्तवमा त्यहाँ न्याय होइन, मत्स्य न्याय छ। जसरी पोखरीको ठूलो माछाले सानालाई निल्छ, त्यसरी नै मटिहानीका धिरापुराका तेत्री देवीहरूको नीद हराएको छ, कुन दिन साहुहरूले ज्यानै पनि लिने हुन् ! यस्ता मिटरब्याज पीडितहरू मटिहानीमात्रै होइन, तराई मधेसका थुप्रै जिल्लामा छन्। मिटरब्याजको गलपासोमा परेर कतिले ज्यानै गुमाए। कतिले जेलजीवन बिताइरहेका छन्। त्यसरी ब्याजको स्याज र स्याजको पनि स्याज लिएर कसैमाथि चरम आर्थिक शोषण गर्नु घोर गैरकानुनी काम हो। तर, ती ठाउँहरूमा राज्य कहाँ छ ? थाहा छैन। राज्य हुन्थ्यो भने ती निमुखा र निर्धा नागरिकले त्यसरी साहुकारको अत्याचारको भुंग्रोमा बाँच्नु पर्दैनथ्यो। राज्य हुन्थ्यो भने उसले व्यवस्था गरेका वित्तीय संस्थामा तिनको सोझो पहुँच हुन्थ्यो। साहुकारकहाँ हात थाप्न जानु पर्दैनथ्यो। खै कसरी हो कतिपयमा राज्यको भरोसा अझै टुटेको थिएन र तिनीहरू न्याय माग्न राजधानी काठमाडौं पनि आए। सरकारले छानबिन समिति बनायो। उजुरी दिन आह्वान गर्यो। मुलुकभरबाट हजारौं उजुरी परे। तर, न्याय त अझै मिलेन। ऋणको हिसाब पनि छँदै थियो। न्यायको हिसाब अझै मिलेन भनेर मिटरब्याज पीडितले राजधानीका सडकमै रोइकराइ गरे। हो, तिनै नागरिकमाथि प्रहरीले लाठी बर्सायो र रगतपच्छे बनायो। हिजो गाउँमा साहुकारले रगत चुसेकै निर्धा नागरिकमाथि राज्य त्यसरी जाइलाग्नु मत्स्य न्याय नभए के त ? होइन भने सरकारले मिटरब्याजीको कठालो पो समात्नु पथ्र्यो। पीडितलाई त सद्भाव र सहानुभूतिको मलम लगाउँदै न्याय दिलाउनु पथ्र्यो। साहुको अत्याचार खेपिरहेकामाथि सरकारी बर्बरता थप्नु घोर अमानवीय र निन्दनीय देखियो। सरकार नै भनोस्, अब मिटरब्याज पीडितले न्याय लिन कहाँ जाने ? के राज्य भनेको तिनै साहुकारहरूको संरक्षक हो ? साहु त राहु नै थिए, सरकार त्यसभन्दा क्रुर हुन्छ भन्ने बुझ्न बाध्य भए ती निमुखा नागरिक। तिनले कसरी कल्पना गरुन् कि सरकार जनताको हो भनेर ?"
जबराले औंल्याएकालाई पनि बयानमा बोलाइने,"काठमाडौं : निलम्बित प्रधानन्यायाधीश चोलेन्द्रशमशेर जबराले बयानका क्रममा औंल्याएका व्यक्तिहरूसँग पनि महाभियोग सिफारिस समितिले सोधपुछ गर्ने भएको छ। बयानका क्रममा जबराले आरोप लगाएका व्यक्तिहरूसँग सोधपुछ गर्ने निर्णय भएको छ, समितिका एक सदस्यले भने, खराब आचरण पुष्टि गर्ने थप प्रमाण जुट्ने आशा गरेका छौं। पहिलो चरणमा सर्वोच्च अदालतका न्यायाधीश र नेपाल बार एसोसिएसनका पूर्वपदाधिकारीलाई बुधबार पत्र पठाउने समितिको तयारी छ। सम्बद्ध तथ्यका आधारमा जानकारी भएको व्यक्ति, विशेषज्ञ, साक्षी वा अन्य व्यक्तिलाई पनि उपस्थित गराई सोधपुछ गरिने भएको छ। जबराले कायममुकायम प्रधानन्यायाधीश दीपककुमार कार्की, न्यायाधीशहरू हरिकृष्ण कार्की, मीरा खड्का, ईश्वरप्रसाद खतिवडा, आनन्द मोहन भट्टराई र प्रकाशमान सिंह राउतमाथि गम्भीर आरोप लगाएका छन्। जबराले आरोप लगाएका बहालवाला सबै न्यायाधीश वा केहीलाई मात्र बोलाउने सम्बन्धमा बुधबार निर्णय गरिने समितिका सदस्यले बताएका छन्। न्यायाधीश राउत, नेपाल बार एसोसिएसनका पूर्वअध्यक्ष चण्डेश्वर श्रेष्ठ, पूर्वमहासचिव लीलामणि पौडेल, सर्वोच्च अदालत बार एसोसिएसनका अध्यक्ष पूर्णमान शाक्यलाई पहिलो चरणमा बयानमा बोलाउने तयारी छ। जबराले आरोप लगाएका पूर्वप्रधानन्यायाधीशलाई बयानमा बोलाइन सक्ने समितिका ती सदस्यले बताए। समितिले जबरासँगको प्रारम्भिक बयान मंगलबार सकाएको छ। समितिले भदौ १५, १६, १९ र २८ गते बयान लिएको हो। जबराले यो अवधिमा ४३ वटा प्रश्नको जवाफ दिएका छन्। प्रतिनिधिसभाको कार्यकाल असोज १ गते सकिने भएकाले समितिलाई प्रतिवेदन तयार पार्न चुनौती देखिएको छ। थप तथ्य संकलन र प्रमाण जुटाउन समिति सदस्यलाई भ्याइनभ्याइ छ। एकसरो प्रारम्भिक बयान सकेको समितिलाई ठहर गर्न वा निष्कर्ष निकाल्न लिइएका आधार तथा प्रमाण जुटाउन चुनौतीपूर्ण छ। जबराविरुद्ध मूलतः कार्यक्षमता अभाव, खराब आचरण र इमानदारीपूर्वक पदीय कर्तव्य पालना नगरेका गरी तीन अभियोग छ। प्रारम्भिक बयानका आधार र थप तथ्य एवं प्रमाण जुटेको अवस्थामा जबरालाई खराब आचरण र इमान्दारीपूर्वक पदीय कर्तव्य पालना नगरेको ठहर गर्न सकिने समितिका एक सदस्यले बताए। खराब आचरणभित्र भ्रष्टाचार पनि पर्ने भएकाले त्यसका लागि प्रमाण जुटाउने गृहकार्य भइरहेको स्रोतको दाबी छ। भ्रष्टाचार अभियोग पुष्टि गर्न समिति आफैंले पनि प्रमाण संकलन गर्ने र थप अनुसन्धान गर्न कुनै उपयुक्त व्यक्ति वा निकायको सहयोग लिने सम्बन्धमा बुधबार समितिका पदाधिकारीबीच छलफल हुँदैछ। समिति सदस्य कृष्णभक्त पोखरेलका अनुसार जबरासँग पूरक प्रश्न सोध्न बाँकी छ। जबरासँगको सम्पूर्ण बयान पनि सकिएको छैन। तथ्य प्रमाणहरू संकलन गर्न बाँकी छ, सदस्य पोखरेलले अन्नपूर्ण पोस्टसत भने, जबराबाट भएका फैसला, सम्पत्ति विवरणलगायत कागजात झिकाउन बाँकी नै छ। इमान्दारीपूर्वक पदीय कर्तव्य पालना नगरेको अभियोगमा पनि प्रमाण संकलनको तयारी गरिएको छ। प्रचलित कानुनबमोजिम असल नियतले आफ्नो जिम्मेवारी पालना नगरेको वा गर्न नखोजेको अवस्था पुष्टि हुन सक्ने समिति स्रोतले जनाएको छ। जबराको बयान लिँदा कार्यक्षमता अभाव नपाइएको समितिका अर्का सदस्यले बताए। महाभियोग (कार्यविधि नियमित गर्ने ),ऐन २०५९ अनुसार कार्यक्षमताको अभावको पुष्टि गर्न सकिने आधार देखिएको छैन। सो ऐनको दफा २ (ख) अनुसार कार्य क्षमताको अभाव भन्नाले संवैधानिक पदाधिकारीको शारीरिक वा मानसिक क्षमताको अभावमा निजले आफ्नो पदीय कर्तव्य पालना गर्न नसक्ने अवस्था सम्झनुपर्छ। कार्यक्षमता अभावको पुष्टि गर्न जबराको शारीरिक वा मानसिक अवस्थाको परीक्षण गराउनुपर्ने हुन्छ। परीक्षण गर्न सम्बन्धित विषयको विशेषज्ञ रहेको तीन सदस्यीय चिकित्सकको बोर्ड (मेडिकल बोर्ड) गठन गर्न सक्ने कानुनी व्यवस्था छ। तर, त्यसको आवश्यकता नदेखिएको समितिका अर्का सदस्यले बताए। जबराले मंगलबार बयानका क्रममा आफूमाथि लगाइएको आरोपहरू सैद्धान्तिक, निरर्थक र आधारहीन भएको बताए। २८ असार २०७८ मा प्रतिनिधिसभा पुनस्र्थापना गर्ने फैसला गरेका कारण महाभियोग ल्याइएको दाबी गरेका छन्। समितिका सदस्य एकवाल मियाँका अनुसार, जबरासँगको एकसरो बयान सकिएकाले समितिको बुधबार बिहान बैठक बस्दैछ। जबरासँग थप प्रश्नहरू गर्न बाँकी छ। उहाँले बयानका क्रममा आरोप लगाएका विभिन्न व्यक्तिहरूलाई बोलाएर सोधपुछ गर्नुपर्छ, उनले भने। प्रतिनिधिसभाका ९८ सांसदले गत फागुन १ गते जबराविरुद्ध महाभियोग प्रस्ताव दर्ता गरेका थिए। समितिले जबराविरुद्ध भदौ ९ गते थप प्रमाण माग गरेको थियो। समिति सभापति रामबहादुर विष्टले प्रमाणहरू संकलन भइरहेको बताए।"
कर्पोरेट टीटेन क्रिकेट आजदेखि,"काठमाडौं : एपी वान कर्पोरेट टीटेन क्रिकेट प्रतियोगिता बुधबारदेखि सुरु हुँदैछ। कर्पोरेट ओलम्पियाडअन्तर्गत अन्नपूर्ण मिडिया नेटवर्कको आयोजनामा प्रतियोगिता हुन लागेको हो। प्रतियोगिताको उद्घाटन खेलमा नेपाल लाइफ इन्सुरेन्स र एनआईसी एसिया बैंकबीच प्रतिस्पर्धा हुँदैछ। प्रतियोगितामा आयोजकसहित ११ कर्पोरेट टोली सहभागी छन्। प्रतियोगिता शुक्रबारसम्म सञ्चालन हुनेछ। प्रतियोगितामा आयोजक अन्नपूर्ण मिडिया नेटवर्कसहित बैंक तथा वित्तीय संस्थातर्फ एनआईसी एसिया बैंक, सेञ्चुरी बैंक, आईसीएफसी फाइनान्स, माछापुच्छ्रे बैंक, प्राइम बैंक, कामना सेवा विकास बैंक छन्। इन्सुरेन्स कम्पनीमा नेपाल लाइफ इन्सुरेन्स, रिलायवल लाइफ इन्सुरेन्स छन्। यसैगरी निमा एकेडेमी र होम लोन एक्स्पर्टले पनि प्रतियोगितामा सहभागिता जनाएका छन्। प्रतियोगिताको विजेताले एक लाख नगद पुरस्कार पाउने छ। उपविजेताले ७५ हजार रुपैयाँ पुरस्कार प्राप्त गर्ने छन्। व्यक्तिगत विधातर्फ बेस्ट बलर, बेस्ट ब्याट्सम्यान, प्लेयर अफ दी टुर्नामेन्ट र मोस्ट सिक्सेस पुरस्कारको पनि व्यवस्था गरिएको छ। नेपाल क्रिकेट संघ (क्यान) को प्राविधिक सहयोग रहेको प्रतियोगिताको मेडिकल पार्टनर काठमाडौं क्यान्सर सेन्टर रहेको छ। यस्तै, रिफ्रेसमेन्ट पार्टनरमा आरसी कोला, ड्राइभन पार्टनरमा टेस्ला र लर्निङ पार्टनरमा निमा एकेडेमी छन्।"
साफ महिला च्याम्पियनसिप नेपालको प्रतिद्वन्द्वी भारत,"काठमाडौं : घरेलु मैदानमा जारी छैटौं संस्करणको दक्षिण एसियाली फुटबल महासंघ (साफ) महिला च्याम्पियनसिपको सेमिफाइनलमा नेपालले बलियो प्रतिद्वन्द्वी भारतको सामना गर्ने भएको छ। समूह बीको विजेता नेपालले समूह ए को उपविजेता भारतलाई प्रतिद्वन्द्वी पाएको हो। समूह चरणअन्तर्गत मंगलबार भएको अन्तिम खेलमा बंगलादेशसँग ३० हार बेहोरेपछि साविक विजेता भारत उपविजेता बनेको हो। तीन वर्षअघि विराटनगरमा भएको पाँचौं संस्करणको फाइनलमा नेपालले भारतसँग प्रतिस्पर्धा गरेको थियो। उक्त खेलमा भारतले नेपाललाई ३१ गोलले हराउँदै उपाधि जितेको थियो। भारतविरुद्ध प्रभावशाली जित निकाल्दै समूह विजेता बनेको बंगलादेशले भुटानको सामना गर्नेछ। सेमिफाइनलका दुवै खेल शुक्रबार हुनेछ। समूह बीबाट नेपाल विजेता र भुटान उपविजेता बन्दै सेमिफाइनलमा पुगेका हुन्। त्रिपुरेश्वरस्थित दशरथ रंगशालामा बंगलादेशलाई ऐतिहासिक जित दिलाउन मोसामत सिरात जाहन सोप्नाले दुई तथा श्रीमोती सरकारले एक गोल गरे। महिला साफ च्याम्पियनसिपमा भारतले पहिलो पटक हार बेहोरेको हो। यसअघिका पाँच वटै संस्करणको उपाधि विजेता भारतले च्याम्पियनसिपमा अहिलेसम्म कुनै टोलीसँग पनि हार बेहोरेको थिएन। खेलको १२औं मिनेटमा सोप्नाले गोल गर्दै बंगलादेशलाई सुरुवाती अग्रता दिलाएकी थिइन्। त्यसपछि सरकारले २२औं मिनेटमा गोल गर्दै बंगलादेशलाई २० को अग्रता दिलाइन्। पहिलो हाफमा २० को अग्रता बनाएको बंगलादेशले दोस्रो हाफको ५३औं मिनेटमा ३० को अग्रता बनाएको थियो। सोप्नाले व्यक्तिगत दोस्रो गोल गर्दै बंगलादेशलाई ऐतिहासिक जित दिलाएकी थिइन्। जितसँगै बंगलादेश अपराजित रहँदै अन्तिम चारमा पुगेको छ। समूह विजेता बनेको बंगलादेशले समूह ए मा तीन खेलमा नौ अंक जोडेको छ। भारतले तीन खेलमा ६ अंक मात्रै जोड्न सक्यो। मंगलबार नै भएको अर्को खेलमा पाकिस्तानले माल्दिभ्सलाई ७० गोलले हरायो। च्याम्पियनसिपको समूह चरणबाट बाहिरिसकेका दुई टोलीबीच दशरथ रंगशालामा भएको खेलमा पाकिस्तानलाई जित दिलाउन नादिया खानले चार गोल गरिन्। यस्तै रामिन फरिद, खादिजा काज्मी र अनमुल हिराले एकएक गोलको योगदान गरे। अन्तर्राष्ट्रिय फुटबलमा आठ वर्षपछि जित निकालेको पाकिस्तानले च्याम्पियनसिपमा सुखद् अन्त्य गरेको छ। समूह ए को पाकिस्तानले तीन खेलमा तीन अंक जोडेको छ। माल्दिभ्स भने जितविहीन बन्दै घर फर्किएको छ। प्रतियोगितामा आयोजक नेपाल, भारत, श्रीलंका, भुटान, बंगलादेश, पाकिस्तान र माल्दिभ्सको सहभागिता छ।"
लीद्वारा नेपालको चीन नीतिको प्रशंसा,"काठमाडौं : नेपाल भ्रमणमा रहेका चिनियाँ राष्ट्रिय जनकंग्रेस, स्थायी समिति अध्यक्ष ली चान्सुले नेपालको चीन नीतिको प्रशंसा गरेका छन्। लीले मंगलबार प्रधानमन्त्री शेरबहादुर देउवासँगको शिष्टाचार भेटमा एक चीनलाई लिएर नेपालले पहिलेदेखि लिएको नीतिलाई लिएर खुसी व्यक्त गरेका हुन्। त्यस क्रममा उनले चीनले नेपाललाई निरन्तर सहयोग गर्ने प्रतिबद्धतासमेत जनाए। प्रधानमन्त्री देउवाले नेपालको परराष्ट्र नीति पञ्चशीलको सिद्धान्तमा आधारित रहेको जानकारी दिँदै नेपाल र चीनबीच बहुआयामिक सम्बन्ध रहेको बताए। चीनका विरुद्ध नेपाली भूमिमा कुनै पनि गतिविधि गर्न नदिने प्रतिबद्धता देउवाले जनाए। उनले नेपालको आर्थिक र सामाजिक क्षेत्रमा लामो समयदेखि चीनले गर्दै आएको सहयोगको प्रशंसा गरे। नेपालचीन द्वीपक्षीय सम्बन्धलाई अझै बलियो बनाउनुपर्ने उनको भनाइ थियो। चिनियाँ प्रतिनिधिमण्डल प्रधानमन्त्री देउवासँगको भेटका लागि सिंहदरबार पुगेको थियो। लीले मंगलबार नै प्रमुख प्रतिपक्षी एमाले अध्यक्ष केपी शर्मा ओली, सत्तासाझेदार माओवादी केन्द्र अध्यक्ष पुष्पकमल दाहाल, राष्ट्रियसभा अध्यक्ष गणेशप्रसाद तिमिल्सिना र परराष्ट्रमन्त्री डा नारायण खड्कासँग पनि भेट गरे। राष्ट्रपति विद्यादेवी भण्डारीसँग बुधबार शिष्टाचार भेटवार्ता गर्ने कार्यक्रम छ। एमाले अध्यक्ष एवं पूर्वप्रधानमन्त्री ओलीसँग लीको भेट नयाँ बानेश्वरस्थित संघीय संसद् भवनमा भएको थियो। ओलीले नेपालचीन रणनीतिक साझेदारीबाट अपेक्षित लाभ हासिल गर्ने आशा गरेको बताए। हाम्रो पालामा नेपालचीन सम्बन्धलाई रणनीतिक साझेदारीमामा विकास गरेका छौं। यसबाट अपेक्षित लाभ हासिल गर्ने आशा गरेका छौं, ओलीले भनेका थिए। एमाले प्रचार विभाग उपप्रमुख विष्णु रिजालका अनुसार ओलीले आगामी अक्टोबरमा हुने चिनियाँ कम्युनिष्ट पार्टीको २०औं महाधिवेशन सफलतापूर्वक सम्पन्न गर्न शुभकामना पनि दिए। लीले दुई देशबीचको दुई पक्षीय भ्रमण आदानप्रदानले परम्परागत सम्बन्धलाई नयाँ उचाइ कायम गर्ने बताएका थिए। उनले आउँदो आमनिर्वाचन सफलतापूर्वक सम्पन्न गर्न पनि शुभकामना दिए। माओवादी केन्द्र अध्यक्ष एवं अर्का पूर्वप्रधानमन्त्री दाहाल र लीबीच संघीय संसद् भवनमै भेटवार्ता चलेको थियो। त्यस क्रममा दुईपक्षीय हित र समसामयिक विषयमा छलफल भएको दाहालको सचिवालयले बताएको छ। राष्ट्रियसभा अध्यक्ष तिमिल्सिना र चिनियाँ प्रतिनिधिमण्डलबीच दुवै देशको भौगोलिक अखण्डता, शान्तिपूर्ण सहअस्तित्व सार्वभौमिकताको सम्मान गर्दै विगतमा दुवै देशबीच भएका सरसहयोग र घनिष्ट सम्बन्धको चर्चा भएको संघीय संसद् सचिवालयले जनाएको छ। सहयोग आदनप्रदान गर्ने क्रममा निरन्तर अघि बढ्ने कुरामा प्रतिबद्धता व्यक्त भएको जनाइएको छ। सघीय संसद् भवन नयाँ बानेश्वरमा मंगलबार बिहान भएको भेटवार्तामा आपसी हितका अन्य विविध विषयमा छलफल भएको संसद् सचिवालयले जनाइएको छ। लीले सोमबार सभामुख अग्नि सापकोटासँग भेट गरेका थिए। त्यस क्रममा दुई देशबीच सम्झौतापत्रमा हस्ताक्षर भएको थियो।"
"स्थानीय निर्वाचनमा पराजित नेता कांग्रेसको समानुपातिक उम्मेदवार बन्न नपाउने, यस्ता छन् मापदण्ड","काठमाडौं : नेपाली कांग्रेसले समानुपातिक उम्मेदवार बन्न मापदण्ड तयार गरेको छ। पार्टी सभापति शेरबहादुर देउवा नेतृत्वमा बुधबार बसेको बैठकले चार वटा मापदण्ड तयार पारेको हो। हालै सम्पन्न स्थानीय तहको निर्वाचनमा कुनै पनि पदमा उम्मेदवार भएको व्यक्ति प्रतिनिधिसभा र प्रदेश सभाको समानुपातिक तर्फको उम्मेदवार बन्न नपाउने मापदण्ड तय गरिएको छ। मुख्य सचिव कृष्णप्रसाद पौडेलका अनुसार २०७४ सालको निर्वाचनमा प्रतिनिधि सभा र प्रदेश सभा समानुपातिक निर्वाचन प्रणालीतर्फबाट निर्वाचित व्यक्ति पनि पुनः समानुपातिकको उम्मेदवार हुन पाउने छैनन्। 'नेपाली कांग्रेसको विधानको धारा ३३ (२) मा प्रतिनिधि सभा र प्रदेश सभा सदस्यमा पार्टीको तर्फबाट समानुपातिक आधारमा यस अगाडि निर्वाचित भएको व्यक्ति समानुपातिक आधारमा पुनः प्रतिनिधि सभा र प्रदेश सभाको सदस्य पदमा पार्टीको तर्फबाट उम्मेदवार हुन नपाउने व्यवस्था छ। अतः यस अघि प्रतिनिधि सभामा समानुपातिक तर्फबाट निर्वाचित भएको व्यक्ति प्रदेश सभामा र प्रदेश सभामा समानुपातिक तर्फबाट निर्वाचित भएको व्यक्ति प्रतिनिधि सभामा समेत समानुपातिकतर्फबाट उम्मेदवार हुन पाउने छैन । तर प्रतिनिधि सभा र प्रदेश सभाको प्रत्यक्ष तर्फ उम्मेदवार हुन सक्नेछन्,' निर्णयमा भनिएको छ। त्यस्तै उम्मदेवार चयन गर्दा पार्टीको विभिन्न तहबाट विधान बमोजिम उम्मेदवारको लागि भएको सिफारिश, व्यक्तिको योग्यता, नैतिकता, कार्यक्षमता, लोकतान्त्रिक आन्दोनलमा पुयाएको योगदान, पार्टीको विभिन्न तह र क्षेत्रमा गरेको योगदानको साथै पार्टीलाई लोकप्रिय मत थप गर्नसक्ने आधारलाई समेत विशेष ध्यान दिइने निर्णयमा भनिएको छ। त्यस्तै नेपाली कांग्रेसको विधानको धारा ३३ (३) मा उल्लेखित आधारलाई ध्यान दिंदै प्रतिनिधि सभा निर्वाचन क्षेत्र र प्रदेश सभा निर्वाचन क्षेत्र दुबैमा समानुपातिक तर्फको उम्मेदवारको निर्णय गर्दा सम्बन्धित प्रत्येक निर्वाचन क्षेत्रबाट न्यूनतम एक जना उम्मेदवार दिने । उम्मेदवार छनौट गर्दा संविधानको धारा ८४ र धारा १७६ तथा संघीय कानूनले निर्दिष्ट गरेको जातीय, लैगिक समावेशिताका साथ भौगोलिक तथा प्रादेशिक सन्तुलन, उमेर समूहको सन्तुलनको समेत ख्याल गरिने बताइएको छ।"
राष्ट्रपति भण्डारी र चिनियाँ नेता लीबीच शिष्टाचार भेटवार्ता,"काठमाडौं : राष्ट्रपति विद्यादेवी भण्डारी र जनवादी गणतन्त्र चीनको राष्ट्रिय जनकंग्रेस, स्थायी समितिका अध्यक्ष ली चान्सुको शिष्टाचार भेटवार्ता भएको छ। उनीहरुबीच राष्ट्रपति कार्यालय शीतल निवासमा शिष्टाचार भेटवार्ता भएको हो। त्यसअघि ली बुधबार बिहान भक्तपुर दरबार क्षेत्रमा भूकम्पपछिको पुनर्निर्माण परियोजनाहरूको अवलोकन र निरीक्षण गरेका थिए। सभामुख अग्निप्रसाद सापकोटाको मैत्रीपूर्ण निमन्त्रणामा अध्यक्ष ली सोमबार विशेष विमानबाट काठमाडौं आएका हुन्। भ्रमणको पहिलो दिन सभामुख सापकोटा र अध्यक्ष लीले संसद् भवन नयाँ बानेश्वरमा संसदीय प्रतिनिधिमण्डलस्तरीय द्विपक्षीय वार्ता गरी सहयोगसम्बन्धी छ बुँदे सम्झौतापत्रमा हस्ताक्षर गरेका थिए। अध्यक्ष ली भ्रमणको दोस्रो दिन मंगलबार विभिन्न उच्चस्तरीय भेटवार्तामा व्यस्त रहेका थिए। प्रधानमन्त्री शेरबहादुर देउवासँग उनले मंगलबार अपराह्न प्रधानमन्त्री तथा मन्त्रिपरिषद्को कार्यालय सिंहदरबारमा शिष्टाचार भेटवार्ता गरेका थिए। प्रतिनिधिमण्डलस्तरीय भेटवार्तामा उनीहरुबीच द्विपक्षीय व्यापार, लगानी, कनेक्टिभिटी, चीनमा अध्ययनरत नेपाली विद्यार्थीको अध्ययन निरन्तरताका लागि फिर्ता, यात्रु उडान सञ्चालन गर्ने, सीमा बन्दरगाह खोल्नेलगायतका आपसी हितका विविध विषयमा छलफल भएको थियो। मंगललबार नै अध्यक्ष ली र राष्ट्रियसभाका अध्यक्ष गणेशप्रसाद तिमिल्सिनाबीच शिष्टाचार भेटवार्ता भएको थियो। सो अवसरमा नेपालचीन सम्बन्धका विभिन्न विषयमा अन्तरसंसदीय आदानप्रदान र सहकार्यका विषयमा छलफल भएको थियो। मंगलबार नै प्रमुख प्रतिपक्षी दल नेकपा (एमाले)का अध्यक्ष एवं पूर्वप्रधानमन्त्री केपी शर्मा ओली र नेकपा (माओवादी केन्द्र)का अध्यक्ष एवं पूर्वप्रधानमन्त्री पुष्पकमल दाहाल प्रचण्डसँग अध्यक्ष लीले संसद् भवन नयाँ बानेश्वरमा शिष्टाचार भेटवार्ता गरेका थिए। भेटवार्तामा द्विपक्षीय आपसी हितका विविध विषयमा छलफल भएको बताइएको छ। मंगलबार दिउँसो परराष्ट्रमन्त्री डा नारायण खड्काले अध्यक्ष लीसँग शिष्टाचार भेटवार्ता गरेका थिए। भेटवार्तामा दुई पक्षबीच नेपालचीन सम्बन्धका विभिन्न पक्षमा विचार आदानप्रदान भएको थियो। अध्यक्ष ली नेतृत्वमा छ चिनियाँ उच्च अधिकारी, सुरक्षाकर्मी, सञ्चारकर्मी, अन्यसहित ६७ सदस्यीय प्रतिनिधिमण्डल रहेको मन्त्रालयले जनाएको छ। अध्यक्ष ली भ्रमण सम्पन्न गरी बिहीबार बिहान विशेष विमानबाट स्वदेश फर्किने कार्यक्रम छ।"
प्रतिनिधि सभा बैठक,"काठमाडौंः प्रतिनिधि सभा बैठक सुरु भएको छ । बैठकमा सभामुख अग्निप्रसाद सापकोटाले राष्ट्रपतिको कार्यालयबाट प्राप्त विधेयक प्रमाणीकरणसम्बन्धी पत्रहरुको व्यहोरा पढेर सुनाउने कार्यसूचीमा उल्लेख छ। यस्तै, गृह मन्त्री बालकृष्ण खाणले कारागार विधेयक, २०७८ माथि राष्ट्रिय सभाबाट भएको संशोधनमाथि विचार गरियोस् भनी प्रस्ताव प्रस्तुत गर्ने कार्यसूची रहेको संसद सचिवालयले जनाएको छ ।"
टीआरसी विधेयकमा सहमति जुटाउन कार्यदल,"काठमाडौंः सत्यनिरुपण तथा मेलमिलापसम्बन्धी विधेयकमा सहमति जुट्न नसकेपछि कार्यदल गठन भएको छ । संसदको कानुन, न्याय तथा मानवअधिकार समितिको बैठकबाट कार्यदल गठन गरिएको हो । विधेयकमा सहमति जुट्न नसकेपछि अनौपचारीक रुपमा समिति गठन भएको सांसद शेरबहादुर तामाङले जानकारी दिए । उनले अन्नपूर्णसँग भने, माओवादी केन्द्रका सांसदहरु हत्यालाई मानव अधिकार उल्लघंनका रुपमा उल्लेख गर्नुपर्नेमा हुनुहुन्छ । त्यसो हुनै सक्दैन । हत्यालाई गम्भीर मानव अधिकारका रुपमा राखिनुपर्छ । कार्यदलमा नेकपा एमालेको तर्फबाट शेरबहादुर तामाङ र विमला विक, नेपाली कांग्रेसबाट मीन विश्वकर्मा र अतहरकमाल मुसलमान, माओवादी केन्द्रबाट देव गुरुङ र वर्षमान पुन तथा लोसपाबाट लक्ष्मणलाल कर्ण सदस्य छन् ।"
महारानी एलिजाबेथको अन्त्येष्टिमा परराष्ट्रमन्त्री खड्का बेलायत जाने,"काठमाडौं : परराष्ट्रमन्त्री डा नारायणका खड्का बेलायत जाने भएका छन्। बेलायती महारानी एलिजाबेथ द्वितीयको अन्त्येष्टि समारोहमा सहभागी हुन उनी बेलायत जान लागेको परराष्ट्र मन्त्रालयले जनाएको छ। भदौ २३ गते निधन भएको महारानी एलिजाबेथको अन्तयेष्टि असोज ३ गते हुँदैछ। सोही समारोहमा परराष्ट्रमन्त्री खड्का सहभागी जनाउने परराष्ट्र मन्त्रालयका एक अधिकारीले जानकारी दिए। मन्त्रालयकी प्रवक्ता सेवा लम्सालले त्यसका लागि आन्तरिक तयारी भइरहेको बताइन्। 'एलिजाबेथको अन्त्येष्टिमा सहभागी हुने सम्बन्धमा आन्तरिक तयारी भइरहेको छ,' उनले अन्नपूर्णसँग भनिन्।"
"डेंगु महामारीको रुपमा फैलिदैछ, स्वास्थ्य मन्त्रालय नभएको जस्तो भयो","काठमाडौंः सांसद प्रेम सुवालले डेंगु रोकथाममा स्वास्थ्य मन्त्रालयको भूमिका प्रभावकारी नभएको बताएका छन् । बुधबारको प्रतिनिधि सभा बैठकमा बोल्दै सांसद सुवालले डेंगुबाट जनता पीडित भइरहेको बेलामा पनि स्वास्थ्य मन्त्रालयले प्रभावकारी भूमिका नखेलेको आरोप लगाए। उनले भने, 'कोरोनापछि डेंगु रोगले जनता पीडित छन् । अस्पतालमा शैया अभाव छ । यो त महामारीको रुपमा फैलिदैछ । स्वास्थ्य मन्त्रालय नभएको जस्तो भयो । स्वास्थ्य मन्त्रालयको प्रभावकारिता देखिएन । जनताको मृत्यु भइरहेको छ । स्वास्थ्य मन्त्रीलाई बोल्न समय दिइयोस् । पछिल्लो समय डेंगु संक्रमण बढ्दो छ। हालसम्म ९ हजार बढी मानिस संक्रमित भइसकेको स्वास्थ्य मन्त्रालयले जनाएको छ।"
"मोरङ ३ मा रेखाको इन्ट्री, सुकुम्बासी समस्या हल गर्ने प्रतिबद्धता","विराटनगर : हातमा खैरो डायरी, एउटा डटपेन, ओठमा मन्द मुस्कान अनि केही गर्छु भन्ने दृढ संकल्प। मनमा आत्मविश्वास र इच्छाशक्ति अनि हजारौं जनताहरुमा आशा जगाउने एउटा प्रयास। पछिल्लो हप्ता दिनयता मोरङको क्षेत्र नं ३ मा देखिने गरेको यो दृश्य चुनावी मैदानमा होमिएकी नायिका तथा राप्रपा नेतृ रेखा थापाको हो। आगामी मङ्गसिर ४ गते हुने प्रतिनिधिसभा निर्वाचनमा राप्रपाको तर्फबाट उम्मेद्वार सिफारिस भएकी थापा अहिले आत्मजागरण अभियानमा छिन्। पछिल्लो ५ वर्षको कार्यमुल्याङ्कन र जनतालाई ऐना देखाउने प्रयास उनीले गरिरहेकी छन्। जितेर गएकाले फेरि फर्किएर नहेरेपछि रेखाप्रति जनताको सहानुभूति पनि बढ्दो छ। निर्वाचित जनप्रतिनिधिका प्रतिबद्धता र घोषणापत्र कागजी खोष्टामात्र सावित भएको स्वयं स्थानीय बताउँछन्। ३० वर्ष भयो पार्टीलाई भोट हालेको। हालसम्म केही परिवर्तन भएको छैन, बेलबारी४ सखुवाटोलीकी हिमा पौडेल भन्छिन्, भोट माग्दाचाहिँ सबै सुकुम्बासीलाई ठाउँ दिन्छु भन्छन्। तर, चुनाव जितेर गएपछि बिर्सन्छन्। २०७४ सालको प्रतिनिधिसभा निर्वाचनमा भानुभक्त ढकाल र नोबेल शिक्षण अस्पतालका सञ्चालक सुनिल शर्माबीच कडा चुनावी प्रतिस्पर्धा भएको थियो। चुनावमा शर्मा ढकालसँग झिनो मतान्तरले पराजित भएका थिए। भानुभक्तले सुकुम्बासी समस्या हल गर्ने भन्दै ०७४ को चुनावमा जित हासिल गरेका थिए। तर, चुनाव जितेर अर्को चुनाव लड्ने बेला भइसक्दा पनि सुकुम्बासी समस्या हल भएको छैन। अवस्था ज्युँको त्युँ छ। त्यतिबेला सुकुम्बासी समस्या समाधान गर्ने प्रतिबद्धता प्रमुख थियो। त्यसबाहेक बाटोघाटोको सहज पहुँच, मलको पर्याप्त व्यवस्था लगायतका मुद्दाहरु पनि अघि सारिएका थिए, स्थानीय इन्दिरा श्रेष्ठले भनिन्, चुनावका बेला सपना खुब देखाइए। तर, पूरा भने एउटै भएन। हालः ०७९ सम्म आइपुग्दा भानुभक्त ढकाल र सुनिल शर्मासँग प्रतिस्पर्धा गर्न राप्रपाबाट उम्मेद्वारमा सिफारिस भएर थापा चुनावी मैदानमा उत्रिएकी छन्। सेवाका निम्त्ति अवसर माग गर्दै उनी अहिले जनताको घरदैलोमा पुगिरहेकी छन्। चुल्होमा सीमित भएका महिलालाई बाहिर निकाल्ने र भूमिहीन सुकुम्बासीको समस्या समाधान गर्ने उनको प्रमुख एजेण्डा छ। मोरङको बेलबारीमा चलिरहेको आत्मजागरण अभियानमा जनतासमक्ष पनि उनीले यही प्रतिबद्धता व्यक्त गरेकी छन्। जितेर गएपछि सुकुम्बासी समस्या एक्लैले हल गर्दिन्छु भनेर झुठो प्रतिबद्धता व्यक्त गर्दिन। यसमा तपाईँहरुको पनि साथ चाहिन्छ, थापाले भनिन्, तपाईँहरुको समस्या समाधानका निम्ति सक्दो पहल गर्छु। आवश्यक परे प्रत्येक घरबाट एकजनालाई सिंहदरबार अगाडि उभ्याएर घेराबन्दी गर्न लगाउँछु। जनताको मत दुरुपयोग गर्ने, भोटको व्यापार गर्ने र जनतालाई भोट बैंकको रुपमा मात्र प्रयोग गर्नेहरुलाई मतदान गर्न नहुने थापाले बताइन्। भ्रष्टहरुलाई भबिष्य सुम्पिएर मत खेर नफाल्न उनीले आग्रह गरिन्। रिल लाइफमा तपाईँहरुको समस्या उठाएको छु, उनीले भनिन्, अब ती समस्यालाई समाधान गर्नुपर्नेछ। अवसर तपाईँहरुले दिनुहुनेछ भन्ने अपेक्षा छ। दोस्रोपटक चुनाव लड्न तयार भएका भानुभक्त ढकाल र सुनिल शर्माको मैदानमा रेखा थापाको एन्ट्रीले जनतामा पनि आशाको सञ्चार गरेको छ। तीन व्यक्तिको चुनावी प्रतिस्पर्धाले मोरङ क्षेत्र नं ३ को चुनावी माहोल पनि रोचक बन्दै गएको देखिएको छ।"
राष्ट्रपति भण्डारीसँग चिनियाँ नेता लीले भने सम्झौता कार्यान्वयन गर्ने हाम्रो लक्ष्य हो,"काठमाडौं : राष्ट्रपति विद्यादेवी भण्डारीसँग जनवादी गणतन्त्र चीनको राष्ट्रिय जनकंग्रेस, स्थायी समितिका अध्यक्ष ली चान्सुले शिष्टाचार भेटवार्ता गरेका छन्। राष्ट्रपतिको कार्यालयमा बुधबार भएको प्रतिनिधिमण्डलस्तरीय भेटवार्तामा उनीहरुबीच द्विपक्षीय आपसी हितका विविध विषयमा कुराकानी भएको थियो। भेटमा राष्ट्रपति भण्डारीले दुई देशबीचको परम्परागत मित्रवत् सम्बन्धका बारेमा चर्चा गर्दै यस्ता उच्चस्तरीय भेटवार्ताले सम्बन्ध थप सुदृढ हुने विश्वास व्यक्त गरेकी थिइन्। सो अवसरमा अध्यक्ष लीले यसअघि सन् २०१९ अक्टोबरमा चिनियाँ राष्ट्रपति सी जिनपिङको नेपाल भ्रमणका क्रममा भएका सहमति सम्झौता कार्यान्वयन गर्ने आफ्नो लक्ष्य भएको बताएका थिए। राष्ट्रपति सीको नेपाल भ्रमणले दुई देशबीचको सम्बन्ध थप सुदृढ भएको उनको भनाइ थियो। भेटवार्तामा अध्यक्ष लीले राजनीतिक पारस्परिक विश्वास अझ सुदृढ गर्नु र विविध क्षेत्रका सहाकर्यलाई गहन बनाउनु आफ्नो भ्रमणको उद्देश्य रहेको बताएको परराष्ट्र मन्त्रालयले जनाएको छ। उनले नेपालको संविधान दिवसका अवसरमा शुभकामना दिएका थिए।"
वृद्धावस्थामा पुगेका नेताहरुले पनि टिकट माग्न आउँछन् : माधव नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले आगामी निर्वाचनका लागि टिकट व्यवस्थापनमा कठिनाई भएको बताएका छन्। बुधबार काठमाडौंमा समाजवादी सहकारी संगठन, नेपालको घोषणा कार्यक्रमका बोल्दै नेपालले निर्वाचन नजिकिदै गर्दा टिकट माग्न आउनेको संख्या बढ्दै गएको र टिकट व्यवस्थापनमा कठिनाइ भएको बताए। उनले कतिपय अपेक्षा नगरेका व्यक्तिहरुले समेत टिकट माग गरेको जिकिर गरे। वृद्धावस्थामा पुगेका नेताहरुले पनि टिकट माग गरेको उनले बताए। अध्यक्ष नेपालले टिकट वितरणका लागि को काबिल छ वा छैन भन्ने छुट्टाउन पनि समस्या भइरहेको बताए। त्यस्तै उनले सांसद पदबाट हटेपछि कुनै न कुनै व्यवसायमा जोडिन पनि नेताहरुलाई सुझाव दिए। अध्यक्ष नेपालले अहिले सहकारी क्षेत्रमा देखिएका समस्यालाई पनि समाधान गर्ने गरि मुलुकको हितमा काम गर्न समाजवादी सहकारी संगठनलाई सुझाव दिए।"
"प्रचण्डले भने क्रूर, अमानवीय हत्याको सट्टामा स्वेच्छाचारी हत्या शब्द राखौं","काठमाडौंः बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन २०७१ लाई संशोधन गर्न बनेको विधेयकमा राजनीतिक सहमति जुट्न सकेको छैन । नेकपा माओवादी केन्द्र हत्यालाई मानव अधिकार उल्लघंनका रुपमा उल्लेख गर्नुपर्ने अडानमा छ भने एमाले हत्यालाई गम्भीर मानव अधिकारका रुपमा राखिनुपर्ने पक्षमा छ । सोही विषयमा कुरा नमिल्दा विधेयक अघि बढ्न सकेको छैन। बुधबार सिंहदरबारमा बसेको कानुन, न्याय तथा मानव अधिकार समिति बैठकमा नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले क्रूर, अमानवीय हत्याको सट्टामा स्वेच्छाचारी हत्याशब्द राखेर विधेयक अघि बढाउन आग्रह गरे । विधेयकमाथि दफावार छलफलमा प्रचण्डले मानवअधिकारको गम्भीर उल्लंघनका मुद्दामा विशेष अदालतले गर्ने फैसलाविरुद्ध पुनरावेदनमा जाने व्यवस्था राख्न सकिने बताए । सहमति नजुट्दा संसद्मा विधेयक निर्णयार्थ प्रस्तुत हुन सकेको छैन ।"
बाल सुधार गृहलाई बालमैत्री बनाऔं : मन्त्री रेग्मी,"काठमाडौं : ५८ औं राष्ट्रिय बाल दिवस विभिन्न कार्यक्रम गरी मनाइएको छ। बालमैत्री समाजको आधार : जिम्मेवार परिवार, उत्तरदायी सरकार भन्ने नाराका साथ विभिन्न कार्यक्रम गरि मनाइएको छ । नेपालले हरेक वर्ष भदौ २९ गतेलाई राष्ट्रिय बाल दिवसको रुपमा मनाउने गरेको छ । सन् १९९०, सेप्टेम्बर १४ तारिखमा नेपालले बालअधिकार सम्बन्धी महासन्धिलाई अनुमोदन गरेको दिनलाई बालबालिकाको विशेष दिनको रुपमा लिइ राष्ट्रिय बाल दिवसको रुपमा मनाउने गरिएको छ । दिवसका अवसरमा महिला, बालबालिका तथा ज्येष्ठ नागरिक मन्त्रालयले काठमाडौंमा विशेष कार्यक्रमको आयोजना गरेको थियो । कार्यक्रममा महिला, बालबालिका तथा ज्येष्ठ नागरिकमन्त्री उमा रेग्मीले बालअधिकार स्थापीत गर्न सरकार प्रतिवद्ध रहेको बताइन्। उनले बलात्कार र हत्याको संख्या बढ्दै गएको अवस्थामा सरकारमा रहने व्यक्तिका साथै अन्य सरोकारवाला लगायत अभिभावक गम्भीर हुनुपर्ने बताइन्। उनले उमेर घटाएर मात्रै बालिकामाथि हुने हिंसाको अन्त्य हुन नसक्ने धारणा राखिन्। त्यस्तै मन्त्री रेग्मीले बाल सुधार गृहलाई पनि कारागार जस्तो नभई बालमैत्री बनाउनुपर्नेमा जोड दिइन्। २०२२ सालदेखि भदौ ४ गते मनाउन सुरु गरिएको बाल दिवस २०६३ सालपछि भने भदौ २९ गते मनाउन थालिएको हो । मुलुकको संविधानले बालबालिकाको हकलाई मौलिक हकको रुपमा आत्मसाथ गर्दै हरेक बालबालिकालाई परिवार तथा राज्यबाट शिक्षा, स्वास्थ्य, पालनपोषण, उचित स्याहार, खेलकुद, मनोरञ्जन तथा सर्वाङ्गीण व्यक्तित्व विकासको हक हुने लगायतका कुराको प्रत्याभूति गरेको छ । तर, बाल अधिकारको पहुँचको मुद्दाको भने बेलाबखतमा बहस हुने गरेको छ ।"
"पूर्वन्यायाधीश समाजले भन्यो चोलेन्द्रको बयान अमर्यादित, संसदको कार्यकाल सकिँदैमा महाभियोग निष्क्रिय हुँदैन","काठमाडौं : पूर्वन्यायाधीश समाजले निलम्बित प्रधानन्यायाधीश चोलेन्द्रशमशेर जबराविरुद्धको महाअभियोग नयाँ संसदले टुंग्याउनुपर्ने बताएको छ। पूर्वन्यायाधीश समाजले बुधबार पत्रकार सम्मेलन गर्दै संसदको यो कार्यकाल सकिँदैमा जबराविरुद्ध दर्ता भएको महाअभियोग निष्क्रिय नहुने बताएको हो। संसदमा प्रतिवेदन प्रस्तुत गर्न समय नपुग भएमा हतारमा प्रतिवेदन पेस गर्नु उचित नहुने बताएको हो। संवैधानिक पद्धति र परम्पराअनुसार आगामी संसदले समेत सो को स्वामित्व ग्रहण गरी आफ्नो छानविन अन्तिम निष्कर्षमा पुर्याउनपर्ने यस फोरमको स्पष्ट धारणा रहेको छ,' समाजले जारी गरेको विज्ञप्तिमा भनिएको छ। संस्थामा आबद्ध रहेका समस्त पूर्व न्यायाधीशहरुको मर्यादामा भ्रम फैलिने गरी व्यक्त गरिएको निलम्बित प्रधानन्यायाधीशको बयानप्रति यस पूर्व न्यायाधीश फोरमले खेद प्रकट गर्दछ। साथै, पूर्व न्यायाधीश फोरमसँग आबद्ध पूर्व प्रधानन्यायाधीश वा न्यायाधीशले निलम्बित प्रधानन्यायाधीशसँग कुनै पनि कुराको भागबण्डा, सहुलियत वा सुविधा लिएको वा माग गरेको तथ्य पुष्टि गर्नसमेत चुनौती छ,' विज्ञप्तिमा भनिएको छ। समाजले जबराले पूर्व न्यायाधीशहरुप्रति लक्षित गरी अमर्यादित शब्द प्रयोग गरको भन्दै ध्यानाकर्षण जनाएको छ। जबराले महाभियोग सिफारीस समितीमा बयानका क्रममा पूर्व न्यायाधीशहरुलाई सर्वोच्च अदालतमा हस्तक्षेप र गुटबन्दी गरेको आरोप लगाएका थिए । फोरमका अध्यक्ष टोपबहादुर सिंहले राणाले अमर्यादित शब्द प्रयोग भएको भन्दै संस्थाको गम्भीर ध्यानाकर्षण भएको बताए।"
संसद्को कार्यकाल तोक्ने अधिकार निर्वाचन आयोगलाई कसले दियो ?,"काठमाडौंः निर्वाचन आयोगले संसदको कार्यकाल असोज १ गते सकिने बताएपछि सांसदहरुले आपत्ती जनाएका छन्। उनीहरुले संसदको कार्यकाल तोक्ने अधिकार आयोगलाई नभएको बताएका छन्। सांसद यशोदा सुबेदी गुरुङले सार्वभौम संसदलाई निर्देशन दिने अधिकार निर्वाचन आयोगलाई कसले दियो ? भन्दै प्रश्न गरिन् । उनले भनिन्, प्रतिनिधि सभाको कार्यकाल ५ वर्ष हुनेछ भन्ने उल्लेख छ । यो कार्यकाल साढे ४ वर्ष सकिदैछ । आगामी संसदले संसदको अविच्छिन्नतलाई कायम राख्ने गरी समयमै ऐन निर्माण गरोस् । निर्वाचन आयोगले असोज १ गते राति १२ बजे प्रतिनिधि सभा समाप्त हुनेछ भन्ने व्यहोराको पत्र पठाएको कुरा आएको छ । सार्वभौम संसदलाई निर्देशन गर्ने अधिकार निर्वाचन आयोगलाई कसले दियो । म सभामुखज्यूमार्फत् प्रश्न गर्न चाहन्छु । सांसद राजेन्द्रबहादुर केसीले सांसदको कार्यकाल कहिले समाप्त हुन्छ भन्ने अन्योलता रहेको बताए । उनले सांसदको कार्यकाल निर्वाचन आयोगले तोक्न नमिल्ने बताए ।"
कारागारलाई सुधार गृहको रुपमा विकास गर्न विधेयक ल्याइएको हो : गृहमन्त्री,"काठमाडौंः गृहमन्त्री बालकृष्ण खाणले कारागारलाई बन्दीगृह नभइ सुधार गृहको रुपमा रुपान्तरण गर्न कारागार विधेयकले महत्वपूर्ण भूमिका निर्वाह गर्ने बताएका छन् । कारागार विधेयक २०७८ माथि छलफलमा उठेका प्रश्नको जवाफ दिँदै गृहमन्त्री खाणले कारागारलाई सुधार गृह बनाउन सरकार लागिपरेको बताए। उनले भने, कारागारमा रहेका पनि नागरिक हुन् । उनीहरुलाई पनि नागरिक अधिकार र मानव अधिकारको व्यवस्था गरिनुपर्छ भन्ने विचारको स्वागत गर्छु । कारागारलाई बन्दीगृह होइन सुधार गृहको रुपमा रुपान्तरण गर्ने विधेयकका मूल अंश हो । कारागारमा रहेका विभिन्न बन्दीहरुलाई उनीहरुको अवस्था अनुसार सुविधा दिने भन्नेमा सरकार गम्भीर छ । कारागारमा बन्दीहरुको संख्या ठूलो छ । भौतिक पूर्वाधार व्यवस्थापनमा चुनौती छ । कारागार व्यवस्थापमा पर्याप्त बजेट व्यवस्था गर्न आवश्यक छ । आचरण सुधार गरेका बन्दीहरुलाई कैद मिनाह गर्ने परिपाटीलाई व्यवस्थित गरिनेछ,'उनले भने।"
नेपाललाई ४ वर्षमा विकासशील राष्ट्रमा स्तरोन्नति गरिन्छ : प्रधानमन्त्री,"काठमाडौं : प्रधानमन्त्री शेरबहादुर देउवाले सरकारले १५औं पञ्चवर्षीय योजनालाई कार्यान्वयन गर्न पूर्वाधार विकासलाई प्राथमिकता दिएको बताएका छन्। बुधबार काठमाडौंमा लगानी बोर्डले आयोजना गरेको दिगो पूर्वाधार लगानी फोरमको उद्घाटन गर्दै प्रधानमन्त्री देउवाले १५ औँ योजनामा दिगो र हरित पूर्वाधार निर्माणमा खर्च गर्ने योजना बनाएको र अर्थतन्त्रको संरचनात्मक सुधारका लागि स्वदेशी, विदेशी र सरकारका तर्फबाट थप लगानी गर्न आवश्यक भएको बताए। उनले कोभिड महामारीका कारण दिगो विकासका लक्ष्य पूरा गर्न १९ अर्ब अमेरिकी डलर आवश्यक रहेको भन्दै सन् २०२६ सम्म विकासशील राष्ट्रमा स्तरोन्नति गरी आर्थिक विकासमा सुधार गर्ने योजना रहेको पनि बताए। त्यस्तै लगानी बोर्डका प्रमुख कार्यकारी अधिकृत सुशील भट्टले सातै प्रदेशमा ७ नमूना परियोजनामा लगानी ल्याउने गरि लगानी बोर्डले काम गरिरहेको जानकारी दिए।"
"सांसद बिमला विकको आरोप: कारागार सुधारमा सरकार गम्भीर भएन, नाइकेचौकीदार बनाउन सचिवडीजीको चलखेल","काठमाडौंः सांसदहरुले कारागार सुधारमा सरकार गम्भीर नबनेको बताएका छन् । कारागार विधेयकमाथि छलफलमा भाग लिँदै सांसदहरुले कारागार सुधारमा सरकार गम्भीर नबन्दा समस्याका चाङ थुप्रिएको गुनासो गरेका हुन् । सांसद घनश्याम खतिवडाले गम्भीर अपराध बाहेक ५० प्रतिशत कैद भुक्तान गरेकालाई छोड्ने व्यवस्था ठिक रहेको बताए । सांसद खतिवडाले बन्दी जीवन विताएर आएकाहरुको कथा दर्दनाक रहेको बताए । उनले भने, संघीन, गम्भीर अपराध बाहेकका केसमा ५० प्रतिशत कैद भुक्तान गरेकालाई छोड्ने व्यवस्था ठिक छ । बन्दी जीवन बिताएर आएकाहरुको कथा दर्दनाक छ । कारागारको क्षमता कम छ तर, बन्दी धेरै छन् । यसतर्फ ध्यान दिनु आवश्यक छ । कारागार सुधारका विषयमा सरकार गम्भीर बन्नुपर्ने उनको भनाइ छ। उनले भने, 'कारागार सुधार गृहको रुपमा परिणत गर्नुपर्छ । बन्दीलाई बन्दी जीवनभित्र बस्दा यातनागृहका रुपमा प्रस्तुत हुनुहुँदैन । ' सांसद विमला विकले अहिले पनि कारागारमा अधिकांश युवाहरु रहेको बताइन् । उनले युवा शक्तिलाई कारागारमा राख्न नहुने बताइन् । उनले गृहसचिव र कारागार व्यवस्थापन विभागका महानिर्देशकले कारागारका नाइके र चौकीदार बनाउन चलखेल गर्ने गरेको बताइ। उनले भनिन्,' विकले कारागारमा नाइके, भाइनाइके र चौकीदार बनाउन डीजी, सचिव जोडिन्छ।' सांसद प्रेम सुवालले कारागार गोठजस्तो भएको बताए । उनले क्षमताभन्दा बढि कैदी राखिएको बताए । बिरामी बन्दीलाई उपचारको राम्रो बन्दोबस्त हुनुपर्ने सुवालको भनाइ छ । सांसद दुर्गा पौडेलले कारागारमा बन्दीलाई श्रमसँग जोड्न आवश्यक रहेको बताइन् । उनले भनिन्,'बन्दीलाई पुस्तकालयको व्यवस्था गरिनुपर्छ । श्रममा जोड्ने वातावरण सरकारले बनाओस भन्न चाहन्छु । संसद्मा गृहमन्त्री बालकृष्ण खाणले प्रस्तुत गरेको कारागार विधेयक, २०७८ माथि राष्ट्रिय सभाबाट भएको संशोधनमाथि विचार गरियोस्' भनी प्रस्ताव प्रस्तुत गरेका थिए ।"
महाभियोग सिफारिस समितिमा न्यायाधीशहरू बयान दिन नजाने फुलकोर्टको निर्णय (पत्रसहित),"काठमाडौं : निलम्बित प्रधानन्यायाधीश चोलेन्द्र शमशेर जबराले बयानका क्रममा मुछेका सर्वोच्च अदालततका बहालवाला न्यायाधीशहरू महाभियोग सिफारिस समितिमा नजाने भएका छन्। सर्वोच्चमा बुधबार बसेको फुलकोर्टको बैठकले महाभियोग समितिले बोलाए पनि बयानका लागि न्यायाधीशहरु नजाने निर्णय गरेका हुन्। 'महाभियोग सिफारिस समितिमा निलम्बित प्रधानन्यायाधीशले बयानका क्रममा कतिपय न्यायाधीशरुको नामसते मुछेकाले हाम्रो ध्यानाकर्षण भएको छ। आज हामी बैठक बसेर महाभियोग सिफारिस समितिले बोलाए पनि बैठकमा सहभागी नहुने निर्णय गरेका छौं,' सर्वोच्चका एक न्यायाधीशले अन्नपूर्णसँग भने। महाभियोग समितिले जबराले नाम मुछेका न्यायाधीशहरुलाई भोलि (बिहीबार) ८:३० बजे बस्ने बैठक उपस्थिति हुन भनेको थियो। सोही सम्बन्धमा समितिलाई पत्र लेख्दै अदालतको पूर्ण बैठककबाट उपस्थित हुन नमिल्ने जानकारी गराएको हो। 'सो सम्बन्धमा 'महाभियोगसम्बन्धी कारबाही पक्रिया सन्दर्भमा यस अदालतका न्यायाधीशले उपरोक्त लेखी आएअनुसार महाभियोग सिफारिस समितिमा उपस्थित हुनु र निजसँग सोधपुछ, सवालजवाफ गरिनु स्वतन्त्र न्यायपालिका, शक्तिपृथकीकरणको सिद्धान्त र नेपालको संविधानले अंगीकार गरेका मान्यताहरु समेतका कुनै पनि दृष्टिले संविधानसम्मत्, उचित र शोभनीय नहुने हुँदा प्राप्त हुन आएको पत्रानुसार कोही पनि न्यायाधीश उपस्थित हुन नमिल्ने भएकाले सोही बेहोरा जानकारी महाभियोग सिफारिस समितिमा तत्काल लेखी पठाइदिने,' कामु मुख्य राजिष्ट्रार नारायणप्रसाद पन्थीद्वारा हस्ताक्षरित पत्रमा भनिएको छ।"
त्रियुगाले सार्वजनिक गर्यो १०० दिनका २९ उपलब्धी,"उदयपुर : उदयपुरको त्रियुगा नगरपालिकाले सय दिनमा २९ वटा कामलाई मुख्य उपलब्धिकोरुपमा लिएको छ । नगरपालिकाले नयाँ जनप्रतिनिधि पाएको सय दिनमा थुप्रै काम भएपनि २९ शीर्षकका काममा जनतालाई तत्काल फाइदा पुगेको तथ्यांक सार्वजानिक गरेको हो । मेयर बसन्तकुमार बस्नेतले यो अवधिमा काम गर्ने समय नभएपनि निकै उपलब्धि हाँसिल गरिएको बताए । उनले भने, यो समयमा कार्यपालिकाको निर्वाचन, विभिन्न समिति निर्माण, बैठक आचारसंहिता, कर्मचारी परिचयात्मक, बधाई तथा शुभकामना जस्ता कार्यक्रम भएपनि त्यसका बाबजुद उल्लेखनीय उपलब्धि हाँसिल गरेका छौं ।' उनले विगतका राम्रा योजनाहरुको निरन्तरता तथा नयाँ र राम्रा खाले कार्यक्रमहरु यो अवधिमा गरिएको बताए । ५ वर्षभित्र त्रियुगा नगरबासीलाई समृद्ध र सुखी बनाउने योजना अनुरुप सयदिनमा विपन्न, गरिब, दलित, पिछडावर्ग र सिमान्तकृत समुदायलाई लक्षित गरी कार्यक्रमहरु सुरु गरिएको बताए । उनले आमाको स्वास्थ्य अन्तर्गत बैकल्पिक उर्जा प्रवद्र्धन कार्यक्रममार्फत प्रदेश सरकारबाट ३ सय २५ र नगरपालिकाबाट २ सय ६६ गरी ५ सय ११ वटा विद्युतीय (इन्डक्सन)चुल्हो वितरण गरिएको बताए । चालुवर्षको सुरुदेखि त्रियुगाले सबै योजनाको रकम भुक्तानी गर्दा विद्युतीय भुक्तानी प्रणाली (इपेमेन्ट सिस्टम)मार्फत गर्ने, स्थानीय शासन सुदृढिकरण कार्यक्रमअन्तर्गत मुसहर समुदायका लागि मुसहर समुदायको सर्वाङ्गिण विकास परियोजनासञ्चालन गरेको, चालु वर्षकै बजेटबाट नगरपालिकाको प्रशासनिक भवन निर्माण गर्न ३ करोड बिनियोजन गरी ठेक्का सम्झौता भइसकेको पनि मेयर बस्नेतले बताए । त्यसैगरी विश्व बैंकको १ अर्ब अनुदान सहयोगमा मदन भण्डारी लोकमार्गसँग जोडिएका गाईघाट बजारक्षेत्रका विभिन्न सडकमा १० किलोमिटर कालोपत्रे गर्न सम्झौता हुन लागेको, भैपरि आउने विपदको दिगो र दीर्घकालीन व्यवस्थपन गर्न छिमेकी स्थानीय तहहरु रौतामाई गाउँपालिका र चौदण्डीगढी नगरपालिकासँगको साझेदारीमा एकीकृत विपत व्यवस्थापन केन्द्र स्थापना गर्ने तयारीलाई पनि नगरपालिकाले सयदिने उपलब्धी मानेको छ । वर्षाको समयमा घर आवास र कृषियोग्य जमिन कटान हुन नदिन प्रत्येक वडामार्फत तारजाली उपलब्ध गराई विपद रोकथाम कार्य गरेको पनि उनले बताए । सहरी सौन्दर्यकरण कार्यक्रमअन्तर्गत गाईघाट बजारको मुख्य सडकको डीभाइडरहरुमा दुबो रोपेको, सडक पेटीमा राखिएका फलफूल तथा तरकारी पसल नगर प्रहरी कार्यालय परिसरमा एकीकृत थलो बनाई स्थानान्तरण गरेको तथा सडक मिचेर बनाइएका अनधिकृत घर टहरा भत्काएर सफाइ अभियान चलाइएको कुरा पनि नगरपालिकाको सय दिने उपलब्धी मानिएको छ । नगरपालिकाका उपमेयर महेश्वरी राईले कार्यालयभित्रै शिशु स्याहार केन्द्र, स्तनपान कक्ष सञ्चालन, महिला शौचालयमा सेनिटरी प्याड राख्न थालेको, वृद्धवृद्धा, अशक्त र अपाङ्तालाई सहयोग गर्न वडा कार्यालयमार्फत घरघरमा सामाजिक सुरक्षा भत्ता लगिदिएको बताइन् । त्यसैगरी 'क' वर्गका अपाङ्गता २२, 'ख' वर्गका २७, 'ग' वर्गमा ५ र 'घ' वर्गमा ५ गरी ५९ जनालाई सयदिनभित्र परिचयपत्र वितरण गरी भत्ता दिइएको उनले बताइन् । त्यसैगरी नगरबासीलाई उपचार गर्न सहज बनाउन वडा नं ७ स्थित संगम समाज नेपाललाई १ थान एम्बुलेन्स हस्तान्तरण गरेको, वडा नं ५ को देउरीस्थित स्वास्य चौकीलाई ग्रामिण अल्ट्रसाउण्ड उपकरणलगायत विभिन्न स्वास्थ्य सामग्री वितरण गर्ने काम पनि सय दिनभित्र राखिएको छ। नगरपालिका भए पनि सञ्चार नेटवर्कको समस्या हुने गरेको वडा नं ५ को दमौटी र ६ को घनचक्रेमा दुईवटा नेपाल टेलिकमको टावर यसबीचमा निर्माण गरेको, उपभोक्ता समितिमार्फत निर्माण हुने हरेक योजाहरुमा १५ प्रतिशत जनसहभागिता अनिवार्य गरिएको तथा त्रियुगाभित्र कार्यक्षेत्र बनाएका पत्रकार, गरिव, विपन्न र सिमान्तकृत समुदायलाई स्वास्थ्य बिमा गर्न ५० प्रतिशत अनुदानको व्यवस्था गरेको तयार पारिएको तथ्यांकमा उल्लेख छ । यसअघि नगरपालिकामै हाजिर गर्दै जागीर खाँदै आएका प्राविधिक कर्मचारीलाई एक वडा, एक प्राविधिक भन्ने नाराका साथ हरेक वडामा खटाएर सडक बत्ती विस्तार र नियमित गर्न थालेको, चालु वर्षदेखि ९ लाखसम्मको योजना निर्माणमा उपभोक्ता समिति गठन, योजनाको प्राविधिक अनुगमन र मूल्याङ्कनसम्मको अधिकार वडालाई नै प्रत्यायोजन गरिएको मेयर बस्नेतले बताए । त्यस्तै नगरपालिकाको ऐलानी जग्गा व्यवस्थापनका लागि १५ वटै वडा प्रत्येकलाई ५ लाख बजेट दिएर जग्गाको लगत संकलन गर्न अधिकार दिइएको छ । त्रियुगा ३ को रामजानकी मन्दिरको नाममा रहेको १५ कठ्ठा जमिनमा तरकारी तथा फलफूल पसल, १३ नं को फुलजोरमा डम्पिङसाइट निर्माण, १६ वटै वडामा मेलमिलाप केन्द्र खोल्नुलाई पनि नगरले सय दिनको उपलब्धीको परिभाषाभित्र पारेको छ । वडा नं ७ मा खानेपानी योजनाअन्तर्गत पाइपलाइन विस्तार र ट्यांकी निर्माण गरी सुद्ध खानेपानी वितरण थालिएको, हेल्लो उपमेयर कार्यक्रम अन्तर्गत मानसिक अवस्था कमजोर भएका ५ जनालाई मनोबिमर्श तथा स्वाथ्य उपचार गरी परिवारिक पुर्नमिलन गराइएको छ । ४ नं वडाको बगाहामा लगानी बोर्ड र नगरपालिकाको साझेदारीमा मेडिकल कलेज स्थापना गर्ने प्रक्रिया अघि बढिसकेको कुरालाई पनि नगरपालिकाले सय दिनको उपलब्धी मानेको छ । नगरपालिकाका प्रमुख प्रशासकीय अधिकृत मानबहादुर बनले नगरलाई विकसित, सुन्दर, सफा, हराभरा बनाउने जिम्वेरी कुशलतापूर्वक निर्वाह गर्न आफूहरु लागिरहेको बताइन् । उनले सेवाग्राहीको काम छिटो छरितो तवरले गर्दै चुस्त, दुरुस्त, पारदर्शी र भ्रष्टाचारमुक्त नगरपालिका बनाउन प्रतिबद्ध रहेको बताए ।"
छोरी अन्माएजस्तै विचार गरेर भोट दिनुस् : राजेन्द्र लिङ्देन,"स्याङ्जा : राष्ट्रिय प्रजातन्त्र पार्टी (राप्रपा)का केन्द्रीय अध्यक्ष राजेन्द्रप्रसाद लिङ्देनले गलत नेता र पार्टीलाई भोट दिए देश बर्वाद हुने बताएका छन्। बुधबार स्याङ्जामा आयोजित बृहत् सभा तथा पार्टी प्रवेश कार्यक्रमलाई सम्बोधन गर्दै उनले भोट दिँदा छोरी अन्माएझैँ धेरै सोच विचार गरेर दिनुपर्ने बताए। देशको अवस्था हेर्दा सामान्य देखिन्छ। तर सामान्य छैन, उनले भने, तीन दशकदेखि नेपालको राजनीतिमा प्रजातन्त्र लोकतन्त्र र गणतन्त्रका नाममा सीमित राजनीतिक पार्टीहरुका सीमित नेताहरुले देश र जनतालाई सिण्डीकेटगरी बन्धक बनाए। अध्यक्ष लिङ्देनले सरकार, सरकारजस्तो नभएको र अदालत, अदालतजस्तो र सांसद, सांसदजस्ता नभएको बताए। केही भ्रष्ट नेता र केही भ्रष्ट न्यायाधीशबाट देश चलिरहेको उनको आरोप थियो। चोलेन्द्र शमशेर जबरा महाभियोगका भागिदार हुन कि होइनन् भन्ने कुरा उनका भनाइबाटै प्रष्ट भइरहेको उनले बताए। उनले आउदो मंसिर ४ मा राप्रपालाई मत माग्दै देश दौदाहामा निस्केको बताउँदै सही पार्टी र उम्मेदवारलाई मत दिई यसपटक राप्रपालाई हेर्न आग्रह गरे। पटकपटक अरु पार्टीलाई हेरिसकेको बताउँदै यसपटक राप्रपालाई मत दिन उनको आग्रह थियो। कार्यक्रममा केन्द्रीय सदस्यहरु तोरणबहादुर गुरुङ, हिम्मतजंग कार्की र उदयराज पोखरेल, गण्डकी प्रदेशका पंच गुरुङ, पूर्व उपसचिव मदनबहादुर कार्की, भूतपूर्व सैनिक संघका केन्द्रीय अधयक्ष प्रकाशजंग कार्की, महिला नेतृ छमकला कुँवरलगायतले शुभकामनासहित राप्रपालाई मत दिई विजयी गराउन आग्रह गरे।"
"महाभियोग मुद्दा हो, फैसला हुनैपर्छ : शम्भु थापा","काठमाडौं : बरिष्ठ अधिबक्ता शम्भु थापाले निलम्बित प्रधानन्यायाधीश चोलेन्द्र शमशेर जबरामाथि लागेको महाभियोग मुद्दा भएको बताएका छन्। पूर्व न्यायाधीश फोरमको पत्रकार सम्मेलनमा थापाले यो मुद्दा भएकाले महाभियोग नमर्ने बताएका हुन्। उनले भने, संविधानमै संघीय संसदको दुवै सदनमा कायम रहेको सदस्य संख्या भन्ने उल्लेख छ। प्रतिनिधिसभा चुनावमा गएको छ। राष्ट्रिय सभा त छदैछ। महाभियोगको प्रस्ताव स्थायी प्रकृतिको लिएर गयो। महाभियोगको प्रस्ताव सिफारिस समितिले पास गरे माथिल्लो सभा र तल्लो सभामा जान्छ। माथिल्लो सदनमा कारबाहीका लागि जान्छ भने तल्लो सदनमा जान्छ। संसद कहिल्यै मर्दैन। खाली नयाँ सदस्य खोजेको मात्रै हो। थापाले यो प्रस्ताव आउनैपर्ने र दुवैको मिलेर दुई तिहाइ हुने प्रष्ट्याए। यो मुद्दा हो। केसको बादी महाभियोग लगाउने हुन्। प्रतिवादी चोलेन्द्र हुन्। मुद्दा फैसला हुनैपर्छ। संगीन कूकृत्य गरेको मुद्दा हो।"
महाभियोग सिफारिस समितिले जबराले नाम लिएका बहालवाला न्यायाधीशलाई बोलाउने,"काठमाडौंः महाअभियोग सिफारिस समितिले निलम्बित प्रधानन्यायाधीश चोलेन्द्रशम्शेर जबराले बयानका क्रममा नाम लिएका बहालवाला न्यायाधीशलाई बोलाउने भएको छ । बुधबार बसेको समिति बैठकले बहालवाला न्यायाधीशलाई बोलाउने तयारी गरेको हो। यस्तै, समितिले पूर्वन्यायाधीश, नेपाल बार, सर्वोच्च बार, वरिष्ठ अधिवक्ता र अधिवक्तालाई बोलाउने भएको हो । अर्को बैठक बिहीबार (भोलि) बस्नेछ । पहिलो चरणमा सर्वोच्च अदालतका न्यायाधीश र नेपाल बार एसोसिएसनका पूर्वपदाधिकारीलाई बुधबार पत्र पठाउने समितिको तयारी छ। सम्बद्ध तथ्यका आधारमा जानकारी भएकँ व्यक्ति, विशेषज्ञ, साक्षी वा अन्य व्यक्तिलाई पनि उपस्थित गराई सोधपुछ गरिने भएको छ । जबराले कायममुकायम प्रधानन्यायाधीश दीपककुमार कार्की, न्यायाधीशहरू हरिकृष्ण कार्की, मीरा खड्का, ईश्वरप्रसाद खतिवडा, आनन्द मोहन भट्टराई र प्रकाशमान सिंह राउतमाथि गम्भीर आरोप लगाएका छन्। जबराले आरोप लगाएका बहालवाला सबै न्यायाधीश वा केहीलाई मात्र बोलाउने सम्बन्धमा बुधबार निर्णय गरिने समितिका सदस्यले बताएका छन्। न्यायाधीश राउत, नेपाल बार एसोसिएसनका पूर्वअध्यक्ष चण्डेश्वर श्रेष्ठ, पूर्वमहासचिव लीलामणि पौडेल, सर्वोच्च अदालत बार एसोसिएसनका अध्यक्ष पूर्णमान शाक्यलाई पहिलो चरणमा बयानमा बोलाउने तयारी छ । जबराले बयानका क्रममा नाम लिएका व्यक्तिहरु"
राष्ट्रपतिसँग भेटवार्ता गर्दै चिनियाँ जनकंग्रेसका अध्यक्ष ली,"काठमाडौं : जनवादी गणतन्त्र चीनको राष्ट्रिय जनकंग्रेस, स्थायी समितिका अध्यक्ष ली चान्सुले राष्ट्रपति विद्यादेवी भण्डारीसँग आज शिष्टाचार भेटवार्ता गर्दैछन्। राष्ट्रपति भण्डारीसँग उनले बुधबार अपराह्न ४ बजे राष्ट्रपतिको कार्यालय शितल निवासमा शिष्टाचार भेटवार्ता गर्ने कार्यतालिका रहेको परराष्ट्र मन्त्रालयले जनाएको छ । चिनियाँ नेता ली नेतृत्वको प्रतिनिधिमण्डलले बुधबार बिहान भक्तपुर दरबार क्षेत्रमा भूकम्पपछिको पुनःनिर्माण परियोजनाहरूको अवलोकन र निरीक्षण गरेर फर्किएका छन्। सभामुख अग्निप्रसाद सापकोटाको निमन्त्रणमा चिनियाँ जनकंग्रेस स्थायी समितिकाका अध्यक्ष ली सोमबार दिउँसो नेपाल आएका हुन्। करिब ३ बजे त्रिभुवन अन्तर्राष्ट्रिय विमानस्थलमा ली नेतृत्वको टोली उत्रिएको थियो। नेपालचीनबीच अन्तर संसदीय सहयोगसम्बन्धी समझदारीमा बीआरआई (बेल्ट एन्ड रोड इनिसियटिभ) पनि समेटिएको छ। सभामुख सापकोटा र नेपाल भ्रमणमा रहेका चीनको राष्ट्रिय जनकांग्रेसका प्रमुख चान्सुले सोमबार गरेको समझदारीमा यो विषय समेटिएको हो। लीले मंगलबार प्रधानमन्त्री शेरबहादुर देउवासँगको शिष्टाचार भेटमा एक चीनलाई लिएर नेपालले पहिलेदेखि लिएको नीतिलाई लिएर खुसी व्यक्त गरेका हुन्। त्यस क्रममा उनले चीनले नेपाललाई निरन्तर सहयोग गर्ने प्रतिबद्धतासमेत जनाए। प्रधानमन्त्री देउवाले नेपालको परराष्ट्र नीति पञ्चशीलको सिद्धान्तमा आधारित रहेको जानकारी दिँदै नेपाल र चीनबीच बहुआयामिक सम्बन्ध रहेको बताए। चीनका विरुद्ध नेपाली भूमिमा कुनै पनि गतिविधि गर्न नदिने प्रतिबद्धता देउवाले जनाए। उनले नेपालको आर्थिक र सामाजिक क्षेत्रमा लामो समयदेखि चीनले गर्दै आएको सहयोगको प्रशंसा गरे। अध्यक्ष ली बिहीबार बिहान विशेष विमानबाटै स्वदेश फर्कने कार्यतालिका छ।"
आज कुनकुन रुटमा सवारी आवागमन प्रभावित हुँदैछ ?,"काठमाडौं : चिनियाँ राष्ट्रिय जनकंग्रेसका स्थायी समिति अध्यक्ष ली चानसुको भ्रमणको समयमा सरकारले सुरक्षा व्यवस्था कडा पारेको छ। चार दिने भ्रमणमा आएका चानसु नेतृत्वको चिनियाँ टोली बुधबार बिहान भक्तपुरको अवलोकन गर्ने भएका छन् । चिनियाँ टोली भक्तपुर भ्रमणमा बिहान ९ बजेको आसपासमा जाने भएपछि रविभवन, सोल्टी होटल, कालीमाटी, टेकु, भोटेबहाल, त्रिपुरेश्वर, थापाथली, माईतीघर, नयाँ बानेश्वर, कोटेश्वर, जडिबुटि, लोकन्थली, कौशलटार, गठ्ठाघर, नयाँ ठिमी, राधे राधे, सल्लाघारी, सैनिक आवासीय महाविघालय, जिल्ला अस्पताल, क्यान्सर अस्पताल, कालोपाटी, व्यासी, सिडियो कार्यालयदेखि भक्तपुर दरवार स्क्वायर आसपासका क्षेत्रमा सवारी आवागमन प्रभावित हुने काठमाडौं उपत्यका ट्राफिक प्रहरी कार्यालयले जनाएको छ। भक्तपुर भ्रमण गरेपछि उनी सोल्टी होटल फर्कनेछन्। त्यसपछि अध्यक्ष ली राष्ट्रपति विद्यादेवी भण्डारीसँग दिउँसो शिष्टाचार भेटवार्ता गर्न राष्ट्रपति कार्यालय शीलत निवास जाने कार्यतालिका छ। दिउँसो ३:३० बजेको आसपासमा सोल्टी होटल, कालिमाटी, टेकु, त्रिपुरेश्वर, नागस्थान, गोश्वारा हुलाक, महांकाल, भोटाहिटी, जमल, केशरमहल, लैनचौर, सांग्रिला होटेल, पानीपोखरी र शीलत निवाससम्मको सवारी आवागमन प्रभावित हुने कार्यालयले जनाएको छ। सवारी आवागमन प्रभावित हुने समयमा वैकल्पिक मार्ग प्रयोग गरी आफनो यात्रा सहज बनाउन चालकलाई काठमाडौं उपत्यका ट्राफिक प्रहरी कार्यालयले अनुरोध गरेको छ। लीको सुरक्षा व्यवस्थापनमा कुनै कसर बाँकी नराख्न गृहमन्त्री बालकृष्ण खाडले सुरक्षा निकायका अधिकारीहरुलाई निर्देशन दिएका छन्।"
चिनियाँ नेता लिले गरे भक्तपुर दरबार अवलोकन,"काठमाडौं : नेपाल भ्रमणमा रहेका चिनियाँ जनकंग्रेस,स्थायी समिति अध्यक्ष लि चान्सुले भक्तपुर दरबार क्षेत्र अवलोकन गरेका छन्। लि नेतृत्वको चिनियाँ प्रतिनिधिमण्डललाई भक्तपुर नगरपालिकाका प्रमुख सुनल प्रजापतिले स्वागत गरेका थिए। अवलोकनका क्रममा अध्यक्ष लीले पाँचतले मन्दिर परिसरमा राखिएका भक्तपुरको कला, संस्कृति झल्किने तस्बिरबारे जानकारी लिएका थिए। प्रतिनिधिमण्डलका सदस्यहरुले भक्तपुर नगरपालिकाले हालै पुनर्निर्माण सम्पन्न गरेको सिलु महादेव (फसीदेग)को अवलोकन गरेपछि पैदल नै पाँचतले मन्दिर पुगेर त्यहाँको अवलोकन गरेका थिए। लीले मंगलबार प्रधानमन्त्री शेरबहादुर देउवासँग शिष्टाचार भेटवार्ता गरेका थिए। लीले मंगलबार नै राष्ट्रियसभाका अध्यक्ष गणेशप्रसाद तिमिल्सिना, नेकपा (माओवादी केन्द्र)का अध्यक्ष एवं पूर्वप्रधानमन्त्री पुष्पकमल दाहाल प्रचण्ड, नेकपा (एमाले)का अध्यक्ष एवं पूर्वप्रधानमन्त्री केपी शर्मा ओलीसँग शिष्टाचार भेटवार्ता गरेका थिए। अध्यक्ष ली भ्रमण सम्पन्न गरी भदौ ३० गते बिहान विशेष विमानबाट स्वदेश फर्किने कार्यक्रम छ। चारदिने भ्रमणका लागि ली सोमबार काठमाडौं आएका हुन्।"
"प्रतिनिधि सभा बैठक १ बजेलाई सर्यो, के छ कार्यसूची ?","काठमाडौं : प्रतिनिधि सभा बैठक सरेको छ। प्रतिनिधि सभाका सचिव गोपालनाथ योगीले बुधबार बिहान ११ बजे बोलाइएको बैठक १ बजेलाई सरेको जानकारी दिए। जारी सूचनामा भनिएको छ, २०७९ साल भदौ २९ गते बुधबार बिहान ११:०० बजे बस्ने गरी निर्धारण भएको प्रतिनिधि सभाको बैठक विशेष कारणवश बस्न नसक्ने भएकोले प्रतिनिधि सभा नियमावली, २०७५ को नियम ६ को उपनियम (३) बमोजिम सम्माननीय सभामुखज्यूले उक्त बैठक आजै दिनको १:०० बजे बस्ने गरी निर्धारण गर्नुभएको व्यहोरा मा० सदस्यहरुको जानकारीको लागि यो सूचना प्रकाशित गरिएको छ । आजको बैठकमा सभामुखले राष्ट्रपतिको कार्यालयबाट प्राप्त विधेयक प्रमाणीकरण सम्बन्धी पत्रको व्यहोरा पढेर सुनाउने, गृहमन्त्री बालकृष्ण खाणले कारागार विधेयक, २०७८ माथि राष्ट्रिय सभाबाट भएको संशोधनमाथि विचार गरियोस् भनी प्रस्ताव प्रस्तुत गर्ने सम्भावित कार्यसूची छ। यस अगाडि भदौ २५ गते १ बजे बस्ने गरी निर्धारण भएको प्रतिनिधि सभाको बैठक विशेष कारणवश बस्न नसक्ने भन्दै आज बिहान बिहान ११ बजे बस्ने गरी निर्धारण गरिएको थियो। प्रतिनिधि सभाको शुन्य समयमा बोल्ने सांसदहरुले आफूहरु निर्वाचन क्षेत्रमा जानुपर्ने भएकाले निर्वाचनको मिति घोषणा गरिसकेकाले सरकारले संसद अन्त्य गर्नुपर्ने बताउँदै आएका छन्। सरकारले विधेयक प्रस्तुत गर्नेक्रममा सत्तारुढ दलकै सांसद अनुपस्थित हुँदा बेलाबेला विधेयक निर्णयार्थ पेश गर्न गणिपुरक संख्या नपुगेर बैठक स्थगित हुँदै आएको छ। संसदमा कुनै प्रस्ताव निर्णयार्थ पेश गर्दा कूल सदस्य संख्या २७५ को एक चौथाइ सदस्य अर्थात ६९ जना उपस्थित हुनुपर्ने संवैधानिक व्यवस्था छ। निर्वाचन आयोगमा अनुसार प्रतिनिधि सभाको कार्यकाल असोज १ गतेसम्म रहेको छ।"
अमेरिकी राजदूत बेरीले गरे प्रचण्डसँग बिदाई भेटवार्ता,काठमाडौं : पूर्वप्रधानमन्त्री एवम् नेकपा (माओवादी केन्द्र) का अध्यक्ष पुष्पकमल दाहाल 'प्रचण्ड' र नेपालका लागि अमेरिकी राजदूत रेन्डी बेरीबीच भेटवार्ता भएको छ। खुमलटारस्थित प्रचण्ड निवासमा बुधबार बिहान अध्यक्ष प्रचण्डसँग राजदूत बेरीले बिदाई भेटवार्ता गरेका हुन्। भेटवार्तामा अमेरिका र नेपालबीचको दुई पक्षीय सम्बन्धका बारेमा छलफल भएको प्रचण्डको सचिवालयले जनाएको छ। अध्यक्ष प्रचण्डले राजदूत बेरीलाई सफल कार्यकालका लागि बधाई ज्ञापन गरेका थिए। नेपालका लागि अमेरिकी राजदूतमा डीन थम्पसन सिफारिस भइसकेका छन्। राष्ट्रपति जो वाइडेनले अमेरिकी विदेश मन्त्रालयमा दक्षिण र मध्य एसिया हेर्दै आएका थम्पसनलाई नेपालको नयाँ राजदूतमा प्रस्ताव गरेको ह्वाइट हाउसले जनाएको छ। उनी एसियाली मामिलाका विज्ञ समेत हुन्। थम्पसन अनुभवी अमेरिकी कुटनीतिज्ञ हुन्। उनी रक्षा मामिलाका जानकार हुन्। नेपालका लागि अमेरिकीको राजदूत र्याण्डी बेरीको गत वर्षनै कार्यकाल सकिएपनि एमसीसी अनुमोदन गर्न थप पहलकदमी गर्नुपर्ने भएकाले उनको म्याद थपिएको थियो।
दुई विधेयक दफावार छलफलका लागि समितिमा,"काठमाडौं : राष्ट्रियसभाको बुधबारको बैठकले प्रतिनिधिसभाबाट सन्देशसहित प्राप्त बीमा विधेयक, २०७५ र सार्वजनिक ऋण व्यवस्थापन विधेयक, २०७६ लाई दफावार छलफलका लागि विधायन व्यवस्थापन समितिमा पठाएको छ । बैठकमा अर्थमन्त्री जनार्दन शर्माका तर्फबाट कृषि तथा पशुपक्षी विकासमन्त्री मृगेन्द्रकुमार सिंह यादवले उक्त विधेयक दफावार छलफलका लागि विधायन व्यवस्थापन समितिमा पठाइयोस् भन्ने प्रस्ताव प्रस्तुत गरेका थिए। ती विधेयकलाई विधायन समितिमा पठाउनेसम्बन्धी प्रस्ताव सर्वसम्मतिले स्वीकृत भएको थियो । बैठकमा विधायन व्यवस्थापन समितिका सभापति डा बेदुराम भुसालले पशु स्वास्थ्य तथा पशु सेवा परिषद् विधेयक, २०७६ सम्बन्धी विधायन व्यवस्थापन समितिको प्रतिवेदन पेस गरेका थिए। सो विधेयक प्रतिनिधिसभामा उत्पत्ति भइ उक्त सभाबाट पारित भएर सन्देशसहित राष्ट्रियसभामा आएको थियो । राष्ट्रियसभाको यही भदौ २१ को बैठकले सो विधेयकलाई दफावार छलफल गरी प्रतिवेदन पेस गर्न विधायन व्यवस्थापन समितिमा पठाएको थियो । समितिको यही भदौ २४, २६, २७ र २८ गते बसेको बैठकमा विधेयकमाथि छलफल भएको सभापति डा भुसालले जानकारी गराए। समितिले कृषि तथा पशुपक्षी विकासमन्त्री, मन्त्रालयका सचिव, विभिन्न मन्त्रालयका पदाधिकारी लगायतसँग विधेयकका सम्बन्धमा छलफल गरेको थियो । विधेयकका विभिन्न दफामा समूहगत र व्यक्तिगत गरी कूल २६ सांसदले ८६ बुँदामा संशोधन प्रस्ताव राखेका थिए। बैठकमा राष्ट्रियसभा अध्यक्ष गणेशप्रसाद तिमिल्सिनाले राष्ट्रपति कार्यालयबाट प्राप्त खानेपानी तथा सरसफाइ विधेयक, २०७९, तथ्याङ्कसम्बन्धी कानुनलाई संशोधन र एकीकृत गर्न बनेको विधेयक, २०७९, स्ट्यान्डर्ड नाप र तौल ऐन, २०२५ लाई संशोधन गर्न बनेको विधेयक, २०७९, प्रत्यायन सम्बन्धमा व्यवस्था गर्न बनेको विधेयक, २०७९, सार्वजनिक पद धारण गर्ने व्यक्तिको शपथसम्बन्धमा व्यवस्था गर्न बनेको विधेयक, २०७९ र योगमाया आयुर्वेद विश्वविद्यालयको सम्बन्धमा व्यवस्था गर्न बनेको विधेयक, २०७९ विधेयक प्रमाणीकरणसम्बन्धी पत्र पढेर सुनाएका थिए। सङ्घीय संसद्का दुवै सदनबाट पारित भइ नेपालको संविधानको धारा ११३ को उपधारा १ बमोजिम प्रमाणीकरणका लागि पेस भएका ती विधेयक राष्ट्रपतिले विभिन्न मितिमा प्रमाणीकरण गरेका थिए। बैठकमा राष्ट्रियसभाका सचिव राजेन्द्र फुयाँलले प्रतिनिधिसभाबाट सन्देशसहित प्राप्त केही नेपाल ऐनलाई संशोधन गर्न बनेको विधेयक, २०७९ लाई सभासमक्ष टेबुल गरेका थिए। राष्ट्रियसभाको अर्को बैठक यही भदौ ३० गते अपराह्न २:५९ बजे बस्नेछ। रासस"
लीद्वारा नेपालको चीन नीतिको प्रशंसा,"काठमाडौं : नेपाल भ्रमणमा रहेका चिनियाँ राष्ट्रिय जनकंग्रेस, स्थायी समिति अध्यक्ष ली चान्सुले नेपालको चीन नीतिको प्रशंसा गरेका छन्। लीले मंगलबार प्रधानमन्त्री शेरबहादुर देउवासँगको शिष्टाचार भेटमा एक चीनलाई लिएर नेपालले पहिलेदेखि लिएको नीतिलाई लिएर खुसी व्यक्त गरेका हुन्। त्यस क्रममा उनले चीनले नेपाललाई निरन्तर सहयोग गर्ने प्रतिबद्धतासमेत जनाए। प्रधानमन्त्री देउवाले नेपालको परराष्ट्र नीति पञ्चशीलको सिद्धान्तमा आधारित रहेको जानकारी दिँदै नेपाल र चीनबीच बहुआयामिक सम्बन्ध रहेको बताए। चीनका विरुद्ध नेपाली भूमिमा कुनै पनि गतिविधि गर्न नदिने प्रतिबद्धता देउवाले जनाए। उनले नेपालको आर्थिक र सामाजिक क्षेत्रमा लामो समयदेखि चीनले गर्दै आएको सहयोगको प्रशंसा गरे। नेपालचीन द्वीपक्षीय सम्बन्धलाई अझै बलियो बनाउनुपर्ने उनको भनाइ थियो। चिनियाँ प्रतिनिधिमण्डल प्रधानमन्त्री देउवासँगको भेटका लागि सिंहदरबार पुगेको थियो। लीले मंगलबार नै प्रमुख प्रतिपक्षी एमाले अध्यक्ष केपी शर्मा ओली, सत्तासाझेदार माओवादी केन्द्र अध्यक्ष पुष्पकमल दाहाल, राष्ट्रियसभा अध्यक्ष गणेशप्रसाद तिमिल्सिना र परराष्ट्रमन्त्री डा नारायण खड्कासँग पनि भेट गरे। राष्ट्रपति विद्यादेवी भण्डारीसँग बुधबार शिष्टाचार भेटवार्ता गर्ने कार्यक्रम छ। एमाले अध्यक्ष एवं पूर्वप्रधानमन्त्री ओलीसँग लीको भेट नयाँ बानेश्वरस्थित संघीय संसद् भवनमा भएको थियो। ओलीले नेपालचीन रणनीतिक साझेदारीबाट अपेक्षित लाभ हासिल गर्ने आशा गरेको बताए। हाम्रो पालामा नेपालचीन सम्बन्धलाई रणनीतिक साझेदारीमामा विकास गरेका छौं। यसबाट अपेक्षित लाभ हासिल गर्ने आशा गरेका छौं, ओलीले भनेका थिए। एमाले प्रचार विभाग उपप्रमुख विष्णु रिजालका अनुसार ओलीले आगामी अक्टोबरमा हुने चिनियाँ कम्युनिष्ट पार्टीको २०औं महाधिवेशन सफलतापूर्वक सम्पन्न गर्न शुभकामना पनि दिए। लीले दुई देशबीचको दुई पक्षीय भ्रमण आदानप्रदानले परम्परागत सम्बन्धलाई नयाँ उचाइ कायम गर्ने बताएका थिए। उनले आउँदो आमनिर्वाचन सफलतापूर्वक सम्पन्न गर्न पनि शुभकामना दिए। माओवादी केन्द्र अध्यक्ष एवं अर्का पूर्वप्रधानमन्त्री दाहाल र लीबीच संघीय संसद् भवनमै भेटवार्ता चलेको थियो। त्यस क्रममा दुईपक्षीय हित र समसामयिक विषयमा छलफल भएको दाहालको सचिवालयले बताएको छ। राष्ट्रियसभा अध्यक्ष तिमिल्सिना र चिनियाँ प्रतिनिधिमण्डलबीच दुवै देशको भौगोलिक अखण्डता, शान्तिपूर्ण सहअस्तित्व सार्वभौमिकताको सम्मान गर्दै विगतमा दुवै देशबीच भएका सरसहयोग र घनिष्ट सम्बन्धको चर्चा भएको संघीय संसद् सचिवालयले जनाएको छ। सहयोग आदनप्रदान गर्ने क्रममा निरन्तर अघि बढ्ने कुरामा प्रतिबद्धता व्यक्त भएको जनाइएको छ। सघीय संसद् भवन नयाँ बानेश्वरमा मंगलबार बिहान भएको भेटवार्तामा आपसी हितका अन्य विविध विषयमा छलफल भएको संसद् सचिवालयले जनाइएको छ। लीले सोमबार सभामुख अग्नि सापकोटासँग भेट गरेका थिए। त्यस क्रममा दुई देशबीच सम्झौतापत्रमा हस्ताक्षर भएको थियो।"
सर्वोच्च अदालतको न्यायाधीशमा सिफारिस भएकाविरूद्ध उजुरी दिन आह्वान,"काठमाडौं : संसदीय सुनुवाई समितिले सर्वोच्च अदालतको न्यायाधीशमा सिफारिस तीन जनाविरूद्ध उजुरी दिन आह्वान गरेको छ। समितिले न्यायाधीशमा सिफारीस भएका नीता गौतम दीक्षित, विनोद शर्मा र डीएन (दिनानाथ) पराजुलीविरुद्ध उजुरी दिन आह्वान गरेको हो। सूचनामा भनिको छ, उक्त पदमा उहाँहरूलाई नियुक्ति गर्न उपयुक्त छैन भन्ने कसैलाई लागेमा स्पष्ट आधार एवं सबुत प्रमाणसहित मिति २०७९ असोज ७ गते कार्यालय समयभित्र यस समिति समक्ष सूचना वा उजुरी दिन सकिने व्यहोरा समेत यसै सूचनाद्वारा सूचित गरिन्छ। यस्तो सूचना दिने सूचना दाताले आफ्नो नाम, थर, वतन र सम्पर्क नम्बर स्पष्ट रूपमा खुलाउनुपर्ने र निजले चाहेमा सूचना दाताको नाम गोप्य राखिने व्यहोरा समेत जानकारी गराइन्छ। ७७ जिल्लाका सम्बन्धित प्रमुख जिल्ला अधिकारीहरूले यो सूचनालाई जिल्ला प्रशासन कार्यालय लगायत सम्भव भएसम्म अन्य सरकारी कार्यालय एवं सार्वजनिक स्थलहरूमा टाँस्ने व्यवस्था गरिदिन आग्रह गरिएको छ।"
बालअधिकार सुनिश्चितका लागि आवश्यक पहल गर्न राष्ट्रपतिको ध्यानाकर्षण,"काठमाडौं : राष्ट्रपति विद्यादेवी भण्डारीले सबैका लागि बालअधिकार सुनिश्चित गर्न आवश्यक पहल गर्न आग्रह गरेकी छन्। राष्ट्रिय बाल दिवस, २०७९ को अवसरमा शुभकामना दिँदै उनले बालअधिकारको सम्बन्धमा विद्यमान संवैधानिक र कानुनी प्रावधानहरूको प्रभावकारी कार्यान्वयन गर्नुपर्ने बताएकी हुन्। राज्यबाट संवैधानिकनीतिगतकानुनी र संस्थागत प्रयास हुँदाहुँदै कतिपय बालबालिकाहरू अझै पनि आफ्नो बाँच्न पाउने, संरक्षण पाउने, विकास र सहभागिताको आधारभूत अधिकारबाट बञ्चित हुनु परेको अवस्था कायमै रहेको छ। जारी शुभकामना सन्देशमा भनिएको छ,बालअधिकारको सम्बन्धमा विद्यमान संवैधानिक र कानुनी प्रावधानहरूको प्रभावकारी कार्यान्वयन गर्दै सबैका लागि बालअधिकार सुनिश्चित गर्न आवश्यक पहल गर्न म सम्बद्ध पक्षको ध्यान आकृष्ट गर्न चाहन्छु। राष्ट्रपति भण्डारीले बालबालिकाको क्षेत्रमा काम गर्ने सरकारी निकाय, राष्ट्रिय तथा अन्तर्राष्ट्रिय गैरसरकारी संस्था, बालअधिकारकर्मी, सामाजिक संघसंस्था, नागरिक समाजनिजी क्षेत्रले निर्वाह गर्दै आएको भूमिकाका लागि धन्यवाद दिएकी छन्। उनले भनेकी छन्, आजका बालबालिका नै भविष्यका कर्णधार भएकाले उनीहरूको उचित पालनपोषणशिक्षादीक्षाका साथै समग्र व्यक्तित्व विकासका लागि आवश्यक अवसर र सुविधाको व्यवस्था गर्न हामी सबैलाई राष्ट्रिय बाल दिवसले थप प्रेरणा प्रदान प्रदान गर्ने विश्वास व्यक्त गर्दछु। नेपालको संविधानले बालबालिकाको हकलाई मौलिक हकको रूपमा सुनिश्चित गरी आवश्यक नीतिकानुन र संस्थागत संरचनाहरू निर्माण गरेको शुभकामना सन्देशमा उल्लेख छ। बालअधिकारका सम्बन्धमा व्यवस्था गरिएका संवैधानिक एवं कानुनी प्रावधानहरूको प्रभावकारी कार्यान्वयन गर्न तीनै तहका सरकारगैरसरकारी संघसंस्था, नागरिक समाज, अभिभावक, विद्यालय लगायत अन्य सरोकारवाला निकायहरूको एकीकृत र समन्वयात्मक भूमिकाको आवश्यकता पर्ने उनको भनाई छ। संयुक्त राष्ट्र संघीय बालअधिकारसम्बन्धी महासन्धिलाई नेपालले अनुमोदन गरेको दिनको स्मरण गर्दै बाल अधिकारको क्षेत्रमा नेपालले जनाएका अन्तर्राष्ट्रिय प्रतिबद्धता समेतलाई पूरा गर्न हामीले हरेक वर्ष भदौ २९ गते राष्ट्रिय बाल दिवसमनाउने गरिएको छ। यस वर्ष पनि बालमैत्री समाजको आधार : जिम्मेवार परिवार, उत्तरदायी सरकार भन्ने मूल विषयका साथ राष्ट्रिय बालदिवस विभिन्न रचनात्मक कार्यक्रमहरूको आयोजना गरी मनाइँदैछ।"
जबराले औंल्याएकालाई पनि बयानमा बोलाइने,"काठमाडौं : निलम्बित प्रधानन्यायाधीश चोलेन्द्रशमशेर जबराले बयानका क्रममा औंल्याएका व्यक्तिहरूसँग पनि महाभियोग सिफारिस समितिले सोधपुछ गर्ने भएको छ। बयानका क्रममा जबराले आरोप लगाएका व्यक्तिहरूसँग सोधपुछ गर्ने निर्णय भएको छ, समितिका एक सदस्यले भने, खराब आचरण पुष्टि गर्ने थप प्रमाण जुट्ने आशा गरेका छौं। पहिलो चरणमा सर्वोच्च अदालतका न्यायाधीश र नेपाल बार एसोसिएसनका पूर्वपदाधिकारीलाई बुधबार पत्र पठाउने समितिको तयारी छ। सम्बद्ध तथ्यका आधारमा जानकारी भएको व्यक्ति, विशेषज्ञ, साक्षी वा अन्य व्यक्तिलाई पनि उपस्थित गराई सोधपुछ गरिने भएको छ। जबराले कायममुकायम प्रधानन्यायाधीश दीपककुमार कार्की, न्यायाधीशहरू हरिकृष्ण कार्की, मीरा खड्का, ईश्वरप्रसाद खतिवडा, आनन्द मोहन भट्टराई र प्रकाशमान सिंह राउतमाथि गम्भीर आरोप लगाएका छन्। जबराले आरोप लगाएका बहालवाला सबै न्यायाधीश वा केहीलाई मात्र बोलाउने सम्बन्धमा बुधबार निर्णय गरिने समितिका सदस्यले बताएका छन्। न्यायाधीश राउत, नेपाल बार एसोसिएसनका पूर्वअध्यक्ष चण्डेश्वर श्रेष्ठ, पूर्वमहासचिव लीलामणि पौडेल, सर्वोच्च अदालत बार एसोसिएसनका अध्यक्ष पूर्णमान शाक्यलाई पहिलो चरणमा बयानमा बोलाउने तयारी छ। जबराले आरोप लगाएका पूर्वप्रधानन्यायाधीशलाई बयानमा बोलाइन सक्ने समितिका ती सदस्यले बताए। समितिले जबरासँगको प्रारम्भिक बयान मंगलबार सकाएको छ। समितिले भदौ १५, १६, १९ र २८ गते बयान लिएको हो। जबराले यो अवधिमा ४३ वटा प्रश्नको जवाफ दिएका छन्। प्रतिनिधिसभाको कार्यकाल असोज १ गते सकिने भएकाले समितिलाई प्रतिवेदन तयार पार्न चुनौती देखिएको छ। थप तथ्य संकलन र प्रमाण जुटाउन समिति सदस्यलाई भ्याइनभ्याइ छ। एकसरो प्रारम्भिक बयान सकेको समितिलाई ठहर गर्न वा निष्कर्ष निकाल्न लिइएका आधार तथा प्रमाण जुटाउन चुनौतीपूर्ण छ। जबराविरुद्ध मूलतः कार्यक्षमता अभाव, खराब आचरण र इमानदारीपूर्वक पदीय कर्तव्य पालना नगरेका गरी तीन अभियोग छ। प्रारम्भिक बयानका आधार र थप तथ्य एवं प्रमाण जुटेको अवस्थामा जबरालाई खराब आचरण र इमान्दारीपूर्वक पदीय कर्तव्य पालना नगरेको ठहर गर्न सकिने समितिका एक सदस्यले बताए। खराब आचरणभित्र भ्रष्टाचार पनि पर्ने भएकाले त्यसका लागि प्रमाण जुटाउने गृहकार्य भइरहेको स्रोतको दाबी छ। भ्रष्टाचार अभियोग पुष्टि गर्न समिति आफैंले पनि प्रमाण संकलन गर्ने र थप अनुसन्धान गर्न कुनै उपयुक्त व्यक्ति वा निकायको सहयोग लिने सम्बन्धमा बुधबार समितिका पदाधिकारीबीच छलफल हुँदैछ। समिति सदस्य कृष्णभक्त पोखरेलका अनुसार जबरासँग पूरक प्रश्न सोध्न बाँकी छ। जबरासँगको सम्पूर्ण बयान पनि सकिएको छैन। तथ्य प्रमाणहरू संकलन गर्न बाँकी छ, सदस्य पोखरेलले अन्नपूर्ण पोस्टसत भने, जबराबाट भएका फैसला, सम्पत्ति विवरणलगायत कागजात झिकाउन बाँकी नै छ। इमान्दारीपूर्वक पदीय कर्तव्य पालना नगरेको अभियोगमा पनि प्रमाण संकलनको तयारी गरिएको छ। प्रचलित कानुनबमोजिम असल नियतले आफ्नो जिम्मेवारी पालना नगरेको वा गर्न नखोजेको अवस्था पुष्टि हुन सक्ने समिति स्रोतले जनाएको छ। जबराको बयान लिँदा कार्यक्षमता अभाव नपाइएको समितिका अर्का सदस्यले बताए। महाभियोग (कार्यविधि नियमित गर्ने ),ऐन २०५९ अनुसार कार्यक्षमताको अभावको पुष्टि गर्न सकिने आधार देखिएको छैन। सो ऐनको दफा २ (ख) अनुसार कार्य क्षमताको अभाव भन्नाले संवैधानिक पदाधिकारीको शारीरिक वा मानसिक क्षमताको अभावमा निजले आफ्नो पदीय कर्तव्य पालना गर्न नसक्ने अवस्था सम्झनुपर्छ। कार्यक्षमता अभावको पुष्टि गर्न जबराको शारीरिक वा मानसिक अवस्थाको परीक्षण गराउनुपर्ने हुन्छ। परीक्षण गर्न सम्बन्धित विषयको विशेषज्ञ रहेको तीन सदस्यीय चिकित्सकको बोर्ड (मेडिकल बोर्ड) गठन गर्न सक्ने कानुनी व्यवस्था छ। तर, त्यसको आवश्यकता नदेखिएको समितिका अर्का सदस्यले बताए। जबराले मंगलबार बयानका क्रममा आफूमाथि लगाइएको आरोपहरू सैद्धान्तिक, निरर्थक र आधारहीन भएको बताए। २८ असार २०७८ मा प्रतिनिधिसभा पुनस्र्थापना गर्ने फैसला गरेका कारण महाभियोग ल्याइएको दाबी गरेका छन्। समितिका सदस्य एकवाल मियाँका अनुसार, जबरासँगको एकसरो बयान सकिएकाले समितिको बुधबार बिहान बैठक बस्दैछ। जबरासँग थप प्रश्नहरू गर्न बाँकी छ। उहाँले बयानका क्रममा आरोप लगाएका विभिन्न व्यक्तिहरूलाई बोलाएर सोधपुछ गर्नुपर्छ, उनले भने। प्रतिनिधिसभाका ९८ सांसदले गत फागुन १ गते जबराविरुद्ध महाभियोग प्रस्ताव दर्ता गरेका थिए। समितिले जबराविरुद्ध भदौ ९ गते थप प्रमाण माग गरेको थियो। समिति सभापति रामबहादुर विष्टले प्रमाणहरू संकलन भइरहेको बताए।"
काठमाडौं महानगरको ट्राफिक प्रहरी सल्लाहकारमा जगतमान श्रेष्ठ,"काठमाडौंः काठमाडौं महानगरपालिकाले पूर्वप्रहरी वरिष्ठ उपरीक्षक जगतमान श्रेष्ठलाई ट्राफिक प्रहरी सल्लाहकारमा नियुक्त गरेको छ । प्रमुख स्तरीय निर्णयबाट श्रेष्ठलाई नियुक्त गरेको हो । श्रेष्ठले नेपाल प्रहरी सेवामा हुँदा सेवा र अनुसन्धानका क्षेत्रमा तालिम तथा अनुभव हाँसिल गरेका छन् । उनले प्रहरी अधिकृतको आधारभूत तालिमसँगै मानव अधिकार तथा कानुन कार्यान्वयन, प्रहरी व्यवस्थापन, विपद व्यवस्थापन, अपराध अनुसन्धान, विशिष्ट सवारी परिचालनलगायत विषयमा तालिम गरेका छन् । सन् २००१ मा संयुक्त राष्ट्र संघीय मिसन कोसोभोमा उनले भाग लिइसके छन् ।"
४३ जना महिलालाई जनै बनाउने तालिम,"हेटौंडा : मकवानपुरका ४३ जना महिलाहरुले जनै बनाउने तालिम सुरु गरेका छन्। नेपाल चर्खा प्रचारक गान्धी तुलसी स्मारक महागुठीको आयोजनामा हेटौंडामा सात दिने तालिम सुरु भएको हो। तालिमपश्चात महिलाहरुले घरमै बसेर सानो लगानीबाट आयआर्जन बढाउनसक्ने महागुठीकी महासचिव गोमा गौतमले बताइन्। तालिमलाई हरिप्रसाद अधिकारी, जगन्नाथ अधिकारी र कृष्णप्रसाद सिलवालले सहजीकरण गरिरहेका छन्। सामुदायिक महिला विकास केन्द्रको व्यवस्थापनमा महिलाहरुलाई आत्मनिर्भर बनाउन सुरु गरिएको सोही तालिममा जनैसँगै मकैको खोस्टाबाट सजाउन मिल्ने फूल बनाउने सिप पनि सिकाइने उनले बताइन्। तालिमपश्चात महिलाहरुले सिप सिक्नुहुनेछ। यहाँ सिकेको सिप र सानो लगानीबाट उहाँहरु आत्मनिर्भर बन्नुहुनेछ। उत्पादित सामानले बजार नपाउलाकी भन्ने चिन्ता छैन। हामी आफैँ उहाँहरुको उत्पादनलाई खरिद गर्नेछौं, महासचिव गौतमले भनिन्।"
"मेची पुलमा दिनहुँ जाम, सीमा नाका अस्तव्यस्त","झापा : पूर्वी नेपालको काँकडभिट्टापानीटंकी सीमा नाका अस्तव्यस्त बन्दै गएको छ। नेपालभारतको अन्तर्राष्ट्रिय सीमा नाका जोड्ने मेची पुल सिटी रिक्सा र पोके तस्करले कब्जामा लिँदा अहिले सो नाका अस्तव्यस्त बन्दै गएको हो। स्थानीय सुरक्षाकर्मीले मेची पुलमा आवश्यकता र क्षमता भन्दा बढी सिटी रिक्सा चलाउन अनुमति दिनु र पोके तस्करहरूले समेत सरसामान भण्डारण गर्ने स्थल पुललाई बनाउँदा आउजाउ गर्ने यात्रुहरूले अनावश्यक सास्ती झेल्नु परेको छ। रिक्सा र पोके तस्करका कारण पुलमाथि दैनिक ट्राफिक जाम हुन थालेको छ। मेची पुल नेपालभारत प्रवेशद्वार मात्र होइन छिमेकी राष्ट्र भुटान, बंगलादेश, म्यानमार जस्ता देशहरूसँग जोडिने मुख्य राजमार्ग पनि हो। सो मुख्य राजमार्गमा पर्ने मेची पुलबाट उपचारार्थ भारत र नेपाल जाने आउने बिरामी, पर्यटक, व्यवसायी, विद्यार्थी तथा विभिन्न गन्तव्यको लागि मानिस आउजाउ गर्ने गर्दछन्। काँकडभिट्टादेखि भारतको पानिट्यांकीसम्मको दुरी करिब २ किलोमिटर छ। उक्त २ किलोमिटर यात्रा गर्न मेची पुलमा यात्रुलाई दुई पटकसम्म सिटी रिक्सा परिवर्तन गर्नुपर्ने बाध्यता एकातिर छ भने अर्कोतर्फ पैदल यात्रा गर्दा कतिखेर सिटी रिक्साको कारण दुर्घटनामा परिने हो भन्ने डर रहन्छ। पुरानो मेची पुलको दुरी ५८३ मिटर रहे पनि पुल पार गर्न झन्डै आधा घण्टा समय खर्चनुपर्ने बाध्यता छ। किनभने, दुवै देशका सिटी रिक्सा पुलमै आएर पार्किङ गरी यात्रु ओसारपसार गर्दै आइरहेका छन्। साना सवारीसाधन पनि यही पुल भएर आफ्नो गन्तव्यतर्फ जान्छन्। सीमा नाकाको पुल नै सिटी रिक्साको पार्किङस्थल बन्यो, स्थानीय सुरज विश्वकर्माले भने, एउटा सानो गाडी पुलमा छिरेपछि रिक्साका कारण जाम नै हुन्छ, जसले गर्दा पैदल हिँड्नै सकिँदैन। तातो घाम त्यसमाथि पुलमाथि नै ट्राफिक जाम, पुलमाथिको पार्किङस्थल तत्काल प्रहरी, प्रशासनले हटाउनु पर्यो, उनले भने। पुलमाथि जाम परेपछि कुनै दिन यात्रुलाई गन्तव्यमा पुग्न पुलमै १ घण्टा लाग्छ, नत्र १० मिनेटमै सहजै जान सकिन्छ, स्थानीय बाबुराम कार्कीले भने। एसियन हाइवेअन्तर्गत मेची पुलको उत्तारपट्टि ६ लेनको मितेरी पुल निर्माण सम्पन्न भएको दुई वर्ष बितिसक्दा पनि सर्वसाधारणका लागि खुल्ला गरिएको छैन। दुई देशबीचको आपसी समन्वय र सहकार्यको अभावले उक्त पुल पूर्ण रुपमा सञ्चालनमा आउन नसकेको हो। एसियन राजमार्ग सञ्चालनमा ढिलाइ एसियन हाइवेअन्तर्गत बनेको उक्त पुलमा मेची भन्सारमा प्रवेश गर्ने मालवाहक सवारी तथा सरकारी नम्बर प्लेटका सवारी बाहेक अन्य सवारीलाई प्रवेश अनुमति दिइएको छैन। निजी नम्बर प्लेटका साना गाडीहरू पनि पुरानो पुलबाटै आउजाउ गरिरहेका छन्। सिटी रिक्साको पार्किङ र साना व्यापारीले पुलमाथि सरसामानको डम्पिङ साइड बनाउँदा सीमा नाका अस्तव्यस्त बनेको मेचीनगर६ का वडाध्यक्ष अर्जुन कार्कीले बताए। पुलमाथिको ट्राफिक व्यवस्थापनमा प्रहरीले चासो दिनुपर्छ, अनि मात्र यात्रुले राहत पाउँछन्, वडाध्यक्ष कार्कीले भने, ६ लेनको नयाँ पुलको उद्घाटनका लागि आवश्यक पहल भइरहेको छ, त्यो पुल सञ्चालनमा आएपछि मात्र यी समस्या टर्छन्। सीमा नाकामा अहिले काँकडभिट्टातर्फ चार सय र भारत तर्फ करिब ५ सय बढी सिटी रिक्सा सञ्चालनमा छन्। दसैं, तिहार नजिकिएकोले भारतबाट किराना तथा अन्य वस्तुहरू आयात गर्ने साना व्यापारीहरूको चहलपहल पनि त्यतिकै छ। जसले सीमा नाकामा झन् भिडभाड बढेको छ। जबसम्म ६ लेनको नयाँ पुल सञ्चालनमा आउँदैन, तबसम्म पुरानो पुलमा भिडभाड हुन्छ। साना निजी, सवारी, मोटरसाइकल, साइकल, सिटी रिक्सा, पैदलयात्रीले त्यही पुल प्रयोग गर्नुपर्ने बाध्यता रहेको इलाका प्रहरी कार्यालय काँकडभिट्टाका डीएसपी ज्ञान कुमार महतोले बताए।"
हेटौंडामा सवारी दुर्घटनामा परी ४ जना घाइते,"हेटौंडा : मकवानपुरको हेटौंडा उपमहानगरपालिकामा एकैदिन ३ वटा सवारी दुर्घटना भएका छन् । दुर्घटनामा परी ४ जना घाइते भएको प्रहरी प्रहरी कार्यालय हेटौंडाले जनाएको छ । मंगलबार हेटौडा बजारबाट रातोमाटेतर्फ जाँदै गरेको ना ५२ प २०० नम्वरको मोटरसाइकलले हेटौंडा ९ निवासी दिपेश अर्याललाई सडक छेउमा डिँडिरहेको अवस्थामा ठक्कर दिँदा दुर्घटना भएको थियो । दुर्घटनामा परी पैदलयात्रु अर्याल र मोटरसाइकल चालक हेटौंडा १५ रातोमाटे निवासी ससी लामा घाइते भएका छन् । घाइते दुवैलाई उपचारको लागि चुरेहिल अस्पताल लगिएकोमा चालक लामाको अवस्था सामान्य रहेको भएता पनि पैदलयात्रु अर्यालको अवस्था गम्भीर रहेकोले उनलाई थप उपचारको लागि चितवन मेडिकल कलेज रिफर गरिएको छ । त्यस्तै हेटौंडा १५ रातोमाटेबाट हेटौंडातर्फ आउदै गरेको ना ५३ प ३३१० नम्वरको स्कुटरलाई ना ६ ख ३४६६ नंको ट्रकले ठक्कर दिंदा स्कुटर हेटौंडा निवासी ३२ वर्षीया सुस्मा भट्टराई घाइते भएको र उनको हेटौंडा अस्पतालमा उपचार भइरहेको प्रहरीले जनाएको छ । प्रहरीले ठक्कर दिने ट्रकका चालकलाई नियन्त्रणमा लिएको छ । मंगलबार नै हेटौंडा ५ स्थित भित्रि सडकखण्डमा शन्तिनगरबाट सहमील जादै गरेको ना ४३ प ८२६८ नम्वरकोे मोटरसाइकल अनियन्त्रित भई दुर्घटना हँुदा मोटरसाइकल चालक हेटौंडा ४ बस्ने २८ वर्षीय अमृत मैनाली गम्भीर घाइते भएको र उपचारको लागि हेटौंडा अस्पताल ल्याइएको प्रहरीले जनाएको छ । सवारी दुर्घटना हुने कारणहरुमा साँघुरो तथा कच्ची सडक, तीब्र गतिमा सवारी चलाउनु, मादक पदार्थको सेवन तथा चालकको मनस्थिति सवारी चलाउने समयमा ठिक नहुनु आदि भएको प्रदेश प्रहरी कार्यालयका प्रवक्ता एवम् प्रहरी वरिष्ठ उपरीक्षक दिपक रेग्मीले बताए ।"
"५० औं वर्ष प्रवेमा चितवन राष्ट्रिय निकुञ्ज, स्वर्ण वर्ष मनाइने","चितवन : नेपालको पहिलो राष्ट्रिय निकुञ्ज चितवन राष्ट्रिय निकुञ्जले यही असोज ४ गते ५० औँ वर्ष प्रवेशका अवसरमा स्वर्ण वर्ष मनाउने भएको छ । विसं २०३० असोज ४ गते यो निकुञ्ज स्थापना भएको हो । निकुञ्जले आफ्नो स्वर्ण वर्ष भरि विविध कार्यक्रमको आयोजना गरी मनाउने भएको हो । असोज ७ गते औपचारिक कार्यक्रम गरी स्वर्ण वर्ष शुभारम्भ गरिँदैछ । निकुञ्ज परिसर कसरामा स्वर्ण वर्षको शुभारम्भ गरिने निकुञ्जका सूचना अधिकारी गणेशप्रसाद तिवारीले बताए। महोत्सवमा स्मारिका प्रकाशन गर्ने, स्वर्ण स्तम्भ अनावरण गर्ने, मध्यवर्ती क्षेत्रका बोटे, कुमाल, थारू, गुरुङ, मगर, तामाङ, दरै आदि समुदायको संस्कृति प्रदर्शन जस्ता कार्यक्रमहरु आयोजना गरिने तिवारीले जानकारी दिए। चितवन राष्ट्रिय निकुञ्ज ९५२६३ वर्ग किमि फैलिएको छ । सन् १९८४ मा विश्व सम्पदा सूचीमा सूचीकृत यस निकुञ्जमा गैँडा, पाटे बाघ, सोंस, गौरीगाई, काठे भालु, चितुवा, रतुवा, चित्तल, लगुना, जरायो, चौसिङ्गे, बाँदर र लङ्गुरलगायत ६० भन्दा बढी किसिमका स्तनधारी जङ्गली जनावरहरू पाइन्छन् । यसैगरी घडियाल गोही, मगर गोही, अजिङ्गरलगायत सरिसृप तथा उभयचर, बसाइँ सरी आएका र रैथाने गरी पाँच सय ४६ भन्दा बढी जातका चराचुरुङ्गी एवं विभिन्न किसिमका कीरा फट्याङ्ग्राहरूले यस निकुञ्जलाई अझ धनी बनाएका छन् । यिनै प्राकृतिक महत्वका वस्तुहरूको संरक्षणलाई ध्यानमा राखी सन् १९८४ मा चितवन राष्ट्रिय निकुञ्जलाई विश्व सम्पदा सूचीमा समावेश गरिएको हो । यस निकुञ्जले चुरे पहाड, राप्ती, नारायणी र रिउ नदीका मुख्य क्षेत्रहरूलाई समेटेको छ । निकुञ्जको करिब ७० प्रतिशत वन क्षेत्र सालको जङ्गलले ढाकेको निकुञ्जका प्रमुख संरक्षण अधिकृत हरिभद्र आचार्यले बताए। संरक्षणमा गरिएको प्रयासस्वरुप यस निकुञ्जमा हाल पाटेबाघको सङ्ख्या एक सय २८ र गैँडाको सङ्ख्या ६ सय ९४ पुगेको छ । पछिल्लो एक वर्षयता चोरी सिकारीबाट गैँडा मारिएका छैनन् । यस निकुञ्ज स्थापनासँगै विसं २०५३ मा मध्यवर्ती क्षेत्र व्यवस्थापन समिति गठन गरिएको थियो । व्यवस्थापन समितिको क्षेत्रफल ७२९ दशमलव ३७ वर्गकिलोमिटर रहेको छ । यस राष्ट्रिय निकुञ्ज प्रदेश नं २, ३ र ४ का चितवन, मकवानपुर, पर्सा र नवलपरासी जिल्लाका केही भूभागहरूमा फैलिएको छ । निकुञ्जमा एक महानगरपालिका, आठ नगरपालिका र तीन गाउँपालिका पर्दछ । ती पालिकामा दुई लाख ५० हजारभन्दा बढी जनसङ्ख्या बसोबास गर्दछन् । मध्यवर्ती क्षेत्र स्थापनासँगै निकुञ्जमा उठेको पर्यटन राजश्वको ५० प्रतिशतसम्म मध्यवर्ती क्षेत्रमा संरक्षण शिक्षा, भौतिक पूर्वाधार लगायतमा खर्च गरिँदै आएको छ । हालसम्म रु एक अर्बभन्दा बढी रकम मध्यवर्तीमा खर्च भइसकेको छ । चितवन राष्ट्रिय निकुञ्ज मध्यवर्ती क्षेत्र व्यवस्थापन समितिका अध्यक्ष प्रकाश ढुङ्गानाले मध्यवर्ती स्थापनासँगै जनता र निकुञ्ज बीचको द्वन्द्व घटेर संरक्षणमा सहयोग पुगेको बताए। पुराना ऐन कानुनका कारण मध्यवर्तीका बासिन्दालाई केही अफ्ठ्याराहरु भएको भन्दै तिनीहरुलाई संशोधन गरेर संरक्षणमा जुट्नुपर्ने उनको भनाइ छ । निकुञ्ज स्थापनाको ५० औँ वर्षको अवसरमा वर्षभरिनै संरक्षणसँग सम्वन्धित विभिन्न गतिविधिहरु गरिँदै छ । रासस"
अस्पतालका कर्मचारी कुट्पिट गर्ने पक्राउ,"खाँदबारी : सङ्खुवासभा अस्पतालमा कार्यरत कर्मचारीलाई कुट्पिट गरेको आरोपमा प्रहरीले एकजना पक्राउ गरेको छ । हेल्थ असिस्टेन्ट(एचए) तथा निवर्तमान प्रशासन प्रमुख दिपेश श्रेष्ठलाई अस्पतालका कर्मचारी माथि कुट्पिट गरेको आरोपमा पक्राउन गरिएको जिल्ला प्रहरी कार्यालय सङ्खुवासभाका डिएसपी विरेन्द्र गोदारले जानकारी । पिडितको उजुरिका आधारमा बुधबार बिहान श्रेष्ठलाई नियन्त्रणमा लिएको डिएसपी गोदारले बताए । पक्राउ परेका एचए श्रेष्ठले अस्पतालका फार्मेसी इन्चार्ज धिरज रौनियर र अस्पतालका सूचना अधिकारी समेत रहेका मेडिकल रेकर्डर सुपरभाईजर शेखर खत्रीलाई मंगलबार साँझ साढे ७ बजे अस्पतालकै क्वाटरमा बसिरहेको अवस्थामा कुटपिट गरेको अस्पताल सूचना अधिकारी खत्रीले जानकारी दिए । खत्रीले भने,हामी साँझ खानाखाएर अस्तालकै क्वाटरमा बसि रहेका थियौ एक्कासी कोठामा आएर दिपेश श्रेष्ठले म र धिरज रौनियार सरलाई आक्रमण गर्नभयो ।' कुट्पिटपछि अस्तालका कर्मचारीसहित गएका पीडित रौनियार र खत्री तत्काल जिल्ला प्रहरी कार्यालय उजुरी दर्ता गराउन गएका थिए । यसअघि पनि श्रेष्ठले कर्मचारीहरुलाई हातपात गरेको आरोप थियो । केहि दिन अघि मात्र श्रेष्ठले प्रशासन प्रमुखको जिम्मेवारी अर्का एक हस्तान्तरण गरेका थिए । घटनाको बारेमा थप अनुसन्धान भइरहेको जिल्ला प्रहरी कार्यालयले जनाएको छ । कर्मचारी माथी आक्रमण भएपछि मंगलबार साँझ अस्पतालको सेवा समेत प्रभावित भएको थियो । कर्मचारी माथि आक्रमण भएपछि डाक्टर, नर्स तथा अन्य कर्मचारीहरुमा क्रास फैलिएको एक कर्मचारीले बताए ।"
"सुधारतर्फ सेयर बजार : ४७ अंकले नेप्से बढ्यो , १ अर्बमाथि कारोबार","काठमाडौं : सेयर बजारमा हरियाली छाएको छ। सेयर कारोबारको चौथो दिन बुधबार नेप्से परिसूचक ४७४४ अंकले बढेर बन्द भएको छ। कारोबार रकममा पनि सुधार देखिएको छ। नेप्से दोहोरो अंकले बढेसँगै कारोबार रकम पनि बढेको छ। आज १ अर्बमाथिको सेयर कारोबार भयो। कारोबारको अघिल्लो दिन मंगलबार ८२ करोड बराबरको कारोबार भएको थियो। सो दिन नेप्से २१३० अंकले बढेको थियो। आज २२७ कम्पनीको ४६ लाख १८ हजार ५१६ कित्ता सेयर १ अर्ब ४५ करोड ३८ लाख २४ हजार ६५० रुपैयाँमा कारोबार भयो। कारोबारमा आएका १३ वटै समूहको सूचक बढेको छ। फाइनान्स समूहको सूचक सर्वाधिक ५७५ प्रतिशतले बढ्यो। ट्रेडिङ समूहको ५७५ प्रतिशतले बढ्यो। हाइड्रो पावर समूहको ३६२ प्रतिशतले बढ्दा होटल्स एन्ड टुरिजमको २५६, मनु एन्ड प्रो को २२७, माइक्रो फाइनान्सको २४३ र इन्भेष्टमेन्ट समूहको २५६ प्रतिशतले बढ्यो। यस्तै बैंकिङ, नन लाइफ इन्स्योरेन्स, लाइफ इन्स्योरेन्स र म्युचुअल फन्डको १ प्रतिशत बढिले सूचक बढ्यो। हरियाली छाएको सेयर बजारमा ग्रीन डेभलपमेन्ट बैंकको सेयर मूल्यमा सकारात्मक सर्किट लाग्यो भने लिवेर्टी इनर्जीको ८३२ प्रतिशतले मूल्य बढ्यो। आज एनआईसी एसिया फ्लेक्सी क्याप फन्डको १० प्रतिशतले मूल्य घट्यो। कारोबारका आधारमा नविल बैंक शीर्षस्थानमा रह्यो। सो बैंकको ६ करोड ५१ लाख बढीको सेयर खरिदबिक्री भयो।"
"स्याउ बोकेको ट्रक दुर्घटना, चालकको मृत्यु",जोमसोम : बेनीजोमसोम सडकखण्डको थासाङ गाउँपालिका४ तल्लो घाँसामा ट्रक दुर्घटना हुँदा चालकको घटनास्थलमै मृत्यु भएको छ। बुधबार दिउँसो मुस्ताङबाट स्याउ लोड गरी पोखरातर्फ जाँदै गरेको ग१ख४१७७ नम्बरको स्याउ बोकेको ट्रक मुस्ताङको तल्लो घाँसा नजिकको सडकमा अनियन्त्रित भई पल्टिदा ट्रकका चालक सोलुखुम्बु जिल्ला सल्लेरीका २९ वर्षीय कुमार तामाङको घटनास्थलमै मृत्यु भएको जिल्ला प्रहरी कार्यालय मुस्ताङले जनाएको छ। मुस्ताङको तल्लो घाँसा क्षेत्रको आरालो सडकमा ट्रक अनियन्त्रित भई बाटोमै पल्टिदा ट्रकले च्यापिएर चालक तामाङको घटनास्थलमै मृत्यु जिल्ला प्रहरी कार्यालयका सूचना अधिकारी गोपीकृष्ण सुवेदीले जानकारी दिए। सडकमा ट्रक पल्टिदा ट्रकमा लोड गरिएको स्याउ सबै सडकमा छरपष्ट भएको थियो। थासाङ१ टुकुचेका गोपाल पुनको उक्त ट्रक मुस्ताङबाट स्याउ बोकेर पोखरा जाँदै गर्दा दुर्घटना भएको प्रहरी निरीक्षक सुवेदीले बताए ।ट्रकमा चालक एक्लै सवार थिए।
सुन र नगद लुटेर धरानमा वृद्धाको हत्या,धरान : सुनसरीको धरान उपमहानगरपालिका२० स्थित टोडकेमा एक वृद्ध महिलाको हत्या गरिएको छ। लुटेराको समूहले स्थानीय पूर्णिामाया राईको सुन र नगद लुटेर हत्या गरिएको प्रहरीले जनाएको छ। ६५ वर्षीया पूर्णिमाया एक्लै घरमा बस्ने गरेकोमा लुटेराहरुको समूहले सुन र नगद लुटेर हत्या गरिएको इलाका प्रहरी कार्यालय धरानका प्रहरी निरीक्षक देउप्रसाद लिम्बुले बताए। उनले हत्या गरिएकी महिला घरमा एक्लै बस्ने गरेको र घाँटीमा र कानमा सुनका गहना लगाउने गरेका कारण लुटेराहरुले हत्या गरेको हुनसक्ने लिम्बुले बताए। घटनाबारे स्थानीयले खबर गरेपछि प्रहरी घटनास्थल पुगेको छ। घटनाको स्थलगत मुचुल्का तयार गरी शव पोस्टमार्टमका लागि बीपी कोइराला स्वास्थ्य बिविन प्रतिष्ठान पठाइएको प्रहरी निरीक्षक लिम्बुले बताए। उनले हत्यारालाई पक्राउ गर्न प्रहरी परिचालन गरिएको बताए।
झापामा ब्राउन सुगरसहित तीनजना पक्राउ,झापा : झापाको भद्रपुर र बिर्तामोडबाट लागुऔषध ब्राउन सुगरसहित तीनजना पक्राउ परेका छन् । जिल्ला प्रहरी कार्यालय झापाका अनुसार अस्थायी प्रहरी पोस्टले भद्रपुर ५ स्थित मेची पुलबाट दुई जनालाई ब्राउन सुगरसहित पक्राउ गरेको छ । पक्राउ पर्नेहरूमा ट्याम्पो चालक बिर्तामोड नगरपालिका २ निवासी ३६ वर्षीय लोकराज राजवंशी र ट्याम्पोमा सवार कनकाई नगरपालिका८ निवासी २५ वर्षीय अजय राजवंशी रहेका छन् । भारतबाट नेपालतर्फ आउँदै गरेको मे १ ह ४७३४ नम्बरको ट्याम्पोलाई प्रहरीले सीमा नाकामै चेकजाँच गर्ने क्रममा ट्याम्पोभित्र लुकाई छिपाई राखिएको १ ग्राम ६१० मिलिग्राम ब्राउन सुगर बरामद गरेको थियो । ट्याम्पोसहित पक्राउ परेका दुवै जनालाई आवश्यक कारबाहीका लागि प्रहरी कार्यालय झापा पठाएको छ । त्यस्तै लागु औषधको कारोबार भइरहेको भन्ने विशेष सूचनाको आधारमा इलाका प्रहरी कार्यालय अनारमनिबाट खटिएको प्रहरी टोलीले बिर्तामोड नगरपालिका ६ का २८ वर्षीय मोहन राजवंशीको कोठाबाट ५ ग्राम ब्राउन सुगर बरामद गरेको छ । उनीहरुमाथि थप अनुसन्धान अघि बढाएको प्रहरीले जनाएको छ ।
सञ्चारकर्मीको घरबाट मोटरसाइकल चोरी,"महोत्तरी : नेपाल टेलिभिजनका जिल्ला संबाददाता राजीव कुमार रायको घरबाट मोटरसाइकल चोरी भएको छ। गएराति उनको घर गौशाला नगरपालिका१२ पडरियास्थित घरमा पार्किङ गरी राखिएको प्रदेश नं२०३१२प ७३२८ नम्बरको मोटरसाइकल चोरी भएको हो। बाराका सन्तोष यादवको नाममा रहेको सो मोटरसाइकल घरबाटै चोरी भएको पत्रकार रायले बताए। उनले भने, आफ्नो गाडी केही दिन बिग्रिएर ग्यारेजमा बनाउनको लागि दिएको थियो। केहीदिनदेखि वारास्थित साथीको बाइकमै चढेर नियमित रुपमा समाचार संकलनको काम गर्थ्यो। हिजो राति पनि समाचार संकलन गरी मोटरसाइकल आँगनमा राखिएको समयमा मध्यरातिमा चोरी भएको हो। आफूले व्यापकरुपमा खोजविन गर्दासमेत नभेटाएपछि खोजबिन गरिदिनका लागि सम्बन्धित निकायमा जानकारी गराइसकेको पत्रकार रायले बताए। यस सम्बन्धमा अनुसन्धान भइरहेको इलाका प्रहरी कार्यालय गौशालाले जनाएको छ।"
शिक्षक सरुवाको विरोधमा विद्यार्थीले गरे रामग्राम नगरपालिका घेराउ,"परासी : शिक्षक सरुवाको विषयलाई लिएर विद्यार्थीहरुले बुधबार नवलपरासीको रामग्राम नगरपालिका घेराउ गर्दै प्रदर्शन गरेका छन् । सामुदायिक विद्यालयका प्रधानाध्यापकसहित एकैपटक ३३ जना शिक्षककको सरुवा गरेपछि अहिले नगर क्षेत्रको शैक्षिक क्षेत्रमा हलचल मच्चिएको छ । देशभर राष्ट्रिय बाल दिवस मनाइरहेका बेला सदरमुकाम परासीको रामग्राम नगर क्षेत्रका विद्यार्थीहरु भने आन्दोलनमा उत्रिएका हुन् । बाल दिवसको अवसरमा नगरपालिकाको सभाहलमा चित्रकला प्रदर्शनी राखिएको थियो । तर विद्यार्थीहरु आन्दोलनमा उत्रिएपछि कार्यक्रम स्थगित भएको छ । आन्दोलनका कारण नगरपालिकाको काम ठप्प बनेको छ । विद्यार्थीहरुले नगरपालिकाको मुल गेटबाट भित्र प्रवेश गर्न थालेपछि केही समय प्रहरीसँग धकेलाधकेलसमेत भएको थियो । सदरमुकाममा रहेको पवन माध्यामिक विद्यालयका विद्यार्थीहरुले प्रदर्शन गरेको आन्दोलनमा वरपरमा रहेका केही विद्यालयका विद्यार्थीहरुको पनि सहभागिता रहेको थियो । पढाइ राम्रो गर्ने शिक्षकको सरुवा गरेका कारण आन्दोलन गरिएको विद्यार्थीहरुले बताएका छन् । सरुवा फिर्ता नभएसम्म आन्दोलन जारी रहने पवन माविका विद्यार्थीहरुले बताएका छन् । पवन माविबाट प्रधानाध्यापकसहित ६ शिक्षकको सरुवा गरिएको छ । नगर क्षेत्रमा ३२ वटा सामुदायिक विद्यालयमा छन् । ति विद्यालयमा कुल १ सय ४१ जना शिक्षकले अध्यापन गराउँदै आएका छन् । जसमा मावि तहका ८ जना, निमावी तहका २० जना र प्रावितहका ५ जनासहित ३३ जना शिक्षकको सरुवा भएको नगर शिक्षा शाखाका प्रमुख रुद्र प्रसाद रेग्मीले बताए । उनीहरुको नगर क्षेत्रकै विद्यालयहरुमा सरुवा भएको हो । सरुवा भएकामा शिक्षकहरु एकै विद्यालयमा ३ वर्षदेखि २८ वर्षमा कार्यरत रहेको रेग्मीले बताए । लामो समयसम्म एउटै विद्यालयमा बस्नु भन्दा अर्को विद्यालयमा जाँदा शैक्षिक सुधार हुने अपेक्षाले सरुवा गरिएको रेग्मीको भनाई छ । रामग्राम नगरपालिका मेयर धनपत यादवले नियमानुसार सरुवा गरिएकाले विद्यार्थीहरुको मागलाई कार्यपालिकाको बैठक बसेर टुंगाउने बताए ।"
घरपालुवा गाईगोरुको कानमा नगरपालिकाको ट्याग,"भैरहवा : रुपन्देहीको सिद्धार्थनगर नगरपालिका (भैरहवा)मा छाडा चौपायाको व्यवस्थापन योजनाअन्तर्गत नियन्त्रणको कार्य अघि बढाइएको छ। छाडा चौपायाका कारण नगरमा समस्या बढ्दै गएपछि व्यवस्थापन योजनाअन्तर्गत नियन्त्रणका लागि घरपालुवा गाईगोरुको कानमा ट्याग लगाइएको हो। ट्याग लगाउनु अघि नगरपालिकाले नगरको १३ वटै वडामा घरपालुवा गाईगोरु र कृषको तथ्यांक संकलन गरेको थियो। नगरमा छाडाचौपायाको रुपमा विशेष गरी गाईगोरु र कुकुर छन्। बुधवार वडा नम्बर ६ स्थित शिवदास हलुवाईको फर्ममा ५ वटा गाईगोरुको कानमा ट्याग लगाएर योजनाको सुरुवात गरिएको सिद्धार्थनगर नगरपालिकाका प्रमुख प्रशासकीय अधिकृत नवराज पौड्यालले बताए। सिुद्धार्थनगर नगरपालिका नगर प्रमुख इश्तियाक अहमद खानले नगरमा छाडाचौपायाको व्यवस्थापन योजनाअन्तर्गत नगरमा कृषक र पालन गरिएका गाईगोरुको तथ्यांक संकलन गरी छाडा छाडिने गाईगोरुको नियन्त्रणका लागि उनीहरुको कानमा ट्याग लगाईएको बताए। अहिले हामीले कृषकले पालन गरेका गाईगोरु छाडा नछाडुन भन्ने उद्देश्यले पहिचानका लागि गाईगोरुको कानमा ट्याग लगाउन सुरु गरेका छौँ, नगर प्रमुख खानले भने, यसले छाडा छाडिने चैपाया (गाईगोरु) को संख्यामा नियन्त्रण हुने विश्वास छ। कृषकले पालन गरेका गाईगोरुको पहिचानका लागि नम्बरको आधारमा उनीहरुको कानको ट्याग लगाईएको नगरपालिकाको उपप्रमुख उमा अधिकारीले बताइन्। कानमा ट्याग लगाईएकोले कृषकहरुले अब गाईगोरु छाडा छाड्दैनन् भन्ने विश्वास छ उनले भनिन्, ट्याग लगाईएको पशु कसैले छाडेको पाईएमा सजिलै पहिचान हुने र पहिलो पटकको लागि दस हजार जरिवाना कारवाही गरिनेछ। नगरमा छाडाचौपायाका कारण सवारी दुर्घटना हुनुका साथै अनेक समस्या छन्। सिद्धार्थनगरमा खुल्ला सीमाका कारण भारत र छिमेकी पालिकाहरुबाट पनि छाडा चौपाया आउने गरेका छन्। नगर क्षेत्रका सडकमा रहेका छाडा चौपाया (गाईगोरु)को व्यवस्थापनका लागि कान्जी हाउस निर्माणको योजना रहेको र छिट्टै निर्माण सम्पन्न हुने गरी कार्य अघि बढाईएको प्रमुख प्रशासकीय अधिकृत पौड्यालले बताए। जसका लागि वडा नम्बर ११ मा स्थलगत निरीक्षण गरी स्थलको पहिचान गरिएको छ। त्यस्तै छाडाचौपायाको व्यवस्थापन अन्तर्गत नगरका सडक क्षेत्रमा रहेका भुस्याहा कुकुरको पनि व्यवस्थापन गर्ने योजना रहेको र सञ्चालित यस योजना पश्चात भुस्याहा कुकुरको व्यवस्थापन तर्फ लागिने उनको भनाइ छ। छाडा चौपायाको व्यवस्थापनका लागि सिद्धार्थनगरको एकल प्रयासले मात्र नभई छिमेकी पालिकाहरुले पनि योजना संचालन गर्नुपर्ने र यसले समग्र क्षेत्रलाई नै फाईदा पुग्ने सरोकारवालाहरुको भनाइ छ।"
कर्णाली राजमार्गमा पहिरोले हैरानी,"कालिकोट : कर्णाली राजमार्गको कालिकोट खण्डमा पर्ने सुनारखोलामा पानी पर्नेबित्तिकै ढुंगा र माटो बग्न थाल्छ। जसले गर्दा सडक नै अबरुद्ध हुन्छ। सुनारखोलामा बर्सेनि खस्ने पहिरोको उचित व्यवस्थापन नहुँदा यो सडकमा यात्रा गर्ने यात्रुहरूले हैरानी खेप्दै आएका छन्। हाल खोलामाथिको जग्गा पनि बगेर सकिन लागेको छ। जिल्ला प्रहरी कार्यालयका डिएसपी जयस्वर रिमालले सुनारखोलामा खस्ने पहिरोले प्रहरीलाई पनि हैरान बनाएको दुखेसो पोखे। उनका अनुसार वर्षात हुनेबित्तिकै सडक अबरुद्ध हुन्छ। प्रहरीको टोली पठाएर पहिरो पन्छाउने, फसेका गाडीहरू तान्ने काम गर्दा प्रहरी नै हैरान भएको उनको भनाइ छ। कर्णाली राजमार्गको कालिकोट खण्डमा मात्र दर्जनौं ठाउँहरूमा पहिरो खस्छ। जिल्लाको सिमाना दही खोलादेखि गगने खोला, काले खोला, जिते, सुनारखोला, गल्लीलगायतका ठाउँमा वर्षात हुँदा पहिरो खस्ने समस्या छ। रातिको समयमा सुनारखोलामा सडक अबरुद्ध हुँदा यात्रुहरूलाई खान बस्न समस्या हुने भएपछि प्रहरीले गाडी हुल्म बजारमै रोक्ने गरेको छ। सुर्खेतदेखि कालिकोट जिपमा आएका यात्रु मीम बुढाले सुनारखोलाको पहिरोले सडक अबरुद्ध गर्दा सडकमै ५ घण्टा बिताएको बताए। सुर्खेत हुँदै कालिकोट ट्रक चलाउने चालक उमेश थापाले सुर्खेतबाट दैनिक उपभोग्य सामान तथा निर्माण सामाग्री ल्याएर गन्तव्यमा पुग्नै मुस्किल हुने गरेको बताए। उनले हिउँदको समयमा एकै दिन सुर्खेतबाट कालिकोट पुग्ने भए पनि वर्षायाम लागेपछि त्यही सडकमा चार दिनसम्म लाग्ने गरेको सुनाए। उनले भने, कर्णाली राजमार्ग, राजमार्ग जस्तै छैन, यो कहिले राजमार्ग जस्तो होला ? ६ पांग्रे गाडीलाई साइड दिन नपुग्ने सडकमा १० पांग्रे गाडी पनि आउँछन्। सडक डिभिजन कार्यालय जुम्लाका इन्जिनियर राजिव श्रेष्ठले सुनारखोला र गगनेखोलाको पहिरो रोकथामका लागि सडक विभागबाटै विशेषज्ञ टोलीले अध्ययन गर्ने बताए। उनले यी दुई खोलामा पहिरो रोक्न ठेक्का पनि भइसकेको बताए। कर्णाली राजमार्गको दही खोलादेखि जुम्लासम्म ४३ ठाउँमा वर्सेनि पहिरोको जोखिम छ। कर्णाली राजमार्गलाई वर्षेनी अबरोध गर्ने यी ४३ ठाउँमा जाने पहिरोको रोकथाम तथा सडकको स्तरोन्नतीको आवश्यकता हो। कालिकोटका प्रमुख जिल्ला अधिकारी रामहरी शर्माले यो विषयमा डिभिजन सडक कार्यालय जुम्लासँग निरन्तर समन्वय भइरहेको बताए।"
४ वर्षदेखि बिनाअनुमति चलिरहेछन् कन्सल्टेन्सी,"काठमाडौं : शैक्षिक परामर्श सेवा दिन खुलेका १ हजार ४ सय ७३ कन्सल्टेन्सी चार वर्षयता नवीकरण नभई नै सञ्चालन हुँदै आएका छन्। शिक्षा, विज्ञान तथा प्रविधि मन्त्रालयले २०७५ साउनमा नयाँलाई अनुमति दिन रोकेको थियो। यस्तै, सञ्चालनमा रहेका पुराना कम्पनीको नवीकरण रोकिएको थियो। नयाँ शिक्षा नियमावली बन्न नसक्दा चार वर्ष अन्योलमा बितेको व्यवसायी बताउँछन्। जानकारका अनुसार यही कारण धेरै कन्सल्टेन्सी अनुमति नलिई नै चलिरहेका छन्। जसकारण कन्सल्टेन्सीको नियमन हुन सकेको छैन। अर्कोतिर त्यसबापतको राजस्वसमेत उठ्न सकेको छैन। सरकारको कदमले वैधानिक रूपमा सेवा सञ्चालन गर्न चाहनेलाई असर पारेको इक्यान अध्यक्ष प्रकाश पाण्डे बताउँछन्। समयमा नवीकरण गर्न दिएका निवेदनलाई पनि थन्क्याएर राख्ने काम सरकारले गरेको छ। प्रक्रियामा गएका ७ सय ३५ वटाको पनि निर्णय नगरेर अड्काइएको छ, अध्यक्ष पाण्डे भन्छन्। राज्यले स्वीकृत प्राप्त गरेर सञ्चालन गरेका र नगरेकालाई पनि एउटै डालोमा राखेको उनको आरोप छ। सरकारका नीति नियम पालन गर्ने र मनलाग्दी गर्छु भन्नेलाई एउटै बास्केटमा राखेको छ। हामी प्रक्रिया पुर्याएर काम गर्नेलाई असर गरेको छ, उनी भन्छन्। महालेखापरीक्षकको ५९औं प्रतिवेदनले यो विषय उठाएको छ। शैक्षिक परामर्श तथा भाषा शिक्षण निर्देशिका, २०७३ मा भएको व्यवस्थाबमोजिम १ हजार ४७३ शैक्षिक परामर्श सेवाप्रदायक कम्पनी दर्ता भएकोमा संघ र प्रदेशको क्षेत्राधिकार स्पष्ट नभएकाले २०७५४१४ को सचिवस्तरीय निर्णयबाट नवीकरण र नयाँ दर्ता स्थगित भएको छ, प्रतिवेदनमा लेखिएको छ, ती कम्पनीहरूको नवीकरणबापत प्रतिवर्ष ४४ लाख १९ हजार रुपैयाँका दरले ४ वर्षको १ करोड ७६ लाख ७६ हजार रुपैयाँप्राप्त हुन सकेको छैन। यस्ता संस्थाहरूले निरन्तर कारोबार गरिरहेको अवस्थामा अनुगमन गरी नवीकरण नगर्नेलाई कारबाहीसमेत गरेको छैन। निर्देशिकाको व्यवस्थाअनुसार त्यस्ता संस्था नवीकरण गराउनुपर्छ। स्वतन्त्र शैक्षिक परामर्श संघ नेपालका महासचिव राजु निरौला भने शुल्क बुझाए पनि कन्सल्टेन्सी वैधानिक हुन नसकेको बताउँछन्। हामीले शिक्षा मन्त्रालयको राष्ट्रिय वाणिज्य बैंकको खातामा संस्था नवीकरणका लागि वार्षिक ३ हजारका दरले बुझाएका छौं, निरौला भन्छन्, सरकारले पैसा लिए पनि हाम्रो कन्सल्टेन्सी नवीकरण गर्न सकेको छैन। वार्षिक पैसा बुझाए पनि नवीकरण नहँुदा काम गर्न गाह्रो भएको उनी बताउँछन्। संघीयता आएयता शिक्षा मन्त्रालयमा नयाँ कन्सल्टेन्सीसमेत दर्ता हुन पाएका छैन। जसले गर्दा यो क्षेत्र बिस्तारै सिन्डिकेटतर्फ गएको छ, उनी भन्छन्। शिक्षा मन्त्रालयले शैक्षिक परामर्श सेवाप्रदायक कम्पनी (कन्सल्टेन्सी)को नयाँ अनुमति र नवीकरण चार वर्षअघि रोकेको थियो। त्यसपछि पुराना १ हजार ४ सय ७३ कम्पनी नवीकरणबिनै चलिरहेका छन्। नयाँले अनुमति नपाउँदा अवैधानिक तवरले काम गर्नेहरू हाबी हुन थालेको व्यवसायी नै बताउँछन्। सरकारले भने बल्ल नयाँ नियम ल्याउने तयारी गरेको छ। मन्त्रालयले पुराना नवीकरण र नयाँ अनुमति प्रक्रिया छिटोभन्दा छिटो खुलाउनुपर्ने उनको भनाइ छ। नवीकरण तथा नयाँ अनुमति नहुँदा बैधानिक ढंगले काम गर्ने कन्सल्टेन्सी पछाडि परेको उनी बताउँछन्। यहीँ मौका छोपेर अबैधानिक काम गर्नेहरू बजारमा हाबी हुँदै गएको उनको भनाइ छ। यसरी मौकाको फाइदा उठाएर नियोजित ढंगले काम गर्नेहरूको कारणले गर्दा यो क्षेत्रमै असर परेको भन्दै पुराना र राम्रा काम गर्नेहरूलाई समेत असर परेको उनको भनाइ छ। दर्ता नपाउँदा काम गर्न गाह्रो भएको छ : नयाँ सञ्चालक कम्पनी रजिस्ट्रार कार्यालयमा दर्ता भए पनि शिक्षा मन्त्रालयबाट स्वीकृत पाउन नसक्दा व्यवसाय गर्न गाह्रो भएको बागबजारमा नयाँ कन्सल्टेन्सी खोलेर काम गरिरहेका एक व्यवसायीको गुनासो छ। यस क्षेत्रलाई सीमित व्यक्तिको हातमा दिएर सरकारले सिन्डिकेट लाद्न खोजेको आरोप उनको छ। सरकारलाई कर तिरेर बैधानिक ढंगले व्यवसाय गर्छुभन्दा पनि पाइँदैन, तीन व्यवसायी भन्छन्। आफू मात्रै नभएर आफूजस्तै थुप्रै नयाँ व्यवसायी मर्कामा परेको उनको भनाइ छ। यस विषयमा सरकारको गम्भीर ध्यानाकर्षण हुनुपर्छ र नयाँ खुलेका कन्सल्टेन्सीलाई शिक्षा मन्त्रालयले छिटोभन्दा छिटो अनुमति दिनुपर्छ, उनी भन्छन्। मन्त्रालयका उपसचिव ईश्वरी ज्ञवाली शिक्षाका विभिन्न काममध्ये कुन तहले कुन गर्ने भनेर कार्यविभाजन गर्न सूचना निकालेर नयाँ अनुमति र नवीकरण रोकिएको बताउँछन्। स्थानीय तह, प्रदेश सरकारले कुन काम गर्ने भन्ने अनिर्णीत रहेकाले तत्कालका लागि अनुमति दिने वा नवीकरण गर्ने काम अर्को सूचना नभएसम्म स्थगित गर्न सूचना निकालेको थियो, उपसचिव ज्ञवाली भन्छन्। नयाँ नियमावली बनाएर यसको समाधान गर्नतर्फ लागिएको ज्ञवालीको भनाइ छ। नयाँ शिक्षा ऐन आउन सकेन। आएको भए संघ, प्रदेश र स्थानीय तहको काम बाँडफाँट हुन्थ्यो होला। ऐन नआउँदा अनुमति र नवीकरण पनि खुलेन, ज्ञवाली भन्छन्। उनका अनुसार विदेश जान विद्यार्थीलाई पैसा चाहिने भएकाले विदेशी मुद्रा सटहीसँग सम्बन्धित काम संघ सरकारले मात्र गर्ने कानुन छ। यो राष्ट्र बैंकको मौद्रिक नीतिसँग सम्बन्धित छ। विदेश जाने विषय भएकाले कूटनीतिक नियोगहरू परराष्ट्र मन्त्रालय र विदेशका पनि कूटनीतिक नियोगसँग सम्बन्धित हुने आउने विषय भएकाले नै संघ सरकारले कन्सल्टेन्सीका मामला हेर्नुपर्ने उनको ठम्याइ छ। शैक्षिक परामर्श तथा भाषा शिक्षण निर्देशिका, २०७३ मा भएको व्यवस्थाबमोजिम १ हजार ४७३ शैक्षिक परामर्श सेवाप्रदायक कम्पनी दर्ता भएकोमा संघ र प्रदेशको क्षेत्राधिकार स्पष्ट नभएकोले २०७५४१४ को सचिवस्तरीय निर्णयबाट नवीकरण र नयाँ दर्ता स्थगित भएको छ। ती कम्पनीहरूको नवीकरणबापत प्रतिवर्ष रु ४४ लाख १९ हजारका दरले ४ वर्षको रु १ करोड ७६ लाख ७६ हजार प्राप्त हुन सकेको छैन। यस्ता संस्थाहरूले निरन्तर कारोबार गरिरहेको अवस्थामा अनुगमन गरी नवीकरण नगर्नेलाई कारबाहीसमेत गरेको छैन। निर्देशिकाको व्यवस्थाअनुसार त्यस्ता संस्था नवीकरण गराउनुपर्दछ। महालेखापरीक्षकको उनन्साठीऔं वार्षिक प्रतिवेदन, २०७९ बाट जानकारका अनुसार लामो समयदेखि नयाँ दर्ता रोकिँदा केही स्थानीय तह र प्रदेश सरकारबाट अनुमति लिएर शैक्षिक परामर्शको सञ्चालन गरिँदै आएको छ। तर, ज्ञवाली भन्छन्, यो संघ सरकारले नै गर्नुपर्ने भएकाले स्थानीय र प्रदेश सरकारलाई पनि केही जिम्मेवारी दिन काम सुरु गरिएको छ। स्थानीय वा प्रदेश सरकारले भिसा दिन सक्ने कानुन छैन र अब पनि बन्दैन। कामको प्रकृतिअनुसार संघ सरकारले नै अग्रसर भएर गर्नुपर्ने भएकाले स्थानीय वा प्रदेशले गर्न नसक्ने उनको ठम्याइ छ। यसमा भाषा शिक्षण कक्षाहरू, विदेशी भाषाको अनुमतिको कुरा पनि जोडिएर आउँछ। जस्तैः इटालियन, चाइनिज, जापानिज भाषा पढाउने विदेशी प्रशिक्षक ल्याउनुपर्यो भने भिसा दिनुपर्यो, उनी भन्छन्, जुन संघ सरकारले मात्र दिन सक्छ। प्रदेश सरकारले शैक्षिक परामर्शको काम गर्ने कानुनमा उल्लेख भएको छैन। शिक्षा ऐन २०२८ को दफा १६ (ढ)मा अनुमति नलिई शैक्षिक परामर्श सेवा, विदेशी शैक्षिक कार्यक्रम वा शिक्षण कोर्स सञ्चालन गर्न नहुने उल्लेख छ। कसैले पनि यस ऐनबमोजिम अनुमति नलिई शैक्षिक परामर्श सेवा, ब्रिज कोर्स, भाषा शिक्षण कक्षा वा पूर्वतयारी कक्षा वा विदेशी मुलुकमा सञ्चालित कुनै शैक्षिक कार्यक्रम सञ्चालन गर्न पाउने छैन, उपदफा १ मा लेखिएको छ। उपदफा २ मा कसैले नेपालमा सञ्चालित कुनै शैक्षिक कार्यक्रम विदेशी मुलुकमा सञ्चालन गर्न चाहेमा विदेशस्थित नेपाली कूटनीतिक नियोगको सिफारिससहित मन्त्रालयसमक्ष निवेदन दिएमा मन्त्रालयले सो सम्बन्धमा आवश्यक जाँचबुझ गरी निवेदकलाई सर्त तोकी त्यस्तो शैक्षिक कार्यक्रम सञ्चालन गर्न अनुमति दिन सक्ने उल्लेख छ। उपदफा १ बमोजिम शैक्षिक कार्यक्रम, शैक्षिक परामर्श सेवा, ब्रिज कोर्स, भाषा शिक्षण कक्षा वा पूर्वतयारी कक्षा वा विदेशी मुलुकमा सञ्चालित कुनै शैक्षिक कार्यक्रम सञ्चालन गर्न अनुमति लिनेसम्बन्धी व्यवस्था तोकिएबमोजिम हुने व्यवस्था उपदफा ३ गरिएको छ। मन्त्रालयसँग अनुमति नलिइकन अरू कसैले यो काम गर्न पाइँदैन भन्ने स्पष्ट छ। हामीसँग अहिलेसम्म रहेको काननु यही हो, ज्ञवाली भन्छन्, प्रदेश सरकार वा स्थानीय सरकारले अनुमति दिएका छन् भने त्यो कानुनसम्मत छैन। राजधानी भएको प्रदेश भएकाले बागमतीले यस विषयमा अनुमति दिएको सुनिएको छ। आधिकारिक जानकारी छैन। उनका अनुसार अनुमतिका लागि आवेदन गरेका ७ सय हाराहारीमा प्रक्रियामा छन्। धेरै पाइपलाइनमा भएकाले अनुमति नपाउँदा अनियमित रूपमा सञ्चालन गरेका पनि हुन् सक्छन्। हरेक वर्ष नवीकरण हुनुपर्ने भएकाले सबै अनियमितजस्तै भए। एकपटक अनुमति लिए पनि प्रत्येक वर्ष नवीकरण हुनुपर्ने हो, उनी भन्छन्, गिन्ती गरिएको छैन। तर, बजारमा अनुमति लिएकाभन्दा नलिएका धेरै छन् भन्ने सुनिन्छ। प्रदेश, स्थानीय तह वा वडाबाट अनुमति लिएको भने पनि बैधानिक होइन। अनुमति नपाएसरह नै हो। यो सबै कुरालाई समेटने गरी पुराना नवीकरण पनि हुने गरी मापदण्ड बनाएर खोल्ने गरी नियमावली तयार रहेको उनको भनाइ छ। शिक्षा मन्त्रालयले स्वीकृत गरेर अर्थ मन्त्रालयमा पठाएको छ। एक महिनासम्म कार्यान्वयनमा जान्छ, उनी भन्छन्। उनका अनुसार शैक्षिक परामर्श सेवा र भाषा शिक्षणको मात्र नियमावली बनाइँदै छ। मन्त्रालयले २०६८ सालमा बनाएको निर्देशिकाअनुसार सञ्चालन हुँदै आएका छन्। जसलाई २०७३ सालमा केही थप गरिएको र निर्देशिकाले मात्र नपुगेको कारण नियमावली बनाउन लागिएको उनको भनाइ छ। नयाँ दर्तामा अब धरौटी राख्नुपर्ने नयाँ नियमावलीको मस्यौदामा शैक्षिक परामर्श सेवामा संंघ, प्रदेश र स्थानीय तहले के गर्ने भनेर छुट्ट्याइएको छ। शैक्षिक परामर्श सेवाले अनुमति लिनुपर्ने बैंक जमानत धरौटी राख्नुपर्ने व्यवस्था नयाँ नियमावलीले गरेको छ। यसअघि धरौटीको व्यवस्था थिएन। पहिला सबै काम संघले गर्ने गरेकोमा अहिले केही बाँडिएको जनाइएको छ। जसमा स्थानीय तहले विद्यालय पढ्ने नेपालमै पढ्ने परामर्श पूर्वतयारी गर्न पाउनेछन्। नेपालभित्र खपत हुने खालको प्रदेश र स्थानीय सरकारलाई दिएको छ। विदेशसँग सम्बन्धित सबै संघले गर्ने गरी नयाँ नियमावली बनाइँदै छ। शुल्क केही समायनुकूल वृद्धि गरिने भएको छ। धरौटी पनि ५० लाखको बंैक जमानत गर्नुपर्ने भनिएको ज्ञवालीको भनाइ छ। व्यवसायी भने नियम प्रक्रिया पुर्याएर सञ्चालन गर्नेलाई धरौटी आवश्यक नपर्ने बताउँछन्। धरौटी किन र केका लागि भन्नेमा हामीले प्रश्न गरेका छौं। व्यवस्थित गर्न खोजेको हो भने यो गलत बुझाइ हो। धेरै भए धरौटी राख्यो भने थोरै हुन्छ भन्ने सोच हो भने त्यो गलत छ। किनभने त्यसपछि कन्सल्टेन्सीको काम पैसा हुनेले मात्र गर्ने भए, दिमाग हुनेले गर्न नसक्ने भए, इक्यान अध्यक्ष पाण्डे भन्छन्, धरौटी राख्ने नियमले पैसा धेरै हुने ठग बदमास नै बढ्ने हो कि भन्ने शंका छ। हामी त नलेज सेयरिङ गर्ने हो गाइड गर्ने हो। शिक्षा ऐन, २०२८ १६ ढ अनुमति नलिई शैक्षिक परामर्श सेवा, विदेशी शैक्षिक कार्यक्रम वा शिक्षण कोर्स सञ्चालन गर्न नहुने (१) कसैले पनि यस ऐनबमोजिम अनुमति नलिई शैक्षिक परामर्श सेवा, ब्रिज कोर्स, भाषा शिक्षण कक्षा वा पूर्वतयारी कक्षा वा विदेशी मुलुकमा सञ्चालित कुनै शैक्षिक कार्यक्रम सञ्चालन गर्न पाउने छैन। बरु नियमन गर्न विभिन्न नीति नियमन बनाउन, गलत गर्नेलाई कारबाही र संख्या घटाउन मर्जर गर्न सकिनेलगायत उपाय हुन सक्ने पाण्डेको भनाइ छ। राम्रो काम गरेका साना कम्पनी धरौटीका कारण विस्थापित हुने संभावना हुने भई पुँजीपतिको मात्र रहने सक्ने भएकाले धरौटीको कुनै सेवा समाधानको उपाय नहुने उनी बताउँछन्। उदाहरणका रूपमा मेनपावर एजेन्सीमा हेरौं। धरौटीले बेथिति ठीक भएको छ त ? कि राज्यले धरौटीले नै समस्या समाधान हुन्छ भन्न सक्छ त ? उनी प्रश्न गर्छन्। यो क्षेत्रको बारेमा सरकारलाई बुझाउने प्रयास गरेको उनको भनाइ छ। इच्छाशक्तिको कमी कारण नै समयमा काम हुन नसकेको उनको भनाइ छ। मन्त्रालयले चाह्यो भने गर्न नसक्ने होइन्। सरकार परिवर्तन हुन्छन्। मन्त्री परिवर्तन हुन्छन्, उनी भन्छन्, तर, कर्मचारीतन्त्रको पनि यसप्रति ध्यान गएको छैन। कहाँबाट दुहुनो गाई बनाउन सकिन्छ ? कहाँबाट दुःख दिन सकिन्छ भन्ने मात्र छ। छोराछोरी विदेशमा पढ्न पठाउँछन्। हामीले पठाउन खोज्दा यी परामर्श दाताले बिगारे। विदेश पठाए भन्छन्। हामीले कसैका छोराछोरी घरभित्र पसेर थुतेर पठाएका छैनौं। हामीले परामर्श गर्ने हो ज्ञान बाड्ने हो, उनी भन्छन्। मन्त्रालयको उच्च शिक्षा महाशाखा प्रमुख कमल पोख्रेल नयाँ नियमावली बन्दै गरेको बताउँछन्। यसलाई व्यवस्थित बनाउन रोकिएको हो। व्यवस्थित नियमावली छिटो बन्छ। प्रक्रियामा छ। अर्थ र कानुन मन्त्रालयको पनि सहमति चाहिन्छ, पोखरेल भन्छन्। उनका अनुसार तीन तहमा सरकारले कुनले कति जिम्मेवारी लिने भन्ने कुरालाई व्यवस्थित बनाउन मन्त्रालय लागि परेको छ। शिक्षामन्त्री देवेन्द्र पौडेल कन्सल्टेसीलाई नियमन गर्ने मस्यौदा अर्थ मन्त्रालयमा पठाइएको बताउँछन्। त्यसभित्र के छ भन्न नसकिने तर कन्सल्टेसीको हकमा छिट्टै नयाँ नियम आउने मन्त्री पौडेलको भनाइ छ। कन्सल्टेन्सीले नेपाली नागरिक विदेश पठाउने मात्रै होइन विदेशी नागरिक नेपाल ल्याउने पनि काम गर्नुपर्छ, मन्त्री पौडेलले भने, पछिल्लो समय नेपाली नागरिक विदेश पठाउने मात्रै काम भएको पाइन्छ। जारी हुन लागेको नियममा यो कुरा पनि समेटिएको उनको भनाइ छ। कन्सल्टेन्सीले मागेअनुरूप सरकारले दिन नसक्ने उनले बताए। सहकारी, बैंकलगायतलाई सरकारले जसरी नियमन गरेको छ अब यो क्षेत्रमा पनि त्यस्तै गर्न लागिएको उनको भनाइ छ। उनले उक्त मस्यौदा स्वीकृत हुनासाथ कन्सल्टेन्सीलाई नियमन प्रक्रिया थालिने बताए। कन्सल्टेसीको हकमा छिट्टै नयाँ नियम आउनेछ। नेपाली नागरिक विदेश पठाउने मात्रै होइन, विदेशी नागरिक नेपाल ल्याउने पनि काम गर्नुपर्छ। नेपाली नागरिक विदेश पठाउने मात्रै काम भएको पाइन्छ। देवेन्द्र पौडेल, मन्त्री, शिक्षा, विज्ञान तथा प्रविधि नवीकरण गर्न दिएका निवेदन पनि थन्क्याएर राख्ने काम सरकारले गरेको छ। नीति, नियम पालन गर्ने र मनलाग्दी गर्छु भन्नेलाई एउटै बास्केटमा राखिएको छ। हामी प्रक्रिया पुर्याएर काम गर्नेलाई यसले असर गरेको छ। प्रकाश पाण्डे, अध्यक्ष, इक्यान कानुनमा मन्त्रालयसँग अनुमति नलिईकन अरू कसैले यो काम गर्न पाइँदैन भनेर स्पष्ट लेखिएको छ। हामीसँग अहिलेसम्म रहेको कानुन यही हो। प्रदेश सरकार वा स्थानीय सरकारले अनुमति दिएका छन् भने त्यो कानुनसम्मत छैन। ईश्वरीप्रसाद ज्ञवाली, उपसचिव, शिक्षा मन्त्रालय यो क्षेत्र बिस्तारै सिन्डिकेटतर्फ गएको छ। पुरानाको नवीकरण र नयाँ दर्ता प्रक्रिया छिटोभन्दा छिटो खुलाउनुपर्छ। वैधानिक ढंगले काम गर्ने कन्सल्टेन्सी पछाडि परे। यही मौका छोपेर अवैधानिक काम गर्नेहरू बजारमा हाबी हुँदै गएका छन्। राजु निरौला, महासचिव, स्वतन्त्र शैक्षिक परामर्श संघ नेपाल"
पोखरामा फुटपाथका पसल र अवैध संरचना हटाउन निकालियो सातदिने सूचना,"पोखरा : पोखरा महानगरपालिकाभित्रका अनधिकृत संरचना हटाउन थालिएको छ। गत साता पोखरा९ महेन्द्रपुलस्थित आफ्नै स्वामित्वको भवनमा डोजर चलाएको महानगरले कानुन मिचेर बनाइएका संरचना हटाउने अभियानलाई निरन्तरता दिएको छ। सोमबार ४ र ९ नं वडा कार्यालयले ती क्षेत्रमा रहेका फुटपाथ पसल र अवैध संरचना हटाउन सातदिने सूचना निकालेको छ। तोकिएको दिनभित्र त्यस्ता संरचना निर्माणकर्ता स्वयंले हटाई व्यवस्थापन नगरेमा कानुनबमोजिम गरिने वडा नं ९ का वडाध्यक्ष दीपेन्द्र मर्सानीले बताउनुभयो। 'फुटपाथ पसल, सडकछेउका पार्किङस्थल र सार्वजनिक जग्गा मासेर बनाइएका संरचना क्रमशः हटाउँदै जान्छौँ', उनले भने, 'अनधिकृत तरिकारले बनेका सरकारी संरचना पनि अब हट्छन्, यो अभियान निरन्तर चल्छ।' वडाध्यक्ष मर्सानीले सडकको अधिकार क्षेत्र मिचेर बनाइएका क्षेत्रीय हुलाक, टेलिकमलगायत सरकारी कार्यालयका पर्खाल पनि भत्काइने बताए नयाँ बजारमा रहेको माइक्रोको अव्यवस्थित पार्किङलाई पनि त्यहाँबाट हटाइने भएको छ। 'सार्वजनिक सूचना निकाल्छौँ, सम्बन्धित कार्यालयहरूलाई पत्र पनि काट्छौँ, वैध रहेको प्रमाण भए सोहीअनुसार हुन्छ, नत्र हटाइन्छ', वडाध्यक्ष मर्सानीले भने, 'सूचनाको बेवास्ता गरेर आफैँ नहटाए नगर प्रहरी लगाएर महानगरले हटाउँछ।' नयाँपुलमा रहेको महानगरको भवनमा बाँकी रहेका सटर खाली गराएर मङ्गलबारदेखि पुनः संरचना भत्काउन सुरु गरिएको उनको भनाइ छ। त्यहाँ रहेका दुई भवनलाई भत्काएर उद्यान बनाउने र सार्वजनिक शौचालय बनाउने योजना महानगरले अघि सारेको छ। भवन भत्काउँदा विस्थापित भएका आर्ट ग्यालरी र पुस्तकालयलाई पृथ्वीचोकमा बन्ने नयाँ भवनमा सारिने भएको छ। पृथ्वीचोकमा रहेको ट्राफिक प्रहरी कार्यालयलाई हटाएर महानगरले सूचना केन्द्रसहितको आधुनिक भवन बनाउँदैछ। वडा नं ९ ले एक महिनाभित्रैमा वडाभित्रका अनधिकृत संरचना हटाइने जनाएको छ। महाननगरभित्रका मुख्य सहरी क्षेत्रमा पुटपाथ, अव्यवस्थित पार्किङजस्ता समस्या बढी छन्। जसले सहरी सौन्दर्यमात्र बिगारेको छैन, पैदलयात्रीलाई कष्ट पनि थपेको छ। वडा नं ४ का अध्यक्ष देवकृष्ण पराजुलीले अवैध संरचना बनाउने व्यवसायी र घरधनीलाई प्रत्यक्ष भेटेरै त्यस्ता संरचना हटाउन आग्रह गरिएको बताए। 'सूचना निकाल्ने कुरा त भइ नै हाल्यो, घरदैलोमै पुगेर पनि महानगरको अभियानमा सघाउनुस् भनेका छौँ', उनले भने, 'तोकिएको मितिभित्र नहटाए पत्र काट्छौँ, बोलाएर कुराकानी गर्छौँ, यति गर्दा पनि अटेर गरे हामी आफैले हटाउँछौँ।' उनका अनुसार स्थायी संरचना बनाइसकेपछि अनधिकृतरूपमा पछि थप गरिएका संरचना हटाउनुपर्ने स्थिति छ। उक्त वडाका बागलुङ बसपार्क, चिप्लेढङ्गा, महेन्द्रपुललगायत क्षेत्रमा त्यस्ता संरचना बढी छन्। तिनै ठाउँमा सवारी पार्किङ पनि अस्तव्यस्त छ। वडाध्यक्ष पराजुलीका अनुसार घरअघि ट्रस्ट थप्ने, पेटीमै पसलका सामान राख्ने प्रवृत्ति बढी छ। अबदेखि सडक नै ओगट्ने गरी ठूला होर्डिङ बोर्ड र सटर बाहिर सामान राख्न नदिइने उनको भनाइ छ। 'सार्वजनिक जग्गै मिचेर बनाइएका ठूला भौतिक संरचना हाम्रो वडामा त छैनन्, तर पछि थपिएका ससाना संरचनाले सहरी व्यवस्थापनमा बाधा पुर्याइरहेको छ', उनले भने। घरघरै पुगेर सम्झाइबुझाइ गरिएकाले व्यवसायीबाट सहयोग पाउनेमा वडाका जनप्रतिनिधि विश्वस्त छन्। महानगरको नेतृत्वले अनधिकृत संरचना हटाउने अभियानमा वडा तहलाई नै बढी अग्रसर गराएको छ। अवैध संरचना भत्काउनुपूर्व अपनाउनुपर्ने सबै प्रक्रिया पूरा गर्ने गरिएको जनप्रतिनिधिको भनाइ छ। महानगरका अरु वडामा पनि अवैध संरचना हटाउने अभियानलाई गति दिइने जनाइएको छ। पोखरा महानगरलगायत देशका अरु स्थानीय तहमा पनि अनधिकृत संरचना हटाउने अभियानले तीव्रता पाएको छ। कार्यकालको सय दिन भर्खर बिताएका जनप्रतिनिधिले लिएको त्यस्तो पहललाई जनसाधारणले पनि रुचाएका छन्। रासस"
मुगुमा बालिकामाथि सामूहिक बलात्कार,मुगु : मुगुमा एक बालिकामाथि सामूहिक बलात्कार भएको छ। गाउँमा मेला हेर्न गएकी १६ वर्षीया बालिकामाथि मध्यरातमा बलात्कार भएको हो। बलात्कारमा संलग्न रहेको आरोपमा प्रहरीले तीन जनालाई पक्राउ गरेको छ। छायाँनाथ रारा नगरपालिकाको १३ लुमा गाउँ नजिकै बालिकामाथि बलात्कार भएको हो। प्रहरीका अनुसार यही भदौ २३ गते गाउँमा मेला लागेको थियो। सोही मेला हेरेर फर्कने क्रममा बालिका सामुहिक बलात्कारमा परेको जिल्ला प्रहरी कार्यालय मुगुले जनाएको छ। पीडितका आफन्तले २४ गते मात्र प्रहरीमा जोहेरी दिएपछि घटना बाहिर आएको हो। प्रहरीका अनुसार गाउँ नजिकै लागेको मेला हेरेर ती बालिका घर फर्कदै थिइन्। रातको समयमा बलात्कार भएको भन्दै पीडितले प्रहरीमा जाहेरी दिएका छन्। सोही जाहेरीका आधारमा प्रहरीले छाँयानाथ रारा नगरपालिका४ का २१ वर्षीय श्रृष्ट महतरा र एक १३ वर्षीय बालकलाई प्रहरीले २४ गते उनीहरूकै घरबाट पक्राउ गरेको हो। अर्का आरोपित कालिकोटको सान्नीत्रिवेणी घर भई हाल छाँयानाथरारा नगरपालिका१४ स्थित चंखेली रेस्टुरेण्टमा काम गर्दै आएका १८ वर्षीय बालकलाई पनि पक्राउ गरिएको जिल्ला प्रहरी कार्यालयले जानकारी दिएको हो। पीडित बालिकाको स्वास्थ्य परीक्षण भदौ २४ गते जिल्ला अस्पातलमा भएको थियो।
"नुवाकोटमा मिनीट्रकले बाटो हिंडिरहेका २ जनालाई ठक्कर दियो : एकको मृत्यु, एक गम्भीर घाइते",नुवाकोट : नुवाकोटको महादेवफांटमा भएको सडक दुर्घटनामा एक जना पैदलयात्रुको ज्यान गएको छ । अर्का एक जना गम्भीर घाइते भएका छन् । बेलकोटगढी नगरपालिका ७ महादेवफाँटमा आइचरको मिनीट्रकले बेलुका साढे सात बजे पैदल यात्रुलाई ठक्कर दिँदा एक जना स्थानीय यात्रुको घटनास्थलमै ज्यान गएको हो । अर्का एक जना गम्भीर घाइते भएका छन् । मृत्यु हुनेमा बेलकोगढी नगरपालिका ७ महादेवफाँटका ४५ वर्षीय वीरेन्द्र कुंवर रहेको जिल्ला प्रहरी कार्यालय नुवाकोटले जनाएको छ । नुवाकोटको देवीघाटगल्छी सडकमार्गको बीचमा रहेको सो स्थानमा गल्छीतर्फ जाँदै गरेको बा३ख १६४ नम्बरको आइचरले मंगलबार बाटोमा हिँडिरहेका कुंवरसहित दुई जनालाई ठक्कर दिएको प्रहरी निरीक्षक लक्ष्मी खड्काले जानकारी दिइन् । सडक दुर्घटनामा अर्का पैदल यात्री बेलकोटगढी नगरपालिका ७ कै ४५ वर्षीय राजेन्द्र राई गम्भीर घाइते भएका छन् । उनको स्थानीय महादेवफाँटकै अस्पतालमा प्रारम्भिक उपचार गरी थप उपचारका लागि काठमाडौंको बिएन्डबी अस्पताल पठाइएको प्रहरी निरीक्षक खड्काले जानकारी दिइन् । घाइते युवकको अवस्था गम्भीर रहेको नुवाकोट प्रहरीले जनाएको छ । दुर्घटनापछि स्थानीयले पिछा गर्दै केही टाढा पुगेर ठक्कर दिने आइचर तोडफोड र आगजनी गरेका छन् । घटनालगत्तै स्थानीयले सडकमार्ग अवरुद्ध गरेका थिए। दोषीलाई हदैसम्मको कारवाही गरिनुपर्ने तथा घाइते र मृतकका आफन्तलाई क्षतिपुर्तीको माग गर्दै स्थानीयले सडकमा बन्द गरेर प्रदर्शन गरिरहेका थिए। प्रहरीले चालकलाई नियन्त्रणमा लिएर अनुसन्धान सुरु गरेको बताएको छ ।
संगीतमा झुम्दै बालबालिका,"उदयपुर : सात वर्षीया बालिका इभना मगर विद्यालयको गृहकार्य सकेपछि टेलिभजनमा आउने सांगीतिक कार्यक्रम हेरेर रमाउँछिन्। उनी गीत संगीतको सुर तालमा मस्त हुन्छिन्। टेलिभिजनमा बजेका गीतमा उनी आफ्नो लय मिलाउँछिन्। टेलिभिजनको प्रस्तुतिमा मात्र होइन, विद्यालयको गृहकार्य गर्दा र अन्य फुर्सदको समयमा पनि गीत गाइरहेकी हुन्छिन्। गीत संगीतको उनको त्यो लगावलाई अभिभावकले पनि साथ दिँदै आएका छन्। त्यसैले उनी आजभोलि स्कुलको गृहकार्य सक्नसाथ नजिकको संगीत व्द्यिालय पुग्छिन्। सगरमाथा बोडिङ स्कुलको कक्षा २ मा अध्ययनरत इभनाले गीत संगीतमा रुची राखेपछि अभिभावकले उनलाई साँझको समयमा त्रियुगा नगरपालिका१२ स्थित तीनतले उदयपुर संगीत केन्द्रमा भर्ना गरिदिएका छन्। उनी आफ्नो रुची र प्रतिभालाई प्रस्फुटन गर्न संगीत विद्यालय धाउने गरेकी हुन्। किन आएको र कसले पठाएको भन्ने प्रश्नमा तोते बोलीमा इभना भन्छिन्, मलाई गीत गाउन र नाँच्न मन पर्छ। त्यहीँ भएर मामुले यहाँ पठाउनु भएको हो। सानै उमेरमा उनको मेहनत र प्रतिभा देखेर सन्तुष्ट रहेको संगीत विद्यालयका शिक्षक शैलेन्द्र खतिवडाले बताए। इभना नेपाली गीत संगीतको नवप्रतिभा हो। त्यसैले उनीजस्तालाई राज्यले गहनाका रुपमा लिएर संरक्षण गर्नुपर्छ, उनले भने, केही वर्ष निरन्तर संगीत शिक्षा र अभ्यास गर्ने हो भने इभना उदयपुरको मात्र नभई देशकै गहना बन्छिन्। विद्यालय र संगीत क्षेत्र दुवैतर्फको शिक्षामा उनी अब्बल रहेको खतिवडा बताउँछन्। इभना मात्र होइन, आठ वर्षीय मिकबुङ राई, १२ वर्षीया परिधि पौडेल, १४ वर्षीया भूमिका तामाङलगायतका ७० जना पनि बेलुका ४ देखि ८ बजेसम्म संगीत कक्षामा व्यस्त हुन्छन्। गीत संगीतसँगै सबै जना हार्मोनियम, मादल, ढोलक, तबला, गीतारलगायतका बाद्यबाधन बजाउन पनि सिपालु रहेको शिक्षक खतिवडा बताउँछन्। उनीहरूसँगै ४० वर्षीय राजेश गुरागार्इं, सरिता पौडेल पनि संगीत सिक्ने गर्छन्। बालबालिकासँगै सुरतालमा रमाएकी सरिता भन्छिन्, गीत संगीत मन नपराउने को होला र ! आफ्नो प्रतिभा देखाउन उमेरले छेक्दो रहेनछ। आफ्नो प्रतिभा उजागर गर्ने र सिक्नेसमेत अवसर मिलेकाले संगीत विद्यालय धाएको उनी बताउँछिन्। छोराछोरीको प्रतिभाप्रति अभिभावक पनि सन्तुष्ट छन्। संगीत सिक्न आएकी सविना श्रेष्ठकी आमा कल्पना श्रेष्ठ भन्छिन्, फुर्सदको समय सदुपयोग र आफ्नो क्षमता अभिवृिद्ध गर्न सहज भएको छ। कल्पनाले छोराछोरी दुवैलाई संगीत विद्यालयमा भर्ना गरिदिएकी छन्। अर्का अभिभावक विमना राई भन्छिन्, छोराले सिक्छु भनुञ्जेलसम्म संगीत विद्यालयबाट झिक्दिनँ। चार घण्टा गीत संगीत र बाद्यबाधन बजाउन सिक्ने गरेका उनीहरूलाई अमेरिकाको सहयोगमा परिवर्तनका लागि संगीत कार्यक्रममार्फत तीनतले संगीत केन्द्र कटारीले गाईघाट शाखामार्फत निःशुल्क अध्ययन गराएको संस्थाका अध्यक्ष श्याम बस्नेतले बताए। कला र संस्कृतिको प्रवद्र्धन गर्दै देशको पहिचानलाई स्थापित गर्न कार्यक्रम अघि सारिएको हो, उनी भन्छन्। डाक्टर, पाइलट बनेर मात्र देशको पहिचान हुँदैन, बस्नेतले भने, गीत संगीतबाट पनि पहिचान दिलाउन सकिन्छ भन्ने हाम्रो सन्देश हो। २०७८ फागुनबाट सुरु भएको उक्त विद्यालयमा हाल ७० जना भर्ना रहेको अध्यक्ष बस्नेतले बताए। विद्यालयमा संगीत प्रभाकरको उपाधि पाएका शैलेन्द्र खतिवडा र गायत्रा दहालले प्रशिक्षण दिने गरेका छन्। खतिवडा विगत ४० वर्षदेखि संगीत क्षेत्रमा क्रियाशील छन्।"
७५ विद्यार्थी कोचाकोच,"जाजरकोट : जिल्ला सदरमुकामस्थित त्रिभुवन नमुना माविको ७ कक्षामा अध्ययनरत आकृति शाही एउटै बेन्चमा धेरै जना बस्नुपर्दा हैरान छिन्। धेरै विद्यार्थीलाई एउटा कोठामा राखेर पढाउँदा कोचिएर बस्नु परेको उनको गुनासो छ। उनले भनिन्, विद्यार्थी संख्या धेरै छ। तर, बेन्चको संख्या थोरै र कक्षा कोठा साँघुरो हुँदा हामीलाई पढ्नै कठिन भयो। सेक्सनको व्यवस्था गरिदिन आग्रह गर्दा पनि शिक्षकहरूले बेवास्ता गरेको शाहीको गुनासो छ। ७ कक्षामा ७५ विद्यार्थी कोचिएर पढ्न बाध्य छन्। सबै जना आएको दिन एउटै बेन्चमा ६७ जनासम्म बस्ने गरेको अर्की छात्रा करुणा मल्लले बताइन्। भनिन्, कोचाकोच हुँदा लेख्न, पढ्न समस्या एकातिर हुन्छ भने अर्कोतिर हल्ला भएर पढाएको बुझ्नसमेत गाह्रो हुन्छ। शिक्षिका रेखा शाह धेरै विद्यार्थी भएकाले पठनपाठनमा समस्या देखिएको बताउँछिन्। धेरै विद्यार्थी हुँदा कक्षा कार्य गर्न र गृहकार्य हेर्न गर्न पनि कठिनाइ हुने शिक्षक शाहको भनाइ छ। शिक्षा नियमावलीमा पहाडमा ४५ जनासम्म एउटा कक्षा वा सेक्सनमा राखेर पढाउनुपर्ने प्रावधान छ। नमुना विद्यालय सञ्चालन निर्देशिकामा प्रतिकक्षा ४० जनासम्म राखेर पढाउनुपर्ने प्रावधान छ। तर, यस नमुना विद्यालयमा एउटै कक्षामा ७५ जना विद्यार्थी राखेर पठनपाठन गर्ने गरिएको छ। भेरी नगरपालिकाको शिक्षा विकास तथा खेलकुद शाखाा प्रमुख अमृत पुनले पठनपाठन व्यवस्थापनका लागि हरेक वर्ष नमुना विद्यालयको कार्यक्रमअन्तर्गत ५० लाख बजेट विनियोजन गरिएको बताए। आवश्यक शिक्षकको व्यवस्था गरेर सेक्सन बाँडेर नमुना विद्यालय निर्देशिकाअनुसार पठनपाठनको व्यवस्था मिलाउने जिम्मा विद्यालयको नै भएको उनले बताए। शैक्षिक सत्रको सुरुमा भर्ना गर्दा ६५ देखि ७० को बीचमा विद्यार्थी थिए। सबै सरहरूलाई सोध्दा यतिसम्म ठीकै छ, चलाउन सकिन्छ भन्ने कुरा भयो। पछि ट्रान्सफर गरेर अन्य विद्यालयबाट आउँदा ७५ जना पुगे, सहायक प्रधानाध्यापक हरिबहादुर बस्नेतले भने।"
बच्चा चोरीको समाचार भ्रामक : अभिभावकलाई नै चोर आरोप,"रुपन्देही : गत आइतबार रुपन्देहीको तिलोत्तमामा बच्चा चोर फेला परेको जनाउँदै केही तस्बिर र भिडियो सार्वजनिक भयो। चाउमिन खुवाउने बहानामा बालिकालाई भगाउन खोजेको भन्दै स्थानीयले एक महिलालाई नियन्त्रणमा लिए। यो दृश्य केही फेसबुक पेजबाट सेयर भएपछि हेर्ने र सेयर गर्ने काम भयो। केहीबेरमै भिडियो भाइरल बन्यो। जिल्लामा बालबालिका चोरको हल्ला निकै फैलियो। मङ्गलापुरमा साँझ एक अपरिचित महिलाले एक बच्चा झाडीको बाटो लगिरहेको देखेर रोकेर सोधपुछ गर्दा भाग्न खोजेको र तुरुन्त मङ्गलापुर पुलिसलाई खबर गरी पक्राउ गरेको भनी गलत हल्ला फिँजाइयो। प्रहरीले सोधपुछ गर्दा यो घटना गलत भएको पुष्टि भयो। भारतीय महिलाले चोरेर लैजाँदै गरेको भनी गलत प्रचार गरेको यो घटना प्रहरीले आफन्तलाई सोधपुछ गर्दा बालिका उनैको छोरी भएको प्रमाणित भयो। बच्च चोरी गरी हिँडेको भन्ने आरोप लगाइएकी महिला पाल्पा तानसेन नगरपालिका७ लामीडाँडा बस्ने ज्योति रञ्जन हुन्। यसमा देखिएकी पाँच वर्षकी बालिका ज्योतिकै छोरी रहेको आफन्तले प्रमाणित गरेपछि प्रहरीले परिवारको जिम्मा लगाएको थियो। भारत माइती भएकी ज्योतिलाई नेपाली भाषा राम्रोसँग बोल्न नआउने भएकाले अरुको बच्चा अपहरण गरेर भारत लैजान लागेको आरोप स्थानीयले लगाएका थिए। तर प्रहरीले अनुसन्धानपछि उनीहरूलाई छाडेको जनाएको छ। यसैगरी बुटवलमा केही दिनअघि योगी भोलानाथ भट्टराईलाई आफ्ना नातिसँग हिँडिरहेका बेला बुटवलमै स्थानीयले बच्चा चोर भन्दै घेरा हाले। बच्चा चोरेको आरोप लगाउँदै भट्टराईलाई प्रहरीमा बुझाए। प्रहरीले सोधपुछ गर्ने क्रममा हजुरबुवा र नाति भन्ने खुलेको इलाका प्रहरी कार्यालय बुटवलका प्रमुख ठगबहादुर केसी बताउँछन्। सोधपुछपछि दुवै जनालाई परिवारको जिम्मा लगाइएको उनको भनाइ छ। बच्चा चोरको अनावश्यक हल्लाले समाजमा एकले अर्कोलाई हेर्न दृष्टिकोण फेरिएको छ। बजारमा नयाँ मानिस बालबालिकासँग देख्नेबित्तिकै चोरको आशङ्का गर्ने र अनावश्यक तनाव दिने काम भएको प्रहरीको भनाइ छ। अहिले सामाजिक सञ्जालमा बच्चा चोरको अनावश्यक हल्ला फिँजाइएकाले बालबालिकामा समेत यसको नकारात्मक प्रभाव परेको छ। बच्चा चोरको हल्लाले बालबालिका विद्यालय जानसमेत डर मान्ने गरेका छन्। सामाजिक सञ्जालको हल्लाले बालबालिकामा मानसिक असर गर्ने भएकाले अभिभावकहरू सचेत हुनुपर्ने मनोविमर्शकर्ता सुष्मा अर्याल बताउँछिन्। यो समयमा एकातिर अभिभावक पनि त्रसित हुने र बालबालिकालाई सचेत गराउन खोज्दा नकारात्मक असर पर्न जाने भएकाले यसमा घरपरिवार, समाज सबै सचेत बन्नुपर्ने उनको भनाइ छ। नेपाल प्रहरीको साइबर ब्यूरोले समेत विज्ञप्ति जारी गर्दै बच्चा चोरीको सामाजिक सञ्जालमा फैलाइएको प्रचार भ्रामक भएको जानकारी गराएको छ। तर यस्ता भ्रामक सूचना र दृश्यले समाजमा त्रास उत्पन्न भएको छ। जिल्ला प्रहरी कार्यालय रुपन्देहीले सामाजिक सञ्जालमा उल्लेख भएको बच्चा चोरको हल्ला गलत भएको जनाएको छ। अहिलेसम्म कुनै पनि यस्ता घटनाका सम्बन्धमा उजुरी तथा निवेदन नपरेको र त्यस्तो कुनै पनि प्रकारको गतिविधि भएको नपाइएकाले हल्ला र अफवाहको पछि नलाग्न प्रहरीको अनुरोध छ। 'अहिलेसम्म कुनै घटना भएको छैन। सामाजिक सञ्जालमा अफवाह फैलाउने काम भयो। यस्तो हल्लाको पछि नलागौँ', जिल्ला प्रहरी कार्यालय रुपन्देहीका सूचना अधिकारी श्यामु अर्याल भन्छन्। कतिपय व्यक्तिले अनावश्यक हल्ला तथा अफवाह फैलाएर मानिसमा डर, त्रास तथा आतङ्क सिर्जना गर्ने काम गरेका कारण यसका पछाडि नलाग्न उनको अनुरोध छ। बच्चा चोरको अनावश्यक हल्ला फैलिएपछि यस क्षेत्रका स्थानीय तहले समेत भ्रम नफैलाउन आग्रह गरेका छन्। बुटवल उपमहानगरपालिका, तिलोत्तमा नगरपालिका, शिक्षा विकास तथा समन्वय एकाइलगायत विभिन्न निकायले विज्ञप्तिमार्फत भ्रामक प्रचारमा विश्वास नगर्न आग्रह गरेका छन्। बुटवल उपमहानगरपालिका कार्यालयले विगत केही दिनदेखि सामाजिक सञ्जालमा व्यापकरूपमा फैलाइएको विद्यार्थी अपहरणसम्बन्धी दिग्भ्रमित गराउने खालका झुटा प्रचारलाई आधार मानी केही विद्यालयले समेत सूचना प्रकाशित गरेको हुँदा यसप्रति गम्भीर ध्यानाकर्षण भएको जनाएको छ। साथै सामाजिक सञ्जालमा उल्लेख भएझै उपमहानगरपालिकामा कुनै घटना जानकारीमा नआएको हुँदा त्यस्ता भ्रामक सूचना, तस्बिर र भिडियोको पछाडि नलाग्न सबैमा अनुरोध गरेको छ। त्यस्ता अपराधसम्बन्धी सूचना प्राप्त भएमा, जिल्ला प्रशासन कार्यालय रुपन्देही, नजिकको प्रहरी कार्यालय, वडा कार्यालय वा यस उपमहानगरपालिकामा जानकारी गराउनुहुनसमेत उपमहानगरले अनुरोध गरेको छ। यतिमात्रै होइन यस उपमहानगरपालिकाअन्तर्गतका विद्यालयले स्पष्ट आधार, प्रमाण र अनुमतिबिना अभिभावक तथा विद्यार्थीलाई दिग्भ्रमित गराउने सूचना सम्प्रेषण गरेको पाइएमा कारबाही गर्ने विज्ञप्तिमा उल्लेख छ। 'बच्चा चोरको अफवाहले परिवार समाजमा नकारात्मक असर गरेका कारण उपमहानगरपालिकाले विज्ञप्तिमार्फत सचेत गराउने काम गरेको छ', उपप्रमुख सावित्रादेवी अर्याल भन्छिन्, 'सचेत बनौं तर शङ्काकै भरमा केही व्यक्तिमाथि आरोप नलगाऔँ।' त्यसो त प्रहरीका विभिन्न एकाइले पनि सूचनामार्फत गलत हल्लाका पछि नलाग्न अनुरोध गरेको छ। तर सामाजिक सञ्जालमा भ्रामक दृश्य राखेर सेयर गर्ने क्रम रोकिएको छैन। बच्चा चोरी भयो भनेर अभिनयसमेत गरेर सामाजिक सञ्जालमा राख्न थालेपछि प्रहरीले यस्ता गलत सूचना दिने सामग्री नराख्न र राखेको पाइएमा कारबाही गर्ने जनाएको छ। 'सामाजिक सञ्जालमा गलत सूचना दिनेलाई प्रहरीले कारबाही गर्नुपर्छ, यस्ता गलत हल्लाले समाज अशान्त भयो। सबैभन्दा बढी बालबालिकामा नकारात्मक प्रभाव पर्यो यसले गर्दा बालबालिका विद्यालय जान पनि डराउन थाले', अभिभावक रचना पाण्डे भन्छिन्। सचेत गराउने नाममा गलत सूचना दिएर भ्रम फैलाउने कार्य बन्द गर्नुपर्ने उनको भनाइ छ। रासस"
पिकअपको ठक्करबाट पैदलयात्रीको मृत्यु,विराटनगर : मोरङको बूढीगंगा गाउँपालिका३ शान्ति चोकमा पिकअप भ्यानले ठक्कर दिँदा मंगलबार साँझ पैदलयात्री वृद्ध पुरुषको मृत्यु भएको छ। कोसी लोकमार्गमा दक्षिणबाट उत्तरतर्फ जाँदै गरेको प्रदेश १०२००२ च ४६९८ नम्बरको पिकअपले ठक्कर दिँदा स्याङजा घर भएका ७० वर्षीय पदमबहादुर बस्नेतको मृत्यु भएको मोरङ ट्राफिक प्रमुख प्रहरी निरीक्षक राजकुमार कार्कीले जानकारी दिए। उनका अनुसार सडक पार गर्दै गरेको अवस्थामा बस्नेतलाई पिकअपले साँझ ७ बजेतिर ठक्कर दिएको थियो। टाउकोमा गम्भीर चोट लागेका उनको उपचारका क्रममा बूढीगंगाको विराट शिक्षण अस्पतालमा ७:५० बजेतिर मृत्यु भएको कार्कीले बताए। भ्यान र चालक विराटनगर महानगरपालिका५ का २४ वर्षीय सन्तोष गुप्तालाई नियन्त्रणमा लिएर प्रहरीले घटनाको अनुसन्धान अघि बढाएको छ।
धरानको सडकमा दुई वर्षकी बालिका भेटिइन्,धरान : धरान उपमहानगरपालिका१५ स्थित बुढासुब्बा चोकमा अन्दाजी २ वर्षकी बालिका बेवारिसे अवस्थामा भेटिएकी छन् । सडकमा भेटिएकी बाकिकालाई प्रहरीको जिम्मा लगाइएको छ । मंगलबार राती सडकमा भेटिएकी ती इलाका प्रहरी कार्यालयमा खबर गरी प्रहरीको जिम्मा लगाएका थिए । प्रहरी कार्यालयमा बालिका राख्ने ठाउँ अभावका कारण सरस्वती बालआश्रम धरानमा राखिएको ईलाका प्रहरी कार्यालय धरानका प्रहरी प्रमुख देउप्रसाद लिम्बुले बताए । उनले बालिकाको अभिभावक पत्ता लगाउनका लागि सुनसरी भरी प्रहरी मार्फत जानकारी गरिएको बताए ।
