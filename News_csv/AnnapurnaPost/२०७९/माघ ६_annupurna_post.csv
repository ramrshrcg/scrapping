शीर्षक,विवरण
उखुमा उधारो !,"ढिलै भए पनि सरकारले उखुको समर्थन मूल्य तोकेको छ। नगदे बाली उखु किसानले चिनी मिललाई उधारोमै बेचिरहेका थिए। मन्त्रिपरिषद्को बैठकले मूल्य तोक्यो क्विन्टलको ६ सय १० रुपैयाँ। यो किसानले अपेक्षा गरेभन्दा कम र पोहोर परारभन्दा केही बढी हो। उखुमात्रै नभई नगदेबाली जति पनि छन्, तिनमा किसानका दुःख साझा छन् उचित मूल्यको अभाव, बजारको अभाव, भण्डारणको अभाव, मल, बिउ, सिँचाइको अभाव। धेरै थरी दुःखबाट पार पाउन किसानले धान छोडेर उखु लगाउँछन्, फेरि उखुको बजार नपाएर किसान तावाबाट उम्केर भुङ्ग्रोमा परेको माछा हुन्छन्। चिनी कारखानाहरूले वर्षौं वर्षसम्म पनि उधारो राखेर पैसा नदिएपछि किसान आत्मदाहको चेतावनीसम्म दिँदै आन्दोलित हुनुपर्यो। कुनै पनि काम बेलामा नगर्ने सरकार उखुको समर्थन मूल्य पनि समयमा तोक्दैन, तोकेअनुसार मिलहरूबाट किसानलाई नगद भुक्तानीको प्रबन्ध मिलाउन सक्दैन। गुलियो चिनीको कच्चा पदार्थ उखुका तीता कथा धेरै छन्, त्यसैले नगदे बालीसमेत छाड्नुपर्ने अवस्थामा छन् किसान। नेपालमा बर्सेनि तीन लाख टन चिनीको बजार छ, स्वदेशी मिलहरू त्यसको आधामात्रै हम्मेहम्मे उत्पादन गर्छन्। माग पूरा गर्न भारतबाट मात्रै होइन, ब्राजिलबाट पनि नेपालमा चिनी आउँछ। तर यही देशका उखु किसानले न उचित मूल्य पाउँछन्, न बेलामा भुक्तानी। किसान परम्परागत जातकै उखु खेती गरिरहेका छन् जसको उत्पादन प्रतिकठ्ठा १५ देखि २५ क्विन्टल हो। उन्नत जात, मल, बिउको प्रबन्ध त परै सरकार बजारको चाँजो पनि मिलाउन नसक्ने र कारखानाहरूबाट समेत किसानलाई पैसा दिलाउन नसक्ने निरीह बन्छ। समर्थन मूल्य तोकेको सरकारले नभुलोस् कि किसानलाई कारखानाहरूबाट पैसा भुक्तानी लिन महाभारत छ, मल, बिउ र सिँचाइ महाभारत छ। उन्नत खेती जसरी सबै बालीनालीमा आवश्यक छ, त्यस्तो आवश्यकताबाट उखु खेती पनि अपवाद होइन। तमाम कृषिका समस्याभन्दा बेग्लै समस्या उखु किसानलाई पनि छैन। सबालहरू, समस्याहरू उस्तैउस्तै छन्। उखु केन्द्रितमात्रै होइन, सरकारले सम्पूर्ण रूपमा कृषि केन्द्रित योजना र कार्यक्रममा पुनर्विचार गरी एउटा ठूलै क्रान्ति अर्थात् आधुनिकीकरण गर्नुपर्ने आवश्यकता आज छ। कृषिमा परिवर्तन ल्याउँछु भन्ने सरकारको कुरा पनि किसानले उखुमा भोग्नु परेको जस्तै उधारो नहोस्।"
७९ लाख यात्रुले गरे हवाई यात्रा,"काठमाडौं : सन् २०२२ मा त्रिभुवन अन्तर्राष्ट्रिय विमानस्थलमा १ लाख ३२ हजार ५ सय १४ उडान भएको छ। आन्तरिक र बाह्य गरी ती उडान भएको विमानस्थलले जनाएको छ। आन्तरिकतर्फ १ लाख ८ हजार २ सय २ उडान भएको हो। अन्तर्राष्ट्रियतर्फ २४ हजार ३ सय १२ उडान भएको छ। कोभिड१९ पछिको यो वर्षमा उडान संख्यामा सुधार भएको विमानस्थलका प्रवक्ता टेकनाथ सिटौलाले बताए। आन्तरिकतर्फ अक्टुबर महिनामा सबैभन्दा बढी ११ हजार २ सय ६८ उडान भएको छ। अन्तर्राष्ट्रियतर्फ डिसेम्बर महिनामा २ हजार ५ सय २८ उडान भएका छन्। अक्टुबर दसंैतिहारको महिना भएकाले आन्तरिक उडान संख्या बढेको हो। आन्तरिकतर्फ पर्यटकीय मौसम मार्च, अप्रिल, मे महिनामा उडान संख्या बढेर १० हजार कटेको छ। ती महिनामा क्रमशः १० हजार २ सय २७, १० हजार ५ सय ९ र १० हजार ५ सय ११ उडान भएका छन्। सबैभन्दा कम सन् २०२२ को जनवरी र फेब्रुअरीमा करिब ७ हजारको संख्यामा आन्तरिक उडान भएका छन्। अन्तर्राष्ट्रियतर्फ भने वर्षको सुरुमा भन्दा पनि वर्षको अन्तिम चौमासिकमा उडान संख्या सुधारिँदो देखिन्छ। सेप्टेम्बरबाट यता अन्तिसम्म प्रतिमहिना कम्तीमा २२ सयभन्दा बढी उडान भएका छन्। समीक्षा वर्षमा ७९ लाख ५४ हजार ४ सय ८० यात्रुले त्रिभुवन अन्तर्राष्ट्रिय विमानस्थलबाट यात्रा गरेका छन्। आन्तरिकतर्फ ४४ लाख ६६ हजार १ सय ५२ ले यात्रा गरेका छन्। अन्तर्राष्ट्रियतर्फ ३४ लाख ८८ हजार ३ सय २८ यात्रुले यात्रा गरेका छन्। आन्तरिकमा अक्टुबर महिनामा ४ लाख बढीले यात्रा गरेका छन्। आन्तरिकतर्फ ३ लाखभन्दा बढीले प्रतिमहिना यात्रा गरेको विमानस्थलको तथ्यांकले देखाएको छ। अन्तर्राष्ट्रियमा सबैभन्दा बढी नोभेम्बर महिनामा ३ लाख ६४ हजारले यात्रा गरेका छन्। अन्तर्राष्ट्रियमा पछिल्लो चौमासमा यात्रु संख्या बढेको देखिन्छ। सेप्टेम्बर यता ३ लाख बढीले काठमाडौंमा यात्रा गरेका छन्। यो वर्ष ट्रान्जिट पारेर २२ हजार २ सय ५२ ले यात्रा गरेका छन्। सन् २०२२ मा अन्तर्राष्ट्रियतर्फ २६ हजार ६ सय ७६ टन कार्गो भित्रिएको छ।"
एनएचपीसीले बुझायो इन्सेप्सन रिपोर्ट,"काठमाडौं : भारतीय जलविद्युत् कम्पनी एनएचपीसी लिमिटेडले पश्चिम सेतीको अध्ययनसम्बन्धी प्रारम्भिक प्रतिवेदन (इन्सेप्सन रिपोर्ट) लगानी बोर्ड नेपाललाई बुझाएको छ। ७५० मेगावाटको पश्चिम सेतीको विस्तृत सम्भाव्यता अध्ययनको प्रारम्भिक प्रतिवेदन बोर्डलाई बुझाएको हो। सुदूरपश्चिमस्थित संयुक्त पश्चिम सेती आयोजना निर्माण गर्न विस्तृत आयोजना प्रतिवेदन (डीपीआर) तयारका लागि बोर्डले एनएचपीसीसँग गत भदौ ३ गते सम्झौता गरेको थियो। सम्झौताअनुसार एनएचपीसीले तीन महिनाभित्र प्रारम्भिक प्रतिवेदन र २१ महिनाभित्र विस्तृत सम्भाव्यता अध्ययनको प्रतिवेदन बुझाउनु पर्नेछ। एनएचपीसीले बुझाएको उक्त इन्सेप्सन रिपोर्टमा अध्ययन कसरी गर्ने, कुनकुन विधि प्रयोग गर्ने भनेर टाइमलाइनसहित रिपोर्ट बुझाएको बोर्डका एक इन्जिनियरले बताए। कम्पनीले बुझाएको रिपोर्टमा बोर्डले १५ दिनभित्र प्रतिक्रिया दिने बताइएको छ। बोर्डले ७५० मेगावाटको पश्चिम सेती जलविद्युत् आयोजना र ४५० मेगावाटको सेती ननी ६ गरी दुवै आयोजनाको सर्वेक्षण अनुमति प्रदान गरेको हो। यसपछि आयोजनाको लागत, आयोजना निर्माणको समय, जडित क्षमतालगायतका विषयमा अध्ययन हुनेछ। समझदारीअनुसार एनएचपीसीले पश्चिम सेती आयोजनाको अध्ययन अनुमतिपत्र लिन मितिले ४५ दिनभित्र आवेदन दिएको थियो। एनएचपीसीले अनुमतिपत्र लिएको दुई वर्षभित्रमा संयुक्त आयोजनाको विस्तृत अध्ययन प्रतिवेदन तयार गरी बोर्डमा पेस गर्नु पर्नेछ। उक्त डीपीआरमा जलाशययुक्त बनाउने वा अर्धजलाशययुक्त बनाउने भन्ने भारतीय कम्पनीले नै निर्णय गर्नेछ। आयोजनाका लागि आवश्यक प्रसारण लाइन, परियोजनाको अनुमानित लागत अनुमान, अध्ययन, निर्माण सुरु तथा निर्माण सम्पन्न हुने समय र कार्ययोजना, बजार सुनिश्चितता, वित्तीय स्रोतको उपलब्धता, परियोजना कार्यान्वयनको तरिका पनि समावेश गर्नु पर्नेछ। आयोजना विकास सम्झौता (पीडीए) का लागि दुई पक्षबीच वार्ता गर्न लगानी बोर्डले सहजीकरण गर्ने समझदारीमा उल्लेख छ।"
बढी पैसा असुल्नेमा पर्छ मन्त्री अर्याल संलग्न म्यानपावर,"काठमाडौं : राष्ट्रिय स्वतन्त्र पार्टीका अध्यक्ष, उपप्रधान तथा गृहमन्त्री रवि लामिछानेले श्रममन्त्री बनाइएका आफ्ना नेता डोलप्रसाद अर्याल वैदेशिक रोजगार व्यवसायी नरहेको जिकिर गरेका छन्। त्यस्तो पाए कारबाही गर्ने अभिव्यक्तिसमेत दिएका छन्। तर, बिहीबारसम्म श्रृष्टि ओभरसिज इम्प्लोइमेन्ट सर्भिस प्रालिको वेबसाइटमा अर्यालको नाम अन्तर्राष्ट्रिय बजार निर्देशकका रूपमा थियो। म्यानपावर व्यवसायीलाई मन्त्री बनाएको र यसमा स्वार्थ बाझिने कुरा व्यापक भएपछि उक्त साइट दिउँसो बन्द गरियो। त्यहाँ भएका अर्यालका नाम र तस्बिर हटाइयो। पुनः खुलाइयो। यसलाई मन्त्री अर्यालले त्यहाँका साथीहरूले सल्लाहकारका रूपमा राखिदिएको प्रस्टीकरण दिएका छन्। तर, त्यही कम्पनीका एक सञ्चालकले अन्नपूर्ण पोस्ट्सँग उनले अन्तर्राष्ट्रिय बजार निर्देशकका हैसियतमा थुप्रै देशमा डिल गर्दै आएको जानकारी दिए। जापान बसेर फर्किएको, भाषा र सम्पर्कसमेत भएको कारण उनले मुख्यतः जापानको रोजगारी ह्यान्डिल गरेका थिए। ती सञ्चालकका अनुसार अर्यालले जापानबाट जिट्को मार्फत श्रमिक विदेश लैजान एजेन्टसँग सम्पर्क र समन्वय गर्थे। तर, सृष्टिबाट कामदार लिने जापानको कम्पनीले बढी शुल्क उठाएको भन्दै जापान सरकारले कामदार लैजान प्रतिबन्ध लगाएपछि सृष्टिले जिट्कोअन्तर्गत कामदार पठाउन बन्द भएको थियो। अर्यालले डिल गरेर कामदार पठाउने सृष्टि म्यानपावरविरुद्ध वैदेशिक रोजगार विभागमा उजुरीसमेत परेको पाइएको छ। विभागका अधिकारीका अनुसार, पीडित सम्पर्कमा नआएकाले यसलाई तामेलीमै राखिएको छ। पीडित प्रमाणसहित आएमा अनुसन्धान अघि बढ्ने विभागका एक पूर्व महानिर्देशक बताउँछन्। तामेली च्याप्टर क्लोज होइन। उजुरीकर्ता प्रणाणसहित जहिल्यै आएमा प्रक्रिया अघि बढ्छ, ती पूर्वमहानिर्देशकले बताए। विभागका अनुसार पछिल्लो समयमा कम्पनीको सञ्चालक लक्ष्मण कोइराला र लेखनाथ भण्डारी छन्। वैदेशिक रोजगार, रेमिट्यान्स कम्पनी तथा कल्सन्टेन्सीमा संलग्न भएका अर्यालले श्रम, रोजगार तथा सामाजिक सुरक्षामन्त्रीको जिम्मेवारी सम्हालेसँगै विवादमा तानिएका हुन्। दर्जनौं कम्पनीका सञ्चालक भएको श्रममन्त्री आर्याल आफैंले समेत फेसबुकमार्फत सार्वजनिक गरेका छन्। तर, म्यानपावर कम्पनीमा भने लगानी नभएको उनको दाबी छ। मन्त्री अर्यालले विभिन्न कम्पनीको कन्सल्टेन्ट भएर काम गर्ने गरेको वैदेशिक रोजगार व्यवसायी बताउँछन्। साथीहरूको संलग्नतामा धेरै क्षेत्रमा हात हालेको मन्त्री अर्यालले बताएका छन्। देशका हरेक क्षेत्रका उद्योग व्यवसायमा थोरैथोरै संलग्नता भएकाले मेरो स्वार्थ नबाझिने त कुनै क्षेत्र नै छैन, मन्त्री अर्याल भन्छन्, एक्लै कुनै व्यवसायमा लगानी गर्ने मेरो आर्थिक हैसियत हिजो पनि थिएन र अझै पनि छैन। अर्यालले कृषि, ट्राभल, सहकारी, उद्योग, रेमिट्यान्स, एजुकेसन कन्सल्टेन्सी, सेक्युरिटी सर्भिस कम्पनी, होटल व्यवसाय, ट्रेकिङ कम्पनी, क्याटरिङ कम्पनीमा लगानी भएको बताएका छन्। म्यानपावर कम्पनीमा म कहिले पनि छैन। साथीहरूले एउटा कम्पनीमा सल्लाहकारमा राख्यौं है भनेर इन्टरनेसनल मार्केटिङ डाइरेक्टर को पद लेखिदिए तर हटाइदिन भुले, अर्याल भन्छन्, तर त्यो वा कुनै म्यानपावर कम्पनीमा न मेरो लगानी छ, न संलग्नता, न सेयर न स्यालरी।"
संघीय सरकारमा अटाएन कर्णाली,"सुर्खेत : चुनावअघि माओवादी अध्यक्ष प्रचण्डले कर्णालीमा मन्त्री पद बाँड्दै हिँडे। कर्णालीका विभिन्न जिल्लामा भएका चुनावी सभामा उनले भनेका थिए, तपाईं चुनाव जिताउनुस्, म मन्त्री बनाएर पठाउँछु। सांसद बनाउने काम कर्णालीवासीको हो, तपाईंले जिताएका सांसदलाई मन्त्री बनाउने काम म गर्छु। तर, हाल प्रधानमन्त्री बनेका माओवादी अध्यक्ष प्रचण्डले आफ्नो मन्त्रिपरिषद्मा भने कर्णालीको प्रतिनिधित्व नै गराएनन्। मंगलबार मन्त्रिमण्डल बिस्तार गरेका प्रधानमन्त्री प्रचण्डले कर्णालीबाट एकजना पनि मन्त्री नबनाएपछि कर्णालीवासीले आलोचना र आक्रोश पोखेका छन्। माओवादीले कर्णालीलाई जनयुद्धको उद्गमस्थल र आफ्नो मुख्य आधारक्षेत्र भन्दै आएको छ। तर, कर्णालीबाट कोही पनि मन्त्रिपरिषद्मा नसमेटिएपछि प्रधानमन्त्री र माओवादीप्रति निकै आलोचना भइरहेको हो। वर्तमान संघीय मन्त्रिपरिषद्मा एक जना पनि कर्णालीबाट मन्त्री नबनेपछि प्रदेशसभामासमेत यसबारे बहस भएको छ। चुनावमा मन्त्रीको आश्वासन दिएको र अहिले मन्त्री नबनाएपछि माओवादीको तर्फबाट प्रतिनिधिसभामा निर्वाचित कर्णालीका सांसदहरू पनि निराश छन्। हाल कर्णालीबाट हुम्लाका छिरिङ दम्डोल लामा (कार्चेन), कालिकोटका महेन्द्रबहादुर शाही, जाजरकोटका शक्तिबहादुर बस्नेत, रुकुमपश्चिमबाट जनार्दन शर्मा र माओवादीकै समानुपातिक सांसद जुम्लाकी छिरिङ ल्यामु लामा तामाङ प्रतिनिधिसभामा छन्। उनीहरूमध्ये महेन्द्रबहादुर शाही र छिरिङ दम्डोल लामालाई प्रचण्डले चुनावकै बेला मन्त्री बनाउने बाचा गरेका थिए। तर, अहिले कोही पनि मन्त्री बन्न सकेनन्। यस्तै जुम्लाबाट निर्वाचित राप्रपाका ज्ञानबहादुर शाही (ज्ञानेन्द्र) पनि मन्त्री बन्ने दाउमा थिए। उनले पनि चुनावको बेलामा आफूलाई निर्वाचित गराए मन्त्री बनेर फर्किने बताएका थिए। तर, वर्तमान सरकारमा सहभागी राप्रपाले पनि उनलाई मन्त्री बनाएन। नेतृत्वले नपत्याएपछि कर्णालीले यसपटक मन्त्रिपरिषद्मा प्रतिनिधित्व नपाएको हो। सत्ता साझेदार एमालेले भने प्रत्यक्षतर्फ कर्णालीमा एउटा सिट पनि जित्न सकेन। तर, उसले समानुपातिकतर्फ कर्णालीमा सांसद बनाएको छ। एमालेको तर्फबाट दैलेखकी सूर्यकुमारी श्रेष्ठ र रुकुमपश्चिमका चन्द्रबहादुर विश्वकर्मा सांसद छन्। सबैभन्दा धेरै मन्त्रालय पाएको एमालेले पनि कर्णालीको प्रतिनिधित्व गराउने रुचि राखेन। मन्त्रिपरिषद्मा प्रतिनिधित्व नहुँदा कर्णालीका नागरिकले असन्तुष्टि व्यक्त गरेका छन्। दैलेखका युवा निर्मल थापाले प्रचण्ड र प्रचण्ड सरकारमा भएका मन्त्रिमण्डलका केही तेजस्वी अनुहारसँग आशा गर्ने ठाउँ भए पनि सिंगो कर्णालीलाई गरिएको उपेक्षा दुःखद् रहेको बताए। अर्का युवा प्रकाशकुमार बुढाले सिंहदरबारबाट कर्णालीप्रति हेर्ने दृष्टिकोण फेरि पनि उहीँ पुरानो रहेको बताए। कालीकोटको युवा मानबहादुर विश्वकर्माले कर्णाली प्रदेशप्रति राज्यको हेपाहा प्रवृत्ति कायमै रहेको प्रतिक्रिया दिए। राज्यले कर्णालीप्रति हेर्ने दृष्टिकोणविरुद्ध कर्णालीवासी जाग्नुपर्ने युवाहरू बताउँछन्। संघीयतामा भए पनि दलको शीर्ष नेतृत्व केन्द्रीकृत मानसिकतामै रहेको युवाहरूको भनाइ छ। कालीकोटबाट प्रतिनिधिसभामा निर्वाचित सांसद महेन्द्रबहादुर शाही मन्त्रिपरिषद्मा भूगोल तथा विभिन्न समुदायको प्रतिनिधित्व आवश्यक भएको बताउँछन्।"
हट्यो आयातमा नगद मार्जिन,"काठमाडौं : गत वर्षदेखि ४७ समूहका वस्तुको आयातमा लाग्दै आएको नगद मार्जिनको व्यवस्था खारेज भएको छ। विदेशी विनिमय सञ्चितिमा दबाब परेको भन्दै आयातमा कडाइ गर्न १४ सय वस्तुमा ५० प्रतिशतदेखि शतप्रतिशतसम्म प्रतीतपत्र (एलसी)मा नगद मार्जिन राखेको थियो। आयातकर्ताले उक्त वस्तुको आयात गर्नुअघि बिनाब्याज बैंकमा सो सीमामा रकम जम्मा गर्नुपर्ने बाध्यता थियो। पछिल्लो समय आयातमा क्रमशः नियन्त्रण भएर विदेशी विनिमय सञ्चिति सहज हुन थालेपछि नेपाल राष्ट्र बैंकले उक्त सीमा हटाएको हो। एकीकृत परिपत्र २०७८ मा उक्त व्यवस्था खारेज गर्दै वाणिज्य बैंक र राष्ट्रियस्तरका विकास बैंकलाई सोहीअनुसार कार्यान्वयन गर्न निर्देशन दिएको छ। अब उद्योगी तथा व्यवसायीले अनिवार्य रूपमा प्रतीतपत्र खोलेर मात्रै आयात गर्न नपर्ने भएको छ। केन्द्रीय बैंकले आयातकर्तालाई सहजीकरण गर्दै अब सहुलियतअनुसार एलसी, ड्राफ्टटीटी, डीडीमार्फत वस्तु आयात गर्न सकिने बताएको छ। एलसीको सीमा हटाए पनि यसबाहेकका माध्यमबाट ल्याउने सीमा भने पहिलाकै व्यवस्थाअनुसार छ। यसअघि राष्ट्र बैंकले गत मंसिर दोस्रो सातातिर निर्माणसम्बन्धी हार्मेनिक कोड ६८ अन्तर्गतका वस्तु आयात गर्दा शतप्रतिशत नगद मार्जिनको व्यवस्थालाई हटाइसकेको थियो। यससँगै अब बाँकी ४६ शीर्षकका १४ सय वस्तुमा राखेको मार्जिन व्यवस्था पनि हटेको छ। जबकि केन्द्रीय बैंकले आर्थिक वर्ष २०७८०७९ को मौद्रिक नीतिमार्फत विभिन्न वस्तु आयातका लागि प्रतीतपत्र खोल्दा नगद मार्जिन राख्ने भनेको थियो। सोहीअनुसार दुई पटक अर्थात् गत वर्षको पुस ५ गते र माघ २६ गते ४८ समूहका हार्मोनी कोडमा नगद मार्जिन लागू गरिएको थियो। विदेशी विनिमय विभागका अनुसाार भारतबाहेक अन्य मुलुकबाट ड्राफ्ट, टीटीमार्फत वस्तु आयात गर्दा ३५ हजार डलरसम्म पाइने व्यवस्था छ। यस्तै, भारतबाट तीन करोड भारुसम्मको वस्तु आयात गर्न पाइन्छ भने डीएपी डीएमार्फत ५० हजार डलरसम्म वस्तु आयात गर्न पाउने व्यवस्था छ। समग्र अर्थतन्त्रको विश्लेषण गर्दा क्रमशः सुधार भएकोले आयातमा नगद मार्जिन हटाएको केन्द्रीय बैंक विदेशी विनिमय व्यवस्थापन विभागका कार्यकारी निर्देशक रामु पौडेल बताउँछन्। उनका अनुसार चालू आर्थिक वर्षको पाँच महिनासम्मको तथ्यांक हेर्दा पनि शोधनान्तर, विदेशी विनिमय सञ्चितिलगायतमा सुधार भइराखेको छ। नेपाल चेम्बर्स अफ कमर्सका अध्यक्ष राजेन्द्र मल्ल नगद मार्जिनको व्यवस्थाले व्यवसायीलाई सहज भएको बताए। हामीलाई मर्का थियो। बैंकले हामीसँग एक दिनको ब्याज पनि लिए तर नगद मार्जिनमा निब्र्याजी राखिन्थ्यो, यसो गर्दा उद्योगी तथा व्यवसायीलाई अन्याय भएको थियो, अध्यक्ष मल्ल भन्छन्, पटकपटक आवाज पनि उठाएका थियौं।"
पासोमा परेर मर्दैछन् वन्यजन्तु,"सुर्खेत : पछिल्लो समय मानवीय व्यवहारका कारण वन्यजन्तु असुरक्षित बनेका छन्। सामुदायिक वनको अवधारणाका कारण वन्यजन्तुको संख्यामा बृद्धि भए पनि चोरी शिकारीले वन्यजन्तु असुरक्षित बनेका हुन्। शिकारीले जंगलमा लुकीछिपी राखेको पासोमा परेर वन्यजन्तु मर्न थालेका छन्। यसले वन्यजन्तुको संरक्षणमा नै चुनौती थपिएको छ। जिल्लाका ग्रामीण क्षेत्रमा वन कार्यालय र प्रहरीको आँखा छलेर अहिले पनि वन्यजन्तुको चोरी शिकारी हुन्छ । तर, वन कार्यालय र प्रहरीको प्रत्यक्ष उपस्थिति र निगरानी रहने वीरेन्द्रनगर भित्रका जंगलमा पनि वन्यजन्तु सुरक्षित छैनन्। मुख्यगरी वीरेन्द्रनगरमा बाक्लो जंगल रहेको उत्तरी जलाधार क्षेत्र र काँक्रेविहारको जंगलमा रहेका वन्यजन्तु शिकारीले थापेका पासोमा परेर मर्न थालेका छन्। चालु आर्थिक वर्षको पुस मसान्तसम्म ७ वटा वन्यजन्तु पासोमा परेकोमा ६ वटा भने मरेको अवस्थामा फेला परे। डिभिजन वन कार्यालय वीरेन्द्रनगरका अनुसार यो अवधिमा शिकारीले थापेको पासोमा परेको एउटा वन्यजन्तुको भने जिवितै उद्धार गरिएको छ। फेला पारिएका बाहेक अन्य वन्यजन्तुलाई शिकारीहरूले नै लगेको हुनसक्ने भएकाले मरेका वन्यजन्तुको संख्या अरु बढी हुनसक्छ। वीरेन्द्रनगर आसपासका जंगलमा रहेका जंगली बँदेल, मृग, रतुवालगायतका वन्यन्तुको चोरी शिकारी हुन थालेको हो। यीनै वन्यजन्तुको चोरी शिकारी गर्न थापिएका पासोमा कहिलेकाँही कुुकुरहरू पनि पर्ने गरेको डिभिजन वन कार्यालयले जनाएको छ। बन्दुकबाट शिकार गर्दा आवाज आउने र प्रहरीले थाहा पाउने भएकाले पनि शिकारीहरूले पासो थापेर चोरी शिकारी गर्ने गरेको पाइएको हो। सोमबार मात्र वीरेन्द्रनगर नगरपालिका४ को प्रादेशिक सहिदपार्क नजिकको जंगलमा एउटा रतुवा पासोमा परेर मृत अवस्थामा फेला परेको थियो। भैरव सामुदायिक वन समूहका वनरक्षक लालबहादुर नेपालीले पासोमा परेर मृत अवस्थामा रहेको रतुवा देखेपछि प्रहरी र वीरेन्द्रनगर डिभिजन वन कार्यालयलाई खबर गरेका थिए। वन कार्यालयबाट गएको टोलीले उक्त मृत रतुवालाई गाडेको छ। वनरक्षक नेपालीले जंगलभरी चोरी शिकारीहरूले वन्यजन्तुको शिकार गर्नका लागि छ्याप्छ्याप्ती पासो थापेको बताए। वनको गस्ती गर्नेक्रममा आफूहरू पनि शिकारीले थापेका पासोमा पर्ने गरेको भन्दै उनले ती पासो नहटाएसम्म वन्यजन्तु सुरक्षित हुन नसक्ने बताए। भैरव सामुदायिक वनका अध्यक्ष अमरबहादुर कार्कीले जंगलमा चोरी शिकारीले गतवर्ष दुई दर्जनभन्दा बढी पासो नष्ट गरेको भन्दै उनले अहिले पनि वन क्षेत्रमा छ्याप्छ्याप्ती पासो राखेको पाइएको बताए। उनले पासो थापेर शिकारीहरू फरार हुने गरेको जानकारी दिए।"
४८ वर्षदेखि मूर्तिमै तल्लिन,"जनकपुरधाम : योगेन्द्र पण्डितका हातहरूले माटोलाई आकार दिन थालेको ४८ वर्ष भन्दा बढी भयो। अब त उनी माटोलाई जसरी चाहन्छन् त्यस्तै स्वरुपमा ढाल्न सक्छन्। जीवनको ६३औं वसन्त पार गरिसकेका पण्डितले माटोबाट भगवानका प्रतिमाहरू बनाउन थालेको लामो समय भइसक्यो। तर, उनको यो काम समयक्रमसँगै निखारिँदै गएर अहिले आफ्ना पुस्ताहरूमा हस्तान्तरण हुन थालेको छ। मधेसमा दसैं, कृष्णजन्माष्टमी, विश्वकर्मा पूजा, गणेश चतुर्थी र सरस्वती पूजामा माटोबाट निर्मित भगवानका प्रतिमा स्थापना गरेर पूजापाठ गर्ने चलन छ। पहिला गाउँ, टोलहरूमा एक दुई ठाउँ मात्रै प्रतिमा स्थापना गरी पुजापाठ गर्ने गरिए पनि वर्तमानमा टोलैपिच्छे युवाहरूले पन्डाल लगाएर प्रतिमा स्थापना गर्ने चलन बढेको छ। सरस्वती पूजाको अवसरमा हरेक विद्यालय र टोलहरूमा सरस्वती माताको प्रतिमा राखेर पुजा गर्ने गरिएको हुँदा प्रतिमा किन्नेहरूको संख्या निकै बढेको छ। मूर्ति स्थापना गर्दा युवाहरूमा कसको कति राम्रो र उत्कृष्ट कलाकारिता भएको प्रतिमा छानिएको हो भन्ने अघोषित प्रतिस्पर्धासमेत हुने गरेको छ। यस्तोमा पुराना कलाकार पण्डितका हातबाट बनेका मूर्तिहरूको डिमान्ड निकै बढेको छ। अहिले ६ जना सिकारुहरूलाई काममा लगाएर सरस्वतीको प्रतिमा बनाउन व्यस्त रहेका पण्डितले नगरक्षेत्रका विभिन्न स्थानमा हुने पुजाका लागि ३८ वटा प्रतिमाहरूको अर्डर लिएका छन्। म कहाँ ४ हजारदेखि ४५ हजारसम्मका मूर्तिहरू छन्। मैले बनाएका मूर्तिहरूमा बढी कलाकारिता हुने गरेको र निकै लामो समयदेखि यो काम गरेकोले यहाँ ग्राहकहरू धेरै आउँछन्, पंडितले अन्नपूर्णकर्मीसँग भने, मैले १२१३ वर्षको उमेरदेखि नै मूर्ति बनाउन थालेको हँु। पहिलापहिला त मैले र एकजना भारतीयले मात्रै जनकपुरमा माटोबाट भगवानका प्रतिमाहरू बनाउँथ्यौं तर, अहिले म बाटै सिकेर थुप्रै कलाकारहरू उदाएका छन्। सबैले छुट्टाछुट्टै मूर्ति बनाउँछन्। यो पेशाले नाम र दाम दुवै दिएको हुँदा आफू निकै सन्तुष्ट रहेको पण्डित बताउँछन्। उनले मूर्ति बनाएर वार्षिक ५ लाखभन्दा बढी नाफा कमाउने गरेको बताउँछन्। आगामी माघ १२ गते हुने सरस्वती पूजाको दिन नजिकिँदै जाँदा विगत वर्षमा झंै व्यवसायीहरू सरस्वतीको प्रतिमा बनाउन व्यस्त छन्। जिल्लाका विभिन्न ठाउँमा पुसदेखि नै सरस्वतीको प्रतिमा बनाउने काम धमाधम चलिरहेको छ। सरस्वती पूजामा मूर्तिको प्रयोग हुने भएकाले त्यसलाई सहज बनाउन र अर्थोपार्जन गर्ने उद्देश्यले आफूहरू माटोबाट सरस्वती माताका कलात्मक प्रतिमा बनाउन थालेको व्यवसायीको भनाइ छ। सरस्वती पूजामा मात्रै जनकपुर बजारमा आठ सयवटा जति मूर्ति खपत हुन्छ। जनकपुर विमानस्थल क्षेत्रको सडक छेउमा चन्द्रदेव पण्डित पनि यही पेशामा सक्रिय छन्। मूर्ति बनाउनेदेखि बुट्टा भर्ने र श्रृंगार गर्ने कार्यमा उनको दैनिकी बितिरहेको छ।"
गृहजिल्लामा सीडीओ बन्न नपाउने,"काठमाडौं : कोही पनि कर्मचारी गृहजिल्लामा प्रमुख जिल्ला अधिकारी (सीडीओ) बन्न नपाउने भएका छन्। गृह मन्त्रालयले यससम्बन्धी व्यवस्था भएको कार्यविधि ल्याएको छ। अधिकृतको स्थायी ठेगाना भएको जिल्लामा प्रमुख जिल्ला अधिकारीको रूपमा पदस्थापन, सरुवा गर्न वा काजमा खटाइने छैन, प्रमुख जिल्ला अधिकारीको पदस्थापन वा सरुवा गर्ने वा कामकाज गर्न खटाउनेसम्बन्धी कार्यविधि २०७९ मा लेखिएको छ। गृह क्षेत्रमा खटाउँदा स्वार्थ बाझिने भएकाले नखटाउने व्यवस्था गरेको जनाइएको छ। यस्तै, कुनै एक प्रदेशमा एक अवधि पूरा गरेका अधिकृतलाई पुनः सोही प्रदेशको अर्को जिल्लामा नखटाइने भएको छ। कार्यसम्पादन सम्झौता मूल्यांकनका आधारमा पनि अर्को जिल्लाको जिम्मेवारी दिनेनदिने भन्ने टुंगो लाग्ने जनाइएको छ। कार्यसम्पादनमा ९० प्रतिशतभन्दा कम अंक ल्याउने अन्तिम तीनमा रहेका अधिकृतलाई तत्काल अर्को जिल्लाको जिम्मेवारी नदिइने कार्यविधिमा उल्लेख छ। विभागीय सजाय पाएको भए सो अवधिभर वा विभागीय कारबाहीको प्रक्रिया नटुंगिएसम्म जिम्मेवारी नदिइने जनाइएको छ। राजपत्रांकित प्रथम श्रेणी (सहसचिव)को सीडीओ रहने पदमा उक्त श्रेणीका कर्मचारी उपलब्ध हुन नसक्ने भए द्वितीय श्रेणी (उपसचिव)लाई पठाइने भएको छ। तर, उक्त पदमा खटाउँदा द्वितीय श्रेणीका अधिकृत भएर पाँच वर्ष कार्यअनुभव हुनुपर्ने भनिएको छ। कार्यविधिले ६१ जिल्लालाई क, ख र ग गरी तीन समूहमा वर्गीकरण गरेको छ। उपसचिवलाई पनि ग वर्गको जिल्लामा खटाइने उल्लेख छ। विशेष परिस्थितिमा बाहेक एउटा जिल्लामा कामकाज गर्ने अवधि एक वर्ष तोकिएको छ। क वर्गका जिल्लामा काठमाडौं, कास्की, कैलाली, चितवन, झापा, पर्सा, बाँके, मकवानपुर, मोरङ, रुपन्देही, ललितपुर र सुनसरी छन्। ख मा इलाम, उदयपुर, कञ्चनपुर, कपिलवस्तु, काभ्रे, गोरखा, तनहुँ, दाङ, धनुषा, धादिङ, नवलपरासी (बर्दघाट सुस्तापूर्व), नवलपरासी (बर्दघाट सुस्ता पश्चिम), नुवाकोट, पाल्पा, बर्दिया, बारा, भक्तपुर, महोत्तरी, रौतहट, बागलुङ, सप्तरी, सर्लाही, स्याङ्जा, सिन्धुपाल्चोक, सिरहा, सिन्धुली र सुर्खेत छन्। गमा अछाम, अर्घाखाँची, ओखलढुंगा, खोटाङ, गुल्मी, जाजरकोट, जुम्ला, डडेल्धुरा, डोटी, दैलेख, दोलखा, धनकुटा, पर्वत, पाँचथर, प्युठान, बैतडी, भोजपुर, रामेछाप, रोल्पा, लमजुङ, सल्यान र संखुवासभा छन्। बाँकी हिमाली जिल्लाको वर्गीकरण भने गरिएको छैन। सहसचिवलाई पहिलो पटक ख वा ग वर्गको जिल्लामा खटाउने कार्यविधिमा उल्लेख छ। तर, मन्त्रालयको महाशाखा प्रमुख वा विभागका महानिर्देशक भएर काम गरेका अधिकृतलाई भने क मा खटाउन सकिने जनाइएको छ। मन्त्रालयको महाशाखा प्रमुख वा विभागमा महानिर्देशक भई न्यूनतम एक वर्ष कार्यसम्पादन गरेको अधिकृतलाई क वर्गको जिल्लामा खटाउन बाधा पर्ने छैन, कार्यविधिमा लेखिएको छ। त्यस्तै ग वर्गका जिल्लामा खटिसकेका अधिकृतलाई ख वा क वर्गका जिल्लामा खटाइने भएको हो। ती अधिकृतको इच्छाविपरीत पुन ः ग वर्गको जिल्लामा नखटाउने पनि भनिएको छ। क वर्गको जिल्लामा सिडिओ भएकालाई तत्काल क वर्गकै अर्को जिल्लामा पनि नपठाइने भएको छ। यद्यपि कार्यसम्पादन सम्झौता मूल्यांकनको आधारमा उत्कृष्ट तीन सीडीओलाई अर्को क वर्गको जिल्लामा सरुवा गर्न बाधा नपर्ने उल्लेख छ। प्रमथ श्रेणीको सीडीयो एक वर्षको अवधिसम्म एउटा जिल्लामा काम गर्न सक्नेछन्। २०७९ वैशाख १ गतेअघि खटाइएकाहरूको हकमा अन्यत्र कामकाजमा खटाउन बाधा नपर्ने कार्यविधिमा उल्लेख छ।"
शिशुलाई मृत घोषणा गर्ने स्वास्थ्यकर्मी निलम्बित,"विराटनगर : १८ दिने शिशुलाई जीवित अवस्थामै मृत घोषणा गर्ने स्वास्थ्यकर्मीलाई कोसी अस्पताल प्रशासनले सात दिन निलम्बन गरेको छ। उनीहरूले अस्पतालको आकस्मिक कक्षमा बुधबार उपचारका लागि ल्याइएकी मोरङको जहदा३ भाथीगछकी शिशुलाई मृत घोषणा गरेका थिए। निलम्बन हुनेमा पारामेडिकल अफिसर टीका अधिकारी, लक्ष्मण माझी र चिकित्सक आकाश यादव छन्। उनीहरूलाई २४ घण्टे स्पष्टीकरण माग गर्दै निलम्बन गरिएको अस्पतालका निमित्त मेडिकल सुपरिटेन्डेन्ट डा लक्ष्मीनारायण यादवले बताए। उनले निलम्बनमा परेका स्वास्थ्यकर्मीहरूलाई आगामी ७ दिनसम्म अस्पतालबाट सेवा प्रवाह गर्न रोक लगाइएको जानकारी दिए। उनले भने, शिशुको उपचारमा संलग्न तीनैजना स्वास्थ्यकर्मीहरूलाई स्पष्टीकरण सोधिएको हो। त्यतिन्जेल उहाँहरूलाई काम गर्न रोक लगाइएको छ। निलम्बनमा परेका स्वास्थ्यकर्मीहरूमाथि छानबिनका लागि अस्पतालले बिहीबार छानबिन समितिसमेत गठन गरेको छ। अस्पतालका बालरोग विशेषज्ञ डा प्रवीण झाको नेतृत्वमा ३ सदस्य छानबिन समिति गठन गरिएको अस्पतालले जनाएको छ। अस्पतालका अनुसार समितिमा बाल रोग विशेषज्ञ डा सूर्यकान्त चौधरी र रामप्रसाद नेपाल सदस्य छन्। समितिले घटनाको छानबिन गरी अन्तिम प्रतिवेदन नबुझाएसम्म स्वास्थ्यकर्मीहरूको निलम्बन फुकुवा नगरिने अस्पतालका निमित्त मेसु डा लक्ष्मीनारायण यादवले बताए। बुधबार बिहान करिब ९ बजे मोरङको जहदा३ की १८ दिने नवजात शिशुलाई श्वासप्रश्वासमा समस्या देखिएको थियो। पिता दिलीप मुखिया र आमा उमा मुखियाले शिशुलाई उपचारका लागि विराटनगरस्थित कोसी अस्पताल ल्याएका थिए। डाक्टर आकाश यादव नेतृत्वको स्वास्थ्यकर्मीको टोलीले शिशुको उपचार सुरु गरेका थिए। तर, सही उपचार नै नगरी डा यादवले जिवित शिशुलाई मृत घोषणा गरिदिएका थिए।"
सिक्टाको अर्बौं अनियमिततामा कसरी चोख्याइए पाण्डे ?,"काठमाडौं : विशेष अदालतले ७ महिनाअघि सिक्टा सिँचाइ आयोजना निर्माणको अनियमिततामा सफाइ नदिएको भए बिक्रम पाण्डे राजनीतिको नेपथ्यमा हुन्थे। तर, मिलाउने खुबी भएका उनी करिब २ अर्ब १४ करोड रुपैयाँ राज्यलाई नोक्सानी पुर्याएको सप्रमाण अभियोगमा जम्माम्मी ४ करोड धरौटीमा छुट्न पाए। र, अहिले सहरी विकासमन्त्री बन्ने सौभाग्य पाए। बाँके जिल्लालाई करिबकरिब पूरै सिँचाइ गर्ने बहुप्रतिक्षीत सिक्टा सिँचाइ आयोजनाको नहर सञ्चालन नहुँदै ठाउँठाउँमा भत्किएको थियो। पहिलो परीक्षण स्वरूप पानी पठाएकै दिन नहर भत्किनु कमसल निर्माणको पराकाष्ठा थियो। त्यसको निर्माणमा ठेक्का पाएको सीटीसीईकालिका कन्स्ट्रक्सन जेभीका प्रमुख उनै पाण्डे थिए। कुल ५२६४ अर्बको यो आयोजनामा पाण्डेसहितबाट २ अर्ब १४ करोड रुपैयाँ राज्यलाई हानि नोक्सानी भएको (भ्रष्टाचार गरेको) भन्दै अख्तियार दुरुपयोग अनुसन्धान आयोगले मुद्दा हालेको थियो। गुणस्तरहिन काम गरेको भन्दै २०७५ मंसिर २१ मा पाण्डे र ४ पूर्वआयोजना प्रमुखसहित २१ विरुद्ध अख्तिायार विशेष अदालत पुगेको थियो। विशेषले २०७९ असार ५ मा ती सबैलाई सफाइ दिएको थियो। पाण्डेले ४ करोड धरौटीमा निस्कन पाए। बाँके जिल्लाका ४२ हजार ७ सय ६६ हेक्टर जमिनमा सिँचाइ सुविधा उपलब्ध गराउने उद्देश्यका साथ निर्माण भएको सिक्टा आयोजना झन्डै २० वर्षमा पनि निर्माण पूरा हुन सकेको छैन। पटकपटक म्याद थप्दै यसको अवधि करिब २०९० सालसम्म पुयाइएको छ। काम बन्दैछ, भत्किँदैछ। त्यो देख्दादेख्दै अदालतले सफाइ दिएको छ। उसो त पाण्डेले ठेक्कामा लिएकामध्ये यो आयोजनाको काम मात्रै होइन, अन्य धेरै विकास निर्माणका आयोजना अलपत्र र विवादित छन्। तर, यस्तो बुभ्दा बुझ्दै उनैलाई नै प्रधानमन्त्री पुष्पकमल दाहाल र गठबन्धन दलहरूले सहरी विकासमन्त्री बनाएका छन्। विकास निर्माणको चाबी बुझाएका छन्। उनले गर्ने विकास निर्माणको कामको नतिजा देखिँदा देखिँदै मन्त्री नै बनाउँदा सरकारको मात्रै होइन, भ्रष्टाचार गरेर खानु आमाको रगत खानु सरह हो भन्ने राप्रपाका अध्यक्ष तथा उपप्रधानमन्त्री राजेन्द्र लिङ्देनको पनि आलोचना भइरहेको छ। मन्त्री पाण्डेले ठेक्कामा लिएको सिक्टा सिँचाइ आयोजनाको गुणस्तरीय नहुँदा मुलुकले ठूलो क्षति बेहोरेको थियो। यसको अख्तियारले सुस्म रूपमा अनुसन्धान गरेको थियो। यो निर्माणकै क्रममा पनि आयोजनामा खटिएका प्राविधिक, कन्सल्टेन्ट, निर्माण व्यवसायीले पर्याप्त सुपरभिजन नगरेको पाइएको अख्तियारको आरोप पत्रमा उल्लेख छ। विस्तृत अध्ययन तथा अनुसन्धान, नहर निर्माणमा प्रयोग हुने माटोको गुणस्तर परीक्षण तथा त्यसको उपयुक्तता र विस्तृत आयोजना प्रतिवेदनको तयारीबिना ठेक्का सम्झौता गरिएको अभियोगपत्रमा उल्लेख छ। परामर्शदाताले ठेकेदार र आयोजना प्रमुखको संलग्नता तथा मिलेमतोमा जानाजान सतहमा नै देखिने गुणस्तरहीन घुलनशील माटोको प्रयोग गरी डिजाइन गरेको अख्तियारको अनुसन्धानमा पाइएको थियो। पाण्डे हाल गठित पुष्पकमल दाहालको मन्त्रिमण्डलमा सहरी विकासमन्त्री भए, केहीबाट शुभकामना पाए पनि धेरैबाट उनको आलोचना भइरहेको छ। राष्ट्रिय प्रजातन्त्र पार्टीका तर्फबाट पाण्डे मन्त्री भएका हुन्। प्रतिनिधिसभामा उनी चितवन३ बाट निर्वाचित भएका थिए। २०७३ मा पुष्पकमल दाहाल नेतृत्वको सरकारमा भूमिसुधार तथा व्यवस्थापनमन्त्री थिए। २०७४ मा शेरबहादुर देउवा प्रधानमन्त्री हुँदा चुनावी सरकारमा वन तथा भूसंरक्षण मन्त्री थिए। अख्तियारले मुद्दा हालेको चार वर्षपछि विशेष अदालतले उनलाई सफाइ दिएको हो। विशेषका अध्यक्ष न्यायाधीश श्रीकान्त पौडेल, रमेशकुमार पोखरेल र यमुना भट्टराईको इजलासले उनलाई सफाइ दिएको हो। तर, फैसलाको ७ महिना भइसक्दा पनि पूर्णपाठ आएको छैन। पूर्णपाठ आएपछि अख्तियार सिक्टा फैसलामा पुनरावेदन जाने तयारीमा छ। पछिल्लो समयमा सिक्टालगायत धेरै मुद्दामा विशेषले सफाइ दिएको छ। अख्यितारका प्रवक्ता एवं सहसचिव श्यामप्रसाद भण्डारीले भने, फैसलाको पूर्णपाठ नै आएको छैन। आएपछि त्यसपछिको काम हुन्छ। विशेष अदालतका उपरजिष्टार एवं प्रवक्ता दीपेन्द्रनाथ योगीले फैसलाको पूर्णपाठ छिट्टै आउने जानकारी दिए। फैसला अन्तिम चरणमा छ, अब छिट्टै आउँछ, उनले भने। कस्तो आयोजना हो सिक्टा ? बाँकेको सिक्टा सिँचाइ आयोजना १२ अर्ब ८० करोड रुपैयाँ लागतमा २०७१७२ सालमा नै निर्माण पूरा गर्ने लक्ष्य राखिएको थियो। प्रथमपटक तोकिएको अवधिमा पूरा नभएपछि पुनरावलोकन गरी २०७७७८ सालमा सक्ने लक्ष्यका साथ २५२ अर्ब लागत संशोधन गरियो तर यो अबधिमा पनि निर्माण सम्पन्न भएन। अद्यावधिक गरिएको संशोधित गुरुयोजना बमोजिमको लागत अनुमान ५२६४ अर्बको सम्पूर्ण कार्यहरू आर्थिक वर्ष २०८९९० सम्पन्न गर्ने गरी सार्वजनिक खरिद नियमावली २०६४ को नियम ७ बमोजिम ऊर्जा, जलस्रोत तथा सिँचाइ मन्त्रालयबाट २०७९ भदौमा स्वीकृत भएको छ। २०३३ सालमा पहिलो सर्भे भएको सिक्टा सिँचाइ आयोजना निर्माण २०६१६२ मा सुुरुवात भएको थियो। अख्तियारले मात्रै महालेखा परीक्षकको कार्यालयका प्रतिवेदनहरूमा पनि सिक्टामा अनियमितता भएको उल्लेख गरिएका छन्। तत्कालीन समयमा ऊर्जा, जलस्रोत तथा सिँचाइ मन्त्रालयबाट पश्चिमतर्फको मूल नहर भत्किएर भएको क्षति छानबिन गर्न गठित समितिले पेस गरेको प्रतिवेदनमा नहरको १७ देखि ३५ किलोमिटर खण्डमा केही स्थानमा तटबन्ध भत्केको उल्लेख गरेको थियो। मन्त्रालयकै छानबिन प्रतिवेदनमा निर्मित सबैजसो एक्विडक्टहरूका विंग वालहरूको लम्बाइ र उचाइ कम भई पानी लिकेज भएको, नहरको वेड फुटेको, सर्भिस रोड भत्किनुका साथै खाल्डाखुल्डी परेको, नहरको स्लोप फुटेकोर नहर लाइनिङ गर्न प्रयोग गरिएका स्ल्यावहरूमा क्षति भएको देखिएको उल्लेख गरिएको थियो। ठेक्का सम्झौताको भाग २ को स्पेसिफिकेसनको दफा ३२६ र परामर्शदातासँग भएको सम्झौताअनुसार नहर निर्माण गर्दा प्रयोग गरिएको माटोको गुणस्तर परीक्षण गर्ने कर्तव्य परामर्शदाता, निर्माण व्यवसायी र आयोजना प्रमुखको भए पनि सम्झौताअनुसार माटोको लिक्विड लिमिट, प्लास्टिक लिमिट र ग्रेन साइजको परीक्षण गरेको नदेखिएको पनि महालेखाको ५६औं वार्षिक प्रतिवेदन २०७५ मा उल्लेख नै छ। नहर तथा संरचना मर्मत सुधार गर्न एक निर्माण व्यवसायीसँग १ करोड ७८ लाख ६ हजारमा ठेक्का सम्झौता भयो। उक्त नहरको १७७ देखि ३५ किमिभित्र पर्ने अर्को एक निर्माण व्यवसायीको त्रुटि सच्याउने अवधिको जिम्मेवारीभित्र पर्ने कामसमेत यस ठेक्काबाट गराएको देखिएको महालेखाको प्रतिवेदनमा छ। यसको छानबिन गरी दोहोरो काम गराउने जिम्मेवार व्यक्तिलाई कारबाही गर्नुपर्छ, प्रतिवेदनमा उल्लेख छ। अख्तियारका पूर्वप्रमुख आयुक्त सूर्यनाथ उपाध्ययले सुशासन भन्ने कुरा बोल्ने, भाषण गर्ने विषयमा मात्रै भएको भन्दै दुःख व्यक्त गरे। पूर्वमुख्य सचिव विमल कोइराला स्वार्थ बाझिने ठाउँमा सम्बन्धित व्यक्ति जानै नहुने बताउँछन्। यो कानुनीभन्दा पनि नैतिक प्रश्न हो, सम्बन्धित व्यक्तिले म आफैं जान्न भन्नु पर्ने हो तर उसले भनेन भने पनि मूल जिम्मेवार व्यक्ति नराख्नु पर्ने हो, उनले भने। विवादास्पद मन्त्रीको काम दिगो हुँदैन किशोर थापापूर्वाधार विज्ञ तथा पूर्वसचिव यो विषयमा दुइटा पाटा छन्। एउटा राजनीतिक र अर्को शासकीय। राजनीतिक पाटोका बारेमा पहिला चर्चा गरौं। कस्तो मन्त्री बनाउने ? उसलाई कस्तो जिम्मेवारी दिने त्यो पार्टी नेतृत्वले गर्नुपर्ने हो। जनताबाट चुनिएर आएपछि नेतृत्वले त्यसतर्फ ध्यान पुयाउनुपर्छ। राजनीतिक नेतृत्वले जसले धेरै पैसा खर्च गरेको छ, आर्थिक रूपमा सम्पन्न छ, आफू र पार्टीको पनि खर्च धानिदिन्छ त्यसैलाई पुरस्कृत गर्छन् र मन्त्री बनाउँछन्। उता प्रशासनिकशासकीय पाटो पनि छ। विवास्पद छवि भएका व्यक्ति मन्त्री भएर आएमा कर्मचारीतन्त्रको मनोबल घट्छ। कर्मचारीतन्त्र नै हो स्थायी सरकार। उनीहरूमा यस्ता व्यक्तिसँग काम गर्ने जाँगर आउँदैन। दक्षता र विज्ञता भएका कर्मचारीहरू विवादास्पद व्यक्तिसँग काम गर्दा लज्जित महसुस गर्छन्। यस्तो व्यक्तिको काम कुरामा तालि पडकाउन पर्ने हुन्छ। यसले गर्दा कर्मचारीले दिल खोलेर काम गर्दैनन्। देखिने परिणाम पनि आउँदैन। दबाब गरिहाले पनि परिणाम अर्कै आउन सक्छ। विवादास्पद छविका मन्त्रीले गरेका काम दिगो पनि हुँदैनन्। अर्को मन्त्री आउनेबित्तिकै उल्टिन्छ। यस्ता धेरै उदाहरण छन्। तर, राम्रो छवि भएका मन्त्रीले गरेका निर्णय लामो समय पनि हुन्छ। जस्तो उदाहरण नै दिन सकिन्छ डा प्रकाशचन्द्र लोहनी, जो पञ्चायतकालमा भौतिक योजनामन्त्री भएका थिए। उनले त्यो बेला गरेका काम, बनाएका नीति अहिले प्रशंसनीय छन्। अहिले त सस्तो लोकप्रियताका लागि जे पनि हुन थालेको छ। पछिल्लो समय नयाँ पार्टी आए। जो आए पनि पुरानै मूल्य मान्यता, सोचले प्रणाली जकडिएको छ। जो यो प्रणाली भित्र पस्छ, त्यो फस्छ। परिणाम दिन नसकेपछि फस्ने नै भयो। शासकीय पद्धति उस्तै छ। पदपहाली शपथग्रहण पुरानै ढर्रामा भइरहेका छन्। नयाँ शक्ति आएपछि यो पद्धतिमा परिवर्तन भए पो आशा गर्न सकिन्छ। सबै पुरानै तरिकाले चलिरहेको छ। यस्ता कुरामा परिवर्तन भएसम्म यस्तै हो।"
नेपालमा एउटै कम्युनिस्ट पार्टी चाहिन्छ: प्रधानमन्त्री,"काठमाडौं: प्रधानमन्त्री पुष्पकमल दाहाल प्रचण्डले नेपालमा अब एउटै कम्युनिस्ट पार्टी बन्नुपर्ने बताएका छन्। नेकपा माओवादी केन्द्रका अध्यक्षसमेत रहेका प्रधानमन्त्री प्रचण्डले नेपालका सच्चा कम्युनिस्टको एउटै केन्द्र बनाउन आवश्यक रहेको बताए। शुक्रबार दिउँसो सिंहदरबारमा नेकपा (बहुमत) का नेता धमेन्द्र बास्तोलाको नेतृत्वको टोलीसँग भेटवार्ता गर्दै प्रधानमन्त्रीले सबै कम्युनिस्टलाई एक बनाउन छलफल सुरु भएको बताए। प्रधानमन्त्रीले भने, संविधानमा समाजवादोन्मुख नेपालको व्यवस्था सामान्य अर्थमा लेखिएको होइन। नेपाली विशेषताको समाजवादी बाटोका बारेमा अहिले पनि बहस चलिरहेको छ। नेपालमा रहेका सबै कम्युनिस्ट पार्टीबीच अहिले यस विषयमा छलफल सुरू भएको छ। तपाईहरूको रचनात्मक भूमिका रहने अपेक्षा छ। भेटमा नेकपा (बहुमत) का नेताहरूले राष्ट्रियता, जनतन्त्र र जनजीविकासँग सम्बन्धित विभिन्न माग प्रधानमन्त्री समक्ष राखेका थिए। ज्ञापनपत्र बुझ्दै प्रधानमन्त्रीले ध्यानाकर्षण गराएकोमा बास्तोला नेतृत्वको टोलीलाई धन्यवाद दिँदै सरकारको न्यूनतम साझा कार्यक्रममा ज्ञापनपत्रमा उठाइएका अधिकांश विषय समेटिएको बताए। प्रधानमन्त्रीले भने, राष्ट्रिय पुँजीको संरक्षण गर्दै आत्मनिर्भर अर्थतन्त्रको विकासका लागि सरकार प्रतिबद्ध छ। अहिलेको परिस्थितिमा कसरी अधिकतम काम गर्न सकिन्छ भन्नेमा चनाखो छु। जनयुद्ध, थारु, मधेस लगायत विभिन्न आन्दोलन र संघर्षका क्रममा जेलमा रहेका बन्दी रिहाइका विषयमा सरकार गम्भीर रहेको बताउँदै प्रधानमन्त्रीले अब संसदबाटै राजनीतिक बन्दी रिहाइको काम अघि बढाउने बताए।"
उपसभामुख उम्मेदवार इन्दिराले भनिन्ः देश र जनताको पक्षमा काम गर्छु,"काठमाडौंः सत्ता साझेदार दलबाट उपसभामुखमा उम्मेदवारी दिएकी राष्ट्रिय स्वतन्त्र पार्टीकी उम्मेदवार इन्दिरा राना मगरले देश र जनतालाई भलो हुने काम गर्ने बताएकी छन्। उपसभामुखका उम्मेदवार रानाले जनताको पक्षमा काम गर्ने बताएकी हुन्। उनले भनिन्, एकदमै खुसी लागेको छ। सडकमा आवाज उठाउने मान्छे। सबैको सर्वसहमतिबाट माया प्रेम पाए। आम जनता र देशलाई भलो हुने निर्णायक भलो खेल्नेछु। रास्वपाकी सांसद शोभिता गौतमको प्रस्ताव र एमालेका कृष्णगोपाल श्रेष्ठ, माओवादी केन्द्रकी नारायणी शर्मा र राप्रपाका राजेन्द्र लिङ्देनको समर्थनमा रानामगर उपसभामुखको उम्मेदवारी दर्ता गरिएको हो।"
"गृहले ठूलो संख्यामा गर्यो सीडिओको हेरफेर, को कहाँ? (सूचीसहित)",काठमाडौं : सरकारले ठूलो संख्यामा प्रमुख जिल्ला अधिकारी (सीडीओ)हरूको सरुवा गरेको छ। गृह मन्त्रालयले शुक्रबार सीडीओ र सहायक सीडीओसहित ७० जनाको काज सरुवा गरेको हो। गृहले केही जिल्लाका सीडओहरूलाई मन्त्रालयमा तानेको छ भने मन्त्रालयका केही सहसचिव र उपसचिवलाई प्रमुख जिल्ला अधिकारीको जिम्मेवारी दिएको छ।
हवाई सुरक्षालाई सुरक्षित र भरपर्दो बनाउन पर्यटनमन्त्रीको निर्देशन,"काठमाडौं : संस्कृति, पर्यटन तथा नागरिक उड्डयनमन्त्री सुदन किराँतीले मुलुकको हवाई सेवालाई सुरक्षित र भरपर्दो बनाउन नियामक नेपाल नागरिक उड्डयन प्राधिकरण (क्यान)लाई निर्देशन दिएका छन्। बबरमहलस्थित क्यानको केन्द्रीय कार्यालय पुगेर क्यानका उच्च अधिकारीसँग छलफल गर्दै मन्त्री किराँतीले हवाई सुरक्षाको क्षेत्रमा प्रगति हुनेगरी काम गर्न आग्रह गरे। हवाई सुरक्षामा सुधार गर्दै परिणाममुखी काम गर्न पर्यटनमन्त्रीले निर्देशन दिएको क्यानका प्रवक्ता जगन्नाथ निरौलाले जानकारी दिए। 'हवाई पूर्वाधार विकासमा फड्को मार्नेगरी काम गर्नुस, देशलाई समृद्धिको दिशामा अघि बढाउन निर्माण र सुरक्षाको क्षेत्रमा फड्को मार्नुपर्छ। हवाई सुरक्षा अभिवृद्धिका साथै पूर्वाधार विकासको कामलाई समयमै सम्पन्न गर्नेतर्फ बसैको ध्यान जान जरुरी छ,' मन्त्री किराँतीको भनाइ उद्धृत गर्दै प्रवक्ता निरौलाले भने। पर्यटनमन्त्री किराँतीले क्यानको सेवा प्रणालीबारे ब्रिफिङ लिएका थिए। क्यान स्थापनादेखि पछिल्ला गतिविधिबारे मन्त्रीलाई क्यानको टोलीले ब्रिफिङ गरेको प्रवक्ता निरौलाले बताए। पर्यटनमन्त्री किराँतीले विदेशी नागरिकलाई नेपालको पहिलो झल्को दिने ऐनाको रुपमा रहेको अन्तर्राष्ट्रिय विमानस्थललाई अन्तर्राष्ट्रियस्तरको सेवासुविधा र पूर्वाधारयुक्त बनाउन पनि निर्देशन दिए।"
दुई छिमेकीसँग कार्ड खेल्नु हुँदैनः एमाले अध्यक्ष ओली,"काठमाडौं: नेकपा एमालेका अध्यक्ष केपी शर्मा ओलीले दुई छिमेकी देशसँग कार्ड खेल्न नहुने बताएका छन्। एमाले परराष्ट्र मामीला विभागले आयोजना गरेको कार्यक्रममा एमाले अध्यक्ष ओलीले भारत र चिनसंग कार्ड खेल्न नहुने बताएका हुन्। ओलीले भने, दुइ छिमेकी संग कार्ड खेल्ने होइन । सन्तुलीत, विश्वसनिय भरपर्दो, एउटाको हित अर्काको अहित गर्ने कार्य गर्नुहुँदैन । हामी असल छिमेकी हुन चाहन्छौं। कुभलो गर्दैनौं । उनीहरूका जायज चासो चिन्तालाई सम्बोधन गरेर अगाडी जान्छौं। नेपालको भूमी कसैकाविरुद्ध प्रयोग हुन नदिने ओलीले बताए। ओलीले भने,कुनै प्रकारका सैनिक गतिविधि हुन दिदैँनौ। कसैले राखेपनि हाम्रो सार्वभौम सत्ताको अतिक्रमण हुन्छ। हाम्रो सार्वभौमसत्ता, स्वाधिनतामा सम्झौता गर्दैनौं । पारस्परिक लाभका आधारमा सम्बन्ध कायम गर्छौ। हामी विश्व शान्तिको पक्षमा छौँ। हामी मानवीय मुल्यको कुरालाई महत्व दिन्छौं । कुनैपनि हिसावले युद्धलाई महत्व दिदैँनौं।"
प्रधानमन्त्री दाहालसँग यूएई र कतारका राजदूतको शिष्टाचार भेट,"काठमाडौं : प्रधानमन्त्री पुष्पकमल दाहाल प्रचण्डसँग संयुक्त अरब इमिरेट्स (यूएई) र कतारका राजदूतले आज छुट्टा छुट्टै शिष्टाचार भेटवार्ता गरेका छन्। प्रधानमन्त्री दाहाल र यूएईका राजदूत अब्दुल्ला सईद मुवारक जरवान अल्सामीबीच द्विपक्षीय हित र चासोका विषयमा छलफल भएको प्रधानमन्त्रीको सचिवालयले जनाएको छ। त्यस्तै प्रधानमन्त्री दाहाल र कतारी राजदूत युसुफ वीन मोहम्मद अल हेलबीच पनि दुई देशको सम्बन्ध, आसपी हित र चासोका विषयमा कुराकानी भएको थियो। यूएई र कतारका राजदूतले नेपालको प्रधानमन्त्रीमा नियुक्त हुन भएका प्रधानमन्त्री दाहाललाई बधाई दिँदै सफल कार्यकालको कामना गरेका थिए।"
संसद्लाई प्रभावकारी ढंगले अघि बढाउन नेतृत्वदायी भूमिका निर्वाह गर्छु: सभामुख घिमिरे,"काठमाडौंः प्रतिनिधि सभाका सभामुख देवराज घिमिरले संसद्लाई प्रभावकारी ढंगले अघि बढाउन नेतृत्वदायी भूमिका निर्वाह गर्ने बताएका छन्। सभामुखको पदभार ग्रहण गर्दै घिमिरेले संसद्लाई प्रभावकारी ढंगबाट अघि बढाउने बताएका हुन्। घिमिरेले भने, नेपाली जनताको प्रतिनिधि संस्था संघीय संसद् सर्वोच्च विधायिकी संस्था हो। यो संस्थाको प्रयोग नयाँ संविधान आएपछि एक पटक हेरिसक्यौं। अब त्यसलाई अझ व्यवस्थित, क्रियाशिल र मर्यादित बनाउने जिम्मेवारी पाएको छु। बिहीबार प्रतिनिधि सभाको सभामुख चयन भएका घिमिरेले शुक्रबार राष्ट्रपति विद्यादेवी भण्डारीबाट पद तथा गोपनियताको शपथ लिएका थिए।"
प्रतिनिधि सभाको उपसभामुखमा रास्वपाकी इन्दिरा रानाको उम्मेदवारी दर्ता,"काठमाडौं: प्रतिनिधि सभाको उपसभामुखमा राष्ट्रिय स्वतन्त्र पार्टीकी सांसद इन्दिरा रानामगरको उम्मेदवारी दर्ता भएको छ। रास्वपाको शुक्रबार बिहान बसेको संसदीय दलको बैठकले रानामगरलाई उपसभामुखको उम्मेदवार बनाउने निर्णय गरेको थियो। सोही निर्णय अनुसार प्रतिनिधि सभामा शोभिता गौतमको प्रस्ताव र एमालेका कृष्णगोपाल श्रेष्ठ, माओवादी केन्द्रकी नारायणी शर्मा र राप्रपाका राजेन्द्र लिङ्देनको समर्थनमा रानामगर उपसभामुखको उम्मेदवारी दर्ता गरिएको हो। सत्ता साझेदार दलको तर्फबाट रानामगर उपसभामुखको उम्मेदवार भएपछि नेपाली कांग्रेसले मुक्ता यादवलाई उपसभामुखको उम्मेदवार बनाउने निर्णय गरेको छ। उम्मेदवारको नामावली पनि शुक्रबार साँझ प्रकाशित गरिनेछ। मतदान शनिबारको प्रतिनिधि सभा बैठकमा हुनेछ। बैठक दिउँसो १ बजे बोलाइएको छ । सभामुखमा गठबन्धनका तर्फबाट एमालेका उम्मेदवार देवराज घिमिरे निर्वाचित भइसकेका छन्।"
मुक्ताकुमारी यादवलाई मतदान गर्न कांग्रेसको ह्विप,काठमाडौंः नेपाली कांग्रेसले उपसभामुखमा मुक्ताकुमारी यादवलाई मतदान गर्न ह्विप जारी गरेको छ। कांग्रेस संसदीय दलले यादवलाई मतदान गर्न ह्विप जारी गरेको हो। कांग्रेस प्रमुख सचेतक रमेश लेखकले यादवलाई उपसभामुख पदमा निर्वाचित गरियोस् भन्ने प्रस्तावको पक्षमा मतदान गर्न भनेको छ। मतदानमा अनिवार्य उपस्थित हुन र तटस्थ नरहन सांसदलाई कांग्रेसले ह्विप जारी गरेको हो।
एमाले सांसद महतोलाई पक्राउ गर्न गृह मन्त्रालयको निर्देशन,"काठमाडौं : गृह मन्त्रायले नेकपा एमालेका सांसद लक्ष्मी कोइरी महतोलाई पक्राउ गर्न निर्देशन दिएको छ। महोत्तरी क्षेत्र नं १ बाट प्रतिनिधिसभामा विजयी भएका सांसद महतोलाई पक्राउ गर्न नेपाल प्रहरीलाई निर्देशनात्मक पत्राचार गरिएको मन्त्रालयका प्रवक्ता फणिन्द्रमणि पोखरेलले जानकारी दिए। सांसद महतोमाथि कर्तव्य ज्यान मुद्दा रहेको भन्दै पक्राउ गर्न निर्देशन दिइएको उनले बताए। सांसद महतोविरुद्ध प्रेम बहादुर विकले जाहेरी दर्ता गराएका छन्। 'कर्तव्य ज्यान मुद्दामा तारेख गुजारी फरार रहेका प्रतिवादी महोत्तरी जिल्ला साविक निगौल गाविस वडा नं ५ भई हाल गौशाला नगरपालिका वडा नं २ निवासी लक्ष्मी महतो कोइरीलाई कानुनबमोजिम पक्राउ गरी कारबाही गर्न उपपप्रधानमन्त्री एवं गृहमन्त्रीज्यूबाट पटकपटक प्रहरीलाई मौखिक निर्देशन भएकोमा हालसम्म पक्राउ नपरेको प्रति मन्त्रालयको गम्भीर ध्यानाकर्षण भएको छ। निज प्रतिवादीलाई कानुनबमोजिम पक्राउ गरी तत्काल कारबाही अगाडि बढाउन मन्त्रालयले प्रहरी प्रधान कार्यालयलाई पत्राचार गरेको व्यहोरा अनुरोध छ,' शुक्रबार मन्त्रालयद्वारा जारी विज्ञप्तिमा भनिएको छ।"
कर्णालीका मुख्यमन्त्री शर्माले पाए विश्वासको मत,"सुर्खेत : कर्णाली प्रदेशका नवनियुक्त मुख्यमन्त्री राजकुमार शर्माले विश्वासको मत पाएका छन्। शुक्रबारको प्रदेशसभामा मुख्यमन्त्री शर्माले विश्वासको मत प्राप्त गरेका हुन्। मुख्यमन्त्री शर्माले नेकपा माओवादी केन्द्रसहित नेकपा एमाले र राष्ट्रिय प्रजातन्त्र पार्टी, नेकपा एकिकृत समाजवादी पार्टी र स्वतन्त्र सांसदको गरी २५ मत प्राप्त गरेका हुन्। उनको विपक्षमा १४ मत परेको छ। कांग्रेसले मुख्यमन्त्री शर्मालाई विश्वासको मत दिएन्। ४० सदस्यीय प्रदेशसभामा शुक्रबार ३९ सांसद मतदानमा सहभागी भएका थिए। नेकपा माओवादी केन्द्रका संसदीय दलका नेता राजकुमार शर्मा गत पुष २७ गते कर्णाली प्रदेशको मुख्यमन्त्री नियुक्त भएका थिए। माओवादी, नेकपा एमाले, राप्रपा र समाजवादीका २५ सांसदको समर्थनमा शर्मा मुख्यमन्त्री नियुक्त भएका थिए। शर्मालाई माओवादी केन्द्रका १३, एमालेका १०, राप्रपा र एकीकृत समाजवादी ११ सांसदले समर्थन गरेका थिए। माओवादीको पोलिटब्युरो सदस्यसमेत रहेका शर्मा रुकुम पश्चिम (२) बाट प्रदेशसभा सदस्यमा निर्वाचित भएका हुन्। सत्ता साझेदार दलका शीर्ष नेतृत्वले भागबण्डामा कर्णाली प्रदेशको पाँच वर्षे कार्यकाल माओवादीलाई दिने सहमति गरेको थियो। तर, नेकपा माओवादी र नेकपा एमालेबीच आधा आधा कार्यकाल प्रदेश सरकारको नेतृत्व गर्ने सहमति जुटेको थियो। सहमतिपछि एमालेले माओवादीलाई समर्थन गरेको थियो। सोही सहमतिअनुसार कर्णालीमा सुरुमा नेकपा माओवादीका संसदीय दलका नेता शर्मा साढे दुई वर्षका लागि मुख्यमन्त्री बनेका हुन्। त्यसपछिको साढे दुई वर्ष एमाले संसदीय दलका नेता यामलाल कंडेलले नेतृत्व गर्नेछन्। कर्णाली प्रदेशमा कुल ४० सांसद छन्। कर्णाली प्रदेशसभामा कांग्रेसका १४, माओवादी केन्द्रका १३ र एमालेका सभामुखसहित १० सांसद छन्। त्यस्तै राप्रपा, एकीकृत समाजवादी र स्वतन्त्रका ११ सदस्य गरी ४० सदस्य छन्।"
"प्रदेश १ मा मन्त्रालयको पुनःसंरचना, कसले कुन मन्त्रालय पाए ?","विराटनगर : प्रदेश १ सरकारले कार्यविभाजन तथा प्रदेश सरकार कार्यसम्पादन नियमावली संशोधन गरेको छ। शुक्रबार बसेको प्रदेश सरकारको दोस्रो मन्त्रिपरिषदको बैठकले साविकको १३ मन्त्रालयलाई ९ वटामा सीमित गरेको हो। बैठकबाट सरकारले मन्त्रालयको पुनःसंरचना पनि गरेको छ। पुनःसंरचना बमोजिम प्रदेश १ मा अब मुख्यमन्त्री तथा मन्त्रिपरिषदको कार्यालय, आर्थिक मामिला तथा योजना मन्त्रालय, आन्तरिक मामिला तथा कानुन मन्त्रालय, सडक पूर्वाधार तथा सहरी विकास मन्त्रालय, स्वास्थ्य मन्त्रालय, खानेपानी सिँचाइ तथा ऊर्जा मन्त्रालय, उद्योग कृषि तथा सहकारी मन्त्रालय, सामाजिक विकास मन्त्रालय र पर्यटन वन तथा वातावरण मन्त्रालयहरू कायम भएका छन्। सरकारले यातायात तथा सञ्चार, गरिबी निवारण तथा सहकारी र उद्योग श्रम तथा रोजगार मन्त्रालय भने खारेज गरेको मुख्यमन्त्री हिक्मतकुमार कार्कीले बताए। उनले मन्त्रिपरिषद कार्यविभाजन नियमावली संशोधनपछि स्वीकृत भएसँगै अब प्रदेश सरकारका मन्त्रीहरूले विभागीय जिम्मेवारी पाउने बाटो समेत खुलेको जानकारी दिए। उनले भने, मन्त्रीहरूको कार्यविभाजन सम्भवतः मंगलबारसम्म टुंगो लगाउने तयारी छ। हाल मन्त्री भक्तिप्रसाद सिटौलालाई सरकारको प्रवक्ता तोकिएको छ। कार्यविभाजन मंगलबारसम्म टुङ्गो लाग्ने बताइएपनि प्राप्त जानकारी अनुसार कायम भएका ९ मध्ये ३ मन्त्रालय मुख्यमन्त्री कार्कीले आफैसँग राख्नेछन्। जसमा मुख्यमन्त्री तथा मन्त्रिपरिषदको कार्यालयका साथै, आर्थिक मामिला तथा योजना र आन्तरिक मामिला तथा कानुन मन्त्रालय मुख्यमन्त्री कार्कीले आफैसँग राख्ने बताइएको छ। त्यसबाहेकका मन्त्रालयहरूमा सडक पूर्वाधार तथा सहरी विकास दुर्गा प्रसाद चापागाईं, स्वास्थ्य मन्त्रालय निर्मला लिम्बु, खानेपानी सिँचाइ तथा ऊर्जा तिलकुमार मेङयाम्बो, उद्योग कृषि तथा सहकारी भक्तिप्रसाद सिटौला, सामाजिक विकास बुद्धिकुमार राजभण्डारी र पर्यटन वन तथा वातावरण मन्त्रालयको जिम्मेवारी जीवन आचार्यलाई दिने तयारी रहेको जनाइएको छ। प्रदेश मन्त्रिपरिषदको शुक्रबार बसेको बैठकले भने नेपाल सरकारका पूर्वसचिव चन्द्र घिमिरेको संयोजकत्वमा प्रशासन सुधार कार्यदल बनाउने निर्णय समेत गरेको प्रदेश सरकारका प्रवक्ता भक्तिप्रसाद सिटौलाले बताए। प्रदेश सरकारका संरचना र दरबन्दीको आकार र राजश्व वृद्धिको दायरा बढाउने लगायतका विषयमा आवश्यक जिम्मेवारी दिएर कार्यदल बनाउने निर्णय गरिएको बताइएको छ।"
"न्यायाधीश र संवैधानिक निकायका पदाधिकारीहरूको तलब बढ्यो, कसको कति?","काठमाडौं : सरकारले न्यायाधीश र संवैधानिक निकायका पदाधिकारीहरूको तलब पारिश्रमिक तोकेको छ। अर्थ मन्त्रालयले न्यायाधीश र संवैधानिक निकायका पदाधिकारीहरूको नयाँ तलबमान राजपत्रमा प्रकाशित गरेको छ। सरकारले प्रधान न्यायाधीशको तलब १ लाख २ हजार २९३ रुपैयाँ तोकेको छ। न्यायाधीशहरूको तलब भने ८५ हजार ४३ रुपैयाँ तोकिएको छ। त्यस्तै उच्च अदालतका मुख्य न्यायाधीशको तलब ८० हजार ७०७, न्यायाधीशको ७६ हजार ३८३ र जिल्ला न्यायाधीशको तलब ६४ हजार ८९५ रुपैयाँ तोकिएको छ। त्यस्तै न्याय परिषदका सदस्यको तलब पनि न्यायाधीशकै सरह ८४ हजार ४३ रुपैयाँ तोकिएको छ। त्यस्तै संवैधानिक निकायका प्रमुख पदाधिकारीको ८० हजार ७०७ रुपैयाँ तोकिएको छ भने पदाधिकारीको ७६ हजार ३८३ रुपैयाँ तोकिएको छ। त्यस्तै राष्ट्रिय आयोजना आयोगका उपाध्यक्षको ७९ हजार ३८३ र सदस्यको ७७ हजार ६६० तोकिएको छ। यता संघीय संसदको महासचिवको ७७ हजार २११ रुपैयाँ तोकिएको छ भने सचिवको ७२ हजार ८२ रुपैयाँ तोकिएको छ। त्यस्तै राष्ट्रिय सूचना आयोगका प्रमुख आयुक्तको ८० हजार ७०७ र आयुक्तको ७६ हजार ३८३ रुपैयाँ तोकिएको तोयम रायाले जानकारी दिए।"
विदेशमा रहेका नेपालीको हितलाई केन्द्रमा राख्छु : प्रधानमन्त्री प्रचण्ड,"काठमाडौंः प्रधानमन्त्री पुष्पकमल दाहाल प्रचण्डले आफ्नो तेस्रो कार्यकाल देशमा केही परिवर्तन ल्याउने गरी काम गर्न खर्चिने बताएका छन्। नेपाल वैदेशिक रोजगार व्यवसायी संघले आयोजना गरेको २९ औं साधारण सभाको उद्घाटन गर्दै प्रधानमन्त्रीले तेस्रो कार्यकालमा विदेशमा रहेका नेपालीको हितलाई केन्द्रमा राखेर काम गर्ने बताए। कार्यक्रममा प्रधानमन्त्रीले भने, 'म दोस्रोपटक प्रधानमन्त्री हुँदा विदेशमा रहेका नेपालीहरूको हितका पक्षमा केही महत्वपूर्ण काम गरेको थिएँ। विदेशमा रहेका नेपालीहरूको बीमा, श्रम स्वीकृति, क्षतिपूर्तिको रकममा वृद्धि लगायत महत्वपूर्ण काम भएका थिए। यसपटक विदेशमा रहेका नेपालीको हितलाई केन्द्रमा राखेर थप काम गर्नुछ, म त्यो गर्छु। प्रधानमन्त्रीले आफ्नो तेस्रो कार्यकाल मुलूकको विकास, समृद्धि र सुशासनका निम्ति चुनौतीपूर्ण अवसर भएको बताए। उनले भने, देशलाई केही दिनैपर्ने परिस्थितिमा प्रधानमन्त्री भएको छु, देशलाई केही न केही परिणाम दिनुछ र दिन्छु। प्रधानमन्त्रीले वैदेशिक रोजगारीमा थुप्रै समस्या रहेको भन्दै त्यसतर्फ विशेष ध्यान दिन व्यवसायीलाई आग्रह गरे। उनले भने, अघिल्लो वर्ष वैदेशिक रोजगारीमा थुप्रै समस्या रहेका समाचार मैले सुनेको छु। यो व्यवसाय संवेदनशील छ। यसलाई व्यवस्थित र मर्यादित बनाउनैपर्छ। यसभित्र थुप्रै बिकृति र बिसंगति छन्, त्यसको अन्त्य गर्नुपर्छ। मेरो विश्वास छ, सरकारको प्रयासमा तपाईहरूको साथ हुनेछ।"
उपसभामुखमा राना र यादवको उम्मेदवारी,"काठमाडौं: प्रतिनिधि सभाको उपसभामुखमा दुई जनाको उम्मेदवारी परेको छ। उम्मेदवारको अन्तिम नामावली संघीय संसद् सचिवालयले सार्वजनिक गरेको छ। उपसभामुखमा सत्ता साझेदार दलको तर्फबाट राष्ट्रिय स्वतन्त्र पार्टीकी इन्दिरा रानामगर र नेपाली कांग्रेसको तर्फबाट मुक्ता यादवको उम्मेदवारी परेको हो। रानामगरले राष्ट्रिय स्वतन्त्र पार्टीका शोभिता गौतमको प्रस्ताव र एमालेका कृष्णगोपाल श्रेष्ठ, माओवादी केन्द्रकी नारायणी शर्मा र राप्रपाका राजेन्द्र लिङ्देनको समर्थनमा रानामगर उपसभामुखको उम्मेदवारी दर्ता गरेकी हुन् । यादवले कांग्रेसका बद्री पाण्डेको प्रस्ताव र लोसपाका सर्वेन्द्रनाथ शुक्ला र एकीकृत समाजवादीका मेटमणि चौधरीको समर्थनमा यादव उपसभामुखको उम्मेदवार बनेकी हुन्। झापाकी रानामगर सांसद् हुनु अघि सामाजिक अभियन्ताका रुपमा कार्यरत थिइन्। रानाको संस्थाले बालगृह, विद्यालय, दिवा हेरचाह केन्द्र सञ्चालन गर्दै आएको छ। रानामगरलाई सन् २०१४ मा स्विडेनकी रानी सिल्भियाले वर्ल्ड चिल्ड्रेन्स अनररी अवार्ड पनि प्रदान गरेकी थिइन् । कांग्रेसतर्फबाट उम्मेदवार यादव समानुपातिक सांसद् हुन्। उनी २०७० मा संविधान सभामा सदस्य थिइन्। उनी २०७४ मा दुई वर्षका लागि राष्ट्रियसभा सदस्य बनेकी थिइन् । यादव पार्टीको १४ औं महाधिवेशनमा सर्वाधिक मत ल्याएर केन्द्रीय सदस्य बनेकी थिइन्। सत्ता साझेदार दलमा माओवादी केन्द्र, नेकपा एमाले, नागरिक उन्मुक्ती पार्टी, जनता समाजवादी पार्टी र नेपाल जनमत पार्टी छन् । कांग्रेसलाई एकीकृत समाजवादी लोसपा र राष्ट्रिय जनमोर्चाको साथ छ। उपसभामुखमा रानामगरलाई सत्ता साझेदार दलको साथ रहेकाले उनले जित्ने सम्भावना छ। मतदान शनिबारको प्रतिनिधि सभा बैठकमा हुनेछ। बैठक दिउँसो १ बजे बोलाइएको छ । सभामुखमा गठबन्धनका तर्फबाट एमालेका उम्मेदवार देवराज घिमिरे निर्वाचित भइसकेका छन्।"
मन्त्री भण्डारी र भारतीय राजदूत श्रीवास्तवबीच भेटवार्ता,"काठमाडौं : उद्योग, वाणिज्य तथा आपूर्तिमन्त्री दामोदर भण्डारी र नेपालस्थित भारतीय राजदूत नवीन श्रीवास्तवबीच आज शिष्टाचार भेटवार्ता भएको छ। मन्त्रालयमा भएको भेटका क्रममा मन्त्री भण्डारीले दुई मुलुकका सीमा क्षेत्रमा रहेका निर्माणाधीन तथा निर्माण गर्नुपर्ने सुक्खा बन्दरगाहका विषयमा राजदूत श्रीवास्तवको ध्यानाकर्षण गराए। उनले नेपालमा लगानी गर्ने उद्योगी व्यवसायीका लागि सरकारले सहज वातावरण बनाउने बताए। त्यस्तै राजदूत श्रीवास्तवले मन्त्री भण्डारीलाई बधाई तथा शुभकामना दिँदै दुई देशबीच व्यापार सम्बन्ध मजबुत बनाउनुपर्नेमा जोड दिए। उनले पारवहन सम्झौताका विषयमा अध्ययन गर्नुपर्ने उल्लेख गर्दै नीतिगत सुधार गर्नुपर्नेमा जोड दिए। भेटका क्रममा दुई देशबीचको आयात निर्यातलाई व्यवस्थित बनाउने विषयमा छलफल भएको थियो।"
स्वास्थ्य मन्त्री र राज्यमन्त्रीबीच रिबन काट्न तँछाडमछाड,"काठमाडौंः वीर अस्पतालले बिहीबार बिहान ९ बजे अस्पतालको क्याथ ल्याब सेवा उद्घाटन कार्यक्रमको आयोजना गर्यो। कार्यक्रमको व्यानरमा लेखिएको थियो,कोभिड१९ युनिफाइड केन्द्रीय अस्पताल वीर अस्पतालको क्याथ ल्याव स्वास्थ्य तथा जनसंख्या मन्त्रालयका माननीय मन्त्री श्री पदम गिरीज्यूद्धारा उद्घाटन सुसम्पन्न गरियो। कार्यक्रमको प्रमुख अतिथि थिए स्वास्थ्य तथा जनसंख्या मन्त्री गिरी। व्यानरमा मन्त्री गिरीको नाममात्रै लेखिए पनि राज्यमन्त्री डातोसिमा कार्की पनि सहभागी थिइन्। वीर अस्पतालका एक अधिकारीले अन्नपूर्णसँग भने,स्वास्थ्य मन्त्री ज्यूलाई बोलाउने कुरा थियो। व्यानर पनि त्यसैगरी बनाइयो। पछि राज्यमन्त्री डा कार्की पनि चिकित्सक नै भएकाले आउने इच्छा गरेपछि बोलाइएको हो। डाक्टरहरूले पनि राज्यमन्त्री तोसिमा ज्यूलाई पनि बोलाउ भन्नुभयो। अनि तोसिमा ज्यूपनि उद्घाटन कार्यक्रममा आउनुभएको हो। नेपालगञ्जमा दादुरा प्रकोप फैलिएको छ। सरकारी स्वास्थ्य संस्थामा बिरामीले शैय्या नपाएर छटपटिने अवस्था छ अरु त अरु वीर अस्पतालमै पत्थरीकै शल्यक्रिया गर्नुपर्यो भने महिनौँ कुर्नुपर्ने अवस्था छ। त्यही वीर अस्पतालमै उपकरण खरिदमा बर्सेनी अर्बौ रुपैयाँ विनियोजन गरिए पनि बिरामी निजी प्रयोगशालामा परीक्षण गराउन बाध्य छन्। देशको अहिलेको आवश्यकता पनि जनतालाई स्वास्थ्य सेवाको पहुँचमा पुर्याउन नेतृत्वकर्ताको भूमिका अहम् हुन्छ। तर मन्त्री र राज्यमन्त्री एक कार्यक्रममा रिबन काट्नकै लागि तँछाडमछाड गरेको दृश्य आम जनताका लागि दुखद हो। व्यानरमा मन्त्रीले मात्रै उद्घाटन गर्ने लेखिए पनि मन्त्री र राज्यमन्त्री दुवैलाई रिबन काट्न अस्पतालले दुई कैँचीको व्यवस्था गरेको थियो। मन्त्रीसँगै राज्यमन्त्री पनि रिबन काट्न तम्सिएको देखिन्छ। अहिले स्वास्थ्यमा मन्त्री र राज्यमन्त्री फरक फरक राजनीतिक दलबाट प्रतिनिधित्व गरेका छन्। स्वास्थ्य मन्त्री बनेका गिरी एमाले नेता हुन भने राज्यमन्त्री कार्की राष्ट्रिय स्वतन्त्र पार्टीकी नेतृ हुन्। जिम्मेवारी मन्त्री र राज्यमन्त्रीको पाएपनि कार्यविजभाजन नहुँदा अन्यौलता देखिन्छ। मन्त्री पुगेको ठाउँमा राज्यमन्त्री नगएपनि खासै फरक नपर्ने स्वास्थ्य मन्त्रालयका अधिकारीहरु बताउँछन्। यसअघिका अधिकांश स्वास्थ्य मन्त्री र राज्यमन्त्रीबीच पनि कार्यसम्पादन र जिम्मेवारीका विषयले पानी बाराबारको अवस्था थियो।"
सभामुखले संसदीय अभ्यास र प्रक्रियाबारे सांसदसँग अन्तरक्रिया गर्ने,"काठमाडौं: सभामुख देवराज घिमिरेले संसदीय अभ्यास र प्रक्रियासम्बन्धि अन्तर्क्रिया गर्ने भएका छन्। प्रतिनिधि सभाको सभामुख चयन भएसँगै शपथ लिएका सभामुख घिमिरेले आज पदभार ग्रहण गर्दै सांसदहरूसँग अन्तर्क्रिया गर्ने जनाएका हुन्। सभामुख भएपछि पहिलो निर्णयका रुपमा घिमिरेले नवनिर्वाचित सांसदसँग संसदीय अभ्यास र प्रक्रियासम्बन्धि अन्तर्क्रिया गर्ने निर्णय गरेको संसद सचिवालयले जनाएको छ। सभामुखको पहिलो निर्णयमा भनिएको छ, 'नवनिर्वाचित माननीयहरूको लागि संसदीय अभ्यास र प्रक्रियासम्बन्धि अन्तर्क्रिया कार्यक्रम गर्ने।'"
कांग्रेसले मुक्ता यादवलाई उपसभामुखको उम्मेदवार बनाउने,काठमाडौं: नेपाली कांग्रेसले मुक्ता यादवलाई उपसभामुखको उम्मेदवार बनाउने निर्णय गरेको छ। उम्मेदवार सिफारिस यादव कांग्रेसतर्फकी समानुपातिक सांसद हुन्। नेपाली कांग्रेसको शुक्रबार बिहान बसेको पदाधिकारी बैठकले यादवलाई उपसभामुखको उम्मेदवार बनाउने निर्णय गरेको कांग्रेस प्रवक्ता प्रकाशशरण महतले जानकारी दिए। महोत्तरी निवासी यादव नेपाली कांग्रेसको केन्द्रीय सदस्य हुन्। केन्द्रीय सदस्य चयन हुँदा उनले सर्वाधिक (३ हजार ९६०)मत ल्याएकी थिइन्।
प्रधानमन्त्री र स्वास्थ्यमन्त्रीले अङ्ग दान गर्ने,काठमाडौं : प्रधानमन्त्री पुष्पकमल दाहाल प्रचण्ड र स्वास्थ्य तथा जनसङ्ख्यामन्त्री पदम गिरीले अङ्गदान गर्ने घोषणा गरेका छन्। सहिद धर्मभक्त राष्ट्रिय प्रत्यारोपण केन्द्रले एक हजार जनाको मिर्गौला प्रत्यारोपण सफलताका साथ सम्पन्न भएको अवसरमा आज यहाँ आयोजित प्रत्यारोपितको बृहत् भेलामा प्रधानमन्त्री दाहाल र स्वास्थ्यमन्त्री गिरीले मृत्युपश्चात आफ्ना अङ्ग दान गर्ने घोषणा गरेका हुन्। सो अवसरमा प्रधानमन्त्री दाहाललाई केन्द्रका निर्देशक डा पुकारचन्द श्रेष्ठले दाता कार्ड हस्तान्तरण गरेका थिए। यस्तै स्वास्थ्यमन्त्री गिरीलाई प्रधानमन्त्री दाहालले दाता कार्ड हस्तान्तरण गरे।
परराष्ट्रमन्त्री पौड्याल र भारतीय राजदूत श्रीवास्तवबीच भेट,काठमाडौं : नेपालका लागि भारतीय राजदूत नविन श्रीवास्तवले परराष्ट्र मन्त्री विमला पौड्यालसँग भेट गरेका छन्। पराष्ट्रमन्त्री भेट्न राजदूत श्रीवास्तव बिहीबार सिंहदरवारस्थित परराष्ट्र मन्त्रालय पुगेका थिए। भेटका क्रममा राजदूत श्रीवास्तवले भारतीय विदेशमन्त्री एस जयशंकरले पठाएको बधाइपत्र परराष्ट्रमन्त्री पौडेललाई हस्तानतरण गरेका थिए। भेटका क्रममा द्विपक्षीय हित र प्रधानमन्त्री पुष्पकमल दाहाल प्रचण्डको भारत भ्रमणको विषयमा छलफल भएको परराष्ट्र मन्त्रालय स्रोतले जनाएको छ।
सभामुखले त्यागे एमाले,"काठमाडौं : प्रतिनिधि सभाका सभामुख देवराज घिमिरेले नेकपा एमाले पार्टीको सदस्यता त्यागेका छन्। सभामुख घिमिरेले आफू नेकपा (एमाले)सँग सम्बन्धित सबै जिम्मेवारीबाट अलग रहेको बताएका हुन्। नवनिर्वाचित सभामुख घिमिरेले शुक्रबार प्रेस विज्ञप्ति जारी गरी स्वतन्त्र र निष्पक्षरूपमा काम गर्नका लागि पार्टीको सम्पूर्ण जिम्मेवारीबाट अलग भएको बताएका हुन्। विज्ञप्तिमा भनिएको छ, 'मिति २०७९ साल माघ पाँचमा म प्रतिनिधिसभाको सभामुख पदमा निर्वाचित भएको र यस पदको भूमिकालाई स्वतन्त्र र निष्पक्षरूपमा निर्वाह गर्नका लागि एमालेको पार्टी सदस्यता र पार्टीसम्बद्ध सम्पूर्ण राजनीतिक, साङ्गठनिक जिम्मेवारीबाट अलग भएको जानकारी गराउँदछु ।' बिहीबार भएको निर्वाचनमा घिमिरेको पक्षमा १६७ मत प्राप्त भएको थियो भने विपक्षमा १०० मत परेको थियो । निर्वाचनमा एक जनाले भने मत दिएका थिएनन्।"
सभामुख देवराज घिमिरेले शपथ लिए,"काठमाडौं: सभामुख देवराज घिमिरेले पद तथा गोपनियताको शपथ लिएका छन्। शुक्रबार बिहान राष्ट्रपति कार्यलयमा आयोजित कार्यक्रममा घिमिरेले शपथ लिएका हुन्। राष्ट्रपति विद्यादेवी भण्डारीले सभामुख घिमिरेलाई शपथ गराएकी हुन्। सभामुखको शपथग्रहण कार्यक्रममा उपराष्ट्रपति नन्दबहादुर पुन, प्रधानमन्त्री पुष्पकमल दाहाल प्रचण्ड, कायममुकायम प्रधानन्यायाधीश हरिकृष्ण कार्की, राष्ट्रिय सभाका अध्यक्ष गणेशप्रसाद तिमिल्सिनालगायतका उच्च पदस्थ अधिकारीको उपस्थिति थियो। घिमिरे बिहीबार प्रतिनिधि सभाको सभामुख चयन भएका थिए।"
मिटरब्याजी समस्या समाधान गर्छु : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले मिटरब्याजीको समस्या समाधानका लागि आफूले यथाशीघ्र पहल गर्ने बताएका छन्। शुक्रबार बिहान बालुवाटारमा मिटरब्याजी समस्याबाट पीडित किसानहरूसँग भेट गर्दै प्रधानमन्त्रीले उक्त कुरा बताएका हुन्। प्रधानमन्त्रीले भने, 'अघिल्लो सरकारसँग भएको सम्झौता हेर्छ। मिटरब्याजी समस्याले हजारौँ किसानहरू पीडित हुनुभएको छ। यसलाई मैले राम्रोसँग बुझेको छु। यसपटक तपाईहरूको समस्या समाधान गर्ने कुरा मेरो प्राथमिकतामा छ, म समाधान गर्छु।' प्रधानमन्त्रीसँग भेटमा किसानका प्रतिनिधिहरूले वर्तमान सरकार किसानको प्रतिनिधि सरकार भएकाले आफूहरूका समस्या समाधान हुने विश्वास व्यक्त गरेका थिए।"
संघीय सरकारमा अटाएन कर्णाली,"सुर्खेत : चुनावअघि माओवादी अध्यक्ष प्रचण्डले कर्णालीमा मन्त्री पद बाँड्दै हिँडे। कर्णालीका विभिन्न जिल्लामा भएका चुनावी सभामा उनले भनेका थिए, तपाईं चुनाव जिताउनुस्, म मन्त्री बनाएर पठाउँछु। सांसद बनाउने काम कर्णालीवासीको हो, तपाईंले जिताएका सांसदलाई मन्त्री बनाउने काम म गर्छु। तर, हाल प्रधानमन्त्री बनेका माओवादी अध्यक्ष प्रचण्डले आफ्नो मन्त्रिपरिषद्मा भने कर्णालीको प्रतिनिधित्व नै गराएनन्। मंगलबार मन्त्रिमण्डल बिस्तार गरेका प्रधानमन्त्री प्रचण्डले कर्णालीबाट एकजना पनि मन्त्री नबनाएपछि कर्णालीवासीले आलोचना र आक्रोश पोखेका छन्। माओवादीले कर्णालीलाई जनयुद्धको उद्गमस्थल र आफ्नो मुख्य आधारक्षेत्र भन्दै आएको छ। तर, कर्णालीबाट कोही पनि मन्त्रिपरिषद्मा नसमेटिएपछि प्रधानमन्त्री र माओवादीप्रति निकै आलोचना भइरहेको हो। वर्तमान संघीय मन्त्रिपरिषद्मा एक जना पनि कर्णालीबाट मन्त्री नबनेपछि प्रदेशसभामासमेत यसबारे बहस भएको छ। चुनावमा मन्त्रीको आश्वासन दिएको र अहिले मन्त्री नबनाएपछि माओवादीको तर्फबाट प्रतिनिधिसभामा निर्वाचित कर्णालीका सांसदहरू पनि निराश छन्। हाल कर्णालीबाट हुम्लाका छिरिङ दम्डोल लामा (कार्चेन), कालिकोटका महेन्द्रबहादुर शाही, जाजरकोटका शक्तिबहादुर बस्नेत, रुकुमपश्चिमबाट जनार्दन शर्मा र माओवादीकै समानुपातिक सांसद जुम्लाकी छिरिङ ल्यामु लामा तामाङ प्रतिनिधिसभामा छन्। उनीहरूमध्ये महेन्द्रबहादुर शाही र छिरिङ दम्डोल लामालाई प्रचण्डले चुनावकै बेला मन्त्री बनाउने बाचा गरेका थिए। तर, अहिले कोही पनि मन्त्री बन्न सकेनन्। यस्तै जुम्लाबाट निर्वाचित राप्रपाका ज्ञानबहादुर शाही (ज्ञानेन्द्र) पनि मन्त्री बन्ने दाउमा थिए। उनले पनि चुनावको बेलामा आफूलाई निर्वाचित गराए मन्त्री बनेर फर्किने बताएका थिए। तर, वर्तमान सरकारमा सहभागी राप्रपाले पनि उनलाई मन्त्री बनाएन। नेतृत्वले नपत्याएपछि कर्णालीले यसपटक मन्त्रिपरिषद्मा प्रतिनिधित्व नपाएको हो। सत्ता साझेदार एमालेले भने प्रत्यक्षतर्फ कर्णालीमा एउटा सिट पनि जित्न सकेन। तर, उसले समानुपातिकतर्फ कर्णालीमा सांसद बनाएको छ। एमालेको तर्फबाट दैलेखकी सूर्यकुमारी श्रेष्ठ र रुकुमपश्चिमका चन्द्रबहादुर विश्वकर्मा सांसद छन्। सबैभन्दा धेरै मन्त्रालय पाएको एमालेले पनि कर्णालीको प्रतिनिधित्व गराउने रुचि राखेन। मन्त्रिपरिषद्मा प्रतिनिधित्व नहुँदा कर्णालीका नागरिकले असन्तुष्टि व्यक्त गरेका छन्। दैलेखका युवा निर्मल थापाले प्रचण्ड र प्रचण्ड सरकारमा भएका मन्त्रिमण्डलका केही तेजस्वी अनुहारसँग आशा गर्ने ठाउँ भए पनि सिंगो कर्णालीलाई गरिएको उपेक्षा दुःखद् रहेको बताए। अर्का युवा प्रकाशकुमार बुढाले सिंहदरबारबाट कर्णालीप्रति हेर्ने दृष्टिकोण फेरि पनि उहीँ पुरानो रहेको बताए। कालीकोटको युवा मानबहादुर विश्वकर्माले कर्णाली प्रदेशप्रति राज्यको हेपाहा प्रवृत्ति कायमै रहेको प्रतिक्रिया दिए। राज्यले कर्णालीप्रति हेर्ने दृष्टिकोणविरुद्ध कर्णालीवासी जाग्नुपर्ने युवाहरू बताउँछन्। संघीयतामा भए पनि दलको शीर्ष नेतृत्व केन्द्रीकृत मानसिकतामै रहेको युवाहरूको भनाइ छ। कालीकोटबाट प्रतिनिधिसभामा निर्वाचित सांसद महेन्द्रबहादुर शाही मन्त्रिपरिषद्मा भूगोल तथा विभिन्न समुदायको प्रतिनिधित्व आवश्यक भएको बताउँछन्।"
कर्णालीका मुख्यमन्त्री शर्माले आज विश्वासको मत लिने,"कर्णाली : कर्णाली प्रदेश सरकारका नवनियुक्त मुख्यमन्त्री राजकुमार शर्माले आज विश्वासको मत लिने भएका छन्। प्रदेशसभाको दोस्रो कार्यकालको पहिलो अधिवेशनको छैटौं बैठकबाट उनले विश्वासको मत लिन लागेका हुन्। मुख्यमन्त्री नियुक्त भएको मितिले ३० दिनभित्रै विश्वासको मत लिने संवैधानिक व्यवस्थाअनुसार आज बस्ने प्रदेशसभाको बैठकबाट शर्माले विश्वासको मत लिन मङ्गलबार नै प्रदेशसभा सचिवालयलाई जानकारी गराइएको छ। प्रदेशसभामा कायम रहेका ४० सदस्यमध्ये सभामुखबाहेक सबैले मुख्यमन्त्रीमाथि विश्वास छ वा छैन भन्ने मत दिने अधिकार हुन्छ। प्रदेशसभा सचिव जीवराज बुढाथोकीका अनुसार आज बिहान ११:०० बजे सर्वदलीय बैठक बस्दैछ। बैठकको निर्णयबमोजिम विश्वासको मत लिने प्रयोजनका लागि आजै दिउसो १:०० प्रदेशसभाको बैठक आह्वान हुनेछ। प्रदेशसभामा नेकपा (माओवादी केन्द्र)का १३, नेकपा (एमाले)का १० तथा नेकपा (एकीकृत समाजवादी र राप्रपाका एकएक, नेपाली कांग्रेसका १४ र एक स्वतन्त्र प्रदेशसभा सदस्य छन्।"
"मन्त्रीको आस थियो, सभामुख बनेँ","कर्णाली प्रदेशमा सभामुख चयन भइन् नन्दा गुरुङ। उनलाई सभामुखभन्दा पनि उनलाई मन्त्री बन्ने आश रहेछ। सभामुखमा पार्टीले छानेपछि सहर्स स्वीकार गरेको नन्दाले बताइन्। यो जिम्मेवारीले थपले थप जिम्मेवार भएको महसुस भएको बताउँदै उनले अन्य बैठकमा बोल्दा मनमा लागेको कुरा बोल्न पाइए पनि अब नापेर मात्र बोल्नुपर्ने उनले बताए। कर्णाली प्रदेशकी सभामुख गुरुङसँग गरिएको कुराकानीको सम्पादित अंश: कर्णाली प्रदेशसभाको सभामुख निर्वाचित हुँदा कस्तो अनुभूति भयो ? यो अवसर पाउँदा कर्णालीले नेपालमै नयाँ इतिहास रचेको अनुभूति गरेको छु। संघीय संरचना कार्यान्वयन भएपछि प्रदेशसभाको पहिलो महिला सभामुख बन्ने अवसर मैले पाएँ। मैले निरन्तर राजनीतिमा लागेर जीवनको उत्तराद्र्धमा ठूलै सफलता पाएको जस्तो लागेको छ। सभामुख पद तपाईंको रोजाइ कि पार्टीको निर्णय ? मलाई त सांसद भइसकेपछि प्रदेशसभाको सभामुख बन्छु जस्तो लागेको थिएन। कर्णालीमा एमाले प्रतिपक्षमा बस्ने अवस्था थियो। कर्णालीमा सरकारको नेतृत्व एमालेले पाउँछ जस्तो लागेको थियो। त्यस अवस्थामा म मन्त्री भएर जनताका आवश्यकता सम्बोधन गर्ने र कर्णालीका सम्भावनाहरू उजागर गरी समृद्ध कर्णाली बनाउने अठोट गरेकी थिए। तर, सत्ता गठबन्धनमा सरकारको नेतृत्व माओवादीले पायो। सभामुख एमालेले पायो। सभामुखमा पार्टीले मलाई छान्यो। मैले सहर्स स्वीकार गरेँ। जे भयो त्यो राम्रै भयो। पहिलोपटक संसद् सञ्चालन गर्दा कस्तो लाग्यो ? विगतमा अन्य बैठक सञ्चालन गर्नु र यसमा के फरक पाउनुभयो ? मैले नितान्त फरक अनुभूति गरे। विगतमा विभिन्न बैठकहरू सञ्चालन गरेको छु। राजनीतिक वा अन्य संगठनका बैठक सञ्चालन प्रक्रिया निकै फरक हुने रहेछ। मलाई त बोल्दा बढी बोल्छु कि जस्तो लाग्यो। केही बिगारिहाल्छु कि जस्तो लाग्यो। राजनीतिक वा अन्य बैठकहरूमा बोल्दा मनमा लागेको सबै कुरा बोल्न पाइन्थ्यो। यहाँ मापन गरेर बोल्नुपर्छ। म अलि चर्को स्वरमा बोल्ने बानी परेको मान्छे। कताकता असहज लागिरहेको थियो। तर, राम्रैसँग बुधबारको बैठक सञ्चालन गरेर उपसभामुखको निर्वाचन गराइयो। सभामुख पद संवैधानिक साझा पद हो। यो जिम्मेवारी कसरी निभाउनु हुन्छ ? चुनावमा उम्मेदवार हुँदा पार्टीको उम्मेदवार थिएँ। संसद्मा आइपुग्दा म कुनै पार्टीको तर्फबाट आएको सांसद थिएँ। तर, अब सभामुख बनिसकेपछि मेरो जिम्मेवारी साझा बनेको छ। म सबैको बनेको छु। संविधानले दिएका अधिकारहरू प्रयोग गरी साझा भूमिका निर्वाह गर्छु। संसद्लाई मर्यादित र जीवन्त बनाउँछु। संसद्मा प्रतिनिधित्व गर्ने सबै सांसदहरूको भावनाअनुसार सबैसँग समन्वय सहकार्य गरेर अगाडि बढ्छु। महिलाहरूलाई राजनीतिमा लागेर नेतृत्व लिन धेरै चुनौतीहरू छन्। राजनीतिमा महिला नेतृत्व स्थापित हुन र नेतृत्व प्राप्त गर्न कत्तिको सहज छ ? सहज त छैन नि ! समान्यतया परिवारको अधिनमा रहेर, घरायसी काम गरेर, सन्तान हुर्काएर राजनीतिक तथा सामाजिक काम गर्न भनेजस्तो सजिलो त कहाँ छ र ? तर, पनि असहजताका बीचबाट सहज बनाउँदै अगाडि बढ्नुपर्छ। सामाजिक बन्दाबन्दै राजनीति गर्न थप संघर्ष गर्नुपर्ने अवस्था आयो। मैले समना गरेँ। पुरुषलाई सामाजिक काम गर्न जतिबेला पनि समय हुन्छ। महिलालाई अलिकति अबेर हुँदा कुबेला हुने यस्तो परिबेसबाट अगाडि बढ्नुपर्छ। समाजले पुरुषलाई हरेक काम गर्दा बेला मान्छ, हामीलाई कुबेला। पोथी बासेको सुहाउँदैन भन्ने समाजमा हामीले नेतृत्व लिन निकै संघर्ष गर्नुपर्छ। हामीले हिँड्दा, खाँदा, बस्दा, साथी बनाउँदा, संगत गर्दा धेरै कुरा ख्याल गर्नुपर्छ। तपाईं वडा सदस्यदेखि सभामुखसम्म कसरी पुग्नुभयो ? विगतको राजनीतिक जीवनका कस्तो थियो ?म २०४२ सालमा कक्षा ८ मा पढ्दै गर्दा बर्दियामा कक्षामा एकजना जयलाल अधिकारी दाइ हुनुहुन्थ्यो। उहाँले अनेरास्ववियुको बारेमा बताउनुहुन्थ्यो। विद्यालयको टिफिन समयमा खोलाछेउमा लगेर प्रशिक्षण दिनुहुन्थ्यो। हामीलाई अनावश्यक लाग्यो। सुने जस्तो गर्ने प्रशिक्षण दिँदादिँदै भाग्थ्यौँ। उहाँले पछि म तिमीहरूलाई सिकाउने तिमीहरू भने भाग्ने भन्नुहुन्थ्यो। अनी मेरो दाइ पनि नेता हुनुहुन्थ्यो। उहाँ कार्यक्रममा जाँदा मलाई सँगै लिएर जानुहुन्थ्यो। ९ कक्षा पास गर्दा म १६ वर्षकी थिएँ। सुर्खेतमा मेरो विवाह भयो। विवाह भएको घर पनि राजनीतिक परिवार रहेछ। अनि मैले बर्दियामा विद्यालय जाँदा अनेरास्ववियु छैटौंका बारेमा प्रशिक्षण पाएको हुनाले यहाँ आएर २०४९ सालमा एमाले तिर आबद्ध भए। २०५४ सालको स्थानीय निकायको निर्वाचनमा वडा सदस्य भएँ। मेरो श्रीमान् नेपाली कांग्रेस आस्थावान हुनुहुन्थ्यो। म नेकपा एमालेमा आबद्ध भए। म मेरो माइतीका प्रभावले एमालेमा लागेँ। तर, मेरो श्रीमान्ले आफ्नो पार्टीमा लाग भन्नु भएन। मेरो जीवनको पहिलो निर्वाचन २०५४ सालमा वडाको निर्वाचनमा मेरो देवर कांग्रेसबाट म एमालेबाट सँगै चुनाव लडियो। मेरो ससुराले बरु छोरा हारोस्, बुहारी जितोस् भन्नु हुन्थ्यो। श्रीमान्ले पनि ल उम्मेदवार बन भन्नुभयो। पछि देवर भाउजूले नै चुनाव जित्यौं। मेरो ससुराले देवरले भन्दा मैले चुनाव जितेकोमा खुसी हुनुभयो। पछि पार्टीको वडा सदस्यदेखि गाविस हुँदै जिल्ला सदस्य भएँ। अनेमसंघको वडा सदस्यदेखि जिल्ला अध्यक्षसम्म भएँ। हाल पार्टीको प्रदेश कमिटी सदस्य थिएँ। प्रदेश सांसद भएर अब त सभामुख पनि भइयो। अहिले सवै परिवारले मलाई नै साथ दिइरहनुभएको छ। झन्डै ३५ वर्ष राजनीतिक जीवन बिताउनुभयो। अझै पनि सक्रिय राजनीतिमै हुनुहुन्छ। राजनीति भनेको के हो ? राजनीति भनेको शासन गर्ने मूल नीति हो। समाज रूपान्तरणका लागि माउ नीति हो। विकास र समृद्धिको जग हो। समाज, देश र व्यवस्था परिवर्तन गर्न राजनीति नै आवश्यक हुन्छ। जनता र मुलुकको हितमा काम गर्दै समाज सेवा गर्दै मुलुकको नेतृत्वमा जाने बाटो हो। जनतालाई सचेत बनाउने, सक्षम बनाउने र नेतृत्व विकास गर्ने मेरुदण्ड हो। राजनीति हरेक घरमा छ। टोलमा छ। समाजमा छ। म राजनीति गर्दिन भन्ने मान्छेहरूले पनि राजनीति गरिरहेका हुन्छन्। यो मानव समाजसँगै जोडिएको विषय हो। महिलाहरूलाई नेतृत्वमा पुगाउनका लागि विगतमा विभिन्न कोणबाट महिला आन्दोलनहरू भए। जसको उपलब्धि मुलुकका तीनवटै तहका सरकारहरूमा संविधानले नै महिलालगायत पछाडि परेका वर्ग र समुदायको प्रतिनिधित्व सुनिश्चितता गरायो। तपाईंको विचारमा संविधानमा भएको व्यवस्थाअनुसार कार्यान्वयन तहमा कतिको प्रभावकारी भएको मान्नुहुन्छ ? संविधानले राज्यका हरेक तहमा महिला सहभागिताको सुनिश्चितता गरेको छ। वडादेखि नै महिला सदस्य, स्थानीय तहमा प्रमूख वा उपप्रमुखमध्ये एक महिला अनिवार्य हुनुपर्ने, संसदमा ३३ प्रतिशत सहभागिता गर्ने जस्ता महत्वपूर्ण व्यवस्थाहरू गरियो। यसले महिला नेतृत्व विकास गर्नका लागि ठूलो राहत पुगेको छ। हेर्नुस् त कर्णाली प्रदेशमा प्रदेशसभाको सभामुख र उपसभामुखसमेत महिला चुनिएका छौं। नेपालमा राष्ट्रपति, प्रधानन्यायधीश, केन्द्रको सभामुखसमेत महिला बनिसक्नुभयो। कर्मचारीतन्त्रमा पनि विभिन्न मन्त्रालयको सचिव, जिल्लाका सीडीओ, अन्य कार्यालय प्रमुखहरू महिला बन्नुभएको छ। यो सबै संविधानले व्यवस्था गरेको समावेशिताले नै हो नि ! पछिल्लो समय राजनीतिक दलमा पनि महिला नेतृत्व ल्याउनका लागि प्रयासहरू भइरहेका छन्। जति हुनुपर्ने हो सतप्रतिशत भएको छैन। तर, कम्तीमा सन्तुष्टि लिने अवस्थामा भने पुगेका छौं। महिलाहरूलाई नेतृत्वमा आउनका लागि मुख्य चुनौतीहरू के हुन् जस्तो लाग्छ ? महिलाहरू नेतृत्वमा आउनका लागि चुनौतीका चाङ छन्। अहिले पनि गाँउमा छाउपडी प्रथा मानिन्छ। घरायसी काम महिलाहरूकै हो भन्ने सोच छ। समाजले परापूर्व कालदेखि बनाइएका बन्धनहरू अहिले पनि कायमै छन्। मुलुकको कानुन कार्यान्वयन प्रभावकारी छैन। महिला सशक्तीकरण गर्नका लागि गर्नुपर्ने कामहरू पनि व्यापक रूपमा भएका छैनन्। २१औं शताब्दीमा पनि महिनावारी बार्न बाध्य पारिन्छ। संविधानले त यो दण्डनीय बनाएको छ नि ! तर, गाउँमा यसको प्रभाव कम छ। समाजमा अहिले पनि महिलाहरू काम गर्न सक्दैनन्, नेतृत्व लिन सक्दैनन् भन्ने धारणा छ। महिलालाई नेतृत्व स्वीकार गर्न पुरुषहरू मानसिक रुपमा तयार भइसकेको अवस्था छैन। विस्तारै शिक्षित र सचेत समाज निर्माण भयो भने महिलाहरूलाई नेतृत्वमा पुग्नका लागि अझै सहज बन्दै जान्छ। अन्त्यमा भन्नुपर्ने केही छ ? सुरुमा म तपाईं र तपाईंको मिडियालाई धन्यवाद दिन चाहन्छु। किनभने मैले विगतमा भोगेका र गरेका कामका विषयमा सम्झने र जनताका सामु पस्किने अवसर प्रदान गर्नुभयो। कर्णालीमा विकटता, अभाव, गरिबी, अशिक्षा मात्र छ भनिन्छ। कर्णालीका सम्भावनाहरू उजागर गर्नका लागि यहाँका राजनीतिक दल, नागरिक समाज, पत्रकार, बुद्धिजिवी र आम नागरिकहरूको उल्लेख्य भूमिका आवश्यक छ। प्रचुर सम्भावना बोकेको कर्णालीलाई समृद्ध बनाउनु छ। संसदलाई कर्णालीका साझा समस्याहरू केलाउने र समाधान गर्ने थलो बनाउनु छ। मलाई यो स्थानमा पुर्याउने आम मतदाता, मेरो पार्टी र अन्य साझेदार दलहरू, निर्वाचन सम्पन्न गराउने राष्ट्रसेवक कर्मचारी, सुरक्षा निकायलगायत सवैलाई धन्यवाद दिन चाहान्छु। प्रस्तुति : बिस्नप्रसाद न्यौपाने"
नुवाकोटको पञ्चकन्यामा तीन दिन सार्वजनिक बिदा,"नुवाकोट : नुवाकोटको पञ्चकन्या गाउँपालिकाले सोनाम ल्होछारका अवसरमा सार्वजनिक बिदा दिएको छ। पालिकाले सार्वजनिक सूचना जारी गरेर तीन दिनसम्म सार्वजनिक बिदा दिने निर्णय गरेको हो। गाउँपालिकाका अध्यक्ष तेजबहादुर तामाङ रमेशले विज्ञप्ति निकाल्दै यही माघ ७, ८ र ९ गते तीन दिनसम्म स्थानीय पर्वका रूपमा सार्वजनिक बिदा दिइएको जनाएका छन्। सूचना अनुसार तीन दिन पालिका क्षेत्रभित्रका सम्पुर्ण सरकारी, गैरसरकारी, निजी संघसंस्थाहरु बन्द रहनेछन्। यस्तै, तामाङको बसोबास रहेको नुवाकोटको दुप्चेश्वर गाउँपालिकाले माघ ९ गते सोमबार एकदिन मात्र ल्होछार बिदा दिने निर्णय गरेको छ।"
इयूको टोली तत्काल नेपाल नआउने,काठमाडौं : नेपालको उड्डयन सुरक्षाबारे अनसाइट मूल्यांकन गर्न नेपाल आउने योजनामा रहेको युरोपेली संघ (इयू)को टोलीको कार्यक्रम तत्कालका लागि स्थगित भएको छ। इयूको नेपाल भ्रमण तत्कालका लागि स्थगित भएको नेपाल नागरिक उड्डयन प्राधिकरण (क्यान)ले जनाएको छ। प्राधिकरणका महानिर्देशक प्रदीप अधिकारी र नेपालका लागि इयूका राजदूत नोना डेप्रेजले आज संयुक्त विज्ञप्ति जारी गर्दै इयूको अनसाइट मूल्यांकन तत्कालका लागि रोकिएको जनाएको हो। क्यानका प्रवक्ता जगन्नाथ निरौलाकाअनुसार यती एयरलाइन्सको यही माग १ गते पोखरामा भएको दुर्घटना जाँच आयोगको काममा प्राधिकरणको जनशक्ति खटिनुपर्ने भएकाले आपसी सहमतिमा तत्कालका लागि इयूको नेपाल भ्रमण स्थगित भएको हो। यसअघि गत अक्टोबारमा इयूको एक टोलीले नेपालको उड्डयन सुरक्षाबारे अध्ययन गर्दै उडान सुरक्षामा उल्लेख्य प्रगति भएको निष्कर्ष निकालेको थियो। छुट्टै टोलीलाई स्थलगतरुपमै खटाएर अध्ययन गराउने निर्णयका साथ उक्त टोली फर्किएको थियो। उड्डयन सुरक्षनका लागि इयूले नेपाललाई निरन्तर सहयोग जारी राख्ने विज्ञप्तिमा उल्लेख छ। सन् २०१३ देखि इयूले नेपाललाई सुरक्षासूचीमा राखेको छ। उक्त सूचीबाट हटाउन नेपालले विभिन्न प्रयास गर्दै आएको छ। अन्तर्राष्ट्रिय नागरिक उड्डयन संगठन (आइकाओ)ले हालै गरेको अडिटमा नेपालको हवाई सुरक्षा परिपालनादर ७० दशमलव एक प्रतिशत रहेको छ।
चार वर्षदेखि अलपत्र भएको पुलको कामले तीव्रता पायो,जोमसोम : मुस्ताङको थासाङ गाउँपालिकाको वडा नम्बर ३ र ४ जोड्ने लेतेछयो स्पेन्सन पुल निर्माणले गति लिएको छ। चिसो मौसममा समेत पुलको काम सञ्चालन भइरहेको पूर्वाधार विकास कार्यालय मुस्ताङले जनाएको छ। २०७४ साल फागुन महिनामा साविक जिल्ला विकास समितिले ठेक्का सम्झौता गरेको थियो। निर्माणको ठेक्का स्वच्छन्द निर्माण सेवा काठमाडौंले पाएको थियो। पुल निर्माणको काम १८ महिनामा सकिनुपर्ने भएपनि अहिलेसम्म काम सम्पन्न हुन सकेको छैन। प्राविधिकले गरेको डिजाइन फेल भएको भन्दै चार वर्षसम्म पुल निर्माण अन्योल बनेको थियो। २०७५ भदौमा कालिगण्डकी नदीको बाढीले पुलको फाउन्डेसन बीममा क्षति पुर्याएपछि निर्माणधीन पुलको संरचना जोखिममा परेको थियो। २०७७ भदौमा भौतिक पूर्वाधार विकास मन्त्रालयले निर्माणधीन पुल निर्माणको अख्तियारी प्रदेश सरकारअन्तर्गत पूर्वाधार विकास कार्यालयलाई जिम्मा दिएको थियो। पुलको म्याद थप गरिएपनि कोरोनाका कारण निर्माणको काम अघि बढ्न सकेको थिएन। अर्थ मन्त्रालयले २०७७ असार ३ गतेको प्रस्ताव अनुसार मन्त्रिपरिषद्ले दोस्रो पटक २०७८ भदौ १३ गतेसम्मको म्याद तोकेको थियो। पुलको संरचना दीर्घकालीन बनाउन निर्माण कम्पनीले पेश गरेको भेरियनस भिओको गण्डकी प्रदेशको मन्त्रिपरिषदले हालै अनुमोदन गरेको थियो। लेतेछयो पुलको साविकको लागत भन्दा २ करोड ८१ लाख भिओ वृद्धि गरिएको थियो। जसअनुसार सो पुलको पछिल्लो लागत १४ करोड १९ लाख १५ हजार छ। पुलको पूर्वतर्फ नदी नियन्त्रण प्रोटेक्सन वाल लगाइने छ। चिसो मौसमका बावजुद पनि मोटरेबल पुलको काम भइरहेको पूर्वाधार विकास कार्यालय मुस्ताङका प्रमुख विवेक सिग्देलले जानकारी दिए। पुलको भौतिक प्रगती २० प्रतिशत रहेको भएको छ। निर्माणस्थलमा करिव २५३० जना मजदुर रहेका छन्।
कर्णालीमा खाद्यवस्तुको गुणस्तर कमजोर,"सुर्खेत : कर्णालीमा खाद्यवस्तुको गुणस्तर कमजोर रहेको पाइएको छ। खाद्य प्रविधि तथा गुण नियन्त्रण कार्यालय सुर्खेतले गरेको सर्वेक्षणमा कर्णालीका होटल तथा रेष्टुरा र बजारमा पाइने खाद्यवस्तुहरूमा गुणस्तर कमजोर रहेको पाइएको हो। प्रमुख भेषबहादुर थापाले सुर्खेत, दैलेख, जाजरकोट, रुकुम पश्चिम, जुम्ला, हुम्ला, मुगु, डोल्पा जिल्लामा रहेका होटल, रेष्टुरा र खाद्य बजारमा गरिएको अनुगमनमा अधिकांशमा न्यूनगुणस्तर फेला परेको बताए। कार्यालय सुर्खेतले चालु आर्थिक वर्षको दोस्रो त्रैमासिकसम्म ३६२ वटा होटल तथा पसलमा अनुगमन गरेको छ। २६६ वटा खाद्यवस्तुको नमुना विश्लेषण गरेको छ। जसमा अधिकांशमा गुणस्तर न्यून पाइएको छ। गुणस्तर परीक्षणबाटै हालसम्म जम्मा १ लाख ९२ हजार राजस्व पनि संकलन गरेको छ। कार्यालयका अनुसार कर्णाली प्रदेशका विभिन्न जिल्लाहरूबाट अनुगमनका क्रममा फेला परेका ८ लाख २० हजार बराबरको अखाद्य वस्तु नष्ट पनि गरेको छ।"
बालकको हत्या गरी नदीमा फालेको आरोपमा दुई जना पक्राउ,रौतहट : बालकको हत्या गरी नदीमा फालेको आरोपमा दुई जना पक्राउ परेका छन्। पक्राउ पर्नेमा रौतहटको माधवनारायण नगरपालिका८ पिपरा रजवाडाका ३३ वर्षीय जयराम महतो कोइरी र सोही ठाउँका ३७ वर्षीय सञ्जय राम छन्। जय किशोर प्रसाद कुशवाहाको छोरा ९ वर्षीय आशनारायण प्रसाद कुशवाहा आफ्नै घरबाट हराएका थिए। उनलाई खोजी गर्ने क्रममा माघ १ गते साझ ५ बजे माधवनारायण नगरपालिका८ स्थित बागमती नदीमा मृत फेला परेको प्रहरीको भनाइ छ। जग्गा सम्बन्धी रिसवी र झगडाका कारण जयरामले बालकको हत्या गरेको प्रहरीले जनाएको छ।
विद्यार्थीलाई व्यावहारिक सीप प्रशिक्षण,"दोलखा : दोलखाको भीमेश्वर नगरपालिका७ को ६ वटा विद्यालयका विद्यार्थीलाई व्यावहारिक सीप प्रशिक्षण सञ्चालन गरिएको छ। प्रशिक्षणमा कक्षा सात देखि १० सम्मका दुई सय विद्यार्थीको सहभागिता रहेको छ। वडा नम्बर ७ को सहकार्यमा कोच नेपालले प्रशिक्षण सञ्चालन गरेको हो। भीमेश्वर नगरपालिका वडा नम्बर ८ को तीन वटा विद्यालयका एक सय ५० जना विद्यार्थीको लागि समेत तालिम सञ्चालन गर्ने कोच नेपालका प्रमुख सिमोन खत्रीले बताए। उनले प्रशिक्षणका क्रममा आत्मरक्षा, विपद् व्यवस्थापन र प्राथामिक उपचारका विषयमा व्यवहारिक सीप सिकाइएको बताए।"
महानगरको 'नोपार्किङ' विरुद्ध स्थानीय व्यवसायीको विरोध,"विराटनगर : विराटनगरको शनिमन्दिरदेखि हस्पिटल चौकसम्मको क्षेत्रमा पार्किङ निषेध गरिएसँगै स्थानीय व्यवसायी विरोधमा उत्रिएका छन्। मुख्य बजार क्षेत्रमा पार्किङ निषेध गरेसँगै व्यापार व्यवसाय ठुलो असर पुगेको भन्दै स्थानीय व्यवसायीले विरोध गरेका हुन्। हुनमानदास रोडका व्यवसायीहरूले शुक्रबार महानगरको उक्त कदमप्रति आपत्ति जनाएका हुन्। मार्किङ गरेर सडकमै पार्किङ गर्न दिइनुपर्ने उनीहरूको माग छ। बजार क्षेत्रमा पार्किङ गर्न रोक लगाएपछि पसलमा ग्राहकको फ्लो घटेको उनीहरूले बताएका छन्। पहुँचयोग्य पार्किङस्थलको व्यवस्था नहुँदा यसले स्थानीय व्यवसायी र आम सर्वसाधारण दुवैलाई दुःख भएको उनीहरूको भनाइ छ। मार्किङ गरेर सडकको कुनै एक भागमा पार्किङ गर्न दिईनुपर्ने हाम्रो माग हो, स्थानीय व्यवसायी उज्जवल अधिकारीले भने, बरु शूल्क लियोस्। तर पार्किङमा असुविधा हुनुभएन। यसको असर हाम्रो व्यापारमा परेको छ। पार्किङ व्यवस्थापनको उद्देश्यसहित हनुमानदास रोड र रंगेली रोडलाई महानगरले बिहीबारदेखि नोपार्किङ जोन बनाएको छ। कोशी राजमार्गसँग जोडिएको शनिमन्दिरदेखि जलजला चौकसम्मको हनुमानदास रोड र जलजला चौकदेखि हस्पिटल चौकसम्मको रंगेली रोडमा शुक्रबारदेखि महानगरले सबै प्रकारका सवारीसाधनको पार्किङ निषेध गरेको छ। पार्किङको वैकल्पिक व्यवस्थापनसहित सो शाखा सडकखण्डलाई पार्किङ निषेधित क्षेत्र बनाइएको महानगरले जनाएको छ। महानगरका अनुसार हुनमानदास रोड र रंगेली रोडका लागि कुल ४ स्थानमा निःशूल्क पार्किङको व्यवस्था मिलाइएको छ। हनुमानदास रोडका लागि पुरानो गुद्री भएको इप्लट र बिजुली बजार अगाडिको ४ कठ्ठा जग्गालाई पार्किङ स्थल तोकिएको छ। रंगेली रोडका लागि भने ग्रीनक्रस हस्पिटल पछाडि र सञ्चेती चिया अगाडिको जग्गामा पार्किङ गर्ने व्यवस्था मिलाइएको छ। तर, महानगरले तोकेको पार्किङस्थल पायक पर्ने ठाउँमा नरहेको स्थानीय व्यवसायी बताउँछन्। यसले ग्राहक भड्किने र व्यापार नै चौपट हुने अवस्था सिर्जना भएको उनीहरूको गुनासो छ। यसले आकस्मिक कामहरू प्रभावित हुने उनीहरूको बिश्लेषण छ। इर्मेजेन्सी परेर बैङ्कबाट पैसा निकाल्न मात्रै कोही आयो भने निकै झन्झट व्यहोर्नुपर्छ, स्थानीय व्यवसायी उकेश अग्रवालले भने, पहिले त पार्किङ खोजेर गाडी थन्क्याउनुपर्यो। त्यसपछि बैंक आउनुपर्यो। त्यसपछि पैसा निकाल्नुर्यो। त्यसपछि पुनः पार्किङस्थल जानुपर्यो। अनि मात्रै आफ्नो बाँकी काम गर्न पाइयो। ५ मिनेटमा सकिने काममा आधा घण्टा खर्च हुने भो। विराटनगरको शनिमन्दिरदेखि हस्पिटल चौकसम्मको क्षेत्रमा यसअघि सडकको एक भागमा मार्किङ गरेर पार्किङको व्यवस्था मिलाइएको थियो। महानगरको निर्देशनबमोजिम बहिरा संघका कर्मचारीले पार्किङ व्यवस्थापन र न्यूनतम शुल्क लिने गरेका थिए। स्थानीय व्यापारी पुनः त्यही प्रणालीको पार्किङ व्यवस्थापन मिलाउनुपर्ने पक्षमा छन्। शुक्रबार विरोध प्रर्दशन गर्दै उनीहरूले ग्राहक मास्न पाईंदैन, फोगटिया नोपार्किङ जोन चाँहिदैन भनेर चर्को नाराबाजी समेत गरेका छन्। तर, महानगरले भने अव्यवस्थित पार्किङका कारण घण्टौं जाम लाग्ने र एम्बुलेन्स समेत जाममा फस्ने लगायतका समस्यालाई दृष्टिगत गर्दै सो कदम चालिएको जनाएको छ। महानगरका अनुसार यसले सवारी आवागमन सहज हुनुका साथै भद्रगोल बनेको ट्राफिक व्यवस्थापन चुस्त बनाउन निकै सघाउ पुग्ने अपेक्षा गरिएको छ। यसमा सम्पूर्ण स्थानीय व्यापारीव्यवसायीको साथ र सहयोगको अपेक्षा महानगरले गरेको छ। महानगरले नियम उल्लंघन गर्नेलाई भने कानुन बमोजिम कारबाही गर्ने तयारी समेत गरेको छ। निषेधित ठाँउमा सवारीसाधन पार्क गरे तत्कालै व्हील लक, हेल्मेट नियन्त्रण र जरिवाना लगायतका कारबाही गरिने महानगरका नगरप्रहरी प्रमुख राजन पौडेलले अन्नपूर्णलाई बताए। उनले बढ्दो सवारी चाप र ट्राफिक जाम लगायतले प्रदेशको राजधानी अस्तव्यस्त बन्दै गएपछि यस्तो कदम चालिएको जानकारी दिए। विकल्प बेगरै नोपार्किङ बनाएका होइनौं। पार्किङ स्थलको वैकल्पिक व्यवस्थापन मिलाएका छौं, उनले भने, त्यसैले निर्णयबाट पछि हटन सकिदैन्। नियमानुसार अघि बढ्छौं। यसमा सबैको साथ सहयोगको अपेक्षा महानगरले गरेको छ। यसअघि भने दुईवर्ष पहिले महानगरले मेनरोडस्थित हनुमान मन्दिरदेखि जलजला चौकसम्मको क्षेत्रलाई नोपार्किङ जोन घोषणा गरेको थियो। सो क्षेत्रमा अहिले पनि सडकको दुवैतर्फ पार्किङ निषेध गरिएको छ।"
आगो ताप्ने क्रममा जलेर तीन जना घाइते,"रौतहट : जिल्लाको दुर्गाभगवत गाउँपालिका३ मत्सरीका तीन जना जलेर घाइते भएका छन्। आगो ताप्ने क्रममा जलेर महिला, नवजात शिशुसहित तीन जना घाइते भएका हुन्। चिसो छल्न शुक्रबार बिहान आगो ताप्ने क्रममा अजय दासको २० वर्षीया श्रीमती रमितादेवी दास गम्भीर घाइते भएकी छिन्। गम्भीर घाइते महिलाको गौर अस्पतालमा उपचार भइरहेको छ। महिलासँगै काँखमा रहकी चार महिनाको बालिका सन्ध्याकुमारी दास र आगो निभाउन खोज्दा महिलाको देवर विजय सामान्य घाइते भए। घाइते तीनै जनाको गौर अस्पतालमा उपचार भइरहेको अस्पतालका आकस्मिक कक्षका प्रमुख पंकज ठाकुरले जानकारी दिएका छन्।"
अन्नपूर्णकर्मी महतोले खिचेको तस्बिर नेपाली सेनाबाट पुरस्कृत,"काठमाडौं : नेपाली सेनाले आयोजना गरेको फोटो प्रतियोगितामा अन्नपूर्णकर्मी राजकरण महतोले खिचेको तस्बिर पुरस्कृत भएको छ। नेपाली सेना दिवसको अवसरमा महतोलाई गैरसैनिक विधामा प्रधानसेनापति प्रभुराम शर्माले २५ हजार नगदसहित पुरस्कृत गरेका हुन्। महतोलाई अवार्ड र प्रशंसापत्र पनि प्रदान गरिएको थियो। नेपाली सेनाले सञ्चालन गरेको एनसीसी ट्रेनिङमा मधेसका छोरीहरू सहभागी भएको तस्बिर महतोले खिचेका थिए। महोत्तरीको बर्दिवास नगरपालिका९ पशुपतिनगरस्थित राष्ट्रिय मावि पशुपतिनाथ बनरझुल्लाका विद्यार्थीहरूले राष्ट्रिय सेवा दलले सञ्चालन गरेको तालिमको तस्बिर खिचेका थिए। सोही विधामा संजोग बुढाथोकीले खिचेको तस्बिरले प्रथम पुरस्कार पायो भने वर्षा शाहले खिचेको तस्बिरले तेस्रो पुरस्कार पायो। उनीहरूले जनही ५० हजार र ३० हजार रूपैयाँ पाए। त्यस्तै रत्नकृष्ण श्रेष्ठले सान्त्वना पुरस्कार प्राप्त गरे। प्रतियोगितामा एक हजार पाँच सय फोटो प्राप्त भएको नेपाली सेनाले जनाएको छ। त्यसमध्ये सैनिक तथा गैरसैनिकतर्फ पुरस्कारका लागि १६ वटा तस्बिर छनोट भएको सैनिक जनसम्पर्क तथा सूचना निर्देशनालयले जनाएको छ। सैनिक जनसम्पर्क तथा सूचना निर्देशनालयले आयोजना गरेको चार दिने फोटो तथा युनिट विशेष प्रदर्शनीको प्रधानसेनापति शर्माले शुक्रबार उद्घाटन गरे। प्रदर्शनीमा नेपाली सेनाको गैरवमय इतिहास, जिम्मेवारी, हातहतियार, उपकारण, पोसाकलगायत विभिन्न विधा समेटिएको छ। सेनाको इतिहासदेखि वर्तमानसम्म एउटै थलोबाट सबैलाई जानकारी होस् भन्ने हेतुले प्रदर्शनी आयोजना गरिएको नेपाली सेनाले जनाएको छ। पुरस्कृत भएको तस्बिर।"
फोटोको माध्यमबाट हिउँ चितुवा संरक्षणमा योगदान दिएका टासी सम्मानित,"पोखरा : नेपालका वन्यजन्तु फोटोग्राफर टासी आर घले तनहुँमा सम्मानित भएका छन्। विश्वकै दुर्लभ हिउँ चितुवाको फोटो खिच्दै संरक्षणका लागि जनचेतना समेत जगाउने काम गरेको भन्दै फोटोग्राफर संघ गण्डकीले घलेलाई शुक्रबार तनहुँको तनहुँसूरमा सम्मान गरेको हो। विभिन्न राष्ट्रिय तथा अन्तर्राष्ट्रिय पुरस्कार समेत पाएका घलेलाई संघका अध्यक्ष दुर्गाप्रसाद पौडेलले सम्मान पत्र सहित सम्मान गरेका हुन्। सम्मान कार्यक्रममा घलेले हिउँ चितुवाको फोटो खिच्नका लागि हिमाली क्षेत्रमा गरेको संघर्षका दिन सम्झेका थिए। कार्यक्रममा फोटोग्राफरहरूका लागि फोटोग्राफि प्रशिक्षणसमेत दिइएको अध्यक्ष पौडेलले बताए। कार्यक्रममा लमजुङ, तनहुँ, मनाङ, पर्वत, पोखराका फोटोग्राफर संघका अध्यक्ष र पदाधिकारीको सहभागिता रहेको थियो।"
फागुन ४ गतेदेखि डडेल्धुरा महोत्सव,"डडेल्धुरा : आगामी फागुन ४ गतेदेखि पाँचौ डडेल्धुरा महोत्सव हुने भएको छ। सुदूरपश्चिम प्रदेशस्तरीय कृषि, पर्यटन, कला, संस्कृति खेलकुद तथा औद्योगिक व्यापार मेला एवं पाँचौं डडेल्धुरा महोत्सव फागुन ४ गतेदेखि १४ गतेसम्म सञ्चालन हुने भएको हो । उनका अनुसार महोत्सव आयोजना गर्दा झण्डै ७२ लाख खर्च हुने अनुमान गरिएको छ। महोत्सव डेढ लाख दर्शकले अवलोकन गर्ने अनुमान छ।"
ट्रयाक्टर दुर्घटनामा एकको मृत्यु,अत्तरिया : कैलालीमा ट्रयाक्टर दुर्घटना हुँदा एक जनाको मृत्यु भएको छ। जिल्लाका गोदावरी नगरपालिका१२ रातापानी सामुदायिक वनमा आज दुर्घटना हुँदा घाइते भएका ट्रयाक्टरका सहचालक पुनर्वास नगरपालिका१० का ४० वर्षीय मनीराम चौधरीको मृत्यु भएको हो। शुक्रबार बिहान से १ त ६१९३ नम्बरको ट्रयाक्टर दुर्घटना हुँदा त्यसको इन्जिनमुनि च्यापिएका चौधरीको उद्धारकै क्रममा मृत्यु भएको जिल्ला प्रहरी कार्यालय कैलालीका प्रवक्ता वेदप्रकाश जोशीले जानकारी दिए। दुर्घटनामा चालक पुनर्वास नगरपालिका१० का ४१ वर्षीय सत्तु राना घाइते भएका छन्। घाइतेको मायामेट्रो अस्पताल धनगढीमा उपचार भइरहेको प्रहरीले जनाएको छ।
छोराको जन्मदिनमा मुसहरलाई कम्बल,वीरगन्ज : पर्साको जिराभवानी गाँउपालिका२ सेढवामा एक समाजसेवीले आफ्नो छोराको जन्मदिनको उपलक्ष्यमा दलित बस्तीमा एक सय थान कम्बल वितरण गरेका छन्। वडा नम्बर २ का समाजसेवी परशुराम साहले आफ्नो छोरा सन्तोषकुमार साहको शुक्रबार परेको जन्मदिनमा तामझाम र भोजभतेरमा खर्च नगरी सेढवामै रहेको दलित बस्तीमा कम्बल वितरण गरेका हुन्। जन्मदिनमा होटल तथा रेस्टुरेण्ट तामझाम सहितको भोजभतेर गरेर अनावश्यक खर्च गर्नुभन्दा विपन्न तथा असहायहरूका लागि समाज सेवा गर्दा पुण्य मिल्नुका साथै आत्मसन्तुष्टि पनि मिल्ने भएकाले आफूले भोजभतेर नगरि दलितबस्तीमा कम्बल वितरण गरेको उनले बताए। कठ्याङग्रस्दो जाडोमा न्यानो कम्बल पाउँदा उनीहरूको मुहारमा देखिएको खुशीले आफूलाई आत्मसन्तुष्टि मिलेको उनले बताए। उनले आगामी दिनमा पनि विपन्न र दिन दुःखीहरूका लागि समाजसेवालाई निरन्तरता दिने बताए। छोराको जन्मदिन मनाउन दलितवस्तीमा पुगेका साहलाई मुसहरहरूले फूलमाला लगाएर स्वागत पनि गरेका थिए।
चन्द्रगढी विमानस्थलबाट ब्राउन सुगरसहित युवक पक्राउ,झापा: भद्रपुरस्थित चन्द्रगढी विमानस्थलबाट ब्राउन सुगरसहित युवक पक्राउ परेका छन्। पक्राउ पर्नेमा लमजुङको बेशीसहर नगरपालिका६ लमजुङ घर भई काठमाडौं महानगरपालिका५ बसपार्क स्थित मिलन टोलमा डेरा गरी बस्दै आएका २४ वर्षीय युकेन गुरुङ रहेको प्रहरी कार्यालय झापाका डीएसपी वसन्त पाठकले जानकारी दिए। गुरुङ बुद्ध एयरको विमानबाट काठमाडौं जान बिहीबार साँझ ७ बजे चन्द्रगढी विमानस्थल पुगेका थिए। विमानस्थलमा खटिएका सुरक्षाकर्मीले यात्रु शाखामा चेकजाँचको क्रममा उनले टाउजरको इँजार रहने प्वालभित्र लुकाइछिपाई राखिएको १२ ग्राम ब्राउन सुगर फेला पारेको थियो । पक्राउ परेका उनलाई आवश्यक कारबाहीका लागि प्रहरी कार्यालय झापामा राखिएको छ ।
खेर जाने वस्तुबाट तयार पारिएको सामग्री प्रदर्शन,"भक्तपुर : भक्तपुरमा खेर जाने वस्तुबाट तयार पारिएको सामग्री प्रदर्शन गरिएको छ। भक्तपुरस्थित एभरेष्ट इंगलिश स्कुलका विद्यार्थीले जाडो बिदामा गृहकार्यका रूपमा दिएको खेर जाने सामान वस्तुहरुबाट बनेको सामानको प्रदर्शनी गरिएको हो। विद्यार्थीले खेर जाने कागज, प्लाष्टिक, प्लाष्टिकका बोटल, सिसालगायतबाट नयाँ प्रयोग गर्न सकिने र सजावटका लागि राखिने सामानहरुको प्रदर्शनी गरेका छन्। उनीहरूले जुत्ता, सामान राख्ने बक्स, नाइट लाइट (राति बाल्ने बत्ती), कलम, पेन्सिल राख्ने कप लगायतका प्रयोग हुने तथा सजावटमा राखिने विभिन्न सामानहरू बनाई प्रदर्शन गरेका हुन्। तीन आर अर्थात् रिड्युस, रियुज र रिसाइकल भन्ने मन्त्रका साथ कार्यक्रम गर्दै आएको स्कुलले जनाएको छ। स्कुलमा अध्ययनरत एक हजारभन्दा बढी विद्यार्थीले विभिन्न सामग्री निर्माण गरेका थिए।"
नवलपुरमा दुई गैँडा मृत फेला,कावासोती : नवलपुरको मध्यविन्दु नगरपालिका२ को नारायणी नदी किनारमा दुई गैँडा मृत अवस्थामा फेला परेको छ। चितवन राष्ट्रिय निकुञ्जका सूचना अधिकारी गणेशप्रसाद तिवारीका अनुसार आज बिहान मृत अवस्थामा भेटिएका दुई गैँडामध्ये एउटाको खाग पनि निकालिएको छ। निकुञ्जकका प्राविधिक र चिकित्सकको टोली घटनास्थलतर्फ गएको तिवारीले बताए। स्थानीयवासीका अनुसार चोरी शिकारीमा परेको हुन सक्ने आशंका छ। अहिले गैँडा मृत भेटिएको स्थानमा नेपाली सेनाले सुरक्षा दिइरहेको छ। खाग पनि निकालिसकेको हुँदा चोरी शिकारीमा परेको हुनसक्ने अनुमान गरिएको छ।
बढी धूँवा फाल्ने २७ सवारीका चालकलाई कारबाही,"काठमाडौं : मापदण्डभन्दा बढी धूँवा फाल्ने २७ वटा सवारी साधनका चालक कारबाहीमा परेका छन्। भाडाका १४ मिनी बस, ८ पिकअप भ्यान, तीन भाडाका माइक्रोबस र दुईवटा कार गरी २७ वटा सवारी साधनका चालकलाई कारबाहीमा गरिएको काठमाडौं उपत्यका ट्राफिक प्रहरी कार्यालयका प्रवक्ता एवम् प्रहरी वरिष्ठ उपरीक्षक राजेन्द्र प्रसाद भट्टले जानकारी दिए। वातावरण विभाग र ट्राफिक कार्यालयबाट संयुक्त रूपमा खटिएको टोलीले आज बबरमहलमा ५३ वटा सवारी साधनको चेकजाँच गरेको थियो।"
"मालपोतका कारोबार क्यासलेस, सेवा प्रवाह प्रभावकारी बन्दै","ओखलढुंगाः कुनै बेला मालपोत कार्यालय ओखलढुंगाका फाँटमा कर्मचारी लेखापढी कानुन व्यवसायी र सेवाग्राहीको भीड हुन्थ्यो। को कर्मचारी र को सेवाग्राही पहिचान गर्न कठिन मात्रै हुँदैनथ्यो सामान्य कामसमेत दिनभरी कुरेर पनि पार लाग्दैनथ्यो। अर्कातर कर्मचारीले अतिरिक्त रकम नदिए समयमा काम नगरिदिने गुनासो दैनिक आइरहन्थ्यो। यस्तै विषयमा अघिल्ला कार्यालय प्रमुखमाथि हातपातै भएको थियो। तर, अहिले मालपोतको सेवा प्रवाहको शैली पुरै फेरिएको छ। फाँटमा कर्मचारी मात्रै हुन्छन्। के सेवा हो, त्यससम्बन्धी फाँटको झ्यालमा सेवाग्राहीलाई सेवा दिन कर्मचारी डेक्स बनाएरै बसेका छन्। सहजीकरण गर्ने लेखापढी कानुन व्यवसायीलाई पनि फाँटमा अभिलेख खोज्न र भिडाउन दिइदैन। सबै कर्मचारीले गरिदिन्छन्। चालु आर्थिक वर्षदेखि नै मातपोतमा पैसाको कारोबार हुँदैन। राजश्व बैंक खातामा जम्मा गरेको भौचर लगेपछि रसिद काटिन्छ। कामका सिलसिलामा पालो पर्खिदा सेवाग्राहीका लागि सम्बन्धित फाँटको झ्याल अघि बस्ने व्यवस्था मिलाइएको छ। यो व्यवस्थापनले मालपोत कार्यालयले दिने सेवा र कर्मचारीलाई हेरिने दृष्टिकोषमा समेत फरक भएको पाइएको सेवाग्राही बताउँछन्। मालपोत कार्यालय ओखलढुंगामा २०७९ साउन १ गतेदेखि जग्गा कारोबारको सेवा प्रवाह फेरिएको छ। कार्यालयमा तिर्नु पर्ने राजश्वसमेत राजश्व खातामा जम्मा गरेर भौचर मात्रै कार्यालयमा पेश गर्ने व्यवस्थाले कार्यालयको सेवा क्यासलेस भएको छ। विगतमा सुनिएको मालपोतले दिने सेवा सम्बन्धी टिप्पणी अहिले आफैं आएर लिँदा धेरै फरक भएको लिखु गाउँपालिका ९ का सेवाग्राही गणेश गौतमले बताए। पहिले हातले लेख्नुपर्ने लिखत भूसेवा केन्द्रबाट अनलाइन प्रणालीमा गरिन्छ भने भूसेवा सञ्चालकहरूले पनि सेवाग्राहीलाई कार्यालयमा समन्वय गर्न सहजीकरण गर्ने काम गर्दै आएका छन्। अनलाइन प्रणाली र क्यास लेस पद्धतिले पारदर्शिता र छिटोछरितो कार्य सम्पादनमा सहयोग पुगेको भूसेवा सञ्चालक तथा लेखापढी कानुन व्यवसायी एसोसिएसन ओखलढुंगाका अध्यक्ष विमलादेबी निरौलाको भनाइ छ। कार्यालयले विचौलियालाई निषेध गरेको छ भने कर्मचारीहरूले सेवाग्राहीबाट अतिरिक्त रकम लिने गुनासो आएमा सम्बन्धित कर्मचारी जवाफदेही हुन निर्देशनसमेत जारी गरेको छ। क्यासलेस पद्धतिले सुशासन, पारदर्शिता र छिटो छरितो सेवा प्रवाहमा योगदान पुगेको मालपोत कार्यालय ओखलढुंगाका प्रमुख निरकुमार ढुंगानाले बताए। कर्मचारीबाट अनियमितताको कुनै काम भएमा सिधैं प्रशासन कार्यालयसँग समन्वय गरेर कारबाही गरिने कार्यालय प्रमुख ढुंगानाको भनाइ छ। विगतमा काममा ढिलासुस्ती र घूस नभइ काम हुँदैन भन्ने भास्य निर्माण भएको मालपोतको सेवालाई सुधार गर्न अहिले थालिएको पहललाई व्यवस्थित गर्दै निरन्तरता दिने हो भने सुशासन कायम गर्न मालपोत कार्यालय नै उदाहरण बन्न सक्ने सरोकारवालाको भनाइ छ।"
माघ १५देखि वडा कार्यालयबाटै राष्ट्रिय परिचयपत्र बाडिने,"काठमाडौं: काठमाडौँ महानगरपालिकाले माघ १५ देखि प्रत्येक वडा कार्यालयबाट राष्ट्रिय परिचयपत्र वितरण गर्ने तयारी गरेको छ। निश्चित स्थानमा मात्र परिचयपत्र वितरणको व्यवस्था हुँदा समयमा नै प्राप्त गर्न नसकेको गुनासो नागरिकबाट आएपछि कामपाले वडा कार्यालयबाट वितरणको तयारी थालेको जनाएको छ। कामपाका प्रवक्ता नवीन मानन्धरका अनुसार वडा कार्यालयबाट परिचयपत्र उपलब्ध गराउनका लागि सम्बध भएका निकायसँग छलफल भइरहेको छ। उनले भने, 'कामपाको ३२ वटै वडाबाट उक्त सुविधा उपलब्ध गराउनका लागि कामपाले राष्ट्रिय पञ्जीकरण विभागसँग छलफल भइरहेको छ।' छलफल सकारात्मक रहेकाले आगामी माघ १५ देखि वडा कार्यालयबाटै नागरिकले राष्ट्रिय परिचय प्राप्त गर्ने विश्वास कामपाले लिएको छ। यसअघि सिंहदरबारमा रहेको राष्ट्रिय परिचयपत्र तथा पञ्जीकरण विभागबाट परिचयपत्र तयार गरी प्रत्येक जिल्लामा जिल्ला प्रशासन कार्यालयहरूबाट वा राष्ट्रिय परिचयपत्र तथा पञ्जीकरण विभागले तोकेको स्थानबाट मात्रै वितरण गरिँदै आएको थियो। सरकाले नेपाली नागरिकको वैयक्तिक तथा जैविक विवरण सहितको परिचय खुल्ने गरी विद्युतीय प्रणालीबाट तथ्याङ्क तथा अभिलेख तयार गरी सुरक्षित भण्डारण व्यवस्थापन, उपयोग र नियन्त्रण गर्ने सो तथ्याङ्कका आधारमा राष्ट्रिय परिचय नं सहितको बहुउपयोगी राष्ट्रिय परिचयपत्र उपलब्ध गराउने उद्देश्यले परिचयपत्र वितरणको कार्य सुरु गरिएको हो। उक्त परिचयपत्रमा व्यक्तिगत विवरणहरू नाम, थर, जन्म मिति, लिङ्ग, आमाबुबाको नाम, ठेगाना, नागरिकताको किसिम, पति पत्नीको नाम, बाजेको नाम औँला छाप व्यक्तिगत विवरण समावेश गरिएको हुन्छ। सोह्र वर्ष उमेर पूरा गरी नेपाली नागरिकताको प्रमाणपत्र लिएको व्यक्तिले नेपाली उक्त परिचयपत्र लिने सक्ने व्यवस्था छ। व्यक्तिका वैयक्तिक र जैविक सूचनालार्ई आधिकारिक रूपमा सङ्कलन गरी प्रत्येक नागरिकलार्ई एकअर्कासँग मेल नखाने परिचय नं दिई बहुउपयोगी र आधुनिक प्रविधियुक्त राष्ट्रिय परिचयपत्र वितरण गर्ने उद्देश्य रहेको छ। नागरिकहरुको वैयक्तिक तथा जैविक विवरण समावेश भएको राष्ट्रिय पहिचान सहितको बायोमेट्रिक सुविधायुक्त बहुउपयोगी प्रमाणपत्र राष्ट्रिय परिचयपत्र हो।"
चारकोशे जंगलमा नवजात शिशु फेला,धरान : सुनसरीको बराहक्षेत्र नगरपालिका२ स्थित चारकोसे जंगलमा नवजात शिशु फेला परेको छ। कपडामा पोको पारेर जंगलमा बेवारिसे अवस्थामा छाडिएको नवजात शिशुलाइ स्थानीयले फेला पारेका छन्। नवजात शिशु (छोरी) लाई स्थानीय बासिन्दाले उद्धार गरी उपचारका लागि बीपी कोइराला स्वास्थ्य विज्ञान प्रतिष्ठान धरानमा भर्ना गरिएको छ। नवजात शिशुलाइ कस्ले जंगलमा छाड्यो भन्ने विषयमा खोजी भइरहेको जिल्ला प्रहरी कार्यालय सुनसरीका प्रवक्ता डिएसपी राजकुमार राइले बताए। नवजात अवैध सम्बन्धका कारण जन्मिएर बेवारिसे अवस्थामा छाडिएको आशंका गरिएको छ।
चिसोका कारण सोलुखुम्बुका ४१ प्रतिशत विद्यालय बन्द,सोलुखुम्बु : सोलुखुम्बुमा चिसोका कारण ४१ प्रतिशतभन्दा बढी सामुदायिक विद्यालय बन्द भएका छन्। अत्यधिक चिसोका कारण जिल्लाको कुल २७८ वटा सामुदायिक विद्यालयमध्ये ११० वटा विद्यालय बन्द भएका हुन्। आठवटा पालिका रहेको जिल्लाको सोताङ गाउँपालिकाबाहेक अन्य सबै पालिकाको केही विद्यालय बन्द छन्। खुम्बु पासाङल्हामु गाउँपलिकाको १७ वटा विद्यालयमध्ये १४ वटा बन्द छन्। सोलुदूधकुण्ड नगरपालिकाको ६२ वटा विद्यालय मध्ये ५८ वटा बन्द रहेको शिक्षा शाखा संयोजक सन्तोष कुमार राउतले बताए। खुम्बुमा पुस दोस्रो साताबाट ४० दिनसम्मका लागि विद्यालय बन्द गरेको गाउँपालिका अध्यक्ष मिङ्मा छिरी शेर्पाले बताए। नगरपालिका भित्रका विद्यालय माघ २५ पछि मात्रै खुल्नेछ। थुलुङ दूधकोशी गाउँपालिकाको ५२ वटा विद्यालयमध्ये १२ वटा बन्द भएको प्रवक्ता भोजराज कार्कीले बताए। यस्तै महाकुलुङ गाउँपालिकाका २० वटामध्ये ७ विद्यालय बन्द रहेको पालिकाको शिक्षा शाखा संयोजक झमक कटवालको भनाइ छ। लिखुपिके गाउँपालिकाको २२ वटा सामुदायिक विद्यालयमध्ये सात बन्द रहेको शिक्षा शाखा प्रमुख गोमादेवी खड्काले बताईन्। नेचासल्यानको ३४ विद्यालय मध्ये ३ विद्यालय बन्द रहेको गाउँपालिका उपाध्यक्ष विना राईले बताइन्। माप्यदूधकोशी गाउँपालिकाको ३९ विद्यालय मध्ये ४ वटा बन्द रहेको शिक्षा शाखा संयोजक गजेन्द्र भट्टराईले बताए। तर सोताङ गाउँपालिकाको भने २२ वटा विद्यालयमध्ये कुनै पनि बन्द नरहेको गाउँपालिका अध्यक्ष खिलराज बस्नेतले बताए। हिमाली भेगमा चिसो अत्यधिक हुने भएको धेरैजसो विद्यालयले प्रत्येक वर्ष पुस माघमा जाडो बिदा दिने गरेका छन् भने केहीले वर्षे बिदा दिने गरेको शिक्षा विकास तथा समन्वय इकाई सोलुखुम्बुका प्रमुख खगेन्द्र श्रेष्ठले बताए।
जलथल जंगलको हात्ती नियन्त्रणका लागि मुख्यमन्त्रीलाई ज्ञापनपत्र,"झापा : झापाको दक्षिणी पालिकाहरूमा बढ्दो जंगली हात्ती आतंक रोकथामका लागि स्थानीय जनप्रतिनिधिहरूले प्रदेश सरकारसमक्ष गुहार मागेका छन्। जंगली हात्ती नियन्त्रणको माग राख्दै कचनकवल गाउँपालिका अध्यक्ष कालेन्द्रसिंह राजवंशीको नेतृत्वमा गएका टोली शुक्रबार विराटनगरस्थित प्रदेश १ मुख्यमन्त्री तथा मन्त्रिपरिषद् कार्यालय पुगेका थिए। सो टोलीले मुख्यमन्त्री हिक्मतकुमार कार्कीलाई दिनहुँ हात्तीबाट भइरहेको जनधनको क्षतिको बारेमा ध्यानाकर्षण गराउँदै गाउँपालिकाको तर्फबाट १० बुँदे मागसहितको ज्ञापनपत्र बुझाएका छन्। गाउँपालिका अध्यक्ष राजवंशी, उपाध्यक्ष नवराज भट्टराई, पूर्व प्रदेश सांसद वसन्तकुमार बानियाँ लगायतले मुख्यमन्त्री कार्कीलाई सो ज्ञापनपत्र बुझाएका हुन्। कचनकवल, बाह्रदशी, भद्रपुर र हल्दिबारी पालिकासँग जोडिएको जैविक विविधता बोकेको चारकोशे जलथल जंगल वरिपरि मानव बस्ती रहेको छ। २२ वटा सामुदायिक वन रहेको सो जंगलभित्र एक दर्जन बढी रैथाने जंगली हात्ती दिनहुँजसो मान बस्तीमा प्रवेश गरी अन्नबालीसँगै जनधनको क्षति पुर्याउँदै आएको छ। जलथल जंगलमा लगाइएको सौर्य विद्युतीय तारबार लामो समयदेखि मर्मत सम्भार हुन नसक्दा हात्ती नियन्त्रणमा चुनौती थपिएकोमा गाउँपालिकाको गम्भीर ध्यानाकर्षण भएको ज्ञापनपत्रमा उल्लेख गरिएको छ। आहारको खोजीमा हुल बाँधेर निस्किएको हात्ती दिनहुँ जसो स्थानीयको घरआगनमा पुग्ने गरेकोले स्थानीयवासी आतंकित बनेका छन्। स्थानीयले आफ्नो ज्यान जोगाउन यस्तो जाडोको बेला पनि रातभर जाग्राम बस्नु परेको पीडा पनि त्यस्तै छ। त्यसैले हात्ती नियन्त्रण, संरक्षण र दिगो व्यवस्थापनका लागि प्रदेश सरकारबाट दीर्घकालीन योजना निर्माण गरी समस्या समाधानका लागि बुँदागत रूपमै मागहरू पेस गरिएको गाउँपालिकाका अध्यक्ष राजवंशीले जानकारी दिए। जलथल चारकोशे जंगलको चौर तिर उच्च बाधयुक्त सडक निर्माण कार्य गर्नुपर्ने, जसबाट हात्ती नियन्त्रण तथा पर्यटन, प्रवर्धनका साथै वन अतिक्रमण रोक्न सकिन्छ, हाल जडित विद्युतीय तारबारको दिगो व्यवस्थापन, मर्मत सम्भारका लागि जिम्मेवारी, स्रोत व्यवस्थापन, तालिमप्राप्त जनशक्ति उत्पादनमा जोड दिनुपर्ने, हात्ती प्रभावित क्षेत्रका सुरक्षा निकायमा साइरन जडित सवारीसाधन उपलब्ध गराइदिनुपर्ने, हात्ती प्रभावित क्षेत्रमा निःशुल्क सडक बत्तीको व्यवस्थापन, जंगली जनावरले गरेको क्षतिको तत्काल मुल्याकंन गरी क्षतिपूर्ति दिलाउने व्यवस्थाको लागि संयन्त्र गठन गर्नुपर्ने माग ज्ञापनपत्र उल्लेख गरिएको छ। त्यस्तै हात्तीको लागि जंगलभित्रै आवश्यक आहारजन्य वनस्पतिको उचित व्यवस्थापन, जंगलमा रहेका मिचाहा प्रजातिका लहराहरू नियन्त्रणको योजना बनाउनुपर्ने, लोपोन्मुख वन्यजन्तु एवम् वनस्पतिको संरक्षण, सम्वर्द्धनमा विशेष कार्यक्रम सञ्चालन गर्नुपर्ने, वन्यजन्तु पीडित क्षेत्रका लागि अन्य आय आर्जन कार्यक्रम सञ्चालन गर्नुपर्ने र प्रकृति, वन्यजन्तु, वनस्पति एवम् मानवको सहअस्तित्व कायम राख्न जनचेतना मूलक कार्यक्रम सञ्चालन गर्नुपर्ने माग उल्लेख गरिएको अध्यक्ष राजवंशीले बताए।"
बिरालोको घण्टी,"एउटा बिरालो थियो। अत्यन्तै दुःख दिने। त्यही बिरालोबाट केही मुसा पनि अत्यन्त दुःखी बनेका थिए। धेरै मुसाले एक बैठक गरे ता कि बदमास बिरालोबाट छुटकारा पाउने कुनै उपाय सोच्न सकियोस्। बिरालोले अन्धधुन्ध मुसाहरूलाई मारिरहेको थियो। जसले गर्दा मुसाहरूको संख्या तीव्रताले घट्दै गइरहेको थियो। बैठक पर्याप्त समयसम्म चलिरह्यो। सबै मुसाले आफ्नो सुझाव दिए र त्यसमाथि निकै चर्चा भयो। तर अनुचित भएको कारणले कुनै सुझाव पारित हुन सकेन। अन्त्यमा एक युवा मुसोले बिरालो सुतिरहेको समयमा उसको घाँटीमा घण्टी बाँध्नुपर्छ भन्ने सुझाव दियो। उसले तर्क दियो, जब बिरालो हिँड्ने छ, तब घण्टी बज्नेछ। हामीहरू सबैजना खतराप्रति जागरूक भएर सुरक्षित स्थानतर्फ भाग्नेछौ। सबै मुसाहरूले यस सुझावको स्वागत गरे र युवा मुसोको बुद्धिमत्ताको प्रशंसा गरे। तर एक वृद्ध मुसो उठ्यो र अगाडि आएर भन्यो, विचार त निःसन्देश निकै उत्तम छ र यदि यसलाई क्रियात्मक रूप दिइने हो भने सफल पनि हुनेछ। तर, यो बताउनुहोस् कि बिरालोको घाँटीमा घण्टी कसले बाँध्नेछ ? सबै मुसाहरू निराश भएर एकअर्काको मुख हेर्न थाले तथा बैठक कुनै परिणामबिना नै समाप्त भयो। नैतिक शिक्षा: बिरालोको घाँटीमा घण्टी कसले बाँध्ने ?"
प्राकृतिक प्रकोपबाट अष्ट्रेलियाली अत्यधिक प्रभावित,"सन् २०१९ यता प्राकृतिक प्रकोपबाट अस्ट्रेलियाका अधिकांश नागरिक प्रत्यक्ष रूपमा प्रभावित भएको एक सर्वेक्षणले देखाएको छ । जलवायु परिषद्ले बिहीबार प्रकाशित गरेको दुई हजारभन्दा बढी मानिसमा गरिएको सर्वेक्षणमा ८० प्रतिशत अस्ट्रेलियालीले विगत तीन वर्षमा कम्तीमा पनि एउटा चरम मौसमी घटना भोगेको देखिएको छ । जलवायुजन्य प्रकोपबाट प्रभावितमध्ये ५१ प्रतिशतले आफ्नो मानसिक स्वास्थ्यमा केही हदसम्म असर परेको बताएका छन् भने २१ प्रतिशतले घटनाको अनुभवले उनीहरूको मानसिक स्वास्थ्यमा ठूलो वा मध्यम प्रभाव परेको बताएका छन् । एक तिहाइभन्दा बढीले आफूहरूलाई मानसिक स्वास्थ्य सेवा उपलब्ध नभएको बताएका छन् । अस्ट्रेलियन नेशनल युनिभर्सिटीका जलवायु वैज्ञानिक जोएल गेरगिसले उक्त प्रतिवेदनका लेखकले यो निष्कर्षलाई सामना गर्नुपर्ने बताएका छन्। उनले भने, 'धेरै अस्ट्रेलियालीहरूले बदलिँदो जलवायुको वास्तविकतासँग सम्बन्धित सङ्कटको अत्यधिक प्रभावका साथ बाँचिरहेका छन् भन्ने चिन्ताको विषय बनेको छ ।' 'यसले देशभरका हाम्रा स्थानीय समुदायहरूको स्थिरतालाई कमजोर पारिरहेका यो अदृश्य मानसिक स्वास्थ्य सङ्कटमाथि प्रकाश पारेको छ,' उनले एक विज्ञप्ति जारी गर्दै भने, 'हामीले जलवायु परिवर्तन अनुकूलनको बारेमा राष्ट्रिय कुराकानी गर्न आवश्यक छ र यी विपत्तिहरूबाट बाँचेका मानिसहरूका अनुभवहरू सुन्न आवश्यक छ ।' यो सर्वेक्षण एक प्रमुख मानसिक स्वास्थ्य समर्थन सङ्गठन बियोन्ड ब्लूको सहकार्यमा गरिएको थियो । अध्ययनमा सहरी क्षेत्रको तुलनामा ग्रामीण र क्षेत्रीय क्षेत्रका मानिसहरूमा बाढी र डढेलोको प्रभावको सम्भावना बढी थियो । 'जलवायु परिवर्तनको मानसिक स्वास्थ्य प्रभावलाई स्वीकारेर, सम्बोधन गरेर, हामी बलियो र अधिक लचिलो समुदायहरू निर्माण गर्दै शाब्दिक र लाक्षणिक दुवै प्रकारका समस्याको सामना गर्न सक्षम छौँ,' बियोन्ड ब्लूका प्रमुख क्लिनिकल सल्लाहकार ग्रान्ट ब्लास्कीले भने। रासस"
बाजुरा र हुम्लामा हिमपात,"हुम्ला : हिमाली जिल्ला हुम्ला र बाजुरामा गए रातिदेखि हिमपात सुरु भएको छ । विगत वर्षमा मङ्सिर र पुस देखिनै यहाँ हिउँ पर्ने गरेको थियो । हिमपात हुँदा यहाँको जनजीवन कष्टकर बनेको छ । यसअघि गत कात्तिकमा उत्तरी नाम्खामा हिउँ परेको थियो । सिमकोटमा एक फिटसम्म हिउँ जमेको छ । लामो समयपछि हिउँ पर्दा यहाँका स्थानीय बिहानैदेखि रमाइलो गर्न थालेका छन् । गए रातिदेखि लगातार हिमपात हुँदा उत्तरी नाम्खा गाउँपालिकाको वडा नं ६ लिमीको जनजीवन कष्टकर बनेको छ । लिमी, मुचु, खगालगाउँ, तिल, जाङ गाउँलगायत स्थानमा बढी हिमपात भएको छ । बाक्लो हिउँका कारण आवतजावतमा समस्या भएको स्थानीयवासीले बताएका छन् । हिमपात हुँदा कोदो, चिनु, फापरलगायत कात्तिके बाली सप्रिने आशामा हुम्लाका किसान छन् । बाजुरामा हिमपात बाजुरामा जिल्लाको पूर्वीउत्तरी भेगका हिमाली भेगमा वर्षासँगै हिमपात सुरु भएको हो । पूर्वीउत्तरी भेगको चार पालिकाका र बडीमालिका, बूढीनन्दालगायत पर्यटकीय क्षेत्रमा हिमपात भइरहेको छ । बिहीबारदेखि मौसम बदलीसँगै चिसो बढ्न थालेपछि जिल्लाको जनजीवन प्रभावित बन्दै गएको छ । वर्षासँगै हावाहुरीसमेत चल्न थालेको छ । चिसो बढेपछि स्थानीय आगो ताप्न थालेका छन् । मौसम बदलीका कारण जिल्लाको तापक्रम दुई डिग्री सेल्सियसमा झरेको छ । चिसो बढेपछि स्वास्थ्य संस्थामा बिरामीको चाप बढ्न थालेको छ । हिमपात हुन लागेपछि कृषक खुसी भएका छन् । वर्षाका कारण लगाएको खेती सुकेर जान थालेको बेला पानी परेपछि किसानलाई राहत पुगेको छ । जिल्लाको पूर्वीउत्तरी भेगका हिमाली, स्वामीकात्तिक, जगन्नाथ गाउँपालिका र बूढीनन्दा नगरपालिकाका उच्च भागमा हिमपात भएको छ । मार्तडीकोल्टी सडकमा पर्ने पोरखे लेकमा हिमपात भएपछि आवतजावत गर्न समस्या भएको छ ।"
४८ वर्षदेखि मूर्तिमै तल्लिन,"जनकपुरधाम : योगेन्द्र पण्डितका हातहरूले माटोलाई आकार दिन थालेको ४८ वर्ष भन्दा बढी भयो। अब त उनी माटोलाई जसरी चाहन्छन् त्यस्तै स्वरुपमा ढाल्न सक्छन्। जीवनको ६३औं वसन्त पार गरिसकेका पण्डितले माटोबाट भगवानका प्रतिमाहरू बनाउन थालेको लामो समय भइसक्यो। तर, उनको यो काम समयक्रमसँगै निखारिँदै गएर अहिले आफ्ना पुस्ताहरूमा हस्तान्तरण हुन थालेको छ। मधेसमा दसैं, कृष्णजन्माष्टमी, विश्वकर्मा पूजा, गणेश चतुर्थी र सरस्वती पूजामा माटोबाट निर्मित भगवानका प्रतिमा स्थापना गरेर पूजापाठ गर्ने चलन छ। पहिला गाउँ, टोलहरूमा एक दुई ठाउँ मात्रै प्रतिमा स्थापना गरी पुजापाठ गर्ने गरिए पनि वर्तमानमा टोलैपिच्छे युवाहरूले पन्डाल लगाएर प्रतिमा स्थापना गर्ने चलन बढेको छ। सरस्वती पूजाको अवसरमा हरेक विद्यालय र टोलहरूमा सरस्वती माताको प्रतिमा राखेर पुजा गर्ने गरिएको हुँदा प्रतिमा किन्नेहरूको संख्या निकै बढेको छ। मूर्ति स्थापना गर्दा युवाहरूमा कसको कति राम्रो र उत्कृष्ट कलाकारिता भएको प्रतिमा छानिएको हो भन्ने अघोषित प्रतिस्पर्धासमेत हुने गरेको छ। यस्तोमा पुराना कलाकार पण्डितका हातबाट बनेका मूर्तिहरूको डिमान्ड निकै बढेको छ। अहिले ६ जना सिकारुहरूलाई काममा लगाएर सरस्वतीको प्रतिमा बनाउन व्यस्त रहेका पण्डितले नगरक्षेत्रका विभिन्न स्थानमा हुने पुजाका लागि ३८ वटा प्रतिमाहरूको अर्डर लिएका छन्। म कहाँ ४ हजारदेखि ४५ हजारसम्मका मूर्तिहरू छन्। मैले बनाएका मूर्तिहरूमा बढी कलाकारिता हुने गरेको र निकै लामो समयदेखि यो काम गरेकोले यहाँ ग्राहकहरू धेरै आउँछन्, पंडितले अन्नपूर्णकर्मीसँग भने, मैले १२१३ वर्षको उमेरदेखि नै मूर्ति बनाउन थालेको हँु। पहिलापहिला त मैले र एकजना भारतीयले मात्रै जनकपुरमा माटोबाट भगवानका प्रतिमाहरू बनाउँथ्यौं तर, अहिले म बाटै सिकेर थुप्रै कलाकारहरू उदाएका छन्। सबैले छुट्टाछुट्टै मूर्ति बनाउँछन्। यो पेशाले नाम र दाम दुवै दिएको हुँदा आफू निकै सन्तुष्ट रहेको पण्डित बताउँछन्। उनले मूर्ति बनाएर वार्षिक ५ लाखभन्दा बढी नाफा कमाउने गरेको बताउँछन्। आगामी माघ १२ गते हुने सरस्वती पूजाको दिन नजिकिँदै जाँदा विगत वर्षमा झंै व्यवसायीहरू सरस्वतीको प्रतिमा बनाउन व्यस्त छन्। जिल्लाका विभिन्न ठाउँमा पुसदेखि नै सरस्वतीको प्रतिमा बनाउने काम धमाधम चलिरहेको छ। सरस्वती पूजामा मूर्तिको प्रयोग हुने भएकाले त्यसलाई सहज बनाउन र अर्थोपार्जन गर्ने उद्देश्यले आफूहरू माटोबाट सरस्वती माताका कलात्मक प्रतिमा बनाउन थालेको व्यवसायीको भनाइ छ। सरस्वती पूजामा मात्रै जनकपुर बजारमा आठ सयवटा जति मूर्ति खपत हुन्छ। जनकपुर विमानस्थल क्षेत्रको सडक छेउमा चन्द्रदेव पण्डित पनि यही पेशामा सक्रिय छन्। मूर्ति बनाउनेदेखि बुट्टा भर्ने र श्रृंगार गर्ने कार्यमा उनको दैनिकी बितिरहेको छ।"
गुडुल्किएर धर्म कमाउँदै,"भक्तपुर : स्वस्थानी ब्रतकथा (माधवनारायण ब्रत) का ब्रतालु पुरुषहरूले गुडुल्किएर धर्म कमाउने गरेका छन्। स्वस्थानी ब्रत बसेका पुरुषहरू भुइँमा पल्टिँदै विभिन्न स्थानमा पुग्ने गरेका छन्। नाङ्गो खुट्टा र नाङ्गो शरीरमा उनीहरू हरेक दिन बिहान फरक फरक सडकमा गुडुल्किँदै विभिन्न स्थानमा पुग्ने गर्छन्। एक महिने स्वस्थानी ब्रतका क्रममा हनुमानघाटमा हुने माधवनारायण मेलामा ब्रत बसेकाहरू एक महिनासम्म दैनिक रुपमा फरक फरक स्थानमा पल्टिँदै विभिन्न धार्मिक स्थलमा पुग्छन्। उनीहरूले तिथि अनुसार फरक फरक देवतालाई जिउ नापरे जल चढाउने कर्म गर्दै आएका छन्। करिब एक दर्जनको संख्यामा रहेका उनीहरू बिहान हनुमानघाटमा भेला भएर विभिन्न तीर्थस्थलमा पल्टिँदै पुग्ने गर्छन्। विनोद प्रजापति हरेक वर्ष आफ्ना छोराहरूसँगै ब्रतमा सहभागी हुँंदै आएका छन्। धार्मिक विश्वास अनुसार छोराहरूलाई पनि ब्रत बस्न लगाएर मेलामा सहभागी गराउँदै आएको उनले जानकारी दिए। माधवनारायण ब्रत (धलं) सेवा समितिका अध्यक्ष उद्धव खाइतुका अनुसार यो वर्ष बालबालिकादेखि वृद्धवृद्धासम्म ब्रत बसेका छन्। अध्यक्ष खाइतुका अनुसार ब्रतका क्रममा हरेक दिन सेतो पटुका को भरमा विभिन्न तीर्थस्थलको परिक्रमा गर्नुपर्दछ। यस क्रममा भक्तपुर नगरका तिलमाधवनारायणदेखि बंशगोपाल, तलेजुदेखि खोखालीनारायण इटाछें, बाकुपटीनारायण सूर्यमढीदेखि तुलाछें, हनुमानघाटदेखि चण्डेश्वरी र अन्तिम पटक ब्रत सम्पन्न हुनु एक दिन अघि चतुर्दशीका दिन टौमढी तिलमाधवदेखि विभिन्न स्थान परिक्रमा गरी तिलमाधवमै पुगेर ब्रत अन्त्य हुने परम्परा छ। यसबाहेक ब्रतालुहरू एक महिनाको अवधिमा भक्तपुर नगरबाहेक चाँगुनारायण, पशुपति, पनौतीमा पनि नांगो खुट्टै हिंडेर पुग्छन्। भक्तपुर बाहिर जाँदा कलश बोकेर जान्छन्। ब्रतमा पुरुषसँगै महिलाहरू पनि सहभागी हुन्छन्। महिलाहरू दैनिक हनुमानघाटमै सुत्ने गर्छन् भने पुरुषहरू भने बिहान मात्रै सहभागी हुन्छन्। हनुमानघाटका पुजारीहरूका अनुसार एक महिने ब्रतकथाका क्रममा सहभागी श्रद्धालुहरूले बिहानै श्लोक पढ्ने, हनुमानघाट खोलाको पानीमा जलशयन गर्ने, नाङ्गो खुट्टामा शरीर नापेर हिंड्नेलगायतका धार्मिक क्रियाकलापमा सहभागी हुन्छन्। काठमाडौंको साँंखुमा जस्तै भक्तपुरको हनुमानघाटमा पनि प्रत्येक वर्ष पौष शुक्ल पूर्णिमादेखि माघ शुक्ल पूर्णिमासम्म एक महिने माधवनारायणको मेला चल्छ। संस्कृतिविद् विनोदराज शर्माका अनुसार भक्तपुरको हनुमानघाटमा नेपाल सम्वत ७२२ देखि माधवनारायणको उपासनाको परम्परा सुरु भएको लिखित प्रमाण छ।"
स्कुटरको ठक्करबाट पैदलयात्रीको मृत्यु,विराटनगर : मोरङको सुन्दरहरैँचा नगरपालिका१० खोर्सानेमा स्कुटरको ठक्करबाट पैदलयात्रीको मृत्यु भएको छ। उत्तरबाट दक्षिणतर्फ आउँदै गरेको को ३४ प ७२५१ नम्बरको स्कुटरले ठक्कर दिँदा सुन्दरहरैँचा१० का ३८ वर्षीय पूर्णबहादुर गुरुङको मृत्यु भएको हो। पैदल हिँडिरहेका गुरुङलाई बिहीबार साँझ ६:२५ बजेतिर स्कुटरले ठक्कर दिएको थियो। ठक्करबाट गम्भीर घाइते भएका उनको उपचारका क्रममा विराटनगरको नोबेल शिक्षण अस्पतालमा शुक्रबार बिहान ४:२५ बजेतिर मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार दुर्घटनामा स्कुटर चालक ३५ वर्षीय ललित उराव सामान्य घाइते भएका छन्। उरावको पनि नोबेलमै उपचार भइरहेको छ। प्रहरीको प्रारम्भिक अनुसन्धानबाट स्कुटर चालकको साथमा सवारी चालक अनुमति पत्र (लाइसेन्स) नभएको खुलेको छ। स्कुटरको तीव्र गतिका कारण दुर्घटना भएको प्रहरीले जनाएको छ।
प्रतिकूल मौसमले त्रिभुवन अन्तर्राष्ट्रिय विमानस्थलका उडान प्रभावित,"काठमाडौं : प्रतिकूल मौसमका कारण हवाई उडान सामान्य प्रभावित भएको छ । त्रिभुवन अन्तर्राष्ट्रिय विमानस्थलका प्रवक्ता टेकनाथ सिटौलाका अनुसार मौसम खराबीले भिजिबिलिटी कमजोर हुँदा आन्तरिक र अन्तर्राष्ट्रिय दुबै उडान प्रभावित भएको छ । अहिले मौसम विस्तारै अनुकूल भइरहेकाले विमानको उडान र अवतरण सहज हुन थालेको विमानस्थलले जनाएको छ । आज बिहान भिजिबिलिटी कम हुँदा नेपाल एयरलाइन्सको जहाज अवतरण गर्न नसक्दा भारतको कोलकात्ता डाइभर्र्ट भएको विमानस्थल कार्यालयले जनाएको छ । त्यसैगरी आन्तरिकतर्फको उडान नेपालगञ्जबाट काठमाडौँका लागि उडान भरेको श्री एयरलाइन्सको विमान कम भिजिविलिटीका कारण भद्रपुर विमानस्थल पुगेको थियो । त्यस्तै भारतको मुम्बइबाट आएको भिस्तारा एयर पनि अवतरण हुनुअघि लामो समय होल्डिङमा परेको थियो । मौसम अनुकूल बन्दै गएकाले अहिले उडान सामान्यरुपमा सञ्चालन भइरहेको छ । हाल देशमा पश्चिमी न्यूनचापीय प्रणालीको प्रभाव रहेको जल तथा मौसम विज्ञान विभाग, मौसम पूर्वानुमान महाशाखाले जनाएको छ । अहिले सुदूरपश्चिम प्रदेश, कर्णाली प्रदेश र गण्डकी प्रदेशका पहाडी भूभागमा आंशिक बदलीदेखि मौसम सामान्यतया सफा रहने छ । सुदूरपश्चिम प्रदेश र कर्णाली प्रदेशको एकदुई स्थानमा हल्का वर्षाको सम्भावना रहेको छ । रासस"
भारतमा रोजगारीपछि घर फर्किरहेका भरतको मृत्यु,बैतडी : बैतडीमा भारतमा रोजगारीपछि घर फर्किरहेका भरत मृत फेला मृत फेला परेका छन् । चन्द नेपालभारत सीमास्थित झुलाघाट बसपार्कमा फेला परेका जिल्ला प्रहरी कार्यालयका प्रहरी निरीक्षक योगेश खत्रीले बताए। दशरथचन्द नगरपालिका४ जरगका ३३ वर्षीय भरत चन्द अचेत अवस्थामा भेटिएका थिए। उपचारका क्रममा उनको जिल्ला अस्पतालमा उनको मृत्यु भएको हो । चन्दको मृत्युका कारण खुल्न नसकेको र थप अनुसन्धान भइरहेको प्रहरीले जनाएको छ ।
पासोमा परेर मर्दैछन् वन्यजन्तु,"सुर्खेत : पछिल्लो समय मानवीय व्यवहारका कारण वन्यजन्तु असुरक्षित बनेका छन्। सामुदायिक वनको अवधारणाका कारण वन्यजन्तुको संख्यामा बृद्धि भए पनि चोरी शिकारीले वन्यजन्तु असुरक्षित बनेका हुन्। शिकारीले जंगलमा लुकीछिपी राखेको पासोमा परेर वन्यजन्तु मर्न थालेका छन्। यसले वन्यजन्तुको संरक्षणमा नै चुनौती थपिएको छ। जिल्लाका ग्रामीण क्षेत्रमा वन कार्यालय र प्रहरीको आँखा छलेर अहिले पनि वन्यजन्तुको चोरी शिकारी हुन्छ । तर, वन कार्यालय र प्रहरीको प्रत्यक्ष उपस्थिति र निगरानी रहने वीरेन्द्रनगर भित्रका जंगलमा पनि वन्यजन्तु सुरक्षित छैनन्। मुख्यगरी वीरेन्द्रनगरमा बाक्लो जंगल रहेको उत्तरी जलाधार क्षेत्र र काँक्रेविहारको जंगलमा रहेका वन्यजन्तु शिकारीले थापेका पासोमा परेर मर्न थालेका छन्। चालु आर्थिक वर्षको पुस मसान्तसम्म ७ वटा वन्यजन्तु पासोमा परेकोमा ६ वटा भने मरेको अवस्थामा फेला परे। डिभिजन वन कार्यालय वीरेन्द्रनगरका अनुसार यो अवधिमा शिकारीले थापेको पासोमा परेको एउटा वन्यजन्तुको भने जिवितै उद्धार गरिएको छ। फेला पारिएका बाहेक अन्य वन्यजन्तुलाई शिकारीहरूले नै लगेको हुनसक्ने भएकाले मरेका वन्यजन्तुको संख्या अरु बढी हुनसक्छ। वीरेन्द्रनगर आसपासका जंगलमा रहेका जंगली बँदेल, मृग, रतुवालगायतका वन्यन्तुको चोरी शिकारी हुन थालेको हो। यीनै वन्यजन्तुको चोरी शिकारी गर्न थापिएका पासोमा कहिलेकाँही कुुकुरहरू पनि पर्ने गरेको डिभिजन वन कार्यालयले जनाएको छ। बन्दुकबाट शिकार गर्दा आवाज आउने र प्रहरीले थाहा पाउने भएकाले पनि शिकारीहरूले पासो थापेर चोरी शिकारी गर्ने गरेको पाइएको हो। सोमबार मात्र वीरेन्द्रनगर नगरपालिका४ को प्रादेशिक सहिदपार्क नजिकको जंगलमा एउटा रतुवा पासोमा परेर मृत अवस्थामा फेला परेको थियो। भैरव सामुदायिक वन समूहका वनरक्षक लालबहादुर नेपालीले पासोमा परेर मृत अवस्थामा रहेको रतुवा देखेपछि प्रहरी र वीरेन्द्रनगर डिभिजन वन कार्यालयलाई खबर गरेका थिए। वन कार्यालयबाट गएको टोलीले उक्त मृत रतुवालाई गाडेको छ। वनरक्षक नेपालीले जंगलभरी चोरी शिकारीहरूले वन्यजन्तुको शिकार गर्नका लागि छ्याप्छ्याप्ती पासो थापेको बताए। वनको गस्ती गर्नेक्रममा आफूहरू पनि शिकारीले थापेका पासोमा पर्ने गरेको भन्दै उनले ती पासो नहटाएसम्म वन्यजन्तु सुरक्षित हुन नसक्ने बताए। भैरव सामुदायिक वनका अध्यक्ष अमरबहादुर कार्कीले जंगलमा चोरी शिकारीले गतवर्ष दुई दर्जनभन्दा बढी पासो नष्ट गरेको भन्दै उनले अहिले पनि वन क्षेत्रमा छ्याप्छ्याप्ती पासो राखेको पाइएको बताए। उनले पासो थापेर शिकारीहरू फरार हुने गरेको जानकारी दिए।"
हिउँदे वर्षा नहुँदा गहुँ सुक्दै,"बैतडी : बैतडीको पुर्चौडी नगरपालिका७ का लक्ष्मण साउदको खेतको गहुँ सुक्न थालेको छ। उनी भन्छन्, कात्तिकको पहिलो साता गहँु छरेदेखि नै वर्षा भएन। सिँचाइ नहुँदा खेतमै गहुँ सुक्न थालेको छ। सुर्नया गाउँपालिका६ का किसान लवदेव अवस्थीको चिन्ता पनि उस्तै छ। बारीको हिउँदे तरकारीका साथै गहुँ बाली सुक्न थालेको उनले सुनाए। जंगलमा पाइने हरियो घाँस र स्याउला पनि सुक्नाले गाईवस्तुलाई पाल्न पनि समस्या भइरहेको उनले बताए। अवस्थीले भने, खेतबारीमात्रै होइन डाँडाकाडाँ पनि सुक्खा देखिन थाले। भोकमरीको चिन्ता छ। यो समस्या साउद र अवस्थीको मात्रै होइन। बैतडीमा किसानले लगाएको गहुँ सुक्न थालेपछि चिन्तामा परेका छन्। लामो समयदेखिको खडेरीले सबै हिउँदेवाली प्रभावित भएको छ। औसत वर्षा नहुन थालेपछि, आकासे वर्षाको भरमा रहेका किसान बिचल्लीमा परेका छन्। असोज तेस्रो सातादेखि सुदूरपश्चिमका पहाडमा वर्षा भएको छैन। आकासे सिँचाइको भरमा लगाएको गहुँबाली सुक्न थालेको छ। यसवर्ष असोज १९ गतेदेखि २३ गतेसम्म लगातार ४ दिन वर्षा भएको थियो। त्यसयता सुदूरपश्चिमको पहाडमा वर्षा भएको छैन। कृषि विज्ञहरूका अनुसार गहुँको राम्रो उत्पादन लिनका लागि छरेदेखि काट्दासम्म कम्तीमा पनि पाँचपटक सिँचाइ गर्नुपर्छ तर आकासे पानीको भरमा रहेका किसानहरू एक पटक पनि वर्षा नभएपछि प्रभावित भएका छन्। छरेदेखि एक पटक पनि वर्षा नभएकाले किसानहरूको खेतको बाली सुक्न थालेको छ। यसले उत्पादन सोचेअनुसारको हुने त कुरै भएन, पाटन नगरपालिकाका कृषि शाखा प्रमुख महेश अवस्थीले भने। सुक्खा हिउँदे फलफूलहरू पनि प्रभावित बनेको उनले बताए। कम्तीमा पनि पाँचपटक गहुँको लागि सिँचाइ हुनुपर्छ तर यहाँ सिँचाइ सुविधा कम छ। हिउँदे फलफूलहरू ओखर, स्याउ, आरू, खुर्पानीलगायतका नगदेबाली पनि प्रभावित भए, उनले भने। वर्षा नभएका कारण गहुँ र हिउँदे फलफूल उत्पादनमा यस वर्ष उल्लेख्य ह्रास आउने अवस्थीले बताए। हिउँदे फलफूलका बोटहरू पात झरेर सुसूप्त अवस्थामा रहेको र यही समयमा सिँचाइ नभए उत्पादनमा ह्रास आउने अवस्थीले बताए। ओखर खेतीका लागि बैतडी जिल्ला पकेट क्षेत्र हो। जिल्लाको पाटन नगरपालिका तथा सुर्नया, दोगडाकेदारर सिगास गाउँपालिका ओखर खेती गरिन्छ। सुक्खा फलफूल विकास केन्द्र र नर्सरीहरूमा हिउँदे फलफूलका बोेटहरू पनि सुक्न थालेका छन्। लामो समयदेखि वर्षा नहँुदा हिउँदे फलफूल उत्पादनमा पनि ह्रास आउने सुक्खा फलफूल विकास केन्द्र सत्बाज बैतडीका प्रमुख डम्बरसिंह भाटले बताए। हिउँदे फलफूललाई चिस्यानसँगै सिँचाइको आवश्यक पर्छ, तर यस वर्ष हिउँद सुक्खा छ। फलफूल उत्पादनमा पनि ह्रास आउन सक्छ, उनले भने। बैतडीमा १५ हजार ४ सय हेक्टर क्षेत्रफल जमिनमा गहुँ खेती गरिन्छ। गत वर्ष समयमै वर्षा भएका कारण १८ हजार ४ सय ८० टन गहुँ उत्पादन भएको थियो। समयमै वर्षा भएका कारण गत वर्ष उत्पादनमा वृद्धि भएको कृषि ज्ञान केन्द्र बैतडीका तथ्याङ्क अधिकृत मिलन कँडेलले जानकारी दिए।"
खुम्बुमा अफसिजनमा पनि पुग्न थाले पर्यटक,"सोलुखुम्बु: हिमपात नभएपछि सगमारमाथा क्षेत्रमा फाट्टफुट्ट मात्रामा विदेशी पर्यटक आउन थालेका छन्। पछिल्लो तीनदिनमा ९५ जना पर्यटक खुम्बु भित्रिएको सगरमाथा राष्ट्रिय निकुञ्जको कार्यालय नाम्चेले जनाएको छ। जसमा विदेशी पर्यटक ७१ जना, नेपाली पर्यटक २ जना, पोटर १८ जना र गाईड ४ जना खुम्बु पुगेको निकुञ्जका प्रमुख संरक्षण अधिकृत भूमिराज उपाध्ययले जानकारी दिए। उनीहरूबाट २ लाख १५ हजार १५० रुपैयाँ राजश्व संकलन भएको निकुञ्जले जनाएको छ। हिँउ पर्दा चिप्लने तथा पदमार्ग समेत पुरिने भएकाले विगतका वर्षमा अफसिजनमा पर्यटक खुम्बु क्षेत्र जाँदैनथे। अहिले हिउँ नपरेकाले सोलुखुम्बुको टाक्सिन्दु हुँदै पर्यटक क्रमश: खुम्बु क्षेत्र गईरहेको अधिकृत उपाध्यायले बताए। कतिपय भने तेन्जिङ हिलारी विमानस्थल लुक्लाबाट काठमाडौं आवजावत गर्ने गरेका छन्। अहिले खुम्बु क्षेत्रका अधिकांश होटल व्यवसायी जाडो छल्न बाहिरी जिल्ला तथा राजधानी काठमाडौं गएका छन्। जसले खुम्बु क्षेत्रको अधिकांश होटलबन्द छन्।"
"मलेसियाबाट आएको नेपाल एयरलाइन्सको जहाज काठमाडौंमा बस्न सकेन, कोलकोत्ता डाइर्भट","काठमाडौं : त्रिभुवन अन्तराष्ट्रिय विमानस्थलमा अवतरण गर्न नसकेपछि मलेसियाबाट आएको नेपाल एयरलाइन्सको जहाज भारतको कोलकोत्तामा डाइर्भट भएको छ । खराब मौसमको कारण देखाउँदै चालक दलका सदस्यले काठमाडौंमा अवतरण नगरी नेपाल एयरलाइन्सको जहाज कोलकोत्तामा अवतरण गरेको हो । नेपाल एयरलाइन्सको जहाज काठमाडौंका आकाश केहीबेर उडे पनि अवतरण गर्न नसकेपछि कोलकोत्ता डाइर्भट भएको हो । मौसम सुधार नभएपछि काठमाडौंमा अवतरण हुन नसकेको नेपाल एयरलाइन्सका एक अधिकारीले अन्नपूर्णसँग भने । उनले भने, भिजिविलिटी कम भएका कारण विमान कोलकोत्ता डाइर्भट भएको हो । प्राविधि कुनै समस्याले होइन।"
"धरानमा खुकुरी प्रहार गरी साथीको हत्या, एकजना गम्भीर घाइते",सुनसरी : सुनसरीको धरान उपमहानगरपालिका५ मा बिहीबार खुकुरी प्रहारबाट एकजनाको हत्या भएको छ भने एकजना गम्भीर घाइते भएका छन् । खुकुरी प्रहारबाट स्थानीय ३५ वर्षीय कुमार बुढाथोकीको हत्या भएको हो । जिल्ला प्रहरी कार्यालयका अनुसार खुकुरी प्रहारबाट स्थानीय २५ वर्षीया मञ्जु खड्का राई गम्भीर घाइते भएकी छिन् । स्थानीय ३९ वर्षीय हर्कबहादुर राईले आफ्नै घरको भान्छा कोठामा साथी ३५ वर्षीय बुढाथोकीको खुकुरी प्रहार गरी हत्या गरेका थिए । उनलाई प्रहरीले पक्राउ गरेको जिल्ला प्रहरी कार्यालयले जनाएको छ । साथीको हत्या गरेर निस्किएका हर्कबहादुरले मञ्जुको घरमा पसेर उनीमाथी खुकुरी प्रहार गरेका थिए । भागेर नजिकैको सागबारीमा पसेकी मञ्जुलाई उनले अन्धाधुन्ध खुकुरीले प्रहार गर्न थालेपछि स्थानीयले नियन्त्रणमा लिएका थिए । गम्भीर घाइते मञ्जुको धरानस्थित विजयपुर अस्पतालमा उपचार भइरहेको छ । मृतक बुढाथोकीको शव परीक्षणका लागि धरानस्थित विपी कोइराला स्वास्थ्य विज्ञान प्रतिष्ठान लगिएको छ । हत्याको कारण खुल्न सकेको छैन । घटनाबारे प्रहरीले अनुसन्धान गरिरहेको छ । रासस
