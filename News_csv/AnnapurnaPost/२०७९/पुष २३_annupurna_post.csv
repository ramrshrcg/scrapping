शीर्षक,विवरण
आधुनिक गीतमा चम्किएकी पूर्णिमा,"काठमाडौं : गीतसंगीत भनेपछि कसको मन नरमाउला र ? पीडा भुलाउन होस् या खुसी साट्न, गीतसंगीत अपरिहार्य नै हुन्छ। अझ धेरैले त यो क्षेत्रमा नै आफ्नो भविष्य देखेका हुन्छन्, मेहनत गरेका हुन्छन। यसरी नै आधुनीक गीतसंगीमा आफ्नै मेहनतले उदाएको एउटा नाम हो पूर्णिमा लामा। यतै माया र प्रेमका शब्दले भरिएका सयौं गीत गएर चन्द्रमाले झै सांगीतिक दुनियाँमा विगत एक दशकदेखि शीतलता छरिरहेकी छिन् गायिका पूर्णिमा। सानै उमेरदेखि गीतसंगीतमा रुचि राख्ने उनी पहिले त आफ्नै सन्तुष्टिका लागि गीत गाउँथिन्। विद्यालय होस् या गाउँघरमा लाग्ने मेला, महोत्सव मधुर स्वरमा गाउन पछि नपर्ने उनको स्वरले धेरैको मन छोयो, अनि उनी आफ्नो लागि मात्रै होइन दर्शक र श्रोताको मनसम्म पुगिन्। पूर्णिमा विगत सम्झँदै भन्छिन्, सानुमा विद्यालयमा त धेरै गीत गाएँ। मेला, महोत्सवमा धेरैले रुचाउनुभयो। मेरा नजिकका शुभचिन्तक र आफन्तले पनि तिम्रो भविष्य गीतसंगीतमा नै छ भन्नुभयो। मेरो रुचि र अरूको पनि प्रेरणाले गर्दा गीत गाउन थालें। अझै यो क्षेत्रमा धेरै गर्न मन छ। सबैको सपनाको सहर हो काठमाडौं। गायिका पूर्णिमा पनि आफ्नो रुचिलाई अझै तिखार्न धादिङबाट काठमाडौं आइन्। उच्च शिक्षा र साथमा गीत संगीतको औपचारिक शिक्षा त लिनु नै थियो। काठमाडौं आएको केही समयमा नै लेखक र संगीतकारको मनलाई उनको मधुर स्वरले जित्यो। र, आधुनिक सांगीतिक दुनियाँमा एउटा गर्विलो नामका रूपमा परिचय दिलाउन सफल बनिन् उनी। पूर्णिमा भन्छिन्, आधुनिक गीतसंगीतले मनलाई शान्त मात्रै होइन, जीवनमा सन्तुष्टि पनि दिलाउने रहेछ।फूल भनौं जिन्दगीलाई फुल्नै नपाई झरी सक्यो, दीप भनौं जिन्दगीलाई जल्नै नपाई मरी सक्यो पीडाले भरिएका यस्ता शब्दलाई पनि न्याय दिन पछि नपर्ने उनको जादुमय स्वरले ६ सय बढी गीत बनेका छन्। जुन सुने त्यही मीठो लाग्ने पूर्णिमाका गीतले नेपालमा मात्रै होइन विश्वभर छरिएर रहेका नेपालीको मन जित्न सफल भएको छ। के भनौं जिन्दगी, डाँडा पारि मेरो माया, मुटु जली खरानी भो, कस्ले बुझ्ने ? लगायतका उनका धेरै गीत करोडभन्दा बढीले हेरेका र सुनेका छन्। युट्युबलगायतका सामाजिक सञ्जालमा उनको जादुमय स्वरको तारिफ कम छैन। धेरैले लेखेका छन्, यस्तो स्वरको धनी पूर्र्णिमा कतै हराएको त होइन् ? पूर्णिमा यो प्रश्नलाई स्वाभाविक मान्छिन्। किनकि उनी विगत तीन वर्ष स्वास्थ्य समस्याले गीत गाउन न त स्टेज चढिन्, न रेकडिङ स्टुडियो नै छिरिन्। तर, गीतसंगीतको अध्ययन र चिन्तनमा भने लागि नै रहिन्। भन्छिन्, अब ठीक छु। दर्शक र श्र्रोतामाझ अब झनै मीठा गीत लिएर आउँछु। गीत राम्रो हुन सबैभन्दा पहिले शब्द राम्रो हुनुपर्ने बताउने गायिका लामा पछिल्लो समय भाइरल हुन अपाच्य शब्दहरूका गीत पनि लेख्ने र बन्ने गरेकोमा भने चिन्तित देखिन्छन्। गीतका शब्दले मन छुन सक्नुपर्छ। अनि मात्रै सबै गीत सदाबहार बन्छन्, सधैं सबैको मन छुन सक्छन्। अहिले चाँडो भाइरल हुन जे लेख्ने र गाउने प्रतिस्पर्धा नै चल्यो। यो राम्रो होइन, उनी भन्छिन्। सांगीतिक क्षेत्रबिना धागोको चंगाजस्तो उडेकोमा उनको असन्तुष्टि पनि छ। भन्छिन्, यो क्षेत्रको पनि नियमन आवश्यक छ। कस्तो गाउने, कस्तो लेख्ने र कस्तो विषय दर्शकमाझ पुर्याउने भन्ने कुराको त नियम हुनुपर्यो नि। बरु यो क्षेत्रमा पनि परीक्षा जस्तो होस्। म पनि फेल भए हुँ तर, राम्रो शब्द राम्रै आवाज भएकोमा पुग्ने वातावरण त बन्नुपर्छ। शब्द, संगीत र स्वरको छनोट गर्न नसक्दा गीतहरू सदाबहार बन्न नसकेको उनको अनुभव छ। आफ्नो क्षेत्र र रुचिको विषयलाई यो क्षेत्रका सबैले माया गर्नुपर्ने बताउने पूर्णिमा आपूले भने रुचिकै पेसा अँगालेकाले कहिल्यै पछाडि फर्कनु नपरेको सुनाउँछिन्। काठमाडौं आएर पहिलोपटक एउटा गीत गाउँदा पाएको पारिश्रमिकबापतको दुई हजार रुपैयाँलाई वर्षौंसम्म सँगालेर राखेको अनुभव साट्ने उनी मेहनत गरे यो क्षेत्रबाट गज्जबले जीवन चलाउन सकिने बताउँछिन्। यो क्षेत्रले नाम, दाम र सम्मान सबै दिन्छ, उनी भन्छिन्, तर, मेहनत भने चाहिन्छ। सानै उमेरदेखि आवाजको कदर गर्दै सम्मान र पदक पाएकी उनले सर्वोत्कृष्ट नवगायिका विधाबाट पाँचौँ राष्ट्रिय राप्ती म्युजिक अवार्ड २०७३, सर्वोत्कृष्ट नवगायिका विधाबाट प्रथम नेपाल म्युजिक अवार्ड २०७५, सर्वोत्कृष्ट गायिका विधाबाट ११औं विन्ध्यवासिनी म्युजिक अवार्ड २०७७ र सर्वोत्कृष्ट गायिका विधाबाट नौ म्युजिक खबर म्युजिक अवार्ड २०७८ सहित राष्ट्रियस्तरका दर्जनौं अवार्डहरू पाएकी छिन्। उनी विगत सम्झँदै भन्छिन्, सानैमा विशिष्ट व्यक्तित्वहरूको हातबाट सम्मानित भएर हातभरि सम्मान बोकेर घर फर्कंदाको खुसी आज पनि मानसपटलमा ताजै छ। परिवारले पनि मलाई सधैं साथ दिएकाले आज पनि धेरै अवार्ड पाएकी छु। आधुनिक गीतसंगीतमा अनवरत रूपमा नै लागेर चर्चा बटुल्न सफल भएकी गायिका लामा नेपाली आधुनिक गीतसंगीतकै क्षेत्रमा थप योगदान गर्ने योजनामा सुनाउँछिन्। अब त मेरो रगतमै आधुनिक गीतसंगीत बगेको छ। जीवन धान्न सकुँ वा नसकुँ गीतका शब्दलाई न्याय दिएरै यो क्षेत्रमा रहन्छु। उनको एउटै सपना छ, आफूले गाएका गीतहरू कालजयी बनुन्।"
सुनैसुनको मन्दिर,"धेरै वर्ष घुमघाम गर्न भनेर गैएन कतै पनि। कैलेकाइँ उपचार गर्न काठमाडौंतिर त गइयो। केही वर्ष त बड्डाको स्वास्थ्य कमजोर भकाले कतै गएनौं। कैलाश मानसरोवर जाने भन्दाभन्दै जान सकिएन। बड्डा चौंसठ्ठी सालमा बित्नु भो। वाँलाई कैलाश मानसरोवर जाने ठूलो इच्छा थ्यो। त्यसपछि त मलाई कतै जानै मन लाग्न छाड्यो। छोराबुहारीहरूले जाऊँ घुम्नभन्दा मनमा अलिकति पनि जाँगर, रहर आएन। बड्डा बित्नु भको चार वर्षपछि छोराबुहारीले अब वैष्णवीदेवी जाऊँ भने। स्वर्णमन्दिर पनि जाने भने। पहिला नगाको ठाम भकाले हुन्छ भनें। माइला छोराबुहारी बलराम र टीकावती, साइँला छोराबुहारी नन्दलाल र माया, माइली छोरी टीका र ज्वाईं लोकप्रसाद ढकाल, काइँली छोरी ज्ञानु, अचार्जेनी भान्जी तारादेवी नेपालगन्ज गयौं। यसपालि खानेकुरा, ओढ्ने ओछ्याउने केही पनि बोकेनौं। नेपालगन्जमा नातिनी पार्वतीकाँ बसिउँ। त्याँबाट हिमा ज्ञवाली सम्धिनी, पार्वती नातिनी, नातिनेज्वाइँ मुक्ति ज्ञवाली पनातिहरू प्रसन्न र अन्जन, प्रदीप ज्वाइँ र पनाति प्राञ्जल पनि थपिए। हाम्रो टोली त ठूलो भो। पन्ध्र जनाको टोली लख्नौ जान दुइटा गाडी चाइयो। गाडीको बन्दोबस्त मुक्ति ज्वाइँले गर्नुभो। लख्नौ पुग्नेबित्तिकै रेलमा चढिहालेउँ। सानो नाति अञ्जन बिमारी भो बाटामा। हरिद्वारमा घुम्ने कुरा थेन। हामी हुटेलमा बसिउँ। छिमेकी बुहारी मधुरानीकी भाउजू हामीलाई भेट्न हामी बसेकै ठाममा आइपुगिन्। बिमारी नातिलाई जाउलो पकार खुवाउने भन्दै पार्वतीहरू उनीसँगै गए। साइँलासाइँली, पार्वतीका तीनै जनाले उतै खाना खार आए। हामीले हुटेलमै मिल्दाजुल्दा खाना खायौं। जम्मू कटरासम्म पुग्दा कति गाउँ सहरहरू पार गरियो पत्तै भएन, रातिको समय भकाले। कतै कतै स्टेसनमा भने बजार देखिन्थ्यो। गाडीमा बस्दा, रेलमा चढ्दा, बाटोमा हिँन्दा बड्डालाई छेउमा नदेख्दा मन त्यसै अत्तालिन्थ्यो। किन एक्लै छु ? भन्ने हुन्थ्यो। झसंग हुन्थें। आफूलाई समाल्थें, सम्झाउँथें। रेलमा सजिलो। अडर गरेपछि खानेकुरा आइहाल्ने। कैले छोराहरूले त कैले ज्वाइँहरूले अडर गर्थे र खानेकुरा आइरन्थ्यो, हामी खाइरन्थिउँ। निन्द्रा लागे घुप्लुक्क निदाए भैहालो। कटरा बजारमा शाकारी हुटेल खोजेर झोलाहरू थन्क्यायौं। हुन त त्याँ सप्पैै हुटेलहरू शाकारी नै थे होलान्। वैष्णवीदेवीका मूर्ति र तस्बिरहरू बेचिरका थे दोकानेहरू। माथि हिउँ परेको पहाड पनि देखिँदो रैछ। बजारमा काठका अनेक किसिमका अक्षर लेखेका सामान पाइँदा रैछन्। पूजाका सामान किनिरका थे कति। ओखर, काजु, बदाम, किसमिसहरूको ठूलो बजार रैछ। मान्छेहरू मोलमोलाइ गर्दै किन्दै थे। मेरै अगाडि एउटा मान्छेले दोकानेले दुई सय रुप्याँ पाकेट भनेको आधा दाममा देऊ भन्यो। एकैछिन् गलफत्ती गरेपछि त्यतिमै दियो तेल्लाई। अर्को प्याकेट दिन खोज्दैथ्यो, दोकानेले तर मान्दै मानेन किन्नेले र आफैैंले समातेको पाकेट लियो। आधी नै दामको मोलमलाइ हुँदो रैछ। मुक्ति ज्वाइँलाई अन्नाधुन्न जोरो आयो। सोधपुछ गरेर मुक्ति ज्वाइँ र साइँलो छोरो अस्पतालमा गए। औषधी खाएर हिँन्नुभो ज्वाइँ। कटरा बजारबाट हिँन्दै जानुपर्ने रैछ वैष्णवीदेवीको मन्दिर। बाणगंगा नदी तरेर सुरु हुँदोरैछ मन्दिर जाने बाटो। बाणगंगा वैष्णवीदेवीले भक्त हनुमानलाई प्यास लाग्दा तीर हानेर निकालेको नदी हो भन्ने कथा रैछ। हनुमानले प्यास मेटेको र माताले पनि केश न्वाको रे यै बाणगंगाको पानीले। कति मान्छेहरू यैं न्वार मात्र मन्दिरतिर लाग्दा रैछन्। हामीले त न्वाएनौं। ठामठाममा आराम गर्ने ठाम, चर्पीहरू, खाजाखाना खाने ठामहरू र पिउने पानीको व्यवस्था रैछ। चरणपादुका त नजिकै रैछ। यो वैष्णवीमाताको पहिलो मन्दिर हो रे। भजन गाउँदै थे भक्तहरू। देवीले पहिलो पाइला टेकेको ठाम रे यो। आराम गर्ने ठाम पनि सजिला रैछन् बाटामा। बसेर वारिपारि, तलतल हेर्दा साह्रै सुन्दर वनजंगल देखिन्थे। पारि डाँडामा मन्दिर देखियो, तल कटरा बजार। मान्छेको भीड बाटैभरि। विस्तारै हिँन्ने सप्पैै। छिटो हिँन्दा छिट्टै थाकिन्छ भनेर होला। भजन गाउँदै हिँन्दा रैछन् कति त। हामी पनि विस्तारै हिँनिरयौं। बाटामा अर्धकुमारीको मन्दिर पनि रैछ। अर्धकुमारी भनेकी पनि वैष्णवीदेवी नै रैछिन्। अर्धकुमारीको मन्दिरमा झन् धेरै भीड हुन्छ भनेर हामी तेताचैं गएनौं। खुरुखुरु अर्को बाटो वैष्णवीदेवीतिर लागिउँ। माथि साँझिछत भन्ने ठाम रैछ। साँझिछतमा हेलिकप्टर आउँदो रैछ। पारिपट्टि देवीको मन्दिर देखियो। अब धेरै रैनछ पुग्न। अघिसम्म उकालो उकालो हिँनेका हामीले अब भने ओरालो पनि हिँन्न पाइयो। पहाडमा सेतै रछन् घर मन्दिरहरू। अहा ! कति राम्रा हिउँले बनाका जस्ता। कान्ला, भित्ता, डिलजस्ता देखिने ठाम कति सुन्दर वैष्णवीदेवीको मन्दिर क्षेत्र। वैष्णवीदेवीलाई मातादी भन्ने चलन पनि रैछ। हामी याँ आइपुग्दा एघार जति बजेको थ्यो होला। पाँच घण्टा जति लागेछ हामीलाई। फूल, माला, अछेता क्यै पनि चढाउन नपाइने भकाले होला सफा थ्यो सप्पैैतिर। दानपेटिका थ्यो पैसा हाल्न राखेको। हामीले पनि पैसा चैं त्यैं हाल्यौं। देवीलाई र मन्दिरलाई भने नमस्कार मात्रै गरिउँ। भित्र पस्दा पहिला शंकरको मूर्ति रैछ, त्यसपछि कालीको, कालीपछि वैष्णवीदेवी अनि सरस्वतीको मूर्ति सजाइएका थे। अन्तिममा चाइँ गणेशको मूर्ति राखिएको रैछ। आँगनमा भाको हुटेलमा खानेकुरा खार उकालो लागिउँ फेरि हामी। ठाडो उकालो बाटो रैछ देवीको मन्दिरबाट भैरवको मन्दिर जान। भैरवको मन्दिर नपुगे माताको दर्शन कार्य पूरा हुँदैन भन्ने परम्परा रैछ। घोडा पाइँदा रैछन् भाडामा। मुक्तिज्वाइँ, अञ्जन पनाति र मलाई घोडाको बन्दोबस्त गरिदे छोराहरूले। उकालो चढ्न गारो भाको थ्यो, घोडा चढेपछि अब सजिलो भो। भैरव उत्पत्तिको पनि भिन्नै कथा रैछ। भैरवले वैष्णवीदेवीलाई पछ्याइरका थे रे। देवीलाई लखेट्दै पछ्याइराको अवस्थामा वैष्णवीदेवी अर्धकुमारी गुफामा पसिछन्। भित्रबाट भैरवलाई अन्तै जाऊ, मेरा पछि नआऊभन्दा पनि नटेरेपछि गुफाको रक्षा गरिरहेका हनुमान र भैरवको लडाइँ भएछ। लडाइँ नटुंगिने छाँट देखेपछि देवीले महाकालीको रूप लेर भैरवको बध गरिछन्। भैरवको टाउको त त्रिकुट पर्वत तल झरेछ। त्यैं रैछ भैरवको मन्दिर। भैरवको दर्शन गरेर झरिउँ ओरालो। झमझम पानी परिराकोथ्यो। सप्पैैले सेता पलास्टिक ओढेका छन्। आफ्नै मान्छे पनि नचिनिने भैगो। अघि गको बाटो होइन, हामी अर्कै बाटो झरिउँ। भोक लागो सप्पैैलाई। हुटेलमा पसेर तातो आलुचना र चिया खाइयो। याँ आइपुग्दा साइँली बुहारी हराइसकेकी रैछे। साइँलो र ज्वाइँ घोडा चढेर साइँलीलाई खोज्न गए। हामी बिस्तारै हिँनिउँ। बाटो जोडिने ठाममा साइँलीलाई भेटियो। हामी सजिलो तर घुमाउरो बाटो हिँनिउँ। ऊ चैं डाँडैडाँडाको बाटो हिँनिछे रमिता हेर्दै। माइला छोरा र बुहारी पनि साइँलीलाई खोज्न पछाडि नै थे। पानी सारै ठूलो पर्न थालो। एउटा घर फेला परेपछि हामी त्यै घरमा ओत लागेर बसेका थिउँँ, माइली त दर्के पानीमा रुझ्दैरुझ्दै हिँन्दै रैछे। लोकप्रसाद ज्वाइँले देख्नु भएछ र बोलाउनु भो। आँत्तेकी रैछे त्यो त। त्यसकै चैं पलास्टिक पनि रैनछ। रिसाई ऊ त हामीसँग जात्तिविधि। भिजेर निथ्रुक्कै भकी बिचरी। माइलो पनि कता लागेछ कुन्नि यल्लाई छोडेर बाटोमा ? बाँदरले पनि झन्डै चिथोरे भन्थी। त्यैं निकैबेर पर्खिएपछि माइलो बल्ल आइपुगो, यो त याँ पो आइपुगिछ, मैले त उतै खोजें कतिबेरसम्म भन्दै। साइँलाहरू अझ ढिलो आए। सप्पैैजना जम्मा भएपछि पानी पनि अलिक कम भो अनि हामी हिँनिउँ कटरातिर। ठामठाममा सानासाना बजार जस्ता ठाम थे। कटराबजार आइपुग्दा साँझ परो। खुरुखुरु सामान राखेकै हुटेलमा गयौं। धेरैको पहिलो यात्रा हुनाले होला अनि भीड पनि धेरै भएर होला त्याँ त मान्छे त्यसै हराउँदा रैछन्। हाम्रा दुईजना एकछिन हराए। एउटा भारतीयले श्रीमती, छोरी र सालोलाई घोडामा चढार पठाका रैछन्। आफू र छोरोचैं हिँनेछन्। घोडावालाहरूले छिटोछिटो हिँनाएछन्। वैष्णवीदेवीको मन्दिरमा पुग्दासम्म पनि भेटिएनछन् घोडामा जानेहरू। आँत्तेर फर्केका रैछन् ती बाबुछोरा त। कटराबजारको हुटेलमा भेटिएका तिनी रुँदै थे बरा अब के गर्नु भन्दै। भैरवको मन्दिर गए होलान् आउलान् भन्थे अरू। हाम्रा छोराहरूले तुरुन्तै पुलिसकाँ खबर गर्ने सल्लाह दिए। ती बिचरा त धेरै आँत्तेका थे। भोलिपल्ट बिहान बस चढेर हिँनिउँ हामी अमृतसरतिर स्वर्णमन्दिर हेर्न भनेर। बसमा जाडो पनि नहुने गर्मी पनि नहुने। एसी भन्ने चिज जोडेको रैछ। आनन्द हुँदो रैछ यस्तोमा चढ्दा। बसबाट उत्रिएर ट्याक्सीमा चढेर मन्दिर भको ठाममा जाँदा डाइबरले जाँ पायो त्याँ बास नबस्नू, पकेटमारले सप्पैै लगिदिन्छ, चोरी हुन्छ, राम्रो भरपर्दो हुटेलमा बस्नुपर्छ भनेको थ्यो। त्याँ पुगेपछि ज्वाइँले मन्दिरको गार्डलाई कता बास बस्ने भनेर सोध्नुभो। धर्मशाला छ, यैं बस्नु भन्यो उसले। ट्याक्सीको डाइबरले भनेको कुरा पनि सुनाउनु भो उसलाई। उधुम रिसायो त्यो गार्ड त। चोरी, डकैती क्यै पनि हुँदैन, धर्मशालामै बस्नु राम्रो हुन्छ भन्यो। डाइबरलाई खुकुरी लाइदिन्छु पो भन्यो त्यल्ले त। कति धेरै रिसाए छ त्यो त ! हामी धर्मशालामै बसिउँ। ट्याक्सीवालाहरूलाई हुटेलवालाले बास बस्ने मान्छे फकाउन लगाका हुँदा रैछन् क्यार ! खाना खाने ठाम साह्रै सफा रैछ। यसलाई लङ्गर भन्थे त्याँका मान्छेले। खानेहरू पनि कति हो कति गनिनसक्नु। दिनैपिच्छे खानेहरू चालीसपचास हजार हुन्छन् भन्दैथे मान्छेहरू। चाहिने सप्पैै कुरा दानबाटै आउँछ रे। बाँड्नेहरू धमाधम बाँडिरका। रोटी, तर्कारी, दाल खान पाइने, पैसा तिर्नु नपर्ने। लाइनमा बसेर खाना खायौं। खाइसक्ने बित्तिकै थाल बटुका अरूले नै माझ्न लगिहाले। किन त्यसो गरेको भनेको त धर्म गरेको रे। याँ सेवा गर्न मान्छेहरू हारालुछ गर्दा रैछन्। याँको प्रायः सप्पैै काम सेवा गर्नेले नै गर्दा रैछन्। खाना बनाउने, सफा गर्ने, खाना बाँड्ने सप्पैै सेवा गर्न भनेर आकाले नै गर्दा रैछन्। यस्तो बुझेपछि त हामीलाई पनि सघाउँ सघाउँ लागो। सुनको मन्दिर तलाउमाथि झलमल्ल। हुन त यस मन्दिरको खास नाम गुरुद्वारे रैछ तर सुनैसुनले ढाकेर बनाकाले यसलाई स्वर्णमन्दिर भनेको रे। पान्सय किलोभन्दा बढी सुन लागेको थ्यो रे यो मन्दिर बनाउँदा। सुनका पातामा सुन्दर चित्रैचित्र र अक्षरैअक्षर रैछन्। बिहानै तलाउमा न्वाइध्वाइ गरेर मन्दिरमा जाँदा त अर्कै संसारमा पुगेजस्तो भो ! कस्तो सफा टललल टल्कने। टाउकामा फेटा बाँधेर मात्र मन्दिरभित्र जान पाइँदो रैछ। सप्पैै मान्छेहरूले टाउकामा कपडा बाँधेका। हात नधोई भित्र जान पाइँदैन रैछ। सप्पैै मान्छेहरू धारामा हात धोइरका देखिन्थे। जुत्ताचप्पल लगार भित्र जान पाइँदो रैनछ। सप्पैै मान्छेहरू जुत्ता चप्पल खोलिरका। खुट्टा धुने तरिका पनि गज्जबको रैछ, सानो नदीजस्तो बनाको त्यैंनेर। त्यसैमा पसेर अगाडि जानुपर्ने खुट्टा त आफैैं धोइने। त्यसपछि मात्र मन्दिर जाने टुङ्गोमा पुगिँदो रैछ। ठूलो आवाज निकालेर बोल्न पाइँदैन। मान्छेहरू विस्तारै गुनगुन मात्र गरेका बेलाबेला मसिनु स्वरमा बाजा बजेजस्तो सुनिने। नत्र त पूरै शान्त। पुलजस्तो बाटो भएर गएपछि मन्दिरभित्र चार ढोकामध्ये जुनबाट पनि भित्र जान मिल्दो रैछ। तलाउमा सुनको मन्दिरको छायाँ देखिँदा त दुइटा मन्दिरजस्तै लागो। एउटा पानीमाथि एउटा पानीभित्र। मान्छेहरूले भुइँमा ढोग्ने र उठेर नमस्कार गर्ने गर्थे। हामीले नमस्कार गर्दै गुरुग्रन्थ साहिबको दर्शन गरिउँ। गुरुवाणी दिनभर पढिँदो रैछ। सुनिरन पाइने। बाहिर निस्कने बेलामा पाइने प्रसाद लेर हामी बाहिर निस्कियौं र लङ्गरमा गर निःशुल्क खाना खायौं। भारत र पाकिस्तानको बोडर हेर्न जाने भने छोराहरूले। गाडी चढेर बोडरतिर हिँनिउँ। धानबाली देखिन्थ्यो जताततै। बाका बोडर रे त्यो। घरहरू चैं थेनन् खासै। फनफनी घुमेका सिङ भका गतिला गतिला भैंसीहरू देखिन्थे। बोडरमा भारतका सेना यतापट्टि परेड खेल्दै गरेका। धेरै त ती सेनामा जागिर गर्ने नेपाली गोर्खाली होलान् भने छोराहरूले। होलान् नि तर कसरी चिन्नु र सप्पैै उस्तै डिरेसमा छन्। उता पाकिस्तानपट्टि पनि उताका सेना त्यसरी नै परेड खेल्दै थे। फर्किंदा अमृतसरमा सुटकेस र लुगाहरू किने केटाकेटीहरूले। धर्मशालामा आइपुगेपछि जुत्ता किन्ने भन्दै फेरि बाहिर गए उनेरु। म, तारा भान्जी र माइली छोरी बसिउँ धर्मशालामै। ताराले उनीहरू गको थाहा पाइनछिन् क्यारे। उनीहरू फर्केपछि मलाई किन नलगेको भन्दै निकै रिसाइन् पनि। आँसु पनि झारिन्। खै क्यै किन्ने विचार थ्यो कि उनको पनि ? छोराहरूले जाऊँ न त फेरि भन्दा पनि मानिनन्। घुम्न नपाकाले होला उनलाई दुःख लागेको जस्तो लागो मलाई। यत्रो धर्मकर्म, घुमघाम गरियो, घर फर्कने बेला भो, भोलि त फर्कने हो अब नरिसाऊ भनेर सम्झाएँ तारालाई। उनी त्यसरी रिसाएको देखेर अरू त छक्कै परे।"
समातिए शंकास्पद कारोबारी पृथ्वीबहादुर शाह,"काठमाडौं : निवर्तमान अर्थमन्त्री जनार्दन शर्माको संरक्षण पाएका अछामका व्यापारी पृथ्वीबहादुर शाह शुक्रबार पक्राउ परे। उनले करिब ६५ करोड रुपैयाँबराबरको अवैध कारोबार गरेको प्रहरीको प्रारम्भिक अनुसन्धानका क्रममा खुल्न आएको छ। प्रहरीको केन्द्रीय अनुसन्धान ब्युरो (सीआईबी)ले उनलाई विदेशबाट शंकास्पद रकम भित्र्याएको आरोपमा पक्राउ गरेको बताएको छ। शाहसँगै विजयविक्रम शाह, चक्रबहादुर खत्री, अनुप खड्का, रुक्मांगत काफ्ले र रंगबहादुर साउद पनि पक्राउ परेका छन्। जिल्ला अदालत काठमाडौंबाट म्याद थप गरी उनीहरूमाथि अनुसन्धान भइरहेको प्रहरी उपरीक्षक एवं प्रवक्ता सञ्जयसिंह थापाले जानकारी दिए। प्रारम्भिक अनुसन्धानको क्रममा सम्बन्धित निकायहरूबाट कारोबार गर्ने अनुमति प्राप्त नगरी कम्पनीहरू सञ्चालन गरी आर्थिक कारोबार गरेको देखियो, सीआईबीद्वारा जारी विज्ञप्तिमा भनिएको छ, साथै कम्पनीको उद्देश्यभन्दा फरक प्रकृतिका कार्यहरू गरेको, अमेरिकी नागरिकलाई विभिन्न बहाना देखाएर झुक्याई निजको खाताबाट अमेरिकी डलर ट्रान्सफर गरेको देखियो। साथै अन्य विदेशी नागरिकलाई समेत झुक्याई, विश्वासमा पारी बेइमानीपूर्वक वायरस्क्याम गरी स्विफ्टमार्फत कुल ६४ करोड ६५ लाख रुपैयाँ शंकास्पद रकम भित्र्याउने काम गरेको देखियो। जसअनुसार करिब ४६ लाख ४६ हजार ७ सय ३७ अमेरिकी डलर अर्थात् (६१ करोड ५२ लाख नेपाली रुपैयाँ) १२ हजार ८ सय २५ पाउन्ड स्टलिङ अर्थात् (२० लाख ४३ हजार नेपाली रुपैयाँ) र ३ करोड २२ लाख नेपाली रुपैयाँ रकम प्राप्त गरी शाहले गैरकानुनी तवरले आर्थिक लाभ प्राप्त गर्ने उद्देश्यले ठगी गरेको सीआईबीले जनाएको छ। उक्त रकम पुस २२ गतेको विदेशी विनिमय दरअनुसार गणना गरिएको हो। उक्त प्राप्त रकम निजले सञ्चालन गरेका विभिन्न कम्पनी तथा व्यक्तिहरूका बैंक खाताहरूमा जम्मा हुनासाथ प्राप्त रकमको स्रोत लुकाउने उद्देश्यले अन्य विभिन्न व्यक्ति तथा संस्थाहरूको खातामा ट्रान्सफर गरी ठगी गर्ने गरेको सीआईबीले जनाएको छ। अछामको वान्नीगढी गाउँपालिका६ (साबिक दर्ना गाविस २) स्थायी घर भएका शाह व्यापारी हुन्। हाल काठमाडौं महानगरपालिका७ चाबहिलमा बस्दै आएका ३५ वर्षीय शाहले गैरकानुनी तरिकाले विदेशबाट शंकास्पद रकम आर्जन गर्ने गरेको प्रहरीको भनाइ छ। शाहले व्यापार, रेमिट्यान्स र लगानीसँग सम्बन्धित करिब ११ वटा कम्पनी स्थापना गरेका थिए। जस्मा वल्र्ड ट्राभल्स एन्ड इन्भेस्टमेन्ट, वल्र्ड फस्ट होलिडे, वल्र्डवाइड रेमिट, वल्र्ड एक्सपोर्ट एन्ड इम्पोर्ट, टाइम्स टुडे पिस होलिडे, फोर्टिन पिक रिजर्भ, पे यू सेन्टर, पे सेफ रेमिट, वालमार्ट, वल्र्ड फस्ट जब प्लेसमेन्ट र पृथ्वी मल्टिप्रपोज कोअपरेटिभ कम्पनी छन्। उनले उक्त कम्पनीको नाममा अमेरिकाबाट नेपालमा रकम भित्र्याउने गरेका थिए। जस्को रकम छुटाउन तोक लगाइयो, गभर्नर नै निलम्बनमा समेत परेशंकास्पद ४० करोड छुटाउन अर्थमन्त्रीकै तोक शीर्षकमा अन्नपूर्ण पोस्ट्को विशेष खोजसहितको कभर स्टोरी २०७९ वैशाख १ गते प्रकाशित गरेको थियो। आरोपी शाहको अमेरिकाबाट विभिन्न कम्पनीको नाममा आएको शंकास्पद ४० करोड रुपैयाँ छुटाउन तत्कालीन अर्थमन्त्री स्वयंले तोक आदेश गरेका थिए। शाहले गत चैत ११ गते तत्कालीन अर्थमन्त्री शर्मालाई सोझै निवेदन दिएका थिए। उनका ११ कम्पनीका नाममा आएको रकम छुटाउन उनले सादा कागजमा निवेदन लेखेका थिए। यसमा उनले २७ महिनादेखि खाताहरू रोक्का गर्दा मानसिक तवरमा म तथा हामीलाई हतोत्साहित गरी व्यवसाय मातहतका कर्मचारी परिवार तथा व्यक्तिगत तवरले म स्वयम् मर्न पर्ने बाध्यात्मक परिस्थितिको सिर्जना भएको जिकिर गरेका थिए। अझ शाहले पत्रकार सम्मेलन गरेर जायज रूपमा रकम ल्याउन खोजेको दाबीसमेत गरेका थिए। तर उक्त शंकास्पद रकमलाई गभर्नर महाप्रसाद अधिकारीले रोक्का गरेका थिए। त्यही कारण अर्थमन्त्री शर्मा गभर्नर अधिकारीसँग रुष्ट भएका थिए। पछि, गभर्नरलाई निलम्बनसमेत गरियो। सर्वोच्चको आदेशबाट गभर्नर काममा फर्केका थिए। शाहका विभिन्न कम्पनीका नाममा आएको रकम रोक्का गरी फिर्ता पठाउन वित्तीय शुद्धीकरणबारे अनुसन्धान गर्ने अमेरिकी निकाय फाइनान्सियल क्राइम इन्फोर्समेन्ट नेटवर्क (फिन्सेन)ले नेपाल राष्ट्र बैंकलाई पत्राचार गरेको थियो। त्यही आधारमा राष्ट्र बैंकले अनुुसन्धान गरेको थियो। किनभने फिनसेनले फिर्ता मागेको रकम भुक्तानी दिएको खण्डमा नेपाल मनी लन्ड्रिङसम्बन्धी कालोसूचीमा पर्ने खतरा हुन्थ्यो। यसबाट जोगाउन राष्ट्र बैंकले उचित निर्णय लिएको थियो। यसकारण उक्त कुरालाई आधार मानेर राष्ट्र बैंकले सीआईबीलाई सम्पत्ति शुद्धीकरण अनुसन्धान विभागलगायतका निकायमा अनुसन्धान गर्न र उक्त रकम रोक्का राख्न पत्राचार गरेको थियो। कति छ शंकास्पद रकम ?अमेरिकन डलर४६,४६,७३७पाउन्ड स्टर्लिङ१२,८२५नेपाली रुपैयाँ३,२२,२८,६८० ८"
किन बढ्दैछ राउटे समुदायमा मृत्युदर ?,"दैलेख : राउटे समुदायले नेपाललाई विश्वमा चिनाएको छ। नेपालको सांस्कृतिक विविधता झल्काउन पनि यो जातिको भूमिका महत्त्वपूर्ण मानिन्छ। राउटे दैलेख, सुर्खेत, जाजरकोट, सल्यान आसपासका जंगलमा बस्छन्। तर उनीहरू कहिले जंगलका छेउ त कहिले पहाडको खोंच तथा टाकुरा र नदी किनारमा बसाइँ सरिरहन्छन्। नेपालको सम्पदा र कर्णालीको गहनाको रूपमा चिनिने राउटे जाति दक्षिण एसियाकै एकमात्र फिरन्ते जाति हो। आफूलाई वनको राजा भन्न रुचाउने राउटे नेपालको नागरिक हौं भनेर गाथा गाउँछन्। तर, यो समुदायको अस्तित्व नै संकटमा पुगेको छ। अत्यधिक मदिराको सेवन गर्नु, पोषणयुक्त खानाको कमी हुनु, नवजात शिशुको हेरचाहमा कमीजस्ता कारणले उनीहरूको अस्तित्व मेटिने खतरा बढेको हो। राउटेको जनसंख्या बर्सेनि घट्दो क्रममा छ। मदिराको उच्च सेवनबाट युवादेखि वृद्धवृद्धासम्मले अकालमा ज्यान गुमाइरहेका छन् भने, हेरचाह र खानपान नमिल्दा बालबालिकाले ज्यान गुमाएका छन्। २०७२ सालमा राउटे युवा कपिल शाही जलेर सख्त घाइते भए। उनको काठमाडौंसम्म पुर्याएर उपचार गरिएको थियो। तर, आगोले पोलिएको घाउ निको भएन। घाउको दुखाइ कम गर्न उनले मदिराको सहारा लिए। नियमित अत्यधिक मदिरा सेवनले उनलाई अन्य स्वास्थ्य समस्या देखियो। अन्ततः कपिलले २०७७ असार ३१ गते ज्यान गुमाए। गत मंगलबार मात्र अत्यधिक मदिरा सेवन गरेर आगो नजिकै सुतेका राउटे युवा नारायण शाही गम्भीर घाइते छन्। कर्णाली प्रदेश अस्पतालमा उपचार गराइरहेका उनको शरीरको ३० प्रतिशत भाग जलेको छ। मदिराको अत्यधिक सेवनका कारण ज्यान गुमाउने समुदायका अर्का युवा हुन्, शिवराज शाही। बजारमा पाइने लिचीजस्ता मदिराको लतमा फसेका शिवराजले २०७८ वैशाखमा ज्यान गुमाएका थिए। पछिल्लो पाँच वर्षमा राउटे समुदायका २९ जनाले ज्यान गुमाएका छन्। ज्यान गुमाउनेमा १९ जना बालबालिका र १० जना वयस्क उमेरका छन्। त्यसमध्ये धेरैजसो वयस्क उमेरका राउटे नागरिक मदिरा सेवनको असर देखिएर मृत्युवरण गर्नेहरू छन्। मदिरा सेवनका कारण अधिकांश राउटेको स्वास्थ्य कमजोर हुन थालेको स्वास्थ्यकर्मी बताउँछन्। जाँड खानु राउटे समुदायको मौलिक विशेषता बनेको छ। उनीहरू परापूर्वकालदेखि छाप्रोमा बचेको खानाबाट जाँड बनाउने र सेवन गर्ने गर्दै आएका थिए। तर पछिल्ला वर्षमा भने आफूले बनाएको होइन, बजारमा पाइने कमसल गुणस्तरको मदिराका पारखी बनेका छन्। बालबालिकादेखि बूढापाकामा मदिरा सेवनको लत बढ्दै गएको छ। अत्यधिक मदिरा सेवनका कारण भीरबाट लडेर मृत्यु हुने क्रम बढेको छ। राउटेको अवस्थाबारे अध्ययन गरिरहेका डा लालबहादुर पुनले बजारको कमसल गुणस्तरको मदिराको प्रयोग पूर्ण रूपमा रोक्न नसके राउटेको अस्तित्व नामेट हुने बताए। राउटेको मदिरा सेवनको लत बन्द गर्नुपर्छ उनी भन्छन्, सामाजिक सुरक्षा भत्ता मदिरामै सक्ने प्रवृत्ति राउटे समुदायमा छ, यसले समुदाय नै लोप हुने अवस्था नआउला भन्न सकिँदैन, त्यसैले अब सामाजिक सुरक्षा भत्ता नगद दिन बन्द गर्नुपर्छ। राउटेलाई भत्ताको साटो पोषणयुक्त आवश्यक खाद्यान्न उपलब्ध गराउनुपर्ने डा पुन बताउँछन्। पुनले राउटे समुदायको अस्तित्व संरक्षण गर्नका लागि राउटे समुदायका नागरिकलाई मदिरा बिक्री वितरणमा रोक लगाउनुपर्ने बताए। राउटे संरक्षण विशेष क्षेत्र घोषणा गरिनुपर्ने डा पुनको भनाइ छ। पहिले राउटेहरू गिठा भ्याकुर, तरुललगायतका जंगली कन्दमूलको भरमा बाँच्थे, अहिले अस्वस्थकर खानाले पनि उनीहरूको स्वास्थ्यमा असर पुर्याएको देखिन्छ, डा पुन भन्छन्। संघीय सरकारले राउटे समुदायलाई आर्थिक वर्ष २०६५०६६ देखि नै सामाजिक सुरक्षा भत्ता प्रदान गर्दैै आएको छ। हाल राउटे समुदायमा प्रतिव्यक्ति मासिक चार हजार रुपैयाँ भत्ता पाउँछन्। भत्ता बुझेको केही दिन उनीहरू मदिरा सेवनमा लठ्ठ हुन्छन्। राउटे समुदायका नागरिकहरूले भत्ताको रकम सबै रक्सी, सुर्ती र चुरोटमा खर्चिने गरेका छन्। राउटे महामुखिया महिनबहादुर शाहीले आफ्नो समुदाय रक्सीको कुतलमा फसेको बताउँछन्। राउटे समुदायका युवा । तस्बिर : हिक्मतबहादुर नेपाली पहिले हामी आफैंले बनाएको जाँड खान्थ्यौं, अहिले त सबै बजारका रक्सी खान्छन्, उनले भने, महिला र पुरुष दुवैले अत्यधिक रक्सी सेवन गर्ने समस्या छ, अहिले त बालबालिका पनि अभिभावकसँगै रक्सी खान थालिसके। बुवाआमा मदिराको लतमा फसेर भर्खर जन्मिएका बालबच्चाको हेरचाह नगर्दा सबै सन्तान जन्मिनेबित्तिकै मर्न थालेको उनको भनाइ छ। इन्सेकले मानव अधिकारको दृष्टिमा राउटे समुदाय शीर्षकमा गरेको एक अध्ययनले राउटेलाई भत्ताको साटोमा आवश्यक खाद्यान्न र पोषणयुक्त खानेकुरा तथा कपडाको व्यवस्था गर्नुपर्ने निष्कर्ष निकालेको छ। अध्ययनले राउटे समुदायको सहभागितामा राउटे नीति निर्माण गरेर शिक्षा, स्वास्थ्य, खाद्य र आवासका उचित व्यवस्था गर्नुपर्ने, सरसफाइ, पोषण र स्वास्थ्योपचारका बारेमा चेतना अभिवृद्धि गराउनुपर्ने सुझाव दिएको थियो। हाल राउटे दैलेखको नारायण नगरपालिका ८ सालखर्कमा बसोबास गरिरहेका छन्। उनीहरूको जनसंख्या हाल १ सय ४३ छ। बाल मृत्युदर ५० प्रतिशत राउटे समुदायमा पछिल्लो पाँच वर्षयता २६ जना शिशु जन्मिएका छन्। समुदायमा सोसेक नेपालले सञ्चालन गरेको राउटे परियोजनाले उपलब्ध गराएको तथ्यांकमा २०७५ साउनदेखि २०७८ मंसिरसम्म २६ जना शिशु जन्मिएका छन्। त्यसयता समुदायमा शिशु जन्मिएका छैनन्। पाँच वर्षको अवधिमा जन्मिएका २६ शिशुुमध्ये १४ जनाले ज्यान गुमाइसकेका छन्। यसले राउटे समुदायमा बालमृत्युदर ५० प्रतिशतभन्दा बढी देखाउँछ। परियोजनाका जोडी शिक्षकको रूपमा राउटे बस्तीमा खटिएका लालबहादुर खत्रीले अभिभावकले मदिरा सेवन गरेर नवजात शिशुको हेरचाह नगर्दा शिशुहरूले जन्मिएको एक हप्ताभित्रै ज्यान गुमाउने गरेको बताए। राउटेको बसाइ नै त्यस्तै छ, चिसो भुइँमा सुत्ने गर्छन्, पोषणयुक्त खानपिन छैन, त्यसमाथि अभिभावक मदिराको लतमा फँस्दा शिशुले अकालमै ज्यान गुमाइरहेका छन्। मदिराले वयस्क नागरिकको स्वास्थ्य अवस्था पनि बिग्रिँदै गएको छ। राउटेमा चेतनाको कमी हुँदा व्यापारीले राउटेको सोझोपनको फाइदा उठाइरहेका उनको बुझाइ छ। दैलेखको जंगलमा बस्दै आएका राउटे समुदाय । राष्ट्रिय मानव अधिकार आयोग कर्णाली प्रदेश प्रमुख लोकनाथ बाँस्तोलाले राउटे नागरिकको जीवनरक्षालाई सरकारले पहिलो प्राथमिकतामा राख्नुपर्ने सुझाव दिए। जीवनरक्षालाई पहिलो प्राथमिकतामा राखेर मात्रै राउटेको भाषा, भेषभूषा, संस्कृतिको रक्षामा जोड दिनुपर्ने बाँस्तोलाको भनाइ छ। राउटेको जीवन रक्षाका लागि स्वास्थ्य, सरसफाइ, शिक्षा र पौष्टिक खानामा विशेष ख्याल गर्नुपर्ने उनको धारणा छ। राउटे नागरिकमा सरसफाइको अवस्था नाजुक छ, मदिराको प्रयोग अत्यधिक छ, बाँस्तोलाले भने, सरसफाइका लागि राउटे नागरिकलाई सचेतना जरुरी छ, मदिराको प्रयोगलाई तत्काल रोक्नुपर्छ। मदिराको अत्यधिक प्रयोग रोक्न नसके राउटेको अस्तित्व नै सखाप हुन सक्ने खतरा बढेको उनले बताए। दैलेखका प्रमुख जिल्ला अधिकारी गोगनबहादुर हमालले राउटे समुदायका व्यक्तिहरूलाई मदिरा बेचबिखन रोक्न आवश्यक कदम चाल्ने बताए। राउटे समुदायका नागरिकको अवस्था नाजुक रहेको विषय जानकारीमा आएको छ। उनीहरूको अस्तित्व संरक्षणका लागि मदिराको प्रयोगलाई रोक्न आवश्यक कदम चाल्छौं, प्रमुख जिल्ला अधिकारी हमालले भने। राउटेको अस्तित्व संकटमा पर्दैछ, यसको मुख्य कारण के हो ? राउटे अज्ञानतासँग रमाइरहेको समुदाय हो। पछिल्ला केही वर्षयता उनीहरूको जीवनशैलीमा नकारात्मक परिवर्तनहरू देखा परेका छन्। तत्कालीन सशस्त्र द्वन्द्वपछि जंगल छाडेर अन्य समुदायको बस्ती नजिक उनीहरू बस्न थाले। उनीहरूको परम्परागत बासस्थानहरू विकासका नाममा नास हुँदैछन्। त्यसैले अन्य समुदायको बस्ती नजिक वा भनौं बजार क्षेत्र आसपासका बस्तीमा बस्न थालेका छन्। मदिराको लतले उनीहरूको स्वास्थ्यमा प्रत्यक्ष प्रभाव पारिरहेको देखिन्छ। यो मुख्य कारण हो। फलस्वरूप मदिराकै कारण राउटेहरू अकालमै मृत्युको मुखमा पुगेको देखिन्छ। स्वास्थ्यमा प्रतिकूल असर पार्ने खालको खानपान र आनीबानीले गर्दा उनीहरूको अस्तित्व संकटमा परेको देखिन्छ। अर्कोतर्फ जलवायु परिवर्तनले पनि राउटे समुदायलाई प्रभाव पारेको छ। राउटे मदिराको लतमा कसरी फसिरहेका छन् ?केही वर्षअघिसम्म उनीहरू बाहिरी मान्छेसँग नजिक हुन चाहँदैनथे। फोटो र भिडियो खिच्न मान्दैनथे। वस्तु विनिमय गर्थे। आफूले बनाएको काठका भाडाँकुँडासँग गाउँगाउँमा पुगेर अन्न साट्थे। त्यही अन्नले जीविकोपार्जन गर्थे। पहिले उनीहरू आफैंले घरमै बनाएको जाँड खाने गर्थे। त्यसले स्वास्थ्यमा त्यति ठूलो हानि पुर्याएको देखिँदैनथ्यो। सुरुसुरुमा बस्तीमा पुगेर फोटो भिडियो खिच्ने र बस्तीमा विभिन्न बहानामा पुग्नेहरूले उनीहरूलाई ललाइफकाई बजारको न्यून गुणस्तरका मदिरा खान सिकाए। त्यसपछि विस्तारै मदिराको लतमा फस्न थालेको देखिन्छ। अहिले सडक सञ्जालहरूको विस्तारसँगै दुर्गम क्षेत्रसम्म अखाद्य वस्तुहरू पुगेको छ। पछिल्लो समय बजारमा पाउने मदिरा उनीहरूले अत्यधिक पिउन थालेको देखिन्छ। मदिराको लत हटाउन के गर्नु पर्ला ?पहिलो कुरा त सरकारले स्पष्ट नीति निर्माण गर्नुपर्छ। सामाजिक चेतनासँगै कुलतको असरहरू, स्वास्थ्यमा पुर्याउने हानिको बारेमा सन्देशमूलक कार्यक्रम अघि बढाउनुपर्छ। उनीहरूको बासस्थान क्षेत्रमा प्रहरी प्रशासनले मदिराजन्य पदार्थ बिक्री वितरणमा कडाइ गर्नुपर्छ। हीरासिंह थापा, अधिकारकर्मी राउटे नागरिकलाई जथाभावी मदिराजन्य पदार्थ बिक्री वितरण गर्नेलाई कानुनी कारबाहीको दायरामा ल्याउनुपर्छ। राउटे बस्तीसँगै जोडिएको गाउँका स्थानीय बासिन्दालाई राउटेको पहिचान, संस्कृति र इतिहासबारे जानकारीमूलक अभिमुखीकरण कार्यक्रम चलाउनुपर्छ। सामाजिक सुरक्षा भत्ता नगद पाउँछन्, यसको विकल्प के हुन हुन्छ ? संघीय सरकारले राउटे समुदायका हरेक व्यक्तिलाई मासिक चार हजार रुपैयाँ सामाजिक सुरक्षा भत्ता दिन्छ। सरकारले दिने सामाजिक सुरक्षा भत्ता नगद दिन तत्काल बन्द गर्नै पर्छ। भत्ताको सट्टा मासिक रूपमा परिवार संख्या हेरेर कति मात्रामा चाहिन्छ खाद्यान्न, लत्ताकपडा दिन सकिन्छ। उनीहरूले पाउने भत्ताबाट केही निश्चित महिनाका लागि खाना शिविर चलाउनुपर्छ। त्यसले उनीहरूमा पोषणयुक्त खाना खाने बानीको विकास हुन्छ। यसका लागि संघीय सरकारले ठोस नीति निर्माण गर्नुपर्छ। त्यसो हुन नसके राउटे समुदायको अस्तित्व इतिहासमा मात्र सीमित हुन बेर लाग्दैन। राउटे समुदायमा शिशुहरूको मृत्युदर उच्च छ। यसको रोकथाम कसरी गर्ने ? यसमा पहिलो कुरा त मदिरा सेवनको लतबाट अभिभावकलाई छुटाउनुपर्छ। अभिभावक मदिरा सेवन गरेर लठ्ठ पर्ने अनि शिशुको स्याहारमा ध्यान नदिँदा नवजात शिशुहरूले अकालमै ज्यान गुमाइरहेका छन्। त्यसपछि पोषणयुक्त खानपिनका लागि सरकारले विशेष कार्यक्रम सञ्चालन गर्नुपर्छ। शिशु स्याहार, गर्भवती स्याहार, सुत्केरी स्याहारजस्ता सुनौला हजार दिनका कार्यक्रम राउटे बस्तीमा सञ्चालन गर्नुपर्छ। राउटे समुदायको जीवन रक्षाका लागि के गर्नु पर्ला ?राउटे समुदायको अस्तित्व केवल इतिहासमा मात्र सीमित रहने अवस्थालाई ख्याल गरेर तीनै तहका सरकारले विशेष ध्यान दिनुपर्छ। हामीले राउटे नागरिकलाई सामाजिकीकरण गर्न सचेतनामूलक केही कामहरू गरेका छौं। तर, बस्तीमा मदिरा प्रयोगलाई रोकथाम तथा नियन्त्रणमा केही गर्न सकेका छैनौं। त्यसका लागि हामीसँग कुनै पनि अधिकार छैन। सरकारले स्पष्ट नीति निर्माण गरेर मदिरा नियन्त्रणको काम गर्नुपर्छ। त्यसपछि समुदायमा स्वास्थ्य, शिक्षा, पोषण, सरसफाइका लागि आवश्यक कार्यक्रमहरूलाई ठोस रूपमा सरकारले अघि बढाउनुपर्छ।"
कृषिजन्य वस्तुमा बढ्दै बिमा दायरा,"काठमाडौं : पशुपक्षी, फलफूल र जडीबुटीलगायतका कृषिजन्य वस्तुमा बिमाको दायरा बढ्दै गएको छ। बिमा प्राधिकरणले जडीबुटीअन्तर्गत टिम्मुर र मेन्था (तेल उत्पादन प्रयोजनका लागि) को बिमालेख जारी गरेको छ। योसँगै २८ प्रकारका कृषिजन्य वस्तुको बिमालेख जारी भएको छ। उक्त बिमालेखमध्ये टिम्मुर, मिन्था र कालिजको बिमामा भने सरकारले अनुदान दिएको छैन। यसबाहेकका २५ वटा बिमामा भने सरकारको अुनदानसमेत छ। उक्त व्यवसाय गर्ने आम कृषकले यस्तो खेतीमा बिमा गरेर भैपरी आउने जोखिम वहन गर्न पाउनेछन्। सरकारले अघिल्लो आर्थिक वर्षको बजेटमार्फत जडीबुटी खेतीको बिमा गर्ने घोषणा गरेको थियो। चालू आर्थिक वर्षको बजेटले पनि जडीबुटी बिमालाई निरन्तरता दिएको छ। यसैअनुसार वनस्पति विभागबाट अनुरोध तथा प्राविधिक सिफारिसको आधारमा टिम्मुर र मिन्थाजस्ता जडीबुटीको बिमालेख जारी गरिएको हो। विशेष गरेर तराईमा मेन्था र टिम्मुरको उत्पादन बढी हुने गर्छ। जडीबुटी तथा वनस्पति विभागको कार्यक्रमअनुसार सोही संस्थाको अनुरोधमा उक्त प्रडक्टको बिमालेख योजना जारी गरिएको बिमा प्राधिकरण कृषि र लघु बिमा तथा अनुसन्धान विभागकी डेपुटी निर्देशक पुनम ज्ञवाली श्रेष्ठले बताइन्। लागत र उत्पादनमा आधारित टिमुर खेती बिमालेख जारी गरिएको छ। सो खेतीको पाँच वर्षको लागत र उत्पादनमा जोखिमबापत बिमा गर्न सकिन्छ। सो बिमालेखमा लागतको ४ प्रतिशत र उत्पादनको ५ प्रतिशत जति बिमा प्रिमियम भुक्तानी गर्नुपर्ने व्यवस्था छ। जिल्लाअनुसार कति क्षेत्रफलमा रोपेको छ, त्यसको बोटको आधारमा निर्धारण गरिने डेपुटी निर्देशक ज्ञवालीले बताइन्। तर मिन्थाको भने उत्पादनको आधारमा मात्रै बिमालेख जारी गर्ने व्यवस्था छ। उनका अनुसार उक्त बिमालेख गत मंसिर १८ गतेदेखि लागू भएकोमा अहिलेसम्म कसैले गरेका छैनन्। उनी भन्छिन्, सो बिमाको क्षेत्र तोकिएअनुसार बिमा कम्पनीहरूले यस्ता जडीबुटीको बिमा गर्न पाउने छन्। बिमा प्राधिकरणले अझै बिमालेखलाई संशोधन गर्दै नयाँ पनि थप्न लागेको उनले जानकारी दिइन्। पुराना पोलिसी (बिमालेख)मा धेरै विवादहरू आइरहेकाले अब खेतीको प्रकृतिअनुसार उत्पादनका आधारमा बिमा गर्नेगरी यसको तयारी भइरहेको उनले बताइन्। सरोकारवालाबाट थप प्रडक्टहरूको माग गरेका छन्। कतिपय खेती अझै समेट्न सकिएको छैन। अब सबैलाई समेटेर डाइनामिक बनाउँदै छौं। वार्षिक कार्ययोजनामै भएकाले यही वर्ष गर्ने गरी काम भइरहेको छ। उनले थपिन्। बिमा प्राधिकरणले कृषि, पशुपक्षी तथा जडीबुटी बिमा निर्देशिका २०७९ साउन १ गतेदेखि जारी गरीसकेको छ। यसअन्तर्गत बिमा समितिले जडीबुटीको बिमालाई चालू आवमा प्राथमिकता दिएको हो। सो व्यवस्थाले किसान र व्यवसायीले जडीबुटी खेतीको पनि बिमा हुन थालेको हो। बिमा समितिले कृषि, पशुपक्षी तथा जडीबुटी बिमा निर्देशिका जारी गरेर यस्तो व्यवस्था गरेको हो। उक्त निर्देशिका आर्थिक वर्ष २०७९०८० को साउन १ गतेदेखि लागू गर्ने भनिएको थियो। यसअनुरूप समितिले प्रचलित कृषि तथा पशुपक्षी बिमा निर्देशिका संशोधन गरेर यस्तो व्यवस्था गरेको हो। यस्तो बिमा गर्दा बिमाशुल्कमा सरकारले दिँदै आएको अनुदानसमेत पाइनेछ। यद्यपि सरकारले कृषि बिमामा ८० प्रतिशत अनुदान दिँदै आएको छ। सोही अनुदान जडीबुटी बिमामा पनि जारी गरिने डेपुटी निर्देशक ज्ञवालीले जानकारी दिइन्। तर निर्जीवन बिमा कम्पनी आफैंले तयार गरी समितिको स्वीकृतिमा जारी गरेको बिमालेखको हकमा भने अनुदान पाइने छैन। यससँगै निर्देशिकाले कृषि, पशुपक्षी र जडीबुटीको सामूहिक रूपमा बिमा गर्न सकिने व्यवस्था पनि गरेको छ। उक्त बिमालेखको कार्यान्वयन निर्जीवन बिमा कम्पनीहरूमार्फत गरिन्छ। किनभने यसअघि अनिवार्य रूपमा जुनजुन क्षेत्रमा कृषि तथा पशुपन्छी बिमा गर्न भनिएअनुसार जडीबुटी बिमाको पनि गरिनेछ। यसर्थ, कम्पनीले आफूलाई तोकिएको जिल्लामा यस्तो बिमाको प्रस्ताव अस्वीकार गर्न नपाउने निर्देशिकामा भनिएको छ। कम्पनीहरूले आफूलाई तोकिएको जिल्लास्थित कृषि ज्ञान केन्द्र वा कृषि तथा पशु सेवा कार्यालयनजिक शाखा कार्यालय खोल्नु पर्नेछ, निर्देशिकामा उल्लेख छ। बिमा प्राधिकरणले टिम्मुर र मेन्थाको बिमालेख जारी गरेसँगै २८ प्रकारका कृषिजन्य वस्तुको बिमालेख जारी भएको छ।"
राउटेलाई भत्ता नगदमा दिन बन्द गर्नुपर्छ,"राउटे अज्ञानतासँग रमाइरहेको समुदाय हो। पछिल्ला केही वर्षयता उनीहरूको जीवनशैलीमा नकारात्मक परिवर्तनहरू देखा परेका छन्। तत्कालीन सशस्त्र द्वन्द्वपछि जंगल छाडेर अन्य समुदायको बस्ती नजिक उनीहरू बस्न थाले। उनीहरूको परम्परागत बासस्थानहरू विकासका नाममा नास हुँदैछन्। त्यसैले अन्य समुदायको बस्ती नजिक वा भनौं बजार क्षेत्र आसपासका बस्तीमा बस्न थालेका छन्। हीरासिंह थापा, अधिकारकर्मी मदिराको लतले उनीहरूको स्वास्थ्यमा प्रत्यक्ष प्रभाव पारिरहेको देखिन्छ। यो मुख्य कारण हो। फलस्वरूप मदिराकै कारण राउटेहरू अकालमै मृत्युको मुखमा पुगेको देखिन्छ। स्वास्थ्यमा प्रतिकूल असर पार्ने खालको खानपान र आनीबानीले गर्दा उनीहरूको अस्तित्व संकटमा परेको देखिन्छ। अर्कोतर्फ जलवायु परिवर्तनले पनि राउटे समुदायलाई प्रभाव पारेको छ। केही वर्षअघिसम्म उनीहरू बाहिरी मान्छेसँग नजिक हुन चाहँदैनथे। फोटो र भिडियो खिच्न मान्दैनथे। वस्तु विनिमय गर्थे। आफूले बनाएको काठका भाडाँकुँडासँग गाउँगाउँमा पुगेर अन्न साट्थे। त्यही अन्नले जीविकोपार्जन गर्थे। पहिले उनीहरू आफैंले घरमै बनाएको जाँड खाने गर्थे। त्यसले स्वास्थ्यमा त्यति ठूलो हानि पुर्याएको देखिँदैनथ्यो। सुरुसुरुमा बस्तीमा पुगेर फोटो भिडियो खिच्ने र बस्तीमा विभिन्न बहानामा पुग्नेहरूले उनीहरूलाई ललाइफकाई बजारको न्यून गुणस्तरका मदिरा खान सिकाए। त्यसपछि विस्तारै मदिराको लतमा फस्न थालेको देखिन्छ। अहिले सडक सञ्जालहरूको विस्तारसँगै दुर्गम क्षेत्रसम्म अखाद्य वस्तुहरू पुगेको छ। पछिल्लो समय बजारमा पाउने मदिरा उनीहरूले अत्यधिक पिउन थालेको देखिन्छ। पहिलो कुरा त सरकारले स्पष्ट नीति निर्माण गर्नुपर्छ। सामाजिक चेतनासँगै कुलतको असरहरू, स्वास्थ्यमा पुर्याउने हानिको बारेमा सन्देशमूलक कार्यक्रम अघि बढाउनुपर्छ। उनीहरूको बासस्थान क्षेत्रमा प्रहरी प्रशासनले मदिराजन्य पदार्थ बिक्री वितरणमा कडाइ गर्नुपर्छ। राउटे नागरिकलाई जथाभावी मदिराजन्य पदार्थ बिक्री वितरण गर्नेलाई कानुनी कारबाहीको दायरामा ल्याउनुपर्छ। राउटे बस्तीसँगै जोडिएको गाउँका स्थानीय बासिन्दालाई राउटेको पहिचान, संस्कृति र इतिहासबारे जानकारीमूलक अभिमुखीकरण कार्यक्रम चलाउनुपर्छ। संघीय सरकारले राउटे समुदायका हरेक व्यक्तिलाई मासिक चार हजार रुपैयाँ सामाजिक सुरक्षा भत्ता दिन्छ। सरकारले दिने सामाजिक सुरक्षा भत्ता नगद दिन तत्काल बन्द गर्नै पर्छ। भत्ताको सट्टा मासिक रूपमा परिवार संख्या हेरेर कति मात्रामा चाहिन्छ खाद्यान्न, लत्ताकपडा दिन सकिन्छ। उनीहरूले पाउने भत्ताबाट केही निश्चित महिनाका लागि खाना शिविर चलाउनुपर्छ। त्यसले उनीहरूमा पोषणयुक्त खाना खाने बानीको विकास हुन्छ। यसका लागि संघीय सरकारले ठोस नीति निर्माण गर्नुपर्छ। त्यसो हुन नसके राउटे समुदायको अस्तित्व इतिहासमा मात्र सीमित हुन बेर लाग्दैन। यसमा पहिलो कुरा त मदिरा सेवनको लतबाट अभिभावकलाई छुटाउनुपर्छ। अभिभावक मदिरा सेवन गरेर लठ्ठ पर्ने अनि शिशुको स्याहारमा ध्यान नदिँदा नवजात शिशुहरूले अकालमै ज्यान गुमाइरहेका छन्। त्यसपछि पोषणयुक्त खानपिनका लागि सरकारले विशेष कार्यक्रम सञ्चालन गर्नुपर्छ। शिशु स्याहार, गर्भवती स्याहार, सुत्केरी स्याहारजस्ता सुनौला हजार दिनका कार्यक्रम राउटे बस्तीमा सञ्चालन गर्नुपर्छ। राउटे समुदायको अस्तित्व केवल इतिहासमा मात्र सीमित रहने अवस्थालाई ख्याल गरेर तीनै तहका सरकारले विशेष ध्यान दिनुपर्छ। हामीले राउटे नागरिकलाई सामाजिकीकरण गर्न सचेतनामूलक केही कामहरू गरेका छौं। तर, बस्तीमा मदिरा प्रयोगलाई रोकथाम तथा नियन्त्रणमा केही गर्न सकेका छैनौं। त्यसका लागि हामीसँग कुनै पनि अधिकार छैन। सरकारले स्पष्ट नीति निर्माण गरेर मदिरा नियन्त्रणको काम गर्नुपर्छ। त्यसपछि समुदायमा स्वास्थ्य, शिक्षा, पोषण, सरसफाइका लागि आवश्यक कार्यक्रमहरूलाई ठोस रूपमा सरकारले अघि बढाउनुपर्छ।"
कस्तो छ सरकारको न्यूनतम साझा कार्यक्रम ?,"काठमाडौं : सरकारले कुनै पनि कालखण्डमा भएका भ्रष्टाचारको घटना उजागर गरी कानुनी कारबाही अगाडि बढाउने भएको छ। सरकारको साझा तथा न्यूनतम कार्यक्रममार्फत भ्रष्टाचार र अख्तियार दुरुपयोगसँग जोडिएको विषयमा छानबिन र अनुसन्धान गरी भ्रष्टाचारी एक दिन कानुनको कठघरामा पुग्नेछ भन्ने विश्वास नेपाल समाजमा स्थापित गराउने जनाएको छ। अख्तियार दुरुपयोग अनुसन्धान आयोगजस्ता नियामक निकायलाई कानुन, जनशक्ति, स्रोत र साधनसहित अधिकार सम्पन्न बनाई भ्रष्टाचार नियन्त्रण र सदाचारको प्रत्याभूति गरिने सरकारले जनाएको छ। सरल र सहज सार्वजनिक सेवाको प्रबन्ध गर्न सेवाग्राहीलाई लाइनको सस्तीबाट मुक्त गराउन सबै सरकारी सेवामा टाइम कार्ड प्रणाली लागू गर्ने सरकारको कार्यक्रम छ। सरकारले पाएको एक महिनाभित्र नेपाली नागरिकका सन्तानले नागरिकता नपाउने अवस्थाको अन्त्य गरिने पनि मस्यौदामा उल्लेख छ। मस्यौदाअनुसार सबै नेपालीलाई एक वर्षभित्र राष्ट्रिय परिचयपत्र वितरण गरिने, कोही भौकै पर्दैन, भोकले कोही मर्दैैनको अवधारण लागू गर्न कृषि उत्पादन वृद्धि र आपूर्तिमा व्यापक सुधार गरिनेछ। महिनावारी हुने उमेर समूहका सम्पूर्ण महिलाका लागि गुणस्तरीय स्यानिटरी प्याड वा अन्य वैकल्पिक साधन खरिद गर्न वार्षिक १ हजार ५ सय उपलब्ध गराउने पनि मस्यौदामा उल्लेख छ। पाँच वर्षको अवधिमा श्रमिकको ज्याला न्यूनतम २५ हजार पुर्याइने बताइएको छ। ज्येष्ठ नागरिक, दलित, एकल महिला, अपांगता भएका व्यक्ति, लोपोन्मुख जाति तथा लक्षित वर्ग र क्षेत्रका बालबालिका गरी पाँच वर्षमा ६० लाखले सामाजिक सुरक्षा भत्ता पाउने व्यवस्था गर्ने लक्ष्य सरकारको छ। श्रमको सम्मान, मर्यादित काम, न्यायोचित ज्याला, सामाजिक सुरक्षा एवं असल औद्योगिक श्रम सम्बन्धलाई श्रम नीतिका आधारभूत मान्यताका रूपमा स्थापित गर्ने सरकारले योजना छ। हरेक जिल्ला सदरमुकामलाई रणनीतिक सडक सञ्जाल जोड्ने र दुई वर्षभित्र सबै पालिकाका केन्द्र जोड्ने पक्की सडक निर्माण गरिनेछ। रेल, जलमार्ग र हवाई सबै योजनालाई समेट्ने गरी एकीकृत राष्ट्रिय यातायात गुरुयोजना तयार पारिनेछ। नेपालको भौगोलिक एकीकरणको ऐतिहासिकतालाई स्मरण र सम्मान गर्दै पृथ्वी जयन्तीका दिन पुस २७ गते सार्वजनकि बिदा दिइनेछ। नीतिगत र संरचनागत सुधारमा सरकारले ध्यान दिनेछ। अधिकार सम्पन्न उच्चस्तरीय आयोग गठन गरी त्यसको सुझावको आधारमा न्यायपालिकाको सुधार गर्ने मस्यौदामा उल्लेख छ। सार्वजनिक खरिद ऐन, नागरिकसम्बन्धी ऐन, संघीय निजामती सेवा ऐनलगायतका ऐनलाई समायानुकूल बनाइनेछ। सरकारले वर्षायाममा मासिक ५० र हिउँदमा ३० युनिट विद्युत् निःशुल्क उपलब्ध गराउने भएको छ। दुई वर्षभित्र सुकुम्बासी समस्या सम्बोधन उल्लेख छ। सुकुम्बासी, मुक्त हलिया, मुक्त कमैया र अव्यवस्थित बसोबासी समस्या दुई वर्षभित्र समाधान गर्न राष्ट्रिय भूमि आयोग गठन गर्ने गरिनेछ। स्वदेशी उत्पादन र स्वदेशी उपभोगलाई प्रोत्साहन गर्दै मुलुकलाई आर्थिक रूपमा आत्मनिर्भर बनाउँदै लैजाने र राष्ट्रिय पुँजीको विकास गर्न मेक इन् नेपाल अभियान सञ्चालन गर्ने सरकारको लक्ष्य छ। सरकारले शनिबार यो न्यूनतम कार्यक्रम सार्वजनिक गर्ने तयारी गरेको छ। एमाले उपाध्यक्ष एवं उपप्रधान तथा अर्थमन्त्री विष्णु पौडेलको नेतृत्वको साझा न्यूनतम कार्यक्रम तयार पार्न समेतको समितिमा माओवादी केन्द्रका उपमहासचिव वर्षमान पुन, राप्रपाका महामन्त्री डाधवलशमशेर राणा, रास्वपाका प्रवक्ता मुकुल ढकाल, जसपाका रकम चेम्जोङलगायत छन्।"
"देउवाजीले खुद्रा खेल खेलिरहनुभएको छ, प्रचण्डलाई विश्वासको मत दिनुहोलाः ओली","काठमाडौंः नेकपा एमालेका अध्यक्ष केपी शर्मा ओलीले यो सरकारलाई सफल बनाउन लाग्नुपर्ने बताएका छन्। पार्टीका सांसदहरूलाई सम्बोधन गर्दै ओलीले यो सरकारलाई सफल बनाउन सबै लाग्नुपर्ने बताए। सम्बोधनका क्रममा ओलीले भने, 'प्रचण्डलाई विश्वासको मत दिनुहोला। विश्वासको मत दिने दिन समयमै उपस्थित हुनुहोला। यो सरकारलाई हामी सफल सरकार बनाउन चाहन्छौं। यो सरकारलाई उपयुक्त गाइड गर्न चाहन्छौं। यो सरकारले भ्रष्टाचार नगरोस्। भ्रष्टाचार नसहोस्। यो सरकारले सुशासन र समृद्धिलाई जोड दिओस्। हामी सबै लागेर सरकारलाई सफल बनाऔँ। ओलीले कांग्रेस सभापति शेरबहादुर देउवाले खुद्रा खेल खेलिरहेको आरोप पनि लगाएका छन्। 'उहाँ(देउवाजी)ले एउटा पार्टीको अध्यक्षलाई प्रधानमन्त्री दिन्छु भन्नुभयो। बरु ठुलो दलको पार्टीको नेतृत्वले सरकार बनाउन पाउँछ। कांग्रेस अन्तरविरोधमा खेल्न चाहिरहेको छ। हामी त्यसो हुन दिँदैनौँ, ओलीले भने। सांसदहरूले सुझबुझ पूर्ण व्यवहार गर्नुपर्ने र रिसाउन नहुने ओलीले बताए। उनले भने, सांसद आक्रोसित हुनुहुँदैन, सांसद रिसाउँनु हुदैँन। अनुचित कुरा बोल्ने छुट सांसदलाई छैन। विश्वासको मत दिने दिन समयमै उपस्थित हुनुहोला। संसदलाई फोहोरी खेल खेल्ने र दाउपेचको अखडा बनाउन नहुने ओलीको भनाइ छ।"
प्रचण्डलाई विश्वासको मत बारे पुस २६ मै निर्क्यौल गर्ने कांग्रेस संसदीय दलको निर्णय,"काठमाडौंः नेपाली कांग्रेस संसदीय दलमा प्रधानमन्त्री पुष्पकमल दाहाल प्रचण्डलाई विश्वासको मत दिनेनदिनेबारे छलफल भएको छ। आजको बैठकको छलफल निष्कर्षमा नपुगेपछि प्रधानमन्त्री प्रचण्डले विश्वासको मत लिने दिन अर्थात पुस २६ गते नै विश्वासको मतबारे निर्णय गरिने कांग्रेस प्रमुख सचेतक रमेश लेखकले जानकारी दिए। लेखकले भने, 'प्रधानमन्त्री प्रचण्डले विश्वासको मत लिने दिन नै नेपाली कांग्रेसले उहाँलाई विश्वासको मत दिने वा नदिनेबारे निर्णय गर्नेछ।' आजको बैठकमा सांसदहरूलाई संसदको कार्यतालिकाबारे जानकारी गराएको बताउँदै लेखकले सरकारलाई विश्वासको मत दिने बारे सोही दिन निर्क्यौल गर्ने निर्णय गरेको उनले बताए। कांग्रेसले पुस २६ गते बिहानलाई संसदीय दलको बैठक बोलाएको छ। कांग्रेस संसदीय दलले कांग्रेसलाई सबैभन्दा ठूलो दलका रूपमा निर्वाचित गर्ने मतदातालाई आभारसहित धन्यवाद ज्ञापन गरेको छ। त्यस्तै निर्वाचनमा पार्टीलाई पहिलो पार्टी बनाउन भूमिका निर्वाह गर्ने पार्टीका सबै नेता कार्यकर्तालाई धन्यवाद दिएको लेखकले जानकारी दिए। स्थानीय तहको निर्वाचनपछि प्रतिनिधि सभा र प्रदेश सभाको निर्वाचन सफलतापूर्वक सम्पन्न गरेकोमा कांग्रेस नेतृत्वको निवर्तमान सरकारलाई धन्यवाद दिएको, प्रतिनिधि सभामा प्रभावकारी र जिम्मेवार भूमिका निभाउँदै जनाताको विश्वास र पार्टीका नेता कार्यकर्ताको अपेक्षा बमोजिम कार्य गर्न एकताबद्ध ढंगले अघि बढ्ने प्रतिबद्धता जनाएको लेखकले बताए। प्रतिनिधि सभा र प्रदेश सभाको निर्वाचन सफलता साथ सम्पन्न गरेकोमा निर्वाचन आयोग, सुरक्षा निकाय, समग्र कर्मचारी प्रशासन, नागरिक समाज, बुद्धिजीवी र निर्वाचनमा संलग्न सबैको भूमिकाको उच्च सराहना गर्दै निर्वाचनको समयमा जनतालाई निरन्तर सुसूचित गर्ने सम्पूर्ण सञ्चार माध्यमप्रति पनि सम्मान प्रकट गरेको सचेतक लेखकले बताए। संसदीय दलको कार्यसमितिलाई पूर्णता दिने प्रक्रिया पनि चाँडै थालिने निर्णय भएको लेखकले बताए। कांग्रेस सभापति शेरबहादुर देउवा संसदीय दलको नेता चयन भएपछि आज पहिलोपटक दलको बैठक बोलाइएको हो। बैठकमा सभापति देउवा नै एक घण्टा ढिलो आएपछि निर्धारित समयभन्दा ढिलोगरी बैठक सुरु भएको थियो।"
जनकपुर र बिराटनगरबाट पनि श्रम स्वीकृति लिन सकिने,"काठमाडौं : आइतबारदेखि जनकपुर र बिराटनगरबाट श्रम स्वीकृति लिन सकिने भएको छ। प्रधानमन्त्री पुष्पकमल दाहाल प्रचण्डले गत पुस ११ गते गरेको निणर्य कार्यान्वयन गर्ने क्रममा भोलिदेखि उपरोक्त स्थानबाटै श्रम स्वीकृत लिन सकिने छ। यसअघि काठमाडौं र उपत्यकाबाहिर पोखरा र भैरहवाबाट मात्रै यस्तो सेवा लिन सकिने व्यवस्था थियो। प्रचण्ड नेतृत्व सरकारको मन्त्रिपरिषदको पहिलो बैठकले नागरिकहरूलाई प्रदान गर्दै आएका आधारभूत सेवा दिने निकायहरूको सेवा प्रवाहलाई सुगम, सरल र कम खर्चिलो झण्झटमुक्त बनाउने, यसमा देखिने गरी सुधारका कामहरू तत्काल आरम्भ गर्ने र कार्यान्वयन गर्ने निणर्य गरेको थियो। सोही निणर्य कार्यान्वयन गर्न प्रधानमन्त्री तथा मन्त्रिपरिषदको कार्यालयले मातहतका मन्त्रालयहरूलाई कार्ययोजना निर्माण गरी कार्यान्वयनमा जान निर्देशन दिएबमोजिम भोलिबाट थप दुई स्थानबाट श्रम स्वीकृति लिने व्यवस्था सुरु हुनेछ। सुर्खेत र धनगढीबाट भने छिट्टै प्राविधिक तथा भौतिक तयारीपछि यो सेवा सुरु हुनेछ। त्यसका लागि सरकारको तर्फबाट आवश्यक गृहकार्य भइरहेको छ। यसअघि प्रदेशहरूबाटै श्रम स्वीकृत लिन नसकिने अवस्थाका कारण नागरिकले सास्ती पाउँदै आएका थिए। वैदेशिक रोजगारीलाई व्यवस्थित र मर्यादित तुल्याउने प्रधानमन्त्रीको सोंचअनुसार श्रम स्वीकृतिका लागि कार्यालय बिस्तार गरिएको हो। प्रधानमन्त्री प्रचण्डले सचिवहरूसँगको छलफलका क्रममा समेत नागरिकले राज्यबाट सेवा प्राप्त गर्न लामो लाइन र अन्य झन्झट व्यहोर्नुपर्ने अवस्था अन्त्य गर्न निर्देशन दिनुभएको थियो। प्रधानमन्त्रीले आफ्नो निर्देशनलाई बढीमा एक महिनाभित्र परिणाम देखिने गरी कार्यान्वयन गर्न भनेपछि मन्त्रालयहरूले निर्देशनको कार्यान्वयनका लागि कार्ययोजना बनाएर काम गर्न थालेका छन्।"
वादी समुदायले भोग्नुपरेका समस्या हल गर्छौं : प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले वादी समुदायको आत्मसम्मानको रक्षा तथा जीविकोपार्जनका लागि परिणामुखी पहल गरिने बताएका छन्। शनिबार बिहान प्रधानमन्त्रीको नीजि निवास बालुवाटारमा बधाई तथा ज्ञापन पत्र दिन आएका वादी समुदायका अगुवाहरुसँग उनले निर्णय कार्यान्वयनमा देखिएका समस्या हल गर्ने बताएका हुन्।। छलफलमा प्रधानमन्त्री प्रचण्डले पहिलोपटक प्रधानमन्त्री हुँदा वादी समुदायका पक्षमा मन्त्रीपरिषदबाट निर्णय गरेको स्मरण गराए। म पहिलोपटक प्रधानमन्त्री हुँदा वादी समुदायको आत्मसम्मान, जीविकोपार्जन र व्यवस्थित पुनस्र्थापनाका लागि निर्णय गरेको स्मरण छ। इतिहासमैं पहिलोपटक राज्यले औपचारिकरुपमा वादी समुदायलाई सम्बोधन गरेको पौष २३ को दिनलाई विजयोत्सवका रुपमा मनाउनु पर्छ। उनले भने, वादी उत्थान विकास समितिलाई सक्रिय बनाउँदै समुदायले भोग्नुपरेका समस्या हल गर्न हामी सरकारका तर्फबाट प्रभावकारी पहल गर्छौं। वादी समुदायका प्रतिनिधिहरुले प्रधानमन्त्री प्रचण्डलाई कार्यकाल सफलताको शुभकामना दिँदै वादी समुदायले भोग्नुपरेका शिक्षा, स्वास्थ्य, रोजगारी, नागरिकता, पुनर्स्थापना र विकास समितिको सक्रियता जस्ता विषयमा प्रधानमन्त्री प्रचण्डको ध्यानाकर्षण गराए। प्रधानमन्त्री प्रचण्डले नै वादी समुदायका पक्षमा पहिलोपटक प्रधानमन्त्री हुँदा राजनीतिकरुपमा सम्बोधन गरेकोमा धन्यवाद दिँदै उनीहरुले अहिलेको कार्यकालमा कार्यान्वयन हुने विश्वास व्यक्त गएको थियो।"
वाम लोकतान्त्रिक गठबन्धन टुट्नुमा कांग्रेस जिम्मेवार : अध्यक्ष नेपाल,"काठमाडौं: पूर्वप्रधानमन्त्री एवं नेकपा एकीकृत समाजवादीका अध्यक्ष माधवकुमार नेपालले वाम लोकतान्त्रिक गठबन्धन टुट्नुमा नेपाली कांग्रेस जिम्मेवार रहेको बताएका छन्। पार्टी निकट नेवा राष्ट्रिय सङ्घको शनिबार राजधानीमा आयोजित अधिवेशनको उद्घाटनका क्रममा अध्यक्ष नेपालले नयाँ सरकार गठनका लागि नेतृत्वको विषयमा कांग्रेसले विगतको समझदारीबाट पछि हटेका कारण नयाँ परिस्थिति विकास भएको बताए। संवैधानिक तथा राजकीय पद बाँडफाँडमा कांग्रेसले गठबन्धनका सहयात्री दलको भूमिका र योगदानलाई महत्व नदिएर सबैमा दाबी गर्ने गैरराजनीतिक चरित्र प्रस्तुत गको र केही नेताको अहङ्कारले नयाँ ध्रुवीकरण भएको बताए। नेपालले निर्वाचनमा प्राप्त जनमतबाट राजनीतिक दलले पाएको शक्तिका आधारमा मुलुकको राष्ट्रिय राजनीतिमा जिम्मेवारी र भूमिका निर्वाह गर्नुपर्ने बताए। उनले आफ्नो पार्टीको शक्ति केही कमजोर भएकाले अब देशभर सङ्गठन सुदृढीकरणमा क्रियाशील हुन नेता तथा कार्यकर्तालाई निर्देशन पनि दिए। 'सरकारको साझा नीति तथा कार्यक्रमलाई अध्ययन गरेर मात्र पार्टीले विश्वासको मत दिने वा समर्थन नगर्ने विषयमा निर्णय गर्नेछ, अध्यक्ष नेपालले भने। पार्टीका जनवर्गीय सङ्गठन, स्थायी कमिटी र पोलिटब्यूरो बैठकबाट अहिले सरकारमा नजान र सङ्गठन निर्माणमा केन्द्रित हुन सुझाव आएको उनको भनाइ थियो। उनले छरिएर रहेका वाम शक्तिलाई एकताबद्ध गरी बलियो कम्युनिष्ट शक्तिको खाँचो रहेकाले त्यसको निर्माणका लागि केही दलसँग छलफल भइरहेको बताए।"
नेपाली आफैँले सरकार बनाएपछि बाह्य शक्ति अत्तालिए : ओली,"काठमाडौं : नेकपा एमालेका अध्यक्ष केपी शर्मा ओलीले बाह्य शक्तिको इच्छाविपरीत नेपाली आफैँले सरकार बनाएको बताएका छन्। आफ्नो पार्टीबाट निर्वाचित सांसद्हरूलाई काठमाडौंमा प्रशिक्षण दिने क्रममा ओलीले यो सरकार नेपाली आफैँले बनाएको बताए। ओलीले बाह्य हस्तक्षेपविरुद्ध उठेर सरकार गठन भएको बताए। ओलीले भने, हामी सार्वभौम सत्ता सम्पन्न राष्ट्र हौं भन्ने कुराको अनुभूति दिलाउनु यो सानो कुरा होइन। नेपाली जनता अहिले किन खुसी छन् भने नेपाली आफैँले सरकार बनाएका छन्। नेपालीले सरकार बनाएपछि बाहिरी शक्ति अत्तालिएको ओलीको दाबी छ। यति भन्न बाध्य भएको हुँ कि हामी हाम्रा छिमेकी सबैसँग समान सम्बन्ध राख्न चाहन्छौं। यहाँ सरकार बन्दा इगोको विषय बनाउनुपर्ने, आत्तिनुपर्ने केही पनि छैन, उनले भने। उनले प्रचण्डको नेतृत्वमा सरकार बनाएपछि जनता खुसी भएको बताए। 'हाम्री छिमेकीहरू ढोकाबाट होइन। पर्खालमाथिबाट हाम्रो कम्पाउन्डमा पसेर सरकार यसरी बनाउन कहाँ पाइन्थ्यो, फेरफार गर्नुपर्छ भनेर लागिपरेका छन्। नेपालीलाई सरकार बनाउन नदिने चाँजोपाँचजो थियो,' उनले भने। प्रधानमन्त्री प्रचण्डले पुस २६ गते संसद्बाट विश्वासको मत लिँदैछन्।"
एमाले अध्यक्ष ओलीले बुझे न्यूनतम साझा कार्यक्रमको प्रतिवेदन,"काठमाडौं : उपप्रधान एवं अर्थमन्त्री विष्णु पौडेलले न्यूनतम साझा कार्यक्रमको प्रतवेदन बुझाएका छन्। सत्तारुढ दलका तर्फबाट संयोजक बनेका अर्थमन्त्री पौडेलले एमाले अध्यक्ष केपी शर्मा ओलीलाई शनिबार प्रतिवेदन बुझाएका हुन्। सत्तारुढ दलहरूको बालुवाटार भएको बैठकमा प्रतिवेदन बुझाइएको हो। बैठकमा प्रधानमन्त्री पुष्पकमल दाहाल प्रचण्ड, राष्ट्रिय स्वतन्त्र पार्टीका सभापति एवं उपप्रधान तथा गृमन्त्री रवि लामिछाने, राष्ट्रिय प्रजातन्त्र पार्टीका अध्यक्ष राजेन्द्र लिङ्देन, जनमत पार्टीका अध्यक्ष सीके राउत र नागरिक उन्मुक्ति पार्टीकी अध्यक्ष रञ्जिता श्रेष्ठ चौधरी सहभागी थिए। न्यूनतम साझा कार्यक्रममा राप्रपा, जसपा र जनमतका एजेण्डाहरू समावेश गरिएका छन्। उनीहरूले सरकारमा सहभागी हुन शर्त अघि सारेका थिए।"
नेपाली कांग्रेस संसदीय दलको बैठक जारी,काठमाडौं: नेपाली कांग्रेस संसदीय दलको बैठक जारी छ। बैठक पार्टीको संसदीय दलको कार्यालय सिंहदरबारमा जारी छ। जारी बैठकमा प्रधानमन्त्रीलाई विश्वासको मत दिने नदिनेबारे छलफल भइरहेको एक सांसदले बताए। देउवा संसदीय दलको नेतामा निर्वाचित भएपछि आज पहिलोपटक बैठक बोलाइएको हो। दिउँसो एक बजेलाई बोलाइएको बैठकमा देउवा आफैँ एक घण्टा ढिलो पुगेका थिए। संसदीय दलको बैठकले आगामी रणनीति बारे थप धारणा तय गर्नेछ । यसअघि कांग्रेस सभापति एवम् संसदीय दलका नेता शेरबहादुर देउवा निवास धुम्बाराहीमा पदाधिकारीबीच छलफल भएको थियो । प्रतिनिधि सभाको नयाँ कार्यकालको बैठक यही पुस २५ गतेदेखि सुरु हुँदैछ। संसद बैठकअघि कांग्रेस संसदीय दलको बैठक बसेको हो। प्रधानमन्त्री पुष्पकमल दाहाल प्रचण्डले पुस २६ गते संसदमा विश्वासको मत लिने तयारी छ।
जसपाले भन्यो पुस २७ मा सार्वजनिक बिदा दिने कुरामा हाम्रो असहमति छ,"काठमाडौं : जनता समाजवादी पार्टी (जसपा)ले प्रधानमन्त्री पुष्पकमल दाहाल प्रचण्ड नेतृत्वको सरकारलाई विश्वासको मत दिने आधार तय भएको बताएको छ। न्यूनतम साझा कार्यक्रममा आफ्ना एजेण्डाहरू समावेश भएको भन्दै विश्वासको मत दिने आधार तय भएको जनाएको हो। 'जसपाले राखेका सर्तहरूप्रति सरकार सकारात्मक देखिएको पार्टीको बुझाइ छ। गठबन्धनको तर्फबाट मस्यौदा गरिएको न्युनतम साझा कार्यक्रमको खाका हेर्दा पार्टीको राजनीतिक समितिको बैठकबाट सरकारमा सहभागी हुनका लागि राखिएका सर्तहरुमध्ये २ वटा सर्तहरू समेटिएको देखिन्छ,' जसपाले भनेको छ, 'पार्टीका मूलभुत सिद्धान्तको प्रतिकुल नहुनेगरी नै मस्यौदा तयार भएको छ भने नागरिकता समस्या समाधान र सुशासनको प्रत्याभूतिजस्ता विषय पनि साझा न्युनतम कार्यक्रमको मस्यौदामा अटेको देखिन्छ। यस अर्थमा पार्टीले सरकारलाई विश्वासको मत दिने आधार तय भएको छ।' जसपाले पृथ्वी ज्यन्तीमा सार्वजनिक बिदा दिने कुरामा आपत्ति जनाएको छ। 'पुस २७ गतेलाई पृथ्वी जयन्तीका रूपमा सार्वजनिक बिदा दिने विषयलाई मस्यौदामा समेट्ने कुरासँग भने जसपाको असहमति रहेको छ,' विज्ञप्तिमा भनिएको छ। राष्ट्रिय प्रजातन्त्र पार्टीले सरकारमा सहभागी हुन पृथ्वी जयन्तीमा सार्वजनिक बिदा दिनुपर्ने शर्त राखेको छ।"
प्रदेश १ को नयाँ सरकार एमालेकै नेतृत्वमा बन्ने,"विराटनगर : प्रदेश १ मा नेकपा (एमाले)कै नेतृत्वमा नयाँ सरकार बन्ने लगभग निश्चित भएको छ। तर, सत्तारूढ गठबन्धनले यसको औपचारिक घोषणा भने गरिसकेको छैन। प्रदेश प्रमुख पर्शुराम खापुङले आइतबार अपरान्ह ५ बजेसम्मको समय दिएर मुख्यमन्त्रीमा दाबी पेस गर्न आह्वान गरिसकेका छन्। खापुङले संविधानको धारा १६८ को उपधारा २ बमोजिम प्रदेशसभामा प्रतिनिधित्व गर्ने दुई वा दुईभन्दा बढी दलको समर्थनमा बहुमत पुर्याएर मुख्यमन्त्रीका लागि दाबी पेस गर्न आह्वान गरेका हुन्। प्रदेश प्रमुखले दिएको समय सकिन १ दिन बाँकी छ। प्रदेशको ठूलो दल एमाले र तेस्रो ठूलो दल नेकपा (माओवादी केन्द्र)ले सरकारको नेतृत्वमा दाबी गरिरहेका थिए। प्रदेशसभामा एमालेका ४० र माओवादी केन्द्रका १३ सांसद (प्रदेशसभा) सदस्य छन्। अब कुनै अकल्पनीय राजनीतिक उथलपुथल भएन भने एमालेले प्रदेश सरकारको नेतृत्व पाउने पक्कापक्की भइसकेको नेताहरू बताउँछन्। एमालेको नेतृत्वमा सरकार गठन हुँदा संसदीय दलका नेता हिक्मतकुमार कार्की मुख्यमन्त्री बन्ने छन्। एमाले प्रदेश १ का प्रमुख सचेतक रेवतीरमण भण्डारीले केन्द्रमा प्रदेश सरकारको नेतृत्व एमालेले गर्ने मोटमोटी समझदारी बनिसकेको जानकारी दिए। अब सबै हिसाबबाट प्रदेशमा एमालेकै नेतृत्वमा सरकार बन्ने यकिन भइसकेको छ। केन्द्रमा शीर्ष नेताबीच त्यही समझदारी भएको हो। सुरुमा एमालेबाट २ वा ३ जना मन्त्री हुन्छन्, उनले भने, सत्तारूढ दलहरूबीच आजै (शनिबार) नै बहुमत पुर्याएर मुख्यमन्त्रीका लागि दाबी पेस गर्ने सल्लाह भएको थियो। तर, केन्द्रमा छलफल गर्नुपर्ने भयो भनेर माओवादीका साथीहरू काठमाडौं गएकाले सम्भव हुन सकेन। उहाँहरू फर्किएपछि तोकिएको समयभित्रै आइतबार प्रदेश प्रमुखसमक्ष दाबी पेस गर्ने छौँ। भण्डारीले आइतबार अपरान्हसम्म दाबी पेस गर्ने समय रहेकाले त्यही अनुसार तयारी गरिएको बताए। उनका अनुसार केन्द्रमा बनेको गठबन्धन अनुसार नै प्रदेशमा सरकार गठन हुने छ। तत्कालका लागि सरकारमा सत्तारूढभित्रका एमाले, माओवादी, राप्रपा (राष्ट्रिय प्रजातन्त्र पार्टी) र जसपा (जनता समाजवादी पार्टी) सहभागी हुने जानकारी भण्डारीले दिए। यद्यपि सत्तारूढ दलहरूबीच मन्त्रालय बाँडफाँटमा कुरा मिल्न बाँकी रहेको बताइएको छ। नेताहरूका अनुसार मन्त्रालय बाँडफाँटमा तत्काल कुरा नमिले सत्तारूढका तर्फबाट मुख्यमन्त्रीमा दाबी पेस गरेपछि मन्त्रालय नतोकिकन मन्त्रीहरू नियुक्ति गर्ने सम्भावना छ। तर, सरकारमा सहभागी हुने विभिन्न दलबाट मन्त्री बन्नेहरूको पनि टुंगो लागिनसकेको नेताहरू बताउँछन्। प्रदेशमा नयाँ सरकार गठनका लागि बहुमत पुर्याउन ४७ सांसद आवश्यक पर्छ। सत्तारूढ गठबन्धनसँग ६० जना सांसद छन्। सुरुमा माओवादीबाट १ वा २ जनासम्म मन्त्री बन्ने सम्भावना रहेको स्रोतले बतायो। त्यसबाहेक राप्रपा र जसपाबाट पनि सरकारमा ११ जनाको प्रतिनिधित्व हुने बताइएको छ। प्रदेशसभामा राप्रपाका ६ र जसपाका १ जना सांसद छन्। मुख्यमन्त्री एमालेले पाउँदा सभामुख आफूले पाउनुपर्ने दाबी माओवादीको छ। मुख्यमन्त्रीका लागि दाबी पेस गर्ने अन्तिम तयारी भए पनि दलहरूबीच मन्त्रालय बाँडफाँट भइसकेको छैन। सरकार बनाइसकेपछि पनि त्यसको टुंगो लगाउन सकिन्छ, एमाले प्रमुख सचेतक भण्डारी भन्छन्, भरसक केन्द्रबाटै मन्त्रालय बाँडफाँटको टुंगो लागेर आएमा राम्रो हुने थियो। हुन त शनिबार रातिसम्ममा यो विषय टुंगिएला। मुख्यमन्त्री एमालेले पाउने कुरामा भने अब कुनै दुविधा नरहेको उनले बताए। तर, सत्ता साझेदार दल माओवादीले भने सरकारको नेतृत्वमा अन्तिम समयसम्म दाबी कायमै रहने जनाएको छ। ठूलो दल भएकाले एमालेले दाबी गर्नु स्वभाविक हो। तर, हामीले पनि मुख्यमन्त्री पाउनुपर्छ भनिरहेका छौँ, उनी भन्छन्, केन्द्रमा बेलुका राखिएको शीर्ष नेताहरूबीचको छलफलले सरकारको नेतृत्व कुन पार्टीले पाउने भन्ने यकिन हुन्छ। अहिलेसम्म सबै खालका सम्भावना कायमै छन्। माओवादी प्रदेश १ संसदीय दलका नेता इन्द्रबहादुर आङ्बो शनिबार बेलुका केन्द्रमा हुने शीर्ष नेताहरूको छलफलबाट मात्रै प्रदेश सरकारको नेतृत्वका विषयमा टुंगो लाग्ने बताउँछन्। ठूलो दल भएकाले एमालेले दाबी गर्नु स्वभाविक हो। तर, हामीले पनि मुख्यमन्त्री पाउनुपर्छ भनिरहेका छौँ, उनी भन्छन्, केन्द्रमा बेलुका राखिएको शीर्ष नेताहरूबीचको छलफलले सरकारको नेतृत्व कुन पार्टीले पाउने भन्ने यकिन हुन्छ। अहिलेसम्म सबै खालका सम्भावना कायमै छन्। हालसम्मको राजनीतिक परिदृष्यले नेपाली कांग्रेस र नेकपा (एकीकृत समाजवादी) भने प्रतिपक्षमै बस्ने देखिएको छ। ९३ सदस्यीय प्रदेशसभामा कांग्रेसका २९ र समाजवादीका ४ जना सांसद छन्। आङ्बोले मुख्यमन्त्री एमालेले पाएमा सभामुख भने माओवादीबाट हुनुपर्ने अडान नछाडिने पनि बताए। राप्रपा संसदीय दलका नेता भक्तिप्रसाद सिटौला भने पार्टी प्रदेश सरकारमा जाने वा नजाने विषयमा टुंगो लाग्न बाँकी रहेको बताउँछन्। सरकारमा सहभागिताको विषयलाई केन्द्रमा हुने सहमतिपछि मात्रै भन्न सकिने उनले बताए। सरकारमा हामीले राखेका शर्तहरू अरु दलले स्वीकार गरेका छन्, सिटौलाले भने, तर, सबै हिसाबबाट सहमति भइसकेको छैन। सरकारमा जाने हुँदा पार्टीबाट कसले नेतृत्व गर्ने भन्ने पनि यकिन भइनसकेको जानकारी उनले दिए। प्रदेशमा नयाँ सरकार गठनका लागि बहुमत पुर्याउन ४७ सांसद आवश्यक पर्छ। सत्तारूढ गठबन्धनसँग ६० जना सांसद छन्। हालसम्मको राजनीतिक परिदृष्यले नेपाली कांग्रेस र नेकपा (एकीकृत समाजवादी) भने प्रतिपक्षमै बस्ने देखिएको छ। ९३ सदस्यीय प्रदेशसभामा कांग्रेसका २९ र समाजवादीका ४ जना सांसद छन्। माओवादीमा किचलो सरकारमा सहभागिताको विषयलाई लिएर माओवादीभित्र किचलो देखिएको छ। माओवादीबाट सरकारमा कसले मन्त्री पाउनेभन्ने विषयमा विवाद देखिएको हो। प्रदेशमा नयाँ सरकार बन्ने चरणमा रहँदा पार्टीभित्र एकले अर्काको विरोध गर्ने क्रम बढेको छ। सामाजिक सञ्जालको प्रयोग गरेरै एकअर्काको विरोधमा नेताहरू उत्रिएका छन्। माओवादी प्रदेश १ का सचिव एवं प्रदेशसभा सदस्य गणेश उप्रेती सुशील माओवादी आन्दोलनमा दिएको योगदानका आधारमा सबै हिसाबबाट आफू मन्त्री बन्न योग्य रहेको बताउँछन्। राजनीति गर्नेहरूले राजनैतिक निर्णय र राजनैतिक पहलकदमी लिएकै राम्रो। त्यसभित्र अराजनैतिक र मूल्य मान्यता नाघेर निर्णयहरू लिँदा आन्दोलन वा अभियान कसैलाई फाइदा पुग्दैन, उनले फेसबुक स्टाटसमै लेखेका छन्। उप्रेतीले अर्का प्रदेशसभा सदस्य जीवन आचार्यलाई लक्षित गरेर स्टाटस लेखेको सबैको बुझाइ छ। आफूलाई उछिनेर आचार्य मन्त्री बन्ने सम्भावना बढेपछि उप्रेती विरोधमा उत्रिएको एक नेताले बताए। उप्रेती मोरङको निर्वाचन क्षेत्र नम्बर २ क र आचार्य क्षेत्र नम्बर ६ कबाट निर्वाचित भएका हुन्। माओवादीभित्र मोरङबाट १ जनाले मात्रै मन्त्री पाउने सम्भावना रहेको स्रोतले बतायो। आचार्य माओवादीबाट भौतिक पूर्वाधार मन्त्रालयसहित सरकारको नेतृत्व आफूले गर्न पाउनुपर्ने दाबी गरिरहेका छन्। उनको दाबीमा अन्य नेताहरूको असन्तुष्टि छ। आचार्य प्रधानमन्त्री एवं माओवादी अध्यक्ष पुष्पकमल दाहाल प्रचण्डका छोरीज्वाईं हुन्। केन्द्रमा प्रचण्डले सरकारको नेतृत्व गरेका कारण उनकै ज्वाईं आचार्यले प्रदेशमा मन्त्री दाबी गर्न नमिल्ने मत पार्टीभित्र बलियो बनेर गएको छ। पार्टीभित्रको विवादले माओवादी संसदीय दलमा पनि तरंग ल्याएको छ। दलका नेता आङ्बोले केन्द्रीय स्तरमा सहमति हुने विषय टुंगोमा नपुगिकन प्रदेशस्तरमा अनौपचारिकबाहेक कुनै निर्णायक छलफलअगाडि नबढेको बताए। आङ्बोले फेसबुकमा स्टाटस लेख्दै भने, पार्टीको माथिल्लो निकाय वा पदाधिकारीहरूबाट कोही निश्चित पात्र विशेषको निम्ति कुनै प्रस्ताव, दबाब वा निर्देशन आएको छैन। जनताको बीचमा हजारौँ सपना बाँडेर निर्वाचित भएका जनप्रतिनिधिले कार्यकारी निकायमा बसेर जनताको सेवा गर्ने चाहनालाई कसैले अन्यथा नठानौँ, भ्रम र अफवाहको पछि नलागौँ। आचार्यले भने पार्टीको संसदीय दलले गर्ने निर्णयलाई सबैले स्वीकार गर्नुपर्ने बताउँदै आएका छन्। नेताहरूका अनुसार को मन्त्री बन्ने भनेर हानथाप सुरु भएकै कारण माओवादीभित्र अन्योलता देखिएको छ।"
राष्ट्रपति विद्यादेवी भण्डारी साझा बसमा,काठमाडौंः राष्ट्रपति विद्यादेवी भण्डारीले साझा बसमा यात्रा गरेकी छिन्। राष्ट्रपति भण्डारी शनिबार साझा बसमा यात्रा गरेर ललितपुरको पिम्बहाल पुगेकी हुन्। भण्डारीलाई ल्याउन बस महाराजगन्जस्थित राष्ट्रपति भवन शितल निवास पुगेको थियो। उनी त्यहाँबाट ललितपुरको पाटन ढोका बसपार्कमा ओर्लिइन्। ललितपुर महानगरका मेयर चिरिबाबु महर्जनले राष्ट्रपति भण्डारीको स्वागत गरेका थिए। लगत्तै राष्ट्रपति भण्डारी शनिबार ललितपुरस्थित पाटनढोकामा मदन पुस्तकालयको अवलोकन गरिन्।
स्वार्थ पूरा गरेपछि ओलीले प्रचण्डलाई धोका दिन्छन् : दीपकुमार उपाध्याय,"काठमाडौं : नेपाली कांग्रेसका नेता दीपकुमार उपाध्यायले एमालेका अध्यक्ष केपी शर्मा ओलीले आफ्नो स्वार्थ पूरा गरेपछि प्रचण्डलाई धोका दिने दावी गरेका छन्। शनिबार बुटवलमा आयोजित साक्षात्कार कार्यक्रममा बोल्दै उपाध्यायले एमालेले राष्ट्रपति र सभामुख लगायतका महत्वपूर्ण पद प्राप्त गर्न विश्वासको मत दिने र त्यसपछि साथ छोड्ने जिकिर गरे। उनले भर्खरै सम्पन्न निर्वाचनले नेपालको पुरानो दुई ठूला पार्टीहरू कांग्रेस र एमाले कमजोर बनेको भन्दै समयमा नै सचेत भएर अगाडि बढ्नुपर्नेमा जोड दिए। उपाध्यायले दलहरूभित्र रहेको भागवण्डा, गुटबन्दी नैतिक मूल्य मान्यतामा ह्रास हुँदै गएकाले देशको राजनीतिक, आर्थिक र सार्वभौम अवस्था जटिल अवस्थामा पुगेको र देशको खलबलिएको स्थितिलाई जोगाउन पुराना दलहरू सच्चिन जरुरी रहेको उल्लेख गरे। नेता उपाध्यायले पछिल्लो राजनीतिक घटनाक्रमले दलका नेताहरूले विचारको राजनीतिभन्दा सत्ता स्वार्थमा निहित भएर राजनीति गरेको आरोप लगाए। उपाध्यायले विदेशी शक्तिहरूले गणतन्त्र, धर्मनिरपेक्षता र संघीयतालाई देशमा छिराएर देशमा अस्थिरता ल्याउने काम गरेको आरोप लगाएका छन्।"
"वाम एकताका लागि माओवादीले बनायो कार्यदल, नेसपासँगको एकीकरण छिट्टै","काठमाडौं : नेकपा माओवादी केन्द्रले वाम एकताका लागि पाँच सदस्यीय कार्यदल बनाएको छ। माओवादीले शनिबार उपाध्यक्ष कृष्णबहादुर महराको संयोजकत्वमा कार्यदल बनाएको हो। समितिमा महासचिव देव गुरुङ, उपमहासचिवहरू गिरिराजमणि पोखरेल, जनार्दन शर्मा र शक्ति बस्नेत छन्। यसैबीच माओवादी केन्द्र र नेपाल समाजवादी पार्टी (नेसपा) बीच एकता तयारी गरिएको छ। एकता प्रक्रिया सुरु गर्नका लागि नेपाल समाजवादी पार्टीका अध्यक्ष बाबुराम भट्टराईले आजै प्रधानमन्त्री पुष्मकमल दाहाल प्रचण्डसँग भेटवार्ता गरेका छन्। पार्टी एकतालाई मूर्त रुप उनीहरूबीच छलफल भएको हो। त्यसैका निम्ति माओवादीले कार्यदल बनाएको हो। नेसपाले पनि कार्यदल बनाएर दुई पार्टीबीच एकताको प्रक्रिया सुरु गर्ने माओवादीका एक नेताले बताए। मंसिर ४ को निर्वाचनमा पनि बाबुरामले आफ्नो क्षेत्र प्रचण्डका निम्ति छाडेका थिए। नेसपाका नेताहरू पनि माओवादीको चुनाव चिन्हबाट उम्मेदवार बनेका थिए। नेसपाबाट महेन्द्र राय यादव विजयीसमेत भएका छन्। २०७२ सालमा नेकपा माओवादी त्यागेर डा भट्टराईले नयाँ शक्ति पार्टी गठन गरेका थिए। उनले ०७६ साल वैशाख २१ गते उपेन्द्र यादव नेतृत्वको संघीय समाजवादी फोरमसँग एकता गरेका थिए। एकतापछि समाजवादी पार्टी नेपाल बनेको थियो। २०७९ असारमा भट्टराइले नेपाल समाजवादी पार्टी गठन गरे। २०५२ सालमा माओवादीले जनयुद्ध सुरु गर्नु अघि संयुक्त जनमोर्चा नेपालले भट्टराईकै नेतृत्वमा ४० बुँदे माग तत्कालीन देउवा सरकारलाई बुझाएको थियो। त्यसयता बाबुराम प्रचण्डसँगै थिए। यद्यपि पटक पटक अन्तरसंघर्ष हुँदै आएको थियो।"
माओवादी केन्द्र र नेपाल समाजवादीबीच एकताको तयारी,"काठमाडौंः नेकपा माओवादी केन्द्र र नेपाल समाजवादी पार्टीबीच एकता हुने भएको छ। शनिबार प्रधानमन्त्रीसमेत रहेका नेकपा माओवादी केन्द्रका अध्यक्ष पुष्पकमल दाहाल प्रचण्ड र नेपाल समाजवादी पार्टीका अध्यक्ष डाबाबुराम भट्टराईको भेटमा दुई पार्टीबीचको एकता प्रक्रियाका विषयमा छलफलल भएको छ। दुई शीर्ष नेताको भेटमा सहभागी नेपाल समाजवादीका नेता विश्वदीप पाण्डेले समसामयिक राजनीति लगायत विविध विषयमा अन्तरङ्ग छलफल भएको बताए। बालुवाटार मा भएको भेटमा पार्टी एकताको मोडेल, विश्वासको मतका लागि राम्रो वातावरण बनाउने लगायतका विषयमा छलफल भएको थियो। पार्टी एकतालाई मूर्त रुप दिन नेकपा माओवादी केन्द्रले आफ्नो पदाधिकारी बैठकबाट औपचारिक रुपमा अघि बढाउने भएको छ। पार्टी एकताको विषय अघि बढेको र कार्यगत एकताका विषयमा कुराकानी भइहेको र पार्टीको नामका विषयमा पनि दुई दलबीच परामर्श भइरहेको नेताहरूले बताएका छन्। २०७२ सालमा नेकपा माओवादी त्यागेर डा भट्टराईले नयाँ शक्ति पार्टी गठन गरेका थिए। उनले ०७६ साल वैशाख २१ गते उपेन्द्र यादव नेतृत्वको संघीय समाजवादी फोरमसँग एकता गरेका थिए। एकतापछि समाजवादी पार्टी नेपाल बनेको थियो । २०७९ असारमा भट्टराइले नेपाल समाजवादी पार्टी गठन गरे। २०५२ सालमा माओवादीले जनयुद्ध सुरु गर्नु अघि संयुक्त जनमोर्चा नेपालले भट्टराईकै नेतृत्वमा ४० बुँदे माग तत्कालीन देउवा सरकारलाई बुझाएको थियो । त्यसयता बाबुराम प्रचण्डसँगै थिए । यद्यपि पटक पटक अन्तरसंघर्ष हुँदै आएको थियो ।"
यो सरकार खिचडी भयो : राजेन्द्र पाण्डे,"जनकपुरधाम : नेकपा एकीकृत समाजवादी पार्टीका वरिष्ठ उपाध्यक्ष एवं संसदीय दलको उपनेता राजेन्द्र पाण्डेले अहिले खिचडी सरकार भएको बताएका छन्। उनले संघीयता रुचाउने र संघीयता नरुचाउने, राजा ल्याउने र राजा फ्याक्ने विचारधाराका दलहरू एक साथ रहेकाले अहिलेको सरकार खिचडी सरकार रहेको बताए। पत्रकारको प्रश्नको जवाफमा उनले प्रधानमन्त्री पुष्पकमल दाहाल प्रचण्ड नेतृत्वको सरकारलाई विश्वासको मत दिने अथवा नदिने विषयमा पुस २६ मा मात्र निर्णय गरिने बताए। पाण्डेले अहिलेसम्म प्रचण्डले व्यक्तिगत रूपमा विश्वासको मत मागे पनि पार्टीगत रूपमा नमागेकाले यस सम्बन्धमा निर्णय गर्न पुस २६ गते नै बैठक बसेर निर्णय गर्ने बताए। शनिबार जनकपुरधाममा आयोजित पत्रकार सम्मेलनमा पाण्डेले पार्टीको मान्यता दिएर चिठ्ठी लेख्ने काम नभएको भन्दै भने, प्रचण्डले व्यक्तिगत रुपमा मलाई सहयोग गर्नुपर्यो भन्नु भएको छ, व्यक्तिगत रूपमा मागेकै आधारमा हामीले विश्वासको मत दिने सहज जस्तो लाग्दैन्। पाण्डेले प्रचण्डलाई विश्वासको मत दिने अथवा नदिने, दिए संविधानको हित, राष्ट्रको हित के हुन सक्छ, यसको थप विश्लेषणका लागि २६ पुसमा विहान बैठक बस्ने र त्यसपछि निर्णय गर्ने बताए। प्रचण्डलाई विश्वासको मत दिएर बाहिर बस्नसक्ने समेत उनले बताए। उनले वर्तमान सरकारले ल्याउने नीति तथा कार्यक्रमका आधारमा समेत विश्वासको मत दिने अथवा नदिने प्रभाव पार्ने बताए।"
सङ्घीय शिक्षा ऐन जारी गर्ने विषयमा सरकार गम्भीर छ : प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले सङ्घीय शिक्षा ऐन जारी गर्ने विषय वर्तमान सरकारको प्राथमिकतामा रहेको बताएका छन्। काठमाडौँको महेन्द्र माविमा आज एकीकृत अखिल नेपाल शिक्षक सङ्गठनको केन्द्रीय समिति बैठकलाई सम्बोधन गर्दै उनले सङ्घीय शिक्षा ऐन जारी गर्ने विषयमा सरकार गम्भीर रहेको बताएका हुन् । उनले भने, अघिल्लो सरकारको कार्यकालमा पनि सङ्घीय शिक्षा ऐनका केही काम भएका छन्, तर ऐन जारी भएन, यसपटक सङ्घीय शिक्षा ऐन ल्याउने कुरा सरकारको प्राथमिकतामा छ, यो ऐन जारी गरेपछि शिक्षा क्षेत्र र शिक्षकसँग सम्बन्धित अधिकांश समस्या सम्बोधन हुन्छन् । देशभरका शिक्षकलाई स्वास्थ्य सेवा प्रदान गर्न शिक्षक अस्पताल निर्माणको काम आफूहरुको पालामै अगाडि बढेको जनाउँदै उनले भने, यसलाई सफल कार्यान्वयन गर्ने जिम्मेवारी पनि हाम्रै हो, यसका साथै शिक्षकको सम्मानित जीवनका निम्ति हामीले केही न केही पहल लिनैपर्छ, त्यसतर्फ पनि सरकारले सोचिरहेको छ । देशको राजनीतिक परिवर्तन र सामाजिक रुपान्तरणमा शिक्षकको अहम् भूमिका भएकामा प्रधानमन्त्री दाहालले जोड दिए। सामाजिक चेतनाको अभिवृद्धि, राजनीतिक जागरण र राजनीतिक एवं सामाजिक उत्तराधिकारी निर्माणमा शिक्षकको महत्वपूर्ण योगदान रहँदै आएको जनाउँदै उहाँले यसमा सबै शिक्षकले गर्व गर्नुपर्ने बताए । नराम्रो काम गर्दिनँ, गर्न दिन्नँ बैठकलाई सम्बोधन गर्दै प्रधानमन्त्री दाहालले आफ्नो तेस्रो कार्यकाललाई चुनौतीपूर्ण अवसरका रूपमा चित्रित गरे। उनले भने, तेस्रो कार्यकाल मेरा निम्ति चुनौतीपूर्ण अवसर हो, यसलाई हामीले पूराका पूरा सदुपयोग गर्न सक्नुपर्छ, म एउटा पनि नराम्रो काम नगर्ने र गर्न नदिनेमा सचेत छु, सिङ्गो देशले हामीलाई आशाको नजरले हेरिरहेको छ, जनताको त्यो आशालाई सम्बोधन गर्न तपाईं हामी सबै गम्भीर र जिम्मेवार हुनुपर्छ । प्रधानमन्त्री दाहालले पहिलो कार्यकालमा नयाँ नेपालको मार्गचित्र प्रस्तुत गरिएको बताए । उनले भने, पहिलो कार्यकालमा विकास र समृद्धिको विजारोपण गरियो, किसानलगायत जनताको ऋण मिनाहा गर्न, सामाजिक न्याय स्थापित गर्न जोड रह्यो, दोस्रो कार्यकालमा संविधान कार्यान्वयन, आर्थिक समृद्धि, सङ्घीयताको जग बसाल्ने कामका लागि राम्रो पहल गरियो, तेस्रो कार्यकाल त्यसभन्दा नमुना बनाउनुपर्ने छ, त्यसैले सरकार सामाजिक न्याय, सुशासन र समृद्धिलाई केन्द्रमा राखेर काम गर्नेछ।"
सर्वोच्च बारमा नयाँ कार्यसमितिका लागि मतदान प्रारम्भ,"काठमाडौं : सर्वोच्च बार एसोसिएसनको ३४ औँ नयाँ कार्यसमिति चयनका लागि आज बिहान ८ बजेदेखि मतदान जारी रहेको छ। प्रमुख निर्वाचन अधिकृत मुकुन्दप्रसाद पौडेलका अनुसार नयाँ कार्यसमितिका लागि मतदान सुरु भएको छ। मतदान दिउँसो ३ बजे सम्पन्न हुनेछ। त्यसपछि मतगणना प्रारम्भ गरिने छ। नयाँ कार्यसमिति चयनका लागि हुन लागेको निर्वाचनमा सत्ता र विपक्षी दलनिकट कानुन व्यवसायीबीच समूहगतरूपमा प्रतिस्पर्धा हुने भएको छ। निर्वाचनमा बृहत् लोकतान्त्रिक र प्रगतिशील, पेसागत तथा गणतान्त्रिक समूह बनाएर चुनावी मैदानमा उत्रिएका छन्। लोकतान्त्रिक समूहबाट अध्यक्षमा वरिष्ठ अधिवक्ता हरिशङ्कर निरौलाले उम्मेदवारी दिएका छन् भने प्रगतिशीलबाट वरिष्ठ अधिवक्ता तुलसी भट्ट अध्यक्षको उम्मेदवार छन्। यस्तै एक उपाध्यक्षमा लोकतान्त्रिकबाट जगदिशप्रसाद पाण्डे र प्रगतिशीलबाट रामकृष्ण काफ्ले, सचिवमा लोकतान्त्रिकबाट कल्याण पोखरेल र प्रगतिशीलबाट श्यामकुमार खत्री प्रतिस्पर्धामा छन्। सहसचिवमा लोकतान्त्रिकबाट सुजन लोप्चन र प्रगतिशीलबाट सजिता शाक्य उम्मेदवार बनेका छन्। एक कोषाध्यक्ष पदका लागि लोकतान्त्रिकबाट रामचन्द्र पौडेल र प्रगतिशीलबाट कपिलचन्द्र पोखरेल , एक महिला सदस्यका लागि लोकतान्त्रिकबाट कमला रोका गिरी र प्रगतिशीलबाट सिर्जना कँडेल छन्। सदस्यमा लोकतान्त्रिक समूहबाट इन्द्रशेखर खड्का, प्रदीपकुमार श्रेष्ठ, उत्तमराज पाठक, भीमप्रसाद ढकाल, रुपनारायण श्रेष्ठ, रेशमराज रेग्मी, रामबहादुर राउत, सुमनकुमार केसी र बद्रीराज भट्ट रहेका छन्। प्रगतिशीलबाट विवेककुमार पौडेल, प्रभुजी पन्त, विनोदकुमार श्रेष्ठ, वीरेन्द्र महर्जन, प्रभाकर श्रेष्ठ, अनुपराज उप्रेती र रमेशराज शर्मा सिग्देल चुनावी मैदानमा छन्। पाँच पदाधिकारी र १० सदस्य गरी १५ जनाको नयाँ पदाधिकारीका लागि भएको निर्वाचनबाट विजयीको कार्यकाल दुई वर्ष हुनेछ। सर्वोच्च बारमा छ सय २१ मतदाता छन्।  रासस"
संसद् बैठक पुरानै नियमावलीअनुसार,"काठमाडौं : प्रतिनिधिसभाको बैठक सञ्चालनसम्बन्धी नयाँ नियमावली नबन्दासम्म पुरानै नियमावलीअनुसार बैठक बस्ने भएको छ। संघीय संसद् सचिवालयका सहायक प्रवक्ता दशरथ धमलाले प्रतिनिधिसभा नियमावली २०७५ लाई नै बैठक सञ्चालनका लागि अनुमोदन गरेर जाने निर्णय भएको बताए। उनका अनुसार बैठक सञ्चालन र प्रतिनिधिसभा बैठकमा दलले बोल्न पाउने समय बाँडफाँटका विषयमा निर्णय भएको छ। नियमावली संशोधन गर्ने विषयमा अर्को कुनै बैठकबाट समिति गठन गरेपछि संशोधन गर्ने निर्णय भएको उनले बताए। धमलाका अनुसार बैठकको अर्को निर्णय हरेक दलबाट दलीय आधारमा पहिलो बैठकमा सम्बोधन गर्ने र पहिलो बैठकको छलफलको समय दुई घण्टा निर्धारण गरिएको छ। त्यो दुई घण्टा दलीय प्रतिनिधिको आधारमा समय विभाजन गरिएको हो। स्वतन्त्र सदस्यले पनि बोल्न पाउने र उनीहरूलाई कम्तीमा पाँच मिनेटको समय उपलब्ध गराउने निर्णय गरेको छ, उनले भने।ज्येष्ठ सदस्यको अनुपस्थितिमा बैठकको अध्यक्षता गर्न नियमावलीमा ७ सदस्य तोक्ने व्यवस्था भएअनुसार कांग्रेस, एमालेबाट दुईदुई जना र क्रमशः ठूला दलबाट एकएकजना चयन गरी सो दलहरूले २४ गते बेलुकासम्म सचिवालयमा उपलब्ध गराउने निर्णय भएको धमलाले बताए। माघ ७ मा सभामुख र ९ मा उपसभामुखको निर्वाचन गर्न प्रस्ताव सभामुख चयनका लागि आगामी माघ ७ गते निर्वाचन गर्न नेपाली कांग्रेसले प्रस्ताव गरेको छ। ज्येष्ठ सदस्य पशुपतिशमशेर जबराले संघीय संसद् भवन नयाँ बानेश्वरमा आयोजना गरेको सर्वदलीय बैठकमा गरिएको उक्त प्रस्तावअनुसार माघ ७ मा सभामुख र माघ ९ मा उपसभामुखको निर्वाचन गर्न भनिएको छ। सहायक प्रवक्ता धमलाले उक्त प्रस्तावका विषयमा अन्य दलहरूले पछि छलफल गर्ने र मिति तोक्ने बताइएको छ। प्रतिनिधिसभाको पहिलो बैठक बसेको १५ दिनभित्र सभामुख वा उपसभामुख चयन गरिसक्नुपर्ने व्यवस्था भएकोले सकेसम्म छिटो गर्ने र सोहीअनुसार तय गर्ने उनले बताए। प्रतिनिधिसभाको पहिलो बैठक पुस २५ गते दिउँसो १ बजे बस्ने कार्यसूची रहेको छ। पुस २६ मा प्रधानमन्त्री पुष्पकमल दाहालले विश्वासको मत लिने कार्यसूची छ। सो कार्यसूचीलाई पनि पुरानै नियमावलीअनुसार नै विश्वासको मतका लागि आवश्यक प्रक्रिया अगाडि बढाउने विषयमा सहमति भएको छ।"
कांग्रेसको संसदीय दलको बैठक आज बस्दै,काठमाडौं : नेपाली कांग्रेसको संसदीय दलको बैठक आज बस्दैछ। कांग्रेसको संसदीय दलको बैठक संसदीय दलको कार्यालय सिंहदरबारमा आज दिउँसो १ बजे बस्ने मुख्य सचिव कृष्णप्रसाद पौडेलले जानकारी दिए। कांग्रेस संसदीय दलमा ८९ सांसद् छन्। प्रतिनिधिसभाको पहिलो बैठक पुस २५ गते दिउँसो १ बजे बस्ने कार्यसूची रहेको छ। उक्त बैठकलाई लक्षित गर्दै कांग्रेसले संसदीय दलको बैठक बोलाएको हो। पुस २६ मा प्रधानमन्त्री पुष्पकमल दाहाल प्रचण्डले विश्वासको मत लिने कार्यसूची छ। संसदीय दलको बैठक अगाडि शुक्रबार कांग्रेस सभापति शेरबहादुर देउवा निवास धुम्बाराहीमा पदाधिकारीको बैठक बसेको थियो। कांग्रेसले आगामी माघ २८ गतेलाई केन्द्रीय कार्यसमिति बैठक बोलाएको छ।
एमालेले आज नवनिर्वाचित सांसदहरुलाई प्रशिक्षण दिने,काठमाडौं : नेकपा एमालेले नवनिर्वाचित सांसदहरुलाई आजदेखि प्रशिक्षण दिने भएको छ । शनिबार दिउँसो संघीय संसद भवनको ल्होत्से हलमा दिउँसो १ बजे एमालेका नवनिर्वाचित सांसदहरुलाई प्रशिक्षण दिने संसदीय विभाग प्रमुख डा शिवमाया तुम्बाहाङफेले जानकारी दिइन्। एमालेले नेपालमा संसदीय प्रक्रिया तथा कानुन तर्जुमा विषायक अभिमुखिकरण सञ्चालन गर्न लागेको हो। उनका अनुसार पार्टी अध्यक्ष एवम् संसदीय दलका नेता केपी शर्मा ओलीले निर्देशनात्मक प्रशिक्षण एवम् सम्बोधन गर्नेछन्। एमालेमा प्रत्यक्ष चुनावबाट ४४ जना र समानुपातिकबाट ३४ जना गरी ७८ जना प्रतिनिधिसभा सदस्य निर्वाचित भएका थिए। एक जना स्वतन्त्र सांसद एमालेमा प्रवेश गरेपछि ७९ जना पुगेका छन्।
जसपाले थाल्यो विधान अधिवेशनको तयारी,"काठमाडौं : जनता समाजवादी पार्टी, नेपालले विधान अधिवेशनको तयारी थालेको छ। आगामी चैत्रभित्र विधान अधिवेशन गर्ने तयारीमा जसपा जुटेको जनता समाजवादी पार्टी, नेपालका प्रचार विभाग प्रमुख पूर्ण बस्नेतले जानकारी दिए। उनका अनुसार पार्टी अध्यक्ष उपेन्द्र यादव संयोजकत्वको विधान मस्यौदा समितिले पार्टीको विगतको आफ्नो सांगठनिक अनुभव, प्रमख राजनीतिक दलका सांगठनिक पद्धति र संरचनाबारे अध्ययन थालेको छ। संघीय र समाजवादी मुलुकका विधान अधिवेशनसँग सम्बन्धित दस्तावेजहरु पनि उपयोगी हुन सक्ने समितिले ठहर गरेको छ । जनता समाजवादी पार्टी, नेपालको राजनीतिक समितिले संगठनहरु गठन, पुनर्गठन गर्ने निर्णय गरेसँगै केन्द्रीय संगठन विभागले मातहतका पार्टी संगठन, समितिहरु र भ्रातृ संगठनहरुसँग अभिलेख माग गर्ने भएको छ । जसपाले जेष्ठमा पार्टीको महाधिवेशन गर्ने पार्टीको तयारी गरेको छ। जसपाले मंसिर ४ को निर्वाचनमा प्रतिनिधि सभामा १२ सिट ल्याएको छ।"
नेपालको गुनासो : प्रचण्डले एकीकृत समाजवादीलाई बेवास्था गरे,"काठमाडौं : नेकपा एकीकृत समाजवादीका अध्यक्ष माधवकुमार नेपालले सबैलाई आफ्नो शक्ति बलियो भएको भ्रम परेको बताएका छन्। शनिबार काठमाडौंमा आयोजित कार्यक्रममा नेपालले कसको शक्ति बलियो, कसको शक्ति कमजोर चुनावको मैदानमा मात्र थाहा भएको बताएका छन्। नेपालले भने, शेरबहादुर सँग के खबर गएछ भने, एमाले पार्टीले प्रचण्डजीलाई प्रधानमन्त्री बनाउँदैन, तपाईंलाई समर्थन गर्न भनेपछि उहाँ ढुक्क भएर बस्नुभएछ। देउवाजी हिस्स बुढो खिस्स दाँत हुनुभयो। नेपालले प्रचण्ड प्रधानमन्त्री भएकोमा आफूलाई कुनै गुनासो नभए पनि नेकपा एसलाई बेवास्ता गरेकोमा चित्त दुखेको बताएका छन्। ओलीलाई सत्ताच्युत गर्न आफूले निर्णायक भूमिका खेलेपनिअहिले ओलीसँग मिलेर प्रचण्डले आफूलाई बेवास्ता गरेको भन्दै नेपालले चित्त दुखाएका हुन्। अहिले प्रचण्ड प्रधानमन्त्री बन्नुभएको छ। उहाँ बनेकोमा हामीलाई कुनै गुनासो छैन, तर जुन हिसाबले हाम्रो पार्टीलाई बेवास्था गरिएको छ। यो गम्भीर विषय बनेको छ।"
पृथ्वी जयन्तीमा बिदा दिँदैमा राजतन्त्र फर्किँदैन,"काठमाडौं : नेकपा एमालेका पोलिटब्युरो सदस्य तथा सांसद गोकुल बास्कोटाले पुस २७ गते पृथ्वी जयन्तीमा बिदा दिँदैमा राजतन्त्र नफर्किने बताएका छन्। शनिबार बास्कोटाले नेपाल एकीकरणका आरम्भकर्ता पृथ्वीनारायण शाहलाई सम्मान दिदैंमा राजतन्त्र नफर्कने स्पष्ट पारेका हुन्। उनले राप्रपाले पृथ्वी जयन्ती तथा राष्ट्रिय एकता दिवसको अवसरमा पुष २७ मा राष्ट्रिय बिदाको माग गरेकाले सरकारले दिए कुनै फरक नपर्ने धारणा राखेका छन्। तत्कालीन गोरखाका राजा पृथ्वीनारायण शाहको नेतृत्वमा तराई, पहाड र हिमालका नागरिकले नेपाल राष्ट्रको भौगोलिक र भावनात्मक एकीकरणमा ठूलो योगदान गरेको तथ्य इतिहासमा अंकित रहेको छ । सत्ता गठबन्धनले शुक्रबार सार्वजनिक गरेको १८ बुँदे न्यूनतम साझा कार्यक्रममा पृथ्वी जयन्तीका दिन (पृथ्वीनारायण शाहको जन्मदिन), पुस २७ गते सार्वजनिक बिदा दिने उल्लेख गरेको छ। साझा कार्यक्रममा लेखिएको छ, नेपालको भौगोलिक एकीकरणको ऐतिहासिकतालाई स्मरण र सम्मान गर्दै पृथ्वी जयन्तीका दिन पुस २७ गते सार्वजनिक बिदा दिने निर्णय गरिएको छ। एमाले, माओवादी केन्द्र, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनता समाजवादी पार्टी नेपाल, जनमत पार्टी र नागरिक उन्मुक्ति पार्टीले न्यूनतम साझा कार्यक्रम सार्वजनिक गरेका हुन्।"
सर्वोच्च बारको मतगणना सुरु,"काठमाडौं : सर्वोच्च बार एशोसिएशनको ३४औँ नयाँ कार्यसमिति चयनका लागि मतगणना सुरु भएको छ। प्रमुख निर्वाचन अधिकृत मुकुन्दप्रसाद पौडेलले मतगणना सुरु भएको जानकारी दिए। नयाँ कार्यसमिति चयनका लागि आज बिहान ८ बजेदेखि सुरु भएको मतदान दिउँसो ३ बजे सम्पन्न भएको थियो। निर्वाचनमा दुईवटा समूहले प्यानलसहित मनोनयन दर्ता गरेका थिए। निर्वाचनमा बृहत् लोकतान्त्रिक समूह र प्रगतिशील, पेसागत तथा गणतान्त्रिक समूह चुनावी प्रतिस्पर्धामा छन्। लोकतान्त्रिक समूहबाट वरिष्ठ अधिवक्ता हरिशङ्कर निरौला र प्रगतिशील समूहबाट वरिष्ठ अधिवक्ता तुलसी भट्टले अध्यक्षमा उम्मेदवारी दिएका छन्। यस्तै उपाध्यक्षमा लोकतान्त्रिकबाट जगदीशप्रसाद पाण्डे र प्रगतिशीलबाट रामकृष्ण काफ्लेले उम्मेदवारी दिएका छन्। सचिवमा लोकतान्त्रिकबाट कल्याण पोखरेल र प्रगतिशीलबाट श्यामकुमार खत्री प्रतिस्पर्धामा छन्। सहसचिवमा लोकतान्त्रिकबाट सुजन लोप्चन र प्रगतिशीलबाट सजिता शाक्य उम्मेदवार छन्। एक कोषाध्यक्ष पदका लागि लोकतान्त्रिकबाट रामचन्द्र पौडेल र प्रगतिशीलबाट कपिलचन्द्र पोखरेलले उम्मेदवारी दिएका छन्। एक महिला सदस्यका लागि लोकतान्त्रिकबाट कमला रोका गिरी र प्रगतिशीलबाट सिर्जना कँडेल छन्। सदस्यहरूमा लोकतान्त्रिक समूहबाट इन्द्रशेखर खड्का, प्रदीपकुमार श्रेष्ठ, उत्तमराज पाठक, भीमप्रसाद ढकाल, रुपनारायण श्रेष्ठ, रेशमराज रेग्मी, रामबहादुर राउत, सुमनकुमार केसी र बद्रीराज भट्ट रहेका छन् भने प्रगतिशीलबाट विवेककुमार पौडेल, प्रभुजी पन्त, विनोदकुमार श्रेष्ठ, बीरेन्द्र महर्जन, प्रभाकर श्रेष्ठ, अनुपराज उप्रेती र रमेशराज शर्मा सिग्देल चुनावी मैदानमा छन्। पाँच पदाधिकारी र १० सदस्य गरी १५ जनाको नयाँ पदाधिकारीका लागि भएको निर्वाचनबाट विजयीको कार्यकाल दुई वर्ष हुनेछ। सर्वोच्च बारमा छ सय २१ मतदाता रहेकामा पाँच सय ७३ मत खसेको छ। रासस"
अवैद्य क्रसर बन्द गर्न बागलुङ प्रशासनको निर्देशन,"बागलुङ : अवैद्य क्रसर उद्योगहरू तत्काल बन्द गर्न जिल्ला प्रशासन कार्यालय बागलुङले निर्देशन दिएको छ। प्रशासनले प्रचलित कानुन र मापदण्ड विपरीत दर्ता नगरी तथा नवीकरण लगायत सञ्चालन अनुमति नलिई सञ्चालनमा रहेका ढुङ्गा, गिट्टी, रोडा तथा बालुवा उत्खनन्, प्रशोधन कार्यमा संलग्न क्रसर उद्योगहरू शुक्रबारदेखि नै बन्द गर्न निर्देशन दिएको हो। प्रचलित कानुन र मापदण्डबमोजिम सञ्चालनमा रहेका क्रसर उद्योगहरूले सोसँग सम्बन्धीत कागजातहरू जिल्ला प्रशासन कार्यालयमा तत्काल पेश गर्न अनुरोध गरेको प्रमुख जिल्ला अधिकारी रमेश ढकालले बताए। उनले विभिन्न आयोजना विकास तथा निर्माणको प्रयोजनका लागि सञ्चालित भएका तर हाल उक्त प्रयोजन र आयोजना समाप्तिपश्चात पनि सञ्चालनमै रहेका क्रसर उद्योगहरू तत्काल बन्द गर्न गराउन सम्बन्धित सञ्चालकहरूलाई जानकारी गराएको बताए। गृह मन्त्रालयले बुधबार जिल्ला प्रशासन कार्यालयलाई कानुनविपरीत सञ्चालित क्रसर उद्योग बन्द गर्न निर्देशन दिएको थियो।"
"मिनिट्रकसहित आठ सय क्युफिट काठ नियन्त्रण, पाँच जना पक्राउ","नुवाकोट : नुवाकोटमा विभिन्न स्थानबाट अवैध रूपमा कटान गरिएका सयौं क्युफिट सालको काठसहित पाँच जना पक्राउ परेका छन्। उनीहरूलाई शिवपुरी र सुर्यगढीबाट नियन्त्रणमा लिएर मुद्दा दायर गरिएको डिभिजन वन कार्यालय नुवाकोटले जनाएको छ। शिवपुरी गाउँपालिका८ मा बा४ख १००३ नम्बरको आइचर गाडीसहित २६ थान गोलिया सालको काठ बरामद गरिएको डिभिजन वन अधिकृत दीर्घनारायण कोइरालाले जानकारी दिए। उनका अनुसार सो स्थानबाट बरामद गरिएको सालको काठ एक सय आठ कयुफिट रहेको छ। सालको काठ, मिनिट्रकसहित काजिवहादुर तिवारी, शोभित थपलिया र वसन्त तामाङलाई पक्राउ गरिएको अधिकृत कोइरालाले बताए। यस्तै, सूर्यगढी गाउँपालिका३ फलाटे नजिकै २६ थान सालको रुखको २१० गोलिया अर्थात सात सय क्युविट सालको काठसहित नन्दबहादुर तामाङ र चन्द्रबहादुर तामाङलाई नियन्त्रणमा लिएर मुद्दा दायर गरिएको डिभिजन वन कार्यालय नुवाकोटले जनाएको छ।"
दार्चुलामा तुइनबाट खसेर एक बालक बेपत्ता,दार्चुला : दार्चुलाको व्याँस गाउँपालिका४ डोकटस्थित कौनेणी तुइनबाट खसेर एक बालक बेपत्ता भएका छन्। नेपालबाट भारत जाने क्रममा तुइनबाट खसेर वडा नम्बर ४ डोकटका १० वर्षीय बालक दिपेन्द्र विष्ट महाकाली नदीमा बेपत्ता हुन्। बिहीबार बिहान भारततिर खर काट्न गएकी आमाको पछिपछि गएका दिपेन्द्र तुइनबाट नदीमा खसेको बताइएको छ। व्याँस क्षेत्रमा सञ्चार सुविधा नभएका कारण घटना ढिलो गरी जानकारीमा आएको हो। उनी ब्रहमस्थान आधारभूत विद्यालयमा कक्षा ४ मा अध्ययनरत थिए।
जबरजस्ती करणी गरेको अभियोगमा पक्राउ,उदयपुर : २० वर्षीया किशोरीलाई जबरजस्ती करणी गरेको अभियोगमा एक जना पक्राउ परेका छन्। जिल्लाको कटारी नगरपालिका७ रिस्कु बस्ने २३ वर्षीय राम शाही ठकुरीलाई प्रहरीले पक्राउ गरेको हो। ठकुरीले ती किशोरीलाई बिहीबार जबरजस्ती करणी गरेको भन्ने उजुरीका आधारमा प्रहरीले उनलाई पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको छ।
मुस्ताङको लोमान्थाङमा न्यानो कपडा वितरण,"जोमसोम : मुस्ताङको लोमान्थाङ गाउँपालिकाले पाँचवटै वडाका प्रत्येक घरधुरीलाई न्यानो कपडा (ज्याकेट) वितरण गरेको छ। गाउँपालिकाको विपद् व्यवस्थापन कोषको १० लाख बजेटमार्फत ५५० थान न्यानो कपडा (ज्याकेट) वितरण गरिएको हो। गाउँपालिकाका अध्यक्ष टसीनर्बु गुरुङ, उपाध्यक्ष छिमी बिष्ट, वडाध्यक्ष र कर्मचारीले प्रत्येक वडाहरूमा पुगेर न्यानो कपडा (ज्याकेट) वितरण गरेको हो। गाउँपालिकाले प्रत्येक घरमा कुरुवा बसेका स्थानीयलाई एकेक थान ज्याकेट वितरण गरेको अध्यक्ष गुरुङले जानकारी दिए। उपल्लो मुस्ताङमा अहिले अत्यधिक चिसो बढेको छ। त्यहाँ दिउँसो केही घाम लागेपनि बिहान र बेलकीको तापक्रम माइनस २० डिग्रीसम्म पुग्छ। सम्भावित हिमपात र जाडो छल्न त्यहाँका नागरिक बेसी झर्ने गरेका छन्।"
कृषकलाई स्याउ खेती सिकाउँदै स्थानीय तह,"जोमसोम : मुस्ताङका कृषकले बर्सेनि स्याउ बिक्री गरेर ५ लाखदेखि करोडसम्मको आम्दानी लिने गर्छन्। यहाँका पाँच स्थानीय तहका झन्डै २० वटा वडामा स्याउ खेती गरिएको छ। मुस्ताङमा दुई वर्षअघि परम्परागत स्याउ खेती गरिएको भएपनि पछिल्लो समय यहाँका कृषकले छिटोछरितो र गुणस्तरीय उत्पादन दिने इटालीबाट आयात गरिएको उच्च घनत्व प्रविधिमा आधारित स्याउ खेती गर्न थालेका छन्। कृषक, समुह, सहकारी र फार्महरूले खेर गइरहेका बाझो जग्गा र नदीक्षेत्र खुल्ला बगरमा समेत स्याउ खेती सुरु गरेका हुन्। चालु वर्ष मुस्ताङमा ६ हजार ५९७ मेट्रिक टन स्याउ उत्पादन भएको थियो। औसतमा यसवर्ष ५९ करोडको स्याउ बिक्री भएको छ। यसैलाई मध्यनजर गर्दै वारागुङ मुक्तिक्षेत्र गाउँपालिकाले शनिबारदेखि कृषकलाई एकहप्ते स्याउ खेती सम्बन्धी तालिम सुरु गरेको छ। यसमा पालिकाका ५ वटै वडाका कृषक सहभागी छन्। तालिममा स्याउ बोट काँटछाँट, स्याउ ग्राफटिङ र बगैंचा व्यवस्थापन लगायतका कुरा सिकाइने छ।"
गुणस्तरहीन घिउसहित एक जना पक्राउ,"पर्सा : वीरगञ्ज महानगरपालिका१६ मा गुणस्तरहीन घिउसहित एक जना पक्राउ परेका छन्। पक्राउ पर्नेमा सर्लाही विष्णु गाउँपालिका८ बत्रौल गाउँ बस्ने ४४ वर्षीय राजेशकुमार राय रहेका छन्। श्री गणपति रिपैकिङ उद्योग, गणपति पूजा सामग्री रिपैकिङबाट मिसावट गरी तयार पारिएको २० केजी तौलमा प्याकिङ गरिएका डाल्डा घिउ २ हजार २ सय ६० लिटर र विभिन्न तौलमा प्याकिङ गरिएको मिसावट घिउ ६ सय १३ लिटरसहित सञ्चालक परेका हुन्। विशेष सूचनाका आधारमा जिल्ला प्रहरी कार्यालय पर्सा तथा मातहत कार्यालय समेतबाट खटिएको प्रहरीले रायले आफ्नै घरमा सञ्चालन गरेको उद्योगबाट गुणस्तरहीन घिउ फेला पारी बरामद गरेको हो । यस सम्बन्धमा नापतौल गुणस्तरीय कार्यालय तेजारथ टोल वीरगञ्ज पर्सा तथा जिल्ला प्रशासन कार्यालय पर्सासँग समन्वय गरी प्रहरीले थप अनुसन्धान कार्य गरिरहेको छ ।"
बाराका छवटा बालुवा प्रशोधन केन्द्र र क्रसर उद्योग सिल,"सिमराः जिल्ला अनुगमन उपसमितिले बाराको छवटा बालुवा प्रशोधन केन्द्र र क्रसर उद्योगमा सिल गरेको छ। अनुगमनका क्रममा आवश्यक कागजात नभेटेपछि उपसमितिले बालुवा प्रशोधन केन्द्र र क्रस उद्योगमा सिल गरेको हो। अनधिकृत रूपमा सञ्चालनमा रहेका क्रसर उद्योग बन्द गर्न र प्राकृतिक स्रोत साधनको दोहन नियन्त्रण गृह मन्त्रालयले निर्देशन गरेसँगै जिल्ला अनुगमन समितिको बैठकले उपसमिति गठन गरेको थियो। जिल्ला प्रशासन कार्यालय बाराका सहायक प्रमुख जिल्ला अधिकारी कृष्णप्रसाद आचार्यको संयोजकत्वमा गठित उपसमितिले शुक्रबारदेखि बाराका बालुवा प्रशोधन केन्द्र र क्रसर उद्योगको अनुगमन थालेको हो। जिल्लाको १२ वटा उद्योग अनुगमन गर्ने क्रममा उपसमितिले कलैया उपमहानगरपालिका२४ स्थित जय मातादी बालुवा प्रशोधन केन्द्र, निजगढ९ स्थित लालबकैया प्रशोधन केन्द्र, जीतपुरसिमर १५ स्थित बालगंगा बालुवा प्रशोधन केन्द्र, जय मातादी बालुवा प्रशोधन केन्द्र, निजगढ४ स्थित नेपाल क्रसर उद्योग र कोल्हबी२ स्थित गुगल कन्स्ट्रक्सनमा सिल गरेको हो। अनुगमनका क्रममा मापदण्डविपरीत सञ्चालनमा रहेका, अनुमति लिइएको भन्दा फरक ढंगले सञ्चालनमा रहेका, दर्ता तथा नवीकरण पूरा नगरेका र राज्यलाई तिनुपर्ने कर नतिरेका छवटा प्रशोधन केन्द्र तथा क्रसर उद्योग सिल गर्नुका साथै विद्यतुको लाइन काटिएको बाराका प्रहरी उपरीक्षक होबिन्द्र बोगटीले जानकारी दिएका छन्। अनुगमनका क्रममा अनाधिकृत र मापदण्ड पूरा नगरेका उद्योगलाई तत्कालै कारवाही सुरु गरेका छौं' प्रहरी उपरीक्षक बोगटीले भने राज्यले निर्देशित गरेको मापदण्ड पूरा गरेर आएमा त्यस्ता उद्योग सञ्चालन हुनेछन्। अन्यथा सञ्चालन हुन पाउने छैनन्।' अनुगमनका प्रक्रिया पूरा नहुँदासम्मको लागि जिल्लाका सबै क्रसर उद्योग र बालुवा प्रशोधन केन्द्रबाट हुने निकासी पैठारी बन्द गरिएको समेत प्रहरी उपरीक्षक बोगटीले बताए। केही दिनमै सबै उद्योगको अनुगमन पूरा हुने र त्यस समयसम्मका लागि उद्योग बन्द गरिएको बताउँदै प्रहरी उपरीक्षक बोगटीले आमनागरिकलाई पर्ने असुविधाप्रति आफूहरू सचेत रहेको बताए। केही दिन सम्पूर्ण उद्योगको काम बन्द गरेका छौं। निकासी पैठारी समेत बन्द भएको छ। जसले गर्दा आमनागरिकलाई असुविधा पनि पक्कै हुनेछ' प्रहरी उपरीक्षक बोगटीले भने तर उद्योगलाई कानुनी दायराभित्र ल्याउने प्रक्रियालाई आमनागरिकले सहजरूपमा लिनुहुनेछ भन्नेमा हामी विश्वस्त छौं। जिल्लामा ५० वटाभन्दा बढी बालुवा प्रशोधन केन्द्र र क्रसर उद्योग सञ्चालनमा रहेका छन्। उक्त सबै उद्योगको अनुगमन सकिएपछि मापदण्डभित्र रहेर सञ्चालित उद्योग मात्रै सञ्चालन हुन पाउने छन्।"
"नक्कली कम्पनी खडा गरी लाखौँको ठगी, छ जनामाथि अनुसन्धान","काठमाडौं : एक समूहले नक्कली कम्पनी खडा गरी शङ्कास्पद कारोबारमार्फत विदेशी नागरिकबाट लाखौँ डलर र करोडौँ रुपैयाँ ठगी गरेको प्रहरीको अनुसन्धानमा खुलेको छ। उनीहरूले कारोबार गर्ने अनुमतिप्राप्त नभएको कम्पनी खडा गरेर त्यसमार्फत विदेशी नागरिकलाई ठगी गरेको पाइएको प्रहरीको केन्द्रीय अनुसन्धान व्यूरो (सिआइबी)ले जनाएको छ। उक्त आर्थिक अपराधमा संलग्न रहेको आरोपमा अछाम बन्नीगढी गाउँपालिका६ घर भइ काठमाडौं बस्ने ३५ वर्षीय पृथ्वीबहादुर शाहसहितका छ व्यक्ति रहेका छन्। उक्त ठगीकार्यमा सोही जिल्लाका २५ वर्षीय विजयविक्रम शाह, जाजरकोट घर भइ काठमाडौँ बस्ने २७ वर्षीय चक्रबहादुर खत्री, दोलखा खोपाचाङ्गुका ४४ वर्षीय अनुप खड्का, नवलपरासी (पश्चिम) बर्दघाटका ४० वर्षीय रूकमाङ्गत काफ्ले र अछाम घर भइ काठमाडौँको चन्द्रागिरि नगरपालिका५ बस्ने २७ वर्षीय रङ्बहादुर साउद संलग्न रहेका पाइएको व्यूरोका प्रहरी उपरीक्षक सञ्जयसिंह थापाले जानकारी दिए। उनका अनुसार उनीहरूलाई नियन्त्रणमा लिइ अदातबाट म्याद थप गरेर अनुसन्धान थालिएको छ। सुरुमा सिआइबीले कम्पनी रजिष्ट्रारको कार्यालय त्रिपुरेश्वरमा दर्ता रहेको हन्टिङ रिजर्भ अफ नेपाल प्रालिलगायत दर्जनौँ कम्पनीका नाममा शङ्कास्पद कारोबार देखिएको भन्ने सूचना प्राप्त गरेको थियो। सोही सूचनाका आधारमा अनुसन्धानका लागि खटिएको सिआइबीको टोलीले ती व्यक्तिले नक्कली कम्पनी खडा गरेर गैरकानुनी रूपमा आर्थिक कारोबार गर्ने गरेको पत्ता लगाएको हो। उनीहरूमाथिको अनुसन्धानका क्रममा कारोबार गर्ने अनुमतिप्राप्त नभएको कम्पनी सञ्चालन गरी आर्थिक कारोबार गरेको, कम्पनीको उद्देश्यभन्दा फरक प्रकृतिका कार्यहरू गरेको, एक अमेरिकी नागरिक जुलियाको कम्प्युटरमा पहुँच पुर्याइ एन्टिभाइरस नवीकरणवापतको रकम पठाउनु भनी विश्वास दिलाएर खाताबाट अमेरिकी डलर ट्रान्सफर गर्न लगाएको पाइएको उनले बताए। अन्य विदेशी नागरिकलाई समेत झुक्याइ, विश्वासमा पारी बेइमानीपूर्वक वायरस्क्याम गरी स्वीफ्टमार्फत करिब ४६ लाख ४६ हजार ७३७ अमेरिकी डलर, तीन करोड २२ लाख रकम ठगी गरेको प्रारम्भिक अनुसन्धानमा खुल्न आएको छ। उनीहरूले गैरकानुनी तवरले आर्थिक लाभ प्राप्त गर्ने उद्देश्यले ठगी गरी प्राप्त गरेको रकम उनीहरूले सञ्चालन गरेका विभिन्न कम्पनी तथा व्यक्तिका बैंक खातामा जम्मा गर्ने गरेका र प्राप्त रकमको स्रोत लुकाउने उद्देश्यले अन्य विभिन्न व्यक्ति तथा संस्थाको खातामा रकम पठाइ ठगी गरेको पाइएको छ। उनीहरूमाथि थप अनुसन्धान जारी रहेको ब्यूरोले जनाएको छ।"
धारामा लडेर महिलाको मृत्यु,भक्तपुर : घर बाहिरको बराण्डामा रहेको धारामा लडेर शनिबार भक्तपुरमा एक जना महिलाको मृत्यु भएको छ। भक्तपुरको मध्यपुर थिमि नगरपालिका९ बोडे निलबाराहीमा डेरामा बस्ने ललितपुर गोदावरी नगरपालिका१४ बाँडेगाँउकी ३६ वर्षीय सिर्जना महर्जनको मृत्यु भएको हो। घर बाहिरको बराण्डामा रहेको धारामा लडेर घाइते भएपछि अस्पताल पुर्याइएकी उनको दिउँसो मृत्यु भएको हो। लडेपछि उनको छोरा सुलभले घर धनी र छिमेकीलाई बोलाएका थिए। उनलाई उद्धार गरी कोरियन अस्पताल ठिमी लगिएको थियो। घटनाका सम्बन्धमा प्रहरी वृत्त ठिमी भक्तपुरबाट आवश्यक अनुसन्धान कार्य भइरहेको परिसरमा सूचना अधिकृत राजु पाण्डेले जानकारी गराए।
चिडियाखानाले उद्धार गर्नुपर्ने जीवजन्तु घटे,"काठमाडौं : कुनै समय वार्षिक एक हजारभन्दा बढी जीवजन्तुको उद्धार गर्दै आएको ललितपुरको जावलाखेलस्थित सदर चिडियाखानामा पछिल्लो समय यसरी ल्याइने जीवजन्तुको सङ्ख्यामा कमी आएको छ। पछिल्लो समय सामुदायिक वन सञ्चालनमा आउँदा जीवजन्तु उक्त स्थानमै बास बस्ने गरेका र मानिसमा जीवजन्तुलाई माया गर्नुपर्छ भन्ने भावना पलाउनु पनि उद्धार गर्ने जनावर घट्नुको कारण रहेको बताइएको छ। विशेषगरी उद्धार गरेर ल्याइनेमा चितुवा, नीर बिरालो, स्याल, बाँदर, कछुवा रहेका छन्। त्यसमा सबैभन्दा बढी चितुवा ल्याउने गरिएको चिडियाखाननका व्यवस्थापन प्रमुख रचना साहले जानकारी दिए। उनका अनुसार उद्धार गरी ल्याइने अधिकांश जनावरलाई लामो समय स्वास्थ्य उपचार गर्नुपर्छ। उपचारका क्रममा केही मर्छन्। उपचारपछि राम्रो स्वास्थ्य भएकालाई सम्भव भएसम्म बासस्थानमै लगेर छाड्ने गरिएको छ। केहीलाई स्थानको अभाव हुँदाहुँदै पनि यही राखेर व्यवस्थापन गरिँदै आएको प्रमुख साह बताउँछन्। यसरी ल्याइने जनावर काठमाडौं उपत्यकाका विभिन्न स्थान चोभार, चन्द्रागिरि र केही उपत्यका बाहिरबाट पनि ल्याइने गरिएको छ। उनका अनुसार उद्धार गरी ल्याइएका जनावर कोही मानिसलाई आक्रमण गर्न आउँदा मानिसले कुटेर घाइते भएका त कोही रोग लागेर अलपत्र अवस्थामा रहेका हुन्छन्। गत वर्ष चिडियाखानाले सानाठूला गरी करिब छ सय जनावरको उद्धार तथा उपचार गरेको जनाएको छ। हाल चिडियाखानामा एक सय १० प्रजातिका एक हजार ६८ जीवजन्तु रहेका छन्। त्यहाँका मुख्य आकर्षणका रूपमा बाघ, भालु, चितुवा र रातो हाब्रे छन्। ती प्रजातिमध्ये ३३ स्तनधारी, ६१ चरा, आठ उभयचर र १७ प्रजातिका माछा छन्। नेपालमा लोप हुन लागेको भनी सूचीकृत ३८ दुर्लभ वन्यजन्तुमध्ये १५ लाई चिडियाखानाले संरक्षण गरी प्रदर्शनीमा राखेको छ। चिडियाखाना अवलोकन गर्न विदेशीका लागि सात सय ५०, सार्क देशका लागि पाँच सय, नेपालीलाई एक सय ५० र नेपाली विद्यार्थी तथा ज्येष्ठ नागरिकका लागि ९० रुपैयाँ शुल्क निर्धारण गरिएको छ। तत्कालीन राणा प्रधानमन्त्री श्री ३ जुद्धशमशेर जङ्गबहादुर राणाले सन् १९३२ मा निजी चिडियाखानाका रूपमा स्थापना गरेका थिए। विसं २०११ देखि सर्वसाधारणका लागि खुला गरिएको चिडियाखानाको विसं २०५२ देखि व्यवस्थापनको जिम्मा नेपाल सरकारले राष्ट्रिय प्रकृति संरक्षण कोषलाई हस्तान्तरण गरेको थियो।"
१२ वर्षपछि घण्टाघरमा राखियो नयाँ घडी,सुर्खेत: सुर्खेतको वीरेन्द्रनगरको घण्टाघरमा १२ वर्षपछि नयाँ घडी राखिएको छ। वषौँदेखि सुई नचल्ने घडी घण्टाघरमा राखिएको भन्ने आलोचना हुन थालेपछि सुर्खेछको घण्टाघरमा १२ वर्षसम्म बन्द अवस्थामा रहेका पुराना घडीहरु निकालेर नयाँ घडी राखिएको हो। चीन सरकारको सहयोगमा २०४५ सालमा बनेको घण्टाघरका घडीहरु झण्डै १२ वर्षदेखि बन्द थिए। घण्टाघरमा राखिएका घडीका काँटा घुम्दैनथे। ती घडीहरुले दिनमा एक पटक मात्र सही समय देखाउँथ्ये। वीरेन्द्रनगर नगरपालिकाले झण्डै २०६३०६४ सालदेखि बन्द भएका घण्टाघरका पुराना घडी हटाएर नयाँ घडी जडान गरेको हो। कर्णाली प्रदेशको राजधानी समेत रहेको वीरेन्द्रनगरमा प्रमुख पर्यटकीय गन्तव्यमध्ये घण्टाघर पनि एक महत्वपूर्ण क्षेत्र हो। घण्टाघरको टुप्पोबाट वीरेन्द्रनगरको आधा उपत्यका सहजै निहाल्न सकिन्छ। घण्टाघरका चारै दिशा तिर ११ गरी जम्मा ४ वटा घडी राखिएका छन्। हरेक दिन करीव २ सय आन्तरिक पर्यटकले घण्टाघर अवलोकन गर्ने गरेको वीरेन्द्रनगर नगरपालिकाले जनाएको छ। घण्टाघर भित्र विशेष गरी बालकालिकाका लागि आकर्षक पार्कको व्यवस्था गरिएको छ। लामो समयदेखि घडी सञ्चालनमा ल्याउन नसकिएपछि सुर्खेत उद्योग वाणिज्य संघको पहलमा वीरेन्द्रनगर नगरपालिकाले करिब १२ लाख रुपैयाँ लागतमा नयाँ घडी जडान गरेको छ। घण्टाघरको संरक्षणको जिम्मा वीरेन्द्रनगर नगरपालिकाको भएपनि पुराना घडीहरू मर्मत सम्भार हुन नसकेपछि सरोकारवाला निकायहरुले आलोचना गरेपछि सुर्खेत उद्योग वाणिज्य संघको समन्वयमा भारतबाट नयाँ घडी मगाएर जडान गरिएको हो। संघका अध्यक्ष लक्ष्मण कँडेलले घडी बिग्रिएको १२ वर्ष भएको भने पनि करिब १६१७ वर्षअघिबाटै चल्न छोडेको बताए। उनका अनुसार घण्टाघरमा बिग्रिएका घडी बनाउने मान्छे नेपालमा छैनन्। त्यसैले भारतबाट नयाँ घडीहरु ल्याएर जडान गरिएको हो।
शुन्य कमजोरीका साथ काम गर्न सशस्त्र प्रहरीलाई गृहमन्त्रीको निर्देशन,"काठमाडौं: गृहमन्त्री रवि लामिछानेले शुन्य कमजोरीका साथ काम गर्न सशस्त्र प्रहरीलाई निर्देशन दिएका छन्। शनिबार सशस्त्र प्रहरी बल नेपालको प्रधान कार्यालय निरीक्षण गर्दै लामिछानेले संगठनमा रहँदा नजिक र पराई तथा भित्र र बाहिर भन्ने प्रवृत्तीलाई हटाएर म्याण्डेट अनुसार काम गर्नुपर्ने बताए। उनले विगतमा भएका कमजोरीलाई सुधार्दै लैजाने र प्रशासनिक एवं व्यवस्थापकिय पक्षमा शुन्य कमजोरीकासाथ कार्यसम्पादन गर्न निर्देशन दिए। 'तराईको चर्को गर्मीदेखि हिमालको ओलाङ्गचुङगोला र छाङगरुको कठ्याङग्रीदो चिसो सँगै तैनाथ भएका अधिकृत तथा जवानहरुको बसाईका लागि भौतिक पूर्वाधार कमजोर हालतमा छ। आवश्यक पूर्वाधारसँगै थप व्यावसायिक बनाउन आफ्नो क्षमताले भ्याएसम्म काम गर्नेछु,' लामिछानेले भनेका छन्, 'नागरिकको जनधनको सुरक्षा गर्ने नेपाल आमाका वीर सपुत तपाइँहरूलाई सलाम छ, मेरो कार्यकालभरी मात्र होईन जीवन कालभरी तपाईले गरेको सलामको इज्जत राख्ने छु।' जागिर गर्नु भनेको मातृभूमिको सेवा गर्ने अवसर समेत रहेको तथा युद्ध गरेर वा शहीद भएर मात्र देशभक्ति नहुने भन्दै गृहमन्त्री लामिछानेले अधिकतम गर्मी वा चिसो ठाउँमा खटिएर अनवरत गर्ने खबरदारी र ड्यूटि वास्तवमा देशप्रतिको सेवा र राष्ट्रभक्ति भएको बताएको सशस्त्र प्रहरी नायव उपरीक्षक शैलेन्द्र थापाले बताए। उपप्रधानमन्त्री तथा गृहमन्त्रीलाई धन्यवाद ज्ञापनको क्रममा सशस्त्र प्रहरी महानिरीक्षक राजु अर्यालले सम्पूर्ण राष्ट्रसेवक सशस्त्र प्रहरी कर्मचारीहरुलाई पेशागत प्रशिक्षणद्वारा व्यावसायिक, नैतिक र चरित्रवान बनाई राज्यप्रदत्त जिम्मेवारीहरुलाई प्रभावकारी रुपमा निर्वाह गर्दै आईरहेको बताउँदै नागरिकको सेवा, सुरक्षा, सहयोग र आपद् विपद्मा परेकाहरुको उद्वार तथा सीमानाको सुरक्षार्थ दरिलो खम्बा बनेर अहोरात्र परिचालित रहँदै आएको बताए।"
दार्चुलामा ट्याक्टर दुर्घटना हुँदा चालकको मृत्यु,दार्चुला : दार्चुलामा ट्याक्टर दुर्घटना हुँदा चालकको मृत्यु भएको छ। जिल्लाको व्याँस गाउँपालिका५ धौलाकोटमा ट्याक्टर दुर्घटना हुँदा व्याँस गाउँपालिका २ हिकिलाका ४३ वर्षीय लोकेन्द्रसिंह बडालको मृत्यु भएको जिल्ला प्रहरी कार्यालयका दार्चुलाका प्रहरी निरीक्षक गोविन्दप्रसाद भण्डारीले बताए। म १ त १११८ नम्बरको ट्याक्टरका साहु समेत रहेका बडाल आँफैले चलाउँदा शुक्रबार राति दुर्घटनामा परेको र उनको घटनास्थलमै मृत्यु भएको प्रहरीले जनाएको छ। ट्याक्टर सडकबाट करीब एक सय मिटर तल खसेको थियो। घटनाको विस्तृत जानकारीका लागि प्रहरीको टोली घटनास्थलतर्फ खटिएको प्रहरी निरीक्षक भण्डारीले बताए।
कक्षाकोठा अभावमा खुला आकाशमुनि पठनपाठन,"बाग्लुङ : भिरालो जमिन खारेर बनाइएको चौरको छेउमा काठले बारेको तीन कोठ अस्थायी टहरा। टहराको एउटा कोठामा कार्यालय र अर्का दुई कोठामा पठनपाठन। अन्य तीन कक्षा खुला आकाशमुनि। विद्यालयको प्राङ्गणमा कार्पेटमाथि चलिरहेको पठनपाठनको दृश्य बागलुङको जैमिनी नगरपालिकाभित्रको हो। दृश्यमा देखिएको जैमिनी नगरपालिका१० राङ्खानी किटेनीस्थित जनता प्राथमिक विद्यालयका विद्यार्थीले घाम ताप्नका लागि प्राङ्गणमा पठनपाठन गराइएको भने हैन। कक्षाकोठा अभावका कारण जनता प्राथमिक विद्यालयका विद्यार्थीले खुला आकाशमुनि पठनपाठन गर्न बाध्य छन्। बाढी पहिरोका कारण केही पर काफ्ले भन्ने स्थानमा रहेको विद्यालय भवन भत्किएपछि दुई वर्षअघि सार्वजनिक चौरमा विद्यालय सारिएको थियो। दुई वर्षदेखि अस्थायी छाप्रोमा समस्याका बीच पठनपाठन भइरहेको विद्यालयको केही कक्षा खुला आकाशमुनि पठनपाठन भइरहेको विद्यालयका प्रधानाध्यापक कृष्णकुमारी श्रीसले जानकारी दिइन्। तीन वर्षअघि भिरालो जग्गामा भएको विद्यालय पहिरोको जोखिममा पर्यो, विद्यालयको चार कोठे भवन भासिएर पढाउनै सकिएन, पहिरोको समस्याले दुई वर्षदेखि विद्यालय नजिकैको सार्वजनिक चौरमा अस्थायी छाप्रोसहित पठनपाठन गर्न थालिएको हो, साघुँरा टिनको छाप्रोमा पढाउन निकै समस्या छ, प्रधानाध्यापक श्रीषले भने, अहिले राष्ट्रपति शैक्षिक सुधार कार्यक्रमअन्तर्गत दुई कोठे विद्यालय भवन बनाउन अस्थायी छाप्रोको केही भाग हटाएपछि तीन वटा कक्षाका विद्यार्थीलाई प्राङ्गणमै पठनपाठन गराइन्छ। दुई वटा कक्षाका विद्यार्थीलाई अस्थायी टहरामै पठनपाठन गराइन्छ। विद्यालयमा १ देखि ५ कक्षासम्म ३१ विद्यार्थी अध्ययनरत छन्। विद्यालयमा कक्षाकोठाको अभाव भएकाले राष्ट्रपति शैक्षिक सुधार कार्यक्रमअन्तर्गत तत्कालका लागि दुई वटा पक्की कक्षा कोठा बनाइने र अर्को वर्ष थप दुई कक्षा कोठा माग गरिएको छ। कक्षाकोठा बन्न समय लाग्ने भएपछि अझै एक वर्ष विद्यालयमा विद्यार्थीलाई पठनपाठन गराउन समस्या भइरहने विद्यालयल व्यवस्थापन समितिका अध्यक्ष पदम छन्त्यालले बताए। यो वर्ष दुई वटा कक्षा कोठा निर्माण हुन्छन्, थोरै विद्यार्थी भएकाले कक्षाकोठालाई बाँडेर पढाउन सकिन्छ तर त्यो असारसम्म बनिसक्नेछ। त्यसबेलासम्म पुन अस्थायी छाप्रोमा विद्यार्थीलाई राखिन्छ, छन्त्यालले भने विद्यार्थीलाई खुला आकाशमुनि पढाउनु हाम्रो रहर हैन, तत्कालै अस्थायी छाप्रो सार्नका लागि प्राङ्गणमा पढाइएको हो, पक्की भवन बन्ने स्थान खाली भएपछि अस्थायी छाप्रो अन्यत्रै बनाइन्छ। छन्त्यालका अनुसार विद्यालयको भौतिक अवस्था नाजुक हुँदै गएपछि विद्यार्थीको सङ्ख्यामा समेत क्रमशः कमी हुँदै आएको छ। विद्यालयमा पक्की शौचालय निर्माण भइसकेको र शुद्ध खानेपानीको व्यवस्थापन भइसकेको छ। जाडो याममा प्राङ्ग्रणमा घाम ताप्दै पठनपाठन गराउन सहज भए पनि बर्खाको समयमा समस्या भएको विद्यालयका शिक्षक थम्मन श्रीषले बताए। ठूलो पानी पर्दा अस्थायी टहरामै पानी पस्ने हुँदा पठनपाठन प्रभावित हुने गरेको छ। संयुक्त कक्षा सञ्चालन गर्न विद्यालय बाध्य भएको शिक्षक श्रीसले बताए। विद्यालयको समस्या समाधानका लागि पक्की भवन निर्माण गर्न राष्ट्रपति शैक्षिक सुधारमार्फत बजेट आएर काम थाल्न लागिएको बताउँदै जैमिनी नगरपालिकाका नगर उपप्रमुख हरिहर शर्माले भवन बनेपछि कक्षा कोठाको अभाव टर्ने बताए। रासस"
प्रदेशले विपद् व्यवस्थापन समितिलाई ८ लाख उपलब्ध गराउने,"जनकपुरधाम : मधेस सरकारले शीतलहरबाट हुनसक्ने सम्भावित जोखिम व्यवस्थापनका लागि ८ जिल्लाका विपद् व्यवस्थापन समितिलाई ८ लाखका दरले बजेट उपलब्ध गराउने निर्णय गरेको छ। चिसोको जोखिम न्यूनीकरणका साथै विपन्न वर्गलाई राहत स्वरूप कम्बल वितरणका लागि प्रदेश विपद् पिडित उद्दार तथा राहत कोषबाट प्रदेशका सबै जिल्ला विपद् व्यवस्थापन समितिलाई रकम उपलब्ध गराइने निर्णय गरिएको हो। उक्त रकम अपुग भएमा मागका आधारमा मन्त्रालयको निर्णयबाट थप रकम उपलब्ध गराउन सकिने जनाइएको छ। विपद् जोखिम न्यूनीकरणका लागि हालसम्म भएका गतिविधिको समीक्षा गर्दा सन्तोषजनक रहेको मूल्यांकन गर्दै आगामी दिनमा समेत विपद् जोखिम न्यूनीकरणका क्षेत्रमा क्रियाशील सरोकारवाला सरकारी तथा गैरसरकारी निकायहरू बीच समन्वय अभिवृद्धि गरी विपद् जोखिम न्यूनीकरणलाई थप प्रभावकारी बनाउने निर्णय समेत गरिएको गृह तथा सञ्चार मन्त्री भरतप्रसाद साहले जानकारी दिए। चिसो लगायत विपद्का अन्य घटनाबाट मृत्यु भएका भनी स्थानीय प्रशासन वा प्रदेश प्रहरी कार्यालयबाट प्राप्त विवरण बमोजिम प्रदेश विपद् पिडित उद्धार तथा राहत कोषबाट हालसम्म वितरण भएको राहतको समर्थन गर्दै मृत्युसम्बन्धी थप विवरण प्राप्त भएमा मन्त्रालयस्तरीय निर्णयबाट सम्बन्धित जिल्ला विपद् व्यवस्थापन समितिमार्फत राहत वितरणको व्यवस्था मिलाउने उनले जानकारी दिए। विपद् जोखिम न्यूनीकरण तथा व्यवस्थापन नियमावली, २०७६ को नियम १६ को उपनियम (२) मा भएको व्यवस्था बमोजिम जिल्ला विपद् व्यवस्थापन समितिबाट गत आर्थिक वर्ष २०७८०७९ मा भएका कामको एकमुष्ट वार्षिक प्रतिवेदन हालसम्म प्राप्त नभएकाले सोही नियमावलीको नियम १६ को उपनियम (३) मा भएको व्यवस्थाबमोजिम प्रदेशको एकमुष्ट वार्षिक प्रतिवेदन तयार गर्न कठिनाई भएकोले प्रदेशका सबै जिल्ला विपद् व्यवस्थापन समितिलाई सो अनुसारको विवरण पठाउन अनुरोध समेत गरिएको मन्त्री साहले बताए। साथै विपदबाट प्रभावितहरूको तथ्यांक अद्यावधिक गर्न प्रदेशका सुरका निकायहरूको प्रतिनिधि र मन्त्रालयको प्रतिनिधि सम्मिलित कार्यदल गठन गरी जिल्ला विपद् व्यवस्थापन समिति र स्थानीय विपद् व्यवस्थापनसँग समेत समन्वय गरी जोखिम रहेका व्यक्ति, परिवार तथा उद्वार एवम् राहत वितरण सम्बन्धी तथ्यांक अद्यावधिक गर्ने निर्णय भएको गृहसचिव रामकुमार महतोले जानकारी दिए।"
मोटरसाइकल पल्टिँदा चालकको मृत्यु,रुपन्देही : रुपन्देहीको तिलोत्तमा नगरपालिका५ मा गएराति मोटरसाइकल अनियन्त्रित भएर पल्टिँदा चालकको मृत्यु भएको छ। मृत्यु हुनेमा स्थानीय ३५ वर्षीय विशेष बुढाथोकी भनिने श्याम गोतामे रहेका छन्। गम्भीर घाइते भएका उनको उपचारका क्रममा क्रिमसन अस्पताल मणिग्राममा मृत्यु भएको हो। वुटवलबाट भैरहवातर्फ जाँदै गरेको लु २५ प ८४२५ नम्बरको मोटरसाइकल गएराति पौने १२ बजे अनियन्त्रित भएर पल्टिएको इलाका प्रहरी कार्यालय मंगलापुर रुपन्देहीले जानकारी दिएको छ।
८६ वर्षमा आँखाको ज्योती फर्किएपछि हर्ष,"भोजपुर: आमचोक गाउँपालिका ३, थिदिंखाकी शिवमाया विष्टले ८६ वर्षको उमेरमा पुनः नयाँ ज्योती पाएकी छन्। वर्षौपछि उनको अनुहारमा हर्ष छाएको छ। विगत लामो समयदेखि शिवमायालाई मोतीविन्दुका कारण घरभित्र र बाहिर गर्न पनि कसैको सहारा चाहिन्थ्यो। तर मोतीविन्दुको शल्यक्रिया सफल भएपछि उनीमा अझै संसार हेर्ने ईच्छा जागेर आएको छ। मेरो लागि यो दोस्रो जन्म हो, दीर्घकालदेखि अँध्यारो लाग्ने यो संसारलाई हेर्नै नपाई अस्ताउँछु कि झैँ लाग्थ्यो उनले हर्षित हुँदै सुनाईन्, अब अझै यो रंगिन संसार हेर्न पाउने भएँ, खुशी साट्न पाएँ शिवमाया जस्तै भोजपुरका दुर्गम ग्रामीण भेगका नागरिकहरु घरआगनमै निःशुल्क आँखाको उपचार पाउँदा हर्षित बनेका छन्। समय र खर्चको जोहोविनै आँखाको उपचार र शल्यक्रिया पाएपछि उनीहरुमा पुनः संसार नियाल्ने सपना पुरा भएको छ। शिवमाया जस्तै विगत २१ वर्षदेखि मोतीविन्दुका कारण ज्योती गुमाएका हतुवागढी गाउँपालिका ६ होम्ताङका ८५ वर्षिय खड्ग बहादुर श्रेष्ठले पनि उपचारपछि संसार नियाल्ने नयाँ अनुभव पाएका छन्। गाउँपालिकाको केन्द्र घोरेटारस्थित दक्ष चिकित्सकबाट उत्कृष्ट निःशुल्क आँखाको शल्यक्रिया हुने खबर पाएपछि गाउँका ४ जना ठिटाहरुको सहरामा करिब ३ घण्टा यात्रा गरि उनी आए। शल्यक्रियापछि पाएको नयाँ ज्योतीले उनलाई अत्यन्त हर्षित तुल्यायो। उनले भने, संसार देख्नु नै मेरा लागि ठुलो वरदान हो, यो भन्दा जिन्दगीमा ठुलो खुशीको क्षण आएको छैन, वर्षौदेखि आँखामा पट्टि लगाएको झैँ लाग्थ्यो तर अब यो सास्ती पुरै हट्यो। गाउँघरमै ठुला अस्पतालको उपचार पाउनु सर्वसाधरणका लागि राम्रो अवसर भएको आमचोक गाउँपालिका ४, बालंखाकी कल्पना राईले बताईन्। हामी जस्ता निमुखालाई ठुला अस्पताल जानु त परको कुरा हो, विहानबेलुकीको छाक टार्न पनि गाह्रो हुन्छ उनले भनिन्, गाउँमै निःशुल्क ठुला उपचार पाउनु हाम्रो लागि सबैभन्दा ठुलो अवसर हो। विराटनगर आँखा अस्पताल रानीको प्राविधिक सहयोगमा नेपाल नेत्र ज्योती संघ आँखा तथा कान उपचार केन्द्र भोजपुरले जिल्लाको ९ वटै स्थानीय तहका विभिन्न स्वास्थ्य संस्थाको सहयोगमा निःशुल्क आँखा शिविर गरिरहेको छ। शिविरले वर्षौदेखि आँखाको समस्या झेलिरहेका र आर्थिक अभावका कारण उपचारबाट बञ्चित सर्वसाधरणलाई सेवा दिईरहेको छ। हतुवागढी गाउँपालिका र आमचोक गाउँपालिकामा गरिएको शिविरबाट ८ सय ५६ जनाले उपचार पाएका छन्। जसमा १ सय ५ जनाको मोतीविन्दुको सफल शल्यक्रिया गरिएको थियो। विशेषगरि विपन्न र दुर्गम भेगका असक्त नागरिक लक्षित भोजपुरमा निःशुल्क आँखा शल्यक्रिया शिविर सञ्चालन गरिएको डा सुमित मिश्रले बताए। उनले भने, भोजपुरका ग्रामीण विपन्न र असक्त नागरिकका लागि सहज उपचार सेवा दिन हामीले शिविर सञ्चालन गरेका हौँ, ग्रामिण भेगका वर्षौदेखि आँखाका समस्या लिएर आउने बिरामीलाई हाम्रो टोलीले सफल उपचार गरेको छ। वर्षौदेखि आँखाको समस्याले ग्रसित दुर्गम ग्रामिण भेगका विपन्न समुदाय लक्षित शिविर आयोजना गरिएको केन्द्र प्रमुख विजय तामाङले बताए। हामीले ९ वटै स्थानीय तहबाट बिरामीहरुको छनोट गरेर उपचार थाल्यौँ। आर्थिक अवस्थाले उपचार खर्च धान्न नसकेका बिरामीलाई विशेष प्राथमिकता दिनकै लागि शिविर सञ्चालन गरेका हौँ, उनले भने, आगामी दिनमा पनि जिल्लाभरका अन्य ग्रामीण भेगमा यसरी नै उपचार सेवाबाट बञ्चित अन्य बिरामीको शल्यक्रिया गर्ने लक्ष्य छ।"
रेसुङ्गा विमानस्थलमा भोलि डेमोस्ट्रेसन उडान,"गुल्मी : गुल्मीको रेसुङ्गा विमानस्थलमा आइतबार नमुना (डेमोस्ट्रेसन)उडान गरिने भएको छ। रेसुङ्गा नगरपालिका१० सिमिचौरमा निर्माण गरिएको विमानस्थलमा त्रिभुवन अन्तर्राष्ट्रिय विमानस्थलबाट तारा एयरको ट्वीनअटर जहाजले डेमोस्ट्रेसन उडान गर्न लागेको हो। डेमोस्ट्रेसन उडानका लागि नेपाल नागरिक उड्डयन प्राधिकरण र तारा एयरलाइन्सबीच रेसुङ्गा नगरपालिकाको तर्फबाट सम्झौता भएको रेसुङ्गा नगरपालिकाका प्रमुख खिलध्वज पन्थीले जानकारी दिए। उनले आइतबार बिहान ११ बजे डेमोस्ट्रेसन उडानको गरिन लागेको बताए। उक्त जहाज काठमाडौँबाट गुल्मी आइपुग्न ५० मिनेटको समय लाग्ने प्राधिकरणले जनाएको छ। आइतबार डेमोस्ट्रेसन उडान गरेसँगै नियमित उडानका लागि प्रक्रिया थालिने यति एयरलाइन्सका प्रवक्ता सुदर्शन बर्तौलाले बताएका छन्। जहाजमा गुल्मी जिल्लाबाट निर्वाचित प्रतिनिधिसभा सदस्य चन्द्र भण्डारी, गोकर्णराज विष्ट, एमाले उपमहासचिव प्रदीपकुमार ज्ञवाली, नेकपा एकीकृत समाजवादीकी सचिव रामकुमारी झाँक्री, प्रदेशसभा सदस्य धनेन्द्रबहादुर कार्कीलगायत तारा एयर र नेपाल नागरिक उड्डयन प्राधिकरणका अधिकारीसमेत आउने बताइएको छ। रासस"
रवि लामिछानेको नागरिकता विवाद : ७ दिनभित्र कागजात झिकाउनू,"काठमाडौं : सर्वोच्च अदालतले उपप्रधान एवं गृहमन्त्री रवि लामिछानेको प्रतिनिधिसभा सदस्यको योग्यता सम्बन्धमा पूर्ण सुनुवाइको लागि ७ दिनभित्र कागजातसहितको फायल झिकाउन आदेश दिएको छ। कायममुकायम प्रधानन्यायाधीश हरिकृष्ण कार्की नेतृत्वका न्यायाधीशहरू ईश्वरप्रसाद खतिवडा, आनन्दमोहन भट्टराई, अनिलकुमार सिन्हा र प्रकाशमानसिंह राउतको संवैधानिक इजलासले शुक्रबार अन्तरिम आदेश जारी गर्न अस्वीकार गरेको छ। पूर्ण सुनुवाइलाई अग्राधिकार प्रदान गरी छिटो छरितो रूपमा सम्पन्न गर्नु आवश्यक देखिएको उल्लेख गर्दै आदेशमा भनिएको छ, निवेदन उपर पूर्ण सुनुवाइ गर्न मनासिव हुने देखियो। अहिले सुविधा सन्तुलनको दृष्टिले हेर्दा अन्तरिम आदेश जारी गर्नु मनासिव देखिएन। सर्वोच्चले अन्तरिम आदेश नदिएका कारण लामिछानेको मन्त्री पद तत्कालका लागि यथावत् रहेको छ। मुद्दाको अन्तिम टुंगो नलागेसम्म लामिछानेलाई कामकारबाही गर्न बाटो खुलेको छ। अधिवक्ता रविराज बसौला र युवराज पौडेलले लामिछानेको सांसद पदको योग्यतामा प्रश्न उठाउँदै सर्वोच्चमा रिट निवेदन दायर गरेका थिए। शुक्रबार इजलासमा बहस गर्दै रिट निवेदक पक्षका कानुन व्यवसायीले गत आम निर्वाचनमा लामिछाने उम्मेदवार बन्न अयोग्य रहेको जिकिर गरेका थिए। रिट निवेदकको तर्फबाट वरिष्ठ अधिवक्ता डासुरेन्द्र भण्डारी, नानीबाबु खत्री, विष्णुप्रसाद लुइँटेल, रमणकुमार कर्ण, अमृत खरेललगायतले बहस गरेका थिए। इजलासमा नेपालको नागरिकता ऐन, २०६३ को दफा १० र ११, नेपाल नागरिकता नियमावली, २०६३ को नियम ११ समेतका कानुनको व्याख्या र प्रयोगमा प्रश्न उठाएको थियो। चितवन २ बाट प्रतिनिधिसभामा निर्वाचित लामिछानेले अमेरिकी नागरिकता लिएपछि पुनः नेपाली नागरिकता लिने प्रक्रिया पूरा नगरेको विदेशी नागरिक भएको कानुन व्यवसायीको जिकिर थियो। नागरिकता ऐनको दफा १० मा नेपालको कुनै नागरिकले आफूखुसी कुनै विदेशी मुलुकको नागरिकता प्राप्त निजको नेपाली नागरिकता कायम नरहने उल्लेख छ। त्यस्तै दफा ११ मा नेपाली नागरिकले विदेशी मुलुकको नागरिकता प्राप्त गरेपछि पुनः नेपालमा आई बसोबास गरेको र विदेशी मुलुकको नागरिकता त्यागेको निस्सा तोकिएको अधिकारीलाई दिएमा त्यस्तो निस्सा दर्ता भएको मितिदेखि निजको नागरिकता पुनः कायम हुने उल्लेख छ। नागरिकता नियमावली २०६३ को नियम ११ मा नेपाली नागरिकले विदेशी मुलुकको नागरिकता प्राप्त गरेपछि पुनः नेपालमा आई बसोबास गरेको र विदेशी मुलुकको नागरिकता त्यागेको निस्सा तोकिएको अधिकारीलाई दिएमा त्यस्तो निस्सा दर्ता भएको मितिदेखि नागरिकता पुनः कायम हुने उल्लेख छ। नागरिकता विवादको सुनुवाइको लागि अग्राधिकार दिँदै सर्वोच्चले छिटो, छरितो सम्पन्न गर्नु आवश्यक देखिएको जनाएको छ। पूर्ण सुनुवाइको लागि माघ ११ गते पेस गर्न आदेश दिएको छ। निर्वाचन आयोगबाट मंसिर १३ गते निर्णय भएको सम्बन्धी सक्कल निर्णय र कागजात ७ दिनभित्र झिकाई मिसिल सामेल राख्नसमेत आदेश दिएको छ। लामिछानेले २०७५ असार ६ गते अध्यागमन विभागमा आफूले अमेरिकी नागरिकता त्यागेको जानकारी गराउँदै कागजात पेस गरेका थिए। सर्वोच्चले सो कागजात र त्यस सम्बन्धमा भएको कारबाहीसम्बन्धी कागजात गृह मन्त्रालय वा अध्यागमन विभाग वा जिल्ला प्रशासन कार्यालयसमेत जहाँ छ, सो निकायबाट ७ दिनभित्र झिकाउनसमेत आदेश दिएको छ। मंसिर १२ गते गृह मन्त्रालयले लामिछानेको नागरिकता सम्बन्धमा जिल्ला प्रशासन कार्यालयमा छानबिन गर्न पत्र पठाएको थियो। सोसम्बन्धी फायल पनि सम्बन्धित प्रहरी कार्यालयबाट ७ दिनभित्र झिकाउन आदेश दिएको छ। लामिछानेले २०५० साल फागुन १० गते जिल्ला प्रशासन कार्यालय काठमाडौंबाट पहिलो पटक नागरिकता लिएका थिए। त्यसपछि उनी अमेरिका गए। २०७० फागुन ९ गते अमेरिकाको नागरिकता लिएका थिए। २०७५ साल जेठमा अमेरिकी नागरिकता त्यागेर नेपालको नागरिकता पुनः प्राप्त गर्ने प्रक्रिया पूरा नगरेको रिट निवेदकको दाबी छ। राष्ट्रिय स्वतन्त्र पार्टीका अध्यक्षसमेत रहेका लामिछानेको तर्फबाट सहन्यायाधिवक्ता सञ्जीवराज रेग्मी, वरिष्ठ अधिवक्ता सुशील पन्त, सुनील पोखरेल, नरेन्द्रप्रसाद गौतमलगायतले बहस गरेका थिए। लामिछानेले अमेरिका नागरिकताको त्यागेको निस्सा अध्यागमन विभागमा पेस गरेको बताएका थिए। नेपालको नागरिकता नत्यागेको उल्लेख गर्दै कानुन व्यवसायीले लामिछानेको नेपाली नागरिकता स्वतः कायम भएको दाबी गरेका थिए। सर्वोच्चले रिट निवेदन उपरको सुनुवाइ स्थगित नहुने जनाउ दिएको छ। आदेशमा भनिएको छ, रिट निवेदन उपरको सुनुवाइ रिट निवेदक वा प्रत्यर्थी कुनै पक्षको अनुरोधमा पनि स्थगित नहुने व्यहोराको जनाउ दिई अरू नियमानुसार गरी पेस गर्नू।"
इ लाइब्रेरी को रुपमा विकास हुँदै पश्चिम नेपालको पहिलो पुस्तकालय,"नेपालगञ्ज : पश्चिम नेपालको पहिलो महेन्द्र पुस्तकालय नेपालगञ्ज इलाइब्रेरीको रुपमा रुपान्तरण हुन थालेको छ। बाँकेको भाषा, साहित्य र सिर्जनामा योगदान पुर्याएको सो पुस्तकालयलाई नयाँस्वरुपमा लैजाने प्रयत्न भए पनि पुस्तकालय गएर अध्ययन गर्ने पाठकको कमी देखिएको स्रष्टाहरुले जनाएका छन्। उनी भन्छन्, 'केही समय नेतृत्वविहीन हुँदा बन्द भएको पुस्तकालयले अहिले नयाँ जीवन पाएको छ।' पुस्तकालयलाई व्यवस्थित गर्दै लैजाने क्रममा इ लाइब्रेरीको रुपमासमेत विकास गर्न लागिएको बाँकेका साहित्कार तथा पुस्तकालयका सल्लाहकार नरेन्द्रजङ्ग पिटरले जानकारी दिए। उनले साहित्यप्रति युवापुस्ताको आर्कषण बढाउन र विश्व साहित्यको अनुशरण गर्न इ लाइब्रेरी फलदायी हुने विश्वास व्यक्त गर्दै गजल साहित्यमा युवाको आकर्षण बढेको छ भने। बाँकेमा खास गरी शनिबारका दिन नेपालगञ्ज र आसपासका विभिन्न स्थानमा साहित्यिक कार्यक्रम हुँदै आएका छन्। जिल्लाको खजुरा गाउँपालिका र कोहलपुर नगरपालिकामा त्यस्ता साहित्य सिर्जनाका कार्यक्रम हुँदै आएको बताइएको छ। नेपालगञ्जमा रहेको भेरी साहित्य समाज, मध्यपश्चिम साहित्य स्रष्टालगायतका साहित्यिक संस्थाले साहित्य सिर्जनामा ठूलो योगदान गरेका छन्। 'पुस्तकालयका लागि जेनेरेटर, माइक किन्ने र नयाँ पुस्तक समेत किनेर वाचनालयलाई समेत व्यवस्थित बनाउने प्रयास भइरहेको छ', साहित्यकार पिटरले भने। कोहलपुरमा ज्ञानोदय पुस्तकालय र पूर्णिमा साहित्य संस्थाले साहित्य र सिर्जनाको जर्गेना गरेका छन्। 'बाँकेमा साहित्यको अवस्थाप्रति हामी निरास हुनुपर्ने अवस्था छैन, बरु यसलाई अझ बढी परिणाममुखी र कामकाजी बनाउन युवाको आकर्षण बढाउन आवश्यक छ', उनको सुझाव छ। पुस्तकालयमा समस्या भएपछि पाठकको सङ्ख्या घटेको, पठन संस्कृति कम भएको र भएका पुस्तक गोदाममा थन्किएका थिए। अब पुस्तकालयलाई जीवन्त बनाउन नयाँ किताब भित्र्याउने र नयाँ क्याटलग बनाउने काम भइरहेको पिटरले बताए। विसं २००३ मा स्थापना भएको सो पुस्तकालयको पुरानो नाम प्रेम पुस्तकालय हो। शिक्षा तथा पठन संस्कृतिको विकास गर्ने उद्देश्यले स्थापित पुस्तकालयले चेतनाको एउटा लहर निर्माण गर्यो तर पुस्तकालय स्थापनामा अहम् भूमिका खेलेका योगेश्वर मिश्रलाई तत्कालीन राणा सरकारले एउटा जिम्मेवारी दिएर उदयपुर चिसापानी पठाएको थियो। पुस्तकालय निर्माणमा योगेश्वर मिश्र, वामदेव शर्मा, श्रीधर शर्मालगायतका व्यक्तिको भूमिका रहेको छ। प्रेम पुस्तकालयको रूपमा स्थापित सो पुस्तकालयको नामबारे विस्तृत भन्न सक्ने अहिले त्यो पुस्ता नरहेको विश्लेषकसमेत रहनुभएका साहित्यकार पिटर बताउँछन्। शिक्षा र चेतनाप्रति उत्सुक समाजमा सो पुस्तकालयको तत्कालीन अवस्थामा वाचनालय मात्र बनेन, नेपालगञ्ज सहरका बुद्धिजीवी, पत्रकार, राजनीतिक नेता तथा सामाजिक अगुवाको जमघट हुने, छलफल, बहस गर्ने थलोसमेत बनेको थियो। जहाँ देशको तत्कालीन राजनीतिक तथा सामाजिक विषयबारे चर्चा हुने गथ्र्यो। उक्त पुस्तकालयको आँगनमा नेपालगञ्ज सहरको विकास र आकार निर्माण मात्र भएनन् यो सहरको सामाजिक सहअस्तित्व निर्माण र सहिष्णुताको संरक्षणका लागि विभिन्न धार्मिक गुरुहरू पुस्तकालयमा बसेर घन्टौँ बहससमेत गरेका छन् र हात मिलाएर शान्तिको सन्देश बाँडेका छन्। महेन्द्र पुस्तकालयका सल्लाहकार तथा भेरी साहित्य समाजका अध्यक्ष हरि तिमिल्सिनाले बाँकेको साहित्य उबर्र भएको उल्लेख गर्दै बाँकेको वाङ्मयको विकासमा पनि आफूहरुले काम गरिरहेको बताए। 'कविता, समालोचना, खण्डकाव्यको विधामा पनि हामीले काम गरिरहेका छौँ', उनले भने। साहित्यमा लाग्नेसँग अध्ययन, अनुसन्धान र अनुशिलन आवश्यक हुनेमा जोड दिँदै अध्यक्ष तिमिल्सिनाले शताब्दि साहित्यको इतिहास नामक कृतिसमेत अन्तिम चरणमा पुगेको बताए। 'पुस्तकालयको नेतृत्व एउटै हुँदा समस्या आएकाले नयाँ निर्वाचित नेतृत्व आएपछि पुस्तकालयलाई परिष्कृत बनाउन थालिएको छ', उले भने। तिमिल्सिनाले पुस्तकालयमा पढ्ने वातावरण नै नभएको उल्लेख गर्दै बीचबीचमा बन्दसमेत भएको बताउनुभयो। बाँकेमा उर्दु भाषा साहित्यमा अब्दुल लतिफ सौक, अवधि भाषा साहित्यमा सचिनान्द चौबे, नेपाली साहित्यमा इन्द्रमणि मानव, डि विकास, तीर्थराम श्रेष्ठ, अटबारी, सनत रेग्मी, नन्दराम लम्साल, स्व प्रेमप्रकाश मल्लको नाम साहित्यकारका रुपमा अग्रणी स्थानमा रहेको छ। साहित्यकार तथा पत्रकार पूर्णलाल चुकेले प्रजातान्त्रिक प्रक्रियाबाट निर्वाचन भएपछि पुस्तकालयलाई गति दिन थालिएको उल्लेख गर्दै वाचनालय सञ्चालनको तयारी भइरहको बताए। उनले भने, 'भारतीय दूतावासको सहयोगमा पुस्तकालयको भौतिक संरचना पनि निर्माण भएको छ र भारतका साहित्यकार र नेपाली साहित्यकारबीच पनि साहित्य सम्मलेन हुने गरेको छ।' साहित्यकार सचिनानन्द चौबेले अवधि र उर्दु साहित्य अहिले बाँकेमा कमजोर अवस्थामा रहेको जानकारी दिँदै साहित्यमा राजनीति हाबी भएको आरोप लगाए। 'कहिलेकाहीँ महिनामा एक पटक गजल भइरहेको हुन्छ', उनले भने। महेन्द्र पुस्तकालय, नेपालगञ्जका सदस्य सनत रेग्मीले झण्डै रु २७ लाखको बजेट बनाइएको उल्लेख गर्दै सो बजेटका आधारमा फागुनबाट वाचनालय सञ्चालन हुने जानकारी दिँदै कथा सुनौँ र सुनाउकार्यक्रम एक वर्ष सञ्चालन भएको बताए। उनले बहुभाषिक कविता वाचन जिल्लाको विशेषता भएको र पछिल्लो समय युवा साहित्कारको सङ्ख्या बढेर ७० पुगेको बताए। सो पुस्तकालयमा पाँच सय बढी पुस्तक रहेको बताइएको छ। बाँकेमा पुस्तकालय संरक्षण र आवश्यक समन्वय गर्न जिल्ला समन्वय समितिका प्रमुख ज्ञानेन्द्रकुमार चौधरीको संयोजकत्वमा जिल्ला पुस्तकालय व्यवस्थापन समिति निर्माण गरिएको छ। जिल्ला प्रशासन कार्यालयदेखि जिल्ला शिक्षा तथा समन्वय एकाइसमेत सो समितिमा रहेको छ। समितिले जिल्लाका पुस्तकालयको अवस्था अध्ययन गर्ने, उत्पन्न विवादको अन्त्य गर्ने तथा पुस्तकालयको सर्वाङ्गीण विकासका लागि बजेट तथा कार्यक्रमसमेत बनाउन सक्ने व्यवस्था पुस्तकालय तथा सूचना व्यवस्थापन निर्देशिका, २०६९ मा उल्लेख छ। रासस"
"प्रदेश १ मा अवैध गाँजाको धन्दा, नियन्त्रण चुनौतीपूर्ण","विराटनगर : नेपालको प्रचलित कानुनले गाँजालाई लागूऔषध मानेको छ। कानुनले दण्डनीय मान्दै उत्पादन, ओसारपसार, कारोबार र प्रयोगलाई पूर्ण रूपमा प्रतिबन्ध लगाएको छ। तर, कानुनविपरीतको गाँजाको धन्दा भने बढेको छ। सुरक्षाकर्मीलाई छलेर अवैध उत्पादन, प्रयोग, ओसारपसार, कारोबार र तस्करी तीव्र रूपमा भइरहेको छ। पहाडी जिल्लामा उत्पादित गाँजा गिरोहले भारततिर कटाउने गरेका छन्। नियन्त्रण निक्कै चुनौतीपूर्ण बनेर गएको छ। यद्यपि सुरक्षा निकायले नियन्त्रण प्रयास गरिरहेका छन्। मोरङको रंगेली नगरपालिका१ बबियाबाट प्रहरीले गत आइतबार ३ सय ५० किलोग्राम गाँजा बरामद गर्यो। मनोज राजवंशीको गाई ग्वाली, कुखुराको खोर र परालको माचभित्र लुकाईछिपाई राखेको अवस्थामा १५ बोरा गाँजा बरामद गरिएको मोरङ प्रहरी प्रमुख एसपी शान्तिराज कोइरालाले जानकारी दिए। उनका अनुसार राजवंशीसहित यसको ओसारपसारमा संलग्न धनकुटाको शहीदभूमि गाउँपालिका२ का २९ वर्षीय बेचन भनिने हस्त राईलाई पक्राउ गरी लागूऔषध ऐनअन्तर्गतको मुद्दा चलाउन अनुसन्धानको प्रक्रिया अघि बढाइएको छ। प्रारम्भिक अनुसन्धानबाट राजवंशी र राई गाँजाको ओसारपसार, कारोबार एवं तस्करीमा संलग्न रहेको खुलेको छ। एसपी कोइरालाका अनुसार दुवै जनाको मिलेमतोमा धनकुटाबाट ल्याई भण्डारण गरिएको गाँजा भारत कटाउने तयारी थियो। सुनसरीको कोसी गाउँपालिका३ बाट सशस्त्र प्रहरीले गत मंसिर ७ गते २ सय १७ किलोग्राम गाँजा बरामद गर्यो। तरकारी (बन्दाकोभी) लिएर धनकुटाबाट जनकपुरतिर जाँदै गरेको को १ च ८५२५ नम्बरको पिकअपबाट ८ वटा बोरामा प्याक गरिएको गाँजा बरामद भएको थियो। चालक फरार बनेपछि सशस्त्रले पिकअपसहित गाँजा र तरकारी नियन्त्रणमा लिएर अनुसन्धान एवं कारबाहीका लागि नेपाल प्रहरीलाई बुझायो। सुनसरीको बराहक्षेत्र नगरपालिका११ बाट प्रहरीले गत कात्तिक २२ गते १ सय ७५ किलोग्राम गाँजा बरामद गर्यो। सुनसरी प्रहरी प्रमुख एसपी प्रभुप्रसाद ढकालका अनुसार ओसारपसारमा प्रयोग गरिएको बा ११ च ३०४२ नम्बरको स्कोरपिओ गाडीसहित चालक इटहरी उपमहानगरपालिका४ का ३१ वर्षीय मनिष दर्नाल र सहचालक ३१ वर्षीय योगेन्द्र बजगाईं पक्राउ परे। गाँजासहित पक्राउ परेकाको साथबाट १ लाख १ हजार ४ सय २५ रूपैयाँ नगदसमेत बरामद भएको ढकालले बताए। विराटनगर महानगरपालिका१४ बाट प्रहरीले साउन १८ गते ६१ किलोग्राम गाँजा बरामद गर्यो। इलाका प्रहरी कार्यालय रानीका प्रहरी निरीक्षक महेन्द्र दर्नाल नेतृत्वको टोलीले को २ ह ४६१० नम्बरको सीटी सफारीमा गाँजा फेला पारेको हो। प्रहरीलाई देख्नासाथ सफारी चालक फरार बने। प्रदेश १ मा पछिल्लो समय नेपाल र सशस्त्र प्रहरीले ठुल्ठूला परिणाममा गाँजा बरामद गरिरहेका छन्। नेपालभारत सीमा क्षेत्रनजिकबाट बढी गाँजा बरामद हुनुले यसको धन्दा बढ्दै गएको पुष्टि हुन्छ। नेपालमा उत्पादित गाँजा भारततिर तस्करी भइरहेको छ। तर, गाँजा भारतबाट नेपालतिर भने तस्करी भएको कुनै रेकर्ड छैन। चालु आर्थिक वर्षको साउनयता मात्रै प्रदेश १ का विभिन्न जिल्लाबाट २ हजार २ सय किलोभन्दा बढी गाँजा बरामद भएको छ। ५७ जना पक्राउ परेका छन्। नेपाल प्रहरीले १ हजार २ सय ८९ र सशस्त्र प्रहरीले ९ सय २७ किलोग्राम बरामद गरेका छन्। प्रदेश प्रहरी कार्यालय विराटनगरका प्रवक्ता एसपी नवीनराज राईका अनुसार सबैभन्दा बढी मोरङबाट ६ सय ५५ किलोग्राम बरामद भएको छ। त्यसबाहेक सुनसरी, उदयपुर, धनकुटा, झापा र खोटाङबाट गाँजा बरामद भएको उनले बताए। एसपी राईका अनुसार साउनयता मात्रै गाँजासँग सम्बन्धित लागूऔषध ऐनअन्तर्गतको ४६ वटा मुद्दा दर्ता भएका छन्। मुद्दामा ५४ जना पुरुष र ३ जना महिला गरेर ५७ जनालाई प्रतिवादी बनाइएको उनले बताए। प्रहरी स्रोतका अनुसार माग उच्च रहेको र महँगो मूल्यमा बिक्री हुने भएकाले पूर्वी पहाडी जिल्लामा उत्पादित अवैध गाँजा कारोबारमा संलग्नले विभिन्न सवारीसाधन तथा बाटाको प्रयोग गरेर भारत कटाउने गरेका छन्। नेपालमा प्रतिकिलो ७ देखि १० हजारसम्ममा किनबेच हुने गाँजा भारत पुर्याएपछि २० हजार रूपैयाँ हाराहारीमा बिक्री हुने गरेको प्रहरी स्रोतले बतायो। सशस्त्र प्रहरी बल प्रदेश १ का प्रमुख डीआईजी कमल गिरी गाँजा नियन्त्रण गर्न नेपालभारत सीमा क्षेत्रमा निगरानी बढाउँदै कडाइ गरिएको बताउँछन्। पछिल्लो समय गाँजाको अवैध ओसारपसार बढेको छ, उनले भने, नियन्त्रणका लागि आक्रामक रूपमा प्रस्तुत भइरहेका छौँ। सशस्त्रका डीआईजी गिरीले ओसारपसार र कारोबार हुने सम्भावित रुटको पहिचान गर्दै विशेष कडाइ गरिएको बताए। पछिल्लो समय चिसोसँगै हुस्सु लाग्ने र शीतलहर चल्ने क्रम जारी छ। हुस्सुका कारण नजिकैको वस्तुसमेत देखिँदैन। भिजिविलिटी कम भएको मौकामा गाँजाको ओसारपसार बढी हुने गरेको नेपाल प्रहरीका प्रदेश १ प्रमुख डीआईजी सुदीप गिरीले बताए। उनले गाँजाको सञ्जाल भत्काउन विशेष अभियान चलाइएको जानकारी दिए। नेपालमा उत्पादन हुने गाँजाको बजार भनेकै भारत हो। नेपालमा पनि अलिअलि खपत हुन्छ, डीआईजी गिरीले भने, १ हजार मिटरभन्दा माथिको उचाईमा उत्पादन हुने गाँजा धेरै ठाउँमा प्राकृतिक रूपमा आफैँ पनि उम्रिएर फैलिन्छ। कतिपयले अवैध खेती गर्छन। उनका अनुसार खेती हुने स्थानको पहिचान गरी फँडानी गरेर नष्ट गर्ने गरिन्छ। भौगोलिक विकटताले सबै ठाउँमा पुग्न सम्भव छैन। फँडानीले मात्रै निमिट्यान्न पार्न सकिन्न। तर, आक्रामक कारबाही चलाइरहेका छौँ, उनले भने, उत्पादन र ओसारपसार हुने स्थानको रेकी गर्छौँ। गाँजाविरुद्ध शून्य सहनशीलताको नीति लिएका छौँ। गाँजाको ओसारपसार हुने मुख्य सिजन यही हो। गिरीका अनुसार जेठ, असारतिर लगाउने गरिएको गाँजा हुर्किदै दसैं पछाडिदेखि परिपक्व, अर्थात प्रयोग गर्न योग्य हुन्छ। प्रहरीले सूचना नपाएका धेरै ठाउँहरुमा गाँजा उत्पादन हुन्छन्, उनले भने, बढी मिहीनेत नपर्ने भएकाले खेती सहज छ। बर्खाका बेला ट्युब र बाँसको प्रयोग गरेर सप्तकोसी नदीबाट पनि गाँजा तस्करी हुने गरेको उनी बताउँछन्। जल र स्थलमार्ग हुँदै तस्करी हुन्छ। जताततै सडक पुग्दा ओसारपसार गर्ने रुट पनि धेरै भए, उनले भने, त्यसले नियन्त्रणमा चुनौती थपेको छ। तर, सशस्त्र प्रहरी र भारतीय सुरक्षाकर्मीसँग समेत सहकार्य गरेर विस्तृत अध्ययन गर्दै नियन्त्रणको प्रयास जारी राखिएको छ। उनका अनुसार भारतमा औषधि बनाउन उत्पादनका लागि सरकारले अनुमति दिन्छ। तर, नेपालबाट भने सुकाएर तयार पार्दै सेवनका लागि लैजाने गरिन्छ। उचित वातावरणका कारण नेपालमा उत्पादित गाँजा उच्च गुणस्तरको मानिने उनी बताउँछन्। भारतसँगको खुला सीमा र बढ्दो सडक सञ्जाल गाँजा तस्करी नियन्त्रणको मुख्य चुनौती रहेको डीआईजी गिरीले बताए। उनका अनुसार प्रदेश १ का धनकुटा, भोजपुर, उदयपुर, खोटाङसमेतका पहाडी जिल्लामा गाँजा उत्पादन हुन्छ। करिब ६७ बिघा क्षेत्रफलमा लगाइएको ६ लाख ६६ हजार ५ सय ५० बोट गाँजा साउनयता नष्ट गरिएको डीआईजी गिरी बताउँछन्। नेपाल प्रहरीका पूर्वडीएसपी रामजी कटुवाल खुला सीमाले नेपालमा उत्पादन हुने गाँजा सहजै भारत पुग्ने गरेको बताउँछन्। कटुवाल नेपाल प्रहरीले प्रदेश १ मै पहिलोपटक सुनसरीको धरानमा सञ्चालनमा ल्याएको आसरा सुधारगृहका पहिलो व्यवस्थापक हुन्। उक्त सुधारगृहमा लागूऔषधको कुलतमा फसेकालाई मनोवैज्ञानिक परामर्शसहितको उपचार सेवा दिइन्छ। लागूऔषध नियन्त्रण ऐन२०३३ ले गाँजाको खेतीलाई प्रतिबन्ध गरेको छ, कटुवालले भने, तर, खेती फस्टाउनुका साथै ओसारपसार, कारोबार, तस्करी तथा सेवनसमेत बढेको पाइन्छ। पछिल्लो समय युवा पुस्ता गाँजाको दलदलमा फस्दै गएको भनेर उनले चिन्ता व्यक्त गरे। समाज र युवा पुस्ता गाँजामा गाँजिदै छ, उनले भने, हजारौँ युवा यसको दलदलमा फस्नु चिन्ताजनक हो। उनका अनुसार प्रशासनको ध्यान नपुग्दा र चासो नदिँदा कतिपय ठाउँमा उत्पादन सहजै हुने गरेको छ। नियन्त्रणमा थप चासो नदिए अवस्था झन् विकराल बन्ने कटुवाल बताउँछन्। युवा पुस्ता गाँजाको दुव्र्यसनमा फस्नु भनेको मुलुकको भविष्य चौपट हुनु हो, पूर्वडीएसपी कटुवालले भने, यसको प्रयोगले अपराधको साम्राज्यलाई बलियो बनाउँछ। गाँजालाई वैध बनाउन खोजिनु जायज नहुने उनको तर्क छ। भोटको राजनीति गर्नेले पकेट क्षेत्रलाई हेरेर गाँजा वैध बनाउनुपर्छ भन्ने आवाज संसदमा उठाएको पाइन्छ। तर, यसले युवा पुस्ता र मुलुकको भविष्य तहसनहस बनाउँदै लगेको विषयमा कसैको ध्यान छैन, उनले भने, युवाहरु लागूऔषधको लतमा फस्ने पहिलो खुड्किलो नै गाँजा हो। यो सेवन गर्नेहरु विस्तारै अन्य लागूऔषधको दुव्र्यसनमा फस्छन्। उनका अनुसार गाँजाले समाजमा अपराध पनि बढाउँदै छ। गाँजामा डुबेपछि मान्छे अरु प्रकारका लागूऔषधतिर उन्मुख हुन्छ। लागूऔषधले स्वास्थ्य, इज्जत, सामाजिक प्रतिष्ठा, धनसम्पत्ति स्वाहा पारिरहेको छ, पूर्वडीएसपी कटुवाल भन्छन्, सेवनका लागि पैसा अभाव भएपछि मान्छेले चोरी, डकैती गर्न थाल्छ। त्यससँगै जुनसुकै अपराध गर्नपनि मान्छे पछि हट्दैन। उनका अनुसार सुधारगृह जानेमध्ये १५ प्रतिशतजति गाँजाका दुव्र्यसनी हुन्छन्। के भन्छन् मनोचिकित्सक ? मानसिक रोग विशेषज्ञ डा प्रभात चालिसे । कोसी अस्पताल विराटनगरका मानसिक रोग विशेष डा प्रभात चालिसे गाँजा संसारमा धेरैभन्दा धेरै मान्छेले प्रयोग गर्ने लागूऔषधभित्र पर्ने बताउँछन्। गाँजा सेवनको असर सिधै दिमागमा पर्छ। लट्ठ बनाउने हुँदा मान्छेलाई अरु कुनै कुराको वास्ता हुँदैन, उनी भन्छन्, मानिसको निर्णय गर्ने क्षमतामा ह्रास ल्याउँछ। विभिन्न नकारात्मक असर पार्ने भएकाले गाँजालाई लागूऔषध भनेर व्याख्या गरिएको हो। मनोचिकित्सक चालिसेका अनुसार ५ सयभन्दा बढी सक्रिय केमिकल पाइने गाँजाको सेवन शरीरलाई निक्कै हानिकारक हुन्छ। विभिन्न अध्ययन अनुसार गाँजालाई अरु लागूऔषध सेवन गर्ने पहिलो स्टेप मान्ने गरिएको उनले बताए। डा चलिसेका अनुसार गाँजाको सेवनले श्वासनलीमा असर पुग्ने, क्यान्सर गराउने, रोग प्रतिरोधी क्षमता घटाउने, महिला र पुरुषमा प्रजनन क्षमतामा ह्रास ल्याउने, मुटुमा असर गर्ने, उच्च रक्तचाप निम्तिने, शरीरमा अक्सिजनको कमी गराउने, सोच्नसक्ने क्षमता घटाएर गलत धारणा जगाउने, अपराधतर्फ उन्मुख गराउने, मानिसलाई डिप्रेशनमा लैजाने, उत्साहविहीन बनाउने, पठनपाठन एवं अध्ययनमा असर गर्ने, दिमागलाई कमजोर बनाउने, बिर्सिने बानीको विकास गराउने लगायतका समस्या पैदा गर्छ। गाँजाले अनेक मानसिक तथा शारीरिक समस्या निम्त्याउँछ। मानिसलाई रोगी बनाउँछ, उनले भने, रोगलाई बढाएर जटिल बनाउँछ। कार्यक्षमतामा ह्रास ल्याउँछ। गाँजालाई वैध बनाउनुपर्छ भन्ने कन्सेप्ट भने फरक रहेको उनको तर्क छ। गाँजामा पाइने केही तत्व औषधिका रूपमा प्रयोग हुन्छन्, डा चालिसेले भने, सरकारको निगरानी बिना यसलाई कानुनी मान्यता दिएमा दुरुपयोगले अवस्था झन् विकराल बनाउँछ। गाँजालाई वैध गराउने प्रशंग जोडतोडका साथ उठेपनि त्यसमा सेवनले प्राथमिकता पाउन नहुने तथा यसको असरलाई नजरअन्दाज गर्न नमिल्ने उनको राय छ। निगरानी र नियन्त्रण गर्न नसकेपछि भारतको बिहारमा मदिरामै प्रतिबन्ध लगाउनु परेको प्रशंग केलाउँदै उनले भने, नेपालमा पनि रक्सीमा त्यही अवस्था आइसक्यो। गाँजाको खुलेआम प्रयोग हुन थालेमा त्यसले उत्पन्न गराउने खराब परिस्थिति कल्पनाभन्दा बाहिरको कुरा हो। गाँजा सेवन नगरौं, स्वास्थ्य रहौँ। तर, वैध गरेर औषधिका रूपमा प्रयोग गर्ने गरी बाहिरी मुलुकमा सप्लाई गर्दा भने मुलुककै आम्दानी बढ्ने र देशको आर्थिक समृद्धिमा टेवा पुग्ने उनले बताए। वैधता दिने नाममा सेवनलाई भने निरुत्साहित नगरे परिस्थिति जटिल बन्ने डा चालिसेको विश्लेषण छ। औषधीय गुण भएको गाँजा कानुनी मान्यताका साथ सही सदुपयोग हुने हो भने राज्यकै अर्थतन्त्र सुधारमा मद्धत पुग्छ, उनले भने, तर, सबल नियमन प्रणाली अपनाउन आवश्यक छ। गाँजालाई व्यावसायिक गरिँदा नियमनको पाटोलाई चुस्त नबनाए त्यो सबैभन्दा बढी प्रत्युत्पादक हुने डा चालिसे बताउँछन्। यस्तो छ कानुनी व्यवस्था लागूऔषध नियन्त्रण ऐन२०३३ अनुसार गाँजाको उत्पादन, ओसारपसार, किनबेच, निकासी, पैठारी र भण्डारण गर्ने व्यक्तिलाई परिणाम हेरेर ३ महिनादेखि १० वर्षसम्म कैद सजाय तथा ३ हजारदेखि १ लाख रूपैयाँसम्म जरिवाना हुने कानुनी व्यवस्था छ। ५० ग्रामसम्मलाई ३ महिना कैद र ३ हजारसम्म जरिवाना हुनसक्छ। ऐनअनुसार ५० देखि ५ सय ग्रामसम्मलाई १ वर्षसम्म कैद र ५ हजार रूपैयाँसम्म जरिवाना हुन्छ। कानुन अनुसार ५ सय ग्रामदेखि २ किलोग्रामसम्मलाई २ वर्षसम्म कैद र १० हजार रूपैयाँसम्म जरिवाना हुन्छ। १० किलोग्रामसम्मलाई १ देखि ३ वर्षसम्म कैद र २५ हजार रूपैयाँसम्म जरिवाना हुने कानुनी व्यवस्था छ। १० किलोग्रामभन्दा बढी जति भएपनि २ देखि १० वर्षसम्म कैद र १५ हजारदेखि १ लाख रूपैयाँसम्म जरिवाना हुने कानुनी प्रावधान छ। कानुनले २५ बोटसम्म खेती गर्नेलाई ३ महिनासम्म कैद र ३ हजार रूपैयाँसम्म जरिवाना तोकेको छ। त्योभन्दा बढी खेती गर्नेलाई ३ वर्षसम्म कैद र ५ हजार रूपैयाँसम्म जरिवाना हुनसक्छ।"
आजदेखि चरा गणना,"काठमाडौं : चरा गणना शनिबारबाट सुरु हुँदैछ। नेपालमा ३६ वर्षदेखि चरा गन्ने काम भइरहेको छ। पानीमा बस्ने चराको गणना (एसियन वाटरवर्ड काउन्ट) शनिबारबाट सुरु भएर माघ ८ गते सम्पन्न गर्ने बताइएको छ। माघ १९ मा नतिजा सार्वजनिक गर्ने राष्ट्रिय निकुञ्ज तथा वन्यजन्तु संरक्षण विभागले जनाएको छ। विभागको अगुवाइ तथा हिमाली प्रकृतिको संयोजनमा चरा गणना कार्य अघि बढेको हो। कोसी, बागमती, मनोहरा, राप्ती, नारायणी, खगेरी, ढुङरे, तेलार, दानो, तिनाउ, विजयपुर, कर्णाली, महाकाली, पश्चिम राप्तीलगायतका १५ वटा नदी प्रणालीको २७ स्थानमा यो गणना हुनेछ। त्यहाँका सिमसार क्षेत्रमा हरेक वर्ष जनवरी महिनाको पहिलो शनिबारबाट यस्तो गणना हुँदै आएको छ। बसाइँसराइ गर्ने चराको प्रजनन नहुने समयमा गणना तथा अनुगमन गरी संख्या पत्ता लगाउने काम उक्त गणनाले गर्नेछ। यस्ता कार्यले सिमसार क्षेत्रको अवस्थाको बारेमा थाहा हुने र त्यस्ता क्षेत्रको संरक्षण तथा व्यवस्थापनमा आम नागरिकलाई सहभागी गराउनेलगायत रहेको विभागले जनाएको छ। विभागका प्रमुख महेश्वर ढकालका अनुसार विश्वमा पाइने ९ प्रतिशत चरा नेपालमा पाइन्छ। नेपालमा कम्तीमा आठदेखि नौ सय प्रजातिका चराहरू पाइन्छन्। पछिल्लो समय चराका बासस्थान मासिँदा, सिमसार क्षेत्र सुक्दा, वन विनाश र डँढेलो तथा जैविक विविधता मासिँदा चरामा असर परेको छ। परागसेचनका लागि चराको भूमिका महत्वपूर्ण रहन्छ। प्रमुख ढकाल भन्छन्, आगामी दिनमा नेपालका ७ सय ५३ वटै पालिकाहरूमा पाइने चराको जानकारी राख्न तथा विशेष चरालाई उनीहरूले नै प्रवद्र्धन गर्न सके चराको संरक्षण हुने देखिन्छ। चराप्रतिको आकर्षण युवाहरूमा जगाउन आवश्यक रहेको उनले बताए। चराविद् डा हेमसागर बरालका अनुसार यो गणनाले सिमसार क्षेत्रको अवस्था कस्तो छ ? भन्ने विषयमा जानकारी मिल्नेछ। जलवायु परिवर्तनलगायत विभिन्न समस्याले चराहरूको संख्या घट्दो, बासस्थान छोड्ने, सधैं देखिँदै आएको चराको उपस्थिति नदेखिनेलगायतका समस्या बढेको उनले बताए। सिमसार क्षेत्रमा बस्ने चराहरूलाई पानी अनिवार्य चाहिन्छ। उनीहरूको उपस्थितिले महत्त्व राख्छ बरालले भने थोरै मात्रै अवरोध आएमा त्यस्ता स्थान छोड्छन्। सिमसार सुक्दा कतिपय प्रजातिका चराहरू देखिनै छाडिसके। त्यसैले पनि यस्ता गणना अर्थपूर्ण रहेको उनले बताए।"
गर्भवतीको गाउँमै भिडियो एक्सरे,"सन्धिखर्क: अर्घाखाँचीको शितगंगा नगरपालिकाले गाउँमै पुगेर गर्भवती महिलाहरुको भिडियो एक्सरेसहित निशुल्क स्वास्थ्य परिक्षण गरेको छ। गर्भमा रहेको शिशु तथा आमाको स्वास्थ अवस्था जानकारी लिन सन्धिखर्क तथा बुटबल जानु पर्ने बाध्यतामा रहेका शितगंगाका गर्भवती महिलाको सुविधाको लागि ग्रामीण अल्ट्रा साउण्ड कार्यक्रम सञ्चालन गरी गर्भवतीको नि:शुल्क स्वास्थ्य परीक्षण थालिएको नगरपालिकाका प्रमुख प्रशासकीय अधिकृत झबिन्द्र खनालले बताए। वडा नम्वर १ को सुवर्णखाल मन्द्रेको शहरी स्वास्थ्य केन्द्रमा गर्भवतीहरुको स्वास्थ्य परीक्षण गरी सुरु गरिएको ग्रामीण अल्ट्रासाउन्ड कार्यक्रम १,२,३ र ४ नम्वर वडामा सम्पन्न भएको छ। यो कार्यक्रम नगरपालिका भित्रका १४ वटै वडामा स्वास्थ्य केन्द्रमा सञ्चालन हुनेछ। गर्भवती जाँच र अल्ट्रा साउण्ड गर्नकै लागि सन्धिखर्क तथा बुटबलमा महंगो खर्च गरेर जान नपरोस स्वास्थ्य सेवा गाउँमै प्रदान होस भन्ने उदेश्यले गाउँमै गएर अल्ट्राउ साउण्ड गर्न सुरु गरिएको नगरपालिकाका नगर प्रमुख छविलाल पौडेलले बताए।"
