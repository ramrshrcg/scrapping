शीर्षक,विवरण
"दार्चुलामा ट्याक्टर दुर्घटना हुँदा २ को मृत्यु, २ जना घाइते","दार्चुला : दार्चुलामा ट्याक्टर दुर्घटना हुँदा दुई जनाको मृत्यु भएको छ भने दुई जना घाइते भएका छन्। जिल्लाको शैल्यशिखर नगरपालिका६, उल्लानीमा करिब ८ बजेतिर ट्याक्टर दुर्घटना हुँदा चालकसहित दुई जनाको मृत्यु भएको हो। मृत्यु हुनेमा एक जना आगरका स्थानीय र एक जना चौधरी थरका चालक रहेको स्थानीयले बताएका छन्। घटनाबारे थप अनुसन्धान भइरहेको जिल्ला प्रहरी कार्यालय दार्चुलाले जनाएको छ।"
एमालेका पूर्व वडाध्यक्षसहित सय बढी कांग्रेसमा प्रवेश,"भैरहवा : नेकपा एमालेका पूर्व वडाध्यक्ष नेपाली कांग्रेसमा प्रवेश गरेका छन्। साविक टिकुलिगढ गाविस७ बाट २०५४ मा वडा अध्यक्षमा निर्वाचित होम शंकर भट्टराई कांग्रेसमा प्रवेश गरेका हुन्। पाँच दलीय गठबन्धद्वारा तिलोत्तमा नगरपालिका१४ टिकुलिगढमा आयोजित कार्यक्रममा उनले एमालेलाइ जिताएर जनचाहनाअनुसार काम गर्न नसको र अब मुलुकको विकासका लागि कांग्रेसको विकल्प नभएको बताए। सोही कार्यक्रममा एमाले नेता तार प्रसाद छन्तेल, पूर्व खेलाडी राजु लामासहित एक सयभन्दा बढी पार्टीमा प्रवेश गरेको रुपन्देही कांग्रेसले जनाएको छ। प्रवेश गर्नेहरू उक्त क्षेत्रका लोकप्रिय व्यक्तिहरू हुन। नवप्रवेशीहरूलाई स्वागत गर्दै पाँच दलीय गठबन्धन रुपन्देही क्षेत्र नं ३ का प्रतिनिधि सभा उम्मेदवार बालकृष्ण खाणले मुलुकको हितका लागि गठबन्धन बनेको उल्लेख गर्दै निर्वाचन पछि पनि गठबन्धनको सरकार बन्ने बताए।"
कुखुराको खोरमा राखेर मासुको ढुवानी !,"काठमाडौंः देशको राजधानी काठमाडौंका ग्राहकलाई ल्याइएको कुखुराको मासु अव्यवस्थित र स्वास्थ्यमाथि नै खेलवाड हुने गरी भित्र्याउने गरिएको पाइएको छ । जिउँदो कुखुरा बोक्न खोर बनाइएको गाडीमा मासु ढुवानी हुने गरेको पाइएको हो । काठमाडौं महानगरको अनगुमन टोलीले वडा नम्वर ६ चुच्चेपाटीमा ढुवानीकै क्रममा जिउँदो कुखुरा बोक्ने गाडीलाई सफाइ नगरी मासु बोकेको भेटेको हो । प्र ३०१, ०२३ च २३८७ नम्बरको दोलखाली कोल्ड स्टोरको गाडीमा २ सय भुत्ला फालिएका सिङ्गै कुखुरा थिए । चालक भुवन गुरुङकाअनुसार गाडीमा मासुबाहेक २५ किलो कुखुराको टाउको, १० किलो कलेजो र ७ केजी पाङ्ग्रा थियो। टाउको, पाङ्ग्रा र कलेजो क्यारेटमा राखिएको थियो । खाद्यवस्तुका रुपमा प्रयोग हुने यो मासुजन्य खाद्यवस्तु खुला र असुरक्षित देखिएको महानगरले जनाएको छ । पक्राउ परेपछि गुरुङ्ले उनका साहु कुवीर सुनारलाई बोलाएका थिए । केहिबेरमै सुनार घटनास्थलमा आइपुगेका थिए । सुनारले आफूसँग कोल्डचेन मेन्टेन भएको गाडी भएको, हिजोसम्म त्यही गाडीमा ढुवानी गर्ने गरिएको, हिजै गाडी दुर्घटनामा परेकोले आज यसरी ढुवानी गर्नु परेको बाध्यता सुनाउँदै आफूलाई बचाउन खोजेका थिए । सुनारकाअनुसार कपनको दोलखाली फ्रेस हाउसबाट लगिएको यो मासु होटल, रेष्टुरेन्ट, मासु पसल र केही बर्गर हाउसमा वितरण हुने गरेको छ । अनुगमन टोलीका संयोजक डा अवधेश झाका अनुसार यसरी भेटिएको मासु बिक्रीमा रोक लगाइएको छ । महानगरले पशु सेवा विभागलाई पत्राचार गरेर परीक्षण गराउँछ । यसबाट मासुको स्वच्छता देखिएको अवस्थाका आधारमा कारवाही प्रक्रिया अगाडि बढाइनेछ । आजै चावहिल क्षेत्रका मिठाई पसलहरुको पनि अनुगमन गरिएको छ । अन्य ठाउँमा जस्तै यी ठाउँका पसलमा पनि भान्छा फोहोर हुने, म्याद सकिएका रङ्गको प्रयोग गर्ने, फ्रिज सफा नगर्ने, व्यक्तिगत सफाईमा ध्यान नदिने जस्ता समस्या देखिएका छन् ।"
निर्वाचनमा अप्रत्याशित नतिजा आउँछ : राजेन्द्र लिङ्देन,काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले आगामी निर्वाचनमा अप्रत्याशित नजिता आउने दावी गरेका छन्। शनिबार काठमाडौं क्षेत्र नम्बर १ मा आयोजित शुभकामना आदानप्रदान कार्यक्रममा लिङ्देनले आगामी निर्वाचनमा देशभर आफ्ना उम्मेदवार उठेको भन्दै अप्रत्याशित नजिता आउने र राप्रपालाई अघि बढ्न अब कसैले रोक्न नसक्ने दावी गरे। आगामी निर्वाचन केवल आवद्यिक निर्वाचन मात्रै नभएको भन्दै उनले तीन दशकदेखिको सीमित राजनीतिक दलहरूको चक्रव्युहबाट मुलुकलाई निकाल्ने अवसर भएको बताए। निर्वाचनमा राप्रपाले मात्रै नभई देशले जित्ने भएकाले आफ्नो मत सदुपयोग हुने गरी मतदान गर्न उनले आह्वान गरे। लिङ्देनले यसअघिको निर्वाचनमा राप्रपाले गलत गठबन्धन गरेरकाले राम्रा मान्छे पराजित भएकाले अब भने त्यस्तो अवस्था नआउने धारणा राखे। त्यस्तै लिङ्देनले अन्य दलमा रहेकाहरूले पनि आफ्नो पार्टी सुधार्न रापपामा मतदान गर्नुपर्ने जिकिर गरे।
युक्रेनमा २० प्रतिशतसम्म विद्युत् कटौती गरिँदै,"कीभ : रूसी आक्रमणका कारण उत्पादनमा असर परेपछि युक्रेनका केही भागमा विद्युतको प्रयोग २० प्रतिशतसम्म घटिरहेको राष्ट्रिय ऊर्जा सञ्चालक युक्रेनेर्गोले शनिबार एएफपीलाई बताएको छ। 'हामी नागरिक र व्यवसायहरू दुवैप्रति आभारी छौं। नागरिकले घरमा आफ्नो विद्युत खपत कम गरेका छन् र उद्योग, फर्म तथा कार्यालयहरूले आफ्नो कार्यालय र कार्यस्थलमा यस्तै गरिरहेका छन्। हामीले विभिन्न क्षेत्रमा बचत देख्छौं र विभिन्न दिनमा स्वेच्छिक उपभोगमा कमीको स्तर औसतमा पाँच देखि २० प्रतिशतसम्म हुन्छ,' युक्रेनका प्रमुख भोलोडिमिर कुद्रित्स्कीले एएफपीसँगको लिखित प्रतिक्रियामा उल्लेख गरे। युक्रेनको ऊर्जा प्रणालीका लागि यी 'महत्वपूर्ण मात्रा' भए तापनि ती क्षेत्रहरूका लागि पर्याप्त थिएनन् जहाँ पूर्वाधारले 'सबैभन्दा बढी क्षति बेहोरेको' थियो। त्यसैले युक्रेनी ती क्षेत्रले 'जबरजस्ती प्रतिबन्धहरू'को सहारा लिनुपरेको छ। रुसी सेनाले हालैका दिनहरूमा विशेष गरी युक्रेनको ऊर्जा पूर्वाधारलाई लक्षित गरी शृङ्खलाबद्ध आक्रमणहरू गरेको छ, जसमा शनिबार बिहान देशभरि पछिल्लो आक्रमणहरू भएका छन्। कुद्रित्स्कीले अक्टोबर १० र १२ मा भएको आक्रमण 'युरोपेली इतिहासको ऊर्जा प्रणालीमाथिको सबैभन्दा ठूलो आक्रमण' भएको बताए। क्रिमियन प्रायद्वीपलाई रुससँग जोड्ने एउटा महत्वपूर्ण पुलमा क्षति पुर्याएको विस्फोटको प्रतिशोधस्वरूप रूसी सेनाले अक्टोबर १० मा युक्रेनका विभिन्न शहरमा ८० भन्दा बढी क्षेप्यास्त्र प्रहार गरेको कीभले जनाएको छ कुद्रित्स्कीले भने, 'शत्रुको एउटै लक्ष्य जनतामा त्रास छर्ने, ऊर्जा कर्मीहरूलाई तर्साउने, ऊर्जा प्रणालीलाई सङ्कटको स्थितिमा ल्याउने रहेको छ। उनले आक्रमणपछि युक्रेनले करिब एक हजार विशेषज्ञहरूको साथ ७० मरम्मत समूहहरू स्थापना गरेको बताए। उनले भने, 'गोलाबारीपछि भएको क्षतिको मात्राका आधारमा कतिथपय स्थानमा केही घण्टादेखि एक दिनको अवधिमा विद्युत् आपूर्ति सुरु गर्न सम्भव छ।'"
"थप ४३ जनामा कोरोना पुष्टि, सक्रिय संक्रमित ७१६",काठमाडौं : थप ४३ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट ७९८ नमूना परीक्षण गर्दा ४३ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ४३५ र एन्टिजेनबाट ३६३ नमूनाको परीक्षण गर्दा पीसीआरबाट ४३ नमूनाको रिपोर्ट पोजिटिभ आएको हो। मन्त्रालयका अनुसार थप ४८ जना कोरोनामुक्त भएका छन्। हाल सक्रिय कोरोना संक्रमितको संख्या ७१६ पुगेको छ।
मधेसमा बढ्यो तिहारको रौनक (१० तस्वीर),"वीरगन्ज: शनिबारदेखि नेपाली हिन्दुहरूको दोस्रो ठूलो पर्व तिहार अर्थात यमपन्चक शुरु भएसँगै मधेसका बजारमा दिपावली र लक्ष्मीपूजाको किनमेल गर्नेको चहल पहल बढ्न थालेको छ । मधेसमा दिपावली र लक्ष्मीपूजा निक्कै धुमधामका साथ मनाइन्छ । शनिबारदेखि तिहार शुरु भएसँगै वीरगन्जको बजारमा दिपावली र लक्ष्मीपूजालाई चाहिने सरसामान किनमेल गर्नेहरूको चहल पहल बढेको छ । दिपावली र लक्ष्मीपूजालाई लक्षित गरी झिलीमिली बत्ती, माटोका दियो र कलश, देवी लक्ष्मीको मूर्ती र तस्वीर, फूल माला, पूजन सामग्री लगायतका पसल सडक छेउ र फूटपाथ मै थापिएका छन् । यस्तै धनतरेशका दिन सुन चाँदीका गरगहना, धातुका भाँडावर्तन किन्दा शुभ हुने मान्यता रहेकाले सुनचाँदी र भाडाँका पसलहरूमा पनि ग्राहकको घुइँचो बढेको छ । दिपावलीमा भगवानलाई प्रसाद चढाउने र आफैँ पनि खाने भएकाले मिठाइ पसलहरूमा पनि ग्राहकको चहल पहल बढि नै छ ।"
मुलुकभरका हवाई तथा स्थल नाकाहरू व्यवस्थित गर्छौं : गृहमन्त्री,"भैरहवा : गृहमन्त्री बालकृष्ण खाणले नेपालका सबै हवाई तथा स्थल नाकाहरू सुव्यवस्थित गर्न सरकार लागिपरेको बताएका छन्। सुरक्षा, पर्यटन प्रर्वद्धन तथा आर्थिक गतिविधि चलायमान गराउन पनि नाका व्यवस्थित गर्न जरुरी रहेकाले सरकार त्यसतर्फ लागिपरेको उनले जनाए। नेपाली कांग्रेसका केन्द्रीय सदस्य एवं पाँच दलीय गठबनधनको तर्फबाट रुपन्देही क्षेत्र नं ३ बाट प्रतिनिधि सभा उम्मेदवार समेत रहेका मन्त्री खाणले भैरहवामा आयोजित कार्यक्रमलाई बोल्दै हवाई तथा स्थल नाका व्यवस्थित नहुँदा मुलुकको आन्तरिक सुरक्षा र मित्र राष्ट्र छिमेकी मुलुकहरू विरुद्ध नेपाली भूमिलाई प्रयोग गरेर हुन सक्ने गतिविधि रोक्न पनि नाका व्यबस्थित गर्नुपर्ने जरुरी रहेको औल्याए। उनले नेपालको भूमि प्रयोग गरी दुई छिमेकी मुलुकविरुद्ध हुनसक्ने गतिविधि हुन नदिन सरकार प्रतिबद्ध रहेको र आगामी दिनमा यसतर्फ अझ चनाखो र गम्भीर ढंगले सरकार अगाडि बढ्ने विश्वास दिलाए। 'मुलुकको आन्तरिक सुरक्षाको साथै छिमेकी मुलुकबिरुद्ध नेपालको भूमि प्रयोग गरेर कुनै प्रकारको गतिविधि रोक्न पनि नाकाहरू सुव्यवस्थित गर्नुपर्ने छ। यसतर्फ सरकार लागिरहेको छ', उनले भने, 'निर्वाचन लगत्तै सबै सीमा नाका व्यवस्थित गर्ने काम सुरु हुन्छ।' स्थल नाका सुव्यवस्थित गर्ने कामको सुरुवात निर्वाचन पछि सरकारले रुपन्देहीको बेलहिया नाकाबाट गर्ने समेत उनले प्रतिबद्धता जनाए। उनले नाका सुव्यबस्थित गराउन निमार्ण गर्नुपर्ने संरचना र अन्य कामका लागि बजेटमा सरकारले कन्जुस्याइँ नगर्ने समेत प्रष्ट पारे। त्यस्तै उनले बेलहियामा बन्ने आईसीपी निमार्णका लागि नेपाल सरकारले कुटनीतिक र राजनीतिक रूपमा पहल गरिरहेको जानकारी दिँदै छिट्टै काम अगाडि बढ्नेमा सरकार विश्वस्त रहेको बताए। 'नेपाल सरकार र भारत सरकारको संयुक्त प्रयासमा आईसीपी निमार्ण हुने हो, आईसीपीका लागि हामीले जग्गा अधिग्रहण गरिसकेका छौँ', गृहमन्त्री खाणले भने, 'भारत सरकारले जग्गा अधिग्रहण नगर्दा निमार्णमा ढिलाई भएको हो। जग्गा अधिग्रहण गरी निमार्ण प्रक्रिया अगाडि बढाउन नेपाल सरकारले भारत सरकारसंग कुटनीतिक र राजनीतिक दुवै तवरले छलफल अगाडि बढाएको छ।' अधुरो रहेको बेलहियाबुटवल व्यापारिक मार्ग अन्तर्गत बेलहिया खण्डको सडक निमार्ण तीनचार महिना भित्रै सम्पन्न हुने पनि उनले बताए। विशेष आर्थिक क्षेत्र 'सेज'मा नियमित विद्युत आपूर्ति र सञ्चालन कार्यविधिमा उद्योगी व्यसायीले राख्दै आएका माग सकारात्मक रहेको पनि उनले बताए। क्षेत्र नम्बर ३ (क)का गठबन्धनका उम्मेदवार तथा लोकतान्त्रिक समाजवादी पार्टीका नेता सन्तोषकुमार पाण्डेयले रुपन्देही र सिंगो मुलुकको आर्थिक, सामाजिक, सांस्कृतिक र पूर्वाधार विकासका लागि गठबन्धनले जित्नु जरुरी रहेको बताए। उनले गृहमन्त्री खाण गठबन्धनका मात्रै उम्मेदवार नभएर क्षेत्रवासीका साझा उम्मेदवार भएकाले एकढिक्का भएर मतदान गर्न आह्वान गरे।"
अवैध लागूऔषधसहित ६ जना पक्राउ,"काठमाडौं : सुनसरीको बराहक्षेत्र नगरपालिका९ धरानेटोलस्थित बरगाछिबाट अवैध लागूऔषध ब्राउनसुगर २ ग्राम ३ सय ६० मिलिग्रामसहित २ जनालाई शुक्रबार साँझ प्रहरीले पक्राउ गरेको छ। पक्राउ पर्नेमा रामधुनी नगरपालिका५ बस्ने ४० वर्षीय सुनिल राई र इटहरी उपमहानगरपालिका५ पचरूकी बस्ने २६ वर्षीय अनिष खाती रहेका छन्। प्रहरी चौकी प्रकाशपुरबाट खटिएको प्रहरीले प्रदेश १०२०४६ प २३४४ नम्बरको स्कुटर जाँच गर्ने क्रममा उक्त पदार्थसहित फेला पारी स्कुटीमा सवार उनीहरूलाई पक्राउ गरेको हो। नवलपरासी (पूर्व), विनयी त्रिवेणी गाउँपालिका२ दाउन्नेबाट नियन्त्रित लागूऔषध डाईजेपाम ४८ एम्पुल, फेनारगन ४८ एम्पुल, नुफिन ४८ एम्पुल र नाइट्राभेट २ सय ७४ ट्याबलेट सहित ३ जनालाई शुक्रबार दिउँसो प्रहरीले पक्राउ गरेको छ। पक्राउ पर्नेहरूमा कास्की पोखरा महानगरपालिका१७ छोरेपाटन बस्ने २१ वर्षीय बसन्त खड्का, सोही महानगरपालिका विरौटा बस्ने २४ वर्षीय नविन भुजेल र नवलपरासी (पश्चिम) बर्दघाट नगरपालिका१३ धतेवा बस्ने २२ वर्षीय मनोज कुमार कामी रहेका छन्। सोही ठाउँस्थित चेकप्वाइन्टमा खटिएको प्रहरीले लु१ ख ८५७१ नम्बरको बसमा सवार बसन्त र नविनको साथबाट डाइजेपाम ४३ एम्पुल, नुर्फिन ४३ एम्पुल, फेनारगन ४३ एम्पुल र लु२ ख २२७ नम्बरको बसमा सवार मनोज कुमारको साथबाट डाइजेपाम ५ एम्पुल, फेनारगन ५ एम्पुल, नुर्फिन ५ एम्पुल तथा नाइट्राभेट २ सय ७४ ट्याबलेट सहित पक्राउ गरेको हो। कैलाली, धनगढी उपमहानगरपालिका४ बसपार्कबाट अवैध लागूऔषध ब्राउनसुगर ७ मिलिग्राम र गाँजा ३ ग्राम ६ सय ३० मिलिग्राम सहित बाँके कोहलपुर नगरपालिका१२, शान्तीटोल बस्ने २२ वर्षीय अर्जुन बिक भन्ने कृष्ण बिकलाई शुक्रबार साँझ प्रहरीले पक्राउ गरेको छ। अस्थायी प्रहरी पोष्ट धनगढीबाट खटिएको प्रहरीले ना७ ख ६०४८ नम्बर बसलाई जाँच गर्ने क्रममा उक्त लागूऔषध सहित फेला पारी सोही बसका सहचालक अर्जुनलाई पक्राउ गरेको हो। यस सम्बन्धमा प्रहरीले थप अनुसन्धान गरिरहेको छ।"
अझै प्रतिगमनको खतरा छ : शिक्षामन्त्री पौडेल,"बागलुङ : शिक्षा, विज्ञान तथा प्रविधिमन्त्री देवेन्द्र पौडेलले प्रतिगमनको खतरा अझै रहेको बताएका छन्। बडिगाड गाउँपालिकाको अगुवा कार्यकर्ता भेला तथा चुनावी सम्पर्क कार्यालय उद्घाटन कार्यक्रममा बोल्दै मन्त्री पौडेलले देशीविदेशी तत्वहरूले षड्यन्त्र गरिरहेको बताउँदै अझै प्रतिगमनको खतरा नटरेको बताए। संघीय लोकतान्त्रिक व्यवस्थालाई जोगाउँदै संविधानको रक्षाका लागि दलका शीर्ष नेताहरू एक ठाउँमा उभिएको बताए। देशमा विभिन्न समस्या रहेको बताउँदै गठबन्धन सरकारले संविधान संशोधन गरेर अघि बढ्ने विश्वास व्यक्त गरे। बडिगाडमा उच्च शिक्षा अध्ययनका लागि सर्वदलीय निर्णय गर्न आग्रह गर्दै कृषि क्याम्पस स्थापनाका लागि आफूले निर्णय गर्ने प्रतिवद्धता व्यक्त गरे। गत निर्वाचनमा सिसाखानीको पुल बनाउने बाचा गरेको स्मरण गदै विभिन्न कारणले अल्झेको भन्दै चाडै काम हुने बताए। जनताको मतसँगै विकाश र समृद्धि जोडिएको भन्दै बागलुङको विकाशका लागि जीवनरहेसम्म लागिरहने प्रतिवद्धता व्यक्त गरे। बागलुङ जिल्ला सुरुङमार्गको युगमा प्रवेश गरेको बताउँदै अहिल नै सम्भाव्यता अध्ययनका लागि सरकारले बजेट छुट्याएको बताए।"
निर्वाचनसम्बन्धी उत्कृष्ट टिकटक भिडियो बनाउनेलाई ५० हजार पुरस्कार,"काठमाडौं : निर्वाचन आयोगले निर्वाचनसम्बन्धी उत्कृष्ट टिकटक भिडियो बनाउनेलाई ५० हजार पुरस्कार दिने भएको छ। आगामी मंसिर ४ गते हुने प्रतिनिधि सभा तथा प्रदेश सभा सदस्य निर्वाचन प्रयोजनका लागि उत्कृष्ट टिकटक भिडियो बनाउनेलाई निर्वाचन आयोगले पुरस्कृत गर्ने भएको हो। निर्वाचन प्रचारप्रसार, निर्वाचन आचारसंहिता तथा निर्वाचन शिक्षाजस्ता विषयमा आधारित उत्कृष्ट टिकटक भिडियो बनाउन आह्वान गर्दै आयोगले प्राप्त उत्कृष्ट भिडियोलाई पुरस्कृत गर्ने निर्णय गरेको हो । टिकटक भिडियो प्रतियोगितामा सहभागी हुनेले २० सेकेण्डदेखि १ मिनेटसम्मको भिडियो बनाएर आयोगको इमेल ठेगाना  मा कात्तिक ५ गतेदेखि १५ गतेभित्र पठाइसक्नुपर्ने छ। आयोगले प्राप्तमध्ये उत्कृष्ट पाँचवटा भिडियोलाई जनही ५० हजार रुपैयाँ पुरस्कार तथा प्रशंसापत्र प्रदान गर्ने छ। यसका लागि प्रतियोगीहरूले देहायका शर्तहरु पालना गर्नुपर्ने छ।"
रौतहट १ मा नेपाल र गुप्ताबीच कडा प्रतिस्पर्धा,"रौतहट : प्रतिनिधि सभा सदस्य पदका लागि रौतहटको क्षेत्र नम्बर १ मा गठबन्धनका तर्फबाट उम्मेदवारी दिएका पूर्व प्रधानमन्त्री माधव कुमार नेपाल र एमालेका अजय गुप्ताबीच कडा प्रतिस्पर्धा हुने देखिएको छ। नेकपा एकीकृत समाजवादीका अध्यक्ष नेपालसँग नेकपा एमालेका उम्मेदवार गुप्ता चुनावी मैदानमा छन्। दुवै उम्मेदवारले मतदातालाई आफ्नो पक्षमा पार्न घरदैलो, कोणसभा, भेटधाट लगायतका कार्यक्रमहरू गरिरहेका छन्। अध्यक्ष नेपाल पछिल्ला दिनहरूमा आफ्नो क्षेत्रमा आउने क्रम पनि बढेको छ। नेपाललाई गठबन्धनका उम्मेदवारहरूले पनि सघाइरहेको छन्। तर, नेता नेपाललाई यसभन्दा पहिले मत दिएका स्थानीयले गुनासो पनि उत्तिकै गरिरहेका छन्। नेता नेपालले जिल्लामा समुचित विकास गर्न नसकेकोमा स्थानीयको गुनासो छ। जुद्ध माध्यमिक विद्यालयको छात्रावास तथा बाग्मती नदीको पुल, लालबकैया नदी टिकुलियाको पुल वर्षौदेखि अलपत्र हुँदापनि कसैले ध्यान नदिएको गुनासो छ। दोस्रो संविधानसभा निर्वाचनमा नेपालसँग करिब तीन सय मतले पराजित भएका मधेशवादी दलबाट एमाले भएका नेता गुप्ताले यो चुनावमा नेता नेपाललाई कडा चुनौती दिने छन्। गुप्ताले मतदाता भेटघाटलाई तीव्र पारेका छन्। एमालेका तर्फबाट क्षेत्र नं १ को 'क' बाट राजकिशोर यादवसँगको सहकार्यमा गुप्ताले घरदैलो कार्यक्रममा जोड दिइरहेका छन्। यस्तै पछिल्लो समय एकीकृत समाजवादीका अध्यक्ष नेपाल पनि गठबन्धनका उम्मेदवारहरूसँग घरदैलो कार्यक्रममा व्यस्त छन्। एमालेका नेता अजय गुप्ता र गठबन्धनका तर्फबाट नेकपा समाजवादीका अध्यक्ष उम्मेदवार माधव नेपाल दुवैले रौतहट क्षेत्र नम्बर १ का मतदाताको साथ रहेको दाबी गर्दै आएका छन्।"
पालिका स्तरीय भलिबलको उपाधि खानीखोलालाई,"काभ्रे : काभ्रेमा सञ्चालन भएको अन्तर पालिकास्तरीय भलिबल प्रतियोगिताको उपाधि खानीखोला गाउँपालिकाले जितेको छ। कार्तिक ३ गतेदेखि कार्तिक ५ गतेसम्म पनौतीमा प्रतियोगिता सञ्चालन भएको थियो। शनिबार फाइनल खेलमा महाभारत गाउँपालिका सोझो ३ सेट नै जितेर खानिखोला गाउँपालिकाले पहिलो उपाधि जितेका छन्। फाइनल खेलमा बेस्ट अफ ३ सेटमा २६२४, २५११ र २५ १४ को सोझो सेटमा महाभारत गाउँपालिकालाई पराजित गरी खानिखोला गाउँपालिकाको टिम प्रथम भएको हो। फाइनल खेलमा महाभारत दोस्रो र बेथानचोक गाउँपालिकाको टिम तेस्रो भएको छ। खेलमा प्रथम टिमले ट्रफी, मेडल र नगद ५५ हजार ५५५, दोस्रो टिमले ३० हजार नगद र तेस्रो हुने टिमले १० हजार नगद, प्रमाण पत्र र मेडल पाएका छन्। पालिका स्तरको भलिबल खेलमा जिल्लामा १३ पालिका र आयोजक टिमको एक टिम गरी १४ टिमबीच प्रतिस्पर्धामा खेल सञ्चालन भएको थियो। खेलमा विभिन्न १० बिदामा उत्कृष्ट हुने खेलाडीलाई १० हजार पुरस्कारसँगै मेडल र प्रमाणपत्र वितरण गरिएको छ।"
६० जिल्लामा समानुपातिक निर्वाचन प्रणालीतर्फको मतपत्र ढुवानी,"काठमाडौं : आगामी मंसिर ४ गते हुने प्रतिनिधि सभा सदस्य तथा प्रदेश सभा सदस्य निर्वाचनका लागि ६० जिल्लामा समानुपातिक निर्वाचन प्रणालीतर्फको मतपत्र ढुवानी भएको छ। निर्वाचन आयोगका अनुसार शुक्रबारसम्म ६० जिल्लामा मतपत्र पुगेको हो। तिहारअघि थप छवटा जिल्लाको मतपत्र ढुवानी गरिने छ। बाँकी रहेका मनाङ, मुस्ताङ, अछाम, बाजुरा, कालिकोट, मुगु, हुम्ला, जुम्ला र डोल्पा जिल्लाको मतपत्र भने तिहारपछि मात्र ढुवानी हुनेछ पछिल्लो विवण अनुसार हालसम्म पहिलो हुने निर्वाचित हुने प्रणालीतर्फ कुल एक करोड ५१ लाख २४ हजार मतपत्र छपाइ सम्पन्न भएको छ। जसमध्ये प्रदेश सभाका लागि ७५ लाख २५ हजार र प्रतिनिधि सभातर्फ ७५ लाख ९९ हजार मतपत्र रहेका छन्। हालसम्म प्रतिनिधि सभातर्फ सल्यान, डोल्पा, मुगु, जुम्ला, कालिकोट, हुम्ला, जाजरकोट, दैलेख, रुकुम पश्चिम, सुर्खेत, बाजुरा, बझाङ, डोटी, दार्चुला, बैतडी, डडेलधुरा, अछाम, कैलाली, कञ्चनपुर, रोप्पा, प्यूठान, दाङ, रुकुम पूर्व, अर्घाखाँची, गुल्मी, बर्दिया र नवलपरासी पश्चिमलगायतका जिल्लाहरूको मतपत्र छपाइ सम्पन्न भएको छ। आगामी मंसिर ४ गते हुने प्रतिनिधि सभा सदस्य तथा प्रदेश सभा सदस्य निर्वाचनका लागि मतपत्रको पृष्ठभूमि रंग सेतो रहेको छ। समानुपातिक निर्वाचन प्रणालीतर्फ सेतो पृष्ठभूमिको कागजमा निर्वाचन चिह्न र अन्य विवरणका लागि कालो रंग प्रयोग भएको छ भने पहिलो हुने निर्वाचित हुने प्रणालीतर्फ सेतो पृष्ठभूमिको कागजमा निर्वाचन चिह्न र अन्य विवरणको रंग रातो मसिको रहेको छ"
बुचालाई प्रदेश १ को उत्कृष्ठ प्रहरीको सम्मान,काठमाडौं: प्रहरी निरीक्षक सञ्जय बुचा सम्मानित भएका छन् । बुचालाई प्रदेश १ को उत्कृष्ठ प्रहरीका रुपमा सम्मान गरिएको हो । ६७ औँ प्रहरी दिवसको अवसरमा प्रहरी कार्यालय प्रदेश १ ले विराटनगरमा गरेको कार्यक्रममा प्रदेश १ मा उत्कृष्ठ कार्य गर्ने प्रहरीका रुपमा सम्मान गरिएको हो । कार्यक्रमका प्रमुख अतिथी प्रदेश १ का आन्तरिक मामिला तथा कानून मन्त्री केदार कार्कीको उपस्थितमा प्रदेश १ का प्रहरी प्रमुज प्रहरी नायव महानिरीक्षक सुदीप गिरी र प्रहरी बरिष्ठ उपरीक्षक जयराज सापकोटाले बुर्चालाई सम्मान गरेका थिए ।
हङकङ ब्लड डोनेशन (रक्तदान)का सारथी 'मनोज',"हङकङ : नेपालीहरू भन्ने वित्तिकै गोर्खाली, निडर र साहसीको छवि, हङकङको स्थानीय परिवेशमा पुरानो भइसकेको छ। व्यापार, व्यवसाय, शैक्षिक, खेलकुद लगायतमा पनि नेपालीहरूले बलियो उपस्थिति जनाइरहेका छन्। पछिल्लो समय हङकङ रेडक्रस सोसाइटीसँग साझेदारी गर्दै मनोज गौतमले नेपालीहरूलाई ब्लड डोनेशन (रक्तदान)का लागि आग्रह गरिरहेका छन्। दुर्घटनामा जतिबेला पनि पर्न सकिन्छ, रगतको आवश्यक परेको खण्डमा विदेशी भूमिमा कसलाई गुर्हाने ? आफू स्वस्थ्य हुदा खेर जाने रगतको केही हिस्सा दान गरे आफू र आफ्नो परिवारलाई चाहिएको बखतमा सहज हुन्छ। मनोज भन्छन्, 'विदेशीहरू आफैं रेडक्रसमा आएर ब्लड डोनेशन गरेर जान्छन् तर नेपाली समुदायमा ब्लड डोनेशन गर्दा कमजोरी भइन्छ, यौन क्षमतामा कमि आउँछ लगायतका गलत धारणाहरूले गर्दा पनि जनचेतना जगाउनु, ब्लड डोनेशनका बारेमा चर्चा गर्नु आवश्यक छ। मनोजले आफ्नो अगुवाइमा नेपाल विश्व अभियान नामक ग्रूप गठन गरि रेडक्रसमा ब्लड डोनेशनका लागि आग्रह गरे। सन् २०१८ बाट सुरु भएको यो अभियान २०२२ सम्म आइपुग्दा करिब १५० भन्दा बढी नेपालीहरूले निरन्तर ब्लड डोनेशन गरिरहेका छन्। आफ्नी बहिनीलाई ब्लड क्यान्सरले गुमाउँदाको पीडालाई नजिकबाट महसुस गरेका छन् मनोजले। बहिनीको आत्माले शान्ति पाओस् भन्दै मानवीय सुकर्मका लागि निस्वार्थ रूपमा, हङकङमा ब्लड डोनेशनका लागि नेपालीहरूलाई आग्रह गरिरहेको बताउँछन् उनी। निर्माण क्षेत्रमा सेफ्टी म्यानेजरका रूपमा कार्यरत मनोज हङकङ सरकारको निर्माण उद्योग प्रशिक्षण बोर्ड (सिआइसी) अन्र्तगत अल्पसंङख्यक जातजाती उपसमितीको वोर्ड सदस्य समेत हुन्। उसो त नेपालमा रहदा लाइन्स क्लब, राष्ट्रिय खेलकुद परिषद जस्ता संस्थाहरूमा आवद्ध मनोज रक्तदान, आँखा शिविर जस्ता कार्यक्रमहरूका आयोजनामा अग्रपक्तिमा बसेर काम गर्थे। एकदशक अघि हङकङ आएका उनी सुरुवाती दिनमा सामान्य मजदुरकारूपमा निर्माण कम्पनीमा प्रवेश गरेका थिए। आफूसँगै काम गर्ने एकजना दिदीको रगतमै खराबी भएको र नेपाल फर्केर उपचार गर्दा पनि जीवन रक्षा गर्न नसक्दाको क्षण सम्झन्दा भावुक बन्छन्। मनोज भन्छन् जुन कुरा पैसाले किन्न सकिदैन, तर बाँच्नका लागि अनिवार्य छ, रगत। हामीले समयमा नै आफ्नो र परिवारको सहयोग र स्वास्थ्यका लागि पनि रगतलाई अनावश्यक खेर जान दिनु हुँदैन। हङकङको स्थानीय सरकारसँग सहकार्य गर्दै विभिन्न कार्यक्रमहरूमा सरिक हुदा, नेपालीप्रति उनीहरूको सद्भावलाई अझ बढावा दिनपनि यस्ता सामाजिक कार्यमा सहभागी हुन उनी सबैलाई सुझाउँछन्। के हो ब्लड डोनेशन? आफ्नो शरीरमा भएको रगत अन्य व्यक्तिको जीवन रक्षाको लागि निशुल्क दान गर्नु नै रक्तदान (ब्लड डोनेशन) हो। ब्लड डोनेशन गर्दा अन्य व्यक्तिको जीवन रक्षा त हुन्छ नै सँगै रगत दिने व्यक्ति पनि स्वास्थ्य हुन्छ। एउटा स्वास्थ्य व्यक्तिको शरीरमा सामान्यतया ६ लिटर (करिब दश युनिट) रगत उत्पादन हुने गर्छ। ब्लड डोनेशन गर्दा हाम्रो शरीरबाट ४७० मिलिमिटर अर्थात १ युनिट ब्लड मात्र निकालिन्छ। यो शरीरमा भएको सम्पुर्ण रगतको १० देखी १४ प्रतिशत मात्र हो, यसले स्वास्थ्यमा कुनै हानी गर्दैन। मानिससको शरीरमा निर्माण भएको रगत १२० दिनभित्र स्वत नष्ट हुने गर्दछ। उक्त रगत दान गर्दा मानिसको शरीरमा रगत उत्पादन प्रक्रिया छिटोछिटो हुने गर्दछ, जुन स्वास्थ्यका लागि लाभदायक हो। तर ब्लड डोनेशन गर्ने मान्छे निरोगी हुनका साथै दान गर्नुअघि र दान गरिसकेपछि आफ्नो स्वास्थ्यको विशेष हेरचाह गर्न अतिआवश्यक छ।"
मतपत्रको पृष्ठभूमि रङ्ग सेतो,"काठमाडौं : मंसिर ४ गते हुने प्रतिनिधि सभा सदस्य तथा प्रदेश सभा सदस्य निर्वाचनका लागि मतपत्रको पृष्ठभूमि रङ्ग सेतो रहेको छ। समानुपातिक निर्वाचन प्रणालीतर्फ सेतो पृष्ठभूमिको कागजमा निर्वाचन चिह्न र अन्य विवरणका लागि कालो रङ्ग प्रयोग भएको छ। पहिलो हुने निर्वाचित हुने प्रणालीतर्फ सेतो पृष्ठभूमिको कागजमा निर्वाचन चिह्न र अन्य विवरणको रङ्ग रातो मसीको रहेको छ निर्वाचन आयोगले शुक्रबारसम्म ६० जिल्लामा समानुपातिक निर्वाचन प्रणालीतर्फको मतपत्र ढुवानी सम्पन्न गरेको छ। तिहारअघि थप छवटा जिल्लाको मतपत्र ढुवानी गरिने छ। बाँकी रहेका मनाङ, मुस्ताङ, अछाम, बाजुरा, कालिकोट, मुगु, हुम्ला, जुम्ला र डोल्पा जिल्लाको मतपत्र भने तिहारपछि मात्र ढुवानी हुनेछ"
'डडेल्धुराबाटै प्रधानमन्त्री देउवाको नयाँ इतिहास बन्छ',"डडेल्धुरा : आगामी मसिंर ४ गते हने निर्वाचनमा प्रधानमन्त्री तथा नेपाली कांग्रेसका पार्टी सभापति शेरबहादुर देउवाले नयाँ रेकर्ड राख्ने पूर्व मन्त्री तथा कांग्रेस केन्द्रीय सदस्य एनपी साउदले बताएका छन्। अन्य प्रतिस्पर्धीको भन्दा अत्यधिक मत ल्याएर प्रधानमन्त्री देउवाले नयाँ रेकर्ड कायम गर्ने नेता साउदले बताएका हुन्। सदरमुकाम अमरगढीमा आयोजना गरिएको लोकतान्त्रिकबाम गठबन्धनको संयुक्त शुभकामना आदानप्रदान तथा प्रशिक्षण कार्यक्रममा नेता साउदले प्रधामन्त्री देउवा लोकतन्त्र र सविधानको रक्षार्थ युगपुरुष र माहानायकको भूमिका खेलेर आफ्नो छुट्टै पहिचान र छवि वनाई सयुक्त गठबन्धनका नेता भएको जिकिर गरे। यसका साथै उनीसँग प्रतिस्पर्धा गर्ने अन्य पार्टीका उम्मेदवार नै नभएको दावी गरे। यसका साथै मुख्य प्रतिस्पर्धी मानिएको माओवादी आफूसँग नै सहकार्यमा रहेको र एमालेले उम्मेदवार नै दिन नसकेको नेता साउदले स्मरण गराए। सातौं पटक उम्मेदवारी दर्ता गराई प्रतिनिधि सभा सदस्यको निर्वाचनमा उभिएका पार्टी सभापति तथा प्रधानमन्त्री देउवा देश र जनताका लागि आवश्यक महापपुरुष भएको गठबन्धनका नेताहरूले बताए। देशलाई संकट पर्दा लोकतन्त्रको रक्षाका लागि देउवाले हरेक समयमा देशको नेतृत्व सबल ढंगले पूरा गरेको प्रधानमन्त्री देउवासँग तीन पटक प्रतिस्पर्धामा उभिएका गठबन्धनका नेता तथा माओवादी केन्द्रका नेता खगराज भट्टले बताए। २०७४ को निर्वाचनमा नेता भट्ट देउवासँग दोब्बर मतले पछाडि परेका थिए। नेता भट्ट देउवासँग २०६४, ०७०, ०७४ मा प्रमुख प्रतिस्पर्धीका रूपमा उभिएका थिए। अहिले माओवादी केन्द्रका नेता भट्ट सत्ता गठबन्धनका तर्फबाट क्षेत्र 'क' का उम्मेदवार हुन।"
बाँदर खेदेर भोट जित्ने योजनामा उम्मेदवार !,"बागलुङ: उम्मेदवारका चुनावी मुद्दा र जनताको माग अधिकांश मिल्दाजुल्दा हुन्छन्। चुनावको समयमा मतदाताको उम्मेदवारसँग अधिकांश माग भनेको शिक्षा, स्वास्थ्य, सडक तथा कृषिमा आधुनिकीकरणसँग जोडिएका सवाल हुन्छन्। तर, बागलुङका दक्षिण भेगका जनताले उम्मेदवारलाई यसपटक फरक माग सुनाएका छन्। बागलुङको दक्षिण भेग बलेवा, जैमिनी नगरपालिका तथा बरेङ गाउँपालिकाका जनताले यसपटक घर आगनमा भोट माग्न आएका उम्मेदवारलाई एक स्वरमा भनेका छन्, 'यसपालिको भोट बाँदर नियन्त्रण गर्नेलाई।' बागलुङको दक्षिण भेग नारायणस्थान, पैयुँपाटा, अमलाचौरसहित जैमिनी नगरपालिका र बरेङ गाउँपालिकाका केही भागमा बाँदरको आतङ्कले किसानले हैरानी खेपेका छन्। उनीहरूले बाँदरका कारण आफ्नो उठिबास लगाएको बताउँदै यसपटक हाम्रो उम्मेदवारसँगको एक सूत्रीय माग भनेको बाँदर नियन्त्रण गर्नेलाई भोट दिने बताएका छन्। बलेवा, कुस्मिशेरा, जैदी, छिस्ती, राङ्खानीलगायत क्षेत्रमा बाँदरका कारण यहाँका किसानले खेतीपाती गर्न नसकेको गुनासो गरेका छन्। चुनावी अभियानअन्तर्गत बागलुङ नगरपालिका१४ गार्लुङका स्थानीयलाई भोट माग्न कोदो बारीमै पुग्नुभएको नेकपा (एमाले)बाट बागलुङ क्षेत्र नम्बर १ प्रतिनिधिसभा सदस्यका उम्मेदवार बन्नेका डा सूर्य पाठकलाई यहाँका किसानले यस पटकको भोट बाँदर नियन्त्रणको वाचा गर्नेलाई दिने बताएका छन्। गार्लुङका स्थानीय सीता पौडेलले गलुवाको पहिरो र बाँदरले यहाँका जनताले सास्ती खेपेको बताउँदै बाँदर नियन्त्रणको योजनालाई समेटेर आउने उम्मेदवारलाई भोट दिने बताए । 'जनताको सेवा सुविधाका लागि मतदान गर्ने हो, यस पटक बलेवाबाट सङ्घीय र प्रदेशका लागि दुई जना उम्मेदवारले प्रतिनिधित्व गर्दै हुनुहुन्छ हामी खुसी छौँ तर हाम्रो अहिलेको मुख्य माग भनेको बाँदर नियन्त्रण हो', पौडेलले भने, 'सडक, शिक्षालगायत पूर्वाधार बन्दै गएका छन् तर यहाँका जनताले बाँदरकै कारण उठिबास लाग्ने बनाएको छ, उर्वर भूमि रहेको बलेवामा बाँदरका कारण भिर छेउको जग्गा बाँझै रहन गएको छ, कतिले बाँदरकै कारण बसाइँसराइ गरेर गए।' सीता मात्रै हैन गार्लुङकै अनिता पौडेलले समेत बाँदर नियन्त्रण गर्न सके अहिले निर्वाचित हुने जनप्रतिनिधिले यहाँ अन्य काम नगरे पनि हुने बताए । उनले बागलुङ नगरपालिका१० स्थित गलुवाको पहिराले समेत बलेवासहित दक्षिण भेगका जनताले दुःख पाएको बताए । 'गलुवाको पहिरोका कारण हामीले भारी बोकेर करिडोर र कुस्मा पुगेर खाद्यन्न ल्याउन परेको छ', अनिता पौडेलले भने, 'अहिलेको भोट गलुवाको पहिरो नियन्त्रणका लागि पहल गर्ने र बाँदर नियन्त्रणको योजना ल्याउनेलाई दिने योजना यहाँका जनताको छ।' गलुवामा पहाडै बगाउँदा असारयता मात्रै तीन महिना सडक बन्द भएको थियो। पहिरो नियन्त्रणका लागि मात्रै रु चार करोड खर्च लाग्ने भएपछि गलुवाको पहिरो चुनावी मुद्दा बनेको छ। बागलुङको राजनीतिमा आफ्नो पकट जमाउँदै आएको बलेवा क्षेत्रबाट नेकपा (एमाले) र गठबन्धनबाट नेपाली कांग्रेसले उम्मेदवार उठाएको छ। निर्वतमान सांसदसमेत रहेका एमालेका उम्मेदवार डा सूर्य पाठक प्रतिनिधिसभा र गठबन्धबाट कांग्रेसका युवा नेता डिल्लीराम सुवेदी बागलुङ क्षेत्र नम्बर १ प्रदेशसभा (२) बाट चुनावी मैदानमा छन् । कांग्रेसका युवा नेता तथा प्रदेशसभा सदस्यका उम्मेदवार सुवेदीले जनताको माग अन्य क्षेत्रको भन्दा फरक भएको बताउनुभयो। उहाँले बसाइँसराइ र बाँदरका कारण बागलुङको उर्वरभूमि दक्षिण भेग समस्यामा परेको बताए । 'म बागलुङको दक्षिण भेगको जनाताको घरदैलोमा पुग्दै गर्दा बाँदर नियन्त्रणका लागि जनताले धेरै आग्रह गर्नुभएको छ, शिक्षा, स्वास्थ्य, सडक तथा खानेपानीको माग त पुरानै हो, बाँदर नियन्त्रणका लागि कानुनी विषयमा समेत छलफल गर्नुपर्ने अवस्था आएको छ, म निरन्तर बाँदर नियन्त्रणका लागि आवश्यक उपायको खोजीका लागि आविस्कार केन्द्रको समेत सम्पर्कमा छु', उम्मेदवार सुवेदीले भने , 'अत्यधिक बाँदर लाग्ने स्थानमा अदुवा, बेसार, कागतीलगायत नगदेबाली लगाउने र बाँदर नियन्त्रणका लागि आवश्यक उपकरणको व्यवस्थापन गर्ने योजनामा छु।' बाँदरलाई हत्या गर्न नपाइने भएकाले बाँदर नियन्त्रण गर्न समस्या भएकाले कानुन निर्माण गर्न आवश्यक रहेको एमाले उम्मेदवार डा पाठकले बताए । बागलुङको दक्षिण भेगकै प्रतिनिधत्व गर्ने उम्मेदवार भएको हैसियतले मेरो जनतालाई पहिलो सुझाव बाँदर नियन्त्रणका लागि अब कानुनी सहयोग आवश्यक रहेको बताए । 'कानुनअनुसार बाँदरको हत्या गर्न पाइँदैन, धपाएका बाँदर पुनः फर्केर आउने समस्या पुरानै हो', डा पाठकले भने, 'बाँदरको उपयोगिताका विषयमा पुनर्विचार गर्ने समय आएको छ, मानिसको जीवनभन्दा ठूलो बाँदर हैन, बाँदरका कारण बस्तीनै रित्तिने अवस्थाको अन्त्य गर्न लाग्छु ।' बागलुङको नारायणस्थान, पैयुपाँटा, अमलाचौर, कुश्मिसेरा, जैदि, छिस्ती, राङ्खानी, दमेक र बरेङ गाउँपालिकाको केही भेगमा बाँदरको समस्या बढी रहेको छ। तीन वर्षअघि बागलुङको जैमिनी नगरपालिकाले बाँदर नियन्त्रणका लागि बजेट नै छुट्टाएको भए पनि प्रभावकारी हुन सकेन। बाँदर नियन्त्रणका लागि पाँच लाख रुपैयाँ बजेट विनियोजन गरेर बाँदर धपाउने यन्त्र वितरण गरे पनि सुरुमा प्रभावकारी बनेको उपकरण पछिल्लो समय प्रभावकारी नबनेको जैमिनी नगरपालिकाका किसानको गुनासो छ।"
रुपन्देहीको रोहिणीमा कुस्ती,"भैरहवा : रुपन्देहीको रोहिणी गाउँपालिका३ स्थित धकधईमा कुस्ती (दंगल) प्रतियोगिता हुने भएको छ। तराईमधेशको लोकप्रिय खेलको रुपमा रहेको कुस्तीको संरक्षण गर्ने उद्देश्यले प्रतियोगिताको आयोजना गर्न लागिएको रोहिणी गाउँपालिकाका अध्यक्ष विद्या प्रसाद यादवले बताए। कुस्ती खेललाई लोप हुन नदिन प्रतियोगिताको आयोजना गर्न लागिएको उनले जानकारी दिए। रोहिणी गाउँपालिकाको आयोजनामा कात्तिक १५ र १६ गते श्री रामनरेश यादव आदर्श नमूना माध्यमिक विद्यालयको खेलमैदानमा उक्त प्रतियोगिता हुने गाउँपालिकाका प्रवक्ता तथा वडा नम्बर ३ का वडाध्यक्ष वीरबहादुर क्षेत्रीले बताए। युवाहरूलाई प्रोत्साहन र प्रतिभा प्रस्फुटन गर्ने उद्देश्यले गाउँपालिकाले पाँच लाख रुपैयाँ बजेट विनियोजन गरी प्रतियोगिता गर्न लागिएको क्षेत्रीले बताए। प्रतियोगितामा प्रथम हुनेलाई १ लाख १ हजार १ सय ११ रुपैयाँ , द्वितीय हुनेलाई ५० हजार ५ सय ५५, तृतीयलाई २५ हजार २ सय २५ र सान्तत्वनालाई १५ हजार १ सय २५ रुपैयाँ प्रदान गरिने उनले जानकारी दिए। उनले भने, 'निर्णायकको निर्णयअनुसार पहलमानहरूलाई प्रोत्साहनवापत साइकल र टेलिभिजनको व्यवस्था गरिनेछ।' प्रतियोगितामा नेपाल र भारतबाट गरी २५ जना बढी पहलमानको सहभागिता रहने उनले बताए। त्यस्तै १०१५ हजार बढी दर्शकको उपस्थिति रहने अपेक्षा गरिएको प्रवक्ता क्षेत्रीले बताए। रोहिणी गाउँपालिकाका प्रमुख प्रशासकीय अधिकृत श्री प्रसाद गौतमले गाउँपालिकाले कुस्तीसहित अन्य खेलको संरक्षणका लागि बजेट बिनियोजन गरेको बताए। उनले आगामी दिनमा पनि कुस्ती लगायत अन्य खेलकुद प्रतियोगिता सञ्चालन गरिने बताए। उनले भने, 'खेलकुद क्षेत्रको विकासका लागि गाउँपालिका अघि बढेको छ।' प्रतियोगितामा प्रवेश निःशुल्कको व्यवस्था रहेको गाउँपालिकाका योजना शाखा प्रमुख राजकुमार मिश्राले बताए।"
बबईमा नुहाउन गएका दुई किशोरी बेपत्ता,तुलसीपुर : बबई नदीमा नुहाउन गएका दुई किशोरी डुबेर बेपत्ता भएका छन्। बेपत्ता हुनेमा दाङको दङ्गीशरण गाउँपालिका२ सिमलकुनाकी १६ वर्षीया रमा शाही र सल्यानको दमाचौर घर भइ दङ्गीशरण२ स्थित मामा घर आएकी १५ वर्षीया गोमा चन्द रहेका छन्। इलाका प्रहरी कार्यालय तुलसीपुरका प्रहरी निरीक्षक पर्वत केसीका अनुसार दुवै जना आज शनिबार दिउँसो बबईमा नुहाउन गएका थिए। तुलसीपुर उपमहानगरपालिका११ र दङ्गीशरण गाउँपालिका२ को सिमानामा पर्ने उक्त नदीमा तीन किशोरी सङ्गै गएका थिए। दङ्गीशरण२ की १३ वर्षीया निरुता बस्नेत भने नदी छेउमै बसेकी थिइन्। दुवैजना बेपत्ता भएपछि उनले स्थानीयवासीलाई खबर गरेको केसीले बताए। स्थानीयले खबर गरेपछि तत्काल प्रहरी टोली घटनास्थलमा पुगेको थियो। अहिले प्रहरी र स्थानीयले दुवैजनाको खोजी गरिरहेको छ।
"डेंगुबाट हालसम्म ५२ को मृत्यु, ४३६८५ मा संक्रमण",काठमाडौं : डेंगु संक्रमण ७७ वटै जिल्लामा फैलिएको छ। डेंगुबाट हालसम्म ५२ जनाको मृत्यु भएको स्वास्थ्य तथा जनसङ्ख्या मन्त्रालयले जनाएको छ। गत साउनदेखि हालसम्म ४३ हजार ६८५ जनामा डेंगु पुष्टि भएको छ। डेंगु संक्रमण रोक्न प्रतिकार्यका कार्य तीव्र पारिएको मन्त्रालयले जनाएको छ। स्वास्थ्य मन्त्रालयले डेंगुबाट बच्न फोहर जम्मा भएको ठाउँ सफा गर्न र पूरा बाहुला भएको कपडा लगाउन अनुरोध गरेको छ। विज्ञहरूले डेंगु जोखिम कायम रहेको भन्दै सचेत रहन आग्रह गरेका छन्।
बाढी प्रभावित क्षेत्रमा सेनाको स्वास्थ्य शिविर,"गुलरिया: कर्णाली नदीको बाढीबाट प्रभावित बर्दिया राजापुर क्षेत्रका स्थानीयको नेपाली सेनाले शिविरमार्फत स्वास्थ्य चेकजाँच गरेको छ । राजापुर नगरपालिका तथा नेपाली सेनाको संयुक्त आयोजित शिविरमा बाढी प्रभावित समुदायले स्वास्थ्य चेकअप, परामर्श, ल्याव, एक्सरे, ईसीजी, औषधीयलगायतका सेवा निःशुल्क लिएका छन् । राजापुर नगरपालिका वडा नम्वर ४ स्थित अमर शहीद दशरथ चन्द माध्यमिक विद्यालय परिसरमा बाढी प्रभावित समुदायको सहयोगार्थ स्वास्थ्य शिविर सम्पन्न गर्यौं,राजापुर नगरपालिकाका नगर प्रमुख दिपेश थारुको सुझाव, नेपाली सेनाको ४ नम्बर बाहिनी अड्डा बाँकेका सहायक रथी उत्तमकुमार विष्टको निर्देशन, बज्रदल गण राँझा बाँकेका गणपति श्याम आत्रेय पौडेल तथा सेनानी शिव थापासहितको टोलीले शिविर स्थल पहिचान गरेको थियो । राजापुर नगरपालिकाका प्रमुख प्रशासकीय अधिकृत अर्जुन सुवेदीले भने, शिविरमा जनरल फिजिशियन सेवा, प्रसुती तथा महिला रोग, छाला तथा यौनजन्य रोग लगायत स्वास्थ्य सम्बन्धी परामर्श सेवा प्रदान गरिएको छ । शिविरमा ४८७ जनाले जनरल स्वास्थ्य सेवा, ५५ जनाले महिला तथा स्त्रीरोग सेवा, १०८ जनाले छाला तथा यौनजन्य रोग गरी कुल ६४१ जनाले स्वास्थ्य सेवा लिएका छन् । जसमा, ५० जनाले ल्याव सेवा, ४० जनाले एक्सरे र १० जनाले ईसीजी सेवा लिएको, शिविर व्यवस्थापक सेनानी शिव थापाले जनाए । शिविर संचालन गर्न स्वास्थ्य शाखा राजापुर, नेपाली सेना, भेरी अस्पताल बाँके, बर्दिया अस्पताल गुलरियाले सहकार्य गरेको, राजापुर नगरपालिकाका प्रवक्ता असराज न्यौपानेले जानकारी दिए । केयर नेपालको सहयोगमा बी ग्रुप बाँकेले औषधी व्यवस्थापनमा सहजीकरण गरेको छ । नेपाली सेनाको सामाजिक सेवामूलक कार्यले सेना, स्थानीय सरकार र समुदायबीच सुमधुर सम्बन्ध निर्माण गर्न सहयोग पुग्ने स्थानीयको भनाइ छ । नेपाली सेनाले विपदका बेला सहयोग पुर्याउँदै आएको छ । असोज अन्तिम साता कर्णाली नदीमा आएको बाढीका कारण राजापुर नगरपालिका तथा गेरुवा गाउँपालिका क्षेत्रका बस्तीहरु डुवानमा परेका हुन् । सोही अवधिमा बबई नदीमा आएको बाढीले गुलरिया नगरपालिका क्षेत्रमा डुवान भएको हो । बर्दियामा परेको अविरल वर्षाका कारण किसानहरुले सयौं विगाह क्षेत्रमा रहेका धानवालीमा नोक्सानी ब्यहोर्नु परेको छ । बाढीका कारण केही घरहरु पूर्ण तथा आशिंक क्षति भएका छन् । अविरल वर्षाले बर्दियाका गुलरिया, मधुवन, राजापुर, ठाकुरबाबा, बारबर्दिया, बाँसगढी नगरपालिका तथा गेरुवा र बढैयाताल गाउँपालिकाका स्थानीय प्रभावित बनेका हुन् । विपद व्यवस्थापन समिति बर्दियाले बाढीबाट भएको अन्तिम तथ्यांक सार्वजनिक गर्ने तयारी अन्तिम चरणमा पुगेको जनाएको छ ।"
झिलिमिली फूलले बोलाएको तिहार (फोटो फिचर),काठमाडौं: नेपालीले घर दलोमा फूल र बत्तीको चार्ड तिहार भित्रिएको छ । तिहार अन्रर्गत आज पहिलो दिन काग तिहार मनाइएको छ । गाउँ शहरमा देखिने ढकमक्क फूलको दृश्यले पनि तिहारलाई स्वागत गरेको छ । मौसम तथा तिथीका कारण कुनै कुनै बेला तिहारमा फूल नहुने समस्या हुने गरेको थियो । बिगतका केही वर्ष सम्झँदा कुनै वर्ष तिहारपछि फूल फुलेको देखिन्थ्यो भने कुनै वर्ष तिहार अघि नै । तर यो वर्ष फूलबारी ढकमक्क फूलले ढाकेको छ । ललितपुरमा पुष्प मेला नै जारी छ । यही फूलको सुन्दर दृश्यले तिहारलाई थप रमाइलो बनाएको छ । हेर्नुहोस् तस्वीर तस्वीर: रासस
भक्तपुरमा डेण्टल क्लिनिक सञ्चालन,भक्तपुर : भक्तपुरको च्याम्हासिंहमा शनिबार टोटल केयर डेण्टल क्लिनिकको उद्घाटन गरिएको छ। भक्तपुर घरेलु तथा साना उद्योग महासंघका अध्यक्ष प्रेमकृष्ण खर्वुजाले क्लिनिकको उद्घाटन गरिएको हो। सञ्चालक रमेश खाइजूले भक्तपुरमै निजी क्लिनिकभन्दा सस्तो दरमा दाँतसम्बन्धी सम्पूर्ण सेवा प्रदान गर्ने उद्देश्यले सेवा प्रारम्भ गरेको जानकारी गराए। उनले भविष्यमा भक्तपुर र काठमाडौंमा शाखाहरू विस्तार गर्दै डेण्टल अस्पतालसम्म सञ्चालनको योजनासाथ सेवा शुभारम्भ गरेको जनाए। क्लिनिककी अध्यक्ष शान्ति दुवालले निकट भविष्यमै भक्तपुरमै पहिलो पटक ओपीजी (३२ वटै दाँत देखिने गरी गरिने एक्सरे) सेवा सञ्चालन गर्ने योजना रहेको बताइन्। क्लिनिकमा बिहान ९ बजेदेखि राति ९ बजेसम्म सेवा हुने जनाइएको छ। आकस्मिक सेवा भने २४ सै घण्टा रहने कार्यक्रममा जनाइयो।
विराटनगरमा शीर्ष नेताको सम्बोधन : सत्ता गठबन्धनलाई भोट दिन आग्रह,"विराटनगर : विराटनगरमा सत्तारूढ गठबन्धनको संयुक्त भेलालाई शीर्ष नेताहरूले सम्बोधन गरेका छन्। सत्ता गठबन्धनको भेलालाई प्रधानमन्त्री एवं कांग्रेस सभापति शेरबहादुर देउवा, नेकपा (माओवादी केन्द्र)का अध्यक्ष पुष्पकमल दाहाल 'प्रचण्ड', नेकपा (एकीकृत समाजवादी)का अध्यक्ष माधवकुमार नेपाल लगायतका नेताहरूले सम्बोधन गरेका हुन्। सम्बोधनका क्रममा उनीहरूले आगामी निर्वाचनमा जसरी भए पनि गठबन्धनलाई जिताउन आग्रह गरे। देउवाले गिरिजाप्रसाद कोइरालाले जस्तै आफूले पनि हँसिया हथौडामा भोट हालिसकेको बताए। शान्ति सम्झौता गर्दाका बेला गिरिजाप्रसाद कोइरालाले 'भोट हालिसकेको' भन्दै उनले आफूले पनि हँसिया हथौडामा भोट हालिसकेको बताएका हुन्। लोकतन्त्र र गणतन्त्रलाई स्थायी गराउन गठबन्धनलाई भोट दिन कार्यकर्तालाई उनको निर्देशन छ। नेकपा (एमाले)का अध्यक्ष केपी शर्मा ओलीले पनि गठबन्धन गरेको चर्चा गर्दै देउवाले आफूहरूले गरेको गठबन्धन संविधान र लोकतन्त्रको पक्षमा रहेकोमा बताए। आफ्नो पार्टी उम्मेदवार भएका स्थानमा रुखलाई र तालमेल गरिएका क्षेत्रमा गठबन्धन दलको चुनाव चिह्नमा भोट दिन उनले आग्रह गरेका थिए। दाहालले 'संग्राम' का रूपमा आगामी आमनिर्वाचन हुन लागेको भन्दै त्यसमा दुई फरक प्रवृत्तिका बीचमा प्रतिस्पर्धा हुने बताए। उनले जनयुद्ध र जनआन्दोलनपछि संविधान निर्माण भएको र अहिले 'गोरु गाडावालाले टाउको उठाउन खोजेको' टिप्पणी गरे। आफूहरूको गठबन्धन १२ बुँदे सहमतिको पक्षपातीहरूको गठबन्धन भएको भन्दै उनले अर्को गठबन्धन गोरूगाडावाला गठबन्धन भएको टिप्पणी गरे। 'मंसिर ४ गते एउटा ठूलो 'संग्राम' हुँदै छ,' दाहालले भने, 'त्यसका लागि विस्तृत शान्ति सम्झौता र संविधान रक्षाका लागि काँग्रेससहितको गठबन्धन निर्माण गरिएको हो।' ओलीले धोका दिएपछि आफूले ज्ञान प्राप्त गरेको बताउँदै उनले शान्ति सम्झौतापछि सहमति, सहकार्यको संस्कृति निर्माण भएकोले एकअर्कालाई सहयोग गर्न कार्यकर्तालाई आग्रह गरे। पालले बेठिक मान्छेको हातमा पुगेको मुलुकलाई संकटबाट जोगाउन आफूहरूले गठबन्धन गरेर जोखिम लिएको बताएका छन्। लोकतन्त्र धरापमा पर्ने, संघीयता खारेज हुने हो कि भन्ने अवस्थालाई पार लगाउन आफूले त्याग गरेको उनको जिकिर छ। अर्को गठबन्धन प्रतिगामी गठबन्धन भएको नेपालको टिप्पणी छ। गठबन्धनको उद्देश्य सत्ता मात्रै नभएको उल्लेख गर्दै उनले भने, 'जनतालाई लुटौँ भन्ने होइन। त्यसको विरोध गर्नकै लागि हामीले गठबन्धन बनाएका हौँ।' २००७ साल, २०४७ र २०६२०६३ मा कांग्रेससँग कम्युनिष्ट मिलेरै प्रगति गरिएको भन्दै नेपालले सत्ता गठबन्धन स्वभाविक भएको दाबी पनि गरे।"
संविधान जोगाउन गठबन्धन बनायौँ : देव गुरुङ,"काठमाडौंः नेकपा माओवादी केन्द्रका महासचिव देवप्रसाद गुरुङले संविधानको रक्षा र मुलुकको आर्थिक विकासका लागि गठबन्धन निर्माण गरिएको बताएका छन् । काठमाडौंमा आयोजित कार्यक्रममा गुरुङले राष्ट्रियता र लोकतन्त्रलाई जोगाउन गठबन्धन भएको बताएका हुन् । राष्ट्रियता, लोकतन्त्र र संविधानको रक्षाका लागि गठबन्धनमा आबद्ध दललाई जिताउन आवश्यक छ, उनले भने । महासचिव गुरुङले भ्रष्टाचार, कमिशनतन्त्रको अन्त्य गर्दै सुशासनको अभियानमा गठबन्धन लागेको बताए । कृषि, पर्यटन, जलविद्युतमार्फत लमजुङको विकास गर्न सकिने बताउँदै गुरुङले यसका लागि पूर्वाधार निर्माणको आवश्यकता रहेको बताए । घरेलु उद्योग, कृषिलाई यान्त्रीकरण र व्यवसायीकरण गर्नसके लमजुङको विकास हुने गुरुङको भनाइ छ । मर्स्याङ्दी, चेपे, दोर्दी, मिदिम, रुदी तथा मादी नदीमा करिडोर निर्माण गर्नसके लमजुङलाई उत्तरदक्षिण व्यापारिक नाकाको रुपमा विकास गर्न सकिने उनले बताए ।"
"संविधान जोगाउन रुख, कलम र गोलाकार भित्रको हँसिया हथौडामा भोट हालौँ : प्रधानमन्त्री देउवा","काठमाडौंः नेपाली कांग्रेसका सभापतिसमेत रहेका प्रधानमन्त्री शेरबहादुर देउवाले संविधान जोगाउने शक्तिलाई जनताले जिताउन पर्ने बताएका छन् । उनले जनताको बलिदानबाट प्राप्त संविधान रक्षा गर्न गठबन्धन बनेको दाबी गरे । विराटनगरमा आयोजित बाम लोकतान्त्रिक गठबन्धनको संयुक्त भेलालाई सम्बोधन गर्दै प्रधानमन्त्री देउवाले सबै वर्ग र क्षेत्रको अधिकार सुनिश्चित गर्ने समावेशी संविधानको रक्षाका लागि गठबन्धन बनाएर अहिले चुनावी मैदानमा उत्रिएको बताए । आशन्न निर्वाचनपछि गठबन्धन दलकै सरकार बन्ने उनको भनाइ छ । विकास र परिवर्तनका लागि यो गठबन्धनका उम्मेदवार विजयी हुनुपर्छ, उनले भने । रुख, कलम र गोलाकार भित्रको हँसिया हथौडा चिह्नमा भोट हाल्न कार्यकर्तामा अन्योलता आउन नहुने बताउँदै उनले गठबन्धनमा उम्मेदवारलाई अत्यधिक भोट हालेर जिताउन अपिल गरे । कार्यक्रममा नेकपा (माओवादी केन्द्र) अध्यक्ष प्रचण्डले समृद्धि र सुशासनका लागि पनि गठबन्धनले जित्नुपर्ने बताए ।"
गठबन्धन दलले देश बेच्ने खतरा छ : केपी शर्मा ओली,"काठमाडौं : नेकपा एमालेका अध्यक्ष केपी शर्मा ओलीले सत्ता स्वार्थका लागि गठबन्धन दलहरू देशपनि बेच्न तयार रहेको बताएका छन्। शनिबार नेकपा एमाले ललितपुर जिल्ला कमिटीले आयोजना गरेको शुभकामना आदान प्रदान कार्यक्रममा ओलीले गठबन्धनको ध्यान सत्तामा मात्रै केन्द्रित रहेको भन्दै सत्ता स्वार्थका लागि देशपनि बेच्न तयार रहेको आरोप लगाएका हुन्। उनले गठबन्धनले चुनाव जित्नका लागि पैसाको खोलो नै बगाएको बताए। जनताको सार्वभौम मताधिकार त्यसलाई खोस्ने, भोट खसाउन नदिने लगाएतका षड्यन्त्र भइरहेको भन्दै ओलीले देशलाई भिडन्ततर्फ लाने षड्यन्त्रलाई बिफल बनाउनुपर्ने बताए। उनले वर्तमान सरकारका कारण मुलुकमा महङ्गी, भ्रष्टाचार, अनियमितता बढेको आरोप लगाए। अहिले लाखौ रुपैयाँ लिएर भुटानी शरणार्थीलाई परिचय पत्र दिएर विदेश उडाउने धन्दा सरकारले चलाइरहेको उनले बताए। ओलीले गठबन्धन सरकारकै कारण मुलुकको न्यायालय सेटिङको अखडामा परिणत भएको बताए। प्रधानन्यायाधीशलाई न्यायालय प्रवेश गर्न नदिने न्यायाधीशहरूले हडताल गर्ने लगायतका तमासा देखिनु दुर्भाग्य भएको बताए। ओलीले अब एमालेभित्र कुनैपनि प्रकारको गुटबन्दी हुन नदिने बताए। पार्टीमा योगदान नै नभएकाहरूले पद नपाएकै कारण एमाले छाडेर विरोधमा उत्रिएको देखिएको उनको भनाइ छ। उनले अहिले देश बनाउने संकल्पका साथ एमाले अघि बढेको बताए।"
नेपाली चलचित्रमा तिहार,"'तिहारै आयो लौ झिलिमिली सुन हजूर भैलिनी आईंन आँगन ' जब तिहार नजिकिन्छ, तब चलचित्र 'स्वर्ग'को यो गीत गाउँ, शहर र बजारमा घन्कन थाल्छ । तिहार आगमनको छनक दिने यो गीत यसरी घन्कन थालेको पनि २५ वर्षभन्दा बढी भैसक्यो । आज पनि यो गीतको चर्चा, वजन र उचाईमा कमी आएको छैन । लगभग तीन पुस्ताले यो गीत गाएका छन् भने सुन्नेहरू पनि त्यति नै पुगिसके । २०५० सालमा बनेको यो चलचित्रको तिहार झल्काउने यो गीत आज पनि जनजिब्रोमा झुण्डिरहेको छ । चलचित्र स्वर्ग अघि र पछि पनि तिहारको भैंलो सम्बन्धि गीतसंगीत नबनेका होइनन्, तर शम्भूजित बाँस्कोटाको संगीत, लोचन भट्टराई र नुतन प्रधानको आवाज रहेको यो गीतको चर्चालाई तिहार सम्बन्धि अन्य गीतले छायांमा पार्न सकेको देखिँदैन । नेपाली चलचित्रमा समावेश भएका तिहारका गीतमध्ये कालजयी गीत बन्न सफल यो गीतमा अभिनय गर्ने अभिनेत्री गौरीमल्लको मानस्पटलबाट आज २५ वर्षसम्म पनि यो गीतको छायांकनको क्षण हट्न सकेको छैन । उनले विगत यसरी सम्झिन, 'मैले जीवनमा धेरै राम्रा गीतमा काम गर्ने अवसर पाएँ । ती गीतमध्ये यो गीत मलाई चिनाईरहने र दर्शक माझँ सम्झाइरहनेको सूचीमा पर्छ । हामीले यो गीत चांगुनारायण क्षेत्रमा खिचेका थियौँ । तीन रात निकै मेहनत गरेर खिचेको यो गीत मेरो कलाकारिताको उच्चतम उपलब्धि भित्र पर्दछ।' शम्भू प्रधानको निर्देशन अनि अर्जुन श्रेष्ठ निर्माता रहेको चलचित्र स्वर्गको यो गीतको अडियो चक्का नै तात्कालिन समयमा धेरै बिकेको थियो । यो गीतको भिडियोमा बसन्त श्रेष्ठको नृत्य निर्देशनले झनै जीवन भरेको छ । चलचित्र स्वर्गको तिहार सम्बन्धि यो गीतसँगै तुलना गर्ने अर्को गीत चलचित्र चिनोको 'दियो बाली' हो । दियो बाली साँझको फूल चढाई पूजाको माता लक्ष्मी बसीदेउ आज घर संसार सानो हाम्रो चलचित्र चिनोको यो गीतमा रञ्जित गजमेरको संगीत छ, भने निर्देशक तुलसी घिमिरे हुन । यो गीतमा स्वर्गीय सुभद्रा अधिकारी अर्का स्वर्गीय कलाकार केशब भट्टराईको अभिनय छ । साथमा खलपात्रको रूपमा सुनिल थापाले अभिनय गरेका छन् । अहिले भारतीय चलचित्र बजारमा व्यस्त थापाले यसै चलचित्रमार्फत नेपाली चलचित्र क्षेत्रमा पाइला राखेका थिए । चलचित्र चिनोमा सुनिल थापाको पहिलो दृश्य तिहार सम्बन्धि यही गीतमा समावेश गरिएको छ । तिहारकोआगमनसँगै रेडियो, टेलिभिजन तथा घरघरमा घन्किने गीतको सूचीमा यो गीत पर्छ । त्यस्तै चलचित्र अन्यायमा समावेश भैलेनी आइन आँगन भन्ने गीत पनि धेरै बज्ने गीत हो । २०४६ सालमा रिलिज भएको चलचित्र अन्यायको यो गीतमा रनजित गजमेरको संगीत छ भने गीतमा मनिला सोताङलेआवाज दिएकी छन । यो चलचित्रलाई तुलसी घिमिरेले निर्देशन गरेका छन् भने विश्व बस्नेत र मीरा माधुरी यो चलचित्रका कलाकार हुन् । 'चलचित्रमा हामीले गीत मात्र होइन, टीका लगाएको र तिहारको थप परिवेसलाई पनि समेटेका छौं । यी कारणले यो चलचित्र हेर्न पारिवारिक दर्शकहरूको भिड लागेको थियो,' चलचित्र अन्यायका नायक तथा निर्माता विश्व बस्नेतले जानकारी दिए । पुराना चलचित्रहरूमा भैलीनी सम्बन्धि गीतहरू समावेश गरिएता पनि अर्को पुरानो चलचित्र 'विजय पराजय' मा भने भाइटीकालाई गीतमा प्रस्तुत गरिएको छ । बहिनी बनेकी रूपा रानाले दाजु बनेका दुई अभिनेता भूवन केसी र कृष्ण मल्ललाई भाइटीका लगाएको दृश्यलाई गीतमा निकै मार्मिक तरिकाले प्रस्तुत गरिएको छ । गीतमा नै बहिनीले आशिष दिएकी छन । निधारमा लर्काएर सप्तरंगी टीका हिँडिरहु सधैँ तिमी शिखरको बाटो ओखरमा फोरी दिएँ बाधाहरू मैले राजेन्द्र शलभ निर्देशक रहेको चलचित्र विजय पराजयको यो गीतमा शम्भूजित बाँसकोटाको संगीत छ भने गीत दिनेश अधिकारीले लेखेका हुन । २०४७ सालमा प्रदर्शनमा आएको चलचित्र विजय पराजयमा समावेश दाजु र बहिनीबीचको आगाध माया प्रस्तुत गर्न सफल यो गीत पनि तिहारमा धेरै घन्कने गीत हो । चलचित्रमा तिहारको गीतलाई आकर्षणको रूपमा धेरै चलचित्रहरूले राख्ने गरेता पनि भाइटीकालाई नै प्रमुख कथा बनाएर र नाम नै भाइटीका राखेर निर्माण गरिएको चलचित्र भने भाइटीका हो । १७ वर्ष अगाडि प्रदर्शनमा आएको चलचित्र भाइटीकालाई लक्ष्मीनाथ शर्माले निर्देशन गरेका हुन । अर्को चलचित्र बन्दीमा पनि तिहार सम्बन्धि गीत समावेश गरिएको छ । सन्चिता लुईंटेल अभिनित चलचित्र बन्दीको तिहार सम्बन्धि भैंलो खेलौं है भैलिनी होगीत दयाराम पाण्डेले लेखेका हुन । यो गीतलाई अन्जु पन्तले गायकी छन् । संगीत महेश खड्काको छ । एक समय नेपाली सिनेमामा चाडपर्व र रीतिरिवाजले अत्याधिक प्राथमिकता पाउने गर्दथ्यो । सिनेमामा यस्ता पक्ष समावेश गर्दा सर्जकहरूले समाजप्रति कर्तव्य निभाएको प्रतित हुन्थ्यो र हलमा पारिवारिक दर्शक पनि जाने गर्दथे । सिनेमाले समाज र संस्कृति बारे बोल्दा वा यस्ता विषय उठान गर्दा भावी पुस्ताले पनि सिनेमामार्फत चाडपर्व र रीतिरिवाजको जानकारी लिनसक्थे । आजभोलि बन्ने सिनेमाले यस्ता कुरा बिर्सन थालेको आरोप पनि लाग्ने गरेको छ ।"
एसइईमा एप्लस ल्याउने विद्यार्थीलाई मासिक भत्ता,कुश्मा : पर्वतको कुश्मा नगरपालिकाले सामुदायिक विद्यालयबाट एसइईमा ए प्लस अङ्क ल्याएर उत्तीर्ण हुने विद्यार्थीलाई मासिक भत्ता दिने भएको छ। नगरसभाबाट पारित भएको उक्त कार्यक्रम नगरको चालु वर्षको नीति तथा कार्यक्रम र बजेट कार्यान्वयन भएसँगै लागू भएको हो। कुश्मा नगरपालिकाले विद्यार्थीहरुको पढाइप्रतिको लगाव बढाउन तथा सामुदायिक विद्यालयमा पढ्न उत्प्रेरित र प्रोत्साहन गर्ने उद्देश्यले मासिक भत्ताको व्यवस्था गरेको नगरप्रमुख रामचन्द्र जोशीले जानकारी दिए। मासिक रुपमा विद्यार्थीहरुलाई दुई हजार भत्ता दिन सुरु गरिएको जोशीले बताए। यसले विद्यार्थीलाई पढाइमा ऊर्जा मिल्नाका साथै विपन्न बालबालिकालाई थोरै भए पनि आर्थिक समस्यासमेत टर्ने विश्वास रहेको उनले बताए। यस्तो भत्ता एसइई पास भएर कक्षा १२ को पढाइ नसकिने बेलासम्म दिइने नगरपालिकाले जनाएको छ। एसइईमा ए प्लस ल्याएर कक्षा ११ मा फेल भएमा भने भत्ता कटौती हुने गरी कार्यविधि बनाइएको छ। सामुदायिक विद्यालयका बालबालिकालाई भत्ता दिए पनि संस्थागत अर्थात् निजी बोर्डिङमा पढ्ने विद्यार्थीहरुलाई भने नदिइने नगरप्रमुख जोशीले बताए। रासस
बसको ठक्करबाट प्रहरी कर्मचारीको मृत्यु,काठमाडौं : कैलालीको लम्कीचुहा नगरपालिका३ ढुंगेबजारमा हिजो शुक्रबार साँझ बसको ठक्करबाट प्रहरी कर्मचारीको मृत्यु भएको छ। मृत्यु हुनेमा से१ब २१६ नम्बरको मोटरसाइकलका चालक इलाका प्रहरी कार्यालय चिसापानीमा कार्यरत प्रहरी हवल्दार ३७ वर्षीय नेत्र प्रसाद जैशी रहेका छन्। उपचारका क्रममा हिजो बेलुकी साढे ८ बजे टीकापुर अस्पतालमा उनको मृत्यु भएको हो। कार्यालयबाट फरार रहेका प्रतिवादीबारे बुझ्नका लागि लम्कीचुहा३ बल्चौर गएर फर्किदै गरेका जैशी सवार रहेको मोटरसाइकललाई हिजो साँझ सवा ६ बजे ना६ख ७४५९ नम्बरको बसले ठक्कर दिएको थियो। बससहित चालकलाई इलाका प्रहरी कार्यालय लम्की कैलालीले नियन्त्रणमा लिएको छ।
आगामी निर्वाचनले देशको भविष्य तय गर्छ : पोखरेल,"काठमाडौं: नेकपा एमालेका बरिष्ठ उपाध्यक्ष इश्वर पोखरेलले आगामी निर्वाचनमात्र केवल नभई देशको भाग्यको फैसला गर्ने अवसर भएको बताए । शनिबार काठमाडौंमा आयोजित कार्यक्रममा पोखरेलले देश निर्माणको जिम्मेवारी सम्हाले जनप्रतिनिधि निर्वाचनबाट आउने भएकाले मतले नै देशको भाग्य र भविष्य निर्धारण गर्ने बताए । कार्यक्रममा पोखरेलले नेपालको खेलकुद क्षेत्रको विकास एमालेमात्रै गर्न सक्ने बताएका छन् । नेपालको खेलकुदसम्बन्धी ठूलाठूला पूर्वाधारका काम एमाले नेतृत्वको सरकारले मात्रै गरेको उनको दावी छ । कीर्तिपुर रंगशालाको स्तरोन्नती, सातै प्रदेशमा क्रिकेट रंगशाला निर्माण अघि बढाउने, एक पालिका एक खेलकुदग्रामको कार्यक्रम अन्तर्गत करिव दुईसय पालिकामा कामको सुरुवातलगायतका काम एमाले सरकारले नै गरेको उनले बताए । प्रत्येक जिल्लामा खेलकुद संरचना निर्माणका साथै समानुपातिक बजेट वितरण पनि एमालेले नै थालेको उनको भनाइ छ । पोखरेलले खेलाडी बीमा कार्यक्रमको सुरुवात एमालेले गरेको दावी गर्दै आगामी दिनमा खेल क्षेत्रलाई विशेष प्राथमिकतामा राखेर काम गर्ने बताए ।"
अमर अभिप्रेरक,"नेपालीनेपालभाषा वाङ्मय साहित्यसंस्कृतिको आकाशबाट एक होनहार नक्षत्र झरेको २०७९ असोज ३० गतेको बिहानी सम्पूर्ण नेपाल र नेपाली मात्रकै लागि नियतिकै लीलामय शाश्वत लीला बनेको छ। लीलामय चराचर जगत्कै निमित्त नकार्नै नसकिँदो अन्तिम लीला बनिदिन्छ। स्वर्गीय वाङ्मय साहित्य संगीत संस्कृति महापुरुषको अमर आत्माको चिरशान्ति कामना गर्नु उहाँका पथगामी हामी सबैको परम धर्मकर्म रहेको छ। बन्छ, बनिरहन्छ नै। उहाँकी सहकर्मी धर्मपत्नी राधादेवी जोशी परस्परका टेवा बनिरहनु भएको हो। सत्यमोहन जोशी सशरीर हामीमाझ नरहे पनि उहाँको कीर्तिमय चेतले यो नेपाली वाङ्मय साहित्य संगीतले अनुरणित रहने छन्। रहिरहोस्। कामना गर्छु सतत् ! यसलाई सबै श्रद्धेय महानुभावले पूर्वाचरण मात्र सम्झिदिनु हुन नम्रतापूर्वक नमन गर्छु। नम्रता शिष्टता सत्यमोहन दाइको शिर स्वाभावै। यो शिल मैले उहाँबाटै आत्मसात् गरेको। यसमा उहाँको योगदान महान् छ। लाग्छ यो र यस्तै अन्य अनेक शिल उहाँबाट आत्मसात् गरें। महामानव परंहस परमात्मा बुद्ध प्रदन्त्त शिल ! बुद्धका दिशानिर्देश पञ्चशील अनि अष्टशीलमा आधारित छन्। पञ्चशीलले पाँच तत्त्व बोध गराउँछ। अष्टशीलमा अष्टांगशील अन्तर्निहित छन्। राधादेवी जोशी भाउजू र मेरी सासूकी छोरीबीचै पनि उत्तिकै हिमचिम छ। धेरै धेरै पटक सत्यमोहन दाइले हामीलाई युगल जोडीकै रूपमा वकुंबहाल घरआँगनमा आमन्त्रण गर्नु भाथ्यो। सँगै जान्थ्यौं हामी। सिलसिलाबद्ध नभएका यी प्रासांगिक अप्रसंग। वयोवृद्ध अवस्थाका प्रसंग अलि यताउति हुनु वयकै वरदान। कुदरत गर्छ। हेरौं। के हुँदो छ। सत्यमोहन दाइ १६ वर्षले अग्रज। व्यग्र नबनी पछि लाग्ने म। यहाँहरूको अनुज ज्येष्ठ नागरिक नेपाली ख्यप्रिङ भाषा गाउँले विशुद्ध। जीवन यौवनकालैमा अनेक राष्ट्रिय, अन्तर्राष्ट्रिय सुनौलो अवसरलाई नआक्ने भएर विशुद्ध भादगाउँले बन्न रुचाएँ। यस राजमार्गलाई डोर्याएँ सत्यलाई मोहन पथ ठम्याएरै (दिवंगत सत्यमोहन दाइले पनि बकुँबहाल (ललितपुर) कुलघरानलाई कुनै हालतमा नि त्याग्ने मन मोड्नु भएन। कुललाई परित्याग नगर्ने मनसायको अन्तरालमा लाग्ने मोह नै भाषावाङ्मयसाहित्यसंस्कृतिको अनन्त अविरल अजश्र स्रोत बाहिनी प्रवाह ठान्छ। यो आफैं अन्तरालको ढुकढुकी। सम्भवतः मभित्र सत्यमोहन जोशीज्यूकै प्रतिछाप प्रतिछायाँ। संस्कृति, भाषा, साहित्य, नाट्यका स्वयं व्यक्तित्वका कुबेर अग्रज मोहक व्यक्तित्व केन्द्रबिन्दु सदा सच्चिदानन्द स्वामी सत्यमोहन जोशी। आदिकवि भानुभक्तले संस्कृत वाङ्मयका शब्द स्वामीलाई ख्वमित भनेका छन्। हामीभित्र हामी हराएको बेला विवेक चँुडिन्छ। विवेक चुँडिएपछि स्वतः हराउँछ। स्वतः हराउनु त आफैं लोप हुनु। आफूभित्र आफू जीवित राख्न सकेरै दिवंगत आत्मा अभिप्रेरक बन्छ। दिवंगत आत्मचेत हाम्रा जीवनका अमूर्त अभिप्रेरक रहन्छन्। भन्नुको तात्पर्य दिवंगत चेतले सजीव शरीरलाई स्वप्नका प्रेरणा बनिरहन्छ। सपना निरर्थक संकेत होइनन्। मात्र आत्मसात् गर्न सक्नु पर्दो हुन्छ। जे लेख्छु ती सबै नभए नि केही त आंशिक त हुन्छ नै। आफ्नै अनुभूति बाँडचुँड पक्कै ! २०११ सालदेखि सत्यमोहन दाइसित मेरो प्रत्यक्षीकरण भएको। २०१० सालमा नेपाल साहित्य मन्दिर, भक्तपुर संस्थापन गरेथ्यौं। हास्य व्यंग्यकार सूर्यबहादुर पियाःको अध्यक्षतामा। कान्छो मामा विज्ञानबहादुर मल्लकै मल्लकालीन बहाल बैठकमा झी (हाम्रो) कवि चित्तधर हृदयको प्रमुख आतिथ्यमा पहिले कवि गोष्ठी आयोजना गरेथ्यौं। सत्यमोहन दाइ पनि सहभागी हुनुहुन्थ्यो। निबन्ध वाचनपछि धाप पाएथें। पाटन कलेजले आयोजना गरेको साहित्य सम्मेलनमा निबन्ध पढ्ने बेला उहाँले हौस्याउनु भएथ्यो। यस प्रकार उहाँ मेरा अभिप्रेरक हुनुहुन्थ्यो। सत्यमोहन दाइले मलाई एक पटक राष्ट्रिय नाचघरको कार्यक्रमपश्चात् नितान्त स्नेहपूर्वक काठमाडौं कोहितीको प्रेससम्म सँगै लानुभयो। उहाँ सधैं अघिअघि म पछि। हिँड्नै नसक्ने सँगै। १६ वर्षले कान्छो भएर के गरुँँ ? अशक्त बुढो झैं लाजै मर्नु भुतुक्कै ! कहिलेकाहीँ टेक्ने लौरो लिन भुल्दा लौरो छुट्ला है सम्झाउनु हुन्थ्यो। सचेतकको भूमिका निर्वाहक ! यसभित्रका सहयोगी भावका स्वाद अनन्त प्रगाढ ! कतिपय मनैले ठम्याइनु पर्दो ! मनोविज्ञानका कुरा ! उपकारी अन्तराल अन्तर्य ! लाग्छ, उदारमनस्क भाव दीर्घायुका अचुक जडीबुटी ! १०३ वर्ष पाँच महिनाको जीवन वरदान सितिमिति कसले पाउँदा हुन् ? आश्चर्यनित हुन्छु ! सत्यसित सदा मोहित सत्यमोहन जोशी आफ्नो चिनो आफैं जोखना गर्नु हुँदा हुन् ! जोशी समुदायको कुलायन तन्त्र, मन्त्र साधना चिनो तयार गर्नु नै हो। म नि भक्तपुर नासमनास्थित मचा (बाल) जोसिकामा चिनो देखाउन पुग्थें। रसिला, मिजासिला मचा जोशी पनि सत्यमोहन जोशीज्यू स्नेही, मिजासिला हुनुहुन्थ्यो। महामनाका स्मृतिले यत्रयत्र सर्वत्र सञ्चार गर्दो रहेछ। अनुभूति आफ्ना आदरणीय पाठक महानुभावबीच पसार्न चाहें। लाग्छ, उदारमनस्क भाव दीर्घायुका अचुक जडीबुटी ! १०३ वर्ष पाँच महिनाको जीवन वरदान सितिमिति कसले पाउँदा हुन् ? आश्चर्यनित हुन्छु ! सत्यसित सदा मोहित सत्यमोहन जोशी आफ्नो चिनो आफैं जोखना गर्नु हुँदा हुन् ! जोशी समुदायको कुलायन तन्त्र, मन्त्र साधना चिनो तयार गर्नु नै हो। झीपुचः विराटनगरको सम्मानमा सत्यमोहन जोशीज्यूले पाटन दरबारको केशवनारायण चोकभित्र एउटा भव्य समारोह आयोजना गर्नु भएथ्यो। उहाँले स्नेहपूर्वक अँगालेर भन्नुभयो, तेजेश्वर भाइ त्यहाँ संस्कृति र नेपालभाषामाथि प्रकाश पार्नु हुन साउति गर्छु। सहभागी महानुभावहरू सम्बन्धमा जिज्ञासा राख्दा विद्वान् विदुषी समूहका भव्य नामावली उल्लेख गर्नु भएथ्यो। त्रिभुवन विश्वविद्यालयका प्रायः प्राध्यापक, पाटन कलेज, नेपालभाषा एकेडेमी, नेपालीनेपालभाषा साहित्यिक फाँटका प्रायः सबै सबै। लौहपुरुष गणेशमान सिंह प्रमुख अतिथि। कविवर केदानमान व्यथित सभापति। संस्कृतिविद् सत्यमोहन आफैं कार्यक्रम सञ्चालक। के खोज्छस् कानो आँखा भनेझैं ठाने माने यो आत्माचरीले ! बोल्ने क्रममा केशवनारायण चोक निर्माण संरचना, संस्कृति, कला, शिव, शैली, सामग्री आदि समाहित भएका हुन्छन्। जसलाई हामी अचेल उत्तिसारो ओज दिन्नौं झैं लाग्छ। निर्माण सामग्रीबारे अचेल उत्ति गहिरिएर मन लाउन्नांै। त्यस उसले गहिरो जानकारी पनि हुन सकेन भन्छु। मध्यकालीन निर्माण सामग्री बुटी, मसला जे भनिए पनि भिन्न खालले थिए। पचपन्न झ्याले दरबार, पाँचतल्ले (न्यातपौ) मन्दिरलगायत काष्ठमण्डप देवल अनि पाटन दरबार, केशवनारायण दरबार चोकका निर्माणशैली विशुद्ध नेपाल मण्डपको मध्यकालीन नेपालको विशुद्ध मौलिक विधिविधान (मन्त्र, तन्त्र, यन्त्र) अनुरूप हुने गर्थे। मन्त्र, तन्त्र, विधि नितान्त गोपनीय हुन्थे, हुन्छन्, भई नै रहेका छन्। भन्छु भन्न हिचकिचाउनु परोइन। चरम गोपनीय राख्दाराख्दै शत्पात्रताबाट फुस्के नहसनहस हुन सक्ने खतरामुक्त छैन पनि। चरम सन्तुलनको खाँचो पर्छ, परिरहन्छ नै। यतिञ्जेलको प्रसंग केशवनारायण चोक दरबार संरचनाको छ। उक्त दरबार संरचना आधुनिक नाट्यशाला झैं उबेलै मल्ल शासन अवधिमै अवधारित भएको बुझिन्छ। चोकको काष्ठकारीगरिता मण्डित बरण्डा, झ्यालहरू राजारानी, राजपरिवार कक्ष, अरू दिशाका झ्याल दरबारिया घरानाका लागि दलान, छिँडीहरू जनघरनाका लागि निर्मित रहेभएका छन्। सत्यमोहन दाइ पुरातत्त्व विभागको निर्देशकमा बहाल भएलगत्तै तनमयता साथ घण्टाघरमुनिका आर्काइभमा निरीक्षण गर्दा देखेबुझेका सामग्री (पुराताŒिवक) महत्त्वाकांक्षाप्रति जिज्ञासु रहेको बताउनु भएको सुनेमानेका यहाँहरू समक्ष उप्काउँदै, पस्काउँदै छु। जिज्ञासु हुनु पर्दो रैछ। जान्ने लहराका पहरा खुल्दो रहेछ। उहाँबाट सिकें। जानेको ज्ञानगुनका जानकारी जिज्ञासु पाठक महानुभाव समक्ष पसार्नु मानवतावादको अन्तर्य बने मानेको छु। यस्ता सौजन्यका सुजनता हजुरहरूबीच पस्कँदै छु। असली उन्नानब्बे बैंसको तन्नेरीमा प्रोत्साही ऊर्जा आर्जन गर्दैछु। हतोत्साही नबनी बढोत्साही बन्दा वयोवृद्धावस्थाको रत्तिभर क्षण नहँुदो सत्यतथ्यका क्षितिज उघ्रँदो स्वानुभूतिले अभिषेक गर्दो रैछ। स्वानुभूतिले अभिषेक गर्ने अनुभूति चाहें। प्रयास सत्मार्ग बोधि दिक् दर्शन माने ठानेको छु। महामानव सिद्धार्थ गौतमको महाभिनिष्क्रमणका पदचापको टिको निधार युगल दृष्टिबीच लगाएँ। चरणाविन्द शब्दानुभूति आर्जेको थिइनँ। बल्ल यो धर्म आस्थाका मिरमिरे किरण यो घैंटोमा झुल्कन थालिरैछ। वयोवृद्धावस्थालाई धर्म आस्थावान् अग्रज पुर्खाले गोर्खाली सम्पदा राशिमा घोलेको चाल पाइरैछ। मानव कल्याणका अनन्त मार्गमध्येको एक ठानेमाने यसलाई केशवनारायण चोकले दिगन्त पुर्यायो। हामीलाई सुदर्शनबहादुर श्रेष्ठजीहरूका साझा संस्था झीपुचःले सत्यमोहन जोशीका साथ यो बबुरो तेजेश्वरलाई सँगसँगै विराटनगर उडायो। झीपुचःप्रति नतमस्तकतासाथ आभार। यो मेरो मात्र हैन। आम मानवधर्म क्षाणै ! संस्कृति, भाषा, साहित्य, नृत्यनाट्यका स्वयं व्यक्तित्वका कुबेर अग्रज मोहक व्यक्तित्व केन्द्रबिन्दु सदा सच्चिदानन्द स्वामी सत्यमोहन जोशी। आदिकवि भानुभक्तले संस्कृत वाङ्मयका शब्द स्वामीलाई ख्वमित भनेका छन्। भाषिक परम्परामा नेपाली शिक्षा परिषद्ले यसलाई परिपालन, परिपोषण गरिरहेको जीवन्त अनुभूति आफैं। विराटनगर त महाभारतकालीन युगमा विराटपर्व युगबोधक रहेछ पो ! सत्य, त्रेता, द्वापर, कलियुग बोधक अवस्था झल्काउँदो। झीपुचः विराटनगरले हामी सबैलाई एकै होटलमा आवास गराउँदो सौजन्य अर्पण गरेथे। गोविन्दबहादुर मानन्धर अर्थात् धुस्वाँ सायमी। धुस्वाँ नेपालभाषा शब्द। धुस्वाँ शब्दको अर्थ नेपाली मौलिक प्राकृतिक झारजडीबुटी। सबै झार जडीबुटी। सबै जडीबुटी झारैझार। बुझ्नेलाई श्रीखण्ड, नबुझ्नेलाई खुर्पाको बिड। कति मार्मिक उखान बखान ! कुरो गर्यो कुरैको दुःख। नगरे चित्तैमा दुःख आफैंमा। कार्यक्रम सञ्चालन तीन दिन लगातार भएथ्यो। पहिलो दिन २०५४ पुस २४ गते भीमरथारोहण, दोस्रो दिन सिन्दूरयात्रा पुस २५ गते, नारी अभिनन्दन २६ गते धूमधाम तवरले सुसञ्चालन भई सम्पन्न भएको थियो। त्यस कार्यक्रममा पूर्वाञ्चलका १५ जिल्लाका नेवाः पुचःको सक्रिय सहभागिता थियो। त्यस अवसरमा बोल्ने क्रममा सांस्कृतिक सम्पदाभित्र लेसिएका अमूर्त पक्षका सम्बन्धमा अभ्यन्तरका भावधारा पोखेथें। विश्लेषणका क्रममा संस्कृत श्लोक स्थियाचरिक्रम् पुरुवस्य भाग्यम् दैवो नजानाति। कुतो मनुष्यम्को विश्लेषण गर्न थाले। नारीको चरित्र, पुरुषको भाग्य दैव त जान्न सक्दैनन्। मानिसले के थाहा पाउन् ? व्याख्या, विश्लेषण गर्न थालें। धर्मभिरु अन्धपरम्परा वादीलाई पक्कै मुटुछेड् काव्य बन्यो होला ! सहजै अनुमान गर्न सकिँदो छ। समय सकियो। चिट् आयो। अनुशासन पालना गर्नै पर्छ, गरेथे ! साँच्चै बिट मार्नुअगाडि दिवंगत शताब्दी पुरुषको सयौं वर्षगाँठ भव्यताका साथ मनाउने आमभक्तपुरवासीको तर्फबाट पनि कार्यक्रम मनाए। यो कार्यक्रम विशुद्ध नेवारी सांस्कृतिक परम्परागत संस्कार अनुरूप गरेथे। कार्यक्रमको चार दिनपूर्व सम्मान गरिने हृदयाभरण महापुरुषको आवासीय घर प्रवेश बाजागाजासहित प्रवेश गरिन्छ। नेवार संस्कृति अनुरूप उसिनी तारेको हाँसको फुल, तारेको सिंगो माछा, मासु, मासको बारा माथि राखी अर्पिन्छ। जिज्ञासु हुनु पर्दो रैछ। जान्ने लहराका पहरा खुल्दो रहेछ। उहाँबाट सिकें। जानेको ज्ञानगुनका जानकारी जिज्ञासु पाठक महानुभाव समक्ष पसार्नु मानवतावादको अन्तर्य बने मानेको छु। यस्ता सौजन्यका सुजनता हजुरहरूबीच पस्कँदै छु। असली उन्नानब्बे बैंसको तन्नेरीमा प्रोत्साही ऊर्जा आर्जन गर्दैछु। यसो गर्ने संस्कार पद्धतिका आधारभूत मर्म छन्। बाराका आकृति गोल छ। पृथ्वीकै धरातलको स्वरूप मानिएका छन्। अन्डा नभचरका प्रतीक, माछा चलचरको, मासु थलचरका। प्रतीकात्मकता मान्त्रिक, तान्त्रिक, यान्त्रिक, प्रणालीगत विधि हुन्। तीनै विधि हाम्रा संस्कारित विधि तिनै संस्कृति परिभाषित छन्। हाम्रा सांस्कृतिक संस्कार यिनै त रहेका छन्। भक्तपुर दत्तात्रय मन्दिर आँगनबाट सत्यमोहन जोशीको रथयात्रा आरम्भ। अघिअघि यहाँ पछिपछि यात्रापथ पूरा गर्यौं। लावालस्कर बाजागाजा साथ श्रीवाराही पीठका कार्यक्रम थलोसम्मै। कार्यक्रमस्थलसम्मै सत्यमोहन दाइ सशक्त तन्नेरी पारा लाग्नु भयो। म भने सद्भावु बन्धुका आडभरोसामा। कार्यक्रमको झन्डै पूर्वाञ्चलमै सत्यमोहन दाइलाई शिरमा हिमगिरि सेतो फित्ता बाँड्नै थाप्लोको नाम्लो आफैं पर्यो। कार्यक्रमको अन्ततिर एक घण्टा निर्धक्क प्रवचन दिनुभयो। जीवनारम्भको पाँच वर्षसम्म बक नफुटेको अवस्था। धार्मिक सांस्कृतिक परम्परा अनुरूप बक नफुट्दा सूर्यविनायक मन्दिर दर्शन गराउने परम्परा अद्यावधिक छ। बाआमाको काखैमा लुट्पुटिँदै खाईलाई गर्दा कुनै पिरले नकोपिएर मात्तिएका बालक जोशी जंगलमाझका बीच एक्लिँदाको व्यथाले रोइकराइ चिच्याउँदाको पीडालाई बाङ्मय शताब्दीपुरुष त्यसलाई बाल मनोविज्ञान भन्थे। पुष्करलाल मास्के आफैं सा वि भक्तपुरको शक्तिशाली मेजिस्ट्रेट भएर लाल बैठक परिसरमा राष्ट्रिय चित्र संग्रहालय स्थापना गरेको इतिवृत्ति ज्ञात गराएँ। सामुन्ने अगाडि बसेकाले औंलाले इंगित गर्दै नेपालीनेपाल भाषालगायत वाङ्मय संस्कार संस्कृति विषयक व्यक्ति भन्नुभयो। यसको पेनड्राइममै रेकर्ड भएको छ। अनेक परिकारसहितका लागि भोजन आफैं लागि अस्वस्थ्यकर हुने भएर निष्ठाछें फर्कें। वाङ्मय शताब्दी पुरुषको निधनपश्चात् उहाँको श्रद्धाञ्जलीस्वरूप शाब्दिक श्रद्धाञ्जली अर्पण एपीवान टेलिभिजनको प्रमुख सम्पादक टीकाराम यात्रीले सहयोगी बन्न अनुनय गर्नु भएथ्यो। वयोवृद्ध अवस्थाले पाँच तल्ला भर्याङ उर्कन कठिनाइ व्यक्त गरें। उहाँलाई मेरा सबै अवस्था अनगत भएरै कसलाई आमन्त्रण गर्ने ? सुझाव माग्नुभयो। डा जगमान गुरुङ नाम सुझाएँ। जगमानजी लमजुङे भएर पनि अनेक नेपालका जनजातीय संस्कार संस्कृतिप्रतिका प्रखर जिज्ञासु हुनुहुन्छ। एपीवान टेलिभिजनमा आधा घण्टाको सीमित कार्यक्रम थियो। आवेगमा बोल्दै त्यत्रो वाङ्मय संस्कृति कला साहित्य पुरुषको अन्त्येष्टि चिनो जलाएर गर्दा परम्परागत मर्यादाविरुद्ध जुत्ता, पाइन्ट, सुटमा ढल्की गरेकोमा निकै भावुक भएर आक्रोशित हुनु भएथ्यो। नेवार नेपाली संस्कृति सनातन अनुरूप धोती लाएर जनै कानमा फन्काएर दागबत्ती दिइनु पथ्र्यो। त्यसमा म नि गुरुङको पक्षधर छु। वियोग माथिको वियोग व्यथा यो। सांस्कृतिक सम्पदाको विचलन आफैं अस्तित्वको विचलन। चिनो जलाउनु नेवार वंश परम्पराकै अस्तित्व। सत्यमोहन जोशीजस्ता युगपुरुषको चिनो दहन यान्त्रिक तान्त्रिक विधि अनुरूपहरू पथ्र्यो। केही नभए पनि कम्तीमा त्रिकोणात्मक श्रीखण्ड वा सिसौ वा कपुरका काठकै भए नि त्रिकोणात्मक चिता बनाई दहन गरेको भए उत्तम जँचिन्थ्यो। त्रिकोणलाई मातृ कोष या योनी मानिन्छ। जीवन दर्शन योगअनुसार। यसमाथि निकै विश्लेषण गर्न सकिने भएर नि बिट मार्ने अनुमति चाहूँ। सत्यमोहन जोशी सदा अमर विजयी बन्नेछन्। कामना गर्छु।"
गलत मानिसको हातबाट नेतृत्व खोस्न गठबन्धन : माधवकुमार नेपाल,"काठमाडौं : नेकपा (एकीकृत समाजवादी) पार्टीका अध्यक्ष एवं पूर्वप्रधानमन्त्री माधवकुमार नेपालले गलत मानिसको हातबाट नेतृत्व खोस्न गठबन्धन बनेको बताएका छन्। विराटनगरमा आयोजित कार्यक्रममा नेपालले राजनीतिलाई सही बाटामा लैजान गठबन्धन बनेको बताएका हुन्। उनले भने, 'गठबन्धनको एकता र ऐक्यवद्धता नै हाम्रो संकल्प हो। राजनीति सही मार्गमा गए मात्र समाजका समस्या समाधान हुने विश्वास छ। गठबन्धन नबनेको भए एकलौटी सरकार चलाउने आधारलाई भत्काउन सकिने अवस्था थिएन।' स्वाभिमानका पाठ कार्यकर्ता र जनतालाई सिकाएर राम्रो उद्देश्य तथा सपना साकार पार्न गठबन्धनका उम्मेदवारले जित्नुपर्ने बताउँदै अध्यक्ष नेपालले लोकतन्त्र र संविधानलाई धराप पर्न नदिन गठबन्धन निर्वाचित हुनुपर्ने बताए।"
"चिनियाँ कम्युनिष्ट पार्टीको महाधिवेशन सकियो, राष्ट्रपति सीलाई तेस्रो कार्यकाल",काठमाडौं : चिनियाँ कम्युनिष्ट पार्टी (सीपीसी)को २०औं महाधिवेशन बेइजिङमा शनिबार सम्पन्न भएको छ। चिनियाँ राष्ट्रपति सी चीनफीङलाई तेस्रो कार्यकालका निम्ति अनुमोदन गर्दै महाधिवेशन सम्पन्न भएको हो। पार्टीले शनिबार सीको नेतृत्वमा रहेको 'मूल स्थिति' लाई समर्थनसहित पारित गरेको छ। महाधिवेशनले २ सय ५ सदस्यीय केन्द्रीय कमिटी चयन गरेको छ। जसमा ११ जना महिला छन्। केन्द्रीय कमिटीको पहिलो बैठक आइतबार बस्ने छ।
जलवायु परिवर्तनको असर लोमान्थाङमा !,"जोमसोम: माटोको शहरका नामले परिचित उपल्लो मुस्ताङ पछिल्लो समय जलवायु परिवर्तनको असर देखिन थालेको छ । मनोक्रान्ति ईको स्पिरिचुअल योगा अनुपम पोखराबाट लोमान्थाङ पुगेको मनोक्रान्ति गुरु डा योगी विकाशानन्दसहितको टोलीले आयोजना गरेको अन्तरक्रिया कार्यक्रममा लोमान्थाङ गाउँपालिकाका जनप्रतिनिधिले लोमान्थाङमा जलवायु परिवर्तनको असर देखिन थालेको बताएका हुन् । मनोक्रान्ति गुरु डा विकाशानन्द युवा दार्शनिक हुन् । उनी मनोक्रान्ति योगका अगुवा हुन् । उनले मनोक्रान्तिको माध्यमबाट योग, ध्यान, दर्शन र आध्यात्मिक प्रचारप्रसारमा योगदान दिएका छन् । लोमान्थाङ गाउँपालिका अध्यक्ष टसीनर्बु गुरुङ र उपाध्यक्ष छिमी बिष्टको रोहबरमा डा विकाशानन्दले शुक्रबार अन्तक्रिया गरेका थिए । डा योगी विकाशानन्दसहितको गएको सहभागी टोलीले राखेको जिज्ञासामा गाउँपालिका अध्यक्ष गुरुङले जलवायु परिवर्तनको प्रत्यक्ष असर हिमाली क्षेत्रमा देखिन थालेको उल्लेख गरे । विश्व सम्पदा सूचीमा सुचिकृतको क्रममा रहेको उपल्लो मुस्ताङलाई माटोको शहर अर्थात मर्ट सिटीका नामले परिचय रहेको छ, तर,यो यहाँको मौलिकता कतिसम्म रहला भन्ने चिन्ता थपिदैछ ,अध्यक्ष गुरुङले भने, जलवायुको प्रभावले पानी नपर्ने यो ठाउँमा भारी वर्षा हुन थाल्यो, हिमपात पनि असमान प्रकारको छ ।"
२० लाखसहित दुई युवक पक्राउ,जनकपुरधाम: स्रोत नखुलेको २० लाख रुपैयाँसहित प्रहरीले दुई जनालाई पक्राउ गरेको छ । सुनसरीको ईनारुवा नगरपालिका ६ बस्ने २२ वर्षीय आशिष कामद र २७ वर्षीय बजरंगप्रसाद गुप्तालाई पक्राउ गरेको धनुषाका प्रहरी प्रवक्ता तथा नायव उपरीक्षक प्रदीपबहादुर क्षेत्रीले जानकारी दिए । मंगलबार राति प्र०१०२०४६ प ५६३१ नम्बरको मोटरसाईकलमा सवार उनीहरूलाई चेकजाँचका क्रममा धनुषाको सबैला नगरपालिका १२ रघुनाथपुरस्थित नहरचोकमा पक्राउ गरिएको क्षेत्रीले जानकारी दिए । कालो रंगको झोला भित्र स्रोत नखुलेको २० लाख रुपैयाँ बरामद भएपछि प्रहरीले उनीहरूलाई नियन्त्रणमा लिएको थियो । इलाका प्रहरी कार्यालय सबैलाबाट खटेको प्रहरी टोलीले दुवै जनालाई नगदसहित नियनत्रणमा लिई अनुसन्धान पश्चात आवश्यक कारबाहीका लागि सम्पत्ति शुद्धीकरण अनुसन्धान विभाग काठमाडौंलाई बुझाउने तयारी भइरहेको जिल्ला प्रहरी कार्यालय धनुषाले जनाएको छ ।
सुनसरी१ मा राजनीतिक दललाई स्वतन्त्रको चुनौती !,"धरान : मंसिर ४ गते हुने प्रतिनिधि सभा तथा प्रदेश सभा निर्वाचनमा सुनसरी क्षेत्र नम्बर१ मा दुई गठबन्दनका उम्मेदवारलाई स्वतन्त्र उम्मेदवारले कडा चुनौती दिने भएका छन् । नेताहरूले केन्द्रमा चुनावी तालमेल गरे पनि स्थानीय स्थरमा कार्यकर्ताहरू विभाजन भएका कारण गठबन्धनका उम्मेदवारलाई यस पटकको चुनाव जित्न फलामको चिउरा चपाउनु जस्तै कठिन देखिएको छ । यस अगाडीका मध्यावधि निर्वाचनमा नेकपा एमालेले निर्वाचन जितेको सुनसरी क्षेत्र नम्बर १ मा यस पटक दुई ठुला दल एमाले र कांग्रेस दुबैले उम्मेदवारी दिएका छैनन् । सत्ता गठबन्धनको तर्फबाट यस क्षेत्रको प्रतिनिधि सभा सदस्य पदका लागि माओवादी केन्द्रका मुक्साहाङ मेन्याङबो चुनावी प्रतिष्पर्धामा छन् । एमालेजसपा गठबन्धनबाट जसपाका संघीय अध्यक्ष अशोक राई चुनावी प्रतिष्पर्धामा छन् । राई र मेन्याङबोलाई एमालेबाट विद्रोह गरी स्वतन्त्र उम्मेदवारी दिएका मनोज मेन्याङबो र सुकुम्वासीहरूको साझा संस्था नेपाल बसोवास बस्ती संरक्षण समाजका केन्द्रीय अध्यक्ष कुमार कार्कीले कडा चुनौती दिने भएका छन् । सुनसरी १ को चुनावी माहोल हेर्दा यी चारजना उम्मेदवारबीच कडा प्रतिष्पर्धा हुने देखिन्छ । एमालेको पकड क्षेत्रका रुपमा रहेको सुनसरी क्षेत्र नम्बर१ मा धरान उपमहानगरपालिकाका २० वडा तथा बराहक्षेत्र नगरपालिकाको वडा नम्बर १, २, ३, ४, ५ र रामधुनी नगरपालिकाको ६ र ७ वडा पर्दछन् । गत स्थानीय निर्वाचनमा एमालेले विवादित बनेकी मञ्जु भण्डारीलाई मेयरको टिकट दिए पश्चात धरान उपमहानगरपालिकाको मेयरमा स्वतन्त्रका हर्क साम्पाङ निर्वाचित भएका थिए । स्थानीय निर्वाचनमा वडा अध्यक्षले प्राप्त गरेको मतलाई आधार मान्दा यस क्षेत्र अझैपनि एमालेकै पकड क्षेत्र हो । तर, एमालेले जसपाका अशोक राईलाई टिकट दिए पश्चात एमालेका अधिकांस कार्यकर्ताहरूले विद्रोह गरेका छन् । एमाले कार्यकर्ताहरूले मनोज मेन्याङ्बोलाई समर्थन गरेपछि अशोकलाई यसपटक चुनाव जित्न फलामको चिउरा चपाउनु सरह भएको छ । सुनसरी क्षेत्र नम्ब १ मा जसपाको मत भने खासै देखिदैन् । अशोकले भने एमालेसँग गरिएको सहमति अनुसार आफुलाई सबै कार्यकर्ताहरूले मत दिएर निर्वाचित गराउने बताएका छन् । उनले चुनावी अभियानमा जनमत आफ्नै पक्षमा रहेकाले आफुले यसपटक निर्वाचन जितेरै छाड्ने दावी गरेका छन् । अशोक राईभन्दा सत्ता गठबन्धनबाट उम्मेदवार बनेका मुक्साहाङको अबस्था केही राम्रो रहेको स्थानीयको विश्लेषण छ । तर, उनलाई सत्ता गठबन्धनकै कांग्रेस, माओवादी र नेकपा एकीकृत समाजवादीका केही कार्यकर्ताहरूले असहयोग गर्ने बुझिएको छ । सत्ता गठबन्दनकै कार्यकर्ताहरूले मुक्साहाङलाई असहयोग गर्दा उनलाई चुनाव जित्न त्यति सहज देखिदैन् । मुक्साहाङले यो निर्वाचनमा सत्ता साझेदार दलहरूको समर्थन आफूलाई रहेका कारण यसपटक आफ्नो पक्षमा चुनावी नतिजा आउने बताएका छन् । अन्य उम्मेदवार भन्दा सत्ता गठबन्धनको अवस्था राम्रो भएकाले आफुले निर्वाचन जित्ने उनको दावी छ । धराना पूर्वमेयर समेत रहेका मनोज मेन्याङ्बोलाई असन्तुष्ठ बनेका एमाले, कांग्रेस, माओवादी र नेकपा एकीकृत समाजवादीका कार्यकर्ता र स्वतन्त्र मतदाताहरूले खुलेआम भोट मागिरहेका छन् । अहिलेको चुनावी माहोलले अशोक र मुक्साहाङको भन्दा मनोजलाई सहज देखिने विश्लेषण हुने गरेको छ । मनोज सबै दलसँग असन्तुष्ठ बनेका कार्यकर्ताहरूलाई साथमा लिएर मतदाताको घरदैलोमा भोट माग्न व्यस्त छन् । मनोजले सुनसरी क्षेत्र नम्बर १ का लागि आफुले अन्य उम्मेदवारभन्दा बढि योगदान गरेका कारण अधुरा काम सम्पन्न गर्न मतदाताले यसपटक फेरि आफूलाई निर्वाचित गराउने बताए । प्रमुख दलहरूले धरानलाई अपहेलना गरेका कारण एमालेबाट विद्रोह गरी स्वतन्त्र रुपमा चुनावी मैदानमा उत्रिएको उनको भनाइ छ । सुकुम्वासीको पकड क्षेत्र रहेका कारण सुकुम्वासी नेता कुमार कार्कीको पनि अवस्था राम्रै रहेको स्थानीय विश्लेषकको भनाइ छ । उनले पनि असन्तुष्ट बनेका एमाले, कांग्रेस र माओवादी कार्यकर्ताहरूको मत पाउने छन् । तर उनलाई त्यत्तिले मात्र चुनाव जित्न प्रयाप्त हुँदैन । सँधै दलका उम्मेदवारलाई भोट हाल्दै आएका सुकुम्वासीहरू भने यसपटक संगठित रुपमा कार्कीको पक्षमा छन् । कांग्रेस नेता समेत रहेका सुवास थुलुङ राईले कांग्रेसले प्रतिनिधि सभामा उम्मेदवार नदिएका कारण आफू कार्कीको पक्षमा भोट माग्न सक्रिय रहेको बताए । कार्कीले पनि यहाँका सुकुम्वासी र सचेत नागरिकहरूले आफूलाई निर्वाचित गराउने दावी गरेका छन् । धरानका राजनीतिक विश्लेशक डा राजेन्द्र शर्मा राजनीतिक दलहरू मुद्दाबिहीन र लोकप्रियता गुमाएका कारण सुनसरी१ मा स्वतन्त्र उम्मेदवारको पक्षमा अप्रत्यासित रुपमा नतिजा आउन सक्ने बताउँछन् । क्षेत्र नम्बर १ को प्रदेश (क) को प्रदेश सभा सदस्यका लागि सत्ता रुढदलको तर्फबाट कांग्रेसका उमेश थापा र एमाले जसपा गठबन्धनबाट एमालेका रमेश बस्नेतले उम्मेदवारी दर्ता गराएका छन् । यस क्षेत्रमा राप्रपाका तर्फबाट उद्वप श्रेष्ठले उम्मेदवारी दर्ता गराएका छन् । प्रदेश क मा कांग्रेसका थापा र एमालेका बस्नेतबीच कडा प्रतिष्पर्धा हुने देखिन्छ । प्रदेश (ख) मा सत्तारुढ दलको तर्फबाट नेकपा एकीकृत समाजवादीका रेवतरमण राई र एमालेको तर्फबाट विजय राईले उम्मेदवारी दर्ता गराएका छन् । राप्रपाबाट यस क्षेत्रमा अनिस ढकालले उम्मेदवारी दर्ता गराएका छन् । कांग्रेसका रोहित सुब्बाले गठबन्धनविरुद्ध बागी उम्मेदवारी दिए पश्चात एमालेका विजयलाई चुनाव जित्न केही सहज हुने देखिएको छ । प्रदेशमा उम्मदवारी दर्ता गराएका सबै नयाँ अनुहार हुन् । सुनसरी१ मा एकलाख ४१ हजार ७ सय ८७ मतदाता छन् ।"
संविधानको रक्षा र आर्थिक विकासका लागि गठबन्धन : महासचिव गुरुङ,"काठमाडौं : नेपाल कम्युनिष्ट पार्टी (माओवादी केन्द्र)का महासचिव देवप्रसाद गुरुङले संविधानको रक्षा र मुलुकको आर्थिक विकासका लागि गठबन्धन निर्माण भएको बताएका छन् । गठबन्धमा आबद्ध रहेका कांग्रेस निकट लमजुङकाठमाडौँ सम्पर्क समिति, एकीकृत समाजवादी निकट समन्वय समिति र माओवादी केन्द्र निकट सम्पर्क मञ्चले आज सामाखुशीमा आयोजना गरेको कार्यक्रममा उहाँले राष्ट्रियता र लोकतन्त्रलाई जोगाउनका लागि गठबन्धन भएको बताएका हुन्। 'राष्ट्रियता, लोकतन्त्र र संविधानको रक्षाका लागि गठबन्धनमा आबद्ध दललाई जिताउन आवश्यक छ', उनले भने। आगामी मङ्सिर ४ गते हुन लागेको निर्वाचनमा लमजुङबाट गठबन्धनको तर्फबाट प्रतिनिधिसभाको उम्मेदवारसमेत बनेका महासचिव गुरुङले भ्रष्टाचार, कमिशनतन्त्रको अन्त्य गर्दै सुशासनको अभियानमा गठबन्धन लागेको उल्लेख गरे । उनले कृषि, पर्यटन, जलविद्युत्मार्फत लमजुङको विकास गर्न सकिने बताउँदै यसका लागि पूर्वाधार निर्माणको खाँचो औँल्याए । घरेलु उद्योग, कृषिलाई यान्त्रीकरण र व्यवसायीकरण गर्नसके लमजुङको विकास हुने उनको भनाइ छ । उनले मस्र्याङ्दी, चेपे, दोर्दी, मिदिम, रुदी तथा मादी नदीमा करिडोर निर्माण गर्नसके लमजुङलाई उत्तरदक्षिण व्यापारिक नाकाको रुपमा विकास गर्न सकिने बताए । रासस"
कन्टेनर चालकमाथि लुटपाट गर्ने गिरोह पक्राउ,"विराटनगर : पूर्वपश्चिम लोकमार्गअन्तर्गत मोरङको सुन्दरहरैँचा नगरपालिका४ मा कन्टेनर चालकमाथि लुटपाट गर्ने गिरोहलाई प्रहरीले पक्राउ गरेको छ। सडकमा पार्किङ गरेर राखिएको ना ६ ख ६३९९ नम्बरको कन्टेनरका चालक सिन्धुपाल्चोकको चौतारा घर भएका ४३ वर्षीय रामबहादुर गिरीमाथि एक साताअघि लुटपाट भएको थियो। गिरी सडकमा पार्किङ गरिएको कन्टेनरमा सहचालक सप्तरीको शम्भुनाथ घर भएका २३ वर्षीय रोशन चौधरीसँगै सुतेका थिए। निदाएको समयमा चालक गिरीमाथि असोज ३० गते राति ३ जना अपरिचित युवाहरूको समूहले लुटपाट गरेको प्रहरीले जनाएको छ। प्रहरीका अनुसार ढोका खुलै राखेर कन्टेनरभित्र सुतेका गिरीले लगाएको २ तोला १३ आनाको सुनको सिक्री, ३ तोला ८ आनाको ब्रासलेट तथा साथमा भएको ४५ हजार नगद, पर्स, मोबाइल र एटीएम कार्ड लुटपाट गरिएको थियो। त्यही घटनामा संलग्न गिरोहलाई इलाका प्रहरी कार्यालय बेलबारीका प्रहरी निरीक्षक खगेन्द्र धमला नेतृत्वको टोलीले पक्राउ गरेको हो। पक्राउ पर्नेमा झापाको गौरादह नगरपालिका९ बैगुनधुराका १९ वर्षीय मुकेश खतिवडा, धनकुटाको महालक्ष्मी नगरपालिका१ लेगुवाका २२ वर्षीय हेमबहादुर बस्नेत र धनकुटाको खाल्साछिन्ताङशहीदभूमि गाउँपालिका४ का २७ वर्षीय सागर भनिने शरण राई रहेका छन्। लुटपाटमा शरणको संलग्नता यकिन भइसकेको छैन। चालक गिरीबाट लुटिएको सुनका गहना सुनसरीको इटहरीस्थित कोठाबाट बरामद भएकाले उनलाई प्रहरीले पक्राउ गरेको हो। घटनामा संलग्नले लुटपाट गरेको गहना शरणलाई बेचेको हुनसक्ने प्रहरीको अनुमान छ। उनी शुक्रबार राति इटहरीबाटै पक्राउ परेका हुन्। प्रारम्भिक अनुसन्धानबाट लुटपाटको घटनामा भने मुकेश र हेमबहादुरसहित झापाको शिवसताक्षी नगरपालिका१ का २२ वर्षीय लक्ष्मण बस्नेतको संलग्ना पुष्टि भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। लक्ष्मण अहिले इलाका प्रहरी कार्यालय पकलीको नियन्त्रणमा छन्। चोरीको अर्को घटनामा संलग्न रहेको आरोपमा प्रहरीले यसअघि नै इटहरीबाट पक्राउ गरेर उनीमाथि अनुसन्धान गरिरहेको हो। पकलीमा चोरी मुद्दाको अनुसन्धान सकिएपछि लुटपाट घटनामा कारबाही अघि बढाउन लक्ष्मणलाई मोरङ ल्याउने प्रहरीको तयारी छ। अलगअलग घरठेगाना भएका मुकेश, हेमबहादुर र लक्ष्मण मोरङको बलियामा कोठा भाडामा लिएर बस्दै आएकाको खुलेको छ। डेढ महिनादेखि भाडाको कोठामा बस्दै आएका उनीहरूले योजना बनाएरै लुटपाट र चोरी गर्ने गरेको प्रहरीले जनाएको छ। कन्टेनर चालकबाट लुटिएको सिक्री, ब्रासलेट, पर्स, मोबाइल र एटीएम कार्ड प्रहरीले बरामद गरेको छ। नगद भने फेला पर्न सकेको छैन। पक्राउ परेका मुकेश र हेमबहादुरविरुद्ध डाँका मुद्दा चलाउन शुक्रबार अदालतबाट म्याद थप गरेर घटनाको बाँकी अनुसन्धान अघि बढाइएको डीएसपी श्रेष्ठले बताए।"
खुशीसाथ एकले अर्कालाई भोट हालौँ: प्रचण्ड,काठमाडौं: नेकपा माओवादी केन्द्रका अध्यक्ष पुष्पकमल दाहाल प्रचण्डले गठबन्धनलाई अब्बल देखाउन खुसी साथ एकले अर्कालाई भोट हाल्न आह्वान गरेका छन् । बाम लोकतान्त्रिक गठबन्धनले विराटनगरमा गरेको कार्यक्रममा प्रचण्डले गठबन्धनमा रहेका दलले को कहाँ भन्ने छाडेर खुसी साथ एकले अर्कालाई भोट हाल्नुपर्ने बताए । उनले आसन्न निर्वाचनमा गठबन्धनमा उम्मेदवारलाई जिताउन नेता तथा कार्यकर्तालाई निर्देशन दिएका छन् । समृद्धि र सुशासनका लागि पनि गठबन्धनले जित्नुपर्ने उनको भनाइ छ । निर्वाचन सामान्य प्रक्रिया भए पनि यो निर्वाचन खास हुने र यसको परिणामले झन खास सन्देश दिने उनको भनाइ छ । विशेष परिस्थितिमा आन्दोलनकै बीचबाट जन्मिएको गठबन्धनले संविधान र लोकतन्त्रको रक्षा गर्ने भन्दै प्रचण्डले बृहत् शान्ति सम्झौताबाट नै मुलुकमा युगान्तकारी परिवर्तन आएको र यही परिवर्तनलाई निमोठ्न खोज्ने प्रवृतिका विरुद्धमा गठबन्धन बनेको बताएका हुन् ।
बायोमास संकलनले वन विनास,"काठमाडौं : वन श्रोतमा आधारित बायोमासलाई इन्धनका रूपमा परिणत गर्दा यसले जलवायुमा नकारात्मक असर पारिरहेको विज्ञले औंल्याएका छन्। साथै वन बिनास, जैविक विविधता नष्ट गर्ने र वनमा आश्रित समुदायको वन अधिकारसमेत कुण्ठित पार्ने बताइएको छ। अन्तर्राष्ट्रिय बायोमास एक्सन दिवसका अवसरमा शुक्रबार आयोजित कार्यक्रममा अध्ययन प्रतिवेदन सार्वजनिक गर्दै राष्ट्रिय जनवकालत मञ्च, नेपाल (नाफान) का पूर्वअध्यक्ष एवं वातावरणविद् भोला भट्टराईले उक्त कुरा बताएका हुन्। नाफान, ग्लोबल फरेस्ट कोयलिसन, इन्भाइरोमेन्टल पेपर नेटवर्क र विपद पत्रकारिता सञ्जालको संयुक्त आयोजनामा कार्यक्रम भएको हो। भट्टराईले नेपालमा लागू भएको बायोमास इनर्जी रणनीति (२०१७) ले बायोमास इनर्जी उत्पादनका लागि बाटो खोलेको उल्लेख गरे। उनले यही रणनीतिकै आधारमा बायोमास इनर्जीसम्बन्धि उद्योगसमेत धमाधम स्थापना भई बायोब्रिकेट, गुईंठा, पेलेट उत्पादन गरी बजारमा बिक्री हुन थालेको जानकारी गराए। प्रतिवेदनअनुसार नेपालको ग्रामीण क्षेत्रमा अझै पनि इन्धनका रुपमा दाउरा, गुइँठालगायत कृषि क्षेत्रबाट फालिएका वस्तुहरू (७७ प्रतिशत) बाल्ने प्रचलन कायमै छ। वायुफ्यूल वाच र ग्लोबल फरेष्ट कोलिसनको अध्ययनअनुसार वन उपजमा आधारित इनर्जी उत्पादनका लागि ठूलो ठाउँ चाहिने र यसले प्रत्यक्ष रूपमा वनमा आश्रित समुदाय र जलवायु परिवर्तन न्यूनीकरणमा नकारात्मक असर पार्ने देखिन्छ। नेपालमा १० वायोमास इनर्जी कम्पनीले वन श्रोतमा आधारित उर्जा उत्पादन गरी बजारीकरण गरिरहेछन्। यीमध्ये केहीले औद्योगिक स्तरमा पेलेट उत्पादन लक्ष्य लिई सरकारसँग वनमा रहेको बायोमास संकलन र प्रयोगको सम्झौता गरी उत्पादन सुरु गरेका छन्। यद्यपि यो प्रकृया भविष्यका लागि जोखिमपूर्ण रहेको अध्येता भट्टराईले बताए। प्रतिवेदनअनुसार वायोमास संकलन कार्यले वनविनाश तिब्र रूपमा बढ्ने देखिन्छ। बायोमास अर्थात् वनमा रहेका घाँस, पात, पतिंगर, बुट्यान, हाँगाबिंगाका साथमा वनका विरुवा र रूखसमेत काटिन थालेका छन्। बायो इनर्जी कम्पनीसँग सम्झौता भएपछि स्थानीय बासिन्दाले वन पैदावार उपभोग गर्न नपाउने जोखिम बढ्दै गएको छ। हाम्रो भविष्य धुवाँमा नउडाऔं भन्ने नारासहित विश्वव्यापी रूपमा दिवस मनाइएको हो। विपद् पत्रकारिता सञ्जालकी अध्यक्ष अमिका राजथलाले नोभेम्बरमा हुने संयुक्त राष्ट्र संघीय, कोप सम्मेलनमा नीति निर्माण तथा दबाब सिर्जना गर्न अध्ययनले सहयोग गर्ने बताइन्। वन, वातावरण विज्ञ तथा नाफानका कार्यकारी सदस्य योगेन्द्र विजय दाहालले वन तथा वातावरणको संरक्षणका लागि सबैलाई सक्रिय सहभागिता जनाउन आग्रह गरे।"
बर्दियामा हात्तीको आक्रमणबाट एकको मृत्यु,बर्दिया : बर्दियाको बारबर्दिया७ मा जङ्गली हात्तीको आक्रमणमा परी एक जनाको मृत्यु भएको छ। आक्रमणमा परी ५० वर्षीय सोलिराम थारूको मृत्यु भएको जिल्ला प्रहरी कार्यालय बर्दियाका नायब उपरीक्षक हिक्मतबहादुर बोहोराले जानकारी दिए। पूर्व पश्चिम महेन्द्र राजमार्ग नजिकै मर्निङ वाकमा निस्केको बेला थारू हात्तीको आक्रमणमा परेका थिए। पछिल्लो समयमा बर्दियामा जङ्गली जनावरको आक्रमण बढ्दो रहेको छ। रासस
पश्चिमी र स्थानीय वायुको सामान्य प्रभाव : हल्का वर्षाको सम्भावना,"काठमाडौं : हाल देशमा पश्चिमी वायु र स्थानीय वायुको सामान्य प्रभाव रहेको छ। उक्त मौसमी प्रणालीको प्रभावले बदली र वर्षाको सम्भावना रहेको जल तथा मौसम विज्ञान विभाग, मौसम पूर्वानुमान महाशाखाले जनाएको छ। महाशाखाका मौसमविद् मञ्जु बासीले देशभर सामान्य बदली र पश्चिमी क्षेत्रका केही स्थानमा हल्का वर्षाको सम्भावना रहेको बताइन्। देशका अन्य भेगमा भने केही दिन मौसम सफा रहनेछ। दिउँसो देशका पहाडी भूभागमा आंशिक बदली रही बाँकी क्षेत्रमा मौसम सफा रहनेछ। कर्णाली र सुदूरपश्चिम प्रदेशका पहाडी भूभागमा एक दुई स्थानमा हल्का वर्षाको सम्भावना रहेको छ। रासस"
यसरी शताब्दी पुरुष,"डा सत्यमोहन जोशी हाम्रा गौरव थिए। सकारात्मक शैली उनको जीवनको सबैभन्दा महत्त्वपूर्ण पाटो थियो। उनी जे कुरा पनि सहज पाराले अवलम्बन गर्थे। उनको जीवनमा जतिसुकै हुरीबतास आए र जतिसुकै खुसीयाली छाए पनि ती बेहोरालाई सजिलो पारामा ग्रहण गर्ने उनमा नैसर्गिक शक्ति रहेको थियो। शताब्दी पुरुष किन ? जोशी कर्मवीर, ज्ञानवीर र धर्मवीर थिए। जतिसुकै हावाहुरीले पनि उनलाई उडाएन। जतिसुकै गहिरो पानीले पनि उनलाई डुबाएन। जतिसुकै आँधीबेहरी र भुमरीले पनि उनलाई छोपेन। अन्ततः १०३ वर्षसम्मको जोशीको नेपाली धरामा लगानी सधैंका लागि सुरक्षित भइरह्यो। नेपाली वाग्देवीमा उनले समर्पण गरेको सुकीर्तिले नै उनी नेपाली वाङ्मयका अक्षरमा सधैं, सधैं र सधैं अटल भइरहे। जोशी कट्टर नेपालवादी थिए। उनको दिगो संसार नै नेपाल मात्र मानिन्थ्यो। नेपालले चाहिँ उनको सही मूल्यांकन गरेको थिएन। अनि तिनै महान् व्यक्तिका लागि शताब्दी पुरुषको परिकल्पना गरेको थिएँ। जोशीलाई शताब्दी पुरुषका लागि रोज्नुपर्ने अनेक कारण थिए। त्यस उपाधिका लागि उनको चयन गर्नुपर्ने मुख्य कारण के थियो भने उन्नाइसौं शताब्दीबाट आरम्भ भएको नेपाली भाषासाहित्यको लेखनयात्राले दुई शताब्दीको सेरोफेरो ढाकेको सन्दर्भमा वाङ्मयिक संस्कृतिको सुकीर्ति फैलाउने, नेपाली संस्कृतिका धरोहर र यस शताब्दीका शीर्षस्थ स्रष्टा जोशीको सफल यात्राको हार्दिक कदर गर्दै वाङ्मय शताब्दी पुरुषको उपाधि समर्पण गर्न वाञ्छनीय थियो। यस कदमप्रति नइ जागरूक भइरह्यौं। अनि यस अभियानलाई पार नलगाइन्जेल यसैमा केन्द्रित पनि भयौं। सरकारले पत्याउनैपर्ने शताब्दी पुरुष जोशीले नेपाली वाङ्मयका लागि अनगिन्ती काम गरे। उनी नेपाल राजकीय प्रज्ञाप्रतिष्ठानको सहसदस्य र सदस्यसचिवसमेत भए। उनी त्यहाँ रहँदा उनले इतिहासमा नै कसैले नगरेको अनेक कार्य गरे। राजा महेन्द्र बाँचुन्जेल जोशीले आफ्नो सिर्जनात्मक र संगठनात्मक शक्ति देखाइरहे। राजा महेन्द्रको निधनपछि जोशीकै सम्पादनमा एक हजार पृष्ठको महेन्द्र स्मृति ग्रन्थ नेपाल राजकीय प्रज्ञाप्रतिष्ठानले प्रकाशनमा ल्यायो। राजा महेन्द्रलाई सग्लो रूपमा चिनाउने किताब नै त्यही भयो। राजाका लागि जनताले त्योभन्दा थप अरू गर्ने ठाउँ केही थिएन। तर, राजा वीरेन्द्रले उनलाई कहिल्यै हेरेनन्। उनलाई जतिसुकै कष्ट भए तापनि राजाका कानमा त्यो बेहोरा कहिल्यै पुगेन। उनी आर्थिक कारणले डुब्न लाग्दा पनि राजाले त्यो देख्तै देखेनन्। जोशी कट्टर नेपालवादी थिए। उनको दिगो संसार नै नेपाल मात्र मानिन्थ्यो। नेपालले चाहिँ उनको सही मूल्यांकन गरेको थिएन। नेपालमा बहुदल र गणतन्त्र आए पनि जोशीको मूल्यांकन गरिदिने कोही देखा परेनन्। सरकार हाँक्नेले जोशीको साक्षात् उचाइको चाल नै पाएनन्। कतिसम्म भने २०६६ सालमा माधवकुमार नेपाल प्रधानमन्त्री थिए। डा मोदनाथ प्रश्रित र म जोशीको विषय लिएर नेपाललाई भेट्न गयौं। जोशीलाई नेपाल प्रज्ञाप्रतिष्ठानको कुलपति बनाइदिन अनेक तर्क दिएर नेपालसँग आग्रह गर्यौं। त्यसै बेला प्रधानमन्त्रीले जवाफ दिएका थिए संस्कृतिमन्त्री नेपाली कांग्रेस दलका मिनेन्द्र रिजाल हुनुहुन्छ, त्यसैले कुलपति कांग्रेसका भागमा परेको छ। वैरागी काइँलाको नाम आइसकेको छ। त्यसपछि तुरुन्तै रघु पन्त बोले हाम्रो कोटामा उपकुलपतिको पद परेको छ, त्यसमा हामीले गंगाप्रसाद उप्रेतीलाई छानिसकेका छौं। भोलिपल्ट जोशीलाई प्रधानमन्त्रीसँग भएका सबै कुरा बताइदिएँ। त्यसबेला जोशीले उत्तर दिए भैगो अब यस्तो काममा तपाईंहरू नलाग्नुहोस् ! यहाँ यसरी नै पार्टीका मान्छे नै आउँछन्, जान्छन्। त्रिमूर्ति निकेतनबाट शताब्दी पुरुष जोशीलाई राजतन्त्रदेखि गणतन्त्रसम्मले त्यति भाउ दिएको थिएन। त्यही कारणसमेत जोडेर उनलाई सिंगो हीरा, मोती र जुहारतले सिँगार्न खोजेको थिएँ। अनि मेरो धेरै वर्षको चिन्तनको निष्कर्ष नै वाङ्मय शताब्दी पुरुष थियो। २०७१ सालमा नइको संयोजनमा त्रिमूर्ति निकेतनबाट एउटा विशेष कार्यक्रम भयो। त्यही समारोहमा उपप्रधानमन्त्री वामदेव गौतमको प्रमुख आतिथ्यमा पाँच लाख रुपैयाँ खामेर जोशीकै उचाइको ताम्रपत्रसहित जोशीलाई शताब्दी पुरुषको उपाधि समर्पण गरेका थियौं। शताब्दी पुरुषको उपाधिबाट जोशी अति नै खुसी भए। मैले शताब्दी पुरुष सत्यमोहन जोशी नामक उनको जीवनीकृति पनि लेखेको थिएँ। त्यस कृतिमा उनी आफैंले भूमिका लेखे जीवनी लेखनमा सिद्धहस्त नरेन्द्रराज प्रसाईद्वारा मेरो जीवनीबारे लेखिएको शताब्दी पुरुष सत्यमोहन जोशी नामक कृति स्वयं मेरै निमित्त एकातिर शाब्दिक अर्थमा आफ्नो अनुहार आफैंले नियालेर हेर्न सकिने ऐना भइदिएको छ भने अर्कातिर लाक्षणिक अर्थमा मेरै अनुहारभित्रको आफूलाई उतारेर देखाइदिने एक्सरे नै बनेको छ। मैले लेखेको यस कृतिलाई जोशीले जीवनको औपचारिक अभिलेखका रूपमा ग्रहण गरे। सोही जीवनीकृति उनका जेठा छोरा अणुराज जोशीले सेन्चुरी पर्सन लेखेर अंग्रेजी भाषामा अनुवाद गरे। उक्त कृति शताब्दी पुरुषबाटै लोकार्पण भएको थियो। शताब्दी पुरुषमाथि बक्रीसोच नेपाल भाषा एकेडेमीद्वारा २०७२ सालमा जोशीकृत अरनिकोकृत श्वेत चैत्य महाकाव्य लोकार्पण भयो। त्यतिखेर प्रमुख अतिथि प्रधानमन्त्री केपी (खड्गप्रसाद) शर्मा ओलीले त्यहीँ छेउमा बसेका जोशीलाई हेर्दै भाषण गरेका थिए शताब्दी पुरुष भनेको के हो ? यो शब्द कहाँबाट आयो ? मैले शताब्दी पुरुषको अर्थ बुझेको छैन। प्रधानमन्त्रीले यस्ता शब्द ओकलेर जोशीलाई पनि लाजमर्दो पार्न खोजेका थिए। प्रधानमन्त्रीको भाषण सुनेर त्यसबेला मञ्चमा बसिरहेका जोशी केही खिस्रिक्कै देखिन्थे भने म पनि थुक निलिरहेको थिएँ। म घरीघरी जोशीलाई भनिरहन्थें हेर्दै जानु नि दाइ ! म तपाईंलाई राज्यस्तरबाटै शताब्दी पुरुष नबनाई मर्दिनँ। तर यति हो यो उपाधि लिन तपाईंले बाँच्नु चाहिँ पर्छ। उनलाई मेरो कुरामा पूर्ण विश्वास पनि थियो। किनभने नइकै पहलमा माधव घिमिरेले राज्यबाट राष्ट्रकविको उपाधि पाएका थिए। शताब्दी पुरुषलाई सरकारी संरक्षण जोशीलाई त्रिमूर्ति निकेतनले शताब्दी पुरुषको उपाधि समर्पण गरेपछि उनी बिरामी परे। उनी बयोधा अस्पतालमा भर्ना भए। उनी भर्ना भएकै साँझ नइ त्यहाँ पुग्यौं। उनी जनरल वार्डमा पल्टिरहेका थिए। त्यसै घडी अस्पतालबाटै उपप्रधानमन्त्री वामदेव गौतमलाई फोन गरें। केहीबेरमै गौतम अस्पताल आइपुगे। उनले भने शताब्दी पुरुषको उपचारका लागि लाग्ने सम्पूर्ण खर्च सरकारले बेहोर्छ। त्यसपछि जोशीको भीआईपी उपचार सुरु भएको थियो। सरकारले सम्पूर्ण खर्च पनि बेहोरिदियो। वाङ्मय शताब्दी पुरुषको घोषणा नइ प्रकाशन र त्रिमूर्ति निकेतनको पहलमा जोशीलाई वाङ्मय शताब्दी पुरुष घोषणा गर्ने प्रस्ताव मन्त्रिपरिषद्मा पुग्योे। सत्यमोहन जोशी शताब्दी महोत्सवका संयोजक प्राडा उषा ठाकुरका साथै त्रिमूर्ति निकेतन र नइका पदाधिकारी यस कार्यलाई सफल पार्न दौडधुपमा थियौं। यस अभियानमा मोदनाथ प्रश्रितदेखि दिनानाथ शर्मासम्मको भूमिका थियो। अन्ततः जोशीलाई वाङ्मय शताब्दी पुरुष घोषणा गर्नेबारे प्रधानमन्त्री पुष्पकमल दाहाल प्रचण्ड पनि मञ्जुर भए। अनि मन्त्रिपरिषद्बाट जोशीलाई वाङ्मय शताब्दी पुरुषको उपाधि प्राप्त भयो। २०७४ वैशाख २१ गते डा सत्यमोहन जोशी सरकारी लाहाछापद्वारा वाङ्मय शताब्दी पुरुषको उपाधिबाट विभूषित भए। त्यसपछि उनले सार्वजनिक सभामा भन्न थाले नइ नभए म बाँच्ने थिइनँ। नइले मेरो शरीरलाई पनि बचायो। कर्मलाई पनि बचायो। यस जुनीमा फेरि मलाई अब केही चाहिँदैन। म वाङ्मय शताब्दी पुरुष भएँ, अब मलाई पुग्यो।"
"डेंगु महामारी, नियन्त्रण फितलो","काठमाडौं : डेंगु संक्रमण भएर स्वास्थ्य तथा जनसंख्या राज्यमन्त्री हीराचन्द्र केसी वीर अस्पतालको सघन उपचार कक्ष (आईसीयू)मा उपचाररत छन्। ज्वरो आउने, टाउको दुख्ने, शरीर गल्नेलगायतका समस्या देखिएपछि राज्यमन्त्री केसी मंगलबार भर्ना भए। अहिले अस्पतालका अधिकांश शय्या डेंगु संक्रमितले भरिएको छ। नागरिक मात्रै होइन मन्त्री नै संक्रमित भएका छन्। तर, नियन्त्रणको प्रभावकारी तयारीमा सरकार जुटेन। स्वास्थ्य सेवा विभाग, इपिडिमियोलोजी तथा रोग नियन्त्रण महाशाखा (ईडीसीडी)का निर्देशक डा चुमनलाल दासका अनुसार, डेंगु संक्रमणबाट यस वर्ष ५१ जनाको मृत्यु भइसकेको छ। ७७ वटै जिल्लामा डेंगु फैलिएको स्वास्थ्य तथा जनसंख्या मन्त्रालयले जनाएको छ। हालसम्म ४२ हजार ५ सय ४ जनामा डेंगु पुष्टि भइसकेको छ। एडिस एजेप्टी र एल्बोपिक्टस जातको लामखुट्टेको टोकाइबाट डेंगु संक्रमण हुन्छ। त्रिभुवन विश्वविद्यालय, शिक्षण अस्पतालका सहप्राध्यापक डा निरज बमका अनुसार, दसैं पछि पनि उपचारका लागि आउने संक्रमितहरू बढिरहेका छन्। शरीरमा प्लेटलेट चढाउनुपर्ने खालका बिरामीहरू आएका छन्, उपचारमा संलग्न डा बमले भने। शुक्रराज ट्रपिकल तथा सरुवा रोग अस्पतालका क्लिनिकल रिसर्च युनिट संयोजक डा शेरबहादुर पुनका अनुसार डेंगु संक्रमणबाट स्वास्थ्य जटिल नभएका व्यक्तिहरू घरमै बसिरहेका छन्। बिरामीलाई सकस घरबाहिर निस्केर काम गर्ने युवा र वयस्कहरू डेंगु संक्रमणबाट बढी प्रभावित छन्। २० वर्ष माथिका व्यक्तिमा संक्रमण बढी पाइएको डा दास बताउँछन्। बान्ता आउने, टाउको दुख्ने, चक्कर लाग्ने खालका लक्षणहरू लिएर जँचाउन आउनेको संख्या धेरै नै रहेको चिकित्सकहरू बताउँछन्। निको भइसकेका केही व्यक्तिहरूमा जटिल समस्या समेत देखिन थालेको चिकित्सकहरू बताउँछन्। निको भइसकेका बिरामीमा राति निद्रा नलाग्ने, पसिना आउने, मुटु ढुकढुक हुने, थकान महसुस हुने, भोक नलाग्नेलगायतका लक्षणहरू पाइएको छ। शारीरिक र मानसिक दुवै खालका समस्या लिएर फलोअपमा बिरामीहरू आइरहेका छन्, डा बमले भने। कोरोना संक्रमणको महामारीमा स्वास्थ्यकर्मीलाई आवश्यक तालिम दिइएको थियो। उपचार व्यवस्थापनको विषयमा अन्तरक्रिया, जुम मिटिङलगायतका रचनात्मक कार्य गरिएको थियो। तर, डेंगु संक्रमणको बेला तालिमलगायतका अन्य पूर्वाधार व्यवस्थापनमा बेवास्ता देखिएको छ। डा बमका अनुसार, कोरोना संक्रमणको महामारीमा झैं डेंगु संक्रमितलाई उपचार व्यवस्थापनमा सरकारको तदारुकता देखिएको छैन। डेंगु संक्रमितका बिरामीलाई उपचारका लागि शय्या व्यवस्थापनमा सकस परिरहेको छ। कोरोना भाइरसको संक्रमण कायमै रहेका बेला डेंगु फैलिएकोले आर्थिक र सामाजिक पाटोबाट पनि बिरामीलाई हेर्नुपर्ने डा बम बताउँछन्। सरकारी अस्पतालमा शय्या नपाउँदा कतिपय संक्रमित निजी अस्पतालमा पुगेका छन्। त्यस्ता संक्रमित चर्को शुल्कको मारमा परेका छन्, डा बम भन्छन्, सिटामोलसमेत नपाइएको गुनासो छ। प्लेटलेटको अभाव पनि खड्किएको छ। सिटामोल, प्लेटलेट्सजस्ता आवश्यक कुराहरू सजिलै पाउने व्यवस्था सरकारले गर्नुपर्छ। डेंगुबाट ज्यान गुमाउने अधिकांशमा दीर्घरोग पाइएको डा दास बताउँछन्। ज्यान गुमाउनेहरूमध्ये श्वासप्रश्वास, मुटु, मिर्गौला रोगको औषधि सेवन गरिरहेका पाइएका छन्, डा दासले भने। सरकारको सुस्तता तराई क्षेत्रमा देखिने डेंगु यस वर्ष पहाडी र हिमाली जिल्लामा पनि फैलिएको छ। मुलुकभर फैलिएको डेंगुविरुद्ध पूर्वतयारी, उपचार व्यवस्थापनमा सरकार उदासीन रहेको विज्ञहरू बताउँछन्। सरकारले संक्रमणको चार महिना बितिसक्दा पनि मुलुकभर फैलिएको डेंगुको सेरोटाइप पहिचान गर्न सकेको छैन। डेंगुका चार सेरोटाइपमध्ये कुन सेरोटाइप फैलिरहेको छ भन्ने यकिन हुन जरुरी रहेको डा बम बताउँछन्। आगामी वर्ष डेंगु संक्रमण भएको बेला कुन कुन किसिमको सेरोटाइप देखियो भने झन् जटिल खालको समस्या उत्पन्न गर्छ, वरिष्ठ छातीरोग विशेषज्ञ डा बम भन्छन्, यस पटक रोग प्रतिरोधात्मक क्षमता विकास भइसकेको हुन्छ। तर, पटकपटक डेंगु संक्रमण भइरह्यो भने झन् जटिलता हुने सम्भावना छ। शुक्रराज ट्रपिकल तथा सरुवा रोग अस्पताल टेकुका क्लिनिक रिसर्च युनिट संयोजक डा पुनका अनुसार, विगतमा डेंगुका चार किसिमकै सेरोटाइप पाइएको थियो। बीपी कोइराला स्वास्थ्य विज्ञान प्रतिष्ठानले हालै गरेको परीक्षणमा सेरोटाइप १ र ३ पाइएको छ। प्रयोगशालामा १२ वटा नमुना परीक्षण गर्दा दुई किसिमको सेरोटाइप पुष्टि भएको हो। तर, काठमाडौंलगायत अन्य जिल्लामा फैलिएको डेंगुको सेरोटाइप कुन हो अन्योल छ। रगत जाँचबाट सेरोटाइप परीक्षण गर्न सकिन्छ। कुन ठाउँमा कुन सेरोटाइप देखियो भन्ने फरकफरक हुन सक्छ, डा पुन भन्छन्, सुरुवाती चरणमै सेरोटाइपको परीक्षण गर्नुपथ्र्यो। फरकफरक सेरोटाइप पुष्टि भएमा जटिलताका सम्बन्धमा पूर्वतयारी गर्न सकिन्थ्यो। जनचेतना फैलाउँदै थप पूर्वाधारको व्यवस्थापन गर्न सजिलो हुन्थ्यो। ईडीसीडी निर्देशक डा दास मुलुकभित्र फैलिएको डेंगुको सेरोटाइपको परीक्षण गर्ने तयारी भइरहेको बताउँछन्। सातवटै प्रदेशबाट नमुना संकलन गरेका छौं, डा दास भन्छन्, सेरोटाइप पत्ता लाग्यो भने भविष्यमा योजना बनाउन सजिलो हुनेछ। डेंगुको सेरोटाइप परीक्षणको लागि राष्ट्रिय जनस्वास्थ्य प्रयोगशालामा दिइएकोे डादासले जानकारी दिए। लार्भा नष्टमा उदासीन डेंगु संक्रमणबारे जनचेतना जगाउने तथा लामखुट्टेको लार्भा खोज र नष्ट अभियान (सर्च एन्ड डिस्ट्रोय) पनि सुस्त छ। सरकारले गैरसरकारी संघसंस्था, निजी क्षेत्र र विज्ञहरूसँग समन्वय गर्न नसकेको गुनासो छ। इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनी भन्छन्, सरकारले जाडो बढेपछि लामखुट्टे पनि हराउँछ। संक्रमण पनि घट्छ भन्ने भ्रम पालेर बस्यो। संघ, प्रदेश र स्थानीय सरकारको हेलचेक्र्याइँले भविष्यमा समेत चुनौती थपेको विज्ञहरू बताउँछन्। जनस्वास्थ्य विज्ञ डामरासिनी डेंगु नियन्त्रणमा सरकार चुकेको बताउँछन्। विगतबाट पाठ सिकेर सरकारले पूर्वतयारी गर्न सकेन, डा मरासिनीले भने, पानी पर्न थालेपछि नै लार्भा नष्ट अभियान सुरु गर्नु पथ्र्यो। डेंगुको सम्भावित जोखिमप्रति संवेदनशील भई चैतदेखि नै सजगता अपनाउनु पथ्र्यो। ८ हजार फिटभन्दा माथिको उचाइमा पनि डेंगु फैलिएको छ। मलेरिया ५ सय ३५ फिटभन्दा तल्लो क्षेत्रमा फैलिएको थियो। त्यहीँ अनुसार मलेरिया नियन्त्रण कार्यक्रम लागू गरिएको थियो, डा मरासिनी भन्छन्, डेंगु भने पहाडी र हिमाली क्षेत्रमा समेत फैलिसकेको छ। भविष्यमा यो डरलाग्दो समस्याको रूपमा देखिने छ। लार्भा नष्ट नगर्ने हो भने डेंगुसँगै अन्य रोग पनि फैलने जोखिम छ।काठमाडौंको टेकुस्थित शुक्रराज ट्रपिकल तथा सरुवारोग अस्पतालमा डेंगु संक्रमित उपचार गराउँदै । तस्बिर : अशोक दुलाल डेंगु फैलाउने लामखुट्टे पहाडी र हिमाली क्षेत्रमा समेत पाइएको छ। सरकारले पूर्वतयारीका साथ समयमै लार्भा नष्ट अभियानलाई तीव्रता दिए संक्रमण मुलुकभर फैलनबाट नियन्त्रण हुन सक्ने डा मरासिनी बताउँछन्। विश्वव्यापी तापक्रम वृद्धिले गर्दा डेंगु नेपालको मात्र होइन विश्वव्यापी समस्या भइसकेको छ, डा मरासिनीले भने, जलवायु परिवर्तनका कारण मुलुकका सबै क्षेत्रमा फैलिसकेको छ। फैलावट बढ्दै गएका कारण अन्य रोगको चपेटामा पर्ने जोखिम छ। डा बमका अनुसार, संक्रमण आगामी वर्षहरूमा बढ्न सक्ने भएकोले पूर्वतयारीमा ध्यान दिनुपर्छ। सरकारी अस्पताललाई साधनस्रोत सम्पन्न बनाउनुपर्छ, डा बम भन्छन्, स्थायी दरबन्दी सिर्जना गरेर स्वास्थ्यकर्मीको व्यवस्था गर्नुपर्छ। काम चलाउने प्रकृतिको अस्थायी नियुक्ति गरेर करारका चिकित्सकबाट सेवा प्रवाह गर्ने सोंच हटाउनु पर्छ। स्वास्थ्य संरचनालाई व्यवस्थित गर्दै शय्या पनि वृद्धि गर्नुपर्छ। वरिष्ठ मानसिक रोग विशेषज्ञ डा कपिलदेव उपाध्याय डेंगुका बिरामीको शारीरिक मात्र नभई मानसिक रूपमा पनि उपचार गर्नुपर्ने बताउँछन्। कोरोना संक्रमणलगत्तै डेंगुको पनि संक्रमण झेल्नु परिरहेको छ। बिरामीलाई चिन्ता, तनावलगायतका समस्याहरू पनि देखिन्छन, डा उपाध्याय भन्छन्, उपचारमा खटिएका स्वास्थ्यकर्मीलाई पनि आवश्यक तालिम दिनु पर्ने आवश्यकता छ। गैसस निष्क्रिय डेंगु नियन्त्रणमा जनचेतना फैलाउने र लार्भा नष्ट अभियानमा गैरसरकारी संघसंस्थाहरू पनि उदासीन देखिएका छन्। डेंगुबाट ५१ जनाको ज्यान गएपछि मात्र गैरसरकारी संस्था महासंघले सरोकारवालाबीच समन्वय गर्न थालेको छ। गैरसरकारी संस्था महासंघका महासचिव अर्जुन भट्टराई डेंगुले मानवीय रूपमा संकट सिर्जना गरेको महसुस गैरसरकारी संस्थाले समयमै गर्न नसकेको स्वीकार गर्छन्। कोभिड१९ झैं डेंगुप्रति राज्य संवेदनशील नभएको उल्लेख गर्दै भट्टराई भन्छन्, सरकारले डेंगु संक्रमितको लागि सिटामोलको पर्याप्त व्यवस्थासमेत गर्न सकेको छैन। कोरोना भाइरसझैं महामारी निम्त्याउने खालको डेंगु होइन भन्ने मनोविज्ञान रह्यो। सरकारबाट लापरबाही भयो। आपसी समन्वयका लागि आग्रह गर्दा समेत सरकारी प्रतिनिधित्व हुन नसकेको उनले दुःखेसो पोखे। डेंगुको नियन्त्रण, रोकथाम र उपचारको लागि स्थानीय तहदेखि सबै सरोकारवाला पक्षसँग संवाद गरेका छौं। चुप लागेर बसेको अवस्था छैन, भट्टराईले भने। ईडीसीडीका निर्देशक डा दास भने गैरसरकारी संघसंस्था र निजी क्षेत्रको भूमिकाप्रति सन्तुष्ट देखिँदैनन। गैरसरकारी संघसंस्थाहरूको भूमिकाबारे के भनौं र खोइ ? केही संस्थाहरूले मात्र जनचेतना फैलाएका छन्। निजी क्षेत्रका स्वास्थ्य संस्थाबाट उपचार सम्बन्धमा सबै तथ्यांक आइसकेको छैन, उनले भने। डेंगु नियन्त्रणका लागि इन्टोमोलोजिस्टको अभाव खड्किएको डा दासले भने। डेंगुका संक्रमण सुरु भएसँगै जनशक्तिलाई तालिम दिए पनि पर्याप्त नभएको उनले थपे, सबै प्रदेशमा ग्लोबल फन्डको सहयोगमा इन्टोमोलोजिस्ट राखेका छौं। त्यो पर्याप्त होइन। संक्रमणको चुनौती भविष्यमा पनि देखिन सक्ने भएकोले सातवटै प्रदेशमा भेक्टर सर्भिलेन्सको योजना रहेको डा दासले जानकारी दिए। अझै डेढ महिना जोखिम शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिट संयोजक डा शेरबहादुर पुन डेंगु संक्रमणको लागि अझै डेढ महिना जोखिमपूर्ण रहेको बताउँछन्। डेंगुविरुद्धको पूर्वतयारी, रोकथाम, नियन्त्रणमा सरकारी प्रयास चुस्त हुन नसकेको डा पुन स्वीकार गर्छन्। १५ वर्षअघि नै मुलुकमा डेंगुका चार किसिमका सेरोटाइपको पुष्टि भइसकेको छ, डा पुन भन्छन्, ठाउँअनुसार सेरोटाइप फरक पनि हुन सक्छ। धरानमा सेरोटाइप३ देखिएको हो भने काठमाडौंमा अर्कै किसिमको सेरोटाइप पाइन सक्छ। समयमै सेरोटाइप पत्ता लगाउनसके पूर्वतयारीदेखि तालिमलगायतका व्यवस्था गर्न सजिलो हुन्छ। ईडीसीडीका निर्देशक डा दास जलवायु परिवर्तनलगायतका कारणले गर्दा डेंगु मात्र नभई अन्य रोगको समेत जोखिम रहेको बताउँछन्। स्थानीय र प्रदेश सरकारको काम सम्बन्धमा म के भन्न सक्छु र ? डा दास भन्छन्, बाहिरबाट हेर्दा सरकार सुस्त देखिएको हुन सक्छ। तर, डेंगु नियन्त्रणमा हामी लागिरहेकै छौं। जाडो बढेपछि लामखुट्टे हराउँछ । संक्रमण पनि घट्छ। यो भ्रम पालेर सरकार बस्यो। विगतबाट पाठ सिकेर पूर्वतयारी गर्न सकेन। डा बाबुराम मरासिनी,वरिष्ठ जनस्वास्थ्यविज्ञ बाहिरबाट हेर्दा सरकार सुस्त देखिएको हुन सक्छ। तर , डेंगु नियन्त्रणमा हामी लागिरहेकै छौं। डा चुमनलाल दास निर्देशक, इपिडिमियोलोजी तथा रोग नियन्त्रण महाशाखा संक्रमितमा चिन्ता, तनाव लगायतका मानसिक समस्या पनि छन्। संक्रमितलाई शारीरिकसँगै मानसिक उपचार र स्वास्थ्यकर्मीलाई तालिमको आवश्यकता छ। डा कपिलदेव उपाध्याय,वरिष्ठ मानसिक रोग विशेषज्ञ अझै डेढ महिना डेंगु संक्रमणको जोखिम छ। समयमै सेरोटाइप पत्ता लगाउन सके पूर्वतयारी देखि उपचारमा पनि सजिलो हुन्छ।  डा शेरबहादुर पुन संयोजक, क्लिनिकल रिसर्च युनिट, शुक्रराज ट्रपिकल तथा सरुवा रोग अस्पताल"
कसैको नजरमा नपरेको विराटनगर महानगरभित्रको मरिक टोल,"विराटनगर : विराटनगर महानगरपालिका११ मा पर्छ मरिक टोल। दलित भनिने डुम समुदायको बसोबास रहेको यो टोल, विकास निर्माणदेखि सबै खाले आधारभूत आवश्यकताबाट समेत पछाडि परेको छ। कोसी लोकमार्गको विराटनगरधरान सडकखण्डबाट ५ सय मिटरजति पश्चिम गएपछि पुगिने टोलमा न गतिलो सडक छ। न खानेपानीको राम्रो प्रबन्ध नै। महानगरभित्र भए पनि विकास निर्माण र आधारभूत आवश्यकताबाट वञ्चित उक्त टोल कुनै दुर्गमको बस्तीजस्तै देखिन्छ। स्थानीयले भोग्दै आएका दुःख र पीडा भनिसाध्य छैनन्। दायाँबायाँ ठुल्ठूला भवन भएको राजमार्गबाट चिल्ला गाडीको ओहोरदोहोर छिचोल्दै पुगिने उक्त टोल महानगरभित्र कै हो त भन्ने प्रश्न उठ्छ। सडक, खानेपानी, बिजुली, शिक्षादेखि विभिन्न कुराबाट पछाडि पारिएको मरिक टोल सबै हिसाबले सुविधाविहीन छ। विद्यालय जानुपर्ने बालबालिकाहरु दिनभरि धुलोहिलोमा खेलिरहेका हुन्छन्। त्यसरी खेल्दा उनीहरु बारम्बार बिरामी परिरहन्छन्। स्थानीयको आर्थिक अवस्था कमजोर छ। टोलमा शुक्रबार भेला भएका स्थानीय आफूहरुले वर्षौदेखि भोगिरहेका समस्याका बारेमा छलफल गर्दै थिए। छलफलका सहभागीले प्रस्तुत गरेको समस्याले मरिक टोलको दुःखलाई प्रष्ट पार्छ। ४५ वर्षीय अशोक मरिकले समस्याको बेलिविस्तार लगाए। उनका अनुसार बिजुली, सडक, खानेपानी, सरसफाई, अशिक्षा, बेरोजगारीदेखि लिएर विभिन्न समस्याको चपेटामा मरिक टोल छ। अशोकले सुनाएजस्तो मरिक टोलले भोग्दै आएको समस्या आजको होइन। यहाँका बासिन्दा वर्षौदेखि आधारभूत सुविधाबाट वञ्चित छन्। यहाँका अधिकांशको पेशा सरसफाई हो। म पनि जीविकोपार्जनका लागि सरसफाईकै काम गर्छु, अशोक भन्छन्, अनेक समस्यामा हामी रुमलिएका छौँ। जुनसुकै नेतालाई जिताए पनि समाधान हुन सकेन। तर अब भने भोट माग्न आउनेलाई आफ्नो ठाउँमा विकासको प्रतिवद्धता गराएर मात्रै अघि बढ्ने र राम्रो मान्छेलाई चुनाव जिताउने योजना रहेको उनी बताउँछन्। स्थानीय चन्दु मरिक रोजगारी नपाउँदा समय त्यसै बितिरहेको बताउँछिन्। न हामीलाई रोजगारी छ। न त जीविकोपार्जनको कुनै उपाय नै, उनले भनिन्, हाम्रा दुःख धेरैलाई सुनायौं। तर सनेकाहरुले पनि उडाइदिए। आफूहरुका समस्या बुझेर जाने नेताहरु त्यसपछि फर्किएर पनि नआएको गुनासो चन्दुको छ। मरिक टोलका स्थानीयसँग छलफल गर्दै प्रदेशसभा सदस्य पर्शुराम बस्नेत (कृष्ण)। अर्का स्थानीय ज्योति मरिक डुमका अनुसार महानगरभित्र भए पनि मरिक टोललाई विकास निर्माणले छुन सकेको छैन। मेरो कुनै रोजगारी छैन। सुँगुर चराएर समय बिताउँछु, स्नातकसम्म अध्ययन गरेका उनले भने, टोलमा सबैजसो बेरोजगार छन्। हाम्रो बसोबास रहेको ठाउँमा विकासले पनि बाटो देखेन। ज्योतिले टोलमा सबैभन्दा ठूलो समस्या अशिक्षा र बेरोजगारीको रहेको बताए। हामी सबै कुराबाट पछि परिरहेका छौँ। राज्यले वास्तै गर्दैन, उनले भने, यसअघिको चुनावबाट जितेर जाने नेताहरुले आफ्नो स्वार्थ मात्रै पूरा गरे। हाम्रो समस्यामा नजर नै लगाएनन्। टोलको अवस्था हेर्दा महानगरभित्र बस्छौँ भन्न पनि लाज लाग्ने अवस्था रहेको ज्योतिले सुनाए। वर्षौदेखिको दुःख कसैको नजरमा नपर्दा आफूहरु झ्न पीडामा परेको उनको गुनासो छ। टोलमा स्नातकसम्म पढेका पनि धेरैजना छ्रैनन्। स्थानीय अमर मरिक हेल्थ असिस्टेन्ट हुन्। पढाइ सकेर उनी हाल एउटा अस्पतालमा काम गरिरहेका छन्। टोलका हामी केहीले मात्रै एसएलसी पास गरेका छौँ। धेरैले त पढेकै छैनन्। सबैको पारिवारिक आर्थिक अवस्था एकदमै दयनीय छ, स्थानीय विजय मरिकले भने, धेरै कुराबाट हामी पछि परेका छौँ। पिछाडिएका हामीमाथि राज्यको नजर पनि पर्दैन। न त नेताको नै। टोलको अवस्था सुधार्ने भनेर धेरैले आश्वासन नदिएका होइनन्। अझ निर्वाचनका बेला त राजनीतिक दलपिच्छेका नेता, उम्मेदवार र कार्यकर्ता आएर विकास गरिदिन्छौं भन्ने गरेका छन्। तर अहिलेसम्म कसैले हाम्रो समस्याबाट पार लगाउने काम गरेनन्, विजयले भने, भोट फकाउन त्यस्तो भन्छन्, तर जितेर गएपछि कहिल्यै फर्केर आउँदैनन्। मरिक टोलमा स्थानीयबीच छलफल भइरहँदा त्यहाँ पुगेका थिए, प्रदेशसभा सदस्य पदका उम्मेदवार पर्शुराम बस्नेत (कृष्ण)। नेकपा (एमाले) का युवा नेता पर्शुराम मोरङको निर्वाचन क्षेत्र नम्बर ६ खबाट उम्मेदवार बनेका छन्। आफ्नो निर्वाचन क्षेत्रमा रहेका यस्ता यावत समस्याका बारेमा जानकारी लिने क्रममा उनी त्यहाँ पुगेका हुन्। त्यहाँ पुग्नासाथ उनी स्थानीय बासिन्दाबाट घेरिए। टोलबासीले उनीसमक्ष सबै समस्या सुनाए। बस्नेतले सबैका कुरा सुने। समस्याहरु सहयोगीलाई टिपोट गर्न लगाए। अनि भने आज संयोग पयो तपाईंहरु भेला भएकै बेला आइपुगेछौं। महानगरपालिकाभित्र पर्ने भए पनि यो टोलको अवस्था दयनीय रहेछ। यसअघि जित्नेले के गरे भन्ने मलाई थाहा छैन। तर मैले जितेपछि मरिक टोलको मुहार फेर्ने योजना ल्याउँछु। यहाँको जीवनस्तर उकास्न अभियान नै चलाएर काम गर्छु। टोलबासीका सबै समस्या हल गर्न आफूले सक्दो प्रयास गर्ने प्रतिवद्धता उनले जनाए। सडक निर्माणदेखि, स्वास्थ्य, शिक्षालगायत अरु सेवा सुविधा उपलब्ध गराइदिने बाचा उनले गरेका छन्। उक्त टोलमा डोम समुदायका १ सय २५ परिवारको बसोबास छ। ४ सय ८० जनामध्ये १ सय ५० जना बालबालिका छन्।"
रत्नपार्कमा १९ औँ काग सम्मेलन हुने,"काठमाडौं : यमपञ्चकको पहिलो दिन काग तिहारका अवसरमा काठमाडौँको रत्नपार्कस्थित शान्तिवाटिकामा १९औँ काग सम्मेलन हुने भएको छ। ग्रिन सिटी अस्पताल वसुन्धराको आयोजनामा रत्नपार्कपार्कस्थित शान्तिवाटिकामा कात्तिक ६ गते बिहान ६ देखि ७ बजेसम्म १९औँ काग सम्मेलन हुन लागेको हो। सम्मेलनमा एक सय ७३ जीव जनावर तथा चराचुरुङ्गीको आवाज निकाल्ने इलामका रमेश दुलाल कागे ले कागको स्वर निकालेर कागलाई एकै ठाउँमा भेला पारी सम्मेलन गर्ने कार्यक्रम छ। दुलालले काग सम्मेलनमा चार सय कागलाई एकै ठाउँमा जम्मा पार्ने बताए। विगत १८ वर्षदेखि काग तिहारका अवसरमा काग सम्मेलन गर्दै आएका दुलालले यस वर्ष पनि कागलाई बोलाएर काग तिहार मनाउन लागेका हुन्। कागसँग उसको भाषा बुझेर बोल्नुपर्छ, कागलाई बोलाउँदा मलाई आपत् पर्यो भन्दै सहयोग माग्नुपर्छ अनि काग आफूतिर आउँछन्, उनले भने। काग तिहारको दिनमा कागलाई मीठा खानेकुरा दिएमा राम्रो समाचार लगिदिने विश्वास गरिन्छ। कागलाई यमदूतका रूपमा मान्ने शास्त्रीय परम्परा रहेको छ। रासस"
ढाड सेक्ने कर्जा,"गुलरियाभक्तपुर : नेपाल राष्ट्र बैंकले घोषणा गरेको नयाँ ब्याजदरका विरुद्ध बर्दियाका उद्योगी, व्यवसायी सडकमै उत्रिएका छन्। व्यवसायीसँग समन्वय नै नगरी एकलौटी रूपमा निर्धारण गरिएको कर्जा ब्याजदर तुरुन्त खारेज गर्न माग गर्दै सदरमुकाम गुलरियामा विरोध प्रदर्शन गरेका हुन्। बर्दियाका ८ वटै पालिकाका उद्योग वाणिज्य संघको संलग्नतामा व्यवसायीले प्रमुख जिल्ला अधिकारीमार्फत गभर्नर महाप्रसाद अधिकारीलाई ज्ञापनपत्र बुझाएका छन्। चर्को ब्याज दरहरू समायोजन गर्न आग्रह गरेका छन्। कोभिडबाट आक्रान्त बनेका व्यवसायी माथि नेपाल राष्ट्र बैंकले लिएको कर्जा प्रवाह नीतिले उद्योगी व्यवसायी पलायन हुने निश्चित छ। उद्योग वाणिज्य संघ गुलरिया अध्यक्ष देवेन्द्र पाण्डेले भने, ब्याजदर वृद्धिले सेवा तथा वस्तुको मूल्य वृद्धि भई त्यसको असर सर्वसाधारणलाई पुग्छ। बैंकले सडकमा आउन बाध्य पारेको उनले बताए। न त हामीसँग सल्लाह गरियो न त कुनै सुझाव नै लिइयो। बैंकको २० र २५ प्रतिशत कर्जा प्रवाह गर्ने नीति व्यवसायीको ढाड सेक्नेगरी आएको छ, उनले भने, व्यवसायीको मागलाई हल्का रूपमा नलिइयोस्। व्यवसायीको विरोध र्यालीले प्रशासन कार्यालय अगाडि नाराबाजी गर्दै राष्ट्र वैंकले वृद्धि गरेको कर्जा ब्याजदरको विरोध गरेका हुन्। कोभिड पछि चौपट भएको व्यापार व्यवसायलाई राष्ट्र बैंकको कर्जा प्रवाह नीतिले थप संकटमा पारेको उद्योग वाणिज्य संघ बर्दियाका अध्यक्ष बालकृष्ण लामिछानेले बताए। बैंकले कर्जा लगानी तथा ब्याजदरमा मनोमानी वृद्धि गरी अपराध गरेको छ। ६ महिना पनि टिक्न नसक्ने अर्थनीतिले समग्र व्यापारीको हित र विकासमा बाधा पुग्ने पुगेको छ, उनले भने। व्यवसायीको ज्ञापनपत्र बुझ्दै बर्दियाका प्रमुख जिल्ला अधिकारी बन्धुप्रसाद बाँस्तोलाले सम्बन्धित निकायमा तत्काल पठाइने बताए। सीमापारबाट हुने अवैध आयातलाई निरुत्साहित पार्न भन्सार कार्यालय स्थापनाका लागि केन्द्रमा पत्राचार भइसकेको उनको भनाइ छ। ब्याजदर घटाउ माग उद्यमी व्यवसायीले ब्याजदर घटाउनेतर्फ आवश्यक पहल गरिदिन अनुरोध गरेका छन्। भक्तपुर चेम्बर अफ कमर्सको टोलीले चारबुँदे सुझावसहित शुक्रबार प्रजिअ रुद्रादेवी शर्मासमक्ष ज्ञापनपत्र बुझाएको हो। बैंक तथा वित्तीय संस्थाले निक्षेपमा ब्याजदर बढाएर पनि निक्षेप बढ्न नसकेको तर कर्जाको ब्याज बढेर यसबाट बजारमा नकारात्मक असर परिरहेको व्यवसायीको भनाइ छ। विद्यमान स्प्रेडदरलाई घटाउने एवं कर्जाको आधार दरमा समेत न्यूनतम प्रतिशतमात्रै प्रिमियम थप गर्ने व्यवस्था लागू हुनुपर्ने माग गरिएको छ। बैंक तथा वित्तीय संस्थाको खर्च नियन्त्रण गरी आधार दरसमेत घटाउन सकिने अवस्था रहेकोतर्फ पनि ध्यानाकर्षण गराइएको छ। नेपाल राष्ट्र बैंकले वाणिज्य बैंकलाई दिने ऋणको ब्याजदरमा वृद्धि भएकाले घटाउन र मुलुकको असहज परिस्थितिका कारण ऋणको साँवा ब्याज भुक्तानी अवधिमा थप समय उपलब्ध गराउनुपर्ने समेत व्यवसायीको माग छ।"
निर्वाचन क्षेत्रअनुसार खर्च सीमा फरकफरक,"काठमाडौं : निर्वाचन आयोगले प्रतिनिधिसभा र प्रदेशसभा निर्वाचनमा प्रत्यक्षतर्फका उम्मेदवारको खर्च सीमा फरकफरक तोकेको छ। यसपटक भूगोलको बनोट, मतदाताको अनुपात र मतदान केन्द्रको संख्याका आधारमा खर्च सीमा निर्धारण गरिएको निर्वाचन आयुक्त रामप्रसाद भण्डारीले बताए। २०७४ सालको प्रतिनिधिसभाको निर्वाचनमा देशभरका प्रत्यक्षतर्फका उम्मेदवारका लागि चुनावी खर्चको सीमा समान थियो। त्यतिबेला प्रत्यक्षतर्फका उम्मेदवारका लागि २५ लाखसम्म निर्वाचन खर्च गर्ने सीमा राखिएको थियो। अहिले एउटै जिल्लाभित्रका फरक निर्वाचन क्षेत्रमा फरक खर्च सीमा राखिएको छ। यो निर्वाचनमा प्रतिनिधिसभाको प्रत्यक्षतर्फ २५ लाखसम्म खर्च गर्न पाउने ५, २७ लाखसम्म १७, २९ लाखसम्म ६५, ३१ लाखसम्म ५२ र ३३ लाखसम्म खर्च गर्न पाउने २६ वटा निर्वाचन क्षेत्र आयोगले तोकिएको छ। प्रदेशसभातर्फ भने १५ लाखदेखि २३ लाखसम्म खर्च निर्धारण गरिएको आयोगले जनाएको छ। आयोगका प्रवक्ता गुरुप्रसाद वाग्लेका अनुसार २०७४ को निर्वाचनमा प्रदेशसभा तथा प्रतिनिधिसभा सदस्यका लागि क्रमशः १५ लाख र २५ लाख तोकिएको थियो। आयोगका अनुसार प्रतिनिधिसभाको समानुपातिकतर्फका उम्मेदवारले दुई लाख मात्रै खर्च गर्न पाउनेछन्। राजनीतिक दलले गर्ने निर्वाचन खर्चको हद प्रत्येक राजनीतिक दलले पेस गरेको बन्दसूचीमा सूचीकृत उम्मेदवारको संख्याअनुसार तोकिएको आयोगले जनाएको छ। यता प्रदेशसभा सदस्यको समानुपातिकतर्फ प्रतिउम्मेदवार १ लाख ५० हजार चुनावी खर्च कायम गरिएको छ। सबै निर्वाचन क्षेत्रमा एकै खालको निर्वाचन खर्च तोक्दा कहीँ अभाव त कहीँ उम्मेदवारहरूले दुरुपयोग गर्थे। यसलाई नै ध्यानमा राखेर यसपटक खर्च निर्धारण गरिएको आयोगको भनाइ छ। समान रूपमा निर्वाचन खर्च तोक्दा कतिपय नचाहिने ठाउँमा बढी खर्च हुन्छ। चाहिने ठाउँमा खर्च पुग्दैन, आयुक्त भण्डारी भन्छन्, त्यसैले अहिले व्यवस्था परिवर्तन गर्दै कडाइ गरिएको हो। यसपटक प्रतिनिधिसभातर्फ प्रत्यक्षमा १ सय ६५ तथा प्रदेशसभा निर्वाचन क्षेत्रतर्फ ३ सय ३० सिटका लागि निर्वाचन हुँदैछ। त्यसैगरी समानुपातिक प्रणालीतर्फ प्रतिनिधिसभा र प्रदेशसभामा क्रमशः १ सय १० र २ सय २० सिट संख्या छ। यसपटकको निर्वाचनमा प्रतिनिधिसभाको प्रत्यक्षतर्फ २ हजार ४ सय १२ र प्रदेशमा ३ हजार २ सय २४ प्रत्यक्षतर्फका उम्मेदवार चुनावी मैदानमा छन्। निर्वाचनका लागि देशभरि १० हजार ८ सय ९२ मतदानस्थलको संख्या आयोगले कायम गरेको छ। जहाँ २२ हजार २ सय २७ मतदान केन्द्र तोकिएको छ। मंसिर ४ को निर्वाचनका लागि आयोगले कुल १ करोड ७९ लाख ८८ हजार ५ सय ७० मतदाताको नामावली प्रकाशन गरेको छ। पुरुष ९१ लाख ४० हजार ८ सय ६, महिला ८८ लाख ४७ हजार ५ सय ७९ र अन्य १ सय ८५ मतदाता छन्। प्रतिनिधिसभातर्फ २५ लाखसम्म खर्च गर्न पाउने निर्वाचन क्षेत्र काठमाडौं १, ३, ६, ७, र ८ छन्। तेह्रथुम१, पर्सा१, २, ३, रसुवा१, काठमाडौं २, ४, ५, ९, १०, भक्तपुर २, ललितपुर १, २, ३, मनाङ १, कास्की २ र रुकुम पूर्व१ का उम्मेदवारले २७ लाख सम्म खर्च गर्न पाउनेछन्। २९ लाख खर्च गर्न पाउने निर्वाचन क्षेत्र झापा १ र ४, मोरङ ४, ५ र ६, सुनसरी ३ र ४, उदयपुर २, सप्तरी १, २, ३ र ४, सिरहा १, २, ३ र ४, धनुषा १, २, ३ र ४, महोत्तरी १, २, ३ र ४, सर्लाही २ र ४, रौतहट १, २, ३ र ४, बारा २, ३ र ४, पर्सा ४, नुवाकोट २, भक्तपुर १, चितवन २, गोरखा २, कास्की १, स्याङ्जा २, मुस्ताङ१, बाग्लुङ १ र २, गुल्मी २, पाल्पा १ र २, रूपन्देही २, ३ र ४, कपिलवस्तु ३, बाँके  २ र ३, नवलपरासी (बर्दघाट सुस्ता पश्चिम) १ र २, दैलेख १ र २, अछाम १ र २ कैलाली १, २, ३ र ५, कञ्चनपुर १, २, र ३। ३१ लाख खर्च गर्न पाउने निर्वाचन क्षेत्र इलाम १ र २, झापा २, ३ र ५, भोजपुर १, धनकुटा १, मोरङ १, २ र ३, सुनसरी १ र २, ओखलढुंगा १, उदयपुर १, सर्लाही १ र ३, बारा १, सिन्धुली १ र २, धादिङ १ र २, नुवाकोट १, सिन्धुपाल्चोक १ र २, चितवन १ र ३, कास्की ३, तनहुँ १ र २, स्याङ्जा १, नवलपरासी (बर्दघाट सुस्तापूर्व) १ र २, म्याग्दी १, पर्वत १, गुल्मी १, रूपन्देही १ र ५ कपिलवस्तु १ र २, दाङ २ र ३, बाँके १, मुगु १, जुम्ला १, कालीकोट १, सुर्खेत १ र २, रुकुम पश्चिम१, बाजुरा १, कैलाली ४, दार्चुला १ र डडेलधुरा १। ३३ लाख खर्च सीमा तोकिएका निर्वाचन क्षेत्र ताप्लेजुङ १, पाँचथर १, संखुवासभा १ र २, खोटाङ १, दोलखा १, रामेछाप१, काभ्रेपलाल्चोक १ र २, मकवानपुर १ र २, गोरखा १, लमजुङ १, अर्घाखाँची, रोल्पा १, प्युठान १, दाङ१, बर्दिया १ र २, सल्यान १, डोल्पा १, हुम्ला १, जाजरकोट १, बझाङ १, डोटी १ र बैतडी १।"
"कपिलवस्तुमा सशस्त्र प्रहरीको ट्रक दुर्घटना : मृतकको संख्या ४ पुग्यो, ३ घाइते",कपिलवस्तु : कपिलवस्तुमा सशस्त्र प्रहरी सवार ट्रक दुर्घटनामा मृत्यु हुनेको संख्या ४ पुगेको छ। सुरक्षा वेश क्याम्प विसनपुर चन्द्रौटाबाट तौलिहवातर्फ जाँदै गरेको सशस्त्र प्रहरी बल नेपाल २८ गण हेड क्वाटर कपिलवस्तुको ना १ ग ५४४ नम्बरको वानटन ट्रकले साईकल यात्रीलाई ठक्कर दिंदा दुर्घटना भएको थियो। सो दुर्घटनामा साइकल यात्री एक जना र ३ शशस्त्र प्रहरीसहित ४ जनाको ज्यान गएको हो। दुर्घटनामा गम्भीर घाइते भएका २ सशस्त्र प्रहरीको शुक्रबार मध्यराति मृत्यु भएको जिल्ल प्रहरी कायालयका प्रहरी नायब उपरीक्षक मिन हादुर घलेले बताए । दुर्घटनामा परी गम्भीर घाइते भएका सशस्त्र प्रहरी जवान जनक चौधरी र हवल्दार रमेश चौधरीको भैरहवा मेडिकल कलेजमा उपचारको क्रममा मृत्यु भएको हो। योसँगै मृतकको संख्या ४ पुगेको छ भने अन्य ३ जना घाइतेको उपचार भैरहेको छ । यसअघि शुक्रबार साँझ नै चालक तथा सशस्त्र प्रहरी जवान रमेश चौधरी र स्थानीयबासी अमर तङनामीको मृत्यु भएको थियो । शुक्रबार साँझ जिल्लाको बाणगंगा नगरपालिका वडा नं ३ सिउटीमा सशस्त्र प्रहरी सवार ना १ ग ५५४ नं को ट्रक अनियन्त्रित भइ दुर्घटना भएको थियो । घटनाबारे थप अनुसन्धान भइरहेको जिल्ला प्रहरी कार्यालय कपिलवस्तुले जनाएको छ । स्थानीयबासीले भने लापरबाहीको कारण दुर्घटना भएको आरोप लगाएका छन् ।
"यमपञ्चक सुरु, धनतेरस पर्व आज मनाइँदै","काठमाडौं : कार्तिक कृष्ण त्रयोदशीका दिन मनाइने धनतेरस पर्व आज सुन, चाँदी, तामा आदि धातुका नयाँ भाँडाकुँडा किनेर ल्याई घरमा राखिँदैछ। यसरी ल्याइएको भाँडाकुँडामा कार्तिक कृष्ण औँसीका दिन लक्ष्मीपूजा गरिन्छ। यसरी पूजाआराधना गरेमा लक्ष्मी स्थिर भई बस्छिन् भन्ने वैदिक सनातन हिन्दू धार्मिक विश्वास छ। धनतेरसका दिन सुन चाँदीको गहना किनेर ल्याउने प्रचलनसमेत छ। धार्मिक विश्वासकै कारण आज भाँडाकुँडा एवं गरगहना किन्नेको भीड लाग्ने गर्छ। आजको दिनलाई धन त्रयोदशी, भाण्ड त्रयोदशी जस्ता नामले समेत चिनिन्छ। आजका दिन नयाँ भाँडा किनेमा लक्ष्मीले सधैँ घरमा बास गर्छिन् भन्ने धार्मिक विश्वास छ। यस विश्वासका आधारमा भाँडा पसलमा बिहानैदेखि ग्राहकको भीड लागेको छ। भाँडा पसलमा एक साताअघिदेखि नै तामा, पित्तललगायत धातुका भाँडा आकर्षक रुपमा साजसज्जा गरी राखिएको छ। यमपञ्चकको पहिलो दिन आज साँझदेखि यमराजलाई प्रसन्न बनाउन घरमा परिवार सङ्ख्याअनुसार यमदीप दान सुरु गरिँदैछ। यसरी दीप दान गर्नाले यम यातनाबाट मुक्त भइन्छ भन्ने शास्त्रीय मान्यता रहेको धर्मशास्त्रविद् प्राडा रामचन्द्र गौतमले जानकारी दिए। आज धनका अधिपति कुबेरको जन्मदिन हो भन्ने शास्त्रीय एवं पौराणिक मान्यताका आधारमा विशेष पूजाआराधनासमेत गरिन्छ। केहीले आज कुबेरको पूजाआराधना गरे पनि केहीले भने लक्ष्मीपूजाकै दिन कुबेरको पूजाआराधना गर्छन्। दीपावली, तिहार, यमपञ्चक जस्ता नामले परिचित यो पर्व नेपालीले मनाउने दसैँपछिको दोस्रो ठूलो चाड हो। आजदेखि विधिवत् रुपमा कार्तिक शुक्ल द्वितीयासम्म घर, व्यापारिक प्रतिष्ठानलगायत स्थानमा झिलीमिली बत्ती बालेर दीपावली गरिन्छ। यमपञ्चक आजदेखि सुरु भएपनि काग तिहार भने आइतबार परेको नेपाल पञ्चाङ्ग निर्णायक विकास समितिले जनाएको छ। धन्वन्तरि जयन्ती पनि आइतबार नै मनाइन्छ।"
निर्वाचनको सम्मुखमा चर्कियो महँगी,"काठमाडौं : निर्वाचनको सम्मुखमा महँगी अकासिएको छ। नेपाल राष्ट्र बैंकले सार्वजनिक गरेको भदौसम्मको तथ्यांकअनुसार वार्षिक बिन्दुगत उपभोक्ता मुद्रास्फीति ८६४ प्रतिशत छ। गत वर्षको सोही महिनामा ३४९ प्रतिशत मात्रै थियो। एकातर्फ राष्ट्रिय तथा अन्तर्राष्ट्रिय कारणले एकै वर्षको अन्तरमा महँगी चुलिएको छ। अर्कातर्फ प्रदेश र प्रतिनिधिसभा निर्वाचनले कृत्रिम महँगी बढेर मुद्रास्फीति दोहोरो अंकमा पुग्न सक्ने अर्थविद्को अनुमान छ। फलफूल, घिउ तथा तेल, रेस्टुरेन्ट तथा होटल, मदिराजन्य पेयपदार्थ र तरकारीको मूल्य अकासिँदा महँगी बढेको राष्ट्र बैंकका आर्थिक अनुसन्धान विभागका कार्यकारी निर्देशक डा प्रकाशकुमार श्रेष्ठले बताए। खाद्य तथा पेय पदार्थसमूहको मुद्रास्फीति ८१७ प्रतिशत र गैरखाद्य तथा सेवा समूहको मुद्रास्फीति ९०२ प्रतिशत छ। खाद्य तथा पेयपदार्थ समूहअन्तर्गत फलफूलको १७२९ प्रतिशत, घिउ तथा तेलको १४५३ प्रतिशत, रेस्टुरेन्ट तथा होटलको १२३० प्रतिशत, मदिराजन्य पेय पदार्थको १०२४ प्रतिशत र तरकारी उपसमूहको ९९४ प्रतिशत मुद्रास्फीति बढेको छ। नजिकिँदै गरेको चुनावले पनि मूल्यवृद्धिमा सघाएको हुन सक्ने अर्थविद् डा रमेश पौडेलले बताए। अझ यो तथ्यांक भदौको भएकोले यसको प्रभाव कम देखिएको हुनसक्छ। तर अब चुनावपछिका १२ महिनासम्म महँगी चुलिने उनको अनुमान छ। चुनावताका व्यवसायीले चन्दा, आर्थिक सहयोग दिएका कारण यसको भार आम समग्र उपभोग्य वस्तुमा पर्न जान्छ। जस्ले गर्दा कृत्रिम महँगी पनि बढ्न जान्छ, डा पौडेलले अन्नपूर्णसँग भने, त्यसमाथि चाडपर्वमा महँगी बढ्छ। अहिले त झन् चुनावले झन् बढ्न सघाउने देखिन्छ। चुनावको प्रभाव अहिले नै नदेखिएको तर मंसिर र यसपछिका केही महिना बढ्ने उनको अनुमान छ। उपभोक्ताले चुनावका कारण हुने मूल्यवृद्धिको सामना गर्न बाँकी रहेको अर्थविद् रामेश्वर खनाल बताउँछन्। यद्यपि पछिल्लो समय आयातमा नियन्त्रण आउनु, रेमिट्यान्समा सुधार हुनुले अर्थतन्त्रमा केही सकारात्मक संकेत देखिएको छ। चालू आर्थिक वर्षको दुई महिनामा आयातको आकारमा झिनो नियन्त्रण देखिएको छ। रेमिट्यान्समा सुधार भए पनि विदेश अध्ययन गर्न जानेबाट विदेशी मुद्रा बाहिरिँदा समग्रमा विदेशी विनिमय सञ्चिति घटेको छ। निर्देशक डा श्रेष्ठ समग्रमा जोखिम कायमै भएको तर सामान्य सुधारको संकेत पनि देखिएको बताउँछन्। तर, पनि मूल्यवृद्धि बढिरहेको, शोधनान्तर घाटा, विदेशी विनिमय सञ्चिति सीमान्त रूपमा घटेको उनले बताए। आयातमा कमी सरकारले गाडी, मोबाइललगायतका विलासिताका चार प्रकारका वस्तुहरूको आयात बन्देज गरेसँगै समग्रमा मुलुकभित्र हुने आयातमा कमी आएको छ। जस्ले गर्दा व्यापार घाटा घट्न मद्दत पुगेको छ। २०७९८० को दुई महिनामा कुल वस्तु व्यापार घाटा ९४ प्रतिशतले कमी आई २ खर्ब ४४ अर्ब ९२ करोड रुपैयाँ पुगेको छ। गत आवको सोही अवधिमा ७०८ प्रतिशतले बढेको थियो। कुल वस्तु आयातमा १३ प्रतिशतले कमी भई २ खर्ब ७३ अर्ब ६० करोडको वस्तु आयात भएको छ। जबकि गत वर्षको सोही अवधिमा यस्तो आयात ७५ दशमलव ९ प्रतिशतले बढेको थियो। सबैभन्दा बढी चीनबाट हुने आयात घटेको हो। तथ्यांकअनुसार भारतबाट हुने आयातमा ९५ प्रतिशत, चीनबाट १३३ प्रतिशत र अन्य मुलुकबाट हुने आयातमा २०७ प्रतिशतले कमी आएको छ। समग्रमा सवारीसाधन तथा स्पेयर पार्टपुर्जा, चाँदी, कच्चा सोयाबिन तेल, हट रोल्ड सिट इन क्वाइल, एमएस बिलेटलगायतका वस्तुको आयात घटेकोले समग्रमा आयातमा कमी भएको हो। तर यस अवधिमा पेट्रोलियम पदार्थ, रासायनिक मल, स्पन्ज आइरन, औषधि, हवाईजहाज तथा स्पेयर पार्टपुर्जालगायतका वस्तुको आयात भने बढेको राष्ट्र बैंकले बताएको छ। निर्यातीत वस्तुमा सुधार आउन सकेको छैन। महिनामा कुल वस्तु निर्यात ३४ दशमलव ९ प्रतिशतले कमी आई २८ अर्ब ६८ करोड पुगेको छ। तर यो गत वर्षभन्दा कम हो। भारत र चीनतर्फ भएको निर्यात क्रमशः ४५२ र २१६ प्रतिशतले कमी आएको छ। सो मुलुकहरूमा सोयाबिन तेल, पाम तेल, पिना, अलैंची, दन्त मञ्जनलगायतका वस्तुको निर्यात घटेको छ। तर जिंक सिट, ऊनी गलंैचा, पार्टिकल बोर्ड, तयारी पोसाक, औषधि (आयुर्वेदिक) लगायतका वस्तुको निर्यात बढेको छ। रेमिट्यान्समा सुधार वैदेशिक रोजगारीमा जानेको संख्या बढेसँगै रेमिट्यान्स पनि बढेको छ। विप्रेषण आप्रवाह १९८ प्रतिशतले बढेर १ खर्ब ८७ अर्ब ४ करोड रुपैयाँ भित्रिएकोे छ। जबकि गत वर्षको सोही अवधिमा विप्रेषण आप्रवाह ५८ प्रतिशतले घटेको थियो। वैदेशिक रोजगारीका लागि अन्तिम श्रम स्वीकृति लिने नेपालीको संख्या पनि १६९९ प्रतिशतले वृद्धि भई १ लाख ३ हजार ८ सय ९८ पुगेको छ। सञ्चितिमा दबाब कायमै विप्रेषण बढे पनि मुलुकसँग भएको विदेशी विनिमय सञ्चितिको अवस्था अझै बढ्न सकेको छैन। कुल विदेशी विनिमय सञ्चिति असार मसान्तमा १२ खर्ब १५ अर्ब ८० करोड थियो। अहिले २२ प्रतिशतले कमी आई ११ खर्ब ८९ अर्ब १६ करोड छ। सञ्चितिमा कमी आए पनि यसको पर्याप्तता भने ७७ महिनाको वस्तु तथा सेवा आयात धान्न पुग्नेछ। कार्यकारी निर्देशक डा श्रेष्ठ विदेशी विनिमय सञ्चिति घट्ने दर गत वर्षको भन्दा कम भएको बताउँछन्। उनकाअनुसार आयात थोरै घटेकाले विदेशी विनिमय सञ्चिति ७७ महिना धान्न पुग्ने भनेको राम्रै हो। किनभने हामीले सात महिना धान्ने लक्ष्य राखेका थियौं। यो सकारात्मक पक्ष हो, उनले अन्नपूर्णसँग भने, यसरी रेमिट्यान्स बढ्ने ट्रेन कायम रहने हो भने केही महिनामा सञ्चितिमा सहज अवस्थामा रहनेछ। शोधनान्तर घाटा कायमै मुलुक भित्रिने विदेशी मुद्राभन्दा बाहिरिने अधिक हुँदा लामो समयदेखि शोधनान्तर घाटा कायम छ। यससँगै चालू खाता घाटा पनि बढेको छ। तथ्यांकअनुसार शोधनान्तर स्थिति २३ अर्ब ६८ करोडले घाटामा छ। गत वर्षको सोही अवधिमा ९४ अर्ब ८० करोड रुपैयाँले घाटामा थियो। यस्तै देशभित्र भित्रिने विदेशी मुद्राको मुख्य स्रोत रेमिट्यान्स मात्रै भएको र आयात, विदेशी अध्ययनमै मुद्रा बाहिरी रहेकाले शोधनान्तर स्थिति घाटामै गएको कार्यकारी निर्देशक श्रेष्ठ बताउँछन्।"
देउसीभैलो दिउँसो मात्र खेल्न पाइने,"सुर्खेत : जिल्ला प्रशासन कार्यालय सुर्खेतले देउसीभैलो कार्यक्रम बिहान ७ देखि बेलुका ७ बजेसम्म मात्रै खेल्नका लागि समय तोकेको छ । तिहारको समयमा दियो, मैनबत्ती, पालाहरु बाल्ने एवम् विद्युतीय उपकरणहरु प्रयोग गरी दीपावली मनाउँदा आगजनी जस्ता विपत्जन्य घटनाहरु घट्न सक्ने भएकाले सोतर्फ सचेत रहनसमेत प्रशासनको अनुरोध रहेको छ । जिल्ला प्रशासन कार्यालय सुर्खेतले जिल्लाभर पटाका, आतसबाजी जस्ता प्रज्वलनशील पदार्थको ओसारपसार नगर्न तथा नपड्काउन अनुरोध गरेको छ । दीपावली तथा छठपर्व नजिकिएसँगै उक्त कार्य गरेको पाइएको खण्डमा प्रशासनले कारबाही गर्ने जनाएको छ । प्रशासनले उक्त कार्य नगर्न अनुरोधसमेत गरेको र यदि कसैले सूचनाको अवज्ञा गरी कानुन विपरीतका कार्यहरु गरे वा गरेको पाइएमा प्रचलित कानुनबमोजिम कारबाही गरिने प्रमुख जिल्ला अधिकारी खगेन्द्रप्रसाद रिजालले जानकारी दिए । रासस"
सत्यहरूको राजमार्गमा सत्यमोहन,"उमेरका हरेक पत्रमा हरियो इतिहास लेखेर गए उनी। उनका निधारका चार रेखा नेपाली संस्कृतिका चार पाउ झैं लाग्छन् मलाई। यिनै पाउबीच उनले रचेका श्लोकहरूमा सहभावको बलियो उपस्थिति रह्यो। कर्णाली टेकेर बागमतीको सरसत्ता ब्युँझाउने उनले नेपाली जीवनको सर्वोच्चताको खास कारक पहिल्याएर नेपाली लोकसंस्कृतिको जीवन्तताका निम्ति आफूलाई समाहित गरे। नेपाली संस्कृतिको उत्थानमा उनले उठाएको भारी आजीवन बिसाएनन्। बरु उनले त्यस भारीभित्र निरन्तर अवलोकन र अध्ययनले बाँधेर राखेको समाज निसन्देह विस्तृत थियो। विस्तारित नेपालको साझा मुटु प्रत्येक नेपालीको ढुकढुकीमा धड्केको हेर्न चाहने सांस्कृतिक दृष्टि थियो जोशीसँग। उनले टेकेको मञ्च र उनले छोएको विषय सांस्कृतिक भोक मेट्न र सामाजिक सद्भाव उमार्न अचुक औषधि हुने गरेको थियो। उनी ससाना पहेँलीहरूका सूत्रलाई व्याख्या गर्दागर्दै सिंगो नेपाली राष्ट्रियता फुकाइसक्थे। इतिहासका गौरवहरूलाई भावकका नसानसामा उतारिसक्थे। उनले बाँचेको समयको गतिमा जति नै उतार चढाव आओस्, उनको दत्तचित्त कर्मपथको पदचापमा कुनै परिवर्तन आएन। नेपाली राजनीति र यसका अनेकथरी अभ्यासहरूले उनका सपनालाई बाधा त दियो नै तर उनको लक्ष्य कहिल्यै डग्मगाउन सकेन। उनी मानव जातिका निम्ति एक आदर्श यात्री थिए। इतिहासमा उनको स्थान त्यसरी नै सम्बोधित भइरहनेछ। १९९५९६ सालतिरको कुरा हो। रणमुक्तेश्वर मन्दिरको प्रवेशद्वारकै छेउमा गणेशचाको चिया पसल थियो, सामान्य खाजा पसल। ऊ धेरै पढेलेखेको त थिएन तर पनि आफ्नै रुचिले नयाँ कुरा जान्ने सिक्ने उत्साह राख्ने स्वभावको थियो। चालेर मसिनो बनाएको बालुवा तताएर त्यसमाथि पटपटी फुट्ने गरी भुटेर उनले बनाएको खास किसिमको भटमासको खाजा धेरै प्रख्यात थियो। धेरै मानिस त्यहाँ आउँथे। खाजा एक दुई पैसामा खान पाइन्थ्यो, धेरै पैसा त हुँदैनथ्यो पनि। अनि त्यहीं भवानी भिक्षु, सिद्धिचरण, गोपालप्रसाद रिमाल, विजय मल्ल, गोविन्द मल्लहरू सधैंजसो आउँथे। एक प्रकारले त्यो भेटघाटको जङ्सनजस्तै थियो। रत्नध्वज जोशी पनि त्यहाँ आएर आफूले लेखेका कुरा सुनाउँथे। उनले आफ्नै रुचिले तुलसीकृत रामायणलगायत कृतिका बिम्बहरू टिपेर राम्रा सिर्जनात्मक क्षमता बढाएका थिए। यो देखेर सबैजना यो बाहुन र पण्डितले पनि नभ्याउने काम कसरी एउटा नेवारले गर्न सकेको भन्थे ! यसरी एउटा सुन्ने र सुनाउने माहोलको सामान्य विकास भटमास खाने बहानामा बनेको थियो। यही ऐतिहासिक माहोलका एक होनहार सदस्य थिए, सत्यमोहन जोशी। प्रस्तुत सन्दर्भ उनैको सौजन्यबाट प्राप्त भएथ्यो। नेपाली राजनीतिको सबैभन्दा कठिन समय मानिएको राणा शासनकालको नांगो स्पर्श गर्नेमध्येका एक थिए उनी। त्यस्ता दिनहरूमा समेत अक्षरको उज्यालो र शब्दको शक्ति नियाल्न पाएका थिए उनले। उनी भन्थे, कवितामा जस्तो आवेग, संवेग र सम्प्रेषणीयता त्यो समय अरु विधाले ग्रहण गर्नसकेका थिएनन्। नेवारी भाषामा रचिएको वर्षा शीर्षकको कवितामा क्रान्ति शब्दको पहिलो प्रयोग गर्ने सिद्धिचरणलाई निरंकुश शासनसत्ताले जेल हालेको प्रसंग उनी बारबार सुनाइरहन्थे। उनका अनुसार श्रेष्ठको त्यो कविता मातृभाषामा लेखिएको थियो। त्यस कविताका कारण कविलाई प्रतीकात्मक रूपले राणा शासनका विरुद्धको क्रान्तिलाई उजागर गरेको आरोप लागेको थियो। वर्षाअघिको मेघको गर्जन र गड्याङ्गुडुङलाई वर्षाको कारकका रूपमा चित्रण गरिएको थियो। वर्षापछिको समय धर्तीमा शान्ति र हरियालीको समय हुने हुनाले वर्षालाई क्रान्तिको प्रतीक मानी त्यो कविता लेखिएको थियो। त्यस कवितामा वर्षाको वर्णन गर्दै अन्तमा बिजुली चम्केजस्तै क्रान्ति गरेपछि मात्रै यो देशमा परिवर्तन ल्याउन सकिने र त्यसका निम्ति यो देशमा क्रान्ति आवश्यक छ भन्ने भाव उक्त कविताको अन्तिम सारका रूपमा प्रकट भएको थियो। जोशीले अन्तर्वार्ताका क्रममा त्यस कविताको उक्त श्लोक यस्तो रहेको पंक्तिकारसँग बताएका थिए :  क्रान्तिबिना थन दई मखु स्वच्छ शान्ति शान्तिबिना थन हनं छु मज्विगु भ्रान्ति (१९९४) जोशीका अनुसार क्रान्ति भन्ने शब्द १९९७ सालभन्दा अघि पहिलोपटक यही कवितामा प्रयोग भएको थियो। त्यस कवितालाई नेवारी भाषाको एउटा संकलन कृति नेपाली विहारमा सिद्धिचरण श्रेष्ठका समकालीन फत्तेबहादुर सिंहले भारतको बेतियातिरबाट प्रकाशन गरेर ल्याए। त्यसपछि राणा सरकारले यसलाई आफ्नो शासनमाथि व्यंग्य गरेको, क्रान्ति गरेर हाम्रो गद्दी खोस्छु भनेको भन्दै त्यसका लेखकलाई १९९७ सालको पर्वमा सर्वस्वहरणसहित १८ वर्ष कैदको सजाय सुनाएको थियो। प्रकाशक फत्तेबहादुरलाई त सर्वस्वसहित जन्मकैद नै सुनाइएको थियो। उनीहरू आठनौ वर्ष जेल बसेर पछि छुटेका हुन्। त्यति एउटा क्रान्ति भन्ने शब्दले प्रगतिवादी भन्ने आरोप लागेर यत्रो कारबाही भएको थियो। जोशीले नै पछि यो कविता नेपालीमा अनुवाद गरेर प्रकाशनका निम्ति दिएको बताएका थिए। यस तथ्यबाट जोशीका हृदय र मस्तिष्कमा मडारिरहेको स्वतन्त्रताप्रतिको आँधी पुष्टि हुन्छ। नेवारी भाषामा रहेको कवितालाई नेपाली भाषामा अनुवाद गरी आममानिसमा क्रान्तिचेत जगाउने उनको ध्येयले त्यस समाजलाई प्रभाव पक्कै पारेको थियो। लोकसंस्कृति र लोकसाहित्य जोशीका रुचिका क्षेत्र हुन्। नेपालको मौलिक परिचय यसैमा छ। विदेशी प्रभावमा हाम्रा महत्त्वपूर्ण जीवनशैली हराउँदै जाला भन्ने भयले उनलाई सधैं लोकसाहित्य र संस्कृतिको नजिक पुर्याइरहन्थ्यो। सत्यमोहन जोशी परम्परालाई आधुनिकतासँग जोडिरहने क्रममा इतिहासको निरन्तरताका पक्षमा लागि परेका आरोही हुन्। उनी नेपाली संस्कृतिको अपार परिवेशमा जन्मी हुर्केका व्यक्ति। बाल्यकालदेखि नै जीवनशैलीका रूपमा आफूले पाएको विराट जात्रापर्वलगायतका सांस्कृतिक सहभागिताले यसतिर अटुट नाता बनाइदिएको उनले स्विकारेका छन्। नेवारी संस्कृतिमा अनेक लोककथा र लोकनाटकसँगै लोकगीत र गाथाका आधारमा हुने जात्रापर्वले उनलाई उत्साहित बनाइरहेको बोध जीवनपर्यन्त थियो। बाल र युवा उमेरमा हुँदा यस्ता पर्वहरूमा पाएका सामूहिक सहभागिताले आफूलाई आकर्षित मात्र होइन, प्रभावसमेत पारेको उनले बताएका थिए। उनले आफ्नो शताब्दी उत्सवका अवसरमा दिएको अन्तर्वार्तामा भनेका छन्, मेरो जन्म र हुर्काइको आज पनि त्यही परिवेश छ, आज पनि म ओझेलमा परेका सांस्कृतिक पर्व नै नेपालको खास मौलिक परिचय भएकाले यतातिर सकेसम्म सबैको ध्यान पुग्नुपर्ने कुरामै जोड दिइरहेको छु। नेपालको सबैभन्दा महत्त्वपूर्ण कुरा भनेकै यहाँको प्रकृति र त्यस अनुकूलको संस्कृति हो। मेचीदेखि महाकालीको यो रोचक भौगोलिक परिवेशमा कति धेरै जातजातिका अनेक जनजातिका सांस्कृतिक विविधता छन्। यी सबैभित्र नेपालीको राष्ट्रिय स्वाभिमान र मौलिकता छ। यी हाम्रा निम्ति अमूल्य सम्पत्ति हुन्। नेपालीपन भन्नु वा नेपाली राष्ट्रिय गौरव भन्नु यिनै संस्कृतिभित्र छ। लोकसंस्कृति र लोकसाहित्य जोशीका रुचिका क्षेत्र हुन्। नेपालको मौलिक परिचय यसैमा छ। विदेशी प्रभावमा हाम्रा महत्त्वपूर्ण जीवनशैली हराउँदै जाला भन्ने भयले उनलाई सधैं लोकसाहित्य र संस्कृतिको नजिक पुर्याइरहन्थ्यो। सुरुमा जातीय लोक संस्कृतिका विभिन्न पर्वजात्राका रमाइला सहभागिताबाटै यस क्षेत्रमा आकर्षित भएका थिए उनी। पाटनको नेवारी परिवेशले उनलाई अभिनय र गायनका माध्यमबाट लोकसंस्कृतिसँग अन्तरंग बनाइसकेको थियो। पछि जब आफ्नो पहुँच बनाउन सक्ने सम्भावना देख्नेबित्तिकै उनी यसतिर बाटो खनेरै हिँडे। उपत्यकामा जन्मी हुर्केको मान्छे तर उनलाई भाका मात्र लोकगीत हो भन्ने कुरा गलत लाग्थ्यो। लोकगीतका खास गेडा खोज्न सम्बन्धित लोकले बाँचेको स्थानीय परिवेशमै पुग्नुपर्छ भन्ने उनको मान्यता थियो। जागिरे जीवनका सिलसिलामा जुन गाउँ परिवेशमा पुग्ने अवसर उनले पाए, त्यहाँका लोकगीतहरू संकलन गरेर संरक्षण गर्न थाले। हाम्रा प्रत्येक संस्कृतिमा लोकगीतको ठूलो भूमिका छ भन्ने उनले मनन गरिसकेका थिए। लोकसाहित्य र लोकसंस्कृतिको अन्योन्याश्रित सम्बन्ध उनले पक्रिसकेका थिए। उनले यसलाई हाम्रो लोकसंस्कृति (२०१३) कृतिमा प्रस्तुत गरेपछि बल्ल लोकसंस्कृति भनेको लोकगीत पनि हो भनेर हेर्न थालियो। उनको उद्देश्य पनि लोकसंस्कृति र लोक साहित्यको यही सहसम्बन्ध प्रस्तुत गर्नु थियो। उनको मुख्य कार्यक्षेत्र नै लोकगीत र लोकनाटकका माध्यमबाट नेपाली लोक संस्कृतिको अध्ययन गर्नु रहेको देखिन्छ। तीन पटकसम्म मदन पुरस्कार पाएका जोशी त्यस पुरस्कार पाउँदाको अनुभूतिबारे जिज्ञासा राख्दा आफू खुबै रमाएको बताउँथे। मदन पुरस्कारका निम्ति भनेर होइन, नेपाली लोक संस्कृति, राष्ट्रिय पहिचानको खोजी र संरक्षण गर्ने विशुद्ध सोचले लागिपरेका थिए उनी। चुनौती त्यत्तिकै थियो। अलिकति मात्र पनि मनले संशय लिएको भए काम गर्न सकिने भौतिक र भावात्मक अवस्था नहुन सक्थ्यो। यस्ता परिस्थितिबीच गरेका कामको सही मूल्यांकन भयो भन्ने लागेर उनी उत्साहित थिए। उनले पहिलो पटक मदन पुरस्कार पाइरहँदा एकातिर कवि शिरोमणि लेखनाथ पौड्याल र अर्कोतिर विद्वान् पण्डितराज सोमनाथ सिग्द्याल थिए। उनीहरूले नै महारानी जगदम्बाका अघि लगेर हाम्रो लोकसंस्कृति लेख्ने विद्वान् यिनै हुन्, उनैलाई नै मदन पुरस्कार दिने निर्णय भएको छ भनेर चिनाए। त्यसपछि जोशीले महारानीबाट पुरस्कार थापे। अनि त्यसबेलाको चलनअनुसार उनलाई सम्मान दिएर फेरि आफ्नो ठाउँमा लगेर राखिदिएका थिए। पछिल्लो मदन पुरस्कार आफूले मात्र नभएर आफ्नो समूहले नै पाएको, यसले सामूहिक कामको महत्त्वलाई पनि सकारात्मक सन्देश गएको मान्थे उनी। कर्णाली यात्रा र त्यसभेगका लोकसंस्कृति माथिको अनुसन्धानको बहुआयामिक पक्ष र योगदान तथा त्यसका निम्ति गरिएको सामूहिक कार्यलाई प्राथमिकतामा राखी सम्बोधन गर्ने जोशी साझा सहभागिता र दिगो विकासका पक्षधर थिए। यही कार्यशैलीमा उनी चुनौतीपूर्ण काम गर्न रुचाउने व्यक्तित्व बने। नेपाली राजनीतिको सबैभन्दा कठिन समय मानिएको राणा शासनकालको नांगो स्पर्श गर्नेमध्येका एक थिए जोशी। त्यस्ता दिनहरूमा समेत अक्षरको उज्यालो र शब्दको शक्ति नियाल्न पाएका थिए उनले। उनी भन्थे, कवितामा जस्तो आवेग, संवेग र सम्प्रेषणीयता त्यो समय अरू विधाले ग्रहण गर्न सकेका थिएनन्। पहिलो पटकको जस्तो वैभवपूर्ण उपस्थिति, व्यवस्थापन र वैठकको ढाँचा अरू पटकका मदन पुरस्कार सभामा आफूले देख्न नपाएको बताउँथे उनी। उपस्थिति मात्र व्यापक थिएन, प्रतिस्पर्धा पनि अत्यधिक थियो। त्यत्रो प्रतिस्पर्धामा पनि नेवारहरू दुई जना मात्र परेका थिए, चित्तरञ्जन नेपाली र उनी स्वयं। नम्बर वानमा चाहिँ आफू नै रहेको बताउँदा उनका अनुहारमा खिचिएका धर्काहरू बिहानी घामका किरणझैँ उज्यालिएका देखिन्थे। पछिल्लो समय मदन पुरस्कार समारोहको त्यो शैली फरक हुँदै गएको अनुभव थियो उनको। जन्म शताब्दीका अवसरमा उनका नाममा हुलाक टिकट प्रकाशित भयो। यो एक व्यक्तिका निम्तिभन्दा पनि नेपाली जनताका निम्ति सम्मानको विषय हो भन्ने अर्थपूर्ण प्रतिक्रिया दिएका थिए जोशीले। भनेका थिए, म जनताको प्रतिनिधि हुन पाएँ, खुसीको कुरा हो। राजतन्त्रबाट गणतन्त्रमा आएको संघीय व्यवस्थाको मौलिक नीतिअन्तर्गत गणतन्त्रका आफ्नै मौलिक नीति हुन्छन्। अन्य क्षेत्रमा जस्तै देशको मौद्रिक क्षेत्रमा पनि गणतन्त्रान्त्रिक नेपालको यो मौलिक पहिचान हो। जनताका पक्षमा गरिएको यो एउटा महत्त्वपूर्ण निर्णय हो। जनताले राष्ट्रप्रति केही गुण लगायो भनेर नै राज्यले यो सम्मान दिएको हो। राजा वा देवदेवीका नाममा मात्र प्रकाशित हुने देशको मुद्रा व्यवस्थामा शासकका नामबाट व्यक्तिका नाममा आउनु पूर्ण गणतन्त्रको प्राप्तिको अनुभूति पनि हो। सार्वभौमसत्ता जनतामा आएको एउटा प्रमाण पनि यो मुद्रा हो। यसरी उनले देशको राजनीतिका विविध आयाम र आयामभित्रका अनेक संघर्षणलाई प्रत्यक्ष अनुभव गरे। ती अनुभव कति कठोर र कति कोमल रहे, त्यसको हिसाबकिताब उनले राखेनन्। उनका निम्ति आफ्नै गोडाप्रतिको भर अनमोल थियो र जहानको प्रेमशक्ति असीम थियो। यी दुवैले उनको आत्मबललाई सदैव लोभलाग्दो बनाएको हुन्थ्यो। जोशीले कैयौं अमूक क्षण भोगे। कैयौं क्रान्ति गरे, झेले। क्रान्तिका कैयौं कविता सुने, सुनाए। यहाँलाई मन परेको कविता कुन थियो भन्ने प्रश्नको जवाफमा तर उनले भनेका थिए, मलाई लेखनाथ पौड्यालको जय जगदीश्वर कविता नै कण्ठस्थ आउँछ। पद्य लयमा लेखिएकाले वाचन गर्न पनि आनन्द लाग्छ। कविताको अर्थै नबुझ्दा नै उनले कण्ठ पारे यो कविता। उनलाई यस कविताले सबै जीवको अस्तित्वलाई समान रूपमा बोध गरेको छ भन्ने लाग्थ्यो। आध्यात्मिक चिन्तनको यही स्पर्शले उनलाई बारम्बार छोइरहन्थ्यो। जस्तै नास्तिकको अगाडि पनि उनलाई यो कविता वाचन गर्दा एउटा रहस्यमय बेग्लै आभास हुन्थ्यो। उनलाई लाग्थ्यो, यो संसारलाई घुमाउने चलाउने कोही केही शक्ति त छ नि ! त्यो स्रष्टालाई जे जे कल्पित नाम दिए पनि त्यो एउटा कस्मिक इनर्जी त हो नि। त्यही शक्तिको आराधनामा लेखिएको जय जगदीश्वर कविताले विश्वस्रष्टाको छेउ पुर्याएको अनुभव हुने हुँदा मभित्र यसले रमणीय भाव उमार्छ। कविताको रमणीयता पक्रेर जीवन चुनौतीको लयमा हिँडाउने साधक पथिकप्रति अजस्र श्रद्धासुमन !!!"
प्रधानमन्त्री देउवासहित गठबन्धनका नेता आज जनकपुर जाने,"जनकपुर : प्रधानमन्त्री तथा नेपाली कांग्रेसका सभापति शेरबहादुर देउवासहित पाँचदलीय गठबन्धनका शीर्षनेताहरु शनिबार मधेस प्रदेशको राजधानी जनकपुरधाम आउँदै छन्। गठबन्धनमा आबद्ध दलका मधेस प्रदेशस्तरीय अगुवा कार्यकर्ता भेलालाई सम्बोधन गर्न प्रधानमन्त्री देउवासहित गठबन्धनका शीर्षनेताहरु जनकपुरधाम आउन लागेका कांग्रेस धनुषाका सभापति योगेन्द्र पञ्जियारले जानकारी दिए। कार्यकर्ता भेलालाई प्रधानमन्त्री देउवा, नेकपा माओवादी केन्द्रका अध्यक्ष पुष्पकमल दाहाल (प्रचण्ड), नेकपा एकीकृत समाजवादीका अध्यक्ष माधवकुमार नेपाल, लोकतान्त्रिक समाजवादी पार्टीका अध्यक्ष महन्थ ठाकुर लगायतका शीर्ष नेताहरुले सम्बोधन गर्ने कार्यक्रम रहेको सभापति पञ्जियारले बताए।"
कर्मले कोरिदिएको जोशीको जीवनरेखा,"शताब्दी व्यक्तित्व सत्यमोहन जोशी। हाम्रो पुस्ताले देखेको, भेटेको र आज गुमाएको अग्रज। आन, मान र शान। नेपाल सांस्कृतिक, आध्यात्मिक शिखर। भारतसँग जोडिएको शृंखला अविच्छिन्न हुनुपर्ने मृत्यु कति कठोर सत्य ! असहनीय। जानै पर्ने। बाध्यता। अनिवार्य सत्य। दीर्घजीवन उनको। जहाँबाट आए गए त्यतै कतै !  जोशीले आफ्नो मृत्युपछि अस्पताललाई शरीर दान गर्ने घोषणा गरेका थिए। मृत्यु भएपछि खरानी हुनुभन्दा विद्यार्थीलाई अनुसन्धानका लागि सघाउन आफ्नो शरीर दान गर्ने घोषणा गरे। एउटा आध्यात्मिक परिवारका उनी थिएनन् ! अन्धविश्वासी।  सय वर्ष पुगेपछि भन्थे आँखा केही कम्जोर, कान पनि। चिन्ता छैन। चिन्तन छ मेरो। दर्शन रुचि। नित्य कर्ममा लगाव। तोडेनन् अशक्त हुँदाबाहेक। सय वर्ष नाघेका जोशीको अवस्था। इच्छा नेपाली वा नेपालको साहित्यले नोबेल पुरस्कार पाओस् भन्ने चाह। नेपालको गौरव त्यो भन्छन्। आइकन उनी। देश नै बनाउने आइकन।  हाम्रा संस्कृतिका अभिभावक एक मात्रै। उनी। २०७९ असोज ३० गतेको बिहान। ७ बजेर ९ मिनेट जाँदा उनको घडी रोकियो। सत्यमोहन ईह जीवन लीला समाप्त। जीवन मृत्युको संघर्ष। जित्यो मृत्युले। अनिवार्य नियति। अष्ट चिरञ्जीवी कहाँ हो र मान्छे ! छु म अलि फरक धारणामा ! शताब्दी पुरुष न भनौं कि ? शताब्दी महिला खोइ ? त्यसैले शताब्दी व्यक्तित्व होला सार्थक नाम। आखिर नाममा के राखेको छ र ! पदवीमा !  २०२७ देखिको सहकार्य मेरो। ती सल्लाह ती गुनासा। बिर्सौं कसरी ? सम्झौं कसरी ? आँसु धाराप्रवाह। त्यो उचाइको व्यक्तित्व अब मलाई बोलाउने छैनन् नि ! लेखें एक मलाई चिन्ने गयो। कहिले भेट नहुने गरेर। त्यो धरहरा ढल्यो। गर्लम्म। मिल्यो माटोमा। पञ्चतत्त्वमा। लेखें जे जति गर्नु भयो तपाईंले त्यो यो देशका लागि। हामी ऋणी भएका छौं !  शताब्दी पुरुषको महाप्रस्थान ! थपें, आत्मालाई शान्ति मिलोस्। अब त्यो ललितपुरस्थित कृष्ण मन्दिरसँगै बकुंबहाल बिरानो भयो मेरा लागि सदैव। अनुकरणीयअन्डा, चिया, बिस्कुट स्वयं बोकेर ल्याउने उदाहरणीय आदर्श व्यक्ति ! उही टोपी, उही हसाई। नम्र, जनक दर्शनसमेत याज्ञबल्क, गार्गी प्रवृत्ति संस्कृतिका महापण्डित। मदन पुरस्कारहरू प्राप्त। चाकरी चुक्ली बिनाचाप्लुसी। एकेडेमी त्यो बेलाको संगठनात्मक नेतृत्व उनको। उदार तर कर्मठ। बन्दे ! सत्यमोहनको अर्थ हो, सत्यले मोहनी लगाएको मान्छे। देशभित्र र बाहिरका मानिसलाई मोहनी लगाए उनले। धेरैले रुचाउने मान्छे। कारण निस्वार्थ जीवन उनको। नामको सार्थकता।  नेपाली भाषा, साहित्य र संस्कृतिका धरोहर शताब्दी पुरुष सत्यमोहन जोशी। नेपाली कला, साहित्य र भाषा संस्कृतिलाई नेपाल र विश्वभर चिनाई स्थापित गर्न उनको अहं योगदान सम्पूर्ण नेपालीका लागि चीर स्मरणीय छ नै। १०३ वर्षको उमेरमा पनि एक नेपालीको सामाजिक क्रियाशीलता विश्वभरिका मानव समुदायलाई उत्प्रेरणा को स्रोत बनेर रहने गरी।  जीवन चंगा न हो ! आयो टप्प टिप्यो लग्यो। पुगेछ मिति मानौं कर्ममय जीवनको। छैन गुनासो कसैसँग। कर्मन्येवाधिकार। न मान न अपमान। यसै पनि संयमित। त्यसमाथि पनि ऋषितुल्य जीवन। शान्त तर चिन्तनशील।  कोरोनाकालमा पनि मान्छे भेटघाट। लिनु त थिएन केही। दिने त हो। वृद्ध शरीर। कम्जोर हुँदै गएको। कोरोना कालमा उनकै निवासमा डा प्रकाश रेग्मीको मुटु सम्बन्धित कृति, हरिभक्त सिग्देलको एक मात्र धार्मिक विश्लेषण कृति, चन्द्रकान्त आचार्यको स्वतन्त्रता कृति आदि विमोचन गराउने भूमिका मेरो मानसपटलमा ताजा छ। तीमध्ये पहिलोमा अतिथि सत्कारमा देखिएको व्यग्रता। जोशी : सामान्य कर्मचारीदेखि पुरातत्त्व एवं संस्कृति विभागका निर्देशक। एकेडेमीको सदस्यसचिवसम्म। १९७७ वैशाख ३ गते ललितपुरको बखुम्बहालमा जन्म। मृत्यु किस्ट अस्पताल। पारिवारिक कारणले अध्ययन गर्न धेरै पाएनन्। जेठा छोरा उनी। त्रिचन्द्र कलेजबाट बीएसम्मको अध्ययन।  जोशी नेपालका संस्कृतिविद्, साहित्यकार पनि हुन्। नेपालका विभिन्न गाउँ गएर उनले विरही गीत संकलन गर्दै जाँदा लोकसंस्कृति नामक पुस्तक लेखे। पछि गएर त्यही पुस्तकले २०१३ सालमा मदन पुरस्कार पायो। मदन पुरस्कार गुठीको स्थापनाकालमा नै उनले उक्त पुरस्कार प्राप्त गरे। नेपालमा लिच्छविकालदेखि आधुनिक नेपालसम्म प्रयोग भएका मुद्राहरूको खोजी गरेर यही सेरोफेरोमा लेखे, नेपाल राष्ट्रिय मुद्रा। त्यही पुस्तकका लागि २०१७ सालमा उनले दोस्रो पटक मदन पुरस्कार पाए। तेस्रो पटक २०२८ सालमा उनले कर्णाली लोकसंस्कृति पुस्तकका लागि मदन पुरस्कार पाए। अहिलेसम्म तीनपल्ट मदन पुरस्कार पाउने उनी एक्ला व्यक्ति।  नेपाली भाषा, कला, संस्कृतिको संरक्षण, संस्कृतिको संरक्षण, संवद्र्धन र विकासमा लागि परेकाले उनको योगदानको कदरस्वरूप जोशीलाई सुप्रबल गोर्खा दक्षिणबाहु, विख्यात त्रिशक्ति पट्ट, आदिकवि भानुभक्त पुरस्कार आदि। काठमाडौं विश्वविद्यालयले विद्यावारिधिको मानार्थ सम्मान गरेको छ। नेपाल सरकारले उज्ज्वल कीर्तिमान राष्ट्रदीपले सम्मान गरेको छ।  सत्यमोहन जोशीका संस्कृतिसम्बन्धी १० पुस्तक प्रकाशित। दुईवटा काव्य, पाँच कथा संग्रह, १० वटा नाटक र केही नेवारी भाषाका कृतिहरू। फुटकर, भूमिका, अन्तर्वार्ता आदि पनि। अनि प्रवचन। शताब्दी पुरुष डा सत्यमोहन जोशी, आफैं एक सम्पदा। जीवित इतिहास। तर, मृत्युले छोडेन। अविश्वसनीय खबर। बज्रपात। वर्तमान इतिहास भयो अब। चरीको कहाँ छ र घर ? ए दाजै रात काट्यो डालीमै बसेर। भोलि को कहाँ ? एक रात त हो जीवन। पल पल महत्त्व।  हुने हुनामी। अप्रत्याशित त नभनौं। दैव त जान्दैन कुतो मनुष्य ! जाने पनि टार्न न सक्ने ! सादा जीवन, विचार उच्च। सत्यमोहन, जीवन्त। जीवित इतिहास। समय कसरी बित्तो रहेछ ! डेढ दशकअघि जहाँ हिँडेर पुग्ने। गाडी वा लिफ्ट नखोज्ने। दौरा, सुरुवाल पोसाक। आफ्नै टोपी। सौम्य। छोटा वाक्यबाट कुरा गर्न सक्ने। बोल्न थालेपछि अविश्राम अर्थात् धाराप्रवाह। एकेडेमीमा प्रशासनको आफ्नो कुशलता देखेकै हुँ। गाईजात्रा नाटकहरू प्रदर्शन, माधवप्रसाद घिमिरे, मुखिया, जोशी स्वयं। कला, संस्कृति, पुरातत्त्व, मुद्रा।  धरहरा ढल्यो। कालले। पुर्यायो अनन्तः त्यति महान् नि ! सदैव औपचारिकताविहीन। दार्शनिक उनी त्यसको चर्चा कम भयो। त्यस्तै साहित्यकार व्यक्तित्वको पनि। आफैं उठेका। न टेक्ने न समाउने कोही। कर्मठ यात्रामा निरन्तरता। आजीवन। खोइ सम्पत्ति ? खोइ गाडी घोडा ? त्यही पुरानो घर ! जीर्ण हुन लागेको। सहरीकरणमा भुलेको, कृत्रिमता भिन्न। सन्तती नि ? भन्छन् चराहरू उडेर जान्छन् पखेटा लागेपछि। निहुँ त हो मृत्युको। बुद्ध भनौं, अरू पनि। किस्ट अस्पतालमा २४ दिनदेखि बसे ! हिँड्नु थियोे, हिडें अनन्त यात्रामा। आफ्नो जीवन खुल्ला किताब छोडेर।  २०१५ सालमा पुरातत्त्व विभागको निर्देशक हुँदा ३८ वर्षका। संस्कृतिसम्बन्धी १० पुस्तक प्रकाशित छन्। कलाकार अरनिकोबारे आम नेपालीलाई जानकारी दिने पनि सत्यमोहन जोशी पहिलो व्यक्ति हुन्। अनुसन्धाता उनी। उदाहरण कलाकार अरनिको पुस्तक।  अस्पतालले जोशीको शरीरलाई केमिकलमा राखेर सुरक्षित गर्नेछ। त्यसपछि अस्पतालमै विद्यार्थीको अध्ययनका लागि सुरक्षित गरिनेछ।  जोशीको नाम सम्झनेबित्तिकै श्रद्धाले शिर झुक्छ। सामाजिक जागरण, लोकसंस्कृतिको उन्नयन र साहित्यको श्रीवृद्धिमा अनवरत सक्रिय उनी शतायुमा आइपुग्दा पनि उत्तिकै चिन्तनशील। मानव हितमा क्रियाशील।  धेरै मानिस आफ्नो र परिवारको स्वार्थमा मात्र सुख खोज्छन्। समाजका लागि आफू मिटाई अरूलाई दिने कम। ती त्यागी त्यस्तो जीवन बाँच्नेहरू महान्। सामाजिक अगुवा हुने उनमा चरितार्थ। श्रद्धाले शिर झुक्छ। लोकसंस्कृतिको उन्नयन सामाजिक जागरण, साहित्यको श्रीवृद्धिमा अनवरत समर्पित उनी।  सादा जीवन उच्च विचारले उनको जीवन सार्थक। वाङ्मयका विभिन्न फाँटमा अतुलनीय योगदान पुर्याएकाले उनी वाङ्मय शताब्दी। जोशीको भाग्यरेखा कर्मले कोरिदिएको हो। निरन्तर साधना र सत्कर्मबाट भाग्य चम्कन्छ। उनको जीवन पनि।  आफूभन्दा पाँच वर्ष कान्छी जीवनसाथी राधादेवी। जोसँगै शरीर दान गरे। उनको जीवन संघर्षलाई सफल बनाउन राधादेवीको ठूलो सहयोग छ। नेपाल नेपाली जातीय विविधताको साझा फूलबारी। त्यसैको वक्ता उनी। राष्ट्रियताको डोरी कसिलो बनाए।  सत्यमोहनको अर्थ हो, सत्यले मोहनी लगाएको मान्छे। देशभित्र र बाहिरका मानिसलाई मोहनी लगाए उनले। धेरैले रुचाउने मान्छे। कारण निस्वार्थ जीवन उनको। नामको सार्थकता। समग्र जीवनशैली व्यवस्थित। मिठो बोल्ने। सत्य बोल्ने। ठमठम हिँड्ने। मिठो मानेर खाने। चक्रसंवर पौभा निर्माण गर्ने आफ्नो जीवनको अन्तिम इच्छा। पूरा गरेरै छोडे।  जोशीको घर संग्रहालय बनाउने कि ? देवकोटा संग्रहालय झैं ! अथवा प्रदेशस्थानीय सरकारले पनि विचार गर्न सक्छन्। एकेडेमीले जाँगर देखाउन सक्छ। बितेको शताब्दीसँग आजभोलिका पुस्ताले जीवन्त साक्षात्कार गर्ने अवसर !  शताब्दी पुरुष सत्यमोहन जोशीले नेपाली वाङ्मयका क्षेत्रमा महत्त्वपूर्ण र विशिष्ट योगदान पुर्याएका छन्। उनका नेपाली, नेवारी र अंग्रेजी भाषामा अनेक विषयका करिब छ दर्जन जति सिर्जनात्मक, अनुसन्धानात्मक कृति प्रकाशित छन्। पुरस्कारको पछि होइन, उनको पछि पुरस्कार। दौडमा थिएनन्। प्रायोजन पनि गरेनन्। शताब्दी पुरुष जोशी नेपालका सच्चा सपूत। असली रत्न अनि नेपाली ज्ञानोदयका सूत्रधार। नेपाल राष्ट्रका गौरव। अजम्बरी राष्ट्रिय सम्पदा। अत्यन्त लगनशील, सिर्जनशील र ओजस्वी व्यक्तित्वको उनको छवि दूराग्रहरहित।  जहाँ जे भए पनि सत्यमोहनले इतिहास र संस्कृतिको खोजीमेली गरे। लोकभाका र लोकसंस्कृतिको खोज अनुसन्धानको काम भने जारी नै राखे।  सत्यमोहन जोशीको चिरकालसम्म सम्झना रहने गरी सरकारले योजना बनाएर काम गर्नु पर्ने हो। हेरौं।  भन्थे नेपालको पुरातत्त्व, संस्कृति, भाषा, साहित्य, संगीत, कला आदिका क्षेत्रमा पनि विविधतामा आपसी निकटतम एकता फस्टाउन पाओस्, श्रीवृद्धि होस् भन्ने कामना गर्दछु।  नेपाली कला, साहित्य र भाषासंस्कृतिलाई नेपाल र विश्वभर चिनाई स्थापित गर्न उनको योगदान महत्त्वपूर्ण छ। उनको इमान्दारपूर्ण सामाजिक क्रियाशीलता विश्वभरिका मानव समुदायलाई उत्प्रेरणाको द्योतक बनोस्।"
अक्षर पुरुषमा मुस्कुराएको मृत्यु,"ललितपुर महानगरको बखुंबहालमा जन्मेहुर्केका सत्यमोहन जोशी सत्यको शोधका सारथि बन्नुभयो। नेपालको उचाइ बढाउन र विश्वमा नेपाललाई चिनाउन उहाँ लागिरहनु भयो। सरलता र सम्भावनाका यात्री बनेर मानव सम्भावनाको ढोका खोल्नु भयो। महत्त्वाकांक्षा र प्रतिस्पर्धाका पैतालाहरूलाई बिदा गरेर संकल्प र शोधको बाटो निरन्तर हिँडिरहनु भयो। कसैलाई र कहिल्लै जित्ने चक्रव्यूह नरचेरै पनि सबैलाई र सधैं जितिरहनु भयो। सबैले जित्ने युद्ध चिनेको मान्छे कहिल्यै हार्दो रहेनछ। युद्ध त सिकन्दर र हिटलरहरू हार्दा रहेछन्। वृद्ध नै भए पनि बुद्धिले काम गर्नेहरू कहिल्यै हार्दैनन्। मान नखोजेपछि अपमान उठ्नै सक्दो रहेनछ। त्यसैले होला, सत्यमोहन सबैका मोहन बन्नुभयो। २००२०३ सालतिर हुनुपर्छ, तथ्यांक विभागमा जनगणनाको गणकका रूपमा जागिरे जीवनमा प्रवेश गर्दा कस्तो सोच बोकेर लमजुङ पुग्नुभयो होला ? मान्छेको संख्या गन्न पुगेका नेवार समुदायका गणक सत्यमोहनले लमजुङका ब्राह्मण, क्षेत्री र अन्य जातजातिका संस्कृति साहित्य, लोक गाथा र गान, जीवन र जीवनपद्धति पनि गन्न पुग्नु भयो। भ्याउनु भयो। सक्नु भयो। त्यतिमात्र गर्नु भएन, पुस्तकहरू उतार्नु भयो र तयार पार्नु भयो अभिलेख। नेवार समुदाय काठमाडौं उपत्यकामा संस्कृति, साहित्य र जीवनपद्धतिमा स्वयं वैभवशाली थियो। त्यही आँगनमा हुर्की नेपालको पल्लो गाउँमा पुग्नु भयो। उहाँले त्यस गाउँका सुन्दर र सुवासिला फूलहरू बटुल्नु भयो। लमजुङको कर्मदा नदीमा नुहाएर सुकर्मको यात्रा प्रारम्भ गर्नुभयो। काठमाडौं फर्केपछि सरकारलाई जनगणनाको तथ्य र नेपाली समाजलाई लोक साहित्य र संस्कृतिका सुमधर र सुकोमल उपहार दिनुभयो। लोक साहित्य र संस्कृतिको यही उपहारले मदन पुरस्कार पायो। सायद खोजअनुसन्धान र लेखनको राजमार्गमा यो पहिलो कोसेढुंगा बन्यो। मदन पुरस्कार त्रिवेणी बनेर उहाँलाई तीर्थ बनायो। जोशी जागिरमा गिर्नु भएन। त्यसैको बीचबाट शिखर भएर उठ्नु भयो। राज्यले दिएको जनगणनाको शरीर गन्ने काममा मात्र उहाँ अडिनु भएन ती शरीरसँग जोडिएको जीवन्त भाषा र भाव, कला र संस्कृति, जीवन र जीवनशैली, उत्सव र उल्लास सबैलाई गन्नुभयो। नेपाली सम्पदा खोज्दाखोज्दै आफैं सम्पदा हुनुभयो। म, मैले र मेरो अहंकारको हुँकारबाट माथि उठ्नु भो र त उहाँ सबैको हुनुभयो, सबै उहाँका भए। एउटा मन्त्र साधकले सर्वसिद्धिका लागि मालाका एकएक दाना गनेजस्तै। त्यसैले त उहाँ सिद्ध हुनुभयो। लोकसिद्ध बनेर पार्थिव शरीरबाट त १०३ वर्षमा बिदा हुनुभयो तर लोक शरीरमा अमर हुनुभयो। मृत्यु पनि मुस्कुरायो, हीराजस्तै चम्किलो र अमूल्य यात्रामा। सुब्बा शोभासमान भयो महानिर्देशकमा र त पुरातत्व विभागले आफ्नो जीवनका अंकुरमा पूर्णताको जलमल पायो। रेडियो नेपालको समाचार सुनेर पनि साताभर त्यो सत्यमोहन म होइन भनेर बस्नुभयो उहाँ। पुरातत्त्वमा पुग्दा पनि थाहा छैन भन्ने अवस्था पनि रह्यो। यद्यपि नेपाल आमाको आशीर्वाद पाएका सत्यमोहनले पुरातत्त्व विभागलाई रूपस्वरूप दिनुभयो। संकल्प र आँट बोकेर उठेपछि उन्यू पनि फुल्न कर लाग्दछ। तेरोमेरोको तुच्छ चेतबाट उठेर हाम्रोराम्रोको खोज र पुनर्उत्थानमा बढेका अथकअविश्रान्त यात्री सत्यमोहनले सबै भाषासंस्कृति र जीवन पद्धतिको सर्वांङ्गीण विकास गर्नु भयो। नेवार परिवार व्यापारमा रमाउनु पर्ने उहाँ अपारमा रमाउनु भयो। कलमको मूल्य र नाफा नहेरेर कलमको सामथ्र्य चिन्नतर्फ लाग्नु भयो। त्यसैले त कुनै धनी धन बोकेर पुग्न नसक्ने शिखरमा पुगेर महाधनी हुनु भयो। नेपाली भाषाको मूलथलो मानिने जुम्लाको सिंजा उपत्यका टोलीसहित पुगेर होस् या कर्णालीका गाउँगाउँ पुगेर लोकसंस्कृति, साहित्यको खोज गरेर त्यो समयमा नेपालको मूल प्रवाहमा ल्याउनु चानेचुने कार्य होइन। मिथिलाको मर्मदेखि नेवारको नयाँपनसम्म कहाँ पुगेन र उहाँको चेत र चिन्तन। देशविदेश जहाँ पुगे पनि हृदयमा नेपाल बोकेर नेपालको गौरव गाइरहनु भयो। चीन यात्रामा चयन गर्न छोडेर नेपाल खोज्न थाल्नु भयो। अरनिकोले नेपाली कलालाई चीनमा चिनाउनु भयो भने सत्यमोहनले अरनिकोलाई देशदेशान्तरमा चिनाउनु भयो। लेखमा लेखिने भन्दा पुस्तकालयमा देखिने विराट व्यक्तित्व हुनुहुन्छ उहाँ। र पनि लेखमा देख्न खोज्नु सायद समयको सुन्दरता हो। सत्यमोहन नोकरीमा रमाएको नोकर भएको भए सायद पाटनका पातला गल्लीमा हराउनु हुन्थ्यो होला। तर, नोकरहरूकै बीचबाट मालिक बन्ने कला चिन्नुभयो। पाटन दरबार क्षेत्रमा हुर्के बढेका सत्यमोहनले राज्याभिषेक बिना नै राजा बन्ने कला बुझ्न सक्नुभयो, अपनाउनुभयो। उहाँको पार्थिव शरीरमा फूल मात्र चढेन, उहाँ स्वयं फूलबारी बन्नुभयो। फूलहरूले गौरवबोध गरे नेपाली हृदयको उद्यान सुगन्धित र सुशोभित हुन पाउँदा। नेपाली सम्पदा खोज्दाखोज्दै आफैं सम्पदा हुनुभयो। नेपाली अनुभव र अनुभूति खोज्दाखोज्दै आफैं विभुति हुनुभयो। म, मैले र मेरो अहंकारको हुँकारबाट माथि उठ्नु भो र त उहाँ सबैको हुनुभयो, सबै उहाँका भए। सत्यमोहन र नइ दम्पती अभिन्न हुनुहुन्थ्यो। रगतको नाताले होइन, सत्यको शोधले। माटोको नाताले। नेपाली माटोका सुन्दर फूलहरूलाई मलजल गर्ने संकल्प बोकेका नइ दम्पतीले नै पहिलो पटक शताब्दी पुरूष सत्यमोहन जोशी भनेर घोषणा गरेको प्रसंग उहाँले विभिन्न कार्यक्रम र भेटघाटमा भन्नुहुन्थ्यो। नइले नेपाल सरकारबाट राष्ट्रिय सम्मानका रूपमा शताब्दी पुरुष घोषणा गराउन, शताब्दी महोत्सव मनाउन, शताब्दी पदक अर्पण गर्न र अन्य मानसम्मानका लागि गरेका परिश्रम र पसिना साक्षी बनेर देखेको छु। जोशीका सजिलाअप्ठेरामा र अस्वस्थतामा नइको सक्रियता र सहयोग नजिकबाट देखेको हुनाले यो लेखमा नसम्झिन सकिनँ। सादा खानपानमा पनि अनुहार र मन रंगीन बनाउन सक्ने व्यक्ति हुनुहुन्थ्यो सत्यमोहन। सडक र पैतालाका दौतरीबीच पनि वैभवको उत्सव मनाउन सक्नुभयो उहाँले। सानो घरआँगनमा पनि विराट परिवारलाई स्वागत र प्रेम बाँड्न सक्ने गुण नै त उहाँको स्वस्थकर दीर्घ जीवनको राज थियो जस्तो लाग्छ। शरीरको आयुले सय वर्ष पार गर्दा पनि बुढ्यौलीले आँखा तरेर हेर्न सकेन। लठ्ठी, चस्मा र सहयोगीबिना नै उत्सवमय सय वर्षमाथिको जीवन जिउनु एवं शरीर, मन र चेतनालाई सदा जवान राख्न सक्नु उहाँले दिएको दिव्यशिक्षा हो। मानसम्मानका ओइरोबीच विनम्रताले झुकेको हृदय कति मनमोहक हुँदोरहेछ ? त्यही सत्यको राज हो, सत्यमोहन। श्रद्धा, सम्मान र सूचनाको खोजमा जीवित सम्पदा सत्यमोहन जोशीको घर पुग्ने लामो लाइनले उहाँलाई बुढो हुन र थाक्न कहिल्यै दिएन। सय वर्ष बाँच्नु मात्र मूल्यवान् छैन, अरू धेरै यस्ता शतायु पाइन्छन् तर निमेषनिमेष सिर्जनात्मक जीवन जिउनेहरू नै अमर हुन्। सत्यमोहनलाई सगरमाथाको चुलीमा चन्द्रसूर्यको श्रद्धाञ्जली !"
निर्वाचन क्षेत्रअनुसार खर्च सीमा फरकफरक,"काठमाडौं : निर्वाचन आयोगले प्रतिनिधिसभा र प्रदेशसभा निर्वाचनमा प्रत्यक्षतर्फका उम्मेदवारको खर्च सीमा फरकफरक तोकेको छ। यसपटक भूगोलको बनोट, मतदाताको अनुपात र मतदान केन्द्रको संख्याका आधारमा खर्च सीमा निर्धारण गरिएको निर्वाचन आयुक्त रामप्रसाद भण्डारीले बताए। २०७४ सालको प्रतिनिधिसभाको निर्वाचनमा देशभरका प्रत्यक्षतर्फका उम्मेदवारका लागि चुनावी खर्चको सीमा समान थियो। त्यतिबेला प्रत्यक्षतर्फका उम्मेदवारका लागि २५ लाखसम्म निर्वाचन खर्च गर्ने सीमा राखिएको थियो। अहिले एउटै जिल्लाभित्रका फरक निर्वाचन क्षेत्रमा फरक खर्च सीमा राखिएको छ। यो निर्वाचनमा प्रतिनिधिसभाको प्रत्यक्षतर्फ २५ लाखसम्म खर्च गर्न पाउने ५, २७ लाखसम्म १७, २९ लाखसम्म ६५, ३१ लाखसम्म ५२ र ३३ लाखसम्म खर्च गर्न पाउने २६ वटा निर्वाचन क्षेत्र आयोगले तोकिएको छ। प्रदेशसभातर्फ भने १५ लाखदेखि २३ लाखसम्म खर्च निर्धारण गरिएको आयोगले जनाएको छ। आयोगका प्रवक्ता गुरुप्रसाद वाग्लेका अनुसार २०७४ को निर्वाचनमा प्रदेशसभा तथा प्रतिनिधिसभा सदस्यका लागि क्रमशः १५ लाख र २५ लाख तोकिएको थियो। आयोगका अनुसार प्रतिनिधिसभाको समानुपातिकतर्फका उम्मेदवारले दुई लाख मात्रै खर्च गर्न पाउनेछन्। राजनीतिक दलले गर्ने निर्वाचन खर्चको हद प्रत्येक राजनीतिक दलले पेस गरेको बन्दसूचीमा सूचीकृत उम्मेदवारको संख्याअनुसार तोकिएको आयोगले जनाएको छ। यता प्रदेशसभा सदस्यको समानुपातिकतर्फ प्रतिउम्मेदवार १ लाख ५० हजार चुनावी खर्च कायम गरिएको छ। सबै निर्वाचन क्षेत्रमा एकै खालको निर्वाचन खर्च तोक्दा कहीँ अभाव त कहीँ उम्मेदवारहरूले दुरुपयोग गर्थे। यसलाई नै ध्यानमा राखेर यसपटक खर्च निर्धारण गरिएको आयोगको भनाइ छ। समान रूपमा निर्वाचन खर्च तोक्दा कतिपय नचाहिने ठाउँमा बढी खर्च हुन्छ। चाहिने ठाउँमा खर्च पुग्दैन, आयुक्त भण्डारी भन्छन्, त्यसैले अहिले व्यवस्था परिवर्तन गर्दै कडाइ गरिएको हो। यसपटक प्रतिनिधिसभातर्फ प्रत्यक्षमा १ सय ६५ तथा प्रदेशसभा निर्वाचन क्षेत्रतर्फ ३ सय ३० सिटका लागि निर्वाचन हुँदैछ। त्यसैगरी समानुपातिक प्रणालीतर्फ प्रतिनिधिसभा र प्रदेशसभामा क्रमशः १ सय १० र २ सय २० सिट संख्या छ। यसपटकको निर्वाचनमा प्रतिनिधिसभाको प्रत्यक्षतर्फ २ हजार ४ सय १२ र प्रदेशमा ३ हजार २ सय २४ प्रत्यक्षतर्फका उम्मेदवार चुनावी मैदानमा छन्। निर्वाचनका लागि देशभरि १० हजार ८ सय ९२ मतदानस्थलको संख्या आयोगले कायम गरेको छ। जहाँ २२ हजार २ सय २७ मतदान केन्द्र तोकिएको छ। मंसिर ४ को निर्वाचनका लागि आयोगले कुल १ करोड ७९ लाख ८८ हजार ५ सय ७० मतदाताको नामावली प्रकाशन गरेको छ। पुरुष ९१ लाख ४० हजार ८ सय ६, महिला ८८ लाख ४७ हजार ५ सय ७९ र अन्य १ सय ८५ मतदाता छन्। प्रतिनिधिसभातर्फ २५ लाखसम्म खर्च गर्न पाउने निर्वाचन क्षेत्र काठमाडौं १, ३, ६, ७, र ८ छन्। तेह्रथुम१, पर्सा१, २, ३, रसुवा१, काठमाडौं २, ४, ५, ९, १०, भक्तपुर २, ललितपुर १, २, ३, मनाङ १, कास्की २ र रुकुम पूर्व१ का उम्मेदवारले २७ लाख सम्म खर्च गर्न पाउनेछन्। २९ लाख खर्च गर्न पाउने निर्वाचन क्षेत्रझापा १ र ४, मोरङ ४, ५ र ६, सुनसरी ३ र ४, उदयपुर २, सप्तरी १, २, ३ र ४, सिरहा १, २, ३ र ४, धनुषा १, २, ३ र ४, महोत्तरी १, २, ३ र ४, सर्लाही २ र ४, रौतहट १, २, ३ र ४, बारा २, ३ र ४, पर्सा ४, नुवाकोट २, भक्तपुर १, चितवन २, गोरखा २, कास्की १, स्याङ्जा २, मुस्ताङ१, बाग्लुङ १ र २, गुल्मी २, पाल्पा १ र २, रूपन्देही २, ३ र ४, कपिलवस्तु ३, बाँके  २ र ३, नवलपरासी (बर्दघाट सुस्ता पश्चिम) १ र २, दैलेख १ र २, अछाम १ र २ कैलाली १, २, ३ र ५, कञ्चनपुर १, २, र ३। ३१ लाख खर्च गर्न पाउने निर्वाचन क्षेत्रइलाम १ र २, झापा २, ३ र ५, भोजपुर १, धनकुटा १, मोरङ १, २ र ३, सुनसरी १ र २, ओखलढुंगा १, उदयपुर १, सर्लाही १ र ३, बारा १, सिन्धुली १ र २, धादिङ १ र २, नुवाकोट १, सिन्धुपाल्चोक १ र २, चितवन १ र ३, कास्की ३, तनहुँ १ र २, स्याङ्जा १, नवलपरासी (बर्दघाट सुस्तापूर्व) १ र २, म्याग्दी १, पर्वत १, गुल्मी १, रूपन्देही १ र ५ कपिलवस्तु १ र २, दाङ २ र ३, बाँके १, मुगु १, जुम्ला १, कालीकोट १, सुर्खेत १ र २, रुकुम पश्चिम१, बाजुरा १, कैलाली ४, दार्चुला १ र डडेलधुरा १। ३३ लाख खर्च सीमा तोकिएका निर्वाचन क्षेत्रताप्लेजुङ १, पाँचथर १, संखुवासभा १ र २, खोटाङ १, दोलखा १, रामेछाप१, काभ्रेपलाल्चोक १ र २, मकवानपुर १ र २, गोरखा १, लमजुङ १, अर्घाखाँची, रोल्पा १, प्युठान १, दाङ१, बर्दिया १ र २, सल्यान १, डोल्पा १, हुम्ला १, जाजरकोट १, बझाङ १, डोटी १ र बैतडी १।"
संविधानको रक्षा र आर्थिक विकासका लागि गठबन्धन : महासचिव गुरुङ,"काठमाडौं : नेपाल कम्युनिष्ट पार्टी (माओवादी केन्द्र)का महासचिव देवप्रसाद गुरुङले संविधानको रक्षा र मुलुकको आर्थिक विकासका लागि गठबन्धन निर्माण भएको बताएका छन् । गठबन्धमा आबद्ध रहेका कांग्रेस निकट लमजुङकाठमाडौँ सम्पर्क समिति, एकीकृत समाजवादी निकट समन्वय समिति र माओवादी केन्द्र निकट सम्पर्क मञ्चले आज सामाखुशीमा आयोजना गरेको कार्यक्रममा उहाँले राष्ट्रियता र लोकतन्त्रलाई जोगाउनका लागि गठबन्धन भएको बताएका हुन्। 'राष्ट्रियता, लोकतन्त्र र संविधानको रक्षाका लागि गठबन्धनमा आबद्ध दललाई जिताउन आवश्यक छ', उनले भने। आगामी मङ्सिर ४ गते हुन लागेको निर्वाचनमा लमजुङबाट गठबन्धनको तर्फबाट प्रतिनिधिसभाको उम्मेदवारसमेत बनेका महासचिव गुरुङले भ्रष्टाचार, कमिशनतन्त्रको अन्त्य गर्दै सुशासनको अभियानमा गठबन्धन लागेको उल्लेख गरे । उनले कृषि, पर्यटन, जलविद्युत्मार्फत लमजुङको विकास गर्न सकिने बताउँदै यसका लागि पूर्वाधार निर्माणको खाँचो औँल्याए । घरेलु उद्योग, कृषिलाई यान्त्रीकरण र व्यवसायीकरण गर्नसके लमजुङको विकास हुने उनको भनाइ छ । उनले मस्र्याङ्दी, चेपे, दोर्दी, मिदिम, रुदी तथा मादी नदीमा करिडोर निर्माण गर्नसके लमजुङलाई उत्तरदक्षिण व्यापारिक नाकाको रुपमा विकास गर्न सकिने बताए । रासस"
अमर अभिप्रेरक,"नेपालीनेपालभाषा वाङ्मय साहित्यसंस्कृतिको आकाशबाट एक होनहार नक्षत्र झरेको २०७९ असोज ३० गतेको बिहानी सम्पूर्ण नेपाल र नेपाली मात्रकै लागि नियतिकै लीलामय शाश्वत लीला बनेको छ। लीलामय चराचर जगत्कै निमित्त नकार्नै नसकिँदो अन्तिम लीला बनिदिन्छ। स्वर्गीय वाङ्मय साहित्य संगीत संस्कृति महापुरुषको अमर आत्माको चिरशान्ति कामना गर्नु उहाँका पथगामी हामी सबैको परम धर्मकर्म रहेको छ। बन्छ, बनिरहन्छ नै। उहाँकी सहकर्मी धर्मपत्नी राधादेवी जोशी परस्परका टेवा बनिरहनु भएको हो। सत्यमोहन जोशी सशरीर हामीमाझ नरहे पनि उहाँको कीर्तिमय चेतले यो नेपाली वाङ्मय साहित्य संगीतले अनुरणित रहने छन्। रहिरहोस्। कामना गर्छु सतत् ! यसलाई सबै श्रद्धेय महानुभावले पूर्वाचरण मात्र सम्झिदिनु हुन नम्रतापूर्वक नमन गर्छु। नम्रता शिष्टता सत्यमोहन दाइको शिर स्वाभावै। यो शिल मैले उहाँबाटै आत्मसात् गरेको। यसमा उहाँको योगदान महान् छ। लाग्छ यो र यस्तै अन्य अनेक शिल उहाँबाट आत्मसात् गरें। महामानव परंहस परमात्मा बुद्ध प्रदन्त्त शिल ! बुद्धका दिशानिर्देश पञ्चशील अनि अष्टशीलमा आधारित छन्। पञ्चशीलले पाँच तत्त्व बोध गराउँछ। अष्टशीलमा अष्टांगशील अन्तर्निहित छन्। राधादेवी जोशी भाउजू र मेरी सासूकी छोरीबीचै पनि उत्तिकै हिमचिम छ। धेरै धेरै पटक सत्यमोहन दाइले हामीलाई युगल जोडीकै रूपमा वकुंबहाल घरआँगनमा आमन्त्रण गर्नु भाथ्यो। सँगै जान्थ्यौं हामी। सिलसिलाबद्ध नभएका यी प्रासांगिक अप्रसंग। वयोवृद्ध अवस्थाका प्रसंग अलि यताउति हुनु वयकै वरदान। कुदरत गर्छ। हेरौं। के हुँदो छ। सत्यमोहन दाइ १६ वर्षले अग्रज। व्यग्र नबनी पछि लाग्ने म। यहाँहरूको अनुज ज्येष्ठ नागरिक नेपाली ख्यप्रिङ भाषा गाउँले विशुद्ध। जीवन यौवनकालैमा अनेक राष्ट्रिय, अन्तर्राष्ट्रिय सुनौलो अवसरलाई नआक्ने भएर विशुद्ध भादगाउँले बन्न रुचाएँ। यस राजमार्गलाई डोर्याएँ सत्यलाई मोहन पथ ठम्याएरै (दिवंगत सत्यमोहन दाइले पनि बकुँबहाल (ललितपुर) कुलघरानलाई कुनै हालतमा नि त्याग्ने मन मोड्नु भएन। कुललाई परित्याग नगर्ने मनसायको अन्तरालमा लाग्ने मोह नै भाषावाङ्मयसाहित्यसंस्कृतिको अनन्त अविरल अजश्र स्रोत बाहिनी प्रवाह ठान्छ। यो आफैं अन्तरालको ढुकढुकी। सम्भवतः मभित्र सत्यमोहन जोशीज्यूकै प्रतिछाप प्रतिछायाँ। संस्कृति, भाषा, साहित्य, नाट्यका स्वयं व्यक्तित्वका कुबेर अग्रज मोहक व्यक्तित्व केन्द्रबिन्दु सदा सच्चिदानन्द स्वामी सत्यमोहन जोशी। आदिकवि भानुभक्तले संस्कृत वाङ्मयका शब्द स्वामीलाई ख्वमित भनेका छन्। हामीभित्र हामी हराएको बेला विवेक चँुडिन्छ। विवेक चुँडिएपछि स्वतः हराउँछ। स्वतः हराउनु त आफैं लोप हुनु। आफूभित्र आफू जीवित राख्न सकेरै दिवंगत आत्मा अभिप्रेरक बन्छ। दिवंगत आत्मचेत हाम्रा जीवनका अमूर्त अभिप्रेरक रहन्छन्। भन्नुको तात्पर्य दिवंगत चेतले सजीव शरीरलाई स्वप्नका प्रेरणा बनिरहन्छ। सपना निरर्थक संकेत होइनन्। मात्र आत्मसात् गर्न सक्नु पर्दो हुन्छ। जे लेख्छु ती सबै नभए नि केही त आंशिक त हुन्छ नै। आफ्नै अनुभूति बाँडचुँड पक्कै ! २०११ सालदेखि सत्यमोहन दाइसित मेरो प्रत्यक्षीकरण भएको। २०१० सालमा नेपाल साहित्य मन्दिर, भक्तपुर संस्थापन गरेथ्यौं। हास्य व्यंग्यकार सूर्यबहादुर पियाःको अध्यक्षतामा। कान्छो मामा विज्ञानबहादुर मल्लकै मल्लकालीन बहाल बैठकमा झी (हाम्रो) कवि चित्तधर हृदयको प्रमुख आतिथ्यमा पहिले कवि गोष्ठी आयोजना गरेथ्यौं। सत्यमोहन दाइ पनि सहभागी हुनुहुन्थ्यो। निबन्ध वाचनपछि धाप पाएथें। पाटन कलेजले आयोजना गरेको साहित्य सम्मेलनमा निबन्ध पढ्ने बेला उहाँले हौस्याउनु भएथ्यो। यस प्रकार उहाँ मेरा अभिप्रेरक हुनुहुन्थ्यो। सत्यमोहन दाइले मलाई एक पटक राष्ट्रिय नाचघरको कार्यक्रमपश्चात् नितान्त स्नेहपूर्वक काठमाडौं कोहितीको प्रेससम्म सँगै लानुभयो। उहाँ सधैं अघिअघि म पछि। हिँड्नै नसक्ने सँगै। १६ वर्षले कान्छो भएर के गरुँँ ? अशक्त बुढो झैं लाजै मर्नु भुतुक्कै ! कहिलेकाहीँ टेक्ने लौरो लिन भुल्दा लौरो छुट्ला है सम्झाउनु हुन्थ्यो। सचेतकको भूमिका निर्वाहक ! यसभित्रका सहयोगी भावका स्वाद अनन्त प्रगाढ ! कतिपय मनैले ठम्याइनु पर्दो ! मनोविज्ञानका कुरा ! उपकारी अन्तराल अन्तर्य ! लाग्छ, उदारमनस्क भाव दीर्घायुका अचुक जडीबुटी ! १०३ वर्ष पाँच महिनाको जीवन वरदान सितिमिति कसले पाउँदा हुन् ? आश्चर्यनित हुन्छु ! सत्यसित सदा मोहित सत्यमोहन जोशी आफ्नो चिनो आफैं जोखना गर्नु हुँदा हुन् ! जोशी समुदायको कुलायन तन्त्र, मन्त्र साधना चिनो तयार गर्नु नै हो। म नि भक्तपुर नासमनास्थित मचा (बाल) जोसिकामा चिनो देखाउन पुग्थें। रसिला, मिजासिला मचा जोशी पनि सत्यमोहन जोशीज्यू स्नेही, मिजासिला हुनुहुन्थ्यो। महामनाका स्मृतिले यत्रयत्र सर्वत्र सञ्चार गर्दो रहेछ। अनुभूति आफ्ना आदरणीय पाठक महानुभावबीच पसार्न चाहें। लाग्छ, उदारमनस्क भाव दीर्घायुका अचुक जडीबुटी ! १०३ वर्ष पाँच महिनाको जीवन वरदान सितिमिति कसले पाउँदा हुन् ? आश्चर्यनित हुन्छु ! सत्यसित सदा मोहित सत्यमोहन जोशी आफ्नो चिनो आफैं जोखना गर्नु हुँदा हुन् ! जोशी समुदायको कुलायन तन्त्र, मन्त्र साधना चिनो तयार गर्नु नै हो। झीपुचः विराटनगरको सम्मानमा सत्यमोहन जोशीज्यूले पाटन दरबारको केशवनारायण चोकभित्र एउटा भव्य समारोह आयोजना गर्नु भएथ्यो। उहाँले स्नेहपूर्वक अँगालेर भन्नुभयो, तेजेश्वर भाइ त्यहाँ संस्कृति र नेपालभाषामाथि प्रकाश पार्नु हुन साउति गर्छु। सहभागी महानुभावहरू सम्बन्धमा जिज्ञासा राख्दा विद्वान् विदुषी समूहका भव्य नामावली उल्लेख गर्नु भएथ्यो। त्रिभुवन विश्वविद्यालयका प्रायः प्राध्यापक, पाटन कलेज, नेपालभाषा एकेडेमी, नेपालीनेपालभाषा साहित्यिक फाँटका प्रायः सबै सबै। लौहपुरुष गणेशमान सिंह प्रमुख अतिथि। कविवर केदानमान व्यथित सभापति। संस्कृतिविद् सत्यमोहन आफैं कार्यक्रम सञ्चालक। के खोज्छस् कानो आँखा भनेझैं ठाने माने यो आत्माचरीले ! बोल्ने क्रममा केशवनारायण चोक निर्माण संरचना, संस्कृति, कला, शिव, शैली, सामग्री आदि समाहित भएका हुन्छन्। जसलाई हामी अचेल उत्तिसारो ओज दिन्नौं झैं लाग्छ। निर्माण सामग्रीबारे अचेल उत्ति गहिरिएर मन लाउन्नांै। त्यस उसले गहिरो जानकारी पनि हुन सकेन भन्छु। मध्यकालीन निर्माण सामग्री बुटी, मसला जे भनिए पनि भिन्न खालले थिए। पचपन्न झ्याले दरबार, पाँचतल्ले (न्यातपौ) मन्दिरलगायत काष्ठमण्डप देवल अनि पाटन दरबार, केशवनारायण दरबार चोकका निर्माणशैली विशुद्ध नेपाल मण्डपको मध्यकालीन नेपालको विशुद्ध मौलिक विधिविधान (मन्त्र, तन्त्र, यन्त्र) अनुरूप हुने गर्थे। मन्त्र, तन्त्र, विधि नितान्त गोपनीय हुन्थे, हुन्छन्, भई नै रहेका छन्। भन्छु भन्न हिचकिचाउनु परोइन। चरम गोपनीय राख्दाराख्दै शत्पात्रताबाट फुस्के नहसनहस हुन सक्ने खतरामुक्त छैन पनि। चरम सन्तुलनको खाँचो पर्छ, परिरहन्छ नै। यतिञ्जेलको प्रसंग केशवनारायण चोक दरबार संरचनाको छ। उक्त दरबार संरचना आधुनिक नाट्यशाला झैं उबेलै मल्ल शासन अवधिमै अवधारित भएको बुझिन्छ। चोकको काष्ठकारीगरिता मण्डित बरण्डा, झ्यालहरू राजारानी, राजपरिवार कक्ष, अरू दिशाका झ्याल दरबारिया घरानाका लागि दलान, छिँडीहरू जनघरनाका लागि निर्मित रहेभएका छन्। सत्यमोहन दाइ पुरातत्त्व विभागको निर्देशकमा बहाल भएलगत्तै तनमयता साथ घण्टाघरमुनिका आर्काइभमा निरीक्षण गर्दा देखेबुझेका सामग्री (पुराताŒिवक) महत्त्वाकांक्षाप्रति जिज्ञासु रहेको बताउनु भएको सुनेमानेका यहाँहरू समक्ष उप्काउँदै, पस्काउँदै छु। जिज्ञासु हुनु पर्दो रैछ। जान्ने लहराका पहरा खुल्दो रहेछ। उहाँबाट सिकें। जानेको ज्ञानगुनका जानकारी जिज्ञासु पाठक महानुभाव समक्ष पसार्नु मानवतावादको अन्तर्य बने मानेको छु। यस्ता सौजन्यका सुजनता हजुरहरूबीच पस्कँदै छु। असली उन्नानब्बे बैंसको तन्नेरीमा प्रोत्साही ऊर्जा आर्जन गर्दैछु। हतोत्साही नबनी बढोत्साही बन्दा वयोवृद्धावस्थाको रत्तिभर क्षण नहँुदो सत्यतथ्यका क्षितिज उघ्रँदो स्वानुभूतिले अभिषेक गर्दो रैछ। स्वानुभूतिले अभिषेक गर्ने अनुभूति चाहें। प्रयास सत्मार्ग बोधि दिक् दर्शन माने ठानेको छु। महामानव सिद्धार्थ गौतमको महाभिनिष्क्रमणका पदचापको टिको निधार युगल दृष्टिबीच लगाएँ। चरणाविन्द शब्दानुभूति आर्जेको थिइनँ। बल्ल यो धर्म आस्थाका मिरमिरे किरण यो घैंटोमा झुल्कन थालिरैछ। वयोवृद्धावस्थालाई धर्म आस्थावान् अग्रज पुर्खाले गोर्खाली सम्पदा राशिमा घोलेको चाल पाइरैछ। मानव कल्याणका अनन्त मार्गमध्येको एक ठानेमाने यसलाई केशवनारायण चोकले दिगन्त पुर्यायो। हामीलाई सुदर्शनबहादुर श्रेष्ठजीहरूका साझा संस्था झीपुचःले सत्यमोहन जोशीका साथ यो बबुरो तेजेश्वरलाई सँगसँगै विराटनगर उडायो। झीपुचःप्रति नतमस्तकतासाथ आभार। यो मेरो मात्र हैन। आम मानवधर्म क्षाणै ! संस्कृति, भाषा, साहित्य, नृत्यनाट्यका स्वयं व्यक्तित्वका कुबेर अग्रज मोहक व्यक्तित्व केन्द्रबिन्दु सदा सच्चिदानन्द स्वामी सत्यमोहन जोशी। आदिकवि भानुभक्तले संस्कृत वाङ्मयका शब्द स्वामीलाई ख्वमित भनेका छन्। भाषिक परम्परामा नेपाली शिक्षा परिषद्ले यसलाई परिपालन, परिपोषण गरिरहेको जीवन्त अनुभूति आफैं। विराटनगर त महाभारतकालीन युगमा विराटपर्व युगबोधक रहेछ पो ! सत्य, त्रेता, द्वापर, कलियुग बोधक अवस्था झल्काउँदो। झीपुचः विराटनगरले हामी सबैलाई एकै होटलमा आवास गराउँदो सौजन्य अर्पण गरेथे। गोविन्दबहादुर मानन्धर अर्थात् धुस्वाँ सायमी। धुस्वाँ नेपालभाषा शब्द। धुस्वाँ शब्दको अर्थ नेपाली मौलिक प्राकृतिक झारजडीबुटी। सबै झार जडीबुटी। सबै जडीबुटी झारैझार। बुझ्नेलाई श्रीखण्ड, नबुझ्नेलाई खुर्पाको बिड। कति मार्मिक उखान बखान ! कुरो गर्यो कुरैको दुःख। नगरे चित्तैमा दुःख आफैंमा। कार्यक्रम सञ्चालन तीन दिन लगातार भएथ्यो। पहिलो दिन २०५४ पुस २४ गते भीमरथारोहण, दोस्रो दिन सिन्दूरयात्रा पुस २५ गते, नारी अभिनन्दन २६ गते धूमधाम तवरले सुसञ्चालन भई सम्पन्न भएको थियो। त्यस कार्यक्रममा पूर्वाञ्चलका १५ जिल्लाका नेवाः पुचःको सक्रिय सहभागिता थियो। त्यस अवसरमा बोल्ने क्रममा सांस्कृतिक सम्पदाभित्र लेसिएका अमूर्त पक्षका सम्बन्धमा अभ्यन्तरका भावधारा पोखेथें। विश्लेषणका क्रममा संस्कृत श्लोक स्थियाचरिक्रम् पुरुवस्य भाग्यम् दैवो नजानाति। कुतो मनुष्यम्को विश्लेषण गर्न थाले। नारीको चरित्र, पुरुषको भाग्य दैव त जान्न सक्दैनन्। मानिसले के थाहा पाउन् ? व्याख्या, विश्लेषण गर्न थालें। धर्मभिरु अन्धपरम्परा वादीलाई पक्कै मुटुछेड् काव्य बन्यो होला ! सहजै अनुमान गर्न सकिँदो छ। समय सकियो। चिट् आयो। अनुशासन पालना गर्नै पर्छ, गरेथे ! साँच्चै बिट मार्नुअगाडि दिवंगत शताब्दी पुरुषको सयौं वर्षगाँठ भव्यताका साथ मनाउने आमभक्तपुरवासीको तर्फबाट पनि कार्यक्रम मनाए। यो कार्यक्रम विशुद्ध नेवारी सांस्कृतिक परम्परागत संस्कार अनुरूप गरेथे। कार्यक्रमको चार दिनपूर्व सम्मान गरिने हृदयाभरण महापुरुषको आवासीय घर प्रवेश बाजागाजासहित प्रवेश गरिन्छ। नेवार संस्कृति अनुरूप उसिनी तारेको हाँसको फुल, तारेको सिंगो माछा, मासु, मासको बारा माथि राखी अर्पिन्छ। जिज्ञासु हुनु पर्दो रैछ। जान्ने लहराका पहरा खुल्दो रहेछ। उहाँबाट सिकें। जानेको ज्ञानगुनका जानकारी जिज्ञासु पाठक महानुभाव समक्ष पसार्नु मानवतावादको अन्तर्य बने मानेको छु। यस्ता सौजन्यका सुजनता हजुरहरूबीच पस्कँदै छु। असली उन्नानब्बे बैंसको तन्नेरीमा प्रोत्साही ऊर्जा आर्जन गर्दैछु। यसो गर्ने संस्कार पद्धतिका आधारभूत मर्म छन्। बाराका आकृति गोल छ। पृथ्वीकै धरातलको स्वरूप मानिएका छन्। अन्डा नभचरका प्रतीक, माछा चलचरको, मासु थलचरका। प्रतीकात्मकता मान्त्रिक, तान्त्रिक, यान्त्रिक, प्रणालीगत विधि हुन्। तीनै विधि हाम्रा संस्कारित विधि तिनै संस्कृति परिभाषित छन्। हाम्रा सांस्कृतिक संस्कार यिनै त रहेका छन्। भक्तपुर दत्तात्रय मन्दिर आँगनबाट सत्यमोहन जोशीको रथयात्रा आरम्भ। अघिअघि यहाँ पछिपछि यात्रापथ पूरा गर्यौं। लावालस्कर बाजागाजा साथ श्रीवाराही पीठका कार्यक्रम थलोसम्मै। कार्यक्रमस्थलसम्मै सत्यमोहन दाइ सशक्त तन्नेरी पारा लाग्नु भयो। म भने सद्भावु बन्धुका आडभरोसामा। कार्यक्रमको झन्डै पूर्वाञ्चलमै सत्यमोहन दाइलाई शिरमा हिमगिरि सेतो फित्ता बाँड्नै थाप्लोको नाम्लो आफैं पर्यो। कार्यक्रमको अन्ततिर एक घण्टा निर्धक्क प्रवचन दिनुभयो। जीवनारम्भको पाँच वर्षसम्म बक नफुटेको अवस्था। धार्मिक सांस्कृतिक परम्परा अनुरूप बक नफुट्दा सूर्यविनायक मन्दिर दर्शन गराउने परम्परा अद्यावधिक छ। बाआमाको काखैमा लुट्पुटिँदै खाईलाई गर्दा कुनै पिरले नकोपिएर मात्तिएका बालक जोशी जंगलमाझका बीच एक्लिँदाको व्यथाले रोइकराइ चिच्याउँदाको पीडालाई बाङ्मय शताब्दीपुरुष त्यसलाई बाल मनोविज्ञान भन्थे। पुष्करलाल मास्के आफैं सा वि भक्तपुरको शक्तिशाली मेजिस्ट्रेट भएर लाल बैठक परिसरमा राष्ट्रिय चित्र संग्रहालय स्थापना गरेको इतिवृत्ति ज्ञात गराएँ। सामुन्ने अगाडि बसेकाले औंलाले इंगित गर्दै नेपालीनेपाल भाषालगायत वाङ्मय संस्कार संस्कृति विषयक व्यक्ति भन्नुभयो। यसको पेनड्राइममै रेकर्ड भएको छ। अनेक परिकारसहितका लागि भोजन आफैं लागि अस्वस्थ्यकर हुने भएर निष्ठाछें फर्कें। वाङ्मय शताब्दी पुरुषको निधनपश्चात् उहाँको श्रद्धाञ्जलीस्वरूप शाब्दिक श्रद्धाञ्जली अर्पण एपीवान टेलिभिजनको प्रमुख सम्पादक टीकाराम यात्रीले सहयोगी बन्न अनुनय गर्नु भएथ्यो। वयोवृद्ध अवस्थाले पाँच तल्ला भर्याङ उर्कन कठिनाइ व्यक्त गरें। उहाँलाई मेरा सबै अवस्था अनगत भएरै कसलाई आमन्त्रण गर्ने ? सुझाव माग्नुभयो। डा जगमान गुरुङ नाम सुझाएँ। जगमानजी लमजुङे भएर पनि अनेक नेपालका जनजातीय संस्कार संस्कृतिप्रतिका प्रखर जिज्ञासु हुनुहुन्छ। एपीवान टेलिभिजनमा आधा घण्टाको सीमित कार्यक्रम थियो। आवेगमा बोल्दै त्यत्रो वाङ्मय संस्कृति कला साहित्य पुरुषको अन्त्येष्टि चिनो जलाएर गर्दा परम्परागत मर्यादाविरुद्ध जुत्ता, पाइन्ट, सुटमा ढल्की गरेकोमा निकै भावुक भएर आक्रोशित हुनु भएथ्यो। नेवार नेपाली संस्कृति सनातन अनुरूप धोती लाएर जनै कानमा फन्काएर दागबत्ती दिइनु पथ्र्यो। त्यसमा म नि गुरुङको पक्षधर छु। वियोग माथिको वियोग व्यथा यो। सांस्कृतिक सम्पदाको विचलन आफैं अस्तित्वको विचलन। चिनो जलाउनु नेवार वंश परम्पराकै अस्तित्व। सत्यमोहन जोशीजस्ता युगपुरुषको चिनो दहन यान्त्रिक तान्त्रिक विधि अनुरूपहरू पथ्र्यो। केही नभए पनि कम्तीमा त्रिकोणात्मक श्रीखण्ड वा सिसौ वा कपुरका काठकै भए नि त्रिकोणात्मक चिता बनाई दहन गरेको भए उत्तम जँचिन्थ्यो। त्रिकोणलाई मातृ कोष या योनी मानिन्छ। जीवन दर्शन योगअनुसार। यसमाथि निकै विश्लेषण गर्न सकिने भएर नि बिट मार्ने अनुमति चाहूँ। सत्यमोहन जोशी सदा अमर विजयी बन्नेछन्। कामना गर्छु।"
निर्वाचनको सम्मुखमा चर्कियो महँगी,"काठमाडौं : निर्वाचनको सम्मुखमा महँगी अकासिएको छ। नेपाल राष्ट्र बैंकले सार्वजनिक गरेको भदौसम्मको तथ्यांकअनुसार वार्षिक बिन्दुगत उपभोक्ता मुद्रास्फीति ८६४ प्रतिशत छ। गत वर्षको सोही महिनामा ३४९ प्रतिशत मात्रै थियो। एकातर्फ राष्ट्रिय तथा अन्तर्राष्ट्रिय कारणले एकै वर्षको अन्तरमा महँगी चुलिएको छ। अर्कातर्फ प्रदेश र प्रतिनिधिसभा निर्वाचनले कृत्रिम महँगी बढेर मुद्रास्फीति दोहोरो अंकमा पुग्न सक्ने अर्थविद्को अनुमान छ। फलफूल, घिउ तथा तेल, रेस्टुरेन्ट तथा होटल, मदिराजन्य पेयपदार्थ र तरकारीको मूल्य अकासिँदा महँगी बढेको राष्ट्र बैंकका आर्थिक अनुसन्धान विभागका कार्यकारी निर्देशक डा प्रकाशकुमार श्रेष्ठले बताए। खाद्य तथा पेय पदार्थसमूहको मुद्रास्फीति ८१७ प्रतिशत र गैरखाद्य तथा सेवा समूहको मुद्रास्फीति ९०२ प्रतिशत छ। खाद्य तथा पेयपदार्थ समूहअन्तर्गत फलफूलको १७२९ प्रतिशत, घिउ तथा तेलको १४५३ प्रतिशत, रेस्टुरेन्ट तथा होटलको १२३० प्रतिशत, मदिराजन्य पेय पदार्थको १०२४ प्रतिशत र तरकारी उपसमूहको ९९४ प्रतिशत मुद्रास्फीति बढेको छ। नजिकिँदै गरेको चुनावले पनि मूल्यवृद्धिमा सघाएको हुन सक्ने अर्थविद् डा रमेश पौडेलले बताए। अझ यो तथ्यांक भदौको भएकोले यसको प्रभाव कम देखिएको हुनसक्छ। तर अब चुनावपछिका १२ महिनासम्म महँगी चुलिने उनको अनुमान छ। चुनावताका व्यवसायीले चन्दा, आर्थिक सहयोग दिएका कारण यसको भार आम समग्र उपभोग्य वस्तुमा पर्न जान्छ। जस्ले गर्दा कृत्रिम महँगी पनि बढ्न जान्छ, डा पौडेलले अन्नपूर्णसँग भने, त्यसमाथि चाडपर्वमा महँगी बढ्छ। अहिले त झन् चुनावले झन् बढ्न सघाउने देखिन्छ। चुनावको प्रभाव अहिले नै नदेखिएको तर मंसिर र यसपछिका केही महिना बढ्ने उनको अनुमान छ। उपभोक्ताले चुनावका कारण हुने मूल्यवृद्धिको सामना गर्न बाँकी रहेको अर्थविद् रामेश्वर खनाल बताउँछन्। यद्यपि पछिल्लो समय आयातमा नियन्त्रण आउनु, रेमिट्यान्समा सुधार हुनुले अर्थतन्त्रमा केही सकारात्मक संकेत देखिएको छ। चालू आर्थिक वर्षको दुई महिनामा आयातको आकारमा झिनो नियन्त्रण देखिएको छ। रेमिट्यान्समा सुधार भए पनि विदेश अध्ययन गर्न जानेबाट विदेशी मुद्रा बाहिरिँदा समग्रमा विदेशी विनिमय सञ्चिति घटेको छ। निर्देशक डा श्रेष्ठ समग्रमा जोखिम कायमै भएको तर सामान्य सुधारको संकेत पनि देखिएको बताउँछन्। तर, पनि मूल्यवृद्धि बढिरहेको, शोधनान्तर घाटा, विदेशी विनिमय सञ्चिति सीमान्त रूपमा घटेको उनले बताए। सरकारले गाडी, मोबाइललगायतका विलासिताका चार प्रकारका वस्तुहरूको आयात बन्देज गरेसँगै समग्रमा मुलुकभित्र हुने आयातमा कमी आएको छ। जस्ले गर्दा व्यापार घाटा घट्न मद्दत पुगेको छ। २०७९८० को दुई महिनामा कुल वस्तु व्यापार घाटा ९४ प्रतिशतले कमी आई २ खर्ब ४४ अर्ब ९२ करोड रुपैयाँ पुगेको छ। गत आवको सोही अवधिमा ७०८ प्रतिशतले बढेको थियो। कुल वस्तु आयातमा १३ प्रतिशतले कमी भई २ खर्ब ७३ अर्ब ६० करोडको वस्तु आयात भएको छ। जबकि गत वर्षको सोही अवधिमा यस्तो आयात ७५ दशमलव ९ प्रतिशतले बढेको थियो। सबैभन्दा बढी चीनबाट हुने आयात घटेको हो। तथ्यांकअनुसार भारतबाट हुने आयातमा ९५ प्रतिशत, चीनबाट १३३ प्रतिशत र अन्य मुलुकबाट हुने आयातमा २०७ प्रतिशतले कमी आएको छ। समग्रमा सवारीसाधन तथा स्पेयर पार्टपुर्जा, चाँदी, कच्चा सोयाबिन तेल, हट रोल्ड सिट इन क्वाइल, एमएस बिलेटलगायतका वस्तुको आयात घटेकोले समग्रमा आयातमा कमी भएको हो। तर यस अवधिमा पेट्रोलियम पदार्थ, रासायनिक मल, स्पन्ज आइरन, औषधि, हवाईजहाज तथा स्पेयर पार्टपुर्जालगायतका वस्तुको आयात भने बढेको राष्ट्र बैंकले बताएको छ। निर्यातीत वस्तुमा सुधार आउन सकेको छैन। महिनामा कुल वस्तु निर्यात ३४ दशमलव ९ प्रतिशतले कमी आई २८ अर्ब ६८ करोड पुगेको छ। तर यो गत वर्षभन्दा कम हो। भारत र चीनतर्फ भएको निर्यात क्रमशः ४५२ र २१६ प्रतिशतले कमी आएको छ। सो मुलुकहरूमा सोयाबिन तेल, पाम तेल, पिना, अलैंची, दन्त मञ्जनलगायतका वस्तुको निर्यात घटेको छ। तर जिंक सिट, ऊनी गलंैचा, पार्टिकल बोर्ड, तयारी पोसाक, औषधि (आयुर्वेदिक) लगायतका वस्तुको निर्यात बढेको छ। वैदेशिक रोजगारीमा जानेको संख्या बढेसँगै रेमिट्यान्स पनि बढेको छ। विप्रेषण आप्रवाह १९८ प्रतिशतले बढेर १ खर्ब ८७ अर्ब ४ करोड रुपैयाँ भित्रिएकोे छ। जबकि गत वर्षको सोही अवधिमा विप्रेषण आप्रवाह ५८ प्रतिशतले घटेको थियो। वैदेशिक रोजगारीका लागि अन्तिम श्रम स्वीकृति लिने नेपालीको संख्या पनि १६९९ प्रतिशतले वृद्धि भई १ लाख ३ हजार ८ सय ९८ पुगेको छ। विप्रेषण बढे पनि मुलुकसँग भएको विदेशी विनिमय सञ्चितिको अवस्था अझै बढ्न सकेको छैन। कुल विदेशी विनिमय सञ्चिति असार मसान्तमा १२ खर्ब १५ अर्ब ८० करोड थियो। अहिले २२ प्रतिशतले कमी आई ११ खर्ब ८९ अर्ब १६ करोड छ। सञ्चितिमा कमी आए पनि यसको पर्याप्तता भने ७७ महिनाको वस्तु तथा सेवा आयात धान्न पुग्नेछ। कार्यकारी निर्देशक डा श्रेष्ठ विदेशी विनिमय सञ्चिति घट्ने दर गत वर्षको भन्दा कम भएको बताउँछन्। उनकाअनुसार आयात थोरै घटेकाले विदेशी विनिमय सञ्चिति ७७ महिना धान्न पुग्ने भनेको राम्रै हो। किनभने हामीले सात महिना धान्ने लक्ष्य राखेका थियौं। यो सकारात्मक पक्ष हो, उनले अन्नपूर्णसँग भने, यसरी रेमिट्यान्स बढ्ने ट्रेन कायम रहने हो भने केही महिनामा सञ्चितिमा सहज अवस्थामा रहनेछ। मुलुक भित्रिने विदेशी मुद्राभन्दा बाहिरिने अधिक हुँदा लामो समयदेखि शोधनान्तर घाटा कायम छ। यससँगै चालू खाता घाटा पनि बढेको छ। तथ्यांकअनुसार शोधनान्तर स्थिति २३ अर्ब ६८ करोडले घाटामा छ। गत वर्षको सोही अवधिमा ९४ अर्ब ८० करोड रुपैयाँले घाटामा थियो। यस्तै देशभित्र भित्रिने विदेशी मुद्राको मुख्य स्रोत रेमिट्यान्स मात्रै भएको र आयात, विदेशी अध्ययनमै मुद्रा बाहिरी रहेकाले शोधनान्तर स्थिति घाटामै गएको कार्यकारी निर्देशक श्रेष्ठ बताउँछन्।"
ढाड सेक्ने कर्जा,"गुलरियाभक्तपुर : नेपाल राष्ट्र बैंकले घोषणा गरेको नयाँ ब्याजदरका विरुद्ध बर्दियाका उद्योगी, व्यवसायी सडकमै उत्रिएका छन्। व्यवसायीसँग समन्वय नै नगरी एकलौटी रूपमा निर्धारण गरिएको कर्जा ब्याजदर तुरुन्त खारेज गर्न माग गर्दै सदरमुकाम गुलरियामा विरोध प्रदर्शन गरेका हुन्। बर्दियाका ८ वटै पालिकाका उद्योग वाणिज्य संघको संलग्नतामा व्यवसायीले प्रमुख जिल्ला अधिकारीमार्फत गभर्नर महाप्रसाद अधिकारीलाई ज्ञापनपत्र बुझाएका छन्। चर्को ब्याज दरहरू समायोजन गर्न आग्रह गरेका छन्। कोभिडबाट आक्रान्त बनेका व्यवसायी माथि नेपाल राष्ट्र बैंकले लिएको कर्जा प्रवाह नीतिले उद्योगी व्यवसायी पलायन हुने निश्चित छ। उद्योग वाणिज्य संघ गुलरिया अध्यक्ष देवेन्द्र पाण्डेले भने, ब्याजदर वृद्धिले सेवा तथा वस्तुको मूल्य वृद्धि भई त्यसको असर सर्वसाधारणलाई पुग्छ। बैंकले सडकमा आउन बाध्य पारेको उनले बताए। न त हामीसँग सल्लाह गरियो न त कुनै सुझाव नै लिइयो। बैंकको २० र २५ प्रतिशत कर्जा प्रवाह गर्ने नीति व्यवसायीको ढाड सेक्नेगरी आएको छ, उनले भने, व्यवसायीको मागलाई हल्का रूपमा नलिइयोस्। व्यवसायीको विरोध र्यालीले प्रशासन कार्यालय अगाडि नाराबाजी गर्दै राष्ट्र वैंकले वृद्धि गरेको कर्जा ब्याजदरको विरोध गरेका हुन्। कोभिड पछि चौपट भएको व्यापार व्यवसायलाई राष्ट्र बैंकको कर्जा प्रवाह नीतिले थप संकटमा पारेको उद्योग वाणिज्य संघ बर्दियाका अध्यक्ष बालकृष्ण लामिछानेले बताए। बैंकले कर्जा लगानी तथा ब्याजदरमा मनोमानी वृद्धि गरी अपराध गरेको छ। ६ महिना पनि टिक्न नसक्ने अर्थनीतिले समग्र व्यापारीको हित र विकासमा बाधा पुग्ने पुगेको छ, उनले भने। व्यवसायीको ज्ञापनपत्र बुझ्दै बर्दियाका प्रमुख जिल्ला अधिकारी बन्धुप्रसाद बाँस्तोलाले सम्बन्धित निकायमा तत्काल पठाइने बताए। सीमापारबाट हुने अवैध आयातलाई निरुत्साहित पार्न भन्सार कार्यालय स्थापनाका लागि केन्द्रमा पत्राचार भइसकेको उनको भनाइ छ। उद्यमी व्यवसायीले ब्याजदर घटाउनेतर्फ आवश्यक पहल गरिदिन अनुरोध गरेका छन्। भक्तपुर चेम्बर अफ कमर्सको टोलीले चारबुँदे सुझावसहित शुक्रबार प्रजिअ रुद्रादेवी शर्मासमक्ष ज्ञापनपत्र बुझाएको हो। बैंक तथा वित्तीय संस्थाले निक्षेपमा ब्याजदर बढाएर पनि निक्षेप बढ्न नसकेको तर कर्जाको ब्याज बढेर यसबाट बजारमा नकारात्मक असर परिरहेको व्यवसायीको भनाइ छ। विद्यमान स्प्रेडदरलाई घटाउने एवं कर्जाको आधार दरमा समेत न्यूनतम प्रतिशतमात्रै प्रिमियम थप गर्ने व्यवस्था लागू हुनुपर्ने माग गरिएको छ। बैंक तथा वित्तीय संस्थाको खर्च नियन्त्रण गरी आधार दरसमेत घटाउन सकिने अवस्था रहेकोतर्फ पनि ध्यानाकर्षण गराइएको छ। नेपाल राष्ट्र बैंकले वाणिज्य बैंकलाई दिने ऋणको ब्याजदरमा वृद्धि भएकाले घटाउन र मुलुकको असहज परिस्थितिका कारण ऋणको साँवा ब्याज भुक्तानी अवधिमा थप समय उपलब्ध गराउनुपर्ने समेत व्यवसायीको माग छ।"
"डेंगु महामारी, नियन्त्रण फितलो","काठमाडौं : डेंगु संक्रमण भएर स्वास्थ्य तथा जनसंख्या राज्यमन्त्री हीराचन्द्र केसी वीर अस्पतालको सघन उपचार कक्ष (आईसीयू)मा उपचाररत छन्। ज्वरो आउने, टाउको दुख्ने, शरीर गल्नेलगायतका समस्या देखिएपछि राज्यमन्त्री केसी मंगलबार भर्ना भए। अहिले अस्पतालका अधिकांश शय्या डेंगु संक्रमितले भरिएको छ। नागरिक मात्रै होइन मन्त्री नै संक्रमित भएका छन्। तर, नियन्त्रणको प्रभावकारी तयारीमा सरकार जुटेन। स्वास्थ्य सेवा विभाग, इपिडिमियोलोजी तथा रोग नियन्त्रण महाशाखा (ईडीसीडी)का निर्देशक डा चुमनलाल दासका अनुसार, डेंगु संक्रमणबाट यस वर्ष ५१ जनाको मृत्यु भइसकेको छ। ७७ वटै जिल्लामा डेंगु फैलिएको स्वास्थ्य तथा जनसंख्या मन्त्रालयले जनाएको छ। हालसम्म ४२ हजार ५ सय ४ जनामा डेंगु पुष्टि भइसकेको छ। एडिस एजेप्टी र एल्बोपिक्टस जातको लामखुट्टेको टोकाइबाट डेंगु संक्रमण हुन्छ। त्रिभुवन विश्वविद्यालय, शिक्षण अस्पतालका सहप्राध्यापक डा निरज बमका अनुसार, दसैं पछि पनि उपचारका लागि आउने संक्रमितहरू बढिरहेका छन्। शरीरमा प्लेटलेट चढाउनुपर्ने खालका बिरामीहरू आएका छन्, उपचारमा संलग्न डा बमले भने। शुक्रराज ट्रपिकल तथा सरुवा रोग अस्पतालका क्लिनिकल रिसर्च युनिट संयोजक डा शेरबहादुर पुनका अनुसार डेंगु संक्रमणबाट स्वास्थ्य जटिल नभएका व्यक्तिहरू घरमै बसिरहेका छन्। घरबाहिर निस्केर काम गर्ने युवा र वयस्कहरू डेंगु संक्रमणबाट बढी प्रभावित छन्। २० वर्ष माथिका व्यक्तिमा संक्रमण बढी पाइएको डा दास बताउँछन्। बान्ता आउने, टाउको दुख्ने, चक्कर लाग्ने खालका लक्षणहरू लिएर जँचाउन आउनेको संख्या धेरै नै रहेको चिकित्सकहरू बताउँछन्। निको भइसकेका केही व्यक्तिहरूमा जटिल समस्या समेत देखिन थालेको चिकित्सकहरू बताउँछन्। निको भइसकेका बिरामीमा राति निद्रा नलाग्ने, पसिना आउने, मुटु ढुकढुक हुने, थकान महसुस हुने, भोक नलाग्नेलगायतका लक्षणहरू पाइएको छ। शारीरिक र मानसिक दुवै खालका समस्या लिएर फलोअपमा बिरामीहरू आइरहेका छन्, डा बमले भने। कोरोना संक्रमणको महामारीमा स्वास्थ्यकर्मीलाई आवश्यक तालिम दिइएको थियो। उपचार व्यवस्थापनको विषयमा अन्तरक्रिया, जुम मिटिङलगायतका रचनात्मक कार्य गरिएको थियो। तर, डेंगु संक्रमणको बेला तालिमलगायतका अन्य पूर्वाधार व्यवस्थापनमा बेवास्ता देखिएको छ। डा बमका अनुसार, कोरोना संक्रमणको महामारीमा झैं डेंगु संक्रमितलाई उपचार व्यवस्थापनमा सरकारको तदारुकता देखिएको छैन। डेंगु संक्रमितका बिरामीलाई उपचारका लागि शय्या व्यवस्थापनमा सकस परिरहेको छ। कोरोना भाइरसको संक्रमण कायमै रहेका बेला डेंगु फैलिएकोले आर्थिक र सामाजिक पाटोबाट पनि बिरामीलाई हेर्नुपर्ने डा बम बताउँछन्। सरकारी अस्पतालमा शय्या नपाउँदा कतिपय संक्रमित निजी अस्पतालमा पुगेका छन्। त्यस्ता संक्रमित चर्को शुल्कको मारमा परेका छन्, डा बम भन्छन्, सिटामोलसमेत नपाइएको गुनासो छ। प्लेटलेटको अभाव पनि खड्किएको छ। सिटामोल, प्लेटलेट्सजस्ता आवश्यक कुराहरू सजिलै पाउने व्यवस्था सरकारले गर्नुपर्छ। डेंगुबाट ज्यान गुमाउने अधिकांशमा दीर्घरोग पाइएको डा दास बताउँछन्। ज्यान गुमाउनेहरूमध्ये श्वासप्रश्वास, मुटु, मिर्गौला रोगको औषधि सेवन गरिरहेका पाइएका छन्, डा दासले भने। तराई क्षेत्रमा देखिने डेंगु यस वर्ष पहाडी र हिमाली जिल्लामा पनि फैलिएको छ। मुलुकभर फैलिएको डेंगुविरुद्ध पूर्वतयारी, उपचार व्यवस्थापनमा सरकार उदासीन रहेको विज्ञहरू बताउँछन्। सरकारले संक्रमणको चार महिना बितिसक्दा पनि मुलुकभर फैलिएको डेंगुको सेरोटाइप पहिचान गर्न सकेको छैन। डेंगुका चार सेरोटाइपमध्ये कुन सेरोटाइप फैलिरहेको छ भन्ने यकिन हुन जरुरी रहेको डा बम बताउँछन्। आगामी वर्ष डेंगु संक्रमण भएको बेला कुन कुन किसिमको सेरोटाइप देखियो भने झन् जटिल खालको समस्या उत्पन्न गर्छ, वरिष्ठ छातीरोग विशेषज्ञ डा बम भन्छन्, यस पटक रोग प्रतिरोधात्मक क्षमता विकास भइसकेको हुन्छ। तर, पटकपटक डेंगु संक्रमण भइरह्यो भने झन् जटिलता हुने सम्भावना छ। शुक्रराज ट्रपिकल तथा सरुवा रोग अस्पताल टेकुका क्लिनिक रिसर्च युनिट संयोजक डा पुनका अनुसार, विगतमा डेंगुका चार किसिमकै सेरोटाइप पाइएको थियो। बीपी कोइराला स्वास्थ्य विज्ञान प्रतिष्ठानले हालै गरेको परीक्षणमा सेरोटाइप १ र ३ पाइएको छ। प्रयोगशालामा १२ वटा नमुना परीक्षण गर्दा दुई किसिमको सेरोटाइप पुष्टि भएको हो। तर, काठमाडौंलगायत अन्य जिल्लामा फैलिएको डेंगुको सेरोटाइप कुन हो अन्योल छ। रगत जाँचबाट सेरोटाइप परीक्षण गर्न सकिन्छ। कुन ठाउँमा कुन सेरोटाइप देखियो भन्ने फरकफरक हुन सक्छ, डा पुन भन्छन्, सुरुवाती चरणमै सेरोटाइपको परीक्षण गर्नुपथ्र्यो। फरकफरक सेरोटाइप पुष्टि भएमा जटिलताका सम्बन्धमा पूर्वतयारी गर्न सकिन्थ्यो। जनचेतना फैलाउँदै थप पूर्वाधारको व्यवस्थापन गर्न सजिलो हुन्थ्यो। ईडीसीडी निर्देशक डा दास मुलुकभित्र फैलिएको डेंगुको सेरोटाइपको परीक्षण गर्ने तयारी भइरहेको बताउँछन्। सातवटै प्रदेशबाट नमुना संकलन गरेका छौं, डा दास भन्छन्, सेरोटाइप पत्ता लाग्यो भने भविष्यमा योजना बनाउन सजिलो हुनेछ। डेंगुको सेरोटाइप परीक्षणको लागि राष्ट्रिय जनस्वास्थ्य प्रयोगशालामा दिइएकोे डादासले जानकारी दिए। डेंगु संक्रमणबारे जनचेतना जगाउने तथा लामखुट्टेको लार्भा खोज र नष्ट अभियान (सर्च एन्ड डिस्ट्रोय) पनि सुस्त छ। सरकारले गैरसरकारी संघसंस्था, निजी क्षेत्र र विज्ञहरूसँग समन्वय गर्न नसकेको गुनासो छ। इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनी भन्छन्, सरकारले जाडो बढेपछि लामखुट्टे पनि हराउँछ। संक्रमण पनि घट्छ भन्ने भ्रम पालेर बस्यो। संघ, प्रदेश र स्थानीय सरकारको हेलचेक्र्याइँले भविष्यमा समेत चुनौती थपेको विज्ञहरू बताउँछन्। जनस्वास्थ्य विज्ञ डामरासिनी डेंगु नियन्त्रणमा सरकार चुकेको बताउँछन्। विगतबाट पाठ सिकेर सरकारले पूर्वतयारी गर्न सकेन, डा मरासिनीले भने, पानी पर्न थालेपछि नै लार्भा नष्ट अभियान सुरु गर्नु पथ्र्यो। डेंगुको सम्भावित जोखिमप्रति संवेदनशील भई चैतदेखि नै सजगता अपनाउनु पथ्र्यो। ८ हजार फिटभन्दा माथिको उचाइमा पनि डेंगु फैलिएको छ। मलेरिया ५ सय ३५ फिटभन्दा तल्लो क्षेत्रमा फैलिएको थियो। त्यहीँ अनुसार मलेरिया नियन्त्रण कार्यक्रम लागू गरिएको थियो, डा मरासिनी भन्छन्, डेंगु भने पहाडी र हिमाली क्षेत्रमा समेत फैलिसकेको छ। भविष्यमा यो डरलाग्दो समस्याको रूपमा देखिने छ। लार्भा नष्ट नगर्ने हो भने डेंगुसँगै अन्य रोग पनि फैलने जोखिम छ।काठमाडौंको टेकुस्थित शुक्रराज ट्रपिकल तथा सरुवारोग अस्पतालमा डेंगु संक्रमित उपचार गराउँदै । तस्बिर : अशोक दुलाल डेंगु फैलाउने लामखुट्टे पहाडी र हिमाली क्षेत्रमा समेत पाइएको छ। सरकारले पूर्वतयारीका साथ समयमै लार्भा नष्ट अभियानलाई तीव्रता दिए संक्रमण मुलुकभर फैलनबाट नियन्त्रण हुन सक्ने डा मरासिनी बताउँछन्। विश्वव्यापी तापक्रम वृद्धिले गर्दा डेंगु नेपालको मात्र होइन विश्वव्यापी समस्या भइसकेको छ, डा मरासिनीले भने, जलवायु परिवर्तनका कारण मुलुकका सबै क्षेत्रमा फैलिसकेको छ। फैलावट बढ्दै गएका कारण अन्य रोगको चपेटामा पर्ने जोखिम छ। डा बमका अनुसार, संक्रमण आगामी वर्षहरूमा बढ्न सक्ने भएकोले पूर्वतयारीमा ध्यान दिनुपर्छ। सरकारी अस्पताललाई साधनस्रोत सम्पन्न बनाउनुपर्छ, डा बम भन्छन्, स्थायी दरबन्दी सिर्जना गरेर स्वास्थ्यकर्मीको व्यवस्था गर्नुपर्छ। काम चलाउने प्रकृतिको अस्थायी नियुक्ति गरेर करारका चिकित्सकबाट सेवा प्रवाह गर्ने सोंच हटाउनु पर्छ। स्वास्थ्य संरचनालाई व्यवस्थित गर्दै शय्या पनि वृद्धि गर्नुपर्छ। वरिष्ठ मानसिक रोग विशेषज्ञ डा कपिलदेव उपाध्याय डेंगुका बिरामीको शारीरिक मात्र नभई मानसिक रूपमा पनि उपचार गर्नुपर्ने बताउँछन्। कोरोना संक्रमणलगत्तै डेंगुको पनि संक्रमण झेल्नु परिरहेको छ। बिरामीलाई चिन्ता, तनावलगायतका समस्याहरू पनि देखिन्छन, डा उपाध्याय भन्छन्, उपचारमा खटिएका स्वास्थ्यकर्मीलाई पनि आवश्यक तालिम दिनु पर्ने आवश्यकता छ। गैसस निष्क्रिय डेंगु नियन्त्रणमा जनचेतना फैलाउने र लार्भा नष्ट अभियानमा गैरसरकारी संघसंस्थाहरू पनि उदासीन देखिएका छन्। डेंगुबाट ५१ जनाको ज्यान गएपछि मात्र गैरसरकारी संस्था महासंघले सरोकारवालाबीच समन्वय गर्न थालेको छ। गैरसरकारी संस्था महासंघका महासचिव अर्जुन भट्टराई डेंगुले मानवीय रूपमा संकट सिर्जना गरेको महसुस गैरसरकारी संस्थाले समयमै गर्न नसकेको स्वीकार गर्छन्। कोभिड१९ झैं डेंगुप्रति राज्य संवेदनशील नभएको उल्लेख गर्दै भट्टराई भन्छन्, सरकारले डेंगु संक्रमितको लागि सिटामोलको पर्याप्त व्यवस्थासमेत गर्न सकेको छैन। कोरोना भाइरसझैं महामारी निम्त्याउने खालको डेंगु होइन भन्ने मनोविज्ञान रह्यो। सरकारबाट लापरबाही भयो। आपसी समन्वयका लागि आग्रह गर्दा समेत सरकारी प्रतिनिधित्व हुन नसकेको उनले दुःखेसो पोखे। डेंगुको नियन्त्रण, रोकथाम र उपचारको लागि स्थानीय तहदेखि सबै सरोकारवाला पक्षसँग संवाद गरेका छौं। चुप लागेर बसेको अवस्था छैन, भट्टराईले भने। ईडीसीडीका निर्देशक डा दास भने गैरसरकारी संघसंस्था र निजी क्षेत्रको भूमिकाप्रति सन्तुष्ट देखिँदैनन। गैरसरकारी संघसंस्थाहरूको भूमिकाबारे के भनौं र खोइ ? केही संस्थाहरूले मात्र जनचेतना फैलाएका छन्। निजी क्षेत्रका स्वास्थ्य संस्थाबाट उपचार सम्बन्धमा सबै तथ्यांक आइसकेको छैन, उनले भने। डेंगु नियन्त्रणका लागि इन्टोमोलोजिस्टको अभाव खड्किएको डा दासले भने। डेंगुका संक्रमण सुरु भएसँगै जनशक्तिलाई तालिम दिए पनि पर्याप्त नभएको उनले थपे, सबै प्रदेशमा ग्लोबल फन्डको सहयोगमा इन्टोमोलोजिस्ट राखेका छौं। त्यो पर्याप्त होइन। संक्रमणको चुनौती भविष्यमा पनि देखिन सक्ने भएकोले सातवटै प्रदेशमा भेक्टर सर्भिलेन्सको योजना रहेको डा दासले जानकारी दिए। शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिट संयोजक डा शेरबहादुर पुन डेंगु संक्रमणको लागि अझै डेढ महिना जोखिमपूर्ण रहेको बताउँछन्। डेंगुविरुद्धको पूर्वतयारी, रोकथाम, नियन्त्रणमा सरकारी प्रयास चुस्त हुन नसकेको डा पुन स्वीकार गर्छन्। १५ वर्षअघि नै मुलुकमा डेंगुका चार किसिमका सेरोटाइपको पुष्टि भइसकेको छ, डा पुन भन्छन्, ठाउँअनुसार सेरोटाइप फरक पनि हुन सक्छ। धरानमा सेरोटाइप३ देखिएको हो भने काठमाडौंमा अर्कै किसिमको सेरोटाइप पाइन सक्छ। समयमै सेरोटाइप पत्ता लगाउनसके पूर्वतयारीदेखि तालिमलगायतका व्यवस्था गर्न सजिलो हुन्छ। ईडीसीडीका निर्देशक डा दास जलवायु परिवर्तनलगायतका कारणले गर्दा डेंगु मात्र नभई अन्य रोगको समेत जोखिम रहेको बताउँछन्। स्थानीय र प्रदेश सरकारको काम सम्बन्धमा म के भन्न सक्छु र ? डा दास भन्छन्, बाहिरबाट हेर्दा सरकार सुस्त देखिएको हुन सक्छ। तर, डेंगु नियन्त्रणमा हामी लागिरहेकै छौं। जाडो बढेपछि लामखुट्टे हराउँछ । संक्रमण पनि घट्छ। यो भ्रम पालेर सरकार बस्यो। विगतबाट पाठ सिकेर पूर्वतयारी गर्न सकेन। डा बाबुराम मरासिनी,वरिष्ठ जनस्वास्थ्यविज्ञ बाहिरबाट हेर्दा सरकार सुस्त देखिएको हुन सक्छ। तर , डेंगु नियन्त्रणमा हामी लागिरहेकै छौं। डा चुमनलाल दास निर्देशक, इपिडिमियोलोजी तथा रोग नियन्त्रण महाशाखा संक्रमितमा चिन्ता, तनाव लगायतका मानसिक समस्या पनि छन्। संक्रमितलाई शारीरिकसँगै मानसिक उपचार र स्वास्थ्यकर्मीलाई तालिमको आवश्यकता छ। डा कपिलदेव उपाध्याय,वरिष्ठ मानसिक रोग विशेषज्ञ अझै डेढ महिना डेंगु संक्रमणको जोखिम छ। समयमै सेरोटाइप पत्ता लगाउन सके पूर्वतयारी देखि उपचारमा पनि सजिलो हुन्छ। डा शेरबहादुर पुन संयोजक, क्लिनिकल रिसर्च युनिट, शुक्रराज ट्रपिकल तथा सरुवा रोग अस्पताल"
सत्यहरूको राजमार्गमा सत्यमोहन,"उमेरका हरेक पत्रमा हरियो इतिहास लेखेर गए उनी। उनका निधारका चार रेखा नेपाली संस्कृतिका चार पाउ झैं लाग्छन् मलाई। यिनै पाउबीच उनले रचेका श्लोकहरूमा सहभावको बलियो उपस्थिति रह्यो। कर्णाली टेकेर बागमतीको सरसत्ता ब्युँझाउने उनले नेपाली जीवनको सर्वोच्चताको खास कारक पहिल्याएर नेपाली लोकसंस्कृतिको जीवन्तताका निम्ति आफूलाई समाहित गरे। नेपाली संस्कृतिको उत्थानमा उनले उठाएको भारी आजीवन बिसाएनन्। बरु उनले त्यस भारीभित्र निरन्तर अवलोकन र अध्ययनले बाँधेर राखेको समाज निसन्देह विस्तृत थियो। विस्तारित नेपालको साझा मुटु प्रत्येक नेपालीको ढुकढुकीमा धड्केको हेर्न चाहने सांस्कृतिक दृष्टि थियो जोशीसँग। उनले टेकेको मञ्च र उनले छोएको विषय सांस्कृतिक भोक मेट्न र सामाजिक सद्भाव उमार्न अचुक औषधि हुने गरेको थियो। उनी ससाना पहेँलीहरूका सूत्रलाई व्याख्या गर्दागर्दै सिंगो नेपाली राष्ट्रियता फुकाइसक्थे। इतिहासका गौरवहरूलाई भावकका नसानसामा उतारिसक्थे। उनले बाँचेको समयको गतिमा जति नै उतार चढाव आओस्, उनको दत्तचित्त कर्मपथको पदचापमा कुनै परिवर्तन आएन। नेपाली राजनीति र यसका अनेकथरी अभ्यासहरूले उनका सपनालाई बाधा त दियो नै तर उनको लक्ष्य कहिल्यै डग्मगाउन सकेन। उनी मानव जातिका निम्ति एक आदर्श यात्री थिए। इतिहासमा उनको स्थान त्यसरी नै सम्बोधित भइरहनेछ। १९९५९६ सालतिरको कुरा हो। रणमुक्तेश्वर मन्दिरको प्रवेशद्वारकै छेउमा गणेशचाको चिया पसल थियो, सामान्य खाजा पसल। ऊ धेरै पढेलेखेको त थिएन तर पनि आफ्नै रुचिले नयाँ कुरा जान्ने सिक्ने उत्साह राख्ने स्वभावको थियो। चालेर मसिनो बनाएको बालुवा तताएर त्यसमाथि पटपटी फुट्ने गरी भुटेर उनले बनाएको खास किसिमको भटमासको खाजा धेरै प्रख्यात थियो। धेरै मानिस त्यहाँ आउँथे। खाजा एक दुई पैसामा खान पाइन्थ्यो, धेरै पैसा त हुँदैनथ्यो पनि। अनि त्यहीं भवानी भिक्षु, सिद्धिचरण, गोपालप्रसाद रिमाल, विजय मल्ल, गोविन्द मल्लहरू सधैंजसो आउँथे। एक प्रकारले त्यो भेटघाटको जङ्सनजस्तै थियो। रत्नध्वज जोशी पनि त्यहाँ आएर आफूले लेखेका कुरा सुनाउँथे। उनले आफ्नै रुचिले तुलसीकृत रामायणलगायत कृतिका बिम्बहरू टिपेर राम्रा सिर्जनात्मक क्षमता बढाएका थिए। यो देखेर सबैजना यो बाहुन र पण्डितले पनि नभ्याउने काम कसरी एउटा नेवारले गर्न सकेको भन्थे ! यसरी एउटा सुन्ने र सुनाउने माहोलको सामान्य विकास भटमास खाने बहानामा बनेको थियो। यही ऐतिहासिक माहोलका एक होनहार सदस्य थिए, सत्यमोहन जोशी। प्रस्तुत सन्दर्भ उनैको सौजन्यबाट प्राप्त भएथ्यो। नेपाली राजनीतिको सबैभन्दा कठिन समय मानिएको राणा शासनकालको नांगो स्पर्श गर्नेमध्येका एक थिए उनी। त्यस्ता दिनहरूमा समेत अक्षरको उज्यालो र शब्दको शक्ति नियाल्न पाएका थिए उनले। उनी भन्थे, कवितामा जस्तो आवेग, संवेग र सम्प्रेषणीयता त्यो समय अरु विधाले ग्रहण गर्नसकेका थिएनन्। नेवारी भाषामा रचिएको वर्षा शीर्षकको कवितामा क्रान्ति शब्दको पहिलो प्रयोग गर्ने सिद्धिचरणलाई निरंकुश शासनसत्ताले जेल हालेको प्रसंग उनी बारबार सुनाइरहन्थे। उनका अनुसार श्रेष्ठको त्यो कविता मातृभाषामा लेखिएको थियो। त्यस कविताका कारण कविलाई प्रतीकात्मक रूपले राणा शासनका विरुद्धको क्रान्तिलाई उजागर गरेको आरोप लागेको थियो। वर्षाअघिको मेघको गर्जन र गड्याङ्गुडुङलाई वर्षाको कारकका रूपमा चित्रण गरिएको थियो। वर्षापछिको समय धर्तीमा शान्ति र हरियालीको समय हुने हुनाले वर्षालाई क्रान्तिको प्रतीक मानी त्यो कविता लेखिएको थियो। त्यस कवितामा वर्षाको वर्णन गर्दै अन्तमा बिजुली चम्केजस्तै क्रान्ति गरेपछि मात्रै यो देशमा परिवर्तन ल्याउन सकिने र त्यसका निम्ति यो देशमा क्रान्ति आवश्यक छ भन्ने भाव उक्त कविताको अन्तिम सारका रूपमा प्रकट भएको थियो। जोशीले अन्तर्वार्ताका क्रममा त्यस कविताको उक्त श्लोक यस्तो रहेको पंक्तिकारसँग बताएका थिए : क्रान्तिबिना थन दई मखु स्वच्छ शान्ति शान्तिबिना थन हनं छु मज्विगु भ्रान्ति (१९९४) जोशीका अनुसार क्रान्ति भन्ने शब्द १९९७ सालभन्दा अघि पहिलोपटक यही कवितामा प्रयोग भएको थियो। त्यस कवितालाई नेवारी भाषाको एउटा संकलन कृति नेपाली विहारमा सिद्धिचरण श्रेष्ठका समकालीन फत्तेबहादुर सिंहले भारतको बेतियातिरबाट प्रकाशन गरेर ल्याए। त्यसपछि राणा सरकारले यसलाई आफ्नो शासनमाथि व्यंग्य गरेको, क्रान्ति गरेर हाम्रो गद्दी खोस्छु भनेको भन्दै त्यसका लेखकलाई १९९७ सालको पर्वमा सर्वस्वहरणसहित १८ वर्ष कैदको सजाय सुनाएको थियो। प्रकाशक फत्तेबहादुरलाई त सर्वस्वसहित जन्मकैद नै सुनाइएको थियो। उनीहरू आठनौ वर्ष जेल बसेर पछि छुटेका हुन्। त्यति एउटा क्रान्ति भन्ने शब्दले प्रगतिवादी भन्ने आरोप लागेर यत्रो कारबाही भएको थियो। जोशीले नै पछि यो कविता नेपालीमा अनुवाद गरेर प्रकाशनका निम्ति दिएको बताएका थिए। यस तथ्यबाट जोशीका हृदय र मस्तिष्कमा मडारिरहेको स्वतन्त्रताप्रतिको आँधी पुष्टि हुन्छ। नेवारी भाषामा रहेको कवितालाई नेपाली भाषामा अनुवाद गरी आममानिसमा क्रान्तिचेत जगाउने उनको ध्येयले त्यस समाजलाई प्रभाव पक्कै पारेको थियो। लोकसंस्कृति र लोकसाहित्य जोशीका रुचिका क्षेत्र हुन्। नेपालको मौलिक परिचय यसैमा छ। विदेशी प्रभावमा हाम्रा महत्त्वपूर्ण जीवनशैली हराउँदै जाला भन्ने भयले उनलाई सधैं लोकसाहित्य र संस्कृतिको नजिक पुर्याइरहन्थ्यो। सत्यमोहन जोशी परम्परालाई आधुनिकतासँग जोडिरहने क्रममा इतिहासको निरन्तरताका पक्षमा लागि परेका आरोही हुन्। उनी नेपाली संस्कृतिको अपार परिवेशमा जन्मी हुर्केका व्यक्ति। बाल्यकालदेखि नै जीवनशैलीका रूपमा आफूले पाएको विराट जात्रापर्वलगायतका सांस्कृतिक सहभागिताले यसतिर अटुट नाता बनाइदिएको उनले स्विकारेका छन्। नेवारी संस्कृतिमा अनेक लोककथा र लोकनाटकसँगै लोकगीत र गाथाका आधारमा हुने जात्रापर्वले उनलाई उत्साहित बनाइरहेको बोध जीवनपर्यन्त थियो। बाल र युवा उमेरमा हुँदा यस्ता पर्वहरूमा पाएका सामूहिक सहभागिताले आफूलाई आकर्षित मात्र होइन, प्रभावसमेत पारेको उनले बताएका थिए। उनले आफ्नो शताब्दी उत्सवका अवसरमा दिएको अन्तर्वार्तामा भनेका छन्, मेरो जन्म र हुर्काइको आज पनि त्यही परिवेश छ, आज पनि म ओझेलमा परेका सांस्कृतिक पर्व नै नेपालको खास मौलिक परिचय भएकाले यतातिर सकेसम्म सबैको ध्यान पुग्नुपर्ने कुरामै जोड दिइरहेको छु। नेपालको सबैभन्दा महत्त्वपूर्ण कुरा भनेकै यहाँको प्रकृति र त्यस अनुकूलको संस्कृति हो। मेचीदेखि महाकालीको यो रोचक भौगोलिक परिवेशमा कति धेरै जातजातिका अनेक जनजातिका सांस्कृतिक विविधता छन्। यी सबैभित्र नेपालीको राष्ट्रिय स्वाभिमान र मौलिकता छ। यी हाम्रा निम्ति अमूल्य सम्पत्ति हुन्। नेपालीपन भन्नु वा नेपाली राष्ट्रिय गौरव भन्नु यिनै संस्कृतिभित्र छ। लोकसंस्कृति र लोकसाहित्य जोशीका रुचिका क्षेत्र हुन्। नेपालको मौलिक परिचय यसैमा छ। विदेशी प्रभावमा हाम्रा महत्त्वपूर्ण जीवनशैली हराउँदै जाला भन्ने भयले उनलाई सधैं लोकसाहित्य र संस्कृतिको नजिक पुर्याइरहन्थ्यो। सुरुमा जातीय लोक संस्कृतिका विभिन्न पर्वजात्राका रमाइला सहभागिताबाटै यस क्षेत्रमा आकर्षित भएका थिए उनी। पाटनको नेवारी परिवेशले उनलाई अभिनय र गायनका माध्यमबाट लोकसंस्कृतिसँग अन्तरंग बनाइसकेको थियो। पछि जब आफ्नो पहुँच बनाउन सक्ने सम्भावना देख्नेबित्तिकै उनी यसतिर बाटो खनेरै हिँडे। उपत्यकामा जन्मी हुर्केको मान्छे तर उनलाई भाका मात्र लोकगीत हो भन्ने कुरा गलत लाग्थ्यो। लोकगीतका खास गेडा खोज्न सम्बन्धित लोकले बाँचेको स्थानीय परिवेशमै पुग्नुपर्छ भन्ने उनको मान्यता थियो। जागिरे जीवनका सिलसिलामा जुन गाउँ परिवेशमा पुग्ने अवसर उनले पाए, त्यहाँका लोकगीतहरू संकलन गरेर संरक्षण गर्न थाले। हाम्रा प्रत्येक संस्कृतिमा लोकगीतको ठूलो भूमिका छ भन्ने उनले मनन गरिसकेका थिए। लोकसाहित्य र लोकसंस्कृतिको अन्योन्याश्रित सम्बन्ध उनले पक्रिसकेका थिए। उनले यसलाई हाम्रो लोकसंस्कृति (२०१३) कृतिमा प्रस्तुत गरेपछि बल्ल लोकसंस्कृति भनेको लोकगीत पनि हो भनेर हेर्न थालियो। उनको उद्देश्य पनि लोकसंस्कृति र लोक साहित्यको यही सहसम्बन्ध प्रस्तुत गर्नु थियो। उनको मुख्य कार्यक्षेत्र नै लोकगीत र लोकनाटकका माध्यमबाट नेपाली लोक संस्कृतिको अध्ययन गर्नु रहेको देखिन्छ। तीन पटकसम्म मदन पुरस्कार पाएका जोशी त्यस पुरस्कार पाउँदाको अनुभूतिबारे जिज्ञासा राख्दा आफू खुबै रमाएको बताउँथे। मदन पुरस्कारका निम्ति भनेर होइन, नेपाली लोक संस्कृति, राष्ट्रिय पहिचानको खोजी र संरक्षण गर्ने विशुद्ध सोचले लागिपरेका थिए उनी। चुनौती त्यत्तिकै थियो। अलिकति मात्र पनि मनले संशय लिएको भए काम गर्न सकिने भौतिक र भावात्मक अवस्था नहुन सक्थ्यो। यस्ता परिस्थितिबीच गरेका कामको सही मूल्यांकन भयो भन्ने लागेर उनी उत्साहित थिए। उनले पहिलो पटक मदन पुरस्कार पाइरहँदा एकातिर कवि शिरोमणि लेखनाथ पौड्याल र अर्कोतिर विद्वान् पण्डितराज सोमनाथ सिग्द्याल थिए। उनीहरूले नै महारानी जगदम्बाका अघि लगेर हाम्रो लोकसंस्कृति लेख्ने विद्वान् यिनै हुन्, उनैलाई नै मदन पुरस्कार दिने निर्णय भएको छ भनेर चिनाए। त्यसपछि जोशीले महारानीबाट पुरस्कार थापे। अनि त्यसबेलाको चलनअनुसार उनलाई सम्मान दिएर फेरि आफ्नो ठाउँमा लगेर राखिदिएका थिए। पछिल्लो मदन पुरस्कार आफूले मात्र नभएर आफ्नो समूहले नै पाएको, यसले सामूहिक कामको महत्त्वलाई पनि सकारात्मक सन्देश गएको मान्थे उनी। कर्णाली यात्रा र त्यसभेगका लोकसंस्कृति माथिको अनुसन्धानको बहुआयामिक पक्ष र योगदान तथा त्यसका निम्ति गरिएको सामूहिक कार्यलाई प्राथमिकतामा राखी सम्बोधन गर्ने जोशी साझा सहभागिता र दिगो विकासका पक्षधर थिए। यही कार्यशैलीमा उनी चुनौतीपूर्ण काम गर्न रुचाउने व्यक्तित्व बने। नेपाली राजनीतिको सबैभन्दा कठिन समय मानिएको राणा शासनकालको नांगो स्पर्श गर्नेमध्येका एक थिए जोशी। त्यस्ता दिनहरूमा समेत अक्षरको उज्यालो र शब्दको शक्ति नियाल्न पाएका थिए उनले। उनी भन्थे, कवितामा जस्तो आवेग, संवेग र सम्प्रेषणीयता त्यो समय अरू विधाले ग्रहण गर्न सकेका थिएनन्। पहिलो पटकको जस्तो वैभवपूर्ण उपस्थिति, व्यवस्थापन र वैठकको ढाँचा अरू पटकका मदन पुरस्कार सभामा आफूले देख्न नपाएको बताउँथे उनी। उपस्थिति मात्र व्यापक थिएन, प्रतिस्पर्धा पनि अत्यधिक थियो। त्यत्रो प्रतिस्पर्धामा पनि नेवारहरू दुई जना मात्र परेका थिए, चित्तरञ्जन नेपाली र उनी स्वयं। नम्बर वानमा चाहिँ आफू नै रहेको बताउँदा उनका अनुहारमा खिचिएका धर्काहरू बिहानी घामका किरणझैँ उज्यालिएका देखिन्थे। पछिल्लो समय मदन पुरस्कार समारोहको त्यो शैली फरक हुँदै गएको अनुभव थियो उनको। जन्म शताब्दीका अवसरमा उनका नाममा हुलाक टिकट प्रकाशित भयो। यो एक व्यक्तिका निम्तिभन्दा पनि नेपाली जनताका निम्ति सम्मानको विषय हो भन्ने अर्थपूर्ण प्रतिक्रिया दिएका थिए जोशीले। भनेका थिए, म जनताको प्रतिनिधि हुन पाएँ, खुसीको कुरा हो। राजतन्त्रबाट गणतन्त्रमा आएको संघीय व्यवस्थाको मौलिक नीतिअन्तर्गत गणतन्त्रका आफ्नै मौलिक नीति हुन्छन्। अन्य क्षेत्रमा जस्तै देशको मौद्रिक क्षेत्रमा पनि गणतन्त्रान्त्रिक नेपालको यो मौलिक पहिचान हो। जनताका पक्षमा गरिएको यो एउटा महत्त्वपूर्ण निर्णय हो। जनताले राष्ट्रप्रति केही गुण लगायो भनेर नै राज्यले यो सम्मान दिएको हो। राजा वा देवदेवीका नाममा मात्र प्रकाशित हुने देशको मुद्रा व्यवस्थामा शासकका नामबाट व्यक्तिका नाममा आउनु पूर्ण गणतन्त्रको प्राप्तिको अनुभूति पनि हो। सार्वभौमसत्ता जनतामा आएको एउटा प्रमाण पनि यो मुद्रा हो। यसरी उनले देशको राजनीतिका विविध आयाम र आयामभित्रका अनेक संघर्षणलाई प्रत्यक्ष अनुभव गरे। ती अनुभव कति कठोर र कति कोमल रहे, त्यसको हिसाबकिताब उनले राखेनन्। उनका निम्ति आफ्नै गोडाप्रतिको भर अनमोल थियो र जहानको प्रेमशक्ति असीम थियो। यी दुवैले उनको आत्मबललाई सदैव लोभलाग्दो बनाएको हुन्थ्यो। जोशीले कैयौं अमूक क्षण भोगे। कैयौं क्रान्ति गरे, झेले। क्रान्तिका कैयौं कविता सुने, सुनाए। यहाँलाई मन परेको कविता कुन थियो भन्ने प्रश्नको जवाफमा तर उनले भनेका थिए, मलाई लेखनाथ पौड्यालको जय जगदीश्वर कविता नै कण्ठस्थ आउँछ। पद्य लयमा लेखिएकाले वाचन गर्न पनि आनन्द लाग्छ। कविताको अर्थै नबुझ्दा नै उनले कण्ठ पारे यो कविता। उनलाई यस कविताले सबै जीवको अस्तित्वलाई समान रूपमा बोध गरेको छ भन्ने लाग्थ्यो। आध्यात्मिक चिन्तनको यही स्पर्शले उनलाई बारम्बार छोइरहन्थ्यो। जस्तै नास्तिकको अगाडि पनि उनलाई यो कविता वाचन गर्दा एउटा रहस्यमय बेग्लै आभास हुन्थ्यो। उनलाई लाग्थ्यो, यो संसारलाई घुमाउने चलाउने कोही केही शक्ति त छ नि ! त्यो स्रष्टालाई जे जे कल्पित नाम दिए पनि त्यो एउटा कस्मिक इनर्जी त हो नि। त्यही शक्तिको आराधनामा लेखिएको जय जगदीश्वर कविताले विश्वस्रष्टाको छेउ पुर्याएको अनुभव हुने हुँदा मभित्र यसले रमणीय भाव उमार्छ।कविताको रमणीयता पक्रेर जीवन चुनौतीको लयमा हिँडाउने साधक पथिकप्रति अजस्र श्रद्धासुमन !!!"
बायोमास संकलनले वन विनास,"काठमाडौं : वन श्रोतमा आधारित बायोमासलाई इन्धनका रूपमा परिणत गर्दा यसले जलवायुमा नकारात्मक असर पारिरहेको विज्ञले औंल्याएका छन्। साथै वन बिनास, जैविक विविधता नष्ट गर्ने र वनमा आश्रित समुदायको वन अधिकारसमेत कुण्ठित पार्ने बताइएको छ। अन्तर्राष्ट्रिय बायोमास एक्सन दिवसका अवसरमा शुक्रबार आयोजित कार्यक्रममा अध्ययन प्रतिवेदन सार्वजनिक गर्दै राष्ट्रिय जनवकालत मञ्च, नेपाल (नाफान) का पूर्वअध्यक्ष एवं वातावरणविद् भोला भट्टराईले उक्त कुरा बताएका हुन्। नाफान, ग्लोबल फरेस्ट कोयलिसन, इन्भाइरोमेन्टल पेपर नेटवर्क र विपद पत्रकारिता सञ्जालको संयुक्त आयोजनामा कार्यक्रम भएको हो। भट्टराईले नेपालमा लागू भएको बायोमास इनर्जी रणनीति (२०१७) ले बायोमास इनर्जी उत्पादनका लागि बाटो खोलेको उल्लेख गरे। उनले यही रणनीतिकै आधारमा बायोमास इनर्जीसम्बन्धि उद्योगसमेत धमाधम स्थापना भई बायोब्रिकेट, गुईंठा, पेलेट उत्पादन गरी बजारमा बिक्री हुन थालेको जानकारी गराए। प्रतिवेदनअनुसार नेपालको ग्रामीण क्षेत्रमा अझै पनि इन्धनका रुपमा दाउरा, गुइँठालगायत कृषि क्षेत्रबाट फालिएका वस्तुहरू (७७ प्रतिशत) बाल्ने प्रचलन कायमै छ। वायुफ्यूल वाच र ग्लोबल फरेष्ट कोलिसनको अध्ययनअनुसार वन उपजमा आधारित इनर्जी उत्पादनका लागि ठूलो ठाउँ चाहिने र यसले प्रत्यक्ष रूपमा वनमा आश्रित समुदाय र जलवायु परिवर्तन न्यूनीकरणमा नकारात्मक असर पार्ने देखिन्छ। नेपालमा १० वायोमास इनर्जी कम्पनीले वन श्रोतमा आधारित उर्जा उत्पादन गरी बजारीकरण गरिरहेछन्। यीमध्ये केहीले औद्योगिक स्तरमा पेलेट उत्पादन लक्ष्य लिई सरकारसँग वनमा रहेको बायोमास संकलन र प्रयोगको सम्झौता गरी उत्पादन सुरु गरेका छन्। यद्यपि यो प्रकृया भविष्यका लागि जोखिमपूर्ण रहेको अध्येता भट्टराईले बताए। प्रतिवेदनअनुसार वायोमास संकलन कार्यले वनविनाश तिब्र रूपमा बढ्ने देखिन्छ। बायोमास अर्थात् वनमा रहेका घाँस, पात, पतिंगर, बुट्यान, हाँगाबिंगाका साथमा वनका विरुवा र रूखसमेत काटिन थालेका छन्। बायो इनर्जी कम्पनीसँग सम्झौता भएपछि स्थानीय बासिन्दाले वन पैदावार उपभोग गर्न नपाउने जोखिम बढ्दै गएको छ। हाम्रो भविष्य धुवाँमा नउडाऔं भन्ने नारासहित विश्वव्यापी रूपमा दिवस मनाइएको हो। विपद् पत्रकारिता सञ्जालकी अध्यक्ष अमिका राजथलाले नोभेम्बरमा हुने संयुक्त राष्ट्र संघीय, कोप सम्मेलनमा नीति निर्माण तथा दबाब सिर्जना गर्न अध्ययनले सहयोग गर्ने बताइन्। वन, वातावरण विज्ञ तथा नाफानका कार्यकारी सदस्य योगेन्द्र विजय दाहालले वन तथा वातावरणको संरक्षणका लागि सबैलाई सक्रिय सहभागिता जनाउन आग्रह गरे।"
एमालेका पूर्व वडाध्यक्षसहित सय बढी कांग्रेसमा प्रवेश,"भैरहवा : नेकपा एमालेका पूर्व वडाध्यक्ष नेपाली कांग्रेसमा प्रवेश गरेका छन्। साविक टिकुलिगढ गाविस७ बाट २०५४ मा वडा अध्यक्षमा निर्वाचित होम शंकर भट्टराई कांग्रेसमा प्रवेश गरेका हुन्। पाँच दलीय गठबन्धद्वारा तिलोत्तमा नगरपालिका१४ टिकुलिगढमा आयोजित कार्यक्रममा उनले एमालेलाइ जिताएर जनचाहनाअनुसार काम गर्न नसको र अब मुलुकको विकासका लागि कांग्रेसको विकल्प नभएको बताए। सोही कार्यक्रममा एमाले नेता तार प्रसाद छन्तेल, पूर्व खेलाडी राजु लामासहित एक सयभन्दा बढी पार्टीमा प्रवेश गरेको रुपन्देही कांग्रेसले जनाएको छ। प्रवेश गर्नेहरू उक्त क्षेत्रका लोकप्रिय व्यक्तिहरू हुन। नवप्रवेशीहरूलाई स्वागत गर्दै पाँच दलीय गठबन्धन रुपन्देही क्षेत्र नं ३ का प्रतिनिधि सभा उम्मेदवार बालकृष्ण खाणले मुलुकको हितका लागि गठबन्धन बनेको उल्लेख गर्दै निर्वाचन पछि पनि गठबन्धनको सरकार बन्ने बताए।"
खुशीसाथ एकले अर्कालाई भोट हालौँ: प्रचण्ड,काठमाडौं: नेकपा माओवादी केन्द्रका अध्यक्ष पुष्पकमल दाहाल प्रचण्डले गठबन्धनलाई अब्बल देखाउन खुसी साथ एकले अर्कालाई भोट हाल्न आह्वान गरेका छन् । बाम लोकतान्त्रिक गठबन्धनले विराटनगरमा गरेको कार्यक्रममा प्रचण्डले गठबन्धनमा रहेका दलले को कहाँ भन्ने छाडेर खुसी साथ एकले अर्कालाई भोट हाल्नुपर्ने बताए । उनले आसन्न निर्वाचनमा गठबन्धनमा उम्मेदवारलाई जिताउन नेता तथा कार्यकर्तालाई निर्देशन दिएका छन् । समृद्धि र सुशासनका लागि पनि गठबन्धनले जित्नुपर्ने उनको भनाइ छ । निर्वाचन सामान्य प्रक्रिया भए पनि यो निर्वाचन खास हुने र यसको परिणामले झन खास सन्देश दिने उनको भनाइ छ । विशेष परिस्थितिमा आन्दोलनकै बीचबाट जन्मिएको गठबन्धनले संविधान र लोकतन्त्रको रक्षा गर्ने भन्दै प्रचण्डले बृहत् शान्ति सम्झौताबाट नै मुलुकमा युगान्तकारी परिवर्तन आएको र यही परिवर्तनलाई निमोठ्न खोज्ने प्रवृतिका विरुद्धमा गठबन्धन बनेको बताएका हुन् ।
'डडेल्धुराबाटै प्रधानमन्त्री देउवाको नयाँ इतिहास बन्छ',"डडेल्धुरा : आगामी मसिंर ४ गते हने निर्वाचनमा प्रधानमन्त्री तथा नेपाली कांग्रेसका पार्टी सभापति शेरबहादुर देउवाले नयाँ रेकर्ड राख्ने पूर्व मन्त्री तथा कांग्रेस केन्द्रीय सदस्य एनपी साउदले बताएका छन्। अन्य प्रतिस्पर्धीको भन्दा अत्यधिक मत ल्याएर प्रधानमन्त्री देउवाले नयाँ रेकर्ड कायम गर्ने नेता साउदले बताएका हुन्। सदरमुकाम अमरगढीमा आयोजना गरिएको लोकतान्त्रिकबाम गठबन्धनको संयुक्त शुभकामना आदानप्रदान तथा प्रशिक्षण कार्यक्रममा नेता साउदले प्रधामन्त्री देउवा लोकतन्त्र र सविधानको रक्षार्थ युगपुरुष र माहानायकको भूमिका खेलेर आफ्नो छुट्टै पहिचान र छवि वनाई सयुक्त गठबन्धनका नेता भएको जिकिर गरे। यसका साथै उनीसँग प्रतिस्पर्धा गर्ने अन्य पार्टीका उम्मेदवार नै नभएको दावी गरे। यसका साथै मुख्य प्रतिस्पर्धी मानिएको माओवादी आफूसँग नै सहकार्यमा रहेको र एमालेले उम्मेदवार नै दिन नसकेको नेता साउदले स्मरण गराए। सातौं पटक उम्मेदवारी दर्ता गराई प्रतिनिधि सभा सदस्यको निर्वाचनमा उभिएका पार्टी सभापति तथा प्रधानमन्त्री देउवा देश र जनताका लागि आवश्यक महापपुरुष भएको गठबन्धनका नेताहरूले बताए। देशलाई संकट पर्दा लोकतन्त्रको रक्षाका लागि देउवाले हरेक समयमा देशको नेतृत्व सबल ढंगले पूरा गरेको प्रधानमन्त्री देउवासँग तीन पटक प्रतिस्पर्धामा उभिएका गठबन्धनका नेता तथा माओवादी केन्द्रका नेता खगराज भट्टले बताए। २०७४ को निर्वाचनमा नेता भट्ट देउवासँग दोब्बर मतले पछाडि परेका थिए। नेता भट्ट देउवासँग २०६४, ०७०, ०७४ मा प्रमुख प्रतिस्पर्धीका रूपमा उभिएका थिए। अहिले माओवादी केन्द्रका नेता भट्ट सत्ता गठबन्धनका तर्फबाट क्षेत्र 'क' का उम्मेदवार हुन।"
"संविधान जोगाउन रुख, कलम र गोलाकार भित्रको हँसिया हथौडामा भोट हालौँ : प्रधानमन्त्री देउवा","काठमाडौंः नेपाली कांग्रेसका सभापतिसमेत रहेका प्रधानमन्त्री शेरबहादुर देउवाले संविधान जोगाउने शक्तिलाई जनताले जिताउन पर्ने बताएका छन् । उनले जनताको बलिदानबाट प्राप्त संविधान रक्षा गर्न गठबन्धन बनेको दाबी गरे । विराटनगरमा आयोजित बाम लोकतान्त्रिक गठबन्धनको संयुक्त भेलालाई सम्बोधन गर्दै प्रधानमन्त्री देउवाले सबै वर्ग र क्षेत्रको अधिकार सुनिश्चित गर्ने समावेशी संविधानको रक्षाका लागि गठबन्धन बनाएर अहिले चुनावी मैदानमा उत्रिएको बताए । आशन्न निर्वाचनपछि गठबन्धन दलकै सरकार बन्ने उनको भनाइ छ । विकास र परिवर्तनका लागि यो गठबन्धनका उम्मेदवार विजयी हुनुपर्छ, उनले भने । रुख, कलम र गोलाकार भित्रको हँसिया हथौडा चिह्नमा भोट हाल्न कार्यकर्तामा अन्योलता आउन नहुने बताउँदै उनले गठबन्धनमा उम्मेदवारलाई अत्यधिक भोट हालेर जिताउन अपिल गरे । कार्यक्रममा नेकपा (माओवादी केन्द्र) अध्यक्ष प्रचण्डले समृद्धि र सुशासनका लागि पनि गठबन्धनले जित्नुपर्ने बताए ।"
प्रधानमन्त्री देउवासहित गठबन्धनका नेता आज जनकपुर जाने,जनकपुर : प्रधानमन्त्री तथा नेपाली कांग्रेसका सभापति शेरबहादुर देउवासहित पाँचदलीय गठबन्धनका शीर्षनेताहरु शनिबार मधेस प्रदेशको राजधानी जनकपुरधाम आउँदै छन्। गठबन्धनमा आबद्ध दलका मधेस प्रदेशस्तरीय अगुवा कार्यकर्ता भेलालाई सम्बोधन गर्न प्रधानमन्त्री देउवासहित गठबन्धनका शीर्षनेताहरु जनकपुरधाम आउन लागेका कांग्रेस धनुषाका सभापति योगेन्द्र पञ्जियारले जानकारी दिए।
अझै प्रतिगमनको खतरा छ : शिक्षामन्त्री पौडेल,"बागलुङ : शिक्षा, विज्ञान तथा प्रविधिमन्त्री देवेन्द्र पौडेलले प्रतिगमनको खतरा अझै रहेको बताएका छन्। बडिगाड गाउँपालिकाको अगुवा कार्यकर्ता भेला तथा चुनावी सम्पर्क कार्यालय उद्घाटन कार्यक्रममा बोल्दै मन्त्री पौडेलले देशीविदेशी तत्वहरूले षड्यन्त्र गरिरहेको बताउँदै अझै प्रतिगमनको खतरा नटरेको बताए। संघीय लोकतान्त्रिक व्यवस्थालाई जोगाउँदै संविधानको रक्षाका लागि दलका शीर्ष नेताहरू एक ठाउँमा उभिएको बताए। बडिगाडमा उच्च शिक्षा अध्ययनका लागि सर्वदलीय निर्णय गर्न आग्रह गर्दै कृषि क्याम्पस स्थापनाका लागि आफूले निर्णय गर्ने प्रतिवद्धता व्यक्त गरे। गत निर्वाचनमा सिसाखानीको पुल बनाउने बाचा गरेको स्मरण गदै विभिन्न कारणले अल्झेको भन्दै चाडै काम हुने बताए। जनताको मतसँगै विकाश र समृद्धि जोडिएको भन्दै बागलुङको विकाशका लागि जीवनरहेसम्म लागिरहने प्रतिवद्धता व्यक्त गरे। बागलुङ जिल्ला सुरुङमार्गको युगमा प्रवेश गरेको बताउँदै अहिल नै सम्भाव्यता अध्ययनका लागि सरकारले बजेट छुट्याएको बताए।"
गठबन्धन दलले देश बेच्ने खतरा छ : केपी शर्मा ओली,"काठमाडौं : नेकपा एमालेका अध्यक्ष केपी शर्मा ओलीले सत्ता स्वार्थका लागि गठबन्धन दलहरू देशपनि बेच्न तयार रहेको बताएका छन्। शनिबार नेकपा एमाले ललितपुर जिल्ला कमिटीले आयोजना गरेको शुभकामना आदान प्रदान कार्यक्रममा ओलीले गठबन्धनको ध्यान सत्तामा मात्रै केन्द्रित रहेको भन्दै सत्ता स्वार्थका लागि देशपनि बेच्न तयार रहेको आरोप लगाएका हुन्। उनले गठबन्धनले चुनाव जित्नका लागि पैसाको खोलो नै बगाएको बताए। जनताको सार्वभौम मताधिकार त्यसलाई खोस्ने, भोट खसाउन नदिने लगाएतका षड्यन्त्र भइरहेको भन्दै ओलीले देशलाई भिडन्ततर्फ लाने षड्यन्त्रलाई बिफल बनाउनुपर्ने बताए। उनले वर्तमान सरकारका कारण मुलुकमा महङ्गी, भ्रष्टाचार, अनियमितता बढेको आरोप लगाए। अहिले लाखौ रुपैयाँ लिएर भुटानी शरणार्थीलाई परिचय पत्र दिएर विदेश उडाउने धन्दा सरकारले चलाइरहेको उनले बताए। ओलीले गठबन्धन सरकारकै कारण मुलुकको न्यायालय सेटिङको अखडामा परिणत भएको बताए। प्रधानन्यायाधीशलाई न्यायालय प्रवेश गर्न नदिने न्यायाधीशहरूले हडताल गर्ने लगायतका तमासा देखिनु दुर्भाग्य भएको बताए। ओलीले अब एमालेभित्र कुनैपनि प्रकारको गुटबन्दी हुन नदिने बताए। पार्टीमा योगदान नै नभएकाहरूले पद नपाएकै कारण एमाले छाडेर विरोधमा उत्रिएको देखिएको उनको भनाइ छ। उनले अहिले देश बनाउने संकल्पका साथ एमाले अघि बढेको बताए।"
आगामी निर्वाचनले देशको भविष्य तय गर्छ : पोखरेल,"काठमाडौं: नेकपा एमालेका बरिष्ठ उपाध्यक्ष इश्वर पोखरेलले आगामी निर्वाचनमात्र केवल नभई देशको भाग्यको फैसला गर्ने अवसर भएको बताए । शनिबार काठमाडौंमा आयोजित कार्यक्रममा पोखरेलले देश निर्माणको जिम्मेवारी सम्हाले जनप्रतिनिधि निर्वाचनबाट आउने भएकाले मतले नै देशको भाग्य र भविष्य निर्धारण गर्ने बताए । कार्यक्रममा पोखरेलले नेपालको खेलकुद क्षेत्रको विकास एमालेमात्रै गर्न सक्ने बताएका छन् । नेपालको खेलकुदसम्बन्धी ठूलाठूला पूर्वाधारका काम एमाले नेतृत्वको सरकारले मात्रै गरेको उनको दावी छ । कीर्तिपुर रंगशालाको स्तरोन्नती, सातै प्रदेशमा क्रिकेट रंगशाला निर्माण अघि बढाउने, एक पालिका एक खेलकुदग्रामको कार्यक्रम अन्तर्गत करिव दुईसय पालिकामा कामको सुरुवातलगायतका काम एमाले सरकारले नै गरेको उनले बताए । प्रत्येक जिल्लामा खेलकुद संरचना निर्माणका साथै समानुपातिक बजेट वितरण पनि एमालेले नै थालेको उनको भनाइ छ । पोखरेलले खेलाडी बीमा कार्यक्रमको सुरुवात एमालेले गरेको दावी गर्दै आगामी दिनमा खेल क्षेत्रलाई विशेष प्राथमिकतामा राखेर काम गर्ने बताए ।"
संविधानको रक्षा र आर्थिक विकासका लागि गठबन्धन : महासचिव गुरुङ,"काठमाडौं : नेपाल कम्युनिष्ट पार्टी (माओवादी केन्द्र)का महासचिव देवप्रसाद गुरुङले संविधानको रक्षा र मुलुकको आर्थिक विकासका लागि गठबन्धन निर्माण भएको बताएका छन् । गठबन्धमा आबद्ध रहेका कांग्रेस निकट लमजुङकाठमाडौँ सम्पर्क समिति, एकीकृत समाजवादी निकट समन्वय समिति र माओवादी केन्द्र निकट सम्पर्क मञ्चले आज सामाखुशीमा आयोजना गरेको कार्यक्रममा उहाँले राष्ट्रियता र लोकतन्त्रलाई जोगाउनका लागि गठबन्धन भएको बताएका हुन्। 'राष्ट्रियता, लोकतन्त्र र संविधानको रक्षाका लागि गठबन्धनमा आबद्ध दललाई जिताउन आवश्यक छ', उनले भने। आगामी मङ्सिर ४ गते हुन लागेको निर्वाचनमा लमजुङबाट गठबन्धनको तर्फबाट प्रतिनिधिसभाको उम्मेदवारसमेत बनेका महासचिव गुरुङले भ्रष्टाचार, कमिशनतन्त्रको अन्त्य गर्दै सुशासनको अभियानमा गठबन्धन लागेको उल्लेख गरे । उनले कृषि, पर्यटन, जलविद्युत्मार्फत लमजुङको विकास गर्न सकिने बताउँदै यसका लागि पूर्वाधार निर्माणको खाँचो औँल्याए । घरेलु उद्योग, कृषिलाई यान्त्रीकरण र व्यवसायीकरण गर्नसके लमजुङको विकास हुने उनको भनाइ छ । उनले मस्र्याङ्दी, चेपे, दोर्दी, मिदिम, रुदी तथा मादी नदीमा करिडोर निर्माण गर्नसके लमजुङलाई उत्तरदक्षिण व्यापारिक नाकाको रुपमा विकास गर्न सकिने बताए । रासस"
निर्वाचनसम्बन्धी उत्कृष्ट टिकटक भिडियो बनाउनेलाई ५० हजार पुरस्कार,"काठमाडौं : निर्वाचन आयोगले निर्वाचनसम्बन्धी उत्कृष्ट टिकटक भिडियो बनाउनेलाई ५० हजार पुरस्कार दिने भएको छ। आगामी मंसिर ४ गते हुने प्रतिनिधि सभा तथा प्रदेश सभा सदस्य निर्वाचन प्रयोजनका लागि उत्कृष्ट टिकटक भिडियो बनाउनेलाई निर्वाचन आयोगले पुरस्कृत गर्ने भएको हो। निर्वाचन प्रचारप्रसार, निर्वाचन आचारसंहिता तथा निर्वाचन शिक्षाजस्ता विषयमा आधारित उत्कृष्ट टिकटक भिडियो बनाउन आह्वान गर्दै आयोगले प्राप्त उत्कृष्ट भिडियोलाई पुरस्कृत गर्ने निर्णय गरेको हो । टिकटक भिडियो प्रतियोगितामा सहभागी हुनेले २० सेकेण्डदेखि १ मिनेटसम्मको भिडियो बनाएर आयोगको इमेल ठेगाना  मा कात्तिक ५ गतेदेखि १५ गतेभित्र पठाइसक्नुपर्ने छ। आयोगले प्राप्तमध्ये उत्कृष्ट पाँचवटा भिडियोलाई जनही ५० हजार रुपैयाँ पुरस्कार तथा प्रशंसापत्र प्रदान गर्ने छ। यसका लागि प्रतियोगीहरूले देहायका शर्तहरु पालना गर्नुपर्ने छ।"
मतपत्रको पृष्ठभूमि रङ्ग सेतो,"काठमाडौं : मंसिर ४ गते हुने प्रतिनिधि सभा सदस्य तथा प्रदेश सभा सदस्य निर्वाचनका लागि मतपत्रको पृष्ठभूमि रङ्ग सेतो रहेको छ। समानुपातिक निर्वाचन प्रणालीतर्फ सेतो पृष्ठभूमिको कागजमा निर्वाचन चिह्न र अन्य विवरणका लागि कालो रङ्ग प्रयोग भएको छ। पहिलो हुने निर्वाचित हुने प्रणालीतर्फ सेतो पृष्ठभूमिको कागजमा निर्वाचन चिह्न र अन्य विवरणको रङ्ग रातो मसीको रहेको छ निर्वाचन आयोगले शुक्रबारसम्म ६० जिल्लामा समानुपातिक निर्वाचन प्रणालीतर्फको मतपत्र ढुवानी सम्पन्न गरेको छ। तिहारअघि थप छवटा जिल्लाको मतपत्र ढुवानी गरिने छ। बाँकी रहेका मनाङ, मुस्ताङ, अछाम, बाजुरा, कालिकोट, मुगु, हुम्ला, जुम्ला र डोल्पा जिल्लाको मतपत्र भने तिहारपछि मात्र ढुवानी हुनेछ"
६० जिल्लामा समानुपातिक निर्वाचन प्रणालीतर्फको मतपत्र ढुवानी,"काठमाडौं : आगामी मंसिर ४ गते हुने प्रतिनिधि सभा सदस्य तथा प्रदेश सभा सदस्य निर्वाचनका लागि ६० जिल्लामा समानुपातिक निर्वाचन प्रणालीतर्फको मतपत्र ढुवानी भएको छ। निर्वाचन आयोगका अनुसार शुक्रबारसम्म ६० जिल्लामा मतपत्र पुगेको हो। तिहारअघि थप छवटा जिल्लाको मतपत्र ढुवानी गरिने छ। बाँकी रहेका मनाङ, मुस्ताङ, अछाम, बाजुरा, कालिकोट, मुगु, हुम्ला, जुम्ला र डोल्पा जिल्लाको मतपत्र भने तिहारपछि मात्र ढुवानी हुनेछ पछिल्लो विवण अनुसार हालसम्म पहिलो हुने निर्वाचित हुने प्रणालीतर्फ कुल एक करोड ५१ लाख २४ हजार मतपत्र छपाइ सम्पन्न भएको छ। जसमध्ये प्रदेश सभाका लागि ७५ लाख २५ हजार र प्रतिनिधि सभातर्फ ७५ लाख ९९ हजार मतपत्र रहेका छन्। हालसम्म प्रतिनिधि सभातर्फ सल्यान, डोल्पा, मुगु, जुम्ला, कालिकोट, हुम्ला, जाजरकोट, दैलेख, रुकुम पश्चिम, सुर्खेत, बाजुरा, बझाङ, डोटी, दार्चुला, बैतडी, डडेलधुरा, अछाम, कैलाली, कञ्चनपुर, रोप्पा, प्यूठान, दाङ, रुकुम पूर्व, अर्घाखाँची, गुल्मी, बर्दिया र नवलपरासी पश्चिमलगायतका जिल्लाहरूको मतपत्र छपाइ सम्पन्न भएको छ। आगामी मंसिर ४ गते हुने प्रतिनिधि सभा सदस्य तथा प्रदेश सभा सदस्य निर्वाचनका लागि मतपत्रको पृष्ठभूमि रंग सेतो रहेको छ। समानुपातिक निर्वाचन प्रणालीतर्फ सेतो पृष्ठभूमिको कागजमा निर्वाचन चिह्न र अन्य विवरणका लागि कालो रंग प्रयोग भएको छ भने पहिलो हुने निर्वाचित हुने प्रणालीतर्फ सेतो पृष्ठभूमिको कागजमा निर्वाचन चिह्न र अन्य विवरणको रंग रातो मसिको रहेको छ"
मुलुकभरका हवाई तथा स्थल नाकाहरू व्यवस्थित गर्छौं : गृहमन्त्री,"भैरहवा : गृहमन्त्री बालकृष्ण खाणले नेपालका सबै हवाई तथा स्थल नाकाहरू सुव्यवस्थित गर्न सरकार लागिपरेको बताएका छन्। सुरक्षा, पर्यटन प्रर्वद्धन तथा आर्थिक गतिविधि चलायमान गराउन पनि नाका व्यवस्थित गर्न जरुरी रहेकाले सरकार त्यसतर्फ लागिपरेको उनले जनाए। नेपाली कांग्रेसका केन्द्रीय सदस्य एवं पाँच दलीय गठबनधनको तर्फबाट रुपन्देही क्षेत्र नं ३ बाट प्रतिनिधि सभा उम्मेदवार समेत रहेका मन्त्री खाणले भैरहवामा आयोजित कार्यक्रमलाई बोल्दै हवाई तथा स्थल नाका व्यवस्थित नहुँदा मुलुकको आन्तरिक सुरक्षा र मित्र राष्ट्र छिमेकी मुलुकहरू विरुद्ध नेपाली भूमिलाई प्रयोग गरेर हुन सक्ने गतिविधि रोक्न पनि नाका व्यबस्थित गर्नुपर्ने जरुरी रहेको औल्याए। उनले नेपालको भूमि प्रयोग गरी दुई छिमेकी मुलुकविरुद्ध हुनसक्ने गतिविधि हुन नदिन सरकार प्रतिबद्ध रहेको र आगामी दिनमा यसतर्फ अझ चनाखो र गम्भीर ढंगले सरकार अगाडि बढ्ने विश्वास दिलाए। 'मुलुकको आन्तरिक सुरक्षाको साथै छिमेकी मुलुकबिरुद्ध नेपालको भूमि प्रयोग गरेर कुनै प्रकारको गतिविधि रोक्न पनि नाकाहरू सुव्यवस्थित गर्नुपर्ने छ। यसतर्फ सरकार लागिरहेको छ', उनले भने, 'निर्वाचन लगत्तै सबै सीमा नाका व्यवस्थित गर्ने काम सुरु हुन्छ।' स्थल नाका सुव्यवस्थित गर्ने कामको सुरुवात निर्वाचन पछि सरकारले रुपन्देहीको बेलहिया नाकाबाट गर्ने समेत उनले प्रतिबद्धता जनाए। उनले नाका सुव्यबस्थित गराउन निमार्ण गर्नुपर्ने संरचना र अन्य कामका लागि बजेटमा सरकारले कन्जुस्याइँ नगर्ने समेत प्रष्ट पारे। त्यस्तै उनले बेलहियामा बन्ने आईसीपी निमार्णका लागि नेपाल सरकारले कुटनीतिक र राजनीतिक रूपमा पहल गरिरहेको जानकारी दिँदै छिट्टै काम अगाडि बढ्नेमा सरकार विश्वस्त रहेको बताए। 'नेपाल सरकार र भारत सरकारको संयुक्त प्रयासमा आईसीपी निमार्ण हुने हो, आईसीपीका लागि हामीले जग्गा अधिग्रहण गरिसकेका छौँ', गृहमन्त्री खाणले भने, 'भारत सरकारले जग्गा अधिग्रहण नगर्दा निमार्णमा ढिलाई भएको हो। जग्गा अधिग्रहण गरी निमार्ण प्रक्रिया अगाडि बढाउन नेपाल सरकारले भारत सरकारसंग कुटनीतिक र राजनीतिक दुवै तवरले छलफल अगाडि बढाएको छ।' अधुरो रहेको बेलहियाबुटवल व्यापारिक मार्ग अन्तर्गत बेलहिया खण्डको सडक निमार्ण तीनचार महिना भित्रै सम्पन्न हुने पनि उनले बताए। विशेष आर्थिक क्षेत्र 'सेज'मा नियमित विद्युत आपूर्ति र सञ्चालन कार्यविधिमा उद्योगी व्यसायीले राख्दै आएका माग सकारात्मक रहेको पनि उनले बताए। क्षेत्र नम्बर ३ (क)का गठबन्धनका उम्मेदवार तथा लोकतान्त्रिक समाजवादी पार्टीका नेता सन्तोषकुमार पाण्डेयले रुपन्देही र सिंगो मुलुकको आर्थिक, सामाजिक, सांस्कृतिक र पूर्वाधार विकासका लागि गठबन्धनले जित्नु जरुरी रहेको बताए। उनले गृहमन्त्री खाण गठबन्धनका मात्रै उम्मेदवार नभएर क्षेत्रवासीका साझा उम्मेदवार भएकाले एकढिक्का भएर मतदान गर्न आह्वान गरे।"
विराटनगरमा शीर्ष नेताको सम्बोधन : सत्ता गठबन्धनलाई भोट दिन आग्रह,"विराटनगर : विराटनगरमा सत्तारूढ गठबन्धनको संयुक्त भेलालाई शीर्ष नेताहरूले सम्बोधन गरेका छन्। सत्ता गठबन्धनको भेलालाई प्रधानमन्त्री एवं कांग्रेस सभापति शेरबहादुर देउवा, नेकपा (माओवादी केन्द्र)का अध्यक्ष पुष्पकमल दाहाल 'प्रचण्ड', नेकपा (एकीकृत समाजवादी)का अध्यक्ष माधवकुमार नेपाल लगायतका नेताहरूले सम्बोधन गरेका हुन्। सम्बोधनका क्रममा उनीहरूले आगामी निर्वाचनमा जसरी भए पनि गठबन्धनलाई जिताउन आग्रह गरे। देउवाले गिरिजाप्रसाद कोइरालाले जस्तै आफूले पनि हँसिया हथौडामा भोट हालिसकेको बताए। शान्ति सम्झौता गर्दाका बेला गिरिजाप्रसाद कोइरालाले 'भोट हालिसकेको' भन्दै उनले आफूले पनि हँसिया हथौडामा भोट हालिसकेको बताएका हुन्। नेकपा (एमाले)का अध्यक्ष केपी शर्मा ओलीले पनि गठबन्धन गरेको चर्चा गर्दै देउवाले आफूहरूले गरेको गठबन्धन संविधान र लोकतन्त्रको पक्षमा रहेकोमा बताए। आफ्नो पार्टी उम्मेदवार भएका स्थानमा रुखलाई र तालमेल गरिएका क्षेत्रमा गठबन्धन दलको चुनाव चिह्नमा भोट दिन उनले आग्रह गरेका थिए। दाहालले 'संग्राम' का रूपमा आगामी आमनिर्वाचन हुन लागेको भन्दै त्यसमा दुई फरक प्रवृत्तिका बीचमा प्रतिस्पर्धा हुने बताए। उनले जनयुद्ध र जनआन्दोलनपछि संविधान निर्माण भएको र अहिले 'गोरु गाडावालाले टाउको उठाउन खोजेको' टिप्पणी गरे। आफूहरूको गठबन्धन १२ बुँदे सहमतिको पक्षपातीहरूको गठबन्धन भएको भन्दै उनले अर्को गठबन्धन गोरूगाडावाला गठबन्धन भएको टिप्पणी गरे। 'मंसिर ४ गते एउटा ठूलो 'संग्राम' हुँदै छ,' दाहालले भने, 'त्यसका लागि विस्तृत शान्ति सम्झौता र संविधान रक्षाका लागि काँग्रेससहितको गठबन्धन निर्माण गरिएको हो।' ओलीले धोका दिएपछि आफूले ज्ञान प्राप्त गरेको बताउँदै उनले शान्ति सम्झौतापछि सहमति, सहकार्यको संस्कृति निर्माण भएकोले एकअर्कालाई सहयोग गर्न कार्यकर्तालाई आग्रह गरे। पालले बेठिक मान्छेको हातमा पुगेको मुलुकलाई संकटबाट जोगाउन आफूहरूले गठबन्धन गरेर जोखिम लिएको बताएका छन्। लोकतन्त्र धरापमा पर्ने, संघीयता खारेज हुने हो कि भन्ने अवस्थालाई पार लगाउन आफूले त्याग गरेको उनको जिकिर छ। अर्को गठबन्धन प्रतिगामी गठबन्धन भएको नेपालको टिप्पणी छ। गठबन्धनको उद्देश्य सत्ता मात्रै नभएको उल्लेख गर्दै उनले भने, 'जनतालाई लुटौँ भन्ने होइन। त्यसको विरोध गर्नकै लागि हामीले गठबन्धन बनाएका हौँ।' २००७ साल, २०४७ र २०६२०६३ मा कांग्रेससँग कम्युनिष्ट मिलेरै प्रगति गरिएको भन्दै नेपालले सत्ता गठबन्धन स्वभाविक भएको दाबी पनि गरे।"
संविधान जोगाउन गठबन्धन बनायौँ : देव गुरुङ,"काठमाडौंः नेकपा माओवादी केन्द्रका महासचिव देवप्रसाद गुरुङले संविधानको रक्षा र मुलुकको आर्थिक विकासका लागि गठबन्धन निर्माण गरिएको बताएका छन् । काठमाडौंमा आयोजित कार्यक्रममा गुरुङले राष्ट्रियता र लोकतन्त्रलाई जोगाउन गठबन्धन भएको बताएका हुन् । राष्ट्रियता, लोकतन्त्र र संविधानको रक्षाका लागि गठबन्धनमा आबद्ध दललाई जिताउन आवश्यक छ, उनले भने । महासचिव गुरुङले भ्रष्टाचार, कमिशनतन्त्रको अन्त्य गर्दै सुशासनको अभियानमा गठबन्धन लागेको बताए । कृषि, पर्यटन, जलविद्युतमार्फत लमजुङको विकास गर्न सकिने बताउँदै गुरुङले यसका लागि पूर्वाधार निर्माणको आवश्यकता रहेको बताए । घरेलु उद्योग, कृषिलाई यान्त्रीकरण र व्यवसायीकरण गर्नसके लमजुङको विकास हुने गुरुङको भनाइ छ । मर्स्याङ्दी, चेपे, दोर्दी, मिदिम, रुदी तथा मादी नदीमा करिडोर निर्माण गर्नसके लमजुङलाई उत्तरदक्षिण व्यापारिक नाकाको रुपमा विकास गर्न सकिने उनले बताए ।"
सुनसरी१ मा राजनीतिक दललाई स्वतन्त्रको चुनौती !,"धरान : मंसिर ४ गते हुने प्रतिनिधि सभा तथा प्रदेश सभा निर्वाचनमा सुनसरी क्षेत्र नम्बर१ मा दुई गठबन्दनका उम्मेदवारलाई स्वतन्त्र उम्मेदवारले कडा चुनौती दिने भएका छन् । नेताहरूले केन्द्रमा चुनावी तालमेल गरे पनि स्थानीय स्थरमा कार्यकर्ताहरू विभाजन भएका कारण गठबन्धनका उम्मेदवारलाई यस पटकको चुनाव जित्न फलामको चिउरा चपाउनु जस्तै कठिन देखिएको छ । एमालेजसपा गठबन्धनबाट जसपाका संघीय अध्यक्ष अशोक राई चुनावी प्रतिष्पर्धामा छन् । राई र मेन्याङबोलाई एमालेबाट विद्रोह गरी स्वतन्त्र उम्मेदवारी दिएका मनोज मेन्याङबो र सुकुम्वासीहरूको साझा संस्था नेपाल बसोवास बस्ती संरक्षण समाजका केन्द्रीय अध्यक्ष कुमार कार्कीले कडा चुनौती दिने भएका छन् । सुनसरी १ को चुनावी माहोल हेर्दा यी चारजना उम्मेदवारबीच कडा प्रतिष्पर्धा हुने देखिन्छ । एमालेको पकड क्षेत्रका रुपमा रहेको सुनसरी क्षेत्र नम्बर१ मा धरान उपमहानगरपालिकाका २० वडा तथा बराहक्षेत्र नगरपालिकाको वडा नम्बर १, २, ३, ४, ५ र रामधुनी नगरपालिकाको ६ र ७ वडा पर्दछन् । गत स्थानीय निर्वाचनमा एमालेले विवादित बनेकी मञ्जु भण्डारीलाई मेयरको टिकट दिए पश्चात धरान उपमहानगरपालिकाको मेयरमा स्वतन्त्रका हर्क साम्पाङ निर्वाचित भएका थिए । स्थानीय निर्वाचनमा वडा अध्यक्षले प्राप्त गरेको मतलाई आधार मान्दा यस क्षेत्र अझैपनि एमालेकै पकड क्षेत्र हो । तर, एमालेले जसपाका अशोक राईलाई टिकट दिए पश्चात एमालेका अधिकांस कार्यकर्ताहरूले विद्रोह गरेका छन् । एमाले कार्यकर्ताहरूले मनोज मेन्याङ्बोलाई समर्थन गरेपछि अशोकलाई यसपटक चुनाव जित्न फलामको चिउरा चपाउनु सरह भएको छ । सुनसरी क्षेत्र नम्ब १ मा जसपाको मत भने खासै देखिदैन् । अशोकले भने एमालेसँग गरिएको सहमति अनुसार आफुलाई सबै कार्यकर्ताहरूले मत दिएर निर्वाचित गराउने बताएका छन् । उनले चुनावी अभियानमा जनमत आफ्नै पक्षमा रहेकाले आफुले यसपटक निर्वाचन जितेरै छाड्ने दावी गरेका छन् । अशोक राईभन्दा सत्ता गठबन्धनबाट उम्मेदवार बनेका मुक्साहाङको अबस्था केही राम्रो रहेको स्थानीयको विश्लेषण छ । तर, उनलाई सत्ता गठबन्धनकै कांग्रेस, माओवादी र नेकपा एकीकृत समाजवादीका केही कार्यकर्ताहरूले असहयोग गर्ने बुझिएको छ । सत्ता गठबन्दनकै कार्यकर्ताहरूले मुक्साहाङलाई असहयोग गर्दा उनलाई चुनाव जित्न त्यति सहज देखिदैन् । मुक्साहाङले यो निर्वाचनमा सत्ता साझेदार दलहरूको समर्थन आफूलाई रहेका कारण यसपटक आफ्नो पक्षमा चुनावी नतिजा आउने बताएका छन् । अन्य उम्मेदवार भन्दा सत्ता गठबन्धनको अवस्था राम्रो भएकाले आफुले निर्वाचन जित्ने उनको दावी छ । धराना पूर्वमेयर समेत रहेका मनोज मेन्याङ्बोलाई असन्तुष्ठ बनेका एमाले, कांग्रेस, माओवादी र नेकपा एकीकृत समाजवादीका कार्यकर्ता र स्वतन्त्र मतदाताहरूले खुलेआम भोट मागिरहेका छन् । अहिलेको चुनावी माहोलले अशोक र मुक्साहाङको भन्दा मनोजलाई सहज देखिने विश्लेषण हुने गरेको छ । मनोज सबै दलसँग असन्तुष्ठ बनेका कार्यकर्ताहरूलाई साथमा लिएर मतदाताको घरदैलोमा भोट माग्न व्यस्त छन् । मनोजले सुनसरी क्षेत्र नम्बर १ का लागि आफुले अन्य उम्मेदवारभन्दा बढि योगदान गरेका कारण अधुरा काम सम्पन्न गर्न मतदाताले यसपटक फेरि आफूलाई निर्वाचित गराउने बताए । प्रमुख दलहरूले धरानलाई अपहेलना गरेका कारण एमालेबाट विद्रोह गरी स्वतन्त्र रुपमा चुनावी मैदानमा उत्रिएको उनको भनाइ छ । सुकुम्वासीको पकड क्षेत्र रहेका कारण सुकुम्वासी नेता कुमार कार्कीको पनि अवस्था राम्रै रहेको स्थानीय विश्लेषकको भनाइ छ । उनले पनि असन्तुष्ट बनेका एमाले, कांग्रेस र माओवादी कार्यकर्ताहरूको मत पाउने छन् । तर उनलाई त्यत्तिले मात्र चुनाव जित्न प्रयाप्त हुँदैन । सँधै दलका उम्मेदवारलाई भोट हाल्दै आएका सुकुम्वासीहरू भने यसपटक संगठित रुपमा कार्कीको पक्षमा छन् । कांग्रेस नेता समेत रहेका सुवास थुलुङ राईले कांग्रेसले प्रतिनिधि सभामा उम्मेदवार नदिएका कारण आफू कार्कीको पक्षमा भोट माग्न सक्रिय रहेको बताए । कार्कीले पनि यहाँका सुकुम्वासी र सचेत नागरिकहरूले आफूलाई निर्वाचित गराउने दावी गरेका छन् । धरानका राजनीतिक विश्लेशक डा राजेन्द्र शर्मा राजनीतिक दलहरू मुद्दाबिहीन र लोकप्रियता गुमाएका कारण सुनसरी१ मा स्वतन्त्र उम्मेदवारको पक्षमा अप्रत्यासित रुपमा नतिजा आउन सक्ने बताउँछन् । क्षेत्र नम्बर १ को प्रदेश (क) को प्रदेश सभा सदस्यका लागि सत्ता रुढदलको तर्फबाट कांग्रेसका उमेश थापा र एमाले जसपा गठबन्धनबाट एमालेका रमेश बस्नेतले उम्मेदवारी दर्ता गराएका छन् । यस क्षेत्रमा राप्रपाका तर्फबाट उद्वप श्रेष्ठले उम्मेदवारी दर्ता गराएका छन् । प्रदेश क मा कांग्रेसका थापा र एमालेका बस्नेतबीच कडा प्रतिष्पर्धा हुने देखिन्छ । प्रदेश (ख) मा सत्तारुढ दलको तर्फबाट नेकपा एकीकृत समाजवादीका रेवतरमण राई र एमालेको तर्फबाट विजय राईले उम्मेदवारी दर्ता गराएका छन् । राप्रपाबाट यस क्षेत्रमा अनिस ढकालले उम्मेदवारी दर्ता गराएका छन् । कांग्रेसका रोहित सुब्बाले गठबन्धनविरुद्ध बागी उम्मेदवारी दिए पश्चात एमालेका विजयलाई चुनाव जित्न केही सहज हुने देखिएको छ । प्रदेशमा उम्मदवारी दर्ता गराएका सबै नयाँ अनुहार हुन् । सुनसरी१ मा एकलाख ४१ हजार ७ सय ८७ मतदाता छन् ।"
रौतहट १ मा नेपाल र गुप्ताबीच कडा प्रतिस्पर्धा,"रौतहट : प्रतिनिधि सभा सदस्य पदका लागि रौतहटको क्षेत्र नम्बर १ मा गठबन्धनका तर्फबाट उम्मेदवारी दिएका पूर्व प्रधानमन्त्री माधव कुमार नेपाल र एमालेका अजय गुप्ताबीच कडा प्रतिस्पर्धा हुने देखिएको छ। नेकपा एकीकृत समाजवादीका अध्यक्ष नेपालसँग नेकपा एमालेका उम्मेदवार गुप्ता चुनावी मैदानमा छन्। दुवै उम्मेदवारले मतदातालाई आफ्नो पक्षमा पार्न घरदैलो, कोणसभा, भेटधाट लगायतका कार्यक्रमहरू गरिरहेका छन्। अध्यक्ष नेपाल पछिल्ला दिनहरूमा आफ्नो क्षेत्रमा आउने क्रम पनि बढेको छ। नेपाललाई गठबन्धनका उम्मेदवारहरूले पनि सघाइरहेको छन्। तर, नेता नेपाललाई यसभन्दा पहिले मत दिएका स्थानीयले गुनासो पनि उत्तिकै गरिरहेका छन्। नेता नेपालले जिल्लामा समुचित विकास गर्न नसकेकोमा स्थानीयको गुनासो छ। जुद्ध माध्यमिक विद्यालयको छात्रावास तथा बाग्मती नदीको पुल, लालबकैया नदी टिकुलियाको पुल वर्षौदेखि अलपत्र हुँदापनि कसैले ध्यान नदिएको गुनासो छ। दोस्रो संविधानसभा निर्वाचनमा नेपालसँग करिब तीन सय मतले पराजित भएका मधेशवादी दलबाट एमाले भएका नेता गुप्ताले यो चुनावमा नेता नेपाललाई कडा चुनौती दिने छन्। गुप्ताले मतदाता भेटघाटलाई तीव्र पारेका छन्। एमालेका तर्फबाट क्षेत्र नं १ को 'क' बाट राजकिशोर यादवसँगको सहकार्यमा गुप्ताले घरदैलो कार्यक्रममा जोड दिइरहेका छन्। यस्तै पछिल्लो समय एकीकृत समाजवादीका अध्यक्ष नेपाल पनि गठबन्धनका उम्मेदवारहरूसँग घरदैलो कार्यक्रममा व्यस्त छन्। एमालेका नेता अजय गुप्ता र गठबन्धनका तर्फबाट नेकपा समाजवादीका अध्यक्ष उम्मेदवार माधव नेपाल दुवैले रौतहट क्षेत्र नम्बर १ का मतदाताको साथ रहेको दाबी गर्दै आएका छन्।"
गलत मानिसको हातबाट नेतृत्व खोस्न गठबन्धन : माधवकुमार नेपाल,"काठमाडौं : नेकपा (एकीकृत समाजवादी) पार्टीका अध्यक्ष एवं पूर्वप्रधानमन्त्री माधवकुमार नेपालले गलत मानिसको हातबाट नेतृत्व खोस्न गठबन्धन बनेको बताएका छन्। विराटनगरमा आयोजित कार्यक्रममा नेपालले राजनीतिलाई सही बाटामा लैजान गठबन्धन बनेको बताएका हुन्। उनले भने, 'गठबन्धनको एकता र ऐक्यवद्धता नै हाम्रो संकल्प हो। राजनीति सही मार्गमा गए मात्र समाजका समस्या समाधान हुने विश्वास छ। गठबन्धन नबनेको भए एकलौटी सरकार चलाउने आधारलाई भत्काउन सकिने अवस्था थिएन।' स्वाभिमानका पाठ कार्यकर्ता र जनतालाई सिकाएर राम्रो उद्देश्य तथा सपना साकार पार्न गठबन्धनका उम्मेदवारले जित्नुपर्ने बताउँदै अध्यक्ष नेपालले लोकतन्त्र र संविधानलाई धराप पर्न नदिन गठबन्धन निर्वाचित हुनुपर्ने बताए।"
निर्वाचनमा अप्रत्याशित नतिजा आउँछ : राजेन्द्र लिङ्देन,काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले आगामी निर्वाचनमा अप्रत्याशित नजिता आउने दावी गरेका छन्। शनिबार काठमाडौं क्षेत्र नम्बर १ मा आयोजित शुभकामना आदानप्रदान कार्यक्रममा लिङ्देनले आगामी निर्वाचनमा देशभर आफ्ना उम्मेदवार उठेको भन्दै अप्रत्याशित नजिता आउने र राप्रपालाई अघि बढ्न अब कसैले रोक्न नसक्ने दावी गरे। आगामी निर्वाचन केवल आवद्यिक निर्वाचन मात्रै नभएको भन्दै उनले तीन दशकदेखिको सीमित राजनीतिक दलहरूको चक्रव्युहबाट मुलुकलाई निकाल्ने अवसर भएको बताए। निर्वाचनमा राप्रपाले मात्रै नभई देशले जित्ने भएकाले आफ्नो मत सदुपयोग हुने गरी मतदान गर्न उनले आह्वान गरे। लिङ्देनले यसअघिको निर्वाचनमा राप्रपाले गलत गठबन्धन गरेरकाले राम्रा मान्छे पराजित भएकाले अब भने त्यस्तो अवस्था नआउने धारणा राखे। त्यस्तै लिङ्देनले अन्य दलमा रहेकाहरूले पनि आफ्नो पार्टी सुधार्न रापपामा मतदान गर्नुपर्ने जिकिर गरे।
निर्वाचन क्षेत्रअनुसार खर्च सीमा फरकफरक,"काठमाडौं : निर्वाचन आयोगले प्रतिनिधिसभा र प्रदेशसभा निर्वाचनमा प्रत्यक्षतर्फका उम्मेदवारको खर्च सीमा फरकफरक तोकेको छ। यसपटक भूगोलको बनोट, मतदाताको अनुपात र मतदान केन्द्रको संख्याका आधारमा खर्च सीमा निर्धारण गरिएको निर्वाचन आयुक्त रामप्रसाद भण्डारीले बताए। २०७४ सालको प्रतिनिधिसभाको निर्वाचनमा देशभरका प्रत्यक्षतर्फका उम्मेदवारका लागि चुनावी खर्चको सीमा समान थियो। त्यतिबेला प्रत्यक्षतर्फका उम्मेदवारका लागि २५ लाखसम्म निर्वाचन खर्च गर्ने सीमा राखिएको थियो। अहिले एउटै जिल्लाभित्रका फरक निर्वाचन क्षेत्रमा फरक खर्च सीमा राखिएको छ। यो निर्वाचनमा प्रतिनिधिसभाको प्रत्यक्षतर्फ २५ लाखसम्म खर्च गर्न पाउने ५, २७ लाखसम्म १७, २९ लाखसम्म ६५, ३१ लाखसम्म ५२ र ३३ लाखसम्म खर्च गर्न पाउने २६ वटा निर्वाचन क्षेत्र आयोगले तोकिएको छ। प्रदेशसभातर्फ भने १५ लाखदेखि २३ लाखसम्म खर्च निर्धारण गरिएको आयोगले जनाएको छ। आयोगका प्रवक्ता गुरुप्रसाद वाग्लेका अनुसार २०७४ को निर्वाचनमा प्रदेशसभा तथा प्रतिनिधिसभा सदस्यका लागि क्रमशः १५ लाख र २५ लाख तोकिएको थियो। आयोगका अनुसार प्रतिनिधिसभाको समानुपातिकतर्फका उम्मेदवारले दुई लाख मात्रै खर्च गर्न पाउनेछन्। राजनीतिक दलले गर्ने निर्वाचन खर्चको हद प्रत्येक राजनीतिक दलले पेस गरेको बन्दसूचीमा सूचीकृत उम्मेदवारको संख्याअनुसार तोकिएको आयोगले जनाएको छ। यता प्रदेशसभा सदस्यको समानुपातिकतर्फ प्रतिउम्मेदवार १ लाख ५० हजार चुनावी खर्च कायम गरिएको छ। सबै निर्वाचन क्षेत्रमा एकै खालको निर्वाचन खर्च तोक्दा कहीँ अभाव त कहीँ उम्मेदवारहरूले दुरुपयोग गर्थे। यसलाई नै ध्यानमा राखेर यसपटक खर्च निर्धारण गरिएको आयोगको भनाइ छ। समान रूपमा निर्वाचन खर्च तोक्दा कतिपय नचाहिने ठाउँमा बढी खर्च हुन्छ। चाहिने ठाउँमा खर्च पुग्दैन, आयुक्त भण्डारी भन्छन्, त्यसैले अहिले व्यवस्था परिवर्तन गर्दै कडाइ गरिएको हो। यसपटक प्रतिनिधिसभातर्फ प्रत्यक्षमा १ सय ६५ तथा प्रदेशसभा निर्वाचन क्षेत्रतर्फ ३ सय ३० सिटका लागि निर्वाचन हुँदैछ। त्यसैगरी समानुपातिक प्रणालीतर्फ प्रतिनिधिसभा र प्रदेशसभामा क्रमशः १ सय १० र २ सय २० सिट संख्या छ। यसपटकको निर्वाचनमा प्रतिनिधिसभाको प्रत्यक्षतर्फ २ हजार ४ सय १२ र प्रदेशमा ३ हजार २ सय २४ प्रत्यक्षतर्फका उम्मेदवार चुनावी मैदानमा छन्। निर्वाचनका लागि देशभरि १० हजार ८ सय ९२ मतदानस्थलको संख्या आयोगले कायम गरेको छ। जहाँ २२ हजार २ सय २७ मतदान केन्द्र तोकिएको छ। मंसिर ४ को निर्वाचनका लागि आयोगले कुल १ करोड ७९ लाख ८८ हजार ५ सय ७० मतदाताको नामावली प्रकाशन गरेको छ। पुरुष ९१ लाख ४० हजार ८ सय ६, महिला ८८ लाख ४७ हजार ५ सय ७९ र अन्य १ सय ८५ मतदाता छन्। प्रतिनिधिसभातर्फ २५ लाखसम्म खर्च गर्न पाउने निर्वाचन क्षेत्र काठमाडौं १, ३, ६, ७, र ८ छन्। तेह्रथुम१, पर्सा१, २, ३, रसुवा१, काठमाडौं २, ४, ५, ९, १०, भक्तपुर २, ललितपुर १, २, ३, मनाङ १, कास्की २ र रुकुम पूर्व१ का उम्मेदवारले २७ लाख सम्म खर्च गर्न पाउनेछन्। २९ लाख खर्च गर्न पाउने निर्वाचन क्षेत्रझापा १ र ४, मोरङ ४, ५ र ६, सुनसरी ३ र ४, उदयपुर २, सप्तरी १, २, ३ र ४, सिरहा १, २, ३ र ४, धनुषा १, २, ३ र ४, महोत्तरी १, २, ३ र ४, सर्लाही २ र ४, रौतहट १, २, ३ र ४, बारा २, ३ र ४, पर्सा ४, नुवाकोट २, भक्तपुर १, चितवन २, गोरखा २, कास्की १, स्याङ्जा २, मुस्ताङ१, बाग्लुङ १ र २, गुल्मी २, पाल्पा १ र २, रूपन्देही २, ३ र ४, कपिलवस्तु ३, बाँके  २ र ३, नवलपरासी (बर्दघाट सुस्ता पश्चिम) १ र २, दैलेख १ र २, अछाम १ र २ कैलाली १, २, ३ र ५, कञ्चनपुर १, २, र ३। ३१ लाख खर्च गर्न पाउने निर्वाचन क्षेत्रइलाम १ र २, झापा २, ३ र ५, भोजपुर १, धनकुटा १, मोरङ १, २ र ३, सुनसरी १ र २, ओखलढुंगा १, उदयपुर १, सर्लाही १ र ३, बारा १, सिन्धुली १ र २, धादिङ १ र २, नुवाकोट १, सिन्धुपाल्चोक १ र २, चितवन १ र ३, कास्की ३, तनहुँ १ र २, स्याङ्जा १, नवलपरासी (बर्दघाट सुस्तापूर्व) १ र २, म्याग्दी १, पर्वत १, गुल्मी १, रूपन्देही १ र ५ कपिलवस्तु १ र २, दाङ २ र ३, बाँके १, मुगु १, जुम्ला १, कालीकोट १, सुर्खेत १ र २, रुकुम पश्चिम१, बाजुरा १, कैलाली ४, दार्चुला १ र डडेलधुरा १। ३३ लाख खर्च सीमा तोकिएका निर्वाचन क्षेत्रताप्लेजुङ १, पाँचथर १, संखुवासभा १ र २, खोटाङ १, दोलखा १, रामेछाप१, काभ्रेपलाल्चोक १ र २, मकवानपुर १ र २, गोरखा १, लमजुङ १, अर्घाखाँची, रोल्पा १, प्युठान १, दाङ१, बर्दिया १ र २, सल्यान १, डोल्पा १, हुम्ला १, जाजरकोट १, बझाङ १, डोटी १ र बैतडी १।"
कन्टेनर चालकमाथि लुटपाट गर्ने गिरोह पक्राउ,"विराटनगर : पूर्वपश्चिम लोकमार्गअन्तर्गत मोरङको सुन्दरहरैँचा नगरपालिका४ मा कन्टेनर चालकमाथि लुटपाट गर्ने गिरोहलाई प्रहरीले पक्राउ गरेको छ। सडकमा पार्किङ गरेर राखिएको ना ६ ख ६३९९ नम्बरको कन्टेनरका चालक सिन्धुपाल्चोकको चौतारा घर भएका ४३ वर्षीय रामबहादुर गिरीमाथि एक साताअघि लुटपाट भएको थियो। गिरी सडकमा पार्किङ गरिएको कन्टेनरमा सहचालक सप्तरीको शम्भुनाथ घर भएका २३ वर्षीय रोशन चौधरीसँगै सुतेका थिए। निदाएको समयमा चालक गिरीमाथि असोज ३० गते राति ३ जना अपरिचित युवाहरूको समूहले लुटपाट गरेको प्रहरीले जनाएको छ। प्रहरीका अनुसार ढोका खुलै राखेर कन्टेनरभित्र सुतेका गिरीले लगाएको २ तोला १३ आनाको सुनको सिक्री, ३ तोला ८ आनाको ब्रासलेट तथा साथमा भएको ४५ हजार नगद, पर्स, मोबाइल र एटीएम कार्ड लुटपाट गरिएको थियो। त्यही घटनामा संलग्न गिरोहलाई इलाका प्रहरी कार्यालय बेलबारीका प्रहरी निरीक्षक खगेन्द्र धमला नेतृत्वको टोलीले पक्राउ गरेको हो। पक्राउ पर्नेमा झापाको गौरादह नगरपालिका९ बैगुनधुराका १९ वर्षीय मुकेश खतिवडा, धनकुटाको महालक्ष्मी नगरपालिका१ लेगुवाका २२ वर्षीय हेमबहादुर बस्नेत र धनकुटाको खाल्साछिन्ताङशहीदभूमि गाउँपालिका४ का २७ वर्षीय सागर भनिने शरण राई रहेका छन्। लुटपाटमा शरणको संलग्नता यकिन भइसकेको छैन। चालक गिरीबाट लुटिएको सुनका गहना सुनसरीको इटहरीस्थित कोठाबाट बरामद भएकाले उनलाई प्रहरीले पक्राउ गरेको हो। घटनामा संलग्नले लुटपाट गरेको गहना शरणलाई बेचेको हुनसक्ने प्रहरीको अनुमान छ। उनी शुक्रबार राति इटहरीबाटै पक्राउ परेका हुन्। प्रारम्भिक अनुसन्धानबाट लुटपाटको घटनामा भने मुकेश र हेमबहादुरसहित झापाको शिवसताक्षी नगरपालिका१ का २२ वर्षीय लक्ष्मण बस्नेतको संलग्ना पुष्टि भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। लक्ष्मण अहिले इलाका प्रहरी कार्यालय पकलीको नियन्त्रणमा छन्। चोरीको अर्को घटनामा संलग्न रहेको आरोपमा प्रहरीले यसअघि नै इटहरीबाट पक्राउ गरेर उनीमाथि अनुसन्धान गरिरहेको हो। पकलीमा चोरी मुद्दाको अनुसन्धान सकिएपछि लुटपाट घटनामा कारबाही अघि बढाउन लक्ष्मणलाई मोरङ ल्याउने प्रहरीको तयारी छ। अलगअलग घरठेगाना भएका मुकेश, हेमबहादुर र लक्ष्मण मोरङको बलियामा कोठा भाडामा लिएर बस्दै आएकाको खुलेको छ। डेढ महिनादेखि भाडाको कोठामा बस्दै आएका उनीहरूले योजना बनाएरै लुटपाट र चोरी गर्ने गरेको प्रहरीले जनाएको छ। कन्टेनर चालकबाट लुटिएको सिक्री, ब्रासलेट, पर्स, मोबाइल र एटीएम कार्ड प्रहरीले बरामद गरेको छ। नगद भने फेला पर्न सकेको छैन। पक्राउ परेका मुकेश र हेमबहादुरविरुद्ध डाँका मुद्दा चलाउन शुक्रबार अदालतबाट म्याद थप गरेर घटनाको बाँकी अनुसन्धान अघि बढाइएको डीएसपी श्रेष्ठले बताए।"
२० लाखसहित दुई युवक पक्राउ,जनकपुरधाम: स्रोत नखुलेको २० लाख रुपैयाँसहित प्रहरीले दुई जनालाई पक्राउ गरेको छ । सुनसरीको ईनारुवा नगरपालिका ६ बस्ने २२ वर्षीय आशिष कामद र २७ वर्षीय बजरंगप्रसाद गुप्तालाई पक्राउ गरेको धनुषाका प्रहरी प्रवक्ता तथा नायव उपरीक्षक प्रदीपबहादुर क्षेत्रीले जानकारी दिए । मंगलबार राति प्र०१०२०४६ प ५६३१ नम्बरको मोटरसाईकलमा सवार उनीहरूलाई चेकजाँचका क्रममा धनुषाको सबैला नगरपालिका १२ रघुनाथपुरस्थित नहरचोकमा पक्राउ गरिएको क्षेत्रीले जानकारी दिए । कालो रंगको झोला भित्र स्रोत नखुलेको २० लाख रुपैयाँ बरामद भएपछि प्रहरीले उनीहरूलाई नियन्त्रणमा लिएको थियो । इलाका प्रहरी कार्यालय सबैलाबाट खटेको प्रहरी टोलीले दुवै जनालाई नगदसहित नियनत्रणमा लिई अनुसन्धान पश्चात आवश्यक कारबाहीका लागि सम्पत्ति शुद्धीकरण अनुसन्धान विभाग काठमाडौंलाई बुझाउने तयारी भइरहेको जिल्ला प्रहरी कार्यालय धनुषाले जनाएको छ ।
बसको ठक्करबाट प्रहरी कर्मचारीको मृत्यु,काठमाडौं : कैलालीको लम्कीचुहा नगरपालिका३ ढुंगेबजारमा हिजो शुक्रबार साँझ बसको ठक्करबाट प्रहरी कर्मचारीको मृत्यु भएको छ। मृत्यु हुनेमा से१ब २१६ नम्बरको मोटरसाइकलका चालक इलाका प्रहरी कार्यालय चिसापानीमा कार्यरत प्रहरी हवल्दार ३७ वर्षीय नेत्र प्रसाद जैशी रहेका छन्। उपचारका क्रममा हिजो बेलुकी साढे ८ बजे टीकापुर अस्पतालमा उनको मृत्यु भएको हो। कार्यालयबाट फरार रहेका प्रतिवादीबारे बुझ्नका लागि लम्कीचुहा३ बल्चौर गएर फर्किदै गरेका जैशी सवार रहेको मोटरसाइकललाई हिजो साँझ सवा ६ बजे ना६ख ७४५९ नम्बरको बसले ठक्कर दिएको थियो। बससहित चालकलाई इलाका प्रहरी कार्यालय लम्की कैलालीले नियन्त्रणमा लिएको छ।
बाढी प्रभावित क्षेत्रमा सेनाको स्वास्थ्य शिविर,"गुलरिया: कर्णाली नदीको बाढीबाट प्रभावित बर्दिया राजापुर क्षेत्रका स्थानीयको नेपाली सेनाले शिविरमार्फत स्वास्थ्य चेकजाँच गरेको छ । राजापुर नगरपालिका तथा नेपाली सेनाको संयुक्त आयोजित शिविरमा बाढी प्रभावित समुदायले स्वास्थ्य चेकअप, परामर्श, ल्याव, एक्सरे, ईसीजी, औषधीयलगायतका सेवा निःशुल्क लिएका छन् । राजापुर नगरपालिका वडा नम्वर ४ स्थित अमर शहीद दशरथ चन्द माध्यमिक विद्यालय परिसरमा बाढी प्रभावित समुदायको सहयोगार्थ स्वास्थ्य शिविर सम्पन्न गर्यौं,राजापुर नगरपालिकाका नगर प्रमुख दिपेश थारुको सुझाव, नेपाली सेनाको ४ नम्बर बाहिनी अड्डा बाँकेका सहायक रथी उत्तमकुमार विष्टको निर्देशन, बज्रदल गण राँझा बाँकेका गणपति श्याम आत्रेय पौडेल तथा सेनानी शिव थापासहितको टोलीले शिविर स्थल पहिचान गरेको थियो । राजापुर नगरपालिकाका प्रमुख प्रशासकीय अधिकृत अर्जुन सुवेदीले भने, शिविरमा जनरल फिजिशियन सेवा, प्रसुती तथा महिला रोग, छाला तथा यौनजन्य रोग लगायत स्वास्थ्य सम्बन्धी परामर्श सेवा प्रदान गरिएको छ । शिविरमा ४८७ जनाले जनरल स्वास्थ्य सेवा, ५५ जनाले महिला तथा स्त्रीरोग सेवा, १०८ जनाले छाला तथा यौनजन्य रोग गरी कुल ६४१ जनाले स्वास्थ्य सेवा लिएका छन् । जसमा, ५० जनाले ल्याव सेवा, ४० जनाले एक्सरे र १० जनाले ईसीजी सेवा लिएको, शिविर व्यवस्थापक सेनानी शिव थापाले जनाए । शिविर संचालन गर्न स्वास्थ्य शाखा राजापुर, नेपाली सेना, भेरी अस्पताल बाँके, बर्दिया अस्पताल गुलरियाले सहकार्य गरेको, राजापुर नगरपालिकाका प्रवक्ता असराज न्यौपानेले जानकारी दिए । केयर नेपालको सहयोगमा बी ग्रुप बाँकेले औषधी व्यवस्थापनमा सहजीकरण गरेको छ । नेपाली सेनाको सामाजिक सेवामूलक कार्यले सेना, स्थानीय सरकार र समुदायबीच सुमधुर सम्बन्ध निर्माण गर्न सहयोग पुग्ने स्थानीयको भनाइ छ । नेपाली सेनाले विपदका बेला सहयोग पुर्याउँदै आएको छ । असोज अन्तिम साता कर्णाली नदीमा आएको बाढीका कारण राजापुर नगरपालिका तथा गेरुवा गाउँपालिका क्षेत्रका बस्तीहरु डुवानमा परेका हुन् । सोही अवधिमा बबई नदीमा आएको बाढीले गुलरिया नगरपालिका क्षेत्रमा डुवान भएको हो । बर्दियामा परेको अविरल वर्षाका कारण किसानहरुले सयौं विगाह क्षेत्रमा रहेका धानवालीमा नोक्सानी ब्यहोर्नु परेको छ । बाढीका कारण केही घरहरु पूर्ण तथा आशिंक क्षति भएका छन् । अविरल वर्षाले बर्दियाका गुलरिया, मधुवन, राजापुर, ठाकुरबाबा, बारबर्दिया, बाँसगढी नगरपालिका तथा गेरुवा र बढैयाताल गाउँपालिकाका स्थानीय प्रभावित बनेका हुन् । विपद व्यवस्थापन समिति बर्दियाले बाढीबाट भएको अन्तिम तथ्यांक सार्वजनिक गर्ने तयारी अन्तिम चरणमा पुगेको जनाएको छ ।"
"दार्चुलामा ट्याक्टर दुर्घटना हुँदा २ को मृत्यु, २ जना घाइते","दार्चुला : दार्चुलामा ट्याक्टर दुर्घटना हुँदा दुई जनाको मृत्यु भएको छ भने दुई जना घाइते भएका छन्। जिल्लाको शैल्यशिखर नगरपालिका६, उल्लानीमा करिब ८ बजेतिर ट्याक्टर दुर्घटना हुँदा चालकसहित दुई जनाको मृत्यु भएको हो। मृत्यु हुनेमा एक जना आगरका स्थानीय र एक जना चौधरी थरका चालक रहेको स्थानीयले बताएका छन्। घटनाबारे थप अनुसन्धान भइरहेको जिल्ला प्रहरी कार्यालय दार्चुलाले जनाएको छ।"
जलवायु परिवर्तनको असर लोमान्थाङमा !,"जोमसोम: माटोको शहरका नामले परिचित उपल्लो मुस्ताङ पछिल्लो समय जलवायु परिवर्तनको असर देखिन थालेको छ । मनोक्रान्ति ईको स्पिरिचुअल योगा अनुपम पोखराबाट लोमान्थाङ पुगेको मनोक्रान्ति गुरु डा योगी विकाशानन्दसहितको टोलीले आयोजना गरेको अन्तरक्रिया कार्यक्रममा लोमान्थाङ गाउँपालिकाका जनप्रतिनिधिले लोमान्थाङमा जलवायु परिवर्तनको असर देखिन थालेको बताएका हुन् । मनोक्रान्ति गुरु डा विकाशानन्द युवा दार्शनिक हुन् । उनी मनोक्रान्ति योगका अगुवा हुन् । उनले मनोक्रान्तिको माध्यमबाट योग, ध्यान, दर्शन र आध्यात्मिक प्रचारप्रसारमा योगदान दिएका छन् । लोमान्थाङ गाउँपालिका अध्यक्ष टसीनर्बु गुरुङ र उपाध्यक्ष छिमी बिष्टको रोहबरमा डा विकाशानन्दले शुक्रबार अन्तक्रिया गरेका थिए । डा योगी विकाशानन्दसहितको गएको सहभागी टोलीले राखेको जिज्ञासामा गाउँपालिका अध्यक्ष गुरुङले जलवायु परिवर्तनको प्रत्यक्ष असर हिमाली क्षेत्रमा देखिन थालेको उल्लेख गरे । विश्व सम्पदा सूचीमा सुचिकृतको क्रममा रहेको उपल्लो मुस्ताङलाई माटोको शहर अर्थात मर्ट सिटीका नामले परिचय रहेको छ, तर,यो यहाँको मौलिकता कतिसम्म रहला भन्ने चिन्ता थपिदैछ ,अध्यक्ष गुरुङले भने, जलवायुको प्रभावले पानी नपर्ने यो ठाउँमा भारी वर्षा हुन थाल्यो, हिमपात पनि असमान प्रकारको छ ।"
एसइईमा एप्लस ल्याउने विद्यार्थीलाई मासिक भत्ता,कुश्मा : पर्वतको कुश्मा नगरपालिकाले सामुदायिक विद्यालयबाट एसइईमा ए प्लस अङ्क ल्याएर उत्तीर्ण हुने विद्यार्थीलाई मासिक भत्ता दिने भएको छ। नगरसभाबाट पारित भएको उक्त कार्यक्रम नगरको चालु वर्षको नीति तथा कार्यक्रम र बजेट कार्यान्वयन भएसँगै लागू भएको हो। कुश्मा नगरपालिकाले विद्यार्थीहरुको पढाइप्रतिको लगाव बढाउन तथा सामुदायिक विद्यालयमा पढ्न उत्प्रेरित र प्रोत्साहन गर्ने उद्देश्यले मासिक भत्ताको व्यवस्था गरेको नगरप्रमुख रामचन्द्र जोशीले जानकारी दिए। मासिक रुपमा विद्यार्थीहरुलाई दुई हजार भत्ता दिन सुरु गरिएको जोशीले बताए। यसले विद्यार्थीलाई पढाइमा ऊर्जा मिल्नाका साथै विपन्न बालबालिकालाई थोरै भए पनि आर्थिक समस्यासमेत टर्ने विश्वास रहेको उनले बताए। यस्तो भत्ता एसइई पास भएर कक्षा १२ को पढाइ नसकिने बेलासम्म दिइने नगरपालिकाले जनाएको छ। एसइईमा ए प्लस ल्याएर कक्षा ११ मा फेल भएमा भने भत्ता कटौती हुने गरी कार्यविधि बनाइएको छ। सामुदायिक विद्यालयका बालबालिकालाई भत्ता दिए पनि संस्थागत अर्थात् निजी बोर्डिङमा पढ्ने विद्यार्थीहरुलाई भने नदिइने नगरप्रमुख जोशीले बताए। रासस
अवैध लागूऔषधसहित ६ जना पक्राउ,"काठमाडौं : सुनसरीको बराहक्षेत्र नगरपालिका९ धरानेटोलस्थित बरगाछिबाट अवैध लागूऔषध ब्राउनसुगर २ ग्राम ३ सय ६० मिलिग्रामसहित २ जनालाई शुक्रबार साँझ प्रहरीले पक्राउ गरेको छ। पक्राउ पर्नेमा रामधुनी नगरपालिका५ बस्ने ४० वर्षीय सुनिल राई र इटहरी उपमहानगरपालिका५ पचरूकी बस्ने २६ वर्षीय अनिष खाती रहेका छन्। प्रहरी चौकी प्रकाशपुरबाट खटिएको प्रहरीले प्रदेश १०२०४६ प २३४४ नम्बरको स्कुटर जाँच गर्ने क्रममा उक्त पदार्थसहित फेला पारी स्कुटीमा सवार उनीहरूलाई पक्राउ गरेको हो। नवलपरासी (पूर्व), विनयी त्रिवेणी गाउँपालिका२ दाउन्नेबाट नियन्त्रित लागूऔषध डाईजेपाम ४८ एम्पुल, फेनारगन ४८ एम्पुल, नुफिन ४८ एम्पुल र नाइट्राभेट २ सय ७४ ट्याबलेट सहित ३ जनालाई शुक्रबार दिउँसो प्रहरीले पक्राउ गरेको छ। पक्राउ पर्नेहरूमा कास्की पोखरा महानगरपालिका१७ छोरेपाटन बस्ने २१ वर्षीय बसन्त खड्का, सोही महानगरपालिका विरौटा बस्ने २४ वर्षीय नविन भुजेल र नवलपरासी (पश्चिम) बर्दघाट नगरपालिका१३ धतेवा बस्ने २२ वर्षीय मनोज कुमार कामी रहेका छन्। सोही ठाउँस्थित चेकप्वाइन्टमा खटिएको प्रहरीले लु१ ख ८५७१ नम्बरको बसमा सवार बसन्त र नविनको साथबाट डाइजेपाम ४३ एम्पुल, नुर्फिन ४३ एम्पुल, फेनारगन ४३ एम्पुल र लु२ ख २२७ नम्बरको बसमा सवार मनोज कुमारको साथबाट डाइजेपाम ५ एम्पुल, फेनारगन ५ एम्पुल, नुर्फिन ५ एम्पुल तथा नाइट्राभेट २ सय ७४ ट्याबलेट सहित पक्राउ गरेको हो। कैलाली, धनगढी उपमहानगरपालिका४ बसपार्कबाट अवैध लागूऔषध ब्राउनसुगर ७ मिलिग्राम र गाँजा ३ ग्राम ६ सय ३० मिलिग्राम सहित बाँके कोहलपुर नगरपालिका१२, शान्तीटोल बस्ने २२ वर्षीय अर्जुन बिक भन्ने कृष्ण बिकलाई शुक्रबार साँझ प्रहरीले पक्राउ गरेको छ। अस्थायी प्रहरी पोष्ट धनगढीबाट खटिएको प्रहरीले ना७ ख ६०४८ नम्बर बसलाई जाँच गर्ने क्रममा उक्त लागूऔषध सहित फेला पारी सोही बसका सहचालक अर्जुनलाई पक्राउ गरेको हो। यस सम्बन्धमा प्रहरीले थप अनुसन्धान गरिरहेको छ।"
झिलिमिली फूलले बोलाएको तिहार (फोटो फिचर),काठमाडौं: नेपालीले घर दलोमा फूल र बत्तीको चार्ड तिहार भित्रिएको छ । तिहार अन्रर्गत आज पहिलो दिन काग तिहार मनाइएको छ । गाउँ शहरमा देखिने ढकमक्क फूलको दृश्यले पनि तिहारलाई स्वागत गरेको छ । मौसम तथा तिथीका कारण कुनै कुनै बेला तिहारमा फूल नहुने समस्या हुने गरेको थियो । बिगतका केही वर्ष सम्झँदा कुनै वर्ष तिहारपछि फूल फुलेको देखिन्थ्यो भने कुनै वर्ष तिहार अघि नै । तर यो वर्ष फूलबारी ढकमक्क फूलले ढाकेको छ । ललितपुरमा पुष्प मेला नै जारी छ । यही फूलको सुन्दर दृश्यले तिहारलाई थप रमाइलो बनाएको छ । हेर्नुहोस् तस्वीर तस्वीर: रासस
कुखुराको खोरमा राखेर मासुको ढुवानी !,"काठमाडौंः देशको राजधानी काठमाडौंका ग्राहकलाई ल्याइएको कुखुराको मासु अव्यवस्थित र स्वास्थ्यमाथि नै खेलवाड हुने गरी भित्र्याउने गरिएको पाइएको छ । जिउँदो कुखुरा बोक्न खोर बनाइएको गाडीमा मासु ढुवानी हुने गरेको पाइएको हो । काठमाडौं महानगरको अनगुमन टोलीले वडा नम्वर ६ चुच्चेपाटीमा ढुवानीकै क्रममा जिउँदो कुखुरा बोक्ने गाडीलाई सफाइ नगरी मासु बोकेको भेटेको हो । प्र ३०१, ०२३ च २३८७ नम्बरको दोलखाली कोल्ड स्टोरको गाडीमा २ सय भुत्ला फालिएका सिङ्गै कुखुरा थिए । चालक भुवन गुरुङकाअनुसार गाडीमा मासुबाहेक २५ किलो कुखुराको टाउको, १० किलो कलेजो र ७ केजी पाङ्ग्रा थियो। टाउको, पाङ्ग्रा र कलेजो क्यारेटमा राखिएको थियो । खाद्यवस्तुका रुपमा प्रयोग हुने यो मासुजन्य खाद्यवस्तु खुला र असुरक्षित देखिएको महानगरले जनाएको छ । पक्राउ परेपछि गुरुङ्ले उनका साहु कुवीर सुनारलाई बोलाएका थिए । केहिबेरमै सुनार घटनास्थलमा आइपुगेका थिए । सुनारले आफूसँग कोल्डचेन मेन्टेन भएको गाडी भएको, हिजोसम्म त्यही गाडीमा ढुवानी गर्ने गरिएको, हिजै गाडी दुर्घटनामा परेकोले आज यसरी ढुवानी गर्नु परेको बाध्यता सुनाउँदै आफूलाई बचाउन खोजेका थिए । सुनारकाअनुसार कपनको दोलखाली फ्रेस हाउसबाट लगिएको यो मासु होटल, रेष्टुरेन्ट, मासु पसल र केही बर्गर हाउसमा वितरण हुने गरेको छ । अनुगमन टोलीका संयोजक डा अवधेश झाका अनुसार यसरी भेटिएको मासु बिक्रीमा रोक लगाइएको छ । महानगरले पशु सेवा विभागलाई पत्राचार गरेर परीक्षण गराउँछ । यसबाट मासुको स्वच्छता देखिएको अवस्थाका आधारमा कारवाही प्रक्रिया अगाडि बढाइनेछ । आजै चावहिल क्षेत्रका मिठाई पसलहरुको पनि अनुगमन गरिएको छ । अन्य ठाउँमा जस्तै यी ठाउँका पसलमा पनि भान्छा फोहोर हुने, म्याद सकिएका रङ्गको प्रयोग गर्ने, फ्रिज सफा नगर्ने, व्यक्तिगत सफाईमा ध्यान नदिने जस्ता समस्या देखिएका छन् ।"
बबईमा नुहाउन गएका दुई किशोरी बेपत्ता,तुलसीपुर : बबई नदीमा नुहाउन गएका दुई किशोरी डुबेर बेपत्ता भएका छन्। बेपत्ता हुनेमा दाङको दङ्गीशरण गाउँपालिका२ सिमलकुनाकी १६ वर्षीया रमा शाही र सल्यानको दमाचौर घर भइ दङ्गीशरण२ स्थित मामा घर आएकी १५ वर्षीया गोमा चन्द रहेका छन्। इलाका प्रहरी कार्यालय तुलसीपुरका प्रहरी निरीक्षक पर्वत केसीका अनुसार दुवै जना आज शनिबार दिउँसो बबईमा नुहाउन गएका थिए। तुलसीपुर उपमहानगरपालिका११ र दङ्गीशरण गाउँपालिका२ को सिमानामा पर्ने उक्त नदीमा तीन किशोरी सङ्गै गएका थिए। दङ्गीशरण२ की १३ वर्षीया निरुता बस्नेत भने नदी छेउमै बसेकी थिइन्। दुवैजना बेपत्ता भएपछि उनले स्थानीयवासीलाई खबर गरेको केसीले बताए। स्थानीयले खबर गरेपछि तत्काल प्रहरी टोली घटनास्थलमा पुगेको थियो। अहिले प्रहरी र स्थानीयले दुवैजनाको खोजी गरिरहेको छ।
बर्दियामा हात्तीको आक्रमणबाट एकको मृत्यु,बर्दिया : बर्दियाको बारबर्दिया७ मा जङ्गली हात्तीको आक्रमणमा परी एक जनाको मृत्यु भएको छ। आक्रमणमा परी ५० वर्षीय सोलिराम थारूको मृत्यु भएको जिल्ला प्रहरी कार्यालय बर्दियाका नायब उपरीक्षक हिक्मतबहादुर बोहोराले जानकारी दिए। पूर्व पश्चिम महेन्द्र राजमार्ग नजिकै मर्निङ वाकमा निस्केको बेला थारू हात्तीको आक्रमणमा परेका थिए। पछिल्लो समयमा बर्दियामा जङ्गली जनावरको आक्रमण बढ्दो रहेको छ। रासस
पश्चिमी र स्थानीय वायुको सामान्य प्रभाव : हल्का वर्षाको सम्भावना,"काठमाडौं : हाल देशमा पश्चिमी वायु र स्थानीय वायुको सामान्य प्रभाव रहेको छ। उक्त मौसमी प्रणालीको प्रभावले बदली र वर्षाको सम्भावना रहेको जल तथा मौसम विज्ञान विभाग, मौसम पूर्वानुमान महाशाखाले जनाएको छ। महाशाखाका मौसमविद् मञ्जु बासीले देशभर सामान्य बदली र पश्चिमी क्षेत्रका केही स्थानमा हल्का वर्षाको सम्भावना रहेको बताइन्। देशका अन्य भेगमा भने केही दिन मौसम सफा रहनेछ। दिउँसो देशका पहाडी भूभागमा आंशिक बदली रही बाँकी क्षेत्रमा मौसम सफा रहनेछ। कर्णाली र सुदूरपश्चिम प्रदेशका पहाडी भूभागमा एक दुई स्थानमा हल्का वर्षाको सम्भावना रहेको छ। रासस"
"कपिलवस्तुमा सशस्त्र प्रहरीको ट्रक दुर्घटना : मृतकको संख्या ४ पुग्यो, ३ घाइते",कपिलवस्तु : कपिलवस्तुमा सशस्त्र प्रहरी सवार ट्रक दुर्घटनामा मृत्यु हुनेको संख्या ४ पुगेको छ। सुरक्षा वेश क्याम्प विसनपुर चन्द्रौटाबाट तौलिहवातर्फ जाँदै गरेको सशस्त्र प्रहरी बल नेपाल २८ गण हेड क्वाटर कपिलवस्तुको ना १ ग ५४४ नम्बरको वानटन ट्रकले साईकल यात्रीलाई ठक्कर दिंदा दुर्घटना भएको थियो। सो दुर्घटनामा साइकल यात्री एक जना र ३ शशस्त्र प्रहरीसहित ४ जनाको ज्यान गएको हो। दुर्घटनामा गम्भीर घाइते भएका २ सशस्त्र प्रहरीको शुक्रबार मध्यराति मृत्यु भएको जिल्ल प्रहरी कायालयका प्रहरी नायब उपरीक्षक मिन हादुर घलेले बताए । दुर्घटनामा परी गम्भीर घाइते भएका सशस्त्र प्रहरी जवान जनक चौधरी र हवल्दार रमेश चौधरीको भैरहवा मेडिकल कलेजमा उपचारको क्रममा मृत्यु भएको हो। योसँगै मृतकको संख्या ४ पुगेको छ भने अन्य ३ जना घाइतेको उपचार भैरहेको छ । यसअघि शुक्रबार साँझ नै चालक तथा सशस्त्र प्रहरी जवान रमेश चौधरी र स्थानीयबासी अमर तङनामीको मृत्यु भएको थियो । शुक्रबार साँझ जिल्लाको बाणगंगा नगरपालिका वडा नं ३ सिउटीमा सशस्त्र प्रहरी सवार ना १ ग ५५४ नं को ट्रक अनियन्त्रित भइ दुर्घटना भएको थियो । घटनाबारे थप अनुसन्धान भइरहेको जिल्ला प्रहरी कार्यालय कपिलवस्तुले जनाएको छ । स्थानीयबासीले भने लापरबाहीको कारण दुर्घटना भएको आरोप लगाएका छन् ।
कसैको नजरमा नपरेको विराटनगर महानगरभित्रको मरिक टोल,"विराटनगर : विराटनगर महानगरपालिका११ मा पर्छ मरिक टोल। दलित भनिने डुम समुदायको बसोबास रहेको यो टोल, विकास निर्माणदेखि सबै खाले आधारभूत आवश्यकताबाट समेत पछाडि परेको छ। कोसी लोकमार्गको विराटनगरधरान सडकखण्डबाट ५ सय मिटरजति पश्चिम गएपछि पुगिने टोलमा न गतिलो सडक छ। न खानेपानीको राम्रो प्रबन्ध नै। महानगरभित्र भए पनि विकास निर्माण र आधारभूत आवश्यकताबाट वञ्चित उक्त टोल कुनै दुर्गमको बस्तीजस्तै देखिन्छ। स्थानीयले भोग्दै आएका दुःख र पीडा भनिसाध्य छैनन्। दायाँबायाँ ठुल्ठूला भवन भएको राजमार्गबाट चिल्ला गाडीको ओहोरदोहोर छिचोल्दै पुगिने उक्त टोल महानगरभित्र कै हो त भन्ने प्रश्न उठ्छ। सडक, खानेपानी, बिजुली, शिक्षादेखि विभिन्न कुराबाट पछाडि पारिएको मरिक टोल सबै हिसाबले सुविधाविहीन छ। विद्यालय जानुपर्ने बालबालिकाहरु दिनभरि धुलोहिलोमा खेलिरहेका हुन्छन्। त्यसरी खेल्दा उनीहरु बारम्बार बिरामी परिरहन्छन्। स्थानीयको आर्थिक अवस्था कमजोर छ। टोलमा शुक्रबार भेला भएका स्थानीय आफूहरुले वर्षौदेखि भोगिरहेका समस्याका बारेमा छलफल गर्दै थिए। छलफलका सहभागीले प्रस्तुत गरेको समस्याले मरिक टोलको दुःखलाई प्रष्ट पार्छ। ४५ वर्षीय अशोक मरिकले समस्याको बेलिविस्तार लगाए। उनका अनुसार बिजुली, सडक, खानेपानी, सरसफाई, अशिक्षा, बेरोजगारीदेखि लिएर विभिन्न समस्याको चपेटामा मरिक टोल छ। अशोकले सुनाएजस्तो मरिक टोलले भोग्दै आएको समस्या आजको होइन। यहाँका बासिन्दा वर्षौदेखि आधारभूत सुविधाबाट वञ्चित छन्। यहाँका अधिकांशको पेशा सरसफाई हो। म पनि जीविकोपार्जनका लागि सरसफाईकै काम गर्छु, अशोक भन्छन्, अनेक समस्यामा हामी रुमलिएका छौँ। जुनसुकै नेतालाई जिताए पनि समाधान हुन सकेन। तर अब भने भोट माग्न आउनेलाई आफ्नो ठाउँमा विकासको प्रतिवद्धता गराएर मात्रै अघि बढ्ने र राम्रो मान्छेलाई चुनाव जिताउने योजना रहेको उनी बताउँछन्। स्थानीय चन्दु मरिक रोजगारी नपाउँदा समय त्यसै बितिरहेको बताउँछिन्। न हामीलाई रोजगारी छ। न त जीविकोपार्जनको कुनै उपाय नै, उनले भनिन्, हाम्रा दुःख धेरैलाई सुनायौं। तर सनेकाहरुले पनि उडाइदिए। आफूहरुका समस्या बुझेर जाने नेताहरु त्यसपछि फर्किएर पनि नआएको गुनासो चन्दुको छ। मरिक टोलका स्थानीयसँग छलफल गर्दै प्रदेशसभा सदस्य पर्शुराम बस्नेत (कृष्ण)। अर्का स्थानीय ज्योति मरिक डुमका अनुसार महानगरभित्र भए पनि मरिक टोललाई विकास निर्माणले छुन सकेको छैन। मेरो कुनै रोजगारी छैन। सुँगुर चराएर समय बिताउँछु, स्नातकसम्म अध्ययन गरेका उनले भने, टोलमा सबैजसो बेरोजगार छन्। हाम्रो बसोबास रहेको ठाउँमा विकासले पनि बाटो देखेन। ज्योतिले टोलमा सबैभन्दा ठूलो समस्या अशिक्षा र बेरोजगारीको रहेको बताए। हामी सबै कुराबाट पछि परिरहेका छौँ। राज्यले वास्तै गर्दैन, उनले भने, यसअघिको चुनावबाट जितेर जाने नेताहरुले आफ्नो स्वार्थ मात्रै पूरा गरे। हाम्रो समस्यामा नजर नै लगाएनन्। टोलको अवस्था हेर्दा महानगरभित्र बस्छौँ भन्न पनि लाज लाग्ने अवस्था रहेको ज्योतिले सुनाए। वर्षौदेखिको दुःख कसैको नजरमा नपर्दा आफूहरु झ्न पीडामा परेको उनको गुनासो छ। टोलमा स्नातकसम्म पढेका पनि धेरैजना छ्रैनन्। स्थानीय अमर मरिक हेल्थ असिस्टेन्ट हुन्। पढाइ सकेर उनी हाल एउटा अस्पतालमा काम गरिरहेका छन्। टोलका हामी केहीले मात्रै एसएलसी पास गरेका छौँ। धेरैले त पढेकै छैनन्। सबैको पारिवारिक आर्थिक अवस्था एकदमै दयनीय छ, स्थानीय विजय मरिकले भने, धेरै कुराबाट हामी पछि परेका छौँ। पिछाडिएका हामीमाथि राज्यको नजर पनि पर्दैन। न त नेताको नै। टोलको अवस्था सुधार्ने भनेर धेरैले आश्वासन नदिएका होइनन्। अझ निर्वाचनका बेला त राजनीतिक दलपिच्छेका नेता, उम्मेदवार र कार्यकर्ता आएर विकास गरिदिन्छौं भन्ने गरेका छन्। तर अहिलेसम्म कसैले हाम्रो समस्याबाट पार लगाउने काम गरेनन्, विजयले भने, भोट फकाउन त्यस्तो भन्छन्, तर जितेर गएपछि कहिल्यै फर्केर आउँदैनन्। मरिक टोलमा स्थानीयबीच छलफल भइरहँदा त्यहाँ पुगेका थिए, प्रदेशसभा सदस्य पदका उम्मेदवार पर्शुराम बस्नेत (कृष्ण)। नेकपा (एमाले) का युवा नेता पर्शुराम मोरङको निर्वाचन क्षेत्र नम्बर ६ खबाट उम्मेदवार बनेका छन्। आफ्नो निर्वाचन क्षेत्रमा रहेका यस्ता यावत समस्याका बारेमा जानकारी लिने क्रममा उनी त्यहाँ पुगेका हुन्। त्यहाँ पुग्नासाथ उनी स्थानीय बासिन्दाबाट घेरिए। टोलबासीले उनीसमक्ष सबै समस्या सुनाए। बस्नेतले सबैका कुरा सुने। समस्याहरु सहयोगीलाई टिपोट गर्न लगाए। अनि भने आज संयोग पयो तपाईंहरु भेला भएकै बेला आइपुगेछौं। महानगरपालिकाभित्र पर्ने भए पनि यो टोलको अवस्था दयनीय रहेछ। यसअघि जित्नेले के गरे भन्ने मलाई थाहा छैन। तर मैले जितेपछि मरिक टोलको मुहार फेर्ने योजना ल्याउँछु। यहाँको जीवनस्तर उकास्न अभियान नै चलाएर काम गर्छु। टोलबासीका सबै समस्या हल गर्न आफूले सक्दो प्रयास गर्ने प्रतिवद्धता उनले जनाए। सडक निर्माणदेखि, स्वास्थ्य, शिक्षालगायत अरु सेवा सुविधा उपलब्ध गराइदिने बाचा उनले गरेका छन्। उक्त टोलमा डोम समुदायका १ सय २५ परिवारको बसोबास छ। ४ सय ८० जनामध्ये १ सय ५० जना बालबालिका छन्।"
रत्नपार्कमा १९ औँ काग सम्मेलन हुने,"काठमाडौं : यमपञ्चकको पहिलो दिन काग तिहारका अवसरमा काठमाडौँको रत्नपार्कस्थित शान्तिवाटिकामा १९औँ काग सम्मेलन हुने भएको छ। ग्रिन सिटी अस्पताल वसुन्धराको आयोजनामा रत्नपार्कपार्कस्थित शान्तिवाटिकामा कात्तिक ६ गते बिहान ६ देखि ७ बजेसम्म १९औँ काग सम्मेलन हुन लागेको हो। सम्मेलनमा एक सय ७३ जीव जनावर तथा चराचुरुङ्गीको आवाज निकाल्ने इलामका रमेश दुलाल कागे ले कागको स्वर निकालेर कागलाई एकै ठाउँमा भेला पारी सम्मेलन गर्ने कार्यक्रम छ। दुलालले काग सम्मेलनमा चार सय कागलाई एकै ठाउँमा जम्मा पार्ने बताए। विगत १८ वर्षदेखि काग तिहारका अवसरमा काग सम्मेलन गर्दै आएका दुलालले यस वर्ष पनि कागलाई बोलाएर काग तिहार मनाउन लागेका हुन्। कागसँग उसको भाषा बुझेर बोल्नुपर्छ, कागलाई बोलाउँदा मलाई आपत् पर्यो भन्दै सहयोग माग्नुपर्छ अनि काग आफूतिर आउँछन्, उनले भने। काग तिहारको दिनमा कागलाई मीठा खानेकुरा दिएमा राम्रो समाचार लगिदिने विश्वास गरिन्छ। कागलाई यमदूतका रूपमा मान्ने शास्त्रीय परम्परा रहेको छ। रासस"
"यमपञ्चक सुरु, धनतेरस पर्व आज मनाइँदै","काठमाडौं : कार्तिक कृष्ण त्रयोदशीका दिन मनाइने धनतेरस पर्व आज सुन, चाँदी, तामा आदि धातुका नयाँ भाँडाकुँडा किनेर ल्याई घरमा राखिँदैछ। यसरी ल्याइएको भाँडाकुँडामा कार्तिक कृष्ण औँसीका दिन लक्ष्मीपूजा गरिन्छ। यसरी पूजाआराधना गरेमा लक्ष्मी स्थिर भई बस्छिन् भन्ने वैदिक सनातन हिन्दू धार्मिक विश्वास छ। धनतेरसका दिन सुन चाँदीको गहना किनेर ल्याउने प्रचलनसमेत छ। धार्मिक विश्वासकै कारण आज भाँडाकुँडा एवं गरगहना किन्नेको भीड लाग्ने गर्छ। आजको दिनलाई धन त्रयोदशी, भाण्ड त्रयोदशी जस्ता नामले समेत चिनिन्छ। आजका दिन नयाँ भाँडा किनेमा लक्ष्मीले सधैँ घरमा बास गर्छिन् भन्ने धार्मिक विश्वास छ। यस विश्वासका आधारमा भाँडा पसलमा बिहानैदेखि ग्राहकको भीड लागेको छ। भाँडा पसलमा एक साताअघिदेखि नै तामा, पित्तललगायत धातुका भाँडा आकर्षक रुपमा साजसज्जा गरी राखिएको छ। यमपञ्चकको पहिलो दिन आज साँझदेखि यमराजलाई प्रसन्न बनाउन घरमा परिवार सङ्ख्याअनुसार यमदीप दान सुरु गरिँदैछ। यसरी दीप दान गर्नाले यम यातनाबाट मुक्त भइन्छ भन्ने शास्त्रीय मान्यता रहेको धर्मशास्त्रविद् प्राडा रामचन्द्र गौतमले जानकारी दिए। आज धनका अधिपति कुबेरको जन्मदिन हो भन्ने शास्त्रीय एवं पौराणिक मान्यताका आधारमा विशेष पूजाआराधनासमेत गरिन्छ। केहीले आज कुबेरको पूजाआराधना गरे पनि केहीले भने लक्ष्मीपूजाकै दिन कुबेरको पूजाआराधना गर्छन्। दीपावली, तिहार, यमपञ्चक जस्ता नामले परिचित यो पर्व नेपालीले मनाउने दसैँपछिको दोस्रो ठूलो चाड हो। आजदेखि विधिवत् रुपमा कार्तिक शुक्ल द्वितीयासम्म घर, व्यापारिक प्रतिष्ठानलगायत स्थानमा झिलीमिली बत्ती बालेर दीपावली गरिन्छ। यमपञ्चक आजदेखि सुरु भएपनि काग तिहार भने आइतबार परेको नेपाल पञ्चाङ्ग निर्णायक विकास समितिले जनाएको छ। धन्वन्तरि जयन्ती पनि आइतबार नै मनाइन्छ।"
देउसीभैलो दिउँसो मात्र खेल्न पाइने,"सुर्खेत : जिल्ला प्रशासन कार्यालय सुर्खेतले देउसीभैलो कार्यक्रम बिहान ७ देखि बेलुका ७ बजेसम्म मात्रै खेल्नका लागि समय तोकेको छ । तिहारको समयमा दियो, मैनबत्ती, पालाहरु बाल्ने एवम् विद्युतीय उपकरणहरु प्रयोग गरी दीपावली मनाउँदा आगजनी जस्ता विपत्जन्य घटनाहरु घट्न सक्ने भएकाले सोतर्फ सचेत रहनसमेत प्रशासनको अनुरोध रहेको छ । जिल्ला प्रशासन कार्यालय सुर्खेतले जिल्लाभर पटाका, आतसबाजी जस्ता प्रज्वलनशील पदार्थको ओसारपसार नगर्न तथा नपड्काउन अनुरोध गरेको छ । दीपावली तथा छठपर्व नजिकिएसँगै उक्त कार्य गरेको पाइएको खण्डमा प्रशासनले कारबाही गर्ने जनाएको छ । प्रशासनले उक्त कार्य नगर्न अनुरोधसमेत गरेको र यदि कसैले सूचनाको अवज्ञा गरी कानुन विपरीतका कार्यहरु गरे वा गरेको पाइएमा प्रचलित कानुनबमोजिम कारबाही गरिने प्रमुख जिल्ला अधिकारी खगेन्द्रप्रसाद रिजालले जानकारी दिए । रासस"
