शीर्षक,विवरण
आयोगको नेतृत्वदायी भूमिका,"भ्रष्टाचार नियन्त्रणमा आयोगले नेतृत्वदायी भूमिका निर्वाह गर्दा मात्र भ्रष्टाचार नियन्त्रणमा नागरिक सक्रियता वृद्धि हुन्छ। आज माघ २८, अख्तियार दुरुपयोग अनुसन्धान आयोग स्थापनाको ३२ वर्ष पूरा भएको छ। सुशासन, विकास, समृद्धि र सामाजिक न्यायको सुनिश्चित गर्ने राज्यको बृहत् उद्देश्य प्राप्तिमा क्रियाशील रहेको प्रभावकारी संवैधानिक निकायको भूमिका र कार्य र भ्रष्टाचार नियन्त्रणको कार्यमा थप प्रभावकारिता ल्याउनु जरुरी भएको छ। अधिकारको समुचित एवं उद्देश्यमूलक प्रयोगको माध्यमबाट देश र नागरिकको हितमा क्रियाशील रहने सार्वजनिक पदाधिकारीको भूमिका, कार्यशैली र व्यवहार सुशासनका आधारभूत मान्यता र दृष्टिकोणवाट निर्देशित हुनुपर्छ। विवेक र तथ्यको सन्तुलित संयोजनमार्फत राष्ट्रहितको भाववाट राज्यशक्तिको प्रयोग गर्नु प्रत्येक राष्ट्रसेवकको दायित्व हो। तसर्थ, शासकीय अधिकार, सार्वजनिक स्रोत, साधनको परिचालन गर्दा अनियमितता, स्वार्थप्रेरित दृष्टिकोण, सोच र कार्यलाई वर्जित गर्ने गरिन्छ। शासकीय स्वच्छता, सार्वजनिक स्रोतको दक्षता एवं उत्पादकत्व अभिवृद्धि, सामाजिक न्यायको प्रवद्र्धन र आर्थिक तथा सामाजिक रूपान्तरणसहित शासन प्रणाली उपर नागरिकको विश्वास बढाउन भ्रष्टाचार नियन्त्रण र सुशासन प्रवद्र्धन गर्नु अनिवार्य हुन्छ। शासकीय प्रणालीको प्रभावकारिता र दक्षतामापन गर्ने प्रणालीमा विगत दुई दशकमा अभूतपूर्व परिवर्तन भएको छ। लोकतान्त्रिक प्रक्रिया, आवधिक निर्वाचन, आर्थिक स्रोत र साधनको परिचालन क्षमता र सोको प्रभावकारिताका आधारमा राज्य प्रणालीको सफलता मापन गर्ने अभ्यासलाई थप समृद्ध बनाउन शासकीय अधिकारको प्रयोग गर्ने अधिकारीको नैतिक मूल्य, मान्यता एवं सार्वजनिक अधिकार तथा स्रोत र साधनको परिचालनमा कायम गरेको स्वच्छता, इमान्दारिता एम प्रदर्शित गरेको नैतिकताको कसीमा रही विश्लेषण गर्ने परिपाटी विकसित भएको छ। कुल गार्हस्थ्य उत्पादनमा भएको वृद्धिको प्रभावकारिता र नागरिकस्तरसम्म सो वृद्धिले सिर्जना गरेको अनुकूलतालाई भ्रष्टाचार अनुभूति सूचकांक र शासकीय अनुभूति सूचकांकमा सम्बन्धित देशले प्राप्त गरेको सफलताका आधारमा सम्बन्धित देशको सम्बन्धमा अन्तर्राष्ट्रिय र राष्ट्रिय धारणा विकास गरिएको हुन्छ। यसर्थ, शासकीय दक्षता आर्थिक, सामरिक एवं राजनीतिक सबलताभन्दा नैतिक मूल्य र मान्यता अभिवृद्धितर्फ केन्द्रित हुँदै गएको छ। शासन प्रणालीको स्वच्छता, विधिको शासनप्रतिको प्रतिबद्धता र व्यवहार, अधिकारको समूचित र नागरिक केन्द्रित प्रयोगको वस्तुस्थितिले लगानी, अन्तर्राष्ट्रिय सहयोग तथा सामाजिक सौहाद्र्रताको प्रवद्र्धनलाई व्यापक बनाउन योगदान पुर्याएको हुन्छ। नेपाल अधिराज्यको संविधान, २०४७ बमोजिम भ्रष्टाचार र अनियमितताको अन्त्य गर्दै सुशासन प्रवद्र्धन र शासकीय दक्षता अभिवृद्धि गर्न सशक्त संवैधानिक निकायको रूपमा अख्तियार दुरुपयोग अनुसन्धान आयोग स्थापना भएको हो। संघीय लोकतान्त्रिक गणतन्त्रलाई संस्थागत गर्न जारी भएको वर्तमान नेपालको संविधानले आयोगलाई भ्रष्टाचार र अनियमिततासम्बन्धी क्रियाकलापलाई नियन्त्रण गर्ने संवैधानिक अधिकार प्राप्त गरेको छ। संवैधानिक दायित्व एवं आम नागरिकको अपेक्षा अनुरूप आयोगले विस्तारित संरचना, स्पष्ट र तथ्यपरक कानुन एवं आधुनिक प्रविधिको समुचित सन्तुलन कायम गर्दै आफ्नो गतिविधि सञ्चालन गरिरहेको छ। भ्रष्टाचार नियन्त्रणका लागि संविधानबमोजिम आयोगलाई प्राप्त अधिकारको परिधिमा अख्तियार दुरुपयोग अनुसन्धान आयोग ऐन, २०४८ ले निर्दिष्ट गरेको कानुनी दायरा एवं नेपाल पक्ष भएको भ्रष्टाचार नियन्त्रणसम्बन्धी अन्तर्राष्ट्रिय महासन्धिमा भएको प्रबन्धको अधीनमा रही भ्रष्टाचार नियन्त्रण कार्यलाई नतिजामूलक र प्रभावकारी बनाउन रणनीतिक योजना, अनुसन्धान कार्यविधिलगायतका थप कानुनी एवं रणनीतिक प्रबन्ध गरिएको छ। भ्रष्टाचार नियन्त्रणमा आयोगले नेतृत्वदायी भूमिका निर्वाह गर्दा मात्र भ्रष्टाचार नियन्त्रणमा नागरिक सक्रियता वृद्धि हुन्छ। भ्रष्टाचार र अनियमितता नियन्त्रण गर्न आयोगको प्रयास अविच्छिन्न रहँदारहँदै पनि अन्तर्राष्ट्रिय स्तरबाट प्रकाशन हुने प्रतिवेदनले भ्रष्टाचार नियन्त्रणमा उल्लेखनीय उपलब्धि हासिल भएको तथ्य सार्वजनिक हुन सकेको देखिँदैन। सन् २०२३ मा ट्रान्सपरेन्सी इन्टरनेसनलले सार्वजनिक गरेको आफ्नो वार्षिक प्रतिवेदनअनुसार भ्रष्टाचार नियन्त्रणको विश्व वरीयता सूचीमा नेपालको स्थानमा सामान्य सुधार आई अघिल्लो वर्षको ११७ बाट ११० कायम भएको छ। वरीयताक्रममा ७ स्थान सुधार आएको भए पनि नेपालले प्राप्त गरेको अंक गत वर्षको ३३ रहेकोमा यस वर्ष ३४ रहेको छ। उपर्युक्त सूचकलाई आधार मान्दा नेपालमा भ्रष्टाचार नियन्त्रणका लागि भएका प्रयासले आशातीत सफलता प्राप्त गर्न नसकेको प्रतीत हुन्छ। भ्रष्टाचारको दायरा, प्रभाव र असर एवं यसका कारण समग्र राजनीतिक, आर्थिक तथा सामाजिक पक्षमा परेको प्रभावको सम्बन्धमा शासकीय प्रणाली उपर तेर्सिएको प्रश्नले राज्यका विभिन्न तह र शृंखलामा रहेका सार्वजनिक पदाधिकारीको दृष्टिकोण, मान्यता र चिन्तन परिवर्तनको खाँचो टड्कारो रूपमा देखिएको छ। संवैधानिक संरचनाको निर्माण वा अन्तर्राष्ट्रिय अनुबन्धमा गरिने हस्ताक्षर वा कार्यविधिको निर्माणले मात्र भ्रष्टाचारको व्यापकतालाई नियन्त्रण गर्न सक्दैन। अख्तियार दुरुपयोग अनुसन्धान आयोगको क्रियाशीलतामात्र भ्रष्टाचार नियन्त्रणका लागि पर्याप्त हुँदैन भन्ने तथ्यलाई उपर्युक्त प्रतिवेदन र नागरिक स्तरबाट व्यक्त असन्तुष्टिले पनि पुिष्ट गरेको छ। भ्रष्टाचार नियन्त्रणको संवैधानिक अधिकार प्राप्त आयोगको अधिकार क्षेत्रमा गरिएको संकुचन, भ्रष्टाचार नियन्त्रणका लागि गरिएका प्रयास र आयोगको गतिविधि उपर स्वार्थ र भावनाप्रेरित भाष्य निर्माण, नागरिक समाजको कमजोर क्रियाशीलता, भ्रष्टाचार र अनियमितताको सवालमा राजनीतिक र प्रशासनिक नेतृत्वले प्रदर्शित गरेको व्यवहार र चरित्रले भ्रष्टाचार नियन्त्रणमा प्राप्त भएको उपलब्धि आम नागरिकले अपेक्षा गरे अनुरूप हुन सकेको छैन्। आयोगले तर्जुमा गरेको कार्यविधिको कार्यान्वयनमा कायम रहेको कानुनी असहजताले आयोगको पूर्वक्रियाशीलता बढाउन, अनुसन्धानको स्वरूप परिमार्जन गरी वस्तुनिष्ट एवं तथ्यपरक बनाउन चुनौती थपिएको छ। भ्रष्टाचार समग्र राज्य प्रणाली र शासकीय पद्धतिको सफलतासँग सम्बन्धित नभई आयोगको सफलतासँग मात्र सम्बन्धित रहेको धारणा वा व्यवहार राज्य संयन्त्रका जिम्मेवार पदाधिकारीमा कायम रहँदा आयोगको पहल, तदारुकता र क्रियाशीलताको प्रभाव भ्रष्टाचार, अनियमितता र स्वार्थ प्रेरित कार्यशैली र व्यवहार नियन्त्रणका लागि पर्याप्त हुँदैन। राज्य सञ्चालनको अभिभारा लिने सार्वजनिक पदाधिकारीको आदर्श प्रतिबद्धताको रूपमा भ्रष्टाचार नियन्त्रणले प्राथमिकता पाएको धेरै वर्ष व्यतित भइसकेको छ। तर, उक्त प्रतिबद्धताको व्यावहारिक रूपान्तरणको अनुभूति हुन सकेको छैन्। भ्रष्टाचार नियन्त्रण र सदाचारयुक्त जीवनशैली अभिव्यक्तिभन्दा व्यवहार, कार्यशैली र भूमिकाबाट स्थापित हुनुपर्छ। भ्रष्टाचार नियन्त्रणका लागि अख्तियार दुरुपयोग अनुसन्धान आयोग, राष्ट्रिय सतर्कता केन्द्रलगायतका संरचना र कानुन मात्र पर्याप्त हुँदैनन् भन्ने तथ्यलाई प्रस्तुत सन्दर्भमा गम्भीर रूपमा मनन् गरिनुपर्छ। भ्रष्टाचार नियन्त्रणमा आयोगले नेतृत्वदायी भूमिका निर्वाह गर्दा मात्र भ्रष्टाचार नियन्त्रणमा नागरिक सक्रियता वृद्धि हुन्छ। कानुन, संरचना, जनशक्ति र भौतिक पूर्वाधारको अपर्याप्तता एवं आयोगले दायर गरेको मुद्दा उपर प्राप्त भएको सफलताको अनुपातका आधारमा आत्मविश्लेषण गरी आफ्नो क्रियाकलापमा संकुचन ल्याउँदा आयोगले संवैधानिक दायित्व निर्वाहमा न्याय गरेको ठहरिँदैन। तसर्थ, आयोगको रणनीतिक योजनामार्फत पहिचान गरिएका क्षेत्रमा सिर्जनशील र प्रभावोन्मुख भूमिका विस्तार गर्न आयोगको अधिकार क्षेत्र विस्तारका लागि राजनीतिक र नागरिक जागरण अभिवृद्धि, प्रदर्शनीय प्रभाव पार्ने प्रकृतिका अनियमितता वा भ्रष्टाचारका घटनाउपर व्यावसायिक अनुसन्धान र अभियोजन, निजी क्षेत्रमार्फत हुने भ्रष्टाचार उपरको सूक्ष्म निगरानी, अन्तर्राष्ट्रिय र राष्ट्रियस्तरमा सूचना सञ्जालको विकास र उपयोग, तथ्य एवं प्रमाणमा आधारित अनुसन्धान एवं अभियोजनलगायत भ्रष्टाचार एवं अनियमितताका कारक मानिएका कानुनी छिद्र बन्द गर्न सार्थक पहल गर्नु जरुरी हुन्छ। आयोगले निर्वाह गरेको भूमिका र सम्पादन गरेको कार्यबाट आयोगले विगतबाट शिक्षा लिँदै भ्रष्टाचार नियन्त्रण र सुशासन प्रवद्र्धनमा नयाँ मानक स्थापना गर्नेतर्फ आयोगको समग्र दक्षता, सबलताको इमान्दार एवं कानुनसम्मत उपयोग जरुरी हुन्छ। आयोगलाई आफ्नो दायित्व निर्वाह गर्न सबैको साथ, सहयोग र समर्थन प्राप्त गर्न अनुकूल वातावरण निर्माण होस् भन्ने शुभेच्छासहित आयोगको क्रियाशीलता अभिवृद्धिका लागि हार्दिक शुभकामना व्यक्त गर्दछु। ढुंगाना, नेपाल सरकारका पूर्व सचिव हुन् ।"
अख्तियारको क्षेत्राधिकारमै संकुचन,"अख्तियार दुरुपयोग अनुसन्धान आयोगले पहिलेदेखि गर्दै आएको अनुचित कार्यको अनुसन्धान गर्ने क्षेत्राधिकार संविधानबाटै हटाइयो। त्यसले अख्तियारको अनुसन्धान गर्ने क्षेत्राधिकार घटाइदियो। वर्तमान नेपालको सबैभन्दा ठूलो समस्या भ्रष्टाचार हो। भ्रष्टाचार नियन्त्रण नभएसम्म अरू सबै प्रयास असफल हुने अवस्थामा मुलुक पुगिसकेको छ। देशमा भ्रष्टाचार एक किसिमले जीवनशैली नै बनिसकेको अवस्था छ। त्यसैले सरकार, संसद् र न्यायालयको ध्यान भ्रष्टाचार नियन्त्रणमा जानु जरुरी छ। भ्रष्टाचार नियन्त्रण गर्ने विषय चुनौतीपूर्ण भइरहेको छ। यसका लागि विभिन्न दृष्टिकोणले हेर्नुपर्ने हुन्छ। पहिलो, संविधान, कानुन, नीति कस्तो छ ? दोस्रो, भ्रष्टाचार नियन्त्रणको जिम्मेवारी पाएका संस्थाहरूको प्रभावकारिता कस्तो छ ? भनेर हेनुपर्छ। तेस्रो, भ्रष्टाचार नियन्त्रणको विषयमा अभियान सञ्चालन गर्ने संस्था तथा समूहहरू कति क्रियाशील छन् ? भनेर हेर्नुपर्ने हुन्छ। चौथो, जनतामा भ्रष्टाचारप्रति कस्तो धारणा छ र जनताले कसरी सहयोग गर्न सक्छन् भन्ने पनि ध्यान दिनु आवश्यक छ। केही पदाधिकारीलाई संविधानले अख्तियारको अनुसन्धान गर्ने क्षेत्राधिकारभन्दा बाहिर राखिदियो। संविधानमै न्यायालय, संवैधानिक निकाय, नेपाली सेनाको हकमा फरक व्यवस्था गरियो। तर, ती निकायमा हुने भ्रष्टाचार नियन्त्रण गर्ने प्रावधानहरू कमजोर देखिए। न्याय क्षेत्रमा भएको भ्रष्टाचारको अनुसन्धान न्याय परिषद्ले गर्ने व्यवस्था छ। सर्वोच्च अदालतका वरिष्ठ न्यायाधीशको संयोजकत्वमा गठित समितिले नै न्यायालयमा भ्रष्टाचार र अनियमितता धेरै रहेको प्रतिवेदन दिएको छ। तर, संविधान जारी भएयता न्याय क्षेत्रमा भएको भ्रष्टाचारको नियन्त्रण कार्य उल्लेख्य रूपमा हुन सकेको देखिँदैन। न्याय परिषद्मा न्याय मन्त्रीसहित रहने व्यवस्था छ। मन्त्रीले भ्रष्टाचार नियन्त्रण गर्न सक्दैन। न्याय परिषद्मा न्यायिक व्यक्तिभन्दा बाहिरका मानिसको वर्चस्व भयो। सरकारका मान्छे, मन्त्रीलगायत अरू मनोनीत हुने व्यक्तिहरू नै धेरै भए। जसले गर्दा न्याय परिषद् प्रभावकारी हुन सकेन। न्याय परिषद् ऐन पनि कमजोर छ। यस ऐनमा भ्रष्टाचारजन्य कार्यको अनुसन्धान र तहकिकात गर्ने कुरालाई कमजोर बनाएर प्रस्तुत गरिएको छ। न्याय क्षेत्रका निकायहरूमा भएका विकास निर्माणलगायतका कामहरूमा पनि भ्रष्टाचारको मुद्दा अख्तियारले हेर्न पाइँदैन भन्ने धारणा विकास भएको छ। विगतमा कुनै व्यक्ति वकिल वा कर्मचारी थियो वा अरू कुनै ठाउँमा थियो र उसले त्यही बेला भ्रष्टाचार गयो अहिले न्यायाधीश बन्यो तर उसलाई अख्तियारले अनुसन्धान गर्न नसक्ने अवस्था बनाइयो। संवैधानिक निकायका पदाधिकारीलाई पनि अख्तियारको अधिकार क्षेत्रबाट बाहिर राखिएको छ। जसले गर्दा उनीहरूले गरेको भ्रष्टाचार नियन्त्रण गर्न समस्या भएको छ र उनीहरूको बारेमा संसदीय समितिले अनुगमन गर्दा भ्रष्टाचार देखियो भने कारबाही गर्न सकिने भन्ने व्यवस्था गरियो। तर, विगत पाँच वर्षको रेकर्ड हेर्दा संसदीय समिति नै अनुसन्धान गर्न सक्षम देखिएनन्। २०७४ सालको तीनै तहको निर्वाचनका समयमा निर्वाचन आयोगमा नै ठूला भ्रष्टाचार भएको भनी विभिन्न माध्यममा समाचारहरू आएका थिए। तर, यसको छानबिन, अनुसन्धान गरी कारबाही गर्न संसदीय समितिले चासो नै देखाएन। नेपाली सेनालाई अन्य निकायले हेर्न मिल्दैन भनेर सैनिक ऐनअनुसार कारबाही हुन्छ भन्ने मान्यता राखिएको छ। सैनिक क्रियाकलापको सन्दर्भमा यो व्यवस्था ठीक थियो। तर, सेनाले गर्ने विकास निर्माणसम्बन्धी कामको सम्बन्धमा समेत अख्तियारले अनुसन्धान गर्न सक्ने व्यवस्था राख्नुपथ्र्याे तर त्यो कुरा राखिएन। भ्रष्टाचार नियन्त्रणसम्बन्धी कानुनहरू असाध्यै पुराना छन्। पछिल्लो कानुन भनेको भ्रष्टाचार निवारण ऐन, २०५९ हो। भ्रष्टाचारको प्रकृति र प्रवृत्ति दिनानुदिन परिवर्तन भइरहन्छ। तर, भ्रष्टाचार नियन्त्रणसम्बन्धी कानुन चाहिँ २० वर्ष पुराना छन्। अख्तियारले अहिले नयाँ प्रकृतिका भ्रष्टाचारको अनुसन्धान गर्न सकेको छैन। परिस्थिति र समयअनुसार कानुनमा सम्बोधन गर्न सकिएको छैन। जसले गर्दा भ्रष्टाचार मौलाउन सहयोग पुगिरहेको छ। भ्रष्टाचारविरुद्धको संयुक्त राष्ट्रसंघीय महासन्धिमा हस्ताक्षर गरेको नेपालले सो महासन्धिले समावेश गरेअनुसार राष्ट्रिय कानुनमा सुधार हुन सकेको छैन। २०७६ सालमा सरकारले भ्रष्टाचार निवारण ऐन र अख्तियार दुरुपयोग अनुसन्धान आयोग ऐन संशोधनका लागि संसद्मा दुई विधेयक प्रस्तुत गर्यो। ती विधेयकमा महासन्धिले निर्दिष्ट गरेका विषयमा त छुँदै छोएन, भइरहेको व्यवस्थालाई समेत कमजोर रूपमा राखेर पेस गरियो। ती ऐन जस्ताको तस्तै पास हुने हो भने त भ्रष्टाचार कम हुने होइन अझ मौलाउँछ। सरकारले संसद्मा प्रस्तुत गरेका विधेयकमा प्रस्तुत गरेका प्रावधान हेर्दा भ्रष्टाचार नियन्त्रण हैन संरक्षण गर्ने उद्देश्य राखेको देखिन्छ। भ्रष्टाचार नियन्त्रण गर्ने दायित्व बोकेका संस्थाहरूलाई कमजोर बनाइएको छ। त्यस्ता संस्थाहरू दलगत स्वार्थको सिकार भएका छन्। केही राम्रा मानिएका पदाधिकारीहरूलाई काम गर्ने वातावरण दिइएको छैन। भ्रष्टाचार नियन्त्रणसँग सम्बन्धित अरू संस्था जुन सरकारअन्तर्गत छन् ती पनि अत्यन्त कमजोर छन्। उनीहरूले उद्देश्यअनुसार काम गर्न सकेका छैनन्। भ्रष्टाचार नियन्त्रणमा मुख्यतः दुई पाटा हुन्छन्। एउटा भ्रष्टाचार हुनै नदिने हो, त्यो हो रोकथाम। त्यसको जिम्मेवारी सरकार वा प्रधानमन्त्रीले लिने हो तर प्रधानमन्त्रीअन्तर्गत राष्ट्रिय सतर्कता केन्द्र छ जो अत्यन्त कमजोर अवस्थामा रहेको छ। प्रधानमन्त्री मातहत रहेको एक मात्र संस्था कमजोर हुनु भनेको प्रधानमन्त्री नै भ्रष्टाचार नियन्त्रणप्रति जिम्मेवार नभएको भन्ने बुझिन्छ। भ्रष्टाचार भइसकेपछि नियन्त्रण गर्ने दायित्व अख्तियार दुरुपयोग अनुसन्धान आयोगको हो। अख्तियारलगायत संस्थाले काम त गरिरहेका छन्। तर, अपेक्षाअनुसार नतिजा आइरहेको छैन। मन्त्रिपरिषद्बाट निर्णय गरेर हुने भ्रष्टाचार जसलाई नीतिगत भ्रष्टाचार भनेर चिनिन्छ। त्यस्ता भ्रष्टाचार अत्यधिक बढेको देखिन्छ। तर, नीतिगत भ्रष्टाचारमा अख्तियारले हात हाल्न सकेको छैन। नीतिगत निर्णयको परिभाषा नभएको भनी गलत व्याख्या गरेर अख्तियार नीतिगत वा ठूला भ्रष्टाचारमा कारबाही गर्नबाट चुकिरहेको छ। मन्त्रिपरिषद्का सबै निर्णय नीतिगत मान्ने व्यवहार अख्तियारले देखायो। यसले गर्दा बालुवाटारको ललिता निवास जग्गा प्रकरणमा मन्त्रिपरिषद्का निर्णयलाई नीतिगत निर्णय भनियो र अख्तियारले मुद्दा नै चलाएन। फलस्वरूप तल्लो तहबाट निर्णय हुने विषयलाई मन्त्रिपरिषद्मा पेस गरी निर्णय गराउने प्रवृत्ति बढ्दै गएको छ। यसरी भ्रष्टाचार नियन्त्रणसम्बन्धी नीतिगत, कानुनी, संवैधानिक, संस्थागत व्यवस्था अत्यन्त कमजोर बनाइएको छ। समयअनुसार कानुन परिवर्तन गरिएको छैन। मन्त्रिपरिषद्ले नीतिगत निर्णयका आधारमा भएका कानुन मिचेर बारम्बार काम भइरहेका छन्। जनस्वास्थ्य सेवा ऐन, २०७५ ले विदेशमा गएर उपचार गर्ने कसैको पनि खर्च सरकारी कोषबाट व्यहोरिने छैन भन्ने व्यवस्था छ। तर, २०७८ असार ७ को मन्त्रिपरिषद्को निर्णयअनुसार एक जना पूर्वप्रधानमन्त्रीको भारत गएर गरिएको उपचारको खर्च दिने निर्णय भएको छ। यसरी कानुनको ठाडै उल्लंघन गरी अख्तियारको दुरुपयोग गरिएको छ। त्यस्तो निर्णय गर्ने अधिकार मन्त्रिपरिषद्मा छैन। यो विषयलाई न संसद्ले हेयो न अख्तियारले नै। यस्ता कुरामा मिडिया जगत्ले खोजी गर्नु जरुरी छ। संसद्ले पारित गरेका कानुन कार्यान्वयन भएका छन्छैनन् हेर्ने संसदीय समितिहरूले अन्देखा गरिरहेको अवस्था छ। भ्रष्टाचार नियन्त्रणमा संसद् सबैभन्दा जिम्मेवार हुनुपर्छ। नयाँ संसद्ले यो विषयलाई उजागर गर्नुपर्छ। संसद्को नेतृत्वमा भ्रष्टाचार नियन्त्रणका लागि संवैधानिक, कानुनी व्यवस्था कति प्रभावकारी छछैन भन्ने सम्बन्धमा उच्चस्तरीय अध्ययन हुन जरुरी छ। राष्ट्रियसभाको दिगो विकास तथा सुशासन समिति तथा प्रतिनिधिसभाको राज्य व्यवस्था तथा सुशासन समिति दुवैको कार्य क्षेत्रमा भ्रष्टाचार नियन्त्रणको विषय पर्छ। यी समितिहरू सक्रिय हुनु जरुरी छ। भ्रष्टाचारको रोकथामका लागि प्रधानमन्त्रीअन्तर्गत एउटा शक्तिशाली संयन्त्र बनाउनुपर्छ। भइरहेको सतर्कता केन्द्रलाई समयसापेक्ष सुधार गरी प्रभावकारी बनाउन पनि सकिन्छ। त्यसले प्रधानमन्त्रीलाई सिधै रिपोर्ट गर्ने व्यवस्था गर्नुपर्छ। यस संयन्त्रले सदाचार पद्धतिको विकास र जनतामा प्रवाह हुने नैतिक शिक्षा सामग्रीको निर्माण र प्रसार गर्ने व्यवस्था गर्नुपर्छ। अर्को महत्त्वपूर्ण क्षेत्र भनेको न्यायालय हो। भ्रष्टाचार नियन्त्रणमा अदालतलाई प्रभावकारी बनाउनुपर्छ। यसका लागि संविधान र कानुनहरूमा एकीकृत रूपमा सुधार गर्नुपर्छ। विशेष अदालत विशेष परिस्थितिको अदालत हो। भ्रष्टाचार भनेको सबै जान्ने बुझ्ने, पढेलेखेकाले गर्ने अपराध हो। यसको संवेदनशीलताको आधारमा यो अदालतमा पठाइने न्यायाधीश विशेष चारित्रिक गुण भएको व्यक्ति हुनुपर्छ। त्यहाँ पठाउने न्यायाधीशलाई भ्रष्टाचारका विषयमा अध्ययनको अवसर र प्रशिक्षण दिनुपर्छ। उच्च नैतिक चरित्र भएको व्यक्ति मात्रै विशेष अदालतमा पठाउनुपर्छ। यसबाट भएका निर्णय र फैसला माथिल्लो निकायले समयसमयमा पुनरावलोकन गर्ने प्रणाली बसाल्नु पर्छ। देशमा भ्रष्टाचारको गाम्र्भीयतालाई ध्यान दिएर संविधान, कानुन र संरचनागत सुधार गर्नु अत्यावश्यक भइसकेको छ। यसका लागि राजनीतिक दल र संसद्ले विशेष अग्रसरता लिनुपर्छ।  त्रिताल, पूर्वसचिव एवं सुशासनविद् हुन्।"
अवैध क्रसरबाट अनियन्त्रित दोहन,"अनुमतिबिना खानीका रूपमा सञ्चालन भएका क्रसरले मनोमानी हिसाबबाट प्राकृतिक स्रोतमाथि अनियन्त्रित दोहन गरिरहेको तथ्यलाई पनि उजागर गरेको छ। विराटनगर : दर्ता र नवीकरण बिनाका क्रसर बन्द गर्न गृह मन्त्रालयले निर्देशन दिएसँगै मोरङका सबै क्रसर उद्योगको स्थलगत अनुगमन गरियो। ढुंगा, बालुवा र गिट्टी उत्पादन एवं प्रशोधन, बिक्री तथा व्यवस्थापनसम्बन्धी कार्यविधि २०७७ ले तोकेका मापदण्डलगायतलाई आधार बनाएर क्रसरको अनुगमन गर्न निमित्त जिल्ला समन्वय अधिकारी हरिप्रसाद भट्टराईको नेतृत्वमा टोली खटाइयो। क्रसरको दर्ता, नवीकरण, उत्खनन परिणाम तथा खरिदबिक्री, वातावरणीय अध्ययन प्रतिवेदन, खाता अध्यावधिक र वार्षिक उत्पादन क्षमतालाई समेत समेट्दै टोलीले पुस २४ देखि २७ गतेसम्म लगाएर जिल्लाका २१ वटै क्रसरको अनुगमन गरेको थियो। मोरङको उर्लाबारी र लेटाङ नगरपालिकामा ३३, बेलबारीमा ५ र सुन्दरहरैंचा नगरपालिकामा ४ एवं केराबारी गाउँपालिकामा ४ र ग्रामथान तथा मिक्लाजुङ गाउँपालिकामा ११ वटा क्रसर छन्। अनुगमनपछि सबै क्रसर प्रचालित कानुनविपरीत रहेको र सञ्चालन गर्न दिन उपयुक्त नहुने सुझावसहितको प्रतिवेदन तयार पारेर जिल्ला प्रशासन कार्यालय मोरङलाई बुझाइयो। प्रक्रिया पूरा नगरिकन मापदण्ड र उद्देश्यविपरीत सञ्चालन गरिएको, दर्ता र नवीकरण नभएको, कागजपत्र अध्यावधिक नगरेको एवं खोला, घनाबस्ती, विद्यालय तथा वन क्षेत्रनजिक रहेको अवस्थामा क्रसर पाइएको प्रतिवेदनमा खुलाइएको छ। प्रतिवेदनले सरकारको अनुमतिबिना खानीका रूपमा सञ्चालन भएका क्रसरले मनोमानी हिसाबबाट प्राकृतिक स्रोतमाथि अनियन्त्रित दोहन गरिरहेको तथ्यलाई पनि उजागर गरेको छ। मापदण्ड पूरा गर्ने सवालमा सबै क्रसर चुकेको निष्कर्षसहित बन्द गर्न टोलीले मौखिक निर्देशनसमेत दिएको थियो। प्रतिवेदनका आधारमा दर्ता र नवीकरण नभएको तथा उद्देश्यविपरीत सञ्चालन गरिएकामध्ये मोरङका ९ वटा क्रसर बन्द गर्न माघ ६ गते प्रशासनले लिखित निर्देशन नै दियो। ग्रामथान गाउँपालिका६ को विराट कंक्रिट, केराबारी गाउँपालिका८ को शिवम् एग्रिगेट इन्डस्ट्रिज, जयमाता दी सम्राट् क्रसर, महादेव मिनरल इन्डस्ट्रिज, कृष्ण क्रसिङ उद्योग, सुन्दरहरैंचा नगरपालिका४ को सलोनी वासिङ प्लान्ट, सुन्दरहरैंचा७ को पशुपति स्टोन क्रसिङ र जयश्री तिरुपति तथा मिक्लाजुङ गाउँपालिका७ को देवीथान कंक्रिट उद्योग सञ्चालनमा प्रशासनले रोक लगाएको थियो। मोरङका क्रसरमध्ये केराबारी८ स्थित खदम खोलाको महादेव मिनरल्स इन्डस्ट्रिज, शिवम् एग्रिगेट इन्डस्ट्रिज र लेटाङ नगरपालिका३ स्थित चिसाङ खोलाको ओम श्री क्रसर प्राकृतिक स्रोतमाथि सबैभन्दा बढी दोहन गर्नेभित्र पर्ने अनुगमन टोलीको निष्कर्ष छ। नवीकरण बिनाका र उद्देश्यविपरीतका क्रसर खानीकै रूपमा सञ्चालित छन्। ओमश्री त खोलासँगै जोडेर सञ्चालन गरिएको छ। महादेव र ओमश्रीका सञ्चालक विवादित व्यवसायी भीम पौडेल हुन्। शिवम् देवु तामाङले चलाइरहेका छन्। जथाभावी र मनोमानी हिसाबले उत्खनन गरिरहेको महादेवका कारण करिब ४ सय परिवारको बसोबास रहेको आमजुंगीको बस्ती नै उठीबास हुने अवस्थामा रहेको अनुगमन समितिका एक सदस्य बताउँछन्। आमजुंगी आधारभूत विद्यालयसमेत जोखिममा परेको छ। क्रसरले भविष्यमा ठूलै विपत्ति निम्तिने अवस्था रहेको विज्ञहरू बताउँछन्। उनीहरूका अनुसार क्रसर सञ्चालक बनेर पौडेलको प्रवेश भएपछि गाउँ र बस्ती नै जोखिममा परेको पाइयो। थातथलो छाडेर विस्थापित हुनुपर्ने अवस्था आएको स्थानीयको गुनासो छ। अनुगमन प्रतिवेदनको थप अध्ययनपछि अरू क्रसरका विषयमा निर्णय लिने तयारी मोरङ प्रशासनले गरिरहेका बेला बन्द गरिएका क्रसर नै सञ्चालन गर्न दिनुपर्ने अवस्था बन्यो। न त अरू क्रसरका सम्बन्धमा प्रशासनले निर्णय लिन नै पायो। अनुगमनपछि तयार पारिएको उक्त प्रतिवेदन कार्यान्वयनमै आएन। प्रतिवेदनलाई थन्क्याउनुपर्ने अवस्था आयो। किनभने माघ ११ गतेको मन्त्रिपरिषद् बैठकले सबैजसो क्रसर सञ्चालन गर्ने वातावरण बनाइदिएको छ। ढुंगा, गिट्टी र बालुवा उत्खनन, बिक्री तथा व्यवस्थापन सम्बन्धमा आवश्यक कानुनको मस्यौदा सम्बन्धित मन्त्रालयले फागुन १५ भित्र मन्त्रिपरिषद्मा पेस गर्ने, कानुन नबनेसम्म निर्माण कार्यमा प्रयोग हुने ढुंगा, गिट्टी र बालुवाको उपलब्धता निरन्तर रूपमा गर्न सर्वोच्च अदालतको आदेश, वातावरणीय संवेदनशीलता, विकास निर्माणको काममा निर्माण सामग्रीको सहज र नियमित आपूर्तिलगायतका व्यावहारिक पक्ष तथा सरोकारवालाको सरोकारलाई मध्यनजर गरी मन्त्रालयले मापदण्डको पुनरावलोकन गर्नेलगायतका निर्णय मन्त्रिपरिषद्ले गरेको थियो। त्यसबाहेक दर्ता नभएका र कुनै आयोजना विशेषका लागि खोलिएका तर, आयोजना सम्पन्न भइसक्दा पनि सञ्चालनमा रहेका क्रसर बन्द गर्ने, मापदण्डका कारण नवीकरण हुन नसकेका क्रसरको हकमा कानुनबमोजिम लाग्ने कर, दस्तुर, शुल्कलगायतका राजस्व लिई २०८० असार मसान्तसम्म यथावत् रूपमा सञ्चालन गर्न दिनेसमेतका निर्णय भएको थियो। नियमको धज्जी उडाएर आफू अनुकूल कानुनको व्याख्या गर्दै प्राकृतिक स्रोतमाथि चरम दोहन गरिरहेका क्रसर मन्त्रिपरिषद्को निर्णयपछि निर्वाध रूपले सञ्चालनमा छन्। जिल्ला अनुगमन समिति मोरङको माघ १९ गते बैठकसमेत बसेको थियो। जिल्ला समन्वय समिति मोरङका प्रमुख अजम्बर राई, प्रमुख जिल्ला अधिकारी तीर्थराज भट्टराईलगायत सम्मिलित बैठकले मन्त्रिपरिषद्को निर्णयलाई आधार बनाएर क्रसर सञ्चालनको निर्णय गरेको छ। बैठकले दर्ता नभई सञ्चालनमा रहेका क्रसर बन्द गर्ने, आयोजना केन्द्रित क्रसरलाई आयोजना सम्पन्न नभएसम्म सञ्चालन गर्न दिने, फरक उद्देश्यसाथ पुनः सञ्चालन गरेको पाइएमा कारबाही गर्ने, नदीजन्य पदार्थ व्यवस्थापन गर्न स्थानीय तहहरूले आईई प्रतिवेदन स्वीकृत गरी ठेक्का बन्दोबस्त गर्ने र आफ्नो क्षेत्रका उद्योगबाट स्टक लिएर प्रमाणित गरी सम्बन्धित पालिकाले नियमित अनुगमन गर्ने निर्णय गरेको छ। सरकारको निर्णयपछि मोरङमा रहेकामध्ये फरक उद्देश्य राखेर स्थापना गरिएको तथा दर्ता नभएको ग्रामथान गाउँपालिका६ को विराट कंक्रिट र सुन्दरहरैंचा४ को सलोनी वासिङ प्लान्ट मात्रै बन्द हुने अवस्था बनेको छ। भयानक दोहन गरिरहेका अरूलाई भने कुनै असर परेन। कानुनको सही कार्यान्वयन र नियमन गर्नुपर्ने सरकारले नै क्रसर व्यवसायीलाई अनुकूल हुने गरी निर्णय गरिदिएको सरोकारवाला बताउँछन्। ढुंगा क्रसिङ, गिट्टी उत्पादन र बालुवा वासिङ क्रसरको मुख्य उद्देश्य हो। तर, ठूल्ठूला खाल्डा बनाएर र पहाडजस्तै अग्ला तथा अवैध स्टक राखेर बिनाअनुमति खानीकै रूपमा क्रसर सञ्चालन भइरहेको छ, चुरेखदम संरक्षण समितिका अध्यक्ष बलबहादुर भुजेलले भने, कारबाही गर्नुपर्ने सरकार नै क्रसर सञ्चालकको सहयोगी बनिदियो। व्यवसायीको दबाब र प्रभावसामु सरकार झुक्यो। नियमविपरीतका क्रसर बन्द गर्न निर्देशन दिएपनि व्यवसायीको दबाब तथा प्रभावमा परेर सरकार झुकेको उनको भनाइ छ।विकास निर्माणमा नदीजन्य पदार्थ प्रयोग हुन्छ नै। तर, सीमाभन्दा बाहिर गई कानुनले तोकेभन्दा बढी उत्खनन् गरिरहेका क्रसरका लागि सहज वातावरण बनाइदिनु बदमासी र लाचारी हो, उनले भने, प्राकृतिक सम्पदामाथि नै क्षति पुग्ने गरी अनियन्त्रित दोहन गर्नेलाई कारबाही नगरिनु दुःखद् हो। उल्टै अवैध क्रसरलाई पृष्ठपोषण गरिएको छ। पटकपटक अनुगमन भएपनि जनप्रतिनिधिकै मिलेमतोमा कानुन मिच्ने क्रसरलाई कारबाही नभएको भुजेल बताउँछन्। विपद् तथा वातावरण विज्ञ रामकुमार दाहाल चुरे आसपासमै खानेपानीको संकट निम्तिनुका साथै क्रसरका कारण पर्यावरणीय सन्तुलन बिग्रिएको बताउँछन्। खोला गहिरिएर कुलो र पैनीमा पानी नचढ्दा किसानलाई सिँचाइको समस्या भएर कृषियोग्य जमिन मरुभूमिकरण हुने अवस्था आएको उनले बताए। उनका अनुसार क्रसरले जमिनको उत्पादन क्षमतामा ह्रास आउनुका साथै जमिन कटान हुने क्रम बढेको छ। कानुन अनुसार क्रसर चलेका भए यस्तो अवस्था आउने थिएन। तर, कानुन एकातिर र क्रसरको धन्दा अर्कैतिर भइरहेको छ, दाहालले भने, नदी प्रणालीमा क्रसरको भयानक दोहन छ। सम्भावित भयानक स्थितिलाई बेवास्ता गर्नु राज्यको कमजोरी हो। राज्यकै कमजोरीका कारण क्रसरको मनोमानी झन् बढेर गएको उनी बताउँछन्। क्रसरको अव्यवस्थित एवं अनियन्त्रित दोहनले बाढीपहिरो र भूक्षययको समस्या बढेको उनको भनाइ छ। खोलाको धार परिवर्तन भई बाढी तथा डुबानको समस्या बढेको छ। चुरे तथा माथिल्लो क्षेत्र सबैभन्दा बढी जोखिममा छन्, दाहालले भने, बाढीले कैयौं बस्ती र खेतीयोग्य जमिनमा क्षति पुगिरहेको छ। वन क्षेत्रपनि असुरक्षित भयो। क्रसरलाई तत्कालै नियमन गर्नुपर्ने राज्य भने लाचार देखिएको दाहालको विश्लेषण छ। राज्यबाट क्रसरको असरको विश्लेषण नहुँदा वातावरणमा असर पर्यो। बाढी, पहिरो र भूक्षयय बढ्यो, उनले भने, भोलिका दिनमा निम्तिने सम्भावित विपत्ति कल्पनाभन्दा बाहिर छ। विभिन्न प्राकृतिक संकट झेल्नुपर्ने समय धेरै टाढा छैन। क्रसर व्यवसायी संघ कोसीका अध्यक्षसमेत रहेका क्रसर सञ्चालक पौडेल भने सबै क्रसर नियम अनुसार नै चलेको दाबी गर्छन्। २०७२ सालअघिका क्रसर नवीकरण नभएको र यस विषयमा सरकारसँग वार्ता भइरहेको उनको भनाइ छ। क्रसर चलाउन सरकारले लाइसेन्स दिने तर, मापदण्ड परिवर्तन गरिरहने समस्या छ, पौडेलले भने, सरकारले बारम्बार नियम परिवर्तन गरिदिँदा हामी मारमा परेका छौँ। मोरङका सहायक प्रमुख जिल्ला अधिकारी शरदकुमार पोखरेल मन्त्रिपरिषद्को निर्णयपछि क्रसर सञ्चालन गर्न दिएको बताउँछन्। कुन क्रसर बन्द गर्ने र कुनलाई सञ्चालन गर्न दिने भन्ने निर्णय मन्त्रिपरिषद्ले गरिसकेको छ, उनले भने, त्यसका आधारमा जिल्ला अनुगमन समितिले निर्णय लिएको हो। ढुंगा, गिट्टी, बालुवा उत्खनन् बिक्री तथा व्यवस्थापन सम्बन्धी मापदण्ड, २०७७ को दफा ११ बमोजिम क्रसर उद्योग राजमार्ग, पक्की पुल, ऐतिहासिक ताल, तलैया, जलशाय एवं पोखरी र खोला वा नदी किनारबाट ५ सय तथा हाइटेन्सर लाइनबाट २ सय मिटर र चुरे पहाडको फेदी तथा सिमसारबाट १ हजार ५ सय मिटर टाढा हुनुपर्छ। शिक्षण संस्था, स्वास्थ्य संस्था, धार्मिक, सांस्कृति एवं पुरातात्विक महत्वका स्थान तथा सुरक्षा निकाय, अन्तर्राष्ट्रिय सीमा, वन, निकुञ्ज, आरक्ष तथा घना बस्तीबाट २ किलोमिटर टाढा मात्रै क्रसर चलाउन पाइन्छ। कम्पनी ऐन २०६३, औद्योगिक व्यवसाय ऐन २०७६, वातावरण संरक्षण ऐन २०७५ र औद्योगिक व्यवसाय ऐन २०७६ अनुसार क्रसर दर्ता गर्नुपर्ने व्यवस्था छ।"
अख्तियारमा ६ महिनामा ९ हजार उजुरी,"सर्वोच्च अदालतले स्टिंग अपरेसनसम्बन्धी व्यवस्था खारेज गरेपछि घुस लेनदेनका मुद्दा घटेका छन्। काठमाडौं : अख्तियार दुरुपयोग अनुसन्धान आयोगमा दैनिक भ्रष्टाचार र अनियमितताका उजुरी पर्ने क्रम बढेको एक तथ्यांकले देखाएको छ। भ्रष्टाचार अवधारण सूचांकले पनि नेपालको अवस्थामा खासै सुधार नभएको देखाइरहँदा उजुरीका चाङ पनि बढ्ने क्रममा रहेको अख्तियारकै तथ्यांकले देखाउँछ। आर्थिक वर्ष २०७९०८० को साउनयता उजुरी दिनेको संख्या अत्यधिक बढेको आयोगका प्रमुख आयुक्त प्रेमकुमार राई बताउँछन्। पछिल्लो आर्थिक वर्षमा उजुरी पर्ने क्रम धेरै बढेको छ। साउनयता मात्रै ९ हजार बढी अनियमितता र भ्रष्टाचारका उजुरी परे, प्रमुख राईले भने। अख्तियारका अनुसार साउनयता मात्रै ९ हजार ५ सय १३ उजुरी आयोगमा दर्ता भएका छन्। साउनमा २ हजार ९०, भदौमा १ हजार ६ सय ९८ र असोजमा १ हजार १ सय ५२ उजुरी परेका थिए। त्यस्तै, कात्तिकमा ९ सय २९, मंसिरमा ९ सय ३८, पुसमा १ हजार ३ सय ३२ र माघको हालसम्ममा १ हजार ३ सय ७४ उजुरी परेको आयोगले जनाएको छ। आर्थिक वर्ष २०७८०७९ मा २४ हजार २ सय ४१ उजुरी परेका थिए। यो आर्थिक वर्ष विभिन्न माध्यमबाट १६ हजार १ सय ४८ मुद्दा परेको थियो। त्यसमध्ये अघिल्लो आर्थिक वर्ष २०७७०७८ बाट जिम्मेवारी सरेर आएका ८ हजार ९३ थिए। त्यसमध्ये १७ हजार ९८ उजुरी फस्र्योट गरिएका छन्। यीमध्ये ८ सय २० मुद्दा विस्तृत अनुसन्धानमा गएका छन्। अघिल्लो वर्षको तुलनामा यो वर्ष उजुरीको दर बढेको हो। यही रफ्तारमा उजुरी पर्ने क्रम भए अघिल्लो वर्षभन्दा धेरै उजुरी पर्ने तथ्यांकले देखाउँछ। हालैको भ्रष्टाचार अवधारण सूचांकले पनि नेपालको अवस्थामा खासै सुधार देखिएको छैन। सन् २०२० र २०२१ मा भन्दा यसपटक एक अंकले मात्रै सुधार भएको छ। २०२० र २१ मा नेपालले ३३ अंक पाएको थियो भने यो वर्ष ३४ अंक पाएको छ। सन् २०२१ मा १ सय १७ मा स्थान नेपाल थियो र २०२२ मा १ सय १० स्थानमा छ। आर्थिक वर्ष २०७८०७९ मा सबैभन्दा बढी सार्वजनिक सम्पत्तिको हानिनोक्सानीसम्बन्धी मुद्दा दर्ता भएका थिए। अख्तियारले दायर गरेका १ सय ३१ मध्ये ३४ वटा मुद्दा गैरकानुनी लाभहानिसम्बन्धी छन्। त्यस्तै घुसका ३२ मुद्दा विशेष अदालतमा दायर भए। सर्वोच्च अदालतले स्टिंग अपरेसनसम्बन्धी व्यवस्था खारेज गरेपछि घुस लेनदेनका मुद्दा घटेका छन्। अदालतबाट प्राप्त १ सय ४८ फैसलामध्ये ५८ मुद्दामा भ्रष्टाचारजन्य कसुर कायम भएको छ। ३९१९ प्रतिशत मुद्दामात्रै सफल भएको बताइएको छ। जबकि आर्थिक वर्ष २०७७।०७८ मा अदालतबाट प्राप्त फैसला भएका मुद्दाको संख्या १ सय १३ रहेको थियो र भ्रष्टाचारजन्य कसुर कायम भएका मुद्दाको संख्या ८१ थियो। ७१६८ प्रतिशत मुद्दा सफल भएका थिए।"
संसार घुमाउने सिर्जना,"जीवनरूपी यात्रालाई व्यवस्थित र आनन्दपूर्ण बनाउन साहित्यिक एवं सांस्कृतिक यात्रा गर्नु आवश्यक हुने रहेछ। संस्मरण : यात्रा पुस्तक सुधा भट्टराईको आत्मकथाको प्रकाशन हो। पुस्तकमा यात्रा र संस्मरणात्मक लेखहरू एकै ठाउँमा छन्। जसभित्र केही संस्मरण, केही यात्रानुभूति, केही आत्मचिन्तन, यात्रा सन्दर्भ र त्यससँग जोडिएका प्रसंग समावेश छ। एक दशक पहिले जीवनका पाइला कविता संग्रह प्रकाशित गरेर उनी नेपाली साहित्यमा प्रवेश गरेकी हुन्। उनको यो दोस्रो कृति संस्मरण : यात्रा ओरियन्टल पब्लिकेसनले २०७८ मा बजारमा ल्याएको हो। जीवनको आरम्भदेखि ओहो ! मेरो प्रिय भान्सासम्म गरेर २६ भिन्न शीर्षकमा लेखिएको यो पुस्तकमा एउटी नारीको जीवनका विविध पाटा अटाएका छन्। साहस र उर्जाले भरिपूर्ण सकारात्मक सोच बोकेकी एउटी किशोरीको बाल्यावस्थादेखि सेवानिवृत्तसम्मको सन्दर्भ पुस्तकमा पढ्न पाइन्छ। जीवन जिउने क्रममा आएका अनेकौं अप्ठ्यारालाई सम्याउँदै, छोराछोरी हुर्काउँदै, छुटेको पढाइलाई निरन्तरता दिएर अघि बढ्दै, आज यो सम्मानित स्थानसम्म आइपुग्नु आफैंमा ठूलो उपलव्धी भएको पुस्तकमा छ। शिक्षाको महत्त्व बुझाउने असल श्रीमान्को साथ र सहयोग अवर्णनीय छ। समयको परिवर्तनसँगै रूपान्तरित हुन सक्ने साहसी नारीलाई अध्ययन कर्मले नै सुधा भट्टराई बनाएको हो। यात्राका अनुभवले जीवनलाई थप उर्जा प्रदान गर्छ। प्रकृतिको अनुपम सुन्दरतामा डुबेर लेखिएको पाथीभरा दर्शन लेखले ताप्लेजुङ जिल्लाको भूबनोटबारे विस्तृत जानकारी दिएको छ। चितवन र पाल्पाको साहित्यिक यात्राका रमाइला प्रसंगले पाठकलाई आफैं पुगेको आभास मिल्छ। मलेसिया, क्यानडा र अस्ट्रेलिया पुगेको यात्रा वर्णनमा भने विज्ञान र प्रविधिसँग जोडिएका प्रसंगलाई समावेश गरिएको छ। अरू देशको विकास सुनेर, देखेर पनि हाम्रा नेताले देशलाई उँभो लगाउनै चाहेनन्। सुधाले अस्ट्रेलिया यात्रामा देखेको क्राउन प्लाजाभित्रको क्यासिनोको वर्णनले मलाई भने देश सम्झायो। नेताको लुछाचुँडीमा भाग नमिल्दा बन्द भएका हाम्रो देशका क्यासिनोहरू सबै बन्द भएका छन्। साहित्यिक कार्यक्रममा आसाम गएका बेलाको लेखले त्यहाँका लेखकलाई चिनाउन मद्दत गरेको छ। बनारसमा बसेका बेलामा गरेको राजनीतिक गफ पढ्दा मज्जा आउँछ। पढ्नका लागि नजिकै स्कुल नहुँदा उकालोओरालो हिँड्दै धेरै टाढा पुग्नुपर्ने अवस्थाका कारण, गाउँबाट सँगै जाने कुनै साथी नभएकाले नै उनले पढाइलाई निरन्तरता दिन नसकेको कथाले पाठकलाई बेचैन बनाउँछ। त्यो बेलाको समाजमा देखिएको छोरा र छोरीबिचको विभेदको जरोले उनलाई पनि नछोइरहन सकेन। छोरी भएकै कारण ६ कक्षामा पढ्दापढ्दै पढाइ छोड्नुपरेको तीतो सत्यले उनलाई सधैं दुखाइरहन्थ्यो। पढाइको तिर्खा बोकेर बसेकी सुधाको जीवनमा तिमी आँट, म पुर्याउँछु भनेजस्तै गरेर शिक्षित परिवार र विद्वान् जीवनसाथीको प्रवेश भयो। लेख्छिन्, आँखाभरि पढ्ने सपना बुनेर बसेकी मलाई पढ्नुपर्छ, म पढाउँछु भन्ने श्रीमान् भेट्दा देवतै भेटेजस्तो भयो। विवाहपछि सँगै बनारस लगेर पढ्ने व्यवस्था मिलाएको त्यो क्षण सम्झेर भाग्यमानी सम्झन्छु। पढाइको भोक मेटिदिने पतिदेवप्रति नतमस्तक छु। जीवनरूपी यात्रालाई व्यवस्थित र आनन्दपूर्ण बनाउन साहित्यिक, सांस्कृतिक एवं आध्यात्मिक यात्रा गर्नु अत्यन्त आवश्यक हुने रहेछ। साँच्चै घरपरिवारभित्रै खुम्चिएर बस्नु भनेको एक प्रकारको जेलमा बस्नुसरह नै हो भन्ने निष्कर्ष निकालेकी छन् सुधाले। आसाम यात्रा गरेर फर्किएपछिको एउटा सन्दर्भमा यात्राले एकप्रकार धेरै दिनसम्म आनन्दित तुल्याएको वर्णन छ। यात्राले साँच्चै मानसिक सन्तुष्टिसँगै जीवन स्वतन्त्रता र जीवनमुक्तिको समेत सुखद् अनुभूति गराउने रहेछ। पर्यटकीय गन्तव्य, गाउँले रहनसहन र संस्कृति सबै समेटिएको मिठासपूर्ण लेखनले संग्रह ओझिलो बनेको छ। आफूले भोगेका बिमारका बारेमा वैतरणी उपचार र निदान नामक शीर्षकमा लेखिएका कुरा पढ्दा मन सिरिङ्ग हुन्छ। मान्छेलाई मृत्युले पटक पटक जाँचबुझ गरिरहन्छ, अनेक प्रकारका विमारको नाममा। धेरैपटक मृत्युलाई नजिकबाट नियाल्ने सुधा एक ठाउँमा यस्तो लेख्छिन्, उमेरले ७० छेउपुग्दा पनि निराश र आत्मबलहीन बनेकी छैन। मानिसले जीवनमा कहिल्यै पनि निराश हुनुहुँदैन, आत्मबल सुदृढ बनाइरहनुपर्छ। साँच्चै जीवनलाई नजिकबाट नियाल्दा नियाल्दै मान्छे एकदिन संसार छोडेर बिलाइजान्छ। कृतिसँगै नाम भने बाँचिरहन्छ पृथ्वीमा, मनुष्यको अस्तित्व रहुञ्जेल। यदि उनले बाल्यकालदेखिको संस्मरणात्मक पुस्तक प्रकाशित नगरेको भए, आजका दिनमा हामीलाई कसरी थाहा हुन्थ्यो र यो संघर्षको कथा ? साहित्य ओखती हो भन्ने महाकवि लक्ष्मीप्रसाद देवकोटालाई स्मरण गर्न चाहें। साहित्यभित्र डुब्नु र अरूलाई पनि डुबाउनु, यस्तो चरम आनन्द अन्तकहाँ ? एकप्रकार शून्यबाट प्रारम्भ गरेर स्नाकोत्तरसम्मको अध्ययन पूरा गर्नु र शिक्षण पेशामा संलग्न हुन सक्नुलाई उनी जीवनको दोस्रो पुनर्जन्म भएको ठान्छिन्। विद्यावारिधिसम्म अध्ययन गर्ने इच्छा यो उमेरमा पनि सुशुप्त अवस्थामा छँदै छ उनीसँग। लेख्छिन्, सम्भवतः खानेकुराको भोकभन्दा पनि शिक्षाको भोक प्रवल भएकाले हो कि ! अथवा जीवनलाई सार्थक बनाउन गरिने प्रयास र परिश्रमको अगाडि अरू कुनै तिर्खाले छुन नसकेको पनि हुनसक्छ। छोराछोरीको कर्तव्य पूरा गर्दागर्दै बाबुआमा ज्येष्ठ नागरिकको सिँढीमा चढिसक्दा रहेछन्। केही स्थायी रोगहरूको पनि शरीरमा बास भइसक्दोरहेछ। स्वतन्त्र रूपमा घुमफिर गर्ने र केही नयाँ काम गर्ने हिम्मत पनि छुटिसक्दोरहेछ। नारीको जीवन छोराछोरीकै लागि सकिन्छ तर यो यथार्थ सन्तानले बुझ्न नसक्दा उल्टो समस्या छ। यी सन्दर्भ पनि पुस्तकमा छन्। सबैतिर हेर्छु, को सुखी रहेछ र ? मनको बहलाई दबाएर, असक्ततामै अस्पतालको बेडबाट आफ्नै घरको बित्तो (दिनचर्या) सम्झन्छु, अनि सम्झन्छु पतिदेव। मानिसका आआफ्नै समस्या हुन्छन्। ती समस्या सहज रूपमा टार्न सक्नु नै बुद्धिमानी रहेछ यस्ता अनुभव लेखकमा उब्जिएको पुस्तकमा पाइन्छ। आँखा खोलेदेखि अहिलेसम्म मेरो दैनिकीमा खासै परिवर्तन छैन। आफ्ना शरीरका अंगले छोड्न थाले तर पनि भान्साकोठाको धन्दाले छाडेको छैन। म भान्साभित्रकी परिचारिका हुँ। यी मेरा प्रिय डाडुपन्यु, चम्चा, ग्लास, कप, प्लेट, थाल, बटुका, कराही। बिजुली चुलाले सजिलो पारेको छ। यसो भन्न पाउँदा आमाभन्दा आफू धेरै सुखी भएझैं ठान्छु। जीवनभर नथाकी एउटी नारीले कसरी आफ्नो संसार चलाउँछे ? पुस्तकमा छर्लंग छ। लैंगिक असमानताको पीडा व्यक्त गरेकी सुधा प्रश्न गर्छिन्, घरभित्रका मसिना कुरालाई विषय बनाएर लेख्ने पुरुष स्रस्टा पनि छन् त नेपालमा ? समाजले उनीहरूलाई महान् पुरुषको बिल्ला लगाइदिएको छ। घरभित्रको काम सघाउने अधिकारसम्म छैन तिनलाई। त्यसैले नेपाली समाजका ९० प्रतिशत पुरुषलाई भान्साकोठाले चिन्दैन। र त उनीहरू यस्ता कृति लेख्न सक्दैनन्। कृति पढेपछि लाग्यो, यात्रा र संस्मरण लेखहरू दुईवटा किताब बनाएको भए अझै राम्रो हुनेथियो।"
नेता इमानदार बने भ्रष्टाचार रोकिन्छ,"नीतिगत भ्रष्टाचार अन्त्यका लागि कर्मचारीतन्त्र इमानदार हुनुपर्छ। कर्मचारीले भ्रष्टाचार गर्न नकार्ने हो भने भ्रष्टाचार निवारण गर्न सकिन्छ। मुलुकमा दुईखाले भ्रष्टाचार व्याप्त छ। एउटा प्रशासनिक भ्रष्टाचार, जसमा कर्मचारी र सेवाग्राहीको मिलेमतोमा भ्रष्टाचार हुन्छ। दोस्रो नीतिगत भ्रष्टाचार, यो धेरै ठूलो रकमको हुन्छ। यसमा करोडौं र अर्बाैं रकमको भ्रष्टाचार हुन्छ। भ्रष्टाचारमा खास गरेर तीन पक्षको संलग्नता हुन्छ। यसमा राजनीतिकर्मी (पोलिटिसियन) को चासो बढी हुन्छ। उक्त चासोलाई सहयोग पुर्याउने व्यावसायिक घराना र व्यवसायी हुन्छन्। पोलिटिसियनलाई प्रभाव पार्न उनीहरूको ठूलो हात हुन्छ। पोलिटिसियनलाई भ्रष्टाचार गर्न उक्साउने प्रवृत्ति उनीहरूमा हुन्छ। त्यसमा कर्मचारीको सहयोग पनि पोलिटिसियन, व्यवसायी र कर्मचारीमध्ये कुनै एक पक्षले मात्रै पनि भ्रष्टाचार गर्न सघाउँदिन भन्यो भने विशेषतः ठूला भ्रष्टाचारहरू हुन गाह्रो हुन्छ। किनभने करोडौंमा चलखेल हुने ठेक्कापट्टाको भ्रष्टाचारको सुरुआत नै कर्मचारीले गर्नुपर्ने हुन्छ। त्यसलाई पोलिटिसियनले सहमति (ओके) गर्नुपर्छ। त्यहाँ हुने भ्रष्टाचारको चलखेललाई सहयोग गर्न कर्मचारी सहमत भएमा मात्रै भ्रष्टाचार हुन्छ। त्यसअनुसार यी तीनवटा पक्षमध्ये एक पक्षले मात्रै इमानदार हुने हो भने भ्रष्टाचार हुने सम्भावना कम हुन्छ। देश, समाज बदलेर विकासका कुरा गर्छन्। राजनीतिक दल र नेताहरू। देशको हित गर्नका लागि भन्दै जनतासँग मत माग्छन्। देशमा नयाँ सिस्टमको सुरुआत हामी गर्छौं भन्दै चुनावमा जान्छन्। जनताका लागि काम गर्ने भन्दै ठूला सपना देखाउँछन्। प्रजातन्त्र र लोकतन्त्रअनुसारको आचरण, व्यवहार प्रदर्शन गर्न सके ठूलो खाले नीतिगत भ्रष्टाचारको स्वतः अन्त्य हुन्छ। नीतिगत भ्रष्टाचार अन्त्यका लागि कर्मचारीतन्त्र इमानदार हुनुपर्छ। कर्मचारीले भ्रष्टाचार गर्न नकार्ने हो भने भ्रष्टाचार निवारण गर्न सकिन्छ। तर, कर्मचारीले ठूला भ्रष्टाचार काण्डहरूमा सहयोग गरेन भने त्यो कर्मचारीलाई त्यहाँबाट हटाइहाल्ने प्रवृत्ति पनि उस्तै छ। त्यही स्थानमा अर्को कर्मचारी सहयोग गर्न आउने चलन छ। लोभी मन भएकोले दुइ, चार पैसा आउँछ भन्ने लोभमा सहयोग गर्छने। कहिलेकाहीँ भने कर्मचारीबाट हुने प्रक्रियासमेत नाघेर ठाडो प्रस्ताव लिएर फाइल पास गराउने पनि प्रचलन हुन्छ। त्यो कुरा कर्मचारीलाई थाहै हुन्न। जस्तै ओम्नी गु्रपको भ्रष्टाचार काण्ड करिबकरिब त्यही हो। ती भनेको करिब कर्मचारीकै अधिकार क्षेत्रभित्रका कुरा थिए। तर बिनाअर्थ उपप्रधानमन्त्री र प्रधानमन्त्रीका सल्लाहकारसम्म उक्त फाइल पुग्यो। त्यसैले यस्ता कुरा नीतिगत भ्रष्टाचारले मुलुकलाई खोक्रो बनाउँदै लगेको छ। यसले अर्थतन्त्र तहसनहस बनाउने काम गरेको छ। कुनै पनि देशको नागरिकको राष्ट्रिय चरित्रमा विकृत बनाउने, दिगो विकासलाई आघात पुर्याउने यी सबै काम राजनैतिक भ्रष्टाचारबाट हुन्छ। सानातिना कुराजस्तै कुनै काम छिटो गरिदिएबापत अथवा नगरिदिएबापत हुने भ्रष्टाचार प्रशासनिक भ्रष्टाचारअन्तर्गत पर्छन्। त्यस्ता भ्रष्टाचारमा हजार, लाख रुपैयाँका लेनदेन (भ्रष्टाचार) हुने गर्छन्। हजार रुपैयाँ भ्रष्टाचार गरेकै आधारमा एउटा तल्लो तहको कर्मचारी झुन्डिएर मर्छ। त्यसले सुशासनलाई प्रभाव पार्छ। सरकारले दिने सेवासुविधामा बाधा पुर्याउँछ। अन्ततः जनताले दुःख पाउँछन्। यसले सुशासनको प्रत्याभूति दिँदैन। मुलुकलाई ठूलो आर्थिक रूपमा भने त्यसले क्षति गर्दैन। तर यो किन बढ्छ त भन्दा नेताको जीवनशैली देखेर कर्मचारीमा पनि ईष्र्या र लोभ पलाउने गरेको छ। जस्तै, हिजोसम्म चप्पल पड्काएर आएका नेता रातारात ऐस, आराम गर्ने, छोराछोरीलाई महँगा स्कुलमा पढाउने, किसिम किसिमका गाडी चढ्ने गरेको देखेर कर्मचारीले पनि बदमासी गर्ने र नेताको जस्तै जीवनशैली निर्वाह गर्ने लोभ पलाउँछ। यो प्रवृत्ति हावी हुँदै गएको छ। भ्रष्टाचार निवारण गर्नका लागि सबैभन्दा मुख्य कुरा राजनीतिज्ञबाट हुने भ्रष्टाचारलाई रोक्नु पर्यो। भ्रष्टाचार रोक्ने अख्तियार दुरुपयोग अनुसन्धान आयोगले हो। दुःखको कुरा के हो भने उसले पातहरूमा लागेका किरामात्र उपचार गर्छ। समस्या जरामा छ। जरामा उसले उपचारै खोज्दैन, त्यता आँट नै गर्दैन। पातमा लागेका किरा फ्याकेर के गर्नु, फेरि किरा आइहाल्छन्। यसलाई राजनीतिक नेतृत्व तहबाट हुने भ्रष्टाचार नियन्त्रण गर्नमा अख्तियार लाग्नुपर्ने हुन्छ। अख्तियारलाई कानुनले रोकेको छैन। प्रधानमन्त्रीदेखि कार्यालय सहयोगीसम्मलाई कार्बाही गर्न पाउँछ। तर उसले तल्लो तहका कर्मचारीलाई कार्बाही गर्यो तर राजनीतिकर्मीलाई कार्बाही गरेको देखिँदैन। उदाहरणको लागि गोकर्ण रिसोर्टको ६ वर्ष लिजको अवधि बाँकी रहँदै कौडीको भागमा २५ वर्षको लागि म्याद थपियो। त्यो कर्मचारीले हैन। मूूलभूत तत्कालीन उपप्रधानमन्त्री तहबाटै भयो। सेक्युरिटी प्रिन्टिङ प्रेसको ७० करोडको कुरा आयो। पूरै अडियो सार्वजनिक भयो तर तत्कालीन सञ्चारमन्त्री गोकुल बाँस्कोटाले मन्त्री पदबाट राजीनामा त दिए तर उनी माथि कार्बाही भएन। उनी निष्फिक्री डुलिराखे। अझै ठूलाठूला कुरा गर्न छाड्दैनन्। ओम्नीको कुरा मन्त्री र मन्त्रीका सल्लाहकारहरू बसेर गरेका थिए। आयल निगम जग्गा खरिद काण्डमा १ अर्ब ४ करोड हिनामिना भएको कुरा आयो। जुनजुन कारणले आर्थिक स्थिति तहसनहस भएको छ त्यो ठाउँमा अख्तियारले आफूलाई संवैधानिक अधिकार भएर पनि कार्बाही गर्न सकेको देखिँदैन। उही सानातिना खरदार, सुब्बालाई कार्बाही गर्छ। सुशासनमा त्यसले प्रभाव पार्छ। तर देशको राष्ट्रिय अर्थतन्त्रमा कुनै प्रभाव पार्न सक्दैन। अतिख्यार दुरुपयोग अनुसन्धान आयोगले खाली जागिर खाने काम मात्र गरेको छ। संविधानले त्यत्रो अधिकार दिएको छ। सम्पूर्ण राज्य शक्ति मिलेर सिफारिस गरेको हुन्छ। तर किन काम गर्न सक्दैनन् त भन्दा उनीहरू कि कसैको निगाहा र कसैको आशीर्वाद प्राप्त गरेर आयोगमा नियुक्ति खाएका हुन्छन्। कसैको निगाहा र आशीर्वाद प्राप्त गरेर गएका मान्छेले मृग मार्न सकेनन्। यिनीहरू खुट्टा उचालेका कुकुरजस्तै भए। अहिले दिनप्रतिदित भ्रष्टाचार बढेर जानुको प्रमुख कारण त्यही हो। भ्रष्टाचार नियन्त्रणको हिसाबमा भ्रष्टाचार नियन्त्रणमा प्रगति गरेको आधार मान्न सकिँदैन। मुख्यतया ठूलाठूला मन्त्रीहरू जसले अकुत सम्पत्ति कमाएका छन् तिनलाई अनुसन्धान गरेर कार्बाही गरियो भने कमसेकम उनीहरू तर्सिन्थे र अरूले पनि आँट गर्ने हिम्मत गर्ने थिएनन्। उपचार भनेको तलबाट हैन, माथिबाट सुरु गर्नुपर्छ। पदमा रहेका बहालवाला अथवा पहिला प्रभावशाली पदमा रहेका ठूला भ्रष्टाचारमा मुछिएका व्यक्तिलाई कार्बाही गरियो भने यसले सार्थकता पाउन सक्छ। अर्को कुरा भ्रष्टाचार नियन्त्रण गर्ने काम भनेको अख्तियारको हैन उसले त कार्बाही मात्र गर्ने जिम्मा हो। मूल इच्छाशक्ति लिएर काम गर्ने भनेको सरकार प्रमुख हो। उसले दृढ इच्छाशक्ति लियो भने ठूला भ्रष्टाचार रोकिन्छन्। नेपालका प्रधानमन्त्रीले भ्रष्टाचारीहरूलाई संरक्षण गर्नुभएको छ पनि भनेको थियो। त्यसैले प्रधानमन्त्री स्वयंले भने जस्तै नियन्त्रण गर्ने राजनीतिक इच्छा शक्ति हुने हो भने भ्रष्टाचार रोकिन्छ। प्रधानमन्त्रीले मन्त्रीहरूलाई तपाईंहरूले मलाई दुई, चार पैसा दिने काम नगर्नु होला र मन्त्रीलाई पनि सचिव र डीजीहरूलाई भन्न लगाउनुपर्यो। यो काम नेपालमा एक मात्र प्रधानमन्त्री कृष्णप्रसाद भट्टराईले मात्रै गर्नु भएको थियो। उहाँले त्यतिबेला मन्त्री र कर्मचारीलाई भन्नुभएको थियो हिजो जे गर्नुभयो भयो अब आइन्दा चार पैसा खाएको थाहा पाए देखी म कार्बाही गर्छु। त्यसैले भ्रष्टाचार रोक्ने काम सरकारकै हो र भ्रष्टाचार गरिसकेकालाई अदालतको कठघरामा उभ्याउने र कार्बाहीको प्रक्रियामा लैजाने गर्ने काम अख्तियार दुरुपयोग अनुसन्धानको हो। यदि यो मुलुकमा राजनीतिक तहमा हुने भ्रष्टाचार रोकिन सक्ने हो भने भ्रष्टाचारलाई न्यूनीकरण गर्न हामी सफल हुने छौं। रेग्मी, पूर्वसचिव हुन् ।"
जवान स्रष्टाको सुसेली,"गाउँमा दुःख छ, गाउँमै सुख छ। र त अचेल कविता पनि गाउँमै छ। सहरमा त भीड अनि जुलुस छ। कविताको दोस्रो संग्रह लिएर सिन्धुलीका बाबुराम श्रेष्ठ पाठकमाझ आइपुगेका छन्। बूढो समय कविता संग्रहको प्रकाशनसँगै उनको कविता यात्राको बुढ्यौली पनि लाग्यो भन्नुपर्ने हुन्छ। त्यसो त दुई कविता कृति प्रकाशन गरिसकेपछि उनी कविका रूपमा दर्ज भइसके। त्यसैले उनलाई नवोदित कवि भनिरहनै परेन। तर, उनको यो बूढो समय कविता संग्रह पाठकका लागि चाहिँ नवीन नै हो। लेखनलाई भूगोलले छेक्दैन। न त कुनै उमेरले नै। सिन्धुलीको विकट स्थानमा शिक्षाको ज्योति बालिरहेका बाबुराम कवि बन्न कलम तिखारिहेकै छन्। लेखनको यात्रामा अथक प्रयास गरिरहेकै छन्। उनको यो यात्रामा उनी थाक्दैनन् भन्ने चाहिँ पक्का छ। जसको प्रमाण नै बूढो समय हो। कक्षा कोठामा ज्ञानका कुरा बाँढिरहनुपर्ने उनलाई कविता चाहिँ कुन बेला फुर्छ भन्ने प्रश्न नगर्दा नै वेश हुन्छ। किनकि उनको यो बूढो समय पढेपछि पाठकले आफैं जान्नेछन् उनी गाउँबेसीका कविता लेख्दा रहेछन्। गाउँबस्ती, पाखापखेरा, खोलानाला गरिरहनुपर्ने प्रकृतिप्रेमी आखिर कवि नै त हुन्। जंगलका पात बज्दा होस् या मकैका पात बज्दा होस् महसुस गर्ने संगीतलाई आत्मसात गर्ने व्यक्ति कविता लेख्न थाल्छन्। सायद उनी पनि यसै गर्दा हुन्। त्यसैले त उनको बूढो समयले तमाम प्रकृतिको गीत बोल्छ। गीत, संगीतलाई बुझ्न वा डुब्न जानेन भने असफता प्राप्त गरिन्छ। मान्छे हरेक ठाउँ, हरेक दिन सफल हुन्छ भन्ने छैन। असफल भए पनि सफलताका लागि अघि बढिरहनुपर्छ। हो यही समयको मागलाई, धारलाई उनले पछ्याउँदै अविराम यात्रामा सफलता चुम्ने प्रयास गर्दै कवितामा जीवन उतार्ने कोसिस गरे। उनको कोसिसलाई पाठकले कतिको आत्मसात गर्नेछन्, त्यो समयले बताउने छ। त्यसैले त उनको कवि मन बेलाबेला प्रतीक्षामा रहेर प्रेमको याचना यसरी गरिरहन्छ गाउँमा दुःख छ र त गाउँमै सुख छ। अचेल कविता पनि गाउँमै छ। सहरमा भीड छ, जुलुस छ। त्यसैले सहरको कवितामा अचेल आगो छ, नारा छ, भोक छ। प्रकृति, सौन्दर्य, प्रेमका लागि त गाउँ छँदैछ। उनका कविता पढ्दा यस्तै लाग्छ। सधैं देखेका, सुनेका, भोगेका कुरालाई कविको कलमबाट स्पर्श गर्न पाउँदा पनि त आनन्द नै आउँछ। सायद त्यही आनन्द दिन चाहन्छन् कवि। सिन्धुलीको माटोमा हुर्किएका कवि आफ्नै माटोका गीत सुनाउन चाहन्छन्। आफ्नै क्षेत्रमा फुल्ने लालीगुराँसको सुवास फैलाउन चाहन्छन्। सिन्धुलीको जुनार भनेर चिनिने यो समयमा उनले सिन्धुलीको कविता पनि चिनाउने कोसिस मजाले गरेका छन्। यात्राका लागि पहिलो पाइला चाल्नु नै सफलताका लागि अघि बढेको सिद्ध हुन्छ। हो, यही सफलताका लागि उनले पाइला चालिसकेका छन्। यो यात्रामा उनी अघि बढिसकेका छन्। त्यसैले त उनी कविताको माध्यमबाटै भन्छन् म सिंगो जिन्दगी बोकेरएक्लै टाकुरोमा उभिएको छु घाम पनि त एक्लै छजून पनि त एक्लै छ कवितालाई प्रेम गर्ने मान्छेको मन कमलो हुन्छ। स्वभावले प्रकृतिप्रेमी हुन्छ। आचरणले संस्कारी हुन्छ। ठ्याक्कै यो बूढो समय पनि यसको प्रमाण हो। एउटा उत्साही स्वभावबाट जन्मिएको प्राकृतिक उपहार हो बूढो समय। उसो त कवि आफैंमा लक्का जवान छन्। यो उमेरमा उनी प्रेममा रुमल्लिरहेका हुनुपर्ने हो। र, उनी रुमल्लिरहकै छन् कविताको प्रेममा। डुबिसकेका छन् कविताको प्रेममा। यो डुबाइले उनलाई तार्न दिन्छ कि दिँदैन त्यो उनैमा निर्भर गर्छ। कवि हुनुभन्दा पनि कवि भएर बाँचिरहन गाह्रो छ। कविता लेखेकै भरमा कोही कवि भइहाल्ने पनि होइन। कविताले पाठकको मनमा बास गर्न सक्नुपर्यो। यो परीक्षामा उनले आफूलाई होमिसकेका छन्। परीक्षामा उनी पास हुन्छन् कि हुँदैनन्, यो अब पाठकले मूल्यांकन गरेपछि थाहा हुन्छ। कविता लेखनसँगै कविताको क्राफ्ट, इन्टेरियर डिजाइन हुन आवाश्यक छ। कविताको लयले जब मान्छेलाई तान्दैन, त्यतिबेला त्यो कविताजस्तो लाग्दैन। शैली र प्रस्तुतिमा यति र गति झनै आवश्यक भइहाल्यो। यहाँ भने कवि अलमलिएका, घरिघरि लडखडिएका छन्। कतै आफ्ना विचारमा प्रष्ट नभइदिएका हुन् कि भन्ने लाग्छ। कवि सदैव विचारमा प्रष्ट हुनु जरुरी छ। जसलाई उनले कवितामा स्पष्ट पार्न सकेका भने छैनन्। यसरी कविता समाजको ऐना भइदिनुपर्ने अवस्थामा आफैं धमिलो भइदिनुले पाठकलाई दोबाटोमा अलमलाएर राख्न सक्छ। तसर्थ कविताले आफ्नो धर्म निभाउनै पर्छ। यसो भनिरहँदा कवि आफैं जिम्मेवारीबाट पन्छिनु हुँदैन भन्छु। यस मानेमा श्रेष्ठले आफूलाई सच्याउन जरुरी छ। भाषा, शैली र व्याकरणको तालमेल नमिल्दा कविताको बान्की बिग्रिन जान्छ। यो कुरामा कवि सचेत देखिएको पाइएन। कविताको भावलाई उनले अत्यधिक रूपमा स्वतन्त्र छाडिदिएका छन्। जसले कमजोर बाटो समाएर यात्रामा हतारो गर्दा आइपरेको दुर्घटनालाई बुझ्न आवश्यक छ। कविताको आफ्नै शैली बोकेका उनले उही शैली, उही बान्कीलाई मात्र एकोहोरो रूपमा पस्किएका छन्। यो झन् कविको दोहोरिरहने कमजोरीको रूपमा बूढो समयमा देखा परेको छ। यसलाई कविले आगामी दिनमा सुधारका लागि बलियो पक्षका रूपमा लिन जरुरी छ। बूढो समयले गाउँबेसी मात्र बोकेको छैन। यसले सहर, ठमेललाई पनि उतिकै माया गरेको छ। समय सधैं तन्नेरी त भइरहँदैन नि, बूढो पनि त हुँदो रहेछ। यति मिठो सन्देस दिने कविलाई खै म के भनूँ ? कविताको मैदानमा खरो उत्रनू, आगामी परीक्षामा पास हुनू। शुभेच्छा।"
"आँखैअगाडि भ्रष्टाचार हुन्छ, लगाउने दफा हुँदैन","सेवा प्रवाह गर्ने, पूर्वाधार निर्माण गर्ने निकाय प्रभावकारी नहुँदा पनि भ्रष्टाचार बढेको छ। अख्तियार दुरुपयोग अनुसन्धान आयोगका प्रमुख आयुक्त प्रेमकुमार राई कानुन अभावले धेरैजसो मुद्दा अभियोजन गर्न समस्या परेको बताउँछन्। अहिले भ्रष्टाचारको रूप, प्रकृति, प्रवृत्तिा फरक छ। तर, कानुनमा हामी धेरै कमजोर छौं, उनी भन्छन्। उनी कन्फ्लिक्ट अफ इन्ट्रेस्ट लाई भ्रष्टाचारको परिभाषाभित्र पारिनुपर्ने धारणा राख्छन्। बढ्दो भ्रष्टाचार, कमजोर कानुन, छाडा राज्यसंयन्त्रका बीच चुनौतीपूर्ण अभिभारा बोकेका प्रमुख आयुक्त राईसँग अख्तियार दिवसका सन्दर्भमा अन्नपूर्ण पोस्ट्का अखण्ड भण्डारी, सुरेन्द्र काफ्ले र तारा चापागाईंले गरेको कुराकानीको सम्पादित अंश ट्रान्सपरेन्सीको सन् २०२० र २०२१ मा भ्रष्टाचार अवधारण सूचकांक ३३ अंक थियो भने २०२२ मा नेपालले ३४ अंक प्राप्त गरेको छ। देशअनुसार हेर्दा १ सय १७ बाट १ सय १० स्थानमा आएको छ। तथ्यांकमा थोरै घटेको देखिएपछि भ्रष्टाचार घटेको अनुभूति भने छैन। ट्रान्सपरेन्सीले भ्रष्टाचारको मापन गर्ने सूचक ८९ वटा हुन्छन्। तीमध्ये अख्तियारको मुख्य एउटा पाटो हो। अख्तियारले मुद्दा अभियोजनलाई बढी केन्द्रित गर्छ। अरू दुईमा आंशिक गरी तीनवटासूचक मात्रै आयोगसँग अलिकति सम्बन्धित देखिन्छन्। बाँकी सबै सरकारले गर्ने क्रियाकलाप र काम कारबाहीसँग सम्बन्धित छन्। एक अंक थपिँदैमा भ्रष्टाचार नै घट्यो भन्ने त होइन। हाम्रो क्रियाकलापमा कमी कमजोरी भए होलान्। बजेट खर्च भएन होला। भ्रष्टाचार बढ्नुको कारण चाहिँ के होला ? भ्रष्टाचार तथ्यांकमा थोरै घटेजस्तो देखिएको छ। तर घटेको छैन। बढ्नुको मूल कारण भनेको सरकार सञ्चालनमा अस्थिरता हो। राजनीतिक अस्थिरताले भ्रष्टाचार बढाएको छ। स्थायी सरकार नहुँँदा, सरकार परिवर्तन भैरहँदा चलखेल गर्ने र भ्रष्टाचारका क्रियाकलाप बढ्ने गरेको देखिन्छ। दोस्रो भनेको सरकारले गर्ने कामकारबाही र क्रियाकलापले पनि भ्रष्टाचार बढाएको छ। सेवा प्रवाह गर्ने, पूर्वाधार निर्माण गर्ने निकाय प्रभावकारी नहुँदा पनि भ्रष्टाचार बढेको छ। ऐन, नियम, विधि र प्रक्रियाअनुसार काम कारबाही नगर्दिनाले भ्रष्टाचार बढेको देखिन्छ। कार्यपालिकामा मात्र होइन, सरकारका सबै अंगमा कामको प्रवृत्तिले भ्रष्टाचार बढाएको छ। ऐन, नियम, कानुनको प्रयोग विधिसम्मत तरिकाले भएन। त्यसले पनि भ्रष्टाचार बढेको देखिन्छ। अख्तियारमा भ्रष्टाचारसम्बन्धी उजुरीको अवस्था कस्तो छ ?उजुरी बढेको बढ्यै छ। संघ, प्रदेश र स्थानीय गरी तीनै तहका सरकारमै उजुरी बढ्दै गएको देखिन्छ। गत वर्ष परेका उजुरीमध्ये हामीले ७० प्रतिशत फस्र्योट गर्र्याैं। २४ हजार ३ सय ३१ उजुरीमा १७ हजार १ सय ६९ वटा फस्र्योट भए। प्रारम्भिक छानबिनबाट ५ हजार ३ सय २ उजुरी तामेलीमा राखिएको छ। ४ सय ७४ उजुरी सुझावससहित तामेलीमा पठाइएको छ। फस्र्योट भएका उजुरीमध्ये यस वर्षमात्रै थप ८ सय २३ विरुद्ध विस्तृत अनुसन्धान गर्ने निर्णय भएको छ। १० हजार ५ सय ७० उजुरीविरुद्ध अन्य आवश्यक कारबाही भएका छन्। मुद्दा पनि धेरै दायर भएका छैनन्। अनुसन्धानकै क्रममा छन्। साउनपछि उजुरीको फ्लो रफ्तारले बढेको छ। आर्थिक वर्ष २०७८०७९ मा १ सय ३१ मुद्दा विशेष अदालतमा दर्ता गरिएको छ। उजुरी ७० प्रतिशत फस्र्योट गरियो भन्नुभयो। उजुरी परेकामध्ये कति प्रतिशत मुद्दा अदालतमा लानै पर्ने खालका हुन्छन् ? उजुरी कस्तो अवस्थामा आएको छ भन्ने महत्त्वपूर्ण विषय हो। कतिपय अवस्थामा वास्तविक उजुरी आउँछन्। तर, धेरैजसो बेनामी उजुरी आएको देखिन्छ। नाम दिएर उजुरी दिन डराएको अवस्था हुन्छ, डराएर बेनामी उजुरी दिन्छन्। यसका प्रकृति र प्रवृत्ति विश्लेषण गर्दा मिलिभगत नभएमा मात्रै उजुरी आएको देखिन्छ। मिलिभगत भएको खण्डमा उजुरी आउँदैनन्। स्थानीय तह, प्रदेश र संघ तीनै तहमा अवस्था यही छ। कतिपय भने गम्भीर उजुरी पनि आउँछन्। उजुरी आइसकेपछि अनुसन्धान प्रक्रियागत रूपमै लामो हुन्छ। उजुरी हाल्नेलाई १५ दिन वा एक महिनामै परिणाम आओस् भन्ने हुन्छ। तर कुनैकुनै मुद्दाको अनुसन्धान गर्न वर्षौं लाग्न सक्छ। त्यसै लाने कुरा आउँदैन। त्यसैले छानबिनमा समय लागेको अवस्था छ। अहिलेसम्म हेर्दा उजुरीमा सुधार्न सचेत गराउने खालका धेरै हुन्छन्। तिनलाई करेक्सन गर्न हामी सम्बन्धित ठाँउमा पठाउँछौ। १० प्रतिशत अनुसन्धान प्रक्रियामा लैजान्छौं। र, अन्त्यमा पाँच प्रतिशत जति विस्तृत अनुसन्धानमा जान्छन्। यो खालको अवस्था छ। स्थानीय तहमा बढ्ता लापरबाही राज्यका तीन तहको सरकार हेर्दा स्थानीय तहमा बढी भ्रष्टाचारका उजुरी परेको स्थिति हो ? हो। पछिल्लो समय स्थानीय तहको उजुरी नै बढी छ। मुद्दा दायर पनि स्थानीय तहकै बढी छ। प्रदेश सरकारको हकमा केही छ। संघीयतर्फ हेर्दा ठूलाठूला आयोजनाका अनुसन्धान गर्न बढी समय लाग्छ। संघीयतिर सेवा प्रवाह गर्नेहरू जस्तो यातायात, मालपोत, अध्यागमन, स्वास्थ्य निकायलगायतमा बढी र जिल्ला प्रशासनमा सानातिना घुस लेनदेनको बढी देखिन्छ। स्थानीय तहमा निर्माणसम्बन्धी बढी उजुरी छन्। प्रदेश सरकारको पनि योजनामै केन्द्रित भएर आएको छ। स्थानीय तहमा बढी उजुरी आउनुको कारण के हुन सक्छ ? पहिलो कुरा सुरुमा स्थानीय तह नयाँ थियो। जहाँ ऐन, नियम कानुन विधि बनाइएको थिएन। कानुन नबनाएपछि कानुनविपरीतका कामकारबाही धेरै भए। दोस्रो कुरा स्थानीय तहले बढीजसो योजना उपभोक्ता समितिमार्फत गर्छन्। उपभोक्ता समितिले राम्रोसँग ह्यान्डल नगर्ने भएकाले उनीहरूले गरेका काममा बढी उजुरी आएका छन्। हामीले उपभोक्ता समितिकै मुद्दा बढी लगेका छौं। त्यहाँ बढी कस्ता खालका उजुरी छन् ? स्थानीय तहमा काम गर्नेभन्दा बिल बनाएर खाने प्रवृत्ति बढी छ। गुणस्तरीय काम गर्नुपर्छ, सबै बजेट खर्च गर्नुपर्छ भन्ने चेतना पनि त्यहाँ देखिँदैन। दिएको सबै रकम खर्च गर्नुपर्छ भन्ने होइन, केही बचाउनुपर्छ (तर आफ्ना लागि) भन्ने सोच छ। उपभोक्ता समितिले गर्न नसक्ने काम दिएको पनि देखिएको छ। यस्तो दुरुपयोग मधेस प्रदेश, कर्णाली र सुदूरपश्चिममा बढी देखिन्छ। स्थानीय तहको उपाध्यक्ष, उपमेयरलाई अनुगमनको जिम्मेवारी दिइएको छ। तर उनीहरूले अनुगमन नगरेको अवस्था छ। उनीहरूको अनभिज्ञताका कारण पनि स्थानीय तहमा भ्रष्टाचार बढेको छ। नीतिगत भ्रष्टाचार सधैंको रोग नीतिगत भ्रष्टाचारको चर्चा, परिचर्चा भैरहन्छ। नीतिगत भ्रष्टाचार कस्तो प्रकृतिको पाउनु भएको छ ? नीतिगत भ्रष्टाचारको कुरा विगतदेखि नै उठेको छ। सर्वोच्चमा पनि मुद्दा चलिरहेको अवस्था छ। मन्त्रिपरिषद्बाट गरेका निर्णयहरू भनिन्थ्यो। अब त प्रदेश सरकारका मन्त्रिपरिषद्को निर्णय र हुँदाहुँदै गाउँपालिकाले पनि गाउँसभाबाट गरेको निर्णयलाई नीतिगत भन्न थालिएको छ। नीतिगत भन्दै कोरोनाकालमा गिटी बालुवा ठेक्कामा मिनाहा दिने काम भयो। १० करोडमा ठेक्का लगाएको एउटा ठेकेदारले ५ करोड मात्र उठाउन सक्यो। अरू सकेन, यसलाई छुट दिनु पर्यो भनेर गाउँसभाबाट छुट दिएको देखियो। मिनाहा दिन पाइँदैन। मिनाहा संघीय सरकारले त दिएन भने गाउँसभाले दिन पाउँदैन। एउटा स्थानीय तहमा मात्रै होइन प्रदेश सरकारले पनि सानासाना काम मन्त्रिपरिषद्मा निर्णय गरिदिने गरेको देखियो। सचिवले गर्नुपर्नेमा अख्तियारमा जान्छ भनेर मन्त्रिपरिषद् लाने गरिएको छ। नीतिगत निर्णयको मापदण्ड केही छैन ? हुनु पर्दैन ? पछिल्लो समय ठेक्कापट्टा, विकास निर्माणका विषय मन्त्रिपरिषद्मा सोझै लगिदिने, आफूले निर्णय नगर्ने खालको प्रवृत्ति बढेको छ। उदाहरणका लागि इन्टरनेसनल आर्बिटेटर नियुक्ति सचिवले गर्ने हो। हदै भए मन्त्रीले हो। तर त्यसलाई मन्त्रिपरिषद्मा लान्छन्। ललिता निवासको मुद्दा नीतिगत भ्रष्टाचारको अर्को उदाहरण हो। मन्त्रिपरिषद्मा लगेपछि उसले निर्णय त गर्यो तर मन्त्रीसम्म मात्रैलाई हेरियो। ऐन, नियमले नीतिगत निर्णयलाई नछुने भनेर छोडिदियो। नीतिगत निर्णय खास कस्तो हो ? नीतिगत निर्णय कुनै ऐन, नियम कानुनले निर्दिष्ट गरी जसलाई अधिकार दिएको छ, उसैले गर्नुपर्छ। उसले नगरेर आफूभन्दा माथि लगेर गराउँछ। दिएको अधिकार आफूले नगरेर माथिबाट गराउनु वा मन्त्रिपरिषद्ले गर्नु भनेको त्यसको जिम्मेवारी प्रधानमन्त्रीले लिनुपर्ने हो। कुनै पनि ऐन नियम र कानुनले सचिव वा मन्त्रीलाई आफैं गर्ने कि मन्त्रिपरिषद्मा लाने भन्ने अधिकार दिएकै हुन्छ। यो कुरा मुख्यसचिवले हेर्नुपर्छ। मुख्यसचिवले यसबारे प्रधानमन्त्रीलाई भन्नुपर्छ। यो नीतिगत निर्णय हो र यो होइन छुट्ट्याई दिनुपर्छ। ऐनमै योसम्मको मन्त्रिपरिषद्मा जान्छ यो बाहकको जाँदैन भनेर भन्नुपर्छ। हामीले पनि नीतिगत विषयमा प्रधानमन्त्रीलाई भेटको क्रममा भनेका छौं। यसको बढी दुरुपयोग कहाँ भएको छ ?यहाँ ठेकेदार र व्यवसायी सरकारै चलाएर हिँडेका छन्। तिनले आफ्नो अनुकूलको निर्णय गराउँछन्। त्यसैले तलको अधिकारीले गर्न पाउने विषय मन्त्रिपरिषद्मा पुग्छ। यताबाट पठाउनुहोस्, माथि म मिलाउँछु भन्छन्। कर्मचारीले त्यसै गर्छन्। र, जे पायो त्यही नीतिगत निर्णय बन्छन्। त्यसैले यसको प्रस्ट मापदण्ड बनाइदिनुपर्यो भनेका छौं हामीले। अनुचित कार्य किन ठानियो अनुचित ? संविधान बनाउँदा पहिलाको अनुचित कार्य हटाइयो। सविधान नै भ्रष्टाचारको सहयोगी बन्यो भन्ने पनि छ नि ?पहिलाको संविधानमा अनुचित कार्य अख्तियारको छानबिन दायरामा थियो। तर, नयाँ संविधानमा निकालियो। विगतमा अख्तियारमा बस्ने व्यक्तिले अनुचित कार्यको अनुचित फाइदा उठाउने भयो भनेर निकालेर फालिएको भन्ने छ। त्यो ठीक होइन। संविधानले अनुचित कार्यलाई रोकेकै पनि छैन। संघीय कानुन बनाएर गर्न सक्छ भनेको छ। त्यही शब्द लेख्नैपर्छ भन्ने पनि छैन। तर, संघीय कानुनमा त्यो राख्न नसक्ने अवस्था भएको छ। सर्वोच्च अदालतले अनुचित कार्य अख्तियारले हेर्न नपाउने आदेश दिएको छ। त्यस कारण अनुचितमा हामी जान सक्दैनौं। के अनुचित अनुचितै हो त ? भ्रष्टाचारको सुरुआतै अनुचितबाट हुन्छ। त्यसैले अनुचित कार्यलाई नहेर्ने हो भने भ्रष्टाचार मौलाएर जान्छ। विगतमा अख्तियारको ऐनमा केके विषय अनुचित हुन् भन्ने उल्लेख थियो। तीमध्ये केही संशोधित ऐनमा हाल्नुपर्छ। अनुचितको सदुपयोग गर्ने हो भने कर्मचारी जिम्मेवार हुन्छन्। हाम्रा कर्मचारीमा सम्बन्धित ऐनबमोजिम निजलाई कारबाही गर्नु भनेको भए उनीहरू सचेत हुने थिए। बढुवा रोकुवा हुन्थ्यो। ग्रेड घटुवा गर्न सक्थे अथवा सचेत गराउन सक्थे। तर अहिले फुकुवा छ। अहिले अनुचितको कारबाही केही हुँदैन। ऐन नै भ्रष्टाचारमैत्री छन् भन्न खोज्नु भएको हो ? नेपाल सरकारका सबै कर्मचारी (सरकारी, सार्वजनिक, निजामती)का लागि ओभर सेक्युर ऐन कानुन भए। अति सुरक्षित ऐनका कारण उनीहरूलाई कसैले केही गर्न सक्दैन। अनुचित निकालेपछि झन् सजिलो भएको छ। ऐन संशोधन हुने क्रममा त छ। कसैले मालपोत, यातायात वा स्थानीय तहमा खुलेआम लेनदेन गरिरहेको छ भने कारबाही गर्न नसक्ने अवस्था छ। यदि समाउनुभयो भने सापटी हो भनिदिन्छ। १०७ मा हरेक दिन उजुरी आउँछ पैसा माग्यो भनेर। पैसा दिन नसक्ने अवस्थाकाले दुःख पाओस् अथवा पैसा ऋण गरेर दिएर भए पनि काम गराउन बाध्य छन्। अख्तियारलाई कानुनको अभावले अप्ठ्यारो पारेको हो वा अन्य कुनै कारण छ ? कानुन संशोधन हुँदैछ। हामी भ्रष्टाचार विरुद्ध संयुक्त राष्ट्रसंघीय महासन्धिको पक्ष राष्ट्र हौं। भ्रष्टाचार निवारण ऐन, २०५९ बन्दाको अवस्था, परिस्थिति, तरिका, परिवेश बदलिएको छ। त्यतिबेला ऐन बनाउँदा आयोजना परियोजनालाई फोकस गरिएको देखिन्छ। तर अहिले भ्रष्टाचारको रूप, प्रकृति, प्रवृत्ति फरक छ। कतिपयमा ऐनको कुनै दफा लगाउन नसक्ने अवस्था छ। आँखैअगाडि भ्रष्टाचार हुन्छ, लगाउने दफा हुँदैन। कुनै नियम कानुनमा आकर्षित नभएपछि सार्वजनिक सम्पत्ति हिनामिनामा मुद्दा लगाउनुपर्ने बाध्यता छ। कानुन संशोधन किन ढिला भएको होला ? कानुन संशोधन अत्यन्त जरुरी छ, जसले गर्दा हामीलाई काम गर्न सजिलो होस्। कानुनमा हामी धेरै कमजोर छौं। जस्तै विदेशमा खोलिएको खातामा पैसा जम्मा गर्यो भने पैसा ल्याउन पनि नसक्ने र कारबाही गर्न नसक्ने अवस्थामा छौं। हामीलाई आधिकारिक डकुमेन्ट आएन भने कारबाही गर्न सक्दैनौं। संशोधनका लागि पेस गरेको ऐनमा यस्ता विषयवस्तु समेटिएको छ। दुई वर्षअगाडि पेस गरेका छौं। त्यसमा आफैं थप गर्न प्रतिनिधिसभामा लगाएका छौं। अख्तियारको क्षेत्राधिकार सीमित छ। न्यायालय, सेना, संवैधानिक निकायका पदाधिकारी, बैंकिङ, गैरसरकारी संस्थालगायत दायराभन्दा बाहिर छन्। यो क्षेत्र अधिकार कति बढाउनु पर्छ जस्तो लाग्छ ? अन्तर्राष्ट्रिय कानुन र मान्यताअनुसार सबै क्षेत्र हेर्नु पर्छ। निजी क्षेत्र पनि हेनुपर्छ भन्ने छ। तर सबै हेर्न सकिँदैन। अहिले सेलेक्टिभ नै हुनुपर्छ। एउटा वित्तीय क्षेत्र हेर्नुपर्छ भन्ने हो। अर्को जिल्ला प्रशासन कार्यालयमा दर्ता भएका र सरकारबाट बजेट लगेर सञ्चालन भएका संस्थालाई अख्तियारको क्षेत्राधिकारभित्र ल्याउनु पर्छ। अख्तियारले विशेष अदालतमा हालेका धेरै मुद्दामा पुनरावेदन जानुपर्ने अवस्था आएको छ, किन यस्तो ? विगतमा पनि पुनरावेदन गरेकै हो। आयोगले गर्ने भनेको अभियोजन हो। हामीले यहाँबाट कुनै पनि मुद्दाको अनुसन्धान गरेर त्यसमा भ्रष्टाचार देखिएको छ भने अभियोजन गर्नु नै हाम्रो मुख्य सफलता हो। फैसला के हुन्छ, हाम्रो अधीनको विषय होइन। संविधान र कानुनले हामीलाई पुनरावेदन र पुनरावलोकन गर्न सक्ने अधिकार पनि दिएका छन्। हाम्रो प्रमाण, आधार बलिया छन् भने एक तह पुनरावलोकन वा पुनरावेदनमा जाने गर्छौं। मुद्दाको अवस्था हेर्दा विशेष अदालतबाट ठूला माछा उम्किने, साना माछा फन्दामा पर्ने गरेको देखिन्छ नि ? न्यायालयले गरेको फैसलालाई हामीले अन्यथा भन्न मिल्दैन। उहाँहरूले कानुन र विवेक प्रयोग गरेर निर्णय लिनु भएको हुन्छ। त्यस्ता मुद्दामा फैसलाको पूर्णपाठ आएपछि हामीले पुनरावलोकन गर्ने त छँदैछ। भ्रष्टाचारको अभियोग लागेको मुद्दा दायर भएको व्यक्ति पनि चुनाव लडेर जित्ने र जितेपछि निलम्बन भएर बस्ने गर्छन्। त्यस्तालाई उठ्नै नपाउने कानुन बनाउन मिल्दैन ? निर्वाचन आयोगले यस विषयमा कानुन संशोधन गर्दै छ। हामीले पनि सुझाव दिएका छांै। राजनीतिमा अहिले कन्फ्लिक्ट अफ इन्ट्रेस्ट परिचर्चामा छ। त्यस्ता व्यक्ति धमाधम उच्च पदमा पुगिरहेका छन्। अख्तियारको आँखाले यसलाई कसरी हेरेको छ ? पछिल्लो समय राजनीतिक दलबाट स्वार्थ बाझिने काम भैरहेको छ। यसलाई नियन्त्रण गर्न ऐन र कानुन नै चाहिन्छ। अहिले सरकारले कानुन बनाउने भनेर ड्राफ्ट गर्न लागेको छ। यसका लागि कमिटी बनेको छ। सार्वजनिक खरिद ऐनको विषयमा छलफल चलेको हुन्छ, त्यहाँ निर्णय गर्ने ठाउँमा ठेकेदारहरू नै माननीय छन्। बाफियासम्बन्धी कानुन बनाउने ठाउँमा बंैकरहरू हुन्छन्। कन्फ्लिक्ट अफ इन्ट्रेस्ट पनि भ्रष्टाचारको परिभाषाभित्र आएको खण्डमा यो हटेर जान्छ भन्ने हो। के गर्दैछ अख्तियार ? अख्तियारका काम कारबाहीका विषयमा स्पष्ट पारिदिनु न।अख्तियारले भ्रष्टाचारसम्बन्धी उजुरीको प्रारम्भिक छानबिन र विस्तृत अनुसन्धान गर्छ। भ्रष्टाचार देखिएका उजुरीमाथि विशेष अदालतमा मुद्दा दायर गर्छ। विशेष अदालतको फैसला चित्त नबुझे सर्वोच्चमा पुनरावेदन गर्छ। सरकारलगायत सम्बन्धित निकायमा सुझाव लेखी पठाउने, मुल्तबीमा राख्ने, तथ्य प्रमाण नपुगेका उजुरी तामेलीमा राख्ने गरिन्छ। साथै अख्तियारले भ्रष्टाचार रोकथामका लागि प्रवद्र्धनात्मक, निरोधात्मक र संस्थागत सुदृढीकरण तथा क्षमता विकाससम्बन्धी पनि कार्य सम्पादन गर्दै आएको छ। अख्तियारले कानुननीतिसम्बन्धी केके काम गरिरहेको छ ? हामी आएपछि पहिलो एक सय दिनमै अख्तियार दुरुपयोग अनुसन्धान आयोग सुधार कार्ययोजना, २०७७ कार्यान्वयनमा ल्याइएको छ। अख्तियार दुरुपयोग अनुसन्धान आयोग नियमावली, २०५९ मा आवश्यक संशोधन गरी लागू गरिएको छ। अख्तियार दुरुपयोग अनुसन्धान आयोग कार्यविधि, २०७८ निर्माण गरी लागू गरिएको छ। आयोगको काम कारबाहीसँग सम्बन्धित १८ वटा कानुनहरूको एकीकृत सँगालो भ्रष्टाचार नियन्त्रणका सम्बन्धमा भएका संवैधानिक तथा कानुनी व्यवस्था प्रकाशन गरिएको छ। ३३ जिल्लाका प्रजिअलाई अधिकार प्रत्यायोजन गरी भ्रष्टाचार नियन्त्रण र सुशासन प्रवद्र्धनका कार्यहरूलाई थप प्रभावकारी बनाइएको छ। अनुसन्धान तथा अभियोजन कार्य प्रभावकारी बनाउन थप एकसहित दुई पूर्णता समिति गठन गरी क्रियाशील गराइएको छ। सार्वजनिक खरिद परामर्श समिति गठन गगरी सम्बन्धित फाइलमा नियमित परामर्श प्रदान गर्ने कार्यको सुरुआत गरिएको छ। भ्रष्टाचार सम्बद्ध मुद्दामा अदालतबाट भएका फैसलाको नजिर संग्रह छपाइ गरी वितरण गरिएको छ। कुनै अध्ययन, अनुसन्धानका काम भने भएका छैनन् ? छन्। तीन वटा अनुसन्धानमूलक अध्ययन कार्यहरू सम्पन्न भएका छन्। पहिलो भ्रष्टाचार जोखिम उच्च भएका क्षेत्र, बढी संलग्न हुन सक्ने पद र प्रवृत्तिसम्बन्धी अध्ययन भएका छन्। यसको प्रतिवेदन नै आइसकेको छ। त्यस्तै अख्तियार दुरुपयोग अनुसन्धान आयोगको संस्थागत रणनीतिक योजनाको मध्यावधि प्रगति समीक्षा प्रतिवेदन, २०७९ पनि तयार भएको छ। अख्तियारद्वारा भ्रष्टाचार अभियोगमा अदालतमा दर्ता गरी फैसला भएमा मुद्दा कार्यान्वयनको स्थितिको अध्ययन, २०७९ पनि भएको छ। आगामी दिनमा पनि विभिन्न अध्ययन कार्यमार्फत भ्रष्टाचारको कारण, जोखिम, समस्या, चुनौती, आदिको पहिचान गर्दै समाधानका लागि निरन्तर पहल गरिनेछ। आगामी दिनमा अख्तियार गर्नु पर्ने काम के के हुन् ? अख्तियार दुरुपयोग अनुसन्धान ऐन, २०४८ र भ्रष्टाचार निवारण ऐन, २०५९ लाई सामयिक संशोधन गर्न पहल गरिरहेका छौं। भ्रष्टाचारसम्बन्धी उजुरीकर्ता, साक्षी, विशेषज्ञ, अनुसन्धानकर्ताको उचित संरक्षणका लागि कानुनी व्यवस्था गर्नु पर्नेछ। सूचनादाताको संरक्षण गर्नेलगायतका कानुनहरू निर्माणको पहल भइरहेको छ। भ्रष्टाचारविरुद्धको संयुक्त राष्ट्रसंघीय महासन्धि तथा भ्रष्टाचार नियन्त्रणसम्बन्धी राष्ट्रिय रणनीति तथा कार्ययोजना, २०७९ तर्जुमा गरी कार्यान्वयन गर्ने पहल भइरहेको छ। उजुरी व्यवस्थापन, छानबिन तथा अनुसन्धान कार्यलाई थप प्रभावकारी बनाइनेछ। सबै महाशाखा, कार्यालयमा रहेका जनशक्तिलाई सबै खाले अनुसन्धानमा सहभागी गराउनु पर्नेछ। क्षेत्रगत विज्ञताका आधारमा जनशक्ति विकास गरिनेछ। आयोगको आईसीटी प्रयोग र सुधारको निरन्तरता र दिगोपना कायम गरिनेछ। अनुसन्धान र अभियोजनको क्षेत्रलाई थप प्रभावकारी बनाइनेछ। रणनीतिमा भएका लक्ष्यहरूलाई वार्षिक रूपमा आबद्ध गर्दै आन्तरिक सूचकहरू विकास गरी निरन्तर सुधार गर्दै जाने योजना छ। अन्त्यमा केही भन्नुहुन्छ ?ट्रान्सपरेन्सी प्रतिवेदन कसरी निकालिन्छ भन्ने धेरैलाई स्पष्ट नहुँदा अख्तियारले कारबाही नगरेर भ्रष्टाचार बढेको भन्ने लाग्न सक्छ। त्यो सोचमा परिवर्तन ल्याउनुपर्छ।"
जसले पुस्तकालयलाई जीवन दिए,"अनि भूमाफियाबाट यसरी जोगियो पुस्तकालय ढल्केवर (धनुषा) : डाबाबुराम भट्टराई प्रधानमन्त्री हुँदा ७२ दिनसम्म धर्ना दिँदै संविधान देऊ अभियान चलाएर एकाएक चर्चामा आएका थिए, विपति मण्डल। जनकपुरधामको जनकचोकमा त्यतिबेला उनलाई स्वस्फुर्त रूपमा साथ दिनेहरूको कमी थिएन। ती दिनहरूलाई स्मरण गर्दै मण्डल भन्छन्, त्यो समय सम्झँदा अहिले पनि मेरो मन प्रफुल्ल हुन्छ। जनकपुरधाममा उनी पटकपटक विभिन्न अभियानहरू चलाएर चर्चामा आइरहे। उनको हरेक अभियानकै बटमलाइन हुन्थ्यो, सार्वजनिक सम्पत्ति र धरोहरहरूको संरक्षण र संवद्र्धन। झन्डै १० वर्षअघि जनकपुरधाम उपमहानगरपालिका४ गंगासागरको किनारमा रहेको सार्वजनिक पुस्तकालयको विषयमा मण्डललाई थाहा भयो। २०१२ सालमा स्थापना भएको सार्वजनिक पुस्तकालय त्यतिबेलासम्म छड सिमेन्टको गोदाम बनिसकेको थियो। त्यतिमात्रै हैन लागूऔषध सेवन र दिसापिसाब गर्नेहरूको त अखडा नै बन्यो उक्त पुस्तकालय परिसर। स्थानीय वुद्धिजीवीहरूका अनुसार पुस्तकालयको सञ्चालन र संरक्षण गर्ने जिम्मेवारी लिएका स्थानीय सरोकारवाला निकायहरूल समेत चासो राख्न छोडेपछि झन्डै ३४ वर्ष उक्त पुस्तकालयको अवस्था त्यस्तो बनेको थियो। तर, विपतिलगायत केही सचेत स्थानीयको सक्रियतामा उक्त पुस्तकालय १० वर्षयता पुनः सञ्चालनमा छ। जनकपुरधाम उपमहानगरपालिका १८ महुवाका ५४ वर्षीय अविवाहित मण्डल विगत १० वर्षदेखि निःशुल्क रूपमा सार्वजनिक पुस्तकालयमा काम गरिरहेका छन्। उनी जनकपुरधाम४ स्थित मण्डल सेवा आश्रममा बसेर पुस्तकालयको स्याहारसुसार गरिरहेका छन्। धरोहरको रूपमा रहेको जनकपुरधामकै सबैभन्दा पुरानो सार्वजनिक पुस्तकालयलाई पुनर्जीवित बनाएर त्यहाँ निःशुल्क रूपमा काम गर्दै आएका छन्, मण्डल। बन्द रहेको उक्त पुस्तकालय पुनः सचालन गर्न २०६९ फागुन २१ गते सञ्चालक समिति गठन गरिएको थियो। उक्त समितिको अध्यक्षमा विपति मण्डल, उपाध्यक्षमा विजय यादव, महासचिवमा डा सञ्जय गुप्ता, कोषाध्यक्षमा बलराम मण्डल, सदस्यहरूमा युवराज खाती, ललन चौधरी, शंकर राय, अजय सिंह र रामपुकार राय रहेका छन्। विपति सञ्चालक समितिको अध्यक्ष भए पनि पुस्तकालयको स्याहारसुसारदेखि लिएर त्यहाँको सरसफाइको कामसमेत उनी आफैं गर्दै आएका छन्। हरेक दिन दिउँसो २ बजेदेखि साँझ ७ बजेसम्म सञ्चालन हुने पुस्तकालयमा दैनिक ४० देखि ६० जना पाठक आउने गरेका छन्। झन्डै १० वर्षको सेवा अवधिमा १ लाख ४० हजार पाठकले पुस्तकालयबाट लाभ लिएको विपति बताउँछन्। जनकपुरको बौद्धिक विकास र चेतनास्तर अभिवृद्धिका लागि भनेर स्थानीय युवाहरू कुशेश्वर लाभ, युगेश्वर लाभ, ध्रुवनारायण लाल, गौरीनारायण मल्लिकलगायतले आफ्नो व्यक्तिगत लगानीमा केही पुस्तकहरू किनेर २०१२ सालमा सार्वजनिक पुस्तकालय स्थापना गरेका थिए। तर जनकपुरधामकै सबैभन्दा पुरानो सार्वजनिक पुस्तकालय सम्बन्धित निकायको उपेक्षाका कारण अझैसम्म व्यवस्थित हुन सकेको छैन। २०६२०६३ सालको जनआन्दोलनको बेला भूमाफिया र भ्रष्टाचारीको मिलेमतोमा जनकपुरधामका सार्वजनिक सम्पत्तिमा लुट मच्चिएको थियो। त्यही लुटेराहरूको चपेटामा सार्वजनिक पुस्तकालय पनि पर्यो। उनीहरूको चाहना थियो कि यो पुस्तकालयलाई ध्वस्त पारेर एउटा मिथिला रेस्टुरेन्टको बनाउने र मोजमस्ती गर्ने। जनकपुरधाम उपमहानगरपालिका४ गंगासागरको किनारमा रहेको सार्वजनिक पुस्तकालयमा अध्ययन गर्दै पाठक।तस्बिर : विजयकुमार सिंह त्यही अनुरूप उनीहरूले पुस्तकालय परिसरमा रहेको रूख कटानको काम पनि सुरु गरिसकेका थिए, मण्डल भन्छन् अनि मैले समिति र यहाँका बुद्धिजीवी साथीहरू बोलाएर तिनीहरूको काममा रोक लगाएँ। उनीहरूसँग प्रतिवाद गरँे। अनि त्यो शक्ति पराजित भयो। त्यो समय पुस्तकालय बन्द अवस्थामा थियो। उतिबेला पुस्तकालयमा पुस्तक त के कागजको नामोनिशान थिएन। थियो त केवल छड र सिमेन्टको गोदाम। त्यतिबेला पुस्तकालय जोगाउन साथीहरूले उनलाई अध्यक्ष बनाइदिए। तर, पुस्तकालयमा जुन सहयोग हुनुपथ्र्यो, त्यो भएन। आन्तरिक र बाह्य दुवै सहयोगमा हस्तक्षेप भयो। त्यो समयलाई सम्झँदै मण्डलले थपे, यसले कसरी पुस्तकालय चलाउँछ ? हेरौं भनेर उल्टै ममाथि चुनौती थपियो। पुस्तकालय सञ्चालनमा खुट्टा तानातानको स्थिति सिर्जना भयो। परिस्थिति जटिल बन्दै गयो। खुट्टा तानातानको अवस्थाबाट पन्छिन खोजे। मलाई जसरी नि पुस्तकालय सञ्चालन गर्नु थियो। मैले पुस्तकालयको साँचो र झाडु बोकेर अघि बढे। निरन्तर पुस्तकालय खोल्न थाले, मण्डल भन्छन्, पाठकहरूले पनि मलाई साथ दिन थाल्नुभयो। विस्तारै स्थानीय बुद्धिजीवी, सचेत नागरिक र साथीभाइको सहयोगले पुस्तक सामग्रीहरू जुट्दै गयो। आफू यहाँ आएको पनि १० वर्ष पुग्न लागेको उनी बताउँछन्। पाठकहरूले मप्रति निकै सद्भाव देखाउनु भएको छ। निःशुल्क सेवा गर्न पाउँदा पनि आनन्द महसुस हुन्छ, अन्नपूर्णसँग कुराकानी गर्दै मण्डलले सुनाए। पुस्तकालयमा थोरै भए पनि सबै विधाका पुस्तकहरू राखिएको उनी बताउँछन्। अहिलेको अवस्थामा पनि निशुल्क काम गर्ने मान्छे पनि हुँदा रहेछन् भनेर आश्चर्य लागेको जनकपुरधाम४ का विजय ठाकुर बताउँछन्। उहाँको बोली विचार सुन्दा पनि बौद्धिक जस्तो लाग्नुहुन्छ। तर निःशुल्क सेवा दिएर भए पनि पुरानो पुस्तकालयजस्तो धरोहरलाई जीवित बनाएर राख्नु पनि महानता हो। यस्तो व्यक्ति विरलै भेटिन्छन्, ठाकुरले भने। पुस्तकालयलाई विद्याको सागरको रूपमा लिइन्छ। पुस्तकालयहरूमा ऐतिहासिक, समय सान्दर्भिक पुस्तक, पत्रपत्रिकाहरूलाई वैज्ञानिक पद्धतिअनुसार उचित व्यवस्थापन गरिएको हुन्छ। जसले गर्दा प्रयोग गर्न सरल र सजिलो हुन्छ। पुस्तकालयभित्रको वातावरण पनि सफा र शान्त हुने भएकाले एकाग्र भएर अध्ययन र खोज गर्न सकिने हुँदा पनि पुस्तकालयको महत्त्व छ। नेपालको संविधानको धारा ५१ (ज) (४) मा पनि नागरिकको व्यक्तित्व विकासका लागि सामुदायिक सूचना केन्द्र र पुस्तकालय स्थापना र प्रवद्र्धन गर्ने भनी नागरिकका आधारभूत आवश्यकतासम्बन्धी नीति राज्यले अवलम्बन गरेको पाइन्छ। संविधानको अनुसूची ५ र ६ मा संघ र प्रदेशको अधिकारको सूचीमा केन्द्रीय पुस्तकालय र प्रदेश पुस्तकालयसम्बन्धी विषयहरू समावेश छन्। पुस्तकालयका लागि आर्थिक स्रोत व्यवस्थापन गर्न नेपाल सरकारले सार्वजनिक र सामुदायिक पुस्तकालय अनुदान कार्यविधि २०७४ पनि बनाएको छ। राष्ट्रिय शिक्षा नीति, २०७६ मा देशभरि सञ्चालित सामुदायिक तथा सार्वजनिक पुस्तकालय तथा वाचनालयहरूलाई राष्ट्रिय प्रणालीमा आबद्ध गर्ने, आधुनिक प्रविधियुक्त बनाउनेजस्ता नीतिगत प्रावधान पनि देखिन्छन्। प्रत्येक स्थानीय तहमा कम्तीमा एउटा सार्वजनिक पुस्तकालय स्थापना गर्ने, सबै वडामा स्याटलाइट पुस्तकालय तथा घुम्ती पुस्तकालय सेवा सञ्चालन गर्ने नीतिगत व्यवस्था छ। आधारभूत तहदेखि उच्च शिक्षासम्म सबै शैक्षिक संस्थामा पुस्तकालय विकास, व्यवस्थापन तथा सञ्चालनको मापदण्ड तयार गरी पुस्तकालय निर्माण गरिनेसमेत उल्लेख छ। मधेस प्रदेश सरकारले समेत जनकपुरधामस्थित रहेको उक्त सार्वजनिक पुस्तकालयलाई प्रादेशिक पुस्तकालयको रूपमा विकास गर्ने नीति लिए पनि अहिलेसम्म पुस्तकालय संरक्षणका लागि कुनै काम नभएको स्थानीय बताउँछन्। प्रदेश सरकार जनताको बौद्धिक विकासभन्दा पनि विकासको नाममा कमिसनमा डुबेको जनकपुरधाम उपमहानगरपालिका४ का धर्मेन्द्रकुमार रायको आरोप छ। मन्दिर निर्माणमा बर्सेनि करोडौं बजेट खर्चेको छ, जहाँ भिखारीको उत्पादन हुन्छ। तर, असल मान्छे उत्पादन गर्ने थलो पुस्तकालय प्रदेश सरकारको नजरमा पर्दैन, आक्रोश पोख्दै रायले भने, सरकारमा बसेका नेताहरूको बौद्धिक स्तर पनि जनताले बुझिसके। पुस्तकालयमा पुस्तकसँगै बिजुलीबत्ती, खानेपानी र शौचालयको समेत अभाव हुँदा त्यसतर्फ कुनै निकायले चासो नलिनु निकै दुःखद् रहेको रायले टिप्पणी गरे। सार्वजनिक पुस्तकालयको संरक्षण र संवद्र्धन गर्ने पहिलो दायित्व स्थानीय सरकारको रहेको प्रदेशसभा सदस्य रामअशिष यादव बताउँछन्। प्रदेश सरकारसमेत पुस्तकालयको संरक्षणमा चुकेको उनले स्वीकारे। पुस्तकालयको संरक्षण र संवद्र्धन गर्ने पहिलो दायित्व त स्थानीय सरकारको हो। तर जुन हिसाबले तीनै तहको सरकारले पुस्तकालयको महत्त्व बुझ्नुपथ्र्यो, त्यहाँ कहीँ न कहीँ चुकेको छ। अहिले त झन् ईलाइब्रेरीको कन्सेप्ट आइसक्या छ, प्रदेश सांसद यादव भन्छन्, तर त्यसो हुन सकेको छैन। अभियानीहरूकै बलमा पुस्तकालय जीवित छ। सूचना प्रविधिको विकास र विस्तारसँगै पठन संस्कृतिमा आएको कमीले पुस्तकालयको महत्त्वलाई कम गराए पनि पुस्तकालयको महत्त्व कहिल्यै कम हुन नसक्ने मिथिला पत्रकार सञ्जालका अध्यक्ष विनोदकुमार महतो बताउँछन्। सूचना प्रविधिबाट सतही सूचना मात्र जानकारी हुन्छ, गहन र विस्तृत अध्ययनका लागि पुस्तकालय अपरिहार्य छ, महतो भन्छन्, पुस्तकालयले मानव जीवनमा ज्ञान, सीप अभिवृद्धि गरी सभ्य र शिक्षित समाज निर्माण गर्दछ भन्ने तथ्यलाई सबैले मनन गर्नु आवश्यक छ। पुस्तकालय सामाजिक पूर्वाधारका उदाहरण हुन्। यी यस्ता भौतिक स्थान र संस्था हुन्, जसले मानिसले गर्ने अन्तरक्रियाको आकार कोर्छन्। पुस्तकालयहरूले पुस्तक र अन्य सांस्कृतिक वस्तुमा खुला पहुँच मात्र उपलब्ध गराउँदैनन्, वृद्धहरूलाई मित्रता प्रदान गर्छन्, व्यस्त अभिभावकका बच्चालाई वास्तविक स्याहार उपलब्ध गराउँछन्, आप्रवासीहरूलाई भाषा सिकाउँछन् र गरिब, घरवारविहीन युवालाई सार्वजनिक स्थान उपलब्ध गराउँछन्।"
नीतिकार्यक्रम किन कार्यान्वयन हुन सकेनन् ?,"नीति तथा कार्यक्रम कार्यान्वयनका लागि पुनर्विचार गर्न सरकारलाई आग्रह काठमाडौं : राष्ट्रपति विद्यादेवी भण्डारीले सरकारका नीति तथा कार्यक्रम कार्यान्वयनका लागि पुनर्विचार गर्न सरकारलाई आग्रह गरेकी छन्। संघीय संसद्मा आफ्नो कार्यकालको अन्तिम सम्बोधन गर्दै शुक्रबार उनले देशमा सुधार गर्नुपर्ने पक्षहरूबारे संसद् र सरकारको ध्यानाकर्षण गराउँदै भनिन्, मैले आफ्नो सात वर्षको अनुभवमा आफूले देखेका केही मूल विषयहरू मात्र यहाँ राखेकी छु। यी बाहेकका थुप्रै काम गर्नु पर्नेछ। सरकारले आफ्नै नीति तथा कार्यक्रमको कार्यान्वयन गर्न नसकेकोमा उनले चिन्ता व्यक्ति गरिन्। वर्तमान सरकार गठन भएपछि नीतिगत प्राथमिकता र न्यूनतम कार्यक्रम अघि सारेको भन्दै उनले थपिन्, यसलाई नतिजा प्राप्त हुने गरी तत्कालै कार्यान्वयनमा लैजानेछ भन्ने मेरो विश्वास छ। सरकारले आगामी आर्थिक वर्षको नीति तथा कार्यक्रम र बजेटमा आफूले औंल्याएका विषय सम्बोधनका लागि आवश्यक स्रोत व्यवस्थापन गर्ने विश्वास। देशको आर्थिक अवस्था जटिल मोडमा रहेको विषयप्रति चिन्ता व्यक्त गर्दै उनले यसको दीर्घकालीन समाधान खोज्न जरुरी रहेको बताइन्। यो विषयमा हामी सबै जानकार र चिन्तित छौं। अर्थतन्त्रमा देखिएका तत्कालीन, अल्पकालीन र दीर्घकालीन समस्याको समाधान खोज्नु जरुरी छ, भण्डारीले भनिन्। उनले सूचकहरूमा पछिल्लो केही सकारात्मक संकेत देखा परेको भएता पनि यसको दिगोपनामा आश्वस्त भइहाल्ने अवस्था नदेखिएको बताइन्। उनले किसानले मल अभाव झेल्नुपर्ने समस्याको अन्त्य गर्नुपर्ने भन्दै समयमै उपलब्ध गराइनुपर्ने बताइन्। महिलामाथि हुने सबै प्रकारका हिंसा अन्त्य हुन नसक्नुको कारण खोजी गर्नुपर्नेमा राष्ट्रपति भण्डारीको जोड थियो। उनले सुत्केरी महिलाहरूको उपचारको अभावमा ज्यान जाने अवस्था यथावत् रहेकोमा चिन्ता व्यक्त गरिन्। विद्यालयमा छात्राको उपस्थिति पछिल्लो समय बढ्न् सकारात्मक सन्देश रहेको बताउँदै उनले उपस्थिति बढेका विद्यालयले शिक्षा दिने कुरालाई पूरा गरेका छन् कि छैनन् ? समयमै सचेत बन्नुपर्ने बताइन्। सरकारले महिला स्वास्थ्यमा समेत प्रशस्त लगानी गरे पनि रोग प्रतिरोधात्मक क्षमता विकास गर्नमा भएका प्रयास पर्याप्त छन् वा छैनन् सोचनीय विषय रहेको उल्लेख गरिन्। अहिले पनि दुर्गम क्षेत्रमा सुत्केरी हुन नसकेर वा सुत्केरी भएपछि सामान्य उपचारको अभावमा अकालमा ज्यान गुमाउनुपर्ने अवस्था रहेको उनले बताइन्। घरेलु हिंसाका विषयमा बोल्दै उनले भनिन्, किन अहिले पनि महिलाहरू विभिन्न किसिमका सामाजिक कुरीतिको सिकार भइरहेका छन् ? घरेलु हिंसा, यौनहिंसा र अन्य प्रकारका हिंसाबाट महिलाहरूले अझै पनि किन सुरक्षित महसुस गर्न सकिरहेका छैनन् ? यी प्रश्नहरूको उत्तर खोजिनु जरुरी छ। उनले प्रत्येक वर्ष श्रम बजारमा प्रवेश गर्ने जनशक्तिलाई देशभित्रै रोजगारीको व्यवस्था मिलाउन सार्वजनिक र निजी क्षेत्रले सहकार्य गर्नुपर्ने आवश्यक रहेको बताइन्। आजका युवा नयाँ कुरा गर्न चाहन्छन्। नयाँ कुरा सिक्न चाहन्छन्। परम्परागत श्रमका क्षेत्रले मात्र श्रमबजारमा आउने जनशक्तिको अपेक्षा पूरा गर्न सक्दैन। तसर्थ रोजगारीका नयाँ अवसरको खोजी गर्ने र बजारको मागअनुरूपको जनशक्ति उत्पादन गर्न सक्षम हुने गरी शैक्षिक प्रणालीमा सुधार गर्ने तथा सीप परीक्षण कार्यलाई एकीकृत ढंगबाट अघि बढाउनुपर्छ,उनले भनिन्। ज्येष्ठ नागरिकको सुरक्षामा पनि सरकार गम्भीर बन्नुपर्ने उनको भनाइ थियो। भनिन्, सामाजिक मान्यता र पारिवारिक सौहार्द्रता कायम गरी सन्तानले भौतिक सुखसुविधाका लागि आफूलाई जन्म दिने बाबुआमाप्रति पूरा गर्ने दायित्वलाई राज्यबाट प्रदान गरिने सेवासुविधासँग आबद्ध गर्न सक्नुपर्छ। संयुक्त बैठकमा सम्बोधनका क्रममा अभिवादन आदान प्रदान गर्दै राष्ट्रपति भण्डारी र प्रधानमन्त्री दाहाल । तस्बिर : दिपेन श्रेष्ठ जलवायु परिवर्तनका विषयमा चासो राख्दै उनले वातावरण र जैविक विविधतामा पर्ने प्रभावको गम्भीर अध्ययन गरी विकास र वातावरणबीच सन्तुलन कायम गर्नु आवश्यक रहेको बताइन्। जलवायु परिवर्तनका असरहरू हामीले देखिरहेका छौं। यसै वर्षको माघको मध्यसम्म पनि हिमालहरू सेता हुन नसक्नु ले भोलिका दिनमा विश्व तापमानलाई सन्तुलनमा राख्न र जलस्रोतको आवश्यकता पूर्ति गर्न कठिन हुँदै जाने प्रष्ट देखाएको छ। यसैगरी नेपालका हिमशृंखला, पारिस्थितिक प्रणाली र वनजंगलले जलवायु अनुकूलन र वातावरणीय सन्तुलनमा विशिष्टक योगदान पुर्याएका छन्। नेपालका हिमालहरूले पृथ्वीको तापमानलाई सन्तुलनमा राख्न, समुद्र स्वच्छ राख्न, हिमाल र समुद्रबीच जलस्रोतको अन्तरनिर्भरता कायम गर्न र विश्व जनसंख्याको ठूलो हिस्सालाई खानेपानीको नियमित स्रोत उपलब्ध गराउन महत्त्वपूर्ण भूमिका खेलेका छन्।"
माओवादीसँग एकता गर्दै नेपाल समाजवादी,"बाबुराम नेतृत्वको नेपाल समाजवादी पार्टीसँग तत्काल पार्टी एकीकरण हुन लागेको हो। काठमाडौं : बाबुराम भट्टराई नेतृत्वको नेपाल समाजवादी पार्टीसँग माओवादी केन्द्रले तत्कालै पार्टी एकता गर्ने भएको छ। पार्टी एकीकरण वार्ता समितिका एक सदस्यका अनुसार बाबुराम नेतृत्वको नेपाल समाजवादी पार्टीसँग तत्काल पार्टी एकीकरण हुन लागेको हो। उनी भन्छन्, यसका लागि पार्टी अध्यक्ष तथा प्रधानमन्त्री पुष्पकमल दाहालले औपचारिक कुरा नै गरिसक्नुभएको छ। उनले अहिले न्यूनतम साझा कार्यक्रम बनाएर काम अघि बढाउने बताए। भने, विचार मिल्नेसँग एकता पनि हुन सक्छ। अरूसँग मोर्चाबन्दी गरेर अघि बढ्छ। माओवादी पार्टीका उपाध्यक्ष तथा वार्ता समितिका संयोजक कृष्णबहादुर महरा र वार्ता समितिका सदस्य गिरिराजमणि पोखरेलले नेकपा माओवादी समाजवादी पार्टीका अध्यक्ष कर्णजित बुढाथोकी र नेता तिलक मगरसँग बिहीबार पार्टी एकताका लागि छलफल गरेका थिए। माओवादीका वार्ता समितिले पार्टी एकीकरणका लागि नेकपा पार्टीका महासचिव विप्लव, नेकपा अध्यक्ष ऋषि कट्टेल, वैज्ञानिक समाजवादी कम्युनिस्ट पार्टीका महासचिव आहुती र नेकपा माओवादी समाजवादीका अध्यक्ष कर्णजित बुढाथोकी (सुशील)सँग छलफल गरिसकेको स्रोतले जनाएको छ। चारवटै वामपन्थी पार्टीहरूका नेतासँग पार्टी एकताका लागि बिहीबारअघि नै केहीसँग माओवादीका अध्यक्ष पुष्पकमल दाहाल र केहीसँग उपाध्यक्ष तथा पार्टी एकीकरणका लागि गठित वार्ता समितिका संयोजक कृष्णबहादुर महराले औपचारिक छलफल गरेका थिए। पार्टी एकीकरणका लागि भएको छलफलमा माओवादी नेतासँग पूर्वमाओवादी नेताहरूले एकताबद्ध गर्नुपर्नेमा जोड दिएका छन्। विप्लव, आहुती, ऋषि कट्टेल लगायतसँग पार्टी एकताका लागि भएको छलफल सकारात्मकतर्फ अघि बढेको माओवादीका एक वरिष्ठ नेताले बताए। भने, छलफल सकारात्मक अघि बढेको छ। एकअर्काबीच पार्टीको डकुमेन्टहरू आदानप्रदान पनि भएको छ। अहिलेको राजनीतिक परिस्थिति, आआफ्ना पार्टीको संगठनात्मक अवस्था बारे जानकारी आदानप्रदान भएको उनले बताए। तर, माथि उल्लेखित चार वामपन्थी पार्टीले देशको वर्तमान राजनीतिक अवस्था चरम संकटमा र गम्भीर अवस्थामा रहेको त्यससँग लड्न एक भएर अघि बढ्ने उनीहरूले निष्कर्ष निकालेका छन्।"
मन्त्री केसीले राजीनामा दिएपछि लुम्बिनी प्रदेशको सरकार विस्तारमा सकस,"सत्तारुढ दल नेकपा माओवादी केन्द्रबाट सरकारमा सहभागी कृष्णा केसीले राजीनामा दिएकी छन्। उनी विना विभागीय मन्त्रीका रुपमा सरकारमा सहभागी थिइन्। दाङ: लुम्बिनी प्रदेशका मुख्यमन्त्री लीला गिरी सरकारलाई पूर्णता दिने कसरतमा छन्। गिरीले आइतबार मन्त्रिमण्डल विस्तार गर्ने तयारी गरेका छन्। मुख्यमन्त्री सरकारलाई पूर्णता दिने कसरतमा जुटिरहेका बेला सरकारमा सहभागी मन्त्रीले नै राजीनामा दिन थालेपछि केही सकस देखिएको छ। सत्तारुढ दल नेकपा माओवादी केन्द्रबाट सरकारमा सहभागी कृष्णा केसीले राजीनामा दिएकी छन्। उनी विना विभागीय मन्त्रीका रुपमा सरकारमा सहभागी थिइन्। मुख्यमन्त्रीले मन्त्रिमण्डललाई पूर्णता दिन गरिरहेको पहलकै बेला मन्त्री केसीले राजीनामा दिएपछि मुख्यमन्त्री गिरीलाई सत्ता गठबन्धन मिलाउन सकस भएको छ। केसीले शनिबार बिहान मुख्यमन्त्री गिरीलाई राजीनामा पत्र बुझाएकी हुन्। उनले भौतिक पूर्वाधार मन्त्रालयमा दाबी गरिरहेका बेला आन्तरिक मामिला, कानून मन्त्रालयको जिम्मेवारी पाउने सुनेपछि राजीनामा दिएकी हुन्। मन्त्रालय बाँडफाँटमा आफूहरूले गरेको दावी नमिलेको भन्दै लुम्बिनी प्रदेशमा नेकपा माओवादी केन्द्रले असन्तुष्टि जनाउँदै आएको छ।"
सुदूरपश्चिमका मुख्यमन्त्री जब रेशम चौधरीको घर पुगे,"लम्की : सुदूरपश्चिम प्रदेशका मुख्यमन्त्री कमलबहादुर शाहले टीकापुर घटनाको मुख्य अभियुक्तका रूपमा जेलजीवन बिताइरहेका नागरिक उन्मुक्ति पार्टीका संरक्षक रेशम चौधरीका परिवारसँग भेट गरेका छन्। शुक्रबार साँझ मुख्यमन्त्रीको पदभारग्रहण गरेको भोलिपल्ट कैलालीको जानकी९ जगतपुरस्थित चौधरीको घरमै पुगेर परिवारका सदस्यालाई भेटघाट गरेका मुख्यमन्त्री शाहले रेशम लगायतकालाई जेलमुक्त गराउन आफू लागिपर्ने आश्वासन दिए। उनले उक्त घटनालाई राजनीतिकरूपमा नै समाधान खोजिनुपर्ने बताए। रेशम चौधरीकी ६८ वर्षीया आमा सुनफीदेवी चौधरीबाट आशिर्वाद लिँदै मुख्यमन्त्री शाहले भने, 'म पनि तपाईँको छोरा हो। चिन्ता नलिनुहोला। रेशमजीलाई छुटाउने म अथक प्रयास गर्ने छु।' मुख्यमन्त्री शाहलाई आशिर्वाद दिँदै सुनफीदेवीले भनिन्, 'आफूले सानो छँदा खेलाएको स्मरण गर्दै आफ्नो छोरा रेशमलाई पनि जेलबाट छुटाएर यसरी नेता भएर आएको देख्न मन छ।' मुख्यमन्त्री शाहले रेशमलाई जेलमुक्त गराउन आफूले सक्दो पहल गर्ने रेशमका सहोदर भाइ प्रकाश चौधरीलाई आश्वासन दिए। टीकापुरको घटनाले सामाजिक सद्भावमा ठेस् पुगेको उनको भनाइ थियो। मुख्यमन्त्री शाहले भने, 'टीकापुर घटनाले यस क्षेत्रको हरेक कोणबाट बदनाम गर्ने काम भइरहेको छ। वर्षौंदेखि मिलेर बसेको समाजमा फाटो ल्याउने काम भइरहेको छ। अब त्यो तपाईँ हामी सबैले बुझ्नुपर्छ। सबै सजग हुनुपर्छ।' मुख्यमन्त्री शाहले आजै नागरिक उन्मुक्ति पार्टीका अध्यक्ष संघीय सांसद रञ्जिता श्रेष्ठसँग भेटवार्तासमेत गरे। टीकापुरस्थित सिदार्थ होटलमा भएको घेटघाटमा वर्तमान राजनीतिक घटनाक्रमको बारेमा छलफल भएको मुख्यमन्त्रीका सचिवालय प्रमुख रामबहादुर विष्टले बताए। शाहले मुख्यमन्त्री भएपछि ३० दिनभित्र विश्वासको मत लिनुपर्छ। जसका लागि २७ सांसदको समर्थन चाहिन्छ। यसअघि नेकपा (एमाले) नेतृत्वको सरकार नागरिक उन्मुक्तिले साथ नदिएपछि एक महिनामै ढलेको थियो। शाहले विश्वासको मत पाउने दाबी गरिरहेका छन्। उच्चस्तरीय भेटघाटको लागि मुख्यमन्त्री शाह आजै काठमाडौं गएका छन्। मुख्यमन्त्री शाहले नागरिक उन्मुक्ति, नेकपा (माओवादी केन्द्र), नेकपा(एकीकृत समाजवादी) र स्वतन्त्र एक जना सांसदको समर्थन पाउने विश्वास व्यक्त गर्दै आएका छन्। सुदूरपश्चिम प्रदेशसभामा कांग्रेसका १९, माओवादी केन्द्रका सभामुखबाहेक १०, एमालेका उपसभामुखबाहेक ९, नागरिक उन्मुक्तिका सात, एकीकृत समाजवादीका चार, राप्रपाका एक र स्वतन्त्र एकजना सांसद छन्।"
"लुम्बिनी सरकारले पायो पूर्णता, को को बने मन्त्री? (सूचीसहित)","काठमाडौं : लुम्बिनी प्रदेशका मुख्यमन्त्री लीला गिरीले मन्त्रिपरिषद् विस्तार गरेका छन्। मुख्यमन्त्री गिरीको सिफारिसमा प्रदेश प्रमुख अमिक शेरचनले शनिबार संविधानको धारा १६८ को उपधारा ९ बमोजिम मन्त्रिपरिषद् विस्तार गरेका हुन्। यससँगै लुम्बिनी प्रदेश सरकारले पूर्णता पाएको छ। लुम्बिनीको आर्थिक मामिला मन्त्री जोखबहादुर महरा, खानेपानी, ग्रामिण तथा शहरी विकास मन्त्री चेतनारायण आचार्य, भौतिक पूर्वाधार विकास मन्त्री इन्द्रजीत थारु, स्वास्थ्यमन्त्री विष्णु प्रसाद पन्थी, आन्तरिक मामिला, कानुन तथा सहकारी मन्त्री कृष्णा केसी, वन तथा वातावरण मन्त्री दुर्गा प्रसाद चौधरी, उद्योग, पर्यटन तथा यातायात व्यवस्था मन्त्री जानकी प्रसाद यादव, कृषि तथा भूमि व्यवस्था मन्त्री तुलसी राम शर्मा र सामाजिक विकास मन्त्री चन्द्रदेव गुप्ता नियुक्त भएका छन्।"
देशको विकास निर्माण अन्योलमा छ : प्रवक्ता डा महत,"नुवाकोट : नेपाली कांग्रेसका प्रवक्ता डा प्रकाशशरण महतले देशको विकास निर्माण कार्य अन्योलमा परेको बताएका छन्। सातौँ नुवाकोट महोत्सवलाई सम्बोधन गर्दै उनले आशा र भरोसाको साथ जनताले कांग्रेसलाई पहिलो पार्टीका रूपमा स्थापित गरे पनि राजनीतिक चलखेलको कारण सरकार बाहिर बस्न बाध्य भएको बताए। उक्त अन्योलताबाट मुक्ति दिलाउन कांग्रेसले प्रयत्न गरिरहेको उनको भनाइ छ। 'देशको विकास निर्माण, सुशासनदेखि उत्पादनशील क्षेत्रमा लगानी गर्ने वातावरण अन्योलपूर्ण बनेको छ', उनले भने, 'देश विकासको लागि लोकतान्त्रिक मूल्यमान्यता, कानुनी शासनको सुनिश्चितता हुन आवश्यक छ। त्यसको नेतृत्व कांग्रेसले गर्नेछ।' जनता र देशको हितविपरीत कार्य सरकारले गरेमा कांग्रेसले खबरदारी गर्ने उनको भनाइ छ। 'कम्युनिष्ट पार्टी र उनीहरूले नेतृत्व गरेको सरकार प्रचारवाजी धेरै गर्ने र काम कम गर्ने प्रवृत्तिको छ। त्यस्ता प्रवृत्तिको हामी सधैँ खबरदारी गर्नेछौँ', उनले भने। पर्यटकीय, ऐतिहासिक, धार्मिक, सांस्कृतिक र प्राकृतिक दृष्टिकोणले नुवाकोट भरिपूर्ण रहेकाले त्यसको प्रवर्द्धनका लागि आफू र आफ्नो पार्टी प्रतिबद्ध रहेको उनले बताए। समयसमयमा आयोजना हुने मेला महोत्सवले स्थानीय उत्पादनलाई प्रोत्साहन गर्नुको साथै बजारको व्यवस्थापन गराउन विशेष भूमिका निर्वाह गर्नुपर्ने उनको भनाइ छ। धार्मिक ऐतिहासिक कला संस्कृतिको सम्वर्द्धन, दीगो आर्थिक विकासको लागि व्यावसायिक प्रवर्द्धन भन्ने नारामा शुक्रबारदेखि सुरु भएको सातौँ नुवाकोट महोत्सव फागुन १० सम्म सञ्चालन हुनेछ।"
राष्ट्रियता रक्षाका लागि प्रभावकारी भूमिका निर्वाह गर्न ऊर्जामन्त्री लिङ्देनको आग्रह,काठमाडौं : उपप्रधान एवं ऊर्जा मन्त्री राजेन्द्र लिङ्देनले राष्ट्रियताको रक्षाका लागि प्रभावकारी भूमिका निर्वाह गर्न विद्यार्थीहरूलाई आग्रह गरेका छन्। शनिबार काठमाडौंमा राष्ट्रिय प्रजातान्त्रिक विद्यार्थी संगठनको राष्ट्रिय भेला उद्घाटन गर्दै राप्रपा अध्यक्ष समेत रहेका लिङ्देनले अहिले राष्ट्रियतामाथि चौतर्फी प्रहार भइरहेको भन्दै राष्ट्रियताको रक्षाका लागि प्रभावकारी भूमिका निर्वाह गर्न विद्यार्थीहरूलाई आग्रह गरेका हुन्। उनले विद्यार्थीहरूले पढेर शैक्षिक प्रमाणपत्र प्राप्त गरेर टेक्ने देश रहेन भने प्रमाणपत्रको कुनै कुनै अर्थ नरहने बताए। लिङ्देनले पार्टी निकट राष्ट्रिय प्रजातान्त्रिक विद्यार्थी संगठन गुण्डा उत्पादन गर्ने नभई देशभक्त उत्पादन गर्ने संगठन भएको जिकिर गरे। उनले पार्टीलाई बलियो बनाउनका साथै पार्टीमा बलियो भूमिका स्थापितका लागि जिल्ला जिल्लामा गएर काम गर्न सुझाव पनि दिए। लिङ्देनले मुलुकको शैक्षिक प्रणाली बेरोजगार उत्पादन गर्ने कारखाना मात्रै भइरहेको अवस्थामा समयसापेक्ष मुलुकको शैक्षिक प्रणालीलाई परिवर्तन गर्नुपर्ने धारणा राखे।
सांसदको सम्मानमा सांस्कृतिक कार्यक्रम (फोटो फिचर),"काठमाडौं : राष्ट्रपति विद्यादेवी भण्डारीले प्रतिनिधिसभा र राष्ट्रियसभाका सांसदको सम्मानमा रात्रिभोजसहितको सांस्कृतिक कार्यक्रमको आयोजना गरेकी छन्। राष्ट्रपति भवन शीतलनिवासमा शनिबार आयोजित सांस्कृतिक कार्यक्रममा सशस्त्र प्रहरी बलका कलाकारले विभिन्न जातजाति र समुदायका कला संस्कृति झल्कने नृत्य प्रस्तुत गरेका थिए। समारोहमा उपराष्ट्रपति नन्दबहादुर पुन, प्रधानमन्त्री पुष्पकमल दाहाल प्रचण्ड, कामु प्रधानन्यायाधीश हरिकृष्ण कार्की, प्रतिनिधिसभाका सभामुख देवराज घिमिरे, राष्ट्रियसभाका अध्यक्ष गणेशप्रसाद तिमिल्सिना, पूर्वप्रधानमन्त्री केपी शर्मा ओली, माधवकुमार नेपाल, मन्त्रिगण, सांसदहरू, संवैधानिक अंगका प्रमुख, सुरक्षा निकायका प्रमुखप्रतिनिधिलगायत विशिष्ट पाहुनाको सहभागिता थियो।"
जनसंख्याकै अनुपातमा थारूहरूले आरक्षण पाउँछन् : मन्त्री मोदी,"काठमाडौं : संघीय मामिला तथा सामान्य प्रशासन मन्त्री अमनलाल मोदीले जनसंख्याकै अनुपातमा थारू समुदायलाई आरक्षण व्यवस्था गर्ने बताएका छन्। सिंहदरवारमा थारू कल्याणकारिणी सभाका पदाधिकारीहरूसँगको छलफलमा उनले सर्वोच्च अदालतको फैसलालाई सम्मान गर्दै तोकिएको समयभित्रै संघीय निजामती ऐन ल्याउने बताए। उनले उक्त ऐनको मस्यौदामाथि विज्ञहरूसँग राय सल्लाह लिने काम भइरहेको र अन्तिम टुंगो लगाएर संसदको यही अधिवेशनमा टेबुल गर्ने तयारीमा रहेको स्पष्ट पारे। 'सम्मानित सर्वोच्च अदालतको फैसलालाई हामीले सम्मान गर्नुपर्छ। यथाशिघ्र संघीय निजामती ऐनलाई संसदबाट पास गराउने प्रतिवद्धता गराउन चाहन्छु। थारू समुदायले संविधानले दिएको समावेशिताको आधारमा जनसंख्याकै अनुपातमा आरक्षण पाउँछन्,' मन्त्री मोदीले भने। सभाका महामन्त्री प्रेमीलाल चौधरीले मन्त्री मोदीले छिटोभन्दा छिटो कानुन ल्याउने आश्वासन दिएको बताए। उनले सर्वोच्च अदालतले पनि सरकारका नाममा परमादेश जारी गरेको अवस्थामा फास्ट ट्र्याकबाट कानुन ल्याएर थारूमाथि भइरहेको विभेद् हटाउन मन्त्री मोदीसँग माग गरेका थिए। सर्वोच्च अदालतले गत २४ माघमा लोकसेवालगायत सरकारी निकायहरूमा थारू समुदायलाई आरक्षणको व्यवस्था गर्न परमादेश जारी गरेको थियो। चालु आर्थिक वर्षको विज्ञापनबापतको क्षतिपूर्तिसहितको व्यवस्था गर्नसमेत सर्वोच्चको फैसलामा भनिएको छ। मन्त्री मोदीले शुक्रबार संघीय निजामती ऐनलाई अन्तिम टुंगो लगाउन विज्ञहरूसँग परामर्श गरेका थिए। उनले पूर्वसचिवहरू मधुरमण आचार्य, डा मानबहादुर विके, विमल वाग्ले, बालकृष्ण प्रसाई, कृष्णहरि बास्कोटा र शंकर अधिकारीसँग राय लिएका थिए। पूर्वसचिवहरूले संघीयता कार्यान्व्यनका लागि निर्णायक मानिएको संघीय निजामती ऐन कार्यान्वयनमा ल्याउन ढिला भएको उल्लेख गर्दै समयसापेक्ष बनाएर अघि बढाउन सुझाव दिएको मन्त्री मोदीको सचिवालयले जनाएको छ।"
सरकारलाई समर्थन गरेर कांग्रेसले विभिन्न पदको ढडिया थाप्यो: एमाले उपमहासचिव गुरुङ,सरकारलाई समर्थन गरेर कांग्रेसले विभिन्न पदका लागि ढडिया थापेको एमाले उपमहासचिव पृथ्वीसुव्वा गुरुङले बताए। काठमाडौं: नेकपा एमालेका उपमहासचिव पृथ्वीसुब्बा गुरुङले राष्ट्रपतिमा एमालेका उम्मेद्वारलाई रोक्न कांग्रेसले राष्ट्रिय सहमतिको बहस चलाएको आरोप लगाएका छन्। एमाले ताप्लेजुङकाठमाडौं सम्पर्क मञ्चले शनिबार काठमाडौंमा आयोजना गरेको कार्यक्रममा गुरुङले सरकारलाई समर्थन गरेर कांग्रेसले विभिन्न पदका लागि ढडिया थापेको भन्दै अहिले राष्ट्रपतिमा एमालेका उम्मेदवारलाई रोक्न कांग्रेसले राष्ट्रिय सहमतिको बहस चलाएको आरोप लगाए। उनले कांग्रेसकै कारण राष्ट्रपति निर्वाचनमा एमालेलाई माओवादीले भोट हाल्छ कि हाल्दैन भन्ने आशंका पैदा भएको पनि बताए। गुरुङले दक्षिणपन्थी गठबन्धनलाई तोडेर बामपन्थी गठबन्धन बनाउन एमाले सफल भएको भन्दै यसलाई लामो समय कायम राखेर प्राप्त उपलव्धिलाई संस्थागत गर्नुपर्ने बताए। दलीय हिसाबमा वर्तमान सरकारमा एमालेले ११ मन्त्रालय पाउनुपर्ने भएपनि गठबन्धनलाई जोगाउन एमाले उदार भएको गुरुङले बताए। त्यस्तै एमाले सचिव योगेश भट्टराईले अहिले राष्ट्रिय सहमतिका नाममा राष्ट्रपति जस्तो संवैधानिक पदलाई शक्ति केन्द्रमा रुपमा परिभाषित गर्न खोजिएको बताए। उनले गठबन्धनभित्र भएको सहमतिका आधारमा प्रचण्ड प्रधानमन्त्री भएकाले अब त्यही सहमतिका आधारमा एमालेको उम्मेद्वार राष्ट्रपति हुनुपर्ने बताए। उनले वर्तमान गठबन्धन कायम रहेसम्म यसअघि भएको सहमतिबाट खण्डित हुनुपर्ने अवस्था नरहेको बताए।
प्रदेशको नाम राख्न नसक्दा लज्जाबोध भएको छ : मुख्यमन्त्री कार्की,"'पाँच वर्षसम्म प्रदेशको न्वारन हुन सकेन', मुख्यमन्त्री हिक्मत कार्कीले भने, 'प्रदेशको नामकरण हुननसक्दा मलाई लज्जाबोध भइरहेको छ।' झापा: प्रदेश नं १ का मुख्यमन्त्री हिक्मत कार्कीले प्रदेश सरकारलाई मितव्ययी र विकासमुखी बनाउन आफू लागिपरेको बताएका छन्। नेपाल रेडक्रस सोसाइटी झापा शाखाको ४९औँ जिल्ला सभा अधिवेशनमा मुख्यमन्त्री कार्कीले प्रदेश संरचनाप्रति आलोचना भइरहेकाले प्रदेश सरकारलाई जनतामुखी बनाउन आफू लागिपरेको बताए। उनले भने, 'मैले कार्यभार सम्हालेपछि पहिलो बैठकमै नौवटाभन्दा बढी मन्त्रालय नबनाउने निर्णय गरेको छु।' प्रदेश सरकार सञ्चालनका लागि सातभन्दा बढी मन्त्रालय आवश्यक नभएको मुख्यमन्त्री कार्कीको भनाइ छ। प्रदेश सरकारप्रति सकारात्मक आलोचनाको समेत गर्न मुख्यमन्त्री कार्कीले आग्रह गरे। प्रदेश सरकारको संचरना बनाउने कामसमेत बाँकी रहेकाले संरचना बनाउने काम अघि बढाइएको उनले बताए। मुख्यमन्त्री कार्कीले छिट्टै प्रदेशको नामकरण गरिने बताए। 'पाँच वर्षसम्म प्रदेशको न्वारन हुन सकेन', उनले भने, 'प्रदेशको नामकरण हुननसक्दा मलाई लज्जाबोध भइरहेको छ।' प्रदेशको नामकरणका लागि सबैको सुझाव, सल्लाह आवश्यक रहेकोसमेत उनले बताए।"
राष्ट्रपतिको सवारीमा नागरिकलाई दुःख नदिऔंः गगन थापा,"काठमाडौंः नेपाली कांग्रेसका महामन्त्री गगन थापाले राष्ट्रपतिको सवारीका क्रममा जनतालाई दुःख दिन नहुने बताएका छन्। थापाले विशिष्ट व्यक्तिको सवारीमा सुरक्षा व्यवस्थापन गर्ने नाममा सडक खाली गराएर नागरिकलाई घण्टौँसम्म हिँडडुल गर्न नदिने वातावरणको अन्त्य गर्नुपर्ने बताएका हुन्। सामाजिक सञ्जालमार्फत् थापाले भनेका छन्, विशिष्ट व्यक्तिको सुरक्षा कार्यविधि २०७७ लगायत यस्ता विधि र प्रोटोकल बदलौं। राष्ट्रपतिलगायत अति विशिष्टको सवारीमा नागरिकलाई कुनै असुविधा पुर्याउन नपाउने र यो कार्यविधि कुनै सुरक्षा निकायले उल्लघंन गर्न नपाउने व्यवस्था गरौँ र कार्यान्वयन गरौं। निर्वाचित हुने नयाँ राष्ट्रपतिको पहिलो दिनबाट नै यो संशोधित कार्यविधि लागू हुनेगरी अहिलेदेखि तयारी गर्नुपर्ने बताए। थापाले भने, नयाँ राष्ट्रपतिसँगै नयाँ अभ्यासको थालनी गरौं। र, म आफ्नो ठाउँबाट यसका लागि सक्दो पहलकदमी लिनेछु र पालन गर्ने र गराउने कुरामा प्रतिबद्ध रहने छु।"
"राष्ट्रपति संस्थाप्रति नागरिकको धारणा नकारात्मक हुँदै गयो, कार्यविधि बदलौं : गगन थापा","थापाले विशिष्ट व्यक्तिको सवारीमा सुरक्षा व्यवस्थापन गर्ने नाममा सडक खाली गराएर नागरिकलाई घण्टौँसम्म हिँडडुल गर्न नदिने अभ्यास हटाउनुपर्ने बताएका छन्। काठमाडौं : नेपाली कांग्रेसका महामन्त्री गगनकुमार थापाले राष्ट्रपति जस्तो सम्मानित संस्थाप्रति जनताको धारणा नकारात्मक बन्दै गएको टिप्पणी गरेका छन्। उनले राष्ट्रपति व्यक्ति नभई संस्था भएकाले परम्परागत शैली बदल्नुपर्ने बताएका छन्। राष्ट्रपति एउटा व्यक्ति होइन संस्था हो। यो संस्थाप्रति नागरिकको धारणा नकारात्मक हुँदै गएको छ । यसको एउटा कारण तामझामवाला शैली हो। संस्थालाई सम्मानित र मर्यादित बनाउन 'नागरिकलाई दुःख दिने यो परम्परा र शैली बदलौँ।थापाले भने। राष्ट्रपतिको सवारीमा क्रममा चिकित्सकमाथि भएको आक्रमण अशोभनीय भएको भन्दै दोषीलाई कारबाही गर्नुपर्ने उनको भनाई छ। थापाले विशिष्ट व्यक्तिको सवारीमा सुरक्षा व्यवस्थापन गर्ने नाममा सडक खाली गराएर नागरिकलाई घण्टौँसम्म हिँडडुल गर्न नदिने अभ्यास हटाउनुपर्ने बताएका छन्। हिजो राष्ट्रपतिको सवारीमा क्रममा चिकित्सकमाथि भएको आक्रमण अशोभनीय र दुःखद छ। दोषीलाई कारबाहीका मागमा सरकारबाट तत्काल सुनुवाइ हुनपर्छ । उनले भनेका छन्, विशिष्ट व्यक्तिको सवारीमा सुरक्षा व्यवस्थापन गर्ने नाममा सडक खाली गराएर नागरिकलाई घण्टौँसम्म हिँडडुल गर्न नदिने अभ्यास 'परम्परा' को नाममा चलिरहेको छायो शैलीप्रति हरेक पटक हामी आक्रोश पोख्छौ अनि बिर्सिन्छौँ। यो पटक पनि त्यस्तै हुन्छ। तर यस्तो दोहोरिन नदिने हो भने केही काम गर्नुपर्ने छ। थापाले भनेका छन्, निर्वाचित हुने नयाँ राष्ट्रपतिको पहिलो दिनबाट नै यो संशोधित कार्यविधि लागू हुने गरि अहिलेदेखि तयारी गरौँ र नयाँ राष्ट्रपतिसँगै नयाँ अभ्यासको थालनी गरौँ र म आफ्नो ठाउँबाट यसको लागि सक्दो पहलकदमी लिनेछु र पालन गर्नेगराउने कुरामा प्रतिबद्ध रहने छु।"
राजनीतिक र प्रशासकीय नेतृत्वको संयुक्त प्रयासले भ्रष्टाचार नियन्त्रण हुन्छ : राष्ट्रपति,"प्रशासनिक सेवालाई डिजिटल माध्यमबाट गर्दा भ्रष्टाचार नियन्त्रण काठमाडौं : राष्ट्रपति विद्यादेवी भण्डारीले राजनीतिक नेतृत्व, आयोग र प्रशासकीय नेतृत्वको संयुक्त प्रयासले भ्रष्टाचार नियन्त्रण प्रभावकारी हुने बताएकी छन्। अख्तियार दुरुपयोग अनुसन्धान आयोगको ३२ औँ स्थापना दिवसको अवसरमा शनिबार आयोजित कार्यक्रमलाई सम्बोधन गर्दै उनले प्रशासनिक सेवालाई डिजिटल माध्यमबाट गर्दा भ्रष्टाचार नियन्त्रण हुने धारणा राखेकी हुन्। राजनीतिक नेतृत्व, अख्तियार दुरुपयोग अनुसन्धान आयोग र प्रशासनिक नेतृत्वको सङ्गठित एवं एकताबद्ध प्रयासले भ्रष्टाचार नियन्त्रणमा सफलता हासिल गर्न सकिन्छ, उनले भनिन्, आयोगले भ्रष्टाचारका सम्भाव्य जोखिमका बारेमा सार्वजनिक निकाय र पदाधिकारीलाई बोध गराइ भ्रष्टाचार नियन्त्रणका लागि अग्रणी भूमिका निर्वाह गर्नुपर्छ । राजनीतिक नेतृत्वले जनभावनाको कदर गर्दै नागरिकको भरोसा अभिवृद्धि गर्नुपर्छ । उनले सार्वजनिक खरिद ऐनलाई प्रभावकारी बनाउनुपर्नेमा जोड दिइन्। भ्रष्टाचारले मुलुकको समृद्धि र दिगो विकासको लक्ष्य हासिल गर्न बाधा पुर्याउने बताउँदै राष्ट्रपति भण्डारीले भ्रष्टाचार राज्यविरुद्धको अपराध भएको धारणा राखिन्। उनले भनिन्, संस्थागत रूपमा भ्रष्टाचार नियन्त्रण गर्ने राज्यको सबैभन्दा प्रभावकारी निकाय अख्तियार दुरुपयोग अनुसन्धान आयोग हो । यद्यपि भ्रष्टाचार नियन्त्रण र सुशासन प्रवर्द्धन गर्ने कार्य आयोगको एकल प्रयासबाट मात्रै सम्भव नहुँदा सम्पूर्ण सरोकारवाला पक्षहरू एकजुट हुन जरुरी छ । मुलुकको उच्चतम हित र कल्याणका लागि आफ्नो कर्तव्यलाई अवसरको रुपमा लिइ कार्य सम्पादन गरेको खण्डमा भ्रष्टाचार न्युनिकरण हुँदै जाने उनको विश्वास छ।"
"एमालेलाई ठूलो धक्का लाग्छ, सुरुवात सुदूरपश्चिम हो: माधव नेपाल","नेकपा एकीकृत समाजवादीका अध्यक्ष माधवकुमार नेपालले अब राजनीतिक रुपमा एमालेलाई ठूलो धक्का लाग्ने बताए। उनले भने, 'अब एमालेलाई ठूलो धक्का पर्नेवाला छ। त्यसको सुरुवात सुदूरपश्चिमबाट भएको छ।' काठमाडौं: नेकपा एकीकृत समाजवादीका अध्यक्ष माधवकुमार नेपालले आफ्नो पार्टी मजबुद बन्दै जाने बताएका छन्। अध्यक्ष नेपालले अब राजनीतिक रुपमा एमालेलाई ठूलो धक्का लाग्ने बताए। उनले भने, 'अब एमालेलाई ठूलो धक्का पर्नेवाला छ। त्यसको सुरुवात सुदूरपश्चिमबाट भएको छ।' नेकपा एकीकृत समाजवादी पार्टी निकट जनसांस्कृतिक महासंघको कार्यक्रमलाई सम्बोधन गर्दै नेपालले सुदूरपश्चिम प्रदेशबाट पार्टीलाई मजबुद बनाउन थालिएको बताए। नेपालले भने, तपाइँहरूले थाहा पाउनुभएकै छ, सुदूरपश्चिमको सरकार ढल्यो, नयाँ सरकार बन्यो। नयाँ सरकारमा अहिले को को छन्? एउटा नेपाली कांग्रेस छ अर्को नेकपा एकीकृत समाजवादी छ। उनले नेकपा एकीकृत समाजवादीको अवस्था खत्तम छ भन्नेलाई पनि देखाइदिने दावी गरे। उनले भने, यो पार्टीको हालत खत्तम छ। यसको भविष्य नै छैन भनेको होइन? कहाँबाट उदायो ? कहाँबाट देखापर्यो त्यहाँ?"
राष्ट्रपति निर्वाचनपछि वर्तमान सरकार रहने मै शंका: प्रकाशमान,"बहुदलीय व्यवस्था रहेको नेपालको शासन प्रणालीमा अरु राजनीतिक दलले सत्ता संचालन गर्दा संघीयता कार्यान्वयनमा चासो कम दिने र नेपाली कांग्रेसले उठाउदै आएको मुद्दालाई कमजोर पार्ने खेल मात्रै भएको कांग्रेस नेता प्रकाशमान सिंहको टिप्पणी छ। काठमाडौं: नेपाली कांग्रेसका नेता प्रकाशमान सिंहले राष्ट्रपति निर्वाचनपछि वर्तमान सरकार कायम रहनेमा आशंका रहेको बताएका छन्। प्रेस युनियन दाङले शनिबार आयोजना गरेको पत्रकार सम्मेलनमा सिंहले राष्ट्रपतिको निर्वाचनमा माओवादी केन्द्रको साथ पाउने भनेरै प्रधानमन्त्रीमा प्रचण्डलाई विश्वासको मत दिइएको उनले बताए। उनले भने, दलहरूले धरातलीय अर्थाथलाई चाँडो बिर्सिए। संविधानको अक्षरस पालना गर्नुका साथै सबै तहका सरकारलाई अधिकार दिनुपर्छ। सबैले मिलेर राष्ट्रनिर्माण गर्नुपर्छ, त्यो क्षमता कांग्रेससँग पनि छ। नेपाली कांग्रेस सत्तामा जानैपर्छ भन्ने छैन। आएको जिम्मेवारी हामी बहन गर्छौं। बहुदलीय व्यवस्था रहेको नेपालको शासन प्रणालीमा अरु राजनीतिक दलले सत्ता संचालन गर्दा संघीयता कार्यान्वयनमा चासो कम दिने र नेपाली कांग्रेसले उठाउदै आएको मुद्दालाई कमजोर पार्ने खेल मात्रै भएको सिंहले टिप्पणी गरे। जनताको अभिमतबाट बनाईएको संविधान बचाउन र अक्षरश कार्यान्वयन गर्न निर्वाचनमा पनि गठबन्धन गरेर गएको स्मरण गराउँदै लोकतन्त्र, राजनीतिक स्थिरता र विकासका लागि निरन्तर लागि रहने बताए। मुलुकमा राजनीतिक स्थायित्वका लागि हिजोका दिनमा जसरी सबै दल एक ठाउँमा उभिएर अघि बढेको जस्तै अब देश विकासका लागि, नागरिकको जनवीविका उकास्न दलहरु केन्द्रित हुन आग्रह गरे।"
भ्रष्टाचार नियन्त्रण गर्न सरकार निर्मम भएर लाग्छ: प्रधानमन्त्री प्रचण्ड,"प्रधानमन्त्री प्रचण्डले मुलुकको विकास, नागरिकको हित अभिवृद्धि र सुशासन कायम गर्न भ्रष्टाचार नियन्त्रण अपरिहार्य भएको बताए। काठमाडौं: प्रधानमन्त्री पुष्पकमल दाहाल प्रचण्डले सरकार भ्रष्टाचार रोकथाम र नियन्त्रणमा सरकार निर्मम भएर लाग्ने बताएका छन्। अख्तियार दुरुपयोग अनुसन्धान आयोगको ३२औं स्थापना दिवसमा आयोजित कार्यक्रममा प्रधानमन्त्री प्रचण्डले मुलुकको विकास, नागरिकको हित अभिवृद्धि र सुशासन कायम गर्न भ्रष्टाचार नियन्त्रण अपरिहार्य भएको बताए। उनले भने, 'मुलुकको समग्र विकास, नागरिकको हित अभिवृद्धि र सुशासन कायम गर्न भ्रष्टाचार नियन्त्रण अपरिहार्य हुन्छ। नेपालको संविधानबाट संवैधानिक निकायको रुपमा स्थापित यस संस्था स्वतन्त्र, निष्पक्ष र निर्भीक तवरले भ्रष्टाचार र अनियमितताविरुद्ध अनुसन्धान गरी दोषीलाई कारवाहीको दायरामा ल्याउन दृढताकासाथ अगाडि बढ्नेछ भन्ने कुरामा विश्वस्त छु।' सेवा प्रवाह गर्ने सार्वजनिक निकायमा ढिलासुस्ती, हैरानी तथा अनुचित लेनदेनलाई न्यूनीकरण गर्न कार्ययोजना बनाई काम थालेको दाहालको भनाइ छ। उनले भने, 'भ्रष्टाचारमुक्त र सदाचारयुक्त समाज निर्माण गर्ने उद्देश्यका साथ नेपालको संविधानले आयोगलाई प्रदान गरेको जिम्मेवारी कुशलतापूर्वक निर्वाह गर्ने सवालमा आयोगलाई सरकारको तर्फवाट हरप्रकारको सहयोग र समर्थन रहनेछ। नेपाल सरकारको नीतिगत प्राथमिकता तथा न्यूनतम् कार्यक्रममा अख्तियार दुरुपयोग अनुसन्धान आयोग जस्ता भ्रष्टाचार नियन्त्रणमा संलग्न निकायलाई कानुन, जनशक्ति, स्रोत र साधन सहित अधिकार सम्पन्न बनाई भ्रष्टाचार नियन्त्रण र सदाचार प्रत्याभूति गर्ने एवम् भ्रष्टाचार र अख्तियार दुरुपयोगसँग जोडिएका विषयको छानवीन र अनुसन्धान गरी कुनै पनि कालखण्डमा भएका भ्रष्टाचार र जो कोही भ्रष्टाचारी माथि कानूनी कारवाही अगाडि बढाउने प्रतिवद्धता वर्तमान सरकारले गरेको कुरा म यहाँ स्मरण गराउन चाहन्छु।' अख्तियार दुरुपयोग अनुसन्धान आयोगको ३२ औं स्थापना दिवसको अवसरमा प्रधानमन्त्रीले राखेको मन्तव्यको पूर्णपाठसम्माननीय राष्ट्रपतिज्यू, सम्माननीय उपराष्ट्रपतिज्यू,सम्माननीय कायममुकायम प्रधानन्यायाधीशज्यू,प्रतिनिधिसभाका सम्माननीय सभामुखज्यू,राष्ट्रिय सभाका सम्माननीय अध्यक्षज्यू,माननीय उपप्रधानमन्त्रीज्यूहरू,प्रतिनिधिसभाका माननीय उपसभामुखज्यू,अख्तियार दुरुपयोग अनुसन्धान आयोगका प्रमुख आयुक्त तथा संवैधानिक निकायका प्रमुखहरू, उपस्थित अन्य पदाधिकारी तथा राष्ट्रसेवकहरु,अख्तियार दुरुपयोग अनुसन्धान आयोगले आज बतीसौं स्थापना दिवस मनाउँदै छ। स्थापना कालदेखि हालसम्म भ्रष्टाचार नियन्त्रणमा आयोगको महत्वपूर्ण भूमिका रहेको स्मरण गर्दछु। भ्रष्टाचारविरुद्ध सचेतना अभिवृद्धि गरी सुशासन प्रवर्द्धनका निमित्त जागरण ल्याउन आजको दिन महत्वपूर्ण हुने विश्वास मैले लिएको छु। मुलुकको समग्र विकास, नागरिकको हित अभिवृद्धि र सुशासन कायम गर्न भ्रष्टाचार नियन्त्रण अपरिहार्य हुन्छ। नेपालको संविधानबाट संवैधानिक निकायको रुपमा स्थापित यस संस्था स्वतन्त्र, निष्पक्ष र निर्भीक तवरले भ्रष्टाचार र अनियमितताविरुद्ध अनुसन्धान गरी दोषीलाई कारवाहीको दायरामा ल्याउन दृढताकासाथ अगाडि बढ्नेछ भन्ने कुरामा विश्वस्त छु। भ्रष्टाचारमुक्त र सदाचारयुक्त समाज निर्माण गर्ने उद्देश्यका साथ नेपालको संविधानले आयोगलाई प्रदान गरेको जिम्मेवारी कुशलतापूर्वक निर्वाह गर्ने सवालमा आयोगलाई सरकारको तर्फवाट हरप्रकारको सहयोग र समर्थन रहनेछ। नेपाल सरकारको नीतिगत प्राथमिकता तथा न्यूनतम् कार्यक्रममा अख्तियार दुरुपयोग अनुसन्धान आयोग जस्ता भ्रष्टाचार नियन्त्रणमा संलग्न निकायलाई कानुन, जनशक्ति, स्रोत र साधन सहित अधिकार सम्पन्न बनाई भ्रष्टाचार नियन्त्रण र सदाचार प्रत्याभूति गर्ने एवम् भ्रष्टाचार र अख्तियार दुरुपयोगसँग जोडिएका विषयको छानवीन र अनुसन्धान गरी कुनै पनि कालखण्डमा भएका भ्रष्टाचार र जो कोही भ्रष्टाचारी माथि कानूनी कारवाही अगाडि बढाउने प्रतिवद्धता वर्तमान सरकारले गरेको कुरा म यहाँ स्मरण गराउन चाहन्छु। शिक्षा, स्वास्थ्य, खानेपानी, सरसफाई जस्ता आधारभूत सेवादेखि राष्ट्रिय परिचयपत्र, नागरिकता, राहदानी, सवारीचालक अनुमतिपत्र, लगायत प्रशासनिक सेवामा सरलता, शिघ्रता, सुलभता र पारदर्शिता कायम गर्न सरकार निकै संवेदनशील भई लागि परेको छ। सेवा प्रवाह गर्ने सार्वजनिक निकायहरुमा सदाचारिता अभिवृद्धि गर्न सूचना प्रविधिको अधिकतम् प्रयोगमार्फत सेवा प्रदायक र सेवाग्राही बिचको प्रत्यक्ष सम्पर्कलाई घटाई सेवा प्रवाहमा हुन सक्ने ढिलासुस्ती, हैरानी तथा अनुचित लेनदेनलाई न्यूनीकरण गर्न कार्ययोजना बनाई कामको थालनी भईसकेको छ। भ्रष्टाचारका विरुद्ध वर्तमान सरकार हदैसम्म निर्मम् हुने कुरा समेत आजको यस महत्वपूर्ण अवसरमा दोहोर्याउन चाहान्छु। भ्रष्टाचार विरुद्धको संयुक्त राष्ट्रसंघीय महासन्धिको पक्ष राष्ट्रको हैसियतले भ्रष्टाचार विरुद्धको विश्वव्यापी प्रयासमा ऐक्यबद्धता प्रकट गर्दै राष्ट्रिय प्रतिवद्धता पूरा गर्न नेपाल सरकार दृढ संकल्पित छ। यसै सिलसिलामा महासन्धिमा उल्लिखित विषयको पूर्ण कार्यान्वयनका लागि हाल प्रचलनमा रहेको भ्रष्टाचार निवारण ऐन र अख्तियार दुरुपयोग अनुसन्धान आयोग ऐनमा समसामयिक सुधार गरी यसै वर्षभित्र नयाँ ऐन संसदबाट पारित गराउन सरकारको तर्फबाट आवश्यक प्रयास गरिनेछ। भ्रष्टाचारमा शुन्य सहनशीलता अपनाउँदै सुशासन कायम गर्न सार्वजनिक सेवा प्रवाहमा सुधारमार्फत नागरिकका आवश्यकतालाई सर्वोपरि ठानी सार्वजनिक पदाधिकारी तथा राष्ट्रसेवक कर्मचारीहरुले आआफ्नो जिम्मेवारी इमान्दारीपूर्वक पूरा गर्नुहुनेछ भन्ने मैले विश्वास लिएको छु। हामी सबैको सहकार्यले मात्र दिगो शान्ति, विकास, सुशासन र समृद्धिको राष्ट्रिय आकांक्षा हाँसिल हुने तथ्य हृदयंगम गर्न समेत सबैमा हार्दिक अपिल गर्दछु। आजको विशेष दिनले हामी सबैलाई थप ऊर्जा र क्रियाशीलताका साथ भ्रष्टाचार विरूद्ध सक्रिय रहन प्रेरणा दिने विश्वास लिएको छु। वर्तमान सरकारले लिएका लक्ष्यहरू आर्थिक समृद्धि र सुशासन प्रवर्द्धनमा अख्तियार दुरूपयोग आयोग जस्ता संबैधानिक आयोगहरूको भूमिका महत्वपूर्ण हुन्छ।आयोगको सक्रिय भूमिकाले भ्रष्टाचार नियन्त्रण, सरल सेवा प्रवाह, नागरिक अधिकार जस्ता पक्षको कार्यान्वयनमा महत्वपूर्ण नतिजा प्राप्त हुन सक्दछ। वर्तमान सरकारका लक्ष्य प्राप्तिमा सवल, सक्षम र गतिशील आयोगको आवश्यकता मैले महसुस गरेको छु। यसका लागि आयोगको क्षमता विकास, दक्षता अभिबृद्धि, उच्च प्रविधिको प्रयोग तथा तथ्यपरक अनुसन्धान प्रणालीको अवलम्बन अपरिहार्य छ।यसका लागि कानूनी सुधार, स्रोतको व्यवस्थापन, जनशक्ति परिचालन तथा संरचनागत सुधारमा सरकारको निरन्तर सहयोग रहने प्रतिबद्धता व्यक्त गर्दछु। सुशासन कायम गर्न अख्तियार दुरुपयोग अनुसन्धान आयोगले विभिन्न समयमा नेपाल सरकारलाई दिइएका सुझावहरूको अध्ययन गरिरहेको र ती सुझावहरूलाई कार्ययोजना सहित कार्यान्वयन गर्नेतर्फ नेपाल सरकारको योजना रहेको स्मरण गर्दछु। भ्रष्टाचार नियन्त्रण तथा सुशासन कायम गर्ने राज्यको नीतिलाई व्यवहारमा रूपान्तरण गर्न तीनै तहका सरकार, निजी क्षेत्र, नागरिक समाज, सञ्चार जगत् एवं आम नागरिक सबैसँग निरन्तर समन्वय, सहयोग र सहकार्यको अपेक्षा गर्दछु। अन्त्यमा, सुशासन र सदाचारका पक्षमा सचेतना फैलाउँदै भ्रष्टाचार र अनियमितता विरुद्ध आयोगले गरेको योगदान उल्लेखनीय रहेको छ। भ्रष्टाचार विरुद्धको लडाईमा आयोगवाट भएको सत्प्रयासको निरन्तरताका लागि शुभेच्छा व्यक्त गर्दै अख्तियार दुरुपयोग अनुसन्धान आयोगको ३२ स्थापना दिवसको उपलक्ष्यमा आयोग परिवार तथा सम्बद्ध सबैमा हार्दिक शुभकामना व्यक्त गर्दछु।"
महाशिवरात्रिका लागि झिलिमिली बनाइँदै पशुपतिनाथ,"महाशिवरात्रि नजिकिदै गर्दा पशुपतिनाथका विभिन्न क्षेत्रलाई अहिले रङ्गीचङ्गी पारिनुका साथै फूल तथा बिजुली बत्तीले सजाउन थालिएको छ। काठमाडौं: पशुपतिनाथ क्षेत्रका विभिन्न स्थानमा महाशिवरात्रिका लागि तयारी स्वरुप झिलिमिली बनाउन थालिएको छ। महाशिवरात्रि नजिकिदै गर्दा पशुपतिनाथका विभिन्न क्षेत्रलाई अहिले रङ्गीचङ्गी पारिनुका साथै फूल तथा बिजुली बत्तीले सजाउन थालिएको छ। मारवाडी समितिको सहकार्यमा पशुपतिनाथ मन्दिर क्षेत्रमा फूलले सजावट गर्ने काम भइरहेको हो। पशुपति क्षेत्र विकास कोषका सदस्य सचिव डा मिलन थापाका अनुसार पशुपतिनाथ मन्दिरको मुख्यस्थललाई रङरोगन गर्न थालिएको तथा बत्तीले सजाउने काम सुरु गरिएको छ। यसैगरी पशुपति क्षेत्रका भित्तामा रङरोगन लगाउने तथा भत्किएका सिडी मर्मत गर्ने कार्य सुरु भएको सदस्य सचिव डा थापाले बताए। उनले भने, 'पशुपतिनाथ क्षेत्रलाई रङ्गीचङ्गीसहित सजावट गर्ने काम सुरु भएको छ, अब केही दिनमा पशुतिनाथ निकै झकिझकाउ देखिने छ।' यसवर्ष पशुपतिनाथमा १० लाखभन्दा बढी भक्तजनले दर्शन गर्ने अनुमान समितिले गरेको छ। पशुपतिनाथ क्षेत्रमा झकिझकाउ गरिन थालिए पनि शौचालयको अभावमा समस्या हुने स्वयं कोषका कर्मचारी बताउँछन्। पशुपतिनाथ क्षेत्रमा फूलले सजावट गर्ने कार्यका लागि कम्तीमा पनि २० लाख रुपैयाँ खर्च आउने अनुमान गरिएको छ। यसैगरी यसवर्ष भगवान् पशुपतिनाथमा जगद्गुरु शङ्कराचार्य आउने भएपछि पशुपति क्षेत्रलाई झनै सुन्दर तथा झकिझकाउन गर्न थालिएको सदस्य सचिव डा थापाले जानकारी दिए। पशुपतिनाथमा बत्तीसहित विभिन्न रङ्रोगनले सजावट गरिन थालेपछि अहिले यो क्षेत्र झनै मनमोहक र आकर्षक बनेको पशुपति क्षेत्र विकास कोषका सदस्य पूर्णसङ्गम जेठाराले जानकारी दिए। महाशिवरात्रिका लागि आएका साधु र सन्तले पशुपतिका कुना कुनामा भिड बढेको छ। हङ्स मण्डप, निर्मल अखडा, भष्मेश्वर अखडा, अन्नपूर्ण भण्डारलगायत स्थानमा तीर्थ यात्रीका लागि निःशुल्क भोजनको व्यवस्था गरिएको पशुपति क्षेत्र विकस कोषले जनाएको छ।"
सोलुखोला दूधकोशी जलविद्युत आयोजना राष्ट्रिय प्रसारण लाईनमा जोडियो,अघिल्लो सातादेखि परीक्षण उत्पादनको क्रममा रहेको आयोजनाले सबै उपरकणहरुको सफल परीक्षण गरी नेपाल विद्युत प्राधिकरणको राष्ट्रिय प्रणालीमा जोडिएको साहास उर्जाका अध्यक्ष हिम पाठकले बताए। सोलुखुम्बु: ८६ मेगावाट क्षमताको सोलुखोला दूधकोशी जलविद्युत आयोजना राष्ट्रिय प्रसारण लाईनमा जोडिएको छ। निजी क्षेत्रकै सबैभन्दा ठुलो लगानी रहेको साहास उर्जा कम्पनी लिमिटेडद्वारा प्रबर्द्धित आयोजना शुक्रबारदेखि राष्ट्रिय प्रणालीमा जोडिएको हो। अघिल्लो सातादेखि परीक्षण उत्पादनको क्रममा रहेको आयोजनाले सबै उपरकणहरुको सफल परीक्षण गरी नेपाल विद्युत प्राधिकरणको राष्ट्रिय प्रणालीमा जोडिएको साहास उर्जाका अध्यक्ष हिम पाठकले बताए। करिब २ हप्ताको परीक्षण उत्पादन गरेपछि व्यावसायिक उत्पादन थालिएको उनको भनाइ छ। सोलुदूधकण्ड नगरपालिका ११ स्थित सोलुखोलाको पानी ४ हजार ६ सय ७९ मिटर लामो सुरुङ मार्ग र १९ सय ३८ मिटर लम्बाईको पाईप लाईन मार्फत थुलुङ दूधकोशी ३ मैकुबेसीमा खसाई ८६ मेगावाट विद्युत उत्पादन गरिएको हो। नदी प्रवाहमा आधारित विद्युत आयोजना लाम्माने सबस्टेशनमा रहेको १३२ केभिए सोलु करिडोरमा जोडिएको छ। साहास उर्जाको विद्युत गृहदेखि लाम्मानेसम्म १३ किलोमिटर ग्रिड निर्माण गरी आयोजनाले १३२ केभि प्रसारण लाईनमा जोडेको हो। २५ प्रतिशत संस्थापक तथा शेयरधनी र ७५ प्रतिशत बैंकको लगानीमा करिब १३ अर्बको कुल लागतमा निर्माण सम्पन्न भएको छ। यसअघि सोलु खोलामै निर्माण भएको २३५ मेगावाट क्षमताको अपर सोलु जलविद्युत आयोजना राष्ट्रिय प्रसारण लाईनमा जोडिएको छ। सोलुखोलामा अझै १५० मेगावाटभन्दा बढी क्षमताका विद्युत आयोजनाहरु निर्माणको क्रममा छन्।
यस्तो देखियो 'डग शो',"काठमाडौं : ललितपुरको जावलाखेलस्थित खेल मैदानमा शनिबार १३औं ग्रान्ड डग सो को आयोजन भएको छ। जहाँ कुकुरका विभिन्न जातको प्रदर्शनी गरिएको थियो। कुकुरको सेहारसुसार, आहार, व्यवहार, वंश बारे जानकारी दिइएको थियो। 'ग्रन्याड डग सोमा विभिन्न जातको २७५ वटा कुकुर बीच प्रतिस्पर्धा पनि गराइएको थियो। यसले कार्यक्रमलाई रोचक बनाएको थियो। कुकर धनीहरू आआफ्ना कुकुर लिएर कार्यक्रम स्थलमा पुगेका थिए। के नाइन क्लब, बुलेट डड ब्रीड र पोजेटिभ पेट सोलुसनले संयुक्तरूपमा कुकुर प्रदर्शनीको आयोजन गरेको थियो। २००५ बाट काठमाडौंमा ग्रान्ड डग सोको आयोजन हुँदै आएको आयोजक टिमकी सदस्य वैशाली डंगोलले बताइन्। कार्यक्रमबाट फाइदा भएको रकमबाट केही निश्चि रकम सामुदायिक कुकुर संरक्षणमा खर्चिने गरेको बताइन्। कुकुरलाई कसरी पाल्ने, कस्तो आहार खुवाउने, कुनकुन कुकुर नेपालमा पाइन्छ बारे जानकारी ग्रान्ड डग सोमा दिने गरिएको छ,' उनले भनिन्। प्रतिस्पर्धामा रोटवेलर जातको कुकुर प्रथम, जर्मन सेफड दोस्रो र गोल्डेन रिटिभर तेस्रो भएको थियो। विजयी कुकुरहरूलाई कप, मेडल, प्रमाणपत्र, मिठो खानेकुरा प्रदान गरिएको थियो। कुकुरको हिडाइ, दाँत, सरसफाईलगायत मापदण्ड बनाएर निर्णय गरिएको थियो। सबै जातका कुकुरको आहार, व्यवहारबारे दख्खल राख्ने कोमल धाना निर्णायक भूमिका थिए। उनी भारतबाट आएको आयोजकले जनाएको छ। तस्बिर : अशोक दुलाल"
यस्तो छ आइतबारको मौसम,"काठमाडौं : आइतबार दिउँसो देशका पहाडी भूभागमा आंशिकदेखि सामान्य बदली रही बाँकी भूभागमा मौसम सामान्यतया सफा रहनेछ। मौसम पूर्वानुमान महाशाखाका अनुसार प्रदेश नं १, गण्डकी, कर्णाली र सुदूरपश्चिम प्रदेशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। लुम्बिनी र सुदूरपश्चिम प्रदेशका तराई भुभागका केही स्थानमा अपराह्नतिर हावाहुरी लाग्ने सम्भावना रहेको महाशाखाले जनाएको छ। आइतबार राति प्रदेश नं १ को पहाडी भूभागमा आंशिकदेखि सामान्य बदली रही बाँकी भूभागमा आंशिक बदलीदेखि मौसम सामान्यतया सफा रहनेछ। प्रदेश नं १ को उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
कोरला सडकका कामदारले तीन वर्षको पारिश्रमिक पाउन बाँकी,"जोमसोम : राष्ट्रिय गौरवको (बेनीजोमसोम) ७६ किमी सडकमा कार्यरत मजदुरले लामो समय बितिसक्दा समेत पारिश्रमिक पाउन सकेका छैनन्। सम्बन्धित सडक खण्डका निर्माण कम्पनीले मजदुरलाई काम गरेको उचित पारिश्रमिक नदिएपछि कतिपय कामदार काम छोड्न बाध्य छन्। कतिपय मजदुर घर फर्किएका छन्। सडक निर्माणको जिम्मा पाएका निर्माण कम्पनीलाई भौतिक प्रगती आधारमा गौरवको सडक आयोजनाले बित्तिय भुक्तानी दिने गर्छ। आयोजनाले सडक निर्माणको भुक्तानी दिँदा सिधै कम्पनीको खातामा जम्मा हुने भएकाले सडकका मजदुरले काम गरेको पारिश्रमिक पाउन नसकेकका हुन्। बेनीजोमसोम सडकको चौथो खण्डको काम गर्दै आइरहेका मुस्ताङको थासाङ२ नाउरिकोटका स्थानीय मजदुर सोमलाल दमाई र श्रीलाल दमाईले विगत ३ वर्षसम्म काम गरेको पारिश्रमिक नपाएको बताएका छन्। उनीहरूले थासाङको खन्तीदेखि जोमसोमसम्मको सडकमा काम गर्दै आइरहेका थिए। खन्तीजोमसोम सडकखण्डको काम पप्पु गौरी पार्वती कोशी एण्ड न्यौपानेले ठेक्का सम्झौता गरी काम गरेको थियो। तर, निर्माण कम्पनीले सोमलाल दमाईको ३ वर्षको ज्याला ४ लाख ७० हजार र श्रीलाल दमाईको ३ वर्षको ज्याला ४ लाख ९३ हजार पारिश्रमिक दिएको छैन। खन्तीजोमसोमको लगातार तीन वर्ष काम गयौं, एक पैसा पाइएन, सोमलालले भने, पैसा माग्न जाउ पटकपटक काम गर्ने प्रतिनिधि र कम्पनी फेरिन्छ,अब त पैसा पाइएला भन्ने आश पनि मरिसक्यो। बेनीजोमसोम ७६ किमी सडकको दोश्रो र तेश्रो खण्डको जिम्मा लिएका दर्जनौ कामदारले पनि काम गरेको पारिश्रमिक पाउन नसकेको गुनासो गरेका छन्। म्याग्दीको तातोपानी देखि काभ्रेभीरसम्मको सडक निर्माणको काम गर्दैआइरहेका अन्नपूर्ण३ काभ्रेका स्थानीय मजदुर नरबहादुर खत्री लगायत ५ जनाले १० महिनासम्म काम गरेको पारिश्रमिक नपाएको बताएका छन्। सडकमा काम गरेको पारिश्रमिक नपाएपछि गत असोजदेखि काम छाडेको नरबहादुर खत्रीले जानकारी दिए। उचित पारिश्रमिक समयमा नपाएकामध्येका प्रतिनिधि पात्र मात्र हुन्। उनीहरू जस्तै कोरला सडकमा काम गर्ने सयौं मजदुरले पारिश्रमिक पाउँन सकेका छैनन्। निर्माण कम्पनीहरू मजदुर प्रति संवेदनशील नहुँदा सडकका मजदुर पारिश्रमिक पाउनबाट बञ्चित बनेको धौलागिरी मजदुर संघका सचिव इन्द्रसिंह शेरचनले जानकारी दिए। अन्नपूर्ण गाउँपालिका३ का वडाध्यक्ष रमेश पुर्जाले राष्ट्रिय गौरवको सडक अन्तर्गत दोश्रो खण्डमा काम गर्ने केही मजदुरले पारिश्रमिक नपाएको बताएका छन्। 'शर्मा गजुरमुखि जेभीका केही कामदारले पारिश्रमिक नपाएको सामुहिक निवेदन परेको छ ,उनीहरूले पारिश्रमिक दिलाउँन आयोजना र निर्माण कम्पनीसँग समन्वय गरिरहेका छौं। पारिश्रमिक नपाएपछि म्याग्दीको अन्नपूर्ण३ दानास्थित प्रहरी चौकीमा समेत निवेदन दिएको पीडित मजदुर नरबहादुर खत्रीले उल्लेख गरे।"
बसको ठक्करबाट पैदल यात्रीको मृत्यु,दमौली : पृथ्वीराजमार्गअन्तर्गत तनहुँको आबुखैरेनी गाउँपालिका३ मा बसको ठक्करबाट आज एक पैदलयात्रीको मृत्यु भएको छ। मृत्यु हुनेमा ४० वर्षीय मिनबहादुर विक रहेको जिल्ला प्रहरी कार्यालयले जनाएको छ। डुम्रेबाट आबुखैरेनी जाँदै गरेको ग१ख ६३०७ नम्बरको बसको ठक्करबाट विकको मृत्यु भएको प्रहरी निरीक्षक भानु शर्माले जानकारी दिए। बसको ठक्करबाट घाइते विकको उपचारका क्रममा चितवन मेडिकल कलेजमा मृत्यु भएको हो। बसका चालक प्रहरी नियन्त्रणमा रहेको प्रहरीले जनाएको छ।
पोखराको लेकसाइडमा आगलागी,"पोखरा : पोखरा महानगरपालिका६ लेकसाइडको हल्लनचोकमा आगलागी भएको छ। हल्लनचोकस्थित सेलवेज डिपार्टमेन्टल स्टोर्सको भुईँतलामा रहेको गोदाममा आगलागी भएको हो। आज ४:३५ बजेदेखि लागेको आगो नियन्त्रणको प्रयास जारी रहेको वडा प्रहरी कार्यालय बैदामले जनाएको छ। पोखरा विमानस्थल र पोखरा महानगरको वारुणयन्त्र घटनास्थलमा पुगेर आगो निभाउने प्रयास गरिरहेका छन्। आगलागी नियन्त्रणका लागि वारुणयन्त्रसहित सुरक्षाकर्मी र स्थानीय लागिपरे पनि नियन्त्रणमा आउन सकेको छैन। आगलागी भएको भवनमा हिमालयन जाभा क्याफे, नबिल बैंकको शाखासहित विभिन्न बैंक तथा वित्तीय संस्थाका एटिएम मेसिनसमेत छन्। सेलवेजमा आगलागीपछिसँगैका पसलहरूबाट व्यापारीहरूले सामान बाहिर निकालिरहेका छन्। घटनाको पूर्ण विवरण आउन बाँकी छ। रासस"
३५ किलो चरेससहित चार जना थाई नागरिक पक्राउ,"काठमाडौं : त्रिभुवन अन्तर्राष्ट्रिय विमानस्थलबाट भारी मात्रामा लागुऔषधसहित चार जना थाई नागरिक पक्राउ परेका छन्। थाईलाइन एयरको उडान नं २२१ बाट बैंकक जान लागेका चार जना थाई नागरिक ३५ किलो चरेससहित पक्राउ परेका हुन्। विमानस्थल प्रहरी स्रोतका अनुसार शनिबार साँझ उनीहरू ब्यागेज चेकिङ क्षेत्रबाट पक्राउ परेका हुन्। उनीहरूले सुटकेसमा फल्स बटन बनाई लागुऔषध चरेस लुकाइछिपाइ लैजान लागेको विमानस्थल प्रहरी स्रोतले जनाएको छ। पक्राउ पर्नेमा परिचार्त पम्पुक, नटनारे त्रिचैया, याउलुक जुब्श्री र नातपोल त्रिचैया रहेका छन्। त्यसमध्ये तीन जना महिला र एक जना पुरुष रहेको प्रहरीले जनाएको छ। उनीहरू पर्यटक भिसामा नेपाल आएका थिए। उनीहरूले त्रिभुवन अन्तर्राष्ट्रिय विमानस्थलबाट 'अनअराइभल भिसा' लिएको अध्यागमन कार्यालयले जनाएको छ। थप अनुसन्धानका लागि उनीहरूलाई लागुऔषध नियन्त्रण व्युरो कोटेश्वरमा पठाइएको छ।"
नेपालको पर्यटन नेपालीपनको संस्कृति: पर्यटनमन्त्री किराँती,"पर्यटन मन्त्री सुदन किराँतीले प्रकृति सम्पदा र मानव सम्पदालाई मिसाएर निर्माण हुने नेपालीपनको संस्कृति नै आजको नेपालको पर्यटन भएको बताए। काठमाडौं: संस्कृति, पर्यटन तथा नागरिक उड्डयनमन्त्री सुदन किराँतीले नेपालको पर्यटन नेपालीपनको संस्कृति भएको बताएका छन्। न्यकू जात्रा मतयाः व्यवस्था समितिको रजत जयन्ती समारोहका अवसरमा शनिबार ललितपुरमा आयोजित कार्यक्रममा मन्त्री किराँतीले प्रकृति सम्पदा र मानव सम्पदालाई मिसाएर निर्माण हुने नेपालीपनको संस्कृति नै आजको नेपालको पर्यटन भएको बताए। संस्कृतिलाई विकाससँग जोड्न सकिएन भने आत्मनिर्भर बिनाको समृद्धि हुने मन्त्री किराँतीको भनाइ छ। उनले स्थानीय संस्कृतिलाई जोगाउदै पर्यटन क्षेत्रलाई माथि उठाउन सके मुलुक समृद्ध हुने जिकिर गरे। मन्त्री किराँतीले जिर्णोदारका कामलाई अघि बढाउन बाधक ऐन कानूनलाई सच्याउँदै स्थानीय तवरबाटै जिर्णोदार गर्न सकिने व्यवस्थाका लागि पहल गर्ने प्रतिवद्धता जनाए।"
जहाँ पहरामा बज्छ शंखको धुन,"बागलुङ : बागलुङको जैमिनी नगरपालिका५ बिनामारेको एक अक्करे भीरको सिरानमा पहरा छ। त्यसलाई शंखे पहरा भन्छन्। शंख आकारको त्यस ढुंगालाई पितापुर्खाले शंखे पहराको नामकरण गरेका हुन्। बिनामारे रिठ्ठेडाँडा नजिकैको ठूलो पहरोको पिँधतिर शंख आकारमा बनेको चट्टानी आकृतिमा जोड्ले फुक्दा शंखको जस्तै ध्वनिउत्पन्न हुन्छ। उक्त आकृतिमा शंखको जस्तै फुक्ने प्वाल र ध्वनि निस्कने प्वाल छ। शंख बजाउन जान्नेले त्यही चट्टानी आकृतिबाट फुकेर परिस्थितिअनुसारको शंखध्वनि निकाल्न सक्ने स्थानीय हर्कबहादुर थापामगरले बताए। उनले पहरामा रहेका प्वालमा फुक्दा शंखको झैं ध्वनि निस्कने गरेको बताए। पाकापुरानाले उक्त पहरामा शंख बज्ने बताएकोले त्यसको खोजीनीति गर्ने क्रममा प्रयास गर्दा ओढारमा शंख बजेको रिठ्ठेडाँडा पर्यटन पूर्वाधार निर्माण उपभोक्ता समितिका अध्यक्ष टेकबहादुर थापाले बताए। सानैदेखि शंखेओढार भनेर सुन्ने गरिन्थ्यो, पाकापुरानाले त्यहाँ शंख बज्छ भन्थे, उनले भने, त्यसै शंखे ओढार नामकरण त भएन होला भन्ने लागेर त्यसको खोजीनीतिमा लाग्यौं, हामीले प्रयास गर्दा शंख बज्यो पनि। शंखे पहरा जोड्ने बाटो खन्ने क्रममा स्थानीयवासी रमेश पुनले पहिलोपटक पहरामा फुकेर शंखको ध्वनि निकालेका थिए। त्यसपछि गाउँका अरू केही युवाले पनि शंख बजाउन सिके। अहिले गाउँका धेरै युवाहरूले पहरामा फुकेर शंखको ध्वनि निकाल्छन्। पहिलेपहिले पूरा आकृति बजारमा पाइने शंखकै जस्तो थियो। पछिल्लो समय त्यसको संरक्षण नहुँदा फुटाउने, प्राकृतिक आकृति बिगार्ने काम भएको स्थानीय थापाले बताए। पहिले ठ्याक्कै घरमा राख्ने शंख जस्तै थियो उनले भने, त्यसको महŒव थाहा नहुँदा फुटाउने काम भएको छ। शंखे पहराको संरक्षण र विकास गर्न सके पर्यटन प्रवद्र्धनमा सहयोग पुग्ने थापाको विश्वास छ। जोकोहीले भने त्यहाँ शंख फुक्न सक्दैनन्। गाह्रो हुन्छ, धेरै फुक्दा त टाउकै दुख्छ, थापाले भने, वर्षायाममा पहरा पानीले भिज्ने भएकाले ठूलो आवाज आउँछ, राम्रो पनि सुनिन्छ। शंख बजाउन घरेलु शंखमा जस्तै पानीको प्रयोग गरेर फुक्दा त्यसले तीखो ध्वनि उत्पादन गर्ने र बजाउन पनि सहज हुने स्थानीयको अनुभव छ। त्यहाँ नजिकै खानीको अवशेष रहेको छ। शंखे पहराको नजिकै करिब १सय५० जना अट्न सक्ने ठूलो ओढार पनि छ। शंखे पहराको संरक्षण र प्रचारप्रसारका केही प्रयास पनि भएका छन्। पोखरामा प्याराग्लाइडिङ व्यवसायमा आबद्ध स्थानीय युवा टेकबहादुर थापाले पोखरामा आउने स्वदेशी तथा विदेशी धेरै पर्यटकलाई पहराबाट शंखको आवाज आउँछ भन्दा धेरैले चासो राख्ने गरेको र हेर्न आउने चाहना राखेको बताए। उनले पहराबाट शंखको आवाज निस्कनु अनौठो भएकाले त्यसको संरक्षणसँगै विकास गर्नुपर्छ भन्ने लागेर समिति गठन गरेर काम अगाडि बढाइएको बताए। पहरा आसपासमा पानीले खिइएका चिल्ला चट्टान प्रशस्त रहेको र शंखे पहराको मुनिपट्टी देवीदेवताका आकृति पनि रहेकाले स्थानीयले धार्मिक आस्थासँग जोडेर पूजाअर्चना गर्ने र दक्षिणा चढाउने गर्दै आएका छन्। पर्यटकीय रूपमा विकास गर्नका लागि गत आर्थिक वर्षमा रिठ्ठेडाँडाबाट शंखे पहरा जाने गोरेटो बनाइएको छ। गत आर्थिक वर्षमा पर्यटन मन्त्रालयबाट प्राप्त ९ लाख रुपैयाँ बजेटबाट रिठ्ठेडाँडामा घेराबार गरिएको छ, अध्यक्ष थापाले भने, रिठ्ठेडाँडाबाट शंखे पहरामा जाने बाटो एकदमै डरलाग्दो भीर भएका कारण पदमार्गसँगै तारबार गर्नुपर्ने देखिन्छ। पदमार्ग र पोखरी ढलान तथा उद्यान निर्माणको काम अगाडि बढाइएको छ। रिठ्ठेडाँडामा निर्वाचन क्षेत्र पूर्वाधार विकास कार्यक्रमअन्तर्गत पूर्वाधार विकास कार्यालयको झन्डै साढे चार लाख रुपैयाँ बजेटमा चौतारो संरक्षण र उद्यान निर्माणमा खर्च गरिएको अध्यक्ष थापाले बताए। दशकौंदेखि ओझेलमा परेको रिठ्ठडाँडाको भौतिक र पर्यटन विकासमा राज्यका निकाय, जनप्रतिनिधिदेखि स्थानीयवासी जुटेका हुन्। शंखे पहराको विकासका लागि थप पूर्वाधारका कामहरू गर्नु आवश्यक रहेको स्थानीय पुष्पबहादुर थापाको भनाइ छ। पर्यटकीय विकासको दृष्टिले महŒवपूर्ण क्षेत्र हो उनले भने पहरामा शंख बज्ने विषयको प्रचारप्रसार र पर्यटकीय संरचना तयार गर्नु आवश्यक छ। नगरपालिकाको पर्यटकीय क्षेत्रका रूपमा नजर परेकाले त्यसको विकासका लागि ध्यान दिने जैमिनी नगर उपप्रमुख हरिहर शर्माले बताए। रिठ्ठेडाँडाबाट माछापुच्छ्रे, अन्नपूर्ण हिमशृंखलाहरू देख्न सकिन्छ। नेपाललाई उत्तरदक्षिण जोड्ने कालीगण्डकी करिडोर र अन्य सहायक सडक हुँदै रिठ्ठेडाँडा सजिलै पुग्न सकिन्छ। यो समुद्र सतहदेखि १हजार ३ सय मिटरको उचाइमा पर्छ।"
बेनीजोमसोम सडक दैनिक साढे ६ घण्टा बन्द हुने,"बेनी : म्याग्दीको उत्तरी क्षेत्र हुँदै मुस्ताङलाई जोड्ने बेनीजोमसोम सडक दैनिक साढे ६ घण्टा बन्द हुने भएको छ । जिल्ला प्रशासन कार्यालय म्याग्दीमा शुक्रबार बसेको बैठकले स्तरोन्नतिको कामलाई गति दिनका लागि बेनीजोमसोम सडकको बेनीगलेश्वर खण्डमा सवारी चल्ने र बन्द हुने समय तालिका बनाएको हो । प्रमुख जिल्ला अधिकारी तुलसीराम पौडेलको अध्यक्षतामा बेनी नगरपालिकाका प्रमुख सुरत केसी, बेनीजोमसोमकोरला सडक आयोजना, निर्माण कम्पनी, यातायात व्यवसायी र सुरक्षा निकायका प्रतिनिधिको बैठकले समय तालिका बनाएको हो । सहायक प्रमुख जिल्ला अधिकारी अर्जुन शर्माले फागुन १ देखि १५ गतेसम्म बिहान ६८, दिउँसो ११:३० देखि १:३० र राती ८:३० देखि ११ बजेसम्म सडक स्तरोन्नतिका लागि यातायात आवत जावत बन्द गरिने जानकारी दिए । एम्बुलेन्स लगायत अत्यावश्यक सवारी साधनलाई सहज आवत जावत र साना सवारी डल्लेपिपलराहुवडागलेश्वर वैकल्पिक मार्गको व्यवस्था मिलाउने निर्णय पनि गरिएको छ । सडक विस्तारको काम र यातायात सञ्चालन सँगै हुँदा दुर्घटनाको जोखिम, यात्रुलाई सास्ती र निर्माण कार्य प्रभावित बनेपछि समय तालिका बनाएको प्रजिअ पौडेलले बताए । निर्माण व्यवसायीले बेनीजोमसोम कोरला सडक आयोजना मार्फत प्रशासनमा समय तालिकाको व्यवस्था मिलाउन निवेदन दिएका थिए । राष्ट्रिय गौरवको कालीगण्डकी कोरिडोर (बेनीजोमसोमकोरला) सडक आयोजनाले दुई किलोमिटर १०२ मिटर दुरीको बेनीगलेश्वर सडक विस्तार र कालोपत्र गर्न जय धन्नजयमंगलादेवीसुवास जेभीसँग १२ करोड २५ लाख ९४ हजार ४३६ मा ठेक्का सम्झौता गरेको थियो । सम्झौता लगत्तै सडक फराकिलो बनाउन पहाड काट्ने र डिलतर्फ पर्खाल बनाउने कामलाई तिब्रता दिएको निर्माण कम्पनीका प्रतिनिधि सुवास कार्कीले बताए । ८५ जना मजदुरका साथै तीन वटा डोजर परिचालन गरिएको छ । दुई वर्षको अवधिमा सडकलाई ११ मिटर फराकिलो बनाएर नाली, पहिरो रोकथाम गर्न पर्खाल र खोल्सामा कल्भर्ट तथा ८ मिटर चौडाईमा कालोपत्र गरिने भएको छ । बेनी नगरपालिकाको ८, ६ र ९ नम्बर वडाको भूगोल समेटिएको तीन किलोमिटर दुरिको यो सडक विस २०५३ मा मार्ग खुलेको थियो । यो म्याग्दीको प्रसिद्ध धार्मिक स्थल गलेश्वर, रघुगंगा र अन्नपूर्ण गाउँपालिका हुदै मुस्ताङ जोड्ने बेनीजोमसोम सडकको प्रवेशविन्दु हो । ४ देखि ६ मिटर फराकिलो सडकको धेरै ठाउँमा ठूला गाडी दुईतर्फी आवत जावत नहुने, फस्ने र जाम हुने गर्दछन् । यस सडक म्याग्दीको बेनी नगरपालिका, रघुगंगा र अन्नपूर्ण गाउँपालिकाका साथै मुस्ताङका बासिन्दा, तिर्थयात्री र पर्यटकले प्रयोग गर्दछन् ।"
कहिल्यै नफेरिएको मुसहर बस्ती,"प्रतापपुर (नवलपरासी) : गाउँको साँघुरो बाटो। बाटोको दुवै छेउमा झिझा दाउराले बारेर बनाइएका कच्ची झुप्रा घर। स्थानीय भाषामा यस्तो झुप्रोलाई खडई (खर) र टाटीले बनाएको घर भन्ने गरिन्छ। चैत बैशाखको हुरीसँगै उडेर जाने जस्ता त्यस घरमा बसोबास गर्ने समुदायको अवस्था नाजुक छ। तिनै घरबाहिर बसेर केही महिलाहरू खाना पकाउँदै छन्। खाना पकाउँदै गरेको स्थान वरपर बालबालिकाहरू आगो तापेर खेलिरहेका छन्। खाली खुट्टा र सामान्य लुगामा आगो ताप्दै गरेका बालबालिकाहरूको दृष्य करुणादायी छ। स्कुल जाने समयमा पनि बालबालिकाहरू घर वरपर खेलेका छन्। वस्तुभाउ खुला आकाशमुनि बाटो छेउमै बाँधिएका छन्। नवलपरासीको प्रतापपुर गाउँपालिका७ मुसहर बस्तीमा देखिएको टिठ लाग्दो दृष्य हो यो। मुसहर जातिको दैनिकी मजदुरी गरेर बित्ने गरेको छ। स्कुल जाने बालबालिकादेखि पाका उमेरका पुरुष र महिलाहरू मजदुरी गर्न जाने गरेका छन। बस्तीमा न खानेपानीको व्यवस्था छ न त शौचालयकै। हरेक पाँच वर्षमा चुनाव हुन्छ। चुनावबाट स्थानीयदेखि संघमा जनप्रतिनिधिहरू फेरिन्छन्। तर यहाँका मुसहर जातिको जीवन भने फेरिन सकेको छैन। चुनावको बेला खोक्रा आश्वसान बाँडेर जनप्रतिनिधिहरू आफ्नो स्वार्थ पूरा भएपछि फर्केर पनि आउँदैनन् भन्दै स्थानीयले गुनासो गरे। सरसफाईमा ध्यान नदिँदा त्यस समुदायमा विभिन्न रोग प्रकोपको सम्भावना पनि उत्तिकै छ। नवलपरासी जिल्ला खुला दिसा मुक्त घोषणा भएपनि मुसहर बस्तीका स्थानीय भने अझै पनि खुला रूपमा शौच गर्दै आएका छन्। शौचालय नहुँदा बाहिरै शौच गर्न जानुपर्ने बाध्यता रहेको स्थानीय मेटुले मुसहरले बताए। यो समुदायको रोजगारी भनेकै ज्यालामा अरूको काम गर्नु हो पुरुषहरू घर जोडाई (इटाको गारो लगाउने) र खनजोत गर्न जाने गर्दछन्। भने महिलाहरू खेतीबाली लगाउन जाने गरेका छन्। स्कुल जाने उमेर समुहका बालबालिकाहरू पनि खेतमा गएर काम गर्ने गरेको अर्का स्थानीय मुक्तिलाल मुसहरले बताए। साहु महाजनको खेतमा दैनिक ज्यालादारी गरी मजदुरीबापत पाउने खाद्यान्न र केही रकमले परिवार पाल्नु परेको उनीहरूको गुनासो छ। मजदुरी गरेर पेट पाल्नु नै हाम्रो दिनचर्या हो। छोराछोरीलाई पढाउनु, नयाँ लुगा लगाउनु र मीठो खानु हाम्रा लागि आकाशको फल जस्तै हो, स्थानीय सुनिल मुसहरले भने। यो क्षेत्र डलरअर्बपति विनोद चौधरीले जितेको क्षेत्रको हो। चुनावका बेला चौधरीले पनि विभिन्न आश्वासन दिएर गएका छन्। तर पूरा हुनेमा भने विश्वस्त छैनन्। २४ वर्षसम्म चुनाव जितेर गएका हृदेयश त्रिपाठीको उदाहरण दिँदै स्थानीय छन्नु मुसहरले भने त्रिपाठी चुनाव जितेर मन्त्रीसमेत भए। हाम्रो अवस्था भने जस्ताको तस्तै छ। अहिले जितेर गएका चौधरीको पनि आश्वसान मात्र त होला ? सुनिलले भने। चुनावको समयमा रोजगारीदेखि शिक्षा र घर बनाइदिने भन्दै नेताहरूले आश्वसान दिएपनि जितेर गएपछि सबै बिर्सने गरेको उनीहरूको भनाइ छ। गाउँपालिकामा यो समुदायबाट महिला वडा सदस्य जनप्रतिनिधिका रुपमा चुनिएका छन्। हाम्रो समुदायका सबै परिवारले मजदुरी गरेर खाने हो। राम्रो कपडा किनेर समेत लगाउन सक्दैनन्। राम्रो घरको कसरी कल्पना गर्नु ? वडा सदस्य सावित्री मुसहरले भनिन्। आफू पहिलो पटक जितेर गएकाले समुदायका लागि केही पहल गर्ने उनको भनाइ छ। सुरक्षित घर नहुँदा यो समुदाय जाडोको समयमा चिसो छेक्नका लागि घरबाहिरको चारैतिरबाट थोत्रा कपडाले बेरेर बस्ने गरेका छन्। वर्षायाममा त अरूकै घरमा गएर बस्नुपर्ने बाध्यता रहेको उनीहरूको गुनासो छ। ५४ हजारको हाराहारीमा जनसंख्या रहेको यो गाउँपालिकामा ३७ प्रतिशत गरिब छन्। दलित र मुसहर जातिको संख्या २४ प्रतिशत रहेको गाउँपालिकाका अध्यक्ष उमेशचन्द्र यादवले जानकारी दिए। सबै क्षेत्रबाट पछाडि परेका र पारिएका मुसहर समुदायको जीवनयापन र अवस्था सुधार गर्नका लागि पालिकाले तीनै तहका सरकारसँग समन्वय गर्ने यादवको भनाइ छ। शिक्षा, स्वास्थ्य, रोजगारी, सडकलगायतका समस्या छन्। यसका लागि पालिकाको स्रोतबाट हुन सक्ने काम सुरु गर्ने र गर्न नसकिने काम प्रदेश र संघ सरकारसँग पहल गर्छौ, यादवले भने। गाउँपालिकाले छिट्टै नै दलित वस्ती विकास कार्यक्रम, खाजा कार्यक्रम र स्वास्थ्य बीमा कार्यक्रम सञ्चालन गर्ने तयारी गरेको अध्यक्ष यादवले बताए। पालिकालाई खरको छाना मुक्त बनाउन योजना रहेको उनले सुनाए। गाउँपालिकाको साढे तीन लाखको लागतमा सुरक्षित आवास बनाउने गरी प्रदेश र संघ सरकारसँग पहल भएको उनको भनाइ छ। मुसहर र दलित जातिका लागि करिब एक हजार सुरक्षित घर बनाउने सोंच गाउँपालिकाको छ। आफ्नो कार्यकाल अवधिभर एक हजार सुरक्षित घर बनाउने अध्यक्ष यादवले दाबी गरे।"
भीरबाट लडेर एकजनाको मृत्यु,हेटौंडा : मकवानपुरको इन्द्रसरोवरमा बिहेभोज खाएर फर्किने बेलामा भिरबाट लडेर एक जनाको मृत्यु भएको छ। इन्द्रसरोवर गाउँपालिका२ डाँडाघरका ५३ वर्षीय तीर्थ लामाको भीरबाट लडेर मृत्यु भएको जिल्ला प्रहरी कार्यालय मकवानपुरले जनाएको छ। छिमेकीको घरमा बिहेमा गई भोज खाएर घर फर्किने क्रममा उनी भीरबाट झण्डै ४० फिट तल खसेका थिए। लामाको घटनास्थलमै मृत्यु भएको प्रहरीले जनाएको छ।
हात्तीका लागि थापेको विद्युतीय धरापमा परी एक जनाको मृत्यु,झापा : झापामा हात्ती रोकथामका लागि घरमा थापेको विद्युतीय धरापमा परी एक जनाको मृत्यु भएको छ। बिजुलीको करेन्ट लागेर मृत्यु हुनेमा बिर्तामोड नगरपालिका ७ स्थित बाह्रघरे निवासी ४९ वर्षीय खेम श्रेष्ठ रहेका जिल्ला प्रहरी कार्यालय झापाले जनाएको छ। प्रहरीका अनुसार श्रेष्ठले जङ्गली हात्तीबाट जोगिन घर वरिपरि बिजुलीको करेन्ट लगाएका थिए। शुक्रबार राती पिसाब गर्न घर बाहिर निस्किँदा उनी त्यही विद्युतीय धरापमा परेर गम्भीर घाइते भएका थिए। घाइते भएका उनलाई अस्पताल ल्याउना साथ मृत्यु भएको थियो। हात्ती प्रभावित क्षेत्रका मानिसहरूले आफू र अन्नबाली जोगाउन विद्युतीय धराप थापेर जोखिमपूर्ण उपाय अपनाउँदै आएका छन्।
ट्रमा सेन्टरमा कार्यरत डाक्टरलाई कुट्ने प्रहरी निलम्बित,"डाजेनिथ सिंहलाई कुटपिट गर्ने वरिष्ठ प्रहरी हवल्दार शम्भु गुरुङ निलम्बनमा परेका छन्। काठमाडौंः ट्रमा सेन्टरमा कार्यरत चिकित्सक डाजेनिथ सिंहलाई कुटपिट गर्ने वरिष्ठ प्रहरी हवल्दार शम्भु गुरुङ निलम्बनमा परेका छन्। नेपाल प्रहरीका प्रवक्ता पोषराज पोखरेलले गुरुङलाई निलम्बन गरिएको अन्नपूर्णलाई बताए। उनले भने, वरिष्ठ प्रहरी हवल्दार गुरुङ निलम्बनमा पर्नुभएको छ। अब उहाँमाथि थप अनुसन्धान हुन्छ। राष्ट्रपति विद्यादेवी भण्डारीले संसद्मा सम्बोधन गर्न जाने क्रममा ड्युटीमा रहेका प्रहरी गुरुङले ट्रमा सेन्टरमा कार्यरत डाजेनिथ सिंहमाथि हातपात गरेका थिए। गुरुङले डा सिंहलाई वीर अस्पताल अगाडी कुटपिट गरेका थिए।"
अन्नपूर्णकर्मी काफ्ले पुरस्कृत,"अख्तियारको ३२ औ स्थापनमा दिवसका अवसरमा आयोजित कार्यक्रममा राष्ट्रपति विद्यादेवी भण्डारीले अन्नपूर्णकर्मी सुरेन्द्र काफ्लेलाई नगदसहित पुरस्कृत गरेकी छन्। काठमाडौं: अन्नपूर्णकर्मी सुरेन्द्र काफ्ले पुरस्कृत भएका छन्। अख्तियार दुरुपयोग अनुसन्धान आयोगले भ्रष्टाचार नियन्त्रण तथा सुशासनमा कलम चलाउने अन्नपूर्णकर्मी काफ्लेलाई पुरस्कृत गरेको हो। अख्तियार दुरुपयोग अनुसन्धान आयोगको ३२ औ स्थापनमा दिवसका अवसरमा आयोजित कार्यक्रममा राष्ट्रपति विद्यादेवी भण्डारीले काफ्लेलाई नगदसहित पुरस्कृत गरेकी हुन्। भ्रष्टाचार नियन्त्रण तथा सुशासन प्रवर्द्धनमा समाचार सम्प्रेषणमार्फत पुर्याएको योगदानको कदर गर्दै पुरस्कृत गरिएको हो। काफ्ले खोजमुलक अनुसन्धानात्मक समाचार लेखनमा दखल राख्छन्। सुशासन, प्रशासन, राजनीतिक घटनाक्रम, नेपालको सीमा लगायतका विषयमा समाचार लेख्दै आएका छन्। अख्तियारले अन्नपूर्णकर्मी काफ्लेसँगै कान्तिपुरका मात्रिका दाहाल, नयाँ पत्रिकाका सुवास भट्ट, राजधानीका सागर पण्डित र अनलाइनखबरका कृष्ण ज्ञवाली पुस्कृत भएका छन्। अख्तियारको स्थापना दिवसमा कविता प्रतियोगिताबाट उत्कृष्ट ठहरिएका तीन जना कवि पनि पुरस्कृत भएका छन्। कविहरूलाई प्रधानमन्त्री पुष्पकमल दाहालले नगदसहित पुरस्कृत गरेका थिए। अख्तियारका कर्मचारी पनि सोही कार्यक्रममा पुरस्कृत भएका छन् । २०४७ सालको माघ २८ गते स्थापना भएको अख्तियारले प्रत्येक वर्ष आजकै दिन स्थापना दिवस मनाउँदै आएको छ।"
सेफ्टीट्याङ्कीमा फसेको गैँडाको उद्धार,आहारको खोजीमा बस्ती पसेको गैँडा स्थानीय होटलको सेफ्टीट्याङ्कीमा फसेको थियो। चितवन: चितवन राष्ट्रिय निकुञ्जबाट पर्यटकीय नगरी सौराहा प्रवेश गरेको दुर्लभ एकसिङ्गे गैँडालाई सेफ्टीट्याङ्कीबाट उद्धार गरिएको छ। होटलको सेफ्टीट्याङ्कीमा खसेको गैँडालाई निकुञ्जका कर्मचारी र स्थानीयले उद्धार गरेका हुन्। आहारको खोजीमा बस्ती पसेको गैँडा स्थानीय होटलको सेफ्टीट्याङ्कीमा फसेको थियो। आज बिहान २ बजे फसेको सो गैँडालाई बिहान ४ बजे उद्धार गरिएको निकुञ्जका सूचना अधिकारी गणेशप्रसाद तिवारीले जानकारी दिए। स्काभेटरको प्रयोग गरेर घाउचोट लाग्न नदिइ गैँडाको उद्धार गरिएको उनले बताए। अन्दाजी १६ वर्षको सो गैँडालाई निकुञ्जले दुई वर्षअघि मेघौलीबाट उद्धार गरी ल्याएको थियो। सो गैँडा हरेक रात आहारको खोजीमा बस्ती प्रवेश गर्ने गरेको छ। राप्ती नदीतर्फबाट बस्ती छिर्न खोज्दा गैँडा सेफ्टीट्याङ्कीमा फसेको हो।
"ट्याक्टर दुर्घटनामा एकको मृत्यु, २ जना घाइते",अर्घाखाँची : अर्घाखाँचीको पाणिनी गाउँपालिकामा भएको ट्याक्टर दुर्घटनामा एक जनाको मृत्यु भएको छ। दुई जना घाइते भएका छन्। पाणिनि गाउँपालिका८ पालीमा आज बिहान लु २ त ९२७१ नम्बरको ट्याक्टर दुर्घटना हुँदा स्थानीय १८ वर्षीय हुमबहादुर कुमालको मृत्यु भएको जिल्ला प्रहरी कार्यालयका प्रमुख प्रहरी नायव उपरीक्षक मुकुन्द रिजालले बताए। दुर्घटनामा चालक २२ वर्षीय चामबहादुर कुमाल र ३९ वर्षीय शंकर बहादुर कुमाल घाइते भएका छन्। उनीहरूलाई उपचारका लागि पाल्पा पठाइएको छ। ट्याक्टरको ब्रेक फेल भई बाटोबाट अन्दाजी १५० मिटर तल खसी दुर्घटना भएको र घटनाको थप अनुसन्धान भइरहेको प्रहरीको भनाइ छ।
१४ वर्षीया बालिकालाई करणी गर्ने पक्राउ,भक्तपुर : भक्तपुर नगरपालिका९ ब्रह्मायणीमा रहेको एक खाजा घरमा १४ वर्षीय बालिकालाई करणी गरेको आरोपमा एक जना पक्राउ परेका छन्। माघ २२ गते आफ्नी छोरीमाथि बलात्कार गरेको भनी आमाले प्रहरी वृत जगातीमा दिएको जाहेरी दरखास्तका आधारमा सोलुखुम्बुको सोलुदूधकुण्ड नगरपालिका३ घर भई हाल काठमाडौं कोटेश्वर बस्ने १९ वर्षीय लाक्पा ग्याल्जेन तामाङ पक्राउ परेका हुन्। होटल सञ्चालिकालाई पनि प्रहरीले नियन्त्रणमा लिएको छ। घटना सम्बन्धमा थप अनुसन्धान कार्य जारी छ।
राज्यकोष दुरुपयोगलाई अनुसन्धानको दायरामा ल्याइनेछ : प्रमुख आयुक्त,"काठमाडौं : अख्तियार दुरुपयोग अनुसन्धान आयोगका प्रमुख आयुक्त प्रेमकुमार राईले राज्यकोष दुरुपयोग र दोहन गर्नेलाई अनुसन्धानको दायरामा ल्याइने बताएका छन्। आयोगको ३२औँ स्थापना दिवसका अवसरमा आयोजित कार्यक्रममा प्रमुख आयुक्त राईले पूर्वाधार निर्माण बर्सेनि ठूलो रकम खर्च भए पनि आवश्यक गुणस्तर कायम हुन नसकेको र तिनको दिगो व्यवस्थापन गर्न नसक्दा स्रोतको दुरुपयोग बढेको बताए। उनले विकासका पूर्वाधारको निर्माणमा स्रोतको दुरुपयोग बढेको उल्लेख गरे। पूर्वाधार निर्माणमा आवश्यकताको पहिचान नगरी अध्ययन, खरिद र ढिलासुस्ती गर्दा स्रोतको दुरुपयोग बढेको जिकिर गर्दै प्रमुख आयुक्त राईले भने, 'राज्यकोषको दुरुपयोग र दोहन बढेको छ। तीनै तहका सरकारबाट स्रोतको सुनिश्तिता र पर्याप्त पूर्वतयारी विना ठेक्का लगाइएका कतिपय महत्वपूर्ण आयोजना अधेरै छन्। यस्ता कार्यमा संलग्न सबैलाई अनुसन्धानको दायरामा ल्याइनेछ।' विकास निर्माण वा अन्य कामका लागि परामर्श सेवा लिने, सम्भाव्यता अध्ययन वा विस्तृत परियोजना प्रतिवेदन तयार गर्ने तर कार्यान्वयन नगर्ने पदाधिकारीलाई समेत अनुसन्धानको दायरामा ल्याइने उनले बताए। पूर्वाधार निर्माणका लागि यन्त्र उपकरण खरिद गर्ने तर उपयोग नगर्ने र वर्षौं वर्षसम्म अधुरै रहेका आयोजनामा संलग्न पदाधिकारीमाथि अनुसन्धान अघि बढाइएको प्रमुख आयुक्त राईले सो अवसरमा जानकारी दिए। 'सरकारी स्रातको हानिनोक्सानी तथा दुरुपयोगसम्बन्धी उजुरी बढेको छ। जलविद्युत्, उद्योग तथा वस्तु र सेवाको उत्पादन र परिवहनमा अनुमतिपत्रसम्बन्धी व्यवस्थामा एकाधिकार र कार्टेलिङबारे आयोगले निगरानी र छानबिन कगरिरहेको छ', उनले भने। प्रमुख आयुक्त राईले प्राकृतिक स्रोत, खासगरी ढुंगा, गिट्टी र बालुवा जथाभावी रूपमा उत्खनन र दोहन गर्ने कार्य नियन्त्रण गर्न जरुरी रहेको बताए। प्राकृतिक स्रोतको व्यवस्थित र दिगो उपयोग आजको आवश्यकता भएको उल्लेख गर्दै उनले यी क्षेत्रमा हुने र भइरहने अनुचित दोहन, अनियमितता र मस्यौदा उपर आयोग निर्भिक तवरले लागिपरेको बताए। सरकारी कोषबाट नियमित अनुदान लिई कागजी रूपमा मात्र सञ्चालन भएको देखाउने तर कार्यस्थलमा अस्तित्वसम्म नभेटिने जिकिर गर्दै प्रमुख आयुक्त राईले यससम्बन्धी छानबिन अघि बढाएको जानकारी दिए। राजस्व चुहावट, चोरी, निकारी, पैठारी, न्यून बिजकीकरण तथा राजस्व छली नियन्त्रण गरी राजस्व प्रशासनमा सुधार गर्न उनले सुझाव दिए। प्रमुख आयुक्त राईले सार्वजनिक क्षेत्रमा हुने भ्रष्टाचार नियन्त्रण र सुशासन प्रवर्द्धन गर्ने, जिम्मेवारी, जवाफदेहिता र उत्तरदायित्व बढाउने, सार्वजनिक सेवा प्रवाहलाई सरल, सहज र प्रभावकारी बनाउने तथा समाजमा भ्रष्टाचार विरोधी संस्कृतिको विकास गर्न सुझाव दिए। नेपाल भ्रष्टाचारको सूचांकमा अझै जोखिमपूर्ण स्थानमा रहेको भन्दै उनले सचेतसमेत गराए।"
वीरगन्जमा लोकसेवाको निःशुल्क कक्षा,"वीरगन्ज : वीरगन्ज महानगरपालिकाले युवाहरूलाई लक्षित गरी लोकसेवा आयोगको परीक्षाका लागि निःशुल्क तयारी कक्षा सञ्चालन गरेको छ। महानगरपालिकाको सहयोगमा यूडीवाई सेफ कम्प्युटर एजुकेसनले लोकसेवाको तयारी कक्षा शनिबार देखि सञ्चालन गरेको हो। निजामति कर्मचारी, शिक्षक तथा सुरक्षाकर्मी बन्ने इच्छा राखेका तर खर्च अभावमा लोकसेवाको तयारी गर्न नसकेकाहरूलाई लक्षित गरी महानगरले शनिबारदेखि निःशुल्क तयारी कक्षा सुरु गरेको हो। तयारी कक्षामा ३८ जना महिला र ५७ जना पुरुष गरी ९५ जनाको सहभागिता रहेको छ। तयारी कक्षामा सहभागीहरूलाई धनञ्जयकुमार सिंह, सुरज राम, श्यामविनय चौधरी, सुरज कुमार यादव र हेमन्त यादवले प्रशिक्षण दिइरहेका छन्। महानगरपालिकाका मेयर राजेशमान सिंहले युवाहरूमा सकारात्मक भावनाको विकास गराई कुशल नेतृत्व, सफल, मेहनती, प्रतिस्पर्धी र इमान्दार युवाका रूपमा स्थापित गराउन लोकसेवा तयारी कक्षा सुरु गरिएको बताए। निजामति प्रशासन, शिक्षक तथा सुरक्षा क्षेत्रमा यहाँका युवाहरूको पहुँच र सहभागिता अझैं पनि उल्लेख्य रूपमा हुन नसकेको भन्दै उनले त्यसैलाइ मध्यनजर गरी तयारी कक्षा सञ्चालन गरेको बताए। राज्य सञ्चालनमा कर्मचारीहरूको महत्पूर्ण भूमिका हुने उल्लेख गर्दै मेयर सिंहले कर्मचारीतन्त्रमा क्षमता भएको मान्छे र युवाहरू आउन भनेर पनि तयारी कक्षा सञ्चालन गरिएको बताए। महानगरले युवाहरूका लागि गरेको यो प्रयास सकारात्मक भएको कक्षामा सहभागिहरूले बताएका छन्। महानगरले निःशुल्क कक्षा सुरु गरेसँगै महंगो शुल्क तिरेर तयारी कक्षा लिनुपर्ने बाध्यता हटेको उनीहरूको भनाइ थियो।"
स्वीकृत दरबन्दीअनुसार कर्मचारी खटाउन सामान्यको परिपत्र,"काठमाडौं : संघीय मामिला तथा सामान्य प्रशासन मन्त्रालयले निजामति कर्मचारी प्रशासनभित्र सुधार ल्याउनका लागि थप कदम चालेको छ। वरिष्ठतम् कर्मचारीलाई जिम्मेवारीविहीन बनाउने तर आफ्नो अनुकूलका कर्मचारीलाई शक्तिका भरमा खटाउने परम्पराले कर्मचारी प्रशासनभित्र विकृति देखिएको ठहर गर्दै मन्त्रालयले स्वीकृत दरबन्दीअनुसार मात्रै कर्मचारी खटाउने व्यवस्था मिलाउन निर्देशन दिएको छ। स्वीकृत दरबन्दी भएका सहसचिवलाई काम नदिने तर तल्लो तहका उपसचिवलाई शक्तिको आडमा काममा लगाउने गरेको पाइएको भन्दै मन्त्रालयले सात दिनभित्र दरबन्दी अनुसारकै कर्मचारी खटाउन सबै मन्त्रालय, आयोग र सचिवालयलाई पत्राचार गरेको छ। 'कतिपय निकायमा स्वीकृत दरबन्दीको पदमा मुनिको कर्मचारीलाई खटाइएको पाइएको हुँदा सात दिनभित्र स्वीकृत दरबन्दी अनुसारकै कर्मचारी खटाई यस मन्त्रालयलाई जानकारी गराउने, यदि स्वीकृत दरबन्दीभन्दा मुनिको कर्मचारीबाट कार्यसम्पादन हुन सक्ने र माथिल्लो तहको कर्मचारी आवश्यक नपर्ने हो भने दरबन्दी पुनःसंरचनाको प्रक्रिया अघि बढाई सो को जानकारी गराउने', मन्त्रालयद्वारा जारी परिपत्रमा उल्लेख छ। सहसचिवको दरबन्दी भएको स्थानमा उपसचिवबाट काम चलाउने, उपसचिवको दरबन्दी रहेको प्रमुख प्रशासकीय अधिकृत पदमा निमित्तबाट काम चलाउने जस्ता विकृति देखिएको मन्त्रालयका सहसचिव रुद्रसिंह तामाङले बताए। मन्त्रिस्तरीय निर्णय गर्दै सामान्य प्रशासनमन्त्री अमनलाल मोदीले निजामती सेवा ऐनको व्यवस्थाअनुसार न्यूनतम सेवा अवधि पूरा नभएका कर्मचारीलाई सरुवा गर्नुपरेमा मन्त्रालयको स्वीकृति लिनुपर्ने व्यवस्था गर्न निर्देशन दिए।"
सडक निर्माणमा मजदुर परिचालन,"बेनी : म्याग्दीको धवलागिरी गाउँपालिका२ लुलाङ जोड्ने सडक निर्माण गर्न मजदुर परिचालन गरिएको छ। डोजर चलाउँदा पहिरोको जोखिम भएपछि श्रमदान र मजदुर परिचालन गरेर सडक निर्माण गर्न लागिएको हो। पहिरोको जोखिम र अन्य विकल्प नभएकाले लमसुङ बस्तीमाथिको भिरालो पाखोमा करिब आठ सय मिटर सडक मजदुरमार्फत खन्न लागिएको उपभोक्ता समितिका सचिव ज्ञानबहादुर पाइजाले बताए। पाखोमा डोजर चलाउँदा स्वास्थ्य चौकी, वडा कार्यालय र विद्यालय भवनसहितको लमसुङ बस्तीमा पहिरो खस्ने देखिएकाले मानिसले नै बाटो खन्ने काम भइरहेको छ, उनले भने बस्तीलाई जोगाउन डिलतर्फ ग्यावीयन पर्खाल बनाएर माटोले पुर्ने र बढी भएको माटो ट्याक्टरमा हालेर जुगेपानीको खोल्सामा लगेर फाल्ने गरेका छौ। पालो लगाएर दैनिक ४० जनाका दरले मजदुर परिचालन भएका छन्। प्रतिघर एक दिन श्रमदान गरेका उनिहरुले अन्य दिनको ज्याला पाउँछन्। २०० भन्दा बढी घरधुरीको बसोबास रहेको लुलाङ म्याग्दीको सबैभन्दा ठूलो दलित बस्ती हो। मजदुर परिचालन गर्दा पहिरोको जोखिम कम र रोजगारी सिर्जना भएको स्थानीयबासी धनबहादुर कुमाइले बताए। गाउँमा बाटो पनि पुग्ने, बस्ती पनि जोगिने उपाय खोजेका हौं, उनले भने जनसहभागिता वापतको रकम बराबर एकएक दिन अनिवार्य श्रमदान र त्यसभन्दा बढी गर्नेले ज्याला पाउने नियम बनाएका छौं। डोजरको विकल्पमा सडक निर्माणमा बाउसो, कोदालो, गैची, बेल्चा, गल, घन जस्ता घरेलु औजार प्रयोग गरिएको छ। लुलाङकी मनसरा कुमाई एक वर्षकी छोरी ढाडमा बोकेर सडक निर्माणमा सहभागी भएकी छिन्। अधिकांश पुरुष रोजगारीका लागि विदेशिएका कारण श्रमदान र मजदुरका रूपमा सडक निर्माणमा सहभागी भएका हौं, उनले भने बाटोमै सुत्केरी हुनुपर्ने, घोडा खच्चर र भरियालाई महँगो शूल्क तिरेर सामान ढुवानी गर्नुपर्ने बाध्यता हट्ने र जनजिवन सहज हुने अपेक्षा गरेका छौं। तीन वर्षको प्रयासपछि महतलाको भिरमा १०० मिटर मार्ग खोल्ने र स्तरोन्नति गरेपछि खोरीया र लमसुङ सडक यातायातको सञ्जालमा जोडिएका छन्। लमसुङलुलाङगुर्जा सडक निर्माणमा यस वर्ष गण्डकी प्रदेश सरकारले ८० लाख र धवलागिरी गाउँपालिकाले ४५ लाख रुपैयाँ विनियोजन गरेका छन्। लमसुङ पुगेको सडक लुलाङ, गुर्जा हुँदै डोल्पा जोड्ने योजना रहेको गाउँपालिकाका उपाध्यक्ष रेशम पुन मगरले बताए।"
