शीर्षक,विवरण
राष्ट्रपतिद्वारा राष्ट्रिय धान दिवसको शुभकामना,"काठमाडौं, १५ असार । राष्ट्रपति रामचन्द्र पौडेलले विकास गरी श्रम शक्ति तथा अन्य जनशक्तिलाई स्वदेशमै क्रियाशील गराइ आधुनिक कृषि प्रविधिको विकास तथा विस्तार गर्नुपर्ने खाँचो औंल्याएका छन् । राष्ट्रिय धान दिवसका अवसरमा आज शुभकामना सन्देश जारी गर्दै उनले धानसँग सम्बन्धित खाद्य प्रविधिको विस्तार गर्न आग्रह गर्दै धान एवं चामल आयात बर्सेनि बढ्दै जानु चिन्ताको विषय हो भने । राष्ट्रपति पौडेलले जमिन बाँझो रहने अवस्थाको अन्त्य गरी श्रम गर्ने संस्कृतिको विकाससँगै धान उत्पादनमा आत्मनिर्भर हुनेगरी हाम्रो प्रयासहरूलाई केन्द्रित गर्नुपर्ने खाँचो औंल्याए । शुभकामनामा भनिएको छ, “धान बालीमा जलवायुमैत्री प्रविधिहरूको अवलम्बन गर्दै धान एवं चामलको उत्पादन वृद्धि गरी आयात प्रतिस्थापन, खाद्य सुरक्षाको सुनिश्चितता र कृषि श्रमको सम्मान गर्ने संस्कृति बसाल्न आजको दिनले थप प्रेरणा प्रदान गरोस् भन्ने शुभकामना व्यक्त गर्दछु ।”। नेपालमा कृषिको महत्त्व बढाउँदै राष्ट्रिय खाद्य सुरक्षामा धानको भूमिकालाई महत्त्व दिनेगरी धानको उत्पादन वृद्धि गर्न तथा यसलाई आधुनिकीकरण र व्यवसायीकरण गरी किसानको मनोबल वृद्धि गर्ने उद्देश्यले २०६१ सालदेखि प्रत्येक वर्ष असार १५ गतेलाई राष्ट्रिय धान दिवसका रूपमा मनाउन सुरू गरिएको हो । यस वर्ष ‘धान बालीमा सघनताः खाद्य सुरक्षा र आत्मनिर्भरता’ भन्ने आदर्श वाक्यका साथ राष्ट्रिय धान दिवस, २०८२ मनाइँदै छ । नेपालको संविधानले प्रत्येक नागरिकलाई खाद्यसम्बन्धी हकको व्यवस्था गरेको उल्लेख गर्दै राष्ट्रपति पौडेलले खाद्यवस्तुको अभावमा जीवन जोखिममा पर्ने अवस्थाबाट सुरक्षित हुने मौलिक हकको प्रभावकारी कार्यान्वयनका लागि धानखेतीको प्रवर्द्धन गर्नु आवश्यकता औंल्याएका छन् । सन्देश भनिएको छ, “नेपाल कृषिप्रधान देश हो । यहाँका अधिकांश जनताको प्रमुख खाद्यान्न बाली धान हो । त्यसैले धानखेती नेपाली समाज र जीवनसँग अभिन्न भएर रहेको छ । यसले हाम्रो जीवनमा आर्थिक, सामाजिक, सांस्कृतिक, धार्मिक एवं पर्यटकीय महत्त्व पनि राख्दछ ।” विश्वव्यापी जलवायु परिवर्तनले धानखेतीमा पारेको र पर्न सक्ने नकारात्मक असरलाई न्यूनीकरण गर्न सरकार, किसान र सरोकारवाला पक्षलाई सचेत र जागरुक बनाई धानको उत्पादन एवं उत्पादकत्व बढाउँदै धानबालीको विविधिकरण गर्नुपर्ने आजको आवश्यकता भएको उनको भनाइ छ । राष्ट्रपति पौडेलले नेपालमा धानखेतीका लागि पर्याप्त सिँचाइको व्यवस्था भइनसकेको सन्दर्भमा वर्षा राम्रो नभएको वर्ष धान उत्पादन घट्ने र वर्षा राम्रो हुँदा उत्पादन बढ्ने गरेको तथ्यहरूले देखाउने बताउँदै धानखेतीयोग्य जमिनमा सिँचाइ सुविधा विस्तार गर्न राज्यको ध्यान केन्द्रित हुन जरुरी रहेको बताए । “धान एवं चामल आयात बर्सेनि बढ्दै जानु चिन्ताको विषय हो । जमिन बाँझो रहने अवस्थाको अन्त्य गरी श्रम गर्ने संस्कृतिको विकाससँगै धान उत्पादनमा आत्मनिर्भर हुनेगरी हाम्रो प्रयासलाई केन्द्रित गर्नुपर्ने खाँचो छ”, सन्देशमा भनिएको छ । "
कोशी सरकारले किसान पहिलो भन्ने अभियान साथ काम गरिरहेको छ : मुख्यमन्त्री कार्की,"विराटनगर, १५ असार । कोशी प्रदेशका मुख्यमन्त्री हिक्मतकुमार कार्कीले कोशी प्रदेश सरकारले किसान पहिलो भन्ने अभियान साथ काम गरिरहेको बताएका छन् । आज धान दिवसको अवसरमा शुभकामना व्यक्त गर्दै उनले नेपालीहरूको मौलिक परम्परासँग जोडिएको धान दिवस महत्त्वपूर्ण दिनको रुपमा रहेको बताएका हुन् । उनले जलवायु परिवर्तनले कृषिमा उत्पादनमा असर परिरहेको बताउँदै यसलाई ध्यानमा राखेर खेती गर्नुपर्ने औंल्याए । प्रदेश सरकारले किसान पहिलो भन्ने अभियानका साथ काम गरेको चर्चा गर्दै उनले यस वर्षको नीति कार्यक्रम र बजेटमा किसान पहिलो भन्ने विषयलाई प्राथमिकता दिएको शुभकामना सन्देशमा उल्लेख गरेका छन् । पछिल्लो समयमा बसाईसराई र वैदेशिक रोजगारीले गर्दा कृषि क्षेत्रमा असर परिरहेको उल्लेख गर्दै मुख्यमन्त्री कार्कीले यसतर्फ ध्यान दिनुपर्ने जोड दिए । समृद्ध नेपाल, सुखी नेपालीको राष्ट्रिय आकांक्षालाई पूरा गर्नका लागि पनि कृषि क्षेत्रलाई प्राथमिकता दिनुपर्ने उल्लेख गरे । यसैबीच, मुख्यमन्त्री कार्कीले विराटनगरमा रहेको ओबी मिडियाले आयोजना गरेको धान रोपाइँ कार्यक्रममा धान रोपेका छन् । यस अवसरमा उनले धान उत्पादन वृद्धिमा जोड दिनुपर्ने बताए । "
परनिर्भरताको अन्त्यका लागि किसानलाई न्याय गर्नुपर्छ : प्रचण्ड,"काठमाडौं, १५ असार । नेकपा (माओवादी केन्द्र)का अध्यक्ष तथा पूर्वप्रधानमन्त्री पुष्पकमल दाहाल ‘प्रचण्ड’ले आत्मनिर्भर अर्थतन्त्रको विकासका लागि किसानलाई वास्तविक अर्थमा न्याय गर्नुपर्ने बताएका छन् । धान दिवसका अवसरमा आज शुभकामना सन्देश दिँदै अध्यक्ष दाहालले जलवायु अनुकूल धानका जात र स्थान विशेषका आधारमा मल सिफारिसलाई प्रभावकारी कार्यान्वयन गर्नुपर्ने बताएका हुन् । उनले सहकारीमार्फत साना किसानलाई बजारको सहज पहुँच प्रदान गर्न आग्रह गरेका छन् । अध्यक्ष दाहालले आफ्नो सन्देशमा भनेका छन्, “धानबाली हाम्रो प्रमुख खाद्यबाली मात्र नभएर यो हाम्रो सांस्कृतिक पहिचान, आर्थिक आधार र आत्मनिर्भरताको महत्त्वपूर्ण कडी पनि हो ।” नेपालको कुल खाद्यान्न उत्पादनमा धानको योगदान करिब ५० प्रतिशतभन्दा बढी छ । यो हाम्रो राष्ट्रिय अर्थतन्त्रको मेरुदण्डका रूपमा रहेको अध्यक्ष दाहालले बताए । यस वर्षको नारा ‘धान बालीमा सघनताः खाद्य सुरक्षा र आत्मनिर्भरता’ले धानखेतीमा उत्पादकत्व वृद्धि र आत्मनिर्भर अर्थतन्त्रको आवश्यकता दर्शाउने उनले उल्लेख गरे । समयमा मल, बीउ र सिँचाइको अभावले किसानले ठूलो कठिनाइ भोगिरहनुपरेको अध्यक्ष दाहालको भनाइ छ । सन्देशमा अगाडि भनिएको छ, “मैले नेतृत्व गरेको सरकारको पालामा, हामीले रासायनिक मलको आयात र वितरणमा पारदर्शिता ल्याई समयमै मल आपूर्ति सुनिश्चित गरेका थियौँ, ठूला, मझौला र साना सिँचाइ परियोजनालाई प्राथमिकता दिँदै किसानका खेतसम्म पानी पुर्याउन सघन प्रयास गरेका थियौँ ।”। उनले वर्तमान गठबन्धन सरकारको कमजोर नीतिका कारण मल र सिँचाइको समस्या झनै जटिल बन्दै गएको बताएका छन् । धानबालीमा सघनता ल्याएर खाद्य सुरक्षा र आत्मनिर्भर नेपाल निर्माणका लागि बीउ, मल तथा सिँचाइका साथै धान जोनहरूमा पर्याप्त लगानी जुटाउन सरकारसमक्ष माग गर्दै आत्मनिर्भर अर्थतन्त्र निर्माणका लागि धानखेतीमा परनिर्भरताको अन्त्य गर्नुपर्नेमा जोड दिएका छन् । “सरकारले यो विषयमा गम्भीर बनेर किसानलाई न्याय गर्न माग गर्न चाहन्छु, सरकारसँग धानबालीमा सघनता ल्याउन बीउ, मल, सिँचाइ र धान जोनमा पर्याप्त लगानी सुनिश्चित गर्न सकिन्छ”, अयक्ष दाहालले भने । "
समग्र कृषिलाई आधुनिक र प्रविधिको प्रयोगबाट उत्पादन बढाउने बाटोमा लैजानुपर्छ : प्रधानमन्त्री,"काठमाडौं, १५ असार । प्रधानमन्त्री केपी शर्मा ओलीले आज धान दिवसको अवसरमा शुभकामना दिएका छन् । आइतबार सामाजिक सञ्जालमार्फत शुभकामना सन्देश दिँदै उनले अब रोपाइँ र समग्र कृषिलाई आधुनिक र प्रविधिको प्रयोगबाट उत्पादन बढाउने बाटोमा लैजानु आवश्यक रहेको बताए । प्रधानमन्त्री ओलीले भने, ‘माटोमा जीवनको सुगन्ध, पानीमा पसिनाको पूजा र यसबाट धानका बाला झुलाउने सपना– यो हाम्रो परम्परादेखि चल्दै आएको रोपाइँ संस्कृति हो । आज देश बाहिर भए पनि, बाल्यकालदेखिका रोपाइँको सम्झना आइरहेको छ । तर अब हामीले रोपाइँ र समग्र कृषिलाई आधुनिक र प्रविधिको प्रयोगबाट उत्पादन बढाउने बाटोमा लैजानु पर्छ। त्यसका लागि सरकारले कृषि आधुनिकीकरणको कार्यक्रम ल्याएको छ ।’। प्रधानमन्त्री ओलीले कृषिलाई आधुनिक र प्रविधिमा आधारित बनाएर उत्पादन बढाउनु पर्ने धारणा राख्दै दही चिउरा खाने दिन तथा धान दिवसको सबैलाई शुभकामना दिए । "
"देशभर मनसुनी वायुको प्रभाव, यी प्रदेशमा भारी वर्षाको सम्भावना","काठमाडौं, १५ असार । हाल देशभर मनसुनी वायुको प्रभाव रहँदा आज दिउँसो देशभर साधारणदेखि पूर्णतया बदली रहनेछ । जल तथा मौसम पूर्वानुमान महाशाखाका अनुसार गण्डकी, लुम्बिनी, कर्णाली र सुदूरपश्चिम प्रदेशलगायत देशका पहाडी भागका केही स्थान तथा बाँकी भागका केही स्थानमा मेघगर्जन र चट्याङसहित हल्कादेखि मध्यम वर्षाको सम्भावना रहेको छ । गण्डकी, लुम्बिनी, कर्णाली र सुदूरपश्चिम प्रदेशको केही स्थान तथा अन्य प्रदेशका पहाडी भू–भागका एकदुई स्थानमा भारीदेखि धेरै भारी वर्षाको सम्भावना छ । देशका उच्चपहाडी तथा हिमाली भूभागका केही स्थानमा हल्कादेखि मध्यम वर्षा र हिमपातको सम्भावना रहेको महाशाखाले जनाएको छ । महाशाखाका अनुसार आज राति देशभर साधारणदेखि पूर्णतया बदली रहने छ । गण्डकी, लुम्बिनी, कर्णाली र सुदूरपश्चिम प्रदेशलगायत देशका पहाडी भागका धेरै स्थान तथा बाँकी भागका केही स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ । लुम्बिनी, कर्णाली र सुदूरपश्चिम प्रदेशका केही स्थान तथा अन्य प्रदेशका पहाडी भागका एकदुई स्थानमा भारीदेखि धेरै भारी वर्षाको सम्भावना छ । देशको उच्चपहाडी तथा हिमाली भागका केही स्थानमा हल्कादेखि मध्यम वर्षा र हिमपातको सम्भावना रहेको महाशाखाले जनाएको छ । "
आज असार १५ : राष्ट्रिय धान दिवस तथा दही चिउरा खाने दिन,"काठमाडौं, १५ असार । प्रत्येक वर्ष असार १५ गते मनाइने धान दिवस आज खेतमा काम गरी दही चिउरा खाएर मनाइँदै छ । कामको चटारोले थकित भएका किसान शक्ति प्राप्तिका लागि दही चिउरा खान्छन् । यसबेला दही चिउराले शरीरमा शीतलता भई शक्ति सञ्चय हुने विश्वास गरिन्छ । असार १५ लाई नेपाली समाजमा दही चिउरा खाने पर्वका रूपमा पनि लिइन्छ । खेतीपातीबाहेक अन्य पेसा र व्यवसायमा लागेका नेपालीले पनि आज दही चिउरा खाई असार १५ मनाउँछन् । हाम्रो संस्कृतिमा दहीको स्थान महत्त्वपूर्ण छ । शुभकार्यका लागि घरबाहिर निस्कने, विदेश जाने आदि महत्त्वपूर्ण काम गर्नुअघि दही अक्षता मुछेर निधारमा रातो टीका लगाउने परम्परा छ । यस्ता शुभकाममा निस्कनुअघि सगुनका रूपमा पनि दही खुवाएर बिदाइ गरिन्छ । निस्कने बेलामा दही खाएर हिँडे साइत पर्ने जनविश्वास रहिआएको छ । दही वैज्ञानिक दृष्टिले पनि स्वास्थ्यवर्द्धक मानिन्छ । गुरु गोरखनाथले नेपालको एकीकरणकर्ता श्री ५ बडामहाराजाधिराज पृथ्वीनारायण शाहलाई दही खान दिएर पराक्रमी हुने भविष्यवाणी गरेका थिए भनिन्छ । आयुर्वेदमा भोजनको अन्त्यमा दही मथेर बनाएको मोही पिएमा औषधि उपचारका लागि स्वास्थ्यकर्मीकहाँ जानु नपर्ने बताइएको छ । ‘। ‘भोजनान्ते पिबेत् तक्रं वैद्यस्य किं प्रयोजनम्’ भन्नेजस्ता वाक्य पनि आयुर्वेदमा उल्लेख गरिएको छ । दहीले पाचन शक्ति पनि बढाउँछ । पखाला लागेका बेला दही चिउरा खाएमा औषधिको काम गर्छ । यसैले दही चिउरा खाने संस्कारले नेपाली संस्कृतिमा बृहद् रूप लिएको छ । यसरी असार १५ गते नेपाली समाजमा राष्ट्रिय सांस्कृतिक पर्व बन्न सफल भएको छ । धान दिवस। विसं २०६१ मङ्सिर २९ गते मन्त्रीस्तरीय निर्णय गरी २०६२ साल असार १५ गतेदेखि राष्ट्रिय धान दिवस मनाउन थालिएको हो । कृषिप्रधान देश भएकाले नेपालका अधिकांश मानिसको पेसा खेतीपाती हो । किसान वर्षभरका लागि छाक जुटाउन यो महिना खेतीमा व्यस्त हुन्छन् । आजका दिन असारे भाकामा लोकदोहोरी गाउँदै छुपुछुपु हिलोमा धान रोपिन्छ । ‘छुपु र छुपु हिलोमा धान रोपेर छोडौँला, बनाई कुलो लगाई पानी आएर गोडौँला’जस्ता लोकलयका गीत गाएर खेतमै रमाइलो पनि गरिन्छ । मध्य गर्मीको यो समयमा युवा लाठे र युवती रोपाहारले खेतका गराको हिलो छ्यापाछ्याप गरेर मनोरञ्जन गर्छन् । असारमा एकपटक हिलोमा पस्नैपर्ने मान्यता पनि नेपालीमा समाजमा रहेको छ । यस वर्ष असार मध्यसम्म पनि देशका सबै भागमा पर्याप्त मात्रामा वर्षा नभएका कारण हुनुपर्ने जति धान रोपाइँ हुनसकेको छैन । कति ठाउँमा रासायनिक मलको पनि अभाव भएको गुनासो किसानले गर्ने गरेका छन् । कृषि तथा पशुपन्छी विकास मन्त्रालयले भने पर्याप्त मात्रामा रासायनिक मलको मौज्दात रहेको दाबी गरेको छ । "
"महाकालीमा पानीको बहाब बढ्यो, चारपाङ्ग्रे सवारीसाधन आवतजावतमा रोक","कञ्चनपुर, १५ असार । महाकाली नदीमा पानीको बहाव बढेपछि शारदा ब्यारेजमा चारपाङ्ग्रे सवारीसाधन आवतजावतमा रोक लगाइएको छ । लगातारको वर्षापछि महाकाली नदीमा पानीको सतह बढेपछि चारपाङ्ग्रे सवारीसाधनमा रोक लगाइएको जिल्ला प्रहरी कार्यालयका सूचना अधिकारी प्रहरी नायब उपरीक्षक सागर बोहराले जानकारी दिए । “महाकालीमा पानीको बहाव एक लाख क्युसेक पुगेपछि आवागमनमा रोक लगाइन्छ”, उनले भने, “शनिबार महाकाली नदीमा पानीको बहाव एक लाख १५ हजार क्युसेक पुगेपछि चारपाङ्ग्रे सवारीसाधनमा रोक लगाइएको हो ।”। यही असार १६ गतेसम्म सुदूरपश्चिम प्रदेशका धेरै स्थानमा भारी वर्षाको सम्भावना रहेकाले सतर्कता अपनाउन जल तथा मौसम विज्ञान विभागले सबैमा आग्रह गरेको छ । "
प्रधानमन्त्री ओलीलाई दोहामा स्वागत,"दोहा, १५ असार । संयुक्त राष्ट्रसंघको ‘विकासको लागि वित्त (फाइनान्सिङ फर डेभलपमेण्ट) चौथो अन्तर्राष्ट्रिय सम्मेलन’मा सहभागी हुन स्पेनको औपचारिक भ्रमणका क्रममा प्रधानमन्त्री केपी शर्मा ओली शनिबार राति कतारको दोहा आइपुगेका छन् । प्रधानमन्त्री ओली नेतृत्वको भ्रमण दल नेपाली समय अनुसार राति ११ः१५ बजे हमाद अन्तर्राष्ट्रिय विमानस्थल आइपुगेको हो । प्रधानमन्त्री ओलीलाई कतारका लागि नेपाली राजदूत रमेशचन्द्र पौडेल, उच्चाधिकारीहरु र कतार सरकारको परराष्ट्र मन्त्रालयका अधिकारीहरुले स्वागत गरेका थिए । यस्तै, प्रवासी नेपाली मञ्च अन्तर्राष्ट्रिय कमिटीका उपसचिव चाणक पोखरेल र मञ्चका कतार अध्यक्ष चूडामणि कार्कीले पनि भ्रमण दललाई स्वाग गरेका थिए । प्रधानमन्त्री ओली शनिबार साँझ काठमाडौंबाट प्रस्थान गरेका थिए । कतार एयरवेजको जहाजबाट दोहा हुँदै प्रधानमन्त्री ओली नेतृत्वको टोली आज स्पेनको राजधानी म्याड्रिडमा पुग्नेछ । "
"प्रतिनिधि सभा बैठक बस्दै, निजामती विधेयक पारित गरिँदै","काठमाडौं, १५ असार । सङ्घीय संसद्का दुवै सदनको बैठक बस्दैछ। प्रतिनिधिसभाको बैठक आज अपराह्न १ बजे सङ्घीय संसद् भवन नयाँ बानेश्वरमा बस्नेछ। आजको बैठकमा निजामती विधेयक पारित गर्ने कार्यसूची तय भएको छ। मुलुक सङ्घीय संरचनामा गए पनि प्रशासनिक सङ्घीयता कार्यान्वयनमा जटिलता पैदा हुँदै आएको गुनासो थियो । प्रतिनिधि सभाको यही असार ३ गतेको बैठकमा सो विधेयक पारित गर्नेगरी कार्यसूची तय भए पनि अन्तिम समयमा आएर रोकिएको थियो। आजका लागि निर्धारित कार्यसूचीअनुसार सङ्घीय मामिला तथा सामान्य प्रशासनमन्त्री राजकुमार गुप्ताले ‘राज्य व्यवस्था तथा सुशासन समितिको प्रतिवेदनसहित सङ्घीय निजामती सेवा विधेयक, २०८० माथि छलफल गरियोस्’ भनी प्रस्ताव प्रस्तुत गर्नेछन् । विधेयकमाथि सांसदहरूले धारणा राखेपछि पारित हुनेछ। प्रतिनिधि सभाले विधेयक पारित गरेर राष्ट्रिय सभामा पठाइनेछ । राष्ट्रिय सभाले पारित गरेर प्रतिनिधि सभामा फिर्ता पठाएपछि सभामुखले प्रमाणित गर्नेछन्। सभामुखले प्रमाणित गरेर राष्ट्रपतिसमक्ष पेस गर्ने र प्रमाणीकरण गरेपछि कार्यान्वयनमा आउनेछ । यस्तै, आजै राष्ट्रिय सभाको बैठक पनि बस्दैछ । अपराह्न सवा १२ बजे बस्ने बैठकमा विनियोजन विधेयक, २०८२ का विभिन्न शीर्षकहरूमध्ये १४ वटा मन्त्रालयको विनियोजन शीर्षकहरूमाथि समूहीकृत रूपमा छलफल हुने सम्भावित कार्यसूची छ । "
प्रधानमन्त्री ओली र तान्जानियाका उपराष्ट्रपति फिलिपबीच भेटवार्ता,"कतार, १५ असार । प्रधानमन्त्री केपी शर्मा ओली र तान्जानियाका उपराष्ट्रपति डा. फिलिप एम पाङ्गोबीच आज भेटवार्ता भएको छ । संयुक्त राष्ट्रसंघको ‘विकासको लागि वित्त (फाइनान्सिङ फर डेभलपमेण्ट) चौथो अन्तर्राष्ट्रिय सम्मेलन’मा सहभागी हुन स्पेनको औपचारिक भ्रमणमा जाने क्रममा रहेका उनीहरुबीच कतारको दोहास्थित हमाद अन्तर्राष्ट्रिय विमानस्थलमा भेटवार्ता भएको हो । भेटवार्ताका क्रममा दुई देशको आपसी र सम्बन्धका विविध आयामबारे कुराकानी भएको थियो । भेटका अवसरमा प्रधानमन्त्रीका मुख्य सल्लाहकार विष्णुप्रसाद रिमाललगायत सहभागी थिए । "
चौदण्डीगढी नगरपालिकाद्वारा अपाङ्गता भएका व्यक्तिलाई सहायक सामाग्री प्रदान,"–अन्जनी कुमार अधिकारी। उदयपुर, १४ असार । उदयपुरको चौदण्डीगढी नगरपालिकाले अपाङ्गता भएका व्यक्तिहरुलाई सहायक सामाग्री प्रदान गरेको छ । शनिबार नगरपालिकाले एक कार्यक्रमको आयोजना गरेर अपाङ्गता भएका १७ जनालाई सहायक सामाग्री हस्तान्तरण गरेको हो । नगरपालिकाले ९ लाख ४२ हजार ४ सय ९८ रुपैयाँ खर्चेर १७ जना अपाङ्गता भएका व्यक्तिहरुका लागि निःशुल्क खुट्टा वितरण गरेको हो । चौदण्डीगढी नगरपालिकाको तथ्यांकमा नगर भित्र १ हजार ३८ जना अपाङ्गता भएका व्यक्तिहरु छन् । उनीहरु मध्ये कोहीको खुट्टा, कोहीको हात, केहीलाई कानमा सहायक कृतिम सामाग्रीको आवश्यकता रहेको छ । चौदण्डीगढी नगरपालिका, कोशी प्रदेश सरकार र करुणा फाउन्डेसनको त्रिपक्षीय लागत सहभागितामा सञ्चालित अपाङ्गता रोकथाम तथा पुनःस्थापना कार्यक्रमअन्तर्गत उनीहरुलाई नगरपालिकाले कृतिम सहायक सामग्री प्रदान गर्दै आएको छ । यसअघि पनि नगरपालिकाले विभिन्न खाले सहायक सामग्रीहरु ह्विल चेयर, हेयरिङ एड, एल छडी, बैसाखी, वाकर लगायतका सामाग्री वितरण गरेको थियो । शनिबार सहायक सामाग्री वितरण गर्दै नगरपालिकाका मेयर कालुमान लामाले नगर भित्रका सबै खाले अपाङ्गता भएका व्यक्तिहरुलाई आवस्यक सहायक सामाग्री नगरपालिकाले निःशुल्क उपलब्ध गराउने बताए । नगरपालिकाको विभिन्न सेवा सुविधाको पहुँचमा समेत नपुग्ने कुरालाई मध्यनजर गर्दै नगरपालिकाले पहाडी क्षेत्रमा रहेका अपाङ्गता भएका व्यक्तिहरुलाई वडा वडामै पुगेर सहयोग गर्दै आएको नगर उपप्रमुख मणिकादेवी दुलालले जानकारी गराइन् । भारतमा भएको सवारी दुर्घटनामा आफ्नो खुट्टा गुमाएका लालबहादुर विश्वकर्माले नगरपालिकाले दिएको सहायक सामाग्री कृतिम खुट्टा लगाउँदै नगरपालिका आफ्नो लागि भगवान भएको बताए । उनले आफूले धेरै संघसंस्था र व्यक्तिहरुलाई यसअघि अनुरोध गर्दा आफूले कृतिम खुट्टा पाउन नसको दुखेसो पोख्दै भने आज नगरले लगाइदिएको कृतिम खुट्टाले आफू मजाले हिँड्न सकेकोमा खुशी हुँदै गहभरी आँसु पारेर भने– मेरो लागि नगरपालिका भगवान बन्यो । चौदण्डीगढी नगरपालिकाले नगर भित्रका अन्य अपाङ्गता भएका व्यक्तिहरुलाई पनि छिट्टै सहायक सामाग्री उपलब्ध गराउने जनाएको छ । "
हेमजा हिले महोत्सवको तयारी पूरा,"हेमजा, १४ असार । देवीस्थान सेवा समाज हेमजाको आयोजनामा आइतबार (असार १५ गते) हुने पाचौं हेमजा हिले महोत्सवको तयारी पूरा भएको छ । महोत्सवअन्तर्गत हिले दौड, रस्साकस्सी, घैटो फुटाउने, कृषि झाँकी प्रदर्शन, विद्यालयस्तरीय धान रोपाइँ प्रतियोगिता, उत्कृष्ट किसान सम्मान, हलगोरु तथा जोडी दौड, आमा समूह बीच असारे भाका, हिलोमा भाले तथा माछा समाउने लगायतका प्रतियोगिता हुँदैछन् । महोत्सवको तयारी स्वरुप महोत्सव स्थल वरपर सरसफाई गरिसकिएको छ भने खेत हिल्याउने कार्य समेत सुरु भएको छ । हेमजालाई कृषि पर्यटनसँग जोड्न विष्णुपादुका धार्मिक क्षेत्रको प्रवर्द्धन गर्न, आन्तरिक र बाह्य पर्यटनको आगमन बढाउन, हेमजाका कृषकहरूको सम्मान र युवाहरूलाई कृषिमा प्रोत्साहनका गर्नका लागि हेमजा हिले महोत्सवलाई निरन्तरता दिएको समाजका अध्यक्ष कृष्णमान श्रेष्ठले जानकारी दिए । कृषकको चाडको रुपमा सञ्चालन हुने यस महोत्सवले कृषि क्षेत्रका लागि महत्वपूर्ण हुने अपेक्षा गरिएको सामाजकी उपाध्यक्ष एवं महोत्सव मूल आयोजक समितिका संयोजक चन्द्रकला पोख्रेलले बताइन् । ‘कृषिमा कृषकलाई प्रोत्साहनस् विष्णुपादुका मन्दिर हेमजाको सान’ नाराका साथ स्थानीय देवीस्थान टोलमा महोत्सव हुँदैछ । जसमा विभिन्न कलाकारले प्रस्तुति समेत राख्नेछन् । प्रतियोगितामा प्रथम तथा द्वितीय हुने व्यक्ति वा समूहलाई नगद पुरस्कारसहित मेडल र प्रमाणपत्र पुरस्कार प्रदान गरिनेछ । महोत्सव सञ्चालनका लागि करिब ९ लाख ५० हजार रुपैयाँ खर्च लाग्ने अनुमान गरिएको देवीस्थान सेवा समाजको कोषाध्यक्ष मोहन भण्डारीले जानकारी दिए । वडा न. २५ हेमजाका अध्यक्ष एवं पोखरा महानगर प्रवक्ता मोतीलाल तिम्सिनाको प्रमुख अतिथियतामा कार्यक्रमको उद्घाटन हुने आयोजकले जानकारी दिएको छ । झाँकी व्यवस्थापन संयोजक विष्णु थापाका अनुसार आइतबार बिहान ९ः३० बजे विष्णुपादुका माई स्थान मन्दिरबाट सुरु हुने झाँकी देवीस्थान मार्ग हुँदै मिलचोक परिक्रमा गरी महोत्सव स्थल पुग्नेछ । "
"देश बनाउने हो, केपी ओली सरकारमा आएपछि के–के भयो ?","– टेकराज पौडेल। हामी देश विकास भएन भन्छौँ ! नेताहरुले काम गरेनन् भन्छौँ । देशमा सम्पन्न भएका र निकट भबिश्यमा सम्पन्न हुन गइरहेका यी योजनाहरुले देश विकास हुँदै छ भन्ने आभास अवस्य दिनेछन् । नेपालका यी परियोजना सुरू भएको धेरै लामो समय भएको छैन । यी योजनाको परिकल्पनाकार को थियो ? यी परियोजना नेपालका लागि गेम चेन्जर थिए वा थिएनन ? यी योजनामा बजेट बिनियोजन कुन सरकारले गरेको थियो ? अलि छिटो सम्पन्न गर्न कार्यन्वयन पक्ष जोडबल कसले कुन सरकारले गरेको होला ?। सम्पन्न भैसकेका र केही समयपछि सम्पन्न हुने योजनारूको निम्नानुसार याद गरौँ–। -केही दिनअघि उद्घाटन भएको ग्वार्को फ्लाइओभर, ललितपुर (२०७८ बैशाखमा सुरू, २०८२ आसारमा उद्घाटन) । -सुनधारास्थित धराहरा (२०७५ जेष्ठ सम्पन्न, २०७८ आसारमा उद्घाटन) । -रानी पोखरी (२०७५–२०७७)। -भानु माध्यामिक विद्यालय (२०७५–२०७७)। -बसन्तपुर दरबार (२०७५–२०७८)। -ललितपुर गोदावरी स्थित सभाहल (२०७५–२०७८)। -बल्खु स्थित सुख्खा बन्दरगाह ९२०७७( २०८१०। -सिंहदरबारस्थित संसद भवन (२०७६–२०८२ हस्तान्तरण हुन बाँकी) । -भैँसेपाटीस्थित मन्त्री क्वाटर्स (२०७७–२०८१)। -मुख्यमन्त्री र प्रदेश प्रमुख भवन (२०७७–२०८१) भैँसेपाटी) । -रास्ट्रपति भवन र निवास (२०७७–२०८०) । -प्रहरी प्रधान कार्यालय र काभ्रेमा आधुनिक तालिम केन्द्र (२०७६–२०८०)। -अन्तर्राष्ट्रिय ध्यान केन्द्र लुम्बिनी ५००० जना क्षमताको (२०७७–२०८१)। -अन्तर्राष्ट्रिय सम्मेलन केन्द्र, बुटवल (२०७७–२०८०)। -अन्तर्राष्ट्रिय विमानस्थल भैरहवा र पोखरा (२०७२ –२०८०)। -हुलाकी सडक १२०० किमी सम्पन्न २०७४ (अझै २० प्रतिशत बाँकी)। -पुस्पलाल राजमार्ग मध्यपहाडी क्षेत्र अवस्थामा २२०० किमीको ७०५ (२०६६-७०५ सम्पन्न ३०५ बाँकी)। -मदन भन्डारी राजमार्ग (चुरे माथि) ५०० किमी निर्माण (२०७४ बाँकी ८०० किमी)। -बिराटनगर इटहरी संखुवासभा हुँदै किमाङ्गथान्का-चीन सडक (२०७४ मा सुरु भई ६० प्रतिशत काम भैसकेको छ) । -गैडाकोट हुँदै कालिगण्डकी  करिडोर-कोरोला नाका ३५० किमी ट्र्याक खोल्ने काम साथ साथै ७० प्रतिशत काम सम्पन्न
(२०७५ मा सुरु ३० प्रतिशत बाँकी) । -२०७५ सालमा सुरु भएको नेपालगन्ज-सुर्खेत-जुम्ला-हुम्ला-सिमिकोट हुँदै हिल्सा सडकको करिब ५० प्रतिशत काम सम्पन्न । -तराईका २२ जिल्लाका प्रत्यक जिल्ला सदरमुकाम जोड्ने सडक ४ लेनमा बिस्तार र सौर्न्दर्यकरण हुँदै सम्पन्न (२०७४ सुरु २०७८ मा सम्पन्न) । -कलन्की फ्लाइओभर कन्सेप्ट र सम्पन्न (२०७२-२०७४) । -झापामा विशाल बहुउद्देश्यीय भवन निर्माण र सम्पन्न (२०७६-२०८१) । -त्रिभुवन अन्तरास्ट्रिय एअरपोर्टमा २४ सै घन्टा ल्यान्डिङ्ग र उडान ब्यबस्था (२०७६ देखि २०७८) । -काठमाडौस्थित बिमानस्थल बिस्तारको ठुलो योजना अन्तिम चरणमा (२०७८ मा सुरु हाल ७० प्रतिशत काम सम्पन्न) । -प्रत्यक पालिकामा १५ सैय्याको अस्पताल बनाउन निर्देशन अनुसार देशभरमा १६९ अस्पतालमा सेवा सुरु, २०९ अस्पताल रङ्गरोगन हुँदै आगामी बर्ष सम्पन्न हुने अवस्थामा र बाँकी पालिकाहरुलाई छिटोभन्दा छिटो काम अघि बढाउन निर्देशन । -देशभरका १६५ क्षेत्रका एक एक कम्तिमा ५ किमी सडकलाई क्षेत्रीय योजनाको लागि सिलान्यास भएकामध्य करिब ८० वटा सम्पन्न, बाँकी ८५ लाई आगामी २ बर्षसम्म सम्पन्न गर्ने । -पुरानो महेन्द्र राजमार्ग कपिलवस्तुको चन्द्रौटा देखि पुर्व क्षेत्र काकडभित्तासम्म ६ देखि ४ लेनमा बिस्तार अन्तरगत अबको ३ बर्षभित्र सम्पन्न हुने अवस्थामा (२०७५ देखि सुरु भई अबको तीन बर्षमा सम्पन्न हुने) । -मृत्यु मार्ग समेत रहेको दाउन्ने भिरको १४ किमि सडकमा पुरै ४ लेन सडक बिस्तार गर्दा भीरमा पहिरोबाट बचाउन पर्खाल  निर्माणको अन्तिम तयारीमा (२०७६- हालसम्म ७० प्रतिशत काम सम्पन्न) । -पोखरा मुग्लिङ्ग सडक बिस्तार आयोजना अन्तिम अवस्थामा पुग्दै (८० प्रतिशत सम्पन्न २० प्रतिशत बाँकी) । -आगामी पुस महिनाबाट सन्चालन अवस्थामा थानकोट तल सिस्ने अनडरपास परियोजना २.६ किमी करिब १६ अरब रुपियाँमा निर्माण सम्पन्न हुने । -रुपन्देही र पाल्पा जोड्ने सिद्धबाबामा मृत्यु मार्ग भनेर चिनिने स्थानमा १.२ किमीको अन्डरपास परियोजना ५० प्रतिशत काम सम्पन्न (२०८० मा सुरु २०८३ मा सम्पन्न हुने) । -काठमाडौ निजगढ फास्ट ट्र्याक परियोजनामा ६० प्रतिशत काम सम्पन्न (२०७३ मङसिरमा सिलान्यास, २०८४ मा सम्पन्न हुने)। – जनकपुर-जयनगर ९० किमीसम्म आधुनिक रेल लिक निर्माण र रेल खरिद र सन्चालन (२०७५-२०७८) । -काकाडभित्ताबाट ६४ किमी नजिक कालुघाट र ३०० किमी टाढा बनारसमा समुन्द्री मार्गको उपयोग हुने गरि बन्दरगाह निर्माण अन्तिम चरणमा । -दैलेखको दुल्लुमा पेट्रोलियम पदार्थको अन्वेषण र हालैको रिपोर्ट अनुसार नेपाल आगामी ५० बर्षको लागि इन्धनमा स्वाबलम्बी बन्न सक्ने स्थिति बनेको छ । -नवलपरासी जिल्लाको धुवादीमा फलाम खानीको उत्खनन र गुणस्तर जाचको अन्तिम तयारी अवस्थाम पुर्याउनु पनि चानचुने बिषय होइन (२०७६ मा अन्वेषण २०८० मा स्याम्पल संकलन र जाँचको लागि चीन पठाइएको) । -मध्ययुगिन अवस्थाको चित्रण हुने देश भरका अति आबश्यक करिब ४०० तुइनको सट्टामा केही पक्कि पुल र अधिकाश झोलुङ्गे पुल निर्माण सम्पन्न भएका छन् (२०७२ चैत्र- २०७७ मा ४०० वटा हटेका) । -२०१५ सन अर्थात २०७२ सालमा गएको भुकम्पबाट क्षतिग्रस्त ब्यक्तिका छ लाख घरमध्य ९५ प्रतिशत घर निर्माण यहि समयमा भएका छन् र बिध्यालय, स्वास्थ्य चौकी, अस्पताल, मन्दिर, लगायतका करिब ९९ प्रतिशत भग्नावशेषमा पुगेका संरचना निर्माण सम्पन्न भएका छन् । -यो देशमा पृथ्वी नारायण शाह र बहादुर शाहको पालादेखि पछि नेपालको भूभाग घटेको । थियो तर २०७६ सालको सम्सदमा तात्कालीन प्रधानमन्त्रीले सम्सदमै संविधानमा राख्ने गरि नेपालको २८६ किमी भूभाग वृद्धि भएको छ । कुटनैतिक पहलबाट भारतीय सैनिक हाम्रो क्षेत्रबाट हटाउन भारतलाई अन्तरास्ट्रिय दबाब शृजना हुने स्थिती आएको छ । -बिगत इतिहासमा हाम्रो देश दक्षिण छिमेकीबाट ३ पटक नाकाबन्दी गरेर नेपाललाई निमोठ्ने गरि अन्यायमा पारिएको छ । यहि बिचमा एउटा छिमेकी सत्रु बनेको खन्डमा अर्कोले साथ देला भन्ने अभिप्रायको साथ चीनका छ वटा स्थानमा पारबहन सुबिधा पाउने गरि दुई देशबीचमा प्रोटोकलमा सिग्नेचर हुन गइ अब कहिलै नाकाबन्दी हुन नसक्ने अवस्थामा देश पुर्याइएको छ । -तराइको ६ जिल्लाको सिंचाई १८० हजार हेक्टर जमिनमा सिचाई र ७४ मेगावाट बिजुली निकाल्ने गरि सुनकोशी मरिन ड्राइभको काममा ३० प्रतिशत काम अघि बढिसकेको छ । -यहि जेष्ठ महिनामा मधेश प्रदेशका ८ जिल्लाका ६४ सडक पक्की निर्माणको ३२० किमी सडकको लागि १.२०अरब बजेट सुनिश्चित गर्दै कामको सिलान्यास (२०८२ जेष्ठमा सुरु २०८४ बैशाखमा सम्पन्न हुनु पर्ने) । -२०७२ सालमा उर्जा संकट समाप्त गर्न १० बर्षे कार्ययोजना निर्माण र हरेक बर्ष उर्जामा लगानी बढाउने योजना अन्तरगत २०७२ सम्म करिब १२० बर्ष सम्म ६०० मेगावाट बिध्युत उत्पादन उपयोग गरिरहेको नेपालमा उत्पादन नीति र उपयोग नितिमा ल्याएको नीतिगत परिवर्तनका कारण आज देशमा करिब ३२०० मेगावाट विद्युत उत्पादनको स्थिती बनेको छ । अझै हिउँदमा अप्रायाप्त र बर्षामा खेर जने समस्या समाधान गर्न र देशको लागि उद्योगहरुको पुरानो बक्यौता उठाउने र उध्योगहरुलाई निरन्तर बिजुली दिन निर्देशन । -२० बर्ष देखि थाँती रहेको टि आर सि बिधेयक ल्याउने र द्वन्दरत पक्षको सल्लाहमा बेपत्ता छानबिन र सत्यनिरूपण जस्ता महत्वपूर्ण काम गर्ने सहमतिमा ल्याउन सक्ने नेतृत्वलाई कमजोर आंकन मिल्छ ? । र देशमा आएको राजनैतिक परिबर्तन र त्यसले बोकेको आर्थिक दर्शनका कारण उध्योग धन्दा राज्यले चलाउन नसक्ने भन्दै ती सबै निजीकरण हुन पुगेका थिए । तर आज हिजोको सट्टामा हजारौं उद्ध्योग संचालनमा छन् । नेपालले खुला र पूंजीवादी अर्थतन्त्रको मनग्यै उपयोग गर्न पाएन । बहुदल आएको ४/५ बर्षभित्रै द्वन्दको सामना गर्न बाध्य भयो । १० बर्षे हिंशात्मक गृहयुद्ध र थप १० बर्ष द्वन्दको शान्तिपूर्ण समाधानको लागि समय धनराशी र नेपाली राजनैतिक क्षेत्रको उर्जा सबै त्यसैमा खर्च गर्नु पर्यो । अत्यधिक सहमतिमा २०७२ सालमा नेपालमा संघीयत लोकतान्त्रिक गणतन्त्रको संबिधान जारी भएपछि मात्र देशले बल्ल विकासको नियमित प्रगतिको श्वास फेर्न सुरु गरेको हो । आजको अमेरिका र युरोप बनेका पनि रातारात होइन । ती देशको भूगोलको सुगमता र प्रयाप्त आर्थिक श्रोत र विकासप्रतिको नेतृत्वको निरन्तर पहलकदमीबाट सम्भव भएको हो । अर्थात ती देशमा २÷३ सय बर्षसम्म अघि देखीको प्रारम्भले त्यो सम्भव भएको हो ।
हाम्रोमा विगतमा अर्थात राजा महेन्द्र र वीरेन्द्रको कार्यकालमा विश्वमा एक अर्काका दुस्मन र आफ्नो ग्रीपमा उक्त मुकुकलाई पार्ने र भारतले नेपाललाई गरेको अर्घेल्याईलाई ध्यान दिएर विदेशी अनुदानमा केही हजार किमी पक्की सडक ३०/४० वटा बिदेशी सहयोगमा आधारित उद्योग खुलेका थिए । २०७२ मा आएको भूकम्प र त्यही साल नेपालले भोग्नु परेको नाकाबन्दीको क्षतिपूर्ति गर्नु पनि यहि अवधिमा परेकोले नेपालले हाल जुन प्रगतिको पाइला अघि बढाउनु परेको छ त्यो दौडाई प्रती घन्टा ८० किमी भन्दा कमले नहुने भएको छ । देशको कुल आयबाट विकास गर्ने त एक पैसा पुग्दैन । बिगत लामो समयदेखि साधारण खर्चलाई मात्र धान्ने राष्ट्रिय बजेट बनिरहेको अवस्थामा नेपालले अति बिपन्न रास्ट्रको हिसाबमा १५ प्रतिशत भन्दा कमको ब्याजदरमा विदेशी संस्थाबाट सके अनुदान सहयोग नपाए ऋण नै ल्याउन पर्ने बाध्यता छ । देशको जिडीपिको हिसाब गर्ने हो भने नेपाल अब बिस्तारै अत्यधिक ऋणको मात्रा ५० खर्ब भन्दा बढी अनुत्पादक हुन सक्दछ । "
"योग, ज्ञान र निरोगी नेपाल","–केपी शर्मा ओली। आज जुन २१ तारिख अथवा वर्ष भरिको सबैभन्दा लामो दिन । आज योग प्रारम्भ भएको दिन । हजारौँ वर्षअघि भगवान् शिवले आफ्ना सप्तऋषि भनिने शिष्यहरुलाई अगाडि राखेर पहिलो योग शिक्षा प्रदान गर्नुभएको दिन, उत्तरायनबाट सूर्य दक्षिणयान लाग्ने दिन योग प्रारम्भ भएको शास्त्रअनुसार मानिन्छ । त्यसै दिनलाई संयुक्त राष्ट्रसङ्घले विश्व योग दिवसका रुपमा मानेको छ । यस दिवसको सन्दर्भमा म सबैमा हार्दिक शुभकामना व्यक्त गर्न चाहन्छु । योग मानव जातिको कल्याणका लागि, मानिसको शारीरिक स्वास्थ्य, मानसिक स्वास्थ्य र मानिसको मानवीय प्रवृत्ति अर्थात् सामाजिकपन, सामाजिक प्रवृत्तिको विकास र त्यसको कार्यान्वयनका लागि योग सिर्जना र विकास हुँदै आएको छ ।
बीचमा योग अलिकति लुप्त भयो । आज योग अलिकति भड्किन पनि खोजेको छ । योगबाट योगातिर जान खोजेको छ । योगा होइन, योग हो । ‘योगा’को कुनै अर्थ हुँदैन, योगको अर्थ हुन्छ । दीपक नाम मैले भन्दा बत्ति हुन्छ, ज्योति हुन्छ, उज्यालो हुन्छ, अनेक होला तर बिगारेर अर्को नाम राखेँ भने त्यसको अर्थ हुँदैन । त्यस्तै योगलाई योगा बनाउनुु हुँदैन । योग हो । योग पहिलो भगवान् शिवबाट उत्पत्ति भएको थियो अर्थात् यस धर्तीमा योग उत्पत्ति भएको थियो । यहाँका पूर्खाहरुबाट, यहाँका अग्रजबाट भएको हो । हामी पूर्खालाई भगवान्् भन्छौँ । हामी भगवान् दुईवटा चिजलाई मान्छौँ । एउटा पूर्खाहरुलाई मान्छौँ, शिव, दुर्गा, मातादेवी, देवता, विष्णु, ब्रह्मा जेसुकै भन्नुस्, जति देवताको नाम लिइन्छ, ती सबैै पुर्खा हुन् । पुर्खालाई हामी देवतुल्य मान्छौंं र देवता भन्छौँ । अर्को हामी प्रकृतिलाई देवता मान्छौँ । अघि यहाँ गायत्री संस्थाले गायत्री वाचन भनिरहेको थियो–सूर्य देवता, चन्द्र देवता, वरुण, मरुत देवता आदि अथवा पानी पनि देवता हो, जसले हाम्रो जीवन चलाएको छ । मरुत अर्थात् हावा जसले हामीलाई बचाएको छ । जीवनका लागि सबैैभन्दा महत्वपूर्ण हावा अर्थात् अक्सिजन छ । जुन बिना हामी दुई तीन मिनेटभन्दा बढी बाँच्न सक्दैनौं । त्यस्तो अक्सिजन, त्यो हाम्रा लागि भगवान् हो, हाम्रा लागि जीवनदायीनी हो । त्यसकारण हामी गर्भमा हुँदा पनि अक्सिजनबाट बाँचेका हुन्छौंँ र जन्मपश्चात् पनि अक्सिजनबाट बाँचेका हुन्छौँ । जीवनभर अक्सिजनबाट बाँचेका हुन्छौँ । त्यो सबैैभन्दा महत्वपूर्ण हुन्छ । त्यसकारण वायु जो देखिदैन, वायुमा धुलो उड्यो भने धुलो देखिन्छ तर वायु देखिंदैन । वायु अदृश्य छ । वायु पनि देवता हो भनेर अघि भर्खर मन्त्र उच्चारण भयो । अर्थात् हाम्रा पूर्वजहरु धेरै ज्ञानी थिए, विश्व शान्ति भने, वनस्पतय शान्ति भने, आकाश शान्ति भने, पृथ्वी शान्ति भने सबैैतिर शान्ति भने । आज आकाश शान्तिको कति अर्थ र महत्व रहेछ, पृथ्वी शान्तिको कति महत्व रहेछ, त्यो हामी बुझ्दै छौँ । धेरै सोचेर, चिन्तन गरेर निष्कर्षहरु निकालेर, अनुभूतिहरुलाई ज्ञानमा परिणत गरेर, ज्ञानहरु सङ्ग्रह गर्दै ज्ञानलाई व्यवहारमा हेर्दै, अनुभूतिलाई अनुभवमा बदलेर, अनुभवहरुलाई संहग्र गर्दै ज्ञानमा बदलेर, ज्ञानलाई प्रयोगहरुमार्फत् तिनलाई सिद्धान्त र सूूत्र बनाएर अगाडि बढ्ने कामहरु भइरहेको छ । यसै सन्दर्भमा आज हामी जुन अष्टाङ्ग योगका चर्चा गर्छौंं, म त्यसको अलिकति मात्रै चर्चा गर्न चाहन्छु । पहिले योगको प्रारम्भ भयो शिवबाट । त्यसकारण शिवलाई आदियोगी भनिन्छ । त्यसपछि विश्वामित्रको समय आयो र विश्वामित्रले योग विकास गर्नुभयो । विश्वामित्रले योग मात्रै विकास गर्नु भएन, विश्वामित्रका सुपुत्र सुश्रुतले लगभग तीन हजार वर्ष अगाडि ‘सर्जरी’विद्याको विकास गर्नुभयो । त्योभन्दा अगाडि चरकले जसरी आयुर्वेदको विकास गर्नुभयो, यी सबैै योगबाट प्रारम्भ भएका छन् । विश्वामित्रका पिताजीले आफ्ना नाती चरकलाई सर्जन डाक्टर बनाउनुभयो । अहिले पनि सङ्ग्रहालयहरुमा चरकले चलाएका सर्जरीका उपकरणहरु अहिलेसम्म पाइन्छ । चरकसंहिता लिखित रुपमा पाइन्छ । जो, तीन हजार वर्ष लगभग अगाडि हो । जति बेला अक्षरहरु दुनियाँमा आए । अक्षरहरु आएपछि ३२ सय वर्षको आसपासका बेला अथवा महाभारत युद्धको लगत्तैपछि जसको समयमा हुनुपर्छ, अक्षरहरु आएपछि त्यसैबेला वेदव्यासले श्रुति र स्मृतिमा रहेको वेदलाई अपौरुषीय अथवा मानवद्वारा निर्मित वेद होइन भनिएको हो । किनभने कोही रचनाकार थाहा छैन, अज्ञात रचनाकार, यो परम्परा हुँदै आयो, कसले बनायो भन्ने थाहा छैन । त्यसो भएको हुनाले यसलाई अपौरुषीय समेत भनियो । अथवा मानव निर्मित होइन, देव निर्मित भनियो भन्ने भनाइ छ । वेदलाई वेदव्यास भनिन्छ, किनभने उनले लिपि सिकेर लिपिमा वेदलाई उतारेपछि यो मानवीय अथवा मानव भयो । वेदव्यासको आलोचना पनि भयो, विरोध पनि भयो । यो अलौकिक मानवताभन्दा बाहिरको, मानव सिर्जितभन्दा बाहिरको अपौरुषीय चिजलाई पौरुषीय अथवा मानवको सिर्जना, यो असिर्जनीय चिजलाई सिर्जनामा परिणत गराए र यो पाप कर्म गरे यिनले भन्ने खालका धर्मान्धहरुले भने । जनकको समयमा वेदको गार्गी, मैत्री आदि ऋषिमुनि, विदुषीहरुले तयार गर्दा ती लिपिमा तयार गरिएको थिएन, वाणीमा तयार गरिएको थियो, मनमनै रचना गरेर प्रस्तुत गरिएको थियो । त्यो श्रुतिबाट स्मृतिमा रहेको थियो । स्मृतिबाट फेरि प्रवचनमा गएर फेरि श्रुतिमा जान्थ्यो । यो सिलसिलाबाट आयो । "
"“म झोले हो” अभियान : भारतीय “मैं भी चौकीदार” को झल्को, नेपाली राजनीतिमा नयाँ प्रयोग","-शारदा गैरे/दैनिक नेपाल। नेपालको राजनीतिक परिवेशमा शब्दको जादू कति चल्छ ? सायद, धेरै नै। अनि जब त्यही शब्द ‘झोले’ हुन्छ, कुरा केवल जादूमै सिमित रहँदैन, बरु राजनीतिक रणनीति र जनमत निर्माणको केन्द्रविन्दु बन्छ। नेकपा (एमाले)का अध्यक्ष तथा प्रधानमन्त्री केपी शर्मा ओलीले सामाजिक सञ्जालमार्फत चलाएको नारा “म झोले हो” नेपाली राजनीतिक भाषामा फेरि एउटा नयाँ अध्यायको सुरुआत हुन सक्ने संकेत देखिन्छ। प्रधानमन्त्री ओलीले आज आफ्नो अफिसियल फेसबुक पेजमा लेखेका थिए – “जोआज एउटालाई भगवान बनाउनु पर्‍यो भने सामूहिकतामा विश्वास राख्नेहरुलाई पहिले झोले भनेर लखेटिन्छ र समाजलाई भीडमा बदलिन्छ । भीडसँग बल अवश्य हुन्छ, तर सत्य नहुन सक्छ। सामाजिक सञ्जालमा झोले भनेर खेदियो भन्दैमा सत्य अँगाल्न नछोडौं । सामूहिक र संगठित आक्रमणबाट हरेकले आफ्नो निजत्व जोगाउनु पर्छ।”। प्रधानमन्त्रीले सुरू गरेको “म झोले हो” अभियान आज “ट्रेण्ड” बनेको छ । ‘झोले’ शब्दको यात्राः गालीदेखि गौरवसम्म। विगत केही वर्षदेखि ‘झोले’ शब्द नेपाली राजनीतिक संवादको एउटा व्यंग्यात्मक गालीझैँ प्रयोग हुँदै आएको छ। राप्रपा, रास्वपा लगायतका स्वतन्त्र धारणाका पक्षधरहरूले मुख्यतः कांग्रेस, एमाले र माओवादीका कार्यकर्तालाई “झोले” भन्दै हेप्ने भाषा विकास गरेका थिए। ती दलहरूमा जनसरोकारभन्दा नेतापरस्ती बढी देखिन्छ भन्ने आरोप त्यसमा लुकेको थियो। तर, प्रधानमन्त्री केपी शर्मा ओलीले त्यसै शब्दलाई उल्टाएर प्रयोग गर्ने निर्णय गरे। उनले भने, “हो, म झोले हुँ। देशका लागि सपना बोकेको, विचार बोकेको, परिवर्तन बोकेको झोला बोकेको मान्छे।” यति भनिएपछि, फेसबुक, ट्विटर, टिकटक हुँदै हजारौं समर्थकहरूले आफ्नो पोस्टमा ‘म झोले हो’ लेख्न थालेका छन् । भारतको ‘मैं भी चौकीदार’ सन्दर्भ। यो शैली भारतीय प्रधानमन्त्री नरेन्द्र मोदीले सन् २०१९ मा चलाएको ‘मैं भी चौकीदार’ अभियानसँग मिल्दोजुल्दो देखिन्छ। जब कांग्रेस नेता राहुल गान्धीले “चौकीदार चोर है” भने, मोदीले त्यसैलाई आत्मसात् गर्दै आफ्ना सबै नेताहरूलाई ‘चौकीदार’ घोषणा गराए। त्यो नारा भावनात्मक समर्पणको प्रतीक बन्यो। नतिजा- भाजपा बहुमतसहित पुनः सत्तामा फर्कियो। राजनीतिमा ब्रान्डिङको शक्ति। आजको राजनीति केवल विचारको लडाइँ होइन- ब्रान्डिङको लडाइँ पनि हो। सञ्चार माध्यम, सामाजिक सञ्जाल र मेसेजिङले जनताको भावनालाई गहिरोसँग छुन्छ। ओलीको “झोले” अभियान पनि ब्रान्डिङकै एउटा नयाँ अध्याय हो – जसले विगतमा आलोचनाको रूपमा प्रयोग भएको शब्दलाई गर्वको प्रतीक बनाउने प्रयत्न गर्छ। “झोले” अब केवल बोकेको झोला होइन, सपना बोकेको झोला हो-  यही भावना एमाले फैलाउन खोजिरहेको छ। “झोले” शब्द अब गाली मात्र होइन एउटा आत्मपहिचान, समर्पण र सङ्घर्षको प्रतीक बन्दै गएको छ। "
व्यंग्य विनोद !,"-टेकराज पौडेल। संसदमा बोल्न भुलेको बिषय सम्झाएको छु ! नाताबादसँग सम्बन्धित भएकोले सम्सदमा हङ्गामा गर्नु हुने अपेक्षा गरेको छु !। माननीय हरि ढकाल ज्यु !
चितवन क्षेत्र न.१ बाट तपाईंसङ्ग चुनाब हारेको बिस्वनाथ पौडेल गभर्नर बनेको नाताबादको कारण हो भनेर सम्सदको रोस्ट्रमबाट थर्काएको हेर्ने सुन्ने मन छ!। माननीय ज्यु, बोल्नुस ‘नाताबादमा लिप्त भयो देश’ !। जनजातीको छोरा बर्षमान पुनलाई हटाएर गतबर्ष रास्ट्रपती रामचन्द्र पौडेलले आफ्नै भाई बिष्णु पौडेललाई उपप्रधानमन्त्री सहित अर्थमन्त्रालयको सपथ खुवाएको दुनियाँलाई थाहा भएकै कुरा हो !। एक जना भट्ट जो रास्ट्र बैन्ककै निर्देशक थिए १ पश्चिम डोटि दिपायल तिरका थिए सायद ! पौडेलहरुके थर लेख्नु भन्दा अघि आजका पौडेलहरुले आफ्नो थर ‘भट्ट’ लेख्ने गर्दथे । भट्ट पनि हाम्रै पुर्खा हुन भनेर बुझेको भए बिष्णु पौडेलको आज टाउको लुकाउने ठाउँ पाउथे होला ! तर अर्थ मन्त्री बिष्णु पौडेलले पौडेलको नाम न आउन्जेल सिफारिस समितिको बैठक नै डाकेनन् ! जब कतैबाट आउने देखेनन आफ्नै सिफारिस समितिमा रहेका पौडेललाई राजीनामा गराएको के दुनियाँले देखेको छैन र ? विश्वनाथ पौडेल र बिष्णु पौडेल दुई भाइ बाबुका छोराहरु हुन सक्दछन भन्ने पौडेलले भैँसेपाटी र चितवनमा जग्गाको श्रेस्ता हेर्दा थाहा भैहाल्दछ नि हरि सर माननीय ज्यु !। तपाईसङ्ग निर्वाचन लडेर हारे पछि पनि त्यो मुर्खले कहीं मुख देखाउन हुन्छ ? अझ प्रतिष्पर्धी भएपनि ठिकै भन्न हुन्थ्यो तेश्रो पो ! भएको मान्छे हुन् ! एक पटक निर्वाचन हारीसके पछि म असक्षम भनेर देशै छोड्नु पर्ने हो ! धेरै नेपाली देशमा काम गर्न नजानेर चुनाब जित्न नसकेर बिदेश भासिएको देख्दा देख्दै अझ अमेरिका पढेर उतै नबसेर देशमा असक्षम बन्न आएको हुतिहारा ! यस्तोले त जनतामा मुख देखाउन हुने थिएन !। तपाईसङ्ग निर्वाचन हारेर लुकेर बस्नु पर्ने मान्छेले  तपाईं संसदमा चिच्याए बापत् पाउने पारिश्रामिक रुपी तलबभत्ताको हजार हजारको नोटमा बिश्वनाथ पौडेलको हस्ताक्षर भएको पैसा कसरी बुझ्ने ? यो तपाईं माथिको सरासर षडयन्त्र हो भन्ने कसले बुझेको छैन र ? बिष्णु पौडेलले एक तिरबाट दुई निसाना लगाएका छन् ? आफू अर्थमन्त्री भएको बेला आफू मातहतको मन्त्रालय भित्र पर्ने रास्ट्र बैन्कको गभर्नर आफ्नै भाई बनाएका छन भने अर्को इतिहासमा अहिलेसम्म नोटमा भट्टराई , श्रेष्ठ , खतिवडा, नेपाल , सबै जसो भएका छन तर देश भरमा सबै भन्दा धेरै जनसंख्या रहेको पौडेलको हस्ताक्षर नभएको देखेकाले पनि पौडेललाई बनाएका हुन भनेर यस्तो श्वेत आरोप लगाउदा तपाइलाई संसद मै ताली नलाउने कुनै सांसद हुन्नन् होला ! आफुले साधारण खर्च र पुजिगत खर्चमा गाउँ शहरमात्र होइन दुरदराजमा पठाउने नोटमा किन पौडेलले नै सिग्नेचर गरेको रकम नपठाउने भनेरै विश्व पौडेललाई गभर्नर बनाएका हुन ! यस तथ्यलाई अझ सम्सदमा कपाल हल्लाउदै चिच्याएर भन्नू पर्दछ !। हो हिजो काङ्ग्रेस-एमाले एक अर्काका शत्रु थिए । चुनाब लड्दा एक अर्काकाविरुद्द आक्रामक भएर लडे ! त्यति मात्र होइन एमालेलाई हराउन काङ्ग्रेसले एमालेबिरुद्ध गठबन्धन समेत बनायो । तपाइको क्षेत्रमा तपाईले जित्नु हुन्छ भन्ने थाहा पाएको भए के हुन्थ्यो थाहा छैन तर मुख्य शत्रु भएर लडेका पार्टी नेकाबाट चुनाब हारेको मान्छेलाई त मुखै नहेर्नु नि लाजै भएन ! यिनिहरुले आफ्नो नाताको भनेर ल्याएको प्रस्ट छ ! म नाताबादमा बिष्णु पौडेलले विश्व पौडेललाई ल्याएको भन्ने कुरामा फोकटको आरोप लगाएको छैन हेर्नुस् पौडेल बंश महा संघले बिज्ञप्ती नै निकालेर स्वागत गरेको ! भन्न नछुटाउनु होला । हुन त देउवा दादाले पनि भट्टलाई पश्चिम कै भनेर बनाउन चाहनु भएको थियो भन्ने पनि सबैलाई थाहा छ । पस्चिमको भट्ट जो त्यही राष्ट्र बैंकमै काम गरेको पनि हुन् । कालान्तरमा आफू त्यही बैंकमा भएकोले अधिकारले पाएको हुन भन्दै पछि आफैँलाई नटेर्ला जस्तो लागे होला ! बिष्णु पौडेलले आर्जु भाउजू मार्फत पौडेललाई गभर्नर बनाए पछि आफ्नै सिग्नेचर भएको पैसा छापेर आफै एक ट्रक पैसा बोकेर आउन सक्ने भन्ने खासखुस भएको अनुमान लगाउन गार्हो छैन ! फेरि भाउजू पनि हरेक नियुक्ति , सरुवा बढुवा र ठेक्कापट्टामा अलिकन भाग खोज्छिन् भन्ने बूढानीलकण्ठका नजिक पुग्नेहरु कस्लाई थाहा छैन ?  यो त झन गम्भीर कुरा हो ! जहातहीँ भन्न मिल्दैन आज देखि बूढानीलकण्ठ जाने बाटोमा ट्रकको निगरानीको लागी संसदमै कुरा उठाउनु पर्दछ ढकाल माननीय ज्यु !। अझ उफ्रीउफ्री बोल्न पर्यो कि माननीय ज्यु यता बिष्णु पौडेलले देशब्यापी पौडेलहरु भरिरहँदा प्रधानमन्त्री केपी ओलि किन चुक्क बोल्नु हुन्न ?बुझी सक्नु छैन ! केही बर्षअघि आफ्नै बहिनी कोमल ओलीलाई राष्ट्रिय सभाको सांसद बनाएका ओलीले उनको कार्याकाल सकिएपछि दाङ ३ को निर्वाचनमा प्रत्यक्ष निर्वाचनको लागि टिकट दिइएको थियो ! त्यसैगरी सालो विद्यासुन्दर शाक्यलाई काठमाडौंको मेयर र अर्को सालो सानुराजा शाक्यलाई लुम्बिनी विकास कोषको सदस्य सचिव बनाएपछि प्रधानमन्त्री ओलीको नाताकै सालो श्रीमती राधिका शाक्यले यी माथी नाम आएका मेरा भाइ आफन्त हैनन् पर्दैन भनेर हुन्छ ? राधिका शाक्यसँग थर मिलेपछि चाहे इलामको होसकी काठमाडौं होस कि ललितपुर को मतलब ? अस्ति भर्खर विद्युत प्राधिकरणको कार्यकारी निर्देशक बनाइएका शाक्य इलामका भए पनि शाक्य होइनन् भनेर कस्ले भन्ने ?हितेन्द्र शाक्यलाई कस्ले भन्दछ प्रधानमन्त्री ज्युको सालो होइन भनेर ! के हितेन्द्रले कसम खाएर भन्न सक्दछन् म कसैको सालो पर्दैन भनेर ?होइन भन्ने दावालाई साबित गर्न सक्दछन् भने शाक्य थर आफ्नो नामबाट हटाउनु पर्दछ ! पूर्व राजदुत र हालको राष्ट्रिय सभाकी सांसद अन्जान शाक्य त ललितपुर कै हुन त !। प्रधानमन्त्री ओलीले सालो हितेन्द्रदेब शाक्यलाई विद्युत प्राधिकरणको कार्यकारी निर्देशक बनाएर गाली खाइरहेको देखेकाले पनि कुनै ओली वा शाक्य तत्काल बनाउन नसकिने भएकोले नै बिष्णु पौडेलको बिरोध गर्ने स्थिति बनेन भन्ने त बुझ्न नजान्ने मान्छे हो र माननीय ज्यु तपाईं ? एउटा गोप्य सुचना दिन्छु तपाईलाई तीन महिना अघि मात्र बाठा बिष्णु पौडेलले रिक्त खाली रहेको कर्मचारीहरुको प्रमुख पद मुख्यसचिव बनाउन पौडेलको खोजी गर्नुभयो ! सिंहदरबार वरिपरि खुबै खोजी भयो आफ्नो नजिकको नपाएपछि पौडेलको साटो गोत्रसम्म फरक नपार्ने गरि अर्याललाई मुख्य सचिव बनाए ! पौडेल, अर्याल सिग्देल, फुल्लेल र पानी पोख्रेल, थापाहरु समेत आत्रेय गोत्रका हुन् । पौडेल नै नपाउँदा त गोत्र मिल्नेसम्म त राख्नु पर्यो नि !। तपाईं अध्यक्ष लामिछानेलाई कसरी सहकारीको ठगीबाट बचाउन सकिन्छ भनेर उता व्यस्त भएका बेला खुसुक्क एक नारायण अर्याललाई मुख्य सचिब बनाएको थाहा नै पाउनु भएन ! उनलाई मुख्य सचिब बनाएको भित्रि रहस्य अझ गम्भीर छ । गोत्र त मिलि नै हाल्यो नै एकनारायण र बिष्णु पौडेलको जन्म स्थलो स्याङजा कै भएपछि अरु के चाहियो ?। यति मात्र कहाँ होर माननीय ज्यु ! यी बिष्णु पौडेल यति बाठा छन् २०६८/६९ तिर सोझा प्रधानमन्त्री बाबुराम भट्टराई नेतृत्वको संयुक्त सरकारमा मुख्य सचिवमा लिलामणी पौडेललाई मुख्य सचिव बनाउन पहल बढाउने यिनै बिष्णु पौडेल हुन् ! लिलामणी कसरी मुख्य सचिव भए भन्ने अब बुझ्नु भयो होला नि !। माननीय ढकाल ज्यु तपाईलाई यति क्लू दिएपछि अबको एक हप्ता संसद तताउनु पर्दछ है ! म त टिभी खोलेर तपाईलाई खोज्दै हुनेछु १!
(कपिलवस्तु)। "
देशको लागि अवसर नै अवसर बनेको केपी शर्मा ओली नेतृत्व,"–रेखा न्यौपाने। कुनै–कुनै घडीहरूले समयको पर्खालमा यस्तो गहिरो छाप कोर्छन्, जस्लाई पखाल्न इतिहासकै ठूलो आँधी आउनुपर्छ । केपी शर्मा ओलीको नेतृत्व नेपालका लागि त्यस्तै एक घडी हो । एक यस्तो घडी, जसले थकित मनहरुमा उठ्न सक्ने आँट भर्‍छ र भुल्न लागेका सपनाहरूलाई फेरि उज्यालो तिर फर्काउछ । जब नेतृत्व भविष्यको दिशानिर्देशक बन्छ, देशले नयाँ उचाइ चुम्ने मौका पाउँछ । नेपालजस्तो संक्रमणशील देशमा केपी शर्मा ओली जस्ता नेताहरूको उदय केवल एउटा व्यक्तिको उदय होइन, यो एक युगको संकेत हो, जहाँ राष्ट्रले नयाँ अवसर र चुनौतीको सामना गर्छ । नेपालको राजनीति लामो समयदेखि अपूर्ण क्रान्तिहरूको थाति बनेको थियो । एकपछि अर्को परिवर्तनका नारा लागे तर परिवर्तनका वचनहरू प्राय सिँढी चढ्ने भर्याङ्मा मात्र सीमित रहन्थे । जनताले मुठीमा बाँधेका सपना पटक–पटक फुस्किएका थिए, बिलाएका थिए । यस्तै विषण्णताको बगरमा केपी शर्मा ओलीको नेतृत्व एउटा पानीको फोहरा जस्तै फुट्न पुग्यो जो चिसो झरी थिएन, भीषण उर्जा थियो । दशकौँसम्म अस्थिर राजनीति भोगेका जनता थाकिसकेका थिए । आन्दोलन, क्रान्ति र परिवर्तनका नाममा खाली आश्वासन बाँड्नेहरूको भीडले देशलाई घाइते बनाएको थियो । यस्तो बेला केपी शर्मा ओलीको नेतृत्वले राजनीतिमा साहस र स्वाभिमानको नयाँ कथा लेख्न सुरु गर्‍यो । उग्र संकट, राजनीतिक अस्थिरता र राष्ट्रियतामाथिको चुनौतीबीच उहाँले नेतृत्व सम्हाल्नुभयो जहाँ उहाँलाई राम्रै थाहा थियो यो यात्रा सजिलो छैन, आँधीहुरीसँग मुस्कुराउँदै जुद्नु पर्ने छ, आलोचनाका बाणसँग कठोरताका साथ खोल्नु पर्नेछ । नाकाबन्दीको कालो रातमा जब देश आंशिक मृत्युलाई अँगालिरहेको थियो, केपी शर्मा ओलीले गर्वका साथ भन्नुभएको थियो, “हामी आफ्नै खुट्टामा उभिन सिक्नुपर्छ ।” यो आवाज केवल संसद् भवनमा गुञ्जिएको थिएन, त्यो आवाज गाउँका परालका छानामुनि, सहरका कारखानामा, खेतका भलभलाउने पैताला मुनी पनि गुञ्जिएको थियो । यो त हराएको नेपाली आत्मालाई फेरि जगेर्ना दिने उद्घोष थियो । इतिहास साक्षी छ, राष्ट्रलाई आत्मसम्मानको हिँडाइ तिर फर्काउने नेताहरू बिरलै जन्मन्छन् । केपी शर्मा ओली त्यसैमध्ये एक हुनुभयो । भारतसितको सम्बन्धमा कठोरता देखाउन सक्ने नेपाली प्रधानमन्त्री बिरलै देखिएका मध्ये अडिग उहाँ बन्नुभयो । सीमालाई लत्याउने निर्णयको जवाफ स्वरुप नयाँ नक्सा जारी गर्दा केपी शर्मा ओलीले देखाएको दृढता कुनै साधारण साहस हैन, त्यो सयौँ वर्षसम्म नेपाली आत्मसम्मानको प्रतीक बन्ने ऐतिहासिक कदम बनेको छ । प्रधानमन्त्री भएर पहिलो सम्बोधनमा उहाँले भन्नुभएको थियो , “अब विकासको ढोका बन्द रहनेछैन ।” त्यो वचन केवल शब्दको बनावट थिएन, त्यो योजनाको ब्लूप्रिन्ट बन्यो । मेलम्ची परियोजना, गौतमबुद्ध विमानस्थल, पोखरा विमानस्थल, यी केवल संरचनाहरू हैनन्, यी भविष्यका सम्भावनाहरू प्रमाणित हुँदै छन्, जसमा सहर, व्यापार र पर्यटनको सपनाहरू पलाइरहेका छन् । विद्युतीय रेलको सपना, अन्तरदेशीय रेल जोड्ने योजना, कृषि यान्त्रिकीकरण, जलविद्युत निर्यात, यी सबै दीर्घकालीन विचारहरू हुन् जसले नेपाललाई उत्पादनशील राष्ट्रमा रूपान्तरण गर्ने बीउ रोप्छ । जलविद्युत उत्पादनमा लोडसेडिङको अन्त्य मात्र होइन, निर्यात गर्न सक्ने स्थितिमा पुर्‍याउने ठोस प्रयास छ । उहाँको दृष्टिमा एउटा स्पष्ट नक्सा छ । जस्ले चिच्याएर भन्छ “नेपाल, जसले आफ्नो भूमिमै रोपेर आफ्नो पेट भर्न सक्छ। नेपाल, जसले आफ्नै खुट्टामा हिँड्न सक्छ । नेपाल, जसले कसैको टुप्पी समाएर होइन, निधार ठोकेर संसारसँग कुरा गर्न सक्छ ।”। केपी शर्मा ओलीको अवसर सिर्जना केवल भौतिक विकासमा मात्र छैन । यो मानसिक क्रान्तिमा पनि छ । उहाँले नेपाली जनतामा ‘हामी सधैं माग्ने होइन, दिने बन्न सक्छौं’ भन्ने विश्वास रोप्नुभएको छ । आत्मनिर्भरता उहाँको राजनीतिक दर्शनको मेरुदण्ड हो । उहाँले बारम्बार भन्नुभयो, “सहायता होइन, साझेदारी चाहिन्छ ।” यो सोचाइले नेपालको परराष्ट्र नीतिलाई नयाँ परिभाषा दिँदैछ । चीनसँग बीआरआई सम्झौता गर्दै, भारतसित तिनैतर्फ चुसिएको सम्बन्धमा सम्मानजक सन्तुलन ल्याउँदै र पश्चिमी शक्तिहरूसँग व्यवहारिक सम्बन्ध विस्तार गर्दै केपी शर्मा ओलीले नेपालको अन्तराष्ट्रिय राजनीति सन्तुलनमा राख्ने प्रयास गर्नु भयो । न त एकअर्कालाई अत्यधिक निकटता, न त एकअर्कालाई अत्यधिक तिरस्कार, यस्तो सन्तुलन कायम राख्न सक्नु, नेपालको भू–राजनीतिक अवस्थालाई विचार गर्दा, असाधारण सफलता हो । तर यो यात्रामा केवल फूलै फूलको बगैँचा थिएन, काँडाहरूको तगारो पनी थियो । तर काँडाबीच बाटो बनाएर अघि बढ्ने नाम नै त नेतृत्व हो । जहाँ प्रकाश हुन्छ, त्यहाँ केही छाया पनि हुन्छ । केपी शर्मा ओलीको नेतृत्वले आलोचनाबाट उन्मुक्ति पाएन । उहाँप्रति आरोप लाग्न थाले, सत्ताकेन्द्रित हुन थालेको, आलोचना नसहने स्वभाव बढेको । केपी शर्मा ओलीले आलोचना सहँदै अघि बढ्नु भयो । कहिलेकाहीँ गल्ती पनि गर्नु भयो होला, असहमति व्यवस्थापनमा कमजोरी देखाउनु भयो होला, तर इतिहासमा स्थान बनाउनेहरू सधैँ शतप्रतिशत सन्तुलित हुँदैनन् । उनीहरू समयका आँधीहरूलाई चिर्दै, भुल्दै, सिक्दै, सुधार्दै अगाडि बढ्ने साहस राख्छन् । केपी शर्मा ओली त्यस्तै साहसी पात्र बन्नुभयो । भारतसित लिपुलेक, कालापानी र लिम्पियाधुरा मुद्दामा स्पष्ट अडान लिदै केपी शर्मा ओलीले नेपाली अस्तित्वको उद्घोष गर्नुभयो । जब राष्ट्रियता दबिन्छ, तब देश केवल भूगोल रहन्छ, राष्ट्र रहँदैन । केपी शर्मा ओलीले नेपाली भूगोललाई फेरि राष्ट्रमा रूपान्तरण गर्ने प्रयास गर्नु भयो र अझै गर्दै हुनुहुन्छ । अर्कोतिर, अन्तर्राष्ट्रिय मञ्चहरुमा पनि नेपाललाई सजिलै दबाउन नसकिने सन्देश दिनुभयो । उहाँले भन्न थाल्नुभयो, “नेपाललाई हेर्ने दृष्टिकोण फेरिनुपर्छ ।” र साँच्चिकै नेपाललाई हेर्ने नजरमा आत्मसम्मानको चमक थपियो । आजको नेपाल हेर्दा प्रष्ट देखिन्छ, केपी शर्मा ओलीको नेतृत्वले न केवल तत्कालीन यथास्थितिमा आँधी ल्यायो, बरु नेपालको भविष्यका लागि नयाँ सम्भावनाहरूको बीज रोप्यो । स्थायित्वको अनुभूति, भौतिक पूर्वाधारको थालनी, आत्मनिर्भरता र स्वाभिमानको पुनर्जागरण, यी सबै केपी शर्मा ओली नेतृत्वले दिएको मूल्यवान अवसरहरू हुन् । यदि आजको पुस्ताले यो अवसर सम्हाल्न सक्यो भने नेपाल दक्षिण एसियाको उदाउँदो शक्तिका रूपमा उदाउन सक्छ । भविष्यको नेपाल कल्पना गर्दै, जहाँ विदेशी भिख माग्न हामी जाँदैनौँ, जहाँ उत्पादन बढ्छ, जहाँ सीमाको रक्षा हुन्छ, जहाँ नेतृत्व हिम्मती हुन्छ, त्यस नेपालको प्रारम्भिक रेखाचित्र कोर्न केपी शर्मा ओलीले एउटा ऐतिहासिक ब्रश चलाउनु भएको छ । अब त्यो चित्रमा रङ भर्ने कि फेरि त्यही पुरानो शैलिमा बिग्रन दिने, त्यो भने अब हामी सबै नेपालीहरूको विवेक र निर्णय क्षमतामा निर्भर छ । जब हामी भविष्यका सपना बुन्छौँ, जहाँ नेपाली युवा आफ्नै देशमा उज्यालो भविष्य देख्न सक्छ, जहाँ नेपाली कृषकले पसिना बेचेर होइन, उत्पादन बेचेर बाँच्न सक्छ, जहाँ नेपाली श्रमिकहरूले विदेशमा सस्तो श्रम होइन, स्वदेशमा समृद्धि पाउन सक्छन्, ती सबै सपना देख्दा केपी शर्मा ओलीको झल्को आउने निश्चित छ । केपी शर्मा ओलीको नेतृत्व राष्ट्रको लागि केवल एउटा अवसर नभएर, चेतनाको क्रान्ति हो जहाँ आत्मनिर्भरता, स्वाभिमान र स्वतन्त्रता फुल्दछ । नेतृत्व सधैँ परिपूर्ण हुँदैन । गल्ती हुन्छन्, असफलता हुन्छन् । तर इतिहासले मूल्यांकन गर्छ, कसले राष्ट्रको आँच बचाउन प्रयास गर्‍यो, कसले राष्ट्रको मेरुदण्ड सीधा बनाउन आँट गर्‍यो । केपी शर्मा ओली त्यस्तो नेता हो, जसले नेपाललाई फेरि एकपटक ढाड सीधा गरेर संसार सँगै हिँड्न सिकाउने साहस देखाउनु भएको छ । प्रश्न अब केवल इतिहास लेख्ने मात्र हो र ? त्यो इतिहासलाई साँच्ने र भविष्यमा रूपान्तरण गर्ने हो । प्रश्न केवल आलोचना र समर्थनको होइन । प्रश्न हो, के हामी केपी शर्मा ओलीले सिर्जना गरेको आत्मनिर्भरताको यात्रालाई निरन्तरता दिन सक्छौँ ? के हामी त्यो अवसरलाई जोगाउन सक्छौँ ? कि फेरि विगतका झुटा सपना र भुत्ते राजनीतिमा फसेर स्वाभिमान गुमाउनेछौँ ? उत्तर हाम्रो हातमा छ । इतिहासले प्रमाण दिने छ । कुनै दिन, एक जना केपी ओली हुनुहुन्थ्यो, जसले देशलाई फेरि सपना देख्न सिकाउनु भएको थियो । एउटा मानिस उठेको थियो, जसले नेपाली मनमा फेरि एकपटक देशप्रेम बल्झाएको थियो । जसले बुझेको थियो साँच्चै राष्ट्र बनाउन स्वाभिमान, साहस र सपना जरुरी हुन्छ । सपना केवल देखेर होइन, बाँचेर पूरा गर्नु पर्छ । त्यसका लागि आजको पुस्ताले आगो बोक्नुपर्छ, त्यो आगो जुन एउटा नेताले मात्र होइन, एउटा स्वाभिमानी देश प्रेम र चेतनाले जलाएको होस् । केपी शर्मा ओलीको नेतृत्वले सम्भावनालाई जन्माएको हो । अब त्यो सम्भावना पूर्णतामा फुल्ने कि ओइलाउने, यस्को उत्तर आजको पुस्ताले दिनुपर्नेछ, हामीले भार बोक्नु पर्छ । "
चुनौतीको चक्रव्यूहमा नेपाली अर्थतन्त्र,"-रमेश कुमार बोहोरा। नेपालको अर्थतन्त्र अहिले अनेकौं घरेलु र बाह्य चुनौतीको दोहोरो चक्रव्यूहमा फसेको छ । महामारीपछिको पुनरुत्थान, वित्तीय अनुशासनको कमी, कर्जा वितरणको विकृति, र संस्थागत कमजोरीका कारण आर्थिक प्रणाली अस्तव्यस्त बनेको छ । अझ नियमनकारी संस्थाहरूको कमजोरीले लघुवित्त र सहकारी क्षेत्रहरूमा देखिएको अव्यवस्थाले अर्थतन्त्रमा गम्भीर संकट निम्त्याएको छ । कर्जाको अत्यधिक प्रवाह, त्यो पनि अनुत्पादक क्षेत्रमा, र सरकारी खर्चमा जवाफदेहिताको कमीले गर्दा आर्थिक वृद्धिमा अपेक्षित योगदान हुन सकेको छैन । निर्माण तथा सेवा क्षेत्रका भुक्तानी समस्याले निजी क्षेत्रको लगानी र रोजगारी सिर्जनामा नकारात्मक प्रभाव पारेको छ । मौद्रिक नीतिमा धेरै भरोसा गरेपछिको असर
विश्वका धेरै देशले कोरोनापछि वित्तीय र राजस्व नीतिको संयोजनमार्फत पुनरुत्थानको प्रयास गरे । तर नेपाल भने मौद्रिक नीतिमा मात्र निर्भर रह्यो । यो एकतर्फी दृष्टिकोणले अर्थतन्त्रमा आवश्यक ऊर्जा भरिन सकेन । आर्थिक सन्तुलन कायम राख्न अब बहुआयामिक नीति संयोजन अपरिहार्य देखिन्छ । विश्वव्यापी संकट र नेपालमाथिको प्रभाव
संयुक्त राष्ट्रसंघले हाल विश्वलाई ‘पूर्ण आँधी’को अवस्थामा रहेको बताउँदा त्यसको असर नेपालमा खुला र आयातमा निर्भर अर्थतन्त्रमा झन् गहिरो रूपमा परेको छ । विश्वभर जलवायु अस्थिरता, द्वन्द्व, शरणार्थी संकट, सैन्य खर्चको वृद्धि र सामाजिक असमानताले आर्थिक स्रोतमा कटौती गरिरहेको छ । स्टकहोम पिस रिसर्च इन्स्टिच्युट अनुसार, २०२४ मा मात्र सैन्य खर्च ९.४ प्रतिशतले बढेर २.७ ट्रिलियन डलर पुगेको छ । यस्तो अवस्थामा स्वास्थ्य, शिक्षा र पूर्वाधारमा आवश्यक अन्तर्राष्ट्रिय लगानी घट्दै गएको छ । वैदेशिक सहायता घट्दै जाँदा सिर्जिने समस्याहरू
धनी देशहरूले वैदेशिक सहायता कटौती गर्दा नेपालमा यसको प्रत्यक्ष असर देखिन्छ । अमेरिकाले नेपालमा स्वास्थ्य क्षेत्रमा दिने भनिएको ९५ अर्बभन्दा बढीको सहायता रोकेको सन्दर्भमा देखिएझैं, दाताहरूको प्राथमिकता परिवर्तनले विकास योजनाहरू प्रभावित भएका छन् । ओइसिडीका अनुसार सन् २०२५ मा सहायता १७ प्रतिशतले झर्ने छ । यस्तो अवस्थामा घरेलु स्रोत परिचालनको प्रभावकारिता वृद्धि गर्नु, अनुदानको सट्टा ऋणद्वारा आउने सहायताप्रति सचेत रहनु अत्यावश्यक देखिन्छ । अन्तर्राष्ट्रिय ऋणको बढ्दो प्रवृत्ति र जोखिम
विकासशील देशहरूमा ऋणमार्फत सहयोग बढ्दो छ । सन् २०२१–२२ बीच अनुदान आठ प्रतिशतले घट्दा ऋण ११ प्रतिशतले बढेको तथ्यांकले यस्तो संकेत गर्छ । ऋणको बोझ बढ्दा ऋण सेवा खर्चमा जाने रकमले स्वास्थ्य, शिक्षा, पूर्वाधार विकासजस्ता क्षेत्र ओझेलमा परिरहेका छन् । नेपालको सन्दर्भमा पनि कूल गार्हस्थ उत्पादनको ४९ प्रतिशतभन्दा बढी ऋणको अनुपात पुगेको छ भने चालु वर्षको बजेटमा २२ प्रतिशतभन्दा बढी रकम ऋणको साँवाब्याज तिर्न छुट्ट्याइएको छ । व्यापार युद्ध र विश्वव्यापी वित्तीय अस्थिरता
अमेरिका–चीन व्यापार युद्ध, र अन्य राष्ट्रहरूबीचको भूराजनीतिक तनावले विश्व व्यापार प्रवाहलाई अस्थिर बनाएको छ । यस्तो अवस्थामा विकासशील मुलुकहरूको निर्यात क्षमतामा ह्रास आएको छ । विश्वबजारको अनिश्चितता, मुद्रा अवमूल्यन, लगानी प्रवाहमा रोकावटजस्ता समस्याले नेपाली अर्थतन्त्र प्रभावित हुँदै गएको छ । अन्तर्राष्ट्रिय मुद्रा कोषका अनुसार सन् २०२५ मा विश्वको आर्थिक वृद्धि केवल २.८ प्रतिशत रहने छ । यस्तो सुस्त अवस्थाले नेपालजस्ता देशका वित्तीय प्रवाह, विनिमय दर र आयात लागतमा गहिरो असर पार्ने छ । जलवायु परिवर्तनको आर्थिक असर
जलवायु परिवर्तनबाट नेपालको कूल गार्हस्थ उत्पादनमा वार्षिक १.५ देखि दुई प्रतिशतसम्मको क्षति भइरहेको छ । सन् २०५० को दशकसम्म यो घाटा तीन प्रतिशत पुग्ने प्रक्षेपण छ । धान, मकै, बाली उत्पादनमा गिरावट, बाढीपहिरोबाट पूर्वाधारको क्षति र पर्यावरणीय संकटले आर्थिक पुनर्निर्माणमा ठूलो बोझ थप्ने छ । जलवायु परिवर्तनले वित्तीय प्रणालीमा जोखिम बढाउने छ, जसले सरकारी र निजी दुवै लगानीमा असहजता ल्याउने सम्भावना छ । दक्षिण एसियाली भूराजनीति र क्षेत्रीय आर्थिक निष्क्रियता
भारत–पाकिस्तान द्वन्द्व र अन्तरक्षेत्रीय अविश्वासका कारण दक्षिण एसियाली क्षेत्रीय व्यापार केवल पाँच प्रतिशतमा सीमित छ । दक्षिणपूर्वी एसियामा यो अनुपात २५ प्रतिशतभन्दा बढी छ । यस्तै नीतिगत अड्चनले साझा पूर्वाधार निर्माण, मूल्य शृंखलामा सहकार्य, र क्षेत्रीय निर्यातमा विविधीकरणमा ठूलो अवरोध खडा गरेको छ । नेपालको अर्थतन्त्र यस्तो असहयोगी भूराजनीतिक घेराबाट पनि प्रभावित हुँदै आएको छ । बजेट व्यवस्थापन र नयाँ सार्वजनिक व्यवस्थापनको आवश्यकता
नेपालको बजेट निर्माण र कार्यान्वयन पद्धति परम्परागत ढर्रामा आधारित छ । उदाहरणस्वरूप, सन् १९८० को दशकमा न्युजिल्याण्डले अपनाएको परिणाममुखी बजेट प्रणाली आज पनि अन्तर्राष्ट्रिय अभ्यासमा अनुकरणीय मानिन्छ । यस ढाँचामा परिणामलाई प्राथमिकता दिइन्छ, नीति र कार्यान्वयनबीच स्पष्ट जिम्मेवारी बाँडफाँड हुन्छ, र वित्तीय पारदर्शितामा जोड दिइन्छ । नेपालको बजेटमा यस्ता अवधारणा अझै प्रभावकारी रूपमा कार्यान्वयन भएको छैन । संरचनागत कमजोरी
नेपालको आर्थिक विकासमा सबैभन्दा ठूलो अवरोध भनेको कम उत्पादकत्व र औद्योगिक क्षेत्रको खस्किँदो अवस्था हो । उत्पादन र रोजगारी सिर्जना गर्नुपर्ने समयमै ती क्षेत्रहरू सुस्त छन् । पर्यटन, कृषि, ऊर्जाजस्ता सम्भाव्य क्षेत्रहरूमा पूर्वाधार अभाव, नीति अस्पष्टता, र निजी क्षेत्रको सहभागिता न्यून छ । रेमिट्यान्समा निर्भरता पनि बढ्दो छ, जसले ‘डच डिजिज’ को खतरा बढाएको छ । यसले उत्पादन क्षेत्रमा लगानी घटाउँछ र आयातमुखी अर्थतन्त्र बनाउँछ । वित्तीय क्षेत्रको जोखिम र नियमनको चुनौती
नेपालको बैंकिङ क्षेत्रले खराब ऋण, कमजोर नियमन, र पारदर्शिताको अभावको समस्या खेपिरहेको छ । एफएटिएफले नेपालको नियमन प्रणालीलाई असन्तोषजनक मानेर ‘ग्रे लिस्ट’मा राखेको छ । यसले अन्तर्राष्ट्रिय लगानीकर्ताको भरोसा गुमाउने र वित्तीय लेनदेनमा अवरोध ल्याउने खतरा बनाएको छ । एफएटिएफले औंल्याएका तीन मुख्य क्षेत्र– घरजग्गा वित्त, सीमापार रेमिट्यान्स, र असामान्य वित्तीय लेनदेनमा स्वचालित निगरानी प्रणाली आवश्यक छ । तर, नेपाल राष्ट्र बैंकको क्षमता अझै सुदृढ बनाइनु आवश्यक छ । ऋणको व्यवस्थापन र खर्चको प्राथमिकता पुनरावलोकन
विकास खर्चमा निकै ढिलाइ हुनु, बजेट खर्चको अधिकांश हिस्सा साधारण खर्चमा जानु र संघ–प्रदेश–स्थानीय तहबीच समन्वयको अभावले समग्र अर्थतन्त्रलाई कमजोर बनाएको छ । चालु खर्चमा ६५ प्रतिशत बजेट छुट्याइँदा पूर्वाधार विकासको सम्भावना सीमित हुन्छ । राजस्व वृद्धिका लागि कर प्रशासनमा सुधार, कर छुट नीतिमा पुनरावलोकन र आर्थिक क्षेत्रको औपचारिकता आवश्यक छ । संघीयता र वित्तीय स्रोतको वितरण
संघीयताको सफल कार्यान्वयनका लागि संघीय, प्रदेश र स्थानीय तहबीचको वित्तीय स्रोतको पारदर्शी वितरण आवश्यक हुन्छ । तर संघको स्रोत खुम्चिँदा प्रदेश र स्थानीय तहको वित्तीय स्वायत्तता संकुचित हुँदै गएको छ । यसले संघीय शासन प्रणालीप्रतिको जनविश्वास घटाउने सम्भावना छ । समाधानका उपायहरू
नीतिगत समन्वयः मौद्रिक, वित्तीय र औद्योगिक नीतिबीच समन्वय आवश्यक छ । परिणाममुखी बजेट प्रणालीः न्युजिल्याण्ड मोडलजस्तै पारदर्शी, जवाफदेही र परिणाममुखी बजेट ढाँचा अपनाउनुपर्छ । निजी क्षेत्रको परिचालनः लगानीमैत्री वातावरण सिर्जना गर्दै विदेशी र स्वदेशी निजी क्षेत्रलाई आकर्षित गर्नुपर्ने छ । संस्थागत सुधारः नियमनकारी संस्थाहरूमा दक्षता वृद्धि, स्वचालित निगरानी प्रणालीको स्थापना र एफएटिएफको मापदण्डअनुसार सुधार कार्यान्वयन आवश्यक छ । जलवायु वित्तः अन्तर्राष्ट्रिय जलवायु कोष र अनुकूलन कार्यक्रमहरूबाट थप स्रोत परिचालन गर्न कूटनीतिक प्रयास गर्नुपर्छ । संघीय वित्तीय प्रणाली सुदृढीकरणः स्पष्ट कार्यविभाजन, स्रोतको समुचित बाँडफाँड र वित्तीय अनुशासन अनिवार्य हुनुपर्छ । नेपालको अर्थतन्त्र चुनौतीको चक्रमा फसेको अवस्था हो । यसबाट निस्कन ठोस नीति, कार्यान्वयन क्षमताको सुधार, र समग्र आर्थिक संरचनामा पुनर्संरचना आवश्यक छ । बाह्य निर्भरता घटाउँदै उत्पादनशीलता र संस्थागत क्षमता विकासमा केन्द्रित भएर मात्र अर्थतन्त्रलाई पुनः लयमा ल्याउन सकिन्छ । (लेखक अर्थ सवाल साप्ताहिकका सम्पादक तथा नेपाल पत्रकार महासंघ काठमाडौं शाखाका सचिव हुन्)। "
को बन्ला त्रिविको उपकुलपति ?,"-टेकराज पौडेल। काठमाडौं, २८ बैशाख । देशको सबै भन्दा ठूलो र पुरानो विश्व विद्यालय हो त्रिभुवन विश्व विद्यालय । जुन विश्व बिध्यालय करिब डेढ महिनादेखि उपकुलपतिविहीन छ । उपकुलपति डा. केशरजङ्ग बरालले राजीनामा दिएपछि यसको नेतृत्वमा को आउलान् भनेर बहश र चर्चा शुरु भएको छ । कुलपति तथा प्रधानमन्त्री केपी शर्मा ओलीले विश्व बिध्यालयको प्राध्यापक कर्मचारी, विद्यार्थी र सरकारसम्मको समन्वयमा काम गर्न सक्ने परिपक्क योग्य र विश्व विध्यालयको हितमा काम गर्न सक्ने नेतृत्वको खोजी भएको सहजै अनुमान लगाउन सकिन्छ । अघिल्लो नेतृत्वले नयाँ आएका प्रधानमन्त्री एवम् कुलपतिसँग विश्व विद्यालयको समस्या र समाधानका विषयमा कुलपतिसङ्ग समन्वय गर्ने काम त जहाँसुकै जावोस् मिलेर काम गर्न अनिक्षा देखाउँदै राजिनामा दिएर अनुहार लुकाए । यसै कारण पनि डेढ महिनासम्म खाली रहन गएकोले प्रधानमन्त्रीबाट यथाशिघ्र शिक्षा नेतृत्वसँग प्रकृया अगाडी बढाउन आग्रह गरिरहेका बुझिन्छ । अघिल्लो हप्तासम्म विश्व विद्यालयको उपकुलपतिको नाममा विद्वान विभिन्न ब्यक्तित्वहरु नाममा चर्चा चले पनि पछिल्लो समय प्रधानमन्त्री कार्यालय सचिवालयमा प्रा. डा मोतिलाल शर्मा भुषालको नाम चर्चा हुन थालेको छ । त्रिभुवन विश्व विद्यालय रसायन शास्त्रका विभाग प्रमुख विद्वान व्यक्तित्व प्रा. डा. शर्मालाई उपकुलपति बनाउन पर्ने लबिङ्ग शुरु भएको हो । को हुन प्रा.डा. मोतिलाल शर्मा भुषाल ?। विगत ३० बर्षदेखि त्रिभुवन विश्व विद्यालयको रसायन शास्त्रका प्राध्यापक, शालिन बौद्धिक र सबैका प्रिय गुरु हुन्। करिब एक दर्जन पुस्तकका लेखक र सहलेखन कार्यका साथसाथै रसायनशास्त्रीको नाताले कतिब ३ दर्जन मिडियामा उनका रसायन शास्त्र सम्बन्धी लेख÷रचना प्रकाशित भएका छन्। सबैलाई मिलाउन सक्ने क्षमता भएका भुषाल। त्रिभुवन विश्व विद्यालय अन्तर्गतको एमाले निकटको प्राध्यापक सङ्गठनको पनि निकै लामो समयदेखि उपल्लो नेतृत्वमा रहेर काम गरिरहेकाले पनि प्रगतिशील प्राध्यापक सङ्गठनले पनि भुषाललाई नै अघि सार्न चाहेको देखिन्छ । सङ्गठनले भुषालमा अथाह क्षमता र सम्भावनाको खानी भएको र सङ्गठनलाई अत्यन्तै माया गर्ने भएकोले उनकै सम्मानको खातिर पनि भुषाललाई अघि बढ्न आग्रह गरेको बुझिन्छ । हुन त उपकुलपतिको लागि धेरैको दौड धुप चलेको बताइन्छ । बालुवाटार श्रोतका अनुसार त्रिभुवन विश्व विद्यालयका पूर्वरजिस्ट्रार डिल्लिराज उप्रेती, जलवायु तथा मौसम विभागका पूर्वप्रमुख डा. दिपक अर्याल त्यसैगरी विगतमा विभिन्न जिम्मेवारीमा रहेर क्षमताको प्रदर्शन गरिसकेका डा. उपेन्द्र कोइराला पनि चर्चाको शिखर मै छन् । यसैगरी बर्तमान निमित्त उपकुलपति डा. खड्क केसीको सम्भावना पनि उत्तिकै रहेको बताइन्छ । "
"‘अरुले आएर देश बनाइदिन्न, हामी सबै मिलेर विकास गर्नुपर्छ’","-केपी शर्मा ओली
आज खुशीको कुरा हो । गोन्द्राङ–पुुल्चोक खण्ड एसियाली मापदण्डको सडकको कार्यसम्पन्न भएर उद्घाटन भएको छ । कार्यसम्पन्न हुनुु खुशीको कुरा हो । कार्यसम्पन्न भएर यो उद्घाटित भएको छ । यस अवसरमा यो कार्यमा सहयोग र सहयोगी हात अगाडि बढाउने सबैलाई धन्यवाद भन्न चाहन्छुु । यसमा योगदान गर्ने झन् योगदानका पात्र हुँदै हुनुहुन्छ । वास्तवमा यो पूर्व–पश्चिम राजमार्गलाई एसियाली स्ट्याण्डरमा विकास गर्नुथियो र यसलाई यसै ठाउँबाट मैले सुरु गर्न किन चाहे भने बुुटवल–भैरहवा पनि यहाँबाट नजिकै पर्छ, हेटौडा–विरगञ्ज पनि नजिकै पर्छ, काठमाडौँ जाँदा पनि सेन्टर नै पर्छ, पोखरा जाँदा पनि सेन्टर पर्छ । यो सबै ठाउँको सेन्टर छ । विकासको हिसाबले, पर्यटकीय हिसाबले, शिक्षा, स्वास्थ्यका हिसाबले र अनेक हिसाबले यो केन्द्रको रुपमा छ । यसलाई तदअनुसार नै भरतपुरलाई विकास गर्नुपर्छ, चितवनलाई विकास गर्नुपर्छ भन्ने मेरो धारणा हो । त्यसअन्तर्गत नै यस ठाउँबाट सुरु गर्नुपर्छ भनेर नै मैले सडक विकासको काम एसियाली मापदण्डमा निर्माणको काम यहीँबाट थालिएको थियो । यहाँहरु सबैलाई थाहा छ, सोच कसैले बनाउनुुपर्छ । त्यस सोचलाई अगाडि बढाउन सबैको साथ चाहिन्छ । सबैको तत्परता चाहिन्छ, सबैको योगदान चाहिन्छ । जजसले जहाँबाट योगदान पुु¥याउन सकिन्छ, सबैको योगदान चाहिन्छ । त्यसैकारण अघि मैले भनेको हुँ, यसमा योगदान गर्ने सबै धन्यवादका पात्र हुनुहुन्छ । देश अनेक उचार चढावहरुबाट अगाडि बढ्दै आएको छ । यद्यपि २०४७ सालभन्दा पछि हामी यत्ति अल्झिनुु र अल्मलिनुु हुँदैनथ्यो होला । योभन्दा अलिक लोकतान्त्रिक मूल्य मान्यताअनुसार सुशासनको काम र देशलाई विकासको मार्गमा तीव्रताका साथ अगाडि बढाउने काममा हामी बिना अल्मल तीव्र गतिमा लाग्नुु पर्दथ्यो होला । आफ्नो ठाउँमा आआफ्नो भूमिकामा रहेर भूमिका पूरा गर्नु पर्दथ्यो । केही कमिहरु रहेका छन् । अलिक ढिला भएको छ तर विकासले गति लिएको छैन भन्ने कुरा होइन । हामीले सडकमा काफी उन्नती गरेका छौं । यसभन्दा अघिल्लो मेरो प्रधानमन्त्रीत्वकालमा मैले देश विकासमा पूर्वाधारमा जोड दिनुुपर्दछ, आधारभूत रुपमा पूर्वाधार तयार भएपछि अरु विकासलाई त्यस पूर्वाधारमा, त्यस जगमा टेकेर अगाडि बढ्न सकिन्छ भनेर कामहरु अगाडि बढाएको थिए । त्यसमा पनि कनेक्टिभिटी, विद्युुतजस्ता कुराहरु आवश्यक छ । कनेक्टिभिटीमा बाटा पुलहरु, हवाइ यातायात त पर्ने नै भयो, गर्मी ठाउँबाट चिसो ठाउँमा फुत्त गएर आराम गर्नुप¥यो भने केवलकार चाहियो, एकैछिनमा पुुग्ने, प्रदूूषणको पनि समस्या छैन । सञ्चारको राम्रो प्रबन्ध हुनुुप¥यो, सञ्चारको विकास हुनुुप¥यो । त्यसकारण ७७ वटै जिल्लामा अप्टिकल फाइबर ओछ्याएर इन्टरनेट पुु¥याउने कार्यहरु तीव्रताका साथ गर्नुपर्छ भनेर मैले नै सुुरु गरेको हुँ । त्यो पूरा भएको छ । आज इन्टरनेट सेवा केही दुुर्गम ठाउँहरुमा पुुग्दैन तर आमरुपमा भन्ने हो भने इन्टरनेट सेवा पुुगेको छ । जहाँ पुुग्दैन, जहाँ पुुगेको छैन र जहाँ अत्यावश्यक छ, जस्तै अस्पताल, विद्यालय त्यहाँ दूरसञ्चार कर्पोरेशनबाट हामी बन्दोवस्त गर्न सक्छौं । त्यसै गरेर अरु विभिन्न पूर्वाधारका क्षेत्रहरुका साथै यस बीचमा विद्युत उत्पादनमा असाधारण र उल्लेख्य प्रगति भएको छ । खेलकुुदका क्षेत्रमा जम्मा एउटा दशरथ रंगशाला थियो । त्यो पनि २०७२ सालको भूकम्पले भत्काएपछि देश रंगशालाबिहीन थियो । अहिले देशका विभिन्न ठाउँमा विभिन्न रंगशालाहरु निर्माण भइरहेका छन् । दशरथ रंगशाला निर्माण भएको छ, पोखरा रंगशाला निर्माण भएको छ, सुर्खेत रंगशाला निर्माण भएको छ । अरु पनि रंगशालाहरु निर्माण भएका छन् र काम अगाडि बढिरहेको छ । एकैचोटी हामीले यति धेरै कामहरु गरिरहेका छौं । हामीले विकासको गतिलाई अगाडि बढाएका छौं । खानेपानीको क्षेत्रमा भन्ने हो भने आश्चर्यचकित भइन्छ । अहिले विश्व बैंकले तथ्याङ्कहरु निकालेको छ । जो हामी आफैँ पनि आश्चर्य लाग्ने खालका तथ्याङ्कहरु छन् । यस बीचमा अलिकति गति अवरुद्ध भएको थियो । त्यसका पछाडि केही राजनीतिक कारणहरु थिए । तर ती कुराहरुलाई पनि हामीले सल्टाएका छौं र विकासको गतिलाई अब तीव्रता दिएका छौं । विकासका लागि स्थिरता र स्थायित्व चाहिन्छ, अहिले देशका प्रमुख दुुई पार्टीहरु मिलेर स्थायित्व र स्थिरता दिने संकल्प र अठोटका साथ अघि बढिएको छ । स्थिरताका साथ देश विकासको कामलाई तीव्रता दिइएको छ । अहिले सुशासन र देश विकासको कामलाई अगाडि बढाइएको छ । अहिले एउटा मान्यता स्थापित भएको छ, जोसुकै होस्, कानुन तोड्छ, देशमा विध्वंस मच्चाउन खोज्छ, देशमा संविधान विपरीतका क्रियाकलाप गर्छ वा खासगरी अपराधिक क्रियाकलाप गर्छ भने कोही पनि कानुनभन्दा माथि हुन सक्दैन । त्यस कुरालाई वर्तमान सरकारले कोही पनि कानुुनभन्दा माथि छैन भन्ने कुरा बताइरहेको छ । शान्ति सुुव्यवस्था, भ्रष्टाचार नियन्त्रणका यी कामहरु दृढताका साथ गरिने छ । सुशासनको प्रत्याभूति गर्दै जनतालाई राम्ररी सेवा सुविधाहरु यथाशक्य क्षमता अनुसार उपलब्ध गराउँदै जाने, त्यसका निम्ति पूर्वाधार र अन्य मानव संशाधनको पक्षसमेत विकास गर्दै जाने, शिक्षा र स्वास्थ्यका क्षेत्रमा विकास गर्दै अगाडि बढ्ने नीतिका साथ हामी अगाडि गइरहेका छौं । त्यसैको फलस्वरुप अघि भर्खर मैले कुरिनटारमा इच्छाकामना गाउँपालिका भवनको उद्घाटन गरेर आएँ । यहाँ बाटो शिलान्यास भएको होइन, निर्माण कार्य सम्पन्न भएको हो । शिलान्यास त भयो बन्ला कि नबन्ला भन्ने कुरा होइन, बनिसकेपछिको यो उद्घाटन हो । त्यसकारण काम हुन्छ, हुँदैछ काम भइरहेको छ र हुनेछ भन्ने कुराको एउटा दृष्टान्त हो । एक ठाउँमा मात्रै होइन, देशभरी पूर्व–पश्चिमका आठ खण्डमा यसलाई विभाजन गरेर यसको स्तरोन्ती हुँदैछ । मध्यपहाडी राजमार्ग निर्माण कार्य तीव्रताका साथ हुँदैछ । मदन भण्डारी राजमार्ग केही केही कारणहरु, जस्तै पहिलेकै बाटोसँग जोडेर लानुु पर्ने अवस्था छ, केही वनका र निकुञ्जका आरक्षजस्ता कारणले केही केही ठाउँमा अझै ती समस्याको समाधान गरेर निर्माण गर्नुपर्नेछ । नत्रभने कामहरु लगभग सम्पन्न भएका छन् । हुलाकी राजमार्ग मैले भनिरहनुु परेन । अलिकति आरक्षले गर्दा ठोरीदेखि यता रोकिएको छ । चितवनको खासगरी तीन नम्बर क्षेत्र माडी र पश्चिमको क्षेत्रलाई जोड्ने ठाउँमा बाटो छुटेको छ । नारायणीमा थप पुलको विकास गर्नुपर्नेछ । नारायणीको तटबन्धलाई सम्पूर्णरुपमा निकट भविष्यमा सुदृढ ढंगले सम्पन्न गर्नुपर्दछ । यी कुराहरु तर्फ सरकारको ध्यान गएको छ । यो जिल्ला बहुतै ऐतिहासिक जिल्ला छ । यहाँको इतिहास अहिलेको मात्रै होइन, यस ठाउँको इतिहास त्रेतायुुगदेखिको छ । रामजन्मदेखिको इतिहास छ । त्यहाँदेखिको लामो इतिहास छ । यो भूूभाग हाम्रो वास्तवमा एउटा सभ्यताको सुरुवात भएको भूभाग हो । जनकपुरजस्ता, चरताजस्ता ठाउँहरु वा अरु विभिन्न ठाउँहरु, त्यसपछि द्वापरयुुगमा विभिन्न दार्शनिकहरुको यहाँ जन्म भएको थियो । तीन हजार वर्षभन्दा यताका मात्रै कुरा गर्ने हो भने स्वास्थ्य विज्ञान, त्यसको पुरानो इतिहास छ । त्यसलाई हामीले विकास गर्न सकिराखेका थिएनौं । अहिले हामी ध्यान दिइरहेका छौं । त्यस क्षेत्रमा पनि आयुर्वेद र परम्परागत उपचार पद्धति, हाम्रा जडिबुुटीहरुको समेत विकास गरेर हामी लिएर जाँदैछौं । यहाँ क्यान्सर अस्पताल, टिचिङ अस्पताल र अरु विभिन्न अस्पतालहरु बनेका छन् । त्यसबाट विद्यार्थीहरु उत्पादन भइराखेका छन् । अब धेरै नयाँ नयाँ कुराहरु यहाँका अस्पतालहरुले गर्दै छन् भन्ने कुरा मैले थाहा पाएको छुु । तसर्थ, यस ठाउँलाई हामीले त्यसैगरी एउटा फराकिलो पन र फराकिलो मनका साथ यसलाई विकास गर्नुुपर्छ । म धेरै कुरा देख्दै, भोग्दै र पचाउँदै आएको मान्छे हुँ । जे आउँछ मज्जाले पचाउँछ भनेको जस्तै म सबै कुरा डाइजेष्ट गरिहाल्छुु । तर, अहिले चुनाव लागेको पनि छैन, चुनाव प्रचार गर्नु प¥या पनि छैन । त्यतापट्टि गइहाल्नुुपर्ने आवश्यकता पनि छैन । म सबैलाई आग्रह गर्न चाहन्छुु, सधैं राजनीति मात्रै, सधैं चुनाव मात्रै होइन, हामीले विकासमा ध्यान दिऊ । हामीले एक भएर देश बनाउनुु पर्नेछ । मदभेदमा होइन, एकतामा जोड दिउँ । विचारमा र अरु कुरामा विविधता हुनसक्छ तर देशको विकास गर्ने कुरामा मतभेद नराखौं । देशको विकास गर्नुपर्छ, सबैले विकास गर्नु पर्छ । हामी सबै मिलेर विकास गर्ने हो । अरुले आएर हाम्रो देश बनाउँदैन, कसैले बनाइदिंदैन । जे सहयोग मान्छेहरु वा देशहरुले गर्ने गरेका थिए, अहिले विभिन्न सहयोगहरु धरापमा पर्ने गरेको हामीले देखेका छौं । अरुको भर पर्दा के हुँदो रहेछ, कतिवटा देशले अरुका बलमा लड्ने लडाइँ, अरुका बलमा गरिने विकास यी सबै कुरा पनि हामीले देखेका छौं, काम लाग्दैन । आफ्नो बलमा, आफ्नो राष्ट्रिय एकताका साथ एकजुट भएर हामीले अगाडि बढेर हामीले विकास गर्नु पर्छ । त्यसरी मात्रै हामीले हाम्रो देशलाई सुदृढ गर्न सक्छौं, एकताबद्ध गर्न सक्छौं, हाम्रो राष्ट्रियतालाई मजबुुत पार्न सक्छौं, हाम्रो अर्थतन्त्रलाई बलियो बनाउन सक्छौं, हाम्रो डेमोक्रेसीलाई मजबुत पार्न सक्छौं । त्यसकारण डेमोक्रेसीलाई मजबुुत पार्ने, राष्ट्रियता बलियो बनाउने, सुशासन र विकासको गतिलाई अगाडि बढाउने कुरामा एकजुटताका साथ अगाडि बढ्न म सबैलाई आग्रह गर्न चाहन्छुु । अहिले एसियन स्ट्याण्डरको भनेर हामीले झण्डै सात ९६.०८० किलोमिटर एसियन स्ट्याण्डरमा एउटा बाटो पहिलो बनाएका छौं । यो हाइवे पूर्वदेखि पश्चिमसम्म (काकडभिट्टादेखि गड्डाचौकीसम्म) यो स्ट्याण्डरको बाटो हुनुुपर्दछ । एउटा कुरा के भन्दा यत्तिकै फराकिलो, यत्तिकै सुविधा सम्पन्न ग्रामीण क्षेत्रमा पनि बनाउनुुपर्ने अथवा खाली क्षेत्रमा पनि बनाउनुुपर्ने वा जंगल क्षेत्रमा पनि बनाउनु पर्ने भन्ने हुँदैन । यो शहरी क्षेत्रमा भएको हुनाले एउटा नमुना हो । यो भन्दा अलिक साँघुराले पनि एसियन स्ट्याण्डर हुन्छ । त्यसकारण हामीले शहरी क्षेत्रमा चौडा बाटाहरु बनाएका छौं, हाइवेलाई पनि र अरु बाटाहरुलाई पनि ताँकी शहरका सवारीका चाँपहरुदेखि लिएर सबै कुरालाई ध्यानमा राखेर । जेहोस् यसलाई हामी चौडा गर्दैछौं, अघि पनि मैले भनेँ आठ खण्डमा हामीले निर्माण कार्य अगाडि बढाएका छौं, सबै ठाउँलाई एसियन स्ट्याण्डरमा बनाउने भनेर । यसमा आठ लेनभन्दा ठूलो छ, फुटपाथ पनि चौडा छ । यस्ता बाटाहरु शहरी क्षेत्रमा निर्माण गर्दै जानुपर्छ । मुख्यमन्त्रीजीले भन्नुभयो, बनाउँदै फेरि भत्काउँदै, भत्काउँदै बनाउँदै, एउटा नाममा भत्काउने त्यसो नगरौं । कुनै चिजको निर्माण सम्पूर्ण रुपमा एकैचोटी गरौं । ढलको निर्माण, खानेपानी पाइपलाइनको विस्तार, बिजुली वा टेलिफोनको छ भने बाटो निर्माण हुनुुभन्दा अगाडि गर्नु पर्छ । यति स्ट्याण्डरको बाटो बनाएपछि फेरि गैती लिएर बीचमा टङ्¥याङ टङ्¥याङ खन्ने खालका कामहरु बीचमा गर्नु हुँदैन । त्यसका लागि पहिले नै समग्र डिजाइन गर्नुपर्छ । डिजाइनिङभित्र सर्भिस लेनहरु, अरु सबै कुराको हामीले प्रबन्धहरु गरेका छौं । त्यसरी नै अगाडि बढाउनुपर्छ । यो स्ट्याण्डरमा सडक बनेको छ, म खुशी व्यक्त गर्न चाहन्छु । देश नै विकासको बाटोमा अगाडि बढ्दै छ । यहाँका जनताहरुलाई यो सुुविधा उपलब्ध भएको छ, म बधाई भन्न चाहन्छुु । यहाँका सबै जनताले साथ र सहयोग दिनुुभएको छ । म महानगरपालिका र अन्य पालिकाहरुलाई धन्यवाद दिन चाहन्छु । यहाँका नागरिकहरु कतिले आफू बसोबास गरिरहेको ठाउँ छोड्नुुपरेको होला । विसं २०२२ मा यसको निर्माण गर्ने कार्यको सुुरुवात भयो भनौं अथवा लगभग परिकल्पनाको स्थितिबाट अगाडि बढ्न थाल्यो । त्यसबेलादेखि बसिरहेका ठाउँहरु हुनसक्छन् । ती छोड्नुु परेको होला । जेसुकै भए पनि आफ्नो घर भत्किँदा मान्छेलाई रमाइलो लाग्दैन तर देशको विकासका लागि त्यस्तो कामहरु गर्नुपर्ने हुन्छ । त्यसको वैकल्पिक व्यवस्था गर्नुपर्ने हुन्छ । वैकल्पिक व्यवस्था पहिला नगरिएको भए पनि आजको समयमा र जनताका पीरमर्काप्रति हामी अत्यन्त संवेदनशील छौं । त्यसकारण जनतालाई परेका पीरमर्काहरुको वैकल्पिक व्यवस्था गरेर नै अगाडि बढेका छौं र त्यसै गरी अगाडि बढ्छौं । म यस सफलताका लागि खुुशी व्यक्त गर्दै बधाइ र शुुभकामना भन्न चाहन्छुु । नयाँ वर्ष पनि भर्खरै प्रारम्भ भएको छ । नयाँ वर्ष अझै ३६० दिन चोखै बाँकी छन् । यी सबै दिनहरु सबैका निम्ति सुखमय, सफलताका र सुुस्वास्थ्यका दिनहरु रहुुन् । धेरै धेरै शुुभकामना छ । (सम्माननीय प्रधानमन्त्री केपी शर्मा ओलीले ५ वैशाख, २०८२ मा पूर्व–पश्चिम राजमार्गको पुल्चोक–गोन्द्राङ सडकको उद्घाटनसभालाई गर्नुभएको सम्बोधनका आधारमा स्वकीय सचिवालयबाट तयार गरिएको ।)। "
सौताको रिसले पोइको काखमा पिसाब फेर्न सकिँदैन !,"–टेकराज पौडेल। कुनै पनि देशले समृद्धि हासिल गर्न २००/३०० वर्ष लाग्छ । आजको अमेरिका, युरोप पनि आज जुन विकासको गतिमा छन्, तिनीहरु कम्तिमा २५० वर्षको निरन्तर विकासको गतिमा छन् र आजको वैभव कायम गरेका हुन् । विकासले खुशी ल्याउन पर्ने हो तर अमेरिकाकै कुरा गर्नुहुन्छ भने विकासले त चरम सुख ल्याए होला । तर स्कुल गएको १२ वर्षको छोरा सकुशल घर आउँछ कि स्कुलमै साथीसंगी र शिक्षक शिक्षिकालाई गन पड्काएर सिध्याएर प्रहरीको कब्जामा पुग्यो भन्ने ग्यारेन्टी छैन । युरोपका विकाशिल देशको हाल पनि त्योभन्दा फरक छैन । विकासको सङ्गती नमिल्दो रहेछ । ५ हजारको ढाका टोपी लगाएका मान्छेको जुत्ताको तलवा फाटे जस्तै हो । हो, नेपालमा हामीले विकासको मोडल विकास गरेको धेरै भएको छैन । २०७४ सम्म विकासको अधिकार पहुँचवाला कै थियो । त्यसपछि पनि पालिकामा टाउको गनेर पैसा जान थालेको छ तर अझै पनि संघीयतामा मुलुक गयो भने पनि केन्द्र सरकारले नै तल पठाउने बजेट निकै कम मात्र छ । स्थानिय तहको सरकारले विकास खर्च गर्ने ल्याकत अझै विकास गरेका छैनन भन्ने विश्वासमा छन् । जसले गरे पनि जसरी भए पनि सडक सञ्जाल नै विकास हो । देशमा अब पूर्वपश्चिमका तीन राजमार्ग पूरा हुँदै छन् । हुलाकी राजमार्ग, पूर्वपश्चिम लोकमार्ग, पुष्पलाल मार्ग अब पूरा हुने स्थितिमा छन् । चुरेको नजिकै मदन भण्डारी राजमार्गले पनि जनतालाई विकाससँग जोड्ने भएको छ । उत्तर दक्षिण जोड्ने (सुनसरी–किमाङ्गथान्का, काठमाडौं–रसुवा, नारायणघाट–कोरोला नाका, नेपालगन्ज हुम्ला–हिल्सा) करिब आधा दर्जन सडकमार्गहरु पूरा हुने स्थितिमा छ । हवाई मार्गको लागि तीन वटा अन्तर्राष्ट्रिय एअरपोर्ट बनेका छन् भने डोमेस्टिक एअरपोर्ट १८/२० वटाले १८ घण्टा यात्रु बोकेर उड्न सक्ने अवस्थामा छन् । आज पनि मुलुक लोककल्याणकारी राज्यजस्तो छ । पौने तीन करोड जनसंख्या भएको नेपालमा ३९ लाख नेपालीले वार्षिक ५० हजार मासिक नगद बुझ्ने गरेका छन् । एक लाखसम्मको वार्षिक औषध उपचार खर्च पाउने घरसंख्या ६० लाख छ । एकदेखि ५ वर्षसम्मका बालबलिकाको पोषण बापतको मासिक ६०० भत्ता बुझ्ने परिवार १४ लाख छ । बालबालिकाको लागि विद्यालयमा खाजा खाने कम्तिमा ५ लाख विद्यार्थी छन् । सामाजिक सुरक्षा कोषमार्फत अनौपचारिक क्षेत्रमै काम गरेका मान्छेले सरकारी कर्मचारी सरह पेन्सन पाउने संख्या पनि १० लाख छ । दुर्गम क्षेत्रमा बसे बापत दलित र पिछडिएको जनसंख्याले पाउने भत्ता पनि ६ लाख छ । आज शुद्ध खानेपानी खाने जनसंख्या ७० प्रतिशतभन्दा माथि छ भने बिजुली बाल्नेहरुको संख्या ९५ प्रतिशतको हाराहारीमा छन । आज सडकमा हुने बालबालिकाको संखया शून्य बराबर नै छ । वयस्क र वृद्धहरु सडकमा सहजै देख्न पाइँदैन । आज बालबालिकाको भर्नादर विद्यालयमा ९९ प्रतिशत पुगेको छ भने मातृशिशु मृत्युदर घटेर २.५ प्रतिशतभन्दा तल छ । पौने तीन करोड जनसंख्या भएको देशमा ६ लाख सिमकार्ड प्रयोग गर्ने भएका छन । एक जनाले मासिक ४०० रुपैयाँ फोनको रिचार्ज गर्ने गरेको डेटा छ । हिजो तीज, दशैं, तिहारमा पनि मीठो चोखो खान नपाउनेहरुको घरमा चामल दालको स्टक छ । हो जनताले चाहे जस्तो भएको छैन । होस पनि कसरी ? देशमा प्रजातन्त्र आएको केही वर्ष मै दरबार र छिमेकी देशले प्रजातान्त्रिक व्यवस्था कमजोर गराउन खेल खेलेको त तपाईं हामीले देख्यौँ । त्यतिखेर नै देश द्वन्दात्मक हिंसात्मक दाउपेचमा पर्‍यो । प्रजातान्त्रिक व्यवस्थालाई अफाप्सिद्ध पार्न २०५१ सालमा सुरु भएको आन्तरिक संर्घष १० वर्ष लामो भयो । देशले विकास गर्ने खर्चको पैसाले बम बारुद र गोली किन्न खर्च भयो । अर्को १० वर्ष त्यहिँ द्वन्दलाई समाधान गर्न लाग्यो । अर्थात २०५१ देखि २०७२ सालसम्म के मात्र भएन द्वन्द्वात्मक शक्तिको दाबी अनुसार पनि ८० प्रतिशत भूभाग उनीहरुकै कब्जामा भएपछि विकास हुने कुरा भएन । विकास खर्च ती ठाउँमा पुग्ने कुरा भएन भने २०६३ देखि २०७२ सम्म देशमा आफ्ना अधिकारको लागि भनेर महिनौ दिन बन्द, हट्ताल र जुलुसका कारण राज्यले विकासको लागि उपयुक्त विकासको गति लिन नपाएको नै हो । तर पनि पुगनपुग ३५ वर्ष बहुदलीय व्यवस्थामा सरकारले विकासको वातावरण पाएको पुगनपुग १२/१४ वर्ष मात्र हो । यति छोटो समयमा यति हुनु ठूलो कुरा हो । २०७२ सालमा भूकम्प नआइदेको भए राष्ट्रले १० हजार नागरिक र १० औँ खर्बको भौतिक संरचनाको नोक्सानी व्यहोर्न पर्दैनन्थ्यो । राज्यले पुनस्थापना गर्ने कार्यमा ४/५ वर्ष डिस्ट्रब गरेको तपाईं हाम्रो आँखैले देखोको होइन र ? त्यति मात्र कहाँ हो र छिमेकी देशले गरेको नाकाबन्दी पनि हामीले यही अवधिमा व्यहोरेका हौँ । अबको दिनमा नेपालले कहिल्लै नाकाबन्दी नव्योहोरोस् भनेरै त्यस विरुद्धको तयारीको लागि उत्तरी देशसँगको नाका खोल्ने र त्यस्को प्रोटोकल निर्माण गर्ने काम भएको छैन र ?। नेपालको आफ्नै पेट्रोलियम खानीको लागि गणतन्त्रको उपहार जनतालाई दिन दैलेखमा पेट्रोलियम पदार्थको उत्खनन् देखि नवलपरासीको ध्ववादीमा फलामखानीको उत्खनन् पनि यही अवधिका उपलब्धि होइनन् र ? २०५४ सालदेखि आफ्नै देशको बजेटले मात्र साधारण खर्च धान्ने परिस्थिति रहेको छ । पुँजीगत खर्च जुटाउन र नेपालीहरुको तीव्र विकास प्रतिको आकांक्षलाई परिपूर्ति गर्न हामीले विदेशसँग अनुदान सहयोग र ऋण माग्न हात अगाडि बढाउनु बाहेक हामीसँग कुनै उपाय छैन । हिजो अन्तर्राष्ट्रिय दातृ राष्ट्रको अर्कै स्वार्थको कारण हामीमाथि सहयोग थुपारिदेका थिए तर आज सहयोग माग्दा ऋण लेउ भन्दछन् । त्यहिँ कारण पनि आज वैदेशिक ऋणको भार २६ खर्ब भइसकेको छ । हामीलाई विकासको गति छिटोभन्दा छिटो चाहिएको छ । विकासप्रतिको जनताको आकांक्ष जुनसुकै मूल्यमा परिपूर्ति हुन जरुरी छ । गणतन्त्र आएपछि सबै कुरा राम्रै भएको छ भन्ने होइन । खुलापनले समाजमा थुप्रै विकृति विसङ्गती र अराजकता मौलाएको छ । विकास पनि जहाँ सिम त्यहिँ कुलो जस्तो भएको छ । पावोरवाला नेता, मन्त्री, सांसदको क्षेत्रमा मात्र बजेटको खोलो बग्दछ । समान हिसाबले विकास नहुँदा नागरिकहरुमा चरम विकास विभेदको निरासाले उनीहरु गणतन्त्रकै दोष हो भन्न पनि हिच्किचाउँदैनन् । गणतन्त्रमा लैङ्गिक समानताको फाइदा आर्जु राणा र महालक्ष्मी अग्रवालले, मधेशी जनजातिको फाइदा विनोद चौधरी र अमृता अग्रहरीहरुले नै बारम्बार पाइरहने हो भने गणतन्त्रले सिमान्तकृत जनतालाई के दियो ? भन्ने प्रश्नको जवाफ दिने ठाउँ पनि छैन । गणतन्त्र शब्दजालले मात्र सुजडित अनमोल शब्द भएर भएन । राज्यसञ्चालनमा रहेका नेता, मन्त्री र समान हिसाबले वितरण गर्ने ठाउँमा रहेकाहरुको सुसंस्कृति बन्नु पर्ने होइन र ?। गणतन्त्रमा राजनैतिक पार्टीको चरित्र व्यवहार र कार्यशैलीमा सुधार गर्नुपर्ने थुप्रै ठाउँ छन् । गणतान्त्रिक व्यवस्थाका अवयवहरु प्रहरी, प्रशासन, अदालत र जनतासँग प्रत्यक्ष जोजिएका कार्यालयहरुका काम कार्बाही र जवाफदेहिता उत्तरदायित्वयुक्त जनमैत्री छन ? बहुदलीय गणतन्त्रलाई जनताले व्यहोर्ने यिनै संस्था हुन् । यिनमा अझै राणाकालीन चेत र व्यवहार छ । राजतन्त्र कति निर्मम, कति निष्ठुरी र कति तानासाही हुन्छ भनेर देखेका नेपाली जनता गणतन्त्रलाई हटाएर राजतन्त्र ल्याउन चाहान्नन् भन्ने बुझेर नै राजनीतिक दलहरु आफ्ना यी कमजोरी स्वीकार गर्न र सुधार गर्न तयार छैनन् ! १२ वर्ष कुकुरको पुच्छर ढुङ्ग्रोमा हाले पछि बाङ्गाको बाङ्गै जस्तो नहोस् भनेर हामीले पुकार गरेर पनि नहुने भएको छ । हामीले लडेर रगतसित साटेर ल्याएको गणतन्त्रको विकल्प पछौटे युग, दाशता र रैती बन्ने बाटो होइन बरु हामीलाई अझ उन्नत, अझ विकसित, अझ उज्यालो व्यवस्थाको लागि लड्न, बलिदान दिन तयार हुनु पर्दछ । सौताको रिसले पोइको काखमा पिसाब फेर्ने उखानलाई चरीतार्थ गर्न सक्दैनौँ । "
‘नयाँ वर्ष नवीन आशा र विश्वासका साथ समृद्धिको द्वार खुल्ने ऐतिहासिक वर्ष बन्नुपर्छ’,"–विद्यादेवी भण्डारी। नयाँ वर्ष २०८२ को पावन अवसरमा, म स्वदेश तथा विदेशमा रहनुहुने सम्पूर्ण नेपाली दिदीबहिनी तथा दाजुभाइहरूको सुख, शान्ति, समृद्धि र उत्तरोत्तर प्रगतिका लागि हार्दिक शुभकामना व्यक्त गर्दछु । साथै, नयाँ वर्षको यस आगमनले बितेका दिनका कतिपय असमझदारी, तीक्तता, निराशा र अवरोधलाई समीक्षाको विषय बनाएर विस्मृत तुल्याउन तथा आफ्नो, समाज र सिङ्गो राष्ट्रकै भविष्य सुरक्षित, सुनिश्चित, सुन्दर एवं गतिशील बनाउन  सबैलाई प्रेरणा प्रदान गर्ने विश्वाससमेत लिएको छु । हामी सबैलाई ज्ञात भएकै विषय हो कि, नेपाली जनताले इतिहासमा सदियौँसम्म सामन्ती शोषण तथा उत्पीडनको पीडा ब्यहोर्न बाध्य हुनुपरेको थियो । त्यसका अवशेषहरू अझै बाँकी नै छन् । विकास प्रक्रियाको गत्यावरोध तोड्न, अन्याय–अत्याचारको दुष्चक्रबाट मुक्त हुन र स्रोतसाधनले सम्पन्न सुन्दर यस मलुकलाई विश्वकै समृद्ध एवं प्रतिष्ठित देशको कोटीमा पुर्‍याउने अभियान तीव्र पार्न जनताले अनेकौँ बलिदानीपूर्ण सङ्घर्षसहित अद्वितीय योगदान गर्दै अगाडि बढिरहेको यथार्थ हामी सबैका सामू छर्लङ्ग छ । अर्थात्, हामीहरू हाम्रा पूर्वज र अभिभावकको मुलुक समृद्ध बनाउने तथा जोगाउने दृढ सङ्कल्प र वीरताबाट प्रेरणा लिएर देशप्रतिको आफ्नो कर्तव्य र दायित्व पूरा गर्न सदा कटिबद्ध रहिआएका छौँ । पुर्खाले आर्जेको हाम्रो प्यारो राष्ट्रको अखण्डतामा आँच आउन नदिन, नेपाली राष्ट्रियताको प्रवद्र्धन गर्न र जनताको जीवनस्तर माथि उठाउन गरिएका अनेकौँ प्रयासका क्रममा परिस्थितिले निर्धारण गरेका विभिन्न जिम्मेवारीमा रहेर हामीले भूमिका निर्वाह गरिनै रहेका छौँ । हाम्रा यी घरेलु समस्या समाधानका निम्ति हामीले जनजागरण, दबाब र सङ्घर्षको नीति मात्र अवलम्बन गरेनौँ, बरु सघन संवाद, सहमति र सहकार्यको लोकतान्त्रिक एवम् सिर्जनात्मक माध्यमसमेत अपनाउँदै आएका छौँ । यस्ता हाम्रा असल प्रयासहरू भविष्यमा समेत कायमै रहनुपर्दछ भन्ने मलाई लागेको छ । देश र जनताको सामाजिक–आर्थिक उन्नतिका निम्ति हामीले समर्पण गरेको समय, मिहिनेत र प्रयासका बाबजुद सो उद्देश्य र लक्ष्य प्राप्तिमा अपेक्षित सफलता हासिल हुन नसक्नु विडम्बना नै हो । अनि यो असाध्यै दुःखको विषय समेत हो । स्वदेशमै कमाउन र रमाउन नसक्ने ठानी गहभरि आँसु पारेर अहिले लाखौँ युवाहरू विदेसिन बाध्य भएका छन् । स्थिरता र सुशासनको पूर्ण प्रत्याभूति दिलाउन नसक्दा व्यवसायी तथा सेवाग्राहीहरू दुःखित र निराश बन्न पुगेका छन् । कृषिलाई आधुनिकीकरण गरी उत्पादन र उत्पादकत्व बढाएर कृषिमा आधारित उद्योगसहित अनेक आधुनिक औद्योगिक प्रतिष्ठानहरू विस्तार गर्न नसक्दा बेरोजगारहरूको ठूलो सङ्ख्या दिनप्रतिदिन बढिरहेको अवस्था छ । कर्मचारी प्रशासनलाई जवाफदेही, कार्यमुखी र गतिशील तुल्याउन नसक्दा सर्वसाधारणले अनेकोँ झमेला र दुःख ब्यहोर्न बाध्य हुनुपरेको छ । यी यावत् समस्या, अवरोध र नकारात्मक प्रवृत्तिले गर्दा हाम्रो मौलिक संस्कृति, पहिचान र धर्मसमेत रक्षात्मक स्थितिमा पुगेको ठानिँदैछ । त्यसैले, विगत वर्षका यस्ता समस्या र नकारात्मक प्रवृत्तिहरूबाट गम्भीर पाठ सिकेर नयाँ वर्षको अवसरमा आजकै दिनबाट नयाँ सङ्कल्पका साथ विकास प्रक्रियालाई तीव्र तुल्याउनु पर्दछ । स्वाधीन, सवल र आत्मनिर्भर अर्थतन्त्र निर्माणका दिशामा सरकारले आफ्ना प्रयासहरू थप तीव्र बनाउनु पर्दछ । राष्ट्रियता सुदृढीकरण, अग्रगमन र जनसमस्याको समाधानको नाममा हामीले पटक–पटक व्यवस्था र संविधान बदल्यौँ तर अवस्था बदल्ने हाम्रो सपना अझै पूरा हुन सकिरहेको छैन । सामाजिक–आर्थिक रूपान्तरण प्रक्रियाले तीव्रता पाउन सकेको छैन । अनेक राजनीतिक विकल्पहरूको अभ्यासपछि पनि जनतामा चरम निराशा छाउने स्थिति किन उत्पन्न भयो ? सङ्घीय लोकतान्त्रिक गणतन्त्रको स्थापनापछि देशको कायापलट हुने विश्वास हामीले जनतालाई दिलाएका हौँ, खोजेको व्यवस्था प्राप्त भएपछि पनि जनताको जीवनस्तरमा आशातीत परिवर्तन किन हुन सकिरहेको छैन ? यस्ता प्रश्नहरूमा अब चिन्तामात्र प्रकट गरेर जनताको सहानुभूति बटुल्न खोज्नुभन्दा निर्मम आत्मसमीक्षा गर्दै फेरि पनि निरन्तर इमान्दार प्रयास गर्नुको विकल्प छैन । यस दिशामा सम्बद्ध सबैको ध्यान जाओस् । हाम्रो देशमा यहीँ विकसित भएको मौलिक विचारको खाँचो थियो–जसले मुलुकलाई सामाजिक न्याय र समानतामा आधारित समुन्नत समाज बनाउन मार्गदर्शन गर्न सकोस् । अब त्यो सिद्धान्त हामीले पाइसकेका छौँ । यस प्रगतिशील सिद्धान्तको प्रभावकारी कार्यान्वयन गरी देश विकास गर्नुको विकल्प छैन । यो देशको सामाजिक–आर्थिक रूपान्तरणको मौलिक सिद्धान्त जनताको बहुदलीय जनवादका प्रणेता जननेता मदन भण्डारीको सपना आफ्ना सहकर्मी सहयात्रीहरूलाई राज्यसत्तासम्म पु¥याउने इच्छामा मात्र सीमित थिएन, बरु यस सिद्धान्तलाई कार्यान्वयन गर्दै जनताको जीवनस्तर बदल्ने र राष्ट्रको गौरव बढाउने थियो । बहुदलीयता र बहुलवादलाई आत्मसात् गरी सक्रियता, पहलकदमी, जनसेवा र प्रतिस्पर्धामा श्रेष्ठता हासिल गर्दै अरू राजनीतिक शक्तिहरूलाई समेत मुलुकका साझा विषयमा अग्रसर र गतिशील बनाउने नै जननेताको चाहना हो । मदनको विचार र भावनाअनुरूप अगाडि बढ्न हामीलाई कसैले कतैबाट अवरोध त पैदा गरिरहेको छैन ? यस प्रश्नमा आत्मचिन्तन गर्ने समय आएको छ । मदन भण्डारीले देश र जनतालाई केन्द्रविन्दुमा राखेर धारणा बनाउने गर्नुहुन्थ्यो । निजी स्वार्थ, लोभ र महत्वाकाङ्क्षाभन्दा माथि नउठेसम्म जनआकाङ्क्षालाई सम्बोधन गर्ने चेत, इमानदारिता र दृढ मनोबल उत्पन्न हुन नसक्ने उहाँको ठम्याइ थियो । त्यसैले, हामी सबैले जननेताको सपना पूरा गर्ने अठोट फेरि एकपटक दोहो¥याउनुपर्ने बेला भएको छ । नेपालको राजनीतिक आन्दोलन र सामाजिक–आर्थिक रूपान्तरणको अभियानमा ऐतिहासिक भूमिका निर्वाह गरी अपार जनविश्वास आर्जन गर्न सफल बनिसकेको जननेताको विरासत बोकेको पार्टी नेपाल कम्युनिष्ट पार्टी (एमाले) ले राज्यप्रतिको विश्वास र भरोसा थप अभिवृद्धि गर्न ढिला नगरी ठोस कार्ययोजना अघि सारेर त्यसको कार्यान्वयनमा तदारुकता देखाउनु पर्दछ । राष्ट्रहित भन्दा महत्वपूर्ण अर्को कुनै विषय हुन सक्दैन र जनताको मुहारमा मुस्कान ल्याउनुभन्दा ठूलो अर्को कुनै खुसी हुँदैन । देशले दिनसक्ने जति अवसर हामीलाई दिइसकेको छ । अबको हाम्रो समय केवल राष्ट्रको नाममा समर्पण गर्नुपर्दछ । यस्तो दृढ अठोटबिना देश बदल्ने सपना पूरा हुन असम्भव छ । नयाँ वर्षको आगमनसँगै हामी सबैले जनताका समस्यालाई टुलुटुलु हेरिरहने र समाधानका प्रयासहरूबाट आफूलाई अलग राख्ने प्रवृत्ति त्याग्नै पर्दछ । यो नयाँ वर्ष नवीन आशा र विश्वासको दियो बाल्ने वर्ष बन्नुपर्छ, समृद्धिको द्वार खुल्ने ऐतिहासिक वर्ष बन्नुपर्छ । नयाँ वर्षको पावन अवसरमा दृढ अठोट र ऊर्जाका साथ नयाँ वर्षलाई देशोपयोगी बनाउने सामर्थ्य हामी सबैमा प्राप्त होस् भन्ने शुभेच्छासहित सबैलाई हार्दिक शुभकामना !। "
‘लोकतन्त्रलाई कमजोर पार्ने र पछाडि फर्काउने हर्कतका विरुद्ध सबै एकजुट हौँ’,"–डा. बाबुराम भट्टराई। हामीले लामो सङ्घर्ष गरेर सङ्घीय लोकतान्त्रिक गणतन्त्र ल्यायौँ । त्यसले जनतालाई अधिकार सम्पन्न बनाएसँगै देश क्रमशः सकारात्मक दिशातर्फ अघि बढिरहेको छ । तर विकास, समृद्धि र रोजगारीको आवश्यकता पूरा हुन नसक्दा जनतामा केही असन्तुष्टि भने देखिएको छ । प्रशासन, न्यायालय, सुरक्षा अङ्गलगायत राज्यका संस्थाहरू कमजोर भएकाले पनि चाहेको जस्तो सुशासनको प्रत्याभूति हुन सकिरहेको छैन । तर यो एउटा पाटो मात्र हो । यसलाई लोकतान्त्रिक ढङ्गले समाभान हल गर्दै जानु प्रभावकारी हुन्छ । केही समययता सडक र सामाजिक सञ्जालमा अस्वाभाविक रूपले फेरि राजतन्त्रलाई फर्काउने र संविधानका सकारात्मक पक्षलाई उल्ट्याउने भन्ने किसिमका गतिविधिहरू हुन थालेका छन् । यो चिन्ताको विषय हो । बहुदलीय लोकतन्त्रमा दल र विचारहरू फरक हुनसक्छन् । समाजमा अगाडि बढ्ने, यथास्थितिमा रहने र पछाडि फर्कने प्रवृत्ति जहिले पनि भइरहन्छ । यस्ताखालका समस्याको समाधान पनि लोकतान्त्रिक विधिमार्फत खोज्नुपर्छ । तर अहिले जसरी प्रायोजित हिसाबले हल्ला चलेको छ, म त्यस्तो सम्भावना देख्दिँन । यस्तो प्रवृत्तिले अनावश्यक समय र शक्ति बर्बाद गर्छ । पूर्वराजाले कुनै भूमिका खोज्ने हो भने नेपालको वर्तमान संविधानअन्तर्गत त्यो ठाउँ छैन । किनकी सार्वभौमसत्ता, भौगोलिक अखण्डता र स्वाधीनता तथा जनतामा नीहित सार्वभौमसत्तालाई संविधानको असंशोधनीय प्रावधान भनेर राखिएको छ । यस्तो अवस्थामा यो सम्भव नहुने विषय हो । राजतन्त्रमा एउटा व्यक्ति र परिवारमा सर्वाधिकार रहन्छ । यो सिधैँ वर्तमान संविधानसँग बाँझिन्छ । जनताको बलिदान र सङ्घर्षमार्फत संविधानसभाबाट जारी भएको संविधानलाई उल्टयाइयो भने थप समस्या सृजना गर्दछ । नेपालजस्तो जटिल भूराजनीतिमा रहेको मुलुकमा कसैको आग्रह वा बहकाउमा लागेर यस्ता गतिविधि गर्न थालियो भने देश र जनतालाई ठूलो नोक्सान पुग्छ । देश र जनतालाई माया गर्नेहरू सबैले यस्ता विषयलाई खेलबाड गर्नुहुँदैन । लोकतन्त्रका कमजोरी हुन्छन्, त्यसलाई लोकतन्त्रभित्रैबाट सच्याउनुपर्छ । लोकतन्त्रको विकल्पमा उन्नत लोकतन्त्र खोज्ने हो । यसलाई अझ सहभागितामूलक, पारदर्शी र सुशासनयुक्त बनाउनुपर्छ । त्यसमा सबै दलबीच सहमति र समन्वयमार्फत छलफल हुनुपर्छ । लोकतन्त्रलाई नै अन्त्य गरेर अलोकतान्त्रिक वंशाणुगत कुनै प्रणाली ल्याउने भन्नु देश र जनतामा हितकारी हुँदैन । यसले गम्भीर समस्या सिर्जना गर्छ । किनकी विश्वमा देखिएका विभिन्न शक्ति केन्द्रहरुले अहिले हाकाहाकी आफ्नो प्रभूत्व विस्तारका निम्ति अर्को देशको स्वाधीनता र सार्वभौमिकतामाथि सिधैँ हमला गरिरहेका छन् । यस्तो युगमा हाम्राजस्तो जटिल भूराजनीति भएको मुलुकमा लोकतन्त्रलाई खलबल्याउने र अस्थिरता ल्याउने काम गरिएमा देश र जनताका लागि घात हुन्छ । कसैबाट पनि त्यो नहोस् । यसप्रति सबै गम्भीर बनौँ । लोकतन्त्रलाई कुनै पनि ढङ्गबाट कमजोर पार्ने काम कसैबाट पनि नहोस् । लोकतन्त्र भनेको कहिल्यै पनि पूर्ण हुँदैन । संविधान निर्मातामध्ये म पनि एक व्यक्ति हुँ । त्यतिबेलादेखि नै संविधानको कतिपय कुरा राम्रा छन्, कतिपय कुरा अपुग छन् भनेर ‘आधा गिलास भरिएको, आधा खाली’ छ भनेको थिएँ । संविधानमा नपुगेको कुरालाई पूर्णता दिँदै हिजोको शीतयुद्धकालीन अवस्थामा बनेको पूँजीवादी र साम्यवादी विचार युगसापेक्ष भएनन् । जनतालाई यथाशीघ्र प्रभावकारी सेवा दिने, सुशासन कायम गर्ने र समृद्धि चाहने हो भने अब नयाँ युगअनुसारको वैकल्पिक राजनीतिक शक्ति निर्माण गर्नुपर्छ भन्ने अभियानमा हामी छौँ । यो लोकतन्त्रभित्रै रहेर गरिएका अभ्यास हुन् । तर यो लोकतन्त्रलाई नै उल्ट्याउने ढङ्गबाट केही प्रयत्न भएका छन् । त्यो शङ्कास्पद र रहस्यमय देख्छु । त्यसले कुनै समाधान गर्दैन । लोकतन्त्रलाई मासेर अलोकतान्त्रिक तरिकाले मुलुकमा विद्यमान समस्या समाधान कसरी हुन्छ ? यसबाट सुशासन, समृद्धि र शान्ति कायम हुन्छ ? भूराजनीतिक संवेदनशीलता हट्छ ? केही पनि हट्दैन । यस्ता विषयमा दलहरूका बीचमा गहन संवाद हुनुपर्‍याे । पुराना पार्टीका केही नेताहरूको अझै पनि कतिपय विषयमा अहम् देखिन्छ । तर त्यसलाई बहाना बनाएर अलोकतान्त्रिक अभ्यास गर्न मिल्दैन । त्यसैले हामी सबै संवदेनशील बनौँ । कुनै पनि बहानामा लोकतन्त्रलाई कमजोर पार्ने र पछाडि फर्काउने क्रियाकलापविरुद्ध सबै एक भएर उभिनुपर्छ भन्ने मेरो आग्रह हो । हामीले सुधारिएको संसदीय प्रणाली अपनाएका छौँ । प्रत्यक्ष र समानुपातिक निर्वाचनसम्बन्धी मिश्रित प्रणालीले अस्थिरता ल्याउँछ भन्ने पूर्वानुमान गरिएकै थियो । दुई पटकको चुनावले त्यो देखियो । नेपालजस्तो बहुजातीय, बहुभाषिक र बहुसांस्कृतिक मुलुकमा प्रत्यक्ष निर्वाचनले मात्रै वर्तमान समस्या हल गर्दैन । प्रत्यक्ष निर्वाचित कार्यकारी राष्ट्रपतीय प्रणाली सङ्घमा र प्रत्यक्ष निर्वाचित मुख्यमन्त्री प्रदेशमा हुने व्यवस्था गरियो भने पाँच वर्षसम्म कार्यकारी स्थिर हुन्छ । त्यो कार्यकारीले योग्य व्यक्तिमध्येबाट मन्त्री छनोट गरी सरकार चलाउँछ । यसोगर्दा सुशासनको राम्रो प्रत्याभूति हुन्छ । संसद् र प्रदेशसभा विधायिकी काम र सरकारलाई खबरदारी गर्न केन्द्रित हुन्छ । त्यसो हुँदा मात्रै देशमा स्थिरता र समावेशी, समानुपातिक र सुशासन कायम हुन्छ । त्यो बाटो उपयुक्त हो । त्यसका लागि सबै मिलेर संविधान संशोधन गरौँ । नेपाल संसारको सबभन्दा पुरानो मध्येको एउटा राज्य हो । यसको स्वाधीन र स्वतन्त्र अस्तित्वको ऐतिहासिक आधार छ । नेपाल बन्दैन, हुँदैन भनेर निराश हुनुपर्ने कुनै कारण छैन । हामीभन्दा कमजोर साधनस्रोत भएका देशहरू सम्पन्न बनेका छन् । लोकतान्त्रिककरणको प्रक्रिया अलि ढिला हुँदा हामी केही पछाडि परेका हौँ । बल्ल लोकतन्त्र आएको छ, यसलाई समृद्ध पार्दै देशमा बसेर नै यहाँ भएका साधनस्रोतको समूचित प्रयोग गरियो भने एक दशकभित्रै नेपाल विश्वका सम्पन्न मुलुक बन्न सक्छ । मेरो आग्रह के हो भने देशविदेश जानुस्, घुम्नुस्, आउनुस्, तर यो देशै बन्दैन भन्ने भाष्य निर्माण गर्नु उपयुक्त हुँदैन । देश बन्छ, बनाउनुपर्छ, त्यसका निम्ति हामी सबै मिलौँ । कमीकमजोरी हटाऔँ । दल र नेता राम्रा नभएमा लोकतान्त्रिक तरिकाले राम्रा दल र नेता छानौँ र देशलाई बनाऔँ । "
‘गरिब छु र पहुँच छैन् भनेर महिलाहरु चुप लागेर बस्नु हुँदैन’,"–शुभद्रा आले। म २०४१ सालमा भर्ना भएर २०७१ सालमा नेपाल प्रहरीको प्रहरी सहायक निरीक्षक (असई)बाट सेवानिवृत्त भएकी हुँ । मैले सेवा गर्दा धेरै चुनौतिहरु थिए । अहिले खुसी लाग्छ, त्यो बेला जिल्लाभरीमा एक्लै महिला प्रहरी थिए । अहिले जिल्लामा १०/१५ जना महिला प्रहरी आउनु भएको छ । धेरै महिलाहरु नेपाल प्रहरीमा प्रवेश गरिरहनुभएको छ । यो एकदमै खुसीको कुरा हो । अहिले म एकल महिला डब्लुएचआरको जिल्ला अध्यक्ष भएर काम गरिरहेको छु । महिला सशक्तिकरणका लागि धेरै संघ संस्थामा बसेर काम गरिरहेको छु । महिला अधिकारको कुरा गर्दा अहिले एकल महिलाको सुरक्षा भत्तासम्बन्धी कुराहरु आइरहेका छन् । एकल महिलाहरुलाई सशक्तिकरण गर्ने, शान्ति स्थापना गर्ने कुराहरुमा काम गरिरहेका छौँ । द्धन्द्ध पीडित, सिमान्तकृत, एकल महिलाहरुका लागि हाम्रो समूहले काम गरिरहेको छ । समूह गठन गरेर कसरी न्याय दिने, न्यायमा पहुँच कसरी पुर्याउने भनेर काम गरिरहेका छौँ । यस क्षेत्रमा काम गरेको आठ वर्ष नै भइसक्यो । हामीले जिल्ला प्रहरी हाताभित्र लैङिगक हिंसा नियन्त्रण सञ्जाल बनाएर मलाई नेतृत्व दिनुभयो । डब्लु एचआरलगायत अन्य संस्थामा रहेर काम गर्दा महिला, जेष्ठ नागरिक र बालवालिकाको हकहितको लागि काम गरिरहेका छौँ । अहिले ११५औँ अन्तर्राष्ट्रिय महिला दिवसको युरोपियन देशबाट सुरु भएको भन्ने छ । त्यहाँ महिलाहरुले मत दिन नपाउने, महिलामाथि थिचोमिचो गर्ने, अधिकारबाट बञ्चित गर्ने भएर त्यहाँ एउटा श्रमिक दिवस मनाउने गरेको पाइन्छ । त्यस बेलादेखि हाम्रो देशमा पनि महिला देशको अंग हो भनेर हामीले पनि अन्तर्राष्ट्रिय श्रमिक महिला दिवसमा भनेर मनाउदै आइरहेका छौँ । अहिले केही श्रमिक महिलाहरुलाई दिवसको अवसरमा विभिन्न संगठनहरु र मन्त्रालयहरु मिलेर काम गरिरहेका छौँ । धनुषा जिल्लाको सबै कुना कन्दरासम्म पुगेर काम गरिरहेको छु । अहिले छिनेश्वरनाथमा एकल महिलाको समूह गठन गरेर न्याय दिने काम गरिरहेका छौँ । त्यहाँको महिलाहरुलाई स्थानीय सरकार केहो, सुरक्षाभत्ता पाउने कसरी भन्ने पनि थाहा थिएन । हामीले समूह गठन गरेपछि सक्षम भएका छन् । महिला हिंसा भएको थाहा पाउनेवित्तिकै हामी तुरुन्त घटनास्थलमा पुगिहाल्छौँ । पूर्वको चराकोटदेखि दक्षिणको मुखियापट्टी, पश्चिमको बट्टेश्वर सबै ठाउँमा पुगेर काम गरिरहेका छौँ । केही ठाउँको अवस्था एकदमै दयनीय छ । मुसहर, दलित, पिछडिएका समुदायको अवस्था दयनीय छ । त्यस्तो ठाउँमा पुग्दा न्याय, शिक्षा, स्वास्थ्यको लागि अवस्था कमजोर भएको देख्दा हामीले मन्त्री समेत लगेर बस्ने बास त चाहिन्छ भनेर कुरा गरेका थियौँ । म खाद्य सञ्जाल फ्यान नेपालको अध्यक्ष पनि भएँ । त्यसबाट पनि उहाँहरुलाई केही घरहरु बनाएर सहयोग गर्यौं । बोर्डरको समस्या थियो । बोर्डरले मिचेको जग्गा जमिनको समस्या थियो । म संस्थामा बसेर काम गर्दा कुन संस्थाले के काम गर्ने त्यसलाई फोकस गरेर काम गरेका थिए । पहिलाको तुलनामा महिलाहरु अलि जागरुप भएका छन् । कतिपय महिलाहरुलाई केही थाहा नै छैन्, कहाँ जाने अधिकारका लागि भनेर । हामीसँग समन्वय भएकाहरुलाई त सम्बन्धित निकायसम्म पुर्‍याएर न्यायको लागि काम गरेका छौँ । अझ पनि धेरै ठाउँहरुमा गर्न अझै बाँकी छ । धेरै ठाउँमा पुगेका छौ कामको सिलसिलामा । कानून के हो, स्थानिय सरकार के हो ? भन्ने नै बुझनु भएको छैन । यस्ता कुराहरु हामी पुगेको ठाउँमा त बुझाइरहेका छौँ । अझै बुझाउन बाँकी छ । सरकारी निकायमा पनि महिला भनेपछि होच्याउने चलन छ । त्यहाँ पहुँच पुग्न सकेको छैन । सरकारी निकायमा भएका महिलाहरुले पनि त्यति नै कठिनाइ भोगिरहनु भएको छ । सरकारबाट पाउने अधिकार छ त्यो पनि भनेको जस्तो पाएको छैन् । महिलाहरु राजनीतिमा पनि जसको पहुँच छ उसलाई सहज भएको छ । तर सबैको पुहँच पुगेको छैन् । महिलाहरु सक्रिय भएर गन्तब्यमा पुग्छु भन्ने छ । तर जहाँ पुग्नुपर्ने त्यो ठाउँसम्म चाहीं पहुँच पाएको छैन । ३३ प्रतिशत भन्ने त छ तर कार्यान्वयन छैन् । त्यसलाई बुँदामा मात्र राखिएको छ । महिला भनेर छुट्टयाउने चलन अहिले पनि छ । पितृसत्तात्मक सोच अहिले पनि हटेको छैन । अन्यथा नहोस् ३३ प्रतिशत मात्र कार्यान्वयन भयो भने महिलाहरु त्यसैपनि अगाडि गइहाल्छन् । तर ३३ प्रतिशत कार्यान्वयन चाहिँ हुन पर्‍यो । कार्यन्वयन होस् । संस्थामार्फत मैले तराई मधेशका धेरै जिल्लामा घुमिरहँदा जिल्ला अनुसार महिलाहरुको अवस्था फरक फरक छ । अन्य जिल्लाको तुलनामा रौतहट र बारातिर बढी समस्या छ । महिला दिवसको अवसरमा हामीले श्रमिक महिलाहरुको आत्मनिर्भर गराउन, श्रमिक महिलाहरुलाई कसरी प्रोत्साहन गर्ने भनेर काम गर्नुपर्नेछ । श्रमिक महिलालाई सम्मान र प्रोत्साहन दियो भने राम्रो हुन्छ भन्ने लाग्छ । पुरुषले त्यही काम गर्दा उच्च स्तरमा ज्याला पाउनुहुन्छ तर महिलाले आधा मात्र पाउँछन् त्यो बराबर होस् । हामी समान ज्यालाको लागि आवाज उठाइरहेका छौँ । राज्यले महिलाहरुले पाउनुपर्ने अधिकार जुन ३३ प्रतिशत भनेको थियो त्यो पूर्णरुपमा कार्यान्वयन हुनुपर्छ । शिक्षा र रोजगार भयो भने महिलाहरु आत्मनिर्भर हुन्छन् । महिलाहरुले हिम्मत नहारिकन श्रमिक हौँ, गरिब छौँ भनेर कहिले पनि हिम्मत नहार्नु होला । तपाईंहरुको साथमा हामी छौँ । आफ्नो अधिकार, न्यायमा पहुँचको लागि हामी छौँ । सबैले अधिकार र पहुँचमा पुग्नुपर्छ । यसका लागि सामूहिक रुपमा अग्रसर हुनुपर्छ । (महिला अधिकारकर्मी शुभद्रा आले धनुषामा क्रियाशील छिन् । उनी महिला प्रहरीको जागिरबाट अवकाश पाएपछि अधिकारका लागि सक्रिय भएकी हुन्)। "
अभिनेत्री तथा मोडल शेफाली जरीवालाको ४२ वर्षको उमेरमा निधन,"काठमाडौं, १४ असार । भारतीय अभिनेत्री तथा मोडल शेफाली जरीवालाको निधन भएको छ । भारतीय सञ्चारमाध्यमहरूका अनुसार शेफाली मुम्बईको अन्धेरी लोखंडवाला क्षेत्रमा बस्थिन् । अचानक गएराति ११ बजेतिर उनले छाती दुख्ने गुनासो गरिन् । उनका पति पराग त्यागीले उनलाई नजिकैको अस्पताल लगे, जहाँ डाक्टरहरूले उपचार सुरु हुनुभन्दा अगाडि नै उनलाई मृत घोषित गरे । अस्पतालका कर्मचारीले शेफाली जरीवालालाई मृत अवस्थामा ल्याइएको पुष्टि गरेका छन् । मिडिया रिपोर्टका अनुसार ४२ वर्षीया शेफालीको हृदयघातका कारण मृत्यु भएको हो । उनको शव पोस्टमार्टमको लागि कूपर अस्पताल पठाइएको छ । ‘कांटा लगा गर्ल’ भनेर चर्चित भएकी शेफालीले अक्षय कुमार र सलमान खानसँग फिल्म ‘मुझसे शादी करोंगी’ मा काम गरेकी थिइन् । "
यस्तो बनेर आयो ‘यो मन त मेरो नेपाली हो’को ट्रेलर,"काठमाडौं, १३ असार । शुक्रबार राजधानीमा एक कार्यक्रमको बीच चलचित्र ‘यो मन त मेरो नेपाली हो’ ट्रेलर सार्वजनिक गरिएको छ । चलचित्रको ट्रेलरमा नेपाली भाषा, साहित्य, कला, यसको इतिहास, महत्वलाई देखाउन खोजिएको छ । पत्रकार सम्मेलनमा बोल्दै निर्देशक मित्र प्रधानले नयाँपुस्तालाई नेपाली भाषा, संस्कार र संस्कृतिबारे ज्ञान दिने र यसको संरक्षणको लागि गर्ने संघर्षको कथावस्तुमा चलचित्र निर्माण गरेको बताए । चलचित्रका निर्माता तथा कलाकार रोशन श्रेष्ठले यो चलचित्र हरेक नेपालीले हेर्नुपर्ने बनेको बताए । यस्तै, विजय बरालले फरक चलचित्र भएको र यसले नेपाली भाषा, साहित्य र कलालाई जोड्ने काम गरेको बताए । विल्सन विक्रम राईले आफूले फिल्मको कथामा मिल्ने गीत समेत लेखेको र यो कथा नजिकबाट देखेकोले चलचित्र उत्कृष्ट बनेको बताए । चलचित्रकी नायिका आयुषा समालले आफूले विदेशमा बसेर पनि नेपाली भाषा सिक्न र जोगाउन लागेको बताइन् । असार २७ गतेबाट प्रदर्शनमा आउन लागेको चलचित्र ‘यो मन त मेरो नेपाली हो’मा रोशन श्रेष्ठ, विजय बराल, विल्सन विक्रम राई, बुद्धि तामाङ ‘हैट’, आयुषा समाल, नारायण खाती, भुपेन्द्र लिङ्देन ‘मन्त्री’, सुवास भण्डारी, विजय सुब्बा, विजिता परियार , देवराज राजवंशी, भानुभक्त सिटौला लगायतको अभिनय रहेको छ । पद्यमा इश्वर इन्टरटेन्मेन्ट प्रालिको प्रस्तुतिमा मित्र प्रधान प्रस्तुतकर्ता रहेको चलचित्र ‘यो मन त मेरो नेपाली हो’लाई ज्ञानबहादुर प्रधान ९रोशन०ले निर्माण गरेका हुन् । अमेरिकामा रहेका साहित्यकार मित्र प्रधान ९नर०को निर्देशन रहेको यस चलचित्रमा शिवम् अधिकारीको लेखन रहेको छ । सौरभ लामाको छायांकन, देव महर्जन द्वन्द्व, समिर मियाँको भिएफएक्स, कविराज गहतराज र प्रमोद भण्डारीको कोरियोग्राफी , सम्पादन बनिश शाह तथा सिजिआई सत्यम राना रहेका छन् । दिपक शर्मा, विकास चौधरी र थोरम्पो ह्यङ राईको चलचित्रमा संगीत रहेको छ भने दिपक शर्मा, विल्सन विक्रम राई,शंकर अधिकारी घायलको शब्द तथा खैजडी गीतमा अनिश अधिकारीको शब्द संकलन रहेको छ । चलचित्रलाई आरआर फिल्मसले वितरण गर्दैछ । "
नाटक ‘आयोजना नम्बर १६०’ कदममा मञ्चन,"दमक, १३ असार । झापाको दमकमा नियमित नाटक मञ्चन गरिरहेको कदम थिएटरले यसपटक नाटक ‘आयोजना नम्बर १६०’ प्रदर्शन गरिरहेको छ । ५ असारदेखि कदम थिएटरको पाइवाइला हिममानाटक मञ्चन गरिरहेको हो । नाटक १५ असारसम्म मञ्चन हुने कदम थिएटरका कला निर्देशक सिजन दाहालले जानकारी दिए । नाटक साँझ ५ः१५ देखि नियमति मञ्चन हुँदै आएको छ । भारतीय नाटककार अजय शुक्लाको हिन्दी नाटक ‘ताजमहलका टेन्डर’लाई नवीन भण्डारीले नेपालीमा रूपान्तरण गरेर यो नाटक कदममा मञ्चन गरिएको उनले बताए । नाटकमा सरकारी सुशासनलाई प्रश्न गरिएको छ । सरकारले कसरी हचुवाकोभरमा आयोजना ल्याउँछ र कसरी अलपत्र पार्छ भन्ने देखाइएको दाहालले बताए । उनका अनुसार कर्मचारीतन्त्रले लोभमा फसेर कसरी सरकारी ढुकुटीमा राज गरिरहेका छन् भन्ने देखाएको छ। नाटक पूर्णतः कमेडी रहेको उनले बताए । नाटक ‘आयोजना नम्बर १६०’ मा एक जना सत्ता सञ्चालक र स्थानीय सरकार मानिएको कर्मचारीतन्त्रलाई गहिरो प्रश्न गरिएको छ । कदम थिएटरमा मञ्चन भइरहेको नाटक ‘आयोजनानम्बर १६०’मा बुङ छेङ, नवीन भण्डारी, नवीन उर्जा, रश्मी उप्रेती, पारुमा राई, पुकारजंगक्षेत्री, रोशन मुर्मु, सुदीप क्षेत्री, सञ्जय मुडियारी र पुजन खरेलले अभियनय गरेका छन् । यो नाटक यिनै १० कलाकारले निर्देशन गरेका हुन् । लाइटमा आयुष भण्डारी छन् । "
२५ दिनमा सकियो ‘द ब्ल्यू लाइट’को छायाकंन,"काठमाडौं, १३ असार । साइकोलोजिकल थ्रिलर जनरामा निर्माण भएको चलचित्र ‘द ब्ल्यू लाइट’को इन्डकल्याप भएको छ । जेठ २२ गतेबाट छायाकंन सुरु गरिएर उपत्यका भित्रका विभिन्न स्थानमा खिचिएको चलचित्रको छायाकंन २५ लगाएर सम्पन्न भएको हो । ‘द ब्ल्यू लाइट’लाई बलिराम चौहानले निर्देशन गरेका हुन् । प्रतिक्षित चलचित्र ‘बलिदान’को लेखक तथा मुख्य सहायक निर्देशक समेत रहेका चौहानकोको यो डेब्यु सिनेमा हो । स्काइफल पिक्चर्सको प्रस्तुति रहेको चलचित्र ‘द ब्ल्यू लाइट’को प्रमुख भूमिकामा बेनिशा हमाल, अर्पण थापा, महेश त्रिपाठी, आयुसमान देशराज जोशी, सृष्टि श्रेष्ठ, सुरक्षा इटानी छन् । चलचित्रको बाल कलाकारमा ग्रिसमा कटुवाल र सहारा शर्मा छन् । यो चलचित्रको थिम पोस्टर र फस्टलुक पोस्टर पहिल्यै सार्वजनिक भइसकेका छन् । थिम पोस्टरमा निलो रङले घेरिएको वातावरणबीच एक बालिका उभिएकी थिइन् । जसमा बालिकाको कम्मरदेखि माथिसम्मको भाग देखाइएको थियो । उनको जुङरुङ्ग कपाल तथा विछिप्त मुद्राबाट चलचित्रको रहस्यमय तथा मनोवैज्ञानिक पृष्ठभूमि झल्किन्छ । यस्तै, छायाकंनकै क्रममा सार्वजनिक गरिएको पोस्टरमा सिनेमाकी मुख्य कलाकारमध्ये एक बेनिशा हमाल थिइन् । उक्त पोस्टरमा उनलाई बारमा देखाइएको छ । जहाँ औंलामा चुरोट च्यापेर बसेकी उनी तनावमा देखिएकी थिइन् । निर्माणपक्षले कलाकारको भूमिका र चलचित्रको कथाबारे प्रष्ट पारेको छैन । निर्देशक चौहानले विस्तारै खुलाउँदै जाने बताएका छन् । ‘हामीले जे बनाउन खोजेका थियौं, त्यसका लागि सफल भयौं । अब पोस्ट प्रडक्सनको काम अघि बढ्छ,‘ निर्देशक चौहानले भने ’कालाकारहरुको काम कथालाई जीवन्त बनाएको छ, हामी उत्साहित छौं । दर्शकलाई हामीले राम्रो सिनेमा देखाउने छौं ।’। ‘द ब्ल्यू लाइट’को को–प्रोडुसरको रुपमा रमन ग्रे रहनेछन् । कार्यकारी निर्मातामा भने छायाकार नरेन्द्र मैनाली र नायिका बेनिशा हमाल रहनेछन् । चलचित्रको छायांकन मैनालीले नै गरेका हुन् । आकाश उखेडा मुख्य सहायक निर्देशक रहेको चलचित्रमा रेलिजा श्रेष्ठ प्रोडक्सन डिजाइनर, दिलीप पन्त निर्माण नियन्त्रक रहेका छन् । ‘द ब्ल्यू लाइट’ सन् २०२५ भित्रै रिलिज हुने निर्देशक चौहानले बताएका छन् । "
फिल्म ‘पीआर’को टिजर सार्वजनिक,"काठमाडौं, १२ असार । सलोन सलिना फिल्मसको ब्यानरमा निर्माण भएको फिल्म ‘पीआर’को टिजर सार्वजनिक भएको छ । बिहीबार राजधानीमा एक कार्यक्रमको आयोजना गरी टिजर रिलिज गरिएको हो । टिजरमा अस्ट्रेलियामा विद्यार्थीहरुको संघर्ष उनीहरुको दुःख नेपालमा परिवारको पीडा एउटा समसामयिक विषय देखाइएको छ । फिल्ममा आर ए सुरज पौडेल, राजन कुँवर, विनिता कार्की, पुजा चौधरी, बिमला खत्री आस्मा अधिकारी, कुशल थापा, गणेश बुढाथोकी, कृष्ण थापा ,म्याक्स र नवीन घायलको अभिनय छ । त्यसैगरी, विशेष भूमिकामा नीर शाह, गौरी मल्ल, रवीन्द्र खडका, दिक्पाल कार्की उत्तम केसीले अभिनय गरेका छन् । रन्जित शाह (आरएफएम फयासिलिटी मेनेजमेन्ट अष्ट्रेलिया) र सन्तोष तिवारी (लेन वे डम्प्लिङ) सिड्नी प्रस्तुतकर्ता रहेको यस फिल्मको निर्देशन शोभित बस्नेतले गरेका छन् । यस फिल्मको कथा पनि उनकै रहेको छ । यस फिल्मका निर्माताका रुपमा ए वान ग्रुप सर्भिसका प्रदीप दाहाल र इन्द्रेणी ग्रुपका लक्ष्मण सापकोटा रहेका छन् । फिल्ममा मानस राज र भिम बिसीको संगीत, रामजी लामिछानेको नृत्य, गणेश बुढाथोकीको पटकथा र संवाद, सौरभ सायमी (अस्ट्रेलिया) र सौरभ लामा (नेपाल) छायांकन र बन्दे प्रसादको सम्पादन रहेको छ । यस फिल्मको मुख्य सहायक निर्देशकका रुपमा रामजी राउत, गणेश बुढाथोकी, मणि तामाङ रहेका छन् । केवलमान सिंह बस्नेतको निर्माण व्यवस्थापक रहेको यो फिल्मको छायांकन अष्ट्रेलियाको विभिन्न सहरमा ६० र ४० प्रतिशत गरिएको निर्देशक बस्नेतको भनाई छ । निर्माण पक्षका अनुसार यो फिल्म यसै महिनाको अन्तिमबाट अस्ट्रेलिया र न्युजिल्यान्डको सबै शहरमा र रिलिज गरिँदैछ । यस बाहेक दशैको आसपासमा विश्वव्यापी रुपमा रिलिज गरिने निर्माण पक्षको भनाई छ । यो फिल्मलाई आरआर फिल्मसले वितरण गर्दैछ । "
नेपालसहित ४० भन्दा धेरै देशमा एकसाथ रिलिज हुँदै ‘कोशेढुंगा’,"काठमाडौं, १० असार । आगामी भदौ १२ गतेदेखि प्रदर्शन हुने चलचित्र ‘कोशेढुंगा’ नेपालसहित ४० भन्दा धेरै देशमा एकसाथ रिलिज हुने भएको छ । सर्वकालीन ब्लकबस्टर चलचित्र ‘पूर्ण बहादुरको सारङ्गी’ फेम्ड निर्देशक सरोज पौडेलको निर्देशनमा निर्माण भएको चलचित्र ‘कोशेढुंगा’ नेपालसँगै अमेरिका, अस्ट्रेलिया, जापान, युके, क्यानडालगायत ४० भन्दा धेरै देशमा प्रदर्शन हुनेछ । चलचित्र ‘कोशेढुंगा’लाई प्याट्रिक सुवेदी र रमेश ढकालको सेभेन सिज इन्टरनेसनलले अन्तर्राष्ट्रिय बजारमा वितरण गर्दैछ । सेभेन सिजले यो फिल्म सो मितिमा देश तथा विदेशमा एकसाथ प्रदर्शनमा आउने निर्माण कम्पनीले जनाएको छ । “हाम्रो चलचित्र ४० भन्दा धेरै देशमा एकसाथ रिलिज हुनेछ । अन्य देशमा पनि रिलिजका लागि वितरकहरूसँग कुरा भइरहेको छ,” निर्देशक पौडेलले भने, “रिलिजको समयसम्म अन्य केही देश पनि थपिनेछन् ।”। डायस्पोरामा नेपाली सिनेमाकै इतिहासमा पहिलो पटक ‘कोशेढुंगा’ एकसाथ ४० देशमा आगामी भदौ १२ गते (अगस्ट १८ मा) एकसाथ ४० देशका हलहरूमा रिलिज गर्न लागिएको अन्तर्राष्ट्रिय वितरक कम्पनी सेभेन सिज इन्टरनेसनलका निर्देशक रमेश ढकालले जानकारी दिएका छन् । नेपाली सिनेमाको डायस्पोरा इतिहासमा पहिलो पटक यति धेरै देशमा एकसाथ चलचित्र प्रदर्शन हुँदा ‘कोशेढुंगा’ले नेपाली सिनेमालाई अन्तर्राष्ट्रिय स्तरमा नयाँ उचाइ दिने अपेक्षा वितरक ढकालको छ । निर्देशक पौडेलको निर्देशन रहेको यो चलचित्र ‘कोशेढुंगा’को छायांकन स्याङ्जाको आधिखोला, त्रिवेणी र सिरुवारी क्षेत्रमा गरिएको छ । काठमाडौंमा पनि सेट लगाएर यो सिनेमाको छायांकन गरिएको छ । गाउँले सेटअपमा यो सिनेमाले मौलिक कथा पस्किनेछ । यो चलचित्रको केही समयअघि पोस्टरमा अभिनेत्री पन्तलाई प्रस्तुत गरिएको गाउँको पृष्ठभूमिमा पछ्यौरी ओढेको ग्रामिण महिलाको चरित्रमा फिचर्ड गरिएको फस्टलुक पोस्टर सार्वजनिक गरिएको थियो । नरदेवी फिल्मसको प्रस्तुति रहेको चलचित्र ‘कोशेढुंगा’मा अभिनेत्री सुरक्षा पन्त, आर्यन सिक्देल, ऋचा शर्मा, मन्जिल कुमार, नीति शाह, प्रवीण खतिवडा, हिउवाला गौतम, सरोज खनाल, विशाल पहाडी, दिनेश काफ्ले, लोकमणि सापकोटालगायतको अभिनय रहेको छ । चलचित्रको निर्मातामा प्रेविल कँडेल र किशोर अनुराग छन् । कार्यकारी निर्माता दिनेश खड्का हुन् । बाबु श्रेष्ठले छायांकन गरिरहेको यो चलचित्रमा नहकुल खड्काको सम्पादन, आशिष अविरल र रिदम कँडेलको संगीत छ । यस चलचित्रको कास्टिङ डिरेक्टर सुवलमणि सापकोटा हुन् । "
नेपाली फिचर फिल्म ‘नाकछोङ’को फस्टलुक्स पोस्टर सार्वजनिक,"काठमाडौं, १० असार । नेपाली फिचर फिल्म ‘नाकछोङ’ (बिजुवा)को फस्टलुक्स सार्वजनिक गरिएको छ । निर्माण युनिटले फिल्मको एक पोस्टर फस्टलुक्सको रुपमा सार्वजनिक गर्दै प्रचार पनि थालेको हो । ज्योतिराज राई प्रस्तुतकर्ता रहेको फिल्मको फस्टलुक्समा मुख्य कलाकार भुवन सिंह राईलाई प्रस्तुत गरिएको छ । पोस्टरको पृष्टभूमिमा देखिएको काठमाडौं सहर र बिजुवा पनि समेटिएको छ । पोस्टरले गहिरो विषयवस्तु प्रस्तुत गरेको अनुमान गर्न सकिन्छ । फिल्ममा भुवन सिंह राई, यासेली योङ्हाङ, शुष्मा सुब्बा गुरुङ, सारा राई, ताया हाङ राई, अनुशा राई, सरोज राई, उत्तम राई, पूर्ण लिम्बु, त्रिचु राई, दिनेश कोइराला, हेम दिलुङ्छा राई, उदय सुब्बा कुरुङ्बाङ, विनोद पोमो , तुलशा लिम्बु , मदन खोदूङ राई ,ससिता राई रसा लिम्वू , मीसन बान्तावा राई र बाल कलाकार जेशन राई लगायतको अभिनय रहेको छ । फिल्मको निर्देशन किरण राईले गरेका हुन् । किरणको यो निर्देशनमा तेस्रो फिल्म हो । उनले यसअघि ‘लुङा’ र ‘जिउपंचौ’ निर्देशन गरेका थिए । फिल्ममा लेखन समेत किरणकै छ पोपीराज राई निर्माता रहेको फिल्मको छायांकन बाबु श्रेष्ठले गरेका हुन् । राजन मुकारुङ र विष्णु किरातीको शब्द, दिनेशकाजी वान्तवा, अनिल कोई राईको संगीत रहेको फिल्मको गीतमा नोगेन लिम्बु र परेस राईले स्व दिएका छन् । फिल्मको मुख्य सहायक निर्देशक बारत लिम्बु रहेका छन् । कार्यकारी निर्मार्ता रमु श्रेष्ठ रहेको फिल्मको पटकथा सम्पादन निर्देशक किरण र निर्माता ज्योतीराजले मिलेर तयार पारेका हुन् भने पास्र्व संगीत मोनिष निरौला, कलर अनिल राना, ध्वनि संयोजन र मिक्सिङ सागर अर्यालको रहेको फिल्मका निर्माण नियन्त्रक दोय गिरीराज राई र कमल लिम्बु (सार्के) रहेका छन् । निर्माता ज्योतिराजले फिल्मको निर्माण आफ्नो परम्परा जोगाएर पुस्तान्तरण गर्नु रहेको बताए । हरेक चाड, विवाह, कुलपितृ, मर्दापर्दा , रीति भेसभुषामा आवश्यक बिजुवा (नकछोङ )को संरक्षणका लागि फिल्म निर्माण गरिएको हो । फिल्मको प्रदर्शन मिति जुर्न बाँकी रहेको छ । फिल्म स्वदेशी तथा विदेशी अन्तर्राष्ट्रिय फिल्म महोत्सवमा प्रदर्शनपछि मात्र सार्वजनिक प्रदर्शनमा आउनेछ । निर्माता ज्योतिराजले यसअघि ‘लुङ्गा’, ‘संगम’, ‘त्रिवेणी’, ‘पापी मान्छे’, ‘वान वे’, ‘प्रोडूसर’ लगायत फिल्मका साथै चर्चित टिभी सिरिजहरु पनि निर्माण गरेका छन् । "
नेपाली र हिन्दी भाषामा फिल्म ‘तथास्तु’ बनाउँदै लामा,"काठमाडौं, १० असार । ‘डोरी’का निर्देशक अरुण लामाले दोस्रो फिल्म ‘तथास्तु’निर्माण गर्ने भएका छन् । उनले एक पोस्टर सार्वजनिक गर्दै फिल्म निर्माणको घोषणा गरेका हुन् । सार्वजनिक गरिएको पोस्टरमा फिल्मको छायांकन अर्को वर्ष अर्थात २०८३ को सुरुवातमा हुनेछ भने प्रदर्शन भने सन् २०२७ मा हुनेछ । जी. सेभेन प्रोडक्सन् प्रालिको प्रस्तुति रहने यो फिल्मका निर्देशक लामाले ‘तथास्तु’ केवल फिल्म नभई कर्म, भाग्य र आन्तरिक रूपान्तरणको कथा भएको बताए । उनका अनुसार फिल्मले आध्यात्मिक यात्रा, अन्तरद्वन्द्व र सामाजिक यथार्थबीचको द्वन्द्व प्रस्तुत गर्नेछ । साथै, ‘सिमुलेसन थ्योरी’को पृष्ठभूमिमा दुई लोक — भगवानको लोक र मानिसहरूको लोकबीचको कथा समेटिनेछ । निर्देशक लामाले फिल्मको ‘तथास्तु’ राख्नुको कुरालाई समेत अथ्र्याएका छन् । उनले भने, ‘यो शब्दको अर्थ हो, जसरी तपाईंले चाहनुभयो, त्यसैगरी होस् । तर के हामीले चाहेका सबै कुरा साँचिकै ठीक हुन्छन् तरु के हामी त्यसको लागि तयार छौँ त ? जीवनमा प्राप्तिभन्दा बुझाइ महत्वपूर्ण हुन्छ । तपाईंले मागेको कुरा तब मात्र सार्थक हुन्छ, जब तपाईं त्यसलाई ग्रहण गर्न तयार हुनुहुन्छ ।’। निर्देशक लामाले फिल्ममा नयाँ पुस्ताका चर्चित कलाकारहरू, नेपाल र भारतका अप्रत्याशित तर सक्षम अनुहारहरू, स्थापित कलाकार तथा उदाउँदा प्रतिभाहरूलाई स्थान दिने बताए । नेपाली र हिन्दी दुवै भाषामा निर्माण हुने यो फिल्मको छायांकन नेपाल र भारतमा हुनेछन् । फिल्मको सुटिङ पनि दुई चरणमा गरिने निर्देशक लामाले बताए । यसअघि निर्देशक लामाले फिल्म ‘डोरी’निर्माण गरेका थिए । जुन फिल्मले गतिलो व्यापार गर्न सकेन । अरुण लामाले आफ्नो डेब्यु फिल्म ‘डोरी’ प्रजातन्त्र समर्थक आन्दोलनको कारण दर्शकसम्म पुग्न नसकेको बताए । उनले थपे, ‘हलहरू सुनसान हुँदा फिल्मले अपेक्षित व्यावसायिक सफलता पाउन सकेन । तर जसले हेरे, प्रायः सबैले मन पराए ।’। "
नायक अनमोल केसीसहित चलचित्र फर्की फर्की टिमविरुद्ध मुद्दा,"काठमाडौं, ९ असार । नायक अनमोल केसीसहित चलचित्र फर्की फर्कीको टिमविरुद्ध मुद्दा दायर भएको छ। उनीहरूविरुद्ध कलाकार नरेन्द्रबहादुर श्रेष्ठले जिल्ला अदालत काठमाडौंमा मुद्दा दायर गरेका हुन्। मुद्दामा आफ्नो मोबाइल नम्बर दुरुपयोग गरिएको उनले आरोप लगाएका छन् । चलचित्र फर्की फर्कीमा आफ्नो मोबाइल नम्बर प्रयोग गरिएको र त्यसपछि अनमोललाई खोज्दै आफूलाई दैनिक सयौँ फोन आउँदा मानसिक तनाव भएको उनले उल्लेख गरेका छन् । ‘फिल्म रिलिज भए पश्चात उक्त संवादमा उल्लेखित मेरो फोन नम्बर अनमोल केसीसँग बोल्न चाहने व्यक्तिहरूले बारम्बार फोन गर्ने कार्यले मेरो व्यक्तिगत फोन नम्बर नै मैले स्वीच अफ गरी बस्नु परेको छ। एकैछिन फोन अन गरी बस्यो कि कुनै न कुनै ठाउँबाट, कुनै न कुनै व्यक्तिले अनमोल केसीको सम्पर्क नम्बर भन्ठानी फोन गरिहाल्छ,’ रिट निवेदनमा भनिएको छ। उनले क्षतिपूर्तिको समेत माग दाबी गरेका छन् । चलचित्र फर्की फर्कीको एउटा संवादमा अनमोलसँग नायिका जसिता गुरुङले नम्बर माग्छिन्। त्यहाँ अनमोलले दिएको नम्बर श्रेष्ठको परेको हो । "
यलको सम्मानमा लेखिएको कविता संग्रह न्यूयोर्कमा विमोचित,"न्यूयोर्क, ९ असार । नेपाली कवि राजन महर्जनको अंग्रेजी भाषामा प्रकाशित पहिलो कविता संग्रह ‘ओड टु यल’ न्यूयोर्कको क्विन्समा एक विशेष साहित्यिक कार्यक्रममा सार्वजनिक गरिएको छ । निराला पब्लिकेशन्स नयाँ दिल्लीद्वारा प्रकाशित यो संग्रहमा २३ वटा छोटा र लामा कविताहरू समावेश छन्, जसले कविको जन्मभूमि यल (पाटन)—काठमाडौं उपत्यकाको ऐतिहासिक शहरको सौन्दर्य, संस्कृति र आत्मासँग गहिरो नाता जोडेको छ । यस संग्रहमा प्रवासको जीवन र आफ्नो मौलिक पहिचानबीचको द्वन्द्वलाई पनि कवितामार्फत् समेटिएको छ । पारिवारिक वातावरणमा सम्पन्न भएको विमोचन कार्यक्रममा हिमालयन कवि युयुत्सु शर्मा, कविका चार वर्षीया छोरी अर्लानी, पत्नी अस्मिता र ससुरा अमृत मान महर्जन तथा सासु मीना महर्जनले संयुक्त रूपमा पुस्तक सार्वजनिक गरेका थिए । कार्यक्रममा कवि महर्जनले आफ्ना कवितामार्फत् जन्मभूमिलाई सम्मान गर्न पाएको खुशी व्यक्त गर्दै न्यूयोर्कस्थित नेपाली समुदायप्रति आभार प्रकट गरे । कवि युयुत्सु शर्माले नेपालबाट अंग्रेजी भाषामा हुने लेखनको परिवर्तित परिदृश्यमा ओड टु यलको सांस्कृतिक र साहित्यिक महत्वमाथि प्रकाश पारे । उनले कवि महर्जनको काव्यशैलीले जन्मभूमिप्रतिको माया र स्मृतिलाई जीवन्त चित्रहरूमा प्रस्तुत गरेको भन्दै प्रशंसा गरे । ‘ओड टु यल’मार्फत् उनले भने, “महर्जनले प्रवास र पहिचानबीचको द्वैतता अँगाल्दै कविको रूपमा आफ्नो स्वरलाई दृढ बनाएका छन् ।”। कार्यक्रममा अन्तर्राष्ट्रिय नेपाली साहित्य समाजका प्रतिनिधिहरू गीता खत्री, ज्योति पौडेल, लक्ष्मी श्रेष्ठ, राजेन्द्र श्रेष्ठ लगायतले पुस्तकको सफलताको शुभकामना व्यक्त गरे । अरू वक्ताहरूमा आनन्द श्रेष्ठ, गोविन्द कोइराला, तुलसी चित्रकार र नेपालभाषा कवि अमृत मान जः पनि थिए । साथै, नदिया लिवाङ, राम खत्री, बद्री पौडेल लगायतको पनि उपस्थिति रहेको थियो । कार्यक्रममा न्यूयोर्कका विभिन्न नेपाली सामाजिक तथा साहित्यिक सङ्गठनहरूका प्रतिनिधिहरू र नेपाली समुदायको उल्लेखनीय उपस्थिति थियो, जसले यस कार्यक्रमलाई प्रवासी साहित्यको एक अविस्मरणीय उत्सव बनायो । यो विमोचन कार्यक्रम निराला पब्लिकेशन्सको संयोजनमा स्थानीय निकायहरूको सहकार्य र फूडमाण्डुको सहयोगमा सम्पन्न भएको हो । ओड टु यल अहिले अमेजन, फ्लिपकार्ट, र दराजमा उपलब्ध छ र चाँडै नेपालका प्रमुख पुस्तक पसलहरूमा पनि पाइने बताइएको छ । "
सिजाङ सम्बन्ध सांस्कृतिक सप्ताह सुरु,"काठमाडौं, ७ असार । नेपाल र चीनबीच कूटनीतिक सम्बन्ध स्थापनाको ७० वर्ष पुगेको सन्दर्भमा आजदेखि यहाँ साताव्यापी सिजाङ सांस्कृतिक सप्ताह सुरु भएको छ । ‘सिजाङ मिडिया ग्रुप’द्वारा आयोजित सप्ताहको राष्ट्रिय सभाका उपाध्यक्ष विमला घिमिरे, नेपालका लागि चीनका राजदूत छन सोङ र सिजाङ अन्तर्राष्ट्रिय सांस्कृतिक सङ्घका उपाध्यक्ष लो च्युनले संयुक्त रुपमा उद्घाटन गरे । त्यस अवसरमा उपाध्यक्ष घिमिरेले प्रस्तुत कार्यक्रमबाट दुई देशबीचको सांस्कृतिक सम्बन्धलाई सुदृढ तुल्याउन र जनस्तरीय मैत्रीलाई प्रगाढ बनाउन योगदान हुने विश्वास व्यक्त गरिन् । उनले भनिन्, “नेपाल–चीन सम्बन्ध केबल कूटनीतिक सीमाभित्र सीमित छैन, यो सम्बन्ध साझा इतिहास, संस्कृति, धर्म, सभ्यता र जनजीवनको जगमा निर्माण भएको छ ।” ‘एक चीन’ सिद्धान्तप्रति नेपाल आफ्नो प्रतिबद्धता रहेको उनले बताइन् । नेपालका लागि चीनका राजदूत छन सोङले चीन जनताको आकाङ्क्षाअनुरुप आर्थिक विकास, सामाजिक सद्भाव, पर्यटन पव्रद्धन, भौतिक पूर्वाधार निर्माण, यातायात सञ्जाल विस्तार, सूचना प्रविधिको विकासलाई तीव्रता दिँदै आर्थिक समृद्धिको यात्रामा अघि बढिरहेको जानकारी दिए । सिजाङ अन्तर्राष्ट्रिय सांस्कृतिक सङ्घका उपाध्यक्ष लो च्युनले नेपाल र चीनबीच झण्डै दुई हजार वर्षदेखिको सांस्कृतिक सम्बन्ध सरकारीस्तरका साथै जनस्तरमा पनि झाङ्गिँदै गएको बताए । उनले दुई देशबीचको व्यापार, पर्यटन, संस्कृति र अन्य जनहितका क्षेत्रमा भएका कामले आपसी सम्बन्धलाई अझ विस्तार गरेको बताए । उद्घाटन समारोहमा विविध सांस्कृतिक कार्यक्रमका साथै सिजाङ क्षेत्रको भौगोलिक विविधता, रहनसहन, कला संस्कृति, वेशभूषा, पूर्वाधार निर्माणलगायत सिजाङसँग सम्बन्धित तस्बिर प्रदर्शन गरिएको थियो । "
क्यानडामा आज ‘रामकृष्ण ढकाल साँझ’ लाइभ म्युजिक हुँदै,"–शिशिर सिंखडा। टोरण्टो, ७ असार । ‘इन्टरनेशनल म्युजिक डे’को अवसरमा २१ जुन अर्थात आज शनिबार साँझ क्यानडाको ब्राम्पटन शहरमा हुने नेपाली सुगम संगीतका सदावहार गायक ‘रामकृष्ण ढकाल साँझ’ लाइभ म्युजिकको सम्पूर्ण तयारी पूरा भएको छ । नेपाली सुगम संगीतका हस्ती गायक ढकालको एकल साँझ आज शनिबार हुन लागेको हो । बेलुकी ७ बजेदेखि १० बजेसम्म हुने ‘रामकृष्ण ढकाल साँझ’मा आधुनिक गीत संगीतका पारखीहरुले भरपुर आनन्द र मनोरञ्जन लिने आयोजक समितिका सदस्य घनश्याम भट्टराईले बताए । भुखाराग्रील रेस्टुरेन्टको हलमा हुने विशेष कार्यक्रम नितान्त पारिवारिक रुपमा आयोजना गरिएको छ । पारिवारिक समूह ‘प्रगतिशील समूह’को आयोजनामा हुने कार्यक्रममा करिब १ सय जनाको सहभागी रहने र कार्यक्रमको टिकट पनि बिक्री भइसकेको कार्यक्रम संयोजक कमल ज्ञवालीले जानकारी दिए । गायक ढकाललाई तवलामा सन्तोष घिमिरे र गितारमा उदयराज पौडेलले साथ दिनेछन् । कार्यक्रमको मुख्य प्रायोजक पोख्रेल ल फर्म (अधिवक्ता राजेन्द्र पोख्रेल) रहेका छन् भने प्रायोजकमा एक्सपेरियर फाइनान्सिएल ग्रुप, एभरेष्ट रियालिटीका जगन सापकोटा र गणेश ज्ञवाली, एडमार्कका रुद्र कार्की र तावाघर रेस्टुरेन्टकी सञ्चालक सीता राना रहेका छन् । मिडिया पार्टनरमा क्यानडा नेपाल न्युज डटकम रहेको छ । कार्यक्रममा गायक ढकालका चरीले त छाडेर गैगयो…, मन पराउने हजार भेटिन्छन्…, माया गर्नेको…, ओराली लागेको…, बिहान उठ्ने बित्तिकै हिमाल देख्न पाइयोस्…, लगायतका तथा नारायण गोपालका केही गीत पनि सुनेर दर्शकहरुले भरपुर मनोरञ्जन लिने विश्वास गरिएको छ । २०४५ सालमा १३ वर्षको उमेरमै पहिलोपटक ‘ढकाल सुमधुर साँझ’ एकल कार्यक्रममा हिन्दी र नेपालीका २२ वटा गीत प्रस्तुत गरेर चर्चित बनेका ढकाल नेपालमा सानो उमेरमै एकल साँझ गर्ने पहिलो गायक पनि हुन् । २० वटा एकल एल्वम् सार्वजनिक गरिसकेका ढकालका दर्जनौँ गीतहरु चर्चित छन् । उनले ५ हजारभन्दा बढी गीत गाएका छन् । प्रवासमा रहेका नेपालीहरू, नेपाली गीत संगीतप्रति माया गर्नेहरुलाई यो एक उत्कृष्ट कार्यक्रम रहने भन्दै आयोजकले कार्यक्रममा सहभागी हुनका लागि आग्रह समेत गरेको छ । "
भारतको उत्तराखण्डमा बन्धक बनाइएका ३५ नेपालीको उद्धार,"काठमाडौं, ८ असार । भारतको उत्तराखण्डको काशिपुरमा आकर्षक जागिरको प्रलोभनमा नेपालका विभिन्न जिल्लाबाट बोलाइ बन्दी बनाइका ३५ युवाको उद्धार गरिएको छ । बन्दी बनाएर कुटपिट र यातना दिइ विभिन्न शीर्षकमा रकम असुलेको जानकारी आएपछि परराष्ट्र मन्त्रालयको निर्देशनबमोजिम उद्धार गरिएको नयाँ दिल्लीस्थित नेपाली राजदूतावासले जनाएको छ । उनीहरुलाई राजदूतावासले उत्तराखण्ड प्रहरी र ‘किन इण्डिया’ नामक सामाजिक संस्थाको सहयोगमा यही असार ५ गते उद्धार गरेको हो । घटनासँग सम्बन्धित केही व्यक्तिलाई उत्तराखण्ड प्रहरीले पक्राउ गरी थप अनुसन्धान गरिरहेको र उत्तराखण्डको अन्य स्थानमा बन्दी बनाइएका, थप नेपाली युवाको खोजी र उद्धार जारी रहेको दूतावासले जनाएको छ । साथै, उद्धार गरिएकाहरुलाई कानुनी प्रक्रिया सम्पन्न गरी नेपाल पठाइने जनाइएको छ । "
परराष्ट्र मन्त्रालयद्वारा मध्यपूर्व एसियाका लागि ‘ट्राभल एडभाइजरी’ जारी,"काठमाडौं, ५ असार । परराष्ट्र मन्त्रालयले इजरायल र इरानबीचको द्वन्द्वका कारण पछिल्ला केही दिनमा विकसित घटनाक्रमपछि नेपाली नागरिकलाई ती देशमा यात्रासम्बन्धी जानकारी (ट्राभल एडभाइजरी) जारी गरेको छ । मन्त्रालयले बुधबार विज्ञप्तिमार्फत नेपालबाट इजरायल, इरान वा मध्यपूर्वका अन्य मुलुक भ्रमण वा वैदेशिक रोजगारीमा जान चाहने नेपाली नागरिकका सो जानकारी जारी गरेको हो । इजरायल र इरानको भ्रमण वा वैदेशिक रोजगारी वा अन्य प्रयोजनका लागि जाने तयारी गरिरहेका नेपाली नागरिकलाई हालको जटिल परिस्थिति कायम रहेसम्म त्यस्ता भ्रमण तथा यात्रा नगर्न मन्त्रालयले अनुरोध गरेको छ । त्यस्तै, इजरायल र इरानबाहेक मध्यपूर्वका अन्य मुलुकको भ्रमण वा वैदेशिक रोजगारी वा अन्य प्रयोजनका लागि जाने तयारी गरिरहेका नेपाली नागरिकलाई हालको जटिल परिस्थिति कायम रहेसम्म त्यस्ता भ्रमण तथा यात्रालाई स्थगित गर्न समेत सूचनामा उल्लेख छ । इजरायल र इरानबीच विकसित घटनाक्रमलाई नेपाल सरकारले नजिकबाट नियालिरहेको उल्लेख गर्दै त्यहाँ रहेका नेपाली नागरिक हालसम्म सुरक्षित रहेको र उनीहरुको हितको रक्षा गर्न आवश्यकताअनुसार उपयुक्त कदम चालिने जनाएको छ । स्वेच्छाले नेपाल फर्कन चाहने नेपाली नागरिकका लागि हाल इजरायल र इरानको हवाईमार्ग बन्द रहेका कारण तेस्रो मुलुक हुँदै नेपाल फर्कनु परेमा तेस्रो मुलुकको ‘ट्रान्जिट भिसा’ लिनुपर्ने अवस्था आउन सक्ने भएकाले यसका लागि सहजीकरण गर्न आवश्यक पहल गरिने मन्त्रालयको विज्ञप्तिमा उल्लेख छ । इजरायल र इरानमा रहेका नेपाली नागरिकलाई आफ्नो सुरक्षालाई प्राथमिकतामा राखी तोकेको समय र स्थानमा बाहेक घर वा बङ्कर/सेल्टरबाट बाहिर ननिस्कनु हुन मन्त्रालयले अनुरोध गरेको छ । साथै, इजरायल सरकारले जारी गरेका सुरक्षा सतर्कता, यात्रा, आवागमन तथा सुरक्षित स्थानसम्बन्धी सूचना, मापदण्ड तथा जानकारी निरन्तर रुपमा लिन र पालना गर्न अनुरोध गरिएको छ । मन्त्रालयले नेपाली समुदाय र नेपाली राजदूतावाससँग नियमित रुपमा सम्पर्कमा रहन, परराष्ट्र मन्त्रालय र राजदूतावासले जारी गरेका सूचना तथा यात्रासम्बन्धी जानकारी नियमित रुपमा हेर्न आग्रह गरेको छ । सङ्कट आइपरेमा उद्धार तथा सहायता र ‘ट्रेकिङ’ गर्न सहजताका लागि परराष्ट्र मन्त्रालय, कन्सुलर सेवा विभाग र नेपाली राजदूतावास, तेल अभिभको ‘वेबसाइट’मा राखिएको ‘अनलाइन लिङ्क’मा दर्ता गरी आफ्नो विवरण फाराम यथाशीघ्र भर्न अनुरोध गरिएको छ । "
‘भूतपूर्व गोर्खाका मागबारे बेलायत सकारात्मक’,"लण्डन, ३० जेठ । बेलायतीसरह समान पेन्सनलगायत भूतपूर्व गोर्खासैनिकका मागका सम्बन्धमा करिब एक वर्षपछि बेलायतीसँग वार्ता भएको छ । मागका सम्बन्धमा बिहीबार भएको वार्तामा बेलायती पक्षले सकारात्मक जवाफ दिएको यहाँस्थित नेपाली राजदूतावासका उपप्रमुख विपिन दुवाडीले बताए । उपप्रमुख दुवाडी, संयुक्त अधिराज्यको रक्षा मन्त्रालयका अधिकारी तथा भूतपूर्व गोर्खा प्रतिनिधि संलग्न वार्तामा बेलायतले मागका बारेमा सकारात्मक जवाफ दिँदै पर्याप्त गृहकार्य गरेर अर्को बैठकमा बस्न सहमति जनाएको हो । “बेलायती पक्ष सकारात्मक छ । पेन्सन लिने कति भूपूगोर्खा छन्, कति रकम आवश्यक पर्छ ? लगायत विषयमा अध्ययन गरी अर्को वार्तामा बस्ने सहमति भएको छ ”, उपप्रमुख दुवाडीले भने । गोर्खाभूतपूर्व सैनिक सङ्घका सभापति कृष्णकुमार राईले विगतका वार्तामा भूपूगोर्खाका हितका विषयमा मात्र छलफल गरेको बेलायती पक्षले यसपटक समान पेन्सनका सम्बन्धमा पनि वार्ता गरेको र पर्याप्त गृहकार्यका साथ अर्को बैठक गर्नेगरी छलफल टुङ्गिएको जानकारी दिए । "
नेपाली अमेरिकन सामुदायिक केन्द्रको भवन निर्माण द्रूत गतिमा,"अमेरिका, २६ जेठ । नेपाली अमेरिकन सामुदायिक केन्द्र (न्याक)को छैटौं वार्षिक साधारणसभामा नयाँ कार्यसमितिका लागि निर्वाचन प्रक्रिया सुरु भएको र आगामी तीन महिनाभित्र निर्माणाधीन संरचनाको कार्य पूरा गरेर मन्दिर र व्यावसायिक भवन सञ्चालनमा ल्याउन प्रयास भइरहेको जानकारी दिइएको छ । बोर्ड अफ ट्रष्टिका अध्यक्ष अरुण रुपाखेतीको अध्यक्षतामा सम्पन्न साधारणसभामा प्रमुख अतिथि अमेरिकाका लागि नेपाली राजदूत लोकदर्शन रेग्मीले यहाँ रहेका सबै आप्रवासी नेपाली समुदायसँग सहकार्य गरेर काम गर्ने बताए । उनले समुदायलाई साथमा लिएर गएमा अथवा न्याक जस्ता संस्थाले गरेका कार्यक्रम देखाएर नेपाल र नेपालीका बारेमा प्रष्ट पार्न सहज हुने बताए । राजदूत रेग्मीले कार्यक्रमपछि न्याकको परिसरमा निर्माणाधीन मन्दिर तथा व्यावसायिक भवनको अवलोकन पनि गरेका थिए । राजदूतावासको टोलीमा इकोनोमिक कन्सुलर युगराज पाण्डे लगायत सहभागी थिए । कार्यक्रममा कार्यसमितिका अध्यक्ष डा. मदन उप्रेती र कोषाध्यक्ष केशव बरालले निर्माणाधीन परियोजनाको आर्थिक विवरण सभामा पेश गरेका थिए । सभामा निर्माणाधीन परियोजना रकम थप गर्न नपरेमा र काउन्टीबाट समयमै प्रमाणीकरण भएमा अबको तीन महिनाभित्र सम्पन्न हुने जानकारी दिइएको थियो । मन्दिरमा प्राण प्रतिष्ठा गरेर प्रतिस्थापन गरिने भगवानका शीला मूर्तिहरु नेपालमा तयार हुँदैछन । त्यस्तै, नेपाली शैलीका टुँडालहरु पनि नेपालमै तयार भइरहेको कार्यक्रममा जानकारी दिइएको थियो । यसैगरी, न्याकको आगामी कार्यकालको लागि कार्यसमितिको निर्वाचन सम्पन्न गर्न यो साधारणसभाले प्रक्रियाको थालनी गरेको पनि जानकारी गराएको थियो । यसका लागि निर्वाचन आयोग बनाइँदैछ । आयोगले तुरुन्तै काम सुरु गर्नेछ । कार्यक्रममा न्याकका खेल संयोजक चन्द्र लामाले खेलकुदमा संलग्न खेलाडीको परिचय र खेलमा विजयी खेलाडीलाई पदक तथा ट्रफी वितरण कार्यक्रम सञ्चालन गरेका थिए । खेलाडीहरुलाई पदक तथा प्रमाणपत्र प्रमुख अतिथि राजदूत रेग्मीले प्रदान गरेका थिए । यसैगरी, न्याकका उपाध्यक्ष विना खड्का लामाले बालबालिकाहरुको नृत्य प्रस्तुतीको संयोजन गरेकी थिइन् । कार्यक्रमको सञ्चालन न्याक महासचिव लेखनाथ अधिकारीले गरेका थिए । "
बजेटले प्रवासी नेपालीहरु उत्साहित,"काठमाडौं, १७ जेठ । प्रवासी नेपाली मञ्च (ओएनएफ)ले सरकारले प्रस्तुत गरेको आर्थिक वर्ष २०८२/८३ को वार्षिक बजेटको स्वागत गरेको छ । मञ्चका अध्यक्ष सञ्जय थापा र सचिव हेम शेर्पाले शुक्रबार विज्ञप्ति जारी गर्दै यस पटकको बजेटमा प्रवासी नेपालीहरूको हित र आकांक्षालाई सम्बोधन गर्ने महत्वपूर्ण नीति तथा कार्यक्रमहरू समावेश गरिएकोमा खुशी व्यक्त गरेका हुन् । सरकारले यस पटकको बजेटमा वैदेशिक लगानी प्रवर्द्धन, वैदेशिक रोजगारीको सुदृढ व्यवस्थापन, गुणस्तरीय शिक्षामा पहुँच, प्रवासी नेपालीहरूको अधिकार र हित संरक्षण तथा उत्पादनशील क्षेत्रमा आधारित विकासलाई प्राथमिकता दिएको पाइएको प्रवासी नेपाली मञ्चले जनाएको छ । यी विषयहरूले प्रवासी नेपाली समुदायको दीर्घकालीन सपना र आकांक्षालाई साकार पार्ने दिशामा महत्वपूर्ण योगदान पुर्‍याउने मञ्चको विश्वास छ । यसैगरी, मञ्चले गैरआवासीय नेपालीहरूको नागरिकतासम्बन्धी ऐन तथा नियमावलीहरूमा आवश्यक संशोधनको तयारी भइरहेको र प्रवासी नेपालीहरूको प्रत्यक्ष सहभागितालाई पूँजी बजार र राष्ट्रिय विकासमा सुनिश्चित गर्ने सरकारको प्रतिबद्धताले आफूहरूलाई उत्साहित तुल्याएको पनि बताएको छ । दशकौंदेखि प्रवासी नेपालीहरूले सामना गर्दै आएका कानूनी बाधाको समाधानका लागि सरकारले गरेको प्रतिबद्धताले प्रवासी नेपाली समुदायमा नयाँ आशा जगाएको पनि मञ्चले जनाएको छ । सरकारले प्रस्तुत गरेको बजेटले प्रवासी समुदायको ज्ञान, सीप, पूँजी र अनुभवलाई नेपालको समावेशी तथा दिगो विकासमा परिचालन गर्ने मार्ग प्रशस्त गर्नेछ भन्ने मञ्चको विश्वास छ । प्रवासी नेपाली मञ्चले सरकारसँग रचनात्मक सहकार्य गर्न र बजेटमा समावेश गरिएका नीति तथा कार्यक्रमहरूको प्रभावकारी कार्यान्वयनमा सक्रिय भूमिका खेल्न पूर्णतः प्रतिबद्ध रहेको पनि जनाएको छ । मञ्चले आफ्नो संगठनात्मक क्षमता र विश्वव्यापी सञ्जाललाई परिचालन गरी यी कार्यक्रमहरूको सफल कार्यान्वयनमा योगदान पुर्‍याउने प्रतिवद्धता व्यक्त गरेको छ । "
प्रवासी नेपाली मञ्च इजरायलको तेस्रो अधिवेशन जुलाईमा,"काठमाडौं, १७ जेठ । नेकपा (एमाले)को प्रवास संगठन प्रवासी नेपाली मञ्च इजरायलको तेस्रो अधिवेशन आगामी २५ जुलाईमा हुने भएको छ । कमिटीको हालै बसेको बैठकले इजरायलको तेल अभिवमा तेस्रो अधिवेशन गर्ने निर्णय गरेको हो । अधिवेशनको मिति तय भएसँगै तयारी तीव्र पारिएको संगठनका उपाध्यक्ष शिवराज खड्काले जानकारी दिए । उपाध्यक्ष खड्काले ‘सबल प्रवासी, समृद्ध नेपाल, सुखी नेपाली’ भन्ने मूल नाराका साथ आयोजना हुन गइरहेको तेस्रो अधिवेशनमा उपस्थित भई आफ्नो अमूल्य साथ र सहयोग प्रदान गरी कार्यक्रमलाई भव्य र सफल पार्न इजरायलमा रहेका नेपालीहरुमा अनुरोध गरेका छन् । (नोट : यसअघि २५ जुलाई हुनुपर्नेमा अन्यथा भएकोमा सच्चाइएको छ –सम्पादक)। "
"कम्बोडियामा अलपत्र दुई नेपालीको उद्धार, स्वदेश फर्काइयो","काठमाडौं, १० जेठ । लामो समयदेखि कम्बोडियामा अलपत्र भई बसेका दुई नेपाली नागरिकलाई नेपाली राजदूतावास थाइल्याण्डले उद्धार गरी स्वदेश फर्काएको छ । शुक्रबार स्वदेश फर्कनेमा एक महिला र एक पुरुष छन् । सरकारले तोकेका मापदण्ड बमोजिम श्रम स्वीकृति लिएर मात्र वैदेशिक रोजगारीमा जान तथा कसैको प्रलोभन परी छिटो, धेरै पैसा कमाउने हेतु कम्बोडिया, लाओस, म्यानमार र थाइल्याण्डलगायतका देशमा वैदेशिक रोजगारीमा नआउनका लागि राजदूतावासले सम्बन्धित सबैमा पुनःअनुरोध गरेको छ । दूतावासले आमसञ्चारमाध्यम तथा नागरिक समाजलाई समेत यो सन्देश प्रवाह गरी सहयोग गरिदिन आग्रह गरेको छ । "
पाकिस्तानी आइएसआईको एजेण्टको आरोपमा भारतमा नेपाली नागरिक पक्राउ,"काठमाडौं, ८ जेठ । भारतमा एकजना नेपाली नागरिक पक्राउ परेका छन् । पाकिस्तानी गुप्तचर एजेन्टको आरोपमा नेपाली नागरिक अन्सरुल मियाँ अन्सारी  दिल्लीमा पक्राउ परेका हुन् । हालसम्म नेपाली मियाँसहित २१ जना आइएसआइ एजेण्ड पक्राउ परेका भारतीय सञ्चारमाध्यमले जानकारी दिएको छ । नेपाली नागरिक मियाँले आफू कतारमा क्याब चालकको रूपमा काम गरेको सोही सिलसिलामा आइएसआइसँग सम्पर्क भएको बयान दिएको दाबी गरिएको छ । दिल्ली प्रहरीका अधिकारीहरूका अनुसार, संवेदनशील तथ्याङ्क सङ्कलन र प्रसारण गर्ने निर्देशनमा अन्सारुल नेपाल हुँदै भारत प्रवेश गरेका थिए । पक्राउ पर्दा उनी पाकिस्तान यात्रा गर्ने प्रयास गरिरहेको बताइएको छ । "
साउदीमा कामविहीन भएका नेपाली कामदारलाई स्वदेश फर्काउने पहल सुरू,"काठमाडौं, २ जेठ । नेपाली राजदूतावास साउदी अरेबियाले स्थानीय जुबेलस्थित सेन्दान इन्टरेनसनल कम्पनीमा कामविहीन भएका नेपाली कामदारलाई स्वदेश फर्काउनका लागि आवश्यक पहल थालेको छ । रोजगारदाता कम्पनी टाट पल्टिने अवस्थामा पुगी कामविहीन भएका चार सय ६९ नेपाली नागरिकमध्ये केहीले तलबभत्ता उपलब्ध गराउन र नेपाल फिर्ता तथा अन्य कम्पनीमा स्थानान्तरणका लागि पहल गरिदिन अनुरोध गरेका थिए । कामदारको अनुरोधपछि राजदूतावासले समस्या समाधानका लागि निरन्तर कूटनीतिक पहल गरिरहेको जनाएको छ । नेपाल फर्कन चाहनेको हकमा बहिर्गमन भिसाका लागि साउदी सरकारको सम्बन्धित श्रम कार्यालयलाई आवश्यक कागजातसमेत पठाइसकिएको नेपाली दूतावासले जनाएको छ । साउदी अरबबाट नेपाल जान इच्छुक नेपाली श्रमिकलाई र विशेषगरी सेन्दान इन्टरनेसनल कम्पनीमा कार्यरतलाई यथाशक्य बहिर्गमन भिसा जारी गरिदिन अनुरोध गर्दै आवश्यक पहल गरिसकिएको दूतावासले जनाएको छ । नेपाल फर्कन चाहनेको हकमा बाँकी सेवा सुविधा प्राप्त गर्ने कानुनी आधार पूरा गरी फर्काउने तथा साउदी अरबका अन्य कम्पनीमा स्थानान्तरण भई रोजगार गर्न चाहनेका लागि आवश्यक प्रक्रियालाई सहजीकरण गर्न साउदी सरकारको श्रम मन्त्रालय र सम्बन्धित अन्य निकायहरूमा भएका वार्ता तथा छलफल सकारात्मक रूपमा अगाडि बढेको छ । समस्यामा परेका नेपाली नागरिकलाई धैर्यताका साथ रहन तथा खाना, आवास र स्वास्थ्यसम्बन्धी समस्या परेमा राजदूतावासमा सम्पर्क गर्न भनिएको छ । "
लण्डनको थेम्स नदीमा भेटिएको शव नेपाली विद्यार्थीकै भएको पुष्टि,"बेलायत, २० वैशाख । लण्डनको वाटरलु नजिकै थेम्स नदी किनारमा भेटिएको शव नेपालली विद्यार्थीको भएको पुष्टि भएको छ । लण्डन मेट्रोपोलिटन प्रहरीले औँठा छाप परीक्षण गर्दा शव रुकुम पश्चिम मुसीकोट नगरपालिका–१२ का २० वर्षीय सुशान ओलीको भएको पुष्टि गरेको नेपाली दूतावासका प्रवक्ता एवं उपनियोग प्रमुख विपिन दुवाडीले जानकारी दिए । गत मङ्गलबार फेला पारेको शव नेपाली विद्यार्थीको हुनसक्ने आशङ्कामा लण्डन प्रहरीले औँठा छाप परीक्षण गर्दा शव नेपाली विद्यार्थीको भएको पुष्टि भएको हो । दूतावासले नेपालीको राहदानी विभागबाट मगाएको औँठा छाप परीक्षण गर्दा शवसँग सो औँठा छाप मिलेको लन्डन प्रहरीलाई उद्धृत गर्दै दुवाडीले जानकारी दिए । प्रहरीले अहिलेसम्मको अनुसन्धानमा ओलीले आत्महत्या गरेको हुनसक्ने आशङ्का गरेको र मृतकका परिवारसँगको समन्वयमा शव व्यवस्थापनको तयारी भएको उनको भनाइ छ । हालसम्मको अनुसन्धान र घटनाक्रमबारे परिवारलाई खबर भइसकेको जानकारी दिँदै दुवाडीले भने, ‘प्रारम्भिक अनुसन्धानका आधारमा प्रहरीले मृत्यु शङ्कास्पद नरहेको बताएको छ । बाँकी कुरा थप अनुसन्धानपछि बाहिर आउँला ।’। शव परीक्षण सकिएपछि शव नेपाल लाने वा बेलायतमै अन्तिम संस्कार गर्ने भन्ने विषयमा परिवारसँग समन्यव भइरहेको उनले जानकारी दिए । अप्रिल २१ देखि सम्पर्कविहीन भएपछि ओली अध्ययनरत क्याम्पसका विद्यार्थीले लण्डन प्रहरी र नेपाली दूतावासलाई जानकारी गराएका थिए । "
टेक्सस राज्य संसदद्वारा १३ मार्चलाई ‘नेपाली लुम्बिनी एड्भोकेसी डे’ घोषणा,"टेक्सस, २ चैत । अमेरिकाको टेक्सस राज्य संसद्ले १३ मार्चलाई ‘नेपाली लुम्बिनी एड्भोकेसी डे’ घोषणा गरेको छ । टेक्सास राज्य संसद्को प्रतिनिधिसभाको १३ मार्च बिहीबार सम्पन्न बैठकले ‘नेपाली लुम्बिनी एड्भोकेसी डे’को मान्यता दिने सङ्कल्प प्रस्ताव ५३० पारित गर्दै घोषणा गरेको हो । सङ्कल्प प्रस्ताव पारित भएपछि टेक्सस राज्य संसद्बाट ‘नेपाली लुम्बिनी एड्भोकेसी डे’ले औपचारिक मान्यता पाएको छ । ‘नेपाली लुम्बिनी एड्भोकेसी डे’सम्बन्धी प्रस्ताव पाकिस्तानीमूलका टेक्ससका राज्य सांसद सुलेमान लालानीले संसद् बैठकमा पेस गरेका थिए । यो प्रस्ताव संसद् बैठकबाट पारित हुँदा अमेरिका भ्रमणमा रहेका नेपालको लुम्बिनी सर्किटअन्तर्गत पर्ने पाँच वटा नगरपालिकाका मेयरहरू पनि उपस्थित थिए । प्रस्तावमा लुम्बिनीलाई बौद्धधर्मका लागि एक अत्यन्त पवित्रस्थल भएको भन्दै सिद्धार्थ गौतमको जन्मस्थलको रूपमा मान्यता प्राप्त रहेकोमा विशेष जोड दिइएको छ । यस क्षेत्रलाई संयुक्त राष्ट्रसङ्घीय शैक्षिक, वैज्ञानिक तथा सांस्कृतिक सङ्गठन (युनेस्को)को विश्व सम्पदा सूचीमा सूचीकृत गरिएको तथा बौद्ध धर्मावलम्बीको प्रमुख आध्यात्मिक गन्तव्य रहेको उल्लेख गरिएको छ । टेक्सासको ८९ औँ संसद्को प्रतिनिधिसभाले मार्च १३, २०२५ लाई ‘नेपाली लुम्बिनी एड्भोकेसी डे’ को रूपमा औपचारिक मान्यता दिएको र लुम्बिनीको प्रचार प्रसारको लागि भ्रमण गर्ने नेपाली मेगरहरुको प्रतिनिधिमण्डललाई हार्दिक स्वागत गर्ने समेत सङ्कल्प प्रस्तावमा उल्लेख गरिएको छ । लुम्बिनी सर्किटअन्तर्गतका पाँच वटा नगरपालिकाका मेयरहरूसहितको प्रतिनिधिमण्डल अमेरिकाको टेक्ससमा रहेको अवसरमा गैरआवासीय नेपाली सङ्घ अमेरिकाका उपाध्यक्ष तथा पर्यटन विभागमा प्रमुख नेत्र पाण्डे, नागरिक अगुवा प्रभात दीक्षितले सङ्कल्प प्रस्ताव पारित गराउन पहल गरेका थिए । नेपालको पर्यटन प्रवर्द्धनमा सहयोग पुर्‍याउने उद्देश्यले हरेक वर्ष १३ मार्चमा टेक्सस राज्यमा नेपाली समुदायको तर्फबाट ‘नेपाली लुम्बिनी एड्भोकेसी डे’ मनाइने गैरआवासीय नेपाली सङ्घ अमेरिकाका उपाध्यक्ष तथा पर्यटन विभागमा प्रमुख नेत्र पाण्डेले बताए । "
प्रवासी नेपाली मञ्चका उपसचिव चानक पोखरेल सम्मानित,"कतार, २४ फागुन । प्रवासी नेपाली मञ्च अन्तर्राष्ट्रिय कमिटीका उपसचिव चानक पोखरेल कतारमा सम्मानित भएका छन् । विगत लामो समयदेखि दोहामा रही निरन्तर, सामाजिक कार्यमा सक्रिय रहेका सामाजिक तथा कुशल राजनीतिक व्यक्तित्व पोखरेल दोहामा सम्मानित भएका हुन् । मोरङ–सुनसरी सेवा समाज कतारको २५औं स्थापना दिवसको अवसरमा आयोजना गरिएको कार्यक्रममा पोखरेललाई दोसल्लासहित मायाको चिनो प्रदान गरी सम्मानित गरिएको हो । सन् २००१ मा स्थापित मोरङ–सुनसरी सेवा समाज कतारको संस्थापक महासचिव, संस्था स्थापनादेखि हालसम्म गरेको भूमिकाको उच्च कदर गर्दै २५औं स्थापना दिवसको अवसरमा पोखरेललाई सम्मान गरिएको संथाले जनाएको छ । कार्यक्रममा कतारका लागि नेपाली राजदूत रमेशचन्द्र पौडेल, सामाजिक व्यक्तित्व कमलमणि गुरागाईँ, सागर नेपाल, एनआरएनए कतार अध्यक्ष रमेश भट्ट, अध्यक्ष भीम बराइली, कोशी प्रदेशका सबै जिल्लाका नेताहरु सहभागी थिए । कार्यक्रममा समाजसेवी पोखरेलले आफूलाई सम्मानित गरेर संस्थाले नेपाली श्रमिकको पक्षमा काम गर्न थप हौसला प्रदान गरेको बताए । जुन समय दोहामा दूतावास थिएन, त्यो बेला नेपाली मजदुरका हक, हित, अधिकारको निम्ति संस्था स्थापना गरिएको र आजसम्म पनि संस्थाले सक्रियताका साथ सामाजिक, आर्थिक कार्यहरु निरन्तरता दिएको भन्दै उनले खुशी पनि व्यक्त गरे । आफूलाई सम्मान गरिएकोमा मोरङ–सुनसरी सेवा समाज कतारको सम्पूर्ण टिमप्रति हार्दिक कृतज्ञता व्यक्त गर्दै पोखरेलले आफूले सक्दो, समयले साथ दिएसम्म संस्थालाई सहयोग गर्ने प्रतिवद्धता व्यक्त गरे । कार्यक्रममा राजदूत पौडेललगायतका वक्ताहरुले प्रवासमा रहेका नेपालीको समस्या समाधान र कतारमा रहेका श्रमिकको हित केन्द्रित अभियानको विषयमा आफ्नो धारणा राखेका थिए । "
आजको लागि यस्तो छ विदेशी मुद्राको विनिमयदर,"काठमाडौं, १४ असार । नेपाल राष्ट्र बैंकले आजका लागि विदेशी मुद्राको विनिमय दर निर्धारण गरेको छ । राष्ट्र बैंकका अनुसार अमेरिकी डलर एकको खरिददर १३६ रुपैयाँ ४७ पैसा र बिक्रीदर १३७ रुपैयाँ ०७ पैसा निर्धारण गरिएको छ । युरोपियन युरो एकको खरिददर १५९ रुपैयाँ ९० पैसा र बिक्रीदर १६० रुपैयाँ ६० पैसा, युके पाउण्ड स्ट्रलिङ एकको खरिददर १८७ रुपैयाँ ३९ पैसा र बिक्रीदर १८८ रुपैयाँ २२ पैसा, स्वीस फ्रयाङ्क एकको खरिददर १७० रुपैयाँ ९० पैसा र बिक्रीदर १७१ रुपैयाँ ६५ पैसा कायम गरिएको छ । अष्ट्रेलियन डलर एकको खरिददर ८९ रुपैयाँ २० पैसा र बिक्रीदर ८९ रुपैयाँ ६० पैसा, क्यानेडियन डलर एकको खरिददर ९९ रुपैयाँ ९७ पैसा र बिक्रीदर १०० रुपैयाँ ४१ पैसा, सिङ्गापुर डलर एकको खरिददर १०६ रुपैयाँ ९९ पैसा र बिक्रीदर १०७ रुपैयाँ ४६ पैसा तोकिएको छ । जापानी येन १० को खरिददर नौ रुपैयाँ ४४ पैसा र बिक्रीदर नौ रुपैयाँ ४८ पैसा, चिनियाँ युआन एकको खरिददर १९ रुपैयाँ ०३ पैसा र बिक्रीदर १९ रुपैयाँ ११ पैसा, साउदी अरेबियन रियाल एकको खरिददर ३६ रुपैयाँ ३९ पैसा र बिक्रीदर ३६ रुपैयाँ ५५ पैसा, कतारी रियाल एकको खरिददर ३७ रुपैयाँ ३४ पैसा र बिक्रीदर ३७ रुपैयाँ ५० पैसा कायम भएको छ । केन्द्रीय बैंकका अनुसार थाइ भाट एकको खरिददर चार रुपैयाँ १८ पैसा र बिक्रीदर चार रुपैयाँ २० पैसा, युएई दिराम एकको खरिददर ३७ रुपैयाँ १६ पैसा र बिक्रीदर ३७ रुपैयाँ ३२ पैसा, मलेसियन रिङ्गेट एकको खरिददर ३२ रुपैयाँ २७ पैसा र बिक्रीदर ३२ रुपैयाँ ४१ पैसा, साउथ कोरियन वन १०० को खरिददर १० रुपैयाँ ०३ पैसा र बिक्रीदर १० रुपैयाँ ०८ पैसा, स्वीडिस क्रोनर एकको खरिददर १४ रुपैयाँ ४० पैसा र बिक्रीदर १४ रुपैयाँ ४६ पैसा र डेनिस क्रोनर एकको खरिददर २१ रुपैयाँ ४३ पैसा र बिक्रीदर २१ रुपैयाँ ५३ पैसा तोकिएको छ । राष्ट्र बैंकले हङकङ डलर एकको खरिददर १७ रुपैयाँ ३८ पैसा र बिक्रीदर १७ रुपैयाँ ४६ पैसा, कुवेती दिनार एकको खरिददर ४४६ रुपैयाँ २२ पैसा र बिक्रीदर ४४८ रुपैयाँ १८ पैसा, बहराइन दिनार एकको खरिददर ३६१ रुपैयाँ ७५ पैसा र बिक्रीदर ३६३ रुपैयाँ ३४ पैसा, ओमनी रियाल एकको खरिददर ३५४ रुपैयाँ ४५ पैसा र विक्रीदर ३५६ रुपैयाँ ०१ पैसा रहेको छ । भारतीय रुपैयाँ एक सयको खरिददर १६० रुपैयाँ र बिक्रीदर १६० रुपैयाँ १५ पैसा तोकेको छ । "
नेपाल एसबिआई मर्चेण्टको सीईओमा भण्डारी नियुक्त,"काठमाडौं, १३ असार । नेपाल एसबिआई मर्चेण्ट बैंकिङ्ग लिमिटेडको प्रबन्ध सञ्चालक एवं प्रमुख कार्यकारी अधिकृतको पदमा सन्तोषकुमार भण्डारी नियुक्त भएका छन् । सञ्चालक समितिको आज बसेको बैठकले भण्डारीलाई आजैदेखि लागू हुनेगरी नियुक्त गरेको हो । यसअघि भण्डारीले नेपाल एसबिआई बैंक लिमिटेडको सुदूरपश्चिम प्रदेश कार्यालय प्रमुख, वित्त तथा योजना विभाग प्रमुख, लेखा परीक्षण विभाग अधिकृतको जिम्मेवारी सम्हालेका थिए । बैंकिङ्ग तथा वित्तीय क्षेत्रमा १६ वर्षभन्दा बढीको कार्य अनुभव संगालेका भण्डारी स्रोत तथा साधनको उच्चतम् परिचालन तथा व्यवस्थापन गर्न सक्ने एक कुशल नेतृत्व हुन् । नेपाल एसबिआई बैंकको पूर्ण स्वामित्व रहेको सहायक कम्पनीको रूपमा स्थापित यस नेपाल एसबिआई मर्चेण्ट बैंकिङ्ग लिमिटेडको चुक्ता पूँजी २० करोड रुपैयाँ रहेको छ । कम्पनीले नेपाल धितोपत्र बोर्डबाट अनुमति लिई निष्काशन तथा बिक्री प्रबन्धक, धितोपत्र प्रत्याभुतिकर्ता, शेयर रजिष्ट्रार, लगानी व्यवस्थापक र संस्थागत परामर्शदाता लगायतका मर्चेण्ट बैंकिङ्ग सेवाहरु प्रदान गर्दै आइरहेको छ । "
गोंगबुमा यामाहा नेपालको नयाँ थ्रीएस शोरुमको उद्घाटन,"काठमाडौं, १३ असार । यामाहा नेपालले काठमाडौंको गोंगबुमा नयाँ थ्रीएस फ्यासिलिटी (सेल्स, सर्भिस र स्पेयर पार्ट्स) भएको शोरुम ‘मोटो क्राफ्ट्स प्रालि’को उद्घाटन गरेको छ । प्रमुख अतिथि टोखा नगरपालिकाका मेयर प्रकाश अधिकारी एवम् विशेष अतिथिहरू एमएडब्ल्यू ग्रुप अफ कम्पनीजका समूह निर्देशक गोपालकुमार अग्रवाल र एमएडब्ल्यू राइड्स प्रालिका कार्यकारी निर्देशक तथा सीईओ दीपककुमार अग्रवालको उपस्थितिमा शोरुमको औपचारिक उद्घाटन गरिएको थियो । कार्यक्रममा टोखा वडा नम्बर ९ का वडा अध्यक्ष रामभक्त घिमिरे लगायतको उपस्थिति रहेको थियो । आधुनिक पूर्वाधार र दक्ष टिमसहितको मोटो क्राफ्ट्स प्रालिले अब यामाहाको विश्वसनीय थ्रीएस अनुभव एकै छानामुनि उपलब्ध गराउने छ, जहाँ ग्राहकहरूले बिस्तृत सेल्स कन्सल्टेसन र भरपर्दो आफ्टर सेल्स सर्भिस लिन र सक्कली स्पेयर पार्ट्सहरू एकै स्थानमा पाउन सक्नेछन् । कार्यक्रममा बोल्दै अग्रवालले भने, “यामाहा पर्फर्मेन्स, भरपर्दो प्रविधि र इनोभेसनसँग जोडिएको ब्रान्ड हो । गोंगबुमा मोटो क्राफ्ट्स प्रालि सुरु गरेर हामीले नयाँ शोरुममात्र खोलेका छैनौँ, बरू यामाहाका प्रत्येक ग्राहकसम्म पुग्ने गरी हाम्रो उत्कृष्टताको प्रतिबद्धता फैलाईरहेका छौँ । हामी सधैं पार्टनर र समुदायसँगै अगाडि बढ्नमा विश्वास गर्छौं र यो शोरुम त्यसैको प्रतिबिम्ब हो ।”। त्यस्तै, कार्यक्रममा आफ्नो धारणा राख्दै एमएडब्लु राइड्सका कार्यकारी निर्देशक तथा सीईओ दीपककुमार अग्रवालले भने, “गोंगबुमा नयाँ थ्रीएस शोरुम सुरु गर्नु भनेको हामीले यामाहाका उत्कृष्ट उत्पादन र सेवाहरू ग्राहकको नजिक पुर्‍याउने प्रयासकै अर्को कदम हो । हामी सधैं ग्राहक सेवा, पूर्वाधार र प्राविधिक क्षमतामा उच्च मापदण्ड कायम गर्दै नेटवर्क विस्तारमा अग्रसर रहनेछौँ ।”। मोटो क्राफ्ट्स प्रालिका कार्यकारी निर्देशक सुरोज न्हेम्हाफुकीले आफ्नो प्रतिबद्धता व्यक्त गर्दै भने, “मोटो क्राफ्ट्सबाट हामी उच्च गुणस्तरका यामाहा दुई पाङ्ग्रे सवारी साधनको बिक्री मात्र नभई भरपर्दो आफ्टर सेल्स सर्भिसमार्फत पनि उत्कृष्ट ग्राहक अनुभव प्रदान गर्न समर्पित छौँ । हाम्रो लक्ष्य भनेको सेल्सदेखि सर्भिस हुँदै हरेक चरणमा ग्राहक सन्तुष्टि सुनिश्चित गरेर प्रत्येक राइडरसँग दीर्घकालीन विश्वास निर्माण गर्नु हो ।”। यस नयाँ शोरुमको शुभारम्भसँगै यामाहा नेपालले आफ्नो डिलर नेटवर्क अझ सशक्त बनाएको छ । अब गोंगबु र आसपासका ग्राहकले सजिलै यामाहाका मोटरसाइकल, स्कुटर, सर्भिस र स्पेयर पार्ट्स पाउन सक्नेछन् । एमएडब्लू राइड्सअन्तर्गतको यामाहा नेपालले भरपर्दो प्रविधि, इनोभेसन र ग्राहक सन्तुष्टिको प्रतिबद्धतामार्फत नेपाली दुईपांग्रे बजारको अगुवाइ गर्दै आएको छ । "
विराटनगरमा कियाको नयाँ सोरुम सञ्चालनमा,"विराटनगर, १३ असार । नेपालका लागि विश्व प्रसिद्ध दक्षिण कोरियाली अटोमोबाइल कम्पनी ‘किया’का अधिकृत विक्रेता कन्टिनेन्टल ट्रेडिङ इन्टरप्राइजेज प्रालिले विराटनगरमा सोरुम सञ्चालनमा ल्याएको छ । कम्पनीले नयाँ ‘किया सीआई २.०’ मापदण्ड अनुसार अपडेटेड सोरुम खोलेको हो । कार्यक्रममा कन्टिनेन्टल ट्रेडिङ इन्टरप्राइजेजबाट प्रमुख सदस्यहरू अटो डिवीजनका असिस्टेंट जेनेरल म्यानेजर मन्जितकुमार पोखरेल, काठमाडौं शोरुम गैरीधाराका सेल्स म्यानेजर विनय श्रेष्ठ, मार्केटिङ अफिसर निरात न्यौपाने र नयाँ विराटनगर शोरुमका शोरुम इन्चार्ज कुशल लामिछाने लगायत उपस्थित थिए । “नेपालको पूर्वी क्षेत्रमा कियाको उपस्थिति र पकड विस्तार बढाउन विराटनगरमा सोरुम पूर्ण सञ्चालनमा ल्याउन आवश्यक परेको” पोखरेलले जनाए । कन्टिनेन्टल ट्रेडिङ इन्टरप्राइजेजको सञ्चालनअन्तर्गत यो नयाँ सोरुममा विश्व विख्यात दक्षिण कोरियाली अटो ब्रान्ड कियाका नेपालमा उपलब्ध सबै भेरियन्टका इन्धन र विद्युतीय सवारीसाधन उपलब्ध हुनेछन् । सोरुम सुरु गरेको उपलक्ष्यमा कम्पनीले तीनदिने फ्ल्यास एक्सचेन्ज क्याम्प पनि आयोजना गर्न लागेको छ । असार १४ देखि १६ सम्म (जुन २८ देखि ३० सम्म) चल्ने “किया फ्लाश एक्सचेन्ज क्याम्प”मा जुनसुकै पुराना गाडीसँग कियाका नयाँ गाडी साट्न सकिनेछ । यस अवसरमा एक्सचेन्जका लागि ल्याइने पुराना गाडीलाई आकर्षक मूल्य प्रदान गरिने कम्पनीले जनाएको छ । यो अफर एक्सचेन्ज क्याम्प अवधिमा बुकिङ हुने सवारी साधनमा लागू हुनेछ । क्याम्पमा कियाका गाडीहरुको टेस्ट ड्राइभ पनि गर्न पाइनेछ । यस अवसरमा कियाका नयाँ फेसलिफ्ट सेल्टोस, सोनेट र कारेन्सको २०२५ मोडलको टेस्ट ड्राइभ गर्न पाइनेछ । त्यसैगरी, गाडी खरिदकर्तालाई सहज तरिकाले बैंक, वित्तीय संस्थाबाट फाइनान्सको व्यवस्था मिलाइएको छ । कम्पनीले क्याम्पमा बिक्री हुने गाडीमा रोड ट्याक्स र एक वर्षको सम्पूर्ण बीमा आफैले बेहोर्ने नीति लिएको जनाएको छ । विश्वभर ख्याति कमाएका दक्षिण कोरियाली ब्रान्ड कियाका सवारीसाधनहरु ३० वर्षदेखि नेपाली सडकमा गुडिरहेका छन् । कियाका इन्धनबाट चल्ने र विद्युतीय दुवै सवारी साधनहरुले विश्व बजारमा ख्याति कमाएका छन् । "
साना तथा मझौला उद्यमीको हौसला बढाउँदै ग्लोबल आइएमई बैंक,"काठमाडौं, १३ असार । ग्लोबल आइएमई बैंक लिमिटेडले अन्तर्राष्ट्रिय लघु, साना तथा मझौला व्यवसाय दिवस भव्य रुपमा मनाएको छ । बैंकले आफूले ऋण लगानी गरेका लघु, साना तथा मझौला उद्यमीले उत्पादन गरेका वस्तुहरुलाई बजारीकरणमा सहजीकरण गर्ने उद्देश्यले सञ्चालन गरेको ग्लोबल हाटबजार सञ्चालनमा ल्याएको थियो । बैंकले शुक्रबार अन्तर्राष्ट्रिय लघु, साना तथा मझौला व्यवसाय दिवस तथा हाटबजार २५औं हप्तामा प्रवेश गरेको अवसर पारेर आफ्नो हाटबजारमा विशेष मेला आयोजना गरेको थियो । ‘उद्यमीको उत्पादन, ग्लोबल आइएमईको प्रोत्साहन’भन्ने नारालाई आत्मसाथ गर्दै बैंकले आफ्नो लगानीमा सञ्चालित लघु, साना तथा मझौला उद्यमीहरुले गरेका उत्पादनलाई बजारसम्मको पहुँच विस्तार गराउने उद्देश्यले बैंकको काठमाडौंको कमलादी शाखामा हरेक शुक्रबार हाटबजार सञ्चालन गर्दै आएको छ । अन्तर्राष्ट्रिय लघु, साना तथा मझौला व्यवसाय दिवस तथा हाटबजारको २५औं हप्ता प्रवेशको अवसरमा आयोजित कार्यक्रममा बोल्दै बैंकका प्रमुख कार्यकारी अधिकृत सुरेन्द्रराज रेग्मीले मुलुकको अर्थतन्त्रमा लघु, साना तथा मझौला व्यवसायको महत्वपूर्ण भूमिका रहेको उल्लेख गर्दै हाटबजारले त्यस्ता उद्यम व्यवसायको प्रवद्र्धनमा विशेष योगदान पुर्‍याउने बताए । उनले हाटबजारले दिगो तथा हरित अर्थतन्त्र निर्माणमा योगदान पुर्‍याइरहेका लघु, साना तथा मझौला उद्यमहरुको बजारमा पहँुच विस्तार गर्न, कृषक र उपभोक्ताबिच प्रत्यक्ष सम्बन्ध बनाउन र कृषकलाई आफ्नो उत्पादनको उचित मूल्य प्रदान गर्न सहयोगी भूमिका खेलेको बताए । साथै, उनले हाटबजारले अर्गानिक, रैथाने तथा स्थानीय उत्पादनलाई प्रोत्साहित गर्दै बजारीकरण गर्न सहजीकरण गर्ने र नेपाली उत्पादकलाई हौसला प्रदान गरेको बताए । “हामीले सानो तथा सिम्बोलिक अभियानको रुपमा सञ्चालन गरेको हाटबजार आजसम्म आइपुग्दा व्यापक भइसकेको छ । साथै, यो हाटबजारले नेपालको अर्गानिक, रैथाने तथा स्थानीय उत्पादनको प्रवद्र्धन गर्न महत्वपूर्ण योगदान गर्ने र उत्पादकलाई हौसला प्रदान गर्नेछ,” उनले भने । हाटबजारमा विषादीरहित कृषि उपज, रैथाने बाली तथा सो अनुरुपका बालीका उत्पादन, स्थानीय स्रोतको उपयोग गरी उत्पादन गरिएका हस्तकला सामग्री, सजावटमा प्रयोग हुने बिरुवा लगायतका दुई दर्जन बढी कृषक तथा व्यवसायीहरुका उत्पादन/सामग्रीहरु प्रदर्शन तथा बिक्रीका लागि राखिएको छ । आफ्ना ग्राहकहरुको सुविधालाई मध्यनजर गर्दै बैंकले विभिन्न किसिमका समय सान्दर्भिक योजनाहरु ल्याएर ग्राहकहरुलाई लावान्भित गर्दै आएको छ । ग्लोबल आइएमई बैंक ग्लोबल फाइनान्सको बेष्ट बैंक अवार्ड २०२४ तथा युरो मनी अवार्ड फर एक्सलेन्स २०२४ अन्तर्गतका दुई विधाबाट नेपालको सर्वश्रेष्ठ बैंकको रुपमा सम्मानित बैंक हो । साथै, ग्लोबल आइएमई बैंक विभिन्न राष्ट्रिय तथा अन्तर्राष्ट्रिय संघ–संस्थाहरुबाट फरकफरक विधामा सम्मानित भएको छ । ग्लोबल आइएमई बैंक मुलुकको सतहत्तरै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो । बैंकको ३५२ शाखा कार्यालय, ३८५ एटिएम, १५८ शाखा रहित बैंकिङ सेवा, ६८ एक्सटेन्सन तथा राजश्व संकलन काउन्टर तथा ३ वटा वैदेशिक प्रतिनिधि कार्यालय समेत गरी १,००० भन्दा बढी सेवा केन्द्रबाट आफ्ना ग्राहकलाई उत्कृष्ट सेवा प्रदान गर्दै आइरहेको छ । बैंकले नेपाली नागरिकहरूलाई बैंकिङ सेवाहरू प्रदान गर्नुका अतिरिक्त विश्वका विभिन्न देशहरूबाट रेमिट्यान्स सेवा पनि दिँदै आएको छ । बैंकले संयुक्त राज्य अमेरिका, संयुक्त अधिराज्य, क्यानडा, अष्ट्रेलिया, मलेशिया, दक्षिण कोरिया, जापान, साउदी अरब, कतार, यूएई, बहराइन, कुवेत, भारत, जोर्डन लगायत अन्य देशहरूबाट रेमिट्यान्स भित्र्याउने काम गर्दै आएको छ । "
सेरेसले नेपालभर सुरु गर्‍यो ‘मनसुन एक्सचेन्ज क्याम्प’,"काठमाडौं, १३ असार । नेपालमा विद्युतीय गाडी बजारमा अग्रणी ब्रान्डको रूपमा परिचित सेरेस नेपालले ‘मनसुन एक्सचेन्ज क्याम्प’को औपचारिक सुरुवात गरेको छ । असार १२ गतेदखि सुरु भएको ‘मनसुन एक्सचेन्ज क्याम्प’ असार १८ गतेसम्म सञ्चालन हुनेछ । जसअन्तर्गत ग्राहकहरूले आफ्ना पुराना गाडीहरू उच्चतम मूल्यमा एक्सचेन्ज गर्दै सेरेस३मा अपग्रेड गर्ने सुनौलो अवसर पाउने कम्पनीले बताएको छ । यो क्याम्प ग्राहकलाई दिगो र भविष्य मैत्री गाडी रोज्नका लागि अधिकतम मूल्य प्रदान गर्न तयार गरिएको कम्पनीको भनाइ छ । यस लिमिटेड टाइम इनिसियटिभको क्रममा सेरेसले ग्राहकहरूलाई उनीहरूसँग हाल रहेको सवारी साधनको लागि इन्डस्ट्रीकै बेस्ट मूल्य प्राप्त गर्ने सुनिश्चितताका लागि धेरै फाइदाहरू प्रदान गर्दैछ । योसँगै क्याम्पेनमा आकर्षक एक्सचेन्ज बोनस, अटोप्लसबीमा, प्रिमियम एक्सेसरिज र विशेष नगद छुट लगायतका अफरहरू समावेशछन्जुन सबै सेरेस ईभीमा ट्रान्जिसनलाई अझ फाइदाजनक र पहुँच योग्य बनाउनका लागि डिजाइन गरिएको हो । आफ्नो आधुनिक डिजाइन, अत्याधुनिक प्रविधि र भरपर्दो पर्फर्मेन्सका लागि परिचित सेरेसले राष्ट्रिय तथा अन्तर्राष्ट्रिय दुवैस्तरमा आफ्नो क्षमता लगातार प्रमाणित गरिरहेको छ । नेपालमा यसको सेरेस३ मोडलले आफ्नो शक्ति र इन्जिनियरिंग उत्कृष्टताको सशक्त उदाहरण पेश गर्दै ४,४६० मिटरउचाइको कठिन कोरलानाका पारगरेर इतिहास बनाएको छ। अन्तर्राष्ट्रिय रूपमा पनि यो मोडलले इन्डोनेसियाको ‘२०२५ पेरिक्लिन्डोइलेक्ट्रिक भेइकलशो’ मा तीन वटा ‘बेस्टईभी’ अवार्ड जितेर आफूलाई त्यसक्षेत्रकै अग्रणीईभीको रूपमा पुनः प्रमाणित गरेको छ । सेरेस चीनका नाफा कमाइरहेका गाडी निर्माता कम्पनीहरू मध्ये एकहो । यी सफलतासँगै सेरेसले नेपालको बढ्दो ईभी बजारमा अन्तर्राष्ट्रिय भरोसा र दीर्घकालीन विश्वास पनि सँगै लिएर आएको छ । यो योजना नेपालभरका सबै आधिकारिक सेरेस शोरूमहरूमा असार १२ गतेदेखि १८ गते सम्म उपलब्ध हुनेछ । ग्राहकहरूलाई नजिकको शो रूममा गएर यो अफरको फाइदा लिन र इलेक्ट्रिक गाडीको प्रत्यक्ष अनुभव गर्न आग्रह गरिएको छ । "
लक्ष्मी सनराइज बैंक र आईएफसीबीच जोखिम व्यवस्थापन सुदृढीकरण र दिगो वित्त प्रवर्द्धनका लागि साझेदारी,"काठमाडौं, १३ असार । लक्ष्मी सनराइज बैंकले आफ्नो सञ्चालन प्रभावकारिता अभिवृद्धि र दिगो विकास तर्फ महत्त्वपूर्ण कदम चाल्दै इन्टरनेसनल फाइनान्स कर्पोरेसन ९आईएफसी० सँग रणनीतिक परामर्शको साझेदारीमा हस्ताक्षर गरेको छ । यस साझेदारीले सूचना प्रविधि, बजार, कर्जा र सञ्चालन सम्बन्धी जोखिम व्यवस्थापनलाई सुदृढ बनाउनेका साथसाथै जलवायु फाइनान्स र सप्लाइ चेन फाइनान्स जस्ता दिगो वित्त र आपूर्ति वित्तको प्रवर्द्धन गर्नेगरी दुई मुख्य क्षेत्रहरुमा आफ्नो पहल केन्द्रित गर्नेछ । यस सम्झौतापत्रमा लक्ष्मी सनराइज बैंकका तर्फबट बैंकका प्रमुख कार्यकारी अधिकृत अजय शाह र आईएफसीका दक्षिण एसियाका क्षेत्रीय प्रबन्धक मेहदी चेरकाउईले हस्ताक्षर गरेका थिए । यो साझेदारीले लक्ष्मी सनराइज बैंकको दिगोपनको आधार निर्माण, जोखिम व्यवस्थापनमा सुधार ग्राहकहरूको दीर्घकालीन हितलाइ प्राथमिकता दिने प्रतिबद्धतालाई अझ सुदृढ बनाएको छ । "
यस्तो छ आजका लागि विदेशी मुद्राको विनिमयदर,"काठमाडौं, १३ असार । नेपाल राष्ट्र बैंकले आजका लागि विदेशी मुद्राको विनिमय दर निर्धारण गरेको छ । राष्ट्र बैंकका अनुसार अमेरिकी डलर एकको खरिददर १३६ रुपैयाँ ८४ पैसा र बिक्रीदर १३७ रुपैयाँ ४४ पैसा निर्धारण गरिएको छ । युरोपियन युरो एकको खरिददर १६० रुपैयाँ १४ पैसा र बिक्रीदर १६० रुपैयाँ ८४ पैसा, युके पाउण्ड स्ट्रलिङ एकको खरिददर १८७ रुपैयाँ ६१ पैसा र बिक्रीदर १८८ रुपैयाँ ४४ पैसा, स्वीस फ्रयाङ्क एकको खरिददर १७० रुपैयाँ ६७ पैसा र बिक्रीदर १७१ रुपैयाँ ४१ पैसा कायम गरिएको छ । अष्ट्रेलियन डलर एकको खरिददर ८९ रुपैयाँ ४१ पैसा र बिक्रीदर ८९ रुपैयाँ ८० पैसा, क्यानेडियन डलर एकको खरिददर १०० रुपैयाँ र बिक्रीदर १०० रुपैयाँ ४३ पैसा, सिङ्गापुर डलर एकको खरिददर १०७ रुपैयाँ २९ पैसा र बिक्रीदर १०७ रुपैयाँ ७६ पैसा तोकिएको छ । जापानी येन १० को खरिददर नौ रुपैयाँ ४८ पैसा र बिक्रीदर नौ रुपैयाँ ५२ पैसा, चिनियाँ युआन एकको खरिददर १९ रुपैयाँ ०८ पैसा र बिक्रीदर १९ रुपैयाँ १७ पैसा, साउदी अरेबियन रियाल एकको खरिददर ३६ रुपैयाँ ४९ पैसा र बिक्रीदर ३६ रुपैयाँ ६५ पैसा, कतारी रियाल एकको खरिददर ३७ रुपैयाँ ५४ पैसा र बिक्रीदर ३७ रुपैयाँ ७१ पैसा कायम भएको छ । केन्द्रीय बैंकका अनुसार थाइ भाट एकको खरिददर चार रुपैयाँ २१ पैसा र बिक्रीदर चार रुपैयाँ २३ पैसा, युएई दिराम एकको खरिददर ३७ रुपैयाँ २६ पैसा र बिक्रीदर ३७ रुपैयाँ ४२ पैसा, मलेसियन रिङ्गेट एकको खरिददर ३२ रुपैयाँ ३६ पैसा र बिक्रीदर ३२ रुपैयाँ ५० पैसा, साउथ कोरियन वन १०० को खरिददर १० रुपैयाँ ०९ पैसा र बिक्रीदर १० रुपैयाँ १४ पैसा, स्वीडिस क्रोनर एकको खरिददर १४ रुपैयाँ ४६ पैसा र बिक्रीदर १४ रुपैयाँ ५२ पैसा र डेनिस क्रोनर एकको खरिददर २१ रुपैयाँ ४६ पैसा र बिक्रीदर २१ रुपैयाँ ५६ पैसा तोकिएको छ । राष्ट्र बैंकले हङकङ डलर एकको खरिददर १७ रुपैयाँ ४३ पैसा र बिक्रीदर १७ रुपैयाँ ५१ पैसा, कुवेती दिनार एकको खरिददर ४४७ रुपैयाँ ६७ पैसा र बिक्रीदर ४४९ रुपैयाँ ६४ पैसा, बहराइन दिनार एकको खरिददर ३६२ रुपैयाँ ७५ पैसा र बिक्रीदर ३६४ रुपैयाँ ३४ पैसा, ओमनी रियाल एकको खरिददर ३५५ रुपैयाँ ४१ पैसा र बिक्रीदर ३५६ रुपैयाँ ९६ पैसा रहेको छ । भारतीय रुपैयाँ एक सयको खरिददर १६० रुपैयाँ र बिक्रीदर १६० रुपैयाँ १५ पैसा तोकेको छ । "
डोङफेङ नामीद्वारा नेपालभरका लागि ‘फाइभ स्टार अफर’को घोषणा,"काठमाडौं, १२ असार । नेपालका लागि डोङफेङ नामीको आधिकारिक वितरक एमएडब्लु वृद्धि‍ले ‘नामी फाइभ स्टार अफर’ सार्वजनिक गरेको छ । यो विशेष र सीमित अवधिको अफर नेपालभरका सबै नामी शोरूमहरूमा उपलब्ध हुने कम्पनीले जनाएको छ । यस अफरमार्फत ग्राहकहरूले नयाँ विद्युतीय सवारी किन्दा वा पुरानो सवारी अपग्रेड गर्दा अतिरिक्त लाभहरू पाउनेछन्, जसले उनीहरूको खरिद अनुभवलाई झनै मूल्यवान र लाभदायक बनाउने कम्पनीले जनाएको छ । नामी फाइभ स्टार अफरले ग्राहकहरूलाई आकर्षित गर्ने पाँचवटा विशेष सुविधाहरू प्रदान गर्दछ । यस योजनाअन्तर्गत ग्राहकहरूले आकर्षक नगद छुट, ७ किलोवाट, ३.५ किलोवाट चार्जर, अटो प्लस बीमा, चालु आर्थिक वर्षका लागि निःशुल्क सडक कर र निःशुल्क एक्सेसरिजहरू प्राप्त गर्नेछन् । विद्युतीय सवारीप्रतिको रुचि बढ्दो क्रममा रहेको वर्तमान परिवेशमा नामी इभी स्मार्ट सहरियाहरूका लागि सुलभ र आधुनिक विकल्प बन्न पुगेको छ । यी पाँच लाभहरूका कारण नामी खरिद गर्नु अहिलेसम्मकै बुद्धिमानी र लाभदायक निर्णय बन्ने पक्का छ । बढ्दो विद्युतीय सवारी बजारमा नामी लोकप्रिय छनोट बनेको छ । बेस्ट इन क्लास फिचरहरू, इम्प्रेसिभ ड्राइभिङ रेञ्ज र स्मार्ट मूल्यका कारण यो धेरै ग्राहकहरूको पहिलो रोजाइ बन्न सफल भएको हो । सुपथ मूल्यमा लक्जरी, आधुनिक डिजाइन र प्रविधिको सुन्दर संयोजन पस्कन सक्ने क्षमताले नामीलाई विद्युतीय सवारी चाहनेहरूको नजरमा झनै विश्वसनीय बनाएको कम्पनीले जनाएको छ । "
तीन सय रुपैयाँले बढ्यो सुनको मूल्य,"काठमाडौं, १२ असार । नेपाली बजारमा आज (बिहीबार) सुनको मूल्य तोलामा तीन सय रुपैयाँले बढेको छ । नेपाल सुनचाँदी व्यवसायी महासंघका अनुसार आज छापावाल सुनको मूल्य तोलामा तीन सय रुपैयाँले बढेर एक लाख ९२ हजार तीन सय रुपैयाँमा कारोबार भइरहेको हो । यसअघि बुधबार सुन तोलाको एक लाख ९२ हजार रुपैयाँमा कारोबार भएको थियो । त्यस्तै, आज चाँदीको मूल्य पनि ३५ रुपैयाँले बढेको छ । तोलामा ३५ रुपैयाँले बढेर चाँदी २ हजार १ सय ७५ रुपैयाँमा कारोबार भइरहेको महासंघले जनाएको छ । "
आइएमई ग्रुपको लगानीमा नेपालमै पहिलो फाइबर सिमेन्ट बोर्ड उद्योग सञ्चालनमा,"काठमाडौं, १२ असार । आइएमई ग्रुपको डेढ अर्ब लगानीमा नेपालमै पहिलो पटक अन्तर्राष्ट्रिय गुणस्तरको फाइबर सिमेन्ट बोर्ड उत्पादन गर्ने उद्योग, एभरेष्ट फाइबर सिमेन्ट बोर्ड उद्योग आजदेखि सञ्चालनमा आएको छ । उद्योग, वाणिज्य तथा आपूर्तिमन्त्री दामोदर भण्डारीले बुधबार काठमाडौंमा आयोजित कार्यक्रममा उद्योगको उद्घाटन गर्दै उद्योगबाट उत्पादित फाइबर सिमेन्ट बोर्ड तथा त्यसबाट निर्माण हुने विविध उत्पादनहरूलाई औपचारिक रूपमा सार्वजनिक गरे । कार्यक्रमलाई सम्बोधन गर्दै मन्त्री भण्डारीले स्वदेशमै गुणस्तरीय, वातावरणमैत्री र अत्याधुनिक प्रविधिमा आधारित उद्योगको स्थापना हुनु नेपालको औद्योगिक विकासतर्फको महत्त्वपूर्ण पाइला रहेको बताए । मन्त्री भण्डारीले यो उद्योगले केवल आयात प्रतिस्थापन मात्र होइन, निर्माण क्षेत्रलाई दिगो विकासको बाटोमा डोर्‍याउने भएकाले सरकारले उत्पादनमुखी लगानीलाई सधैं प्रोत्साहन दिने उल्लेख गरे । समारोहलाई सम्बोधन गर्दै नेपाल उद्योग वाणिज्य महासंघका अध्यक्ष तथा आइएमई ग्रुपका अध्यक्ष चन्द्रप्रसाद ढकालले स्वदेशी कच्चा पदार्थ र स्थानीय स्रोतको प्रयोग गरी निर्माण क्षेत्रमा योगदान पुर्‍याउने गरी नयाँ उद्योग स्थापना गरेको बताए । यसले देशभित्र रोजगारी सिर्जना गर्ने र नेपालमै उत्पादन हुने भएकाले आयात प्रतिस्थापन भई ठूलो मात्रामा विदेशी मुद्रा बाहिरिनबाट जोगिँदा आत्मनिर्भर अर्थतन्त्रतर्फको मार्ग प्रशस्त गर्ने पनि अध्यक्ष ढकालले उल्लेख गरे । स्वदेशी सीप, स्थानीय स्रोत र सम्भावनामार्फत नेपालभित्रै अन्तर्राष्ट्रिय स्तरका निर्माण सामग्रीको उत्पादन सम्भव भएको सन्देश यस उद्योगले दिएको पनि अध्यक्ष ढकालको भनाइ थियो । आइएमई ग्रुपअन्तर्गत करिब डेढ अर्ब रुपैयाँको लगानीमा स्थापना गरिएको यो उद्योग रौतहट जिल्लाको फतुवा विजयपुर नगरपालिका–६ मा अवस्थित छ । यो उद्योगमा कच्चा पदार्थ मिसावटदेखि बोर्ड कटिङ, प्रेसिङ र ड्रइङसम्मका सम्पूर्ण प्रक्रिया पूर्ण रूपमा अटोमेटेड प्रविधिमा आधारित छन् । उद्योगले दैनिक ७५ हजार स्क्वायर फिट सिमेण्ट फाइवर बोर्ड उत्पादन गर्न सक्ने क्षमता राख्छ । यहाँ उत्पादित बोर्डहरू ४ फिट लम्बाइ, ८ फिट चौडाइ, र ४ एमएमदेखि ३० एमएम मोटाइमा उपलब्ध छन्। यी बोर्डहरू लचकदार, अग्नि–प्रतिरोधी, घाम–पानीले असर नपर्ने, वातावरणमैत्री तथा अत्यन्तै टिकाउ छन् । फाइबर सिमेन्ट बोर्डको प्रयोग भवनको बाहिरी भाग, पाटीशन, फल्स सिलिङ, मोडुलर किचन, इको प्यानल लगायत विभिन्न संरचनामा गरिन्छ । यहाँसम्म कि इँटा र प्लास्टरको विकल्पमा पूर्ण संरचना निर्माण समेत गर्न सकिन्छ, जुन १०–१५ दिनमै तयार पार्न सकिने भएकाले यसको माग नेपालमा मात्र होइन, अन्तर्राष्ट्रिय बजारमा समेत तीव्र रूपमा बढ्दो छ । प्राकृतिक प्रकोप जस्तै, भूकम्प, बाढी वा पहिरोका बेला आपत्कालीन संरचना निर्माणमा समेत यस उद्योगका उत्पादित बोर्डहरू छिटो, सस्तो र दिगो विकल्प बन्ने छन् । प्लास्टर वा रङ्गको झन्झट नहुने भएकाले समय र लागतमा उल्लेखनीय बचत हुनेछ । यस उद्योगले स्थानीय रोजगार प्रवर्द्धनमा जोड दिएको छ । हाल करिब २०० जनाले प्रत्यक्ष वा अप्रत्यक्ष रोजगारी पाएका छन्, जसमा ९८ प्रतिशतभन्दा बढी स्थानीय जनशक्ति र ४० प्रतिशतभन्दा बढी महिला कामदार छन् । उनीहरूले प्रोसेससङदेखि प्याकिङसम्मका सबै काममा संलग्न छन् । एभरेष्ट फाइबर सिमेन्ट बोर्ड प्रालिले वातावरणमैत्री, गुणस्तरीय र प्रतिस्पर्धी उत्पादनमार्फत निर्माण क्षेत्रमा महत्वपूर्ण योगदान गर्ने लक्ष्य लिएको छ । "
"यस्तो छ आजको विदेशी मुद्रा विनिमयदर, कुन देशको कति ?","काठमाडौं, १२ असार । नेपाल राष्ट्र बैंकले आजका लागि विदेशी मुद्राको विनिमयदर निर्धारण गरेको छ । राष्ट्र बैंकका अनुसार अमेरिकी डलर एकको खरिददर १३७ रुपैयाँ ४३ पैसा र बिक्रीदर १३८ रुपैयाँ ०३ पैसा निर्धारण गरिएको छ । युरोपियन युरो एकको खरिददर १५९ रुपैयाँ ४९ पैसा र बिक्रीदर १६० रुपैयाँ १८ पैसा, युके पाउन्ड स्टर्लिङ एकको खरिददर १८७ रुपैयाँ र बिक्रीदर १८७ रुपैयाँ ८२ पैसा, स्विस फ्र्याङ्क एकको खरिददर १७० रुपैयाँ ३६ पैसा र बिक्रीदर १७१ रुपैयाँ १० पैसा कायम गरिएको छ । अष्ट्रेलियन डलर एकको खरिददर ८९ रुपैयाँ २७ पैसा र बिक्रीदर ८९ रुपैयाँ ६६ पैसा, क्यानेडियन डलर एकको खरिददर १०० रुपैयाँ ०७ पैसा र बिक्रीदर १०० रुपैयाँ ५१ पैसा, सिङ्गापुर डलर एकको खरिददर १०७ रुपैयाँ ३२ पैसा र बिक्रीदर १०७ रुपैयाँ ७९ पैसा तोकिएको छ । जापानी येन १० को खरिददर नौ रुपैयाँ ४३ पैसा र बिक्रीदर नौ रुपैयाँ ४७ पैसा, चिनियाँ युआन एकको खरिददर १९ रुपैयाँ १६ पैसा र बिक्रीदर १९ रुपैयाँ २४ पैसा, साउदी अरेबियन रियाल एकको खरिददर ३६ रुपैयाँ ६४ पैसा र बिक्रीदर ३६ रुपैयाँ ८० पैसा, कतारी रियाल एकको खरिददर ३७ रुपैयाँ र बिक्रीदर ३७ रुपैयाँ ८७ पैसा कायम भएको छ । केन्द्रीय बैंकका अनुसार थाई भाट एकको खरिददर चार रुपैयाँ २१ पैसा र बिक्रीदर चार रुपैयाँ २३ पैसा, युएई दिराम एकको खरिददर ३७ रुपैयाँ ४२ पैसा र बिक्रीदर ३७ रुपैयाँ ५८ पैसा, मलेसियन रिङ्गेट एकको खरिददर ३२ रुपैयाँ ४२ पैसा र बिक्रीदर ३२ रुपैयाँ ५७ पैसा, साउथ कोरियन वन १०० को खरिददर १० रुपैयाँ ०८ पैसा र बिक्रीदर १० रुपैयाँ १३ पैसा, स्विडिस क्रोनर एकको खरिददर १४ रुपैयाँ ४३ पैसा र बिक्रीदर १४ रुपैयाँ ४९ पैसा र डेनिस क्रोनर एकको खरिददर २१ रुपैयाँ ३८ पैसा र बिक्रीदर २१ रुपैयाँ ४८ पैसा तोकिएको छ । राष्ट्र बैंकले हङकङ डलर एकको खरिददर १७ रुपैयाँ ५१ पैसा र बिक्रीदर १७ रुपैयाँ ५८ पैसा, कुवेती दिनार एकको खरिददर ४४९ रुपैयाँ ३४ पैसा र बिक्रीदर ४५१ रुपैयाँ ३० पैसा, बहराइन दिनार एकको खरिददर ३६४ रुपैयाँ ३९ पैसा र बिक्रीदर ३६५ रुपैयाँ ९८ पैसा, ओमनी रियाल एकको खरिददर ३५६ रुपैयाँ ९४ पैसा र बिक्रीदर ३५८ रुपैयाँ ५० पैसा रहेको छ । भारतीय रुपैयाँ एक सयको खरिददर १६० रुपैयाँ र बिक्रीदर १६० रुपैयाँ १५ पैसा तोकेको छ । "
तिरुपतिले जित्यो एशियन बुद्ध टी–१० क्रिकेटको उपाधि,"–प्रकाश न्यौपाने। भैरहवा, १३ असार । भैरहवामा सम्पन्न जिल्लास्तरीय ‘एशियन बुद्ध टी–१० क्रिकेट प्रतियोगिता’को उपाधि तिरुपति क्रिकेट क्लब, भैरहवाले हात पारेको छ । शुक्रबार भैरहवास्थित सिद्धार्थ क्रिकेट मैदानमा सम्पन्न फाइनल खेलमा एशियन बुद्धलाई ३ विकेटले हराउँदै तिरुपतिले उपाधि चुमेको हो । उपाधिसँगै तिरुपतिले ८० नगद र उपविजेतामा चित्त बुझाएको एशियन बुद्धले नगद ४० हजारसहित ट्रफी, मेडल र प्रमाणपत्र प्राप्त गरेको छ । टस हारेर ब्याटिङको निम्तो पाएको एशियन बुद्धले ८ विकेटको क्षतिमा ८५ रन बनायो । उसका लागि देव खनालले १९, कृष्ण कार्कीले १५ र रन्जित खड्काले १० रन बनाए । बलिङमा तिरुपतिका तुलबहादुर थापा, इन्द्रजित यादव र सन्दीप यादवले समान १–१ विकेट लिए । जवाफी ब्याटिङ गरेको तिरुपतिले ९ ओभर ५ बलमा ८६ रन बनाउँदै जित निकाल्यो । तिरुपतिका लागि सन्दीप मौर्यले २९, विशाल भुसालले नटआउट २५ र विजय प्रजापतिले १४ रन बनाए । बलिङमा एशियन बुद्धका विष्णु कटारियाले २, अभिशेष गौतम, कृष्ण कार्की, कृष्ण पराजुली र इकलाख अहमदले १–१ विकेट लिए । खेलमा सन्दीप मौर्य प्लेयर अफ द फाइनल भई १ हजार दुई सय रुपैयाँ पाए । तिरुपतिका वसिर अहमद म्यान अफ द सिरिज भई नगद १२ हजार पाए । यस्तै, टीम रेस्पोन्स लुम्बिनीका जावेद खान बेष्ट ब्याटर र न्यु होराइजनका विप्रसन केसी बेष्ट बलर भए । उनीहरुले जनही ८ हजार रुपैयाँ प्राप्त गरे । तिरुपतिका विजय प्रजापति बेष्ट क्याच र एशियनका देव खनाल सर्वाधिक छक्का प्रहार गर्ने खेलाडी बने । उनीहरुले जनही २ हजार ५ सय रुपैयाँ प्राप्त गरे । शुक्रबारै सम्पन्न दोस्रो सेमिफाइनलमा एशियन बुद्धले न्यु होराइजनलाई ३४ रनले पराजित गर्दै फाइलन यात्रा तय गरेको थियो । प्रतियोगितामा सेमिफाइनल पुगेका होराइजन र प्रोफेसनल मास्टर्स–११ ले १०–१० हजार रुपैयाँ पाए । प्रोफेसनल मास्टर्स–११ क्रिकेट क्लब, भैरहवाको आयोजना र भैरहवाकै एशियन बुद्ध होटलको मुख्य प्रायोजनमा प्रतियोगिता सम्पन्न भएको हो । विजेता र उपविजेता टीमलाई लुम्बिनी प्रदेशसभा सदस्य सन्तोषकुमार पाण्डेय, रुपन्देही क्रिकेट संघ तथा आयोजक संस्थाका अध्यक्ष हरिबहादुर थापा, एशियन होटलका सञ्चालक तिलकराज घिमिरे, प्याब्सन केन्द्रीय उपाध्यक्ष विष्णुप्रसाद पन्थी, रुपन्देही क्रिकेट संघका निवर्तमान अध्यक्ष प्रशान्त विक्रम मल्ल लगायतले पुरस्कार प्रदान गरेका थिए । "
मैत्रीपूर्ण फुटबल खेल्न बंगलादेशलाई नेपालको प्रस्ताव,"काठमाडौं, १० असार । नेपालले आउँदो अक्टोबरमा भियतनामविरुद्धको एएफसी एसियन कप छनोट खेल अगाडि बंगलादेशसँग एक अन्तर्राष्ट्रिय मैत्रीपूर्ण खेल खेल्ने प्रस्ताव राखेको छ। बंगलादेश फुटबल महासंघ (बिएफए) का उपाध्यक्ष फहाद करिमका अनुसार नेपालले औपचारिक रूपमा सेप्टेम्बर फिफा विन्डोमा मैत्रीपूर्ण फुटबल खेल्ने प्रस्ताव राखेको हो। तर, बंगलादेशले नेपालभन्दा बढी टोलीसँग खेल्ने तयारी गरिरहेको छ। प्रिमियर लिग खेल्ने हम्जा चौधरी भित्र्याएसँगै बंगलादेश फुटबल टोलीको हाइप बढेको छ। त्यसैले बंगलादेशले मैत्रीपूर्ण खेल खेल्न ७ युरोपेली राष्ट्रसँग प्रस्ताव राखेको थियो। तर, समय तालिकाको कारण लुथिनियाबाहेक सबै राष्ट्रले बंगलादेशको प्रस्ताव अस्वीकार गरेको करिमले बताए। उनका अनुसार अफगानिस्तान, यमन र चाइनिज ताइपेई बंगलादेशका सम्भावित विकल्प हुन्। योबाहेक श्रीलंकाले आयोजना गर्न लागेको चारदेशिय फुटबल प्रतियोगिता खेल्नेबारे पनि बंगलादेशले योजना बनाइरहेको छ। एएफसी एसियन कप छनोटमा नेपाल समूह एफमा छ। नेपालले मलेसियासँग २–० र लाओससँग २–१ को हार बेहोरिसकेको छ। अब भियतनामसँग खेल्नेछ। "
"एशियन बुद्ध टी–१० मा लुम्बिनी खुकुरी, एशियन बुद्ध र न्यु होराइजन विजयी","भैरहवा, १० असार । जल्लास्तरीय ‘एशियन बुद्ध टी–१० क्रिकेट प्रतियोगिता’अन्तर्गत मंगलबार भएको तीन खेलमा लुम्बिनी खुकुरी क्रिकेट क्लब, एशियन बुद्ध र न्यु होराइजन विजयी भएका छन् । रुपन्देहीको भैरहवास्थित सिद्धार्थ क्रिकेट मैदानमा भएको पहिलो खेलमा लुम्बिनी खुकुरीले एक्सपर्ट क्लबलाई ८ विकेटले पराजित गरी जित हात पारेको छ । टस हारेर ब्याटिङको निम्तो पाएको एक्सपर्टले ७.५ ओभरमा सबै विकेट गुमाएर जम्मा ४७ रन बनायो । जवाफी ब्याटिङ गरेको लुम्बिनी खुकुरीले ४.५ ओभरमा २ विकेट गुमाएर ५२ रन बनाउँदै सहज जित हात पार्यो । खेलमा ४ विकेट लिएका खुकुरीका शाहब आलम प्लेयर अफ द म्याच बने । यस्तै, दोस्रो खेलमा एशियन बुद्धले बुद्ध क्रिकेट क्लबलाई ४९ रनले पराजित गरेको छ । टस जितेर ब्याटिङ गरेको एशियन बुद्धले ६ विकेट गुमाएर १ सय २१ रनको बलियो योगफल बनायो । जवाफी ब्याटिङ गरेको बुद्ध क्रिकेट क्लबले पुरै ओभर खेली ६ विकेट गुमाएर ७२ रन मात्रै बनायो र हार व्यहोर्यो । खेलमा ६८ रन र १ विकेट लिएका एशियन बुद्धका कृष्ण कार्की प्लेयर अफद म्याच घोषित भए । यस्तै, तेस्रो खेलमा न्यु होराइजनले टीम एभेन्जर्सलाई ७४ रनले पराजित गरेको छ । टस हारेर ब्याटिङ गरेको होराइजनले ५ विकेटको क्षतिमा १ सय ५ रन बनायो । जवाफी ब्याटिङ गरेको एभेन्जर्स ९.४ ओभरमा अलआउट हुँदै जम्मा ३१ रन मात्रै बनायो र हार व्यहोर्यो । खेलमा ४४ रन बनाउनुका साथै २ विकेट लिएका होराइजनका आरिफ खान प्लेयर अफ द म्याच भए । प्रोफेसनल मास्टर्स–११ क्रिकेट क्लब भैरहवाको आयोजनामा सञ्चालित प्रतियोगिताको विजयी टिमले ८० नगद र उपविजेताले नगद ४० हजारसहित ट्रफी, मेडल र प्रमाणपत्र प्राप्त गर्नेछन् । यस्तै, सेमिफाइनल पुग्ने दुईवटा टिमलाई नगद १०–१० हजार प्रदान गरिनेछ । आयोजकका अनुसार प्रतियोगितामा म्यान अफ द सिरिजलाई नगद १२ हजार, बेस्ट ब्याटर र बलरलाई नगद ८–८ हजार, प्रत्येक खेलको म्यान अफ द म्याचलाई १ हजार दुई सय रुपैयाँ प्रदान गरिनेछ । यस्तै, उत्कृष्ट क्याच र सर्वाधिक छक्का प्रहार गर्ने खेलाडीलाई समेत समान २ हजार ५ सय तथा दर्शकदिर्घाबाट छक्का क्याच गर्ने दर्शकलाई पाँच सय रुपैयाँ पुरस्कार प्रदान गरिनेछ । प्रतियोगिताको मुख्य प्रायोजकमा भैरहवाको एशियन बुद्ध होटल रहेको छ । मौसमका कारण बीचमा एक दिन खेल नहुँदा प्रतियोगिता असार १२ गतेसम्म चल्ने भएको छ । "
नेपालले जापानलाई ९ विकेटले हरायो,"काठमाडौं, १० असार । एसीसी पुरुष यु–१६ इस्ट जोन क्रिकेट प्रतोयोगिताको आफ्नो दोस्रो खेलमा नेपालले जापानलाई ९ विकेटले पराजित गरेको छ । मंगलबार मलेसियास्थित कोजल टुन्कु जाफर ओभलमा जापानले दिएको ८१ रनको लक्ष्य नेपालले १४.१ ओभरमा एक विकेटको क्षतिमा पूरा गर्‍यो । टस जितेर पहिला ब्याटिङ गरेको जापानले ३४.३ओभरमा सबै विकेट गुमाएर ८० रनमा बनाएको थियो । जारी प्रतियोगितामा यसअघि नेपालले सिङ्गापुरलाई छ विकेटले पराजित गरेको थियो । "
यु–१६ इस्ट जोन कप क्रिकेट : नेपालद्वारा जापान ८० रनमा अलआउट,"काठमाडौं, १० असार । एसीसी पुरुष यु–१६ इस्ट जोन क्रिकेट प्रतोयोगिताको आफ्नो दोस्रो खेलमा नेपालले जापानलाई ८० रनमा अलआउट गरेको छ । मलेसियास्थित कोजल टुन्कु जाफर ओभलमा जारी खेलमा बाँयाहाते स्पिनर शुभम खनालले पाँच विकेट लिएपछि जपानलाई नेपालले ८० रनमा अलआउट गरेको हो । टस जितेर पहिले ब्याटिङ रोजेको जापानले ३४ दशमलव तीन ओभरमा सबै विकेट गुमाउँदै ८० रनको योगफल बनायो । जापानका लागि कप्तान चार्ली हाराहिन्जले सर्वाधिक ३६ रन बनाए । त्यस्तै, गबी हाराहिन्जले १३ रन बनाउनुबाहेक अन्य ब्याटरले दोहोरो अङ्कमा रन जोड्न सकेनन् । नेपालक लागि शुभम खनालले पाँच विकेट लिए भने अभय यादवले दुई तथा सुशील रावल र विपिनप्रसाद शर्माले समान एक–एक विकेट लिए । यसअघि नेपालले पहिलो खेलमा सिङ्गापुरलाई छ विकेटले हराएको थियो । ८१ रनको विजयी लक्ष्य पछ्याएको नेपाल अहिले जवाफी ब्याटिङमा उत्रिएको छ । "
यु–१६ इस्ट जोन कप क्रिकेट : जापानविरुद्ध टस हारेर बलिङ गर्दै नेपाल,"काठमाडौं, १० असार । मलेसियामा जारी एसिसी पुरुष यु–१६ इस्ट जोन कप क्रिकेट प्रतियोगिताअन्तर्गत जापानविरुद्धको खेलमा नेपालले टस हारेको छ । मलेसियाको कोजल टुन्कु जाफर ओभल क्रिकेट मैदानमा भर्खरै भएको टसमा जापानले टस जितेर पहिला ब्याटिङ रोजेको छ । यससँगै नेपालले पहिला बलिङ गर्नेछ । नेपाल र जापानले दोस्रो खेल खेल्दैछन् । दुवै टोली आफ्नो पहिलो खेलमा विजयी भएका थिए । नेपालले सिङ्गापुरलाई छ विकेटले पराजित गरेको थियो । त्यस्तै, यता जापानले भने भुटानलाई पराजित गरेको थियो । एसियाली क्रिकेट परिषद् (एसिसी)को वार्षिक कार्यतालिकाअनुसार सञ्चालित प्रतियोगितामा नेपालसहित विभिन्न १० टोलीको सहभागिता छ । जसलाई दुई समूहमा विभाजन गरिएको छ । समूह ‘ए’ मा रहेको नेपालसहित सिङ्गापुर, इन्डोनेसिया, भुटान तथा जापान छन् । समूह ‘बी’मा आयोजक मलेसियासहित हङकङ, माल्दिभ्स, थाइल्याण्ड र म्यानमार छन् । "
कोशी प्रदेशस्तरीय बास्केटबलको उपाधि सुनसरीलाई,"धरान, ८ असार । कोशी प्रदेशस्तरीय खुल्ला बास्केटबल प्रतियोगिताको उपाधि सुनसरीले जितेको छ । धरान बास्केटबल सङ्घको आयोजना तथा कोशी प्रदेश खेलकुद विकास बोर्डको संयोजनमा भएको प्रतियोगिताको फाइनलमा सुनसरीले इलामलाई ८०–७३ अङ्कको फराकिलो अन्तरले पराजित गर्दै उपाधि हात पारेको हो । सुनसरीले पहिलो, दोस्रो, तेस्रो र चौथो क्वाटरमा क्रमशः ११, १६, ३१ र २२ अङ्क जोड्दै कुल ८० अङ्क बनाएको थियो भने इलाम क्रमशः २५, १५, ११ र २२ अङ्क जोड्दै कुल ७३ अङ्कमा सीमित रह्यो । प्रतियोगिताको विजेता सुनसरीलाई रु दुई लाख ट्रफी र प्रमाणपत्र प्रदान गरियो । उपविजेता इलामले नगद रु एक लाखसहित ट्रफी र प्रमाणपत्र प्राप्त गरेको सुनसरी बास्केटबल सङ्घका अध्यक्ष नारायण सुवेदीले जानकारी दिए । प्रतियोगिताको उत्कृष्ट खेलाडी सुनसरीका सुसन श्रेष्ठ घोषित भए । उनलाई नगद रु १० हजार, मेडल र प्रमाणपत्र प्रदान गरियो । यस्तै, ‘म्यान अफ दी म्याच’ सुनसरीकै कैलाश लिम्बू घोषित भए । प्रतियोगितामा कोशी प्रदेशका सुनसरी, झापा, मोरङ, इलाम, उदयपुर, भोजपुर, ओखलढुङ्गा र धनकुटाको सहभागिता रहेको थियो । "
स्कटल्याण्डबाट स्वदेश फर्किंदै नेपाली क्रिकेट टोली,"काठमाडौं, ८ असार । नेपाली राष्ट्रिय क्रिकेट टोली आज स्कटल्याण्डबाट स्वदेश फर्किने भएको छ । आइतबार नेपाली राष्ट्रिय क्रिकेट टोली अपरान्ह्र स्वदेश फर्किन लागेको नेपाल क्रिकेट संघ (क्यान)ले जनाएको छ । नेपाल आइसिसी विश्वकप क्रिकेट लिग २ अन्तर्गत नेदरल्याण्ड्स र स्कटल्यान्डसँग एकदिवसीय सिरिज खेल्न टोली स्कटल्याण्ड गएको थियो । नेपाल सिरिजको पहिलो खेलमा नेदरल्याण्ड्ससँग रोमाञ्चक ढंगले तेस्रो सुपर ओभरमा पराजित भएको थियो । दोस्रो खेलमा १० विकेट गुमाएर ९८ रनको लक्ष्य दिएको स्कटल्याण्डलाई नेपालले आठ विकेटको क्षतिमा पराजित गरेको थियो । यस्तै, तेस्रो खेलमा नेदरल्याण्ड्सलाई ६ विकेटले हराएको नेपाली टोली अन्तिम खेलमा स्कटल्याण्डसँग ३४ रनले पराजित भएको थियो । सिरिजमा नेपाल, नेदरल्याण्ड्स, स्कटल्याण्डको समान ४–४ अंक हुँदा पनि नेट रनरेटको आधारमा सिरिज स्कटल्याण्डले जितेको थियो । "
एसिसी पुरुष यु–१६ : नेपालले सिङ्गापुर विरुद्ध बलिङ गर्दै,"काठमाडौं, ८ असार । मलेसियामा आजदेखि सुरु भएको एसिसी पुरुष यु–१६ पूर्वी क्षेत्रीय क्रिकेट प्रतियोगिताअन्तर्गत सिङ्गापुरविरुद्धको खेलमा नेपालले टस हारेको छ । मलेसियाको युकेएम ओभलमा भर्खरै भएको टसमा सिङ्गापुरले टस जितेर पहिला ब्याटिङ रोजेको छ । यससँगै नेपालले पहिला बलिङ गर्दैछ । एसियाली क्रिकेट परिषद् (एसिसी)को वार्षिक कार्यतालिकाअनुसार प्रतियोगिता सुरु भएको हो । प्रतियोगितामा नेपालसहित विभिन्न १० टोलीको सहभागिता छ । नेपाल समूह ‘ए’मा रहेको छ । नेपालको समूहमा सिङ्गापुर, इण्डोनेसिया, भुटान र जापान छन् । त्यस्तै, समूह ‘बी’ मा आयोजक मलेसियासहित हङकङ, माल्दिभ्स, थाइल्याण्ड र म्यानमार रहेका छन् । "
एसिसी यु–१६ कप क्रिकेट : नेपालले पहिलो खेल आज सिङ्गापुरसँग खेल्दै,"काठमाडौं, ८ असार । मलेसियामा आजदेखि एसिसी पुरुष यु–१६ पूर्वी क्षेत्रीय क्रिकेट प्रतियोगिता सुरु हुँदैछ । एसियाली क्रिकेट परिषद् (एसिसी)को वार्षिक कार्यतालिका अनुसार प्रतियोगिता हुन लागेको हो । नेपालले आफ्नो पहिलो खेलमा आज सिङ्गापुरसँग खेल्दै छ । मलेसियाको युकेएम ओभलमा हुने खेल नेपाली समय अनुसार बिहान ७ः४५ बजे सुरु हुनेछ । नेपाली टोलीको कप्तानी विपिनप्रसाद शर्माले गरेका छन् । नेपाल क्रिकेट सङ्घ (क्यान)ले केही दिन अघि शर्माको कप्तानीमा १४ सदस्यीय टोली घोषणा गरेको थियो । नेपाली टोलीको उपकप्तानमा सुर्याशुं कोइराला तथा अन्य खेलाडीमा परिमार्जन यादव, शिवान्श बजगाईं, रौनक श्रीवास्तव, अभय यादव, सचिन भट्ट, सुगम बुढाथोकी, सुयोग भट्टराई, सुशिल रावल, शुभम खनाल, प्रसिद्ध जैशी, जोय थापा र रोशन शाही रहेका छन् । नेपाली टोलीको प्रशिक्षकमा दिपेन्द्रबहादुर चन्द रहेका छन् । प्रतियोगितामा नेपालसहित १० टोलीको सहभागीता रहेको छ । समूह ‘ए’ मा नेपालसहित सिङ्गापुर, इण्डोनेसिया, भुटान र जापान तथा समूह ‘बी’ मा आयोजक मलेसियासहित हङकङ, माल्दिभ्स, थाइल्याण्ड र म्यानमार रहेका छन् । नेपाल हालसम्म सम्पन्न तीनवटा संस्करणको च्याम्पियन हो । नेपालले दोस्रो खेलमा मङ्गलबार जापानसँग, तेस्रो खेलमा यही असार १५ गते इण्डोनेसियासँग तथा समूह चरणको अन्तिम खेल असार १७ गते भुटानसँग खेल्ने छ । दुवै समूहबाट विजेता र उपविजेता सेमिफाइनलमा प्रवेश गर्नेछन् । "
"भैरहवामा टी–१० क्रिकेट सुरु, प्रोफेसनल मास्टर्स र टिम रेस्पोन्स विजयी","भैरहवा, ७ असार । रुपन्देहीको भैरहवामा शनिबारदेखि टी–१० जिल्लास्तरीय क्रिकेट प्रतियोगिता सुरु भएको छ । प्रोफेसनल मास्टर्स–११ क्रिकेट क्लब, भैरहवाको आयोजनामा ‘एशियन बुद्ध टी–१० क्रिकेट–२०८२’ सुरु भएको हो । भैरहवास्थित सिद्धार्थ क्रिकेट मैदानमा सुरु प्रतियोगिताको उद्घाटन खेलमा आयोजक प्रोफेसनल मास्टर्स–११ ले मायादेवी क्रिकेट एकेडेमीलाई ६१ रनले हराएको छ । टस जितेर ब्याटिङ गरेको प्रोफेसनलले ६ विकेट गुमाएर १ सय ५ रनको बलियो योगफल बनायो । प्रोफेसनलका भुवन गैरेले ३६, सुरज खड्काले अविजित १६ र मेहफोज आलमले १२ रन बनाए । मायादेवीका निरज मौर्य, अर्जुन करौस र आरिफ खानले समान २–२ विकेट लिए । जवाफी ब्याटिङ गरेको मायादेवीले निर्धारित खेलमा जम्मा ४४ रनमात्रै बनायो । उसलाई सस्तैमा रोक्न प्रोफेसनलका जयप्रताप यादवले २ तथा करण केवट, अख्तर हुसेन र सुरज खड्काले समान १–१ विकेट लिए । मायादेवीका ननदलाल यादवले अविजित २६ र निरज मौर्यले १४ रन बनाए । प्रोफेसनलका जयप्रताप यादव प्लेयर अफ द म्याच बने । यस्तै, दोस्रो खेलमा टिम रेस्पोन्स लुम्बिनीले मर्निङ क्रिकेट क्लबलाई ३ रनले पराजित गरेको छ । टस जितेर ब्याटिङ गरेको टिम रेस्पोन्सले ६ विकेट गुमाएर ८९ रन बनायो । उसका लागि जावेद खानले ७३ रनको योगदान गरे । बलिङमा मर्निङ क्रिकेट क्लबका प्रवेज अन्सारीले ३, सिजन मकाजुले २ र आकाश थापाले १ विकेट लिए । जवाफमा मर्निङ क्रिकेट क्लबले ४ विकेट गुमाएर ८६ रन मात्रै जोड्यो । उसका लागि अनिल जैसवारले ३० र दामोदर शर्माले २० रन बनाए । बलिङमा टिम रेस्पोन्सका फरहाद खानले २ विकेट लिए । खेलमा टिम रेस्पोन्स लुम्बिनीका जावेद खान प्लेयर अफ द म्याच भए । यही असार ९ गतेसम्म सञ्चालन हुने प्रतियोगितामा रुपन्देहीका क्लब र एकेडेमीहरु गरी १४ वटा टिम सहभागी छन् । प्रतियोगिताको विजयी टिमले ८० नगद र उपविजेताले नगद ४० हजारसहित ट्रफी, मेडल र प्रमाणपत्र प्राप्त गर्नेछन् । यस्तै, सेमिफाइनल पुग्ने दुईवटा टिमलाई नगद १०–१० हजार प्रदान गरिने छ । आयोजकका अनुसार प्रतियोगितामा म्यान अफ द सिरिजलाई नगद १२ हजार, बेस्ट ब्याटर र बलरलाई नगद ८–८ हजार, प्रत्येक खेलको म्यान अफ द म्याचलाई १ हजार दुई सय रुपैयाँ प्रदान गरिने छ । यस्तै, उत्कृष्ट क्याच र सर्वाधिक छक्का प्रहार गर्ने खेलाडीलाई समेत समान २ हजार ५ सय तथा दर्शकदिर्घाबाट छक्का क्याच गर्ने दर्शकलाई पाँच सय रुपैयाँ पुरस्कार प्रदान गरिनेछ । प्रतियोगिताको मुख्य प्रायोजकमा भैरहवाको एशियन बुद्ध होटल रहेको छ । प्रतियोगिताको शनिबार सिद्धार्थनगर नगरपालिकाका प्रमुख इश्तियाक अहमद खाँले उद्घाटन गरेका थिए । "
प्रधानमन्त्रीद्वारा प्रथम महानगरस्तरीय ‘बडिबिल्डिङ च्याम्पियन’का विजेतालाई पुरस्कार प्रदान,"काठमाडौं, ७ असार । प्रधानमन्त्री केपी शर्मा ओलीले ‘फस्ट मिस्टर महानगर बडिबिल्डिङ च्याम्पियनसिप’का विजेतालाई आज पुरस्कार प्रदान गरेका छन् । काठमाडौं महानगरपालिका, वडा नं. २२ को आयोजनामा भएको प्रतियोगितामा प्रथम हुने खेडाली कृष महर्जनलाई प्रधानमन्त्री ओलीबाट पाँच लाख रुपैयाँ र ट्रफीसहितको पुरस्कार प्रदान गरिएको हो । नेपाल शारीरिक सुगठन तथा फिटनेसको सहकार्यमा भएको कार्यक्रममा पछिल्ला अन्तर्राष्ट्रिय शाररीक सुगठन खेल प्रतियोगिताका विजेता, खेल क्षेत्रको विकासका योगदानदाताहरुलाई सम्मान गरिएको थियो । प्रधानमन्त्री ओलीले स्वस्थ्य रहनु जीवनको ठूलो सम्पति रहेकाले शारीरिक सुगठनले स्वस्थ्य जीवनका लागि योगदान दिने बताउँदै सरकारको स्वास्थ्य नीतिको मूल नीति निरोगी नेपाल भएकाले आरोग्यताका लागि सबैले ध्यान दिर्नुपर्नेमा जोड दिए । उनले अन्तर्राष्ट्रिय खेल प्रतियोगितामा जितेर नेपाललाई विश्वमाझ चिनाउने खेलाडीलाई सरकारले नगद पुरस्काकर प्रदान गर्दै आएको स्मरण गराए । “दुनियाँमा आज युद्ध भइरहेको छ । एकले अर्को देशमा हमला गरेर, मान्छे मारेर होइन, यस्ता प्रतियोगिता गरेर जितेर मानवीय स्वास्थ्यका लागि काम गर्न सकिन्छ ।’’, प्रधानमन्त्री ओलीले भने, “युद्धको विभत्स विभिषिका चलेका बेला मानवीय स्वास्थ्य क्षेत्रमा प्रगति भएमा विश्व शान्ति कायम गर्न सकिन्छ । "
चर्चित टिकटकर खाबी लामेलाई पनि अमेरिकाबाट निकालिएको हो ?,"काठमाडौं, २८ जेठ । विश्वकै चर्चित टिकटक स्टार खाबी लामेलाई अमेरिकाबाट देश निकाला गरिएको भन्दै समाचारहरू सार्वजनिक भएका छन् । यो खबरले सामाजिक सञ्जाल तताएको हो । पछिल्लो समय अमेरिकी राष्ट्रपति डोनाल्ड ट्रम्पले आप्रवासीलाई धमाधम देश निकाला गरिरहेका बेला उनलाई पनि निकालिएको भन्दै समाचार प्रकाशित भएका थिए । तर, यथार्थमा उनलाई अमेरिकाबाट निकालिएको होइन । उनलाई औपचारिक रूपमा न त गिरफ्तार गरिएको हो, न देश निकाला गरिएको हो । उनलाई जुन ६ तारिखमा लास भेगासको ह्यारी रेड अन्तर्राष्ट्रिय विमानस्थलमा अध्यागमन र भन्सार प्रवर्तनकर्ताले भिसा म्याद नाघेको कारण केही समयका लागि नियन्त्रणमा लिएका थिए । उनी अप्रिल ३० मा अमेरिका प्रवेश गरेका थिए जसमा उनको अमेरिकामा रहने अनुमति सकिएकाले मात्रै सोधपुछका लागि केही समय नियन्त्रणमा लिइएको हो । उनलाई सोही दिन स्वेच्छाले अमेरिका छोड्ने अनुमति दिइयो । र उनले स्वेच्छिक रूपमा अमेरिका छाडेका हुन् । जुन प्रक्रिया डिर्पोटेसन नभइ स्वेच्छिक प्रस्थानमा पर्छ । "
न्युजिल्यान्डमा मानिसभन्दा भेडा बढी,"काठमाडौं, २५ बैशाख । न्युजिल्यान्डको कम मानव जनसङ्ख्याको तुलनामा भेडाहरूको विशाल सङ्ख्या लामो समयदेखि विदेशमा रहेका न्युजिल्यान्डीहरूलाई लक्षित गरिएका ठट्टाहरूको विषय रहँदै आएको छ । यो सत्य होः यो देश विश्वका केही देशमध्ये एक हो जहाँ अझै पनि मानिस भन्दा बढी भेडाहरू छन् । तर मङ्गलबार सार्वजनिक गरिएको नयाँ तथ्याङ्कहरूअनुसार मानिसहरूले उनीहरूलाई भेट्दैछन् । सरकारी तथ्याङ्क निकायको तथ्याङ्कअनुसार दुई करोड ३६ लाख भेडा र ५३ लाख मानिसको जनसङ्ख्या भएको देशमा प्रत्येक न्युजिल्यान्डवासीका लागि करिब ४.५ भेडा छन् । यो सन् १९८२ मा प्रतिव्यक्ति २२ भेडाबाट घटेको हो । त्यसबेला मासु र ऊनका लागि भेडापालन न्युजिल्यान्डको सबैभन्दा ठूलो आम्दानीको स्रोत थियो । अब सिन्थेटिक फाइबरहरूतर्फको विश्वव्यापी बदलावले ऊनको मूल्यमा आएको वर्षौंको गिरावटले किसानहरूलाई आफ्नो जमिनमा के गर्ने भन्ने कुरा परिवर्तन गर्न बाध्य पारेको क्षेत्रको सबैभन्दा ठूलो लबी समूहले बताएको छ । – घट्दो बथान –। भौगोलिक क्षेत्रफलका हिसाबले न्युजिल्यान्ड बेलायतको आकारको लगभग समान छ, तर यसको जनसङ्ख्या बेलायतको भन्दा १३ गुणा कम छ । यसको अर्थ भेडाहरूका लागि प्रशस्त ठाउँ छ । करिब एक सय ५० वर्षसम्म भेडापालन उद्योग न्युजिल्यान्डको अर्थतन्त्रको मेरुदण्ड थियो र सङ्ख्या बढ्दै गयो । सन् १९८२ मा चरमोत्कर्षमा पुगेको थियो जतिबेला ७० लाखभन्दा बढी भेडा र ३२ लाख मानिस थिए । ‘लर्ड अफ द रिङ्ग्स’ ले देशमा पर्यटकहरूको लहर ल्याउनुअघि हिउँले ढाकेका पहाडहरूको पृष्ठभूमिमा शान्त भेडाहरू भएका हरियो खेतहरूको चित्रणले देशको विदेशी बजारीकरणमा प्रभुत्व जमाएको थियो । तर त्यसयताका वर्षहरूमा विश्वव्यापी ऊनको मूल्यमा आएको गिरावट र हालैका तेजीका बावजुद राष्ट्रिय बथान क्रमिक रूपमा घटेको छ । अहिले डेरी उद्योगले न्युजिल्यान्डको कृषि र बागवानी–प्रधान निर्यात बजारको सबैभन्दा ठूलो हिस्सा ओगटेको छ । – किसानहरूको नयाँ प्रयास –। सन् २०२३ मा सरकारी निकाय स्ट्याट्स एनजेडले न्युजिल्यान्डले सन् २०२२ मा पहिलो पटक प्रतिव्यक्ति पाँचभन्दा कम भेडाको सङ्ख्या भएको बताएको थियो । सन् २०२४ जुनसम्मका पशुधन सङ्ख्या रेकर्ड गरेको राष्ट्रिय बथानले मङ्गलबारको आँकडामा थप १० लाख भेडा गुमाएको थियो । क्षेत्रीय लबिङ समूह फेडरेटेड फार्मर्सका प्रवक्ता टोबी विलियम्सले भेडा किसानहरू डेरी वा कार्बन अफसेट बेच्नका लागि खेतीबाट पाइन वनमा जमिनको रूपान्तरण गर्दै अधिक फाइदाजनक व्यवसायतर्फ बदलिएको बताउनुभयो । “यदि म साँच्चै इमानदार हुँ भने, ऊन उद्योग लगभग त्यो टिपिङ्ग पोइन्टमा छ, यदि पहिले नै छैन भने, अब ऊन उद्योग नहुने अवस्थामा पुगेको छ”, उहाँले भन्नुभयो । – ऊनलाई बलियो बनाउने उपायहरू –। सरकारले घट्दो सङ्ख्यालाई कम गर्नका लागि उपायहरू तयार गरेको छ । यसमा सन् २०२४ मा उनीहरूले कार्बन वनमा रूपान्तरण गर्न सकिने खेतीयोग्य जमिनको सीमा तोक्ने घोषणा समावेश छ । अप्रिलमा सुरु गरिएको नयाँ सरकारी खरिद निर्देशिकामा नयाँ निर्माण वा पुनर्निर्माण गरिएका सार्वजनिक भवनहरूमा न्युजिल्यान्डको ऊन उत्पादनहरू – जस्तै कार्पेट र इन्सुलेशन – को प्रयोग गर्न आग्रह गरिएको छ । तर ती उपायहरूले घट्दो भेडाको सङ्ख्या रोक्ने अपेक्षा गरिएको छैन । केही भेडापालन गर्ने देशले यस्तै प्रवृत्ति देखिरहेका छन् । न्युजिल्यान्डवासीहरूको बारेमा धेरैजसो भेडा ठट्टाहरूको स्रोत रहेको छिमेकी अस्ट्रेलियामा पनि मानिसभन्दा बढी भेडाहरू छन्, तर त्यहाँ पनि राष्ट्रिय बथान घट्दै गएको छ । अन्तर पाताले छः अस्ट्रेलियामा प्रतिव्यक्ति करिब तीन भेडा छन् । "
हेलमेट लगाएर शवको अन्तिम संस्कार ! (भिडिओसहित),"काठमाडौं, २७ फागुन । भारतको राजस्थान राज्यको सीकर जिल्लामा एउटा अनौठो घटना भएको छ । गाउँकै एक जनाको दाहसंस्कारमा सामेल मलामीहरू शवलाई चितामै छाडेर भाग्नु परेको छ भने घण्टौँपछि हेलमेट लगाएर फर्किंदै अन्तिम संस्कार गरिएको भारतीय सञ्चारमाध्यमले जनाएका छन् । भिडिओ-। "
उडिरहेको विमानमा महिलाले कपडा खोलेर नग्न भएपछि… (भिडिओसहित),"काठमाडौं, २३ फागुन । अमेरिकाको टेक्सासस्थित ह्युस्टनबाट फिनिक्सतर्फ जाँदै गरेको साउथवेस्ट एयरलान्इसको एउटा विमानमा एक महिलाले आफ्नो कपडा खोलेर बबाल गरेकी छन् । करिब २५ मिनेटसम्म ती महिला नग्न अवस्थामै विमानमा होहल्ला गर्दै बसेको बताइएको छ । सोमबार विलियम पी हबी विमानस्थलबाट उडान भरेको केहीबेरमै यस्तो घटना भएको हो । महिलाले आपत्तिजनक व्यवहार प्रदर्शन गरेपछि उक्त विमानलाई फर्काइएको थियो । पूरा भिडिओ हेर्नुहोस्-। "
जागिर गर्न अल्छी लागेपछि युवकले काटे आफ्नै औँला !,"काठमाडौं, २० पुस । तपाईँ हामी कतिपयको बानी नकार्न नसक्ने हुन सक्छ । जसले जे भने पनि नकार्न नसक्दा कहिलेकाँही समस्यामा पनि पर्नु परिरहेको हुन्छ । यसैबीच एउटा अनौठो घटना सार्वजनिक भएको छ । जसमा कर्मचारीले जागिर गर्दिन भन्न नसकेर आफ्नै हातको औँला काटेका छन् । घटना भारतको हो । जागिर छाड्न चाहने एक पुरुषले हाकिमलाई म यो जागिरलाई निरन्तरता दिन्नँ भन्न नसकेर आफ्नो चार वटा औँला काटेका हुन् । घटना डिसेम्बर महिनाको शुरुको हो । आफ्नो बायाँ हातको चार औँला काटियो भन्दै सुरतका बसिन्दा मयुर तारापारा पुलिस थाना पुगे । आफू मोटरसाइकल चढेर साथीको घरमा गइरहँदा रिँगटा लागेको अनि सडकको छेउमा बसेको तर १० मिनेटपछि होस आउँदा चार ओटा औँला काटिएको उनको भनाइ थियो । सुरुमा त प्रहरीले पनि काला जादुको लागि युवकको औँला कसैले काटेर लग्यो होला भन्ने सोच्यो । तर अनुसन्धानका क्रममा उनले सुनाएको कहानीमा कयौँ कुरा सन्दिग्ध देखियो । घटना सुरतको अम्रोली प्रहरी थानामा दर्ता भयो । त्यसपछि सहरको अपराध शाखासम्म मामिला पुग्यो । पीडितले भनेको ठाउँको सीसीटीभी क्यामरा हेर्ने क्रममा मयुर चक्रपथको नजिक बाइक राखेर गएको अनि आउँदा चोटग्रस्त हात लिएर फर्किएको देखियो । सडकमा उनलाई कसैले पिछा गरेको पनि देखिएन । प्रहरीले केरकार गर्दा युवकले आफैँले आफ्ना औँला काटेको स्वीकारे । आफैँले चक्कु किनेर ल्याएको अनि घटनाको दिन राति १० बजे चार दिनपछि औँला काटेको उनले बताए । चक्कु र काटिएका औँला युवकले झोलामा राखेर फ्याके । आफन्तको हिरा कम्पनीमा काम गर्न नचाहेकोले औँला काटेर फ्याकेको सत्य मयुरले हिचकिचाहटको साथमा प्रहरीलाई बताएका थिए । रोजगारदातालाई तिम्रो कम्पनीमा अब उप्रान्त जागिर खाँदिन भन्नुको गाह्रोले उनले औँला नै काटेर फ्याके ।
औँला नभएपछि उनी उक्त कम्पनीमा काम गर्नका लागि योग्य रहँदैनथे । प्रहरीले मयुरको तीन वटा औँलासहितको झोला फेला पारेका छन् । यस घटनाबारे प्रहरीले अरू छानबिन गरिरहेको छ । "
पुरूषले आफ्नै मृत्युको नाटक रचेपछि…(भिडिओ),पुरूषले आफ्नै मृत्युको नाटक रचेपछि…(भिडिओ)। 
कारको पनि अन्तिम संस्कार ! (भिडिओसहित),"काठमाडौं, २४ कात्तिक । गाडी बिग्रियो भने मर्मत गरिन्छ, पुरानो भयो भने बेचिन्छ तर भारतको गुजरातका एक परिवारले यस्तो केही गरेनन् बरु खाल्डो खनेर गाडी गाडिदिए । उनीहरुले आफ्नो कारको अन्तिम संस्कार गरेका हुन् । करिब एक हजार पाँच सय जना मानिसहरुको उपस्थितिमा कारलाई खाल्डो खनेर गाडिएको छ । सामाजिक सञ्जालमा भाइरल भएको भिडियोमा गुजरातको अमरेली जिल्लाको लाठी तालुकास्थित पदरसिङ्गा गाउँमा सञ्जय पोलारा र उनको परिवारले आयोजना गरेको कारको अन्तिम यात्रामा सन्त तथा आध्यात्मिक नेताहरूकोसमेत सहभागिता रहेको थियो । किसान परिवारका पोलाराले १२ वर्षअघि किनेको वैगन आर कारलाई उनीहरूले भाग्यशाली मानेका थिए । कार किनेपछि परिवारको व्यापार फस्टाएको र सामाजिक प्रतिष्ठा बढेको पोलाराको भनाइ छ । कारलाई फूलमालाले सजाएर पोलाराको घरदेखि फार्मसम्म धुमधामका साथ लगिएको थियो । परिवारले पूजा र मन्त्रोच्चारणसहित गुलाबको फूल चढाएपछि माटोले पुरिएको थियो । पोलाराले कारको समाधिस्थलमा रुख रोप्ने योजना बनाएका छन् । उनका अनुसार रुखले भावी पुस्तालाई यस घटनाको स्मरण गराउने छ । "
मानिसजस्तै चपस्टिक्सले नुडल खाने चिम्पान्जी,"चीन, २४ असोज । चीनको एक चिम्पान्जीले मानिसजस्तै चपस्टिक्सले नुडल खाने नयाँ सीप हासिल गरेको छ । चीनको दक्षिणपश्चिमी चोङकिङ नगरपालिकामा रहेको चिम्पान्जीले चपस्टिक्सले नुडल खाने नयाँ सीप हासिल गरेपछि त्यहाँ पर्यटकहरुको भीड लागेको छ । २३ वर्षीय युहुइ नाम गरेको चिम्पान्जीले मानिसहरुलाई चकित पारेको यो पहिलो पटक भने होइन । यसअघि क्यामेरा सफा गरेको, साबुन र ब्रशले लुगा धोएको साथै र प्लेटहरू सफा गर्दै गरेको भिडियोहरु कैद भएका थिए । चिडियाखानामा बस्दै आएको युहुइले मानिसको नक्कल गरेर धेरै सीपहरू हासिल गरिसकेको छ । (सीसीटीभी प्लस/एनएनबी)। "
आइफोनको मोहमा नग्न नाच !,"काठमाडौं, १४ भदौ । आइफोनको लोभले मानिसहरूलाई कहाँसम्म पुर्‍याउँछ भन्ने एक चकित पार्ने उदाहरण रुसमा देखिएको छ । रुसको अस्त्रखान क्षेत्रको एक नाइटक्लबमा आयोजित ‘स्ट्रिपटिज’ नामक अनौठो प्रतियोगितामा सहभागीहरूले आइफोन जित्नका लागि सार्वजनिक रूपमा नग्न हुन पुगे । बंकर नामक नाइटक्लबमा आयोजित यस विवादास्पद प्रतियोगितामा विजेतालाई पुरस्कार स्वरूप आइफोन दिइने घोषणा गरिएको थियो । प्रतियोगिताको भिडियो सामाजिक सञ्जालमा भाइरल भएपछि स्थानीय प्रशासनले कडा कारबाही गरेको छ । घटनामा संलग्न तीन जना पुरुष, एक जना युवती गरी चार जना सहभागी र आयोजकहरूलाई प्रहरीले पक्राउ गरेको छ । पक्राउ परेका मध्ये एक २२ वर्षीया युवतीले आफ्नो कार्यप्रति गहिरो पश्चाताप व्यक्त गर्दै सार्वजनिक माफी मागेकी छिन् । अस्त्रखानका गभर्नर इगोर बाबुस्किनले यस घटनालाई ‘अपमानजनक’ बताउँदै कडा आलोचना गर्नुभएको छ । उहाँले भन्नुभयो, ‘हाम्रा हजारौं सहकर्मी र देशवासीहरू मातृभूमिको रक्षाका लागि प्राणको बाजी लगाइरहेका बेला, यहाँ केही व्यक्तिहरूले सम्पूर्ण लाज र विवेक गुमाएका छन् ।’। "
आफ्नै नागरिकलाई देश छोड्न स्वीडेनले पैसा दिने !,"काठमाडौं, २ भदौ । स्वीडेनले आफ्नै देशका नागरिकलाई देश छाड्न प्रस्ताव गरेको छ । स्वीडेनका अध्यागमन मन्त्री मारिया मलमार स्टेनगार्डले प्रस्ताव प्रस्तुत गर्दै स्वीडेन संस्कृति मन नपराउने वा यहाँ आत्मसात गर्न नसकेकाहरूले स्वीडेन छोड्न सक्ने बताउनुभएको छ । युरोपेली वेबसाइट द नेशनलकाअनुसार यसअघि यो नियम विदेशबाट आएर स्वीडेनमा बसोबास गर्ने नागरिकका लागि लागू हुनेछ । जन्मजात नागरिकका हकमा पनि यो नियम लागू हुनेगरी प्रस्ताव गरिएको भएपनि आफ्ना नागरिकप्रति सरकार उत्तरदायी नभएको सन्देश जाने डरले सो प्रस्ताव अस्वीकृत भएको बताइएको छ । हालको नियमअनुसार स्विडेनी नागरिकले देश छोडेमा १० हजार स्विडेनी क्रोन । त्यस्तै, बालबालिकाले देश छोड्दा ५ हजार स्विडेनी क्रोन पाउने भएका छन् । यसबाहेक भाडाको पैसा पनि पाउँछन् । उनीहरूले यो पैसा देश छोड्नु अघि एकै पटक प्राप्त गर्ने बताइएको छ । अचम्मको कुरा के छ भने स्वीडेनमा देश छाड्नेको संख्या बढ्दै गएपछि यो प्रस्ताव पारित भएको हो । स्वीडेनको माइग्रेसन एजेन्सीकाअनुसार सन् २०२४ मा स्वीडेन आउनेको संख्यामा कमी आएको छ । यो ५० वर्षमा पहिलो पटक भएको हो । स्वीडेनमा देश छाड्नेको संख्या बढे पनि यहाँको जनसंख्या भने बढिरहेको छ । वास्तवमा, स्वीडेनका मूल निवासीहरू अमेरिका जस्ता देशहरूमा घर खोजिरहेका छन् । उही समयमा स्वीडेन आप्रवासीहरूको लागि मनपर्ने गन्तव्य बनेको छ । स्वीडेनमा आप्रवासीको संख्या २० लाख नाघेको छ, जुन स्वीडेनको कुल जनसंख्याको २० प्रतिशत हो । आप्रवासीहरूको बढ्दो जनसंख्यालाई नियन्त्रण गर्न सरकारले धेरै प्रतिबन्धहरू लगाएको छ । स्वीडेनमा सिरिया, सोमालिया, इरान र इराकबाट आउने मानिसहरूको ठूलो जनसंख्या छ । हालैका वर्षहरूमा स्वीडेनमा हिंसाका धेरै घटनाहरू रेकर्ड भएका छन् । प्रहरी तथ्याङ्कअनुसार स्वीडेनमा गत वर्ष कम्तीमा ३४८ गोलीबारी भएका थिए । जसमा कम्तीमा ५२ जनाको मृत्यु भएको थियो । हिंसाका यी घटनाहरूलाई आप्रवासीहरूको बढ्दो जनसंख्यासँग जोडिएको छ । स्वीडेनले नब्बे दशकदेखि ठूलो संख्यामा आप्रवासीहरूलाई होस्ट गर्दै आएको छ, तर अक्टोबर २०२२ मा उल्फ क्रिस्टर्सन प्रधानमन्त्री भएदेखि देशको नीति परिवर्तन भएको छ । उहाँको सरकार गठबन्धनको सहयोगमा चलिरहेको छ । यसलाई दक्षिणपन्थी स्वीडेन डेमोक्र्याटको पनि समर्थन छ । यो पार्टीले आप्रवासी विरोधीको नाममा राजनीति गर्छ । शरणार्थीले देशको संस्कृतिलाई मात्र नभई अर्थतन्त्रलाई पनि हानि पुर्‍याउने उहाँको विश्वास छ । "
राहुल गान्धी सेयरबाट कमाउँछन् मासिक १४ लाख भन्दा बढी,"नयाँदिल्ली, २९ साउन । कांग्रेस सांसद तथा लोकसभामा विपक्षी दलका नेता राहुल गान्धीले सेयर बजारमा धेरै कम्पनीमा लगानी गर्नुभएको छ । उहाँले लोकसभा चुनावअघि यसबारेमा पूर्ण जानकारी दिनुभएको थियो । उहाँ प्रधानमन्त्री नरेन्द्र मोदीका कट्टर आलोचक हुन सक्नुहुन्छ तर मोदी तेस्रो पटक प्रधानमन्त्री बनेपछि राहुल गान्धीको खल्ती भरिएको छ । उहाँले मासिक ९ लाख (नेपाली १४ लाख ४० हजार) भन्दा बढी आम्दानी गरिरहनुभएको छ । पछिल्लो ५ महिनामा राहुल गान्धीले आफ्नो पोर्टफोलियोबाट ४६.४९ लाख (नेपाली रुपैयाँ ७३ लाख ६ हजार) रुपैयाँ कमाइसक्नुभएको छ । मिडिया रिपोर्टकाअनुसार १५ मार्च २०२४ सम्म राहुल गान्धीको पोर्टफोलियो ४.३३ करोड (६ करोड ९२ लाख) भारतीय रुपैयाँ थियो । यो संख्या १२ अगस्टमा ४.८० करोड (७ करोड ६८ लाख) रुपैयाँ पुगेको छ । राहुल गान्धीसँग एशियन पेन्ट्स, बजाज पेन्ट्स, बजाज फाइनान्स, दीपक नाइट्रेट, डिभिज ल्याब्स, जीएमएम फोडलर, हिन्दुस्तान युनिलिभर, इन्फोसिस, आईटीसी, टीसीएस, टाइटन, ट्युब इन्भेस्टमेन्ट अफ इन्डिया र एलटीआई माइन्डट्री सहित २४ वटा सेयर छन् । राहुल गान्धीको पोर्टफोलियोमा धेरै साना कम्पनीहरूको सेयर पनि छ । यसमा वेर्टोज एडवरटाइजिंग र विनायल केमिकल्स जस्ता कम्पनीहरू सामेल छन् । यी मध्ये, भेर्टोस विज्ञापनको बारेमा धेरै चर्चा गरिएको छ । उहाँसँग कम्पनीको २६० सेयर थियो । तर, शेयर बाँडफाँड र बोनसका कारण उहाँसँग अहिले ५ हजार २ सय कित्ता रहेको भारतीय सञ्चारमाध्यमले जनाएका छन् । "
किम जोङ उनको तौल फेरि बढ्यो,"काठमाडौं, १६ साउन । उत्तर कोरियाका शासक किम जोङ उनको तौल फेरि बढेको छ । मिडिया रिपोर्टकाअनुसार किमलाई उच्च रक्तचाप र मोटोपनासँग सम्बन्धित मधुमेह जस्ता स्वास्थ्य समस्याहरू देखा परेको छ र उहाँका अधिकारीहरूले उहाँको उपचारको नयाँ विधि खोजिएको उल्लेख गरिएको छ । अत्यधिक मद्यपान र धुम्रपानका लागि परिचित ४० वर्षीय किमको परिवारलाई हृदय रोगको इतिहास छ । किमका बुवा र हजुरबुवा दुवैको हृदयघातका कारण मृत्यु भएको थियो । किम भन्दा पहिले दुबैले उत्तर कोरियामा शासन गरेका थिए । केही विज्ञहरूकाअनुसार किम करिब १७० सेन्टिमिटर (५ फिट, ७ इन्च) अग्ला रहनुभएको छ । यसअघि किमको तौल १४० किलोग्राम (३०८ पाउण्ड) थियो । यसपछि २०२१ मा उहाँले आफ्नो डाइट परिवर्तन गरेर तौल घटाउनुभयो तर अहिले मिडिया फुटेज हेर्दा उहाँको तौल फेरि बढेको देखिन्छ । किमको जीवनशैली र खानपान निकै रोचक छ । किम जीवनशैलीमा महँगो रक्सी, विशेष चुरोट र विदेशबाट आयात गरिएको मासु समावेश छ । उनलाई मदिराको लत रहेको दाबि समेत गरिएको छ । रिपोर्टका अनुसार किमलाई गाईको दूध र सर्पको वाइनबाट बनेको चीज मनपर्छ । यस बाहेक उनलाई जापानी परिकार सुशी र साम्पेन पनि मन पर्छ । किमलाई जापानबाट आयात गरिएको कोब मासु मनपर्छ, कोब मासु संसारमा सबैभन्दा महँगो र कम उपलब्ध मासु हो । यसका साथै किमलाई डेनमार्कको उच्च गुणस्तरको सुँगुर र इरानको क्याभियर खान पनि मन पर्छ । रिपोर्टकाअनुसार किमलाई ब्ल्याक लेबल स्कच ह्विस्की र हेनेसी ब्रान्डी पिउन मन पराउनका लागि हरेक वर्ष औसत २०० करोडको रक्सी अन्य देशबाट उत्तर कोरियामा आयात गरिन्छ । "
कोरोना संक्रमित महिलाको मृत्यु,"विराटनगर, १० असार । नेपालमा एकजना कोरोना संक्रमित महिलाको मृत्यु भएको छ । मंगलबार बिहान अस्पतालमा भर्ना भएकी इलामकी ३९ वर्षीय महिलाको विराटनगरस्थित नाबेल अस्पतालमा मृत्यु भएको हो । मृतक महिलालाई सात दिनअघिदेखि श्वासप्रश्वासमा समस्या हुने र ज्वरो आउने समस्या देखिएपछि अस्पताल भर्ना भएकी थिइन् । परीक्षणका क्रममा कोरोना पुष्टि भएको थियो । "
दाङमा चार सय बेडको अस्पताल निर्माण सुरु गरिने,"काठमाडौं, ८ असार । राप्ती स्वास्थ्य विज्ञान प्रतिष्ठानको सभाको छैटौँ बैठकले आगामी आर्थिक वर्षका लागि रु दुई अर्ब ७४ करोड ४१ लाख बजेट पारित गरेको छ । प्रधानमन्त्री निवास, बालुवाटारमा आज प्रधानमन्त्री एवं कुलपति केपी शर्मा ओलीको अध्यक्षतामा भएको बैठकले ४०० श्यैया (बेड) को अस्पताल निर्माण, शैक्षिक, अनुसन्धनात्मक र व्यवस्थापकीय कामका लागि नीति, योजना, बजेट तथा कार्यक्रम पारित गरेको हो । बैठकले प्रतिष्ठानको ‘शिक्षक तथा कर्मचारीको सेवाका शर्त र सुविधासम्बन्धी नियमावली, २०७८’ का केही प्राबधानहरुमा संशोधनका साथै प्रतिष्ठानको लोगो परिवर्तनलगायतका निर्णय गरेको छ । बैठकमा सम्बोधन गर्दै प्रधानमन्त्री ओलीले नेपाल स्वास्थ्य विज्ञानको आदि भूमि भएकाले प्रतिष्ठानलाई पूर्वाधार र जनशक्ति सबै हिसाबले सुविधासम्पन्न बनाउँदै गुणस्तरीय शिक्षा र सेवा दिन आग्रह गरे । उनले नेपाल सरकारको निरोगी नेपालको सोचलाई आत्मसात् गर्दै आरोग्यताका लागि आमसञ्चार र समाजिक सञ्जालबाट जनचेतना फैलाउने काममा विज्ञ चिकित्सक र स्वास्थ्यकर्मी परिचालिन हुनुपर्नेमा जोड दिएका हुन् । प्रतिष्ठानका सहकुलपति एवं स्वास्थ्य तथा जनसङ्ख्यामन्त्री प्रदीप पौडेललगायत सहभागी बैठकमा प्रतिष्ठानका उपकुलपति डा. विकास लामिछानेले गत पाँचौँ सिनेटबाट स्वीकृत भएबमोजिम चार सय श्यैयाको शिक्षण अस्पताल निर्माणसम्बन्धी गुरुयोजना कार्यान्वयन सुरु भएको जानकारी गराए । "
सीमा नाकामा कोरोनाको जोखिम कायमै,"कञ्चनपुर, ५ असार । भारतसँग सीमा जोडिएका सुदूरपश्चिमका नाका हुँदै फर्कनेहरुमा कोरोना भाइरस (कोभिड–१९)को जोखिम कायमै रहेको छ । पश्चिमी सीमानाका गड्डाचौकी हुँदै भारतको हल्द्वानीबाट बुधबार फर्केका बर्दियाका एक जनाको कोरोना भाइसका कारण अवस्था गम्भीर भएको पाइएपछि महाकाली प्रादेशिक अस्पताल महेन्द्रनगरको आइसुलेसनमा राखेर उपचार भइरहेको छ । सीमानाकामा रहेको हेल्थडेस्कमा एन्टिजेन परीक्षण गर्दा नतिजा ‘पोजेटिभ’ आएको थियो । “भारतबाट फर्केका बिरामीमा उच्च ज्वरो, श्वासप्रश्वास र रुघाखोकीको समस्या थियो,” सुदूरपश्चिम प्रदेश प्रादेशिक आपत्कालीन कार्य सञ्चालन केन्द्रका सूचना अधिकारी हेमराज जोशीले भने, “एन्टिजेन परीक्षण गर्दा नतिजा पोजेटिभ आएपछि अस्पतालको ‘आइसुलेसन’मा राखेर उपचार भइरहेको छ ।” यो नाका हुँदै फर्केका शङ्कास्पद पाँच जनाको एन्टिजेन परीक्षणको कार्य गरिँदा एक जनाको नतिजा मात्रै पोजेटिभ आएको छ । महाकाली प्रादेशिक अस्पतालका मेडिकल सुपरिटेन्डेन्ट डा. अर्जुन भट्टले आइसुलेसनमा राखेर उपचार भइरहेका बिरामीको स्वास्थ्य अवस्थामा बिहानको तुलनामा सुधार आएको बताए । उनी पुनः कोरोना भाइसको सङ्क्रमण बढ्न थालेपछि आइसुलेसनमा राखेर उपचार भइरहेका बिरामी पहिलो भएको बताए । भारतबाट फर्कनेमा कोरोनाको सङ्क्रमण देखिन थालेकाले मास्कको प्रयोगलाई बढावा दिने, स्यानिटाइजरको प्रयोग गर्ने कार्यसँगै स्वास्थ्यसम्बन्धीका सावधानी अपनाउनुपर्ने उनले उल्लेख गरे । समुदायस्तरमा सङ्क्रमण फैलिन नदिन कोरोनाको सङ्क्रमणमा परेका व्यक्तिहरुले क्वारेन्टिन वा होमआइसुलेसनमा इमान्दारिपूर्वक बस्नुपर्ने उनी सुझाव दिन्छन् । भारतसँग सीमा जोडिएका प्रदेशका पाँचवटा क्षेत्रमा ‘हेल्थ डेस्क’ मार्फत शङ्कास्पद बिरामीको एन्टिजेन परीक्षणको व्यवस्था गरिएको छ । कञ्चनपुरको गड्डाचौकी, कैलालीको गौरीफण्टा र खकरौला, बैतडीको झुलाघाट र दार्चुलाको पुलघाट सीमानाकामा रहेका हेल्थ डेस्कमा कार्यरत स्वास्थ्यकर्मीले कोरोनाका शङ्कास्पद बिरामीको पहिचान गरी एन्टिजेन परीक्षणको कार्य गर्दै आएका छन् । गत जेठ २१ देखि यही असार ४ गतेसम्म सीमानाका हुँदै फर्केका २३ जनामा कोरोना सङ्क्रमण पुष्टि भएको छ । जसमध्ये कोरोना सङ्क्रमण पुष्टि भएका १६ जना निको भएका छन् । अझै सात जना होम आइसुलेसनमा बसेर उपचार गरिरहेका छन् । "
"भारतबाट फर्किनेमा कोरोना सङ्क्रमण, पर्याप्त कीट नहुँदा परीक्षणमा समस्या","कञ्चनपुर, २८ जेठ । सुदूरपश्चिम स्वास्थ्य निर्देशनालयका अनुसार पछिल्लो एक सातामा मात्रै भारतबाट फर्किएका १६ जनामा कोरोना सङ्क्रमण पुष्टि भएको छ । कैलालीको त्रिनगर नाका र बैतडीको झुलाघाट नाकाबाट भित्रिएकाहरुमा दिनहुँ सङ्क्रमण देखिन थालेको हो । नाकामा रहेका हेल्थ डेस्कहरुमा पर्याप्त कीट नहुँदा परीक्षण हुन सकेको छैन । सुदूरपश्चिम स्वास्थ्य निर्देशनालयका अनुसार मङ्गलबार पनि सुदूरपश्चिममा भारतबाट आएका दुई जनामा सङ्क्रमण पुष्टि भएको छ । निर्देशनालयका अनुसार गौरीफन्टा र झुलाघाट नाकामा एक/एक जनामा सङ्क्रमण देखिएको हो । सुदूरपश्चिमका विभिन्न नाकाबाट ६४३ जना नेपाल भित्रिएका थिए । जसमध्ये १४ जनाको परीक्षण गरिएकोमा दुई जनामा सङ्क्रमण पुष्टि भएको हो । गड्डाचौकी नाका भारतको राजधानी दिल्लीबाट सबैभन्दा नजिकको नाका हो । यही नाका भएर भारतका विभिन्न ठाउँका लागि नेपाल–भारतमैत्री बसहरु लागि सञ्चालनमा छन् । परीक्षण कीट नहुँदा यात्रुको स्वास्थ्य परीक्षण गर्न सकिएको छैन । त्रिनगर नाकामा कोरोना सङ्क्रमण पुष्टि भएका अधिकांश भारतको दिल्लीबाट घर फर्किएका व्यक्ति थिए । यसले सुदूरपश्चिममा कोरोनाको जोखिम उच्च देखाएको स्वास्थ्यकर्मीहरु बताउँछन् । विभागले २०० कीट पठाएसँगै प्रदेशमा अहिले ३७० कीट मात्रै उपलब्ध रहेको सुदूरपश्चिम स्वास्थ्य निर्देशनालयले जनाएको छ । कञ्चनपुरको गड्डाचौकी नाकामा १०० कीट मङ्गलबार उपलब्ध भएपछि परीक्षण सुरु गरिएको हो । जिल्ला स्वास्थ्य कार्यालय कञ्चनपुरका प्रमुख ओमप्रकाश जोशीले मङ्गलबारदेखि नाकामा परीक्षण सुरु गरिएको बताए । “हामीसँग १०० कीट मात्रै आएको छ यो पर्याप्त होइन”, उनले भने, “अहिले नाकामा लक्षण देखिएकाहरुको मात्रै परीक्षण गर्ने व्यवस्था मिलाएका छौँ ।” उहाँका अनुसार मङ्गलबार गड्डाचौकी नाकामा सात जनाको परीक्षण गरिएको थियो । स्वास्थ्यकर्मीहरुले हेल्थ डेस्कमा भारतबाट फर्किएकाहरुको स्वास्थ्य अवस्था र लक्षणका बारेमा सोधपुछ तथा मलेरिया, डेङ्गीलगायतका अन्य परीक्षण र परामर्श गर्ने गरेका छन् । “आउने आप्रवासीहरुलाई कडाइ त गरेका छौँ तर कीटको अभावले परीक्षण गर्न सकिएको छैन”, गड्डाचौकी हेल्थ डेस्क प्रमुख विशाल भट्टले भने, “शंकास्पद देखिएकालाई एक हप्ता घर परिवारका सदस्यबाट टाढा बस्न सम्झाइबुझाइ पठाउने गरेका छौँ ।”। विगतका वर्षहरुमा समयमा नाकामा कडाइ गर्न नसक्दा सङ्क्रमण फैलिएकाले सरकारले नाकामा कडाइ गर्नुपर्ने स्थानीय बताउँछन् । “गड्डाचौकी नाकाबाट आउनेहरुको कोभिड परीक्षण हुन सकेको छैन”, स्थानीय पदम थापाले भने, “नाकाबाट फर्किनेहरु स्वाथ्य परीक्षणका लागि हेल्थ डेस्कमा जाँदैनन् सुरक्षाकर्मीले रोकेको देखिदैन ।” उनले भारतबाट आउने जीप, कार र बसहरु नाकामा नरोकी सिधैँ नेपाल प्रवेश गर्ने गरेको उल्लेख गर्दै प्रशासनले नाकामा रोकेर हेल्थ डेस्कमा जाँच गराउनुपर्ने बताए । कोरोना महामारीपछि सुदूरपश्चिममा कञ्चनपुरको गड्डाचौकी, कैलालीको त्रिनगर, बैतडीको झुलाघाट र दार्चुलामा हेल्थ डेस्क स्थापना गरिएका छन् । "
यसरी व्यवस्थापन गर्दैछ बिपी कोइराला क्यान्सर अस्पतालले फोहर,"चितवन, २७ जेठ । यहाँस्थित बिपी कोइराला मेमोरियल क्यान्सर अस्पतालबाट निस्केका फोहरलाई पर्यावरणमैत्री रूपमा व्यवस्थापन गर्दै आइएको छ । अस्पतालले फोहरको स्रोतमा नै वर्गीकरण गरी दुई प्रविधि र अन्य विधि प्रयोग गरेर व्यवस्थापन गर्दै आएको छ । अस्पतालले पुनः प्रयोग हुने वस्तुलाई अलग्गै, कुहिने वस्तुबाट बायोग्यास, माइक्रोवेभ टेक्नोलोजीसहितको स्रेडिङ मेसिनबाट फोहरलाई घटाएर निःसङ्क्रमित बनाउने गरेको अस्पतालका बायोमेडिकल इञ्जिनियर रुपेश मिश्रले जानकारी दिए । उनका अनुसार अस्पतालको फोहर व्यवस्थापन प्रणालीमा मुख्यतया दुईवटा प्रविधि प्रयोग गरिएको छ । बायोग्यास प्लान्टबाट वार्डहरूबाट निस्कने खानाका फोहरलाई कुहाएर बायोग्यास उत्पादन गरिन्छ । माइक्रोवेभ टेक्नोलोजीसहितको स्रेडिङ मेसिन अस्पतालको बायोमेडिकल फोहर प्रशोधन गर्ने मुख्य उपकरण हो । अस्पतालबाट निस्कने सिसा, धारिलो वस्तु (निडल, सर्जिकल ब्लेड), कपडाका टुक्रा र प्लास्टिकजस्ता सबै प्रकारका फोहर मिसाएर राख्न सकिन्छ । यो मेसिनको क्षमता दुई सय ५० लिटर रहेको उनले जानकारी दिए । मिश्रले भने, “यसले करिब ३० मिनेटमा फोहरलाई प्रशोधन गर्छ । मेसिनभित्र रहेको स्रेडर ब्लेडले फोहरलाई सानो टुक्रा बनाउँछ र सँगै रहेको इन्टिग्रेटेड माइक्रोवेभ टेक्नोलोजीले यसलाई स्टेरिलाइज (निसङ्क्रमण) गर्छ ।”। प्रशोधनपछि निस्कने फोहर चिन्न नसकिने धुलोको टुक्रा हुने गर्छ । यस प्रक्रियाबाट फोहरको आयतन ८५ प्रतिशत र तौल २५ प्रतिशतसम्म घट्ने उनले जानकारी दिए । यो प्रविधि पुराना इन्सिनेरेटरको तुलनामा वातावरणीय रूपमा बढी सुरक्षित मानिएको उनको भनाइ छ । माइक्रोवेभ टेक्नोलोजी आफैँमा सुरक्षित भएकाले यसले वातावरणीय प्रदूषण नल्याउने उनले बताए । मेसिनबाट निस्कने बाफलाई समेत हेपा फिल्टरमार्फत शुद्ध पारेर मात्र वातावरणमा छाड्ने गरिएको छ । अस्पतालबाट दैनिक ४० देखि ६० किलो फोहर सङ्कलन हुने गरेको छ । यो फोहरलाई रङअनुसार डस्टबिनमा वर्गीकरण गरी माइक्रोवेभ मेसिनमा प्रशोधन गरिन्छ । वार्डहरूबाट फोहर सङ्कलन गर्ने बेलादेखि नै कलर कोडिङअनुसार (रातो, हरियो डस्टबिन) फोहर छुट्याइन्छ । त्यसपछि सङ्कलनस्थलमा ल्याएर थप सेग्रिगेसन गरिन्छ र प्रशोधनका लागि पठाइन्छ । कर्मचारीहरूका लागि पन्जा, मास्क, हेल्मेट, गमबुट र छुट्टै पोशाकसहित आवश्यक सुरक्षा उपकरण उपलब्ध गराइएको उनले बताए । यद्यपि फोहर व्यवस्थापनमा प्रत्यक्ष संलग्न कर्मचारीलाई निरन्तर एउटै काममा खटाउनुको सट्टा हरेक छ महिनामा जिम्मेवारी परिवर्तन (रोटेसन) गर्नेबारे पनि अस्पताल व्यवस्थापनले विचार गर्नुपर्ने उनको भनाइ छ । अस्पतालजन्य फोहर व्यवस्थापन राज्यकै लागि चुनौतीपूर्ण रहेको अवस्थामा क्यान्सर अस्पतालले फोहरलाई उचित तरिकाले व्यवस्थापन गर्न अन्तर्राष्ट्रिय मापदण्ड पालना गर्ने कोसिस गरिरहेको अस्पतालका कार्यकारी निर्देशक शिवजी पौडेलले जानकारी दिए । अस्पतालले फोहर व्यवस्थापनलाई अझ व्यवस्थित बनाउन र यसबाट आम्दानीसमेत गर्न ‘फोहरबाट मोहोर’ कार्यक्रमको प्रक्रिया अगाडि बढाएको उनले बताए । यसअन्तर्गत प्रशोधन गर्न मिल्ने वस्तु बिक्री गर्ने योजना रहेको र यसका लागि भरतपुर महानगरबाट बोलपत्र आह्वान गरिसकेको र सम्झौता गर्ने प्रक्रियामा रहेको कार्यकारी निर्देशक डा. पौडेलले जानकारी दिए । उनका अनुसार वातावरणीय प्रदूषणले क्यान्सरजस्ता रोगको जोखिम बढाउँछ । क्यान्सरजस्ता रोग आन्तरिक कारणले करिब १५ प्रतिशत हुने भए पनि कीटनाशक औषधि, दूषित वातावरण र अन्य बाह्य कारणले क्यान्सर हुने सम्भावना बढी हुने भएकाले फोहरको उचित व्यवस्थापन महत्त्वपूर्ण विषय रहेको उल्लेख गर्छन् । अस्पतालले हालको फोहर व्यवस्थापन प्रणालीलाई थप व्यवस्थित गर्न तरल (लिक्विड) फोहर व्यवस्थापनका लागि पनि छुट्टै प्लान्ट राख्ने योजना रहेको उनले बताए । अस्पतालले हाल अस्पातलबाट निस्कने पानीको फोहरलाई नर्कट प्रणाली र साना ढुङ्गाहरूको प्रयोगबाट शुद्धीकरण गरिन्छ । शुद्धीकरणपछिको पानी पर्यावरणमैत्री रूपमा बाहिर निकालिने कार्यकारी निर्देशक पौडेलले बताए । "
प्रत्यारोपणमा उपयोग हुने वस्तु सरकारी फार्मेसीमै अनिवार्य गर्न मन्त्रालयको परिपत्र,"काठमाडौं, २६ जेठ । स्वास्थ्य तथा जनसङ्ख्या मन्त्रालयले प्रत्यारोपणमा उपयोग हुने वस्तु सरकारी फार्मेसीमै अनिवार्य गर्न परिपत्र गरेको छ । मुटु, हड्डी तथा विभिन्न खालका बिरामीको प्रत्यारोपण तथा उपचारमा उपयोग हुने वस्तु अस्पताल फार्मेसीमै व्यवस्था गर्न सरकारी अस्पताल/प्रतिष्ठानहरुलाई परिपत्र गरेको हो । हाल सरकारी फार्मेसीमा उपलब्ध नहुने तथा मूल्य विवरणसमेत सार्वजनिक नहुँदा बिरामीहरुले महङ्गो मूल्यमा त्यस्ता वस्तु खरिद गर्नुपर्ने बाध्यता छ । अस्पताल फार्मेसीमा उपलब्ध नहुँदा अस्पतालमै निजी व्यवसायीले महङ्गोमा बिक्री गरिरहेको गुनासो मन्त्रालयमा आउने गरेको थियो । मन्त्रालयका प्रवक्ता डा प्रकाश बुढाथोकीले सचिवस्तरीय निर्णयमार्फत मन्त्रालयले अब अस्पतालमा सबै बिरामीले देख्ने स्थानमा मूल्य सार्वजनिक हुने तथा अस्पतालकै फार्मेसीमा उपलब्ध हुनेगरी निर्णय गरेर परिपत्र गरिएको जानकारी दिए । यसैगरी, बिक्रेताहरुलाई बढी मूल्य लिनबाट रोक्न सबै अस्पतालले आर्थिक वर्षमा कुन रोगको प्रत्यारोपण, शल्यक्रिया तथा उपचारका लागि नयाँ खालको वस्तु आवश्यक परेमा कम्पनी, आधिकारिक बिक्रेता तथा मूल्य सार्वजनिक गरेर मात्र बिरामीले प्राप्त गर्ने व्यवस्था मिलाउनसमेत मन्त्रालयले पत्राचार गरेको छ । मन्त्रालयले बिरामीको गुनासो आउने वातावरण आउन नदिनसमेत पत्रमार्फत अस्पतालहरुलाई सचेत बनाएको छ । "
मेचीनगरमा ‘अफ्रिकन स्वाइन फ्लू’ र ‘लम्पी स्किन’को सङ्क्रमण पुष्टि,"झापा, २५ जेठ । मेचीनगर नगरपालिकाको घरपालुवा पशुहरूमा ‘अफ्रिकन स्वाइन फ्लू’ र ‘लम्पी स्किन’को सङ्क्रमण देखापरेको छ । मेचीनगरको वडा नं २, ३, ७, ८, ९ र १४ मा ‘लम्पी स्किन’ र वडा नं ६ को बङ्गुर फार्ममा ‘अफ्रिकन स्वाइन फ्लू’को सङ्क्रमण पुष्टि भएको नगरपालिकाका प्रमुख प्रशासकीय अधिकृत अग्निप्रसाद अधिकारीले जानकारी दिए । “लम्पी स्किन र स्वाइन फ्लूको सङ्क्रमण पुष्टि भयो”, उनले भने, “नगरको पशु सेवा शाखाबाट सङ्क्रमण नियन्त्रण र रोकथामका लागि आवश्यक परीक्षण, उपचार र सतर्कताका सात जना प्राविधिक कर्मचारी परिचालन गरिरहेका छौँ । कोशी प्रदेश र सङ्घीय सरकारका निकायमा समेत आवश्यक सहयोग र समन्वयका लागि अनुरोध गरिसकेका छौँ ।”। पशु सेवा शाखाका प्राविधिक छत्र राईका अनुसार गाई र बाच्छीहरूमा ‘लम्पी स्किन’को सङ्क्रमण देखिएपछि किसानको गोठमै पुगेर प्राविधिक टोलीले उपचार सुरु गरेको छ । गाईवस्तको जिउभरि घाउ खटिरा र ज्वरो आउने लक्षण रहेको जनाउँदै उनले किसानलाई गोठको सरसफाइका लागि फिनेललगायतका सामग्री वितरण गरिएको बताए । सङ्क्रमित गाई र बाच्छीहरूलाई अलग्गै राखेर मल्हम लगाउने र पेनकिनर औषधि खुवाउने गरिएको उनले बताए । ‘लम्पी स्किन’ले थप जोखिम नहोस् भन्नाका लागि सङ्क्रमण फेलापरेको गोठको पाँच सय मिटर आसपासका किसानले पालेका डेढ सयभन्दा बढी गाईवस्तुमा पशु प्राविधिक टोलीले ‘रिङ भ्याक्सिन’ लगाउने गरेको छ । यो रोग लागेका पशुमा उच्च ज्वरो आउने, झोक्राउने, खाना अरुचि हुने र दूध कम दिने लक्षण देखापरेको राईले बताए । यो रोग सङ्क्राकम भाइरसबाट फैलिने गर्दछ । यसैगरी, मेचीनगर वडा नं ६ स्थित बबिता बङ्गुर फार्ममा ‘अफ्रिकन स्वाइन फ्लू’का कारण ८० बङ्गुर मरेका छन् । पशुपन्छी रोग अन्वेषण प्रयोगशालामा गरिएको परीषणबाट मरेका बङ्गुरमा ‘अफ्रिकन स्वाइन फ्लू’ पुष्टि भएको पशु सेवा शाखाका प्रमुख विक्रम गुरुङले बताए । “फार्ममा अचानक बङ्गुर मरेको खबर आएपछि त्यसको नमूना परीक्षणका लागि प्रयोगशालामा पठाइएको थियो”, उनले भने, “प्रयोगशालाबाट आएको रिपोर्टमा ‘अफ्रिकन स्वाइन फ्लू’ पुष्टि भयो ।”। फार्मकी सञ्चालक बबिता गहतराजले जेठभरिमा ८० वटा बङ्गुर भकाभक मर्दा ठूलो क्षति भएको बताइन् । नगरपालिकाको पशु सेवा शाखा प्रमुख गुरुङसहितको प्राविधिक टोलीले प्रभावित बङ्गुर फार्म र आसपासका क्षेत्रका रोग फैलिन नदिन औषधोपचार र सचेतनाका कार्यहरू गरिरहेको छ । "
अलपत्र भएका आधारभूत अस्पताल साउनबाटै सञ्चालनमा ल्याउने तयारी,"काठमाडौं, २२ जेठ । श्रोत अभावका कारण सञ्चालनमा आउन नसकेका आधारभूत अस्पतालहरु आगामी साउन महिनाबाटै सञ्चालनका लागि स्वास्थ्य तथा जनसंख्यामन्त्री प्रदीप पौडेलले तयारी अघि बढाएका छन् । निर्माण सम्पन्न भएर पनि सञ्चालनमा आउन नसकेका तथा पूर्ण क्षमतामा चल्न नसकेका यस्ता अस्पतालको संख्या ५७ छ । नयाँ आर्थिक वर्षमा समेत थप यस्ता अस्पताल निर्माणको योजना छ । मापदण्डमा समेत अभाव देखिएकाले पाँच, १० तथा १५ शैय्या क्षमताका स्थानीय तहमा निर्मित अस्पतालहरु सञ्चालनका मन्त्री पौडेलले सक्रियता देखाएका थिए । हालै मन्त्रालयले आधारभूत अस्पताल सञ्चालन मापदण्ड २०८२ निर्माण गरिसकेको छ । अब मापदण्डका आधारमा त्यस्ता अस्पताललाई संघ सरकारले गर्ने जनशक्ति, औजार उपकरण, औषधि तथा रिएजेन्टस लगायतका अत्यावश्यक संशाधनको व्यवस्थापन गर्न मन्त्री पौडेलले कार्ययोजना तयारी अघि बढाएका छन् । यसका लागि मन्त्री पौडेलले मन्त्रालयका नीति योजना तथा अनुगमन महाशाखा प्रमुख डा. कृष्णप्रसाद पौडेलको संयोजकत्वमा कार्यदल गठन गरेका छन् । कार्यदलले संघ सरकारले गर्ने सहयोगबारे कार्ययोजना बनाउनुका साथै ती अस्पतालमा प्रदेश तथा स्थानीय तहको भूमिकाबारे समेत प्रष्टता ल्याउन सघाउनेछ । मन्त्रालयले यस्ता अस्पतालको निर्माण तथा सञ्चालनका लागि आगामी वर्षका लागि करिब एक अर्ब बजेट व्यवस्थापन गरेकाले अब आधारभूत अस्पतालहरु सञ्चालनमा सहजता आउने मन्त्रालयका प्रवक्ता डा. प्रकाश बुढाथोकीले बताए । "
कालीमाटीमा भित्रिएका १७४ प्रकारका तरकारीमा विषादी,"काठमाडौं, २० जेठ । काठमाडौँको कालीमाटी तरकारी बजारमा नेपालका विभिन्न ठाउँबाट भित्रिएका तरकारीमा विषादीको अवशेष मापदण्डभित्र रहेको पाइएको छ । महानगरपालिकाको कृषि तथा पशुपन्छी विभाग र खाद्य प्रविधि तथा गुण नियन्त्रण विभागको संयुक्त टोलीले घुम्ती खाद्य प्रयोगशाला (मोबाइल भ्यान) सहित सोमबार राती १० बजेदेखि विहान ३ बजेसम्म भित्रिँदा भित्रिँदै गरेका १७४ वटा नमूना लिएर स्थलगत परीक्षण गर्दा यो नतिजा प्राप्त भएको हो । खाद्य प्रविधि तथा गुण नियन्त्रण विभागका वरिष्ठ खाद्य अनुसन्धान अधिकृत डा.ईश्वर सुवेदी भन्छन्, ‘नेपालका करिब २० जिल्लाबाट भित्रिएका तरकारीको नमूना संकलन गरेर परीक्षण गर्दा विषादीको अवशेष मापदण्डभित्र रहेको भेटिएको हो ।’। उनका अनुसार फलफूलमा लिचीको नमूना लिइएको थियो । यस्तै सुकेको माछाको पनि नमूना लिएर परीक्षण गरिएको थियो । परीक्षणमा वरिष्ठ खाद्य अनुसन्धान अधिकृत डा. सुवेदी, खाद्य अनुसन्धान अधिकृत सुशान्त निरौला, अनुसन्धान अधिकृत पदम भुषाल, महानगरपालिकाका फुड टेक्नोलोजिष्ट अशोक पराजुली सहभागी थिए । परीक्षणका लागि काँक्रो, घिरौला, तीते करेला, आलु, भन्टा, काउली, बन्दाकोबी, सिमी, धनियाँलगायत तरकारीको नमूना लिइएको थियो ।
तरकारी बजारमा फलफुल नआउने भएकोले फलफुलमा लिचीको नमूना लिइएको थियो । संकलित नमूनाहरुको आरबीपीआर (¥यापिड वायोसे अफ पेष्टिसाइड्स रिसिड्युज) विधिबाट अर्गानोफोस्पेट र कार्वामेट समूहका विषादीहरु परीक्षण गरिएको हो । संकलित तरकारीका नमूनाहरु चितवन, काभ्रे, सिन्धुपाल्चोक, भक्तपुर, सर्लांही, धादिङ्, नुवाकोटलगायत जिल्लाका विभिन्न स्थानबाट ल्याइएका थिए । "
चौदण्डीगढीमा सर्पदंश उपचार केन्द्र संचालनमा,"-अन्जनी कुमार अधिकारी। उदयपुर, १५ जेठ । स्वास्थ्य तथा जनसंख्या मन्त्रालयले उदयपुरको चौदण्डीगढी नगरपालिकामा रहेको आधारभुत नगर अस्पतालाई गत जेष्ठ ५ गते सर्पदंश उपचार केन्द्र सञ्चालनका लागि अनुमति प्रदान गरेसँगै हिजो बुधबारबाट सेवा संचालनमा आएको छ । चौदण्डीगढी नगरपालिकाका मेयर कालुमान लामा, पूर्व नेपाल प्रहरीका अतिरिक्त महानिरीक्षक टेकप्रसाद राईले एक कार्यक्रमका बीच उपचार केन्द्रको उद्घाटन गरेका हुन् । आधारभुत नगर अस्पताल चौदण्डीगढीका डाक्टर अमृत कर्णका अनुसार अस्पतालमा अहिले ‘एन्टी स्नेक भेनम’ राखेर उपचार सुरु गरिएको हो । बर्षाको समयमा रातको समय वा दिनमै पनि स्थानीयलाई खजुरा, बिच्छी लगायतका किराको डसाई हुँदा समेत बिरामीलाई अस्पताल ल्याउने गरेका छन् । उनीहरुलाई २४ घटनासम्म बेडमा राखेर अनुसन्धान गरेर सर्पको डसाई हो वा होइन भन्ने पहिचान गरि उपचार सुरु गर्नु पर्ने हुन्छ । अहिले उक्त सबै सामाग्री अस्पतालमा यथेष्ट रहेको डाक्टर कर्णले बताए । डाक्टर कर्णका अनुसार सर्पको डसाईबाट बिरामीलाई निकै समस्या भएर आइसीयुमा राख्नु पर्ने अवस्था भए आइसीयु सम्म पुर्याउन आवस्यक सामाग्री समेत अहिले अस्पतालमा रहेको छ । आधारभुत नगर अस्पताल चौदण्डीगढीमा अहिले तीन जना एमबिबिएस डाक्टर र एक जना सर्पदंशका बिरमीको उपचार गर्न तालिम प्राप्त व्यक्ति रहेको चौदण्डीगढी नगरपालिकाका मेयर कालुमान लामाले जानकारी दिए । उदयपुरमा हरेक बर्ष सयौंको संख्यामा स्थानीयहरुलाई विषालु सर्पले डस्ने गरेको छ । त्रियुगा नगरपालिका–३ भुल्केमा रहेको नेपाली सेनाको १८ नम्बर बाहिनी हाता भित्र रहेको सामुदायिक सर्पदंश उपचार केन्द्र संचालक समितिका सचिव यदु ढकालका अनुसार उदयपुरमा बिशेष गरि गोमन, करेत, हरेउ र हिमाली करेत जस्ता विषालु सर्पको डसेका बिरामीहरु आउने गरेका छन । त्यहाँ मात्र बार्षिक ३ सयमा सर्पले डसेका बिरामी आउने गरेका छन्। चौदण्डीगढी आधारभूत नगर अस्पतालमा सर्पदंश उपचार केन्द्र संचालनमा आए संगै जिल्लामा सर्पदंश उपचार केन्द्रको संख्या चार पुगेको छ । उदयपुरमा गाईघाट भुल्के स्थित नेपाली सेनाको १८ नम्बर बाहिनी, कटारी नगरपालिकाको ताराघारीस्थित सैनिक व्यारेकमा र बेलका नगरपालिकाको नगर अस्पतालमा सेवा संचालनमा रहेका छन । "
"नेपालमा फेरि कोरोना भेटियो, सातजनामा संक्रमण पुष्टि","काठमाडौं, १३ जेठ । नेपालमा फेरि कोरोना संक्रमण पुष्टि भएको छ । नेपालमा सातजनामा संक्रमण पुष्टि भएको हो । राष्ट्रिय जनस्वास्थ्य प्रयोगशालाबाट एकजना र धुलिखेल अस्पतालमा ६ जनासहित ७ जनामा संक्रमण देखिएको इपिडिमियोलोजी तथा रोग नियन्त्रण महाशाखाले जनाएको छ । सबै संक्रमित डिस्चार्ज भएर घर गइसकेका छन् । पछिल्लो समय भारत र चीन लगायतका देशमा संक्रमण बढिरहेका बेला नेपालमा पनि सातजनालाई पुष्टि भएको हो । "
मनसुनजन्य विपद् नियन्त्रणको पूर्वतयारी,"काठमाडौं, १३ जेठ । स्वास्थ्य तथा जनसङ्ख्या मन्त्रालयले महामारी नियन्त्रणका लागि मनसुनजन्य विपद् सुरु हुनु अघि नै आवश्यक पूर्वतयारी तथा रोकथामका लागि तयारी थालेको छ । वर्षायाममा विभिन्न सङ्क्रमण, रोग तथा महामारीको सम्भावनालाई दृष्टिगत गरी स्वास्थ्य तथा जनसङ्ख्यामन्त्री प्रदीप पौडेलले तयारी बैठक गरेर समयमै प्रतिकार्य तथा रोकथाम सम्बन्धमा छ वटा निर्णय गरेका उहाँको निजी सचिवालयले जनाएको छ । विपद् प्रतिकार्य तथा महमामारी नियन्त्रणमा संलग्न स्वास्थ्य अधिकारीहरुसँग आज भएको बैठकमा मन्त्री पौडेलले स्वास्थ्य अधिकारीहरुलाई समस्या समयमा नै पहिचान गरेर तयारी गर्न निर्देशन दिए । मन्त्री पौडेलको निजी सचिवालयका अनुसार अब महामारी रोकथाम तथा नियन्त्रणका लागि स्वास्थ्य सेवा विभागले इपिडिमियोलोजी तथा रोग नियन्त्रण महाशाखा अनुसार सम्भावित महामारी हुने स्थानको पहिचान गरी सरसफाई र शुद्ध पानीको प्रयोग र व्यवस्थापनका लागि आवश्यक तयारी गर्नेछ । साथै, शुद्ध पानीको प्रयोगका लागि स्थानीय तहसम्मै प्रभावकारी सूचना सामग्री सम्प्रेषणका लागि राष्ट्रिय स्वास्थ्य शिक्षा सूचना तथा सञ्चार केन्द्रले काम थाल्नेछ । इपिडिमियोलोजी तथा रोग नियन्त्रण महाशाखाले सबै स्थानीय तहका द्रुत प्रतिकार्य समूहसँग भर्चुअल बैठक गरेर आवश्यक सूचना सङ्कलनका साथै तथा तयारी अघि बढाउनेछ । महाशाखाले सातै प्रदेशमा स्वास्थ्यजन्य विपद् नियन्त्रणका लागि तालिमप्राप्त व्यक्तिको विवरण अद्यावधिक गरेर आवश्यकताअनुसार खटाउने छ । यसैगरी, राष्ट्रिय आपतकालिन कार्य सञ्चालन केन्द्र तथा राष्ट्रिय तथा प्रादेशिक स्वास्थ्य आपत्कालीन कार्य सञ्चालन केन्द्रसँग समन्वय गरी आवश्यक तयारी थालिने छ । ‘सङ्क्रामक रोग ऐन, २०२०’ लाई बदलिँदो परिस्थिति तथा आवश्यकताअनुसार संशोधन गर्न स्वास्थ्य सेवा विभागले एक साताभित्र आवश्यक तयारी गरेर मन्त्रालयमा पेस निर्णय बैठकले गरेको छ । "
आज र भोलि १२ जिल्लामा भारी वर्षाको सम्भावना,"काठमाडौं, १५ असार । राष्ट्रिय विपद् जोखिम न्यूनीकरण तथा व्यवस्थापन प्राधिकरणले पश्चिम नेपालका विभिन्न १२ जिल्ला आज आइतबार र सोमबार भारी वर्षाबाट उच्च जोखिममा रहेको जनाएको छ । प्राधिकरणका प्रवक्ता सुरेन सुनारले जल तथा मौसम विज्ञान विभागका अनुसार पश्चिम नेपालका विभिन्न क्षेत्रमा अति भारीसम्म वर्षा हुनसक्ने भनी विशेष बुलेटिन जारी गरिसकेको र १२ जिल्ला बढी जोखिमा रहेको जानकारी दिए । उनका अनुसार सुदूरपश्चिम प्रदेशको बैतडी, डडेल्धुरा, डोटी, अछाम, कैलाली र कञ्चनपुर, कर्णाली प्रदेशको सुर्खेत, दैलेख र सल्यान, लुम्बिनी प्रदेशको बाँके, बर्दिया र दाङमा भारी वर्षाको जोखिम रहेको छ । अन्य प्रदेशका उच्च पहाडी क्षेत्रका एकदुई स्थानमा भारी वर्षाको सम्भावना रहेको जनाइएको छ । पछिल्लो २४ घण्टामा प्युठान, डोटी, बागलुङ, कैलालीका केही ठाउँमा भारी वर्षा भएको जल तथा मौसम विज्ञान विभागले जनाएको छ । अहिले देशभर बदली रहेको र कतिपय स्थानमा वर्षा भइरहेको जनाइएको छ । असार १६ सोमबार बिहानसम्म कर्णाली प्रदेशको पहाडी भू–भाग, सुदूरपश्चिम प्रदेश र लुम्बिनी प्रदेशका पहाडी र तराईका भू–भागका केही स्थानमा भारीदेखि धेरै भारी वर्षाको सम्भावना छ । साथै, अन्य प्रदेशको पहाडी भागका एकदुई स्थानमा पनि भारीदेखि धेरै अतिभारी वर्षाको सम्भावना रहेको जनाइएको छ । "
शीतल निवासमा धान रोपाइँ,"काठमाडौं, १५ असार । राष्ट्रिय धान दिवसको अवसरमा राष्ट्रपति भवन शीतल निवास परिसरमा धान रोपाइँ कार्यक्रम गरिएको छ । राष्ट्रपति कार्यालयद्धारा आज आयोजित रोपाइँ कार्यक्रममा राष्ट्रपति रामचन्द्र पौडेल, प्रथम महिला सविता पौडेल लगायत सहभागी छन् । रोपाइँ शुभारम्भ गर्दै राष्ट्रपति पौडेलले कृषिलाई आधुनिकीकरण गर्दै जीवन निर्वाहको आधार मात्र नभएर व्यवसायिक बनाउनुपर्नेमा जोड दिए । कृषि लगायत सबै खाले श्रमको सम्मानको संस्कृति र धान उत्पादनमा प्रोत्साहन दिन प्रतिकात्मक रुपमा रोपाइँमा सहभागी भएको उनको भनाई थियो । "
"सुनसरीमा मोटरसाइकल एकापसमा ठोक्किँदा बाबुछोरासहित ३ जनाको मृत्यु, २ गम्भीर घाइते","सुनसरी, १५ असार । सुनसरीको रामधुनी नगरपालिका–७ चतरा–कान्छी चोक सडक खण्डमा मोटरसाइकल दुर्घटना हुँदा बाबुछोरासहित तीनको मृत्यु भएको छ भने अन्य दुई जना गम्भीर घाइते भएका छन् । गएराति चतरा–कान्छी चोकबाट कालाबन्जारतर्फ जाँदै गरेको को ३३ प ९६०५ नम्बरको मोटरसाइकल र विपरीत दिशाबाट आउँदै गरेको प्रदेश १–०२–०५६ प ५८६४ नम्बरको मोटरसाइकल एकापसमा ठक्कर खाँदा बाबुछोरासहित तीन जनाको मृत्यु भएको हो । मृत्यु हुनेमा ३४ वर्षीय इनर्चन चौधरी, उनका नौ वर्षीय छोरा प्रनिष र अर्का मोटरसाइकल चालक ५१ वर्षीय बिन्दु यादव छन् । जिल्ला प्रहरी कार्यालयका अनुसार उनीहरूलाई घाइते अवस्थामा धरानस्थित बिपी कोइराला स्वास्थ्य विज्ञान प्रतिष्ठानमा लगिएको र उपचारका क्रममा मृत्यु भएको हो । दुर्घटनामा इनर्चन चौधरीकी ३२ वर्षीया श्रीमती प्रतीक्षा र बिन्दु यादवसँग सवार इटहरी–७ निवासी ३६ वर्षीय रमेश चौधरी गम्भीर घाइते भएका छन् । उनीहरूको धरानस्थित प्रतिष्ठानमा उपचार भइरहेको प्रहरीले जनाएको छ । "
भूपरिवेष्ठित मुलुकहरुको विकासका लागि क्षेत्रीय सहकार्यमा नेपालको जोड,"काठमाडौं, १५ असार । भौतिक पूर्वाधार तथा यातायातमन्त्री देवेन्द्र दाहालले नेपाल लगायत भूपरिवेष्ठित मुलुकहरुको विकासका लागि क्षेत्रीय सहकार्यमा जोड दिएका छन् । टर्कीको इस्तानबुलमा आयोजित ग्लोबल ट्रान्सपोर्ट कनेक्टिविटी फोरम २०२५ लाई सम्बोधन गर्दै मन्त्री दाहालले भूपरिवेष्ठित मुलुकहरुले पनि समुद्रसम्मको पहुँच स्थापित गर्नुपर्नेमा जोड दिएका हुन् । समारोहमा ‘भूपरिवेष्ठितबाट भुजडीत प्रयासमार्फत क्षेत्रीय विकासका रणनीतिक अवसरहरु’ विषयमा सम्बोधन गर्दै मन्त्री दाहालले भने, ‘यदि हामी यातायात पूर्वाधारद्वारा कनेक्टिभिटी कायम गर्न सफल भयौँ भने समुन्द्री पहुँच समेत प्राप्त गर्न सकिन्छ, त्यसैले, नेपालसहित सबै स्थलाबद्ध मुलुकहरूले अन्तर्राष्ट्रिय समुदायसँग सहकार्य गर्दै पूर्वाधार विकासमा संलग्न हुनु आवश्यक छ ।’। नेपाल लगायत भूपरिवेष्ति मुलुकहरुलाई ‘कनेक्टीभिटी’ (सडक सञ्जाल तथा पूर्वाधार)को माध्यमबाट समुद्री पहुँचसम्म पुर्‍याउन क्षेत्रीय सहकार्यको आवश्यकता रहेको उनले उल्लेख गरे । भूपरिवेष्ठितबाट भुजडीत बन्न, सडक, रेल, र बन्दरगाहमा मात्र नभई सहकार्य, विश्वास, र साझा दृष्टिकोणमा पनि लगानी गर्नुपर्ने भन्दै मन्त्री दाहालले नेपाल सबै विकास साझेदार, छिमेकी मुलुकहरू, तथा अन्तर्राष्ट्रिय निकायहरुसँग सहकार्य गर्न तयार रहेको प्रष्ट पारे । छिमेकी मुलुकहरुसँगको ‘कनेक्टिभिटी’ प्राथमिकतामा रहेको उल्लेख गर्दै उनले छिमेकी मुलुकहरुसँग जोड्ने रणनीतिक करिडोरहरुलाई प्राथमिकता दिएको पनि बताए । नेपालले बहुआयामिक तथा बहुदिशात्मक कनेक्टिविटी नीति अंगिकार गरेको उल्लेख गर्दै उनले निर्माणाधीन करीडोरहरुले विशाल भूगोल र जनसंख्या भएका दुई छिमेकी मुलुकहरुलाई जोड्ने उल्लखे गरे । विभिन्न उत्तर–दक्षिण करिडोरहरू निर्माणाधीन अवस्थामा रहेको र तिनले हिमालदेखि तराईसम्म हुँदै बन्दरगाहाहरुसम्म जोड्ने उनले बताए । ‘हामी चीनसँग ट्रान्स–हिमालयन कनेक्टिविटी परियोजनाअन्तर्गत राजमार्ग विस्तार र रेलमार्गको सम्भाव्यता अध्ययनमा संलग्न छौँ’ मन्त्री दाहालले भने, ‘नेपाल बंगलादेशका बन्दरगाहहरूसम्म पहुँच विस्तार र बिम्सटेक, बीबीआईएन जस्ता क्षेत्रीय संरचनाहरूमार्फत दक्षिण–पूर्वी एशिया सम्म जोड्ने योजनामा कार्यरत छ ।’। नेपाल प्राकृतिक विपद् बाढी, पहिरो, र भूकम्पप्रति अत्यन्त संवेदनशील मुलुक रहेको उल्लेख गर्दै मन्त्री दाहालले हिमाल, पहाड, चुरे भावर, तराई जस्ता विशिष्ट भौगोलिक अवस्था रहेको नेपालमा कमजोर माटो र मिश्रित चट्टानी संरचनामा आधारित भएका कारण पहिरोको जोखिम उच्च रहेको पनि बताए । हिमाली क्षेत्रका हिउँदे नदीहरू तीव्र गतिको साथ बग्ने, पहाडी क्षेत्रमा बेगवान हुने र तराईमा आइपुग्दा समेत तीव्रता कायमै हुने गरेका कारण नेपालले हरेक वर्ष बाढी र पहिरोबाट ठूलो क्षति व्यहोर्नु परेको उनले बताए । यस प्रकारको भौगालिक अवस्था र विशिष्टता पनि नेपालको यातायात पूर्वाधारका लागि प्रमुख चुनौती रहेको मन्त्री दाहालले प्रष्ट पारे । २६ जुनमा टर्की पुगेका मन्त्री दाहाललाई विमानस्थलमा टर्कीका यातायात राज्यमन्त्रीले स्वागत गरेका थिए । "
"पर्वतको नेपानेमा जीप दुर्घटना : एकको मृत्यु, दुईजना घाइते","पर्वत, १५ असार । पर्वतको फलेवास नगरपालिका–८ नेपानेमा गएराति भएको जीप दुर्घटनामा एक जनाको मृत्यु भएको छ । लमाएखोलाबाट फलामखानीतर्फ जाँदै गरेको ग१ज ६९७ नम्बरको जीप पल्टिँदा फलेवास–८ ठानामौलाका ३९ वर्षीय डोलबहादुर क्षेत्रीको मृत्यु भएको जिल्ला प्रहरी कार्यालयका प्रहरी निरीक्षक रामप्रसाद सापकोटाले जानकारी दिए । उनका अनुसार जीप सडकबाट झण्डै एक सय ५० मिटर तल खसेको थियो । दुर्घटनामा परी गम्भीर घाइते भएका क्षेत्रीको गण्डकी मेडिकल कलेज पोखरामा उपचारका क्रममा मृत्यु भएको हो । दुर्घटनामा फलेवास –७ का ३४ वर्षीय विक्रम सुनार, वडा नं ८ ठानामौलाका ३३ वर्षीय सुरज सुनार घाइते भएका छन् । घाइते दुवै जनाको गण्डकी मेडिकल कलेज पोखरामा उपचार भइरहेको छ । उनीहरूको अवस्था खतरामुक्त रहेको र दुर्घटनाको कारणबारे अनुसन्धान भइरहेको प्रहरी निरीक्षक सापकोटाले जानकारी दिए । "
राष्ट्रपतिद्वारा राष्ट्रिय धान दिवसको शुभकामना,"काठमाडौं, १५ असार । राष्ट्रपति रामचन्द्र पौडेलले विकास गरी श्रम शक्ति तथा अन्य जनशक्तिलाई स्वदेशमै क्रियाशील गराइ आधुनिक कृषि प्रविधिको विकास तथा विस्तार गर्नुपर्ने खाँचो औंल्याएका छन् । राष्ट्रिय धान दिवसका अवसरमा आज शुभकामना सन्देश जारी गर्दै उनले धानसँग सम्बन्धित खाद्य प्रविधिको विस्तार गर्न आग्रह गर्दै धान एवं चामल आयात बर्सेनि बढ्दै जानु चिन्ताको विषय हो भने । राष्ट्रपति पौडेलले जमिन बाँझो रहने अवस्थाको अन्त्य गरी श्रम गर्ने संस्कृतिको विकाससँगै धान उत्पादनमा आत्मनिर्भर हुनेगरी हाम्रो प्रयासहरूलाई केन्द्रित गर्नुपर्ने खाँचो औंल्याए । शुभकामनामा भनिएको छ, “धान बालीमा जलवायुमैत्री प्रविधिहरूको अवलम्बन गर्दै धान एवं चामलको उत्पादन वृद्धि गरी आयात प्रतिस्थापन, खाद्य सुरक्षाको सुनिश्चितता र कृषि श्रमको सम्मान गर्ने संस्कृति बसाल्न आजको दिनले थप प्रेरणा प्रदान गरोस् भन्ने शुभकामना व्यक्त गर्दछु ।”। नेपालमा कृषिको महत्त्व बढाउँदै राष्ट्रिय खाद्य सुरक्षामा धानको भूमिकालाई महत्त्व दिनेगरी धानको उत्पादन वृद्धि गर्न तथा यसलाई आधुनिकीकरण र व्यवसायीकरण गरी किसानको मनोबल वृद्धि गर्ने उद्देश्यले २०६१ सालदेखि प्रत्येक वर्ष असार १५ गतेलाई राष्ट्रिय धान दिवसका रूपमा मनाउन सुरू गरिएको हो । यस वर्ष ‘धान बालीमा सघनताः खाद्य सुरक्षा र आत्मनिर्भरता’ भन्ने आदर्श वाक्यका साथ राष्ट्रिय धान दिवस, २०८२ मनाइँदै छ । नेपालको संविधानले प्रत्येक नागरिकलाई खाद्यसम्बन्धी हकको व्यवस्था गरेको उल्लेख गर्दै राष्ट्रपति पौडेलले खाद्यवस्तुको अभावमा जीवन जोखिममा पर्ने अवस्थाबाट सुरक्षित हुने मौलिक हकको प्रभावकारी कार्यान्वयनका लागि धानखेतीको प्रवर्द्धन गर्नु आवश्यकता औंल्याएका छन् । सन्देश भनिएको छ, “नेपाल कृषिप्रधान देश हो । यहाँका अधिकांश जनताको प्रमुख खाद्यान्न बाली धान हो । त्यसैले धानखेती नेपाली समाज र जीवनसँग अभिन्न भएर रहेको छ । यसले हाम्रो जीवनमा आर्थिक, सामाजिक, सांस्कृतिक, धार्मिक एवं पर्यटकीय महत्त्व पनि राख्दछ ।” विश्वव्यापी जलवायु परिवर्तनले धानखेतीमा पारेको र पर्न सक्ने नकारात्मक असरलाई न्यूनीकरण गर्न सरकार, किसान र सरोकारवाला पक्षलाई सचेत र जागरुक बनाई धानको उत्पादन एवं उत्पादकत्व बढाउँदै धानबालीको विविधिकरण गर्नुपर्ने आजको आवश्यकता भएको उनको भनाइ छ । राष्ट्रपति पौडेलले नेपालमा धानखेतीका लागि पर्याप्त सिँचाइको व्यवस्था भइनसकेको सन्दर्भमा वर्षा राम्रो नभएको वर्ष धान उत्पादन घट्ने र वर्षा राम्रो हुँदा उत्पादन बढ्ने गरेको तथ्यहरूले देखाउने बताउँदै धानखेतीयोग्य जमिनमा सिँचाइ सुविधा विस्तार गर्न राज्यको ध्यान केन्द्रित हुन जरुरी रहेको बताए । “धान एवं चामल आयात बर्सेनि बढ्दै जानु चिन्ताको विषय हो । जमिन बाँझो रहने अवस्थाको अन्त्य गरी श्रम गर्ने संस्कृतिको विकाससँगै धान उत्पादनमा आत्मनिर्भर हुनेगरी हाम्रो प्रयासलाई केन्द्रित गर्नुपर्ने खाँचो छ”, सन्देशमा भनिएको छ । "
कोशी सरकारले किसान पहिलो भन्ने अभियान साथ काम गरिरहेको छ : मुख्यमन्त्री कार्की,"विराटनगर, १५ असार । कोशी प्रदेशका मुख्यमन्त्री हिक्मतकुमार कार्कीले कोशी प्रदेश सरकारले किसान पहिलो भन्ने अभियान साथ काम गरिरहेको बताएका छन् । आज धान दिवसको अवसरमा शुभकामना व्यक्त गर्दै उनले नेपालीहरूको मौलिक परम्परासँग जोडिएको धान दिवस महत्त्वपूर्ण दिनको रुपमा रहेको बताएका हुन् । उनले जलवायु परिवर्तनले कृषिमा उत्पादनमा असर परिरहेको बताउँदै यसलाई ध्यानमा राखेर खेती गर्नुपर्ने औंल्याए । प्रदेश सरकारले किसान पहिलो भन्ने अभियानका साथ काम गरेको चर्चा गर्दै उनले यस वर्षको नीति कार्यक्रम र बजेटमा किसान पहिलो भन्ने विषयलाई प्राथमिकता दिएको शुभकामना सन्देशमा उल्लेख गरेका छन् । पछिल्लो समयमा बसाईसराई र वैदेशिक रोजगारीले गर्दा कृषि क्षेत्रमा असर परिरहेको उल्लेख गर्दै मुख्यमन्त्री कार्कीले यसतर्फ ध्यान दिनुपर्ने जोड दिए । समृद्ध नेपाल, सुखी नेपालीको राष्ट्रिय आकांक्षालाई पूरा गर्नका लागि पनि कृषि क्षेत्रलाई प्राथमिकता दिनुपर्ने उल्लेख गरे । यसैबीच, मुख्यमन्त्री कार्कीले विराटनगरमा रहेको ओबी मिडियाले आयोजना गरेको धान रोपाइँ कार्यक्रममा धान रोपेका छन् । यस अवसरमा उनले धान उत्पादन वृद्धिमा जोड दिनुपर्ने बताए । "
परनिर्भरताको अन्त्यका लागि किसानलाई न्याय गर्नुपर्छ : प्रचण्ड,"काठमाडौं, १५ असार । नेकपा (माओवादी केन्द्र)का अध्यक्ष तथा पूर्वप्रधानमन्त्री पुष्पकमल दाहाल ‘प्रचण्ड’ले आत्मनिर्भर अर्थतन्त्रको विकासका लागि किसानलाई वास्तविक अर्थमा न्याय गर्नुपर्ने बताएका छन् । धान दिवसका अवसरमा आज शुभकामना सन्देश दिँदै अध्यक्ष दाहालले जलवायु अनुकूल धानका जात र स्थान विशेषका आधारमा मल सिफारिसलाई प्रभावकारी कार्यान्वयन गर्नुपर्ने बताएका हुन् । उनले सहकारीमार्फत साना किसानलाई बजारको सहज पहुँच प्रदान गर्न आग्रह गरेका छन् । अध्यक्ष दाहालले आफ्नो सन्देशमा भनेका छन्, “धानबाली हाम्रो प्रमुख खाद्यबाली मात्र नभएर यो हाम्रो सांस्कृतिक पहिचान, आर्थिक आधार र आत्मनिर्भरताको महत्त्वपूर्ण कडी पनि हो ।” नेपालको कुल खाद्यान्न उत्पादनमा धानको योगदान करिब ५० प्रतिशतभन्दा बढी छ । यो हाम्रो राष्ट्रिय अर्थतन्त्रको मेरुदण्डका रूपमा रहेको अध्यक्ष दाहालले बताए । यस वर्षको नारा ‘धान बालीमा सघनताः खाद्य सुरक्षा र आत्मनिर्भरता’ले धानखेतीमा उत्पादकत्व वृद्धि र आत्मनिर्भर अर्थतन्त्रको आवश्यकता दर्शाउने उनले उल्लेख गरे । समयमा मल, बीउ र सिँचाइको अभावले किसानले ठूलो कठिनाइ भोगिरहनुपरेको अध्यक्ष दाहालको भनाइ छ । सन्देशमा अगाडि भनिएको छ, “मैले नेतृत्व गरेको सरकारको पालामा, हामीले रासायनिक मलको आयात र वितरणमा पारदर्शिता ल्याई समयमै मल आपूर्ति सुनिश्चित गरेका थियौँ, ठूला, मझौला र साना सिँचाइ परियोजनालाई प्राथमिकता दिँदै किसानका खेतसम्म पानी पुर्याउन सघन प्रयास गरेका थियौँ ।”। उनले वर्तमान गठबन्धन सरकारको कमजोर नीतिका कारण मल र सिँचाइको समस्या झनै जटिल बन्दै गएको बताएका छन् । धानबालीमा सघनता ल्याएर खाद्य सुरक्षा र आत्मनिर्भर नेपाल निर्माणका लागि बीउ, मल तथा सिँचाइका साथै धान जोनहरूमा पर्याप्त लगानी जुटाउन सरकारसमक्ष माग गर्दै आत्मनिर्भर अर्थतन्त्र निर्माणका लागि धानखेतीमा परनिर्भरताको अन्त्य गर्नुपर्नेमा जोड दिएका छन् । “सरकारले यो विषयमा गम्भीर बनेर किसानलाई न्याय गर्न माग गर्न चाहन्छु, सरकारसँग धानबालीमा सघनता ल्याउन बीउ, मल, सिँचाइ र धान जोनमा पर्याप्त लगानी सुनिश्चित गर्न सकिन्छ”, अयक्ष दाहालले भने । "
समग्र कृषिलाई आधुनिक र प्रविधिको प्रयोगबाट उत्पादन बढाउने बाटोमा लैजानुपर्छ : प्रधानमन्त्री,"काठमाडौं, १५ असार । प्रधानमन्त्री केपी शर्मा ओलीले आज धान दिवसको अवसरमा शुभकामना दिएका छन् । आइतबार सामाजिक सञ्जालमार्फत शुभकामना सन्देश दिँदै उनले अब रोपाइँ र समग्र कृषिलाई आधुनिक र प्रविधिको प्रयोगबाट उत्पादन बढाउने बाटोमा लैजानु आवश्यक रहेको बताए । प्रधानमन्त्री ओलीले भने, ‘माटोमा जीवनको सुगन्ध, पानीमा पसिनाको पूजा र यसबाट धानका बाला झुलाउने सपना– यो हाम्रो परम्परादेखि चल्दै आएको रोपाइँ संस्कृति हो । आज देश बाहिर भए पनि, बाल्यकालदेखिका रोपाइँको सम्झना आइरहेको छ । तर अब हामीले रोपाइँ र समग्र कृषिलाई आधुनिक र प्रविधिको प्रयोगबाट उत्पादन बढाउने बाटोमा लैजानु पर्छ। त्यसका लागि सरकारले कृषि आधुनिकीकरणको कार्यक्रम ल्याएको छ ।’। प्रधानमन्त्री ओलीले कृषिलाई आधुनिक र प्रविधिमा आधारित बनाएर उत्पादन बढाउनु पर्ने धारणा राख्दै दही चिउरा खाने दिन तथा धान दिवसको सबैलाई शुभकामना दिए । "
"देशभर मनसुनी वायुको प्रभाव, यी प्रदेशमा भारी वर्षाको सम्भावना","काठमाडौं, १५ असार । हाल देशभर मनसुनी वायुको प्रभाव रहँदा आज दिउँसो देशभर साधारणदेखि पूर्णतया बदली रहनेछ । जल तथा मौसम पूर्वानुमान महाशाखाका अनुसार गण्डकी, लुम्बिनी, कर्णाली र सुदूरपश्चिम प्रदेशलगायत देशका पहाडी भागका केही स्थान तथा बाँकी भागका केही स्थानमा मेघगर्जन र चट्याङसहित हल्कादेखि मध्यम वर्षाको सम्भावना रहेको छ । गण्डकी, लुम्बिनी, कर्णाली र सुदूरपश्चिम प्रदेशको केही स्थान तथा अन्य प्रदेशका पहाडी भू–भागका एकदुई स्थानमा भारीदेखि धेरै भारी वर्षाको सम्भावना छ । देशका उच्चपहाडी तथा हिमाली भूभागका केही स्थानमा हल्कादेखि मध्यम वर्षा र हिमपातको सम्भावना रहेको महाशाखाले जनाएको छ । महाशाखाका अनुसार आज राति देशभर साधारणदेखि पूर्णतया बदली रहने छ । गण्डकी, लुम्बिनी, कर्णाली र सुदूरपश्चिम प्रदेशलगायत देशका पहाडी भागका धेरै स्थान तथा बाँकी भागका केही स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ । लुम्बिनी, कर्णाली र सुदूरपश्चिम प्रदेशका केही स्थान तथा अन्य प्रदेशका पहाडी भागका एकदुई स्थानमा भारीदेखि धेरै भारी वर्षाको सम्भावना छ । देशको उच्चपहाडी तथा हिमाली भागका केही स्थानमा हल्कादेखि मध्यम वर्षा र हिमपातको सम्भावना रहेको महाशाखाले जनाएको छ । "
आज असार १५ : राष्ट्रिय धान दिवस तथा दही चिउरा खाने दिन,"काठमाडौं, १५ असार । प्रत्येक वर्ष असार १५ गते मनाइने धान दिवस आज खेतमा काम गरी दही चिउरा खाएर मनाइँदै छ । कामको चटारोले थकित भएका किसान शक्ति प्राप्तिका लागि दही चिउरा खान्छन् । यसबेला दही चिउराले शरीरमा शीतलता भई शक्ति सञ्चय हुने विश्वास गरिन्छ । असार १५ लाई नेपाली समाजमा दही चिउरा खाने पर्वका रूपमा पनि लिइन्छ । खेतीपातीबाहेक अन्य पेसा र व्यवसायमा लागेका नेपालीले पनि आज दही चिउरा खाई असार १५ मनाउँछन् । हाम्रो संस्कृतिमा दहीको स्थान महत्त्वपूर्ण छ । शुभकार्यका लागि घरबाहिर निस्कने, विदेश जाने आदि महत्त्वपूर्ण काम गर्नुअघि दही अक्षता मुछेर निधारमा रातो टीका लगाउने परम्परा छ । यस्ता शुभकाममा निस्कनुअघि सगुनका रूपमा पनि दही खुवाएर बिदाइ गरिन्छ । निस्कने बेलामा दही खाएर हिँडे साइत पर्ने जनविश्वास रहिआएको छ । दही वैज्ञानिक दृष्टिले पनि स्वास्थ्यवर्द्धक मानिन्छ । गुरु गोरखनाथले नेपालको एकीकरणकर्ता श्री ५ बडामहाराजाधिराज पृथ्वीनारायण शाहलाई दही खान दिएर पराक्रमी हुने भविष्यवाणी गरेका थिए भनिन्छ । आयुर्वेदमा भोजनको अन्त्यमा दही मथेर बनाएको मोही पिएमा औषधि उपचारका लागि स्वास्थ्यकर्मीकहाँ जानु नपर्ने बताइएको छ । ‘। ‘भोजनान्ते पिबेत् तक्रं वैद्यस्य किं प्रयोजनम्’ भन्नेजस्ता वाक्य पनि आयुर्वेदमा उल्लेख गरिएको छ । दहीले पाचन शक्ति पनि बढाउँछ । पखाला लागेका बेला दही चिउरा खाएमा औषधिको काम गर्छ । यसैले दही चिउरा खाने संस्कारले नेपाली संस्कृतिमा बृहद् रूप लिएको छ । यसरी असार १५ गते नेपाली समाजमा राष्ट्रिय सांस्कृतिक पर्व बन्न सफल भएको छ । धान दिवस। विसं २०६१ मङ्सिर २९ गते मन्त्रीस्तरीय निर्णय गरी २०६२ साल असार १५ गतेदेखि राष्ट्रिय धान दिवस मनाउन थालिएको हो । कृषिप्रधान देश भएकाले नेपालका अधिकांश मानिसको पेसा खेतीपाती हो । किसान वर्षभरका लागि छाक जुटाउन यो महिना खेतीमा व्यस्त हुन्छन् । आजका दिन असारे भाकामा लोकदोहोरी गाउँदै छुपुछुपु हिलोमा धान रोपिन्छ । ‘छुपु र छुपु हिलोमा धान रोपेर छोडौँला, बनाई कुलो लगाई पानी आएर गोडौँला’जस्ता लोकलयका गीत गाएर खेतमै रमाइलो पनि गरिन्छ । मध्य गर्मीको यो समयमा युवा लाठे र युवती रोपाहारले खेतका गराको हिलो छ्यापाछ्याप गरेर मनोरञ्जन गर्छन् । असारमा एकपटक हिलोमा पस्नैपर्ने मान्यता पनि नेपालीमा समाजमा रहेको छ । यस वर्ष असार मध्यसम्म पनि देशका सबै भागमा पर्याप्त मात्रामा वर्षा नभएका कारण हुनुपर्ने जति धान रोपाइँ हुनसकेको छैन । कति ठाउँमा रासायनिक मलको पनि अभाव भएको गुनासो किसानले गर्ने गरेका छन् । कृषि तथा पशुपन्छी विकास मन्त्रालयले भने पर्याप्त मात्रामा रासायनिक मलको मौज्दात रहेको दाबी गरेको छ । "
"महाकालीमा पानीको बहाब बढ्यो, चारपाङ्ग्रे सवारीसाधन आवतजावतमा रोक","कञ्चनपुर, १५ असार । महाकाली नदीमा पानीको बहाव बढेपछि शारदा ब्यारेजमा चारपाङ्ग्रे सवारीसाधन आवतजावतमा रोक लगाइएको छ । लगातारको वर्षापछि महाकाली नदीमा पानीको सतह बढेपछि चारपाङ्ग्रे सवारीसाधनमा रोक लगाइएको जिल्ला प्रहरी कार्यालयका सूचना अधिकारी प्रहरी नायब उपरीक्षक सागर बोहराले जानकारी दिए । “महाकालीमा पानीको बहाव एक लाख क्युसेक पुगेपछि आवागमनमा रोक लगाइन्छ”, उनले भने, “शनिबार महाकाली नदीमा पानीको बहाव एक लाख १५ हजार क्युसेक पुगेपछि चारपाङ्ग्रे सवारीसाधनमा रोक लगाइएको हो ।”। यही असार १६ गतेसम्म सुदूरपश्चिम प्रदेशका धेरै स्थानमा भारी वर्षाको सम्भावना रहेकाले सतर्कता अपनाउन जल तथा मौसम विज्ञान विभागले सबैमा आग्रह गरेको छ । "
"देश बनाउने हो, केपी ओली सरकारमा आएपछि के–के भयो ?","– टेकराज पौडेल। हामी देश विकास भएन भन्छौँ ! नेताहरुले काम गरेनन् भन्छौँ । देशमा सम्पन्न भएका र निकट भबिश्यमा सम्पन्न हुन गइरहेका यी योजनाहरुले देश विकास हुँदै छ भन्ने आभास अवस्य दिनेछन् । नेपालका यी परियोजना सुरू भएको धेरै लामो समय भएको छैन । यी योजनाको परिकल्पनाकार को थियो ? यी परियोजना नेपालका लागि गेम चेन्जर थिए वा थिएनन ? यी योजनामा बजेट बिनियोजन कुन सरकारले गरेको थियो ? अलि छिटो सम्पन्न गर्न कार्यन्वयन पक्ष जोडबल कसले कुन सरकारले गरेको होला ?। सम्पन्न भैसकेका र केही समयपछि सम्पन्न हुने योजनारूको निम्नानुसार याद गरौँ–। -केही दिनअघि उद्घाटन भएको ग्वार्को फ्लाइओभर, ललितपुर (२०७८ बैशाखमा सुरू, २०८२ आसारमा उद्घाटन) । -सुनधारास्थित धराहरा (२०७५ जेष्ठ सम्पन्न, २०७८ आसारमा उद्घाटन) । -रानी पोखरी (२०७५–२०७७)। -भानु माध्यामिक विद्यालय (२०७५–२०७७)। -बसन्तपुर दरबार (२०७५–२०७८)। -ललितपुर गोदावरी स्थित सभाहल (२०७५–२०७८)। -बल्खु स्थित सुख्खा बन्दरगाह ९२०७७( २०८१०। -सिंहदरबारस्थित संसद भवन (२०७६–२०८२ हस्तान्तरण हुन बाँकी) । -भैँसेपाटीस्थित मन्त्री क्वाटर्स (२०७७–२०८१)। -मुख्यमन्त्री र प्रदेश प्रमुख भवन (२०७७–२०८१) भैँसेपाटी) । -रास्ट्रपति भवन र निवास (२०७७–२०८०) । -प्रहरी प्रधान कार्यालय र काभ्रेमा आधुनिक तालिम केन्द्र (२०७६–२०८०)। -अन्तर्राष्ट्रिय ध्यान केन्द्र लुम्बिनी ५००० जना क्षमताको (२०७७–२०८१)। -अन्तर्राष्ट्रिय सम्मेलन केन्द्र, बुटवल (२०७७–२०८०)। -अन्तर्राष्ट्रिय विमानस्थल भैरहवा र पोखरा (२०७२ –२०८०)। -हुलाकी सडक १२०० किमी सम्पन्न २०७४ (अझै २० प्रतिशत बाँकी)। -पुस्पलाल राजमार्ग मध्यपहाडी क्षेत्र अवस्थामा २२०० किमीको ७०५ (२०६६-७०५ सम्पन्न ३०५ बाँकी)। -मदन भन्डारी राजमार्ग (चुरे माथि) ५०० किमी निर्माण (२०७४ बाँकी ८०० किमी)। -बिराटनगर इटहरी संखुवासभा हुँदै किमाङ्गथान्का-चीन सडक (२०७४ मा सुरु भई ६० प्रतिशत काम भैसकेको छ) । -गैडाकोट हुँदै कालिगण्डकी  करिडोर-कोरोला नाका ३५० किमी ट्र्याक खोल्ने काम साथ साथै ७० प्रतिशत काम सम्पन्न
(२०७५ मा सुरु ३० प्रतिशत बाँकी) । -२०७५ सालमा सुरु भएको नेपालगन्ज-सुर्खेत-जुम्ला-हुम्ला-सिमिकोट हुँदै हिल्सा सडकको करिब ५० प्रतिशत काम सम्पन्न । -तराईका २२ जिल्लाका प्रत्यक जिल्ला सदरमुकाम जोड्ने सडक ४ लेनमा बिस्तार र सौर्न्दर्यकरण हुँदै सम्पन्न (२०७४ सुरु २०७८ मा सम्पन्न) । -कलन्की फ्लाइओभर कन्सेप्ट र सम्पन्न (२०७२-२०७४) । -झापामा विशाल बहुउद्देश्यीय भवन निर्माण र सम्पन्न (२०७६-२०८१) । -त्रिभुवन अन्तरास्ट्रिय एअरपोर्टमा २४ सै घन्टा ल्यान्डिङ्ग र उडान ब्यबस्था (२०७६ देखि २०७८) । -काठमाडौस्थित बिमानस्थल बिस्तारको ठुलो योजना अन्तिम चरणमा (२०७८ मा सुरु हाल ७० प्रतिशत काम सम्पन्न) । -प्रत्यक पालिकामा १५ सैय्याको अस्पताल बनाउन निर्देशन अनुसार देशभरमा १६९ अस्पतालमा सेवा सुरु, २०९ अस्पताल रङ्गरोगन हुँदै आगामी बर्ष सम्पन्न हुने अवस्थामा र बाँकी पालिकाहरुलाई छिटोभन्दा छिटो काम अघि बढाउन निर्देशन । -देशभरका १६५ क्षेत्रका एक एक कम्तिमा ५ किमी सडकलाई क्षेत्रीय योजनाको लागि सिलान्यास भएकामध्य करिब ८० वटा सम्पन्न, बाँकी ८५ लाई आगामी २ बर्षसम्म सम्पन्न गर्ने । -पुरानो महेन्द्र राजमार्ग कपिलवस्तुको चन्द्रौटा देखि पुर्व क्षेत्र काकडभित्तासम्म ६ देखि ४ लेनमा बिस्तार अन्तरगत अबको ३ बर्षभित्र सम्पन्न हुने अवस्थामा (२०७५ देखि सुरु भई अबको तीन बर्षमा सम्पन्न हुने) । -मृत्यु मार्ग समेत रहेको दाउन्ने भिरको १४ किमि सडकमा पुरै ४ लेन सडक बिस्तार गर्दा भीरमा पहिरोबाट बचाउन पर्खाल  निर्माणको अन्तिम तयारीमा (२०७६- हालसम्म ७० प्रतिशत काम सम्पन्न) । -पोखरा मुग्लिङ्ग सडक बिस्तार आयोजना अन्तिम अवस्थामा पुग्दै (८० प्रतिशत सम्पन्न २० प्रतिशत बाँकी) । -आगामी पुस महिनाबाट सन्चालन अवस्थामा थानकोट तल सिस्ने अनडरपास परियोजना २.६ किमी करिब १६ अरब रुपियाँमा निर्माण सम्पन्न हुने । -रुपन्देही र पाल्पा जोड्ने सिद्धबाबामा मृत्यु मार्ग भनेर चिनिने स्थानमा १.२ किमीको अन्डरपास परियोजना ५० प्रतिशत काम सम्पन्न (२०८० मा सुरु २०८३ मा सम्पन्न हुने) । -काठमाडौ निजगढ फास्ट ट्र्याक परियोजनामा ६० प्रतिशत काम सम्पन्न (२०७३ मङसिरमा सिलान्यास, २०८४ मा सम्पन्न हुने)। – जनकपुर-जयनगर ९० किमीसम्म आधुनिक रेल लिक निर्माण र रेल खरिद र सन्चालन (२०७५-२०७८) । -काकाडभित्ताबाट ६४ किमी नजिक कालुघाट र ३०० किमी टाढा बनारसमा समुन्द्री मार्गको उपयोग हुने गरि बन्दरगाह निर्माण अन्तिम चरणमा । -दैलेखको दुल्लुमा पेट्रोलियम पदार्थको अन्वेषण र हालैको रिपोर्ट अनुसार नेपाल आगामी ५० बर्षको लागि इन्धनमा स्वाबलम्बी बन्न सक्ने स्थिति बनेको छ । -नवलपरासी जिल्लाको धुवादीमा फलाम खानीको उत्खनन र गुणस्तर जाचको अन्तिम तयारी अवस्थाम पुर्याउनु पनि चानचुने बिषय होइन (२०७६ मा अन्वेषण २०८० मा स्याम्पल संकलन र जाँचको लागि चीन पठाइएको) । -मध्ययुगिन अवस्थाको चित्रण हुने देश भरका अति आबश्यक करिब ४०० तुइनको सट्टामा केही पक्कि पुल र अधिकाश झोलुङ्गे पुल निर्माण सम्पन्न भएका छन् (२०७२ चैत्र- २०७७ मा ४०० वटा हटेका) । -२०१५ सन अर्थात २०७२ सालमा गएको भुकम्पबाट क्षतिग्रस्त ब्यक्तिका छ लाख घरमध्य ९५ प्रतिशत घर निर्माण यहि समयमा भएका छन् र बिध्यालय, स्वास्थ्य चौकी, अस्पताल, मन्दिर, लगायतका करिब ९९ प्रतिशत भग्नावशेषमा पुगेका संरचना निर्माण सम्पन्न भएका छन् । -यो देशमा पृथ्वी नारायण शाह र बहादुर शाहको पालादेखि पछि नेपालको भूभाग घटेको । थियो तर २०७६ सालको सम्सदमा तात्कालीन प्रधानमन्त्रीले सम्सदमै संविधानमा राख्ने गरि नेपालको २८६ किमी भूभाग वृद्धि भएको छ । कुटनैतिक पहलबाट भारतीय सैनिक हाम्रो क्षेत्रबाट हटाउन भारतलाई अन्तरास्ट्रिय दबाब शृजना हुने स्थिती आएको छ । -बिगत इतिहासमा हाम्रो देश दक्षिण छिमेकीबाट ३ पटक नाकाबन्दी गरेर नेपाललाई निमोठ्ने गरि अन्यायमा पारिएको छ । यहि बिचमा एउटा छिमेकी सत्रु बनेको खन्डमा अर्कोले साथ देला भन्ने अभिप्रायको साथ चीनका छ वटा स्थानमा पारबहन सुबिधा पाउने गरि दुई देशबीचमा प्रोटोकलमा सिग्नेचर हुन गइ अब कहिलै नाकाबन्दी हुन नसक्ने अवस्थामा देश पुर्याइएको छ । -तराइको ६ जिल्लाको सिंचाई १८० हजार हेक्टर जमिनमा सिचाई र ७४ मेगावाट बिजुली निकाल्ने गरि सुनकोशी मरिन ड्राइभको काममा ३० प्रतिशत काम अघि बढिसकेको छ । -यहि जेष्ठ महिनामा मधेश प्रदेशका ८ जिल्लाका ६४ सडक पक्की निर्माणको ३२० किमी सडकको लागि १.२०अरब बजेट सुनिश्चित गर्दै कामको सिलान्यास (२०८२ जेष्ठमा सुरु २०८४ बैशाखमा सम्पन्न हुनु पर्ने) । -२०७२ सालमा उर्जा संकट समाप्त गर्न १० बर्षे कार्ययोजना निर्माण र हरेक बर्ष उर्जामा लगानी बढाउने योजना अन्तरगत २०७२ सम्म करिब १२० बर्ष सम्म ६०० मेगावाट बिध्युत उत्पादन उपयोग गरिरहेको नेपालमा उत्पादन नीति र उपयोग नितिमा ल्याएको नीतिगत परिवर्तनका कारण आज देशमा करिब ३२०० मेगावाट विद्युत उत्पादनको स्थिती बनेको छ । अझै हिउँदमा अप्रायाप्त र बर्षामा खेर जने समस्या समाधान गर्न र देशको लागि उद्योगहरुको पुरानो बक्यौता उठाउने र उध्योगहरुलाई निरन्तर बिजुली दिन निर्देशन । -२० बर्ष देखि थाँती रहेको टि आर सि बिधेयक ल्याउने र द्वन्दरत पक्षको सल्लाहमा बेपत्ता छानबिन र सत्यनिरूपण जस्ता महत्वपूर्ण काम गर्ने सहमतिमा ल्याउन सक्ने नेतृत्वलाई कमजोर आंकन मिल्छ ? । र देशमा आएको राजनैतिक परिबर्तन र त्यसले बोकेको आर्थिक दर्शनका कारण उध्योग धन्दा राज्यले चलाउन नसक्ने भन्दै ती सबै निजीकरण हुन पुगेका थिए । तर आज हिजोको सट्टामा हजारौं उद्ध्योग संचालनमा छन् । नेपालले खुला र पूंजीवादी अर्थतन्त्रको मनग्यै उपयोग गर्न पाएन । बहुदल आएको ४/५ बर्षभित्रै द्वन्दको सामना गर्न बाध्य भयो । १० बर्षे हिंशात्मक गृहयुद्ध र थप १० बर्ष द्वन्दको शान्तिपूर्ण समाधानको लागि समय धनराशी र नेपाली राजनैतिक क्षेत्रको उर्जा सबै त्यसैमा खर्च गर्नु पर्यो । अत्यधिक सहमतिमा २०७२ सालमा नेपालमा संघीयत लोकतान्त्रिक गणतन्त्रको संबिधान जारी भएपछि मात्र देशले बल्ल विकासको नियमित प्रगतिको श्वास फेर्न सुरु गरेको हो । आजको अमेरिका र युरोप बनेका पनि रातारात होइन । ती देशको भूगोलको सुगमता र प्रयाप्त आर्थिक श्रोत र विकासप्रतिको नेतृत्वको निरन्तर पहलकदमीबाट सम्भव भएको हो । अर्थात ती देशमा २÷३ सय बर्षसम्म अघि देखीको प्रारम्भले त्यो सम्भव भएको हो ।
हाम्रोमा विगतमा अर्थात राजा महेन्द्र र वीरेन्द्रको कार्यकालमा विश्वमा एक अर्काका दुस्मन र आफ्नो ग्रीपमा उक्त मुकुकलाई पार्ने र भारतले नेपाललाई गरेको अर्घेल्याईलाई ध्यान दिएर विदेशी अनुदानमा केही हजार किमी पक्की सडक ३०/४० वटा बिदेशी सहयोगमा आधारित उद्योग खुलेका थिए । २०७२ मा आएको भूकम्प र त्यही साल नेपालले भोग्नु परेको नाकाबन्दीको क्षतिपूर्ति गर्नु पनि यहि अवधिमा परेकोले नेपालले हाल जुन प्रगतिको पाइला अघि बढाउनु परेको छ त्यो दौडाई प्रती घन्टा ८० किमी भन्दा कमले नहुने भएको छ । देशको कुल आयबाट विकास गर्ने त एक पैसा पुग्दैन । बिगत लामो समयदेखि साधारण खर्चलाई मात्र धान्ने राष्ट्रिय बजेट बनिरहेको अवस्थामा नेपालले अति बिपन्न रास्ट्रको हिसाबमा १५ प्रतिशत भन्दा कमको ब्याजदरमा विदेशी संस्थाबाट सके अनुदान सहयोग नपाए ऋण नै ल्याउन पर्ने बाध्यता छ । देशको जिडीपिको हिसाब गर्ने हो भने नेपाल अब बिस्तारै अत्यधिक ऋणको मात्रा ५० खर्ब भन्दा बढी अनुत्पादक हुन सक्दछ । "
"योग, ज्ञान र निरोगी नेपाल","–केपी शर्मा ओली। आज जुन २१ तारिख अथवा वर्ष भरिको सबैभन्दा लामो दिन । आज योग प्रारम्भ भएको दिन । हजारौँ वर्षअघि भगवान् शिवले आफ्ना सप्तऋषि भनिने शिष्यहरुलाई अगाडि राखेर पहिलो योग शिक्षा प्रदान गर्नुभएको दिन, उत्तरायनबाट सूर्य दक्षिणयान लाग्ने दिन योग प्रारम्भ भएको शास्त्रअनुसार मानिन्छ । त्यसै दिनलाई संयुक्त राष्ट्रसङ्घले विश्व योग दिवसका रुपमा मानेको छ । यस दिवसको सन्दर्भमा म सबैमा हार्दिक शुभकामना व्यक्त गर्न चाहन्छु । योग मानव जातिको कल्याणका लागि, मानिसको शारीरिक स्वास्थ्य, मानसिक स्वास्थ्य र मानिसको मानवीय प्रवृत्ति अर्थात् सामाजिकपन, सामाजिक प्रवृत्तिको विकास र त्यसको कार्यान्वयनका लागि योग सिर्जना र विकास हुँदै आएको छ ।
बीचमा योग अलिकति लुप्त भयो । आज योग अलिकति भड्किन पनि खोजेको छ । योगबाट योगातिर जान खोजेको छ । योगा होइन, योग हो । ‘योगा’को कुनै अर्थ हुँदैन, योगको अर्थ हुन्छ । दीपक नाम मैले भन्दा बत्ति हुन्छ, ज्योति हुन्छ, उज्यालो हुन्छ, अनेक होला तर बिगारेर अर्को नाम राखेँ भने त्यसको अर्थ हुँदैन । त्यस्तै योगलाई योगा बनाउनुु हुँदैन । योग हो । योग पहिलो भगवान् शिवबाट उत्पत्ति भएको थियो अर्थात् यस धर्तीमा योग उत्पत्ति भएको थियो । यहाँका पूर्खाहरुबाट, यहाँका अग्रजबाट भएको हो । हामी पूर्खालाई भगवान्् भन्छौँ । हामी भगवान् दुईवटा चिजलाई मान्छौँ । एउटा पूर्खाहरुलाई मान्छौँ, शिव, दुर्गा, मातादेवी, देवता, विष्णु, ब्रह्मा जेसुकै भन्नुस्, जति देवताको नाम लिइन्छ, ती सबैै पुर्खा हुन् । पुर्खालाई हामी देवतुल्य मान्छौंं र देवता भन्छौँ । अर्को हामी प्रकृतिलाई देवता मान्छौँ । अघि यहाँ गायत्री संस्थाले गायत्री वाचन भनिरहेको थियो–सूर्य देवता, चन्द्र देवता, वरुण, मरुत देवता आदि अथवा पानी पनि देवता हो, जसले हाम्रो जीवन चलाएको छ । मरुत अर्थात् हावा जसले हामीलाई बचाएको छ । जीवनका लागि सबैैभन्दा महत्वपूर्ण हावा अर्थात् अक्सिजन छ । जुन बिना हामी दुई तीन मिनेटभन्दा बढी बाँच्न सक्दैनौं । त्यस्तो अक्सिजन, त्यो हाम्रा लागि भगवान् हो, हाम्रा लागि जीवनदायीनी हो । त्यसकारण हामी गर्भमा हुँदा पनि अक्सिजनबाट बाँचेका हुन्छौंँ र जन्मपश्चात् पनि अक्सिजनबाट बाँचेका हुन्छौँ । जीवनभर अक्सिजनबाट बाँचेका हुन्छौँ । त्यो सबैैभन्दा महत्वपूर्ण हुन्छ । त्यसकारण वायु जो देखिदैन, वायुमा धुलो उड्यो भने धुलो देखिन्छ तर वायु देखिंदैन । वायु अदृश्य छ । वायु पनि देवता हो भनेर अघि भर्खर मन्त्र उच्चारण भयो । अर्थात् हाम्रा पूर्वजहरु धेरै ज्ञानी थिए, विश्व शान्ति भने, वनस्पतय शान्ति भने, आकाश शान्ति भने, पृथ्वी शान्ति भने सबैैतिर शान्ति भने । आज आकाश शान्तिको कति अर्थ र महत्व रहेछ, पृथ्वी शान्तिको कति महत्व रहेछ, त्यो हामी बुझ्दै छौँ । धेरै सोचेर, चिन्तन गरेर निष्कर्षहरु निकालेर, अनुभूतिहरुलाई ज्ञानमा परिणत गरेर, ज्ञानहरु सङ्ग्रह गर्दै ज्ञानलाई व्यवहारमा हेर्दै, अनुभूतिलाई अनुभवमा बदलेर, अनुभवहरुलाई संहग्र गर्दै ज्ञानमा बदलेर, ज्ञानलाई प्रयोगहरुमार्फत् तिनलाई सिद्धान्त र सूूत्र बनाएर अगाडि बढ्ने कामहरु भइरहेको छ । यसै सन्दर्भमा आज हामी जुन अष्टाङ्ग योगका चर्चा गर्छौंं, म त्यसको अलिकति मात्रै चर्चा गर्न चाहन्छु । पहिले योगको प्रारम्भ भयो शिवबाट । त्यसकारण शिवलाई आदियोगी भनिन्छ । त्यसपछि विश्वामित्रको समय आयो र विश्वामित्रले योग विकास गर्नुभयो । विश्वामित्रले योग मात्रै विकास गर्नु भएन, विश्वामित्रका सुपुत्र सुश्रुतले लगभग तीन हजार वर्ष अगाडि ‘सर्जरी’विद्याको विकास गर्नुभयो । त्योभन्दा अगाडि चरकले जसरी आयुर्वेदको विकास गर्नुभयो, यी सबैै योगबाट प्रारम्भ भएका छन् । विश्वामित्रका पिताजीले आफ्ना नाती चरकलाई सर्जन डाक्टर बनाउनुभयो । अहिले पनि सङ्ग्रहालयहरुमा चरकले चलाएका सर्जरीका उपकरणहरु अहिलेसम्म पाइन्छ । चरकसंहिता लिखित रुपमा पाइन्छ । जो, तीन हजार वर्ष लगभग अगाडि हो । जति बेला अक्षरहरु दुनियाँमा आए । अक्षरहरु आएपछि ३२ सय वर्षको आसपासका बेला अथवा महाभारत युद्धको लगत्तैपछि जसको समयमा हुनुपर्छ, अक्षरहरु आएपछि त्यसैबेला वेदव्यासले श्रुति र स्मृतिमा रहेको वेदलाई अपौरुषीय अथवा मानवद्वारा निर्मित वेद होइन भनिएको हो । किनभने कोही रचनाकार थाहा छैन, अज्ञात रचनाकार, यो परम्परा हुँदै आयो, कसले बनायो भन्ने थाहा छैन । त्यसो भएको हुनाले यसलाई अपौरुषीय समेत भनियो । अथवा मानव निर्मित होइन, देव निर्मित भनियो भन्ने भनाइ छ । वेदलाई वेदव्यास भनिन्छ, किनभने उनले लिपि सिकेर लिपिमा वेदलाई उतारेपछि यो मानवीय अथवा मानव भयो । वेदव्यासको आलोचना पनि भयो, विरोध पनि भयो । यो अलौकिक मानवताभन्दा बाहिरको, मानव सिर्जितभन्दा बाहिरको अपौरुषीय चिजलाई पौरुषीय अथवा मानवको सिर्जना, यो असिर्जनीय चिजलाई सिर्जनामा परिणत गराए र यो पाप कर्म गरे यिनले भन्ने खालका धर्मान्धहरुले भने । जनकको समयमा वेदको गार्गी, मैत्री आदि ऋषिमुनि, विदुषीहरुले तयार गर्दा ती लिपिमा तयार गरिएको थिएन, वाणीमा तयार गरिएको थियो, मनमनै रचना गरेर प्रस्तुत गरिएको थियो । त्यो श्रुतिबाट स्मृतिमा रहेको थियो । स्मृतिबाट फेरि प्रवचनमा गएर फेरि श्रुतिमा जान्थ्यो । यो सिलसिलाबाट आयो । "
"“म झोले हो” अभियान : भारतीय “मैं भी चौकीदार” को झल्को, नेपाली राजनीतिमा नयाँ प्रयोग","-शारदा गैरे/दैनिक नेपाल। नेपालको राजनीतिक परिवेशमा शब्दको जादू कति चल्छ ? सायद, धेरै नै। अनि जब त्यही शब्द ‘झोले’ हुन्छ, कुरा केवल जादूमै सिमित रहँदैन, बरु राजनीतिक रणनीति र जनमत निर्माणको केन्द्रविन्दु बन्छ। नेकपा (एमाले)का अध्यक्ष तथा प्रधानमन्त्री केपी शर्मा ओलीले सामाजिक सञ्जालमार्फत चलाएको नारा “म झोले हो” नेपाली राजनीतिक भाषामा फेरि एउटा नयाँ अध्यायको सुरुआत हुन सक्ने संकेत देखिन्छ। प्रधानमन्त्री ओलीले आज आफ्नो अफिसियल फेसबुक पेजमा लेखेका थिए – “जोआज एउटालाई भगवान बनाउनु पर्‍यो भने सामूहिकतामा विश्वास राख्नेहरुलाई पहिले झोले भनेर लखेटिन्छ र समाजलाई भीडमा बदलिन्छ । भीडसँग बल अवश्य हुन्छ, तर सत्य नहुन सक्छ। सामाजिक सञ्जालमा झोले भनेर खेदियो भन्दैमा सत्य अँगाल्न नछोडौं । सामूहिक र संगठित आक्रमणबाट हरेकले आफ्नो निजत्व जोगाउनु पर्छ।”। प्रधानमन्त्रीले सुरू गरेको “म झोले हो” अभियान आज “ट्रेण्ड” बनेको छ । ‘झोले’ शब्दको यात्राः गालीदेखि गौरवसम्म। विगत केही वर्षदेखि ‘झोले’ शब्द नेपाली राजनीतिक संवादको एउटा व्यंग्यात्मक गालीझैँ प्रयोग हुँदै आएको छ। राप्रपा, रास्वपा लगायतका स्वतन्त्र धारणाका पक्षधरहरूले मुख्यतः कांग्रेस, एमाले र माओवादीका कार्यकर्तालाई “झोले” भन्दै हेप्ने भाषा विकास गरेका थिए। ती दलहरूमा जनसरोकारभन्दा नेतापरस्ती बढी देखिन्छ भन्ने आरोप त्यसमा लुकेको थियो। तर, प्रधानमन्त्री केपी शर्मा ओलीले त्यसै शब्दलाई उल्टाएर प्रयोग गर्ने निर्णय गरे। उनले भने, “हो, म झोले हुँ। देशका लागि सपना बोकेको, विचार बोकेको, परिवर्तन बोकेको झोला बोकेको मान्छे।” यति भनिएपछि, फेसबुक, ट्विटर, टिकटक हुँदै हजारौं समर्थकहरूले आफ्नो पोस्टमा ‘म झोले हो’ लेख्न थालेका छन् । भारतको ‘मैं भी चौकीदार’ सन्दर्भ। यो शैली भारतीय प्रधानमन्त्री नरेन्द्र मोदीले सन् २०१९ मा चलाएको ‘मैं भी चौकीदार’ अभियानसँग मिल्दोजुल्दो देखिन्छ। जब कांग्रेस नेता राहुल गान्धीले “चौकीदार चोर है” भने, मोदीले त्यसैलाई आत्मसात् गर्दै आफ्ना सबै नेताहरूलाई ‘चौकीदार’ घोषणा गराए। त्यो नारा भावनात्मक समर्पणको प्रतीक बन्यो। नतिजा- भाजपा बहुमतसहित पुनः सत्तामा फर्कियो। राजनीतिमा ब्रान्डिङको शक्ति। आजको राजनीति केवल विचारको लडाइँ होइन- ब्रान्डिङको लडाइँ पनि हो। सञ्चार माध्यम, सामाजिक सञ्जाल र मेसेजिङले जनताको भावनालाई गहिरोसँग छुन्छ। ओलीको “झोले” अभियान पनि ब्रान्डिङकै एउटा नयाँ अध्याय हो – जसले विगतमा आलोचनाको रूपमा प्रयोग भएको शब्दलाई गर्वको प्रतीक बनाउने प्रयत्न गर्छ। “झोले” अब केवल बोकेको झोला होइन, सपना बोकेको झोला हो-  यही भावना एमाले फैलाउन खोजिरहेको छ। “झोले” शब्द अब गाली मात्र होइन एउटा आत्मपहिचान, समर्पण र सङ्घर्षको प्रतीक बन्दै गएको छ। "
व्यंग्य विनोद !,"-टेकराज पौडेल। संसदमा बोल्न भुलेको बिषय सम्झाएको छु ! नाताबादसँग सम्बन्धित भएकोले सम्सदमा हङ्गामा गर्नु हुने अपेक्षा गरेको छु !। माननीय हरि ढकाल ज्यु !
चितवन क्षेत्र न.१ बाट तपाईंसङ्ग चुनाब हारेको बिस्वनाथ पौडेल गभर्नर बनेको नाताबादको कारण हो भनेर सम्सदको रोस्ट्रमबाट थर्काएको हेर्ने सुन्ने मन छ!। माननीय ज्यु, बोल्नुस ‘नाताबादमा लिप्त भयो देश’ !। जनजातीको छोरा बर्षमान पुनलाई हटाएर गतबर्ष रास्ट्रपती रामचन्द्र पौडेलले आफ्नै भाई बिष्णु पौडेललाई उपप्रधानमन्त्री सहित अर्थमन्त्रालयको सपथ खुवाएको दुनियाँलाई थाहा भएकै कुरा हो !। एक जना भट्ट जो रास्ट्र बैन्ककै निर्देशक थिए १ पश्चिम डोटि दिपायल तिरका थिए सायद ! पौडेलहरुके थर लेख्नु भन्दा अघि आजका पौडेलहरुले आफ्नो थर ‘भट्ट’ लेख्ने गर्दथे । भट्ट पनि हाम्रै पुर्खा हुन भनेर बुझेको भए बिष्णु पौडेलको आज टाउको लुकाउने ठाउँ पाउथे होला ! तर अर्थ मन्त्री बिष्णु पौडेलले पौडेलको नाम न आउन्जेल सिफारिस समितिको बैठक नै डाकेनन् ! जब कतैबाट आउने देखेनन आफ्नै सिफारिस समितिमा रहेका पौडेललाई राजीनामा गराएको के दुनियाँले देखेको छैन र ? विश्वनाथ पौडेल र बिष्णु पौडेल दुई भाइ बाबुका छोराहरु हुन सक्दछन भन्ने पौडेलले भैँसेपाटी र चितवनमा जग्गाको श्रेस्ता हेर्दा थाहा भैहाल्दछ नि हरि सर माननीय ज्यु !। तपाईसङ्ग निर्वाचन लडेर हारे पछि पनि त्यो मुर्खले कहीं मुख देखाउन हुन्छ ? अझ प्रतिष्पर्धी भएपनि ठिकै भन्न हुन्थ्यो तेश्रो पो ! भएको मान्छे हुन् ! एक पटक निर्वाचन हारीसके पछि म असक्षम भनेर देशै छोड्नु पर्ने हो ! धेरै नेपाली देशमा काम गर्न नजानेर चुनाब जित्न नसकेर बिदेश भासिएको देख्दा देख्दै अझ अमेरिका पढेर उतै नबसेर देशमा असक्षम बन्न आएको हुतिहारा ! यस्तोले त जनतामा मुख देखाउन हुने थिएन !। तपाईसङ्ग निर्वाचन हारेर लुकेर बस्नु पर्ने मान्छेले  तपाईं संसदमा चिच्याए बापत् पाउने पारिश्रामिक रुपी तलबभत्ताको हजार हजारको नोटमा बिश्वनाथ पौडेलको हस्ताक्षर भएको पैसा कसरी बुझ्ने ? यो तपाईं माथिको सरासर षडयन्त्र हो भन्ने कसले बुझेको छैन र ? बिष्णु पौडेलले एक तिरबाट दुई निसाना लगाएका छन् ? आफू अर्थमन्त्री भएको बेला आफू मातहतको मन्त्रालय भित्र पर्ने रास्ट्र बैन्कको गभर्नर आफ्नै भाई बनाएका छन भने अर्को इतिहासमा अहिलेसम्म नोटमा भट्टराई , श्रेष्ठ , खतिवडा, नेपाल , सबै जसो भएका छन तर देश भरमा सबै भन्दा धेरै जनसंख्या रहेको पौडेलको हस्ताक्षर नभएको देखेकाले पनि पौडेललाई बनाएका हुन भनेर यस्तो श्वेत आरोप लगाउदा तपाइलाई संसद मै ताली नलाउने कुनै सांसद हुन्नन् होला ! आफुले साधारण खर्च र पुजिगत खर्चमा गाउँ शहरमात्र होइन दुरदराजमा पठाउने नोटमा किन पौडेलले नै सिग्नेचर गरेको रकम नपठाउने भनेरै विश्व पौडेललाई गभर्नर बनाएका हुन ! यस तथ्यलाई अझ सम्सदमा कपाल हल्लाउदै चिच्याएर भन्नू पर्दछ !। हो हिजो काङ्ग्रेस-एमाले एक अर्काका शत्रु थिए । चुनाब लड्दा एक अर्काकाविरुद्द आक्रामक भएर लडे ! त्यति मात्र होइन एमालेलाई हराउन काङ्ग्रेसले एमालेबिरुद्ध गठबन्धन समेत बनायो । तपाइको क्षेत्रमा तपाईले जित्नु हुन्छ भन्ने थाहा पाएको भए के हुन्थ्यो थाहा छैन तर मुख्य शत्रु भएर लडेका पार्टी नेकाबाट चुनाब हारेको मान्छेलाई त मुखै नहेर्नु नि लाजै भएन ! यिनिहरुले आफ्नो नाताको भनेर ल्याएको प्रस्ट छ ! म नाताबादमा बिष्णु पौडेलले विश्व पौडेललाई ल्याएको भन्ने कुरामा फोकटको आरोप लगाएको छैन हेर्नुस् पौडेल बंश महा संघले बिज्ञप्ती नै निकालेर स्वागत गरेको ! भन्न नछुटाउनु होला । हुन त देउवा दादाले पनि भट्टलाई पश्चिम कै भनेर बनाउन चाहनु भएको थियो भन्ने पनि सबैलाई थाहा छ । पस्चिमको भट्ट जो त्यही राष्ट्र बैंकमै काम गरेको पनि हुन् । कालान्तरमा आफू त्यही बैंकमा भएकोले अधिकारले पाएको हुन भन्दै पछि आफैँलाई नटेर्ला जस्तो लागे होला ! बिष्णु पौडेलले आर्जु भाउजू मार्फत पौडेललाई गभर्नर बनाए पछि आफ्नै सिग्नेचर भएको पैसा छापेर आफै एक ट्रक पैसा बोकेर आउन सक्ने भन्ने खासखुस भएको अनुमान लगाउन गार्हो छैन ! फेरि भाउजू पनि हरेक नियुक्ति , सरुवा बढुवा र ठेक्कापट्टामा अलिकन भाग खोज्छिन् भन्ने बूढानीलकण्ठका नजिक पुग्नेहरु कस्लाई थाहा छैन ?  यो त झन गम्भीर कुरा हो ! जहातहीँ भन्न मिल्दैन आज देखि बूढानीलकण्ठ जाने बाटोमा ट्रकको निगरानीको लागी संसदमै कुरा उठाउनु पर्दछ ढकाल माननीय ज्यु !। अझ उफ्रीउफ्री बोल्न पर्यो कि माननीय ज्यु यता बिष्णु पौडेलले देशब्यापी पौडेलहरु भरिरहँदा प्रधानमन्त्री केपी ओलि किन चुक्क बोल्नु हुन्न ?बुझी सक्नु छैन ! केही बर्षअघि आफ्नै बहिनी कोमल ओलीलाई राष्ट्रिय सभाको सांसद बनाएका ओलीले उनको कार्याकाल सकिएपछि दाङ ३ को निर्वाचनमा प्रत्यक्ष निर्वाचनको लागि टिकट दिइएको थियो ! त्यसैगरी सालो विद्यासुन्दर शाक्यलाई काठमाडौंको मेयर र अर्को सालो सानुराजा शाक्यलाई लुम्बिनी विकास कोषको सदस्य सचिव बनाएपछि प्रधानमन्त्री ओलीको नाताकै सालो श्रीमती राधिका शाक्यले यी माथी नाम आएका मेरा भाइ आफन्त हैनन् पर्दैन भनेर हुन्छ ? राधिका शाक्यसँग थर मिलेपछि चाहे इलामको होसकी काठमाडौं होस कि ललितपुर को मतलब ? अस्ति भर्खर विद्युत प्राधिकरणको कार्यकारी निर्देशक बनाइएका शाक्य इलामका भए पनि शाक्य होइनन् भनेर कस्ले भन्ने ?हितेन्द्र शाक्यलाई कस्ले भन्दछ प्रधानमन्त्री ज्युको सालो होइन भनेर ! के हितेन्द्रले कसम खाएर भन्न सक्दछन् म कसैको सालो पर्दैन भनेर ?होइन भन्ने दावालाई साबित गर्न सक्दछन् भने शाक्य थर आफ्नो नामबाट हटाउनु पर्दछ ! पूर्व राजदुत र हालको राष्ट्रिय सभाकी सांसद अन्जान शाक्य त ललितपुर कै हुन त !। प्रधानमन्त्री ओलीले सालो हितेन्द्रदेब शाक्यलाई विद्युत प्राधिकरणको कार्यकारी निर्देशक बनाएर गाली खाइरहेको देखेकाले पनि कुनै ओली वा शाक्य तत्काल बनाउन नसकिने भएकोले नै बिष्णु पौडेलको बिरोध गर्ने स्थिति बनेन भन्ने त बुझ्न नजान्ने मान्छे हो र माननीय ज्यु तपाईं ? एउटा गोप्य सुचना दिन्छु तपाईलाई तीन महिना अघि मात्र बाठा बिष्णु पौडेलले रिक्त खाली रहेको कर्मचारीहरुको प्रमुख पद मुख्यसचिव बनाउन पौडेलको खोजी गर्नुभयो ! सिंहदरबार वरिपरि खुबै खोजी भयो आफ्नो नजिकको नपाएपछि पौडेलको साटो गोत्रसम्म फरक नपार्ने गरि अर्याललाई मुख्य सचिव बनाए ! पौडेल, अर्याल सिग्देल, फुल्लेल र पानी पोख्रेल, थापाहरु समेत आत्रेय गोत्रका हुन् । पौडेल नै नपाउँदा त गोत्र मिल्नेसम्म त राख्नु पर्यो नि !। तपाईं अध्यक्ष लामिछानेलाई कसरी सहकारीको ठगीबाट बचाउन सकिन्छ भनेर उता व्यस्त भएका बेला खुसुक्क एक नारायण अर्याललाई मुख्य सचिब बनाएको थाहा नै पाउनु भएन ! उनलाई मुख्य सचिब बनाएको भित्रि रहस्य अझ गम्भीर छ । गोत्र त मिलि नै हाल्यो नै एकनारायण र बिष्णु पौडेलको जन्म स्थलो स्याङजा कै भएपछि अरु के चाहियो ?। यति मात्र कहाँ होर माननीय ज्यु ! यी बिष्णु पौडेल यति बाठा छन् २०६८/६९ तिर सोझा प्रधानमन्त्री बाबुराम भट्टराई नेतृत्वको संयुक्त सरकारमा मुख्य सचिवमा लिलामणी पौडेललाई मुख्य सचिव बनाउन पहल बढाउने यिनै बिष्णु पौडेल हुन् ! लिलामणी कसरी मुख्य सचिव भए भन्ने अब बुझ्नु भयो होला नि !। माननीय ढकाल ज्यु तपाईलाई यति क्लू दिएपछि अबको एक हप्ता संसद तताउनु पर्दछ है ! म त टिभी खोलेर तपाईलाई खोज्दै हुनेछु १!
(कपिलवस्तु)। "
देशको लागि अवसर नै अवसर बनेको केपी शर्मा ओली नेतृत्व,"–रेखा न्यौपाने। कुनै–कुनै घडीहरूले समयको पर्खालमा यस्तो गहिरो छाप कोर्छन्, जस्लाई पखाल्न इतिहासकै ठूलो आँधी आउनुपर्छ । केपी शर्मा ओलीको नेतृत्व नेपालका लागि त्यस्तै एक घडी हो । एक यस्तो घडी, जसले थकित मनहरुमा उठ्न सक्ने आँट भर्‍छ र भुल्न लागेका सपनाहरूलाई फेरि उज्यालो तिर फर्काउछ । जब नेतृत्व भविष्यको दिशानिर्देशक बन्छ, देशले नयाँ उचाइ चुम्ने मौका पाउँछ । नेपालजस्तो संक्रमणशील देशमा केपी शर्मा ओली जस्ता नेताहरूको उदय केवल एउटा व्यक्तिको उदय होइन, यो एक युगको संकेत हो, जहाँ राष्ट्रले नयाँ अवसर र चुनौतीको सामना गर्छ । नेपालको राजनीति लामो समयदेखि अपूर्ण क्रान्तिहरूको थाति बनेको थियो । एकपछि अर्को परिवर्तनका नारा लागे तर परिवर्तनका वचनहरू प्राय सिँढी चढ्ने भर्याङ्मा मात्र सीमित रहन्थे । जनताले मुठीमा बाँधेका सपना पटक–पटक फुस्किएका थिए, बिलाएका थिए । यस्तै विषण्णताको बगरमा केपी शर्मा ओलीको नेतृत्व एउटा पानीको फोहरा जस्तै फुट्न पुग्यो जो चिसो झरी थिएन, भीषण उर्जा थियो । दशकौँसम्म अस्थिर राजनीति भोगेका जनता थाकिसकेका थिए । आन्दोलन, क्रान्ति र परिवर्तनका नाममा खाली आश्वासन बाँड्नेहरूको भीडले देशलाई घाइते बनाएको थियो । यस्तो बेला केपी शर्मा ओलीको नेतृत्वले राजनीतिमा साहस र स्वाभिमानको नयाँ कथा लेख्न सुरु गर्‍यो । उग्र संकट, राजनीतिक अस्थिरता र राष्ट्रियतामाथिको चुनौतीबीच उहाँले नेतृत्व सम्हाल्नुभयो जहाँ उहाँलाई राम्रै थाहा थियो यो यात्रा सजिलो छैन, आँधीहुरीसँग मुस्कुराउँदै जुद्नु पर्ने छ, आलोचनाका बाणसँग कठोरताका साथ खोल्नु पर्नेछ । नाकाबन्दीको कालो रातमा जब देश आंशिक मृत्युलाई अँगालिरहेको थियो, केपी शर्मा ओलीले गर्वका साथ भन्नुभएको थियो, “हामी आफ्नै खुट्टामा उभिन सिक्नुपर्छ ।” यो आवाज केवल संसद् भवनमा गुञ्जिएको थिएन, त्यो आवाज गाउँका परालका छानामुनि, सहरका कारखानामा, खेतका भलभलाउने पैताला मुनी पनि गुञ्जिएको थियो । यो त हराएको नेपाली आत्मालाई फेरि जगेर्ना दिने उद्घोष थियो । इतिहास साक्षी छ, राष्ट्रलाई आत्मसम्मानको हिँडाइ तिर फर्काउने नेताहरू बिरलै जन्मन्छन् । केपी शर्मा ओली त्यसैमध्ये एक हुनुभयो । भारतसितको सम्बन्धमा कठोरता देखाउन सक्ने नेपाली प्रधानमन्त्री बिरलै देखिएका मध्ये अडिग उहाँ बन्नुभयो । सीमालाई लत्याउने निर्णयको जवाफ स्वरुप नयाँ नक्सा जारी गर्दा केपी शर्मा ओलीले देखाएको दृढता कुनै साधारण साहस हैन, त्यो सयौँ वर्षसम्म नेपाली आत्मसम्मानको प्रतीक बन्ने ऐतिहासिक कदम बनेको छ । प्रधानमन्त्री भएर पहिलो सम्बोधनमा उहाँले भन्नुभएको थियो , “अब विकासको ढोका बन्द रहनेछैन ।” त्यो वचन केवल शब्दको बनावट थिएन, त्यो योजनाको ब्लूप्रिन्ट बन्यो । मेलम्ची परियोजना, गौतमबुद्ध विमानस्थल, पोखरा विमानस्थल, यी केवल संरचनाहरू हैनन्, यी भविष्यका सम्भावनाहरू प्रमाणित हुँदै छन्, जसमा सहर, व्यापार र पर्यटनको सपनाहरू पलाइरहेका छन् । विद्युतीय रेलको सपना, अन्तरदेशीय रेल जोड्ने योजना, कृषि यान्त्रिकीकरण, जलविद्युत निर्यात, यी सबै दीर्घकालीन विचारहरू हुन् जसले नेपाललाई उत्पादनशील राष्ट्रमा रूपान्तरण गर्ने बीउ रोप्छ । जलविद्युत उत्पादनमा लोडसेडिङको अन्त्य मात्र होइन, निर्यात गर्न सक्ने स्थितिमा पुर्‍याउने ठोस प्रयास छ । उहाँको दृष्टिमा एउटा स्पष्ट नक्सा छ । जस्ले चिच्याएर भन्छ “नेपाल, जसले आफ्नो भूमिमै रोपेर आफ्नो पेट भर्न सक्छ। नेपाल, जसले आफ्नै खुट्टामा हिँड्न सक्छ । नेपाल, जसले कसैको टुप्पी समाएर होइन, निधार ठोकेर संसारसँग कुरा गर्न सक्छ ।”। केपी शर्मा ओलीको अवसर सिर्जना केवल भौतिक विकासमा मात्र छैन । यो मानसिक क्रान्तिमा पनि छ । उहाँले नेपाली जनतामा ‘हामी सधैं माग्ने होइन, दिने बन्न सक्छौं’ भन्ने विश्वास रोप्नुभएको छ । आत्मनिर्भरता उहाँको राजनीतिक दर्शनको मेरुदण्ड हो । उहाँले बारम्बार भन्नुभयो, “सहायता होइन, साझेदारी चाहिन्छ ।” यो सोचाइले नेपालको परराष्ट्र नीतिलाई नयाँ परिभाषा दिँदैछ । चीनसँग बीआरआई सम्झौता गर्दै, भारतसित तिनैतर्फ चुसिएको सम्बन्धमा सम्मानजक सन्तुलन ल्याउँदै र पश्चिमी शक्तिहरूसँग व्यवहारिक सम्बन्ध विस्तार गर्दै केपी शर्मा ओलीले नेपालको अन्तराष्ट्रिय राजनीति सन्तुलनमा राख्ने प्रयास गर्नु भयो । न त एकअर्कालाई अत्यधिक निकटता, न त एकअर्कालाई अत्यधिक तिरस्कार, यस्तो सन्तुलन कायम राख्न सक्नु, नेपालको भू–राजनीतिक अवस्थालाई विचार गर्दा, असाधारण सफलता हो । तर यो यात्रामा केवल फूलै फूलको बगैँचा थिएन, काँडाहरूको तगारो पनी थियो । तर काँडाबीच बाटो बनाएर अघि बढ्ने नाम नै त नेतृत्व हो । जहाँ प्रकाश हुन्छ, त्यहाँ केही छाया पनि हुन्छ । केपी शर्मा ओलीको नेतृत्वले आलोचनाबाट उन्मुक्ति पाएन । उहाँप्रति आरोप लाग्न थाले, सत्ताकेन्द्रित हुन थालेको, आलोचना नसहने स्वभाव बढेको । केपी शर्मा ओलीले आलोचना सहँदै अघि बढ्नु भयो । कहिलेकाहीँ गल्ती पनि गर्नु भयो होला, असहमति व्यवस्थापनमा कमजोरी देखाउनु भयो होला, तर इतिहासमा स्थान बनाउनेहरू सधैँ शतप्रतिशत सन्तुलित हुँदैनन् । उनीहरू समयका आँधीहरूलाई चिर्दै, भुल्दै, सिक्दै, सुधार्दै अगाडि बढ्ने साहस राख्छन् । केपी शर्मा ओली त्यस्तै साहसी पात्र बन्नुभयो । भारतसित लिपुलेक, कालापानी र लिम्पियाधुरा मुद्दामा स्पष्ट अडान लिदै केपी शर्मा ओलीले नेपाली अस्तित्वको उद्घोष गर्नुभयो । जब राष्ट्रियता दबिन्छ, तब देश केवल भूगोल रहन्छ, राष्ट्र रहँदैन । केपी शर्मा ओलीले नेपाली भूगोललाई फेरि राष्ट्रमा रूपान्तरण गर्ने प्रयास गर्नु भयो र अझै गर्दै हुनुहुन्छ । अर्कोतिर, अन्तर्राष्ट्रिय मञ्चहरुमा पनि नेपाललाई सजिलै दबाउन नसकिने सन्देश दिनुभयो । उहाँले भन्न थाल्नुभयो, “नेपाललाई हेर्ने दृष्टिकोण फेरिनुपर्छ ।” र साँच्चिकै नेपाललाई हेर्ने नजरमा आत्मसम्मानको चमक थपियो । आजको नेपाल हेर्दा प्रष्ट देखिन्छ, केपी शर्मा ओलीको नेतृत्वले न केवल तत्कालीन यथास्थितिमा आँधी ल्यायो, बरु नेपालको भविष्यका लागि नयाँ सम्भावनाहरूको बीज रोप्यो । स्थायित्वको अनुभूति, भौतिक पूर्वाधारको थालनी, आत्मनिर्भरता र स्वाभिमानको पुनर्जागरण, यी सबै केपी शर्मा ओली नेतृत्वले दिएको मूल्यवान अवसरहरू हुन् । यदि आजको पुस्ताले यो अवसर सम्हाल्न सक्यो भने नेपाल दक्षिण एसियाको उदाउँदो शक्तिका रूपमा उदाउन सक्छ । भविष्यको नेपाल कल्पना गर्दै, जहाँ विदेशी भिख माग्न हामी जाँदैनौँ, जहाँ उत्पादन बढ्छ, जहाँ सीमाको रक्षा हुन्छ, जहाँ नेतृत्व हिम्मती हुन्छ, त्यस नेपालको प्रारम्भिक रेखाचित्र कोर्न केपी शर्मा ओलीले एउटा ऐतिहासिक ब्रश चलाउनु भएको छ । अब त्यो चित्रमा रङ भर्ने कि फेरि त्यही पुरानो शैलिमा बिग्रन दिने, त्यो भने अब हामी सबै नेपालीहरूको विवेक र निर्णय क्षमतामा निर्भर छ । जब हामी भविष्यका सपना बुन्छौँ, जहाँ नेपाली युवा आफ्नै देशमा उज्यालो भविष्य देख्न सक्छ, जहाँ नेपाली कृषकले पसिना बेचेर होइन, उत्पादन बेचेर बाँच्न सक्छ, जहाँ नेपाली श्रमिकहरूले विदेशमा सस्तो श्रम होइन, स्वदेशमा समृद्धि पाउन सक्छन्, ती सबै सपना देख्दा केपी शर्मा ओलीको झल्को आउने निश्चित छ । केपी शर्मा ओलीको नेतृत्व राष्ट्रको लागि केवल एउटा अवसर नभएर, चेतनाको क्रान्ति हो जहाँ आत्मनिर्भरता, स्वाभिमान र स्वतन्त्रता फुल्दछ । नेतृत्व सधैँ परिपूर्ण हुँदैन । गल्ती हुन्छन्, असफलता हुन्छन् । तर इतिहासले मूल्यांकन गर्छ, कसले राष्ट्रको आँच बचाउन प्रयास गर्‍यो, कसले राष्ट्रको मेरुदण्ड सीधा बनाउन आँट गर्‍यो । केपी शर्मा ओली त्यस्तो नेता हो, जसले नेपाललाई फेरि एकपटक ढाड सीधा गरेर संसार सँगै हिँड्न सिकाउने साहस देखाउनु भएको छ । प्रश्न अब केवल इतिहास लेख्ने मात्र हो र ? त्यो इतिहासलाई साँच्ने र भविष्यमा रूपान्तरण गर्ने हो । प्रश्न केवल आलोचना र समर्थनको होइन । प्रश्न हो, के हामी केपी शर्मा ओलीले सिर्जना गरेको आत्मनिर्भरताको यात्रालाई निरन्तरता दिन सक्छौँ ? के हामी त्यो अवसरलाई जोगाउन सक्छौँ ? कि फेरि विगतका झुटा सपना र भुत्ते राजनीतिमा फसेर स्वाभिमान गुमाउनेछौँ ? उत्तर हाम्रो हातमा छ । इतिहासले प्रमाण दिने छ । कुनै दिन, एक जना केपी ओली हुनुहुन्थ्यो, जसले देशलाई फेरि सपना देख्न सिकाउनु भएको थियो । एउटा मानिस उठेको थियो, जसले नेपाली मनमा फेरि एकपटक देशप्रेम बल्झाएको थियो । जसले बुझेको थियो साँच्चै राष्ट्र बनाउन स्वाभिमान, साहस र सपना जरुरी हुन्छ । सपना केवल देखेर होइन, बाँचेर पूरा गर्नु पर्छ । त्यसका लागि आजको पुस्ताले आगो बोक्नुपर्छ, त्यो आगो जुन एउटा नेताले मात्र होइन, एउटा स्वाभिमानी देश प्रेम र चेतनाले जलाएको होस् । केपी शर्मा ओलीको नेतृत्वले सम्भावनालाई जन्माएको हो । अब त्यो सम्भावना पूर्णतामा फुल्ने कि ओइलाउने, यस्को उत्तर आजको पुस्ताले दिनुपर्नेछ, हामीले भार बोक्नु पर्छ । "
चुनौतीको चक्रव्यूहमा नेपाली अर्थतन्त्र,"-रमेश कुमार बोहोरा। नेपालको अर्थतन्त्र अहिले अनेकौं घरेलु र बाह्य चुनौतीको दोहोरो चक्रव्यूहमा फसेको छ । महामारीपछिको पुनरुत्थान, वित्तीय अनुशासनको कमी, कर्जा वितरणको विकृति, र संस्थागत कमजोरीका कारण आर्थिक प्रणाली अस्तव्यस्त बनेको छ । अझ नियमनकारी संस्थाहरूको कमजोरीले लघुवित्त र सहकारी क्षेत्रहरूमा देखिएको अव्यवस्थाले अर्थतन्त्रमा गम्भीर संकट निम्त्याएको छ । कर्जाको अत्यधिक प्रवाह, त्यो पनि अनुत्पादक क्षेत्रमा, र सरकारी खर्चमा जवाफदेहिताको कमीले गर्दा आर्थिक वृद्धिमा अपेक्षित योगदान हुन सकेको छैन । निर्माण तथा सेवा क्षेत्रका भुक्तानी समस्याले निजी क्षेत्रको लगानी र रोजगारी सिर्जनामा नकारात्मक प्रभाव पारेको छ । मौद्रिक नीतिमा धेरै भरोसा गरेपछिको असर
विश्वका धेरै देशले कोरोनापछि वित्तीय र राजस्व नीतिको संयोजनमार्फत पुनरुत्थानको प्रयास गरे । तर नेपाल भने मौद्रिक नीतिमा मात्र निर्भर रह्यो । यो एकतर्फी दृष्टिकोणले अर्थतन्त्रमा आवश्यक ऊर्जा भरिन सकेन । आर्थिक सन्तुलन कायम राख्न अब बहुआयामिक नीति संयोजन अपरिहार्य देखिन्छ । विश्वव्यापी संकट र नेपालमाथिको प्रभाव
संयुक्त राष्ट्रसंघले हाल विश्वलाई ‘पूर्ण आँधी’को अवस्थामा रहेको बताउँदा त्यसको असर नेपालमा खुला र आयातमा निर्भर अर्थतन्त्रमा झन् गहिरो रूपमा परेको छ । विश्वभर जलवायु अस्थिरता, द्वन्द्व, शरणार्थी संकट, सैन्य खर्चको वृद्धि र सामाजिक असमानताले आर्थिक स्रोतमा कटौती गरिरहेको छ । स्टकहोम पिस रिसर्च इन्स्टिच्युट अनुसार, २०२४ मा मात्र सैन्य खर्च ९.४ प्रतिशतले बढेर २.७ ट्रिलियन डलर पुगेको छ । यस्तो अवस्थामा स्वास्थ्य, शिक्षा र पूर्वाधारमा आवश्यक अन्तर्राष्ट्रिय लगानी घट्दै गएको छ । वैदेशिक सहायता घट्दै जाँदा सिर्जिने समस्याहरू
धनी देशहरूले वैदेशिक सहायता कटौती गर्दा नेपालमा यसको प्रत्यक्ष असर देखिन्छ । अमेरिकाले नेपालमा स्वास्थ्य क्षेत्रमा दिने भनिएको ९५ अर्बभन्दा बढीको सहायता रोकेको सन्दर्भमा देखिएझैं, दाताहरूको प्राथमिकता परिवर्तनले विकास योजनाहरू प्रभावित भएका छन् । ओइसिडीका अनुसार सन् २०२५ मा सहायता १७ प्रतिशतले झर्ने छ । यस्तो अवस्थामा घरेलु स्रोत परिचालनको प्रभावकारिता वृद्धि गर्नु, अनुदानको सट्टा ऋणद्वारा आउने सहायताप्रति सचेत रहनु अत्यावश्यक देखिन्छ । अन्तर्राष्ट्रिय ऋणको बढ्दो प्रवृत्ति र जोखिम
विकासशील देशहरूमा ऋणमार्फत सहयोग बढ्दो छ । सन् २०२१–२२ बीच अनुदान आठ प्रतिशतले घट्दा ऋण ११ प्रतिशतले बढेको तथ्यांकले यस्तो संकेत गर्छ । ऋणको बोझ बढ्दा ऋण सेवा खर्चमा जाने रकमले स्वास्थ्य, शिक्षा, पूर्वाधार विकासजस्ता क्षेत्र ओझेलमा परिरहेका छन् । नेपालको सन्दर्भमा पनि कूल गार्हस्थ उत्पादनको ४९ प्रतिशतभन्दा बढी ऋणको अनुपात पुगेको छ भने चालु वर्षको बजेटमा २२ प्रतिशतभन्दा बढी रकम ऋणको साँवाब्याज तिर्न छुट्ट्याइएको छ । व्यापार युद्ध र विश्वव्यापी वित्तीय अस्थिरता
अमेरिका–चीन व्यापार युद्ध, र अन्य राष्ट्रहरूबीचको भूराजनीतिक तनावले विश्व व्यापार प्रवाहलाई अस्थिर बनाएको छ । यस्तो अवस्थामा विकासशील मुलुकहरूको निर्यात क्षमतामा ह्रास आएको छ । विश्वबजारको अनिश्चितता, मुद्रा अवमूल्यन, लगानी प्रवाहमा रोकावटजस्ता समस्याले नेपाली अर्थतन्त्र प्रभावित हुँदै गएको छ । अन्तर्राष्ट्रिय मुद्रा कोषका अनुसार सन् २०२५ मा विश्वको आर्थिक वृद्धि केवल २.८ प्रतिशत रहने छ । यस्तो सुस्त अवस्थाले नेपालजस्ता देशका वित्तीय प्रवाह, विनिमय दर र आयात लागतमा गहिरो असर पार्ने छ । जलवायु परिवर्तनको आर्थिक असर
जलवायु परिवर्तनबाट नेपालको कूल गार्हस्थ उत्पादनमा वार्षिक १.५ देखि दुई प्रतिशतसम्मको क्षति भइरहेको छ । सन् २०५० को दशकसम्म यो घाटा तीन प्रतिशत पुग्ने प्रक्षेपण छ । धान, मकै, बाली उत्पादनमा गिरावट, बाढीपहिरोबाट पूर्वाधारको क्षति र पर्यावरणीय संकटले आर्थिक पुनर्निर्माणमा ठूलो बोझ थप्ने छ । जलवायु परिवर्तनले वित्तीय प्रणालीमा जोखिम बढाउने छ, जसले सरकारी र निजी दुवै लगानीमा असहजता ल्याउने सम्भावना छ । दक्षिण एसियाली भूराजनीति र क्षेत्रीय आर्थिक निष्क्रियता
भारत–पाकिस्तान द्वन्द्व र अन्तरक्षेत्रीय अविश्वासका कारण दक्षिण एसियाली क्षेत्रीय व्यापार केवल पाँच प्रतिशतमा सीमित छ । दक्षिणपूर्वी एसियामा यो अनुपात २५ प्रतिशतभन्दा बढी छ । यस्तै नीतिगत अड्चनले साझा पूर्वाधार निर्माण, मूल्य शृंखलामा सहकार्य, र क्षेत्रीय निर्यातमा विविधीकरणमा ठूलो अवरोध खडा गरेको छ । नेपालको अर्थतन्त्र यस्तो असहयोगी भूराजनीतिक घेराबाट पनि प्रभावित हुँदै आएको छ । बजेट व्यवस्थापन र नयाँ सार्वजनिक व्यवस्थापनको आवश्यकता
नेपालको बजेट निर्माण र कार्यान्वयन पद्धति परम्परागत ढर्रामा आधारित छ । उदाहरणस्वरूप, सन् १९८० को दशकमा न्युजिल्याण्डले अपनाएको परिणाममुखी बजेट प्रणाली आज पनि अन्तर्राष्ट्रिय अभ्यासमा अनुकरणीय मानिन्छ । यस ढाँचामा परिणामलाई प्राथमिकता दिइन्छ, नीति र कार्यान्वयनबीच स्पष्ट जिम्मेवारी बाँडफाँड हुन्छ, र वित्तीय पारदर्शितामा जोड दिइन्छ । नेपालको बजेटमा यस्ता अवधारणा अझै प्रभावकारी रूपमा कार्यान्वयन भएको छैन । संरचनागत कमजोरी
नेपालको आर्थिक विकासमा सबैभन्दा ठूलो अवरोध भनेको कम उत्पादकत्व र औद्योगिक क्षेत्रको खस्किँदो अवस्था हो । उत्पादन र रोजगारी सिर्जना गर्नुपर्ने समयमै ती क्षेत्रहरू सुस्त छन् । पर्यटन, कृषि, ऊर्जाजस्ता सम्भाव्य क्षेत्रहरूमा पूर्वाधार अभाव, नीति अस्पष्टता, र निजी क्षेत्रको सहभागिता न्यून छ । रेमिट्यान्समा निर्भरता पनि बढ्दो छ, जसले ‘डच डिजिज’ को खतरा बढाएको छ । यसले उत्पादन क्षेत्रमा लगानी घटाउँछ र आयातमुखी अर्थतन्त्र बनाउँछ । वित्तीय क्षेत्रको जोखिम र नियमनको चुनौती
नेपालको बैंकिङ क्षेत्रले खराब ऋण, कमजोर नियमन, र पारदर्शिताको अभावको समस्या खेपिरहेको छ । एफएटिएफले नेपालको नियमन प्रणालीलाई असन्तोषजनक मानेर ‘ग्रे लिस्ट’मा राखेको छ । यसले अन्तर्राष्ट्रिय लगानीकर्ताको भरोसा गुमाउने र वित्तीय लेनदेनमा अवरोध ल्याउने खतरा बनाएको छ । एफएटिएफले औंल्याएका तीन मुख्य क्षेत्र– घरजग्गा वित्त, सीमापार रेमिट्यान्स, र असामान्य वित्तीय लेनदेनमा स्वचालित निगरानी प्रणाली आवश्यक छ । तर, नेपाल राष्ट्र बैंकको क्षमता अझै सुदृढ बनाइनु आवश्यक छ । ऋणको व्यवस्थापन र खर्चको प्राथमिकता पुनरावलोकन
विकास खर्चमा निकै ढिलाइ हुनु, बजेट खर्चको अधिकांश हिस्सा साधारण खर्चमा जानु र संघ–प्रदेश–स्थानीय तहबीच समन्वयको अभावले समग्र अर्थतन्त्रलाई कमजोर बनाएको छ । चालु खर्चमा ६५ प्रतिशत बजेट छुट्याइँदा पूर्वाधार विकासको सम्भावना सीमित हुन्छ । राजस्व वृद्धिका लागि कर प्रशासनमा सुधार, कर छुट नीतिमा पुनरावलोकन र आर्थिक क्षेत्रको औपचारिकता आवश्यक छ । संघीयता र वित्तीय स्रोतको वितरण
संघीयताको सफल कार्यान्वयनका लागि संघीय, प्रदेश र स्थानीय तहबीचको वित्तीय स्रोतको पारदर्शी वितरण आवश्यक हुन्छ । तर संघको स्रोत खुम्चिँदा प्रदेश र स्थानीय तहको वित्तीय स्वायत्तता संकुचित हुँदै गएको छ । यसले संघीय शासन प्रणालीप्रतिको जनविश्वास घटाउने सम्भावना छ । समाधानका उपायहरू
नीतिगत समन्वयः मौद्रिक, वित्तीय र औद्योगिक नीतिबीच समन्वय आवश्यक छ । परिणाममुखी बजेट प्रणालीः न्युजिल्याण्ड मोडलजस्तै पारदर्शी, जवाफदेही र परिणाममुखी बजेट ढाँचा अपनाउनुपर्छ । निजी क्षेत्रको परिचालनः लगानीमैत्री वातावरण सिर्जना गर्दै विदेशी र स्वदेशी निजी क्षेत्रलाई आकर्षित गर्नुपर्ने छ । संस्थागत सुधारः नियमनकारी संस्थाहरूमा दक्षता वृद्धि, स्वचालित निगरानी प्रणालीको स्थापना र एफएटिएफको मापदण्डअनुसार सुधार कार्यान्वयन आवश्यक छ । जलवायु वित्तः अन्तर्राष्ट्रिय जलवायु कोष र अनुकूलन कार्यक्रमहरूबाट थप स्रोत परिचालन गर्न कूटनीतिक प्रयास गर्नुपर्छ । संघीय वित्तीय प्रणाली सुदृढीकरणः स्पष्ट कार्यविभाजन, स्रोतको समुचित बाँडफाँड र वित्तीय अनुशासन अनिवार्य हुनुपर्छ । नेपालको अर्थतन्त्र चुनौतीको चक्रमा फसेको अवस्था हो । यसबाट निस्कन ठोस नीति, कार्यान्वयन क्षमताको सुधार, र समग्र आर्थिक संरचनामा पुनर्संरचना आवश्यक छ । बाह्य निर्भरता घटाउँदै उत्पादनशीलता र संस्थागत क्षमता विकासमा केन्द्रित भएर मात्र अर्थतन्त्रलाई पुनः लयमा ल्याउन सकिन्छ । (लेखक अर्थ सवाल साप्ताहिकका सम्पादक तथा नेपाल पत्रकार महासंघ काठमाडौं शाखाका सचिव हुन्)। "
को बन्ला त्रिविको उपकुलपति ?,"-टेकराज पौडेल। काठमाडौं, २८ बैशाख । देशको सबै भन्दा ठूलो र पुरानो विश्व विद्यालय हो त्रिभुवन विश्व विद्यालय । जुन विश्व बिध्यालय करिब डेढ महिनादेखि उपकुलपतिविहीन छ । उपकुलपति डा. केशरजङ्ग बरालले राजीनामा दिएपछि यसको नेतृत्वमा को आउलान् भनेर बहश र चर्चा शुरु भएको छ । कुलपति तथा प्रधानमन्त्री केपी शर्मा ओलीले विश्व बिध्यालयको प्राध्यापक कर्मचारी, विद्यार्थी र सरकारसम्मको समन्वयमा काम गर्न सक्ने परिपक्क योग्य र विश्व विध्यालयको हितमा काम गर्न सक्ने नेतृत्वको खोजी भएको सहजै अनुमान लगाउन सकिन्छ । अघिल्लो नेतृत्वले नयाँ आएका प्रधानमन्त्री एवम् कुलपतिसँग विश्व विद्यालयको समस्या र समाधानका विषयमा कुलपतिसङ्ग समन्वय गर्ने काम त जहाँसुकै जावोस् मिलेर काम गर्न अनिक्षा देखाउँदै राजिनामा दिएर अनुहार लुकाए । यसै कारण पनि डेढ महिनासम्म खाली रहन गएकोले प्रधानमन्त्रीबाट यथाशिघ्र शिक्षा नेतृत्वसँग प्रकृया अगाडी बढाउन आग्रह गरिरहेका बुझिन्छ । अघिल्लो हप्तासम्म विश्व विद्यालयको उपकुलपतिको नाममा विद्वान विभिन्न ब्यक्तित्वहरु नाममा चर्चा चले पनि पछिल्लो समय प्रधानमन्त्री कार्यालय सचिवालयमा प्रा. डा मोतिलाल शर्मा भुषालको नाम चर्चा हुन थालेको छ । त्रिभुवन विश्व विद्यालय रसायन शास्त्रका विभाग प्रमुख विद्वान व्यक्तित्व प्रा. डा. शर्मालाई उपकुलपति बनाउन पर्ने लबिङ्ग शुरु भएको हो । को हुन प्रा.डा. मोतिलाल शर्मा भुषाल ?। विगत ३० बर्षदेखि त्रिभुवन विश्व विद्यालयको रसायन शास्त्रका प्राध्यापक, शालिन बौद्धिक र सबैका प्रिय गुरु हुन्। करिब एक दर्जन पुस्तकका लेखक र सहलेखन कार्यका साथसाथै रसायनशास्त्रीको नाताले कतिब ३ दर्जन मिडियामा उनका रसायन शास्त्र सम्बन्धी लेख÷रचना प्रकाशित भएका छन्। सबैलाई मिलाउन सक्ने क्षमता भएका भुषाल। त्रिभुवन विश्व विद्यालय अन्तर्गतको एमाले निकटको प्राध्यापक सङ्गठनको पनि निकै लामो समयदेखि उपल्लो नेतृत्वमा रहेर काम गरिरहेकाले पनि प्रगतिशील प्राध्यापक सङ्गठनले पनि भुषाललाई नै अघि सार्न चाहेको देखिन्छ । सङ्गठनले भुषालमा अथाह क्षमता र सम्भावनाको खानी भएको र सङ्गठनलाई अत्यन्तै माया गर्ने भएकोले उनकै सम्मानको खातिर पनि भुषाललाई अघि बढ्न आग्रह गरेको बुझिन्छ । हुन त उपकुलपतिको लागि धेरैको दौड धुप चलेको बताइन्छ । बालुवाटार श्रोतका अनुसार त्रिभुवन विश्व विद्यालयका पूर्वरजिस्ट्रार डिल्लिराज उप्रेती, जलवायु तथा मौसम विभागका पूर्वप्रमुख डा. दिपक अर्याल त्यसैगरी विगतमा विभिन्न जिम्मेवारीमा रहेर क्षमताको प्रदर्शन गरिसकेका डा. उपेन्द्र कोइराला पनि चर्चाको शिखर मै छन् । यसैगरी बर्तमान निमित्त उपकुलपति डा. खड्क केसीको सम्भावना पनि उत्तिकै रहेको बताइन्छ । "
"‘अरुले आएर देश बनाइदिन्न, हामी सबै मिलेर विकास गर्नुपर्छ’","-केपी शर्मा ओली
आज खुशीको कुरा हो । गोन्द्राङ–पुुल्चोक खण्ड एसियाली मापदण्डको सडकको कार्यसम्पन्न भएर उद्घाटन भएको छ । कार्यसम्पन्न हुनुु खुशीको कुरा हो । कार्यसम्पन्न भएर यो उद्घाटित भएको छ । यस अवसरमा यो कार्यमा सहयोग र सहयोगी हात अगाडि बढाउने सबैलाई धन्यवाद भन्न चाहन्छुु । यसमा योगदान गर्ने झन् योगदानका पात्र हुँदै हुनुहुन्छ । वास्तवमा यो पूर्व–पश्चिम राजमार्गलाई एसियाली स्ट्याण्डरमा विकास गर्नुथियो र यसलाई यसै ठाउँबाट मैले सुरु गर्न किन चाहे भने बुुटवल–भैरहवा पनि यहाँबाट नजिकै पर्छ, हेटौडा–विरगञ्ज पनि नजिकै पर्छ, काठमाडौँ जाँदा पनि सेन्टर नै पर्छ, पोखरा जाँदा पनि सेन्टर पर्छ । यो सबै ठाउँको सेन्टर छ । विकासको हिसाबले, पर्यटकीय हिसाबले, शिक्षा, स्वास्थ्यका हिसाबले र अनेक हिसाबले यो केन्द्रको रुपमा छ । यसलाई तदअनुसार नै भरतपुरलाई विकास गर्नुपर्छ, चितवनलाई विकास गर्नुपर्छ भन्ने मेरो धारणा हो । त्यसअन्तर्गत नै यस ठाउँबाट सुरु गर्नुपर्छ भनेर नै मैले सडक विकासको काम एसियाली मापदण्डमा निर्माणको काम यहीँबाट थालिएको थियो । यहाँहरु सबैलाई थाहा छ, सोच कसैले बनाउनुुपर्छ । त्यस सोचलाई अगाडि बढाउन सबैको साथ चाहिन्छ । सबैको तत्परता चाहिन्छ, सबैको योगदान चाहिन्छ । जजसले जहाँबाट योगदान पुु¥याउन सकिन्छ, सबैको योगदान चाहिन्छ । त्यसैकारण अघि मैले भनेको हुँ, यसमा योगदान गर्ने सबै धन्यवादका पात्र हुनुहुन्छ । देश अनेक उचार चढावहरुबाट अगाडि बढ्दै आएको छ । यद्यपि २०४७ सालभन्दा पछि हामी यत्ति अल्झिनुु र अल्मलिनुु हुँदैनथ्यो होला । योभन्दा अलिक लोकतान्त्रिक मूल्य मान्यताअनुसार सुशासनको काम र देशलाई विकासको मार्गमा तीव्रताका साथ अगाडि बढाउने काममा हामी बिना अल्मल तीव्र गतिमा लाग्नुु पर्दथ्यो होला । आफ्नो ठाउँमा आआफ्नो भूमिकामा रहेर भूमिका पूरा गर्नु पर्दथ्यो । केही कमिहरु रहेका छन् । अलिक ढिला भएको छ तर विकासले गति लिएको छैन भन्ने कुरा होइन । हामीले सडकमा काफी उन्नती गरेका छौं । यसभन्दा अघिल्लो मेरो प्रधानमन्त्रीत्वकालमा मैले देश विकासमा पूर्वाधारमा जोड दिनुुपर्दछ, आधारभूत रुपमा पूर्वाधार तयार भएपछि अरु विकासलाई त्यस पूर्वाधारमा, त्यस जगमा टेकेर अगाडि बढ्न सकिन्छ भनेर कामहरु अगाडि बढाएको थिए । त्यसमा पनि कनेक्टिभिटी, विद्युुतजस्ता कुराहरु आवश्यक छ । कनेक्टिभिटीमा बाटा पुलहरु, हवाइ यातायात त पर्ने नै भयो, गर्मी ठाउँबाट चिसो ठाउँमा फुत्त गएर आराम गर्नुप¥यो भने केवलकार चाहियो, एकैछिनमा पुुग्ने, प्रदूूषणको पनि समस्या छैन । सञ्चारको राम्रो प्रबन्ध हुनुुप¥यो, सञ्चारको विकास हुनुुप¥यो । त्यसकारण ७७ वटै जिल्लामा अप्टिकल फाइबर ओछ्याएर इन्टरनेट पुु¥याउने कार्यहरु तीव्रताका साथ गर्नुपर्छ भनेर मैले नै सुुरु गरेको हुँ । त्यो पूरा भएको छ । आज इन्टरनेट सेवा केही दुुर्गम ठाउँहरुमा पुुग्दैन तर आमरुपमा भन्ने हो भने इन्टरनेट सेवा पुुगेको छ । जहाँ पुुग्दैन, जहाँ पुुगेको छैन र जहाँ अत्यावश्यक छ, जस्तै अस्पताल, विद्यालय त्यहाँ दूरसञ्चार कर्पोरेशनबाट हामी बन्दोवस्त गर्न सक्छौं । त्यसै गरेर अरु विभिन्न पूर्वाधारका क्षेत्रहरुका साथै यस बीचमा विद्युत उत्पादनमा असाधारण र उल्लेख्य प्रगति भएको छ । खेलकुुदका क्षेत्रमा जम्मा एउटा दशरथ रंगशाला थियो । त्यो पनि २०७२ सालको भूकम्पले भत्काएपछि देश रंगशालाबिहीन थियो । अहिले देशका विभिन्न ठाउँमा विभिन्न रंगशालाहरु निर्माण भइरहेका छन् । दशरथ रंगशाला निर्माण भएको छ, पोखरा रंगशाला निर्माण भएको छ, सुर्खेत रंगशाला निर्माण भएको छ । अरु पनि रंगशालाहरु निर्माण भएका छन् र काम अगाडि बढिरहेको छ । एकैचोटी हामीले यति धेरै कामहरु गरिरहेका छौं । हामीले विकासको गतिलाई अगाडि बढाएका छौं । खानेपानीको क्षेत्रमा भन्ने हो भने आश्चर्यचकित भइन्छ । अहिले विश्व बैंकले तथ्याङ्कहरु निकालेको छ । जो हामी आफैँ पनि आश्चर्य लाग्ने खालका तथ्याङ्कहरु छन् । यस बीचमा अलिकति गति अवरुद्ध भएको थियो । त्यसका पछाडि केही राजनीतिक कारणहरु थिए । तर ती कुराहरुलाई पनि हामीले सल्टाएका छौं र विकासको गतिलाई अब तीव्रता दिएका छौं । विकासका लागि स्थिरता र स्थायित्व चाहिन्छ, अहिले देशका प्रमुख दुुई पार्टीहरु मिलेर स्थायित्व र स्थिरता दिने संकल्प र अठोटका साथ अघि बढिएको छ । स्थिरताका साथ देश विकासको कामलाई तीव्रता दिइएको छ । अहिले सुशासन र देश विकासको कामलाई अगाडि बढाइएको छ । अहिले एउटा मान्यता स्थापित भएको छ, जोसुकै होस्, कानुन तोड्छ, देशमा विध्वंस मच्चाउन खोज्छ, देशमा संविधान विपरीतका क्रियाकलाप गर्छ वा खासगरी अपराधिक क्रियाकलाप गर्छ भने कोही पनि कानुनभन्दा माथि हुन सक्दैन । त्यस कुरालाई वर्तमान सरकारले कोही पनि कानुुनभन्दा माथि छैन भन्ने कुरा बताइरहेको छ । शान्ति सुुव्यवस्था, भ्रष्टाचार नियन्त्रणका यी कामहरु दृढताका साथ गरिने छ । सुशासनको प्रत्याभूति गर्दै जनतालाई राम्ररी सेवा सुविधाहरु यथाशक्य क्षमता अनुसार उपलब्ध गराउँदै जाने, त्यसका निम्ति पूर्वाधार र अन्य मानव संशाधनको पक्षसमेत विकास गर्दै जाने, शिक्षा र स्वास्थ्यका क्षेत्रमा विकास गर्दै अगाडि बढ्ने नीतिका साथ हामी अगाडि गइरहेका छौं । त्यसैको फलस्वरुप अघि भर्खर मैले कुरिनटारमा इच्छाकामना गाउँपालिका भवनको उद्घाटन गरेर आएँ । यहाँ बाटो शिलान्यास भएको होइन, निर्माण कार्य सम्पन्न भएको हो । शिलान्यास त भयो बन्ला कि नबन्ला भन्ने कुरा होइन, बनिसकेपछिको यो उद्घाटन हो । त्यसकारण काम हुन्छ, हुँदैछ काम भइरहेको छ र हुनेछ भन्ने कुराको एउटा दृष्टान्त हो । एक ठाउँमा मात्रै होइन, देशभरी पूर्व–पश्चिमका आठ खण्डमा यसलाई विभाजन गरेर यसको स्तरोन्ती हुँदैछ । मध्यपहाडी राजमार्ग निर्माण कार्य तीव्रताका साथ हुँदैछ । मदन भण्डारी राजमार्ग केही केही कारणहरु, जस्तै पहिलेकै बाटोसँग जोडेर लानुु पर्ने अवस्था छ, केही वनका र निकुञ्जका आरक्षजस्ता कारणले केही केही ठाउँमा अझै ती समस्याको समाधान गरेर निर्माण गर्नुपर्नेछ । नत्रभने कामहरु लगभग सम्पन्न भएका छन् । हुलाकी राजमार्ग मैले भनिरहनुु परेन । अलिकति आरक्षले गर्दा ठोरीदेखि यता रोकिएको छ । चितवनको खासगरी तीन नम्बर क्षेत्र माडी र पश्चिमको क्षेत्रलाई जोड्ने ठाउँमा बाटो छुटेको छ । नारायणीमा थप पुलको विकास गर्नुपर्नेछ । नारायणीको तटबन्धलाई सम्पूर्णरुपमा निकट भविष्यमा सुदृढ ढंगले सम्पन्न गर्नुपर्दछ । यी कुराहरु तर्फ सरकारको ध्यान गएको छ । यो जिल्ला बहुतै ऐतिहासिक जिल्ला छ । यहाँको इतिहास अहिलेको मात्रै होइन, यस ठाउँको इतिहास त्रेतायुुगदेखिको छ । रामजन्मदेखिको इतिहास छ । त्यहाँदेखिको लामो इतिहास छ । यो भूूभाग हाम्रो वास्तवमा एउटा सभ्यताको सुरुवात भएको भूभाग हो । जनकपुरजस्ता, चरताजस्ता ठाउँहरु वा अरु विभिन्न ठाउँहरु, त्यसपछि द्वापरयुुगमा विभिन्न दार्शनिकहरुको यहाँ जन्म भएको थियो । तीन हजार वर्षभन्दा यताका मात्रै कुरा गर्ने हो भने स्वास्थ्य विज्ञान, त्यसको पुरानो इतिहास छ । त्यसलाई हामीले विकास गर्न सकिराखेका थिएनौं । अहिले हामी ध्यान दिइरहेका छौं । त्यस क्षेत्रमा पनि आयुर्वेद र परम्परागत उपचार पद्धति, हाम्रा जडिबुुटीहरुको समेत विकास गरेर हामी लिएर जाँदैछौं । यहाँ क्यान्सर अस्पताल, टिचिङ अस्पताल र अरु विभिन्न अस्पतालहरु बनेका छन् । त्यसबाट विद्यार्थीहरु उत्पादन भइराखेका छन् । अब धेरै नयाँ नयाँ कुराहरु यहाँका अस्पतालहरुले गर्दै छन् भन्ने कुरा मैले थाहा पाएको छुु । तसर्थ, यस ठाउँलाई हामीले त्यसैगरी एउटा फराकिलो पन र फराकिलो मनका साथ यसलाई विकास गर्नुुपर्छ । म धेरै कुरा देख्दै, भोग्दै र पचाउँदै आएको मान्छे हुँ । जे आउँछ मज्जाले पचाउँछ भनेको जस्तै म सबै कुरा डाइजेष्ट गरिहाल्छुु । तर, अहिले चुनाव लागेको पनि छैन, चुनाव प्रचार गर्नु प¥या पनि छैन । त्यतापट्टि गइहाल्नुुपर्ने आवश्यकता पनि छैन । म सबैलाई आग्रह गर्न चाहन्छुु, सधैं राजनीति मात्रै, सधैं चुनाव मात्रै होइन, हामीले विकासमा ध्यान दिऊ । हामीले एक भएर देश बनाउनुु पर्नेछ । मदभेदमा होइन, एकतामा जोड दिउँ । विचारमा र अरु कुरामा विविधता हुनसक्छ तर देशको विकास गर्ने कुरामा मतभेद नराखौं । देशको विकास गर्नुपर्छ, सबैले विकास गर्नु पर्छ । हामी सबै मिलेर विकास गर्ने हो । अरुले आएर हाम्रो देश बनाउँदैन, कसैले बनाइदिंदैन । जे सहयोग मान्छेहरु वा देशहरुले गर्ने गरेका थिए, अहिले विभिन्न सहयोगहरु धरापमा पर्ने गरेको हामीले देखेका छौं । अरुको भर पर्दा के हुँदो रहेछ, कतिवटा देशले अरुका बलमा लड्ने लडाइँ, अरुका बलमा गरिने विकास यी सबै कुरा पनि हामीले देखेका छौं, काम लाग्दैन । आफ्नो बलमा, आफ्नो राष्ट्रिय एकताका साथ एकजुट भएर हामीले अगाडि बढेर हामीले विकास गर्नु पर्छ । त्यसरी मात्रै हामीले हाम्रो देशलाई सुदृढ गर्न सक्छौं, एकताबद्ध गर्न सक्छौं, हाम्रो राष्ट्रियतालाई मजबुुत पार्न सक्छौं, हाम्रो अर्थतन्त्रलाई बलियो बनाउन सक्छौं, हाम्रो डेमोक्रेसीलाई मजबुत पार्न सक्छौं । त्यसकारण डेमोक्रेसीलाई मजबुुत पार्ने, राष्ट्रियता बलियो बनाउने, सुशासन र विकासको गतिलाई अगाडि बढाउने कुरामा एकजुटताका साथ अगाडि बढ्न म सबैलाई आग्रह गर्न चाहन्छुु । अहिले एसियन स्ट्याण्डरको भनेर हामीले झण्डै सात ९६.०८० किलोमिटर एसियन स्ट्याण्डरमा एउटा बाटो पहिलो बनाएका छौं । यो हाइवे पूर्वदेखि पश्चिमसम्म (काकडभिट्टादेखि गड्डाचौकीसम्म) यो स्ट्याण्डरको बाटो हुनुुपर्दछ । एउटा कुरा के भन्दा यत्तिकै फराकिलो, यत्तिकै सुविधा सम्पन्न ग्रामीण क्षेत्रमा पनि बनाउनुुपर्ने अथवा खाली क्षेत्रमा पनि बनाउनुुपर्ने वा जंगल क्षेत्रमा पनि बनाउनु पर्ने भन्ने हुँदैन । यो शहरी क्षेत्रमा भएको हुनाले एउटा नमुना हो । यो भन्दा अलिक साँघुराले पनि एसियन स्ट्याण्डर हुन्छ । त्यसकारण हामीले शहरी क्षेत्रमा चौडा बाटाहरु बनाएका छौं, हाइवेलाई पनि र अरु बाटाहरुलाई पनि ताँकी शहरका सवारीका चाँपहरुदेखि लिएर सबै कुरालाई ध्यानमा राखेर । जेहोस् यसलाई हामी चौडा गर्दैछौं, अघि पनि मैले भनेँ आठ खण्डमा हामीले निर्माण कार्य अगाडि बढाएका छौं, सबै ठाउँलाई एसियन स्ट्याण्डरमा बनाउने भनेर । यसमा आठ लेनभन्दा ठूलो छ, फुटपाथ पनि चौडा छ । यस्ता बाटाहरु शहरी क्षेत्रमा निर्माण गर्दै जानुपर्छ । मुख्यमन्त्रीजीले भन्नुभयो, बनाउँदै फेरि भत्काउँदै, भत्काउँदै बनाउँदै, एउटा नाममा भत्काउने त्यसो नगरौं । कुनै चिजको निर्माण सम्पूर्ण रुपमा एकैचोटी गरौं । ढलको निर्माण, खानेपानी पाइपलाइनको विस्तार, बिजुली वा टेलिफोनको छ भने बाटो निर्माण हुनुुभन्दा अगाडि गर्नु पर्छ । यति स्ट्याण्डरको बाटो बनाएपछि फेरि गैती लिएर बीचमा टङ्¥याङ टङ्¥याङ खन्ने खालका कामहरु बीचमा गर्नु हुँदैन । त्यसका लागि पहिले नै समग्र डिजाइन गर्नुपर्छ । डिजाइनिङभित्र सर्भिस लेनहरु, अरु सबै कुराको हामीले प्रबन्धहरु गरेका छौं । त्यसरी नै अगाडि बढाउनुपर्छ । यो स्ट्याण्डरमा सडक बनेको छ, म खुशी व्यक्त गर्न चाहन्छु । देश नै विकासको बाटोमा अगाडि बढ्दै छ । यहाँका जनताहरुलाई यो सुुविधा उपलब्ध भएको छ, म बधाई भन्न चाहन्छुु । यहाँका सबै जनताले साथ र सहयोग दिनुुभएको छ । म महानगरपालिका र अन्य पालिकाहरुलाई धन्यवाद दिन चाहन्छु । यहाँका नागरिकहरु कतिले आफू बसोबास गरिरहेको ठाउँ छोड्नुुपरेको होला । विसं २०२२ मा यसको निर्माण गर्ने कार्यको सुुरुवात भयो भनौं अथवा लगभग परिकल्पनाको स्थितिबाट अगाडि बढ्न थाल्यो । त्यसबेलादेखि बसिरहेका ठाउँहरु हुनसक्छन् । ती छोड्नुु परेको होला । जेसुकै भए पनि आफ्नो घर भत्किँदा मान्छेलाई रमाइलो लाग्दैन तर देशको विकासका लागि त्यस्तो कामहरु गर्नुपर्ने हुन्छ । त्यसको वैकल्पिक व्यवस्था गर्नुपर्ने हुन्छ । वैकल्पिक व्यवस्था पहिला नगरिएको भए पनि आजको समयमा र जनताका पीरमर्काप्रति हामी अत्यन्त संवेदनशील छौं । त्यसकारण जनतालाई परेका पीरमर्काहरुको वैकल्पिक व्यवस्था गरेर नै अगाडि बढेका छौं र त्यसै गरी अगाडि बढ्छौं । म यस सफलताका लागि खुुशी व्यक्त गर्दै बधाइ र शुुभकामना भन्न चाहन्छुु । नयाँ वर्ष पनि भर्खरै प्रारम्भ भएको छ । नयाँ वर्ष अझै ३६० दिन चोखै बाँकी छन् । यी सबै दिनहरु सबैका निम्ति सुखमय, सफलताका र सुुस्वास्थ्यका दिनहरु रहुुन् । धेरै धेरै शुुभकामना छ । (सम्माननीय प्रधानमन्त्री केपी शर्मा ओलीले ५ वैशाख, २०८२ मा पूर्व–पश्चिम राजमार्गको पुल्चोक–गोन्द्राङ सडकको उद्घाटनसभालाई गर्नुभएको सम्बोधनका आधारमा स्वकीय सचिवालयबाट तयार गरिएको ।)। "
सौताको रिसले पोइको काखमा पिसाब फेर्न सकिँदैन !,"–टेकराज पौडेल। कुनै पनि देशले समृद्धि हासिल गर्न २००/३०० वर्ष लाग्छ । आजको अमेरिका, युरोप पनि आज जुन विकासको गतिमा छन्, तिनीहरु कम्तिमा २५० वर्षको निरन्तर विकासको गतिमा छन् र आजको वैभव कायम गरेका हुन् । विकासले खुशी ल्याउन पर्ने हो तर अमेरिकाकै कुरा गर्नुहुन्छ भने विकासले त चरम सुख ल्याए होला । तर स्कुल गएको १२ वर्षको छोरा सकुशल घर आउँछ कि स्कुलमै साथीसंगी र शिक्षक शिक्षिकालाई गन पड्काएर सिध्याएर प्रहरीको कब्जामा पुग्यो भन्ने ग्यारेन्टी छैन । युरोपका विकाशिल देशको हाल पनि त्योभन्दा फरक छैन । विकासको सङ्गती नमिल्दो रहेछ । ५ हजारको ढाका टोपी लगाएका मान्छेको जुत्ताको तलवा फाटे जस्तै हो । हो, नेपालमा हामीले विकासको मोडल विकास गरेको धेरै भएको छैन । २०७४ सम्म विकासको अधिकार पहुँचवाला कै थियो । त्यसपछि पनि पालिकामा टाउको गनेर पैसा जान थालेको छ तर अझै पनि संघीयतामा मुलुक गयो भने पनि केन्द्र सरकारले नै तल पठाउने बजेट निकै कम मात्र छ । स्थानिय तहको सरकारले विकास खर्च गर्ने ल्याकत अझै विकास गरेका छैनन भन्ने विश्वासमा छन् । जसले गरे पनि जसरी भए पनि सडक सञ्जाल नै विकास हो । देशमा अब पूर्वपश्चिमका तीन राजमार्ग पूरा हुँदै छन् । हुलाकी राजमार्ग, पूर्वपश्चिम लोकमार्ग, पुष्पलाल मार्ग अब पूरा हुने स्थितिमा छन् । चुरेको नजिकै मदन भण्डारी राजमार्गले पनि जनतालाई विकाससँग जोड्ने भएको छ । उत्तर दक्षिण जोड्ने (सुनसरी–किमाङ्गथान्का, काठमाडौं–रसुवा, नारायणघाट–कोरोला नाका, नेपालगन्ज हुम्ला–हिल्सा) करिब आधा दर्जन सडकमार्गहरु पूरा हुने स्थितिमा छ । हवाई मार्गको लागि तीन वटा अन्तर्राष्ट्रिय एअरपोर्ट बनेका छन् भने डोमेस्टिक एअरपोर्ट १८/२० वटाले १८ घण्टा यात्रु बोकेर उड्न सक्ने अवस्थामा छन् । आज पनि मुलुक लोककल्याणकारी राज्यजस्तो छ । पौने तीन करोड जनसंख्या भएको नेपालमा ३९ लाख नेपालीले वार्षिक ५० हजार मासिक नगद बुझ्ने गरेका छन् । एक लाखसम्मको वार्षिक औषध उपचार खर्च पाउने घरसंख्या ६० लाख छ । एकदेखि ५ वर्षसम्मका बालबलिकाको पोषण बापतको मासिक ६०० भत्ता बुझ्ने परिवार १४ लाख छ । बालबालिकाको लागि विद्यालयमा खाजा खाने कम्तिमा ५ लाख विद्यार्थी छन् । सामाजिक सुरक्षा कोषमार्फत अनौपचारिक क्षेत्रमै काम गरेका मान्छेले सरकारी कर्मचारी सरह पेन्सन पाउने संख्या पनि १० लाख छ । दुर्गम क्षेत्रमा बसे बापत दलित र पिछडिएको जनसंख्याले पाउने भत्ता पनि ६ लाख छ । आज शुद्ध खानेपानी खाने जनसंख्या ७० प्रतिशतभन्दा माथि छ भने बिजुली बाल्नेहरुको संख्या ९५ प्रतिशतको हाराहारीमा छन । आज सडकमा हुने बालबालिकाको संखया शून्य बराबर नै छ । वयस्क र वृद्धहरु सडकमा सहजै देख्न पाइँदैन । आज बालबालिकाको भर्नादर विद्यालयमा ९९ प्रतिशत पुगेको छ भने मातृशिशु मृत्युदर घटेर २.५ प्रतिशतभन्दा तल छ । पौने तीन करोड जनसंख्या भएको देशमा ६ लाख सिमकार्ड प्रयोग गर्ने भएका छन । एक जनाले मासिक ४०० रुपैयाँ फोनको रिचार्ज गर्ने गरेको डेटा छ । हिजो तीज, दशैं, तिहारमा पनि मीठो चोखो खान नपाउनेहरुको घरमा चामल दालको स्टक छ । हो जनताले चाहे जस्तो भएको छैन । होस पनि कसरी ? देशमा प्रजातन्त्र आएको केही वर्ष मै दरबार र छिमेकी देशले प्रजातान्त्रिक व्यवस्था कमजोर गराउन खेल खेलेको त तपाईं हामीले देख्यौँ । त्यतिखेर नै देश द्वन्दात्मक हिंसात्मक दाउपेचमा पर्‍यो । प्रजातान्त्रिक व्यवस्थालाई अफाप्सिद्ध पार्न २०५१ सालमा सुरु भएको आन्तरिक संर्घष १० वर्ष लामो भयो । देशले विकास गर्ने खर्चको पैसाले बम बारुद र गोली किन्न खर्च भयो । अर्को १० वर्ष त्यहिँ द्वन्दलाई समाधान गर्न लाग्यो । अर्थात २०५१ देखि २०७२ सालसम्म के मात्र भएन द्वन्द्वात्मक शक्तिको दाबी अनुसार पनि ८० प्रतिशत भूभाग उनीहरुकै कब्जामा भएपछि विकास हुने कुरा भएन । विकास खर्च ती ठाउँमा पुग्ने कुरा भएन भने २०६३ देखि २०७२ सम्म देशमा आफ्ना अधिकारको लागि भनेर महिनौ दिन बन्द, हट्ताल र जुलुसका कारण राज्यले विकासको लागि उपयुक्त विकासको गति लिन नपाएको नै हो । तर पनि पुगनपुग ३५ वर्ष बहुदलीय व्यवस्थामा सरकारले विकासको वातावरण पाएको पुगनपुग १२/१४ वर्ष मात्र हो । यति छोटो समयमा यति हुनु ठूलो कुरा हो । २०७२ सालमा भूकम्प नआइदेको भए राष्ट्रले १० हजार नागरिक र १० औँ खर्बको भौतिक संरचनाको नोक्सानी व्यहोर्न पर्दैनन्थ्यो । राज्यले पुनस्थापना गर्ने कार्यमा ४/५ वर्ष डिस्ट्रब गरेको तपाईं हाम्रो आँखैले देखोको होइन र ? त्यति मात्र कहाँ हो र छिमेकी देशले गरेको नाकाबन्दी पनि हामीले यही अवधिमा व्यहोरेका हौँ । अबको दिनमा नेपालले कहिल्लै नाकाबन्दी नव्योहोरोस् भनेरै त्यस विरुद्धको तयारीको लागि उत्तरी देशसँगको नाका खोल्ने र त्यस्को प्रोटोकल निर्माण गर्ने काम भएको छैन र ?। नेपालको आफ्नै पेट्रोलियम खानीको लागि गणतन्त्रको उपहार जनतालाई दिन दैलेखमा पेट्रोलियम पदार्थको उत्खनन् देखि नवलपरासीको ध्ववादीमा फलामखानीको उत्खनन् पनि यही अवधिका उपलब्धि होइनन् र ? २०५४ सालदेखि आफ्नै देशको बजेटले मात्र साधारण खर्च धान्ने परिस्थिति रहेको छ । पुँजीगत खर्च जुटाउन र नेपालीहरुको तीव्र विकास प्रतिको आकांक्षलाई परिपूर्ति गर्न हामीले विदेशसँग अनुदान सहयोग र ऋण माग्न हात अगाडि बढाउनु बाहेक हामीसँग कुनै उपाय छैन । हिजो अन्तर्राष्ट्रिय दातृ राष्ट्रको अर्कै स्वार्थको कारण हामीमाथि सहयोग थुपारिदेका थिए तर आज सहयोग माग्दा ऋण लेउ भन्दछन् । त्यहिँ कारण पनि आज वैदेशिक ऋणको भार २६ खर्ब भइसकेको छ । हामीलाई विकासको गति छिटोभन्दा छिटो चाहिएको छ । विकासप्रतिको जनताको आकांक्ष जुनसुकै मूल्यमा परिपूर्ति हुन जरुरी छ । गणतन्त्र आएपछि सबै कुरा राम्रै भएको छ भन्ने होइन । खुलापनले समाजमा थुप्रै विकृति विसङ्गती र अराजकता मौलाएको छ । विकास पनि जहाँ सिम त्यहिँ कुलो जस्तो भएको छ । पावोरवाला नेता, मन्त्री, सांसदको क्षेत्रमा मात्र बजेटको खोलो बग्दछ । समान हिसाबले विकास नहुँदा नागरिकहरुमा चरम विकास विभेदको निरासाले उनीहरु गणतन्त्रकै दोष हो भन्न पनि हिच्किचाउँदैनन् । गणतन्त्रमा लैङ्गिक समानताको फाइदा आर्जु राणा र महालक्ष्मी अग्रवालले, मधेशी जनजातिको फाइदा विनोद चौधरी र अमृता अग्रहरीहरुले नै बारम्बार पाइरहने हो भने गणतन्त्रले सिमान्तकृत जनतालाई के दियो ? भन्ने प्रश्नको जवाफ दिने ठाउँ पनि छैन । गणतन्त्र शब्दजालले मात्र सुजडित अनमोल शब्द भएर भएन । राज्यसञ्चालनमा रहेका नेता, मन्त्री र समान हिसाबले वितरण गर्ने ठाउँमा रहेकाहरुको सुसंस्कृति बन्नु पर्ने होइन र ?। गणतन्त्रमा राजनैतिक पार्टीको चरित्र व्यवहार र कार्यशैलीमा सुधार गर्नुपर्ने थुप्रै ठाउँ छन् । गणतान्त्रिक व्यवस्थाका अवयवहरु प्रहरी, प्रशासन, अदालत र जनतासँग प्रत्यक्ष जोजिएका कार्यालयहरुका काम कार्बाही र जवाफदेहिता उत्तरदायित्वयुक्त जनमैत्री छन ? बहुदलीय गणतन्त्रलाई जनताले व्यहोर्ने यिनै संस्था हुन् । यिनमा अझै राणाकालीन चेत र व्यवहार छ । राजतन्त्र कति निर्मम, कति निष्ठुरी र कति तानासाही हुन्छ भनेर देखेका नेपाली जनता गणतन्त्रलाई हटाएर राजतन्त्र ल्याउन चाहान्नन् भन्ने बुझेर नै राजनीतिक दलहरु आफ्ना यी कमजोरी स्वीकार गर्न र सुधार गर्न तयार छैनन् ! १२ वर्ष कुकुरको पुच्छर ढुङ्ग्रोमा हाले पछि बाङ्गाको बाङ्गै जस्तो नहोस् भनेर हामीले पुकार गरेर पनि नहुने भएको छ । हामीले लडेर रगतसित साटेर ल्याएको गणतन्त्रको विकल्प पछौटे युग, दाशता र रैती बन्ने बाटो होइन बरु हामीलाई अझ उन्नत, अझ विकसित, अझ उज्यालो व्यवस्थाको लागि लड्न, बलिदान दिन तयार हुनु पर्दछ । सौताको रिसले पोइको काखमा पिसाब फेर्ने उखानलाई चरीतार्थ गर्न सक्दैनौँ । "
‘नयाँ वर्ष नवीन आशा र विश्वासका साथ समृद्धिको द्वार खुल्ने ऐतिहासिक वर्ष बन्नुपर्छ’,"–विद्यादेवी भण्डारी। नयाँ वर्ष २०८२ को पावन अवसरमा, म स्वदेश तथा विदेशमा रहनुहुने सम्पूर्ण नेपाली दिदीबहिनी तथा दाजुभाइहरूको सुख, शान्ति, समृद्धि र उत्तरोत्तर प्रगतिका लागि हार्दिक शुभकामना व्यक्त गर्दछु । साथै, नयाँ वर्षको यस आगमनले बितेका दिनका कतिपय असमझदारी, तीक्तता, निराशा र अवरोधलाई समीक्षाको विषय बनाएर विस्मृत तुल्याउन तथा आफ्नो, समाज र सिङ्गो राष्ट्रकै भविष्य सुरक्षित, सुनिश्चित, सुन्दर एवं गतिशील बनाउन  सबैलाई प्रेरणा प्रदान गर्ने विश्वाससमेत लिएको छु । हामी सबैलाई ज्ञात भएकै विषय हो कि, नेपाली जनताले इतिहासमा सदियौँसम्म सामन्ती शोषण तथा उत्पीडनको पीडा ब्यहोर्न बाध्य हुनुपरेको थियो । त्यसका अवशेषहरू अझै बाँकी नै छन् । विकास प्रक्रियाको गत्यावरोध तोड्न, अन्याय–अत्याचारको दुष्चक्रबाट मुक्त हुन र स्रोतसाधनले सम्पन्न सुन्दर यस मलुकलाई विश्वकै समृद्ध एवं प्रतिष्ठित देशको कोटीमा पुर्‍याउने अभियान तीव्र पार्न जनताले अनेकौँ बलिदानीपूर्ण सङ्घर्षसहित अद्वितीय योगदान गर्दै अगाडि बढिरहेको यथार्थ हामी सबैका सामू छर्लङ्ग छ । अर्थात्, हामीहरू हाम्रा पूर्वज र अभिभावकको मुलुक समृद्ध बनाउने तथा जोगाउने दृढ सङ्कल्प र वीरताबाट प्रेरणा लिएर देशप्रतिको आफ्नो कर्तव्य र दायित्व पूरा गर्न सदा कटिबद्ध रहिआएका छौँ । पुर्खाले आर्जेको हाम्रो प्यारो राष्ट्रको अखण्डतामा आँच आउन नदिन, नेपाली राष्ट्रियताको प्रवद्र्धन गर्न र जनताको जीवनस्तर माथि उठाउन गरिएका अनेकौँ प्रयासका क्रममा परिस्थितिले निर्धारण गरेका विभिन्न जिम्मेवारीमा रहेर हामीले भूमिका निर्वाह गरिनै रहेका छौँ । हाम्रा यी घरेलु समस्या समाधानका निम्ति हामीले जनजागरण, दबाब र सङ्घर्षको नीति मात्र अवलम्बन गरेनौँ, बरु सघन संवाद, सहमति र सहकार्यको लोकतान्त्रिक एवम् सिर्जनात्मक माध्यमसमेत अपनाउँदै आएका छौँ । यस्ता हाम्रा असल प्रयासहरू भविष्यमा समेत कायमै रहनुपर्दछ भन्ने मलाई लागेको छ । देश र जनताको सामाजिक–आर्थिक उन्नतिका निम्ति हामीले समर्पण गरेको समय, मिहिनेत र प्रयासका बाबजुद सो उद्देश्य र लक्ष्य प्राप्तिमा अपेक्षित सफलता हासिल हुन नसक्नु विडम्बना नै हो । अनि यो असाध्यै दुःखको विषय समेत हो । स्वदेशमै कमाउन र रमाउन नसक्ने ठानी गहभरि आँसु पारेर अहिले लाखौँ युवाहरू विदेसिन बाध्य भएका छन् । स्थिरता र सुशासनको पूर्ण प्रत्याभूति दिलाउन नसक्दा व्यवसायी तथा सेवाग्राहीहरू दुःखित र निराश बन्न पुगेका छन् । कृषिलाई आधुनिकीकरण गरी उत्पादन र उत्पादकत्व बढाएर कृषिमा आधारित उद्योगसहित अनेक आधुनिक औद्योगिक प्रतिष्ठानहरू विस्तार गर्न नसक्दा बेरोजगारहरूको ठूलो सङ्ख्या दिनप्रतिदिन बढिरहेको अवस्था छ । कर्मचारी प्रशासनलाई जवाफदेही, कार्यमुखी र गतिशील तुल्याउन नसक्दा सर्वसाधारणले अनेकोँ झमेला र दुःख ब्यहोर्न बाध्य हुनुपरेको छ । यी यावत् समस्या, अवरोध र नकारात्मक प्रवृत्तिले गर्दा हाम्रो मौलिक संस्कृति, पहिचान र धर्मसमेत रक्षात्मक स्थितिमा पुगेको ठानिँदैछ । त्यसैले, विगत वर्षका यस्ता समस्या र नकारात्मक प्रवृत्तिहरूबाट गम्भीर पाठ सिकेर नयाँ वर्षको अवसरमा आजकै दिनबाट नयाँ सङ्कल्पका साथ विकास प्रक्रियालाई तीव्र तुल्याउनु पर्दछ । स्वाधीन, सवल र आत्मनिर्भर अर्थतन्त्र निर्माणका दिशामा सरकारले आफ्ना प्रयासहरू थप तीव्र बनाउनु पर्दछ । राष्ट्रियता सुदृढीकरण, अग्रगमन र जनसमस्याको समाधानको नाममा हामीले पटक–पटक व्यवस्था र संविधान बदल्यौँ तर अवस्था बदल्ने हाम्रो सपना अझै पूरा हुन सकिरहेको छैन । सामाजिक–आर्थिक रूपान्तरण प्रक्रियाले तीव्रता पाउन सकेको छैन । अनेक राजनीतिक विकल्पहरूको अभ्यासपछि पनि जनतामा चरम निराशा छाउने स्थिति किन उत्पन्न भयो ? सङ्घीय लोकतान्त्रिक गणतन्त्रको स्थापनापछि देशको कायापलट हुने विश्वास हामीले जनतालाई दिलाएका हौँ, खोजेको व्यवस्था प्राप्त भएपछि पनि जनताको जीवनस्तरमा आशातीत परिवर्तन किन हुन सकिरहेको छैन ? यस्ता प्रश्नहरूमा अब चिन्तामात्र प्रकट गरेर जनताको सहानुभूति बटुल्न खोज्नुभन्दा निर्मम आत्मसमीक्षा गर्दै फेरि पनि निरन्तर इमान्दार प्रयास गर्नुको विकल्प छैन । यस दिशामा सम्बद्ध सबैको ध्यान जाओस् । हाम्रो देशमा यहीँ विकसित भएको मौलिक विचारको खाँचो थियो–जसले मुलुकलाई सामाजिक न्याय र समानतामा आधारित समुन्नत समाज बनाउन मार्गदर्शन गर्न सकोस् । अब त्यो सिद्धान्त हामीले पाइसकेका छौँ । यस प्रगतिशील सिद्धान्तको प्रभावकारी कार्यान्वयन गरी देश विकास गर्नुको विकल्प छैन । यो देशको सामाजिक–आर्थिक रूपान्तरणको मौलिक सिद्धान्त जनताको बहुदलीय जनवादका प्रणेता जननेता मदन भण्डारीको सपना आफ्ना सहकर्मी सहयात्रीहरूलाई राज्यसत्तासम्म पु¥याउने इच्छामा मात्र सीमित थिएन, बरु यस सिद्धान्तलाई कार्यान्वयन गर्दै जनताको जीवनस्तर बदल्ने र राष्ट्रको गौरव बढाउने थियो । बहुदलीयता र बहुलवादलाई आत्मसात् गरी सक्रियता, पहलकदमी, जनसेवा र प्रतिस्पर्धामा श्रेष्ठता हासिल गर्दै अरू राजनीतिक शक्तिहरूलाई समेत मुलुकका साझा विषयमा अग्रसर र गतिशील बनाउने नै जननेताको चाहना हो । मदनको विचार र भावनाअनुरूप अगाडि बढ्न हामीलाई कसैले कतैबाट अवरोध त पैदा गरिरहेको छैन ? यस प्रश्नमा आत्मचिन्तन गर्ने समय आएको छ । मदन भण्डारीले देश र जनतालाई केन्द्रविन्दुमा राखेर धारणा बनाउने गर्नुहुन्थ्यो । निजी स्वार्थ, लोभ र महत्वाकाङ्क्षाभन्दा माथि नउठेसम्म जनआकाङ्क्षालाई सम्बोधन गर्ने चेत, इमानदारिता र दृढ मनोबल उत्पन्न हुन नसक्ने उहाँको ठम्याइ थियो । त्यसैले, हामी सबैले जननेताको सपना पूरा गर्ने अठोट फेरि एकपटक दोहो¥याउनुपर्ने बेला भएको छ । नेपालको राजनीतिक आन्दोलन र सामाजिक–आर्थिक रूपान्तरणको अभियानमा ऐतिहासिक भूमिका निर्वाह गरी अपार जनविश्वास आर्जन गर्न सफल बनिसकेको जननेताको विरासत बोकेको पार्टी नेपाल कम्युनिष्ट पार्टी (एमाले) ले राज्यप्रतिको विश्वास र भरोसा थप अभिवृद्धि गर्न ढिला नगरी ठोस कार्ययोजना अघि सारेर त्यसको कार्यान्वयनमा तदारुकता देखाउनु पर्दछ । राष्ट्रहित भन्दा महत्वपूर्ण अर्को कुनै विषय हुन सक्दैन र जनताको मुहारमा मुस्कान ल्याउनुभन्दा ठूलो अर्को कुनै खुसी हुँदैन । देशले दिनसक्ने जति अवसर हामीलाई दिइसकेको छ । अबको हाम्रो समय केवल राष्ट्रको नाममा समर्पण गर्नुपर्दछ । यस्तो दृढ अठोटबिना देश बदल्ने सपना पूरा हुन असम्भव छ । नयाँ वर्षको आगमनसँगै हामी सबैले जनताका समस्यालाई टुलुटुलु हेरिरहने र समाधानका प्रयासहरूबाट आफूलाई अलग राख्ने प्रवृत्ति त्याग्नै पर्दछ । यो नयाँ वर्ष नवीन आशा र विश्वासको दियो बाल्ने वर्ष बन्नुपर्छ, समृद्धिको द्वार खुल्ने ऐतिहासिक वर्ष बन्नुपर्छ । नयाँ वर्षको पावन अवसरमा दृढ अठोट र ऊर्जाका साथ नयाँ वर्षलाई देशोपयोगी बनाउने सामर्थ्य हामी सबैमा प्राप्त होस् भन्ने शुभेच्छासहित सबैलाई हार्दिक शुभकामना !। "
‘लोकतन्त्रलाई कमजोर पार्ने र पछाडि फर्काउने हर्कतका विरुद्ध सबै एकजुट हौँ’,"–डा. बाबुराम भट्टराई। हामीले लामो सङ्घर्ष गरेर सङ्घीय लोकतान्त्रिक गणतन्त्र ल्यायौँ । त्यसले जनतालाई अधिकार सम्पन्न बनाएसँगै देश क्रमशः सकारात्मक दिशातर्फ अघि बढिरहेको छ । तर विकास, समृद्धि र रोजगारीको आवश्यकता पूरा हुन नसक्दा जनतामा केही असन्तुष्टि भने देखिएको छ । प्रशासन, न्यायालय, सुरक्षा अङ्गलगायत राज्यका संस्थाहरू कमजोर भएकाले पनि चाहेको जस्तो सुशासनको प्रत्याभूति हुन सकिरहेको छैन । तर यो एउटा पाटो मात्र हो । यसलाई लोकतान्त्रिक ढङ्गले समाभान हल गर्दै जानु प्रभावकारी हुन्छ । केही समययता सडक र सामाजिक सञ्जालमा अस्वाभाविक रूपले फेरि राजतन्त्रलाई फर्काउने र संविधानका सकारात्मक पक्षलाई उल्ट्याउने भन्ने किसिमका गतिविधिहरू हुन थालेका छन् । यो चिन्ताको विषय हो । बहुदलीय लोकतन्त्रमा दल र विचारहरू फरक हुनसक्छन् । समाजमा अगाडि बढ्ने, यथास्थितिमा रहने र पछाडि फर्कने प्रवृत्ति जहिले पनि भइरहन्छ । यस्ताखालका समस्याको समाधान पनि लोकतान्त्रिक विधिमार्फत खोज्नुपर्छ । तर अहिले जसरी प्रायोजित हिसाबले हल्ला चलेको छ, म त्यस्तो सम्भावना देख्दिँन । यस्तो प्रवृत्तिले अनावश्यक समय र शक्ति बर्बाद गर्छ । पूर्वराजाले कुनै भूमिका खोज्ने हो भने नेपालको वर्तमान संविधानअन्तर्गत त्यो ठाउँ छैन । किनकी सार्वभौमसत्ता, भौगोलिक अखण्डता र स्वाधीनता तथा जनतामा नीहित सार्वभौमसत्तालाई संविधानको असंशोधनीय प्रावधान भनेर राखिएको छ । यस्तो अवस्थामा यो सम्भव नहुने विषय हो । राजतन्त्रमा एउटा व्यक्ति र परिवारमा सर्वाधिकार रहन्छ । यो सिधैँ वर्तमान संविधानसँग बाँझिन्छ । जनताको बलिदान र सङ्घर्षमार्फत संविधानसभाबाट जारी भएको संविधानलाई उल्टयाइयो भने थप समस्या सृजना गर्दछ । नेपालजस्तो जटिल भूराजनीतिमा रहेको मुलुकमा कसैको आग्रह वा बहकाउमा लागेर यस्ता गतिविधि गर्न थालियो भने देश र जनतालाई ठूलो नोक्सान पुग्छ । देश र जनतालाई माया गर्नेहरू सबैले यस्ता विषयलाई खेलबाड गर्नुहुँदैन । लोकतन्त्रका कमजोरी हुन्छन्, त्यसलाई लोकतन्त्रभित्रैबाट सच्याउनुपर्छ । लोकतन्त्रको विकल्पमा उन्नत लोकतन्त्र खोज्ने हो । यसलाई अझ सहभागितामूलक, पारदर्शी र सुशासनयुक्त बनाउनुपर्छ । त्यसमा सबै दलबीच सहमति र समन्वयमार्फत छलफल हुनुपर्छ । लोकतन्त्रलाई नै अन्त्य गरेर अलोकतान्त्रिक वंशाणुगत कुनै प्रणाली ल्याउने भन्नु देश र जनतामा हितकारी हुँदैन । यसले गम्भीर समस्या सिर्जना गर्छ । किनकी विश्वमा देखिएका विभिन्न शक्ति केन्द्रहरुले अहिले हाकाहाकी आफ्नो प्रभूत्व विस्तारका निम्ति अर्को देशको स्वाधीनता र सार्वभौमिकतामाथि सिधैँ हमला गरिरहेका छन् । यस्तो युगमा हाम्राजस्तो जटिल भूराजनीति भएको मुलुकमा लोकतन्त्रलाई खलबल्याउने र अस्थिरता ल्याउने काम गरिएमा देश र जनताका लागि घात हुन्छ । कसैबाट पनि त्यो नहोस् । यसप्रति सबै गम्भीर बनौँ । लोकतन्त्रलाई कुनै पनि ढङ्गबाट कमजोर पार्ने काम कसैबाट पनि नहोस् । लोकतन्त्र भनेको कहिल्यै पनि पूर्ण हुँदैन । संविधान निर्मातामध्ये म पनि एक व्यक्ति हुँ । त्यतिबेलादेखि नै संविधानको कतिपय कुरा राम्रा छन्, कतिपय कुरा अपुग छन् भनेर ‘आधा गिलास भरिएको, आधा खाली’ छ भनेको थिएँ । संविधानमा नपुगेको कुरालाई पूर्णता दिँदै हिजोको शीतयुद्धकालीन अवस्थामा बनेको पूँजीवादी र साम्यवादी विचार युगसापेक्ष भएनन् । जनतालाई यथाशीघ्र प्रभावकारी सेवा दिने, सुशासन कायम गर्ने र समृद्धि चाहने हो भने अब नयाँ युगअनुसारको वैकल्पिक राजनीतिक शक्ति निर्माण गर्नुपर्छ भन्ने अभियानमा हामी छौँ । यो लोकतन्त्रभित्रै रहेर गरिएका अभ्यास हुन् । तर यो लोकतन्त्रलाई नै उल्ट्याउने ढङ्गबाट केही प्रयत्न भएका छन् । त्यो शङ्कास्पद र रहस्यमय देख्छु । त्यसले कुनै समाधान गर्दैन । लोकतन्त्रलाई मासेर अलोकतान्त्रिक तरिकाले मुलुकमा विद्यमान समस्या समाधान कसरी हुन्छ ? यसबाट सुशासन, समृद्धि र शान्ति कायम हुन्छ ? भूराजनीतिक संवेदनशीलता हट्छ ? केही पनि हट्दैन । यस्ता विषयमा दलहरूका बीचमा गहन संवाद हुनुपर्‍याे । पुराना पार्टीका केही नेताहरूको अझै पनि कतिपय विषयमा अहम् देखिन्छ । तर त्यसलाई बहाना बनाएर अलोकतान्त्रिक अभ्यास गर्न मिल्दैन । त्यसैले हामी सबै संवदेनशील बनौँ । कुनै पनि बहानामा लोकतन्त्रलाई कमजोर पार्ने र पछाडि फर्काउने क्रियाकलापविरुद्ध सबै एक भएर उभिनुपर्छ भन्ने मेरो आग्रह हो । हामीले सुधारिएको संसदीय प्रणाली अपनाएका छौँ । प्रत्यक्ष र समानुपातिक निर्वाचनसम्बन्धी मिश्रित प्रणालीले अस्थिरता ल्याउँछ भन्ने पूर्वानुमान गरिएकै थियो । दुई पटकको चुनावले त्यो देखियो । नेपालजस्तो बहुजातीय, बहुभाषिक र बहुसांस्कृतिक मुलुकमा प्रत्यक्ष निर्वाचनले मात्रै वर्तमान समस्या हल गर्दैन । प्रत्यक्ष निर्वाचित कार्यकारी राष्ट्रपतीय प्रणाली सङ्घमा र प्रत्यक्ष निर्वाचित मुख्यमन्त्री प्रदेशमा हुने व्यवस्था गरियो भने पाँच वर्षसम्म कार्यकारी स्थिर हुन्छ । त्यो कार्यकारीले योग्य व्यक्तिमध्येबाट मन्त्री छनोट गरी सरकार चलाउँछ । यसोगर्दा सुशासनको राम्रो प्रत्याभूति हुन्छ । संसद् र प्रदेशसभा विधायिकी काम र सरकारलाई खबरदारी गर्न केन्द्रित हुन्छ । त्यसो हुँदा मात्रै देशमा स्थिरता र समावेशी, समानुपातिक र सुशासन कायम हुन्छ । त्यो बाटो उपयुक्त हो । त्यसका लागि सबै मिलेर संविधान संशोधन गरौँ । नेपाल संसारको सबभन्दा पुरानो मध्येको एउटा राज्य हो । यसको स्वाधीन र स्वतन्त्र अस्तित्वको ऐतिहासिक आधार छ । नेपाल बन्दैन, हुँदैन भनेर निराश हुनुपर्ने कुनै कारण छैन । हामीभन्दा कमजोर साधनस्रोत भएका देशहरू सम्पन्न बनेका छन् । लोकतान्त्रिककरणको प्रक्रिया अलि ढिला हुँदा हामी केही पछाडि परेका हौँ । बल्ल लोकतन्त्र आएको छ, यसलाई समृद्ध पार्दै देशमा बसेर नै यहाँ भएका साधनस्रोतको समूचित प्रयोग गरियो भने एक दशकभित्रै नेपाल विश्वका सम्पन्न मुलुक बन्न सक्छ । मेरो आग्रह के हो भने देशविदेश जानुस्, घुम्नुस्, आउनुस्, तर यो देशै बन्दैन भन्ने भाष्य निर्माण गर्नु उपयुक्त हुँदैन । देश बन्छ, बनाउनुपर्छ, त्यसका निम्ति हामी सबै मिलौँ । कमीकमजोरी हटाऔँ । दल र नेता राम्रा नभएमा लोकतान्त्रिक तरिकाले राम्रा दल र नेता छानौँ र देशलाई बनाऔँ । "
‘गरिब छु र पहुँच छैन् भनेर महिलाहरु चुप लागेर बस्नु हुँदैन’,"–शुभद्रा आले। म २०४१ सालमा भर्ना भएर २०७१ सालमा नेपाल प्रहरीको प्रहरी सहायक निरीक्षक (असई)बाट सेवानिवृत्त भएकी हुँ । मैले सेवा गर्दा धेरै चुनौतिहरु थिए । अहिले खुसी लाग्छ, त्यो बेला जिल्लाभरीमा एक्लै महिला प्रहरी थिए । अहिले जिल्लामा १०/१५ जना महिला प्रहरी आउनु भएको छ । धेरै महिलाहरु नेपाल प्रहरीमा प्रवेश गरिरहनुभएको छ । यो एकदमै खुसीको कुरा हो । अहिले म एकल महिला डब्लुएचआरको जिल्ला अध्यक्ष भएर काम गरिरहेको छु । महिला सशक्तिकरणका लागि धेरै संघ संस्थामा बसेर काम गरिरहेको छु । महिला अधिकारको कुरा गर्दा अहिले एकल महिलाको सुरक्षा भत्तासम्बन्धी कुराहरु आइरहेका छन् । एकल महिलाहरुलाई सशक्तिकरण गर्ने, शान्ति स्थापना गर्ने कुराहरुमा काम गरिरहेका छौँ । द्धन्द्ध पीडित, सिमान्तकृत, एकल महिलाहरुका लागि हाम्रो समूहले काम गरिरहेको छ । समूह गठन गरेर कसरी न्याय दिने, न्यायमा पहुँच कसरी पुर्याउने भनेर काम गरिरहेका छौँ । यस क्षेत्रमा काम गरेको आठ वर्ष नै भइसक्यो । हामीले जिल्ला प्रहरी हाताभित्र लैङिगक हिंसा नियन्त्रण सञ्जाल बनाएर मलाई नेतृत्व दिनुभयो । डब्लु एचआरलगायत अन्य संस्थामा रहेर काम गर्दा महिला, जेष्ठ नागरिक र बालवालिकाको हकहितको लागि काम गरिरहेका छौँ । अहिले ११५औँ अन्तर्राष्ट्रिय महिला दिवसको युरोपियन देशबाट सुरु भएको भन्ने छ । त्यहाँ महिलाहरुले मत दिन नपाउने, महिलामाथि थिचोमिचो गर्ने, अधिकारबाट बञ्चित गर्ने भएर त्यहाँ एउटा श्रमिक दिवस मनाउने गरेको पाइन्छ । त्यस बेलादेखि हाम्रो देशमा पनि महिला देशको अंग हो भनेर हामीले पनि अन्तर्राष्ट्रिय श्रमिक महिला दिवसमा भनेर मनाउदै आइरहेका छौँ । अहिले केही श्रमिक महिलाहरुलाई दिवसको अवसरमा विभिन्न संगठनहरु र मन्त्रालयहरु मिलेर काम गरिरहेका छौँ । धनुषा जिल्लाको सबै कुना कन्दरासम्म पुगेर काम गरिरहेको छु । अहिले छिनेश्वरनाथमा एकल महिलाको समूह गठन गरेर न्याय दिने काम गरिरहेका छौँ । त्यहाँको महिलाहरुलाई स्थानीय सरकार केहो, सुरक्षाभत्ता पाउने कसरी भन्ने पनि थाहा थिएन । हामीले समूह गठन गरेपछि सक्षम भएका छन् । महिला हिंसा भएको थाहा पाउनेवित्तिकै हामी तुरुन्त घटनास्थलमा पुगिहाल्छौँ । पूर्वको चराकोटदेखि दक्षिणको मुखियापट्टी, पश्चिमको बट्टेश्वर सबै ठाउँमा पुगेर काम गरिरहेका छौँ । केही ठाउँको अवस्था एकदमै दयनीय छ । मुसहर, दलित, पिछडिएका समुदायको अवस्था दयनीय छ । त्यस्तो ठाउँमा पुग्दा न्याय, शिक्षा, स्वास्थ्यको लागि अवस्था कमजोर भएको देख्दा हामीले मन्त्री समेत लगेर बस्ने बास त चाहिन्छ भनेर कुरा गरेका थियौँ । म खाद्य सञ्जाल फ्यान नेपालको अध्यक्ष पनि भएँ । त्यसबाट पनि उहाँहरुलाई केही घरहरु बनाएर सहयोग गर्यौं । बोर्डरको समस्या थियो । बोर्डरले मिचेको जग्गा जमिनको समस्या थियो । म संस्थामा बसेर काम गर्दा कुन संस्थाले के काम गर्ने त्यसलाई फोकस गरेर काम गरेका थिए । पहिलाको तुलनामा महिलाहरु अलि जागरुप भएका छन् । कतिपय महिलाहरुलाई केही थाहा नै छैन्, कहाँ जाने अधिकारका लागि भनेर । हामीसँग समन्वय भएकाहरुलाई त सम्बन्धित निकायसम्म पुर्‍याएर न्यायको लागि काम गरेका छौँ । अझ पनि धेरै ठाउँहरुमा गर्न अझै बाँकी छ । धेरै ठाउँमा पुगेका छौ कामको सिलसिलामा । कानून के हो, स्थानिय सरकार के हो ? भन्ने नै बुझनु भएको छैन । यस्ता कुराहरु हामी पुगेको ठाउँमा त बुझाइरहेका छौँ । अझै बुझाउन बाँकी छ । सरकारी निकायमा पनि महिला भनेपछि होच्याउने चलन छ । त्यहाँ पहुँच पुग्न सकेको छैन । सरकारी निकायमा भएका महिलाहरुले पनि त्यति नै कठिनाइ भोगिरहनु भएको छ । सरकारबाट पाउने अधिकार छ त्यो पनि भनेको जस्तो पाएको छैन् । महिलाहरु राजनीतिमा पनि जसको पहुँच छ उसलाई सहज भएको छ । तर सबैको पुहँच पुगेको छैन् । महिलाहरु सक्रिय भएर गन्तब्यमा पुग्छु भन्ने छ । तर जहाँ पुग्नुपर्ने त्यो ठाउँसम्म चाहीं पहुँच पाएको छैन । ३३ प्रतिशत भन्ने त छ तर कार्यान्वयन छैन् । त्यसलाई बुँदामा मात्र राखिएको छ । महिला भनेर छुट्टयाउने चलन अहिले पनि छ । पितृसत्तात्मक सोच अहिले पनि हटेको छैन । अन्यथा नहोस् ३३ प्रतिशत मात्र कार्यान्वयन भयो भने महिलाहरु त्यसैपनि अगाडि गइहाल्छन् । तर ३३ प्रतिशत कार्यान्वयन चाहिँ हुन पर्‍यो । कार्यन्वयन होस् । संस्थामार्फत मैले तराई मधेशका धेरै जिल्लामा घुमिरहँदा जिल्ला अनुसार महिलाहरुको अवस्था फरक फरक छ । अन्य जिल्लाको तुलनामा रौतहट र बारातिर बढी समस्या छ । महिला दिवसको अवसरमा हामीले श्रमिक महिलाहरुको आत्मनिर्भर गराउन, श्रमिक महिलाहरुलाई कसरी प्रोत्साहन गर्ने भनेर काम गर्नुपर्नेछ । श्रमिक महिलालाई सम्मान र प्रोत्साहन दियो भने राम्रो हुन्छ भन्ने लाग्छ । पुरुषले त्यही काम गर्दा उच्च स्तरमा ज्याला पाउनुहुन्छ तर महिलाले आधा मात्र पाउँछन् त्यो बराबर होस् । हामी समान ज्यालाको लागि आवाज उठाइरहेका छौँ । राज्यले महिलाहरुले पाउनुपर्ने अधिकार जुन ३३ प्रतिशत भनेको थियो त्यो पूर्णरुपमा कार्यान्वयन हुनुपर्छ । शिक्षा र रोजगार भयो भने महिलाहरु आत्मनिर्भर हुन्छन् । महिलाहरुले हिम्मत नहारिकन श्रमिक हौँ, गरिब छौँ भनेर कहिले पनि हिम्मत नहार्नु होला । तपाईंहरुको साथमा हामी छौँ । आफ्नो अधिकार, न्यायमा पहुँचको लागि हामी छौँ । सबैले अधिकार र पहुँचमा पुग्नुपर्छ । यसका लागि सामूहिक रुपमा अग्रसर हुनुपर्छ । (महिला अधिकारकर्मी शुभद्रा आले धनुषामा क्रियाशील छिन् । उनी महिला प्रहरीको जागिरबाट अवकाश पाएपछि अधिकारका लागि सक्रिय भएकी हुन्)। "
अभिनेत्री तथा मोडल शेफाली जरीवालाको ४२ वर्षको उमेरमा निधन,"काठमाडौं, १४ असार । भारतीय अभिनेत्री तथा मोडल शेफाली जरीवालाको निधन भएको छ । भारतीय सञ्चारमाध्यमहरूका अनुसार शेफाली मुम्बईको अन्धेरी लोखंडवाला क्षेत्रमा बस्थिन् । अचानक गएराति ११ बजेतिर उनले छाती दुख्ने गुनासो गरिन् । उनका पति पराग त्यागीले उनलाई नजिकैको अस्पताल लगे, जहाँ डाक्टरहरूले उपचार सुरु हुनुभन्दा अगाडि नै उनलाई मृत घोषित गरे । अस्पतालका कर्मचारीले शेफाली जरीवालालाई मृत अवस्थामा ल्याइएको पुष्टि गरेका छन् । मिडिया रिपोर्टका अनुसार ४२ वर्षीया शेफालीको हृदयघातका कारण मृत्यु भएको हो । उनको शव पोस्टमार्टमको लागि कूपर अस्पताल पठाइएको छ । ‘कांटा लगा गर्ल’ भनेर चर्चित भएकी शेफालीले अक्षय कुमार र सलमान खानसँग फिल्म ‘मुझसे शादी करोंगी’ मा काम गरेकी थिइन् । "
यस्तो बनेर आयो ‘यो मन त मेरो नेपाली हो’को ट्रेलर,"काठमाडौं, १३ असार । शुक्रबार राजधानीमा एक कार्यक्रमको बीच चलचित्र ‘यो मन त मेरो नेपाली हो’ ट्रेलर सार्वजनिक गरिएको छ । चलचित्रको ट्रेलरमा नेपाली भाषा, साहित्य, कला, यसको इतिहास, महत्वलाई देखाउन खोजिएको छ । पत्रकार सम्मेलनमा बोल्दै निर्देशक मित्र प्रधानले नयाँपुस्तालाई नेपाली भाषा, संस्कार र संस्कृतिबारे ज्ञान दिने र यसको संरक्षणको लागि गर्ने संघर्षको कथावस्तुमा चलचित्र निर्माण गरेको बताए । चलचित्रका निर्माता तथा कलाकार रोशन श्रेष्ठले यो चलचित्र हरेक नेपालीले हेर्नुपर्ने बनेको बताए । यस्तै, विजय बरालले फरक चलचित्र भएको र यसले नेपाली भाषा, साहित्य र कलालाई जोड्ने काम गरेको बताए । विल्सन विक्रम राईले आफूले फिल्मको कथामा मिल्ने गीत समेत लेखेको र यो कथा नजिकबाट देखेकोले चलचित्र उत्कृष्ट बनेको बताए । चलचित्रकी नायिका आयुषा समालले आफूले विदेशमा बसेर पनि नेपाली भाषा सिक्न र जोगाउन लागेको बताइन् । असार २७ गतेबाट प्रदर्शनमा आउन लागेको चलचित्र ‘यो मन त मेरो नेपाली हो’मा रोशन श्रेष्ठ, विजय बराल, विल्सन विक्रम राई, बुद्धि तामाङ ‘हैट’, आयुषा समाल, नारायण खाती, भुपेन्द्र लिङ्देन ‘मन्त्री’, सुवास भण्डारी, विजय सुब्बा, विजिता परियार , देवराज राजवंशी, भानुभक्त सिटौला लगायतको अभिनय रहेको छ । पद्यमा इश्वर इन्टरटेन्मेन्ट प्रालिको प्रस्तुतिमा मित्र प्रधान प्रस्तुतकर्ता रहेको चलचित्र ‘यो मन त मेरो नेपाली हो’लाई ज्ञानबहादुर प्रधान ९रोशन०ले निर्माण गरेका हुन् । अमेरिकामा रहेका साहित्यकार मित्र प्रधान ९नर०को निर्देशन रहेको यस चलचित्रमा शिवम् अधिकारीको लेखन रहेको छ । सौरभ लामाको छायांकन, देव महर्जन द्वन्द्व, समिर मियाँको भिएफएक्स, कविराज गहतराज र प्रमोद भण्डारीको कोरियोग्राफी , सम्पादन बनिश शाह तथा सिजिआई सत्यम राना रहेका छन् । दिपक शर्मा, विकास चौधरी र थोरम्पो ह्यङ राईको चलचित्रमा संगीत रहेको छ भने दिपक शर्मा, विल्सन विक्रम राई,शंकर अधिकारी घायलको शब्द तथा खैजडी गीतमा अनिश अधिकारीको शब्द संकलन रहेको छ । चलचित्रलाई आरआर फिल्मसले वितरण गर्दैछ । "
नाटक ‘आयोजना नम्बर १६०’ कदममा मञ्चन,"दमक, १३ असार । झापाको दमकमा नियमित नाटक मञ्चन गरिरहेको कदम थिएटरले यसपटक नाटक ‘आयोजना नम्बर १६०’ प्रदर्शन गरिरहेको छ । ५ असारदेखि कदम थिएटरको पाइवाइला हिममानाटक मञ्चन गरिरहेको हो । नाटक १५ असारसम्म मञ्चन हुने कदम थिएटरका कला निर्देशक सिजन दाहालले जानकारी दिए । नाटक साँझ ५ः१५ देखि नियमति मञ्चन हुँदै आएको छ । भारतीय नाटककार अजय शुक्लाको हिन्दी नाटक ‘ताजमहलका टेन्डर’लाई नवीन भण्डारीले नेपालीमा रूपान्तरण गरेर यो नाटक कदममा मञ्चन गरिएको उनले बताए । नाटकमा सरकारी सुशासनलाई प्रश्न गरिएको छ । सरकारले कसरी हचुवाकोभरमा आयोजना ल्याउँछ र कसरी अलपत्र पार्छ भन्ने देखाइएको दाहालले बताए । उनका अनुसार कर्मचारीतन्त्रले लोभमा फसेर कसरी सरकारी ढुकुटीमा राज गरिरहेका छन् भन्ने देखाएको छ। नाटक पूर्णतः कमेडी रहेको उनले बताए । नाटक ‘आयोजना नम्बर १६०’ मा एक जना सत्ता सञ्चालक र स्थानीय सरकार मानिएको कर्मचारीतन्त्रलाई गहिरो प्रश्न गरिएको छ । कदम थिएटरमा मञ्चन भइरहेको नाटक ‘आयोजनानम्बर १६०’मा बुङ छेङ, नवीन भण्डारी, नवीन उर्जा, रश्मी उप्रेती, पारुमा राई, पुकारजंगक्षेत्री, रोशन मुर्मु, सुदीप क्षेत्री, सञ्जय मुडियारी र पुजन खरेलले अभियनय गरेका छन् । यो नाटक यिनै १० कलाकारले निर्देशन गरेका हुन् । लाइटमा आयुष भण्डारी छन् । "
२५ दिनमा सकियो ‘द ब्ल्यू लाइट’को छायाकंन,"काठमाडौं, १३ असार । साइकोलोजिकल थ्रिलर जनरामा निर्माण भएको चलचित्र ‘द ब्ल्यू लाइट’को इन्डकल्याप भएको छ । जेठ २२ गतेबाट छायाकंन सुरु गरिएर उपत्यका भित्रका विभिन्न स्थानमा खिचिएको चलचित्रको छायाकंन २५ लगाएर सम्पन्न भएको हो । ‘द ब्ल्यू लाइट’लाई बलिराम चौहानले निर्देशन गरेका हुन् । प्रतिक्षित चलचित्र ‘बलिदान’को लेखक तथा मुख्य सहायक निर्देशक समेत रहेका चौहानकोको यो डेब्यु सिनेमा हो । स्काइफल पिक्चर्सको प्रस्तुति रहेको चलचित्र ‘द ब्ल्यू लाइट’को प्रमुख भूमिकामा बेनिशा हमाल, अर्पण थापा, महेश त्रिपाठी, आयुसमान देशराज जोशी, सृष्टि श्रेष्ठ, सुरक्षा इटानी छन् । चलचित्रको बाल कलाकारमा ग्रिसमा कटुवाल र सहारा शर्मा छन् । यो चलचित्रको थिम पोस्टर र फस्टलुक पोस्टर पहिल्यै सार्वजनिक भइसकेका छन् । थिम पोस्टरमा निलो रङले घेरिएको वातावरणबीच एक बालिका उभिएकी थिइन् । जसमा बालिकाको कम्मरदेखि माथिसम्मको भाग देखाइएको थियो । उनको जुङरुङ्ग कपाल तथा विछिप्त मुद्राबाट चलचित्रको रहस्यमय तथा मनोवैज्ञानिक पृष्ठभूमि झल्किन्छ । यस्तै, छायाकंनकै क्रममा सार्वजनिक गरिएको पोस्टरमा सिनेमाकी मुख्य कलाकारमध्ये एक बेनिशा हमाल थिइन् । उक्त पोस्टरमा उनलाई बारमा देखाइएको छ । जहाँ औंलामा चुरोट च्यापेर बसेकी उनी तनावमा देखिएकी थिइन् । निर्माणपक्षले कलाकारको भूमिका र चलचित्रको कथाबारे प्रष्ट पारेको छैन । निर्देशक चौहानले विस्तारै खुलाउँदै जाने बताएका छन् । ‘हामीले जे बनाउन खोजेका थियौं, त्यसका लागि सफल भयौं । अब पोस्ट प्रडक्सनको काम अघि बढ्छ,‘ निर्देशक चौहानले भने ’कालाकारहरुको काम कथालाई जीवन्त बनाएको छ, हामी उत्साहित छौं । दर्शकलाई हामीले राम्रो सिनेमा देखाउने छौं ।’। ‘द ब्ल्यू लाइट’को को–प्रोडुसरको रुपमा रमन ग्रे रहनेछन् । कार्यकारी निर्मातामा भने छायाकार नरेन्द्र मैनाली र नायिका बेनिशा हमाल रहनेछन् । चलचित्रको छायांकन मैनालीले नै गरेका हुन् । आकाश उखेडा मुख्य सहायक निर्देशक रहेको चलचित्रमा रेलिजा श्रेष्ठ प्रोडक्सन डिजाइनर, दिलीप पन्त निर्माण नियन्त्रक रहेका छन् । ‘द ब्ल्यू लाइट’ सन् २०२५ भित्रै रिलिज हुने निर्देशक चौहानले बताएका छन् । "
फिल्म ‘पीआर’को टिजर सार्वजनिक,"काठमाडौं, १२ असार । सलोन सलिना फिल्मसको ब्यानरमा निर्माण भएको फिल्म ‘पीआर’को टिजर सार्वजनिक भएको छ । बिहीबार राजधानीमा एक कार्यक्रमको आयोजना गरी टिजर रिलिज गरिएको हो । टिजरमा अस्ट्रेलियामा विद्यार्थीहरुको संघर्ष उनीहरुको दुःख नेपालमा परिवारको पीडा एउटा समसामयिक विषय देखाइएको छ । फिल्ममा आर ए सुरज पौडेल, राजन कुँवर, विनिता कार्की, पुजा चौधरी, बिमला खत्री आस्मा अधिकारी, कुशल थापा, गणेश बुढाथोकी, कृष्ण थापा ,म्याक्स र नवीन घायलको अभिनय छ । त्यसैगरी, विशेष भूमिकामा नीर शाह, गौरी मल्ल, रवीन्द्र खडका, दिक्पाल कार्की उत्तम केसीले अभिनय गरेका छन् । रन्जित शाह (आरएफएम फयासिलिटी मेनेजमेन्ट अष्ट्रेलिया) र सन्तोष तिवारी (लेन वे डम्प्लिङ) सिड्नी प्रस्तुतकर्ता रहेको यस फिल्मको निर्देशन शोभित बस्नेतले गरेका छन् । यस फिल्मको कथा पनि उनकै रहेको छ । यस फिल्मका निर्माताका रुपमा ए वान ग्रुप सर्भिसका प्रदीप दाहाल र इन्द्रेणी ग्रुपका लक्ष्मण सापकोटा रहेका छन् । फिल्ममा मानस राज र भिम बिसीको संगीत, रामजी लामिछानेको नृत्य, गणेश बुढाथोकीको पटकथा र संवाद, सौरभ सायमी (अस्ट्रेलिया) र सौरभ लामा (नेपाल) छायांकन र बन्दे प्रसादको सम्पादन रहेको छ । यस फिल्मको मुख्य सहायक निर्देशकका रुपमा रामजी राउत, गणेश बुढाथोकी, मणि तामाङ रहेका छन् । केवलमान सिंह बस्नेतको निर्माण व्यवस्थापक रहेको यो फिल्मको छायांकन अष्ट्रेलियाको विभिन्न सहरमा ६० र ४० प्रतिशत गरिएको निर्देशक बस्नेतको भनाई छ । निर्माण पक्षका अनुसार यो फिल्म यसै महिनाको अन्तिमबाट अस्ट्रेलिया र न्युजिल्यान्डको सबै शहरमा र रिलिज गरिँदैछ । यस बाहेक दशैको आसपासमा विश्वव्यापी रुपमा रिलिज गरिने निर्माण पक्षको भनाई छ । यो फिल्मलाई आरआर फिल्मसले वितरण गर्दैछ । "
नेपालसहित ४० भन्दा धेरै देशमा एकसाथ रिलिज हुँदै ‘कोशेढुंगा’,"काठमाडौं, १० असार । आगामी भदौ १२ गतेदेखि प्रदर्शन हुने चलचित्र ‘कोशेढुंगा’ नेपालसहित ४० भन्दा धेरै देशमा एकसाथ रिलिज हुने भएको छ । सर्वकालीन ब्लकबस्टर चलचित्र ‘पूर्ण बहादुरको सारङ्गी’ फेम्ड निर्देशक सरोज पौडेलको निर्देशनमा निर्माण भएको चलचित्र ‘कोशेढुंगा’ नेपालसँगै अमेरिका, अस्ट्रेलिया, जापान, युके, क्यानडालगायत ४० भन्दा धेरै देशमा प्रदर्शन हुनेछ । चलचित्र ‘कोशेढुंगा’लाई प्याट्रिक सुवेदी र रमेश ढकालको सेभेन सिज इन्टरनेसनलले अन्तर्राष्ट्रिय बजारमा वितरण गर्दैछ । सेभेन सिजले यो फिल्म सो मितिमा देश तथा विदेशमा एकसाथ प्रदर्शनमा आउने निर्माण कम्पनीले जनाएको छ । “हाम्रो चलचित्र ४० भन्दा धेरै देशमा एकसाथ रिलिज हुनेछ । अन्य देशमा पनि रिलिजका लागि वितरकहरूसँग कुरा भइरहेको छ,” निर्देशक पौडेलले भने, “रिलिजको समयसम्म अन्य केही देश पनि थपिनेछन् ।”। डायस्पोरामा नेपाली सिनेमाकै इतिहासमा पहिलो पटक ‘कोशेढुंगा’ एकसाथ ४० देशमा आगामी भदौ १२ गते (अगस्ट १८ मा) एकसाथ ४० देशका हलहरूमा रिलिज गर्न लागिएको अन्तर्राष्ट्रिय वितरक कम्पनी सेभेन सिज इन्टरनेसनलका निर्देशक रमेश ढकालले जानकारी दिएका छन् । नेपाली सिनेमाको डायस्पोरा इतिहासमा पहिलो पटक यति धेरै देशमा एकसाथ चलचित्र प्रदर्शन हुँदा ‘कोशेढुंगा’ले नेपाली सिनेमालाई अन्तर्राष्ट्रिय स्तरमा नयाँ उचाइ दिने अपेक्षा वितरक ढकालको छ । निर्देशक पौडेलको निर्देशन रहेको यो चलचित्र ‘कोशेढुंगा’को छायांकन स्याङ्जाको आधिखोला, त्रिवेणी र सिरुवारी क्षेत्रमा गरिएको छ । काठमाडौंमा पनि सेट लगाएर यो सिनेमाको छायांकन गरिएको छ । गाउँले सेटअपमा यो सिनेमाले मौलिक कथा पस्किनेछ । यो चलचित्रको केही समयअघि पोस्टरमा अभिनेत्री पन्तलाई प्रस्तुत गरिएको गाउँको पृष्ठभूमिमा पछ्यौरी ओढेको ग्रामिण महिलाको चरित्रमा फिचर्ड गरिएको फस्टलुक पोस्टर सार्वजनिक गरिएको थियो । नरदेवी फिल्मसको प्रस्तुति रहेको चलचित्र ‘कोशेढुंगा’मा अभिनेत्री सुरक्षा पन्त, आर्यन सिक्देल, ऋचा शर्मा, मन्जिल कुमार, नीति शाह, प्रवीण खतिवडा, हिउवाला गौतम, सरोज खनाल, विशाल पहाडी, दिनेश काफ्ले, लोकमणि सापकोटालगायतको अभिनय रहेको छ । चलचित्रको निर्मातामा प्रेविल कँडेल र किशोर अनुराग छन् । कार्यकारी निर्माता दिनेश खड्का हुन् । बाबु श्रेष्ठले छायांकन गरिरहेको यो चलचित्रमा नहकुल खड्काको सम्पादन, आशिष अविरल र रिदम कँडेलको संगीत छ । यस चलचित्रको कास्टिङ डिरेक्टर सुवलमणि सापकोटा हुन् । "
नेपाली फिचर फिल्म ‘नाकछोङ’को फस्टलुक्स पोस्टर सार्वजनिक,"काठमाडौं, १० असार । नेपाली फिचर फिल्म ‘नाकछोङ’ (बिजुवा)को फस्टलुक्स सार्वजनिक गरिएको छ । निर्माण युनिटले फिल्मको एक पोस्टर फस्टलुक्सको रुपमा सार्वजनिक गर्दै प्रचार पनि थालेको हो । ज्योतिराज राई प्रस्तुतकर्ता रहेको फिल्मको फस्टलुक्समा मुख्य कलाकार भुवन सिंह राईलाई प्रस्तुत गरिएको छ । पोस्टरको पृष्टभूमिमा देखिएको काठमाडौं सहर र बिजुवा पनि समेटिएको छ । पोस्टरले गहिरो विषयवस्तु प्रस्तुत गरेको अनुमान गर्न सकिन्छ । फिल्ममा भुवन सिंह राई, यासेली योङ्हाङ, शुष्मा सुब्बा गुरुङ, सारा राई, ताया हाङ राई, अनुशा राई, सरोज राई, उत्तम राई, पूर्ण लिम्बु, त्रिचु राई, दिनेश कोइराला, हेम दिलुङ्छा राई, उदय सुब्बा कुरुङ्बाङ, विनोद पोमो , तुलशा लिम्बु , मदन खोदूङ राई ,ससिता राई रसा लिम्वू , मीसन बान्तावा राई र बाल कलाकार जेशन राई लगायतको अभिनय रहेको छ । फिल्मको निर्देशन किरण राईले गरेका हुन् । किरणको यो निर्देशनमा तेस्रो फिल्म हो । उनले यसअघि ‘लुङा’ र ‘जिउपंचौ’ निर्देशन गरेका थिए । फिल्ममा लेखन समेत किरणकै छ पोपीराज राई निर्माता रहेको फिल्मको छायांकन बाबु श्रेष्ठले गरेका हुन् । राजन मुकारुङ र विष्णु किरातीको शब्द, दिनेशकाजी वान्तवा, अनिल कोई राईको संगीत रहेको फिल्मको गीतमा नोगेन लिम्बु र परेस राईले स्व दिएका छन् । फिल्मको मुख्य सहायक निर्देशक बारत लिम्बु रहेका छन् । कार्यकारी निर्मार्ता रमु श्रेष्ठ रहेको फिल्मको पटकथा सम्पादन निर्देशक किरण र निर्माता ज्योतीराजले मिलेर तयार पारेका हुन् भने पास्र्व संगीत मोनिष निरौला, कलर अनिल राना, ध्वनि संयोजन र मिक्सिङ सागर अर्यालको रहेको फिल्मका निर्माण नियन्त्रक दोय गिरीराज राई र कमल लिम्बु (सार्के) रहेका छन् । निर्माता ज्योतिराजले फिल्मको निर्माण आफ्नो परम्परा जोगाएर पुस्तान्तरण गर्नु रहेको बताए । हरेक चाड, विवाह, कुलपितृ, मर्दापर्दा , रीति भेसभुषामा आवश्यक बिजुवा (नकछोङ )को संरक्षणका लागि फिल्म निर्माण गरिएको हो । फिल्मको प्रदर्शन मिति जुर्न बाँकी रहेको छ । फिल्म स्वदेशी तथा विदेशी अन्तर्राष्ट्रिय फिल्म महोत्सवमा प्रदर्शनपछि मात्र सार्वजनिक प्रदर्शनमा आउनेछ । निर्माता ज्योतिराजले यसअघि ‘लुङ्गा’, ‘संगम’, ‘त्रिवेणी’, ‘पापी मान्छे’, ‘वान वे’, ‘प्रोडूसर’ लगायत फिल्मका साथै चर्चित टिभी सिरिजहरु पनि निर्माण गरेका छन् । "
नेपाली र हिन्दी भाषामा फिल्म ‘तथास्तु’ बनाउँदै लामा,"काठमाडौं, १० असार । ‘डोरी’का निर्देशक अरुण लामाले दोस्रो फिल्म ‘तथास्तु’निर्माण गर्ने भएका छन् । उनले एक पोस्टर सार्वजनिक गर्दै फिल्म निर्माणको घोषणा गरेका हुन् । सार्वजनिक गरिएको पोस्टरमा फिल्मको छायांकन अर्को वर्ष अर्थात २०८३ को सुरुवातमा हुनेछ भने प्रदर्शन भने सन् २०२७ मा हुनेछ । जी. सेभेन प्रोडक्सन् प्रालिको प्रस्तुति रहने यो फिल्मका निर्देशक लामाले ‘तथास्तु’ केवल फिल्म नभई कर्म, भाग्य र आन्तरिक रूपान्तरणको कथा भएको बताए । उनका अनुसार फिल्मले आध्यात्मिक यात्रा, अन्तरद्वन्द्व र सामाजिक यथार्थबीचको द्वन्द्व प्रस्तुत गर्नेछ । साथै, ‘सिमुलेसन थ्योरी’को पृष्ठभूमिमा दुई लोक — भगवानको लोक र मानिसहरूको लोकबीचको कथा समेटिनेछ । निर्देशक लामाले फिल्मको ‘तथास्तु’ राख्नुको कुरालाई समेत अथ्र्याएका छन् । उनले भने, ‘यो शब्दको अर्थ हो, जसरी तपाईंले चाहनुभयो, त्यसैगरी होस् । तर के हामीले चाहेका सबै कुरा साँचिकै ठीक हुन्छन् तरु के हामी त्यसको लागि तयार छौँ त ? जीवनमा प्राप्तिभन्दा बुझाइ महत्वपूर्ण हुन्छ । तपाईंले मागेको कुरा तब मात्र सार्थक हुन्छ, जब तपाईं त्यसलाई ग्रहण गर्न तयार हुनुहुन्छ ।’। निर्देशक लामाले फिल्ममा नयाँ पुस्ताका चर्चित कलाकारहरू, नेपाल र भारतका अप्रत्याशित तर सक्षम अनुहारहरू, स्थापित कलाकार तथा उदाउँदा प्रतिभाहरूलाई स्थान दिने बताए । नेपाली र हिन्दी दुवै भाषामा निर्माण हुने यो फिल्मको छायांकन नेपाल र भारतमा हुनेछन् । फिल्मको सुटिङ पनि दुई चरणमा गरिने निर्देशक लामाले बताए । यसअघि निर्देशक लामाले फिल्म ‘डोरी’निर्माण गरेका थिए । जुन फिल्मले गतिलो व्यापार गर्न सकेन । अरुण लामाले आफ्नो डेब्यु फिल्म ‘डोरी’ प्रजातन्त्र समर्थक आन्दोलनको कारण दर्शकसम्म पुग्न नसकेको बताए । उनले थपे, ‘हलहरू सुनसान हुँदा फिल्मले अपेक्षित व्यावसायिक सफलता पाउन सकेन । तर जसले हेरे, प्रायः सबैले मन पराए ।’। "
नायक अनमोल केसीसहित चलचित्र फर्की फर्की टिमविरुद्ध मुद्दा,"काठमाडौं, ९ असार । नायक अनमोल केसीसहित चलचित्र फर्की फर्कीको टिमविरुद्ध मुद्दा दायर भएको छ। उनीहरूविरुद्ध कलाकार नरेन्द्रबहादुर श्रेष्ठले जिल्ला अदालत काठमाडौंमा मुद्दा दायर गरेका हुन्। मुद्दामा आफ्नो मोबाइल नम्बर दुरुपयोग गरिएको उनले आरोप लगाएका छन् । चलचित्र फर्की फर्कीमा आफ्नो मोबाइल नम्बर प्रयोग गरिएको र त्यसपछि अनमोललाई खोज्दै आफूलाई दैनिक सयौँ फोन आउँदा मानसिक तनाव भएको उनले उल्लेख गरेका छन् । ‘फिल्म रिलिज भए पश्चात उक्त संवादमा उल्लेखित मेरो फोन नम्बर अनमोल केसीसँग बोल्न चाहने व्यक्तिहरूले बारम्बार फोन गर्ने कार्यले मेरो व्यक्तिगत फोन नम्बर नै मैले स्वीच अफ गरी बस्नु परेको छ। एकैछिन फोन अन गरी बस्यो कि कुनै न कुनै ठाउँबाट, कुनै न कुनै व्यक्तिले अनमोल केसीको सम्पर्क नम्बर भन्ठानी फोन गरिहाल्छ,’ रिट निवेदनमा भनिएको छ। उनले क्षतिपूर्तिको समेत माग दाबी गरेका छन् । चलचित्र फर्की फर्कीको एउटा संवादमा अनमोलसँग नायिका जसिता गुरुङले नम्बर माग्छिन्। त्यहाँ अनमोलले दिएको नम्बर श्रेष्ठको परेको हो । "
यलको सम्मानमा लेखिएको कविता संग्रह न्यूयोर्कमा विमोचित,"न्यूयोर्क, ९ असार । नेपाली कवि राजन महर्जनको अंग्रेजी भाषामा प्रकाशित पहिलो कविता संग्रह ‘ओड टु यल’ न्यूयोर्कको क्विन्समा एक विशेष साहित्यिक कार्यक्रममा सार्वजनिक गरिएको छ । निराला पब्लिकेशन्स नयाँ दिल्लीद्वारा प्रकाशित यो संग्रहमा २३ वटा छोटा र लामा कविताहरू समावेश छन्, जसले कविको जन्मभूमि यल (पाटन)—काठमाडौं उपत्यकाको ऐतिहासिक शहरको सौन्दर्य, संस्कृति र आत्मासँग गहिरो नाता जोडेको छ । यस संग्रहमा प्रवासको जीवन र आफ्नो मौलिक पहिचानबीचको द्वन्द्वलाई पनि कवितामार्फत् समेटिएको छ । पारिवारिक वातावरणमा सम्पन्न भएको विमोचन कार्यक्रममा हिमालयन कवि युयुत्सु शर्मा, कविका चार वर्षीया छोरी अर्लानी, पत्नी अस्मिता र ससुरा अमृत मान महर्जन तथा सासु मीना महर्जनले संयुक्त रूपमा पुस्तक सार्वजनिक गरेका थिए । कार्यक्रममा कवि महर्जनले आफ्ना कवितामार्फत् जन्मभूमिलाई सम्मान गर्न पाएको खुशी व्यक्त गर्दै न्यूयोर्कस्थित नेपाली समुदायप्रति आभार प्रकट गरे । कवि युयुत्सु शर्माले नेपालबाट अंग्रेजी भाषामा हुने लेखनको परिवर्तित परिदृश्यमा ओड टु यलको सांस्कृतिक र साहित्यिक महत्वमाथि प्रकाश पारे । उनले कवि महर्जनको काव्यशैलीले जन्मभूमिप्रतिको माया र स्मृतिलाई जीवन्त चित्रहरूमा प्रस्तुत गरेको भन्दै प्रशंसा गरे । ‘ओड टु यल’मार्फत् उनले भने, “महर्जनले प्रवास र पहिचानबीचको द्वैतता अँगाल्दै कविको रूपमा आफ्नो स्वरलाई दृढ बनाएका छन् ।”। कार्यक्रममा अन्तर्राष्ट्रिय नेपाली साहित्य समाजका प्रतिनिधिहरू गीता खत्री, ज्योति पौडेल, लक्ष्मी श्रेष्ठ, राजेन्द्र श्रेष्ठ लगायतले पुस्तकको सफलताको शुभकामना व्यक्त गरे । अरू वक्ताहरूमा आनन्द श्रेष्ठ, गोविन्द कोइराला, तुलसी चित्रकार र नेपालभाषा कवि अमृत मान जः पनि थिए । साथै, नदिया लिवाङ, राम खत्री, बद्री पौडेल लगायतको पनि उपस्थिति रहेको थियो । कार्यक्रममा न्यूयोर्कका विभिन्न नेपाली सामाजिक तथा साहित्यिक सङ्गठनहरूका प्रतिनिधिहरू र नेपाली समुदायको उल्लेखनीय उपस्थिति थियो, जसले यस कार्यक्रमलाई प्रवासी साहित्यको एक अविस्मरणीय उत्सव बनायो । यो विमोचन कार्यक्रम निराला पब्लिकेशन्सको संयोजनमा स्थानीय निकायहरूको सहकार्य र फूडमाण्डुको सहयोगमा सम्पन्न भएको हो । ओड टु यल अहिले अमेजन, फ्लिपकार्ट, र दराजमा उपलब्ध छ र चाँडै नेपालका प्रमुख पुस्तक पसलहरूमा पनि पाइने बताइएको छ । "
सिजाङ सम्बन्ध सांस्कृतिक सप्ताह सुरु,"काठमाडौं, ७ असार । नेपाल र चीनबीच कूटनीतिक सम्बन्ध स्थापनाको ७० वर्ष पुगेको सन्दर्भमा आजदेखि यहाँ साताव्यापी सिजाङ सांस्कृतिक सप्ताह सुरु भएको छ । ‘सिजाङ मिडिया ग्रुप’द्वारा आयोजित सप्ताहको राष्ट्रिय सभाका उपाध्यक्ष विमला घिमिरे, नेपालका लागि चीनका राजदूत छन सोङ र सिजाङ अन्तर्राष्ट्रिय सांस्कृतिक सङ्घका उपाध्यक्ष लो च्युनले संयुक्त रुपमा उद्घाटन गरे । त्यस अवसरमा उपाध्यक्ष घिमिरेले प्रस्तुत कार्यक्रमबाट दुई देशबीचको सांस्कृतिक सम्बन्धलाई सुदृढ तुल्याउन र जनस्तरीय मैत्रीलाई प्रगाढ बनाउन योगदान हुने विश्वास व्यक्त गरिन् । उनले भनिन्, “नेपाल–चीन सम्बन्ध केबल कूटनीतिक सीमाभित्र सीमित छैन, यो सम्बन्ध साझा इतिहास, संस्कृति, धर्म, सभ्यता र जनजीवनको जगमा निर्माण भएको छ ।” ‘एक चीन’ सिद्धान्तप्रति नेपाल आफ्नो प्रतिबद्धता रहेको उनले बताइन् । नेपालका लागि चीनका राजदूत छन सोङले चीन जनताको आकाङ्क्षाअनुरुप आर्थिक विकास, सामाजिक सद्भाव, पर्यटन पव्रद्धन, भौतिक पूर्वाधार निर्माण, यातायात सञ्जाल विस्तार, सूचना प्रविधिको विकासलाई तीव्रता दिँदै आर्थिक समृद्धिको यात्रामा अघि बढिरहेको जानकारी दिए । सिजाङ अन्तर्राष्ट्रिय सांस्कृतिक सङ्घका उपाध्यक्ष लो च्युनले नेपाल र चीनबीच झण्डै दुई हजार वर्षदेखिको सांस्कृतिक सम्बन्ध सरकारीस्तरका साथै जनस्तरमा पनि झाङ्गिँदै गएको बताए । उनले दुई देशबीचको व्यापार, पर्यटन, संस्कृति र अन्य जनहितका क्षेत्रमा भएका कामले आपसी सम्बन्धलाई अझ विस्तार गरेको बताए । उद्घाटन समारोहमा विविध सांस्कृतिक कार्यक्रमका साथै सिजाङ क्षेत्रको भौगोलिक विविधता, रहनसहन, कला संस्कृति, वेशभूषा, पूर्वाधार निर्माणलगायत सिजाङसँग सम्बन्धित तस्बिर प्रदर्शन गरिएको थियो । "
क्यानडामा आज ‘रामकृष्ण ढकाल साँझ’ लाइभ म्युजिक हुँदै,"–शिशिर सिंखडा। टोरण्टो, ७ असार । ‘इन्टरनेशनल म्युजिक डे’को अवसरमा २१ जुन अर्थात आज शनिबार साँझ क्यानडाको ब्राम्पटन शहरमा हुने नेपाली सुगम संगीतका सदावहार गायक ‘रामकृष्ण ढकाल साँझ’ लाइभ म्युजिकको सम्पूर्ण तयारी पूरा भएको छ । नेपाली सुगम संगीतका हस्ती गायक ढकालको एकल साँझ आज शनिबार हुन लागेको हो । बेलुकी ७ बजेदेखि १० बजेसम्म हुने ‘रामकृष्ण ढकाल साँझ’मा आधुनिक गीत संगीतका पारखीहरुले भरपुर आनन्द र मनोरञ्जन लिने आयोजक समितिका सदस्य घनश्याम भट्टराईले बताए । भुखाराग्रील रेस्टुरेन्टको हलमा हुने विशेष कार्यक्रम नितान्त पारिवारिक रुपमा आयोजना गरिएको छ । पारिवारिक समूह ‘प्रगतिशील समूह’को आयोजनामा हुने कार्यक्रममा करिब १ सय जनाको सहभागी रहने र कार्यक्रमको टिकट पनि बिक्री भइसकेको कार्यक्रम संयोजक कमल ज्ञवालीले जानकारी दिए । गायक ढकाललाई तवलामा सन्तोष घिमिरे र गितारमा उदयराज पौडेलले साथ दिनेछन् । कार्यक्रमको मुख्य प्रायोजक पोख्रेल ल फर्म (अधिवक्ता राजेन्द्र पोख्रेल) रहेका छन् भने प्रायोजकमा एक्सपेरियर फाइनान्सिएल ग्रुप, एभरेष्ट रियालिटीका जगन सापकोटा र गणेश ज्ञवाली, एडमार्कका रुद्र कार्की र तावाघर रेस्टुरेन्टकी सञ्चालक सीता राना रहेका छन् । मिडिया पार्टनरमा क्यानडा नेपाल न्युज डटकम रहेको छ । कार्यक्रममा गायक ढकालका चरीले त छाडेर गैगयो…, मन पराउने हजार भेटिन्छन्…, माया गर्नेको…, ओराली लागेको…, बिहान उठ्ने बित्तिकै हिमाल देख्न पाइयोस्…, लगायतका तथा नारायण गोपालका केही गीत पनि सुनेर दर्शकहरुले भरपुर मनोरञ्जन लिने विश्वास गरिएको छ । २०४५ सालमा १३ वर्षको उमेरमै पहिलोपटक ‘ढकाल सुमधुर साँझ’ एकल कार्यक्रममा हिन्दी र नेपालीका २२ वटा गीत प्रस्तुत गरेर चर्चित बनेका ढकाल नेपालमा सानो उमेरमै एकल साँझ गर्ने पहिलो गायक पनि हुन् । २० वटा एकल एल्वम् सार्वजनिक गरिसकेका ढकालका दर्जनौँ गीतहरु चर्चित छन् । उनले ५ हजारभन्दा बढी गीत गाएका छन् । प्रवासमा रहेका नेपालीहरू, नेपाली गीत संगीतप्रति माया गर्नेहरुलाई यो एक उत्कृष्ट कार्यक्रम रहने भन्दै आयोजकले कार्यक्रममा सहभागी हुनका लागि आग्रह समेत गरेको छ । "
भारतको उत्तराखण्डमा बन्धक बनाइएका ३५ नेपालीको उद्धार,"काठमाडौं, ८ असार । भारतको उत्तराखण्डको काशिपुरमा आकर्षक जागिरको प्रलोभनमा नेपालका विभिन्न जिल्लाबाट बोलाइ बन्दी बनाइका ३५ युवाको उद्धार गरिएको छ । बन्दी बनाएर कुटपिट र यातना दिइ विभिन्न शीर्षकमा रकम असुलेको जानकारी आएपछि परराष्ट्र मन्त्रालयको निर्देशनबमोजिम उद्धार गरिएको नयाँ दिल्लीस्थित नेपाली राजदूतावासले जनाएको छ । उनीहरुलाई राजदूतावासले उत्तराखण्ड प्रहरी र ‘किन इण्डिया’ नामक सामाजिक संस्थाको सहयोगमा यही असार ५ गते उद्धार गरेको हो । घटनासँग सम्बन्धित केही व्यक्तिलाई उत्तराखण्ड प्रहरीले पक्राउ गरी थप अनुसन्धान गरिरहेको र उत्तराखण्डको अन्य स्थानमा बन्दी बनाइएका, थप नेपाली युवाको खोजी र उद्धार जारी रहेको दूतावासले जनाएको छ । साथै, उद्धार गरिएकाहरुलाई कानुनी प्रक्रिया सम्पन्न गरी नेपाल पठाइने जनाइएको छ । "
परराष्ट्र मन्त्रालयद्वारा मध्यपूर्व एसियाका लागि ‘ट्राभल एडभाइजरी’ जारी,"काठमाडौं, ५ असार । परराष्ट्र मन्त्रालयले इजरायल र इरानबीचको द्वन्द्वका कारण पछिल्ला केही दिनमा विकसित घटनाक्रमपछि नेपाली नागरिकलाई ती देशमा यात्रासम्बन्धी जानकारी (ट्राभल एडभाइजरी) जारी गरेको छ । मन्त्रालयले बुधबार विज्ञप्तिमार्फत नेपालबाट इजरायल, इरान वा मध्यपूर्वका अन्य मुलुक भ्रमण वा वैदेशिक रोजगारीमा जान चाहने नेपाली नागरिकका सो जानकारी जारी गरेको हो । इजरायल र इरानको भ्रमण वा वैदेशिक रोजगारी वा अन्य प्रयोजनका लागि जाने तयारी गरिरहेका नेपाली नागरिकलाई हालको जटिल परिस्थिति कायम रहेसम्म त्यस्ता भ्रमण तथा यात्रा नगर्न मन्त्रालयले अनुरोध गरेको छ । त्यस्तै, इजरायल र इरानबाहेक मध्यपूर्वका अन्य मुलुकको भ्रमण वा वैदेशिक रोजगारी वा अन्य प्रयोजनका लागि जाने तयारी गरिरहेका नेपाली नागरिकलाई हालको जटिल परिस्थिति कायम रहेसम्म त्यस्ता भ्रमण तथा यात्रालाई स्थगित गर्न समेत सूचनामा उल्लेख छ । इजरायल र इरानबीच विकसित घटनाक्रमलाई नेपाल सरकारले नजिकबाट नियालिरहेको उल्लेख गर्दै त्यहाँ रहेका नेपाली नागरिक हालसम्म सुरक्षित रहेको र उनीहरुको हितको रक्षा गर्न आवश्यकताअनुसार उपयुक्त कदम चालिने जनाएको छ । स्वेच्छाले नेपाल फर्कन चाहने नेपाली नागरिकका लागि हाल इजरायल र इरानको हवाईमार्ग बन्द रहेका कारण तेस्रो मुलुक हुँदै नेपाल फर्कनु परेमा तेस्रो मुलुकको ‘ट्रान्जिट भिसा’ लिनुपर्ने अवस्था आउन सक्ने भएकाले यसका लागि सहजीकरण गर्न आवश्यक पहल गरिने मन्त्रालयको विज्ञप्तिमा उल्लेख छ । इजरायल र इरानमा रहेका नेपाली नागरिकलाई आफ्नो सुरक्षालाई प्राथमिकतामा राखी तोकेको समय र स्थानमा बाहेक घर वा बङ्कर/सेल्टरबाट बाहिर ननिस्कनु हुन मन्त्रालयले अनुरोध गरेको छ । साथै, इजरायल सरकारले जारी गरेका सुरक्षा सतर्कता, यात्रा, आवागमन तथा सुरक्षित स्थानसम्बन्धी सूचना, मापदण्ड तथा जानकारी निरन्तर रुपमा लिन र पालना गर्न अनुरोध गरिएको छ । मन्त्रालयले नेपाली समुदाय र नेपाली राजदूतावाससँग नियमित रुपमा सम्पर्कमा रहन, परराष्ट्र मन्त्रालय र राजदूतावासले जारी गरेका सूचना तथा यात्रासम्बन्धी जानकारी नियमित रुपमा हेर्न आग्रह गरेको छ । सङ्कट आइपरेमा उद्धार तथा सहायता र ‘ट्रेकिङ’ गर्न सहजताका लागि परराष्ट्र मन्त्रालय, कन्सुलर सेवा विभाग र नेपाली राजदूतावास, तेल अभिभको ‘वेबसाइट’मा राखिएको ‘अनलाइन लिङ्क’मा दर्ता गरी आफ्नो विवरण फाराम यथाशीघ्र भर्न अनुरोध गरिएको छ । "
‘भूतपूर्व गोर्खाका मागबारे बेलायत सकारात्मक’,"लण्डन, ३० जेठ । बेलायतीसरह समान पेन्सनलगायत भूतपूर्व गोर्खासैनिकका मागका सम्बन्धमा करिब एक वर्षपछि बेलायतीसँग वार्ता भएको छ । मागका सम्बन्धमा बिहीबार भएको वार्तामा बेलायती पक्षले सकारात्मक जवाफ दिएको यहाँस्थित नेपाली राजदूतावासका उपप्रमुख विपिन दुवाडीले बताए । उपप्रमुख दुवाडी, संयुक्त अधिराज्यको रक्षा मन्त्रालयका अधिकारी तथा भूतपूर्व गोर्खा प्रतिनिधि संलग्न वार्तामा बेलायतले मागका बारेमा सकारात्मक जवाफ दिँदै पर्याप्त गृहकार्य गरेर अर्को बैठकमा बस्न सहमति जनाएको हो । “बेलायती पक्ष सकारात्मक छ । पेन्सन लिने कति भूपूगोर्खा छन्, कति रकम आवश्यक पर्छ ? लगायत विषयमा अध्ययन गरी अर्को वार्तामा बस्ने सहमति भएको छ ”, उपप्रमुख दुवाडीले भने । गोर्खाभूतपूर्व सैनिक सङ्घका सभापति कृष्णकुमार राईले विगतका वार्तामा भूपूगोर्खाका हितका विषयमा मात्र छलफल गरेको बेलायती पक्षले यसपटक समान पेन्सनका सम्बन्धमा पनि वार्ता गरेको र पर्याप्त गृहकार्यका साथ अर्को बैठक गर्नेगरी छलफल टुङ्गिएको जानकारी दिए । "
नेपाली अमेरिकन सामुदायिक केन्द्रको भवन निर्माण द्रूत गतिमा,"अमेरिका, २६ जेठ । नेपाली अमेरिकन सामुदायिक केन्द्र (न्याक)को छैटौं वार्षिक साधारणसभामा नयाँ कार्यसमितिका लागि निर्वाचन प्रक्रिया सुरु भएको र आगामी तीन महिनाभित्र निर्माणाधीन संरचनाको कार्य पूरा गरेर मन्दिर र व्यावसायिक भवन सञ्चालनमा ल्याउन प्रयास भइरहेको जानकारी दिइएको छ । बोर्ड अफ ट्रष्टिका अध्यक्ष अरुण रुपाखेतीको अध्यक्षतामा सम्पन्न साधारणसभामा प्रमुख अतिथि अमेरिकाका लागि नेपाली राजदूत लोकदर्शन रेग्मीले यहाँ रहेका सबै आप्रवासी नेपाली समुदायसँग सहकार्य गरेर काम गर्ने बताए । उनले समुदायलाई साथमा लिएर गएमा अथवा न्याक जस्ता संस्थाले गरेका कार्यक्रम देखाएर नेपाल र नेपालीका बारेमा प्रष्ट पार्न सहज हुने बताए । राजदूत रेग्मीले कार्यक्रमपछि न्याकको परिसरमा निर्माणाधीन मन्दिर तथा व्यावसायिक भवनको अवलोकन पनि गरेका थिए । राजदूतावासको टोलीमा इकोनोमिक कन्सुलर युगराज पाण्डे लगायत सहभागी थिए । कार्यक्रममा कार्यसमितिका अध्यक्ष डा. मदन उप्रेती र कोषाध्यक्ष केशव बरालले निर्माणाधीन परियोजनाको आर्थिक विवरण सभामा पेश गरेका थिए । सभामा निर्माणाधीन परियोजना रकम थप गर्न नपरेमा र काउन्टीबाट समयमै प्रमाणीकरण भएमा अबको तीन महिनाभित्र सम्पन्न हुने जानकारी दिइएको थियो । मन्दिरमा प्राण प्रतिष्ठा गरेर प्रतिस्थापन गरिने भगवानका शीला मूर्तिहरु नेपालमा तयार हुँदैछन । त्यस्तै, नेपाली शैलीका टुँडालहरु पनि नेपालमै तयार भइरहेको कार्यक्रममा जानकारी दिइएको थियो । यसैगरी, न्याकको आगामी कार्यकालको लागि कार्यसमितिको निर्वाचन सम्पन्न गर्न यो साधारणसभाले प्रक्रियाको थालनी गरेको पनि जानकारी गराएको थियो । यसका लागि निर्वाचन आयोग बनाइँदैछ । आयोगले तुरुन्तै काम सुरु गर्नेछ । कार्यक्रममा न्याकका खेल संयोजक चन्द्र लामाले खेलकुदमा संलग्न खेलाडीको परिचय र खेलमा विजयी खेलाडीलाई पदक तथा ट्रफी वितरण कार्यक्रम सञ्चालन गरेका थिए । खेलाडीहरुलाई पदक तथा प्रमाणपत्र प्रमुख अतिथि राजदूत रेग्मीले प्रदान गरेका थिए । यसैगरी, न्याकका उपाध्यक्ष विना खड्का लामाले बालबालिकाहरुको नृत्य प्रस्तुतीको संयोजन गरेकी थिइन् । कार्यक्रमको सञ्चालन न्याक महासचिव लेखनाथ अधिकारीले गरेका थिए । "
बजेटले प्रवासी नेपालीहरु उत्साहित,"काठमाडौं, १७ जेठ । प्रवासी नेपाली मञ्च (ओएनएफ)ले सरकारले प्रस्तुत गरेको आर्थिक वर्ष २०८२/८३ को वार्षिक बजेटको स्वागत गरेको छ । मञ्चका अध्यक्ष सञ्जय थापा र सचिव हेम शेर्पाले शुक्रबार विज्ञप्ति जारी गर्दै यस पटकको बजेटमा प्रवासी नेपालीहरूको हित र आकांक्षालाई सम्बोधन गर्ने महत्वपूर्ण नीति तथा कार्यक्रमहरू समावेश गरिएकोमा खुशी व्यक्त गरेका हुन् । सरकारले यस पटकको बजेटमा वैदेशिक लगानी प्रवर्द्धन, वैदेशिक रोजगारीको सुदृढ व्यवस्थापन, गुणस्तरीय शिक्षामा पहुँच, प्रवासी नेपालीहरूको अधिकार र हित संरक्षण तथा उत्पादनशील क्षेत्रमा आधारित विकासलाई प्राथमिकता दिएको पाइएको प्रवासी नेपाली मञ्चले जनाएको छ । यी विषयहरूले प्रवासी नेपाली समुदायको दीर्घकालीन सपना र आकांक्षालाई साकार पार्ने दिशामा महत्वपूर्ण योगदान पुर्‍याउने मञ्चको विश्वास छ । यसैगरी, मञ्चले गैरआवासीय नेपालीहरूको नागरिकतासम्बन्धी ऐन तथा नियमावलीहरूमा आवश्यक संशोधनको तयारी भइरहेको र प्रवासी नेपालीहरूको प्रत्यक्ष सहभागितालाई पूँजी बजार र राष्ट्रिय विकासमा सुनिश्चित गर्ने सरकारको प्रतिबद्धताले आफूहरूलाई उत्साहित तुल्याएको पनि बताएको छ । दशकौंदेखि प्रवासी नेपालीहरूले सामना गर्दै आएका कानूनी बाधाको समाधानका लागि सरकारले गरेको प्रतिबद्धताले प्रवासी नेपाली समुदायमा नयाँ आशा जगाएको पनि मञ्चले जनाएको छ । सरकारले प्रस्तुत गरेको बजेटले प्रवासी समुदायको ज्ञान, सीप, पूँजी र अनुभवलाई नेपालको समावेशी तथा दिगो विकासमा परिचालन गर्ने मार्ग प्रशस्त गर्नेछ भन्ने मञ्चको विश्वास छ । प्रवासी नेपाली मञ्चले सरकारसँग रचनात्मक सहकार्य गर्न र बजेटमा समावेश गरिएका नीति तथा कार्यक्रमहरूको प्रभावकारी कार्यान्वयनमा सक्रिय भूमिका खेल्न पूर्णतः प्रतिबद्ध रहेको पनि जनाएको छ । मञ्चले आफ्नो संगठनात्मक क्षमता र विश्वव्यापी सञ्जाललाई परिचालन गरी यी कार्यक्रमहरूको सफल कार्यान्वयनमा योगदान पुर्‍याउने प्रतिवद्धता व्यक्त गरेको छ । "
प्रवासी नेपाली मञ्च इजरायलको तेस्रो अधिवेशन जुलाईमा,"काठमाडौं, १७ जेठ । नेकपा (एमाले)को प्रवास संगठन प्रवासी नेपाली मञ्च इजरायलको तेस्रो अधिवेशन आगामी २५ जुलाईमा हुने भएको छ । कमिटीको हालै बसेको बैठकले इजरायलको तेल अभिवमा तेस्रो अधिवेशन गर्ने निर्णय गरेको हो । अधिवेशनको मिति तय भएसँगै तयारी तीव्र पारिएको संगठनका उपाध्यक्ष शिवराज खड्काले जानकारी दिए । उपाध्यक्ष खड्काले ‘सबल प्रवासी, समृद्ध नेपाल, सुखी नेपाली’ भन्ने मूल नाराका साथ आयोजना हुन गइरहेको तेस्रो अधिवेशनमा उपस्थित भई आफ्नो अमूल्य साथ र सहयोग प्रदान गरी कार्यक्रमलाई भव्य र सफल पार्न इजरायलमा रहेका नेपालीहरुमा अनुरोध गरेका छन् । (नोट : यसअघि २५ जुलाई हुनुपर्नेमा अन्यथा भएकोमा सच्चाइएको छ –सम्पादक)। "
"कम्बोडियामा अलपत्र दुई नेपालीको उद्धार, स्वदेश फर्काइयो","काठमाडौं, १० जेठ । लामो समयदेखि कम्बोडियामा अलपत्र भई बसेका दुई नेपाली नागरिकलाई नेपाली राजदूतावास थाइल्याण्डले उद्धार गरी स्वदेश फर्काएको छ । शुक्रबार स्वदेश फर्कनेमा एक महिला र एक पुरुष छन् । सरकारले तोकेका मापदण्ड बमोजिम श्रम स्वीकृति लिएर मात्र वैदेशिक रोजगारीमा जान तथा कसैको प्रलोभन परी छिटो, धेरै पैसा कमाउने हेतु कम्बोडिया, लाओस, म्यानमार र थाइल्याण्डलगायतका देशमा वैदेशिक रोजगारीमा नआउनका लागि राजदूतावासले सम्बन्धित सबैमा पुनःअनुरोध गरेको छ । दूतावासले आमसञ्चारमाध्यम तथा नागरिक समाजलाई समेत यो सन्देश प्रवाह गरी सहयोग गरिदिन आग्रह गरेको छ । "
पाकिस्तानी आइएसआईको एजेण्टको आरोपमा भारतमा नेपाली नागरिक पक्राउ,"काठमाडौं, ८ जेठ । भारतमा एकजना नेपाली नागरिक पक्राउ परेका छन् । पाकिस्तानी गुप्तचर एजेन्टको आरोपमा नेपाली नागरिक अन्सरुल मियाँ अन्सारी  दिल्लीमा पक्राउ परेका हुन् । हालसम्म नेपाली मियाँसहित २१ जना आइएसआइ एजेण्ड पक्राउ परेका भारतीय सञ्चारमाध्यमले जानकारी दिएको छ । नेपाली नागरिक मियाँले आफू कतारमा क्याब चालकको रूपमा काम गरेको सोही सिलसिलामा आइएसआइसँग सम्पर्क भएको बयान दिएको दाबी गरिएको छ । दिल्ली प्रहरीका अधिकारीहरूका अनुसार, संवेदनशील तथ्याङ्क सङ्कलन र प्रसारण गर्ने निर्देशनमा अन्सारुल नेपाल हुँदै भारत प्रवेश गरेका थिए । पक्राउ पर्दा उनी पाकिस्तान यात्रा गर्ने प्रयास गरिरहेको बताइएको छ । "
साउदीमा कामविहीन भएका नेपाली कामदारलाई स्वदेश फर्काउने पहल सुरू,"काठमाडौं, २ जेठ । नेपाली राजदूतावास साउदी अरेबियाले स्थानीय जुबेलस्थित सेन्दान इन्टरेनसनल कम्पनीमा कामविहीन भएका नेपाली कामदारलाई स्वदेश फर्काउनका लागि आवश्यक पहल थालेको छ । रोजगारदाता कम्पनी टाट पल्टिने अवस्थामा पुगी कामविहीन भएका चार सय ६९ नेपाली नागरिकमध्ये केहीले तलबभत्ता उपलब्ध गराउन र नेपाल फिर्ता तथा अन्य कम्पनीमा स्थानान्तरणका लागि पहल गरिदिन अनुरोध गरेका थिए । कामदारको अनुरोधपछि राजदूतावासले समस्या समाधानका लागि निरन्तर कूटनीतिक पहल गरिरहेको जनाएको छ । नेपाल फर्कन चाहनेको हकमा बहिर्गमन भिसाका लागि साउदी सरकारको सम्बन्धित श्रम कार्यालयलाई आवश्यक कागजातसमेत पठाइसकिएको नेपाली दूतावासले जनाएको छ । साउदी अरबबाट नेपाल जान इच्छुक नेपाली श्रमिकलाई र विशेषगरी सेन्दान इन्टरनेसनल कम्पनीमा कार्यरतलाई यथाशक्य बहिर्गमन भिसा जारी गरिदिन अनुरोध गर्दै आवश्यक पहल गरिसकिएको दूतावासले जनाएको छ । नेपाल फर्कन चाहनेको हकमा बाँकी सेवा सुविधा प्राप्त गर्ने कानुनी आधार पूरा गरी फर्काउने तथा साउदी अरबका अन्य कम्पनीमा स्थानान्तरण भई रोजगार गर्न चाहनेका लागि आवश्यक प्रक्रियालाई सहजीकरण गर्न साउदी सरकारको श्रम मन्त्रालय र सम्बन्धित अन्य निकायहरूमा भएका वार्ता तथा छलफल सकारात्मक रूपमा अगाडि बढेको छ । समस्यामा परेका नेपाली नागरिकलाई धैर्यताका साथ रहन तथा खाना, आवास र स्वास्थ्यसम्बन्धी समस्या परेमा राजदूतावासमा सम्पर्क गर्न भनिएको छ । "
लण्डनको थेम्स नदीमा भेटिएको शव नेपाली विद्यार्थीकै भएको पुष्टि,"बेलायत, २० वैशाख । लण्डनको वाटरलु नजिकै थेम्स नदी किनारमा भेटिएको शव नेपालली विद्यार्थीको भएको पुष्टि भएको छ । लण्डन मेट्रोपोलिटन प्रहरीले औँठा छाप परीक्षण गर्दा शव रुकुम पश्चिम मुसीकोट नगरपालिका–१२ का २० वर्षीय सुशान ओलीको भएको पुष्टि गरेको नेपाली दूतावासका प्रवक्ता एवं उपनियोग प्रमुख विपिन दुवाडीले जानकारी दिए । गत मङ्गलबार फेला पारेको शव नेपाली विद्यार्थीको हुनसक्ने आशङ्कामा लण्डन प्रहरीले औँठा छाप परीक्षण गर्दा शव नेपाली विद्यार्थीको भएको पुष्टि भएको हो । दूतावासले नेपालीको राहदानी विभागबाट मगाएको औँठा छाप परीक्षण गर्दा शवसँग सो औँठा छाप मिलेको लन्डन प्रहरीलाई उद्धृत गर्दै दुवाडीले जानकारी दिए । प्रहरीले अहिलेसम्मको अनुसन्धानमा ओलीले आत्महत्या गरेको हुनसक्ने आशङ्का गरेको र मृतकका परिवारसँगको समन्वयमा शव व्यवस्थापनको तयारी भएको उनको भनाइ छ । हालसम्मको अनुसन्धान र घटनाक्रमबारे परिवारलाई खबर भइसकेको जानकारी दिँदै दुवाडीले भने, ‘प्रारम्भिक अनुसन्धानका आधारमा प्रहरीले मृत्यु शङ्कास्पद नरहेको बताएको छ । बाँकी कुरा थप अनुसन्धानपछि बाहिर आउँला ।’। शव परीक्षण सकिएपछि शव नेपाल लाने वा बेलायतमै अन्तिम संस्कार गर्ने भन्ने विषयमा परिवारसँग समन्यव भइरहेको उनले जानकारी दिए । अप्रिल २१ देखि सम्पर्कविहीन भएपछि ओली अध्ययनरत क्याम्पसका विद्यार्थीले लण्डन प्रहरी र नेपाली दूतावासलाई जानकारी गराएका थिए । "
टेक्सस राज्य संसदद्वारा १३ मार्चलाई ‘नेपाली लुम्बिनी एड्भोकेसी डे’ घोषणा,"टेक्सस, २ चैत । अमेरिकाको टेक्सस राज्य संसद्ले १३ मार्चलाई ‘नेपाली लुम्बिनी एड्भोकेसी डे’ घोषणा गरेको छ । टेक्सास राज्य संसद्को प्रतिनिधिसभाको १३ मार्च बिहीबार सम्पन्न बैठकले ‘नेपाली लुम्बिनी एड्भोकेसी डे’को मान्यता दिने सङ्कल्प प्रस्ताव ५३० पारित गर्दै घोषणा गरेको हो । सङ्कल्प प्रस्ताव पारित भएपछि टेक्सस राज्य संसद्बाट ‘नेपाली लुम्बिनी एड्भोकेसी डे’ले औपचारिक मान्यता पाएको छ । ‘नेपाली लुम्बिनी एड्भोकेसी डे’सम्बन्धी प्रस्ताव पाकिस्तानीमूलका टेक्ससका राज्य सांसद सुलेमान लालानीले संसद् बैठकमा पेस गरेका थिए । यो प्रस्ताव संसद् बैठकबाट पारित हुँदा अमेरिका भ्रमणमा रहेका नेपालको लुम्बिनी सर्किटअन्तर्गत पर्ने पाँच वटा नगरपालिकाका मेयरहरू पनि उपस्थित थिए । प्रस्तावमा लुम्बिनीलाई बौद्धधर्मका लागि एक अत्यन्त पवित्रस्थल भएको भन्दै सिद्धार्थ गौतमको जन्मस्थलको रूपमा मान्यता प्राप्त रहेकोमा विशेष जोड दिइएको छ । यस क्षेत्रलाई संयुक्त राष्ट्रसङ्घीय शैक्षिक, वैज्ञानिक तथा सांस्कृतिक सङ्गठन (युनेस्को)को विश्व सम्पदा सूचीमा सूचीकृत गरिएको तथा बौद्ध धर्मावलम्बीको प्रमुख आध्यात्मिक गन्तव्य रहेको उल्लेख गरिएको छ । टेक्सासको ८९ औँ संसद्को प्रतिनिधिसभाले मार्च १३, २०२५ लाई ‘नेपाली लुम्बिनी एड्भोकेसी डे’ को रूपमा औपचारिक मान्यता दिएको र लुम्बिनीको प्रचार प्रसारको लागि भ्रमण गर्ने नेपाली मेगरहरुको प्रतिनिधिमण्डललाई हार्दिक स्वागत गर्ने समेत सङ्कल्प प्रस्तावमा उल्लेख गरिएको छ । लुम्बिनी सर्किटअन्तर्गतका पाँच वटा नगरपालिकाका मेयरहरूसहितको प्रतिनिधिमण्डल अमेरिकाको टेक्ससमा रहेको अवसरमा गैरआवासीय नेपाली सङ्घ अमेरिकाका उपाध्यक्ष तथा पर्यटन विभागमा प्रमुख नेत्र पाण्डे, नागरिक अगुवा प्रभात दीक्षितले सङ्कल्प प्रस्ताव पारित गराउन पहल गरेका थिए । नेपालको पर्यटन प्रवर्द्धनमा सहयोग पुर्‍याउने उद्देश्यले हरेक वर्ष १३ मार्चमा टेक्सस राज्यमा नेपाली समुदायको तर्फबाट ‘नेपाली लुम्बिनी एड्भोकेसी डे’ मनाइने गैरआवासीय नेपाली सङ्घ अमेरिकाका उपाध्यक्ष तथा पर्यटन विभागमा प्रमुख नेत्र पाण्डेले बताए । "
प्रवासी नेपाली मञ्चका उपसचिव चानक पोखरेल सम्मानित,"कतार, २४ फागुन । प्रवासी नेपाली मञ्च अन्तर्राष्ट्रिय कमिटीका उपसचिव चानक पोखरेल कतारमा सम्मानित भएका छन् । विगत लामो समयदेखि दोहामा रही निरन्तर, सामाजिक कार्यमा सक्रिय रहेका सामाजिक तथा कुशल राजनीतिक व्यक्तित्व पोखरेल दोहामा सम्मानित भएका हुन् । मोरङ–सुनसरी सेवा समाज कतारको २५औं स्थापना दिवसको अवसरमा आयोजना गरिएको कार्यक्रममा पोखरेललाई दोसल्लासहित मायाको चिनो प्रदान गरी सम्मानित गरिएको हो । सन् २००१ मा स्थापित मोरङ–सुनसरी सेवा समाज कतारको संस्थापक महासचिव, संस्था स्थापनादेखि हालसम्म गरेको भूमिकाको उच्च कदर गर्दै २५औं स्थापना दिवसको अवसरमा पोखरेललाई सम्मान गरिएको संथाले जनाएको छ । कार्यक्रममा कतारका लागि नेपाली राजदूत रमेशचन्द्र पौडेल, सामाजिक व्यक्तित्व कमलमणि गुरागाईँ, सागर नेपाल, एनआरएनए कतार अध्यक्ष रमेश भट्ट, अध्यक्ष भीम बराइली, कोशी प्रदेशका सबै जिल्लाका नेताहरु सहभागी थिए । कार्यक्रममा समाजसेवी पोखरेलले आफूलाई सम्मानित गरेर संस्थाले नेपाली श्रमिकको पक्षमा काम गर्न थप हौसला प्रदान गरेको बताए । जुन समय दोहामा दूतावास थिएन, त्यो बेला नेपाली मजदुरका हक, हित, अधिकारको निम्ति संस्था स्थापना गरिएको र आजसम्म पनि संस्थाले सक्रियताका साथ सामाजिक, आर्थिक कार्यहरु निरन्तरता दिएको भन्दै उनले खुशी पनि व्यक्त गरे । आफूलाई सम्मान गरिएकोमा मोरङ–सुनसरी सेवा समाज कतारको सम्पूर्ण टिमप्रति हार्दिक कृतज्ञता व्यक्त गर्दै पोखरेलले आफूले सक्दो, समयले साथ दिएसम्म संस्थालाई सहयोग गर्ने प्रतिवद्धता व्यक्त गरे । कार्यक्रममा राजदूत पौडेललगायतका वक्ताहरुले प्रवासमा रहेका नेपालीको समस्या समाधान र कतारमा रहेका श्रमिकको हित केन्द्रित अभियानको विषयमा आफ्नो धारणा राखेका थिए । "
आजको लागि यस्तो छ विदेशी मुद्राको विनिमयदर,"काठमाडौं, १४ असार । नेपाल राष्ट्र बैंकले आजका लागि विदेशी मुद्राको विनिमय दर निर्धारण गरेको छ । राष्ट्र बैंकका अनुसार अमेरिकी डलर एकको खरिददर १३६ रुपैयाँ ४७ पैसा र बिक्रीदर १३७ रुपैयाँ ०७ पैसा निर्धारण गरिएको छ । युरोपियन युरो एकको खरिददर १५९ रुपैयाँ ९० पैसा र बिक्रीदर १६० रुपैयाँ ६० पैसा, युके पाउण्ड स्ट्रलिङ एकको खरिददर १८७ रुपैयाँ ३९ पैसा र बिक्रीदर १८८ रुपैयाँ २२ पैसा, स्वीस फ्रयाङ्क एकको खरिददर १७० रुपैयाँ ९० पैसा र बिक्रीदर १७१ रुपैयाँ ६५ पैसा कायम गरिएको छ । अष्ट्रेलियन डलर एकको खरिददर ८९ रुपैयाँ २० पैसा र बिक्रीदर ८९ रुपैयाँ ६० पैसा, क्यानेडियन डलर एकको खरिददर ९९ रुपैयाँ ९७ पैसा र बिक्रीदर १०० रुपैयाँ ४१ पैसा, सिङ्गापुर डलर एकको खरिददर १०६ रुपैयाँ ९९ पैसा र बिक्रीदर १०७ रुपैयाँ ४६ पैसा तोकिएको छ । जापानी येन १० को खरिददर नौ रुपैयाँ ४४ पैसा र बिक्रीदर नौ रुपैयाँ ४८ पैसा, चिनियाँ युआन एकको खरिददर १९ रुपैयाँ ०३ पैसा र बिक्रीदर १९ रुपैयाँ ११ पैसा, साउदी अरेबियन रियाल एकको खरिददर ३६ रुपैयाँ ३९ पैसा र बिक्रीदर ३६ रुपैयाँ ५५ पैसा, कतारी रियाल एकको खरिददर ३७ रुपैयाँ ३४ पैसा र बिक्रीदर ३७ रुपैयाँ ५० पैसा कायम भएको छ । केन्द्रीय बैंकका अनुसार थाइ भाट एकको खरिददर चार रुपैयाँ १८ पैसा र बिक्रीदर चार रुपैयाँ २० पैसा, युएई दिराम एकको खरिददर ३७ रुपैयाँ १६ पैसा र बिक्रीदर ३७ रुपैयाँ ३२ पैसा, मलेसियन रिङ्गेट एकको खरिददर ३२ रुपैयाँ २७ पैसा र बिक्रीदर ३२ रुपैयाँ ४१ पैसा, साउथ कोरियन वन १०० को खरिददर १० रुपैयाँ ०३ पैसा र बिक्रीदर १० रुपैयाँ ०८ पैसा, स्वीडिस क्रोनर एकको खरिददर १४ रुपैयाँ ४० पैसा र बिक्रीदर १४ रुपैयाँ ४६ पैसा र डेनिस क्रोनर एकको खरिददर २१ रुपैयाँ ४३ पैसा र बिक्रीदर २१ रुपैयाँ ५३ पैसा तोकिएको छ । राष्ट्र बैंकले हङकङ डलर एकको खरिददर १७ रुपैयाँ ३८ पैसा र बिक्रीदर १७ रुपैयाँ ४६ पैसा, कुवेती दिनार एकको खरिददर ४४६ रुपैयाँ २२ पैसा र बिक्रीदर ४४८ रुपैयाँ १८ पैसा, बहराइन दिनार एकको खरिददर ३६१ रुपैयाँ ७५ पैसा र बिक्रीदर ३६३ रुपैयाँ ३४ पैसा, ओमनी रियाल एकको खरिददर ३५४ रुपैयाँ ४५ पैसा र विक्रीदर ३५६ रुपैयाँ ०१ पैसा रहेको छ । भारतीय रुपैयाँ एक सयको खरिददर १६० रुपैयाँ र बिक्रीदर १६० रुपैयाँ १५ पैसा तोकेको छ । "
नेपाल एसबिआई मर्चेण्टको सीईओमा भण्डारी नियुक्त,"काठमाडौं, १३ असार । नेपाल एसबिआई मर्चेण्ट बैंकिङ्ग लिमिटेडको प्रबन्ध सञ्चालक एवं प्रमुख कार्यकारी अधिकृतको पदमा सन्तोषकुमार भण्डारी नियुक्त भएका छन् । सञ्चालक समितिको आज बसेको बैठकले भण्डारीलाई आजैदेखि लागू हुनेगरी नियुक्त गरेको हो । यसअघि भण्डारीले नेपाल एसबिआई बैंक लिमिटेडको सुदूरपश्चिम प्रदेश कार्यालय प्रमुख, वित्त तथा योजना विभाग प्रमुख, लेखा परीक्षण विभाग अधिकृतको जिम्मेवारी सम्हालेका थिए । बैंकिङ्ग तथा वित्तीय क्षेत्रमा १६ वर्षभन्दा बढीको कार्य अनुभव संगालेका भण्डारी स्रोत तथा साधनको उच्चतम् परिचालन तथा व्यवस्थापन गर्न सक्ने एक कुशल नेतृत्व हुन् । नेपाल एसबिआई बैंकको पूर्ण स्वामित्व रहेको सहायक कम्पनीको रूपमा स्थापित यस नेपाल एसबिआई मर्चेण्ट बैंकिङ्ग लिमिटेडको चुक्ता पूँजी २० करोड रुपैयाँ रहेको छ । कम्पनीले नेपाल धितोपत्र बोर्डबाट अनुमति लिई निष्काशन तथा बिक्री प्रबन्धक, धितोपत्र प्रत्याभुतिकर्ता, शेयर रजिष्ट्रार, लगानी व्यवस्थापक र संस्थागत परामर्शदाता लगायतका मर्चेण्ट बैंकिङ्ग सेवाहरु प्रदान गर्दै आइरहेको छ । "
गोंगबुमा यामाहा नेपालको नयाँ थ्रीएस शोरुमको उद्घाटन,"काठमाडौं, १३ असार । यामाहा नेपालले काठमाडौंको गोंगबुमा नयाँ थ्रीएस फ्यासिलिटी (सेल्स, सर्भिस र स्पेयर पार्ट्स) भएको शोरुम ‘मोटो क्राफ्ट्स प्रालि’को उद्घाटन गरेको छ । प्रमुख अतिथि टोखा नगरपालिकाका मेयर प्रकाश अधिकारी एवम् विशेष अतिथिहरू एमएडब्ल्यू ग्रुप अफ कम्पनीजका समूह निर्देशक गोपालकुमार अग्रवाल र एमएडब्ल्यू राइड्स प्रालिका कार्यकारी निर्देशक तथा सीईओ दीपककुमार अग्रवालको उपस्थितिमा शोरुमको औपचारिक उद्घाटन गरिएको थियो । कार्यक्रममा टोखा वडा नम्बर ९ का वडा अध्यक्ष रामभक्त घिमिरे लगायतको उपस्थिति रहेको थियो । आधुनिक पूर्वाधार र दक्ष टिमसहितको मोटो क्राफ्ट्स प्रालिले अब यामाहाको विश्वसनीय थ्रीएस अनुभव एकै छानामुनि उपलब्ध गराउने छ, जहाँ ग्राहकहरूले बिस्तृत सेल्स कन्सल्टेसन र भरपर्दो आफ्टर सेल्स सर्भिस लिन र सक्कली स्पेयर पार्ट्सहरू एकै स्थानमा पाउन सक्नेछन् । कार्यक्रममा बोल्दै अग्रवालले भने, “यामाहा पर्फर्मेन्स, भरपर्दो प्रविधि र इनोभेसनसँग जोडिएको ब्रान्ड हो । गोंगबुमा मोटो क्राफ्ट्स प्रालि सुरु गरेर हामीले नयाँ शोरुममात्र खोलेका छैनौँ, बरू यामाहाका प्रत्येक ग्राहकसम्म पुग्ने गरी हाम्रो उत्कृष्टताको प्रतिबद्धता फैलाईरहेका छौँ । हामी सधैं पार्टनर र समुदायसँगै अगाडि बढ्नमा विश्वास गर्छौं र यो शोरुम त्यसैको प्रतिबिम्ब हो ।”। त्यस्तै, कार्यक्रममा आफ्नो धारणा राख्दै एमएडब्लु राइड्सका कार्यकारी निर्देशक तथा सीईओ दीपककुमार अग्रवालले भने, “गोंगबुमा नयाँ थ्रीएस शोरुम सुरु गर्नु भनेको हामीले यामाहाका उत्कृष्ट उत्पादन र सेवाहरू ग्राहकको नजिक पुर्‍याउने प्रयासकै अर्को कदम हो । हामी सधैं ग्राहक सेवा, पूर्वाधार र प्राविधिक क्षमतामा उच्च मापदण्ड कायम गर्दै नेटवर्क विस्तारमा अग्रसर रहनेछौँ ।”। मोटो क्राफ्ट्स प्रालिका कार्यकारी निर्देशक सुरोज न्हेम्हाफुकीले आफ्नो प्रतिबद्धता व्यक्त गर्दै भने, “मोटो क्राफ्ट्सबाट हामी उच्च गुणस्तरका यामाहा दुई पाङ्ग्रे सवारी साधनको बिक्री मात्र नभई भरपर्दो आफ्टर सेल्स सर्भिसमार्फत पनि उत्कृष्ट ग्राहक अनुभव प्रदान गर्न समर्पित छौँ । हाम्रो लक्ष्य भनेको सेल्सदेखि सर्भिस हुँदै हरेक चरणमा ग्राहक सन्तुष्टि सुनिश्चित गरेर प्रत्येक राइडरसँग दीर्घकालीन विश्वास निर्माण गर्नु हो ।”। यस नयाँ शोरुमको शुभारम्भसँगै यामाहा नेपालले आफ्नो डिलर नेटवर्क अझ सशक्त बनाएको छ । अब गोंगबु र आसपासका ग्राहकले सजिलै यामाहाका मोटरसाइकल, स्कुटर, सर्भिस र स्पेयर पार्ट्स पाउन सक्नेछन् । एमएडब्लू राइड्सअन्तर्गतको यामाहा नेपालले भरपर्दो प्रविधि, इनोभेसन र ग्राहक सन्तुष्टिको प्रतिबद्धतामार्फत नेपाली दुईपांग्रे बजारको अगुवाइ गर्दै आएको छ । "
विराटनगरमा कियाको नयाँ सोरुम सञ्चालनमा,"विराटनगर, १३ असार । नेपालका लागि विश्व प्रसिद्ध दक्षिण कोरियाली अटोमोबाइल कम्पनी ‘किया’का अधिकृत विक्रेता कन्टिनेन्टल ट्रेडिङ इन्टरप्राइजेज प्रालिले विराटनगरमा सोरुम सञ्चालनमा ल्याएको छ । कम्पनीले नयाँ ‘किया सीआई २.०’ मापदण्ड अनुसार अपडेटेड सोरुम खोलेको हो । कार्यक्रममा कन्टिनेन्टल ट्रेडिङ इन्टरप्राइजेजबाट प्रमुख सदस्यहरू अटो डिवीजनका असिस्टेंट जेनेरल म्यानेजर मन्जितकुमार पोखरेल, काठमाडौं शोरुम गैरीधाराका सेल्स म्यानेजर विनय श्रेष्ठ, मार्केटिङ अफिसर निरात न्यौपाने र नयाँ विराटनगर शोरुमका शोरुम इन्चार्ज कुशल लामिछाने लगायत उपस्थित थिए । “नेपालको पूर्वी क्षेत्रमा कियाको उपस्थिति र पकड विस्तार बढाउन विराटनगरमा सोरुम पूर्ण सञ्चालनमा ल्याउन आवश्यक परेको” पोखरेलले जनाए । कन्टिनेन्टल ट्रेडिङ इन्टरप्राइजेजको सञ्चालनअन्तर्गत यो नयाँ सोरुममा विश्व विख्यात दक्षिण कोरियाली अटो ब्रान्ड कियाका नेपालमा उपलब्ध सबै भेरियन्टका इन्धन र विद्युतीय सवारीसाधन उपलब्ध हुनेछन् । सोरुम सुरु गरेको उपलक्ष्यमा कम्पनीले तीनदिने फ्ल्यास एक्सचेन्ज क्याम्प पनि आयोजना गर्न लागेको छ । असार १४ देखि १६ सम्म (जुन २८ देखि ३० सम्म) चल्ने “किया फ्लाश एक्सचेन्ज क्याम्प”मा जुनसुकै पुराना गाडीसँग कियाका नयाँ गाडी साट्न सकिनेछ । यस अवसरमा एक्सचेन्जका लागि ल्याइने पुराना गाडीलाई आकर्षक मूल्य प्रदान गरिने कम्पनीले जनाएको छ । यो अफर एक्सचेन्ज क्याम्प अवधिमा बुकिङ हुने सवारी साधनमा लागू हुनेछ । क्याम्पमा कियाका गाडीहरुको टेस्ट ड्राइभ पनि गर्न पाइनेछ । यस अवसरमा कियाका नयाँ फेसलिफ्ट सेल्टोस, सोनेट र कारेन्सको २०२५ मोडलको टेस्ट ड्राइभ गर्न पाइनेछ । त्यसैगरी, गाडी खरिदकर्तालाई सहज तरिकाले बैंक, वित्तीय संस्थाबाट फाइनान्सको व्यवस्था मिलाइएको छ । कम्पनीले क्याम्पमा बिक्री हुने गाडीमा रोड ट्याक्स र एक वर्षको सम्पूर्ण बीमा आफैले बेहोर्ने नीति लिएको जनाएको छ । विश्वभर ख्याति कमाएका दक्षिण कोरियाली ब्रान्ड कियाका सवारीसाधनहरु ३० वर्षदेखि नेपाली सडकमा गुडिरहेका छन् । कियाका इन्धनबाट चल्ने र विद्युतीय दुवै सवारी साधनहरुले विश्व बजारमा ख्याति कमाएका छन् । "
साना तथा मझौला उद्यमीको हौसला बढाउँदै ग्लोबल आइएमई बैंक,"काठमाडौं, १३ असार । ग्लोबल आइएमई बैंक लिमिटेडले अन्तर्राष्ट्रिय लघु, साना तथा मझौला व्यवसाय दिवस भव्य रुपमा मनाएको छ । बैंकले आफूले ऋण लगानी गरेका लघु, साना तथा मझौला उद्यमीले उत्पादन गरेका वस्तुहरुलाई बजारीकरणमा सहजीकरण गर्ने उद्देश्यले सञ्चालन गरेको ग्लोबल हाटबजार सञ्चालनमा ल्याएको थियो । बैंकले शुक्रबार अन्तर्राष्ट्रिय लघु, साना तथा मझौला व्यवसाय दिवस तथा हाटबजार २५औं हप्तामा प्रवेश गरेको अवसर पारेर आफ्नो हाटबजारमा विशेष मेला आयोजना गरेको थियो । ‘उद्यमीको उत्पादन, ग्लोबल आइएमईको प्रोत्साहन’भन्ने नारालाई आत्मसाथ गर्दै बैंकले आफ्नो लगानीमा सञ्चालित लघु, साना तथा मझौला उद्यमीहरुले गरेका उत्पादनलाई बजारसम्मको पहुँच विस्तार गराउने उद्देश्यले बैंकको काठमाडौंको कमलादी शाखामा हरेक शुक्रबार हाटबजार सञ्चालन गर्दै आएको छ । अन्तर्राष्ट्रिय लघु, साना तथा मझौला व्यवसाय दिवस तथा हाटबजारको २५औं हप्ता प्रवेशको अवसरमा आयोजित कार्यक्रममा बोल्दै बैंकका प्रमुख कार्यकारी अधिकृत सुरेन्द्रराज रेग्मीले मुलुकको अर्थतन्त्रमा लघु, साना तथा मझौला व्यवसायको महत्वपूर्ण भूमिका रहेको उल्लेख गर्दै हाटबजारले त्यस्ता उद्यम व्यवसायको प्रवद्र्धनमा विशेष योगदान पुर्‍याउने बताए । उनले हाटबजारले दिगो तथा हरित अर्थतन्त्र निर्माणमा योगदान पुर्‍याइरहेका लघु, साना तथा मझौला उद्यमहरुको बजारमा पहँुच विस्तार गर्न, कृषक र उपभोक्ताबिच प्रत्यक्ष सम्बन्ध बनाउन र कृषकलाई आफ्नो उत्पादनको उचित मूल्य प्रदान गर्न सहयोगी भूमिका खेलेको बताए । साथै, उनले हाटबजारले अर्गानिक, रैथाने तथा स्थानीय उत्पादनलाई प्रोत्साहित गर्दै बजारीकरण गर्न सहजीकरण गर्ने र नेपाली उत्पादकलाई हौसला प्रदान गरेको बताए । “हामीले सानो तथा सिम्बोलिक अभियानको रुपमा सञ्चालन गरेको हाटबजार आजसम्म आइपुग्दा व्यापक भइसकेको छ । साथै, यो हाटबजारले नेपालको अर्गानिक, रैथाने तथा स्थानीय उत्पादनको प्रवद्र्धन गर्न महत्वपूर्ण योगदान गर्ने र उत्पादकलाई हौसला प्रदान गर्नेछ,” उनले भने । हाटबजारमा विषादीरहित कृषि उपज, रैथाने बाली तथा सो अनुरुपका बालीका उत्पादन, स्थानीय स्रोतको उपयोग गरी उत्पादन गरिएका हस्तकला सामग्री, सजावटमा प्रयोग हुने बिरुवा लगायतका दुई दर्जन बढी कृषक तथा व्यवसायीहरुका उत्पादन/सामग्रीहरु प्रदर्शन तथा बिक्रीका लागि राखिएको छ । आफ्ना ग्राहकहरुको सुविधालाई मध्यनजर गर्दै बैंकले विभिन्न किसिमका समय सान्दर्भिक योजनाहरु ल्याएर ग्राहकहरुलाई लावान्भित गर्दै आएको छ । ग्लोबल आइएमई बैंक ग्लोबल फाइनान्सको बेष्ट बैंक अवार्ड २०२४ तथा युरो मनी अवार्ड फर एक्सलेन्स २०२४ अन्तर्गतका दुई विधाबाट नेपालको सर्वश्रेष्ठ बैंकको रुपमा सम्मानित बैंक हो । साथै, ग्लोबल आइएमई बैंक विभिन्न राष्ट्रिय तथा अन्तर्राष्ट्रिय संघ–संस्थाहरुबाट फरकफरक विधामा सम्मानित भएको छ । ग्लोबल आइएमई बैंक मुलुकको सतहत्तरै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो । बैंकको ३५२ शाखा कार्यालय, ३८५ एटिएम, १५८ शाखा रहित बैंकिङ सेवा, ६८ एक्सटेन्सन तथा राजश्व संकलन काउन्टर तथा ३ वटा वैदेशिक प्रतिनिधि कार्यालय समेत गरी १,००० भन्दा बढी सेवा केन्द्रबाट आफ्ना ग्राहकलाई उत्कृष्ट सेवा प्रदान गर्दै आइरहेको छ । बैंकले नेपाली नागरिकहरूलाई बैंकिङ सेवाहरू प्रदान गर्नुका अतिरिक्त विश्वका विभिन्न देशहरूबाट रेमिट्यान्स सेवा पनि दिँदै आएको छ । बैंकले संयुक्त राज्य अमेरिका, संयुक्त अधिराज्य, क्यानडा, अष्ट्रेलिया, मलेशिया, दक्षिण कोरिया, जापान, साउदी अरब, कतार, यूएई, बहराइन, कुवेत, भारत, जोर्डन लगायत अन्य देशहरूबाट रेमिट्यान्स भित्र्याउने काम गर्दै आएको छ । "
सेरेसले नेपालभर सुरु गर्‍यो ‘मनसुन एक्सचेन्ज क्याम्प’,"काठमाडौं, १३ असार । नेपालमा विद्युतीय गाडी बजारमा अग्रणी ब्रान्डको रूपमा परिचित सेरेस नेपालले ‘मनसुन एक्सचेन्ज क्याम्प’को औपचारिक सुरुवात गरेको छ । असार १२ गतेदखि सुरु भएको ‘मनसुन एक्सचेन्ज क्याम्प’ असार १८ गतेसम्म सञ्चालन हुनेछ । जसअन्तर्गत ग्राहकहरूले आफ्ना पुराना गाडीहरू उच्चतम मूल्यमा एक्सचेन्ज गर्दै सेरेस३मा अपग्रेड गर्ने सुनौलो अवसर पाउने कम्पनीले बताएको छ । यो क्याम्प ग्राहकलाई दिगो र भविष्य मैत्री गाडी रोज्नका लागि अधिकतम मूल्य प्रदान गर्न तयार गरिएको कम्पनीको भनाइ छ । यस लिमिटेड टाइम इनिसियटिभको क्रममा सेरेसले ग्राहकहरूलाई उनीहरूसँग हाल रहेको सवारी साधनको लागि इन्डस्ट्रीकै बेस्ट मूल्य प्राप्त गर्ने सुनिश्चितताका लागि धेरै फाइदाहरू प्रदान गर्दैछ । योसँगै क्याम्पेनमा आकर्षक एक्सचेन्ज बोनस, अटोप्लसबीमा, प्रिमियम एक्सेसरिज र विशेष नगद छुट लगायतका अफरहरू समावेशछन्जुन सबै सेरेस ईभीमा ट्रान्जिसनलाई अझ फाइदाजनक र पहुँच योग्य बनाउनका लागि डिजाइन गरिएको हो । आफ्नो आधुनिक डिजाइन, अत्याधुनिक प्रविधि र भरपर्दो पर्फर्मेन्सका लागि परिचित सेरेसले राष्ट्रिय तथा अन्तर्राष्ट्रिय दुवैस्तरमा आफ्नो क्षमता लगातार प्रमाणित गरिरहेको छ । नेपालमा यसको सेरेस३ मोडलले आफ्नो शक्ति र इन्जिनियरिंग उत्कृष्टताको सशक्त उदाहरण पेश गर्दै ४,४६० मिटरउचाइको कठिन कोरलानाका पारगरेर इतिहास बनाएको छ। अन्तर्राष्ट्रिय रूपमा पनि यो मोडलले इन्डोनेसियाको ‘२०२५ पेरिक्लिन्डोइलेक्ट्रिक भेइकलशो’ मा तीन वटा ‘बेस्टईभी’ अवार्ड जितेर आफूलाई त्यसक्षेत्रकै अग्रणीईभीको रूपमा पुनः प्रमाणित गरेको छ । सेरेस चीनका नाफा कमाइरहेका गाडी निर्माता कम्पनीहरू मध्ये एकहो । यी सफलतासँगै सेरेसले नेपालको बढ्दो ईभी बजारमा अन्तर्राष्ट्रिय भरोसा र दीर्घकालीन विश्वास पनि सँगै लिएर आएको छ । यो योजना नेपालभरका सबै आधिकारिक सेरेस शोरूमहरूमा असार १२ गतेदेखि १८ गते सम्म उपलब्ध हुनेछ । ग्राहकहरूलाई नजिकको शो रूममा गएर यो अफरको फाइदा लिन र इलेक्ट्रिक गाडीको प्रत्यक्ष अनुभव गर्न आग्रह गरिएको छ । "
लक्ष्मी सनराइज बैंक र आईएफसीबीच जोखिम व्यवस्थापन सुदृढीकरण र दिगो वित्त प्रवर्द्धनका लागि साझेदारी,"काठमाडौं, १३ असार । लक्ष्मी सनराइज बैंकले आफ्नो सञ्चालन प्रभावकारिता अभिवृद्धि र दिगो विकास तर्फ महत्त्वपूर्ण कदम चाल्दै इन्टरनेसनल फाइनान्स कर्पोरेसन ९आईएफसी० सँग रणनीतिक परामर्शको साझेदारीमा हस्ताक्षर गरेको छ । यस साझेदारीले सूचना प्रविधि, बजार, कर्जा र सञ्चालन सम्बन्धी जोखिम व्यवस्थापनलाई सुदृढ बनाउनेका साथसाथै जलवायु फाइनान्स र सप्लाइ चेन फाइनान्स जस्ता दिगो वित्त र आपूर्ति वित्तको प्रवर्द्धन गर्नेगरी दुई मुख्य क्षेत्रहरुमा आफ्नो पहल केन्द्रित गर्नेछ । यस सम्झौतापत्रमा लक्ष्मी सनराइज बैंकका तर्फबट बैंकका प्रमुख कार्यकारी अधिकृत अजय शाह र आईएफसीका दक्षिण एसियाका क्षेत्रीय प्रबन्धक मेहदी चेरकाउईले हस्ताक्षर गरेका थिए । यो साझेदारीले लक्ष्मी सनराइज बैंकको दिगोपनको आधार निर्माण, जोखिम व्यवस्थापनमा सुधार ग्राहकहरूको दीर्घकालीन हितलाइ प्राथमिकता दिने प्रतिबद्धतालाई अझ सुदृढ बनाएको छ । "
यस्तो छ आजका लागि विदेशी मुद्राको विनिमयदर,"काठमाडौं, १३ असार । नेपाल राष्ट्र बैंकले आजका लागि विदेशी मुद्राको विनिमय दर निर्धारण गरेको छ । राष्ट्र बैंकका अनुसार अमेरिकी डलर एकको खरिददर १३६ रुपैयाँ ८४ पैसा र बिक्रीदर १३७ रुपैयाँ ४४ पैसा निर्धारण गरिएको छ । युरोपियन युरो एकको खरिददर १६० रुपैयाँ १४ पैसा र बिक्रीदर १६० रुपैयाँ ८४ पैसा, युके पाउण्ड स्ट्रलिङ एकको खरिददर १८७ रुपैयाँ ६१ पैसा र बिक्रीदर १८८ रुपैयाँ ४४ पैसा, स्वीस फ्रयाङ्क एकको खरिददर १७० रुपैयाँ ६७ पैसा र बिक्रीदर १७१ रुपैयाँ ४१ पैसा कायम गरिएको छ । अष्ट्रेलियन डलर एकको खरिददर ८९ रुपैयाँ ४१ पैसा र बिक्रीदर ८९ रुपैयाँ ८० पैसा, क्यानेडियन डलर एकको खरिददर १०० रुपैयाँ र बिक्रीदर १०० रुपैयाँ ४३ पैसा, सिङ्गापुर डलर एकको खरिददर १०७ रुपैयाँ २९ पैसा र बिक्रीदर १०७ रुपैयाँ ७६ पैसा तोकिएको छ । जापानी येन १० को खरिददर नौ रुपैयाँ ४८ पैसा र बिक्रीदर नौ रुपैयाँ ५२ पैसा, चिनियाँ युआन एकको खरिददर १९ रुपैयाँ ०८ पैसा र बिक्रीदर १९ रुपैयाँ १७ पैसा, साउदी अरेबियन रियाल एकको खरिददर ३६ रुपैयाँ ४९ पैसा र बिक्रीदर ३६ रुपैयाँ ६५ पैसा, कतारी रियाल एकको खरिददर ३७ रुपैयाँ ५४ पैसा र बिक्रीदर ३७ रुपैयाँ ७१ पैसा कायम भएको छ । केन्द्रीय बैंकका अनुसार थाइ भाट एकको खरिददर चार रुपैयाँ २१ पैसा र बिक्रीदर चार रुपैयाँ २३ पैसा, युएई दिराम एकको खरिददर ३७ रुपैयाँ २६ पैसा र बिक्रीदर ३७ रुपैयाँ ४२ पैसा, मलेसियन रिङ्गेट एकको खरिददर ३२ रुपैयाँ ३६ पैसा र बिक्रीदर ३२ रुपैयाँ ५० पैसा, साउथ कोरियन वन १०० को खरिददर १० रुपैयाँ ०९ पैसा र बिक्रीदर १० रुपैयाँ १४ पैसा, स्वीडिस क्रोनर एकको खरिददर १४ रुपैयाँ ४६ पैसा र बिक्रीदर १४ रुपैयाँ ५२ पैसा र डेनिस क्रोनर एकको खरिददर २१ रुपैयाँ ४६ पैसा र बिक्रीदर २१ रुपैयाँ ५६ पैसा तोकिएको छ । राष्ट्र बैंकले हङकङ डलर एकको खरिददर १७ रुपैयाँ ४३ पैसा र बिक्रीदर १७ रुपैयाँ ५१ पैसा, कुवेती दिनार एकको खरिददर ४४७ रुपैयाँ ६७ पैसा र बिक्रीदर ४४९ रुपैयाँ ६४ पैसा, बहराइन दिनार एकको खरिददर ३६२ रुपैयाँ ७५ पैसा र बिक्रीदर ३६४ रुपैयाँ ३४ पैसा, ओमनी रियाल एकको खरिददर ३५५ रुपैयाँ ४१ पैसा र बिक्रीदर ३५६ रुपैयाँ ९६ पैसा रहेको छ । भारतीय रुपैयाँ एक सयको खरिददर १६० रुपैयाँ र बिक्रीदर १६० रुपैयाँ १५ पैसा तोकेको छ । "
डोङफेङ नामीद्वारा नेपालभरका लागि ‘फाइभ स्टार अफर’को घोषणा,"काठमाडौं, १२ असार । नेपालका लागि डोङफेङ नामीको आधिकारिक वितरक एमएडब्लु वृद्धि‍ले ‘नामी फाइभ स्टार अफर’ सार्वजनिक गरेको छ । यो विशेष र सीमित अवधिको अफर नेपालभरका सबै नामी शोरूमहरूमा उपलब्ध हुने कम्पनीले जनाएको छ । यस अफरमार्फत ग्राहकहरूले नयाँ विद्युतीय सवारी किन्दा वा पुरानो सवारी अपग्रेड गर्दा अतिरिक्त लाभहरू पाउनेछन्, जसले उनीहरूको खरिद अनुभवलाई झनै मूल्यवान र लाभदायक बनाउने कम्पनीले जनाएको छ । नामी फाइभ स्टार अफरले ग्राहकहरूलाई आकर्षित गर्ने पाँचवटा विशेष सुविधाहरू प्रदान गर्दछ । यस योजनाअन्तर्गत ग्राहकहरूले आकर्षक नगद छुट, ७ किलोवाट, ३.५ किलोवाट चार्जर, अटो प्लस बीमा, चालु आर्थिक वर्षका लागि निःशुल्क सडक कर र निःशुल्क एक्सेसरिजहरू प्राप्त गर्नेछन् । विद्युतीय सवारीप्रतिको रुचि बढ्दो क्रममा रहेको वर्तमान परिवेशमा नामी इभी स्मार्ट सहरियाहरूका लागि सुलभ र आधुनिक विकल्प बन्न पुगेको छ । यी पाँच लाभहरूका कारण नामी खरिद गर्नु अहिलेसम्मकै बुद्धिमानी र लाभदायक निर्णय बन्ने पक्का छ । बढ्दो विद्युतीय सवारी बजारमा नामी लोकप्रिय छनोट बनेको छ । बेस्ट इन क्लास फिचरहरू, इम्प्रेसिभ ड्राइभिङ रेञ्ज र स्मार्ट मूल्यका कारण यो धेरै ग्राहकहरूको पहिलो रोजाइ बन्न सफल भएको हो । सुपथ मूल्यमा लक्जरी, आधुनिक डिजाइन र प्रविधिको सुन्दर संयोजन पस्कन सक्ने क्षमताले नामीलाई विद्युतीय सवारी चाहनेहरूको नजरमा झनै विश्वसनीय बनाएको कम्पनीले जनाएको छ । "
तीन सय रुपैयाँले बढ्यो सुनको मूल्य,"काठमाडौं, १२ असार । नेपाली बजारमा आज (बिहीबार) सुनको मूल्य तोलामा तीन सय रुपैयाँले बढेको छ । नेपाल सुनचाँदी व्यवसायी महासंघका अनुसार आज छापावाल सुनको मूल्य तोलामा तीन सय रुपैयाँले बढेर एक लाख ९२ हजार तीन सय रुपैयाँमा कारोबार भइरहेको हो । यसअघि बुधबार सुन तोलाको एक लाख ९२ हजार रुपैयाँमा कारोबार भएको थियो । त्यस्तै, आज चाँदीको मूल्य पनि ३५ रुपैयाँले बढेको छ । तोलामा ३५ रुपैयाँले बढेर चाँदी २ हजार १ सय ७५ रुपैयाँमा कारोबार भइरहेको महासंघले जनाएको छ । "
आइएमई ग्रुपको लगानीमा नेपालमै पहिलो फाइबर सिमेन्ट बोर्ड उद्योग सञ्चालनमा,"काठमाडौं, १२ असार । आइएमई ग्रुपको डेढ अर्ब लगानीमा नेपालमै पहिलो पटक अन्तर्राष्ट्रिय गुणस्तरको फाइबर सिमेन्ट बोर्ड उत्पादन गर्ने उद्योग, एभरेष्ट फाइबर सिमेन्ट बोर्ड उद्योग आजदेखि सञ्चालनमा आएको छ । उद्योग, वाणिज्य तथा आपूर्तिमन्त्री दामोदर भण्डारीले बुधबार काठमाडौंमा आयोजित कार्यक्रममा उद्योगको उद्घाटन गर्दै उद्योगबाट उत्पादित फाइबर सिमेन्ट बोर्ड तथा त्यसबाट निर्माण हुने विविध उत्पादनहरूलाई औपचारिक रूपमा सार्वजनिक गरे । कार्यक्रमलाई सम्बोधन गर्दै मन्त्री भण्डारीले स्वदेशमै गुणस्तरीय, वातावरणमैत्री र अत्याधुनिक प्रविधिमा आधारित उद्योगको स्थापना हुनु नेपालको औद्योगिक विकासतर्फको महत्त्वपूर्ण पाइला रहेको बताए । मन्त्री भण्डारीले यो उद्योगले केवल आयात प्रतिस्थापन मात्र होइन, निर्माण क्षेत्रलाई दिगो विकासको बाटोमा डोर्‍याउने भएकाले सरकारले उत्पादनमुखी लगानीलाई सधैं प्रोत्साहन दिने उल्लेख गरे । समारोहलाई सम्बोधन गर्दै नेपाल उद्योग वाणिज्य महासंघका अध्यक्ष तथा आइएमई ग्रुपका अध्यक्ष चन्द्रप्रसाद ढकालले स्वदेशी कच्चा पदार्थ र स्थानीय स्रोतको प्रयोग गरी निर्माण क्षेत्रमा योगदान पुर्‍याउने गरी नयाँ उद्योग स्थापना गरेको बताए । यसले देशभित्र रोजगारी सिर्जना गर्ने र नेपालमै उत्पादन हुने भएकाले आयात प्रतिस्थापन भई ठूलो मात्रामा विदेशी मुद्रा बाहिरिनबाट जोगिँदा आत्मनिर्भर अर्थतन्त्रतर्फको मार्ग प्रशस्त गर्ने पनि अध्यक्ष ढकालले उल्लेख गरे । स्वदेशी सीप, स्थानीय स्रोत र सम्भावनामार्फत नेपालभित्रै अन्तर्राष्ट्रिय स्तरका निर्माण सामग्रीको उत्पादन सम्भव भएको सन्देश यस उद्योगले दिएको पनि अध्यक्ष ढकालको भनाइ थियो । आइएमई ग्रुपअन्तर्गत करिब डेढ अर्ब रुपैयाँको लगानीमा स्थापना गरिएको यो उद्योग रौतहट जिल्लाको फतुवा विजयपुर नगरपालिका–६ मा अवस्थित छ । यो उद्योगमा कच्चा पदार्थ मिसावटदेखि बोर्ड कटिङ, प्रेसिङ र ड्रइङसम्मका सम्पूर्ण प्रक्रिया पूर्ण रूपमा अटोमेटेड प्रविधिमा आधारित छन् । उद्योगले दैनिक ७५ हजार स्क्वायर फिट सिमेण्ट फाइवर बोर्ड उत्पादन गर्न सक्ने क्षमता राख्छ । यहाँ उत्पादित बोर्डहरू ४ फिट लम्बाइ, ८ फिट चौडाइ, र ४ एमएमदेखि ३० एमएम मोटाइमा उपलब्ध छन्। यी बोर्डहरू लचकदार, अग्नि–प्रतिरोधी, घाम–पानीले असर नपर्ने, वातावरणमैत्री तथा अत्यन्तै टिकाउ छन् । फाइबर सिमेन्ट बोर्डको प्रयोग भवनको बाहिरी भाग, पाटीशन, फल्स सिलिङ, मोडुलर किचन, इको प्यानल लगायत विभिन्न संरचनामा गरिन्छ । यहाँसम्म कि इँटा र प्लास्टरको विकल्पमा पूर्ण संरचना निर्माण समेत गर्न सकिन्छ, जुन १०–१५ दिनमै तयार पार्न सकिने भएकाले यसको माग नेपालमा मात्र होइन, अन्तर्राष्ट्रिय बजारमा समेत तीव्र रूपमा बढ्दो छ । प्राकृतिक प्रकोप जस्तै, भूकम्प, बाढी वा पहिरोका बेला आपत्कालीन संरचना निर्माणमा समेत यस उद्योगका उत्पादित बोर्डहरू छिटो, सस्तो र दिगो विकल्प बन्ने छन् । प्लास्टर वा रङ्गको झन्झट नहुने भएकाले समय र लागतमा उल्लेखनीय बचत हुनेछ । यस उद्योगले स्थानीय रोजगार प्रवर्द्धनमा जोड दिएको छ । हाल करिब २०० जनाले प्रत्यक्ष वा अप्रत्यक्ष रोजगारी पाएका छन्, जसमा ९८ प्रतिशतभन्दा बढी स्थानीय जनशक्ति र ४० प्रतिशतभन्दा बढी महिला कामदार छन् । उनीहरूले प्रोसेससङदेखि प्याकिङसम्मका सबै काममा संलग्न छन् । एभरेष्ट फाइबर सिमेन्ट बोर्ड प्रालिले वातावरणमैत्री, गुणस्तरीय र प्रतिस्पर्धी उत्पादनमार्फत निर्माण क्षेत्रमा महत्वपूर्ण योगदान गर्ने लक्ष्य लिएको छ । "
"यस्तो छ आजको विदेशी मुद्रा विनिमयदर, कुन देशको कति ?","काठमाडौं, १२ असार । नेपाल राष्ट्र बैंकले आजका लागि विदेशी मुद्राको विनिमयदर निर्धारण गरेको छ । राष्ट्र बैंकका अनुसार अमेरिकी डलर एकको खरिददर १३७ रुपैयाँ ४३ पैसा र बिक्रीदर १३८ रुपैयाँ ०३ पैसा निर्धारण गरिएको छ । युरोपियन युरो एकको खरिददर १५९ रुपैयाँ ४९ पैसा र बिक्रीदर १६० रुपैयाँ १८ पैसा, युके पाउन्ड स्टर्लिङ एकको खरिददर १८७ रुपैयाँ र बिक्रीदर १८७ रुपैयाँ ८२ पैसा, स्विस फ्र्याङ्क एकको खरिददर १७० रुपैयाँ ३६ पैसा र बिक्रीदर १७१ रुपैयाँ १० पैसा कायम गरिएको छ । अष्ट्रेलियन डलर एकको खरिददर ८९ रुपैयाँ २७ पैसा र बिक्रीदर ८९ रुपैयाँ ६६ पैसा, क्यानेडियन डलर एकको खरिददर १०० रुपैयाँ ०७ पैसा र बिक्रीदर १०० रुपैयाँ ५१ पैसा, सिङ्गापुर डलर एकको खरिददर १०७ रुपैयाँ ३२ पैसा र बिक्रीदर १०७ रुपैयाँ ७९ पैसा तोकिएको छ । जापानी येन १० को खरिददर नौ रुपैयाँ ४३ पैसा र बिक्रीदर नौ रुपैयाँ ४७ पैसा, चिनियाँ युआन एकको खरिददर १९ रुपैयाँ १६ पैसा र बिक्रीदर १९ रुपैयाँ २४ पैसा, साउदी अरेबियन रियाल एकको खरिददर ३६ रुपैयाँ ६४ पैसा र बिक्रीदर ३६ रुपैयाँ ८० पैसा, कतारी रियाल एकको खरिददर ३७ रुपैयाँ र बिक्रीदर ३७ रुपैयाँ ८७ पैसा कायम भएको छ । केन्द्रीय बैंकका अनुसार थाई भाट एकको खरिददर चार रुपैयाँ २१ पैसा र बिक्रीदर चार रुपैयाँ २३ पैसा, युएई दिराम एकको खरिददर ३७ रुपैयाँ ४२ पैसा र बिक्रीदर ३७ रुपैयाँ ५८ पैसा, मलेसियन रिङ्गेट एकको खरिददर ३२ रुपैयाँ ४२ पैसा र बिक्रीदर ३२ रुपैयाँ ५७ पैसा, साउथ कोरियन वन १०० को खरिददर १० रुपैयाँ ०८ पैसा र बिक्रीदर १० रुपैयाँ १३ पैसा, स्विडिस क्रोनर एकको खरिददर १४ रुपैयाँ ४३ पैसा र बिक्रीदर १४ रुपैयाँ ४९ पैसा र डेनिस क्रोनर एकको खरिददर २१ रुपैयाँ ३८ पैसा र बिक्रीदर २१ रुपैयाँ ४८ पैसा तोकिएको छ । राष्ट्र बैंकले हङकङ डलर एकको खरिददर १७ रुपैयाँ ५१ पैसा र बिक्रीदर १७ रुपैयाँ ५८ पैसा, कुवेती दिनार एकको खरिददर ४४९ रुपैयाँ ३४ पैसा र बिक्रीदर ४५१ रुपैयाँ ३० पैसा, बहराइन दिनार एकको खरिददर ३६४ रुपैयाँ ३९ पैसा र बिक्रीदर ३६५ रुपैयाँ ९८ पैसा, ओमनी रियाल एकको खरिददर ३५६ रुपैयाँ ९४ पैसा र बिक्रीदर ३५८ रुपैयाँ ५० पैसा रहेको छ । भारतीय रुपैयाँ एक सयको खरिददर १६० रुपैयाँ र बिक्रीदर १६० रुपैयाँ १५ पैसा तोकेको छ । "
तिरुपतिले जित्यो एशियन बुद्ध टी–१० क्रिकेटको उपाधि,"–प्रकाश न्यौपाने। भैरहवा, १३ असार । भैरहवामा सम्पन्न जिल्लास्तरीय ‘एशियन बुद्ध टी–१० क्रिकेट प्रतियोगिता’को उपाधि तिरुपति क्रिकेट क्लब, भैरहवाले हात पारेको छ । शुक्रबार भैरहवास्थित सिद्धार्थ क्रिकेट मैदानमा सम्पन्न फाइनल खेलमा एशियन बुद्धलाई ३ विकेटले हराउँदै तिरुपतिले उपाधि चुमेको हो । उपाधिसँगै तिरुपतिले ८० नगद र उपविजेतामा चित्त बुझाएको एशियन बुद्धले नगद ४० हजारसहित ट्रफी, मेडल र प्रमाणपत्र प्राप्त गरेको छ । टस हारेर ब्याटिङको निम्तो पाएको एशियन बुद्धले ८ विकेटको क्षतिमा ८५ रन बनायो । उसका लागि देव खनालले १९, कृष्ण कार्कीले १५ र रन्जित खड्काले १० रन बनाए । बलिङमा तिरुपतिका तुलबहादुर थापा, इन्द्रजित यादव र सन्दीप यादवले समान १–१ विकेट लिए । जवाफी ब्याटिङ गरेको तिरुपतिले ९ ओभर ५ बलमा ८६ रन बनाउँदै जित निकाल्यो । तिरुपतिका लागि सन्दीप मौर्यले २९, विशाल भुसालले नटआउट २५ र विजय प्रजापतिले १४ रन बनाए । बलिङमा एशियन बुद्धका विष्णु कटारियाले २, अभिशेष गौतम, कृष्ण कार्की, कृष्ण पराजुली र इकलाख अहमदले १–१ विकेट लिए । खेलमा सन्दीप मौर्य प्लेयर अफ द फाइनल भई १ हजार दुई सय रुपैयाँ पाए । तिरुपतिका वसिर अहमद म्यान अफ द सिरिज भई नगद १२ हजार पाए । यस्तै, टीम रेस्पोन्स लुम्बिनीका जावेद खान बेष्ट ब्याटर र न्यु होराइजनका विप्रसन केसी बेष्ट बलर भए । उनीहरुले जनही ८ हजार रुपैयाँ प्राप्त गरे । तिरुपतिका विजय प्रजापति बेष्ट क्याच र एशियनका देव खनाल सर्वाधिक छक्का प्रहार गर्ने खेलाडी बने । उनीहरुले जनही २ हजार ५ सय रुपैयाँ प्राप्त गरे । शुक्रबारै सम्पन्न दोस्रो सेमिफाइनलमा एशियन बुद्धले न्यु होराइजनलाई ३४ रनले पराजित गर्दै फाइलन यात्रा तय गरेको थियो । प्रतियोगितामा सेमिफाइनल पुगेका होराइजन र प्रोफेसनल मास्टर्स–११ ले १०–१० हजार रुपैयाँ पाए । प्रोफेसनल मास्टर्स–११ क्रिकेट क्लब, भैरहवाको आयोजना र भैरहवाकै एशियन बुद्ध होटलको मुख्य प्रायोजनमा प्रतियोगिता सम्पन्न भएको हो । विजेता र उपविजेता टीमलाई लुम्बिनी प्रदेशसभा सदस्य सन्तोषकुमार पाण्डेय, रुपन्देही क्रिकेट संघ तथा आयोजक संस्थाका अध्यक्ष हरिबहादुर थापा, एशियन होटलका सञ्चालक तिलकराज घिमिरे, प्याब्सन केन्द्रीय उपाध्यक्ष विष्णुप्रसाद पन्थी, रुपन्देही क्रिकेट संघका निवर्तमान अध्यक्ष प्रशान्त विक्रम मल्ल लगायतले पुरस्कार प्रदान गरेका थिए । "
मैत्रीपूर्ण फुटबल खेल्न बंगलादेशलाई नेपालको प्रस्ताव,"काठमाडौं, १० असार । नेपालले आउँदो अक्टोबरमा भियतनामविरुद्धको एएफसी एसियन कप छनोट खेल अगाडि बंगलादेशसँग एक अन्तर्राष्ट्रिय मैत्रीपूर्ण खेल खेल्ने प्रस्ताव राखेको छ। बंगलादेश फुटबल महासंघ (बिएफए) का उपाध्यक्ष फहाद करिमका अनुसार नेपालले औपचारिक रूपमा सेप्टेम्बर फिफा विन्डोमा मैत्रीपूर्ण फुटबल खेल्ने प्रस्ताव राखेको हो। तर, बंगलादेशले नेपालभन्दा बढी टोलीसँग खेल्ने तयारी गरिरहेको छ। प्रिमियर लिग खेल्ने हम्जा चौधरी भित्र्याएसँगै बंगलादेश फुटबल टोलीको हाइप बढेको छ। त्यसैले बंगलादेशले मैत्रीपूर्ण खेल खेल्न ७ युरोपेली राष्ट्रसँग प्रस्ताव राखेको थियो। तर, समय तालिकाको कारण लुथिनियाबाहेक सबै राष्ट्रले बंगलादेशको प्रस्ताव अस्वीकार गरेको करिमले बताए। उनका अनुसार अफगानिस्तान, यमन र चाइनिज ताइपेई बंगलादेशका सम्भावित विकल्प हुन्। योबाहेक श्रीलंकाले आयोजना गर्न लागेको चारदेशिय फुटबल प्रतियोगिता खेल्नेबारे पनि बंगलादेशले योजना बनाइरहेको छ। एएफसी एसियन कप छनोटमा नेपाल समूह एफमा छ। नेपालले मलेसियासँग २–० र लाओससँग २–१ को हार बेहोरिसकेको छ। अब भियतनामसँग खेल्नेछ। "
"एशियन बुद्ध टी–१० मा लुम्बिनी खुकुरी, एशियन बुद्ध र न्यु होराइजन विजयी","भैरहवा, १० असार । जल्लास्तरीय ‘एशियन बुद्ध टी–१० क्रिकेट प्रतियोगिता’अन्तर्गत मंगलबार भएको तीन खेलमा लुम्बिनी खुकुरी क्रिकेट क्लब, एशियन बुद्ध र न्यु होराइजन विजयी भएका छन् । रुपन्देहीको भैरहवास्थित सिद्धार्थ क्रिकेट मैदानमा भएको पहिलो खेलमा लुम्बिनी खुकुरीले एक्सपर्ट क्लबलाई ८ विकेटले पराजित गरी जित हात पारेको छ । टस हारेर ब्याटिङको निम्तो पाएको एक्सपर्टले ७.५ ओभरमा सबै विकेट गुमाएर जम्मा ४७ रन बनायो । जवाफी ब्याटिङ गरेको लुम्बिनी खुकुरीले ४.५ ओभरमा २ विकेट गुमाएर ५२ रन बनाउँदै सहज जित हात पार्यो । खेलमा ४ विकेट लिएका खुकुरीका शाहब आलम प्लेयर अफ द म्याच बने । यस्तै, दोस्रो खेलमा एशियन बुद्धले बुद्ध क्रिकेट क्लबलाई ४९ रनले पराजित गरेको छ । टस जितेर ब्याटिङ गरेको एशियन बुद्धले ६ विकेट गुमाएर १ सय २१ रनको बलियो योगफल बनायो । जवाफी ब्याटिङ गरेको बुद्ध क्रिकेट क्लबले पुरै ओभर खेली ६ विकेट गुमाएर ७२ रन मात्रै बनायो र हार व्यहोर्यो । खेलमा ६८ रन र १ विकेट लिएका एशियन बुद्धका कृष्ण कार्की प्लेयर अफद म्याच घोषित भए । यस्तै, तेस्रो खेलमा न्यु होराइजनले टीम एभेन्जर्सलाई ७४ रनले पराजित गरेको छ । टस हारेर ब्याटिङ गरेको होराइजनले ५ विकेटको क्षतिमा १ सय ५ रन बनायो । जवाफी ब्याटिङ गरेको एभेन्जर्स ९.४ ओभरमा अलआउट हुँदै जम्मा ३१ रन मात्रै बनायो र हार व्यहोर्यो । खेलमा ४४ रन बनाउनुका साथै २ विकेट लिएका होराइजनका आरिफ खान प्लेयर अफ द म्याच भए । प्रोफेसनल मास्टर्स–११ क्रिकेट क्लब भैरहवाको आयोजनामा सञ्चालित प्रतियोगिताको विजयी टिमले ८० नगद र उपविजेताले नगद ४० हजारसहित ट्रफी, मेडल र प्रमाणपत्र प्राप्त गर्नेछन् । यस्तै, सेमिफाइनल पुग्ने दुईवटा टिमलाई नगद १०–१० हजार प्रदान गरिनेछ । आयोजकका अनुसार प्रतियोगितामा म्यान अफ द सिरिजलाई नगद १२ हजार, बेस्ट ब्याटर र बलरलाई नगद ८–८ हजार, प्रत्येक खेलको म्यान अफ द म्याचलाई १ हजार दुई सय रुपैयाँ प्रदान गरिनेछ । यस्तै, उत्कृष्ट क्याच र सर्वाधिक छक्का प्रहार गर्ने खेलाडीलाई समेत समान २ हजार ५ सय तथा दर्शकदिर्घाबाट छक्का क्याच गर्ने दर्शकलाई पाँच सय रुपैयाँ पुरस्कार प्रदान गरिनेछ । प्रतियोगिताको मुख्य प्रायोजकमा भैरहवाको एशियन बुद्ध होटल रहेको छ । मौसमका कारण बीचमा एक दिन खेल नहुँदा प्रतियोगिता असार १२ गतेसम्म चल्ने भएको छ । "
नेपालले जापानलाई ९ विकेटले हरायो,"काठमाडौं, १० असार । एसीसी पुरुष यु–१६ इस्ट जोन क्रिकेट प्रतोयोगिताको आफ्नो दोस्रो खेलमा नेपालले जापानलाई ९ विकेटले पराजित गरेको छ । मंगलबार मलेसियास्थित कोजल टुन्कु जाफर ओभलमा जापानले दिएको ८१ रनको लक्ष्य नेपालले १४.१ ओभरमा एक विकेटको क्षतिमा पूरा गर्‍यो । टस जितेर पहिला ब्याटिङ गरेको जापानले ३४.३ओभरमा सबै विकेट गुमाएर ८० रनमा बनाएको थियो । जारी प्रतियोगितामा यसअघि नेपालले सिङ्गापुरलाई छ विकेटले पराजित गरेको थियो । "
यु–१६ इस्ट जोन कप क्रिकेट : नेपालद्वारा जापान ८० रनमा अलआउट,"काठमाडौं, १० असार । एसीसी पुरुष यु–१६ इस्ट जोन क्रिकेट प्रतोयोगिताको आफ्नो दोस्रो खेलमा नेपालले जापानलाई ८० रनमा अलआउट गरेको छ । मलेसियास्थित कोजल टुन्कु जाफर ओभलमा जारी खेलमा बाँयाहाते स्पिनर शुभम खनालले पाँच विकेट लिएपछि जपानलाई नेपालले ८० रनमा अलआउट गरेको हो । टस जितेर पहिले ब्याटिङ रोजेको जापानले ३४ दशमलव तीन ओभरमा सबै विकेट गुमाउँदै ८० रनको योगफल बनायो । जापानका लागि कप्तान चार्ली हाराहिन्जले सर्वाधिक ३६ रन बनाए । त्यस्तै, गबी हाराहिन्जले १३ रन बनाउनुबाहेक अन्य ब्याटरले दोहोरो अङ्कमा रन जोड्न सकेनन् । नेपालक लागि शुभम खनालले पाँच विकेट लिए भने अभय यादवले दुई तथा सुशील रावल र विपिनप्रसाद शर्माले समान एक–एक विकेट लिए । यसअघि नेपालले पहिलो खेलमा सिङ्गापुरलाई छ विकेटले हराएको थियो । ८१ रनको विजयी लक्ष्य पछ्याएको नेपाल अहिले जवाफी ब्याटिङमा उत्रिएको छ । "
यु–१६ इस्ट जोन कप क्रिकेट : जापानविरुद्ध टस हारेर बलिङ गर्दै नेपाल,"काठमाडौं, १० असार । मलेसियामा जारी एसिसी पुरुष यु–१६ इस्ट जोन कप क्रिकेट प्रतियोगिताअन्तर्गत जापानविरुद्धको खेलमा नेपालले टस हारेको छ । मलेसियाको कोजल टुन्कु जाफर ओभल क्रिकेट मैदानमा भर्खरै भएको टसमा जापानले टस जितेर पहिला ब्याटिङ रोजेको छ । यससँगै नेपालले पहिला बलिङ गर्नेछ । नेपाल र जापानले दोस्रो खेल खेल्दैछन् । दुवै टोली आफ्नो पहिलो खेलमा विजयी भएका थिए । नेपालले सिङ्गापुरलाई छ विकेटले पराजित गरेको थियो । त्यस्तै, यता जापानले भने भुटानलाई पराजित गरेको थियो । एसियाली क्रिकेट परिषद् (एसिसी)को वार्षिक कार्यतालिकाअनुसार सञ्चालित प्रतियोगितामा नेपालसहित विभिन्न १० टोलीको सहभागिता छ । जसलाई दुई समूहमा विभाजन गरिएको छ । समूह ‘ए’ मा रहेको नेपालसहित सिङ्गापुर, इन्डोनेसिया, भुटान तथा जापान छन् । समूह ‘बी’मा आयोजक मलेसियासहित हङकङ, माल्दिभ्स, थाइल्याण्ड र म्यानमार छन् । "
कोशी प्रदेशस्तरीय बास्केटबलको उपाधि सुनसरीलाई,"धरान, ८ असार । कोशी प्रदेशस्तरीय खुल्ला बास्केटबल प्रतियोगिताको उपाधि सुनसरीले जितेको छ । धरान बास्केटबल सङ्घको आयोजना तथा कोशी प्रदेश खेलकुद विकास बोर्डको संयोजनमा भएको प्रतियोगिताको फाइनलमा सुनसरीले इलामलाई ८०–७३ अङ्कको फराकिलो अन्तरले पराजित गर्दै उपाधि हात पारेको हो । सुनसरीले पहिलो, दोस्रो, तेस्रो र चौथो क्वाटरमा क्रमशः ११, १६, ३१ र २२ अङ्क जोड्दै कुल ८० अङ्क बनाएको थियो भने इलाम क्रमशः २५, १५, ११ र २२ अङ्क जोड्दै कुल ७३ अङ्कमा सीमित रह्यो । प्रतियोगिताको विजेता सुनसरीलाई रु दुई लाख ट्रफी र प्रमाणपत्र प्रदान गरियो । उपविजेता इलामले नगद रु एक लाखसहित ट्रफी र प्रमाणपत्र प्राप्त गरेको सुनसरी बास्केटबल सङ्घका अध्यक्ष नारायण सुवेदीले जानकारी दिए । प्रतियोगिताको उत्कृष्ट खेलाडी सुनसरीका सुसन श्रेष्ठ घोषित भए । उनलाई नगद रु १० हजार, मेडल र प्रमाणपत्र प्रदान गरियो । यस्तै, ‘म्यान अफ दी म्याच’ सुनसरीकै कैलाश लिम्बू घोषित भए । प्रतियोगितामा कोशी प्रदेशका सुनसरी, झापा, मोरङ, इलाम, उदयपुर, भोजपुर, ओखलढुङ्गा र धनकुटाको सहभागिता रहेको थियो । "
स्कटल्याण्डबाट स्वदेश फर्किंदै नेपाली क्रिकेट टोली,"काठमाडौं, ८ असार । नेपाली राष्ट्रिय क्रिकेट टोली आज स्कटल्याण्डबाट स्वदेश फर्किने भएको छ । आइतबार नेपाली राष्ट्रिय क्रिकेट टोली अपरान्ह्र स्वदेश फर्किन लागेको नेपाल क्रिकेट संघ (क्यान)ले जनाएको छ । नेपाल आइसिसी विश्वकप क्रिकेट लिग २ अन्तर्गत नेदरल्याण्ड्स र स्कटल्यान्डसँग एकदिवसीय सिरिज खेल्न टोली स्कटल्याण्ड गएको थियो । नेपाल सिरिजको पहिलो खेलमा नेदरल्याण्ड्ससँग रोमाञ्चक ढंगले तेस्रो सुपर ओभरमा पराजित भएको थियो । दोस्रो खेलमा १० विकेट गुमाएर ९८ रनको लक्ष्य दिएको स्कटल्याण्डलाई नेपालले आठ विकेटको क्षतिमा पराजित गरेको थियो । यस्तै, तेस्रो खेलमा नेदरल्याण्ड्सलाई ६ विकेटले हराएको नेपाली टोली अन्तिम खेलमा स्कटल्याण्डसँग ३४ रनले पराजित भएको थियो । सिरिजमा नेपाल, नेदरल्याण्ड्स, स्कटल्याण्डको समान ४–४ अंक हुँदा पनि नेट रनरेटको आधारमा सिरिज स्कटल्याण्डले जितेको थियो । "
एसिसी पुरुष यु–१६ : नेपालले सिङ्गापुर विरुद्ध बलिङ गर्दै,"काठमाडौं, ८ असार । मलेसियामा आजदेखि सुरु भएको एसिसी पुरुष यु–१६ पूर्वी क्षेत्रीय क्रिकेट प्रतियोगिताअन्तर्गत सिङ्गापुरविरुद्धको खेलमा नेपालले टस हारेको छ । मलेसियाको युकेएम ओभलमा भर्खरै भएको टसमा सिङ्गापुरले टस जितेर पहिला ब्याटिङ रोजेको छ । यससँगै नेपालले पहिला बलिङ गर्दैछ । एसियाली क्रिकेट परिषद् (एसिसी)को वार्षिक कार्यतालिकाअनुसार प्रतियोगिता सुरु भएको हो । प्रतियोगितामा नेपालसहित विभिन्न १० टोलीको सहभागिता छ । नेपाल समूह ‘ए’मा रहेको छ । नेपालको समूहमा सिङ्गापुर, इण्डोनेसिया, भुटान र जापान छन् । त्यस्तै, समूह ‘बी’ मा आयोजक मलेसियासहित हङकङ, माल्दिभ्स, थाइल्याण्ड र म्यानमार रहेका छन् । "
एसिसी यु–१६ कप क्रिकेट : नेपालले पहिलो खेल आज सिङ्गापुरसँग खेल्दै,"काठमाडौं, ८ असार । मलेसियामा आजदेखि एसिसी पुरुष यु–१६ पूर्वी क्षेत्रीय क्रिकेट प्रतियोगिता सुरु हुँदैछ । एसियाली क्रिकेट परिषद् (एसिसी)को वार्षिक कार्यतालिका अनुसार प्रतियोगिता हुन लागेको हो । नेपालले आफ्नो पहिलो खेलमा आज सिङ्गापुरसँग खेल्दै छ । मलेसियाको युकेएम ओभलमा हुने खेल नेपाली समय अनुसार बिहान ७ः४५ बजे सुरु हुनेछ । नेपाली टोलीको कप्तानी विपिनप्रसाद शर्माले गरेका छन् । नेपाल क्रिकेट सङ्घ (क्यान)ले केही दिन अघि शर्माको कप्तानीमा १४ सदस्यीय टोली घोषणा गरेको थियो । नेपाली टोलीको उपकप्तानमा सुर्याशुं कोइराला तथा अन्य खेलाडीमा परिमार्जन यादव, शिवान्श बजगाईं, रौनक श्रीवास्तव, अभय यादव, सचिन भट्ट, सुगम बुढाथोकी, सुयोग भट्टराई, सुशिल रावल, शुभम खनाल, प्रसिद्ध जैशी, जोय थापा र रोशन शाही रहेका छन् । नेपाली टोलीको प्रशिक्षकमा दिपेन्द्रबहादुर चन्द रहेका छन् । प्रतियोगितामा नेपालसहित १० टोलीको सहभागीता रहेको छ । समूह ‘ए’ मा नेपालसहित सिङ्गापुर, इण्डोनेसिया, भुटान र जापान तथा समूह ‘बी’ मा आयोजक मलेसियासहित हङकङ, माल्दिभ्स, थाइल्याण्ड र म्यानमार रहेका छन् । नेपाल हालसम्म सम्पन्न तीनवटा संस्करणको च्याम्पियन हो । नेपालले दोस्रो खेलमा मङ्गलबार जापानसँग, तेस्रो खेलमा यही असार १५ गते इण्डोनेसियासँग तथा समूह चरणको अन्तिम खेल असार १७ गते भुटानसँग खेल्ने छ । दुवै समूहबाट विजेता र उपविजेता सेमिफाइनलमा प्रवेश गर्नेछन् । "
"भैरहवामा टी–१० क्रिकेट सुरु, प्रोफेसनल मास्टर्स र टिम रेस्पोन्स विजयी","भैरहवा, ७ असार । रुपन्देहीको भैरहवामा शनिबारदेखि टी–१० जिल्लास्तरीय क्रिकेट प्रतियोगिता सुरु भएको छ । प्रोफेसनल मास्टर्स–११ क्रिकेट क्लब, भैरहवाको आयोजनामा ‘एशियन बुद्ध टी–१० क्रिकेट–२०८२’ सुरु भएको हो । भैरहवास्थित सिद्धार्थ क्रिकेट मैदानमा सुरु प्रतियोगिताको उद्घाटन खेलमा आयोजक प्रोफेसनल मास्टर्स–११ ले मायादेवी क्रिकेट एकेडेमीलाई ६१ रनले हराएको छ । टस जितेर ब्याटिङ गरेको प्रोफेसनलले ६ विकेट गुमाएर १ सय ५ रनको बलियो योगफल बनायो । प्रोफेसनलका भुवन गैरेले ३६, सुरज खड्काले अविजित १६ र मेहफोज आलमले १२ रन बनाए । मायादेवीका निरज मौर्य, अर्जुन करौस र आरिफ खानले समान २–२ विकेट लिए । जवाफी ब्याटिङ गरेको मायादेवीले निर्धारित खेलमा जम्मा ४४ रनमात्रै बनायो । उसलाई सस्तैमा रोक्न प्रोफेसनलका जयप्रताप यादवले २ तथा करण केवट, अख्तर हुसेन र सुरज खड्काले समान १–१ विकेट लिए । मायादेवीका ननदलाल यादवले अविजित २६ र निरज मौर्यले १४ रन बनाए । प्रोफेसनलका जयप्रताप यादव प्लेयर अफ द म्याच बने । यस्तै, दोस्रो खेलमा टिम रेस्पोन्स लुम्बिनीले मर्निङ क्रिकेट क्लबलाई ३ रनले पराजित गरेको छ । टस जितेर ब्याटिङ गरेको टिम रेस्पोन्सले ६ विकेट गुमाएर ८९ रन बनायो । उसका लागि जावेद खानले ७३ रनको योगदान गरे । बलिङमा मर्निङ क्रिकेट क्लबका प्रवेज अन्सारीले ३, सिजन मकाजुले २ र आकाश थापाले १ विकेट लिए । जवाफमा मर्निङ क्रिकेट क्लबले ४ विकेट गुमाएर ८६ रन मात्रै जोड्यो । उसका लागि अनिल जैसवारले ३० र दामोदर शर्माले २० रन बनाए । बलिङमा टिम रेस्पोन्सका फरहाद खानले २ विकेट लिए । खेलमा टिम रेस्पोन्स लुम्बिनीका जावेद खान प्लेयर अफ द म्याच भए । यही असार ९ गतेसम्म सञ्चालन हुने प्रतियोगितामा रुपन्देहीका क्लब र एकेडेमीहरु गरी १४ वटा टिम सहभागी छन् । प्रतियोगिताको विजयी टिमले ८० नगद र उपविजेताले नगद ४० हजारसहित ट्रफी, मेडल र प्रमाणपत्र प्राप्त गर्नेछन् । यस्तै, सेमिफाइनल पुग्ने दुईवटा टिमलाई नगद १०–१० हजार प्रदान गरिने छ । आयोजकका अनुसार प्रतियोगितामा म्यान अफ द सिरिजलाई नगद १२ हजार, बेस्ट ब्याटर र बलरलाई नगद ८–८ हजार, प्रत्येक खेलको म्यान अफ द म्याचलाई १ हजार दुई सय रुपैयाँ प्रदान गरिने छ । यस्तै, उत्कृष्ट क्याच र सर्वाधिक छक्का प्रहार गर्ने खेलाडीलाई समेत समान २ हजार ५ सय तथा दर्शकदिर्घाबाट छक्का क्याच गर्ने दर्शकलाई पाँच सय रुपैयाँ पुरस्कार प्रदान गरिनेछ । प्रतियोगिताको मुख्य प्रायोजकमा भैरहवाको एशियन बुद्ध होटल रहेको छ । प्रतियोगिताको शनिबार सिद्धार्थनगर नगरपालिकाका प्रमुख इश्तियाक अहमद खाँले उद्घाटन गरेका थिए । "
प्रधानमन्त्रीद्वारा प्रथम महानगरस्तरीय ‘बडिबिल्डिङ च्याम्पियन’का विजेतालाई पुरस्कार प्रदान,"काठमाडौं, ७ असार । प्रधानमन्त्री केपी शर्मा ओलीले ‘फस्ट मिस्टर महानगर बडिबिल्डिङ च्याम्पियनसिप’का विजेतालाई आज पुरस्कार प्रदान गरेका छन् । काठमाडौं महानगरपालिका, वडा नं. २२ को आयोजनामा भएको प्रतियोगितामा प्रथम हुने खेडाली कृष महर्जनलाई प्रधानमन्त्री ओलीबाट पाँच लाख रुपैयाँ र ट्रफीसहितको पुरस्कार प्रदान गरिएको हो । नेपाल शारीरिक सुगठन तथा फिटनेसको सहकार्यमा भएको कार्यक्रममा पछिल्ला अन्तर्राष्ट्रिय शाररीक सुगठन खेल प्रतियोगिताका विजेता, खेल क्षेत्रको विकासका योगदानदाताहरुलाई सम्मान गरिएको थियो । प्रधानमन्त्री ओलीले स्वस्थ्य रहनु जीवनको ठूलो सम्पति रहेकाले शारीरिक सुगठनले स्वस्थ्य जीवनका लागि योगदान दिने बताउँदै सरकारको स्वास्थ्य नीतिको मूल नीति निरोगी नेपाल भएकाले आरोग्यताका लागि सबैले ध्यान दिर्नुपर्नेमा जोड दिए । उनले अन्तर्राष्ट्रिय खेल प्रतियोगितामा जितेर नेपाललाई विश्वमाझ चिनाउने खेलाडीलाई सरकारले नगद पुरस्काकर प्रदान गर्दै आएको स्मरण गराए । “दुनियाँमा आज युद्ध भइरहेको छ । एकले अर्को देशमा हमला गरेर, मान्छे मारेर होइन, यस्ता प्रतियोगिता गरेर जितेर मानवीय स्वास्थ्यका लागि काम गर्न सकिन्छ ।’’, प्रधानमन्त्री ओलीले भने, “युद्धको विभत्स विभिषिका चलेका बेला मानवीय स्वास्थ्य क्षेत्रमा प्रगति भएमा विश्व शान्ति कायम गर्न सकिन्छ । "
चर्चित टिकटकर खाबी लामेलाई पनि अमेरिकाबाट निकालिएको हो ?,"काठमाडौं, २८ जेठ । विश्वकै चर्चित टिकटक स्टार खाबी लामेलाई अमेरिकाबाट देश निकाला गरिएको भन्दै समाचारहरू सार्वजनिक भएका छन् । यो खबरले सामाजिक सञ्जाल तताएको हो । पछिल्लो समय अमेरिकी राष्ट्रपति डोनाल्ड ट्रम्पले आप्रवासीलाई धमाधम देश निकाला गरिरहेका बेला उनलाई पनि निकालिएको भन्दै समाचार प्रकाशित भएका थिए । तर, यथार्थमा उनलाई अमेरिकाबाट निकालिएको होइन । उनलाई औपचारिक रूपमा न त गिरफ्तार गरिएको हो, न देश निकाला गरिएको हो । उनलाई जुन ६ तारिखमा लास भेगासको ह्यारी रेड अन्तर्राष्ट्रिय विमानस्थलमा अध्यागमन र भन्सार प्रवर्तनकर्ताले भिसा म्याद नाघेको कारण केही समयका लागि नियन्त्रणमा लिएका थिए । उनी अप्रिल ३० मा अमेरिका प्रवेश गरेका थिए जसमा उनको अमेरिकामा रहने अनुमति सकिएकाले मात्रै सोधपुछका लागि केही समय नियन्त्रणमा लिइएको हो । उनलाई सोही दिन स्वेच्छाले अमेरिका छोड्ने अनुमति दिइयो । र उनले स्वेच्छिक रूपमा अमेरिका छाडेका हुन् । जुन प्रक्रिया डिर्पोटेसन नभइ स्वेच्छिक प्रस्थानमा पर्छ । "
न्युजिल्यान्डमा मानिसभन्दा भेडा बढी,"काठमाडौं, २५ बैशाख । न्युजिल्यान्डको कम मानव जनसङ्ख्याको तुलनामा भेडाहरूको विशाल सङ्ख्या लामो समयदेखि विदेशमा रहेका न्युजिल्यान्डीहरूलाई लक्षित गरिएका ठट्टाहरूको विषय रहँदै आएको छ । यो सत्य होः यो देश विश्वका केही देशमध्ये एक हो जहाँ अझै पनि मानिस भन्दा बढी भेडाहरू छन् । तर मङ्गलबार सार्वजनिक गरिएको नयाँ तथ्याङ्कहरूअनुसार मानिसहरूले उनीहरूलाई भेट्दैछन् । सरकारी तथ्याङ्क निकायको तथ्याङ्कअनुसार दुई करोड ३६ लाख भेडा र ५३ लाख मानिसको जनसङ्ख्या भएको देशमा प्रत्येक न्युजिल्यान्डवासीका लागि करिब ४.५ भेडा छन् । यो सन् १९८२ मा प्रतिव्यक्ति २२ भेडाबाट घटेको हो । त्यसबेला मासु र ऊनका लागि भेडापालन न्युजिल्यान्डको सबैभन्दा ठूलो आम्दानीको स्रोत थियो । अब सिन्थेटिक फाइबरहरूतर्फको विश्वव्यापी बदलावले ऊनको मूल्यमा आएको वर्षौंको गिरावटले किसानहरूलाई आफ्नो जमिनमा के गर्ने भन्ने कुरा परिवर्तन गर्न बाध्य पारेको क्षेत्रको सबैभन्दा ठूलो लबी समूहले बताएको छ । – घट्दो बथान –। भौगोलिक क्षेत्रफलका हिसाबले न्युजिल्यान्ड बेलायतको आकारको लगभग समान छ, तर यसको जनसङ्ख्या बेलायतको भन्दा १३ गुणा कम छ । यसको अर्थ भेडाहरूका लागि प्रशस्त ठाउँ छ । करिब एक सय ५० वर्षसम्म भेडापालन उद्योग न्युजिल्यान्डको अर्थतन्त्रको मेरुदण्ड थियो र सङ्ख्या बढ्दै गयो । सन् १९८२ मा चरमोत्कर्षमा पुगेको थियो जतिबेला ७० लाखभन्दा बढी भेडा र ३२ लाख मानिस थिए । ‘लर्ड अफ द रिङ्ग्स’ ले देशमा पर्यटकहरूको लहर ल्याउनुअघि हिउँले ढाकेका पहाडहरूको पृष्ठभूमिमा शान्त भेडाहरू भएका हरियो खेतहरूको चित्रणले देशको विदेशी बजारीकरणमा प्रभुत्व जमाएको थियो । तर त्यसयताका वर्षहरूमा विश्वव्यापी ऊनको मूल्यमा आएको गिरावट र हालैका तेजीका बावजुद राष्ट्रिय बथान क्रमिक रूपमा घटेको छ । अहिले डेरी उद्योगले न्युजिल्यान्डको कृषि र बागवानी–प्रधान निर्यात बजारको सबैभन्दा ठूलो हिस्सा ओगटेको छ । – किसानहरूको नयाँ प्रयास –। सन् २०२३ मा सरकारी निकाय स्ट्याट्स एनजेडले न्युजिल्यान्डले सन् २०२२ मा पहिलो पटक प्रतिव्यक्ति पाँचभन्दा कम भेडाको सङ्ख्या भएको बताएको थियो । सन् २०२४ जुनसम्मका पशुधन सङ्ख्या रेकर्ड गरेको राष्ट्रिय बथानले मङ्गलबारको आँकडामा थप १० लाख भेडा गुमाएको थियो । क्षेत्रीय लबिङ समूह फेडरेटेड फार्मर्सका प्रवक्ता टोबी विलियम्सले भेडा किसानहरू डेरी वा कार्बन अफसेट बेच्नका लागि खेतीबाट पाइन वनमा जमिनको रूपान्तरण गर्दै अधिक फाइदाजनक व्यवसायतर्फ बदलिएको बताउनुभयो । “यदि म साँच्चै इमानदार हुँ भने, ऊन उद्योग लगभग त्यो टिपिङ्ग पोइन्टमा छ, यदि पहिले नै छैन भने, अब ऊन उद्योग नहुने अवस्थामा पुगेको छ”, उहाँले भन्नुभयो । – ऊनलाई बलियो बनाउने उपायहरू –। सरकारले घट्दो सङ्ख्यालाई कम गर्नका लागि उपायहरू तयार गरेको छ । यसमा सन् २०२४ मा उनीहरूले कार्बन वनमा रूपान्तरण गर्न सकिने खेतीयोग्य जमिनको सीमा तोक्ने घोषणा समावेश छ । अप्रिलमा सुरु गरिएको नयाँ सरकारी खरिद निर्देशिकामा नयाँ निर्माण वा पुनर्निर्माण गरिएका सार्वजनिक भवनहरूमा न्युजिल्यान्डको ऊन उत्पादनहरू – जस्तै कार्पेट र इन्सुलेशन – को प्रयोग गर्न आग्रह गरिएको छ । तर ती उपायहरूले घट्दो भेडाको सङ्ख्या रोक्ने अपेक्षा गरिएको छैन । केही भेडापालन गर्ने देशले यस्तै प्रवृत्ति देखिरहेका छन् । न्युजिल्यान्डवासीहरूको बारेमा धेरैजसो भेडा ठट्टाहरूको स्रोत रहेको छिमेकी अस्ट्रेलियामा पनि मानिसभन्दा बढी भेडाहरू छन्, तर त्यहाँ पनि राष्ट्रिय बथान घट्दै गएको छ । अन्तर पाताले छः अस्ट्रेलियामा प्रतिव्यक्ति करिब तीन भेडा छन् । "
हेलमेट लगाएर शवको अन्तिम संस्कार ! (भिडिओसहित),"काठमाडौं, २७ फागुन । भारतको राजस्थान राज्यको सीकर जिल्लामा एउटा अनौठो घटना भएको छ । गाउँकै एक जनाको दाहसंस्कारमा सामेल मलामीहरू शवलाई चितामै छाडेर भाग्नु परेको छ भने घण्टौँपछि हेलमेट लगाएर फर्किंदै अन्तिम संस्कार गरिएको भारतीय सञ्चारमाध्यमले जनाएका छन् । भिडिओ-। "
उडिरहेको विमानमा महिलाले कपडा खोलेर नग्न भएपछि… (भिडिओसहित),"काठमाडौं, २३ फागुन । अमेरिकाको टेक्सासस्थित ह्युस्टनबाट फिनिक्सतर्फ जाँदै गरेको साउथवेस्ट एयरलान्इसको एउटा विमानमा एक महिलाले आफ्नो कपडा खोलेर बबाल गरेकी छन् । करिब २५ मिनेटसम्म ती महिला नग्न अवस्थामै विमानमा होहल्ला गर्दै बसेको बताइएको छ । सोमबार विलियम पी हबी विमानस्थलबाट उडान भरेको केहीबेरमै यस्तो घटना भएको हो । महिलाले आपत्तिजनक व्यवहार प्रदर्शन गरेपछि उक्त विमानलाई फर्काइएको थियो । पूरा भिडिओ हेर्नुहोस्-। "
जागिर गर्न अल्छी लागेपछि युवकले काटे आफ्नै औँला !,"काठमाडौं, २० पुस । तपाईँ हामी कतिपयको बानी नकार्न नसक्ने हुन सक्छ । जसले जे भने पनि नकार्न नसक्दा कहिलेकाँही समस्यामा पनि पर्नु परिरहेको हुन्छ । यसैबीच एउटा अनौठो घटना सार्वजनिक भएको छ । जसमा कर्मचारीले जागिर गर्दिन भन्न नसकेर आफ्नै हातको औँला काटेका छन् । घटना भारतको हो । जागिर छाड्न चाहने एक पुरुषले हाकिमलाई म यो जागिरलाई निरन्तरता दिन्नँ भन्न नसकेर आफ्नो चार वटा औँला काटेका हुन् । घटना डिसेम्बर महिनाको शुरुको हो । आफ्नो बायाँ हातको चार औँला काटियो भन्दै सुरतका बसिन्दा मयुर तारापारा पुलिस थाना पुगे । आफू मोटरसाइकल चढेर साथीको घरमा गइरहँदा रिँगटा लागेको अनि सडकको छेउमा बसेको तर १० मिनेटपछि होस आउँदा चार ओटा औँला काटिएको उनको भनाइ थियो । सुरुमा त प्रहरीले पनि काला जादुको लागि युवकको औँला कसैले काटेर लग्यो होला भन्ने सोच्यो । तर अनुसन्धानका क्रममा उनले सुनाएको कहानीमा कयौँ कुरा सन्दिग्ध देखियो । घटना सुरतको अम्रोली प्रहरी थानामा दर्ता भयो । त्यसपछि सहरको अपराध शाखासम्म मामिला पुग्यो । पीडितले भनेको ठाउँको सीसीटीभी क्यामरा हेर्ने क्रममा मयुर चक्रपथको नजिक बाइक राखेर गएको अनि आउँदा चोटग्रस्त हात लिएर फर्किएको देखियो । सडकमा उनलाई कसैले पिछा गरेको पनि देखिएन । प्रहरीले केरकार गर्दा युवकले आफैँले आफ्ना औँला काटेको स्वीकारे । आफैँले चक्कु किनेर ल्याएको अनि घटनाको दिन राति १० बजे चार दिनपछि औँला काटेको उनले बताए । चक्कु र काटिएका औँला युवकले झोलामा राखेर फ्याके । आफन्तको हिरा कम्पनीमा काम गर्न नचाहेकोले औँला काटेर फ्याकेको सत्य मयुरले हिचकिचाहटको साथमा प्रहरीलाई बताएका थिए । रोजगारदातालाई तिम्रो कम्पनीमा अब उप्रान्त जागिर खाँदिन भन्नुको गाह्रोले उनले औँला नै काटेर फ्याके ।
औँला नभएपछि उनी उक्त कम्पनीमा काम गर्नका लागि योग्य रहँदैनथे । प्रहरीले मयुरको तीन वटा औँलासहितको झोला फेला पारेका छन् । यस घटनाबारे प्रहरीले अरू छानबिन गरिरहेको छ । "
पुरूषले आफ्नै मृत्युको नाटक रचेपछि…(भिडिओ),पुरूषले आफ्नै मृत्युको नाटक रचेपछि…(भिडिओ)। 
कारको पनि अन्तिम संस्कार ! (भिडिओसहित),"काठमाडौं, २४ कात्तिक । गाडी बिग्रियो भने मर्मत गरिन्छ, पुरानो भयो भने बेचिन्छ तर भारतको गुजरातका एक परिवारले यस्तो केही गरेनन् बरु खाल्डो खनेर गाडी गाडिदिए । उनीहरुले आफ्नो कारको अन्तिम संस्कार गरेका हुन् । करिब एक हजार पाँच सय जना मानिसहरुको उपस्थितिमा कारलाई खाल्डो खनेर गाडिएको छ । सामाजिक सञ्जालमा भाइरल भएको भिडियोमा गुजरातको अमरेली जिल्लाको लाठी तालुकास्थित पदरसिङ्गा गाउँमा सञ्जय पोलारा र उनको परिवारले आयोजना गरेको कारको अन्तिम यात्रामा सन्त तथा आध्यात्मिक नेताहरूकोसमेत सहभागिता रहेको थियो । किसान परिवारका पोलाराले १२ वर्षअघि किनेको वैगन आर कारलाई उनीहरूले भाग्यशाली मानेका थिए । कार किनेपछि परिवारको व्यापार फस्टाएको र सामाजिक प्रतिष्ठा बढेको पोलाराको भनाइ छ । कारलाई फूलमालाले सजाएर पोलाराको घरदेखि फार्मसम्म धुमधामका साथ लगिएको थियो । परिवारले पूजा र मन्त्रोच्चारणसहित गुलाबको फूल चढाएपछि माटोले पुरिएको थियो । पोलाराले कारको समाधिस्थलमा रुख रोप्ने योजना बनाएका छन् । उनका अनुसार रुखले भावी पुस्तालाई यस घटनाको स्मरण गराउने छ । "
मानिसजस्तै चपस्टिक्सले नुडल खाने चिम्पान्जी,"चीन, २४ असोज । चीनको एक चिम्पान्जीले मानिसजस्तै चपस्टिक्सले नुडल खाने नयाँ सीप हासिल गरेको छ । चीनको दक्षिणपश्चिमी चोङकिङ नगरपालिकामा रहेको चिम्पान्जीले चपस्टिक्सले नुडल खाने नयाँ सीप हासिल गरेपछि त्यहाँ पर्यटकहरुको भीड लागेको छ । २३ वर्षीय युहुइ नाम गरेको चिम्पान्जीले मानिसहरुलाई चकित पारेको यो पहिलो पटक भने होइन । यसअघि क्यामेरा सफा गरेको, साबुन र ब्रशले लुगा धोएको साथै र प्लेटहरू सफा गर्दै गरेको भिडियोहरु कैद भएका थिए । चिडियाखानामा बस्दै आएको युहुइले मानिसको नक्कल गरेर धेरै सीपहरू हासिल गरिसकेको छ । (सीसीटीभी प्लस/एनएनबी)। "
आइफोनको मोहमा नग्न नाच !,"काठमाडौं, १४ भदौ । आइफोनको लोभले मानिसहरूलाई कहाँसम्म पुर्‍याउँछ भन्ने एक चकित पार्ने उदाहरण रुसमा देखिएको छ । रुसको अस्त्रखान क्षेत्रको एक नाइटक्लबमा आयोजित ‘स्ट्रिपटिज’ नामक अनौठो प्रतियोगितामा सहभागीहरूले आइफोन जित्नका लागि सार्वजनिक रूपमा नग्न हुन पुगे । बंकर नामक नाइटक्लबमा आयोजित यस विवादास्पद प्रतियोगितामा विजेतालाई पुरस्कार स्वरूप आइफोन दिइने घोषणा गरिएको थियो । प्रतियोगिताको भिडियो सामाजिक सञ्जालमा भाइरल भएपछि स्थानीय प्रशासनले कडा कारबाही गरेको छ । घटनामा संलग्न तीन जना पुरुष, एक जना युवती गरी चार जना सहभागी र आयोजकहरूलाई प्रहरीले पक्राउ गरेको छ । पक्राउ परेका मध्ये एक २२ वर्षीया युवतीले आफ्नो कार्यप्रति गहिरो पश्चाताप व्यक्त गर्दै सार्वजनिक माफी मागेकी छिन् । अस्त्रखानका गभर्नर इगोर बाबुस्किनले यस घटनालाई ‘अपमानजनक’ बताउँदै कडा आलोचना गर्नुभएको छ । उहाँले भन्नुभयो, ‘हाम्रा हजारौं सहकर्मी र देशवासीहरू मातृभूमिको रक्षाका लागि प्राणको बाजी लगाइरहेका बेला, यहाँ केही व्यक्तिहरूले सम्पूर्ण लाज र विवेक गुमाएका छन् ।’। "
आफ्नै नागरिकलाई देश छोड्न स्वीडेनले पैसा दिने !,"काठमाडौं, २ भदौ । स्वीडेनले आफ्नै देशका नागरिकलाई देश छाड्न प्रस्ताव गरेको छ । स्वीडेनका अध्यागमन मन्त्री मारिया मलमार स्टेनगार्डले प्रस्ताव प्रस्तुत गर्दै स्वीडेन संस्कृति मन नपराउने वा यहाँ आत्मसात गर्न नसकेकाहरूले स्वीडेन छोड्न सक्ने बताउनुभएको छ । युरोपेली वेबसाइट द नेशनलकाअनुसार यसअघि यो नियम विदेशबाट आएर स्वीडेनमा बसोबास गर्ने नागरिकका लागि लागू हुनेछ । जन्मजात नागरिकका हकमा पनि यो नियम लागू हुनेगरी प्रस्ताव गरिएको भएपनि आफ्ना नागरिकप्रति सरकार उत्तरदायी नभएको सन्देश जाने डरले सो प्रस्ताव अस्वीकृत भएको बताइएको छ । हालको नियमअनुसार स्विडेनी नागरिकले देश छोडेमा १० हजार स्विडेनी क्रोन । त्यस्तै, बालबालिकाले देश छोड्दा ५ हजार स्विडेनी क्रोन पाउने भएका छन् । यसबाहेक भाडाको पैसा पनि पाउँछन् । उनीहरूले यो पैसा देश छोड्नु अघि एकै पटक प्राप्त गर्ने बताइएको छ । अचम्मको कुरा के छ भने स्वीडेनमा देश छाड्नेको संख्या बढ्दै गएपछि यो प्रस्ताव पारित भएको हो । स्वीडेनको माइग्रेसन एजेन्सीकाअनुसार सन् २०२४ मा स्वीडेन आउनेको संख्यामा कमी आएको छ । यो ५० वर्षमा पहिलो पटक भएको हो । स्वीडेनमा देश छाड्नेको संख्या बढे पनि यहाँको जनसंख्या भने बढिरहेको छ । वास्तवमा, स्वीडेनका मूल निवासीहरू अमेरिका जस्ता देशहरूमा घर खोजिरहेका छन् । उही समयमा स्वीडेन आप्रवासीहरूको लागि मनपर्ने गन्तव्य बनेको छ । स्वीडेनमा आप्रवासीको संख्या २० लाख नाघेको छ, जुन स्वीडेनको कुल जनसंख्याको २० प्रतिशत हो । आप्रवासीहरूको बढ्दो जनसंख्यालाई नियन्त्रण गर्न सरकारले धेरै प्रतिबन्धहरू लगाएको छ । स्वीडेनमा सिरिया, सोमालिया, इरान र इराकबाट आउने मानिसहरूको ठूलो जनसंख्या छ । हालैका वर्षहरूमा स्वीडेनमा हिंसाका धेरै घटनाहरू रेकर्ड भएका छन् । प्रहरी तथ्याङ्कअनुसार स्वीडेनमा गत वर्ष कम्तीमा ३४८ गोलीबारी भएका थिए । जसमा कम्तीमा ५२ जनाको मृत्यु भएको थियो । हिंसाका यी घटनाहरूलाई आप्रवासीहरूको बढ्दो जनसंख्यासँग जोडिएको छ । स्वीडेनले नब्बे दशकदेखि ठूलो संख्यामा आप्रवासीहरूलाई होस्ट गर्दै आएको छ, तर अक्टोबर २०२२ मा उल्फ क्रिस्टर्सन प्रधानमन्त्री भएदेखि देशको नीति परिवर्तन भएको छ । उहाँको सरकार गठबन्धनको सहयोगमा चलिरहेको छ । यसलाई दक्षिणपन्थी स्वीडेन डेमोक्र्याटको पनि समर्थन छ । यो पार्टीले आप्रवासी विरोधीको नाममा राजनीति गर्छ । शरणार्थीले देशको संस्कृतिलाई मात्र नभई अर्थतन्त्रलाई पनि हानि पुर्‍याउने उहाँको विश्वास छ । "
राहुल गान्धी सेयरबाट कमाउँछन् मासिक १४ लाख भन्दा बढी,"नयाँदिल्ली, २९ साउन । कांग्रेस सांसद तथा लोकसभामा विपक्षी दलका नेता राहुल गान्धीले सेयर बजारमा धेरै कम्पनीमा लगानी गर्नुभएको छ । उहाँले लोकसभा चुनावअघि यसबारेमा पूर्ण जानकारी दिनुभएको थियो । उहाँ प्रधानमन्त्री नरेन्द्र मोदीका कट्टर आलोचक हुन सक्नुहुन्छ तर मोदी तेस्रो पटक प्रधानमन्त्री बनेपछि राहुल गान्धीको खल्ती भरिएको छ । उहाँले मासिक ९ लाख (नेपाली १४ लाख ४० हजार) भन्दा बढी आम्दानी गरिरहनुभएको छ । पछिल्लो ५ महिनामा राहुल गान्धीले आफ्नो पोर्टफोलियोबाट ४६.४९ लाख (नेपाली रुपैयाँ ७३ लाख ६ हजार) रुपैयाँ कमाइसक्नुभएको छ । मिडिया रिपोर्टकाअनुसार १५ मार्च २०२४ सम्म राहुल गान्धीको पोर्टफोलियो ४.३३ करोड (६ करोड ९२ लाख) भारतीय रुपैयाँ थियो । यो संख्या १२ अगस्टमा ४.८० करोड (७ करोड ६८ लाख) रुपैयाँ पुगेको छ । राहुल गान्धीसँग एशियन पेन्ट्स, बजाज पेन्ट्स, बजाज फाइनान्स, दीपक नाइट्रेट, डिभिज ल्याब्स, जीएमएम फोडलर, हिन्दुस्तान युनिलिभर, इन्फोसिस, आईटीसी, टीसीएस, टाइटन, ट्युब इन्भेस्टमेन्ट अफ इन्डिया र एलटीआई माइन्डट्री सहित २४ वटा सेयर छन् । राहुल गान्धीको पोर्टफोलियोमा धेरै साना कम्पनीहरूको सेयर पनि छ । यसमा वेर्टोज एडवरटाइजिंग र विनायल केमिकल्स जस्ता कम्पनीहरू सामेल छन् । यी मध्ये, भेर्टोस विज्ञापनको बारेमा धेरै चर्चा गरिएको छ । उहाँसँग कम्पनीको २६० सेयर थियो । तर, शेयर बाँडफाँड र बोनसका कारण उहाँसँग अहिले ५ हजार २ सय कित्ता रहेको भारतीय सञ्चारमाध्यमले जनाएका छन् । "
किम जोङ उनको तौल फेरि बढ्यो,"काठमाडौं, १६ साउन । उत्तर कोरियाका शासक किम जोङ उनको तौल फेरि बढेको छ । मिडिया रिपोर्टकाअनुसार किमलाई उच्च रक्तचाप र मोटोपनासँग सम्बन्धित मधुमेह जस्ता स्वास्थ्य समस्याहरू देखा परेको छ र उहाँका अधिकारीहरूले उहाँको उपचारको नयाँ विधि खोजिएको उल्लेख गरिएको छ । अत्यधिक मद्यपान र धुम्रपानका लागि परिचित ४० वर्षीय किमको परिवारलाई हृदय रोगको इतिहास छ । किमका बुवा र हजुरबुवा दुवैको हृदयघातका कारण मृत्यु भएको थियो । किम भन्दा पहिले दुबैले उत्तर कोरियामा शासन गरेका थिए । केही विज्ञहरूकाअनुसार किम करिब १७० सेन्टिमिटर (५ फिट, ७ इन्च) अग्ला रहनुभएको छ । यसअघि किमको तौल १४० किलोग्राम (३०८ पाउण्ड) थियो । यसपछि २०२१ मा उहाँले आफ्नो डाइट परिवर्तन गरेर तौल घटाउनुभयो तर अहिले मिडिया फुटेज हेर्दा उहाँको तौल फेरि बढेको देखिन्छ । किमको जीवनशैली र खानपान निकै रोचक छ । किम जीवनशैलीमा महँगो रक्सी, विशेष चुरोट र विदेशबाट आयात गरिएको मासु समावेश छ । उनलाई मदिराको लत रहेको दाबि समेत गरिएको छ । रिपोर्टका अनुसार किमलाई गाईको दूध र सर्पको वाइनबाट बनेको चीज मनपर्छ । यस बाहेक उनलाई जापानी परिकार सुशी र साम्पेन पनि मन पर्छ । किमलाई जापानबाट आयात गरिएको कोब मासु मनपर्छ, कोब मासु संसारमा सबैभन्दा महँगो र कम उपलब्ध मासु हो । यसका साथै किमलाई डेनमार्कको उच्च गुणस्तरको सुँगुर र इरानको क्याभियर खान पनि मन पर्छ । रिपोर्टकाअनुसार किमलाई ब्ल्याक लेबल स्कच ह्विस्की र हेनेसी ब्रान्डी पिउन मन पराउनका लागि हरेक वर्ष औसत २०० करोडको रक्सी अन्य देशबाट उत्तर कोरियामा आयात गरिन्छ । "
कोरोना संक्रमित महिलाको मृत्यु,"विराटनगर, १० असार । नेपालमा एकजना कोरोना संक्रमित महिलाको मृत्यु भएको छ । मंगलबार बिहान अस्पतालमा भर्ना भएकी इलामकी ३९ वर्षीय महिलाको विराटनगरस्थित नाबेल अस्पतालमा मृत्यु भएको हो । मृतक महिलालाई सात दिनअघिदेखि श्वासप्रश्वासमा समस्या हुने र ज्वरो आउने समस्या देखिएपछि अस्पताल भर्ना भएकी थिइन् । परीक्षणका क्रममा कोरोना पुष्टि भएको थियो । "
दाङमा चार सय बेडको अस्पताल निर्माण सुरु गरिने,"काठमाडौं, ८ असार । राप्ती स्वास्थ्य विज्ञान प्रतिष्ठानको सभाको छैटौँ बैठकले आगामी आर्थिक वर्षका लागि रु दुई अर्ब ७४ करोड ४१ लाख बजेट पारित गरेको छ । प्रधानमन्त्री निवास, बालुवाटारमा आज प्रधानमन्त्री एवं कुलपति केपी शर्मा ओलीको अध्यक्षतामा भएको बैठकले ४०० श्यैया (बेड) को अस्पताल निर्माण, शैक्षिक, अनुसन्धनात्मक र व्यवस्थापकीय कामका लागि नीति, योजना, बजेट तथा कार्यक्रम पारित गरेको हो । बैठकले प्रतिष्ठानको ‘शिक्षक तथा कर्मचारीको सेवाका शर्त र सुविधासम्बन्धी नियमावली, २०७८’ का केही प्राबधानहरुमा संशोधनका साथै प्रतिष्ठानको लोगो परिवर्तनलगायतका निर्णय गरेको छ । बैठकमा सम्बोधन गर्दै प्रधानमन्त्री ओलीले नेपाल स्वास्थ्य विज्ञानको आदि भूमि भएकाले प्रतिष्ठानलाई पूर्वाधार र जनशक्ति सबै हिसाबले सुविधासम्पन्न बनाउँदै गुणस्तरीय शिक्षा र सेवा दिन आग्रह गरे । उनले नेपाल सरकारको निरोगी नेपालको सोचलाई आत्मसात् गर्दै आरोग्यताका लागि आमसञ्चार र समाजिक सञ्जालबाट जनचेतना फैलाउने काममा विज्ञ चिकित्सक र स्वास्थ्यकर्मी परिचालिन हुनुपर्नेमा जोड दिएका हुन् । प्रतिष्ठानका सहकुलपति एवं स्वास्थ्य तथा जनसङ्ख्यामन्त्री प्रदीप पौडेललगायत सहभागी बैठकमा प्रतिष्ठानका उपकुलपति डा. विकास लामिछानेले गत पाँचौँ सिनेटबाट स्वीकृत भएबमोजिम चार सय श्यैयाको शिक्षण अस्पताल निर्माणसम्बन्धी गुरुयोजना कार्यान्वयन सुरु भएको जानकारी गराए । "
सीमा नाकामा कोरोनाको जोखिम कायमै,"कञ्चनपुर, ५ असार । भारतसँग सीमा जोडिएका सुदूरपश्चिमका नाका हुँदै फर्कनेहरुमा कोरोना भाइरस (कोभिड–१९)को जोखिम कायमै रहेको छ । पश्चिमी सीमानाका गड्डाचौकी हुँदै भारतको हल्द्वानीबाट बुधबार फर्केका बर्दियाका एक जनाको कोरोना भाइसका कारण अवस्था गम्भीर भएको पाइएपछि महाकाली प्रादेशिक अस्पताल महेन्द्रनगरको आइसुलेसनमा राखेर उपचार भइरहेको छ । सीमानाकामा रहेको हेल्थडेस्कमा एन्टिजेन परीक्षण गर्दा नतिजा ‘पोजेटिभ’ आएको थियो । “भारतबाट फर्केका बिरामीमा उच्च ज्वरो, श्वासप्रश्वास र रुघाखोकीको समस्या थियो,” सुदूरपश्चिम प्रदेश प्रादेशिक आपत्कालीन कार्य सञ्चालन केन्द्रका सूचना अधिकारी हेमराज जोशीले भने, “एन्टिजेन परीक्षण गर्दा नतिजा पोजेटिभ आएपछि अस्पतालको ‘आइसुलेसन’मा राखेर उपचार भइरहेको छ ।” यो नाका हुँदै फर्केका शङ्कास्पद पाँच जनाको एन्टिजेन परीक्षणको कार्य गरिँदा एक जनाको नतिजा मात्रै पोजेटिभ आएको छ । महाकाली प्रादेशिक अस्पतालका मेडिकल सुपरिटेन्डेन्ट डा. अर्जुन भट्टले आइसुलेसनमा राखेर उपचार भइरहेका बिरामीको स्वास्थ्य अवस्थामा बिहानको तुलनामा सुधार आएको बताए । उनी पुनः कोरोना भाइसको सङ्क्रमण बढ्न थालेपछि आइसुलेसनमा राखेर उपचार भइरहेका बिरामी पहिलो भएको बताए । भारतबाट फर्कनेमा कोरोनाको सङ्क्रमण देखिन थालेकाले मास्कको प्रयोगलाई बढावा दिने, स्यानिटाइजरको प्रयोग गर्ने कार्यसँगै स्वास्थ्यसम्बन्धीका सावधानी अपनाउनुपर्ने उनले उल्लेख गरे । समुदायस्तरमा सङ्क्रमण फैलिन नदिन कोरोनाको सङ्क्रमणमा परेका व्यक्तिहरुले क्वारेन्टिन वा होमआइसुलेसनमा इमान्दारिपूर्वक बस्नुपर्ने उनी सुझाव दिन्छन् । भारतसँग सीमा जोडिएका प्रदेशका पाँचवटा क्षेत्रमा ‘हेल्थ डेस्क’ मार्फत शङ्कास्पद बिरामीको एन्टिजेन परीक्षणको व्यवस्था गरिएको छ । कञ्चनपुरको गड्डाचौकी, कैलालीको गौरीफण्टा र खकरौला, बैतडीको झुलाघाट र दार्चुलाको पुलघाट सीमानाकामा रहेका हेल्थ डेस्कमा कार्यरत स्वास्थ्यकर्मीले कोरोनाका शङ्कास्पद बिरामीको पहिचान गरी एन्टिजेन परीक्षणको कार्य गर्दै आएका छन् । गत जेठ २१ देखि यही असार ४ गतेसम्म सीमानाका हुँदै फर्केका २३ जनामा कोरोना सङ्क्रमण पुष्टि भएको छ । जसमध्ये कोरोना सङ्क्रमण पुष्टि भएका १६ जना निको भएका छन् । अझै सात जना होम आइसुलेसनमा बसेर उपचार गरिरहेका छन् । "
"भारतबाट फर्किनेमा कोरोना सङ्क्रमण, पर्याप्त कीट नहुँदा परीक्षणमा समस्या","कञ्चनपुर, २८ जेठ । सुदूरपश्चिम स्वास्थ्य निर्देशनालयका अनुसार पछिल्लो एक सातामा मात्रै भारतबाट फर्किएका १६ जनामा कोरोना सङ्क्रमण पुष्टि भएको छ । कैलालीको त्रिनगर नाका र बैतडीको झुलाघाट नाकाबाट भित्रिएकाहरुमा दिनहुँ सङ्क्रमण देखिन थालेको हो । नाकामा रहेका हेल्थ डेस्कहरुमा पर्याप्त कीट नहुँदा परीक्षण हुन सकेको छैन । सुदूरपश्चिम स्वास्थ्य निर्देशनालयका अनुसार मङ्गलबार पनि सुदूरपश्चिममा भारतबाट आएका दुई जनामा सङ्क्रमण पुष्टि भएको छ । निर्देशनालयका अनुसार गौरीफन्टा र झुलाघाट नाकामा एक/एक जनामा सङ्क्रमण देखिएको हो । सुदूरपश्चिमका विभिन्न नाकाबाट ६४३ जना नेपाल भित्रिएका थिए । जसमध्ये १४ जनाको परीक्षण गरिएकोमा दुई जनामा सङ्क्रमण पुष्टि भएको हो । गड्डाचौकी नाका भारतको राजधानी दिल्लीबाट सबैभन्दा नजिकको नाका हो । यही नाका भएर भारतका विभिन्न ठाउँका लागि नेपाल–भारतमैत्री बसहरु लागि सञ्चालनमा छन् । परीक्षण कीट नहुँदा यात्रुको स्वास्थ्य परीक्षण गर्न सकिएको छैन । त्रिनगर नाकामा कोरोना सङ्क्रमण पुष्टि भएका अधिकांश भारतको दिल्लीबाट घर फर्किएका व्यक्ति थिए । यसले सुदूरपश्चिममा कोरोनाको जोखिम उच्च देखाएको स्वास्थ्यकर्मीहरु बताउँछन् । विभागले २०० कीट पठाएसँगै प्रदेशमा अहिले ३७० कीट मात्रै उपलब्ध रहेको सुदूरपश्चिम स्वास्थ्य निर्देशनालयले जनाएको छ । कञ्चनपुरको गड्डाचौकी नाकामा १०० कीट मङ्गलबार उपलब्ध भएपछि परीक्षण सुरु गरिएको हो । जिल्ला स्वास्थ्य कार्यालय कञ्चनपुरका प्रमुख ओमप्रकाश जोशीले मङ्गलबारदेखि नाकामा परीक्षण सुरु गरिएको बताए । “हामीसँग १०० कीट मात्रै आएको छ यो पर्याप्त होइन”, उनले भने, “अहिले नाकामा लक्षण देखिएकाहरुको मात्रै परीक्षण गर्ने व्यवस्था मिलाएका छौँ ।” उहाँका अनुसार मङ्गलबार गड्डाचौकी नाकामा सात जनाको परीक्षण गरिएको थियो । स्वास्थ्यकर्मीहरुले हेल्थ डेस्कमा भारतबाट फर्किएकाहरुको स्वास्थ्य अवस्था र लक्षणका बारेमा सोधपुछ तथा मलेरिया, डेङ्गीलगायतका अन्य परीक्षण र परामर्श गर्ने गरेका छन् । “आउने आप्रवासीहरुलाई कडाइ त गरेका छौँ तर कीटको अभावले परीक्षण गर्न सकिएको छैन”, गड्डाचौकी हेल्थ डेस्क प्रमुख विशाल भट्टले भने, “शंकास्पद देखिएकालाई एक हप्ता घर परिवारका सदस्यबाट टाढा बस्न सम्झाइबुझाइ पठाउने गरेका छौँ ।”। विगतका वर्षहरुमा समयमा नाकामा कडाइ गर्न नसक्दा सङ्क्रमण फैलिएकाले सरकारले नाकामा कडाइ गर्नुपर्ने स्थानीय बताउँछन् । “गड्डाचौकी नाकाबाट आउनेहरुको कोभिड परीक्षण हुन सकेको छैन”, स्थानीय पदम थापाले भने, “नाकाबाट फर्किनेहरु स्वाथ्य परीक्षणका लागि हेल्थ डेस्कमा जाँदैनन् सुरक्षाकर्मीले रोकेको देखिदैन ।” उनले भारतबाट आउने जीप, कार र बसहरु नाकामा नरोकी सिधैँ नेपाल प्रवेश गर्ने गरेको उल्लेख गर्दै प्रशासनले नाकामा रोकेर हेल्थ डेस्कमा जाँच गराउनुपर्ने बताए । कोरोना महामारीपछि सुदूरपश्चिममा कञ्चनपुरको गड्डाचौकी, कैलालीको त्रिनगर, बैतडीको झुलाघाट र दार्चुलामा हेल्थ डेस्क स्थापना गरिएका छन् । "
यसरी व्यवस्थापन गर्दैछ बिपी कोइराला क्यान्सर अस्पतालले फोहर,"चितवन, २७ जेठ । यहाँस्थित बिपी कोइराला मेमोरियल क्यान्सर अस्पतालबाट निस्केका फोहरलाई पर्यावरणमैत्री रूपमा व्यवस्थापन गर्दै आइएको छ । अस्पतालले फोहरको स्रोतमा नै वर्गीकरण गरी दुई प्रविधि र अन्य विधि प्रयोग गरेर व्यवस्थापन गर्दै आएको छ । अस्पतालले पुनः प्रयोग हुने वस्तुलाई अलग्गै, कुहिने वस्तुबाट बायोग्यास, माइक्रोवेभ टेक्नोलोजीसहितको स्रेडिङ मेसिनबाट फोहरलाई घटाएर निःसङ्क्रमित बनाउने गरेको अस्पतालका बायोमेडिकल इञ्जिनियर रुपेश मिश्रले जानकारी दिए । उनका अनुसार अस्पतालको फोहर व्यवस्थापन प्रणालीमा मुख्यतया दुईवटा प्रविधि प्रयोग गरिएको छ । बायोग्यास प्लान्टबाट वार्डहरूबाट निस्कने खानाका फोहरलाई कुहाएर बायोग्यास उत्पादन गरिन्छ । माइक्रोवेभ टेक्नोलोजीसहितको स्रेडिङ मेसिन अस्पतालको बायोमेडिकल फोहर प्रशोधन गर्ने मुख्य उपकरण हो । अस्पतालबाट निस्कने सिसा, धारिलो वस्तु (निडल, सर्जिकल ब्लेड), कपडाका टुक्रा र प्लास्टिकजस्ता सबै प्रकारका फोहर मिसाएर राख्न सकिन्छ । यो मेसिनको क्षमता दुई सय ५० लिटर रहेको उनले जानकारी दिए । मिश्रले भने, “यसले करिब ३० मिनेटमा फोहरलाई प्रशोधन गर्छ । मेसिनभित्र रहेको स्रेडर ब्लेडले फोहरलाई सानो टुक्रा बनाउँछ र सँगै रहेको इन्टिग्रेटेड माइक्रोवेभ टेक्नोलोजीले यसलाई स्टेरिलाइज (निसङ्क्रमण) गर्छ ।”। प्रशोधनपछि निस्कने फोहर चिन्न नसकिने धुलोको टुक्रा हुने गर्छ । यस प्रक्रियाबाट फोहरको आयतन ८५ प्रतिशत र तौल २५ प्रतिशतसम्म घट्ने उनले जानकारी दिए । यो प्रविधि पुराना इन्सिनेरेटरको तुलनामा वातावरणीय रूपमा बढी सुरक्षित मानिएको उनको भनाइ छ । माइक्रोवेभ टेक्नोलोजी आफैँमा सुरक्षित भएकाले यसले वातावरणीय प्रदूषण नल्याउने उनले बताए । मेसिनबाट निस्कने बाफलाई समेत हेपा फिल्टरमार्फत शुद्ध पारेर मात्र वातावरणमा छाड्ने गरिएको छ । अस्पतालबाट दैनिक ४० देखि ६० किलो फोहर सङ्कलन हुने गरेको छ । यो फोहरलाई रङअनुसार डस्टबिनमा वर्गीकरण गरी माइक्रोवेभ मेसिनमा प्रशोधन गरिन्छ । वार्डहरूबाट फोहर सङ्कलन गर्ने बेलादेखि नै कलर कोडिङअनुसार (रातो, हरियो डस्टबिन) फोहर छुट्याइन्छ । त्यसपछि सङ्कलनस्थलमा ल्याएर थप सेग्रिगेसन गरिन्छ र प्रशोधनका लागि पठाइन्छ । कर्मचारीहरूका लागि पन्जा, मास्क, हेल्मेट, गमबुट र छुट्टै पोशाकसहित आवश्यक सुरक्षा उपकरण उपलब्ध गराइएको उनले बताए । यद्यपि फोहर व्यवस्थापनमा प्रत्यक्ष संलग्न कर्मचारीलाई निरन्तर एउटै काममा खटाउनुको सट्टा हरेक छ महिनामा जिम्मेवारी परिवर्तन (रोटेसन) गर्नेबारे पनि अस्पताल व्यवस्थापनले विचार गर्नुपर्ने उनको भनाइ छ । अस्पतालजन्य फोहर व्यवस्थापन राज्यकै लागि चुनौतीपूर्ण रहेको अवस्थामा क्यान्सर अस्पतालले फोहरलाई उचित तरिकाले व्यवस्थापन गर्न अन्तर्राष्ट्रिय मापदण्ड पालना गर्ने कोसिस गरिरहेको अस्पतालका कार्यकारी निर्देशक शिवजी पौडेलले जानकारी दिए । अस्पतालले फोहर व्यवस्थापनलाई अझ व्यवस्थित बनाउन र यसबाट आम्दानीसमेत गर्न ‘फोहरबाट मोहोर’ कार्यक्रमको प्रक्रिया अगाडि बढाएको उनले बताए । यसअन्तर्गत प्रशोधन गर्न मिल्ने वस्तु बिक्री गर्ने योजना रहेको र यसका लागि भरतपुर महानगरबाट बोलपत्र आह्वान गरिसकेको र सम्झौता गर्ने प्रक्रियामा रहेको कार्यकारी निर्देशक डा. पौडेलले जानकारी दिए । उनका अनुसार वातावरणीय प्रदूषणले क्यान्सरजस्ता रोगको जोखिम बढाउँछ । क्यान्सरजस्ता रोग आन्तरिक कारणले करिब १५ प्रतिशत हुने भए पनि कीटनाशक औषधि, दूषित वातावरण र अन्य बाह्य कारणले क्यान्सर हुने सम्भावना बढी हुने भएकाले फोहरको उचित व्यवस्थापन महत्त्वपूर्ण विषय रहेको उल्लेख गर्छन् । अस्पतालले हालको फोहर व्यवस्थापन प्रणालीलाई थप व्यवस्थित गर्न तरल (लिक्विड) फोहर व्यवस्थापनका लागि पनि छुट्टै प्लान्ट राख्ने योजना रहेको उनले बताए । अस्पतालले हाल अस्पातलबाट निस्कने पानीको फोहरलाई नर्कट प्रणाली र साना ढुङ्गाहरूको प्रयोगबाट शुद्धीकरण गरिन्छ । शुद्धीकरणपछिको पानी पर्यावरणमैत्री रूपमा बाहिर निकालिने कार्यकारी निर्देशक पौडेलले बताए । "
प्रत्यारोपणमा उपयोग हुने वस्तु सरकारी फार्मेसीमै अनिवार्य गर्न मन्त्रालयको परिपत्र,"काठमाडौं, २६ जेठ । स्वास्थ्य तथा जनसङ्ख्या मन्त्रालयले प्रत्यारोपणमा उपयोग हुने वस्तु सरकारी फार्मेसीमै अनिवार्य गर्न परिपत्र गरेको छ । मुटु, हड्डी तथा विभिन्न खालका बिरामीको प्रत्यारोपण तथा उपचारमा उपयोग हुने वस्तु अस्पताल फार्मेसीमै व्यवस्था गर्न सरकारी अस्पताल/प्रतिष्ठानहरुलाई परिपत्र गरेको हो । हाल सरकारी फार्मेसीमा उपलब्ध नहुने तथा मूल्य विवरणसमेत सार्वजनिक नहुँदा बिरामीहरुले महङ्गो मूल्यमा त्यस्ता वस्तु खरिद गर्नुपर्ने बाध्यता छ । अस्पताल फार्मेसीमा उपलब्ध नहुँदा अस्पतालमै निजी व्यवसायीले महङ्गोमा बिक्री गरिरहेको गुनासो मन्त्रालयमा आउने गरेको थियो । मन्त्रालयका प्रवक्ता डा प्रकाश बुढाथोकीले सचिवस्तरीय निर्णयमार्फत मन्त्रालयले अब अस्पतालमा सबै बिरामीले देख्ने स्थानमा मूल्य सार्वजनिक हुने तथा अस्पतालकै फार्मेसीमा उपलब्ध हुनेगरी निर्णय गरेर परिपत्र गरिएको जानकारी दिए । यसैगरी, बिक्रेताहरुलाई बढी मूल्य लिनबाट रोक्न सबै अस्पतालले आर्थिक वर्षमा कुन रोगको प्रत्यारोपण, शल्यक्रिया तथा उपचारका लागि नयाँ खालको वस्तु आवश्यक परेमा कम्पनी, आधिकारिक बिक्रेता तथा मूल्य सार्वजनिक गरेर मात्र बिरामीले प्राप्त गर्ने व्यवस्था मिलाउनसमेत मन्त्रालयले पत्राचार गरेको छ । मन्त्रालयले बिरामीको गुनासो आउने वातावरण आउन नदिनसमेत पत्रमार्फत अस्पतालहरुलाई सचेत बनाएको छ । "
मेचीनगरमा ‘अफ्रिकन स्वाइन फ्लू’ र ‘लम्पी स्किन’को सङ्क्रमण पुष्टि,"झापा, २५ जेठ । मेचीनगर नगरपालिकाको घरपालुवा पशुहरूमा ‘अफ्रिकन स्वाइन फ्लू’ र ‘लम्पी स्किन’को सङ्क्रमण देखापरेको छ । मेचीनगरको वडा नं २, ३, ७, ८, ९ र १४ मा ‘लम्पी स्किन’ र वडा नं ६ को बङ्गुर फार्ममा ‘अफ्रिकन स्वाइन फ्लू’को सङ्क्रमण पुष्टि भएको नगरपालिकाका प्रमुख प्रशासकीय अधिकृत अग्निप्रसाद अधिकारीले जानकारी दिए । “लम्पी स्किन र स्वाइन फ्लूको सङ्क्रमण पुष्टि भयो”, उनले भने, “नगरको पशु सेवा शाखाबाट सङ्क्रमण नियन्त्रण र रोकथामका लागि आवश्यक परीक्षण, उपचार र सतर्कताका सात जना प्राविधिक कर्मचारी परिचालन गरिरहेका छौँ । कोशी प्रदेश र सङ्घीय सरकारका निकायमा समेत आवश्यक सहयोग र समन्वयका लागि अनुरोध गरिसकेका छौँ ।”। पशु सेवा शाखाका प्राविधिक छत्र राईका अनुसार गाई र बाच्छीहरूमा ‘लम्पी स्किन’को सङ्क्रमण देखिएपछि किसानको गोठमै पुगेर प्राविधिक टोलीले उपचार सुरु गरेको छ । गाईवस्तको जिउभरि घाउ खटिरा र ज्वरो आउने लक्षण रहेको जनाउँदै उनले किसानलाई गोठको सरसफाइका लागि फिनेललगायतका सामग्री वितरण गरिएको बताए । सङ्क्रमित गाई र बाच्छीहरूलाई अलग्गै राखेर मल्हम लगाउने र पेनकिनर औषधि खुवाउने गरिएको उनले बताए । ‘लम्पी स्किन’ले थप जोखिम नहोस् भन्नाका लागि सङ्क्रमण फेलापरेको गोठको पाँच सय मिटर आसपासका किसानले पालेका डेढ सयभन्दा बढी गाईवस्तुमा पशु प्राविधिक टोलीले ‘रिङ भ्याक्सिन’ लगाउने गरेको छ । यो रोग लागेका पशुमा उच्च ज्वरो आउने, झोक्राउने, खाना अरुचि हुने र दूध कम दिने लक्षण देखापरेको राईले बताए । यो रोग सङ्क्राकम भाइरसबाट फैलिने गर्दछ । यसैगरी, मेचीनगर वडा नं ६ स्थित बबिता बङ्गुर फार्ममा ‘अफ्रिकन स्वाइन फ्लू’का कारण ८० बङ्गुर मरेका छन् । पशुपन्छी रोग अन्वेषण प्रयोगशालामा गरिएको परीषणबाट मरेका बङ्गुरमा ‘अफ्रिकन स्वाइन फ्लू’ पुष्टि भएको पशु सेवा शाखाका प्रमुख विक्रम गुरुङले बताए । “फार्ममा अचानक बङ्गुर मरेको खबर आएपछि त्यसको नमूना परीक्षणका लागि प्रयोगशालामा पठाइएको थियो”, उनले भने, “प्रयोगशालाबाट आएको रिपोर्टमा ‘अफ्रिकन स्वाइन फ्लू’ पुष्टि भयो ।”। फार्मकी सञ्चालक बबिता गहतराजले जेठभरिमा ८० वटा बङ्गुर भकाभक मर्दा ठूलो क्षति भएको बताइन् । नगरपालिकाको पशु सेवा शाखा प्रमुख गुरुङसहितको प्राविधिक टोलीले प्रभावित बङ्गुर फार्म र आसपासका क्षेत्रका रोग फैलिन नदिन औषधोपचार र सचेतनाका कार्यहरू गरिरहेको छ । "
अलपत्र भएका आधारभूत अस्पताल साउनबाटै सञ्चालनमा ल्याउने तयारी,"काठमाडौं, २२ जेठ । श्रोत अभावका कारण सञ्चालनमा आउन नसकेका आधारभूत अस्पतालहरु आगामी साउन महिनाबाटै सञ्चालनका लागि स्वास्थ्य तथा जनसंख्यामन्त्री प्रदीप पौडेलले तयारी अघि बढाएका छन् । निर्माण सम्पन्न भएर पनि सञ्चालनमा आउन नसकेका तथा पूर्ण क्षमतामा चल्न नसकेका यस्ता अस्पतालको संख्या ५७ छ । नयाँ आर्थिक वर्षमा समेत थप यस्ता अस्पताल निर्माणको योजना छ । मापदण्डमा समेत अभाव देखिएकाले पाँच, १० तथा १५ शैय्या क्षमताका स्थानीय तहमा निर्मित अस्पतालहरु सञ्चालनका मन्त्री पौडेलले सक्रियता देखाएका थिए । हालै मन्त्रालयले आधारभूत अस्पताल सञ्चालन मापदण्ड २०८२ निर्माण गरिसकेको छ । अब मापदण्डका आधारमा त्यस्ता अस्पताललाई संघ सरकारले गर्ने जनशक्ति, औजार उपकरण, औषधि तथा रिएजेन्टस लगायतका अत्यावश्यक संशाधनको व्यवस्थापन गर्न मन्त्री पौडेलले कार्ययोजना तयारी अघि बढाएका छन् । यसका लागि मन्त्री पौडेलले मन्त्रालयका नीति योजना तथा अनुगमन महाशाखा प्रमुख डा. कृष्णप्रसाद पौडेलको संयोजकत्वमा कार्यदल गठन गरेका छन् । कार्यदलले संघ सरकारले गर्ने सहयोगबारे कार्ययोजना बनाउनुका साथै ती अस्पतालमा प्रदेश तथा स्थानीय तहको भूमिकाबारे समेत प्रष्टता ल्याउन सघाउनेछ । मन्त्रालयले यस्ता अस्पतालको निर्माण तथा सञ्चालनका लागि आगामी वर्षका लागि करिब एक अर्ब बजेट व्यवस्थापन गरेकाले अब आधारभूत अस्पतालहरु सञ्चालनमा सहजता आउने मन्त्रालयका प्रवक्ता डा. प्रकाश बुढाथोकीले बताए । "
कालीमाटीमा भित्रिएका १७४ प्रकारका तरकारीमा विषादी,"काठमाडौं, २० जेठ । काठमाडौँको कालीमाटी तरकारी बजारमा नेपालका विभिन्न ठाउँबाट भित्रिएका तरकारीमा विषादीको अवशेष मापदण्डभित्र रहेको पाइएको छ । महानगरपालिकाको कृषि तथा पशुपन्छी विभाग र खाद्य प्रविधि तथा गुण नियन्त्रण विभागको संयुक्त टोलीले घुम्ती खाद्य प्रयोगशाला (मोबाइल भ्यान) सहित सोमबार राती १० बजेदेखि विहान ३ बजेसम्म भित्रिँदा भित्रिँदै गरेका १७४ वटा नमूना लिएर स्थलगत परीक्षण गर्दा यो नतिजा प्राप्त भएको हो । खाद्य प्रविधि तथा गुण नियन्त्रण विभागका वरिष्ठ खाद्य अनुसन्धान अधिकृत डा.ईश्वर सुवेदी भन्छन्, ‘नेपालका करिब २० जिल्लाबाट भित्रिएका तरकारीको नमूना संकलन गरेर परीक्षण गर्दा विषादीको अवशेष मापदण्डभित्र रहेको भेटिएको हो ।’। उनका अनुसार फलफूलमा लिचीको नमूना लिइएको थियो । यस्तै सुकेको माछाको पनि नमूना लिएर परीक्षण गरिएको थियो । परीक्षणमा वरिष्ठ खाद्य अनुसन्धान अधिकृत डा. सुवेदी, खाद्य अनुसन्धान अधिकृत सुशान्त निरौला, अनुसन्धान अधिकृत पदम भुषाल, महानगरपालिकाका फुड टेक्नोलोजिष्ट अशोक पराजुली सहभागी थिए । परीक्षणका लागि काँक्रो, घिरौला, तीते करेला, आलु, भन्टा, काउली, बन्दाकोबी, सिमी, धनियाँलगायत तरकारीको नमूना लिइएको थियो ।
तरकारी बजारमा फलफुल नआउने भएकोले फलफुलमा लिचीको नमूना लिइएको थियो । संकलित नमूनाहरुको आरबीपीआर (¥यापिड वायोसे अफ पेष्टिसाइड्स रिसिड्युज) विधिबाट अर्गानोफोस्पेट र कार्वामेट समूहका विषादीहरु परीक्षण गरिएको हो । संकलित तरकारीका नमूनाहरु चितवन, काभ्रे, सिन्धुपाल्चोक, भक्तपुर, सर्लांही, धादिङ्, नुवाकोटलगायत जिल्लाका विभिन्न स्थानबाट ल्याइएका थिए । "
चौदण्डीगढीमा सर्पदंश उपचार केन्द्र संचालनमा,"-अन्जनी कुमार अधिकारी। उदयपुर, १५ जेठ । स्वास्थ्य तथा जनसंख्या मन्त्रालयले उदयपुरको चौदण्डीगढी नगरपालिकामा रहेको आधारभुत नगर अस्पतालाई गत जेष्ठ ५ गते सर्पदंश उपचार केन्द्र सञ्चालनका लागि अनुमति प्रदान गरेसँगै हिजो बुधबारबाट सेवा संचालनमा आएको छ । चौदण्डीगढी नगरपालिकाका मेयर कालुमान लामा, पूर्व नेपाल प्रहरीका अतिरिक्त महानिरीक्षक टेकप्रसाद राईले एक कार्यक्रमका बीच उपचार केन्द्रको उद्घाटन गरेका हुन् । आधारभुत नगर अस्पताल चौदण्डीगढीका डाक्टर अमृत कर्णका अनुसार अस्पतालमा अहिले ‘एन्टी स्नेक भेनम’ राखेर उपचार सुरु गरिएको हो । बर्षाको समयमा रातको समय वा दिनमै पनि स्थानीयलाई खजुरा, बिच्छी लगायतका किराको डसाई हुँदा समेत बिरामीलाई अस्पताल ल्याउने गरेका छन् । उनीहरुलाई २४ घटनासम्म बेडमा राखेर अनुसन्धान गरेर सर्पको डसाई हो वा होइन भन्ने पहिचान गरि उपचार सुरु गर्नु पर्ने हुन्छ । अहिले उक्त सबै सामाग्री अस्पतालमा यथेष्ट रहेको डाक्टर कर्णले बताए । डाक्टर कर्णका अनुसार सर्पको डसाईबाट बिरामीलाई निकै समस्या भएर आइसीयुमा राख्नु पर्ने अवस्था भए आइसीयु सम्म पुर्याउन आवस्यक सामाग्री समेत अहिले अस्पतालमा रहेको छ । आधारभुत नगर अस्पताल चौदण्डीगढीमा अहिले तीन जना एमबिबिएस डाक्टर र एक जना सर्पदंशका बिरमीको उपचार गर्न तालिम प्राप्त व्यक्ति रहेको चौदण्डीगढी नगरपालिकाका मेयर कालुमान लामाले जानकारी दिए । उदयपुरमा हरेक बर्ष सयौंको संख्यामा स्थानीयहरुलाई विषालु सर्पले डस्ने गरेको छ । त्रियुगा नगरपालिका–३ भुल्केमा रहेको नेपाली सेनाको १८ नम्बर बाहिनी हाता भित्र रहेको सामुदायिक सर्पदंश उपचार केन्द्र संचालक समितिका सचिव यदु ढकालका अनुसार उदयपुरमा बिशेष गरि गोमन, करेत, हरेउ र हिमाली करेत जस्ता विषालु सर्पको डसेका बिरामीहरु आउने गरेका छन । त्यहाँ मात्र बार्षिक ३ सयमा सर्पले डसेका बिरामी आउने गरेका छन्। चौदण्डीगढी आधारभूत नगर अस्पतालमा सर्पदंश उपचार केन्द्र संचालनमा आए संगै जिल्लामा सर्पदंश उपचार केन्द्रको संख्या चार पुगेको छ । उदयपुरमा गाईघाट भुल्के स्थित नेपाली सेनाको १८ नम्बर बाहिनी, कटारी नगरपालिकाको ताराघारीस्थित सैनिक व्यारेकमा र बेलका नगरपालिकाको नगर अस्पतालमा सेवा संचालनमा रहेका छन । "
"नेपालमा फेरि कोरोना भेटियो, सातजनामा संक्रमण पुष्टि","काठमाडौं, १३ जेठ । नेपालमा फेरि कोरोना संक्रमण पुष्टि भएको छ । नेपालमा सातजनामा संक्रमण पुष्टि भएको हो । राष्ट्रिय जनस्वास्थ्य प्रयोगशालाबाट एकजना र धुलिखेल अस्पतालमा ६ जनासहित ७ जनामा संक्रमण देखिएको इपिडिमियोलोजी तथा रोग नियन्त्रण महाशाखाले जनाएको छ । सबै संक्रमित डिस्चार्ज भएर घर गइसकेका छन् । पछिल्लो समय भारत र चीन लगायतका देशमा संक्रमण बढिरहेका बेला नेपालमा पनि सातजनालाई पुष्टि भएको हो । "
मनसुनजन्य विपद् नियन्त्रणको पूर्वतयारी,"काठमाडौं, १३ जेठ । स्वास्थ्य तथा जनसङ्ख्या मन्त्रालयले महामारी नियन्त्रणका लागि मनसुनजन्य विपद् सुरु हुनु अघि नै आवश्यक पूर्वतयारी तथा रोकथामका लागि तयारी थालेको छ । वर्षायाममा विभिन्न सङ्क्रमण, रोग तथा महामारीको सम्भावनालाई दृष्टिगत गरी स्वास्थ्य तथा जनसङ्ख्यामन्त्री प्रदीप पौडेलले तयारी बैठक गरेर समयमै प्रतिकार्य तथा रोकथाम सम्बन्धमा छ वटा निर्णय गरेका उहाँको निजी सचिवालयले जनाएको छ । विपद् प्रतिकार्य तथा महमामारी नियन्त्रणमा संलग्न स्वास्थ्य अधिकारीहरुसँग आज भएको बैठकमा मन्त्री पौडेलले स्वास्थ्य अधिकारीहरुलाई समस्या समयमा नै पहिचान गरेर तयारी गर्न निर्देशन दिए । मन्त्री पौडेलको निजी सचिवालयका अनुसार अब महामारी रोकथाम तथा नियन्त्रणका लागि स्वास्थ्य सेवा विभागले इपिडिमियोलोजी तथा रोग नियन्त्रण महाशाखा अनुसार सम्भावित महामारी हुने स्थानको पहिचान गरी सरसफाई र शुद्ध पानीको प्रयोग र व्यवस्थापनका लागि आवश्यक तयारी गर्नेछ । साथै, शुद्ध पानीको प्रयोगका लागि स्थानीय तहसम्मै प्रभावकारी सूचना सामग्री सम्प्रेषणका लागि राष्ट्रिय स्वास्थ्य शिक्षा सूचना तथा सञ्चार केन्द्रले काम थाल्नेछ । इपिडिमियोलोजी तथा रोग नियन्त्रण महाशाखाले सबै स्थानीय तहका द्रुत प्रतिकार्य समूहसँग भर्चुअल बैठक गरेर आवश्यक सूचना सङ्कलनका साथै तथा तयारी अघि बढाउनेछ । महाशाखाले सातै प्रदेशमा स्वास्थ्यजन्य विपद् नियन्त्रणका लागि तालिमप्राप्त व्यक्तिको विवरण अद्यावधिक गरेर आवश्यकताअनुसार खटाउने छ । यसैगरी, राष्ट्रिय आपतकालिन कार्य सञ्चालन केन्द्र तथा राष्ट्रिय तथा प्रादेशिक स्वास्थ्य आपत्कालीन कार्य सञ्चालन केन्द्रसँग समन्वय गरी आवश्यक तयारी थालिने छ । ‘सङ्क्रामक रोग ऐन, २०२०’ लाई बदलिँदो परिस्थिति तथा आवश्यकताअनुसार संशोधन गर्न स्वास्थ्य सेवा विभागले एक साताभित्र आवश्यक तयारी गरेर मन्त्रालयमा पेस निर्णय बैठकले गरेको छ । "
