शीर्षक,विवरण
कांग्रेस घोषणापत्र वाम गठबन्धनप्रति आक्रामक,"काठमाडौं कांग्रेसले एमालेमाओवादी वाम गठबन्धनविरुद्ध डटेर लड्न देशभरका लोकतन्त्रवादी शक्तिलाई आह्वान गरेको छ । प्रतिनिधिसभा र प्रदेशसभा चुनावका लागि तयार पारेको घोषणापत्रमा कांग्रेसले कम्युनिस्ट गठबन्धनले संसदीय प्रणाली नै संशोधन गरी राष्ट्रपतीय प्रणालीका माध्यमबाट एकदलीय कम्युनिस्ट शासन भित्र्याउन खोजेको आरोप लगाएको छ । कांग्रेसले यही विषयलाई मुख्य चुनावी मुद्दा बनाउँदै लोकतन्त्रवादीको मत आफूतिर आकर्षित गर्ने प्रयास गरेको छ । घोषणापत्र मंगलबार सार्वजनिक हुँदैछ । उसले मधेसको समस्या समाधान गर्नका लागि संविधान संशोधनको विकल्प नरहेको भन्दै मधेसी जनताको चाहनाको स्वागत गरेको छ । कम्युनिस्ट गठबन्धनका नेता र योजनाकारले संविधानका आधारभूत लोकतान्त्रिक मूल्यपद्धति र शासन प्रणालीलाई संशोधन गर्दै प्रत्यक्ष राष्ट्रपतीय प्रणालीका माध्यमबाट एकदलीय कम्युनिस्ट पार्टीद्वारा सत्ता नियन्त्रण गर्ने र नेपालमा साम्यवाद स्थापना गर्ने उद्देश्य राखेका छन्, कांग्रेस घोषणापत्रमा भनिएको छ । कम्युनिस्ट गठबन्धनको उद्देश्य आगामी प्रतिनिधिसभा र प्रदेशसभा निर्वाचनमा चुनावी तालमेल गरी अन्तत: एउटै कम्युनिस्ट पार्टी बनाउने रहेको कांग्रेसको ठम्याइ छ । यो कम्युनिस्ट गठबन्धनले अन्तत: संविधानले प्रत्याभूत गरेको संघीय समावेशी लोकतन्त्रका आधारभूत संरचना तथा अधिकार भत्काउने र अपहरित गर्ने नियत राखेको देखिन्छ, कांग्रेसले भनेको छ, एकदलीय कम्युनिस्ट शासनको सपना र प्रयोगले धेरै मुलुकका स्वाधीनता, स्वतन्त्रता र समृद्धि गुमेको इतिहास छ । नेपाललाई पनि यस्तो जोखिमतर्फ धकेल्ने कुचेष्टा वर्तमान कम्युनिस्ट गठबन्धनले गरेको छ । कांग्रेसले सत्ता र स्वार्थको गठबन्धनको डटेर सामना गर्ने उल्लेख गर्दै लोकतन्त्र र आर्थिक समृद्धिका लागि निजी क्षेत्रको उत्साहपूर्ण भूमिका र क्षमता तथा सामाजिक न्याय र समतामूलक विकाससहितको लोकतान्त्रिक समाजवाद स्थापनाको अभियानलाई अवरुद्ध हुन नदिने अठोट लिएको छ । एमाले नक्कली राष्ट्रवादी, माओवादी षड्यन्त्रकारीकांग्रेसले एमालेलाई राष्ट्रिय एकता र समृद्धिको बाधक शक्ति भनेको छ । मधेस र पहाडका बीच मतभेद चर्काउने, मधेसी समुदाय र पहाडी समुदायको राष्ट्रियताको भावनालाई बेग्लाबेग्लै तराजुमा जोख्ने र प्रचार गर्ने एमालेको अतिवादी विचारले देशको एकता र सामाजिक सद्भाव, संविधानको कार्यान्वयन र लोकतान्त्रिक अभ्यासलाई ठूलो क्षति पुर्याएको छ, कांग्रेसले भनेको छ । एमाले र माओवादी केन्द्र गठबन्धनले निर्वाचनका बेला सम्पूर्ण देशलाई कथित राष्ट्रवादी र अराष्ट्रवादी कित्तामा विभाजित गर्ने काम गरेको समेत उसले उल्लेख गरेको छ । हिमालपहाडमधेसका जनताबीच भावनात्मक मतभेद चर्काएर हिंसा र बल प्रयोग गर्ने, शान्ति सुरक्षाको जिम्मेवारी पाएको गृह प्रशासनलाई राष्ट्रिय कर्तव्यबाट विचलित गराउने कम्युनिस्ट गठबन्धनको रणनीति रहेको कांग्रेसको आरोप छ । उसले माओवादी (केन्द्र) सत्तापक्षमा पनि साझेदार हुने र प्रतिपक्षसँग गठबन्धनमा पनि हिस्सेदार हुनेलाई अनैतिक र षड्यन्त्रकारी भूमिकाका रूपमा कांग्रेसले लिएको छ । संविधान संशोधनको शान्तिपूर्ण र मध्यमार्गी बाटो अवरुद्ध गर्ने तथा कम्युनिस्ट वर्चस्वको एकदलीय एवं निरंकुश शासनका लागि एमालेको नेतृत्वमा कम्युनिस्ट गठबन्धन निर्माण गर्ने प्रयासले नयाँ संविधानका उपलब्धि, आर्थिक प्रगति, राष्ट्रिय एकता र सामाजिक सद्भाव जोखिममा परेको कांग्रेसको ठहर छ । अहिले कम्युनिस्ट गठबन्धनको नाममा नेकपा (एमाले) र माओवादी (केन्द्र) कम्युनिस्ट वर्चस्वको सरकार, प्रत्यक्ष निर्वाचित कार्यकारी राष्ट्रपति, त्यसबाट प्राप्त हुने कथित राजनीतिक स्थिरता र आर्थिक समृद्धिको नारा उचालेर देश र जनतालाई भ्रममा पार्न खोज्दै छन्, कांग्रेसले भनेको छ । संसद्मा कम्युनिस्ट वर्चस्वले स्थिरताको ग्यारेन्टी नगर्ने भन्दै कांग्रेसले व्यक्तिमा केन्द्रित कार्यकारी अधिकार भएको राष्ट्रपतीय प्रणालीले स्थिरताको ग्यारेन्टी गर्न नसक्ने दाबी गरेको छ । यस्तो अवस्था देशलाई केबल निरंकुश कम्युनिस्ट शासनतर्फ लैजाने तथा मुलुकमा लामो समयसम्म द्वन्द्व सिर्जना गर्ने एउटा खतरनाक प्रयोग मात्र हुन सक्छ, उसले भनेको छ । कांग्रेसले एमाले र माओवादी केन्द्रलाई सुनियोजित तबरबाट संस्थागत भ्रष्टाचारलाई संरक्षित गर्ने पार्टी प्रमाणित भएको जिकिर गरेको छ । राजनीतिक पार्टीको चरित्र गुमाउँदै एमालेले लेबी बुझाउने सक्रिय नेता र कार्यकर्ताका भ्रातृ संगठनको माध्यमबाट अस्पताल, मेडिकल कलेज, एनजीओ सञ्चालन, सहकारी संस्था, उद्योग, जलविद्युत्, आवास र बैंकिङ क्षेत्रमा लगानी र स्वार्थ भएको व्यावसायिक घरानाको भूमिकामा आफूलाई परिवर्तित गर्दै लगेको कांग्रेसले उल्लेख गरेको छ । माओवादी केन्द्रलाई कांग्रेसले अस्थिर राजनीतिको लाभ खोज्ने वैचारिक विचलन र अवसरवादी प्रवृत्ति भएको पार्टीका रूपमा चित्रण गरेको छ । एमालेसँगको गठबन्धनमा जानुअघि कांग्रेस माओवादीप्रति निकै नरम थियो । गएको स्थानीय चुनावको घोषणापत्रमा समेत माओवादी केन्द्रलाई कांग्रेसले यस्तो आक्षेप लगाएको थिएन । माओवादी केन्द्र द्वन्द्वकालीन सहकार्यमा आबद्ध हुनुको साटो अस्थिर राजनीतिका बखत सत्ताको लाभ खोज्ने प्रवृत्तिले राष्ट्रिय राजनीतिमा अस्थिरता बढाएको कांग्रेसको ठहर छ । पुष्पकमल दाहाल नेतृत्वको माओवादी पार्टी विगत एक दशकदेखि अस्थिर राजनीतिक समीकरण, सत्ता स्वार्थको गठबन्धन, वैचारिक अस्पष्टता र असफलताको केन्द्र बन्दै आएको छ, कांग्रेसले भनेको छ । पहिलो संविधानसभामा ठूलो पार्टीको भूमिका र सरकार नेतृत्वको अवसर पाएर पनि नेकपा माओवादी (केन्द्र) को परिचय संविधान निर्माण गर्न नसक्ने, दोस्रो संविधानसभामा संविधान निर्माणको महत्त्वपूर्ण जिम्मेवारी र अवसर पाएर पनि संविधानसभामा ध्वंस मच्चाएर संविधान सडकबाट लेख्न उद्यत हुने पार्टीका रूपमा माओवादी केन्द्र रहेको कांग्रेसको ठम्याइ छ । एउटा विचार र दर्शनमा आबद्ध भएर एघार वर्ष सशस्त्र द्वन्द्वमा होमिएका सिंगो माओवादी पार्टी विगत एक दशकमा टुक्राटुक्रा भएको छ, घोषणापत्रमा छ, आफू निरन्तर विभाजित भइरहेको माओवादी र एमाले अब एउटै कम्युनिस्ट पार्टी बनाउने नारामा अहिले एकअर्कालाई धृतराष्ट्रको अँगालोमा बाँध्ने गरी क्रियाशील भएका छन् । कम्युनिस्ट गठबन्धनको चर्को आलोचना गर्दै कांग्रेसले अहिलेको सम्पूर्ण राजनीतिक समस्याको समाधान राष्ट्रिय एकता, मेलमिलाप र सहमतिको भावनाको माध्यमबाट मात्रै हुन सक्ने बताएको छ । राष्ट्रियता जनताको सँगै बस्ने, सँगै बाँच्ने, सँगै प्रगति गर्ने र सँगै मर्ने बलियो भावनात्मक एकताबाट तथा आफ्नो भाषा, संस्कृति, भूगोल र ऐतिहासिक गौरव, विशिष्टता र पहिचानको रक्षा तथा संवद्र्धन गर्ने संकल्पबाट सुदृढ बन्ने गर्दछ, कांग्रेसले भनेको छ । राष्ट्रियता र राष्ट्रवाद नेपालका कम्युनिस्टहरूले प्रचार गर्न खोजेको जस्तो कहिल्यै पनि जनतालाई विभाजित गर्ने र समुदायका बीच विभेद सिर्जना गर्ने घृणा र उन्मादको नकारात्मक अवधारणामा आधारित हुन नसक्ने भन्दै कांग्रेसले राष्ट्रवादको अन्ध नारामा मात्र बहकिँदा लोकतन्त्र र देशको एकतामा गम्भीर आघात पुग्न बताएको छ । घोषणापत्रमा कांग्रेस लोकतान्त्रिक गठबन्धनमा आबद्ध दलहरूप्रति नरम देखिएको छ । कांग्रेस नेतृत्वमा रहेको लोकतान्त्रिक गठबन्धनमा राष्ट्रिय जनता पार्टी (राजपा), संघीय समाजवादी फोरम, राप्रपा, राप्रपा (प्रजातान्त्रिक) र नयाँ शक्ति नेपाल छन् । कांग्रेसले राजनीतिक र विकासका मुद्दामा मधेस केन्द्रित दलहरूको सहकार्यमा समस्याको समाधान खोज्ने पनि बताएको छ । राप्रपा (प्रजातान्त्रिक) र राप्रपासँग विश्वसनीय सहकार्य गर्ने कांग्रेसले उल्लेख गरेको छ । उसले राष्ट्रियता र लोकतन्त्र, सामाजिक न्यायसहितको प्रतिस्पर्धात्मक आर्थिक ढाँचा र देशको समृद्ध सांस्कृतिक वैभव र पहिचानको संरक्षण गर्ने संवैधानिक प्रतिबद्धता यी पार्टीहरूसँगको सहकार्य गर्ने बलियो आधार रहेको उसले उल्लेख गरेको छ । राजनीतिक दलहरूले सत्ताका निम्ति मात्र दलीय प्रतिस्पर्धा गर्नुको साटो लोकतन्त्र र आर्थिक समृद्धिको मुद्दालाई केन्द्र भागमा राखेर राजनीतिक सहकार्य गर्ने तत्परता देखाउन जरुरी भएको कांग्रेसले उल्लेख गरेको छ ।"
बागदरबार भत्काए कारबाही,"काठमाडौं पुरातत्त्व विभागले काठमाडौं महानगरपालिकालाई ऐतिहासिक बागदरबार भत्काए कारबाही हुने चेतावनी दिएको छ । अमरसिंह थापाले बनाएको ऐतिहासिक बागदरबार काठमाडौं महानगरपालिकाले मास्ने भएको छ । भीमसेन थापाका बाबु अमरसिंह थापाले बनाएको बागदरबार भुइँचालोले क्षति पुर्याएको भन्दै महानगरले दुई वर्षपहिला भत्काउने योजना बनाएको थियो । तर विभागले रेट्रोफिटिङ गरेर यसलाई जोगाउने सकिन्छ भन्दै भत्काउन दिएको थिएन । महानगरमा विद्यासुन्दर शाक्य मेयर हुनासाथ बागदरबार भत्काउने प्रक्रिया अघि बढाएका हुन् । प्राचीन स्मारक ऐनअनुसार सम्पदा भत्काउन वा पुनर्निर्माण गर्न पुरातत्त्वको सहमति लिनुपर्छ, विभागका प्रमुख पुरातत्त्व अधिकृत दामोदर गौतम भन्छन्, पुरातत्त्वको अनुमतिबिना भत्काइयो भने के हुन्छ भनेर हामीले भनिराख्नै पर्दैन । कानुनमै व्यवस्था छ । कारबाही हुन्छ ।प्राचीन स्मारक संरक्षण ऐनअनुसार सरकारको कब्जामा रहेको वा जिम्मेवारीको कागज भएको कुनै पनि प्राचीन स्मारक नष्ट गरेमा, भत्काएमा, हटाएमा, परिवर्तन गरेमा, विरूप पारेमा वा चोरी गरेमा कारबाही हुने व्यवस्था छ । ऐनको दफा १२ को सजाय महलमा यससम्बन्धी व्यवस्था छ । दफा १२ को खण्ड क मा कुनै प्राचीन स्मारक नष्ट गरेमा, भत्काएमा, हटाएमा, परिवर्तन गरेमा, विरूप पारेमा वा चोरी गरेमा त्यस्तो प्राचीन स्मारकको बिगोबमोजिम रकम असुल गरी पच्चीस हजार रुपैयाँदेखि एक लाख रुपैयाँसम्म जरिवाना वा पाँच वर्षदेखि पन्ध्र वर्षसम्म कैद वा दुवै सजाय हुने उल्लेख छ । महानगरले भने यो दरबार १ सय वर्ष नपुगेकाले पुरातत्त्वको अनुमति लिइराख्नु नपर्ने दाबी गरेको छ । यसको निर्माण भएको सय वर्ष पुगेको रैनछ । हामीले यो पत्ता लगाएका छौं, महानगरका कार्यकारी अधिकृत धनीराम शर्मा पौडेल भन्छन्, त्यही भएर पुरातत्त्वको अनुमति लिइराख्नु नपर्ने देखियो ।पुरातत्त्वले भने यसको इतिहास सय वर्ष नाघेको जनाएको छ । इतिहासविद्का अनुसार यो अमरसिंह थापाको पालामै बनेको हो । अमरसिंह थापाले यहाँ बनाएको दरबार सानो थियो पहिला । भीमसेन थापाको दरबारसँग नजिक सम्बन्ध भएपछि हनुमानढोका दरबार नजिकै पर्ने भएकाले यहाँ बस्न भीमसेन थापालाई थप १ सय २० रोपनी जग्गा दिएका थिए । बुवाले बनाएको घर भएको ठाउँमा भीमसेन थापाले थप भव्य भवन बनाउन लगाए । यही बेला भीमसेन थापाले धरहरा पनि बनाए । धरहरा र बागदरबारमा मुगल वास्तुकला भित्र्याएका थिए । विसं १८९४ मा भीमसेन थापाको पतन भयो । उनको पतनपछि यो दरबार सरकारीकरण गरिएको थियो । विसं १९०१ मा माथवरसिंह थापा प्रधानमन्त्री भए । माथवरसिंह प्रधानमन्त्री भएपछि भीमसेन थापाको हरण भएको सम्पत्ति फेरि थापाहरूको स्वामित्वमा आयो । माथवरसिंह थापा पनि भीमसेन थापाको यही दरबारमा बस्थे । माथवरसिंह थापाले दरबारमा एउटा पाटेबाघ पालेका थिए । त्यही भएर यो दरबारलाई स्थानीयवासीले बाघदरबार भन्न थालेको इतिहासकारहरूले बताएका छन् । बाघदरबारबाट अपभ्रंश भएर बागदरबार भन्न थालियो । यहाँ पछिसम्म पनि बाघको खोर थियो । राणाकालमा समेत यहाँ बाघ पाल्ने गरिन्थ्यो । यो पुरानो दरबार हो, गौतम भन्छन्, सय वर्ष नपुगे पनि राष्ट्रिय र अन्तर्राष्ट्रिय महत्त्व राख्ने सम्पदा जोगाउने दायित्व पुरातत्त्व विभागको हुन्छ ।उपत्यकाका ४५ पुराना दरबारमध्ये राष्ट्र बैंक बसेको थापाथली दरबार र बालुवाटारको दरबार मात्रै भत्काउनुपर्ने सुझाव प्राविधिकले दिएका थिए । बाँकी दरबार रेट्रोफिटिङ गरेर जोगाउन सकिने थिए । बागदरबार भत्काउन पुरातत्त्व विभागले रोक लगाएपछि तत्कालीन कार्यकारी प्रमुख रुद्रसिंह तामाङको पालामा यो दरबारलाई सांस्कृतिक केन्द्रका रूपमा विकास गर्ने योजना अघि सारेका थिए । महानगरले यसलाई भत्काउन टेन्डर आह्वान गरिसकेको छ । दुइटा कम्पनीले करिब ३ करोड रुपैयाँमा भत्काउन बोलपत्रसमेत हालिसकेको महानगरका एक कर्मचारीले जानकारी दिए । भुइँचालो आएपछि केही समय खाली भए पनि रंगरोगन गरेर अहिले दरबार महानगरले प्रयोग गरेको छ । यसलाई रेट्रोफिटिङ गर्न झन्डै १५ करोड रुपैयाँ लाग्ने अनुमान गरिएको महानगरले जनाएको छ । यसलाई भत्काएर नयाँ बनाउने निर्णय महानगर परिषदले गरिसकेको छ, कार्यकारी अधिकृत शर्मा भन्छन्, त्यही निर्णयअनुसार हामीले भत्काउने प्रक्रिया अघि बढाएका हौं ।राष्ट्रिय पुनर्निर्माण प्राधिकरणले ऐतिहासिक बागदरबार नभत्काउन काठमाडौं महानगरपालिकालाई पत्राचार गरेको छ । अमरसिंह थापाले बनाएको ऐतिहासिक बागदरबार काठमाडौं महानगरपालिकाले मास्न लागेको समाचार कान्तिपुर दैनिकमा प्रकाशित भएपछि रोक्न पत्र पठाएको प्राधिकरणले जनाएको छ । राष्ट्रिय पुनर्निर्माण प्राधिकरणको कार्यकारी समितिले पनि भत्काउनुपर्ने सम्पदा भत्काउने र टेकाउन सकिनेलाई रेट्रोफिटिङ गरेर जोगाउनुपर्ने निर्णय गरेको थियो ।"
बलम्बुमा महालक्ष्मी जात्रा,"काठमाडौं बलम्बु गछेँका सन्देश श्रेष्ठले सोमबार दिनभर जुत्ता लगाएनन् । उनका साथीहरू लाछीटोलका सुशील नकर्मी, पिंगलका विवेक नकर्मीलगायत रथ बोक्ने ५० युवा पनि खाली खुट्टा थिए । खाली खुट्टा रथ बोक्नु बलम्बुको महालक्ष्मी जात्राको विशेषता हो । पहिला उपत्यकामा हुने जात्रा पर्वमा देवताको काममा जुत्ता र छालाको सामान प्रयोग गर्नबाट कडा बन्देज थियो । नियम पालना नगरेमा पूजा जुठो भई पूर्ण नहुने मान्यता थियो । द्वारे गुठीका नाइके देवबहादुर श्रेष्ठ भन्छन्, बलम्बुको जात्रामा पनि ५१ वर्षअघिसम्म यही नियम थियो, पाहुनाहरूलाई समेत जुत्ता फुकालेर मात्र ढोकाभित्र प्रवेश गराइन्थ्यो । पाहुनाहरूसँगै झैझगडा हुन थालेपछि २०२३ सालमा निर्णय नै गरी जात्रा अवलोकनमा आएकालाई छाला जुत्ता लगाउन मिल्ने गरियो, नाइके श्रेष्ठले भने, रथ बोक्नेलाई भने अहिलेसम्म यो नियम लागू छ । रथ बोक्दा जुत्ता फुकाल्ने प्रचलन बलम्बुमा मात्र बाँकी छ । अहिले यो नै जात्राको विशेषता बनेको छ, उनले भने । यो जात्रा पाँच दिनसम्म मनाइन्छ । यसलाई न्हूँद ११३८ (नयाँ वर्ष) सुरु भएपछिको पहिलो जात्राको रूपमा लिइन्छ । स्थानीय भाषामा बलम्बुको जात्रालाई लाटिमर:, सातापछि थानकोटमा हुनेलाई सकिमर: र एक महिनापछि सतुंगलमा हुने जात्रालाई बखुमर: (सातगाउँले जात्रा) भनिन्छ । जात्रा दुवा गुठीले सञ्चालन गरिन्छ । आइतबार मू: (मुख्य) जात्रा र सिन्ह: या जात्रा भनी सोमबार सिन्दूर जात्रा गरिएको छ । सिन्ह:या जात्रामा छोरीबेटी, आफन्त नातागोता पाहुना बोलाउने चलन छ । द्वारे घरबाट ऐतिहासिक खड्ग पीठमा ल्याई गरिने जात्रा र ढकीमा राखी कुमारीको मूर्तिको नगर परिक्रममा गराइने जात्राको अर्को विशेषता हो । जात्रा मनाउन आइतबार कुमारी घर, महालक्ष्मी र गणेश मन्दिरबाट विधिवत् रूपमा पूजाआजा गरी देवता बाहिर ल्याए । जात्रामा महालक्ष्मी, गणेशलाई शिखर शैलीको छुट्टाछुट्टै रथमा राखेर सांस्कृतिक बाजागाजाको साथमा टोलटोलमा परिक्रमा गराइयो ।जात्राको क्रममा थकाली गुठीका ७ जना गुठियारले नाथ गुरुको मन्दिरमा गोप्य पूजा गरे । थकालीहरूले मन्दिरभित्र देवतालाई बीचमा राखेर विधिवत् पूजापछि पालैपालो पाता: लिने प्रचलन छ । नेपाल भाषामा पाता लिने भनेको मानिसको खप्पड आकारको विशेष कचौरामा राखेर जाँड पिउने बुझिन्छ । उपत्यकाका अन्य जात्रापर्वमा पाता लिँदा तामा पित्तलबाट बनाइएको कचौरामा लिइन्छ । बलम्बुमा जात्रामा भने ऐतिहासिक माटोको खप्पर आकारको कचौराबाट प्रसादग्रहण गरिन्छ । गोप्य पूजा गर्न थकालीहरू नुहाइधुहाइ गरी फेटा बाँधी, जामा लगाई, नङ काटी अल राखी चोखो भई वर्त बस्ने परम्परा छ । उनले बलम्बुमा जात्रा सुरु हुने दिन पशुपतिनाथ मन्दिरको शिव लिंगलाई महास्नान गराई मुकुट पहिराउने बताए । जात्राको पहिलो दिन राति पीठमा पञ्चबलिसहित गोप्य होमजप गरिन्छ, उनले भने, पहिलो आगोमा सिद्धि भइसकेको राँगा तान्त्रिक विधिबाट जिउँदो बनाएर महालक्ष्मी मन्दिरमा ल्याई पुन: बलि दिने कथन छ । उनले अहिले तान्त्रिकहरू हराउँदै गएकाले बलि दिइसकेका राँगाको टाउको र जीउ जोडेर चार जनाले बोलेर ल्याई महालक्ष्मी मन्दिर पुर्याउने गरेका बताए । उपत्यकामा हुने कुनै जात्रामा घ्याम्पोमा जाँड राखेर भैरव साधन गरिन्छ भने बलम्बुमा हुने जात्रामा घ्याम्पोमा मासु, हड्डी, झोल राखेमा ला:ती (मासको झोल) पठाई मर (देवता) साधना गरिन्छ ।"
मतदाता ओसार्न चार्टर,"नेपालगन्ज निर्वाचन आचारसंहिताको दफा ५ खण्ड (ख) ले मोटरबाटो नभएका जिल्लाका प्रतिनिधिसभा सदस्य उम्मेदवारले चुनाव प्रचारप्रसारका लागि चारवटा घोडा प्रयोग गर्न पाउने व्यवस्था गरेको छ । सोही दफाअनुसार प्रदेशसभा सदस्य उम्मेदवारले भने दुइटासम्म घोडा प्रयोग गर्न पाउछन् । तर राष्ट्रिय सडक सञ्जालले नछोएका जिल्लाका उम्मेदवार घोडा होइन, आचारसंहिताविपरीत हवाईजहाज चार्टर गरी पार्टी नेता, कार्यकर्ता र मतदाता ओसार्न बाध्य छन् ।वाम गठबन्धनका तर्फबाट हुम्लामा प्रतिनिधिसभा सदस्य उम्मेदवार बनेका माओवादी केन्द्रका छिमी लामालाई पार्टी कमिटीले काठमाडौंबाट ल्याउनुपर्ने २ सय मतदाताको सूची बुझाएको छ । सबैलाई जहाज चार्टर गरेर ल्याउन गाह्रै छ, लामाले कान्तिपुरसँग भने, अगुवा नेता, कार्यकर्तालाई भने ल्याउनैपर्ने बाध्यता छ । उम्मेदवारका लागि सबैभन्दा ठूलो खर्च र टाउको दुखाइ यसैमा छ । शुभेच्छुक मतदाताको पनि ५० प्रतिशत हवाई भाडा आफूले बेहोर्नुपरेको उनी सुनाउँछन् । प्रचार सामग्री ओसार्न महँगो हवाई भाडा खर्चनु छँदै छ । कर्णाली क्षेत्रका दुई जिल्ला हुम्ला र डोल्पामा मोटरबाटो पुगेको छैन । मोटरबाटो पुगे पनि मुगु र जुम्लाका अगुवा नेताकार्यकर्ता पनि उम्मेदवारकै खर्चमा जहाज चढेर चुनावका लागि घर फर्कने गरेका छन् । हुम्लाका तल्लो भेगका विद्यार्थी र युवालाई भने आफूले बाजुरा तथा मुगुसम्म मोटर चढेर आई पैदल हिँडेर गाउँ आउन अनुरोध गरेको उल्लेख गर्दै लामाले थपे, पाँच वर्ष उद्योग चलाएर चुनाव लड्नेलाई ठीकै छ, पार्टी चलाएर बस्ने इमानदार नेतालाई एकदमै गाह्रो छ । काठमाडौं तथा नेपालगन्जबाट हुम्ला, डोल्पा र मुगुमा जहाज चार्टर भाडा प्रतिव्यक्ति ९ हजारदेखि १५ हजारसम्म छ । दुर्गममा थोरै भोटले हारजित हुन्छ । त्यसैले आफ्ना पार्टी नेताकार्यकर्ता र शुभेच्छुक मतदातालाई जिल्ला फर्काउनु कर्णालीका उम्मेदवारलाई चुनौती बनेको छ । प्रदेशसभातर्फ मुगु क मा माओवादी केन्द्रबाट उम्मेदवारीको तयारी गरेका राजु कार्कीले दसैंतिहार सेरोफेरोमै पाँच चार्टर गरेर मतदाता ओसारे । त्यस्तै, खत्याड क्षेत्रका झन्डै ३ सय मतदाता उनकै पहलमा गाउँ फर्किए । तर, वाम गठबन्धनपछि मुगुका प्रतिनिधिसभा तथा प्रदेशसभा दुवैमा एमाले उम्मेदवार मात्र उठ्ने सहमति भयो । मैले हवाई र स्थलमार्गबाट करिब ३ सय मतदाता फर्काउन सघाएँ, उनले भने, उम्मेदवारी नपाएपछि त्यो खर्च वाम गठबन्धनका लागि भयो भन्ने ठानेको छु ।गत संविधानसभामा सदस्य उम्मेदवार भई पराजित एमाले हुम्ला अध्यक्ष दल रावल मोटरबाटोले नछोएको दुर्गम हिमाली जिल्लाका चुनाव निकै महँगो हुने गरेको बताउँछन् । अघिल्लो निर्वाचनमा आफूले सबैभन्दा कम दुईपटक जहाज चार्टर गरेको उनको दाबी छ । नेताकार्यकर्ताको दबाब त असाध्यै हुन्छ । तर, सामान्य उम्मेदवारले सक्दैन, उनले भने, चुनावी खर्च थामिन सक्नै छैन । अहिले उनी हुम्ला प्रदेशसभा क बाट उम्मेदवार छन् ।डोल्पामा वाम गठबन्धनका प्रतिनिधिसभा सदस्य उम्मेदवार धनु बुढा अहिले चुनावी प्रचारप्रसारका लागि माथिल्लो भेगमा छन् तर उनले काठमाडांै र नेपालगन्जमा रहेका शुभेच्छुक कार्यकर्तालाई हवाई चार्टर गरेर चुनावअघि जिल्ला ल्याउने व्यवस्था मिलाइसकेको एमाले डोल्पाले जनाएको छ । गत संविधानसभा निर्वाचनमा उनले करिब दर्जनपटक जहाज चार्टर गरेर मतदाता ओसारेका थिए । त्यस्तै, कांग्रेसका उम्मेदवार अंगद बुढाले पनि जिल्ला फर्किने आफ्ना मतदाताको सूची तयार गरिरहेका छन् । मुख्य प्रतिस्पर्धी उम्मेदवार हो भने कम्तीमा ५७ जहाज चार्टर नगरी चुनाव जित्ने स्थिति छैन । उम्मेदवारको मुख्य खर्च मतदाता ओसार्नै छ, डोल्पा कांग्रेसका एक नेताले भने । कांग्रेस केन्द्रीय सदस्य एवं हुम्ला ख का प्रदेशसभा सदस्य उम्मेदवार जीवनबहादुर शाही १२ देखि १५ हजारसम्म भाडा तिरेर मतदाता ल्याउनु निकै खर्चिलो हुने बताउँछन् । एकातिर हिउँ पर्न लागेको छ । चुनाव आउन थालिसक्यो । ठूलो भूगोल छ, उत्तिकै दुर्गम, उनले भने, हामीलाई त चुनाव सजायजस्तै भएको छ । शाहीले ६० मतदाता रहेको नाम्खा गाउँपालिका ४ स्थित चालागाउँ पुग्न तीन दिन हिँड्नुपर्ने उल्लेख गर्दै भने, सुगम र सहरका धनीलाई सस्तो अनि दुर्गमका गरिबका लागि चुनाव महँगो छ ।कार्यकर्ता परिचालन पनि उत्तिकै महँगो रहेको उनले सुनाए । ०७० को संविधानसभा चुनावमा उनले ६ वटा जहाज चार्टर गरे । बाजुरा हुँदै स्थलमार्गबाट उत्तिकै संख्यामा अगुवा कार्यकर्ता र मतदाता हुम्ला ओसारे । अहिले पनि जिल्लाको सिंगो चुनाव परिचालनको दायित्व आफ्नै भएकाले मतदाता ओसार्नुपर्ने अवस्था रहेको उल्लेख गर्दै शाहीले भने, चुनावमा उठेपछि एक भोटको पनि माया लाग्दोरहेछ । त्यो भोट महँगो भाडा तिरेर ल्याउँदा साह्रै मर्का पर्ने गरेको छ ।निर्वाचन आचारसंहिताअनुसार मोटर चल्ने जिल्लाहरूमा प्रतिनिधिसभा सदस्य उम्मेदवारले चारवटा चारपांग्रे हलुका सवारीसाधन र चारवटा मोटरसाइकल प्रयोग गर्न पाउँछन् । त्यस्तै, प्रदेशसभा सदस्यले दुइटा हलुका सवारीसाधन र दुइटा मोटरसाइकल प्रयोग गर्न पाउने व्यवस्था छ । तर, न आयोगले तराईका उम्मेदवारका गाडी र मोटरसाइकल रोक्न सकेको छ, न त हिमाली जिल्लामा हुने हवाई चार्टर । चारवटै घोडाको प्रावधान पनि अव्यावहारिक भएको शाही बताउँछन् । सिंगो हुम्लाभर चुनाव प्रचारप्रसार सक्न तीन महिना लाग्छ । न्यूनतम खर्च गर्दा पनि आयोगको आचारसंहिताले धान्दैन, हुम्लाका प्रदेशसभा सदस्य उम्मेदवार शाही व्यंग्य गर्छन्, निर्वाचन आयोगले पार्टी र उम्मेदवारलाई जबरजस्ती कम खर्चको झूटो विवरण पेस गर्न लगाउने गरेको छ ।"
सुन लुट्न सलबलाउँदै आपराधिक समूह,"काठमाडौं नेपाल प्रहरीको महानगरीय अपराध महाशाखाले ३ कात्तिकमा कटुवा पेस्तोल र गोलीसहित चार जनालाई काठमाडौंबाट पक्राउ गर्यो । प्रहरीले रामेछाप दोरम्बा स्थायी घर भई सिनामंगल बस्ने जीवन श्रेष्ठ र भक्तपुर सल्लाघारी बस्ने सुवास लामा योञ्जन, मकवानपुर भीमफेदी गाउँपालिका घर भई धुम्बाराही बस्ने कुमार अधिकारी र काभ्रे घर भई शंखमूल बस्ने टीकाबहादुर श्रेष्ठलाई पक्राउ गरेको थियो । पेस्तोल बोकेर हिँडेको टोलीको उद्देश्य सुनेपछि पो प्रहरी झसंग भयो उनीहरू नुवाकोटको कालिका वनमा बसेर रसुवाको केरुङ नाका हुँदै भित्रिएको तस्करीको सुन लुट्ने योजनामा थिए । प्रहरीका अनुसार सुन लुट्नकै लागि यो समूहले ललितपुरको ग्वार्कोबाट एक जनासँग ५० हजार रुपैयाँमा पेस्तोल किनेको थियो । प्रहरीले पेस्तोल बेच्नेलाई भने पक्राउ गरिसकेको छैन । प्रहरीका अनुसार यो समूहले पेस्तोल देखाएर आफूलाई प्रहरीका रूपमा प्रस्तुत गर्दै तस्करीमा भित्रिएको सुन लुट्ने योजना बनाएको थियो । तस्करीको सुन लुट्नकै लागि बन्दुक बोकेर हिँडेको यो न पहिलो समूह थियो, न अन्तिम नै । प्रहरीका अनुसार केरुङ नाका हुँदै निरन्तर सुन तस्करी हुन थालेपछि तस्करीको सुन लुट्ने योजनामा विभिन्न लुटेरा र आपराधिक समूह सक्रिय हुन थालेका देखिन्छन् । महानगरीय अपराध महाशाखाले २३ असोजमा पनि बन्दुकसहित यस्तै एक समूह पक्राउ गरेको थियो । म्हैपीबाट रिभल्वर र गोलीसहित काभ्रेको रोशी नगरपालिका घर भएका छिरिङ तामाङ, सञ्जय तामाङ र दिलीप तामाङ पक्राउ परेका थिए । सिन्धुलीबाट रिभल्वर किनेर काठमाडौं आएको यो समूह पनि बन्दुक देखाएकै भरमा केरुङ नाका हुँदै काठमाडौं भित्रिने सुन लुट्ने योजनामा रसुवा जाँदै थियो । त्यसो त तस्करीको सुन ओसार्ने भरियाका रूपमा खटिएका रसुवा पार्वतीकुण्ड नगरपालिका ३ का गगन लामाको १६ असोजमा सुन लुकाएको आरोपमा हत्या नै भयो । दाहिनेपट्टि ढाडमा छुरा प्रहार गरी भएको हत्यामा सुन तस्करीको जिम्मा पाएका भरियाहरूकै संलग्नता रहेको खुलेको थियो ।सुन तस्करीमा रसुवाको केरुङ नाका बारम्बार प्रयोग हुन थालेपछि त्यस्तो सुन लुट्ने आपराधिक समूह पनि सक्रिय देखिन थालेको छ । प्रहरी स्रोतका अनुसार सतहमा आएका यी दुई घटनाबाहेक बन्दुकसँग जोडिएका अन्य घटनामा पनि सुन तस्करीको कुनै न कुनै सम्बन्ध भेटिन सक्छ । रसुवाको चिलिमेका सचिव रहेको छेवाङ तामाङ भदौ १२ मा काठमाडौं आउँदै दिए । रसुवाबाट काठमाडौं आउँदै गर्दा गल्छीमा एउटा समूहले उनलाई रोक्यो र उनी सवार मोटरसाइकल लुट्यो । लुटिएको मोटरसाइकल केही घण्टामै तामाङले फेला पारे । बल्लतल्ल काठमाडौं हिँडेका तामाङ ढुंगेअड्डामा फेरि अर्को समूहको फन्दामा परे । उनको मोटरसाइकल फेरि लुटियो । लुटिएको मोटरसाइकलबारे कालीमाटी प्रहरी वृत्तमा उजुरी गर्न आएका तामाङको साधन दुई दिनपछि हलचोकको एउटा कुनामा बेबारिसे अवस्थामा फेला पर्यो । अनुसन्धानमा संलग्न प्रहरीले बारम्बार मोटरसाइकल लुटिएको यो घटनामा पनि तस्करीको सुन लुट्ने गिरोह संलग्न भएको आशंका गरेको थियो । अनुसन्धानमा तामाङले मोटरसाइकलमा तस्करीको सुन लिएर आएको भन्ने सूचनाका आधारमा गिरोह सक्रिय भएजस्तो देखियो । महानगरीय अपराध महाशाखाका एसएसपी दिवेश लोहनी संगठित तस्करी सँगसँगै जहिले पनि ससाना आपराधिक समूह सक्रिय हुने इतिहास रहेको बताउँछन् । सुन तस्करी बढेसँगै तस्करीको सुन लुट्न केही समूह सक्रिय रहेको घटनाक्रमले पनि देखाउँछ । लोहनीले भने, अवैध तस्करी नियन्त्रण गर्न सकिएन भने यस्ता ससाना समूह सतहमा आउने खतरा सधैं रहन्छ ।"
इतिहास नदोहोरियोस्,"कुरा अघिल्लो महिनाकै हो । निवर्तमान हुँदै गरेका एक सभासदसँंग इटहरीमा भेट भयो । उनी चाडबाड र चुनावको उल्झनमा थिए । एकातिर जागिर सकिँंदै थियो, अर्कोतिर आउने चुनावमा टिकट के हुन्छ, अत्तोपत्तो थिएन । साँझको समय, तनावमा उनले अलिक बढी नै पिएका थिए । यस्तो पनि होस् कि मनमा कुरा धेरै थिए र रंगिन साँझले उनलाई त्यो दिन बढी नै बोल्न उत्प्रेरित गर्दै थियो । माननीयले आफ्ना दौंतरीलाई सुनाइहाले, काठमाडांैमा बसेर नि केही गर्न सकिएन । उनको आशय थियो, पद गयो र पदसँंगै उत्साह, उमंग र ऊर्जा गयो । जोशैजोशमा उनले भने, सभासदजस्तो पत्रु जागिर केही छैन । सबका सब नेताका गुलाम । यही भनाइबाट एउटा प्रश्न निर्माण गरौं कि हाम्रा माननीयहरू नेताका गुलाम कसरी भए ? जनताले भयंकर उत्साहमा मतदान गरेर जिताएको मान्छे नेताको गुलाम बन्नुको के अर्थ हुन्छ ? सुनसरी जिल्लाकै एकजना पूर्व गाविस अध्यक्ष भन्छन्, पार्टी पद्धतिमा यस्तै हुन्छ । सायद लोकतन्त्र, दलतन्त्र र नेतातन्त्रको भेद कमैलाई थाहा छ । दलतन्त्र र लोकतन्त्र एउटै होइन । दलतन्त्र भन्दा नेतातन्त्र झन् गएगुज्रेको कुरा हो । नेतातन्त्रले लोकतन्त्र बन्दैन, बरु फासीवाद बन्छ । त्यसैले भन्न सकिन्छ कि हाम्रा माननीयले जे भने, त्यो इतिहासकै मैलो सत्य र लोकतन्त्र माथिको भद्दा मजाक थियो । के यस्तो सत्यलाई बदल्न सकिँदैन ? के हाम्रा माननीयहरू नेताका गुलामभन्दा माथि विवेकशील जनप्रतिनिधि बन्न सक्दैनन् ? नेपाली राजनीतिमा यस्ता प्रश्न उठाउनु निकै अलोकप्रिय काम हो । आज त्यति अलोकप्रिय कामका लागि बितेका १० वर्षको सम्झना गरौं । कुराको पोयो खोलौं, सुखद क्षणहरूको सम्झनाबाट । नेपाली राजनीतिमा ०६२६३ को जनआन्दोलन अभूतपूर्व घटना थियो । आन्दोलनका दिनहरूको सम्झना गर्दा पनि मन त्यसै रोमाञ्चित हुन्छ । एकजना पूर्व विद्यार्थी नेता भन्छन्, ती उमंगका दिन थिए । २०६२६३ को प्रदर्शनमा तीव्र वेगसहित मान्छेको जुलुस सडकमा निस्कन्थ्यो । परिवर्तनको घाम झुल्कँदै थियो र भिडमा सपनाको कुरा हुन्थ्यो । गीत, कविता र नाटकहरूबाट परिवर्तनको कथा भनिन्थ्यो । हो त आन्दोलनका दिनहरूमा कविहरूसमेत चञ्चल देखिन्थे । सडकमा उभिएको मान्छे सुखद भविष्यको कल्पनाले गद्गद् हुन्थ्यो । युवाहरू आन्दोलनका नायक थिए । उनीहरूलाई आउने लोकतन्त्रमाथि ठूलो भरोसा थियो । किसानहरू ठान्थे कि १० वर्षमा देश फेरिनेछ । यसको अर्थ खेतबारी र बजारको सम्बन्ध फेरिनेछ । युवाहरू भन्थे, १० वर्षभित्र जागिर मिल्नेछ, शिक्षा, स्वास्थ्य र सुरक्षा सहज हुनेछ । सिंहासनमा विराजमान महाराजाका दिन सकिनेछन् र जनताका दिन सुरु हुनेछन् । १० वर्षअघि सीमान्त आवाज चर्को थियो । भुइँमान्छेहरू हौसिएका थिए । कुरा विकास, समृद्धि र समाजवादका थिए । कुरा स्वतन्त्रता, आत्मसम्मान र न्यायका थिए । कुरा गाँस, बास र कपासका थिए । कुरा सुन्दर जीवनका थिए ।सुखद परिकल्पनामा ०६२६३ को जनआन्दोलन सकियो । लोकतन्त्र आयो । आन्दोलनको गर्भबाट ६०१ को रचना भयो । २०६४ सालमा ६०१ सदस्यका लागि संविधानसभाको निर्वाचन भयो । भनियो, निर्वाचनबाट पहिलोचोटी सत्ताको केन्द्रमा हली, गोठाला, खेताला र सीमान्त समुदायका प्रतिनिधिहरू पुगे । आआफ्नो भेषभूषा र भाषामा सपथ ग्रहण भयो । त्यो सब इतिहास फेरिने संकेत थियो । नयाँ संविधानको अर्थ थियो, सपनाहरूको सम्बोधन । नयाँ दिनको रचना । नयाँ शासन पद्धति । भ्रष्टाचारको अन्त्य । जनताको राज्य । भुइँमा लोकतन्त्र । सबैका लागि शानदार जीवन । जब संविधानसभामा गणतन्त्र नेपालको पहिलो राष्ट्रिय गीत बज्यो, जब ६०१ ले नेपालमा संघीय लोकतान्त्रिक गणतन्त्रको घोषण गरे, जब पहिलोपटक राष्ट्रपतिको निर्वाचन भयो र जब जनता सम्पूर्ण रूपमा सार्वभौम भएको घोषणा गरियो, लाग्यो यसरी नै त हो नयाँ दिन आउने । त्यो हाम्रो राजनीतिक इतिहासमा सबैभन्दा ऐतिहासिक क्षण थियो । तर दुर्भाग्य, त्यहींबाट सुरु भयो, छोटे राजाहरूको उदय । संविधानसभा नजिकै सिंहदरबार थियो र त्यहाँ सत्ता थियो, पद थियो, प्रतिष्ठा थियो, शक्ति थियो र पैसा थियो । त्यहींबाट सुरु भयो, नयाँ शासकहरूको लोभ । दलहरूभित्र गुट थिए र गुटका डफेदार बने नेता । सत्ता र शक्तिको सौदाबाजी चल्यो । भूराजनीतिको चलखेल बढ्यो । पहिलो संविधानसभा असफल भयो । कुनै ६०१ ले त्यो दुर्भाग्यका लागि माफी मागेन । त्यो अपसगुनका लागि कसैले उत्तरदायित्व लिएन । २०७० मा संविधानसभाको दोस्रो निर्वाचन भयो । अन्तत: ०७२ असोज ३ गते संविधानसभाले कष्ट र द्विविधासाथ संघीय लोकतान्त्रिक गणतन्त्रको संविधान जारी गर्यो । निश्चय नै सयौं दु:ख बिर्सिनका लागि त्यो एउटै क्षण काफी थियो । त्यो संशयपूर्ण उमंगको दिन थियो । तर त्यसपछि पनि राजनीतिको दुर्भाग्यले पटकपटक तर्साइरह्यो । २०७४ असोज २८ गतेबाट एउटा दन्त्यकथाको अन्त्य भयो । त्यही दिनबाट रूपान्तरित व्यवस्थापिकाका ६०१ सदस्यहरूको कार्यकाल सकियो । बाटो खर्च (?) लिएर हाम्रा सांसदहरू गाउँ फर्किए । यसरी ०६४ सालबाट सुरु भएको राजनीतिको १० वर्षे कोर्स सकियो । यो बेला हाम्रालागि सोच्नुपर्ने एउटै प्रश्न छ कि १० वर्षअघि के भनियो र आज के भयो ? बितेका १० वर्ष हाम्रालागि आशा र निराशाका वर्षहरू थिए । जहाँ हामीले अनेकौं अनुभूति गर्यौं । केही अनुभूति असाध्यै सुन्दर छन् । जसले त्यो युगको साक्षी भएकोमा आज बाँचेका हरेक नेपालीलाई गर्वबोध हुन्छ । तर केही यस्ता तिता अनुभूति छन् कि जसलाई सम्भिँदामात्र पनि कहिलेकाहीं अत्यास लाग्छ । यो १० वर्षमा हामीले राजनीतिक व्यवस्था फेर्यौं, तर राजनीतिक संस्कृति, शैली र जनताको अवस्था फेर्न सकेनौं । त्यसैले अपार हर्ष र विस्मातका पछिल्ला अनुभवको जुहारी चल्दा भन्न मन लाग्छ, हामीले बगैंचा त सुन्दर पायांै, तर माली बेकामको पर्यो । यसको अर्थ हाम्रो देश, समाज र व्यवस्था सही हुँदाहुँदै पनि हाम्रा नेताहरूले परिणाम दिन सकेनन् । इटहरी कार्यक्षेत्र बनाई काम गर्ने एक पत्रकार भन्छन्, अब कोर्स करेक्सन गर्नुपर्छ । अन्यथा पछिल्ला १० वर्षको भूतले हामीलाई सधैं सताइरहनेछ । किन गर्ने कोर्स करेक्सन ? बितेका १० वर्षमा लोतकन्त्र गहिरो, शालिन र परिणाममुखी हुन सकेन । संविधानसभामा भन्नलाई ६०१ भनियो, तर सम्पूर्ण प्रक्रिया ३ शीर्षनेताहरूमा केन्द्रित भयो । इटहरीमा त्यो साँझ माननीयले भनेझैं ६०१ जनप्रतिनिधि आधा दर्जनका गुलाम बनाइए । पार्टी सिन्डिकेट यति तीव्र बन्यो कि न्यायालय, सुरक्षा, कूटनीति, निजामती क्षेत्रहरू पार्टीका भ्रातृ संगठनजस्ता भए । एउटा पागल डाक्टरले ११ औंपटक अनशन बस्ता पनि भनेजस्तो स्वास्थ्य ऐन बनेन । तर नेताहरूको सनकमा रातारात लोकप्रिय प्रधानन्यायाधीशलाई महाअभियोगको प्रस्ताव ल्याइयो । लोकमान कसरी सत्तासिन भए र कसरी हटाइए ? जवाफ कसैले दिएन । पछिल्लो समय एनफा, एनसेल, आयल निगम, ठूला कर मिनाहा, बूढीगण्डकी जस्ता आर्थिक घोटाला भए । तर कुरा सामसुम । निश्चय नै पहिलो संविधानसभासँंगै नेपालको सत्ता राजनीतिमा भुइँमान्छेहरूको प्रवेश भयो । तर समयले यति तीव्र हस्तक्षेप गर्यो कि महिलाहरू महिलाजस्ता रहेनन् । दलितहरू दलितको आवाज बोल्न छाडे । सीमान्तहरू लजाउँदै मूलधारमा प्रवेश गरे । नत प्रचण्डले आफ्नो बोलीको इज्जत राखे, न ओलीले । नत शेरबहादुरले सक्षम भएको पुष्टि गरे, न अरूले । यस्तो भयो कि हिजो सडक आन्दोलनमा जेका विरुद्ध नारा लाग्यो, त्यसको कालो छायाले १० वर्ष सिध्यायो । सुनसरीका एक स्थानीय नेता भन्छन्, लोकतन्त्रमा जनता बलियो हुनुपर्ने, उल्टो नेता पो निरंकुश भए । राजनीतिक अस्थिरताको कुरा सम्भिँदा पनि अत्यास लाग्छ । २०७० साल यताका चार वर्षमा हामीले चारजना प्रधानमन्त्री पायौं । १७८ जना मन्त्री बने । चार हजारभन्दा धेरै मान्छेले राजनीतिक नियुक्ति पाए । यी सबै यस्ता पात्रहरू थिए, जसले न कुनै नयाँ गर्ने आशा थियो, नत सम्भावना । मुलुक पुरानै गतिहीनता र सत्ता स्वार्थको निरन्तरतामा पँस्यो । यसले सकारात्मक क्रमभंग गरेन । अझ रोचक कुरा पञ्चायत विरुद्धको आन्दोलन दबाउनेहरू गणतन्त्रका सत्ता साझेदार बने । २०४६ यता लगातार सत्तामा तिनै प्रवृत्ति, पात्र र प्रयोगहरूको दबदबा कायम रह्यो । यसले परिवर्तनको घनत्व कमजोर बनायो । परिणाम ०६२६३ को स्पिरिट सकियो । २०७४ सालमा आइपुग्दा सडकमा उभिएर भविष्यको कल्पनामा रमाउन कुनै आशा बाँकी रहेन । के आगामी निर्वाचनले नयाँ आशाहरू जगाउला ? आइरन मेन गणेशमानले कुनै प्रसंगमा भनेथे, जनता भेँडा हुन् । के हामी भेँडाबाट विवेकशील मान्छे बन्न सकौंला ? लोकतन्त्रमा जनताको भविष्य नेताले मात्र निर्धारण गर्दैनन्, जनताको भविष्य मतदाताको आफ्नै विवेकले पनि निर्धारण हुन्छ । इटहरीमा भेटिएका सांसद मित्रकै कुराको प्रसंगबाट विषयको बिट मारौं । उनी भन्छन्, पार्टी, सांसद, मन्त्री र नेता सबका सब बदनाम भए । आशा गरौं, आगामी निर्वाचनपछि ती बदनाम दिनहरू फेरि कहिल्यै दोहोरिने छैनन् । आउने समय हाम्रा प्रतिनिधिहरू कसैका गुलाम हुने छैनन् । उनीहरू ५ वर्षपछि भट्टीमा हैन, गर्वसाथ जनताको बीचमा भेटिनेछन् । ५ वर्षपछि भोट हाल्ने र भोट पाउने दुबैले गर्व गर्न सकिएन भने लोकतन्त्रको के अर्थ ?"
प्रचण्डको खेलोफड्को,"दोस्रो संविधानसभामा माओवादी पार्टीले प्रत्यक्षको २४० सिटमध्ये केवल २६ सिट जितेको थियो । अर्थात १२ प्रतिशत । जसलाई हेरेर तत्कालै पत्रकार सम्मेलनमार्फत प्रचण्ड र बाबुरामले झन्डै चुनावको मतपरिणाम बहिष्कार गर्ने स्थितिमा पुगेका थिए । तर पछि सबैको दबाब, समानुपातिकमा प्राप्त हुने सिट संख्या र सिरहामा मतगणना स्थागित गरेरै भए पनि प्रचण्डलाइ जिताएपछि माओवादी बहिष्कारको निर्णयबाट पछि हटेको थियो । प्रत्यक्ष र समानुपातिकको गरी प्राप्त ८० सिटले गएको ५ वर्षमा प्रचण्डले यति धेरै खेलोफड्को गरे कि पुरै साढे तीन वर्ष सरकार अस्थिर हुनपुग्यो । उनको ८० जनाको झुन्ड कहिले एमालेसँंग त कहिले काग्रेससँंग मिल्दै, मिसिँदै सरकार परिवर्तन गरिरहे । आम जनताले ९ महिने गर्भाधानको झझल्को पाउँदै गए । जुन माओवादी र प्रचण्डको कारणले भइरहेको थियो । अहिले आएर तिनै प्रचण्ड भन्दैछन्, अस्थिर सरकारको खेती रोक्न नै हामीले वाम गठबन्धन गरेर चुनाव लडेका हौं । अब ५ वर्षसम्म स्थिर सरकार निर्माण हुन्छ रे । त्यस्तो भएमा त देशको लागि राम्रै हुन्छ । तर के अस्थिर मानसिकता रहेको प्रचण्डले सरकारलाई स्थिर बनाउन मद्दत गर्लान् त ? प्रचण्डको पूर्व बानीब्यहोराले आगामी दिन पनि सरकार स्थिर होला भन्ने विश्वास गर्न सकिँदैन । ओलीलाई प्रधानमन्त्री बन्ने रहरले गर्दा एमालेले माओवादीलाइ हैसियत र आधारभन्दा बढी सिट दिएको छ । १२ प्रतिशत सिट जित्ने माओवादीलाई ४० प्रतिशत दिनु भनेको माओवादीको तालुमा आलु फल्नु हो । यसले माओवादीलाई बलियो बन्ने मौका दिएको छ । प्रचण्डको झुन्डलाई अझ ठूलो र बलियो बन्ने अवसर प्रदान गरेको छ । चुनाव जितेपछि प्रचण्डले पुन: पहिलेको झैं अन्य पार्टीसँग सहकार्य गरेर आफू प्रधानमन्त्री हुन प्रयास नगर्लान् भन्ने छैन । त्यो भएमा एमालेको लागि आत्मघाती हुनेछ । गोपाल देवकोटागोकर्णेश्वर८, जोरपाटी,काठमाडौं"
साख जोगाउने होड,"देश चुनावमय भएको छ । स्थानीय तहको चुनाव लगत्तै हुनलागेको केन्द्रीय र प्रादेशिक चुनावले राजनीतिक बहस गरम हँुदैछ । शरद ऋतुको चिसो वातावरणसँंगै राजनीतिक बहस तातेको छ । नेताहरू टिकट हात पार्न ज्यान फालेर लागेका छन् । पार्टीमा शीर्ष भनेर नकहलाएका नेताहरूलाई त टिकट पाएपछि नै चुनाव जितेजस्तो हुन्छ । किनकि संसद्को टिकट पाएपछि समाजमा राजनीतिक पद उच्च मानिन्छ । चुनाव खर्च भएको एकदुई करोड उठाउनका लागि गाह्रो पर्दैन । पहिलोचोटी चुनाव जित्न पनि आवश्यक छैन । शीर्ष नेताहरूसँग उठबस हुन्छ । पार्टीमा पहुँच पुग्छ, तर यहाँ कुरा अर्कै छ । टिकटका लागि कसैलाई नमस्कार गर्नै नपर्ने, पार्टीले टिकट दिइरहे शीर्ष नेताहरूलाई चुनाव अघिको वातावरणले भन्दा पनि चुनावपछिको वातावरणले असर गर्छ । चुनावको टिकट पाउनु शीर्ष नेताहरूका लागि ठूलो कुरो होइन । जनताको दु:खबारे कमै सोचेका शीर्ष नेताहरू, देशको चिन्ताभन्दा पनि आफ्नो चिन्ता बढी भएका शीर्ष नेताहरू, देश र जनताका लागि काम गरेका छौं भनी भाषण गरे पनि सत्तामा मात्र लिप्त शीर्ष नेताहरूले आफूले चुनाव जित्ने आधार भेटेका छैनन् । सबै पार्टीका शीर्ष नेताहरू उठेका क्षेत्रमा अरू पार्टीको उम्मेदवार नउठाउनेबारे विचारविमर्श गरेका शीर्ष नेताहरूले यसपालिको चुनावमा आफ्नो साख जोगाउला त ? शरद ऋतुमा उचालिएको शीर्ष नेताहरूको सेखी हेमन्त ऋतुमा पुग्दा पछारिने त होइन ? जनकप्रसद भण्डारी दोहा, कतार"
दुर्घटना कम गर्ने उपाय,"नेपालमा जब ठूला सवारी दुर्घटना हुन्छ, केही समय राजनीतिक एवं प्रशासनिक क्षेत्र तातेजस्तो देखिन्छ, तर त्यो धेरै टिक्दैन । दुर्घटना नियन्त्रणको स्थायी निपटरा नभए तापनि सक्नेजति पनि ठोस पहलकदमी लिइँदैन । राज्यमा संवेदनशीलताको अभाव छ, सानातिना दुर्घटनालाई बेवास्ता गर्ने र ठूला दुर्घटना हुँदा काम नगर्ने छानबिन समिति बनाइदिने, सडकमा प्रहरीको हुल केही दिन बढाइदिने र विस्तारै सबथोक बिर्सिने पुरानै प्रवृत्ति छ । दु:खको कुरा नेपालमा सडकको सुरक्षा अडिट गर्ने व्यवस्थाको सुरुवातसम्म भएको छैन । सडक निर्माणको ठेक्का प्रक्रियामा सुरुदेखि नै सिन्डिकेट, राजनीतीकरण, भ्रष्टाचारको जालो बुनिन्छ । बनिसकेका सडकको मर्मतसम्भारमा सबन्धित सरोकारवाला निकाय नै उदासीन देखिन्छन् । नेपालमा हुने गरेका बहुसंख्यक सवारी दुर्घटनाको मानवीय कारण ओभर स्पिड, ओभरटेक, ओभरलोड र ओभर कन्फिडेन्स नै हुन्, जुन न्यूनीकरण गर्न सकिने कुरा हुन् । त्यसैले सडक संरचनाको योजना तय गरी यातायात सञ्चालनको स्थितिमा जजसका कारणबाट जेजति हानिनोक्सानी भएको हो, त्यसको सम्बन्धित व्यक्ति र सरोकारवालाबाट क्षतिपूर्ति असुल गर्ने व्यवस्था गरियो भने सडक दुर्घटना केही हदसम्म नियन्त्रण हुनसक्छ । र अनाहकमा सर्वसाधारणले ज्यान गुमाउनपर्ने अवस्था धेरै हदसम्म अन्त्य हुन्छ । अर्जुन पराजुलीवनस्थली१६, काठमाडौंकात्तिक १२ गते प्रथम पानामा चालकको लापरबाहीले त्रिशूलीमा खस्यो बस शीर्षक अन्तर्गत ३१ जनाको मृत्यु भएको समाचारले साह्रै मन दु:खेकोले केही नलेखी मनले मानेन । किनभने सप्तरीबाट काठमाडौं आउँदै गरेको बस बीचमा बिग्रेपछि त्यही कम्पनीको अर्को बसमा यात्री कोचेर ल्याउँदा र चालकले मादक पदार्थ सेवन गरी चलाउँदा गजुरीमा ३१ जनाको ज्यान गयो । यो साह्रै दु:खदायी घटना हो । सार्वजनिक यातायात यति भ्रष्ट र अमानवीय छ कि जसको वर्णन नै गर्न सकिन्न । उदाहरणको रूपमा यसै वर्षको विजयादसमीमा उपत्यका बाहिरकालाई घर जान निकै कठिन भयो, जसको कारण समयमै यातायात साधनको टिकट पाउन सकिएन । किनभने उपत्यका बाहिर जाने यात्रीलाई सहजै यात्रा गर्न सुविधा पुर्याउन यातायात व्यवस्था विभाग र सार्वजनिक यातायात व्यवस्था समितिबीच २०७४ भदौमा वार्ता तथा सहमति गरी भदौ २२ गतेदेखि टिकट अग्रिम बुकिङ गर्ने व्यवस्था भएकोमा यातायात व्यवस्था समितिले यातायात विभागसँंग सहमति गरेर पनि टिकट बुकिङ गर्न मानेन । तर सहमति भएको समाचार अनुसार टिकट बुकिङ गर्न बिहान ३ बजेदेखि बसपार्क पुगेका यात्री रित्तो हात फर्कनुपर्यो । किनभने उपयुक्त सहमतिमा यातायातका साधन अर्थात बसमा बढी यात्री कोचेर लान नपाइने, बसको छत वा हुटमा समेत यात्री चढाएर लान नपाइने, लामो दूरीका बसमा २ जना चालक हुनुपर्ने र हाल बसको भाडा बढाउन नपाइने थियो । अन्ततोगत्वा यातायात व्यवसायी समितिले उपयुक्त सर्तलाई मिचेर बढी यात्री कोच्ने, १ जनामात्र चालकबाट बस चलाउनेगरी टिकट बिक्री गर्यो । अर्थात् यातायात व्यवसायी समितिको मनमौजी, अमानवीय र निरङ्कुश व्यवहारका अगाडि सरकारले केही गर्न सकेन । यात्रीको हितमा भएका उक्त सर्तहरूलाई नमान्ने व्यवसायी समितिलाई जसरी भए पनि पैसा कमाउने बाहेक यात्रीको सुरक्षित र सुविधाजनक यात्राप्रति कुनै चासो छैन । फलस्वरूप सप्तरीबाट काठमाडौं आउँदै गरेको बस त्रिशूलीमा खस्यो, यसमा यातायात व्यवसायीको जवाफ के छ ? गंगाराज अर्यालपाणिनी ८, पाली अर्घाखाँची"
कसले मार्ला बाजी ?,"प्रतिनिधि र प्रदेशसभा निर्वाचनमा बाजी मार्न सबै राजनीतिक दल आआफ्नै गणितीय जोडघटाउमा व्यस्त छन् । खास गरेर नेपाली कांग्रेसको लोकतान्त्रिक गठबन्धन र एमाले र माओवादी केन्द्रसँंग रहेका दलहरूको वाम गठबन्धनबीच तीव्र प्रतिस्पर्धा हुनेछ । एमाले, माओवादी केन्द्र र बाबुराम भट्टराई पछि वाम गठबन्धनबाट अलगको नयांँ शक्ति पार्टीलाई मिलाएर दुई तिहाइ बनाई सत्ताको बागडोर आफ्नो हातमा पारी घुम्ने कुर्सीमा राज गर्ने दिवास्वप्ना देखिरहेको छ । अर्कोतिर आफूलाई बडो प्रजातान्त्रिक भन्ने तर प्रजातन्त्रको नाममा खालि आफ्नैमात्र स्वार्थसिद्ध गर्न पल्केको कांग्रेस कसरी आफ्नो विरासतलाई जोगाउने भन्ने सोचमा डुबिरहेको छ । साना भुरेटाकुरे दललाई भने आफ्नो अस्तित्व जोगाउन धौधौ परिरहेको छ । यिनीहरूलाई कसरी राष्ट्रिय पार्टी बन्ने भन्ने चिन्ताले सताएको छ । धेरैजसो साना पार्टीहरू आफ्नो अस्तित्व जोगाउनै रुख र सूर्यको पछि लागेका छन् । तराईतिरका दलहरू पनि आफूलाई कसरी फाइदा हुन्छ र यो चुनावमा आफ्नो हैसियत कसरी कायम राख्न सकिन्छ भन्ने कुरामै तल्लिन देखिन्छन् । खासगरी यो चुनावमा दुई ठूला दलले धेरैजसो आफ्ना पुरानै उम्मेदवारलाई प्राथमिकता दिएका छन् । दलहरूको गठबन्धनपछि उम्मेदवारहरूको भागबन्डा पनि लगभग तय भइसकेको छ । अब चुनावको मिति पनि नजिकनजिक आएको छ र उम्मेदवारहरूले घरदैलो सुरु गरिसकेका छन् । यो चुनावमा कसले बाजी मार्ला, त्यो त समयले नै बताउला । जनताको हातमा भएको कुरा अडकलमात्र लगाउने हो । २०६४ सालको संविधानसभाको चुनावमा लगाएको अडकलबाजी पनि फेल भएकै हो । यो चुनावमा पनि भोट योग्यले भन्दा पैसावाला, पहुँचवाला र पार्टीले उठाएको ढोडको लौरोले जित्नेवाला छ । मतदाताले समयमा नै आफ्नो बुद्धि, विवेक प्रयोग गरेर योग्य प्रतिनिधि चुन्नेछन् भन्ने विश्वास लिन सकिन्छ । उद्धव सापकोटापनौती नपा१, रयाले, काभ्रे"
भावी प्रधानमन्त्रीका कुरा,"कात्तिक १२ गते पाठकमञ्चमा गुल्मीका नवराज भण्डारीको कुरा भावी प्रधानमन्त्री घोषणा गरियोस् चित्तबुझ्दो लाग्यो । जसरी पनि चुनाव जित्ने स्वार्थबाट भएको भए पनि वाम गठबन्धनलाई गर्नेहरूले पनि ठूलो काम गरेको र देख्नेहरूले पनि ठूलो काम भएको ठानेका छन् । यद्यपि यसबाट देशको दिगो र मौलिक विकास रातारात हुन्छ भन्ने कुरामा कसैको पनि विश्वास छैन । ओली र प्रचण्ड एक्लाएक्लै हुँदा नै जनतालाई गफैले भुल्याउनेमा, दुवै मिलेको अवस्थामा त्यस्तो काम दुई गुनाले बढ्ने भन्नेचाहिंँ निश्चित हो । उसै त कुन, कानमा सुन !यता नेपाली कांग्रेसमा टिकट बाँड्नेमा खुमबहादुर खड्का भए पनि उता टिकट पाउनेमा दीपक मनाङेजस्ता भएकाले पनि प्रदेश र प्रतिनिधिसभाको चुनावका वाम गठबन्धनले बहुमत ल्याउने कुरा गरिँदैछ । त्यसो हुनु भनेको नेपाली कांग्रेसको अस्तित्व संकटमा पर्नु हो । २००७ सालदेखि यताको राजनीतिक परिवर्तनमा केही न केही भूमिका खेलेको नेपाली कांग्रेसको इतिहासलाई मेटाउनु हो । त्यसैले राजनीतिमा निकै दूरदर्शी गिरिजाप्रसाद कोइरालाले २०५६ को आमनिर्वाचनमा कृष्णप्रसाद भट्टराईलाई भावी प्रधानमन्त्री घोषणा गरी चुनावमा जाँदा बहुमत ल्याएको घटनाबाट पाठ सिकी, यसपटक पनि युवानेता गगन थापालाई भावी प्रधानमन्त्री घोषणा गरेर चुनावमा जाँदा कांग्रेसको अवस्था सुध्रन सक्छ । अन्य बूढापाका नेताहरूप्रति मतदाताको विश्वास छैन । तर गगन थापाप्रति भने अन्य पार्टीमा आस्था राख्ने मतदाताहरूको पनि ठूलो विश्वास छ । उता सजिलै बहुमत ल्याउने गठबन्धनतिर त एकसेएक भावी प्रधानमन्त्रीहरू छँदैछन् । इन्द्रकुमार श्रेष्ठकमलाकुञ्ज, ओखलढुङ्गा"
ट्राफिक प्रहरीको ध्यान जाओस्,"ट्राफिक प्रहरीले राजधानी लगायत मुलुकका विभिन्न स्थानमा केही वर्ष अघिदेखि सुरु गरेको मापसे चेकअप गर्ने कार्यक्रमलाई सकारात्मक रूपमा लिनुपर्छ । सडकको स्तरोन्नति नहुनु, बिना परमिट गाडी चलाउनेलाई कारबाही नगर्नु, सिकारुहरूले गाडी चलाउंँदा दुर्घटना बढ्ने कारणमध्ये पर्छन् । ट्राफिक प्रहरीले दिनदिनै सवारी साधन जाँच गर्ने कार्य गरेको पाइन्छ भने मापसे पनि चेकिङ गरेको देखिन्छ । तर विडम्बना, त्यही सवारी हांँकेर आउने वा अन्य सवारीमा नम्बर प्लेटहरू नै नदेखिनेगरी सवारी हांँक्नेलाई कुनै किसिमको कारबाही गरिएको देखिंँदैन । राजधानीमा हेलमेटको सेफ्टी बेल्ट नबाँंधेको देख्ने ट्राफिक प्रहरीले आफ्नै अगाडि नम्बर प्लेट नै नदेखिने प्लेटहरू राखी सवारी साधन निर्धक्कसाथ चलाउँंदासमेत तिनलाई कारबाही गरिएको देखिंँदैन । त्यस्ता नम्बर प्लेट राखेर चलाउने चालकहरूले कतै ठूलै दुर्घटना गराएर फरार भएमा को जिम्मेवार हुने ? के यतातिर ट्राफिक प्रहरीको ध्यान जानु पर्दैन ? राजधानी भित्रिने र बाहिरिने लामो रुटमा दुईजना चालक राख्ने नियम उल्लंघन भएकै कारण ठूला दुर्घटना भएका छन् भने मापसे गरी सवारी चलाउँंदा कैयन नागरिकको दु:खद निधन भइसकेका कारण यस्ता दुर्घटना हुन नदिन यसतर्फ समयमै ट्राफिक प्रहरीको ध्यान जाओस् । हुंछेनारायण श्रेष्ठपुलचोक, ललितपुर"
अल्मलिँदै निर्वाचन आयोग,"कस्तो छाप्ने मतपत्र ? भनी निर्वाचन आयोग अल्मलिँदै दोधारमा परेको र के गर्ने हो के नगर्ने हो भन्ने यकिन गर्न नसक्दा मतपत्र छपाइ सम्बन्धी ठोस कार्यारम्भ गर्न नपाएको, मतपत्र छाप्न थाले सर्वोच्च अदालतको ठाडै मानहानि भएको भनी कारबाहीमा परिने चिन्ता अनि नछापे करोडौँ मतपत्र समयमै देशका कुनाकुनामा एक हप्ताअघि नै पुर्याउन नसकिने संशय, यस्तैयस्तै चिन्ताको भुमरीमा निर्वाचन आयोग परेको छ । तीन चरणमा देशैभरि स्थानीय निर्वाचन पूर्ण सफलतासाथ सम्पन्न गरिसकेको अनुभव ताजा भएको निर्वाचन आयोगको प्रशंसनीय कार्य सर्वोच्च अदालतले नदेखेको भन्ने हुँदै होइन । अहिले आएर लौन, निर्वाचन आयोगले यो निर्वाचन गर्न सक्ला कि नसक्ला, कति मतपत्र चाहिएला ? अहिलेसम्म कति छापिए र कति बाँकी छन् ? समानुपातिक र प्रत्यक्षका मतपत्र कस्तो रङका बनाउने हो ? लम्बाइ, चौडाइ कत्रो पार्ने हो ? एउटै हो कि अलगअलग हो ? लगायत तमाम उल्झनका विषयमा चिन्ता लिँदै भुटभुटिनु सर्वोच्च अदालतको विषय हुँदै होइन । श्यामसुन्दर कुइँकेलहाँडीगाउँ, काठमाडौँ"
भड्किलो प्रचारप्रसार,"उम्मेदवारहरू आफ्नो पक्षमा जनमत पार्न चुनावी प्रचारप्रसार तीव्र पारिरहेका छन् । एक उम्मेदवारले अर्को उम्मेदवारभन्दा आफूलाई राम्रो देखाउन हर कोसिस गरिरहेका छन् भने मतदातालाई जितेपछि गाउँठाउँमा विकास निर्माणको यो वा त्यो काम गर्नेछौं भनी आश्वासन बाँडिरहेका छन् । चुनावी खेलको रौनकता सुरु भइसकेको छ । आफ्नो पक्षमा जनमत पार्न गरिने यी हरेक कोसिस र दौडधुपलाई सकारात्मक नै मान्नुपर्छ । तर पछिल्लो चरणको स्थानीय चुनावको अवस्थालाई हेर्दा चुनावको यो किसिमको दौडधुप हिजोआज अत्यधिक महङ्गिदै गएको छ । चुनाव महङ्गिदै जाँदा राजनीतिक दलले पहुँच र पैसा जोसँग छ, उसैलाई टिकट दिने परम्पराजस्तै हुनथालेको छ । चुनाव आउनु १२ हप्ता अघिदेखि विपन्न र दलित बस्तीहरूमा मतदाता लोभ्याउन भोजभतेर र मादक पदार्थको पाटी गर्ने लगायत कैयौं विकृति र विसङ्गति ब्यापक हुँदै गएको छ । चुनाव अगाडि सबै कोभन्दा को कम भनेजसरी खर्च गर्न लालायित हुन्छन् । जब चुनाव सकिन्छ, अनि हार्नेहरूले जित्नेलाई पैसाको खोलो बगाएको, मतदाता किनेको, लोभलालच देखाएको, धाँधली गरेको अनेक आरोप लगाउँछन् । भलै चुनावअघि भने सबै जुनसुकै हर्कत गर्न तयार देखिन्छन् । आचारसंहिता तोड्न प्रमुख दलका मुख्य नेता नै अग्रसर हुन्छन् । हेलिकप्टर समेत चार्टर गरेर प्रचार गरेको देखिन्छ । त्यसैले पैसा बाँडेर चुनाव जित्छु भन्ने र बाँड्ने जोकसैलाई सामाजिक बहिस्कार गरौं । सन्तोष सिम्खडाभीमसेन गाउँपालिका२, गोर्खा"
छरितो विकास लक्ष्य,"संयुक्त राष्ट्र संघीय दिगो विकास लक्ष्यको कार्यान्वयन तथा लक्ष्य प्राप्तिका लागि सरकार र अन्तर्राष्ट्रिय विकास समुदायले २०३० सम्ममा के कति बजेट खर्च गर्ने भन्ने छलफल गर्न दक्षिण एसिया र दक्षिण पश्चिम एसियाली राष्ट्रका सरकारी प्रतिनिधि र नीतिगत विशेषज्ञ काठमाडांैमा भेला हुँदैछन् । दुई वर्ष पहिले नै दिगो विकास लक्ष्य पारित भए तापनि नीति निर्मातालाई १ सय ६९ वटा फरकफरक लक्ष्यको विस्तृत सूची एकै पटकमा प्रस्तुत गर्न निकै असहज भएको थियो । यो स्थिति अपरिहार्य थियो । दिगो विकासको कार्यसूची राम्रो अर्थको परिणाम थियो । तर सरकारी प्रतिनिधि, क्षेत्रीय समूह, गैरसरकारी संस्था, एजेन्सी र पैरवी समूहबीच विकास लक्ष्यमा राष्ट्र संघको स्वीकृति दिनेबारे असमझदारीका कारण समावेशी प्रक्रियामा आर्थिक आविष्कारको कमी देखियो । त्यसको नतिजास्वरूप सबै मानिसलाई दिगो विकास एजेन्डा नै सबै कुरा हुन् भन्ने प्रयास गर्छ । यसका धेरैजसो लक्ष्य एकदमै व्यापक र आदर्शवादी देखिन्छन् । जस्तो कि २०३० भित्र अर्थात् दुई दशकभन्दा कम समयावधिमा राष्ट्र संघले पृथ्वीका हरेक वयस्कका लागी पूर्ण उत्पादनमूलक रोजगार र सभ्य कामको सिर्जना गर्ने लक्ष्यसहित गरिबी, एचआईभी एड्स, औलो र कुपोषण उन्मूलनको लक्ष्य राख्नु आफैमा अर्थहीन देखिन्छन् । यस्ता लक्ष्य प्राप्ति गर्न व्यावहारिक हुन आवश्यक छ । १३ वर्षमा याथार्थवादी बजेटको आधारमा मात्र हामी १ सय ६९ लक्ष्य पूरा गर्न सक्दैनौं । तर हामी अत्यन्तै जरुरी लक्ष्यमा केन्द्रित हुन भने सक्छौं । त्यसकारण हामीले प्राथमिकताबारे गम्भीरतापूर्वक कुरा सुरु गर्न आवश्यक छ । अहिले हाम्रा प्राथमिकताबारे हामी प्रस्ट छैनौं । हाम्रा प्रस्ट एजेन्डाले दिगो पर्यटनको सम्बद्र्धन भएजस्तै शिशु मृत्यु उन्मूलनमा पनि नतिजा दिने निश्चित छ । महिला तथा बालबालिका, वृद्घ व्यक्तिका साथै शारीरिक रूपमा अपाङ्गता भएका व्यक्तिका लागि हरित र सार्वजनिक स्थानको व्यवस्था गर्नुपर्ने कुरा विकासका कार्यसूचीमा समावेश गराउँदा हानिकारक नहोला । तर १ अर्ब २० लाख मानिस गरिबीमा पिल्सिरहेका, २ अर्ब ५० करोड मानिस पिउने पानी र सरसफाइको अभावमा बाँचिरहेको र १ अर्ब मानिस भोकै सुत्न बाध्य भइरहेको सन्दर्भमा वृद्धवृद्धाका लागि सार्वजनिक स्थानको निर्माण हाम्रो प्राथमिकतामा हो त भनी प्रश्न सोध्नुपर्ने बेला आएको छ । राष्ट्र संघले कहिल्यै पनि आफ्नो लक्षित वर्गको कामका लागि लागेको खर्चको विस्तृत विवरण सार्वजनिक गरेको छैन । त्यस्ता लक्षित वर्ग निश्चित रूपमा सबै बराबर छैनन् । कोपेनहेगन कन्सेन्सस सेन्टरको लागि ८२ जना शीर्ष अर्थशाास्त्री र ४४ जना विषयगत विज्ञले तयार पारेको आर्थिक विश्लेषण अनुसार केही लक्ष्य मुस्किलले सार्थक छन् । त्यस्ता विश्लेषणमा सामाजिक फाइदाका लागि खर्चने केही रुपैयाँले थप केही कमाउन सक्ने देखिएको छ । यो अनुसन्धानले लाभ र लागत विश्लेषण विधि प्रयोग गर्छ, जसले लगानी गरेबापत समाजले पाउने वातावरणीय, सामाजिक र आर्थिक फाइदाको पहिचान गराउँछ । नोबेल विजेता अर्थशाास्त्रीहरू सहितको प्रतिष्ठित व्यक्तिहरूको समूहले गरेको अनुसन्धानमा विश्लेषण गरिएका १९ लक्ष्यले ठूलो मात्रामा लगानी फिर्ता गर्नसक्ने पाइएको छ । यसैलाई ध्यानमा राखेर हेर्दा प्रत्येक लक्ष्यले २० देखि ४० गुणा लगानी फिर्ता गर्ने देखिएको छ । यसको विपरीत अनुमानित लगानीले पुरै १ सय ६९ लक्ष्य पूरा गर्ने हो भने लगानीको प्रतिफल १० गुणाभन्दा कम हुने देखिन्छ ।त्यसैगरी खर्चको बारेमा चनाखो हुँदा धेरै कमाउन सकिने वा लगानीलाई दुई गुणा गर्न सकिने विकास लक्ष्यबाट सुरु गर्नु बुद्धिमत्तापूर्ण हुन्छ । विश्व स्तरमा हरेक महिलालाई गर्भनिरोधक सामग्रीमा पहुँच पुर्याउनु, कुपोषण रोकथामका लागि अझ मिलेर अघि बढ्नु र गरिबी उन्मूलनका लागि खुला व्यापार नीतिको अवधारणालाई प्रबद्र्धन गर्नु सबैभन्दा शक्तिशाली लक्ष्य हुन् ।राष्ट्रिय तथा उपराष्ट्रिय स्तरमा प्राथमिकता फरकफरक हुन सक्छन् । जस्तो कि श्रीलंकामा प्राथमिकतामा रहेका कार्यक्रम नेपालका लागि प्राथमिकतामा नपर्न सक्छन् । गतवर्ष कोपेनहेगन कन्सेन्सस सेन्टरले गरेको अध्ययनमा बंगलादेश र क्यारेबियन देश हाइटीको सर्वश्रेष्ठ छनोटमा परेका कार्यक्रम एकअर्काका लागि प्राथमिकतामा परेनन् । यसको अर्थ दुई अलगअलग देशका लागि महत्त्वपूर्ण परियोजना एकअर्का देशका नागरिकको लागि अर्थपूर्ण नहुन सक्छ । अर्थशाास्त्रीहरूसहित नोबेल पुरस्कार विजेताको समूहले गरेको अध्ययनमा बंगलादेश र हाइटीमा गरिएको लगानी सबैभन्दा शक्तिशाली रहेको पुष्टि भयो । उदाहरणका लागि अनुसन्धानले देखाएको फाइदाको कारण बंगलादेशी सरकार हाल इगभर्नमेन्टमा केन्द्रित भएको छ भने दुवै राष्ट्रले बाल्यकालदेखि हुने कुपोषण विरुद्घ सक्रिय भएर लागेका छन् । राम्रोसँग स्याहारसुसार गरेका बालबालिका विद्यालय लामो समयसम्म बस्न र धेरै ज्ञान लिन सक्छन् । त्यस्ता बालबालिकाले समाजका उत्तरदायित्व पनि निर्वाह गर्न सक्नेमा दुईमत छैन । पोषणका समाधान सस्तो र प्रभावकारी हुनुका साथै यसका लागि बढी सहयोगको आवश्यकता हुन्छ । दक्षिण र दक्षिण एसियाका लागि तयार भएका १ सय ६९ लक्ष्यहरू सबै प्रभावकारी छैनन् । त्यसैले लक्ष्यको कार्यान्वयनमा देखिएका समस्याबारे छलफल गर्न काठमाडौंमा नीति निर्माताको भेट भएदेखि नै उनीहरूले ध्यानपूर्वक प्रभावकारी लक्ष्य पहिचान गरी दिगो विकासका लागि राष्ट्र संघको उच्चस्तरीय राजनीतिक मञ्चमा प्रस्तुत गर्नुपर्छ । यसमा गहिरो ध्यान केन्द्रित गर्नसके समग्र विश्वका लागि सामाजिक, पर्यावरणीय र आर्थिक विकासका लागि खर्बांै रुपैयाँ जम्मा पार्न सकिन्छ ।लोम्बोर्ग कोपनहेगन कन्सेन्सस सेन्टरका अध्यक्ष हुन् । उनी सन् २००४ मा टाइम म्यागेजिनको एक सय विश्वका प्रभावशाली व्यक्तिमा समावेश थिए ।"
जनस्वास्थ्यसँग खेलबाड,"बासी र सडेगलेका खानेकुरा खानु हँुदैन, घरआँगन सधैँ सफा राख्नुपर्छ । रेडियो तथा टेलिभिजनमा बजिरहने यो सरकारी सन्देशले मलाई सम्झना गराइदियो, तिहारमा किनेका मसला र मिठाइको सडेको स्वाद । बाहिरबाट आकर्षक प्याकिङ गरिएका ती मसलाको स्वादले बताउँथ्यो, वर्षौंदेखि तिनलाई हरेक तिहारमा नयाँ लुगा लगाएर बिक्रीमा राख्ने गरिन्छ । मिठाइ पनि दुग्ध विकास संस्थान लगायत नाम चलेकै ब्रान्डका थिए । साँच्चै ती व्यवसायीले मजस्ता कति उपभोक्ताको पैसा र स्वास्थ्यसँग एकसाथ खेल्न सफल भए होलान् ? सायद जनस्वास्थ्य सम्बन्धी उपयुक्त सरकारी सन्देश उनीहरूसमक्ष पुगेको रहेनछ । कि यस्ता सावधानी र सचेतना उत्पादक तथा बिक्रेताका लागि नभएर उपभोक्ताका लागिमात्र हुन् ? त्यसैले त यस्ता सन्देशसँगै सर्वसाधारणउपभोक्ताको जानकारीका लागि भन्नेजस्ता पदावली पनि प्रयोग गरिएका हुन्छन् । हुनसक्छ, सरकारले अहिलेसम्म सर्वसाधारण भन्दा भिन्न वर्ग अर्थात् उद्योगव्यापारीहरूलाई सचेत गराउनुपर्ने आवश्यकता नै देखेको छैन । अन्यथा बुझ्ने भएदेखि आजपर्यन्त यी र यस्तै सन्देश सुन्दै अनि साबुनपानीले हात धुन सिकिरहेकी छु र पनि बजारभरि गुणस्तरहीन तथा मिति गुज्रेका सामानको बिगबिगी पनि झेलिरहेकी छु । तर त्यसको नियन्त्रणका लागि कुनै सन्देश र सावधानी सुनिँदैनन् ।सुन्दा ठट्टाजस्तो अनि सामान्यजस्तो लाग्ने यो प्रसङ्ग गहिरिएर हेर्दा त्यत्ति नै गहन लाग्छ । जबजब चाडपर्व आउँछ, गुणस्तरहीन तथा अखाद्य पदार्थ मिश्रित खाद्य पदार्थको बिक्री बढ्ने गर्छ । बासी तथा बिग्रिएका सामानको पुन: प्रयोग गरेर नयाँ बनाइन्छ । विशेष गरेर मिठाइ तथा बेकरीजन्य वस्तुमा यस्तो प्रयोग बढी पाइन्छ । निजी उद्योग व्यवसायको त कुरै छाडौँ, सरकारी स्वामित्वमा रहेको दुग्ध विकास संस्थानले गर्ने लापरबाही पनि उल्लेख्य देखिन्छ । चाडपर्वको अवसरमा यसले मिठाइ, पनिर, घिउ आदिको गुणस्तरमा लापरबाही गरेको देखिन्छ । उपभोक्ताको यसप्रतिको विश्वासको यसले फाइदा उठाउने गर्छ । दसैँ, तिहारजस्ता पर्वमा घिउ र तेलमा पनि बढी मिसावट हुने गरेको पाइन्छ । खाद्य सामग्रीमा हुने मिसावट त घरमा ल्याएपछि या उपभोग गरिसकेपछि मात्र थाहा हुने भए पनि मिति गुज्रेको त किन्नु अघि नै हेर्न सकिन्छ, तर त्यो पनि मिति उल्लेख गरेको छ भने । बाहिरबाट टाँसेको भए त झनै खतरनाक हुन्छ, किनभने त्यस्तो सामान फिर्ता त जान्छ, तर नयाँ मिति टाँसिएर पुन: आउने गर्छ । यस सम्बन्धी केही रोचक भोगाइ सम्झन्छु पसलमा सामान किन्दा मूल्यमात्र होइन, मिति पनि हेर्ने मेरो बानी देखेर साहुनी रिसाएपछि त्यो पसलमा जानै छाडिदिएँ । तर उनी रिसाउनाको कारण भने पत्ता लगाइछाडेँ । अधिकांश ग्राहकले आफूलाई चाहिने सामानको सूची दिँदारहेछन्, अनि उनले सबै सामान पोको पारेर एकमुष्ट हिसाब गर्दिरहिछन् । ग्राहक पनि खुसी उनी पनि मख्ख । उनी मात्र होइन, प्राय: पसले यस्तै ग्राहकको स्वागत गर्ने गर्छन् । यस्तै पाउरोटी किन्ने क्रममा ओल्टाइपल्टाइ गर्दै थिएँ । वितरकका रूपमा आएको फुच्चेले पसलमा भएका बासी पाउरोटी उठाउँदै भन्यो, भोलि त आइहाल्छ नि । उसलाई फकाएर सोधेपछि थाहा भयो, उनीहरूले एउटा पसलबाट उठाएर अर्कोमा लगेर छोड्दारहेछन् । त्यसपछि पनि बिक्री हुन बाँकी रहेकालाई सस्तो खाले बिस्कुट, कुकिज आदि बनाएर फेरि बजारमा नै ल्याइँदोरहेछ । रिसाइकलको गज्जबको व्यापार पो रहेछ । बासी पाउरोटीको अर्को जम्काभेटमा पसले स्वयम् चकित परेका थिए । सधैँ किन्ने पसल विश्वासको आधारमा सोधेँ, आजै आएको हो ? उनले सकारात्मक उत्तर दिएपछि उठाएर छाम्दा शङ्का लाग्यो र मिति हेरेँ, बासी रहेछ । उनलाई देखाउँदा छक्क परेर भने, साँच्चै, म्याम यो त आजै आएको हो । मैले माथिको कथा सुनाएपछि उनले अपशोचसाथ भने, ओहो ल्याउनेले त मलाई पनि मूर्ख बनाएको रहेछ । विश्वासको भरमा नहेरिकन राख्ने गरेको, अब त म पनि मिति हेरेरै राख्ने गर्छु । मैले नै ढाँटेको जस्तो पो भयो ।सचेतनाका क्रममा भएका अनुभवमाझ मनमा प्रश्न उठ्ने गर्छन् : के सबै उपभोक्ता सचेत छन् ? उनीहरू स्वस्थ खाद्य पदार्थको अधिकार खोज्न सक्षम छन् ? कि सचेतता र सक्षमता नभएका उपभोक्तालाई आफूले तिरेको मूल्यको प्रतिफल खोज्ने अधिकार छैन ? किनभने खाद्यान्नमा हुने मिसावट, गुणस्तरहीनता तथा मिति गुज्रेका वस्तुको बिक्रीवितरणबाट ठगिने उपभोक्ता प्राय: निम्न आय भएका तथा शिक्षा एवं चेतना नभएका हुने गर्छन् । उनीहरू सामान किन्छन्, मूल्य तिरेर उपभोग गर्छन्, अनि त्यसको दुष्प्रभाव पनि खेपिरहेका हुन्छन्, रपनि त्यसका विरुद्ध बोल्ने क्षमता राख्दैनन् । दुराशयपूर्वक गरिने व्यापार व्यवसायको लक्षित वर्ग पनि यही हो । सस्तोका नाममा फुटपाथमा असुरक्षित रूपमा बेचिने खानेकुरा, मिति गुज्रेका वस्तुहरू, नक्कली तथा मिसावटयुक्त वस्तु आदिबाट यो वर्ग प्रत्यक्षपरोक्ष मारमा परेको हुन्छ । किनभने उनीहरूले तिर्ने मूल्य त्यसको गुणस्तरको दाँजोमा भने महङ्गो नै परेको हुन्छ । सामान्य उपभोक्ताका लागि लक्षित खाद्य सामग्रीमा अखाद्य तथा रसायनहरूको मात्रा अत्यधिक पाइन्छ । हालै सूर्यमुखी तेलका नाममा बिक्री भइरहेका केही तेलको गुणस्तर मापन गरेपछि केहीमा अखाद्य मिसाइएको भेटिएको छ । यसरी मिश्रण गरिएको अखाद्य पदार्थले विभिन्न रोगका साथै क्यान्सरसम्मको खतरा निम्त्याउन सक्ने देखिन्छ ।जनस्वास्थ्यमाथि हुने खेलवाडको अर्को पक्ष हो, होटल व्यवसाय । सर्वसाधारणको पहुँचभित्रका यस्ता होटलरेष्टुरेन्टहरूले मूल्यको तुलनामा निकै निम्न स्तरका सामान बिक्री गरिरहेका देखिन्छन् । त्यसै पनि गुणस्तरहीन तेल र त्यो पनि एकपटक प्रयोग गरिसकेपछि पटकपटक प्रयोग गरिनुले उपभोक्ताको स्वास्थ्यमा दूरगामी रूपले नकारात्मक असर पारिरहेको देखिन्छ । अदृश्य रूपले प्रयोग गरिने डाल्डा तथा जनावरको बोसोको त कुरै छाडौँ । राजधानीकै मुख्यमुख्य व्यापारिक क्षेत्रमा सञ्चालित नाम चलेका रेष्टुरेन्टहरूको गुणस्तर पनि निकै खस्केको देखिन्छ, तर मूल्य भने अकासिँदै गएको छ । त्यहाँ भित्रको भान्साको व्यवस्थापन र फोहोरले बाहिर बोर्डमा लेखिएको शुद्ध र स्वच्छ शब्दकै उपहास गरिरहेको देखिन्छ । यसप्रति न कुनै ग्राहकको ध्यान पुगेको हुन्छ, नत सम्बन्धित निकायकै । आम उपभोक्ता सर्वाधिक पीडित हुने अर्को पक्ष राजमार्गको होटलव्यवसाय हो । सामान्यभन्दा दोब्बर मूल्य तिरेर पनि अत्यन्त न्यून गुणस्तरीय खाद्यवस्तु उपभोग गर्नुपर्ने बाध्यता एउटै यात्रुलाई प्रत्येक यात्रामा पर्ने गर्छ । जहाँ प्रतिस्पर्धा र यात्रुले होटल रोज्ने विकल्प हुन्छ, त्यहाँ गाडी रोकिँदैन, रोकिन्छन् त त्यस्ता एकलासे अनि नमुना होटलहरूमा, जहाँ चालक दललाई ससम्मान एकान्तमा लगेर विशेष परिकार खुवाइन्छ, अनि यात्रुहरू नखाउँ भने दिनभरिको सिकार खाउँ भने भन्ने नेपाली उखान सम्झन बाध्य हुन्छन् । हामीकहाँ उपभोक्तामा सचेतताको अभाव छ । यसको फाइदा उठाएर यस प्रकारको व्यापारव्यवसाय फस्टाइरहेछ । आयातित वस्तुहरू पनि मूल्यको तुलनामा गुणस्तरीय देखिँदैनन्, किनकि बाहिरबाटै सिल प्याक भएका बाहेक यहीँ प्याकिङ गरिएका वस्तु मिसावटमुक्त हुने सम्भावना ज्यादै न्यून हुन्छ । यसबाट उपभोक्ता प्रभावित भइरहे पनि, बेलाबेलामा सञ्चार माध्यममा चर्चा भए पनि छानबिन र अनुगमन प्रभावकारी हुनसकेको देखिँदैन । खाद्य पदार्थमा हुने मिसावट, अखाद्य मिश्रण, मिति नाघेका वस्तुको बेचबिखन आदिजस्ता घटनापश्चात् पनि त्यससँग सम्बन्धित उत्पादक, वितरक तथा बिक्रेतालाई हुने दण्डसजाय तथा कारबाही हात्तीको दाँतजस्तो हुनाले बदमास व्यवसायीहरू झनै फस्टाएका देखिन्छन् । आम उपभोक्ता, विशेषगरी निम्न वर्ग यसको प्रत्यक्ष मारमा परेका हुन्छन् । उनीहरूको पैसा र स्वास्थ्यसँग एकसाथ खेलवाड भइरहेको अवस्थामा यससँग सम्बन्धित सरकारी तथा गैरसरकारी निकायले दायित्वबोध गरी यस विरुद्ध सक्रियता देखाउनुपर्छ ।"
भोट बैंक मा भीड,"पहिलो चरणको प्रतिनिधि र प्रदेशसभा चुनावले गाउँघरको माहोल तात्तिएको छ । उम्मेदवारहरू कार्यकर्तासहित हुल बाँधेर प्रचारप्रसारमा हिँड्न थालेका छन् । उनीहरू विकास र समृद्धि को एजेन्डा अगाडि सार्दै मतदातालाई आफूतर्फ आकर्षित गर्ने ध्याउन्नमा छन् ।पहिलो चरणमा चुनाव हुने प्रदेश नम्बर ७ का ४ जिल्लाका उम्मेदवारलाई प्रचारमा भ्याइनभ्याइ छ । पहाडी जिल्ला दार्चुला, बैतडी, बझाङ र बाजुरामा पहिलो चरणमा मंसिर १० गते चुनाव हुँदै छ । ती सबै जिल्लाका मतदाताको माग विकास र समृद्धि नै हो । मतदाताहरू सडक सञ्जाललाई प्राथमिकतामा राखेर काम गर्न सक्ने जनप्रतिनिधिको खोजीमा छन् । प्रचारका लागि गाउँ पुगेका उम्मेदवार पनि सडकलाई नै प्राथमिकतामा राखेर योजना बनाउने आश्वासन बाँड्न थालेका छन् । बझाङको एजेन्डा ताक्लाकोट सडकयहाँबाट प्रतिनिधि र प्रदेशसभा चुनावका लागि मैदानमा उत्रेका सबै उम्मेदवारले बहुप्रतीक्षित चैनपुरताक्लाकोट सडकलाई प्रमुख चुनावी एजेन्डा बनाएका छन् । रेडियो र पत्रपत्रिकामा दिने अन्तरवार्ता र अन्य सभामा सम्बोधन गर्दा उनीहरूले चैनपुरताक्लाकोट सडक निर्माणको आश्वासन दिन थालेका हुन् । ताक्लाकोटलाई चीन र भारतलाई सबैभन्दा छोटो दूरीबाट जोड्ने त्रिदेशीय सडक मार्गका रूपमा लिइएको छ । उक्त सडकका लागि यसअघि गरिएको बजेट विनियोजन पनि आआफ्नो दलले गरेको भन्दै जस लिने होडबाजी चलेको छ । हाम्रै पार्टीका रमेश लेखक यातायातमन्त्री भएका बेला ताक्लाकोट सडकका लागि ८० करोडको टेन्डर भएको हो, कांग्रेसबाट प्रतिनिधिसभाका उम्मेदवार पृथ्वीबहादुर सिंहले भने, बझाङी जनताले मलाई जिताए मेरै कार्यकालमा चैनपुरबाट तिब्बतसम्म गाडी गुडाएर छोड्छु । उनले यो सडकको निर्माण सम्पन्न भए जनताका दु:खका दिन पनि समाप्त हुने बताए । कांग्रेस सरकारले कुनै प्राथमिकतामा नपारेको ताक्लाकोट सडकलाई आफ्नो पार्टीको सरकारले महत्त्व दिएकाले यसको जस एमालेलाई दिनुपर्ने वाम गठबन्धनका तर्फबाट प्रतिनिधिसभा उम्मेदवार भैरवबहादुर सिंहले बताए । प्रधानमन्त्री केपी ओलीको पालामा हामीले यो सडकलाई राष्ट्रिय प्राथमिकतामा राख्न दबाब दिएका थियौं, उनले भने, वर्षाैंदेखि निर्माणको काम सुस्त रहेको सडकमा त्यही सरकारले ४० करोड विनियोजन गरेको हो । पछिका सरकारले त्यसलाई निरन्तरता मात्र दिएका हुन् ।जिल्लामा वाम र लोकतान्त्रिक गठबन्धनका बीचमा मुख्य प्रतिस्पर्धा हुने ठानिएको छ । अन्य साना दलहरूले पनि ताक्लाकोट सडकलाई नै मुख्य एजेन्डाको रूपमा उठाएका छन् । अहिले चैनपुरबाट रुवातोलासम्मको १८ किलोमिटर सडकलाई चौडा बनाउने र रुवातोलादेखि धूलीसम्मको ३२ किलोमिटर क्षेत्रमा ट्रयाक खोल्ने काम भइरहेको छ । २०४७ देखि बहसमा आएको उक्त सडक निर्माणको मुद्दा पछिल्लो समयमा प्राय: सबै राजनीतिक दलको भाषणको मुख्य विषयवस्तु बन्ने गरेको छ । यो सडक खुलेमा हिन्दु, बौद्ध र बोन्पो धर्मावलम्बीको प्रसिद्ध तीर्थस्थल कैलाश मानसरोवर दर्शनका लागि भारतीय पर्यटकको ओइरो लाग्ने र तिब्बतसँगको व्यापारको सम्भावना खुल्ने आशा स्थानीयको छ । त्यसैले उनीहरू दलहरूको यो मुद्दासँग लोभिएका छन् ।मेलामा भेलाबैतडीका उम्मेदवारले जिल्लाका भोट बैंक क्षेत्रमा प्रचार केन्द्रित गरेका छन् । प्रदेशसभा क को पुर्चौडी र ख को तल्लो स्वराड क्षेत्रमा भेटघाट र प्रचारप्रसारमा जोड दिएका हुन् । पुर्चौडी नगरपालिकामा झन्डै २० हजार मतदाता छन् । वाम गठबन्धनका प्रतिनिधिसभा उम्मेदवार दामोदर भण्डारी आइतबार पुर्चौडी पुगे । सोमबार कांग्रेसराप्रपा गठबन्धनका उम्मेदवार नरबहादुर चन्द पनि त्यहाँ गएका छन् । प्रदेशसभाका वाम गठबन्धनका उमेदवार प्रेमप्रकाश भट्ट र लोकतान्त्रिक गठबन्धनका हरिमोहन भण्डारी पनि पुर्चौडीमै छन् । त्यहाँको ठूलो गिरेगाडा मेला मंगलबार सकिने भएकाले उम्मेदवार भेटघाट र प्रचारप्रसारका लागि त्यहाँ केन्द्रित भएका हुन् । मेलामा सर्वसाधारणको उल्लेख्य जमघट हुने भएकाले उम्मेदवार मौका चुकाउने पक्षमा छैनन् । प्रदेशसभा ख को तल्लोस्वराड क्षेत्रका मेलौली नगरपालिका, शिवनाथ र पञ्चेश्वर गाउँपालिकामा ३० हजार बढी मतदाता छन् । प्रदेश ख का एमाले उम्मेदवार लीलाधर भट्ट र राप्रपाका गणेशबहादुर चन्दले स्वराडका १ नगर र २ गाउँपालिकाका मत तान्न भेटघाट बढाएका छन् । उम्मेदवारले मतदातालाई बुझाउन अन्य कार्यकर्ताको टोली खटाएका छन् । चन्द स्वराड क्षेत्रका बासिन्दा भएकाले भट्टले पनि त्यही क्षेत्रमा प्रचार बढाएका हुन् । गत साता प्रतिनिधिसभा उम्मेदवार भण्डारी मेलौली र शिवनाथ पुगेर फर्किइसकेका छन् । जिल्लाभर १ लाख ३२ हजार मतदातामध्ये ५० हजार मतदाता यी २ क्षेत्रमा भएकाले प्रतिनिधिसभा उम्मेदवार यतै केन्द्रित भएका हुन् । स्वराड र पुर्चौडी निर्णायक मत क्षेत्र मानेर दुवै गठबन्धनले जोड दिएका छन् । स्थानीय तहअनुसार प्रचार समिति गठन गरेर कार्यकर्ता परिचालन र मतदाता भेटघाट तीव्र बनाएको दलहरूले जनाए । भेटघाट र चुनावी सभादार्चुलामा सबै दलका उम्मेदवार प्रसारप्रसारका लागि गाउँ पसिसकेका छन् । मतदाताहरूलाई आफ्नो पक्षमा पार्न भेटघाट र चुनावी सभालाई तीव्रता दिएका छन् । सबै उम्मेदवार विकासका नारा बोकेर मतदातामाझ गइरहेका हुन् । नयाँ नारा भन्दा पुरानै वाचा अहिलेसम्म पूरा नभएकाले मतदाता सजिलैसँग पत्याउने अवस्थामा भने छैनन् । पुल नहुँदा जोखिम मोलेर वर्षातमा महाकालीको भेल तर्दा कसैले देख्दैनन्, लेकम गाउँपालिका३ का रामसिंह ऐरीले भने, गाउँमा सडक छैन, स्वदेशबाट वर्षातमा यहाँसम्म पुग्ने बाटो नै हुँदैन, दैनिक उपभोग्य समानलगायत अत्यावश्यक वस्तु भारतबाट ल्याउनुपर्दा महाकालीको भेलमा ज्यान हत्केलामा राखेर तर्नुपर्छ । भौगोलिक विकटता त छँदै छ, गरिबीको रेखामुनि रहेका यहाँका मतदाताका सडक, बिजुली, स्वास्थ्य, शिक्षा लगायतका आधारभूत आवश्यकतासमेत पूरा हुन सकेका छैनन् । सबै उम्मेदवार अधिकांश स्थानीय तहमा पुगिसकेका छन् । यसअघिका चुनावमा भोट हालेका मतदाता नेताहरूबाट धोका पाएको र विकासको मूलप्रवाहसम्म पुर्याउन नसकेको भन्दै कस्तो नेतालाई भोट दिँदा जिल्लाको विकासले गति पाउन सक्छ भनेर आपसमा छलफल गर्न थालेका छन् ।"
कांग्रेसलाई बागीको बाधा,"ओखलढुंगा जिल्लामा कांग्रेसलाई कार्यकर्ताभन्दा नेता धेर बनाएको आरोप लाग्दै आएको छ । प्रजातान्त्रिक आन्दोलनमा कांग्रेसको गढ मानिने जिल्लामा यस्तो आरोप लाग्नु स्वाभाविक हो । ०६४ सालयता भने गढ भत्किन थालेको छ । त्यसको प्रमुख कारण कांग्रेसकै सशक्त युवा ज्ञानेन्द्र रुम्दाली बने । तत्कालीन निर्वाचन क्षेत्र १ का बालाराज कार्कीलाई क्षेत्र नम्बर २ मा टिकट दिएपछि असन्तुष्ट रुम्दालीले स्वतन्त्र उम्मेदवारी दर्ता गराए । जसका कारण कार्की पराजित भए ।रुम्दालीले २ हजार ८ सय ५३ मत ल्याएका थिए । कार्कीले ८ हजार ७५ मत पाए । माओवादीका बालकृष्ण ढुंगेल ११ हजार ६९ मत ल्याएर विजयी भए । उनी फेरि बागी उम्मेदवार बनेका छन् । प्रदेश क मा स्थायी ठेगाना भएका कांग्रेस जिल्ला सभापति प्रदीप सुनुवारले प्रदेश ख को टिकट पाए । त्यही असन्तुष्टिमा रुम्दालीले उम्मेदवारी दर्ता गराएका हुन् ।मानेभन्ज्याङ गाउँपालिका १ मोलीका उनी धरानको महेन्द्र मोरङ क्याम्पसबाट नेविसंघ हुँदै राजनीतिमा प्रवेश गरेका थिए । उनी अहिले तरुण दलको जिल्ला अध्यक्ष हुन् । त्यतिबेला विद्रोह गरेकै कारण नेविसंघको जिल्ला अध्यक्ष पद खोसिनुका साथै कारबाहीमा परेका उनले २०६७ मा पुन: क्रियाशील सदस्यता पाए । रुम्दालीको उम्मेदवारीले कांग्रेस फेरि संकटमा परेको छ । वाम गठबन्धनसँग भिड्नुपर्ने चुनौतीमाझ आफ्नै बागीले मत काट्ने चिन्ता छ । जहिल्यै पहुँचको भरमा फरक भूगोलको नेतालाई टिकट दिँदा सिंगो पार्टीमा जीवन दिएर लाग्ने नेतामाथि अन्याय भएको छ, उनले भने, त्यसैका विरुद्ध मेरो उम्मेदवारी हो । यो उम्मेदवारी कांग्रेस हराउनका लागि नभएर आफ्नै भूगोलको कांग्रेसलाई जिताउन हो । रुम्दालीले मनोनयन दर्ता गर्नुअगावै पार्टी केन्द्र र जिल्लाको निर्णयको विरोध गर्दै दर्जनौं जिल्ला नेताले राजीनामा बुझाइसकेका छन् । राजीनामा बुझाउनेमा कुमार लुइँटेल, लीलाबल्लभ दाहाल, लेखबहादुर राई, रामजी बाँस्तोला, कमल तामाङलगायत छन् । कांग्रेसको इतिहास हेर्दा ०५१ सालमा गोपाल राईले यही निर्वाचन क्षेत्रमा आफ्नै काका बलबहादुर राईविरुद्ध बागी उम्मेदवारी दिएका थिए । ०७० मा पनि कांग्रेस नेत्री लक्ष्मी बाँस्कोटा रामहरि खतिवडालाई पराजित गर्ने उद्देश्यले बागी उठेकी थिइन् । एमालेमाओवादी गठबन्धनका पक्षधर पनि आफ्नै उम्मेदवारले जित्नेमा ढुक्क भने छैनन् । अहिलेसम्मको अवस्था हेर्दा हाम्रो जित सुनिश्चित देखिन्छ, एक नेताले भने, तर चुनाव हो भन्न सकिन्न । हाम्रै साथीहरूले अन्तर्घात गर्ने पीर पनि छँदैछ ।बाहिर सहयोग गरेजस्तो गर्ने तर भित्रभित्रै मत भाँड्नेहरूका कारण यसअघि पनि चुनाव हारेको इतिहास रहेको उनले बताए । एमाले नेत्री शकुन्तला राजभण्डारीले भनिन्, गठबन्धन देश र जनताका लागि अपरिहार्य छ तर यो सधंैलाई हुन सकोस् । सशस्त्र द्वन्द्वमा माओवादीबाट उनका पतिको हत्या भएको थियो ।"
आकांक्षी अन्योलमा,दैलेख (कास) तीन सातादेखि केन्द्रीय नेताहरूसँग लबिङका लागि गएका यहाँका अधिकांश दलका नेता उम्मेदवारी छनोटमा भएको ढिलाइले अन्योलमा छन् । मनोनयन दर्ता गर्ने दिन नजिकिँदै गर्दा समेत पार्टीले उम्मेदवारको टुंगो लगाएका छैनन् । जिल्लामा विवाद भएपछि यहाँका मुख्य राजनीतिक दलहरूले धेरै आकांक्षीको नाम केन्द्रमा सिफारिस गरी पठाएका थिए । सिफारिस गरिएकामध्ये अधिकांश पुरानै अनुहारका छन् । केन्द्रले समेत ढिलाइ गरेपछि राजधानी गएका नेताकार्यकर्ता अन्योलमा परेका हुन । दैलेखका ११ स्थानीय तहमध्ये ७ स्थानमा एमाले र ४ स्थानमा कांग्रेस विजयी भएको थियो ।
फेसबुकमा सन्तान चर्चा,मिस नेपाल हुँदै फिल्म क्षेत्रमा प्रवेश गरेकी अभिनेत्री झरना बज्राचार्य कुनै समय फिल्ममा भन्दा पनि मोडलिङमा बढी जमेकी थिइन् । विवाह बन्धनमा बाँधिएपछि भने उनी पनि यो दुनियाँबाट टाढा भइन् । मदर एन्ड सन भन्दै उनले आफ्ना छोराको तस्बिर हालै फेसबुकमा अपलोड गरेकी छन् । उनको तस्बिर हेरेर छोरा र आमा उस्तै भनी कमेन्ट गर्नेहरू थुप्रै छन् ।
शर्मालाई पृथ्वी प्रज्ञा,"काठमाडौं (कास) नेपाल प्रज्ञा प्रतिष्ठानले पृथ्वी प्रज्ञा पुरस्कार प्रा तारानाथ शर्मालाई प्रदान गर्ने भएको छ । प्रतिष्ठानको सोमबार बसेको ३२ औं प्राज्ञ सभाको बैठकले शर्मालाई चार लाख रुपैयाँसहितको पुरस्कार प्रदान गर्ने निर्णय गरेको हो । उक्त पुरस्कार प्रत्येक चार वर्षमा दिने गरिन्छ ।त्यस्तै, प्रतिष्ठानले प्रत्येक दुई वर्षमा प्रदान गर्ने एक लाख रुपैयाँसहितको नेपाल प्रज्ञा संस्कृति पुरस्कार प्रा वीणा पौडयाल घिमिरेलाई र नेपाल प्रज्ञा भाषा पुरस्कार धनुषाका प्रा रामावतार यादवलाई प्रदान गर्ने निर्णय गरेको छ । प्रतिष्ठानले प्रत्येक वर्ष दिँदै आएको नेपाल प्रज्ञा नेपाली साहित्य पुरस्कार २०७३ कवि विमल निभालाई र २०७४ को कथाकार धु्रव सापकोटालाई प्रदान गर्ने निर्णय गरेको छ । त्यस्तै, मातृभाषाको साहित्यका लागि दिइने नेपाल प्रज्ञा मातृभाषा साहित्य पुरस्कार, २०७३ नेपालगन्जका अब्दुल लतिफ सौक र भोजपुरका पदम राईलाई र २०७४ को मोरङका सोमबहादुर धिमाल र रामेछापका धनबहादुर माझीलाई दिइने भएको छ । यी पुरस्कारको राशि एक लाख रुपैयाँ रहेको छ । विशेष कार्यक्रमको आयोजना गरी पुरस्कार प्रदान गरिने प्रतिष्ठानले जनाएको छ । देशको सभ्यता मापन गर्ने मूल आधार त्यसको वाङ्मयिक ढुकुटी नै भएको बताउँदै संस्कृति, पर्यटन तथा नागरिक उड्डयन मन्त्री जितेन्द्रनारायण देवले प्रतिष्ठानले बदलिँदो राजनीतिक परिवर्तनलाई आत्मसात गर्ने गरी मुलुकका सबै भाषा संस्कृति र वाङ्मयलाई समेटेर अझै प्रभावकारी रूपमा काम गर्दै जानुपर्नेमा जोड दिए । वरिष्ठ साहित्यकार एवं प्रतिष्ठानका पूर्वकुलपति बैरागी काइँलाले नेपाललाई भाषिक, सांस्कृतिक पर्यटनको क्षेत्रका रूपमा विकास गर्न प्रतिष्ठानले काम गर्नुपर्ने बताए । त्यस्तै, नेपाल संगीत तथा नाटय प्रज्ञा प्रतिष्ठानका कुलपति सरुभक्तले प्रज्ञा प्रतिष्ठानले अरू प्रतिष्ठानसँग पनि सद्भाव राख्दै सहकार्य गर्नुपर्नेमा जोड दिए ।"
अमेरिकामा महको म,"न्युयोर्क (कास) वरिष्ठ हास्य कलाकार मदनकृष्ण श्रेष्ठको पुस्तक महको म को अमेरिकामा लोकार्पण गरिएको छ । मेरिल्यान्डमा आयोजित एक कार्यक्रममा कलाकार श्रेष्ठको आत्मसंस्मरण कृतिको लोकार्पण गरिएको हो ।नेवा: संस्कृति र परम्पराका संरक्षणका लागि क्रियाशील संस्था नेपा:पासा पुच: अमेरिकायले कार्यक्रम गरेको हो । नेपाल संवत् ११३८ भिन्तुनाको अवसरमा आयोजित कार्यक्रममा कलाकार श्रेष्ठले काठमाडौंबाट भिडियोमार्फत आफ्नो मन्तव्य राखेका थिए । भिडियो सन्देशमा श्रेष्ठले पुस्तकमा आफूले भोगेका घटनाहरू, जीवनको उतारचढाव, बाल्यकालका सम्झना एवं राम्रा, नराम्रा पक्षहरू समावेश गरिएको बताए । नेपालझंै अमेरिकामा रहेका पाठकहरूले पुस्तकप्रति माया दर्साउने विश्वास कलाकार श्रेष्ठको थियो ।श्रेष्ठपुत्री सरानाका अनुसार अमेरिकामा रहेको नेपाली समुदायको मागलाई ख्याल गरेर पुस्तक सार्वजनिक गरिएको हो ।"
बेइजिङमा सोरठी र पञ्चैबाजा,"काठमाडौं (कास) चीनको राजधानी बेइजिङमा हालै आयोजित ट्ेरडिसनल डान्स पर्फमेन्स एन्ड एक्सचेन्ज नृत्य महोत्सवमा नेपालले पनि भाग लिएको छ । बेइजिङ डान्स एकेडेमीले गरेको कार्यक्रममा नेपालको तर्फबाट संगीत तथा नाट्य प्रज्ञा प्रतिष्ठानको टोलीले सहभागिता जनाएको हो । प्रतिष्ठानले जारी गरेको विज्ञप्तिअनुसार गत शनिबार सम्पन्न कार्यक्रम अन्तर्गत विभिन्न देशका लोक तथा परम्परागत संस्कृतिहरूबारे सेमिनारसमेत गरिएको थियो । नेपालका तर्फबाट डा घनश्याम खतिवडाले नेपालका परम्परागत लोक नृत्यहरूबारे कार्यपत्र प्रस्तुत गरेका थिए । त्यस्तै, दीपेन्द्रकुमार बानियाँ, कल्पना वादी, दिपीका शर्माले सोरठी नृत्य प्रस्तुत गरेका थिए । धनबहादुर गुरुङ, धनबहादुर गायक, माधवप्रसाद त्रिपाठीले सोरठी गीत र पञ्चेबाजाका मौलिक धुनहरू सुनाएका थिए । कार्यक्रमका प्रस्तुतिहरूमध्ये नेपालको प्रस्तुति मौलिक, परम्परागत र लोक प्रस्तुति भएको प्रतिष्ठानले दाबी गरेको छ । चीनका विभिन्न प्रान्तका साथै विदेशबाट समेत सहभागिता रहेको उक्त अन्तर्राष्ट्रिय परम्परागत नृत्य महोत्सवमा प्रज्ञा प्रतिष्ठानको सांस्कृतिक प्रस्तुतिले महत्त्वपूर्ण स्थान पाएको कुलपति सरुभक्तले जनाए । आगामी दिनमा नेपाल र चीनबीच सांस्कृतिक आदानप्रदानका कार्यक्रमहरू आयोजना गरिने सहमति भएको पनि विज्ञप्तिमा जनाइएको छ । कार्यक्रमको अवसर पारेर नेपाली सांस्कृतिक टोलीलाई चीनस्थित नेपाली रदूतावासले रात्रिभोजको आयोजना गरेको थियो । नेपालबाट प्रतिष्ठानका कुलपति सरुभक्तसँगै उपकुलपति शम्भुजित बाँस्कोटा, प्राज्ञ उन्नति बोहरा शिला, प्राज्ञ माधव प्रधान, डा घनश्याम खतिवडा, दीपेन्द्रकुमार बानियाँ र कलाकार टोली गरी १२ जना सहभागी थिए ।"
तिमीसँग को इन्डक्ल्याप,"काठमाडौं (कास) ड्रिम्स र ए मेरो हजुर २ बाट सफलताको स्वाद चाखिसकेकी नायिका साम्राज्ञी राज्यलक्ष्मी शाहको तिमीसँग को छायांकन सकिएको छ । शिशिर राणाको निर्देशन रहेको उक्त फिल्मको अन्नपूर्ण बेस क्याम्पमा इन्डक्लाप गरिएको हो । फिल्ममा साम्राज्ञीसँगै आकाश श्रेष्ठ, नाजिर हुसेनलगायतको मुख्य भूमिका छ । प्रेमकथामा आधारित फिल्मको शीर्ष गीतको छायांकनसँगै सुटिङ सकिएको हो । फिल्म छनोटमा सजग रहने साम्राज्ञीले टुरिस्ट गाइडको प्रेम कथा बोल्ने तिमीसँग प्रति भने आशावादी रहेको बताएकी छन् । पुनहिल, घोरेपनी, देउराली, घान्दु्रकलगायत क्षेत्रको पर्यटन प्रवद्र्धनमा समेत फिल्मले महत्त्वपूर्ण भूमिका खेल्ने निर्माता तथा लेखकसमेत रहेका राणाले विश्वास लिएका छन् ।"
हरेक गाडीमा पुलिसको फोन नम्बर हुनुपर्छ,टप फाइभ (सोमबार साँझसम्म)१ बिजायर पेनाल्टी स्कोर२ मम्स रियाक्ट टु साकार३ दुर्घटनापछि पौडिएर निस्किएका४ राधे फिल्म५ बहन के लिए स्कुटी खरिदने पहुँचा
उत्तर कोरियालाई ३ देशको चेतावनी,"हवाई (एजेन्सी) अमेरिका, दक्षिण कोरिया र जापानका वरिष्ठ रक्षा अधिकारीले परमाणु अस्त्र निर्माण गर्ने विध्वंसात्मक र लापरबाहपूर्ण बाटो मा नहिँड्न उत्तर कोरियालाई चेतावनी दिएका छन् । अमेरिकाको हवाईस्थित अमेरिकी प्यासिफिक कमान्डको मुख्यालयमा आइतबार भएको वार्तापछि ३ देशका अधिकारीले संयुक्त रूपमा प्योङयाङलाई चेतावनी दिएका छन् । वार्तामा उत्तर कोरियाको परमाणु तथा क्षेप्यास्त्र कार्यक्रमले उत्पन्न सुरक्षा चुनौतीबारे छलफल भएको थियो । अमेरिकी सेनाले जारी गरेको विज्ञप्तिमा उत्तर कोरियालाई गैरजिम्मेवार र उक्साहटपूर्ण गतिविधि रोक्न आग्रह गरिएको छ । केही दिनअघि मात्रै अमेरिकी रक्षामन्त्री जेम्स म्याटिसले अमेरिकाले परमाणु शक्ति सम्पन्न उत्तर कोरिया कहिल्यै स्वीकार नगर्ने बताएका थिए । उत्तर कोरियाकी कूटनीतिज्ञ च्वे सनहीले उत्तर कोरियालाई परमाणु शक्ति सम्पन्न राष्ट्रका रूपमा स्वीकार्न अमेरिका तयार हुनुपर्ने बताएपछि म्याटिसले उक्त प्रतिक्रिया दिएका थिए । प्योङयाङले पछिल्लो समय लगातार क्षेप्यास्त्र परीक्षण गरेपछि कोरियाली प्रायद्वीपमा तनाव बढेको छ । उत्तर कोरियाको परमाणु कार्यक्रमका कारण अमेरिकी राष्ट्रपति डोनाल्ड ट्रम्प र उत्तर कोरियाली नेता किम जोङ उनबीच पछिल्ला दिनमा वाकयुद्ध जारी छ । गतमहिना उत्तर कोरियालाई पूर्णरूपमा नष्ट पार्ने चेतावनी दिएपछि किम जोङ उनले अमेरिकाले युद्धको आगो झोसेको बताएका थिए । यसअघि अमेरिकी विदेशमन्त्री रेक्स टिलरसनले उत्तर कोरियासँग वार्ता प्रयास जारी राख्ने बताएपछि ट्रम्पले वार्ताको प्रयासमा समय खेर नफाल्न सुझाव दिएका थिए । किमद्वारा कस्मेटिक उद्योग भ्रमण सोल उत्तर कोरियाली नेता किम जोङ उनले राजधानी प्योङयाङको एउटा सौन्दर्य सामग्री उत्पादन गर्ने उद्योगको भ्रमण गरेका छन् । भ्रमणमा उनीसँगै श्रीमती री सोलजू र बहिनी किम योजोङ पनि सहभागी भएको बीबीसीले जनाएको छ । उत्तर कोरियाली सरकारी सञ्चारमाध्यमले उनले विभिन्न कस्मेटिक उत्पादनको निरीक्षण गरेका तस्बिर सार्वजनिक गरेको हो । उनका श्रीमती तथा बहिनी सार्वजनिक स्थानमा निकै कम देखिन्छन् । उनकी बहिनी किम गतमहिना सरकारको महत्त्वपूर्ण पदमा नियुक्त भएपछि पहिलोपटक देखिएकी हुन् । हाल एसियाको भ्रमणमा रहेका अमेरिकी रक्षामन्त्री जेम्स म्याटिसले उत्तर कोरियाका कारण सुरक्षा चुनौती बढिरहेको बताएको भोलिपल्ट किम सार्वजनिक रूपमा देखिएका हुुन् । उत्तर कोरियाली विश्लेषक अंकित पान्डाले उत्तर कोरियाले आफ्ना नागरिकका लागि हरेक सामान उपलब्ध गराउन सक्छ भन्ने देखाउन उनको भ्रमण भएको बताए । श्रीमती र बहिनीसहितको भ्रमण गरेर उनले परिवार वा रगतको नाता आफ्ना लागि महत्त्वपूर्ण भएको सन्देश दिएको पान्डाले बताए । प्योङयाङमा राष्ट्रसंघीय नाकाबन्दीका कारण हालैका दिनमा शृंगार तथा विलासिताका वस्तुको अभाव भएको बताइएको छ । हालैका वर्षमा कतिपय देशले उत्तर कोरियामा आपूर्ति गर्दै आएका समान पठाउन रोकेपछि उनले उद्योगको भ्रमण गरेका हुन् । उत्तर कोरियाले शृंगार तथा विलासिताका वस्तु आफंै उत्पादन गर्न लागेको आशंका गरिएको छ ।"
ट्रम्पका चुनावी व्यवस्थापकविरुद्ध मुद्दा,वासिङटन (बीबीसी) अमेरिकी राष्ट्रपति डोनाल्ड ट्रम्पका पूर्वनिर्वाचन अभियानका प्रमुख पउल म्यानाफोर्ट र उनका व्यावसायिक साझेदारलाई अमेरिकाविरुद्ध षड्यन्त्र गरेको आरोपमा मुद्दा दायर गरिएको छ । उनीहरूलाई युक्रेनसँगको सम्झौताका क्रममा अमेरिकालाई कर छली गरी आर्थिक नोक्सान पुर्याएको आरोपमा १२ वटा छुट्टाछुट्टै मुद्दा चलाइएको हो । म्यानाफोर्टलाई गत वर्ष अमेरिकामा भएको निर्वाचनमा राष्ट्रपतिका प्रत्यासी हिलारी क्लिन्टनलाई पराजित गर्न रूसी अधिकारीसँग साँठगाँठ गरेकोमा अभियोगमा पनि मुद्दा चलाइने बताइएको छ । अधिकारीले आत्मसर्मपण गर्न आदेश दिइएलगत्तै म्यानाफोर्ट र रिक गेट्स वासिङ्टनस्थित संघीय जाँच ब्युरो (एफबीआई) कार्यालयमा पुगेका हुन् । उनीहरू सोमबार बिहानै आफ्ना कानुन व्यवसायीसहित एफबीआई कार्यालय पुगेका थिए । निर्वाचनमा भएको रूसी हस्तक्षेपबारे रोबर्ट म्युलरले अनुसन्धान गरिरहेका छन् । उनले चुनावी अभियानमा रूस र ट्रम्पको सम्बन्धबारे खोजी गरिरहेको जनाएका छन् । तर हालसम्म दुवै पक्षले निर्वाचनमा हस्तक्षेप नभएको बताउँदै आएका छन् । म्युलरले घटनाको अनुसन्धान सुरु गरेयता कैयौं विस्तृत अन्तरवार्ता गरेका छन् । तर अधिकारीले म्यानाफोर्ट र गेट्सलाई के कति सजायको मागदाबीसहित मुद्दा दायर गर्न लागिएको हो भन्नेबारे केही बताएका छैनन् । ६८ वर्षीया म्यानाफोर्टले विभिन्न अमेरिकी रिपब्लिकन पार्टीका राष्ट्रपतीय उम्मेदवारको चुनावी अभियानमा काम गर्दै आएका छन् ।
शिवम् सिमेन्टको योजना सम्पन्न,"काठमाडौं (कास) शिवम् सिमेन्टसले ग्राहकहरूका लागि २० बोरा शिवम् सिमेन्टको खरिदमा थप १ बोरा उपभोक्ता योजना समापन भएको घोषणा गरेको छ । कम्पनीले असार १४ देखि नेपालभर लागू गरेको थियो । शिवम् सिमेन्टले हेटौंडास्थित जर्मन उच्च प्राविधियुक्त प्लान्ट एन्ड मेसिनरी जडित उद्योगबाट आफ्नै चुनढुंगामा आधारित क्लिंकर तथा सिमेन्ट उत्पादन गर्दै विश्वस्तरको गुणस्तरीय शिवम् ब्रान्डको ओपीसी सिमेन्ट उत्पादन गर्दै आएको जनाएको छ । कम्पनीले हरितालिका तीज, बडा दसैं, शुभ दीपावली र छठ पर्वसमेतलाई मध्यनजर गरी छोटो अवधिका लागि २० बोरामा कदरस्वरूप थप १ बोरा योजना लागू गरेको थियो ।"
पोखरामा सुजुकी सोरुम,"काठमाडौं (कास) सुजुकीले पोखरामा सुजुकी मोटरसाइकल सोरुम सञ्चालनमा ल्याएको छ । भजिी अटोमोबइल्सको पोखरा क्षेत्रको ब्क्रिेता हिमालय अटो वल्र्डले उक्त सोरुम सञ्चालनमा ल्याएको जारी विज्ञप्तिमा उल्लेख छ । सोरुमको समुद्घाटन व्यवसायी तथा उद्योग वाणिज्य संघ पोखराका अध्यक्ष विश्वशंकर पालिखेले गरेको कम्पनीले जनाएको छ । कम्पनीका अनुसार हाल सुजुकी जिक्सर १५५, हयाते ११५, लेट्स ११५ तथा मोटो जीपी १५५ र एक्सिस १२५ सीसीका मोटरसाइकल तथा स्कुटरहरू बजारमा उपलब्ध रहेका छन् ।"
सिटिजन्सको शाखा विस्तार,"काठमाडौं (कास) सिटिजन्स बैंक इन्टरनेसनल हुम्लाको सर्केगाडमा शाखा सञ्चालनमा ल्याएको छ । बैंकका सहायक प्रमुख कार्यकारी अधिकृत बोधराज देवकोटाले उक्त शाखाको शुभारम्भ गरेको जारी विज्ञप्तिमा छ । बैंकले ६४ वटा शाखा, ६२ वटा एटीएम काउन्टर र ९७ वटा शाखारहित आधुनिक बैंकिङ सेवाबाट करिब ३ लाख ५० हजार ग्राहकहरूलाई सेवा प्रदान गर्दै आएको जनाएको छ ।"
प्रभुका नयाँ दुई शाखा,काठमाडौं (कास) प्रभु बैंकले कैलालीको बौनिया तथा पाँचथरको फिदिममा २ वटा शाखा सञ्चालनमा ल्याएको छ । उक्त शाखाहरूको उद्घाटन क्रमश: नेपाल राष्ट बैंक धनगढी क्षेत्रका मुख्य व्यवस्थापक धनञ्जय शर्मा तथा फिदिम नगरपालिकाका प्रमुख ओनाहाग नेम्बाङले गरेको बैंकले जनाएको छ । देशका ५६ जिल्लामा आफ्ना १४० वटा शाखामार्फत सेवा पुर्याउँदै आएको विज्ञप्तिमा छ ।
टानमा दाहाल,"काठमाडौं (कास) ट्रेकिङ एजेन्सिज एसोसिएसन अफ नेपाल (टान) को अध्यक्षमा नवराज दाहाल विजयी भएका छन् । आइतबार राजधानीमा आयोजित ३९ औं वार्षिक साधारणसभामा दाहाल विजयी भएका हुन् । साधारणसभाबाट वरिष्ठ उपाध्यक्षमा खुबबहादुर सुवेदी, प्रथम उपाध्यक्षमा जीवन थापामगर, द्वितीय उपाध्यक्षमा नीलहरि बाँस्तोला, महासचिवमा आङ पेम्बा शेर्पा, सचिवमा सुजन लामिछाने, कोषाध्यक्षमा रामकृष्ण तिमिल्सेना विजयी भए ।"
पर्यटनलाई अर्थतन्त्रको दिगो आधार बनाऊ,"काठमाडौं (कास) चारवटा मुख्य पर्यटन व्यवसायीहरूले पर्यटन उद्योगलाई दिगो अर्थतन्त्रको आधारका रूपमा विकास गर्न माग गरेका छन् । होटल संघ नेपाल (हान) को अगुवाइमा नेपाल एसोसिएसन अफ टुर एन्ड ट्राभल एजेन्ट्स (नाट्टा), नेपाल पर्वतारोहण संघ र नेपाल एसोसिएसन अफ राफटङ एजेन्ट (टान) लगायतका व्यवसायीहरूले नेपालका सातवटै प्रदेशमा पर्यटन र होटल उद्योगको विकासका लागि तीन मुख्य राजनीतिक दलहरूको सामूहिक प्रतिबद्धता माग गर्दै आसन्न चुनावहरूका लागि तयार पारिने घोषणापत्रमा समेत अर्थतन्त्रको दिगो विकासको माध्यम पर्यटन उद्योगलाई राखिनुपर्ने बताएका छन् । पर्यटन व्यवसायलाई विशेष प्राथमिकतासहित उल्लेख गरिदिनका लागि सोमबार राजधानीमा कार्यक्रम आयोजना गर्दै यस्तो माग गरिएको हो । सातवटै प्रदेशमा होटल तथा पर्यटन व्यवसायीहरू लगानी गर्न तयार रहेको बताउँदै व्यवसायीहरूले राजनीतिक दलहरूलाई आफ्नो घोषणापत्रमार्फत पर्यटनलाई प्राथमिकताका साथ उल्लेख गर्नका लागि आग्रह गरे । कार्यक्रममा पूर्वपरराष्ट्र र ऊर्जामन्त्री प्रकाशशरण महतले पर्यटन क्षेत्रको विकासका लागि नेपाली कांग्रेसको घोषणापत्रमा उल्लेख गरिने प्रतिबद्धता जनाए । माओवादी केन्द्रका सचिवालय सदस्य लीलामणी पोख्रेलले पर्यटन क्षेत्र नै दिगो आर्थिक विकासको आधार हुन सक्ने बताउँदै होटल तथा पर्यटन व्यवसायीहरूको चासोमा आफ्नो दलको ऐक्यबद्धता रहेको बताए । एमाले पर्यटन विभाग प्रमुख सूर्य थापाले पार्टीले तयार गर्ने चुनावको घोषणापत्रमा पर्यटन विकासको विषय प्राथमिकताका साथ राखिने बाचा गरे ।"
इजराएली बारमा महिनावारी हुँदा वाइनमा छुट,"काठमाडौं होटल, रेस्टुरेन्ट र बारहरूमा तपाईले हयापी आवर का बारेमा पक्कै सुन्नुभएको होला । खासगरी चाडपर्वका अवसरमा होटल तथा बार सञ्चालकहरूले हामी कहाँ यस्ता आवरहरूमा विशेष छुटको योजना नै चलाउने गरेको पाइन्छ । उक्त समयमा रक्सी, वाइनलगायतका हार्ड ड्रिकमा छुट दिने चलन पुरानै हो । तर, अब ब्लडी आवर को जमाना सुरु भइसकेको छ । यो आवरमा विशेषगरी महिलालाई त्यस्ता पेय पदार्थ वाइनमा छुट दिने व्यवस्था गरिएको छ । त्यो पनि विशेष अवस्थामा । अर्थात् महिनावारी (पिरियड चलिरहेको बेला) मा महिलाहरूले यो सुविधा पाउने भएका हुन् । ब्लडी आवर को पहिलो सुरुवात इजरायलबाट भएको हो । त्यहाँ एउटा बारले महिलालाइ हार्ड ड्रिंक मा २५ प्रतिशत छुट दिने निर्णय गरेको इजरायलबाट प्रकाशित हारेत्ज को अनलाइन संस्करणले जनाएको छ । यो अनौठो सोचको पछाडि तेलअभिभको जाफास्थित बार सञ्चालकहरू मोरन बारिर र दाना इत्गरको योगदान रहेको छ । यी महिलाहरू हारेत्ज सँगको साक्षात्कारमा एकै स्वरमा भनेका छन्, ब्लडी आवर ले पिरियड्सको बेला महिलाको स्वास्थ्यमाथि विशेष ध्यान दिन जरुरी हुने सन्देश सम्प्रेषण गर्नेछ । यो बेला तिनीहरू खुलेरै मासिक धर्मबारे चर्चा गरून् र पुरुषले आफ्नो दायित्वबारे जानकारी पाओस् भनेर योजना ल्याएका हौं । यसलाई मासिक धर्मप्रति एउटा जागरुकता गराउने अभियानकै रूपमा हामीले लिएका छौं । बीबीसी अनलाइनले ती दुई महिलालाई उद्धृत गर्दै विश्वासका आधारमा यो छुट प्राप्त हुने जनाएको छ । ती दुईले भनेका छन्, हुन त महिलाहरू आफ्नो जीवनको २५ प्रतिशत समय मासिक धर्मको अनुभव गर्छन् । त्यसैले तिनीहरूलाई कम्तीमा एक रात त छुट हुनैपर्यो । मोरनले छुट दिने विचार बारमै आएको बताइन् । उनले भनिन्, मैले वाइन माग गरेकी थिएँ तर वारटेन्डरले यो कुरा बिर्सियो कि मलाई रेड वाइन चाहिएको हो कि वाइट वाइन । यस्तो अवस्थामा मैले सीधै उनलाई भनेकी थिएँ, तिमी मेरो पीरियड चलिरहेको थाहा पाउन रेड वाइन लिएर आऊ । हाल बारमा महिलाहरूलाई यो छुट सोमबार, मंगलबार, बुधबार र शनिबार प्राप्त हुने मोरनले बताइन् । यो छुट एक घण्टाका लागि हुने र यसका लागि फोरेन्सिक प्रमाणको आवश्यकता नपर्ने बारले जनाएको छ । (एजेन्सी)"
पर्यटक आकर्षण गर्न भिलेज टुर,"बुटवल बुद्ध जन्मस्थल लुम्बिनीमा पर्यटक आकर्षित गर्न र बसाइ लम्बाउन व्यवसायीले भिलेज टुर योजना बनाएका छन् । लुम्बिनी आउने पर्यटकको संख्या बढे पनि त्यसको फाइदा स्थानीय व्यवसायीले लिन नपाएपछि चालु सिजनमा यस्तो योजना बनाइएको हो । यसअन्तर्गत बुद्ध जन्मस्थल आसपासका नागरिकको जीवनस्तर देखाउन बाहय पर्यटकलाई मधुवनी, आमा, महजिदियालगायतका गाउँमा घुमाउने योजना बनाएको लुम्बिनी होटल व्यवसायी संघका महासचिव लीलामणि शर्माले बताए । धार्मिक उत्प्रेरणाले लुम्बिनी आउने धेरै पर्यटकले स्थानीयका बारेमा बुझ्न चाहेकाले यस्तो योजना ल्याएको उनले सुनाए । यसका लागि स्थानीय तह, अगुवा र क्लबहरूसँग छलफल अगाडि बढेको छ । यो योजनाले स्थानीय उत्साहित छन्, महासचिव शर्माले भने पर्यटकहरूले पनि स्विकार्ने छन् भन्ने लागेको छ । लुम्बिनीमा मधेसी, चौधरी, दलित, मुस्लिम समुदाय बसोबास गर्दै आएका छन् ।धर्मका हिसाबले हिन्दु र मुस्लिम बढी छन् । यद्यपि बुद्ध र लुम्बिनीप्रति धेरै संवेदनशील छन् । उनीहरूको रहनसहन र धार्मिक सहिष्णुतालाई देखाउन र पर्यटकको बसाइ अवधि बढाउन पनि यसो गरेको महासचिव शर्माले बताए । लुम्बिनीमा बास बस्ने पर्यटकलाई मनोरञ्जन र बुद्धबारे ज्ञान दिन बुद्ध विराहा नृत्य देखाउने तयारी थालिएको छ । त्यसमा स्थानीयकै संयोजन र प्रस्तुति रहने छ । पर्यटन व्यवसायीले सिजनको सुरुवातसँगै लुम्बिनी आएका पर्यटकलाई बुद्धले २९ वर्ष बिताएको कपिलवस्तुको तिलौराकोट, कुदान, बुद्धमावली रूपन्देहीको देवदह र अस्तिधातु रहेको नवलपरासीको रामग्राम घुमाउन थालेका छन् । यसले उसैदिन फर्कने पर्यटकको बसाइ कम्तीमा २ दिन बढ्ने भएको छ । भारतीय व्यवसायीले जस्तै लुम्बिनी आएका पर्यटकलाई आफ्नै साधनमा बुद्ध परिनिर्माण भएको कुशीनगर र पहिलो ज्ञान बाँडेको सराबस्तीमा लैजाने र ल्याउने व्यवसायीले योजना बनाएका छन् । यसका लागि लुम्बिनी विकास कोष र पर्यटन बोर्डसँग समन्वय गर्न छलफल अघि बढाएका छन् । स्तरीय होटल र चुस्त दुरुस्त सेवा नभएको भ्रममा भारतीय बाटोबाट आउने पर्यटक लुम्बिनीमा घुमेर उसैदिन भारतीय बुद्ध सर्किटमा जाने गरेका छन् । यो भ्रम चिर्न पनि सेवालाई चुस्त दुरुस्त बनाउने, पर्यटनमैत्री वातावरण तयार गर्ने काम भइरहेको व्यवसायीहरू बताउँछन् । टुर प्याकेजले भारतीय बाटोबाट लुम्बिनी आउने र पर्यटकहरू उसै दिन फर्किने समस्या हट्ने व्यवसायीको अपेक्षा छ । लुम्बिनी विकास कोषका अनुसार यो वर्षको सेक्टेम्बरसम्म ३२ हजार पर्यटकले लुम्बिनी भ्रमण गरेका छन् । त्यसमा १६ हजार ५ सय आन्तरिक पर्यटक हुन् । गत वर्ष १२ लाख ८५ हजारले लुम्बिनी अवलोकन गरेको लुम्बिनी विकास कोषको तथ्यांक छ । हालसम्म लुम्बिनीसँग बुद्धको बाल्यकाल बितेको कपिलवस्तुको तिलौराकोट, अष्टधातु रहेको नवलपरासीको रामग्राम, मावली स्थान देवदहलगायतलाई जोडेर बनाइएका भ्रमण प्याकेज नहुँदा पर्यटकहरू आएकै दिन लुम्बिनी घुमेर फर्कने गरेका छन् । लुम्बिनी आउने पर्यटकमध्ये ९० प्रतिशत पर्यटक मायादेवी र आसपासका स्थान मात्रै घुमेर उसैदिन फर्कने पर्यटन व्यवसायीहरू सुनाउँछन् ।"
नसक्नेलाई सहयोग गर्नुपर्छ,"पाकिस्तान दृष्टिविहीन क्रिकेट परिषद्को आयोजना तथा विश्व दृष्टिविहीन क्रिकेट परिषद्को सहआयोजनामा पाँचौं वान डे दृष्टिविहीन विश्वकप पाकिस्तान र यूएईमा हँुदै छ । जनवरी १० देखि २५ सम्म हुने विश्वकपका लागि नेपाली टोलीको तयारी सुरु हुनै लाग्दा संघलाई फेरि मैदानको पिरलोले सताएको छ । सहयोग सक्नेले नसक्नेलाई गर्ने हो तर नसक्नेले सहयोग पाउन यहाँ गाह्रो छ । साहस स्पोर्टसले त्यो परम्परालाई तोडेको छ, दृष्टिविहीन क्रिकेटका अध्यक्ष पवन घिमिरेले साहस स्पोर्टससँग सम्झौता गरेपछि तयारीलाई मैदान नपाउने सम्भावानामै दु:खेसो गर्दै भने, राम्रो मैदानमा अभ्यास गर्न नपाउँदा पनि हामी ट्वान्टीट्वान्टी विश्वकपमा दक्षिण अफ्रिका र न्युजिल्यान्डलाई पराजित गरी आठौं भएका थियौं । राम्रो तयारी गर्ने हो भने हामी सेमिफाइनलसम्म पुग्न पनि सक्छौं । मैदान नपाउँदा अनौपचारिक रूपमा अहिले पनि हाम्रा खेलाडी आफैं जुटेर टुँडिखेलमा अभ्यास गर्न बाध्य छन् । उनले त्रिवि क्रिकेट मैदानमा कहिल्यै अभ्यास गर्न नपाएकोमा दु:खेसो पोखे । राम्रो तयारी गरिएन भने निश्चय पनि हारिन्छ । सधैं हार्नै छ भने किन खेल्न जानुपर्यो । राम्रो खेल्न जाने हो भने तयारी पनि त्यही अनुसार गरेर जानैपर्छ, घिमिरेले सबैसँग अपिल गरे, हामीलाई राम्रो तयारीका लागि वातावरण मिलाइदिनुपर्यो ।नेपाली राष्ट्रिय पुरुष क्रिकेट टोलीका कप्तान पारस खड्काले कीर्तिपुरको त्रिवि क्रिकेट मैदानमा सबैको हक रहेको बताउँदै समय मिलाएर खेल्न कुनै अप्ठयारो नहुने जनाए । उनले भने, साधारण खेलाडीले भन्दा पनि कम सुविधामा नेपाल दृष्टिविहीन क्रिकेटले लगातार विश्वकप खेलेर उदाहरण प्रस्तुत गरेको छ । हामीले खेल्ने क्रिकेट टोलीलाई पनि ५० ओभरको विश्वकपमा पुग्न चुनौती छ ।राष्ट्रिय क्रिकेट प्रशिक्षक जगत टमाटाले त्रिवि क्रिकेट मैदान दुवै क्रिकेट टोलीका लागि समान रहेको जनाउँदै मैदान खाली भएको समयमा आएर खेल्न निर्देशन दिए । टमाटाले प्रशिक्षक आवश्यक भएको समयमा समय मिलाई स्वयंसेवी प्रशिक्षक बनिदिन आफू तयार रहेको जनाए । साहस स्पोर्टसका अध्यक्ष तथा प्रबन्ध निर्देशक जनक न्यौपानेले सम्झौतापछि भने, खेल संघ र हामीबीच नङमासु जस्तै सम्बन्ध छ । केही फरक गर्ने योजनासहित हामीले दृष्टिविहीन क्रिकेटलाई प्रायोजन गरेका हौं । महिला भलिबलकी प्रतिभाशाली खेलाडी प्रतिभा माली साहसकी ब्रान्ड एम्बासडर हुन् । त्यस्तै साहसले न्यु डाइमन्ड भलिबल टिमलाई पनि प्रायोजन गर्दै आएको छ । दृष्टिविहीन क्रिकेट टोलीका कप्तान कृतन श्रेष्ठले पहिलोपल्ट वान डे विश्वकप खेल्न लागेकाले नेपाली टिमप्रति अपेक्षा बढेको बताए ।"
क्याटलन टोलीसँग रियल पराजित,लेस्टरमा पुयलको सुरुआत लन्डन नवनियुक्त फ्रान्सेली प्रशिक्षक क्लाउड पुयलले प्रिमियर लिग टोली लेस्टर सिटीसँग आबद्ध रहेर विजयी सुरुआत गरेका छन् । आइतबारको खेलमा एभरटनलाई २० ले पराजित गर्दै उसले सिजनको तेस्रो जित दर्ता गरेको छ । जेमी भार्डीको गोलमा अग्रता लिएको लेस्टरका लागि डेमारे ग्रेले अग्रता दोब्बर पारे । गत साता प्रशिक्षक रोनाल्ड कोमनलाई बर्खास्त गरेको एभरटन रेलिगेसन जोनमा छ ।दिनकै अर्को खेलमा ब्राइटन र साउथह्याम्पटनको खेल ११ को बराबरीमा टुंगियो । स्टिभन डेभिसको गोलमा साउथह्याम्पटनले अग्रता लिए पनि ग्लेन मर्रेले खेललाई बराबरीमा ल्याए ।
अशोक स्मृति बास्केटबल हुने,धरान (कास) डायनामिक युथ क्लबले कात्तिक १८ देखि होम एन्ड अवेका आधारमा प्रथम अशोक स्मृति रनिङ कप बास्केटबल गर्ने भएको छ । डेढ महिनासम्म चल्ने प्रतियोगितामा आठ टिमको सहभागिता रहने पूर्वाञ्चल बास्केटबल प्रशिक्षक विकास चाम्लिङ राईले बताए । डायनामिक युथ धरान १८ स्थित विपी स्वास्थ्य विज्ञान प्रतिष्ठान हाताभित्र रहने युवाद्वारा स्थापित क्लब हो । विजेताले ५० हजार र उपविजेताले २० हजार रुपैयाँ पुरस्कार पाउने छन् । मोस्ट भ्यालुएबल प्लेयर हुनेले १० हजार र फाइनलका म्यान अफ द म्याचले ३ हजार पाउने संयोजक रवि बास्फोर बताए । प्रतियोगीलाई होम एन्ड अवेअनुसार बेस्ट अफ थ्री माध्यमबाट प्रतिस्पर्धा गराइने राईले बताए । पूर्वाञ्चल बास्केटबल खेलाडी तथा प्रतियोगिताका संयोजक रवि बास्फोरका बुवा अशोक बास्फोरको नाममा प्रतियोगिता गर्न लागिएको हो । उनको परिवारले प्रतियोगिताका लागि सहयोग गर्ने भएपछि अशोक स्मृति कप गर्न लागिएको आयोजक क्लबका सचिव शिशिर पोखरेलले बताए । उद्घाटन र समापन दुवै खेल विपी स्वास्थ्य विज्ञान प्रतिष्ठानको बास्केटवल कोर्टमा हुनेछ ।
