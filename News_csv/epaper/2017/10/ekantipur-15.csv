शीर्षक,विवरण
संसद्को अन्त्य,"स्थानीय तहको चुनाव सम्पन्न भइसकेको छ भने आगामी मंसिर १० र २१ गते प्रदेश र प्रतिनिधिसभाको चुनाव हुन गइरहेको छ । राष्ट्रिय सभा निर्वाचनसम्बन्धी विधेयक भने दलहरूबीच सहमति नजुट्दा पारित हुन सकेको छैन । उक्त विधेयकलाई सरकारले अध्यादेशमार्फत जारी गर्नुपर्नेछ ।संसद्बाट पुरानो मुलुकी ऐनलाई प्रतिस्थापन गरी नयाँ कानुन पारित भए । मुलुकी फौजदारी संहिता र देवानी संहिता जारी भएका छन् । ती दुई कानुनले संविधानले प्रत्याभूत गरेका व्यवस्थालाई जनजीवनमा उतार्न, सामाजिक न्याय स्थापना गर्न आधारशिलाको काम गर्नेछन् । भूकम्पपछि पुनर्निर्माणसम्बन्धी कानुनहरू पनि प्राथमिकताका साथ पारित भएका थिए । प्रधानमन्त्रीका २ निर्वाचन, तत्कालीन प्रधानन्यायाधीश सुशीला कार्की र अख्तियार प्रमुख लोकमानसिंह कार्कीमाथि महाअभियोगको प्रस्ताव पनि यही बीचमा संसद्मा दर्ता भएका थिए । कार्यालय सकिने दिन शनिबार दिउँसो नयाँ बानेश्वस्थित संसद् भवन परिसरमा प्रधानमन्त्री, सभामुख, उपसभामुख, सांसदहरूबीच फोटो सेसनसहित खुसी साटासाट भएको थियो । साँझ संसद् भवनमै औपचारिक कार्यक्रम राखी २ वर्षे कार्यकालको समीक्षा गरिएको थियो । संविधान जारी हुँदा प्रमुख दल र तिनका शीर्ष नेताबीच भएको सहमतिले जति खुसी ल्याएको थियो, त्यसलाई कार्यान्वयन गर्दै नयाँ चुनावको सम्मुखमा भने त्यो अवस्था रहेन । बिदाइको क्षणमा आइपुग्दा शीर्ष नेताहरू खासगरी सत्ताको विषयलाई लिएर करिबकरिब दुई कित्तामै विभाजित बने । बिदाइ मन्तव्य दिने क्रममा सभामुख ओनसरी घर्ती निकै भावुक बनिन् । उनी राजनीतिक नेतृत्वलाई दुईतिर नहुन आग्रह गरिरहेकी थिइन् । संविधान जारी गर्न तपाईंहरू जसरी एउटै कित्तामा उभिनुभयो, कार्यान्वयनमा पनि त्यसै गर्नाेस्, उनले भनिन्, दलहरूबीच सहमतिको वातावरण हुनु जरुरी छ ।प्रधानमन्त्री शेरबहादुर देउवाले संविधानसभाद्वारा बनेको वर्तमान संविधान उत्कृष्ट रहेकाले यसको कार्यान्वयनमा सबै एकजुट हुनुपर्ने बताए । बिदाइ कार्यक्रममा उनले अब मुलुकले आर्थिक विकास र समृद्धिको बाटो रोज्नुपर्ने बताए । संविधानलाई अझै राम्रो बनाउन नसकिने होइन, पछि फेरि संशोधन गर्न सकिन्छ, उनले भने । आफू नेतृत्वको सरकारले स्थानीय तहको चुनाव पूरा गरेको र बाँकी चुनाव पनि निर्धारित मितिमै हुने बताए । पछिल्लो समय विकसित वामपन्थी दलबीच भएका एकता प्रक्रिया र त्यसले ल्याएको ध्रुवीकरणको प्रभाव सभामुख घर्ती बोल्नुअघि नै शीर्ष नेतृत्वमा देखिएको थियो । प्रधानमन्त्री एवं कांग्रेस सभापति देउवाले निर्वाचन आचारसंहिताविपरीत मन्त्रिमण्डल बढाएको, वाम तालमेलप्रति शंका गरेकोलगायत विषयमा प्रमुख विपक्षी दल एमालेका अध्यक्ष केपी ओलीले तीखो प्रहार गरेका थिए । राजनीतिक गठबन्धन तलमाथि भए पनि यो २ वर्षको अवधिमा संविधान कार्यान्वयनमा भने महत्त्वपूर्ण उपलब्धिहरू भएको उनले बताए । अन्तिम दिन भए पनि खुसी नै भन्नुपर्छ, सकारात्मक कारणले खुसीको दिन हो, यिनै संसद्ले संविधान पनि जारी गरेको प्रसंग झिक्दै एमाले अध्यक्ष ओलीले भने, हामीले समावेशी, समानुपातिक, सहभागितामूलक संविधान बनायौं । र, रूपान्तरित संसद्ले यो संविधान कार्यान्वयनमा पनि महत्त्वपूर्ण काम गरेको छ ।माओवादी केन्द्रका अध्यक्ष पुष्पकमल दाहालले पनि वाम तालमेल र एकताप्रति अनावश्यक प्रचार गरिएकोमा असन्तुष्टि पोखेका थिए । उनले संविधान जारी गर्न र त्यसको कार्यान्वयनकै लागि आफ्नो पार्टी कहिले दायाँ र कहिले बायाँतिर हुनुपरेको रोचक ढंगले सुनाएका थिए । कांग्रेससँगको सहकार्य छाडी वाम तालमेल र एकता प्रक्रिया अघि बढाएको विषयलाई बेग्लै ढंगले बुझ्न उनले पटकपटक आग्रह गरेका थिए ।माओवादी कहिले अलि बढी दायाँतिर ढल्किँदा बायाँतिरका साथीहरू रिसाउने, कहिले अलि बढी बायाँतिर ढल्किँदा दायाँतिरका साथीहरू रिसाउने देखियो । त्यसो गर्दा कहिले कांग्रेसका साथीहरू, कहिले एमालेका साथीहरू रिसाउने अवस्था आयो होला, दाहालले आफ्नै शैलीमा भने, त्यो सबै संविधान र शान्ति सझौता कार्यान्वयनका लागि गर्नपरेको हो ।"
देउवाओली कटाक्ष,"काठमाडौं (कास) व्यवस्थापिकासंसद्को शनिबार बसेको अन्तिम बिदाइ बैठकमा प्रधानमन्त्री शेरबहादुर देउवा र प्रमुख प्रतिपक्षी दल एमालेका अध्यक्ष केपी ओलीबीच कटाक्ष चल्यो । देउवाले चुनाव आचारसंंहिता उल्लंघन गर्दै मन्त्री थपेको विषयलाई ओलीले पटकपटक दोहोर्याउँदै लोकतन्त्रकै खिल्ली उडाएको टिप्पणी गरे । चुनावका लागि भोलि मनोनयन छ । प्रधानमन्त्री, अर्थमन्त्री, गृहमन्त्री मात्रै भए पनि चुनावका लागि पुग्छ, ओलीले सामुन्ने बसेका देउवातर्फ फर्कंदै व्यंग्य गरे, तपाईंलाई थप मन्त्री किन चाहियो ? कुस्ती खेल्न त होइन होला ?अघिल्लो दिन शुक्रबार मात्र देउवाले राप्रपाबाट ४ मन्त्री र ४ राज्यमन्त्री थप गरी मन्त्रीको संख्या ६४ पुर्याएका छन् । ओलीले भुलचुक ले ती मन्त्रीको नाम शपथका लागि राष्ट्रपति कार्यालयमा पठाएको भए फिर्ता लिन उपयुक्त हुने सुझाव दिएका थिए । लिस्ट गइहालेछ । ध्यान पुगेन होला । चिप्लिएको पनि होला । फिर्ता लिनुस् । किनकि यतिबेला मन्त्री थप्नु असंवैधानिक छ । गलत छ, करिब ४५ मिनेटको सम्बोधनमा अधिकांश समय मन्त्रिमण्डल विस्तारकै विपक्षमा बोलेका ओलीले देउवालाई भने । त्यसपछि बोलेका प्रधानमन्त्री देउवाले भने आफूले गरेको निर्णय सही भएको भन्दै प्रतिरक्षा मात्र गरेनन्, कार्यक्रम सकेलगत्तै राष्ट्रपति कार्यालय शीतल निवास शपथका लागि हतारिएर पुगे । आगामी मंसिर १० र २१ गते हुने चुनावका लागि समानुपातिकतर्फ उम्मेदवारको आइतबार मनोनयन हुँदै छ । मनोनयनपत्र दर्ता हुनासाथ संसद्को अवधि सकिने भएकाले त्यस अवसरमा संसद् सचिवालयले विशेष बिदाइ कार्यक्रम गरेको हो । संसद् अवधि नै सकिएकाले सरकार अल्पमतमा पनि नपर्ने र माओवादी केन्द्रले सरकारलाई अप्ठ्यारो नपार्ने बताइरहेका बेला मन्त्री थप्नुको औचित्य नरहेको ओलीले दोहोर्याएका थिए । यही मध्यरातमा संसद्को अवधि सकिँदै छ । सरकार कामचलाउ हुँदै छ । उसलाई बहुमत पुर्याउनु पनि छैन, मन्त्री थप्नुको केही औचित्य नरहेको र थपिने मन्त्रीलाई आफूले बधाईसमेत दिन नसक्ने भन्दै ओलीले थपे, युरोपतिर त यस्तो काम गर्न लाज लाग्छ । सुन्दै लाजले सेम सेम भन्छन् ।कांग्रेसले आफूलाई लोकतन्त्र मान्ने भन्दै आएको तर कामचाहिँ त्यसविपरीत गरेकोमा पनि उनले कटाक्ष गरे । के संविधान नमान्नु, कानुनविपरीत काम गर्नु, आचारसंहिताविपरीत काम गर्नु, जिम्मेवार संवैधानिक आयोगले आचारसंहिताविपरीत भनेको काम गर्नु, जवाफदेही नहुनुचाहिँ लोकतन्त्र हो ? उनको प्रश्न थियो । शुक्रबार देउवाले आयोग बैठकमा आचारसंहिता उल्लंघन हुँदैन भनी बोलेको तर लगत्तै काम भने उल्टो गरेकोमा ओलीको आपत्ति थियो । मैले त मन्त्री थपेको सुन्दा पत्याइनँ पनि । एकछिनअघि त्यस्तो काम हुन्न भनेको छ, लगत्तै थप मन्त्रीको नाम गएको कसरी पत्याउने ? तर, हो रहेछ, उनले भने, यतिबेला तपाईंलाई ५६ जनाले पुगेन ? किन थप्नुपर्र्यो ? मन्त्रीकै जुलुस गराउने कि के हो देशमा ? ओलीले पटकपटक आचारसंहिता उल्लंघन भएका र कानुनविपरीत काम भएको प्रसंग राख्दा देउवा भने कागजमा लेखिरहेका देखिन्थे । मन्त्रिमण्डल थपका विषयलाई त्यसअघि बोल्ने माओवादी केन्द्रका अध्यक्ष पुष्पकमल दाहालले खासै उठाएका थिएनन् । दाहालले संविधान निर्माण र शान्ति प्रक्रिया र पछिल्लो वाम सहकार्य, एकताबारे मन्तव्य दिएका थिए । ओलीलगत्तै बोलेका देउवाले भने मन्त्रिमण्डल विस्तार संविधानअनुसारै भएको जवाफ दिएका थिए । आक्रामक शैलीमा देउवाले भने, मन्त्रीहरूको संख्या बढ्न पनि सक्छ । घट्न पनि सक्छ ।संविधानमा मन्त्रीहरूको संख्या उल्लेख भए पनि त्यो अहिलेको संक्रमणकालीन अवस्थामा नभई अब आउने चुनावपछि बन्ने सरकारलाई मात्र लागू हुने देउवाको तर्क थियो । आफूले आचारसंहिता उल्लंघन गरेको भनी विपक्षीबाट उठेको आवाजको पनि देउवाले खण्डन गरे । प्रमुख निर्वाचन आयुक्तले मन्त्रिपरिषद् विस्तारले चुनावलाई असर पर्दैन भन्नुभएको छ । राष्ट्रपतिले पनि सोहीअनुसार शपथ गराउन लाग्नुभएको हो । देउवाले राष्ट्रपति संवैधानिक भूमिकामा रहेको भन्दै प्रशंसा गरे । विपक्षीले राष्ट्रपतिलाई उचाल्न खोज्दा पनि नउचालिएको उनको दाबी थियो । हिजो राजा हुँदा उचालिन्थे । आज राष्ट्रपति कतैबाट उचालिएको पाइनँ, थपिएको मन्त्रीलाई शपथ लिइएकोबाट सकारात्मक भएको जनाउ दिँदै देउवाले भने ।"
समानुपातिकको उम्मेदवारी दर्ता आज,"काठमाडौं (कास) मंसिर १० र २१ दुई चरणमा हुने प्रतिनिधिसभा र प्रदेशसभा निर्वाचनका लागि दलहरूले समानुपातिक उम्मेदवारको बन्दसूची आइतबार निर्वाचन आयोगमा बुझाउँदै छन् । आयोगले बन्दसूची बुझाउन बिहान १० देखि अपराह्न ५ बजेसम्म समय तोकेको छ । समानुपातिकतर्फ प्रतिनिधिसभामा १ सय १० र ७ वटा प्रदेशसभाका लागि २ सय २० जना सदस्य चुनिनेछन् । समानुपातिक निर्वाचन प्रणालीमा चुनावमा भाग लिन ८८ दलले आयोगमा दल दर्ता गराएका छन् । यिनै दलले मात्र बन्दसूची बुझाउन पाउनेछन् । राजनीतिक दलले प्रतिनिधिसभा र प्रदेशसभा सदस्यका लागि अलगअलग बन्दसूची आयोग केन्द्रीय कार्यालयमा बुझाउनुपर्नेछ । प्रदेशसभाका हकमा प्रदेशपिच्छे अलगअलग सूची हुनुपर्नेछ । आयोग प्रवक्ता सहसचिव नवराज ढकालले प्रतिनिधिसभा र ७ वटै प्रदेशसभाका लागि समानुपातिकतर्फको बन्दसूची बुझ्न आयोगमा छुट्टै डेस्क स्थापना गरिएको जानकारी दिए । समानुपातिकतर्फको बन्दसूचीमा परेका व्यक्ति प्रत्यक्षतर्फ उम्मेदवार हुन पाउने छैनन् । बन्दसूची कानुनअनुसार ६ वटा क्लस्टर (दलित, आदिवासी जनजाति, खसआर्य, मधेसी, मुस्लिम, थारू) मिलाएर पेस भएनभएको यकिन आयोगले गरी नमिलेको भए त्यसलाई मिलाउन दलहरूलाई अवसर दिनेछ ।बन्दसूची बुझाएसँगै आयोगले दललाई प्रदान गर्ने निस्सामा सम्पर्क मिति दिनेछ । उक्त मितिमा बन्दसूची सच्याउनुपर्ने वा नपर्ने जानकारी सम्बन्धित दललाई दिइनेछ । सच्याउनुपर्ने भए राजनीतिक दललाई ७ दिनको समय दिइने निर्वाचन कार्यक्रममा उल्लेख छ । कात्तिक १२ भित्र बन्दसूची संशोधन गरिसक्ने समयसीमा आयोगले निर्धारण गरेको छ । बन्दसूचीमा दलहरूले धेरै प्रक्रिया पुर्याउनुपर्ने भएकाले त्यो पुगेनपुगेको परीक्षण आयोगले गर्ने प्रवक्ता ढकालले बताए । आयोगले राजनीतिक दलका प्रतिनिधिलाई समानुपातिकको बन्दसूची बुझाउने कानुनी प्रक्रियाबारे जानकारी दिन एक चरण छलफलसमेत गरेको थियो । बन्दसूचीसँगै उम्मेदवारको मञ्जुरीनामा समेत पेस गर्नुपर्ने कानुनी प्रावधान छ । एकै जनाको नाम दुई दलको बन्दसूचीमा नपरोस् भनेर यस्तो कानुनी व्यवस्था गरिएको हो । एउटै व्यक्तिको नाम एकभन्दा बढी दलको बन्दसूचीमा समावेश भए त्यस्तो व्यक्तिको नाम आयोगले सबै दलको सूचीबाट हटाउन सक्छ । बन्दसूची पेस गर्ने दलले समानुपातिकतर्फको कुल सदस्य संख्याको कम्तीमा १० प्रतिशत सदस्यका लागि उम्मेदवारी दिनुपर्नेछ । बन्दसूची तयार गर्दा दलले कुल उम्मेदवारको कम्तीमा ५० प्रतिशत महिलाको नाम समावेश गर्नुपर्ने कानुनी प्रावधान छ । जनसंख्याका आधारमा दलित, आदिवासी जनजाति, खसआर्य, मधेसी, थारू र मुस्लिमको प्रतिनिधित्व हुने गरी बन्दसूची तयार पार्नुपर्नेछ । दलले पिछडिएको क्षेत्र र अपांगता भएका व्यक्तिको प्रतिनिधित्वमा पनि ध्यान दिनुपर्ने हुन्छ । समावेशी आधारमा समावेश गरिएका उम्मेदवार छुट्टिने गरी आयोगले तोकेको ढाँचामा दलले सूची तयार गर्नुपर्छ । समानुपातिकतर्फको निर्वाचन कार्यक्रम एक महिना अवधिको छ । असोज २९ मा बुझाइएको बन्दसूचीलाई विभिन्न प्रक्रिया पूरा गर्दै आयोगले मंसिर ३ गते मात्रै अन्तिम रूप दिनेछ । उक्त अवधिमा बन्दसूची सच्याउन, संशोधन गर्न, नाम फिर्ता लिन, उम्मेदवारको योग्यतामाथि दाबीविरोध र छानबिनजस्ता प्रक्रिया पूरा गरिनेछ । २०६४ र २०७० सालको संविधानसभा निर्वाचनमा समानुपातिक निर्वाचन प्रणालीको अभ्यास भइसकेको छ । यसपटक प्रतिनिधिसभाका हकमा देशैभरबाट सम्बन्धित राजनीतिक दलले प्राप्त गरेको र प्रदेशसभाका हकमा सम्बन्धित प्रदेशभित्र दलले प्राप्त गरेको कुल सदर मतका आधारमा बन्दसूचीमा सूचीकृत उम्मेदवारमध्येबाट आयोगले दलहरूको सिफारिसमा निर्वाचित भएको घोषणा गर्नेछ । प्रतिनिधिसभाको समानुपातिकतर्फको सिट पाउन दलले कम्तीमा सदर मतको तीन प्रतिशत तथा प्रदेशसभामा भने सम्बन्धित प्रदेशमा कम्तीमा १५ प्रतिशत मत ल्याउनुपर्नेछ ।पहिलो संविधानसभा निर्वाचनमा ५४ र दोस्रो संविधानसभा निर्वाचनमा १ सय २२ राजनीतिक दलले समानुपातिक निर्वाचन प्रणालीतर्फ उम्मेदवारी दिएका थिए । पहिलो संविधानसभामा ५ हजार ७ सय १ र दोस्रोमा १० हजार ७ सय ९ जनाको नाम दलहरूले समानुपातिकतर्फको बन्दसूचीमा समेटेका थिए ।"
माओवादी मन्त्री आफैं नहटे बिनाविभागीय,"काठमाडौं प्रधानमन्त्री शेरबहादुर देउवाले माओवादी केन्द्रबाट सरकारमा सहभागी मन्त्रीहरूलाई बिनाविभागीय मा सार्ने तयारी गरेका छन् । शनिबार शपथ लिएका उपप्रधानमन्त्री कमल थापासहित राप्रपाका मन्त्रीहरूलाई मन्त्रालयको जिम्मेवारी दिन यस्तो तयारी भएको हो ।संवैधानिक अड्चनका कारण प्रधानमन्त्रीले माओवादी केन्द्रका मन्त्रीलाई सिधै हटाउन मिल्दैन । माओवादी केन्द्रले आफ्नो पार्टीका मन्त्रीहरूलाई एकदुई दिनभित्रै सरकारबाट फिर्ता नबोलाए उनीहरूलाई बिनाविभागीयमा सारेर उपप्रधानमन्त्री थापासहित राप्रपाका चार मन्त्रीलाई मन्त्रालय तोक्ने तयारी भएको बालुवाटार स्रोतले जनायो ।सकभर माओवादी पार्टीले नै आफ्ना मन्त्रीहरूलाई फिर्ता बोलाओस् भन्ने पक्षमा प्रधानमन्त्री हुनुहुन्छ, स्रोतले भन्यो, तर एकदुई दिनमै नबोलाए बिनाविभागीयमा सारेर थपिएका मन्त्रीलाई जिम्मेवारी दिने मनस्थितिमा पुग्नुभएको छ ।माओवादी केन्द्रले भने सरकारलाई दिएको समर्थन र मन्त्री दुवै फिर्ता नलिने निर्णय लिइसकेको छ । अध्यक्ष पुष्पकमल दाहाल निवास लाजिम्पाटमा शनिबार बिहान बसेको पार्टी पदाधिकारी बैठकले यस्तो निर्णय लिएको हो । बैठकलगत्तै दाहाल प्रधानमन्त्री भेट्न बालुवाटार पुगेका थिए । भेटवार्तामा प्रधानमन्त्रीले मन्त्री फिर्ता बोलाउन आग्रह गरे भने दाहालले सरकारलाई दिएको समर्थन र आफ्ना मन्त्री फिर्ता नलिने पार्टी निर्णय सुनाए । प्रतिपक्षी पार्टीसँग गठबन्धन गरिसकेपछि नैतिक रूपमा सरकारमा बस्न नमिल्ने देउवाको तर्क थियो । दाहालले भने चुनावी तालमेल एमालेसँग गरे पनि सत्ता गठबन्धनबाट नहट्ने निर्णय भएको अडान लिएका थिए ।सम्बन्धित दलको सिफारिस या सल्लाहमा मात्रै प्रधानमन्त्रीले मन्त्रीहरूलाई हटाउन सक्ने संवैधानिक प्रावधान छ । यही प्रावधान टेकेर माओवादी केन्द्रले आफ्नो पार्टीबाट मन्त्रिपरिषद्मा सहभागी मन्त्री फिर्ता नबोलाउने निर्णय लिएको हो । देउवाले बिनाविभागीयमा राख्ने गरी मन्त्रीहरूको जिम्मेवारी हेरेफेर गर्ने जानकारी दिँदै त्यस्तो परिस्थिति आउनुअघि नै फिर्ता बोलाउन सुझाएका थिए ।प्रधानमन्त्रीले शनिबार संसद्मा पनि माओवादी मन्त्रीहरूलाई हटाउन सक्ने संकेत दिएका थिए । निर्वाचनको संघारमा आचारसंहिता उल्लंघन गरी मन्त्रिपरिषद् विस्तार गरेर ६४ सदस्यीय बनाएकोप्रति संसद्मा प्रमुख प्रतिपक्ष एमालेको कडा आलोचना खेपेका देउवाले केही दिनमै संख्या घट्न सक्ने जनाउ पनि दिए । माओवादीप्रति लक्षित गर्दै उनले भने, संख्या घट्न पनि सक्छ, दुईचार दिनपछि थाहा पाउनुहोला नि । थपिएका चार मन्त्रीका लागि थप तीन मन्त्रालय आवश्यक छ । अहिले शान्ति मन्त्रालय मात्र रिक्त छ । देउवाले शुक्रबार चार मन्त्री र चार राज्यमन्त्री नियुक्त गरेका थिए । उनले राप्रपा अध्यक्ष थापालाई उपप्रधानसहित गृहको जिम्मेवारी दिने वचन दिइसकेका छन् ।निर्वाचन आचारसंहिताविपरीत नियुक्त मन्त्रीलाई शपथ गराउन नहुने भन्दै प्रमुख प्रतिपक्षलगायत विपक्षी दलले राष्ट्रपतिलाई दबाब दिएका थिए । प्रधानमन्त्रीको निर्णय बदर गर्न एमाले नेताहरूले निर्वाचन आयोगलाई समेत आग्रह गरे । निर्वाचनको संघारमा मन्त्री थप गर्ने निर्णयप्रति राष्ट्रपति विद्यादेवी भण्डारी पनि सन्तुष्ट थिइनन् । त्यसैले नवनियुक्त मन्त्रीहरूलाई शपथ गराउनुअघि उनले निर्वाचन आयोगका पदाधिकारीसँग छलफल गरेकी थिइन् । आयोगले मन्त्रिपरिषद् विस्तारलाई निर्वाचन आचारसंहिताविपरीत भने पनि शपथको विषय राष्ट्रपतिको अधिकार क्षेत्रभित्र रहेको स्पष्ट पार्दै यसबाट निर्वाचन प्रभावित नहुने जनाएपछि राष्ट्रपति भण्डारी शपथ गराउन तयार भएकी थिइन् । राष्ट्रपतिसँग भेटपछि प्रमुख निर्वाचन आयुक्त अयोधीप्रसाद यादवले यसअघि पनि मन्त्रिपरिषद् विस्तार भएको भन्दै यसले निर्वाचनलाई असर नपर्ने जवाफ राष्ट्रपति भण्डारीलाई दिएको सञ्चारकर्मीलाई बताए । अहिले मात्रै होइन, यसअघि पनि भएको छ, उनले भने, स्थानीय तहको चुनावमा सरकार परिवर्तन नै भयो, तर निर्वाचनको स्वतन्त्रतामा कतै असर परेन । आयोग पदाधिकारीसँग परामर्शपछि साँझ ७ बजे शपथ कार्यक्रम राखिएको थियो । राष्ट्रपतिले उपप्रधानमन्त्री थापासहित मन्त्रीहरू जयन्तबहादुर चन्द, दिलनाथ गिरी, विक्रमबहादुर थापालाई शपथ गराइन् । त्यसलगत्तै प्रधानमन्त्री देउवाले प्रधानमन्त्री कार्यालयमा राज्यमन्त्री कुन्ती शाही, भास्कर भद्रा, सुशील श्रेष्ठ र कान्ता भट्टराईलाई शपथ गराएका थिए ।"
निर्वाचनलाई असर गर्दैन,"काठमाडौं यसअघिको मन्त्रिपरिषद् विस्तारप्रति कडा टिप्पणी गर्दै निर्णय नै सच्याउन विज्ञप्ति निकालेको निर्वाचन आयोग यसपटकको मन्त्रिपरिषद् विस्तारप्रति भने नरम देखिएको छ । प्रधानमन्त्री शेरबहादुर देउवाले शुक्रबार आफ्नो मन्त्रिपरिषद्मा राप्रपाका ४ मन्त्री र ४ राज्यमन्त्री थपेका छन् । तर, आयोगले कुनै कडा टिप्पणी वा असन्तुष्टि व्यक्त गरेको छैन ।यसअघि गरिएको मन्त्रिपरिषद् विस्तारले निर्वाचन आचारसंहिता आकर्षित हुने भन्दै त्यसो नगर्न विज्ञप्ति निकालेको थियो । तर, आयोगले शनिबार निकालेको विज्ञप्तिमा सरकार हेरफेर वा मन्त्रिमण्डलमा थपघटलगायत कारणबाट निर्वाचनको मितिलाई कुनै पनि तवरले प्रभावित गर्न नहुने मात्रै उल्लेख गरेको छ । आयोगले मन्त्रिपरिषद् विस्तारले निर्वाचनको मितिलाई कुनै पनि तवरबाट प्रभावित नगराई तोकिएकै मितिमा स्वच्छ, निष्पक्ष, स्वतन्त्र, भयरहित र विश्वसनीय निर्वाचन गराउने वातावरण बनाउन राजनीतिक दल र सरकारलाई आग्रह मात्र गरेको छ । प्रधानमन्त्रीले मन्त्रिपरिषद् विस्तार गरेपछि राष्ट्रपति विद्यादेवी भण्डारीले समेत शनिबार प्रमुख निर्वाचन आयुक्त अयोधीप्रसाद यादव र अन्य आयुक्तसँग परामर्श गरेकी थिइन् । आयोगको परामर्शपछि राष्ट्रपतिले मन्त्रीहरूको शपथ गराउने समय दिएकी हुन् ।"
देउवाले थपे पाँच सदस्य,"काठमाडौं (कास) कांग्रेस सभापति शेरबहादुर देउवाले पार्टीको विधान उल्लंघन गर्दै शनिबार संसदीय समितिमा ५ जना सदस्य थप गरेका छन् । पार्टीका तर्फबाट उम्मेदवार चयन गर्ने शक्तिशाली निकाय संसदीय समिति २२ सदस्यीय भएको छ । थपिएकामा शेखर कोइराला, मानबहादुर विश्वकर्मा, एनपी सावद, फरमुल्लाह मन्सुर र मीनेन्द्र रिजाल छन् । विधानअनुसार ६ पार्टी पदाधिकारी र ८ मनोनीत गरी १४ सदस्यीय हुने समिति देउवाले यसअघि नै १७ सदस्यीय बनाएका थिए ।"
स्वीकृतिबिनै नख्खुमा क्रसर,"ललितपुर नख्खु खोला किनारामै बिनाअनुमति क्रसर उद्योग सञ्चालन भएको छ । टीकाभैरवबाट चापागाउँ हुँदै वाग्मतीमा बग्ने खोलासँग जोडिएको करिब ६ रोपानी जग्गा भाडामा लिएर स्थायी रूपमै नयाँ मेसिन जडान गरी उद्योग सञ्चालन भएको हो ।क्रसर उद्योग सञ्चालनका लागि हालसम्म आधिकारिक जानकारी नआएको घरेलु तथा साना उद्योग कार्यालय ललितपुरले जनाएको छ । साना उद्योग कार्यालय ललितपुरकी प्रमुख रोशनिकुमारी श्रेष्ठले नख्खु खोला किनारामा बिनास्वीकृति क्रसर सञ्चालन गरेको कार्यालयमा परेको उजुरीका आधारमा अनुगमनमा जाँदा उक्त उद्योग नदेखिएको दाबी गरिन् । नख्खु खोला करिडोर भएर हेर्दै अएको हो, तर देखिएन, उनले भनिन् । उनले बिनाअनुमति उद्योग सञ्चालन गरेको पाइएमा कारबाहीका लागि प्रशासनलाई पत्र लेख्ने बताइन् । २०७३ असार मसान्तदेखि कुनै पनि क्रसर उद्योगको नवीकरण भएको छैन, उनले भनिन् । नख्खु खोला किनारामा सञ्चालन गरिएको क्रसर उद्योगबारेमा छानबिन गरी कारबाही गर्न ठेकेदारलाई प्रहरीमार्फत प्रशासनमा झिकाउनुपर्ने स्थानीयवासीले माग गरेका छन् । उद्योग सञ्चालन गरेको स्थानमा साइनबोर्ड छैन । २०७१ को मापदण्डअनुसार क्रसर उद्योग सञ्चालन गर्न राजमार्गबाट कम्तीमा ५ सय मिटर, नदीखोलाबाट कम्तीमा ५ सय मिटर, विद्युत् हाइटेन्सन लाइनबाट एक सय मिटर, वन, धार्मिक क्षेत्र, सुरक्षा निकाय, शिक्षण संघसंस्था, मानव बस्ती, स्वास्थ्य संस्थाबाट दुई किलोमिटर टाढा रहनुपर्ने मापदण्ड छ । उक्त मापदण्डभित्र जिल्लाका सबै २७ वटै क्रसर उद्योग पर्दैनन् । भूकम्पपछि सरकारले बजेट भाषणमार्फत एक वर्षका लागि २०७३ असार मसान्तसम्म मापदण्डविपरीत भए पनि उद्योग नवीकरण गर्न निर्देशन दिएको थियो । त्यसयता कुनै अनुमति दिइएको छैन । जिल्लाको टीकाभैरव, नल्लु क्षेत्रमा उद्योगहरू सञ्चालनमा छन् ।सबै क्रसर मापदण्डविपरीत रहेकाले सरकारले नवीकरण नगरेको घरेलु तथा साना उद्योग कार्यालय ललितपुरको भनाइ छ । कार्यालयकी प्रमुख श्रेष्ठले मापदण्ड पूरा गरेर दर्ता गर्न आउने क्रसर उद्योगीलाई खुला रहेको बताइन् । नख्खु खोलाबाट ठेकेदारले खोलाजन्य निर्माण सामग्री निकासी गरेका छन् । स्थानीयले यसबारेमा प्रहरी प्रशासनलाई जानकारी गराउँदा पनि कुनै कारबाही नभएको बताए । सबै राजनीतिक दलका स्थानीय नेता तथा कार्यकर्ता मिलेर विरोध गर्ने तयारी छौं, ती स्थानीयले भने । अवैध रूपमा क्रसर सञ्चालन हुँदा लाखौं रुपैयाँ राजस्वसमेत छली भएको छ । प्रमुख जिल्ला अधिकारी महादेव पन्थीले नख्खु खोला किनारामा क्रसर उद्योग सञ्चालन भएको बारेमा आफूलाई जानकारी नभएको बताए । युनाइटेडको एउटा उद्योगलाई सञ्चालन अनुमति छ, उनले भने, अरू कुनैलाई पनि स्वीकृति छैन ।"
मखमलीले भरिए अस्थायी टहरा,"भक्तपुर सूर्यविनायक नगरपालिका७ गुण्डुकी कृष्णमाया नगरकोटीको साढे दुई तलाको घर भूकम्पको धक्काले क्षतिग्रस्त भयो । करिब २९ महिनायता उनको परिवार क्षतिग्रस्त धराप घरलाई मर्मत गरी अस्थायी रूपमा बसोबास गरेका छन् । यतिखेर भूकम्पपीडित कृष्णमायाको घर मखमली फूलको मालाले भरिभराउ छ । मखमली फूलको माला गाँस्न थालेको तीन महिना भयो, उनले भनिन्, माला गाँस्दै झुन्ड्याउँदै गर्छौं, अन्त झुन्ड्याउने ठाउँ छैन टहरामै सुकाउँछौं । प्रत्येक वर्ष २ हजारदेखि २५ सय माला बिक्री गर्दै आएको उनी बताउँछिन् ।नगरकोट नगरपालिका९ ताथलीकी सुचिता बनमालाको परिवारले भूकम्पले क्षतिग्रस्त घरको भग्नावशेष व्यवस्थापन गरी जस्ताको अस्थायी टहरा निर्माण गरेका छन् । उनले सोही टहरामा मुख्य खेती मखमली फूलको माला गाँसेर व्यवस्थापन गर्ने कोसिस गरेको बताइन् । कतिपय माला टहरामा झुन्ड्याएका छौं, कतिपय सुकाएर पनि बिक्रीका लागि बोरामा प्याक गरी सक्यौं, उनले भनिन्, लक्ष्मीपूजासम्म मखमली फूलको माला बिक्री भइसक्छ । सुचिताले करिब ४ रोपनी क्षेत्रफलमा मखमली फूल खेती गरेकी छन् । यस वर्षको तिहारका लागि ४ हजार माला तयार भएको उनी बताउँछिन् । मखमली फूलको माला किन्न व्यापारीहरू कृषकको घरघर पुग्छन् । कतिपय कृषकहरू फूलको माला व्यापारका लागि असन, इन्द्रचोकसम्म जाने गरेका छन् । तिहारको संघारमा भक्तपुरको गुण्डु, ताथलीका कृषकहरू मखमली फूल टिप्न, गाँस्नमा व्यस्त छन् । यस भेगका भूकम्पपीडित कृषकले तिहार आउनु तीन महिनाअघि देखिनै माला गाँसेर बिक्री गर्न थालेका हुन् । दिदीबहिनीदाजुभाइको आत्मिय संगम तिहारमा दिदीबहिनीले दाजभाइलाई कहिल्यै नओइलाउने मखमली फूलको माला लगाएर आशीर्वाद दिने प्रचलन छ । प्रत्येक वर्ष यस भेगका महिलाहरूले मखमली फूलबाट ५० हजारदेखि दुई लाख रुपैयाँसम्म आम्दानी गर्दै आएका छन् । घरमा बसीबसी माला गाँस्छौं, फूल गाँस्न अन्य क्षेत्रका मानिसहरू पनि आउँछन् । एक रोपनी जग्गामा लगाएको मखमली फूलको करिब ६ हजार माला बन्ने समेत उनले बताइन् । प्रतिमाला २० देखि २५ रुपैयाँका दरले बिक्री गर्दै आएको समेत उनीहरू बताउँछन् । विशेषगरी तिहारका लागि मात्र प्रयोग हुँदै आएको मखमली फूल छठ पर्वका लागि समेत माग हुँदै आएको कृषकहरू बताउँछन् । भक्तपुरको मखमली फूलको माग स्वदेशमा मात्र नभई विदेशमा समेत उत्तिकै छ ।"
सबा सय शिक्षक सम्मानित,"काठमाडौं (कास) नेपाल शिक्षक संघ नागार्जुन नगर कार्यसमितिले राजधानीका १९ सामुदायिक विद्यालयका १ सय २४ शिक्षकलाई शनिबार सम्मान गरेको छ । सामुदायिक विद्यालयमा अनवरत रूपमा २० वर्षभन्दा बढी सेवा गरेका शिक्षकलाई सम्मानित गरिएको संघले जनाएको छ । संघद्वारा आयोजित तिहार, नेपाल संवत्, छठका अवसरमा चियापान तथा शुभकामना आदानप्रदान कार्यक्रममा पूर्वमन्त्री नविन्द्रराज जोशी र नागार्जुन नगरपालिकाका मेयर मोहन बस्नेतले शिक्षकहरूलाई कदरपत्र तथा पदक प्रदान गरे ।"
रेडक्रसले नयाँ संरचना बनाउने,भक्तपुर (रासस) नेपाल रेडक्रस सोसाइटीले देशको नयाँ संरचनानुसार आफ्नो विधानलाई परिमार्जन गर्दै मानवीय गतिविधिलाई अझ प्रभावकारी बनाउने निर्णय गरेको छ । सोसाइटीको बिहीबार नगरकोटमा सम्पन्न वार्षिक समीक्षा बैठकले उक्त निर्णय गरेको हो । सोसाइटीका अध्यक्ष सञ्जीव थापाले सामुदायिक सहभागिता र स्वयंसेवकको बलबाट नै संस्था सञ्चालन भइरहेकाले प्रभावकारी सेवा प्रदान गर्न समीक्षा बैठकले उत्साह थपेको बताए ।
डाक्टर पढ्न डिभाइसबाट चिट,"काठमाडौं एमबीबीएस प्रवेश परीक्षामा सिमकार्डयुक्त अत्याधुनिक इलेक्ट्रोनिक्स डिभाइस प्रयोग गरेर चिट चोर्ने चार विद्यार्थी पक्राउ परेका छन् । तीन विद्यार्थीलाई बौद्धस्थित परीक्षा केन्द्रबाट र एक जनालाई तीनकुनेबाट पक्राउ गरिएको हो । चिट चोर्न डिभाइस उपलब्ध गराउने गिरोहका अन्य पाँच जना, नक्कली परीक्षार्थी बनेर जाँच दिइरहेका एक र नक्कली परीक्षार्थीलाई सहयोग गर्ने एक जनालाई पनि पक्राउ गरेको छ । गिरोहका सदस्यले २ देखि ५ लाख रुपैयाँसम्म लिएर चिट चोर्ने डिभाइस विद्यार्थीलाई उपलब्ध गराएका थिए । यस्तो डिभाइसमार्फत चिट चोर्न परीक्षार्थीले यस्तो टिसर्ट लगाएका हुन्छन्, जसमा सलाईको बट्टा आकारको सिमकार्डयुक्त डिभाइस सिलाएर राखिएको हुन्छ । उक्त डिभाइसबाट निस्केको तार कपडाभित्र सिलाउँदै कुमनेर पुर्याइएको हुन्छ । तारको टुप्पोमा भएको एअरफोन आकारको यन्त्रले कानभित्र रहेको अत्यन्तै सानो आकारको वायरलेस एअरफोनमा आवाज पुर्याउन मद्दत गर्छ । यस्तो यन्त्रजडित टिसर्ट लगाएर विद्यार्थी परीक्षा हलमा बसेको केही बेरपछि गिरोहका सदस्यले यन्त्रमा फोन गर्छन् । साइलेन्ट मोडमा रहेको उक्त यन्त्रमा एक घन्टी जानेबित्तिकै फोन आफैं रिसिभ हुने अटोमेटिक सिस्टम हुन्छ । त्यसैको सहारामा गिरोहका सदस्यले परीक्षा हलबाहिर बसेर उत्तरहरू फटाफट भन्दै जान्छन् । त्यही सुनेर परीक्षार्थीले सजिलै उत्तर मिलाउन सक्छ । अनुसन्धानमा संलग्न प्रहरीका अनुसार योजनाबद्ध र व्यवस्थित सेटिङमार्फत गिरोहका सदस्यले परीक्षा सुरु हुनेबित्तिकै प्रश्नपत्र हात पारेको देखिन्छ । प्रहरीले बौद्धस्थित परीक्षा केन्द्रबाट सक्षमराज भण्डारी, शिखा झा र राहुल झालाई चिट चोर्ने डिभाइससहित परीक्षा सकिनेबित्तिकै पक्राउ गरेको हो । त्यस्तै, जाँच दिएर निस्किएका राजेशकुमार सिंह भने तीनकुनेबाट पक्राउ परेका हुन् । पप्पु यादवका नाममा नक्कली विद्यार्थी बनेर जाँच दिइरहेका ज्ञानेन्द्र ठाकुर र उनलाई सहयोग गर्ने सञ्जयकुमार यादव समेत पक्राउ परेका छन् । भारतीय बजारबाट चिट चोर्न उपयोग गरिने डिभाइस ल्याएर सप्लाई गर्ने अजय यादवलाई पनि प्रहरीले पक्राउ गरेको छ । त्यस्तै चिट चोराउने गिरोहमा संग्लन रही काम गर्ने आशुतोष झा र शैलेश झा पनि पक्राउ परेका छन् । प्रहरीस्रोतका अनुसार गिरोहका मूल नाइके भने फरार छन् ।महानगरीय प्रहरी अपराध महाशाखाका प्रमुख एसएसपी दिवेश लोहनीले परीक्षामा चिट चोराउने गिरोहमा ठूलो समूह परिचालित हुन सक्ने बताए । यस्तो गिरोहले मोटो रकम लिएर परीक्षार्थीलाई डिभाइस उपलब्ध गराएको उनको आकलन छ । अनुसन्धान जारी छ, गिरोहको सञ्जाल कति ठूलो छ भन्न सकिन्न, उनले भने ।अनुसन्धानमा संलग्न एक प्रहरी अधिकारीले काठमाडौंभित्रका थुप्रै परीक्षा केन्द्रमा यस्तो डिभाइसयुक्त टिसर्ट लगाएका विद्यार्थी सामेल भएको अनुमान गरे । गिरोहले थुपै्र विद्यार्थीलाई पास गराइदिने सर्तमा रकम लिएर यस्तो डिभाइस उपलब्ध गराएको देखिन्छ । समग्र एमबीबीएसकै प्रवेश परीक्षाको वैधता शंकाको घेरामा तानिएको छ, उनले भने ।"
डेढ करोड क्षतिपूर्ति पर्खाइ,"कतार आठ वर्षअघि कतार छिर्दा धनुषा, हरिहरपुरका सुशीलकुमार यादव हट्टाकट्टा थिए । जोस र जाँगर थियो उनमा । १८ वर्षे उमेरमा अनेक सपनाको चाङ लिएर खाडी छिरेका तिनै सुशीलसँग आज सपनाको मरुभूमिमात्रै साथमा छ । सडक निर्माणमा सेफ्टीहेल्परको काम गरिरहेका सुशील अलिक पैसा कमाउँला र भविष्यको जोहो गरेर घर फर्काैंला भन्दै लगातार ड्युटीमै खटिइरहे । यतैको कमाइले गाउँमा बहिनीको विवाह गराए, दुई भाइलाई पढाइमा सहयोग गरे । दुई वर्षअघि अब घर फर्कौंला भनिरहेकै बेला कार्यरत स्थलमै ठूलो दुर्घटनामा परेपछि मुस्किलले बाँच्न सकेको कथा उनीसँग छ । दोहा नजिकै मन्सुरामा सडकको पाइपलाइनमा काम गरिरहेका बेला रातको दुई बजे एउटा गाडीले आएर हानेको सम्झना छ, त्यसपछिका २० दिन बेहोस भएछु, सनैयास्थित एक प्रतिष्ठित कम्पनी क्यूबीसीसम्बद्ध सुशीलले सुनाए, त्यसपछि हमाद र रुमैला हस्पिटल हुँदै उपचार गर्दा पनि कम्मर मुनिको भाग नचल्ने भएको छ, ह्वीलचेयर र एक सहयोगीका भरमा दुई वर्षयताको जीवन धानिरहेको छु । सुशीललाई स्पाइनल कर्ड (सीसिक्स) को गम्भीर समस्या रहेको अस्पतालले जनाएको छ । आफू राम्रै कम्पनीसम्बद्ध रहेको र कागजातमा कानुनी हैसियत रहेकाले अहिले सबै रेखदेख कम्पनीबाटै भइरहेको सुशीलले बताए । उनको साथसहयोगका लागि कम्पनीले सिरहा घर भएका ४२ वर्षीय रामेश्वर दासलाई पूरै जिम्मा दिएको छ । दिसापिसाब गराउनेदेखि हवीलचेयरमा राखेर कम्पनी क्याम्प वरपर डुलाउने काम रामेश्वरले गरिरहेका छन् । कम्पनीले झन्डै १ हजार रियालको मासिक तलब पनि नियमित रूपमा दिइरहेको छ । तर, अरू कुनै उपचार र औषधिमूलोबिनै घर फर्कने दिनको गन्तीमा सुशील अडिएर बसेका छन् । केकसरी हुन्छ, आफूले पाउने बिमा र अरू क्षतिपूर्ति रकम लिएर जतिसक्दो चाँडो घर फर्कन पाउँ भनेर हारगुहार गरेकै एक वर्ष भइसक्यो, २६ वर्षे सुशील आफ्नो भत्केका सपना र योजनामाझ घर फर्कने हतारो देखाउँदै भन्छन्, नेपाली दूतावासलाई पनि अनुरोध गरिरहेकै छु, तर म किन यसरी अडकिएको छु, कसैले जवाफ दिएकै छैन । जम्मा ७ कक्षामात्रै पढेका सुशीलसँग खाडीभूमि आउनुमा त्यति ठूलो सपना थिएन । घरमा रहेका खेतीकिसानी बाआमालाई थोरै पैसाको भरथेग गर्ने र आफू पनि कामको केही सीप सिक्ने । निर्माणक्षेत्रमा उनले सीप पनि सिके, थोरबहुत पैसा पनि कमाए । घर फिरेर विवाह गरौंला भन्ने थियो । अब त सपना देख्न होइन, यो जीवन जिउनै पनि मुस्किल भएको छ, उनले सुनाए । सुशीलको केसमा अस्पताल, अदालत सबैले क्षतिपूर्ति रकमबारे क्लियरेन्स दिइसकेका छन् । कागजअनुसार, अपांगता सघनता आधारमा सुशीलले २ सय ७५ प्रतिशत (१ प्वाइन्ट बराबर २ हजार रियाल) क्षतिपूर्ति पाउने भएका छन् । कतारमा सामान्यतया १ सय प्रतिशत अपांगतामा २ लाख रियाल क्षतिपूर्ति पाउने नियम छ । यस अनुपातमा सुशीलले ५ लाख रियाल (झन्डै डेढ करोड रुपैयाँ) क्षतिपूर्ति पाउनुपर्ने हुन्छ । यो निर्णय भएको १० महिना भइसके पनि पैसा पाउने र घर फर्कने दिन भने लम्बिएको लम्बियै छ । उनको क्षतिपूर्ति र घरफिर्ती किन रोकिएको हो भन्ने स्वयं दूतावासलाई पनि थाहा छैन ।अशक्त सुशीलबारे बुझ्न नेपाली दूतावासबाट श्रम काउन्सेलर गिरिजा शर्मासहितका पदाधिकारी पनि क्यूबीसी कम्पनीको क्याम्पमा पुगेका थिए । अब छिट्टै तपाईं घर फर्कनुहुनेछ भनेर दूतावासका अधिकारीबाट आश्वासन पनि पाइसकेको सुशीलले सुनाए । आगामी साता दूतावासका प्रतिनिधिले सम्बद्ध कम्पनी र बिमामा गएर सुशील बारे सबै स्थिति बुझ्नेछन्, राजदूत रमेश कोइरालाले भने, जतिसक्दो चाँडो उनलाई क्षतिपूर्तिसहित घर फर्काउने पहल हुनेछ ।"
एनआरएन आईसीसी सदस्य पक्राउ,"काठमाडौं (कास) गैरआवासीय नेपाली संघ (एनआरएन)को आठौं विश्व सम्मेलनमा सहभागी हुन आएका आईसीसी सदस्य अनुज थापा पक्राउ परेका छन् । ठगी मुद्दामा उजुरी परेपछि महानगरीय प्रहरी परिसर काठमाडौंले उनलाई लैनचौरबाट पक्राउ गरेको हो । थापामाथि जापानी प्रोफेसर यामामोतो हिराकुको ६ करोड रुपैयाँ ठगेको आरोप छ । एनआरएनको एक कार्यक्रममा सहभागी भइरहेका बेला परिसरबाट खटिएको टोलीले थापालाई पक्राउ गरेको हो । परिसरका प्रमुख एसएसपी रवीन्द्रसिंह धानुकका अनुसार थापालाई काठमाडौं जिल्ला अदालतबाट न्यायिक हिरासतमा राख्ने अनुमति लिई ठगी अभियोगमा अनुसन्धान सुरु गरिसकिएको छ । जापानमा रेस्टुरेन्ट व्यवसाय गर्ने थापाले हिराकुसँग नजिकको सम्बन्ध बनाएर काठमाडौंमा स्कुल खोल्ने भन्दै तीन पटकमा ६ करोड रुपैयाँ लिएका थिए । जापानको टोकियोमा आफ्नै स्कुलसमेत चलाएका हिराकुलाई काठमाडौंमा स्कुल खोल्ने र जापानी भाषा कक्षा पनि चलाउने बताएका थिए । प्रोफेसरले पहिलो किस्ता बापतको रकम पठाइदिएपछि थापाले स्कुल चलाउने भन्दै सोह्रखुट्टेमा घर किनेका थिए । तर थापाले उक्त घर आफ्नै नाममा दर्ता गरे र २०७१ चैत अन्तिम साता बैंकमा धितो राखी २ करोड रुपैयाँ निकाले । हिराकुलाई भने थापाको यो चलाखीबारे पत्तै थिएन । हिराकुले स्कुल कहिलेबाट सञ्चालन हुन्छ भनेर सोध्दा थापाले प्रत्येकपल्ट नेपालको कानुन झन्झटिलो हुने र दर्ता प्रक्रियामा समय लाग्छ भन्दै झुक्याइरहन्थे । स्कुलका निम्ति फर्निचर किन्न र सजावट गर्न थप रकम चाहिने भन्दै थापाले हिराकुसँग दोस्रोपटक रकम मागेका थिए । प्रहरी स्रोतका अनुसार दोस्रोपटक बुझेको रकमबाट भने थापाले निजी प्रयोजनका निम्ति गाडी किनेका थिए । २०७२ वैशाखमा भूकम्प गएपछि थापालाई फेरि अर्को बहाना मिल्यो । त्यसपछि स्कुलको भवन चर्किएको र पुन: मर्मत गर्नुपर्ने भन्दै रकम माग गरे । यसरी पटकपटक गरेर ६ करोड रुपैयाँ हात पारेपछि भने थापा बिस्तारै प्रोफेसर हिराकुबाट सम्पर्कबाहिर बस्न थाले । चार महिनाअघि काठमाडौं आएपछि हिराकु झस्यांग भए, जतिखेर उनले स्कुल चलाउन भनेर किनिएको घरमा ताल्चा मारिएको थाहा पाए । त्यसपछि मात्रै हिराकु आफुमाथि विश्वासघात गरिएको र आफ्नो रकम ठगिएको निष्कर्षमा पुगेका थिए । स्रोतका अनुसार हिराकुले रकम फिर्ताको माग गरेपछि थापा टोकियोमा रहेको रेस्टुरेन्ट भाडामा लगाएर केही समयका लागि नेपाल आएका थिए । एनआरएन जापानको पछिल्लो निर्वाचनमा उनी अध्यक्षका प्रत्याशीसमेत बनेका थिए । तर चुनावको मुखमा उम्मेदवारी फिर्ता लिएपछि उनलाई आईसीसी सदस्य बनाइएको थियो । एनआरएन सम्मेलनमा भाग लिन थापा नेपाल आएको थाहा पाएर प्रोफेसर हिराकुले प्रहरी परिसर काठमाडौंमा जाहेरी दर्खास्त दिएका थिए । त्यसैका आधारमा प्रहरीले उनलाई पक्राउ गरेको हो ।"
केसीको समर्थनमा र्याली,"काठमाडौं (कास) प्रा डा गोविन्द केसीको समर्थनमा शनिबार राजधानीमा नागरिक खबरदारी र्याली निकालिएको छ । माइतीघर मण्डलाबाट सुरु भएको र्याली नयाँ बानेश्वर पुगेर सभामा परिणत भएको थियो । सोलिडारिटी फर डा गोविन्द केसी अलायन्सले र्याली आयोजना गरेको हो । यसैबीच, डा केसीको आमरण अनशनको १० औं दिन शनिबार पनि सरकारसँग वार्ता भएन । यो उनको १३ औं अनशन हो । सरकारद्वारा गठित वार्ता समितिले शुक्रबार केसीका प्रतिनिधिसँग मागबारे छलफल गरेको थियो । आज (शनिबार) वार्ता भएन, केसीका प्रतिनिधि डाअभिषेकराज सिंहले भने । उनका अनुसार आइतबार वार्ता हुने सम्भावना छ ।"
डलरसहित पक्राउ,काठमाडौं (कास) त्रिभुवन अन्तर्राष्ट्रिय विमानस्थलबाट ७३ हजार ८ सय अमेरिकी डलरसहित तान्जानियाका एक नागरिक पक्राउ परेका छन् । तान्जानियाली नागरिक रोबर्ट मिचेल वाइसोको साथबाट त्यतिका धेरै स्रोत नखुलेको अमेरिकी डलर फेला परेको हो ।वाइसो फ्लाई दुबईमार्फत काठमाडौंबाट दुबई ट्रान्जिट बनाएर केन्या जान लागेका थिए । वाइसोले आफ्नो ट्रेकिङ व्यवसायी अस्ट्रेलियाली साथीले उक्त रकम दिएको बताएका छन् । तर प्रहरी अधिकारीका अनुसार वाइसोले दिएको बयान प्रस्टिने कागजात छैनन् र उनका कुरा आपसमा बाझिने खालका छन् । १७ सेप्टेम्बरमा नेपाल आएका वाइसोको पासपोर्टका आधारमा प्रहरीले उनी दोस्रो पटक नेपाल आएको पत्ता लगाएको छ ।
प्रधानमन्त्रीको स्वेच्छाचारिता,"प्रधानमन्त्री शेरबहादुर देउवाले आम विरोधका बाबजुद इतिहासकै सबभन्दा ठूलो सरकार बनाएर स्वेच्छाचारिता प्रदर्शन गरेका छन् । उनले शुक्रबार मन्त्रिपरिषद् विस्तार गरेर त्यसलाई ६४ सदस्यीय बनाउनु गैरजिम्मेवारीपनको पराकाष्ठा हो । मन्त्रीको हूल बढाउने यो हर्कतको औचित्य पुष्टि सरकार सञ्चालनको आवश्यकता, संविधानको प्रावधान, निर्वाचन आचारसंहिता, आम नागरिकको भावनालगायत कुनै पनि दृष्टिबाट हुँदैन । यसले मुलुकको कार्यकारीको जिम्मेवारीमा रहेका शीर्षनेताले राज्यकोष र राज्यशक्तिको निर्बाध दुरुपयोग गर्न खोजेको मात्र देखाउँछ । प्रधानमन्त्री देउवाको यो कदमले उनको व्यक्तिगत छवि र सत्तारूढ नेपाली कांग्रेसको साखमा त प्रतिकूल असर पारेको छँदै छ, राष्ट्रको जिम्मेवार ओहोदामा बसेका नेताले जे गरे पनि हुन्छ भन्ने नकारात्मक सन्देशसमेत प्रवाह गरेको छ । निर्धारित कार्यक्रमअनुसार चुनाव हुन र नयाँ सरकार बन्न अब दुई महिना पनि बाँकी छैन । यसबेला यो सरकारको समग्र ध्यान निर्वाचनको आयोजनामा सहयोग पुर्याउनेमा केन्द्रित हुनुपर्छ । त्यसविपरीत देउवाले देखाइरहेको बहकाववादी प्रवृत्ति कुनै पनि दृष्टिबाट उचित छैन । उनले निर्वाचन आयोगमा गएर अन्य दलका नेतासँगै चुनावी आचारसंहितामा हस्ताक्षर गरेर फर्किएलगत्तै त्यसैलाई उल्लंघन गर्ने गरी सरकार विस्तार गरेका हुन् । भलै यसबाट आचारसंहिता उल्लंघन नभएको भन्ने दाबीलाई निर्वाचन आयोगको सरकारमुखी कार्यशैलीले केही बल पुर्याएझैं देखिन्छ । आयोगले मन्त्रिपरिषद् विस्तारबाट चुनाव प्रभावित हुनु हुँदैन भनेर शनिबार जारी गरेको वक्तव्य आफैंमा विरोधाभासपूर्ण छ । यसअघि प्रधानमन्त्री देउवाले मन्त्री थप्दा निर्वाचन आयोगले चुनावी कार्यक्रम सुरु भइसकेपछि त्यसरी सरकार विस्तार गर्न नपाइने दाबी गर्दै उक्त निर्णय सच्याउन निर्देशन दिएको थियो । आयोग स्वयंले आफ्नो स्वायत्त भूमिका खुम्च्याउँदै कमजोरी प्रदर्शन गर्दा सरकारलाई केही राहत त मिलेको होला, तर यसले प्रधानमन्त्रीको गलत कदमको औचित्य पुष्टि हुन सक्दैन । राजनीतिक आवश्यकताका दृष्टिले हेर्दा पनि सरकार विस्तार जायज देखिन्न । सत्तासाझेदार माओवादीले प्रमुख प्रतिपक्षी एमालेसँग चुनावी तालमेल र भविष्यमा पार्टी एकतासमेत गर्ने घोषणा गरेपछि आफ्नो सरकारको भविष्यलाई लिएर देउवा चनाखो बन्नु स्वाभाविक मानिएला । तर, शनिबार संसद्को आयु सकिनासाथ उनको सरकार स्वत: कामचलाउ चुनावी सरकारमा परिणत हुने प्रस्ट हुँदाहुँदै संसदीय चलखेलबाट उनी अल्पमतमा पर्ने जोखिम थिएनछैन । माओवादीले समर्थन फिर्ता लिए या नलिए पनि आउँदो चुनावसम्म मात्र रहने यो कामचलाउ सरकारको सञ्चालनमा कुनै अवरोध या अप्ठेरो उत्पन्न हुँदैन । यसअगावै भीमकाय मन्त्रिपरिषद् बनाइसकेको अवस्थामा अबको छोटो अवधिका निम्ति अरू मन्त्री थप्न आवश्यक छँदै थिएन । प्रधानमन्त्री देउवाको गैरजिम्मेवारपूर्ण कदमले संविधानको मर्मलाई पनि कुल्चेको छ । संविधानसभाले वर्षौं लगाएर जारी गरेको नेपालको संविधानले छरितो सरकारको अवधारणालाई अंगीकार गरेको छ । संविधानको धारा ७६ मा समावेशी सिद्धान्तबमोजिम प्रधानमन्त्रीसहित बढीमा २५ जना मन्त्री रहेको मन्त्रिपरिषद् गठन गर्नुपर्ने स्पष्ट उल्लेख छ । वर्तमान सरकार नयाँ संविधानअन्तर्गत चुनाव भई बनेको नभई संक्रमणकालीन व्यवस्थाअन्तर्गत गठन भएकाले उक्त संवैधानिक प्रावधान बाध्यकारी नरहेको दाबी गर्न सकिएला, तर त्यसको राजनीतिक या नैतिक आधार छैन, न त देउवाले संविधानको मर्मलाई पछ्याएको ठहर्छ । उनले यसको पूर्ण बेवास्ता गर्दै जम्बो मन्त्रिमण्डल बनाउन थालेको देखेपछि आम स्तरबाट व्यापक विरोध हुँदै आएको हो । जनस्तरबाट भएको यो जायज आलोचनालाई मतलव नराखी बारम्बार उस्तै गल्ती दोहोर्याएर देउवाले म कसैले भनेको मान्दिनँ भन्दै स्वेच्छाचारी शैलीबाट अगाडि बढ्ने सन्देश दिएका छन् । जनआवाज नसुन्ने सरकारप्रमुखको यस्तो प्रवृत्ति घातक छ । विगतमा प्रधानमन्त्री बन्दा यस्तै गल्ती दोहोर्याएको र राजनीतिक दुर्घटना निम्त्याउन भूमिका खेलेको आफ्नै इतिहासबाट समेत उनले पाठ सिक्न चाहेको देखिएन । व्यक्तिगत रूपमा उनले त्यसको मूल्य त फेरि पनि चुकाउनुपर्ला, तर बिर्सन के हुन्न भने राजकाज भनेको उनको व्यक्तिगत मामिला होइन । अचाक्ली मन्त्री थप्नु भनेको राज्यकोषको दुरुपयोग ह्वात्तै बढाउनु हो । जनताबाट उठाइएको करको दुरुपयोग गर्ने छुट प्रधानमन्त्रीलाई पनि छैन ।"
वामगठबन्धन राजनीतिक अपराध हो ?,"यस अर्थमा कांग्रेस राजनीतिक एजेन्डाविहीन थियो । कांग्रेस वामपन्थीहरूसँग मिलेर एउटा यस्तो खिचडी मोडेलमा प्रवेश गर्यो जसको न त वामपन्थी न त संसद्वादी मूल्यमान्यता नै छन् । आर्थिक, सामाजिक, सांस्कृतिक र राजनीतिक हिसाबले नेपाली कांग्रेस डार्बेनिजम (जसको शक्ति उसको भक्ति) मा चुर्लुम्म डुबेको छ । कहिलेकाहीं प्रदीप गिरिहरूले त्यही सोसल डार्बेनिजम भिरेको खादीको टोपीमा गुयँलोको फूल सिउरिदिन्छन् । यस्तै पहिचान गुमाएका पार्टीहरूको उपस्थितिमा नेपालको वर्तमान प्रणाली आम मानिसबीच पुग्न नपाउँदै विश्वसनीयता गुमाउँदै जान थालिरहेको छ । यही विश्वसनीयता गुमाउँदै जाँदा नै प्रणालीगत संकटमा मुलुक फस्छ । निर्वाचनपछिको कुनै दिन प्रणाली असफल भएको घोषणा गर्नुपर्ने अवस्था आउन सक्थ्यो । त्यस अर्थमा यो संकटबाट मुक्ति पाउन सैद्धान्तिक वैचारिक धारमा पाइन हाल्न जरुरी थियो र छ ।अब राजनीतिमा बाउबाजेले गरेको ब्याज अर्थात सुद खाने कल्पना नगरौं । आफ्नो पौरखमा बाँच्न सिकौं । आफ्नो चिनारी खोजौं । अब कित्ताकाट गर्ने बेला आयो । गाँस, बास, कपास, शिक्षा, स्वास्थ्य तथा रोजगारीको व्यवस्थापन गर्न राज्यरूपी साधनको सामाजिकीकरण गर्ने कि निजीकरण ? साधनका रूपमा उपलब्ध संवैधानिक तथा सार्वजनिक संस्थाहरूको संस्थागत परिपाटी बसाल्ने कि क्रोनिइजमलाई निरन्तरता दिने ? माथि निर्देशित व्यवस्थाको साटो आमरूपमा लोकतन्त्रलाई संघीयताको वर्तमान प्रावधानअन्तर्गत तलबाट माथि उठ्ने विकास कि माथिबाट निर्देशित ? यी सैद्धान्तिक तथा वैचारिक सोचमा आधारित कित्ताकाट हुने विषय हुन् । यिनै सोचका आधारमा कार्यक्रम बन्छन्, बनाउनुपर्छ । विगतमा नेपाली राजनीतिमा निर्वाचनपछि आफूलाई केन्द्रमा राख्न धु्रवीकरण गरिन्थ्यो । त्यहाँ कार्यक्रमको आवश्यकता थिएन । एमालेमाओवादीले सिद्धान्तका आधारमा कार्यक्रम र कार्यक्रमका आधारमा पार्टी निर्माण गर्ने घोषणा गरे, जुन राजनीतिलाई सैद्धान्तिक लिकमा लैजाने एउटा कसरत हो । संविधानमा उल्लेखित निर्वाचन पद्धति अंगीकार गरेर, बहुमत ल्याएर सत्तामा पुगेपछि आफ्ना घोषित कार्यक्रम लागू गर्छौं भन्छन् भने त्यो अपराध हो ? यदि त्यो अपराध आम जनताका पक्षमा छ भने त्यस्तो अपराध गर्न पछि पर्नु हुन्न ।"
धमिल्याउँदै छवि,"वर्तमान व्यवस्थापिका संसद्ले लक्ष्य प्राप्तिका साथ आफ्नो जिम्मेवारी पूरा गर्दै सफल अवतरण गरेको देखिन्छ । २०७० को निर्वाचनपश्चात गठन भएको दोस्रो संविधानसभा र त्यसपछि रूपान्तरित व्यवस्थापिका संसद्को अवधि संविधानबमोजिम समाप्त भएको हो । भारतीय नाकाबन्दी र २०७२ सालको महाभूकम्पको चपेटामा परेर पनि चारवर्षे यो अवधिमा नयाँ संविधान जारी भएर स्थानीय तहको पुन:संरचना र निर्वाचनसमेत सफलतापूर्वक सम्पन्न भएको छ । राज्य पुन:संरचनाअनुरूप प्रदेश र संघीय संसद्का लागि निर्वाचनको मिति तय भइसकेको छ । मुलुकले थुप्रै समस्या भोगिरहेको छ । तर पनि जनप्रतिनिधिको हैसियतमा जेजति प्रयास नेताहरूले गरे, त्यसले सकारात्मक सन्देश छाडेकै छ । समग्र विश्लेषण गर्ने हो भने जनताका प्रतिनिधिले संविधानसभामार्फत नयाँ संविधान लेख्ने र देशमा लोकतान्त्रिक गणतन्त्र स्थापना गरी कानुनको सर्वोच्चताका साथै जनताको प्रतिनिधि राष्ट्रप्रमुख हुने व्यवस्था लागू गर्ने सपना साकार भएको छ । यद्यपि देशमा सुशासन, भ्रष्टाचारविरुद्ध शून्य सहनशीलता, पारदर्शी शासन व्यवस्था, जवाफदेहिता, जनउत्तरदायी सरकार, न्याय र मानव अधिकार, प्रेस स्वतन्त्रतालगायत लोकतन्त्रका आधारभूत मर्म र सिद्धान्तहरू जनताले अनुभूति गर्न अहिलेसम्म पाएका छैनन् । देश अहिले भ्रष्टाचारले आक्रान्त भएको छ । सार्वजनिक सेवा प्रवाहमा हुने भ्रष्टाचार, अनियमितता, ढिलासुस्तीले सर्वसाधारण आक्रान्त छन् । विकास निर्माण ठप्प छ । अब लोकतन्त्रको जग निर्वाचनमा नेतालाई टिकट बाँड्न भ्रष्ट व्यक्तिहरूको टिम बनाइन्छ, भ्रष्टाचारमा मुछिएका, विवादमा परेका, गुन्डा नाइके, ठूल्ठूला ठेकेदार उम्मेदवारको सिफारिसमा पर्छन् भने कसरी सही नेतृत्व चुनिन्छ ? पैसाका आडमा पेसा व्यवसाय नै छोडेर राजनीतिमा होमिने संस्कार र पैसाका लागि राजनीतिक संरक्षण दिने नेताहरूको संस्कारले लोकतन्त्रलाई बलियो पार्ला ? नोदनाथ त्रितालचौबिसे३, धनकुटा"
"सामूहिक लगानी, स्मार्ट एनआरएनए, एकेडेमी एजेन्डा","अन्त्यमा भन्नैपर्ने बाँकी केही छ ?एनआरएनए महान् विषय हो । हामी राष्ट्रका सहयोगी हात हौं । दुई वर्षमा संसारमा धेरै उथलपुथल हुन्छ । दुई वर्ष भनेको एनआरएनएलाई राष्ट्रसँग जोडेर राष्ट्रिय अर्थतन्त्रसँग जोड्ने भन्ने हो । यो अत्यन्तै महत्त्वपूर्ण विषय हो । फुत्त उठेर आएको व्यक्तिलाई नेतृत्व दिएर लौ त चलाऊ भन्ने अवस्था छैन । जिम्मेवारीपूर्ण ढंगले एनआरएनए के हो, कर्तव्य के हो, कसरी अघि लैजाने भन्ने सबैले बुझ्न जरुरी छ । वास्तविक एनआरएनहरू संस्थामा आऊन् । सबैलाई हौसला मिलोस् । यसबाहेकका गतिविधिलाई निरुत्साहित गरौं । समुन्नत एनआरएनए बनाऔं । एनआरएनए सम्मुन्नत बने सम्मुनत राष्ट्र बनाउन सहयोग पुग्छ ।"
लाप्राक र एनआरएनए भवन मुख्य एजेन्डा,अन्तमा भन्नैपर्ने बाँकी कुरा छन् ?म एनआरएनएमा प्रत्यक्ष वा अप्रत्यक्ष रूपमा चार वर्ष संलग्न भएँ । संस्थाका धेरै कुरा बुझेकी छु । संस्थालाई कहाँसम्म पुर्याउन सकिन्छ भन्ने बुझेकी छु । चार वर्ष मात्रै काम गरे पनि मैले धेरै अनुभव लिएकी छु । लामो समयदेखि काम गरिरहेका साथीहरू पनि हुनुहुन्छ । म उहाँहरूलाई आफैं मूल्यांकन गर्नुस् भन्न चाहन्छु । अरूले १० वर्षमा सिकेको अनुभव मैले ४ वर्षमा लिएकी छु भन्ने लाग्छ । मेरो कामको मूल्यांकन तपाईंहरू नै गर्नुस् । दुई वर्षमा मैले भनेका योजनाहरू सक्छु । त्यसपछि आराम गर्नेछु ।
जग्गा विवादमा दुईको हत्या,"बाजुरा (कास) त्रिवेणी नगरपालिका८ कालापानीका गोरख गिरी र भाइ मोहन गिरीबीचको जग्गा विवादमा दुई जनाको हत्या भएको छ । मोहनका जेठा छोरा अर्जुन र माहिला छोरा नौलेको हत्या भएको हो । कान्छा छोरा नरेश घाइते छन् । उनको फालासैनमा उपचार भइरहेको छ । गोरखसहित उनका छोराहरू योगेन्द्र र दिनेशले खुकुरी र जीआई पाइपले प्रहार गरी हत्या गरेको जिल्ला प्रहरी कार्यालयका प्रहरी निरीक्षक जगदीशप्रसाद भट्टले बताए । नौलेको घटनास्थलमै र अर्जुनको उपचारका लागि अछामस्थित बयलपाटा अस्पताल लैजाँदै गर्दा मृत्यु भएको प्रहरीले जनाएको छ । प्रहरीले गोरखसहित उनका ३ छोरा दिनेश, योगेन्द्र र गणेशलाई पक्राउ गरेको छ ।"
सुदूरमा अत्यावश्यक औषधि अभाव,"धनगढीडोटी प्रदेश नं ७ मा अत्यावश्यक औषधिको अभाव सुरु भएको छ । साउनयता अधिकांश स्वास्थ्यसंस्थामा औषधि आपूर्ति हुन सकेको छैन । आवश्यक औषधि खरिद र आपूर्ति गर्न आवश्यक बजेटको अख्तियारी पाइसके पनि अधिकांश स्थानीय तह औषधि खरिद प्रक्रियामा जान सकेका छैनन् ।सरकारले स्थानीय तहलाई २० लाखसम्मको औषधि टेन्डर प्रक्रियाबिना सीधै किन्न सक्ने अधिकार दिएको छ । यसअघि ७० प्रतिशत केन्द्र, २० प्रतिशत क्षेत्र र १० प्रतिशत औषधि जिल्लाले खरिद गर्ने व्यवस्था थियो । अहिले ५ लाख बराबरको औषधि मात्रै जिल्लाले खरिद गर्न पाउँछ । कैलालीको मोहन्याल गाउँपालिकाका प्रमुख नवलसिंह रावल कर्मचारी गाउँ नै नआउने भएपछि औषधि अभाव मात्र होइन, सामान्य कामकाजसमेत ठप्प भएको बताउँछन् । कर्मचारी नहुँदा कुनै काम अगाडि बढ्न सकेको छैन, उनले भने, पहाडी जिल्लामा अख्तियारीप्राप्त कर्मचारी नपुग्दा औषधिको चरम अभाव सिर्जना भएको छ । जिल्लाका तराई भेगमा पर्ने स्थानीय तहमा पनि औषधि अभाव उस्तै छ । धनगढी उपमहानगरपालिकामा समेत औषधि खरिद प्रक्रिया सुरु हुन सकेको छैन । कार्यकारी अधिकृत कृष्णराज गौतमले खरिद प्रक्रिया थालिएको बताए । उनले भने, उपमहानगरपालिका क्षेत्रका ९ वटा स्वास्थ्य एकाइमा औषधि अभाव हुने अवस्था देखेपछि खरिद प्रक्रिया सुरु गरेका छौं । तराई क्षेत्रका स्थानीय तहलाई औषधि खरिद र ढुवानी गर्न समस्या नभए पनि पहाडी भेगमा निकै अप्ठेरो पर्न सक्ने कार्यकारी अधिकृत गौतमले बताए । डोटीमा पनि औषधि अभाव बढ्दो छ । जिल्ला जनस्वास्थ्य कार्यालयका प्रमुख सतीश विष्टले स्वास्थ्य संस्थामा औषधि सकिएको जानकारी दिए । सबैजसो स्वास्थ्य संस्थामा औषधि रित्तिए पनि कुनै स्थानीय तहले खरिद प्रक्रिया अघि बढाएका छैनन् । दसैंअघि क्षेत्रीय मेडिकल स्टोरले थोरै औषधि जिल्ला पठाए पनि सबै गाउँ तहमा पुगेको छैन । जिल्ला अस्पतालका डा घनश्याम भट्टले सरकारबाट उपलब्ध गराउनुपर्ने नि:शुल्क औषधिमध्ये आधाभन्दा पनि कम रहेको जानकारी दिए । ५ लाखसम्मको औषधि खरिद गरेर तिहारअघि नै ल्याउँदैछौं, वरिष्ठ जनस्वास्थ्य प्रशासक विष्टले भने, औषधि खरिद गर्ने बजेटसहितको अधिकार गाउँपालिका र नगरपालिकालाई आएकाले यथाशीघ्र प्रक्रिया अघि बढाउन सम्बन्धित तहका स्वास्थ्य फाँटलाई पत्राचार गरिसकेको छु । सबै जनप्रतिनिधिमा औषधि खरिद तथा स्वास्थ्य क्षेत्रबारे जानकारी नभएकाले पनि अभाव बढेको स्वास्थ्यकर्मी बताउँछन् । केही सक्रिय स्वास्थ्यकर्मीले जनप्रतिनिधिहरूलाई बुझाएर प्रक्रिया अघि बढाउन थालेका छन् । केही स्थानीय तह केन्द्रबाट पाएको बजेटबाट औषधि खरिद गर्ने सुरसारमा छन् । अभाव भएका र आवश्यक औषधिको सूची बनाउन लागिरहेका छौं, बड्डीकेदार गाउँपालिकाका स्वास्थ्य क्षेत्रका सहायक योगेन्द्र शाहीले भने, केही दिनभित्रै खरिद गरी ल्याइसक्छौं, तैपनि बिरामीलाई रित्तै पठाउनुपर्ने अवस्था छैन । उनले प्रसूतिका लागि आवश्यक औषधि तथा किट भने नरहेको जानकारी दिए । उता शिखर नगरपालिकामा औषधि स्टोरको अभाव छ । त्यहाँका स्वास्थ्य प्रमुख हरिश शाहले पर्याप्त औषधि नहुँदा समस्या सिर्जना भएको बताए ।त्यसैगरी बैतडी, दार्चुला, बाजुरा, कञ्चनपुर, अछाम र बझाङका स्वास्थ्य संस्थामा पनि औषधिको अभाव भएको क्षेत्रीय स्वास्थ्य निर्देशनालय दीपायलले जनाएको छ । अत्यावश्यक औषधि नभएको जानकारी विभिन्न जिल्लाबाट आएको छ सुदूरपश्चिम क्षेत्रीय स्वास्थ्य निर्देशक सुशील प्याकुरेलले भने, पहिले त क्षेत्रले पनि औषधि खरिद गरेर जिल्लालाई पठाउँथ्यो, अहिले हामीलाई अख्तियारी छैन । स्थानीय तहसँगै क्षेत्रलाई पनि आवश्यक औषधि खरिद गर्ने अधिकार दिनु उचित हुने उनको भनाइ छ । सुदूरपश्चिम क्षेत्रीय मेडिकल स्टोर धनगढीका प्रमुख नारदप्रसाद सहानीले जिल्लाजिल्लाबाट औषधि माग भइरहेको बताए । जगेडा रहेको औषधि पठाइरहेका छौं, उनले भने, सुदूरपश्चिम क्षेत्रीय मेडिकल स्टोर धनगढीमा पनि सबै औषधि छैन । जिल्लाहरूबाट माग भएबमोजिम सबै औषधि आपूर्ति गर्न नसकिएको सहनीले जानकारी दिए । क्षेत्रीय मेडिकल स्टोरमा पनि गत वर्ष सरकारले गरेको सम्झौताको मिति पूरा नहुँदासम्म औषधि आउने हो, उनले भने, त्यसपछि औषधि आउनेनआउने, ढुवानी जिल्लासम्म गर्ने कि स्थानीय तहसम्म गर्ने, कसले गर्ने भन्ने अन्योल छ । कतिपय जनप्रतिनिधिले भने स्थानीय तहमा औषधिका लागि गएको बजेट आवश्यकताभन्दा निकै कम भएकाले खरिद गर्न नसकिएको गुनासो गरेका छन् ।"
जनस्वास्थ्य प्रवद्र्धन अभियान सुरु,"धनुषा (कास) सरकारले प्रदेश नं २ बाट जनस्वास्थ्य प्रवद्र्धन अभियान थालनी गरेको छ । स्वास्थ्यमन्त्री गिरिराजमणि पोखरेलले शनिबार जनकपुरमा स्वस्थ नेपाल : समृद्ध नेपाल जनस्वास्थ्य प्रवद्र्धन अभियान उद्घाटन गरेका हुन् । मानव विकास सूचकांकमा सबैभन्दा पछि रहेकाले प्रदेश २ लाई छनोट गरिएको हो । स्वस्थ नेपालका लागि नागरिक स्वस्थ बनाउनुपर्छ, अभियान प्रारम्भ गर्दै मन्त्री पोखरेलले भने, प्रदेश २ का ८ जिल्लाको स्वास्थ्य अवस्था सुधार्न दिल र दिमागमा नयाँ तरंग ल्याउनुपर्छ । अझै पनि संविधानमा समेटिएको स्वास्थ्य अधिकार सर्वसाधारणले पाउन सकेका छैनन् । स्वास्थ्यकर्मीको काम गर्ने शैली र मानसिकताले संविधानमा सुनिश्चित स्वास्थ्य अधिकार कागजको खोस्टामा सीमित भएको उनले बताए । प्रदेश २ का पर्सा, बारा, रौतहट, सर्लाही, महोत्तरी, धनुषा, सिरहा र सप्तरी स्वास्थ्य सूचकांक दृष्टिले निकै कमजोर मानिन्छन् । स्वास्थ्य सेवाको पूर्ण उपभोग र माग सिर्जना गर्न थप जनचेतना अभिवृद्धिका लागि बृहत् जनस्वास्थ्य प्रवद्र्धनका कार्यक्रम सञ्चालन गर्नुपर्ने अभियानमा जनाइएको छ । अभियानअन्तर्गत स्वास्थ्य शिक्षा प्रदर्शनी, महानगर, उपमहानगर, नगरपालिका र गाउँपालिकामा नसर्ने रोग पहिचानसम्बन्धी स्वास्थ्य जाँच प्रवद्र्धन तथा रेफरल मधुमेह, रक्तचाप, पिसाब जाँच, मानसिक रोगमा परामर्शसहितका सेवा सञ्चालन हुनेछन् ।"
माफियाको कब्जामा जग्गा,"उदयपुर सदरमुकाम गाईघाटलगायत जिल्लाका मुख्य व्यापारिक केन्द्रमा सार्वजनिक जग्गा धमाधम बिक्री भइरहेको छ । स्थानीय तह निर्वाचनपछि गाईघाटमा बसपार्क सञ्चालनमा आउन लागेको भन्दै भूमाफियाले आसपासको जग्गा बेचिरहेका हुन् । उनीहरूले स्थानीय तहमा निर्वाचित जनप्रतिनिधि आएपछि नम्बरी हुने निश्चित रहेको भन्दै जग्गा उम्काइरहेका छन् । त्रियुगा र बरुवा खोला किनारको नदी उकास जग्गा दर्ता गराई सम्याउने र घडेरीका रूपमा बिक्री गर्ने क्रम बढ्दो छ । दुई वर्षयता गाईघाटलगायत रामपुर, बेल्टार, नेपालटार र कटारी क्षेत्रमा ऐलानी जग्गा आवादी गरी घडेरीका रूपमा बेचिसकिएको छ । मुख्य बजार आसपासका नदी र खोलाको क्षेत्र पुरेर जग्गा बेचेपछि तिनको अस्तित्वसमेत जोखिममा छ । भूमाफियाले गाईघाट बजारदेखि दक्षिणतर्फको हात्तीमारा र पूर्वको बरुवा खोलाको अस्तित्व समाप्त पारिसकेका छन् । भूमाफियाले मालपोत कार्यालयका कर्मचारीसँग मिलेमतोमा बसपार्कको जग्गा आफ्नो नाममा दर्ता गराएका हुन् । नदी पुरेर जग्गा आवादी गर्ने कार्यको स्थानीयले विरोध जनाए पनि सरोकारवालाले चासो देखाएका छैनन् । नदी अतिक्रमणविरुद्ध आवाज उठाउँदा पनि सरोकारवाला वास्तै गर्दैनन्, त्रियुगा नगरपालिका३ का महेश चौधरीले भने, नदीको अस्तित्व जोगाउन खोज्दा पनि स्थानीय प्रशासनले सुनेन । भूमाफियाको चलखेल अझै बढ्दै गएको उनले बताए । जग्गाको मूल्य बढ्दै गएपछि भूमाफिया सार्वजनिक, ऐलानी, बसपार्क र नदीको जग्गा अतिक्रमणमा अझ सक्रिय भएका छन् । भूमाफियाले मालपोत र नगरपालिकाका कर्मचारीलाई प्रभावमा पारेका छन्, स्थानीय कोषराज खत्रीले भने, त्यसैले यस्तो कार्यको विरोध गर्दा पनि सफल हुन सकिएन । लाखौं रुपैयाँ आउने भएपछि जग्गा दलाल पनि नदी किनार आफ्नो नाममा दर्ता गराउन लागिपरेको उनले जानकारी दिए । नदीकिनार र बसपार्क आसपास जग्गामा सुकुम्बासीको अतिक्रमण छँदै छ । त्यसैको आडमा भूमाफियाले समेत रजाइँ गरिरहेको स्थानीय देवी घिमिरे बताउँछिन् । भूमाफियाको अतिक्रमण तत्काल नरोके आउने दिन भयावह हुन सक्छन्, उनले भनिन्, दुई वर्षपछि गाईघाट बजार आसपास एक टुक्रा पनि सार्वजनिक जग्गा रहने छैन । अतिक्रमण रोक्न सरकारी निकाय चनाखो नभए भूमाफियाले मसानघाटसमेत आफ्नो नाममा दर्ता गर्न सक्ने घिमिरेको भनाइ छ । त्रियुगा नगरपालिकाका प्रमुख बलदेव चौधरीले अतिक्रमण रोकिएको दाबी गरे । नगरपालिकाभित्रका सार्वजनिक र बरुवा बसपार्कको जग्गा अतिक्रमण रोकिएको छ, उनले भने, प्रदेश सभा गठनपछि कानुन बनाएर त्यसलाई व्यवस्थित गरिन्छ । भूमाफियाले सार्वजनिक जग्गा बिक्रीवितरण गरेकोबारे भने नगरपालिकालाई जानकारी नभएको उनले बताए ।"
नालामा डुबेर मृत्यु,कञ्चनपुर (कास) महाकाली नगरपालिका६ का २५ वर्षीय गोविन्द बोहराको भट्टी नालामा डुबेर मृत्यु भएको छ । आफन्तले पुल निर्माणका लागि बनाएको खाल्डोमा डुबेर मृत्यु भएको भन्दै शव नगरपालिका कार्यालय अगाडि राखेर प्रदर्शन गरे । ठेकेदार कम्पनीले बिमाबापतको रकम दिलाउने सहमतिपछि शव उठेको प्रहरीले जनायो ।
न्यौपानेको स्वर्णिम समय,"काठमाडौं कान्तिपुरकर्मी दामोदर न्यौपाने चौथो कृति स्वर्णिम समय सहित आएका छन् । केही साताअघि मात्रै बालमनोविज्ञानसँग सम्बन्धित पुस्तक टयालेन्ट शो सार्वजनिक गरेका उनको चौथो कृतिमा विभिन्न क्षेत्रमा विशिष्टता हासिल गरेका साहित्यकार, राजनीतिज्ञ, प्रशासक, चिकित्सक, व्यवसायी, शिक्षक, संगीतकर्मी एवं समाजसेवीका बाल्यकालका अनुभूति समेटिएको छ । कथाकार माया ठकुरी, राजनीतिज्ञ नयनबहादुर स्वाँर, समालोचक कृष्णप्रसाद गौतम, सञ्चारकर्मी हरिहर विरही र अञ्जु भट्टराईले शनिबार बत्तिसपुतलीस्थित शिल्पी नाटकघरमा लोकार्पण गरेका हुन् । कृतिमा नेपाली कांग्रेसका रामचन्द्र पौडेल, एमालेका सुवासचन्द्र नेम्वाङ, माओवादी केन्द्रकी पम्फा भुसालदेखि ठाडोभाका गायक स्व भेडीखर्के साइँला, अक्सिजन कविका रूपमा परिचित बालकृष्ण अधिकारी, कथाकार माया ठकुरी, कवि श्रवण मुकारुङ, संगीतकार सुरेश अधिकारीलगायत विविध विधाका चार दर्जन बढी व्यक्तित्वको बाल्यकाल अनुभूतिहरू समावेश छन् । कृतिको लोकार्पणपछि बोल्दै नेपाल प्रज्ञा प्रतिष्ठानको प्रज्ञासभा सदस्यसमेत रहेकी ठकुरीले भनिन्, अन्तरवार्ता दिने क्रममा म आफ्नै बाल्यकाल सम्झेर भक्कानिएको थिएँ । बच्चा बेलामा मैले अरूको घरमा काम गरेको छु । अरूले खाएर छोडेको खानाले पेट भरेका कुराहरू कृतिमा छन् । विद्यालयमा औपचारिक शिक्षा लिन नपाएकी ठकुरीले लेखेका पुस्तकहरू अहिले त्रिभुवन विश्वविद्यालय, नर्थ बंगाल विश्वविद्यालय तथा गुवाहटी विश्वविद्यालयमा स्नातक र स्नातकोत्तर तहका पाठयक्रममा अध्यापन गराइन्छन् । उनका कथाहरू हिन्दी, तामिल, बंगाली, अंग्रेजी तथा जापानी भाषामा पनि अनुवाद भएका छन् । उनले भनिन्, मैले परिश्रम गर्न छोडिनँ । त्यसैले मलाई यहाँसम्म ल्याइपुर्याएको हो । बाल्यकालमा दु:ख पाए पनि निरन्तरको प्रयासले सुख अवश्य दिन्छ । न्यौपानेले केन्द्रका भन्दा परिधिका पात्रहरूलाई कृतिमा समेटेको समालोचक गौतमले टिप्पणी गरे । कृतिमा भौगोलिक, जातिगत, क्षेत्रगत, लैंगिक विविधता पाइन्छ, उनले भने । अर्का समीक्षक विरहीले कृतिमा पात्रहरूको सकारात्मक कुराहरूसँगै नकारात्मक कुराहरू पनि समेटिएको बताए । कृतिले विपन्न परिवारमा जन्मिएर पनि अथक प्रयासले आफ्नै देशमा केही गर्न सकिन्छ भन्ने अभिप्रेरणा दिने उनले सुनाए । कान्तिपुर दैनिकको साप्ताहिक बालकोसेली कोपिला संयोजन गर्ने क्रममा विभिन्न व्यक्तित्वको बाल्यकाल खोतल्न पुगेका लेखक न्यौपानेले त्यसैबेला पुस्तक लेख्ने योजना बनाइसकेको बताए । भने, बाल्यकालका कुरा गर्दा मैले मान्छेका अनुभूतिहरू मात्रै सुनिनँ, तिनले त्यतिबेला सामना गरेका समाजको चित्र पनि उतार्ने प्रयास गरेँ । यसले पहिलेको समाज, संस्कृति, भूगोल, आर्थिकलगायत अवस्था बुझ्न सहयोग पुग्नेछ । यी पात्रले गरेका संघर्ष प्रेरणादायी हुनेछन् । पुस्तक ईटर्नल पब्लिकेसनले प्रकाशन गरेको हो ।"
अंकितको फरक गायन,"काठमाडौं (कास) लेखक कुमार नगरकोटीका स्कुले विद्यार्थी हुन्, अंकितबाबु अधिकारी । तिनै स्कुले चेलो यति बेला गायकको छविमा दरिएका छन् । तर गुरुचेला अझै पनि सँगै नै छन् । कुमारको किताब विमोचनमा अंकितले गुरुकै रचनाहरू गाएका थिए । अंकित सुफी र सेमी क्लासिकल विधामा रहेर प्रयोग गरिरहेका छन् । दुई वर्षअघि निकालेको पहिलो गीत राम नाम लाई उनले धार्मिक पप सङका रूपमा चिनाए । गीतमा अंकितकै शब्द, संगीत र स्वर सुन्न सकिन्छ । यसको म्युजिक भिडियोलाई पनि धेरैले क्रिएटिभ भनी प्रशंसा गरे । त्यसपछि उनले नौफुटे भूत मा नाकाबन्दीको कुरा गरेको सुनियो भने आकाशैको नौखे तारा मा गलैँचा बुनाइलाई दिगो वैकल्पिक रोजगारका रूपमा दर्साए । स्वदेशमै काम गरेर पनि मान्छेहरू चित्तबुझ्दो जीवन बाँच्न सक्छन् भन्ने देखाएको छु, उनले भने, फिल्म निर्देशक छिरिङ रितार शेर्पाको आग्रहमा यो गीत बनाएको थिएँ । म गोविन्द बन्छु, म को नै पो हुँ र जस्ता गीत अंकितका अरू रचना हुन् । उनले हालै बेबी बोलको रोमान्टिक गीत सार्वजनिक गरेका छन् । यसलाई उनले रिलिजियस आइटम सङ भनेका छन् । पहिलेका गीतहरूभन्दा धेरै फरक छ, अंकितले भने, एकदम सिम्पल, लाइट, पेप्पी सङ हो यो । क्लासिकल र ज्याजलाई फ्युजन गरिएको ठमेल बोलको गीत चाँडै रिलिज गर्दै छन् उनी । अंकितले जेलमा छँदा नै गीत गाउन थालेका हुन् । अंकितका पिता जेलर थिए । दाङस्थित जेलभित्रकै अस्पतालमा जन्मिएका उनले त्यहाँ गुनगुनाउन जाने । सन् २०१३ मा कुमार नगरकोटीको नाटक कोमा : अ पोलिटिकल सेक्स का लागि म्युजिक कम्पोज गरेपछि अंकितको सांगीतिक यात्राले औपचारिक बाटो समात्यो । शिल्पी थिएटरबाट उक्त नाटक उत्रेपछि उनले नारायणगोपाल रिसेलेक्टेड नामक कार्यक्रम गरे । त्यसमा उनले नारायणगोपालका गीत सुनाएका थिए । अब एल्बमबारे सोचिरहेको छु, उनले भने, अहिलेसम्म गाएका गीत जम्मा पारेर त्यसमा राख्छु होला ।"
डायस्पोरामा लेख्दैमा डायस्पोरिक हुन्न,"काठमाडौं (कास) नेपाल छोडेर बिदेसिएका नेपालीले आफ्ना भावनाहरू पोख्ने माध्यमका रूपमा कविता विधा छान्ने गरेका छन् । विदेश रहँदा लेखेका कविताहरू नेपालमा आएको मौकामा छपाउने गर्छन् । त्यस्ता कवितालाई डायस्पोरिक कविताको रूपमा व्याख्या गर्ने प्रचलन छ । नेपाल प्रज्ञा प्रतिष्ठान र गैरआवसीय नेपाली संघद्वारा शुक्रबार आयोजित कार्यक्रममा ती विदेशमा रहेर लेखिएका नेपाली डायस्पोरिक कविताहरूमाथि विमर्श गरिएको छ । नेपाली डायस्पोरिक कविताहरूको अवस्था शीर्षकमा कार्यपत्र प्रस्तुत गर्दै रामजी तिमल्सिनाले डायस्पोरा शब्द लेख्दैमा वा विदेशमा लेख्दैमा कविताहरू डायस्पोरिक नहुने बताए । भने, नेपाली डायस्पोरामा सृजित कविताहरूमा सामान्य खालका सन्देशहरू पाइन्छन्, जुन नेपालमै बसेर लेखे पनि हुने खालका छन् । नेपालभित्रका समस्या र चिन्ता लेख्न नेपालभित्रै पनि पर्याप्त कविहरू भएकोले डायस्पोरामा बस्ने कविहरूले आफूले बाँचेको परिवेशलाई जीवन र त्यससँग जोडिएका भावनात्मक, कल्पनात्मक सामाजिक र सांस्कृतिक पक्षहरूलाई रचनात्मक प्रस्तुति गर्दा राम्रो हुन्छ । उनले अनुसन्धान गर्दा नेपाली डायस्पोरिक कविताहरूको बारेमा खासै अध्ययन नभएकोले कविताहरूलाई भावका आधारमा विभिन्न प्रकारमा विभाजन गरी अध्ययन र विमर्श गर्न उनले जोड दिए । डायस्पोरामा लेखिएका साहित्यहरू किन मूलधारमा पारिएन भन्ने कुरा बहसको विषय रहेको साहित्यकार बैरागी काइँलाले बताए ।देशबाहिर रहँदा नेपाली भाषा साहित्य र संस्कृति समुन्नत बनाउन लागिरहेको गैरआवसीय नेपाली संघ एवं कार्यक्रम संयोजक विश्वासदीप तिगेलाले बताए । उनले भने, नेपाली साहित्यलाई विश्वका विभिन्न भाषामा अनुवाद गरी विश्वसामु पुर्याउने लक्ष्य रहेको छ । कार्यक्रममा विशेष कवि गोष्ठीसमेत गरिएको थियो । कवि विमल निभाले इतिहासको पाठ, श्यामलले चिडियाघरको सुनसानमा, सुलोचना मानन्धरले सत्यम् शिवम् सुन्दरम्, महेश प्रसाईंले देश, लक्ष्मी मालीले मैले देखेको न्युयोर्क जीवन, महेश मास्केले अपरिचय, रमेश श्रेष्ठले कवि र देश, फणिन्द्र भट्टराईले साहित्य तृष्णा, मोमिलाले करार सेवा भयो देशभक्ति, गीता कार्कीले मुटुजस्तै भइदिनु, मणिराज सिङले ढुंगाहरू, प्रकाश नेपालले कालोपत्रका पहाडहरू लगायत पछिल्लो पुस्ताका सुको साइबरले बम र बुद्ध, अमृता स्मृतिले ट्रेलर, सुनीता खनालले पैसा फल्ने रूख, छम गुरुङले बूढो रूख हो लगायत दुई दर्जन बढी कविले आफ्ना रचना वाचन गरेका थिए ।"
ताप्लेजुङवासी झुमाए कलाकारले,"ताप्लेजुङ काठमाडौंबाट आएका आधा दर्जनभन्दा बढी कलाकारले शुक्रबार फुङलिङ बजारमा तिहारको छेकोमा कार्यक्रममार्फत स्थानीयलाई मनोरञ्जन दिएका छन् । सिमसिमे वर्षाका बाबजुद सयौं दर्शकका साथ उनीहरूले स्टेज तताउँदै दीपावलीको शुभकामना आदानप्रदान गरेका हुन् । नयाँ रणभीम गुल्मको प्रांगढमा आयोजित कार्यक्रममा गायक सुगम पोख्रेल, मेलिना राई, ज्योति मगर हास्य कलाकारहरू कुमार कट्टेल (जिग्री), अर्जुन घिमिरे (पाँडे) सुवोध गौतम (ए हजुर), भरतमणि पौडेल (डुब्लिकेट) लगायतका कलाकारले प्रस्तुति दिएका थिए । उनीहरू दोखु युवा क्लबको स्थापना दिवस मनाउन ताप्लेजुङ आएका हुन् । मध्याह्न १२ बजेपछि कमला पालुङवा, सायल राईलगायतका कलाकारले दर्शकलाई स्वागत गरे पनि कार्यक्रम तीन बजेदेखि मात्रै औपचारिक सुरु भएको थियो । र, त्यति नै बेला सुरु भएको वर्षाले कार्यक्रमलाई प्रभावित पारेको थियो । केही दर्शक वर्षाका कारण फर्किएका थिए भने रुज्दैभिज्दै उभिएरै कार्यक्रम हेर्ने पनि थुप्रै देखिए । कुटुमा कुटु बोलको गीत गाउँदै स्टेज उक्लिएकी मेलिनाले छलछल छल्क्यो पानी देखि आधा दर्जन गीत सुनाएर दर्शक उचालिन् । चोरीखान पल्केको ढाडे बिरोलो भन्दै पुगेकी ज्योति र हास्य कलाकारका प्रस्तुतिले सबैखाले दर्शकलाई झुम्याएका थिए । गाउँबाट आएका दर्शकले भने सुगमको गीतमा झुम्न पाएनन् । मेलिना र ज्योतिको वान्स मोरले नै झमक्कै साँझ पार्यो । आफूलाई पर्खेर बसेका दर्शकलाई सुगमले साँझ आठ बजेसम्मै गीत सुनाए ।"
परमाणु सम्झौता नमान्ने ट्रम्पको घोषणा,अमेरिकी राष्ट्रपति डोनाल्ड ट्रम्पले इरानले मध्यपूर्वमा अतिक्रमणकारी भूमिका निर्वाह गरिरहेको आरोप लगाउँदै ऊविरुद्ध थप नाकाबन्दीहरू लगाइने घोषणा गरेका छन् । राष्ट्रपति ट्रम्पले इरान सरकारको शत्रुतापूर्ण व्यवहारको जवाफ दिने बताए । उनले इरानले मध्यपूर्वमा अतिक्रमणकारी भूमिका निर्वाह गरिरहेको आरोप पनि लगाए । उनले इरानले कहिल्यै पनि आणविक अस्त्र क्षमता हासिल गर्न नसकोस् भनेर आफूले सुनिश्चित गर्ने पनि बताए ।
अजुले युनेस्को प्रमुख निर्वाचित,"वासिङ्टन (बीबीसी) संयुक्त राष्ट्रसंघीय शैक्षिक, वैज्ञानिक तथा सांस्कृतिक संगठन (युनेस्को) को प्रमुखमा फ्रान्सकी पूर्वसंस्कृति मन्त्री औड्रे अजुले नियुक्त भएकी छन् । इजरायलप्रति पूर्वाग्रही भएको भन्दै अमेरिकाले उक्त निकायबाट अलग हुने घोषणा गरेको एक दिनपछि युनेस्कोले नयाँ प्रमुख चयन गरेको हो । युनेस्को प्रमुख चयन गर्न भएको दोस्रो चरणको मतदानमा मोरक्को मूलकी अजुलेले आफ्ना प्रतिद्वन्द्वी कतारका पूर्वसंस्कृति मन्त्री हमाद बिन अब्दुल अजिज अल कवारीलाई दुई मतको अन्तरले हराएकी हुन् । अमेरिका र इजरेलले युनेस्कोबाट अलग हुने घोषणा गरेपछि उक्त निकायको प्रमुख चयन गर्ने कुरा छायामा परेको थियो । नियुक्त भएलगत्तै अजुलेले अमेरिका र इजरायप्रति लक्षित गर्दै युनेस्कोबाट टाढा हुनुभन्दा सुधार गर्नु आवश्यक भएको बताइन् । उनले भनिन्, मलाई लाग्छ, यस संकटको क्षणमा हामीले युनेस्कोबाट टाढा हुने होइन कि यसमा लगानी बढाउनुपर्छ, सहयोग, समर्थन र सुधार गर्नुपर्छ । यसअघि अमेरिकाले युनेस्काबाट अलग हुने घोषणा गरेको थियो । अमेरिकी निर्णयको केही समयमा इजरायलले पनि युनेस्कोबाट बाहिरिने जनाएको थियो । इजरायली प्रधानमन्त्री बेन्जामिन नेतान्याहुले अमेरिकी निर्णयको स्वागत गर्दै त्यसलाई नैतिक र साहसी भएको जनाएका थिए । दुई देशले विगतमा युनेस्कोका कतिपय निर्णयको विरोध गर्दै आएका थिए । २०११ मा युनेस्कोले प्यालेस्टाइनलाई पूर्ण सदस्यता दिने निर्णयको विरोधमा अमेरिकाले सहयोग समेत कटौती गरेको थियो । गत वर्ष युनेस्कोले जेरुसेलमस्थित महत्त्वपूर्ण पवित्र स्थलमा यहुदीको कुनै सम्बन्ध नरहेको विवादास्पद प्रस्ताव पारित गरेपछि इजराय युनेस्कोप्रति रुष्ट भएको थियो । प्रस्तावमा जेरुसेलमका पवित्र स्थल र वेस्ट ब्यांकमा हुने इजरायली गतिविधिको पनि विरोध गरेको थियो । युनेस्कोले वेस्ट ब्यांकस्थित ओल्ड सिटी अफ हिब्रोन लाई प्यालेस्टाइनी विश्व सम्पदा सूचीमा समावेश गर्ने निर्णयको नेतान्याहुले निन्दा गरेका थिए । युनेस्कोबाट हट्ने अमेरिकी निर्णयप्रति संयुक्त राष्ट्रसंघीय महासचिवले दु:ख व्यक्त गरेको छ । संयुक्त राष्ट्रसंघका महासचिव एन्टोनियो गुटेरेसले विश्वमा बढ्दो हिंसाको चपेटामा लाखौं बालबालिका परिरहेको जनाउँदै युनेस्कोले शिक्षामा लगानी बढाउनुपर्ने समयमा अमेरिकी निर्णयले विश्वव्यापी अभियान नै प्रभावित हुने बताएका थिए ।"
स्पष्ट जवाफ नआए प्रत्यक्ष शासन,"म्याड्रिड (रोयटर्स) स्पेनले क्याटालोनियाका नेता कार्लस पुइग्डेमोन्टले स्पेन सरकारको प्रश्नको स्पष्ट जवाफ नदिए क्याटालोनियामा प्रत्यक्ष शासन गर्ने जनाएका छन् । स्पेनका आन्तरिक मामिला मन्त्री जुवान इग्नासियो जोइडोले भने, पुइग्डेमोन्टले क्याटालोनियालाई स्वतन्त्र घोषणा हो वा होइन भन्ने स्पष्ट जवाफ दिनुपर्छ । उनका अुनसार पुइग्डेमोन्टले स्पष्ट जवाफ नदिए उनले वार्ता चाहँदैनन् भन्ने प्रस्ट हुने जनाउँदै प्रत्यक्ष शासनको विकल्प नभएको बताए । पुइग्डेमोन्टले गत मंगलबार सांकेतिक रूपमा क्याटालोनिया स्वतन्त्र घोषणा गरेका थिए । त्यसलगत्तै स्पेनी प्रधानमन्त्री मारियानो राखोयले संसद्मा सम्बोधन गर्दै ४० वर्षे प्रजातन्त्रमा मुलुकले अहिले सबैभन्दा गम्भीर खतरा भोगिरहेको बताएका थिए । सम्बोधनमा उनले पुइग्डेमोन्टलाई स्वतन्त्रता घोषणाबारे प्रस्ट पार्न ५ दिनको समय दिएका थिए । राखोयले सोमबारभित्र पुइग्डेमोन्टले स्वतन्त्र भएको घोषणाको पुष्टि गरे आफ्नो निर्णय सच्याउन ३ दिनको समय दिने र त्यसो नगरे संविधानको धारा १५५ अनुसार प्रत्यक्ष शासन लगाउने बताएका थिए । क्याटलोनिया सरकारले गत अक्टोबर १ मा गरेको विवादास्पद जनमतसंग्रहपछि स्पेनमा राजनीतिक संकट उत्पन्न भएको हो । स्पेनको संवैधानिक अदालतले भने जनमतसंग्रहलाई गैरसंवैधानिक ठहर गरिसकेको छ ।क्याटालोनियाको स्वतन्त्रताको विरोधमा म्याड्रिड र बार्सिलोनामा लाखौं मानिसले नियमितजसो प्रदर्शन गर्दै आएका छन् ।"
पूर्वविद्यार्थीले गरे ६ को हत्या,केन्या (बीबीसी) उत्तरी केन्याको एक आवासीय विद्यालयमा गरिएको आक्रमणमा कम्तीमा ५ विद्यार्थी र १ जना सुरक्षाकर्मीको मृत्यु भएको छ । विद्यालयका प्रधानाध्यापकका अनुसार आक्रमण विद्यालयका एक पूर्वविद्यार्थी नेतृत्वको समूहले गरेको हो । आक्रमण १८ जना घाइते भएका छन् । घाइतेको मोई शिक्षण अस्पतालको आकस्मिक कक्षमा उपचार भइरहेको छ । प्रत्यक्षदर्शीका अनुसार उक्त समूहले ६ जनाको हत्या गर्नुको साथै २ छात्रालाई बलात्कारसमेत गरेका थिए । उनलाई विद्यालयको होस्टलमा आफ्ना साथीहरूसहित प्रवेश गरेको आरोपमा शनिबार विद्यालयबाट निलम्बन गरिएको थियो । प्रधानाध्यापकका अनुसार आक्रमणकारी विद्यालय नजिकैका स्थानीय हुन् । निलम्बनलगत्तै उनले विद्यालय जलाइदिने र कारबाहीको बदला लिने धम्की दिएका थिए ।
तालिवानले ज्यादती गरे,क्यानाडा (बीबीसी) तालिवान सम्बद्ध हक्कानी समूहको बन्धनबाट शुक्रबार मुक्त भएका जोसुवा बोएलले तालिवानले आफू र परिवारमाथि ज्यादती गरेको जनाएका छन् । मुक्त भएपछि क्यानाडा पुगेका बोएलले तालिवानले आफ्नी एक छोरीलाई मारेको र श्रीमतीलाई बलात्कार गरेको जनाए । बोएल र उनको परिवारलाई तालिवानको हक्कानी समूहले अफगानिस्तानमा ५ वर्ष बन्धक बनाएका थिए । उनी सन् २०१२ मा अफगानिस्तानको भ्रमणका बेला श्रीमतीसहित तालिवानको कब्जामा परेका थिए । त्यसताका गर्भवती रहेकी बोएलकी पत्नी क्याइटलान कोलिमनले बन्धक अवस्थामै तीन सन्तानको जन्म दिएकी थिइन् । उनीहरूलाई पाकिस्तानी सेनाले अफगानिस्तानको सीमाक्षेत्रमा आक्रमण गरी मुक्त गरेको थियो । अमेरिकी जासुसी निकायको सहयोगपछि उक्त स्थानमा गरिएको कारबाहीमा उनीहरू मुक्त भएका हुन् ।
कश्मीरमा प्रहरी मारिए,कश्मीर (एजेन्सी) भारत प्रशासित कश्मीरमा विद्रोही आक्रमणमा एक प्रहरीको मृत्यु भएको छ । आक्रमणमा एक जना घाइते भएको अधिकारीले जनाएका छन् । कुल्गाम जिल्लामा भएको आक्रमणमा ज्यान गुमाउनेमा खुर्सिद अहमद छन् । प्रहरी प्रवक्ताका अनुसार घटनापछि उक्त क्षेत्रमा सुरक्षा व्यवस्था कडा पारिएको जनाएका छन् । दुई दिनअघि कश्मीर क्षेत्रमा प्रहरीसँगको भिडन्तमा लस्कर ए तयबाका कमान्डर वासिम शाहसहित दुई विद्रोहीको मृत्यु भएको थियो । उक्त भिडन्तमा एक सर्वसाधारणसमेत मारिएका थिए ।
डढेलोबाट मर्ने ३३ पुगे,"सान फ्रान्सिस्को (एएफपी) अमेरिकाको क्यालिफोर्निया राज्यको उत्तर क्षेत्रबाट फैलिएको डढेलोका कारण हालसम्म ३३ को मृत्यु भएको छ । अधिकारीले तीव्र हावाका कारण डढेलोले अझै क्षति पुर्याउन सक्ने चेतावनी दिएका छन् । उत्तर क्यालिफोर्नियाको वाइन क्षेत्रबाट फैलिएको डढेलो नियन्त्रण गर्न ८ हजारभन्दा बढी अग्निनियन्त्रक खटाइएको छ । डढेलोका कारण सोनोमा, मेन्डोसिनोमा, नापा र युवा काउन्टीमा ९ सयभन्दा मानिस हराइरहेका छन् । डढेलो सन् १९३३ यताकै विनाशकारी भएको अधिकारीले जनाएका छन् ।"
दीपावलीपछि राहुल अध्यक्ष,"नयाँदिल्ली (एजेन्सी) भारतको प्रमुख प्रतिपक्षी भारतीय कंग्रेसकी अध्यक्ष सोनिया गान्धीले राहुल गान्धी दीपावलीपछि पार्टी अध्यक्ष बन्ने बताएकी छन् । राहुल सोनियाका छोरा हुन् । सोनियाले दिल्लीमा पत्रकारसँग भनिन्, अब राहुल चाँडै नै अध्यक्ष हुँदै छन् । उनले भारतीय पूर्वराष्ट्रपति प्रणव मुखर्जीको शुक्रबार भएको पुस्तक विमोचन कार्यक्रममा राहुल गान्धीलाई पार्टीको अध्यक्ष पद हस्तान्तरण पछि पार्टीको नेतृत्व नेहरू गान्धी परिवारका तर्फबाट चौथो पुस्तामा हस्तान्तरण हुने बताइन् । राहुल गान्धी हाल भारतीय कंग्रेस पार्टीको उपाध्यक्ष छन् ।"
नेसंविको जग्गामा किसानको हालीमुहाली,"राजपुर (दाङ) नेपाल संस्कृत विश्वविद्यालयको देउखुरीस्थित १ हजार ३ सय ३६ बिघा जमिन १६ वर्षदेखि किसानको नियन्त्रणमा छ । सशस्त्र द्वन्द्वको समयमा २०५८ सालमा तत्कालीन विद्रोही माओवादीले राजपुरस्थित विश्वविद्यालयको सम्पर्क कार्यालय भत्काई विस्थापित गराएपछि हालसम्म जग्गाको आयस्ता प्राप्त हुन सकेको छैन । प्रहरी चौकीसमेत विश्वविद्यालयको जग्गा मिचेर राखिएको छ । कतिपय किसानले नेसंविको जग्गामा निजी घर बनाइसकेका छन् । केहीले मोहीका नाममा त केहीले अतिक्रमण गरी जग्गा ओगटेका छन् । वर्षौंदेखि जग्गा उपभोग गर्न नपाएपछि नेसंविका उपकुलपति कुलप्रसाद कोइराला आफैं राजपुर ५ जङ्ग्रहवा पुगेर किसानसँग छलफल थालेका छन् । मोही किसानलाई नियमअनुसार पाउनुपर्ने जग्गा दिएर बाँकी संरक्षणको पहल थालिएको उनले बताए । हामी किसानलाई जग्गाको मालिक बनाउन तयार छौं, मोहीले पाउने जग्गा दिएर बाँकी जग्गा निकाल्ने तयारी गर्दैछौं, उनले भने, किसान र विश्वविद्यालयलाई अन्याय नहुने गरी छलफलबाटै समाधान निकाल्दै छौं । हालसम्म जग्गा उपभोग गर्न नपाएकाले अब विवाद समाधान गरी उत्पादनमूलक काममा लगाइने कोइरालाले बताए । जग्गा रहेको क्षेत्रका किसानलाई फाइदा हुने गरी स्थानीयस्तरमा कृषि, इन्जिनियरिङ, मेडिकलजस्ता प्राविधिक विषयको पढाइ सुरु गर्न सकिन्छ, उनले भने, यसले जग्गाको संरक्षण हुनुका साथै स्थानीय किसानलाई पनि सस्तोमा प्राविधिक विषय अध्ययन गर्ने अवसर मिल्छ । देउखुरी जग्गा सञ्चालक समिति अध्यक्ष माधव अधिकारीले जग्गाको द्वैध स्वामित्व तत्काल टुंग्याउन आवश्यक रहेको बताए । जग्गामा अहिले विश्वविद्यालय र किसानले आआफ्नो स्वामित्व दाबी गरिरहेको अवस्था छ, उनले भने, यो अन्योल हटाई जग्गा उत्पादनमूलक काममा लगाउन आवश्यक छ । लामो समयसम्म जग्गाको आम्दानी नपाउँदा विश्वविद्यालयलाई घाटा भइरहेको अधिकारीले बताए । पहिले जग्गाकै आम्दानीबाट संस्कृत विद्यालय चल्थ्यो । शिक्षकको तलबसमेत खुवाउने गरिन्थ्यो, उनले भने, अहिले एक पैसा पनि नपाउने अवस्था छ । यसले विश्वविद्यालयलाई आर्थिक रूपमा ठूलो क्षति भएको छ । अधिकांश किसानले जग्गामा मोही लगाएका छन् । उनीहरूले मोहीबाहेकको जग्गा जोतभोग गरे पनि नेसंविलाई केही आयस्ता दिएका छैनन् । कुनै बेला विश्वविद्यालयको मुख्य आम्दानीको स्रोत रहेको जग्गा अहिले शून्य अवस्थामा पुगेको छ । आयस्ता संकलनकै लागि पहिले राजपुरमा कार्यालय खोलेर नियमित कर्मचारी खटाइएको थियो । सशस्त्र द्वन्द्वयता कुनै किसानले जग्गाको आम्दानी बुझाएका छैनन् । विश्वविद्यालय लामो समयसम्म सम्पर्कमा आएन, हामी पनि दिन गएनौं । दुवै पक्षको भेट नहुँदा जग्गा हामीले मात्रै जोतिरहन थाल्यौं, राजपुर ५ जङ्ग्रहवाका मोही किसान पञ्चराम यादवले भने, आयस्ता माग्न आएको भए दिन सजिलो हुन्थ्यो । कसैले नदिएपछि हामीले के गर्नु ? नेसंविले लामो समयसम्म जग्गा नियन्त्रणमा लिन नसकेपछि यादवले उक्त जग्गामा घर निर्माण थाले । स्थानीय प्रहरीको सहायतामा निर्माण रोकियो । पिलर उठाएर पक्की घर बनाइरहेका यादवले अन्तत: उपकुलपतिसँग छलफलपछि मोहीबापत प्राप्त हुने जग्गामा मिलान गर्ने सर्तमा मात्र काम थाल्न पाए । तीन पुस्तादेखि नेसंविको ४ बिघा २ कट्ठा जग्गा जोत्दै आएको यादवले बताए । किसानहरू पनि जग्गा विवाद छिट्टै टुंगियोस् भन्ने चाहन्छन् । लामो समय झमेला भयो, हामीलाई पनि अर्काको जग्गा त्यत्तिकै जोतिरहँदा नराम्रो भएको छ, मोही किसान खेमराज भण्डारीले भने, मोहीबापत हामीले पाउनुपर्ने भाग दिनुपर्यो । विश्वविद्यालयले बाँकी जग्गा संरक्षण गर्नुपर्यो ।"
सीमा सहज बनाइने,"कञ्चनपुर (कास) नेपालभारत सीमामा आवागमन सहज बनाउन सरोकारवालाले दुवैतर्फका सुरक्षा निकायसँग पहल गर्ने भएका छन् । शनिबार महेन्द्रनगरमा सम्पन्न नेपालभारत मैत्री बैठकका सहभागीले सरकारी र नागरिक स्तरबाट आवश्यक पहल गर्ने प्रतिबद्धता जनाएका हुन् । भन्सारमा जाँच मेसिन र सीसी क्यामेरा जडानका लागि दुवैतर्फका भन्सारलाई आग्रह गर्ने निर्णयसमेत भएको छ । वनबसा बसपार्कमा भाडा दरको सूचना पार्टी राख्ने र आगामी दिनमा समस्या समाधानका लागि थप छलफललाई निरन्तरता दिइनेछ । छलफलमा दुवैतर्फका सुरक्षाकर्मीले सीमा क्षेत्रमा हुने लुटपाट, दुव्र्यवहार र चर्को भाडा असुली रोक्न सक्दो प्रयास गर्ने प्रतिबद्धता जनाए ।"
सिद्धबाबाको विकल्प खोजिँदै,"पाल्पा बर्सेनि पहिरो खसेर दुर्घटना हुँदै आएको सिद्धार्थ राजमार्गको बुटवलपाल्पा खण्डअन्तर्गत सिद्धबाबा क्षेत्रको विकल्प खोजी सुरु भएको छ । राजमार्ग उपयोगमा आएको ४६ वर्षपछि सिद्धबाबा क्षेत्रमा वैकल्पिक मार्ग अध्ययन सुरु गरिएको हो । पहिरो पन्छाएर राजमार्ग स्थायी रूपमा चलाउने प्रयास विफल भएपछि जिल्ला समन्वय समिति र स्थानीय तह वैकल्पिक मार्ग निर्माणमा अघि बढेका छन् । जुनसुकै समयमा पहिरो जाने र ढुंगा खस्दा जोखिमपूर्ण यात्रा गर्न बाध्य यात्रुलाई वैकल्पिक मार्गले सहयोग पुग्ने जिसस प्रमुख दयाराज बस्यालले बताए । वैकल्पिक मार्गका लागि जिससको अगुवाइमा डिभिजन सडक कार्यालय, जिल्ला प्राविधिक कार्यालय र स्थानीय तहले अग्रसरता लिएका छन् । बुटवलतर्फबाट आउन महेन्द्र राजमार्गको धागो कारखानादेखि चरंगेमुढावासज्यामिरे चौकीभन्ज्याङझुम्सामा प्राविधिकसहितको टोलीले अध्ययन गरेको छ । झुम्सादेखि हिँडेर चौकीभन्ज्याङबाट धागो कारखाना, महेन्द्र राजमार्गसम्मको भूगोल अध्ययन गरिएको छ, सडक डिभिजनका इन्जिनियर सौजन्य नेपालले भने । यस क्षेत्रको प्रारम्भिक अध्ययनमा बढीमा १६ किमि नयाँ कालोपत्रे सडक बनाउनुपर्छ । सुरुवातमै तिनाउ गाउँपालिकाले ३० लाख, तानसेन नगरपालिकाले २० लाख र रिब्दीकोट गाउँपालिकाले १० लाख बजेट विनियोजन गरेका छन् । अन्य स्थानीय तहबाट पनि बजेट आउनेछ, बस्यालले भने । वैकल्पिक मार्गको काम अघि बढाउन बस्यालको संयोजकत्वमा समिति गठन भएको छ । सदस्यमा तानसेन नगरपालिकाका प्रमुख अशोककुमार शाही, तिनाउका अध्यक्ष ओमबहादुर घर्ती, रिब्दीकोटका अध्यक्ष नारायण जीसी, बगनासका अध्यक्ष कृष्णप्रसाद बस्याल, उद्योग वाणिज्य संघका अध्यक्ष मोहनप्रसाद श्रेष्ठ र तिनाउ३ का वडाध्यक्ष प्रेमप्रसाद पाण्डेय छन् । झुम्सादेखि ज्यामिरेसम्म ८ किमि पर्छ । ज्यामिरेदेखि औद्योगिक क्षेत्र बढीमा ८ किमि हुने सडक डिभिजनका इन्जिनियर नेपालले बताए । बुटवलको औद्योगिक क्षेत्रबाट चरंगे हुँदै मुढावास गाउँसम्म ट्रयाक अहिले खुलिसकेको छ । मुढावासदेखि झन्डै ३ किमि क्षेत्रमा नयाँ ट्रयाक खनेपछि ज्यामिरेझुम्सा सडकमा जोडिन्छ । दूरीका हिसाबले बुटवलदोभानझुम्सा सडकभन्दा केही लामो भए पनि वर्षायाममा वैकल्पिक सडकका रूपमा प्रयोग गर्न सकिने जिविसका पूर्वसभापति झपेन्द्र जीसीले बताए । प्रस्तावित अन्य सडकभन्दा यो नै उपयुक्त हुने देखिन्छ, उनले भने, अलमलमा पर्नुभन्दा कम्तीमा बाह्रै महिना गाडी सजिलै चल्न सक्ने उपयुक्त विकल्प यही नै हुन्छ । रूपन्देहीसँग पनि यस विषयमा समन्वय गरिएको छ ।तिनाउका अध्यक्ष ओमबहादुर घर्तीका अनुसार नुवाकोटतर्फबाट खन्न थालिएको सडक बढी खर्चिलो हुन्छ । दुई स्थानमा पुल राख्ने र झुम्साभन्दा केही तल दोभान बजार नजिक निकाल्ने योजना छ । यो सडक खासै टिकाउ पनि हुँदैन, उनले भने, उकालोओरालो र लामो पनि हुन्छ । चरंगेतर्फको सडकमा नदीनाला नपर्ने भएकाले ठूला पुल निर्माण गर्नु पर्दैन । एउटा रोहिणी खोला हो, उनले भने, कल्भर्टले पनि चल्ने अवस्था छ । बिना पुल सडक निर्माण हुन सक्ने यो वैकल्पिक नाका हो । उपयुक्त विकल्पबारे स्थानीय तहका सबैको ध्यानाकृष्ट हुनुपर्ने बगनासकाली अध्यक्ष कृष्णप्रसाद बस्यालले बताए । समयमै यस सडकलाई वैकल्पिक मार्ग बनाउने प्रस्ताव गर्न जरुरी छ, उनले भने ।"
कर्णालीमा प्रहरी पोस्ट,अछाम (कास) अछाम र दैलेख जोड्ने कर्णाली पुल नजिक प्रहरी पोस्ट स्थापना भएको छ । पञ्चदेवल विनायक नगरपालिका४ बेलखेतमा शुक्रबार पोस्ट स्थापना गरिएको हो । जिल्ला प्रहरी प्रमुख डीएसपी दधिराम न्यौपानेले जिल्ला भित्रिने नाकामा सुरक्षा जाँचमा कडाइ गर्न र आपराधिक गतिविधि रोक्न प्रहरी बिट स्थापना गरिएको बताए ।
सोलार बिग्रिए,लमजुङ (कास) बेंसीसहर ११ चेपाङटारमा जडान गरिएका सोलार बत्ती बिग्रिएका छन् । वातावरण मन्त्रालयको सहयोगमा जिल्ला भूसंरक्षण कार्यालयमार्फत जडान गरिएका सोलारले तीन महिनायता उज्यालो दिन छाडेको स्थानीय बताउँछन् ।
गति लिँदै स्थानीय तह,"रुकुम स्थानीय तहको केन्द्रमा बजार विस्तार भइरहेको छ । रुकुम पश्चिमका ३ र पूर्वका २ तहको केन्द्रमा भौतिक पूर्वाधारसँगै धमाधम बजार विस्तार भइरहेको हो । सानीभेरी गाउँपालिकाको सिम्ली, बाँफिकोट गाउँपालिकाको बाँफिकोट र त्रिवेणी गाउँपालिकाको सिम्रतुमा बजार विस्तार तीव्र छ । रुकुम पूर्वका भूमे गाउँपालिकाको केन्द्र नजिकैको सिसाघारी र पुथाउत्तरगंगा गाउँपालिका केन्द्र कायम गरिएको कोलमा पनि बजारसँगै व्यापार विस्तार भइरहेको छ । केन्द्र बन्ने भएपछि चहलपहल ह्वात्तै बढेको छ । यसअघि सामान्य बजार रहेका ठाउँमा अहिले चहलपहल र व्यापारिक कारोबार दोब्बर भएको छ । सिस्ने गाउँपालिकाको केन्द्र रुकुमकोट त रुकुमपूर्वको सदरमुकाम नै भएको छ । साबिक रुकुमका ९ मध्ये पछिल्लोपटक सबैभन्दा बढी चहलपहल र बजार विस्तार रुकुमकोटमै भएको हो । सिम्लीमा केन्द्र कायम भएपछि स्वाभाविक रूपमा बजार विस्तार र आर्थिक कारोबार बढेको छ, सानीभेरी गाउँपालिका अध्यक्ष नरबहादुर पुनले भने । उक्त ठाउँमा पहिला साबिक सिम्ली गाविसको मात्रै कार्यालय थियो । बजार पनि सानो थियो । गाउँपालिका केन्द्र कायम गरी कामकाज थालिएपछि सिम्लीमा बजार विस्तारले तीव्रता पाएको हो । त्रिवेणी गाउँपालिकाले मात्रै हालसम्म केन्द्रबाट तोकिएर आएको गाउँपालिकाको केन्द्र फेर्न निर्णय गरेको छ । साबिक मुरु गाविसमा रहेको केन्द्रलाई रुँघा अर्थात् त्रिवेणी २ को सिम्रतुमा सार्ने निर्णय भएको छ । यसअघि केन्द्रबाट तोकिएको र नयाँ निर्णय भएको ठाउँमा बजार विस्तार निरन्तर जारी छ । त्रिवेणी गाउँपालिका अध्यक्ष झक्कुप्रसाद घर्तीले सबैको आवश्यकताका आधारमा केन्द्र सार्ने निर्णय भए पनि चहलपहल र आर्थिक कारोबारको अवस्था भने दुवैतिर उस्तै भइरहेको तर्क गरे ।"
पक्राउ परेनन् आक्रमणकारी,"सिन्धुपाल्चोक (कास) चौतारा साँगाचोकगढी नगरपालिका ६ पीपलडाँडाका भण्डारी परिवारलाई कुटपिट गरेको ज्यान मुद्दाका आरोपी अझै पक्राउ पर्न सकेका छैनन् । यही २१ गते शनिबार राति १० बजे भण्डारी परिवारलाई इन्द्रावती गाउँपालिका सिपाबडहरेका रामकुमार भट्टराई, कुन्चोकका सिन्दे डन भनिने सिन्दे बानियाँ लगायतको समूहले कुटपिट गरेको थियो । आक्रमणकारी समूहले २८ वर्षीय मीरा भण्डारी, उनका ससुरा थलक, पति बमबहादुर र देवर नेत्रबहादुरलाई कुटपिट गरेका थिए । उनीहरूमध्ये २ जना पक्राउ परेका छन् । प्रहरीले रमेश गौतम र सन्तोष गौतमलाई पक्राउ गरेको छ । प्रहरी उपरीक्षक मोहनकुमार पोखरेलका अनुसार फरारको खोजी भइरहेको छ । मीराले भनिन्, प्रहरीले उजुरी लिन मानेको थिएन । गाउँले दबाब दिएपछि जाहेरी निवेदन लिएको उनले बताइन् ।"
अढाई महिनामा डेढ सय ट्रान्सफर्मर जले,"विराटनगर मेची र कोसी अञ्चलका १० जिल्लामा अढाई महिनामा डेढ सय विद्युत्का ट्रान्सफर्मर जलेका छन् । कम गुणस्तर र भार क्षमताभन्दा बढी लोड दिएका कारण यतिका धेरै ट्रान्सफर्मर जलेका हुन् । यस आर्थिक वर्षको अढाई महिनामा मात्र १ सय ४८ वटा ट्रान्सफर्मर जलेको विद्युत् प्राधिकरण पूर्वाञ्चल क्षेत्रीय कार्यालयका प्रमुख ब्रजभूषण चौधरीले बताए । धरै ट्रान्सफर्मर पहाडी जिल्लामा चट्याङले क्षति पुर्याएका छन््, उनले भने, क्षमताभन्दा बढी भारका कारण पनि जलेका हुन सक्छन् तर धेरैचाहिँ चटयाङले हानेको छ ।यस क्षेत्रमा १५ केभीएदेखि ३ सय केभीएसम्मका ट्रान्सफर्मर राखिएका छन् । वर्षादको समयमा बढी जल्ने चौधरीले बताए । वैशाखदेखि भदौसम्म बढी क्षति हुने समय हो, उनले भने, जलेका ट्रान्सफर्मर मर्मत गरेर पुन: प्रयोगमा ल्याउँछौं । यस क्षेत्रमा चीन, भारत र श्रीलंकामा बनेका ट्रान्सर्फमर राखिएका छन् । आगलागी हुनेमा बढी चीनमा बनेका ट्रान्सफर्मर रहेको स्रोतले बतायो । ट्रान्सफर्मरको लोडभन्दा बढी वितरण गरेका कारण यस्तो अवस्था आउने स्रोतको दाबी छ । पहिला नै भार पूरा भइ सकेका ट्रान्सफर्मरबाट पनि प्राधिकरणका कर्मचारीले अतिरिक्त लाभका लागि थप बिजुली दिँदा जल्ने गरेका छन्, स्रोतले भन्यो । ट्रान्सफर्मरको क्षमताको ८० प्रतिशत मात्र वितरण गर्नुपर्ने चौधरीले बताए । क्षेत्रीय कार्यालयको मातहतमा रहेका १० जिल्लामा १७ वटा वितरण केन्द्र छन् । यहाँको विद्युत् प्रसारण लाइनमा ३ हजार १ सय ९८ वटा ट्रान्सफर्मर जडान भएका छन् । त्यसमध्ये अढाई महिनामा १४८ वटा जलेका हुन् । यस क्षेत्रमा अहिले भारतको कटौयाबाट १ सय १२ मेगावाट विद्युत् सुनसरीको दुहवी ग्रीडमा आउने गरेको छ । नेपाल ग्रिडबाट ७७ मेगावाट विद्युत् ल्याइएको छ । एउटा १ सय केभीएको ट्रान्सफर्मरलाई करिब डेढ लाख पर्ने गर्छ । सय केभीएको जलेको ट्रान्सफर्मर मर्मत गर्न ३५ हजारभन्दा बढी लाग्छ । प्राधिकरणले जलेका ट्रान्सफर्मरलाई नै मर्मत गरेर पुन: प्रयोगमा ल्याउँछ । यी जिल्लामा गत वर्ष योजनाअनुसार ट्रान्सफर्मर थप गरिएन । जसका कारण ट्रान्सफर्मरमा लोड पर्न गई बढी जलेको प्राविधिकको भनाइ छ । बजेट नआएका कारण लोड बढे पनि ट्रान्सफर्मर नबढेका समस्या आएको हो, क्षेत्रीय प्रमुख चौधरीले भने ।"
एनआरएनए सम्मेलन सुरु,"काठमाडौं विश्वका ७७ मुलुकमा संगठित गैरआवासीय नेपालीहरूको विश्व सम्मेलन राजधानीमा सुरु भएको छ । शनिबार राष्ट्रपति विद्यादेवी भण्डारीले गैरआवासीय नेपाली संघ (एनआरएनए) को आठौं विश्व सम्मेलन तथा अधिवेशनको उद्घाटन गरिन् । उद्घाटन कार्यक्रममा राष्ट्रपति भण्डारीले मुलुकको विकासमा योगदान पुर्याउन आग्रह गरिन् । गैरआवासीय नेपालीको मुलुक विकासमा महत्त्वपूर्ण भूमिका हुन्छ, उनले भनिन्, पर्यटन, सूचना, सञ्चार, शिक्षा, स्वास्थ्यलगायत क्षेत्रमा लगानीको अवसर छ । उनले अनेकतामा एकता रहेको मुलुकबाट बाहिर गएर पेसा व्यवसाय गरिरहेकाहरूले यहाँ उल्लेख्य योगदान दिन सक्ने बताइन् । कार्यक्रममा परराष्ट्रमन्त्री कृष्णबहादुर महराले गैरआवासीय नेपालीलाई नागरिकता दिने निर्णय भइसकेको र कार्यान्वयनको तयारी भइरहेको जानकारी दिए । दोहोरो नागरिकता वा नेपाली नागरिकताको निरन्तरता भन्दै यस मुद्दालाई गैरआवासीय नेपालीले उठाउँदै आएका थिए । संक्रमणबाट देश निस्कँदै गर्दा प्रवासीको सीप, क्षमता र पुँजीमार्फत् विकासको गति अगाडि बढाउन सकिन्छ, उनले भने । संघका अध्यक्ष शेष घलेले पनि संविधानमा व्यवस्था भइसकेको नागरिकतासम्बन्धी व्यवस्थालाई नियम बनाएर सहज बनाउन आग्रह गरे । हाम्रो धेरै वर्षदेखिको माग पूरा भएको छ, उनले भने, यसलाई नियम बनाएर कार्यान्वयन गर्न आवश्यक छ । सन् २००३ मा एनआरएनए अभियान सुरु भएदेखि नै नागरिकता र लगानीको विषय मुख्य रूपमा उठ्दै आएको हो । संघले सामूहिक लगानीका लागि विभिन्न काम पनि गर्दै आइरहेको छ । नेपाल उद्योग वाणिज्य महासंघकी अध्यक्ष भवानी राणाले एनआरएनएले मुलुकको आर्थिक, सामाजिक क्षेत्रमा उल्लेखनीय भूमिका खेलेको र आगामी दिनमा कायम रहनुपर्ने धारणा राखिन् । देशमा युवालाई उत्पादनशील क्षेत्रमा प्रयोग गर्न महासंघ र गैरआवासीय नेपालीबीच सहकार्य आवश्यक छ, उनले भनिन् । गैरआवासीय नेपालीलाई लगानी गर्न लगानीमैत्री नीति र योजना अघि सार्न उनले सरकारसँग पनि आग्रह गरिन् । संघका संस्थापक अध्यक्ष उपेन्द्र महतोले देश समृद्ध नभएसम्म व्यक्ति सम्पन्न हुनुको अर्थ नहुने भएकाले देशलाई समृद्ध बनाउने उद्देश्यका साथ एनआरएनए गठन भएको बताए । एनआरएनएको नेतृत्वमा कसलाई लैजाने भन्ने प्रमुख विषय होइन, देश कसरी सुन्दर, शान्त र समृद्ध बनाउन सकिन्छ भन्ने संस्थाको मुख्य प्राथमिकता हो, उनले भने । उनले श्रम गर्न सक्ने उमेरका युवाको वैदेशिक रोजगारीको आकर्षण र धान, चामललगायत कृषिजन्य उपजको समेत ठूलो मात्राको आयातले देशको स्रोत उपयोग र विकास प्राथमिकताको असफलता झल्काउने बताए । उनले आफू सन् १९८२ ताका विदेशिदा निर्यात हुने वस्तुहरू आयात भइरहेकोमा दु:ख व्यक्त गरे । संघका पूर्वअध्यक्ष जीवा लामिछानेले विश्वभर फैलिएका नेपाली नागरिकको मातृभूमिप्रतिको दायित्वले संघ बलियो भएको बताए । उनले गैरआवासीय नेपालीले गच्छेअनुसारको धेरै थोरै पुँजी राष्ट्र निर्माणमा लगाउन निरन्तर प्रयास भइरहेको बताए । हाम्रा सानाठूला प्रयासले विदेशी लगानी भित्र्याउन प्रोत्साहन गर्छ, उनले भने । संघभित्र सबैले एकता र लोकतान्त्रिक पद्धति देखाउन सके मात्रै संगठनको गरिमा बढ्नेमा उनले जोड दिए । अर्का पूर्वअध्यक्ष देवमान हिराचनले विदेशमा नेपालीले आर्जन गरेको ज्ञान, सीप, पुँजी स्वदेशमा लगानी गर्नुपर्ने बताए । उनले संघमा बर्सेनि सदस्य संख्या बढिरहेकोमा खुसी व्यक्त गरे । स्वदेश तथा विदेशमा सरकारी तथा गैरसरकारी गतिविधिमा सहभागी भई संघले उच्च गरिमा कायम गरेको छ, उनले भने, यसलाई निरन्तरता दिनुपर्छ ।आवर वुमन, आवर युथ एन्ड सेकेन्ड जेनेरेसन फर स्ट्रङ्गर फ्युचनर भन्ने नाराका साथ तीन दिनसम्म चल्ने सम्मेलनले आगामी नेतृत्व पनि चयन गर्नेछ । संघका वर्तमान उपाध्यक्ष भवन भट्ट र सदस्य जमुना गुरुङले पत्रकार सम्मेलन गरी अध्यक्ष पदमा औपचारिक रूपमा दाबेदारी प्रस्तुत गरेका छन् । यस अधिवेशनले एक महिलासहित ३ उपाध्यक्ष, महासचिव, सचिव र कोषाध्यक्ष चयन गर्नेछ । यसैगरी महादेशअनुसार गठन भएका परिषद्हरूमा संयोजक र उपसंयोजक पनि यस सम्मेलनले निर्वाचित गर्नेछ । विश्व सम्मेलनमा सहभागी हुन दुई हजारभन्दा बढी गैरआवासीय नेपाली राजधानी आएका छन् । सोमबार निर्वाचन कार्यक्रम तय भएको छ ।"
तरकारी खेतीबाट भूकम्प पीडितको दैनिकी सहज,"रसुवा यहाँका भूकम्पपीडित किसानहरू व्यावसायिक तरकारी खेतीतर्फ आकर्षित हुन थालेका छन् । कालिका, उत्तरगया र नौकुण्ड गाउँपालिकाका भूकम्पपीडित किसानहरू व्यावसायिक तरकारी खेतीतर्फ आकर्षित भएका हुन् । भूकम्पले भत्किएको घर निर्माण गर्न नसकेका किसानहरू आयआर्जनमार्फत् घर निर्माण गर्न व्यावसायिक तरकारी खेतीमा जुटेका हुन् । जीविकोपार्जनको माध्यमबाट भूकम्पले क्षति पुर्याएको घर उभ्याउन व्यावसायिक तरकारी खेती गर्न थालेको कालिका गाउँपालिका२ गैराघरकी जूनकिरी लामिछानेले बताइन् । उनले भनिन्, २ वटा टनेल निर्माण गरी गोलभेंडा खेती सुरु गरेकी छु । एक वर्षमा ६५ हजारभन्दा बढी आम्दानी भएको उनले बताइन् । उनले थपिन्, मकै र कोदो लगाएको भए दुई हजार रुपैयाँ पनि आम्दानी हुँदैनथियो, मैले त सोचेको पनि थिइनँ २ वटा टनेलबाट यति धेरै आम्दानी लिन सकिन्छ भनेर । जूनकिरीले यो व्यवसाय पहिलोपटक गरेको बताइन् । राम्रै हुँदो रहेछ नियमित गर्ने सोच बनाएकी छु उनले भनिन् । तरकारी खेतीबाट भूकम्पपीडित किसानहरूले वार्षिक रूपमा मनग्य आम्दानी गर्न सफल भएका छन् । राम्रो आम्दानी हुने भएपछि किसानहरू भूकम्पको पीडा भुलेर गुमेको संरचना पुनर्निर्माण गर्नका लागि आयआर्जन बढाउन तरकारी खेती गर्न सक्रिय भएका छन् । यस व्यवसायबाट जिल्लाका ६ सय ९५ परिवार लाभान्वित भएका छन् । भूकम्पपछि सामुदायिक आत्मनिर्भर सेवा केन्द्र र जिल्ला भूमि अधिकार मञ्चले किसानहरूलाई व्यावसायिक तरकारी खेती सहयोग गरेको हो । व्यावसायिक तरकारी खेतीबाट आम्दानी हुन थालेपछि भूकम्पपीडित किसान परिवारको दैनिकी सहज हुँदै गएको छ । हाल नौकुण्ड गाउँपालिका५ का १६ परिवारले व्यावसायिक मौरीपालन गरिरहेको कृषि विकास कार्यालय रसुवाका प्रमुख रमेश हुमागाईले बताए । उनले भने, महबाट राम्रो आम्दानी भएको छ, किसानहरूले २ लाखभन्दा बढीको मह बिक्री गरी सकेका छन् । उत्तरगया गाउँपालिका४ पैरेबेसीकी रोजिना घले पनि व्यावसायिक गोलभेंडा खेतीमा लागेकी छन् । उनले भनिन्, २ वटा टनेलबाट १ हजार ५ सय २५ केजी गोलभेंडा उत्पादन भयो । एक वर्ष अवधिमा गोलभेंडा खेतीबाट ७० हजारभन्दा बढी आम्दानी गरेको उनले बताइन् । जिल्लाको तीन गाउँपालिकाका २ सय ६० परिवारले गोलभेंडा खेती, १ सय ५० परिवारलाई काउली खेती, ६७ परिवारले आलु खेती, ९६ परिवारले प्याज खेती, ५० परिवारले लसुन खेती, १६ परिवारले मौरी र १६ परिवारले बाख्रापालन गरिरहेका छन् । जिल्ला कृषि विकास कार्यालयसँग समन्वय गरी संस्थाले कृषकले उत्पादन गरेको वस्तुलाई बजार प्रवद्र्धन गर्न गाउँगाउँमा सङ्कलन केन्द्र स्थापना सहयोग पनि गरेको छ । किसानहरू व्यावसायिक तरकारी खेती गरी आम्दानी बढाई भूकम्पमा गुमेको संरचनाको पुन:स्थापना गर्ने योजनामा छन् ।"
"राहदानी सिरानीमा, पौरखी हात पाखोबारीमा","अर्घाखाँची अब विदेश जानु छैन । पैसा कमाउन पाखोबारी काफी छ । ३२ महिना कतार बसेर फर्किएपछि फेरि त्यतै जाने तयारी तयारीमा रहेका सन्धिखर्क८ का गिरीप्रसाद सापकोटा आफ्नो राहदानी सिरानीमुनि राखेर कृषिकर्ममा जुटेका छन् । उनी हाल तरकारी खेती र जर्सी गाई पाल्नमा व्यस्त छन् । सोचेजस्तो रहेनछ विदेश, उनले भने, दु:ख गरेर आफ्नै मुलुकमै केही गर्न सकिन्छ । पाखोबारीमा बेमौसमी तरकारी र गोठमा धेरै दूध दिने गाईभैंसीबाट आम्दानी राम्रो छ । त्यही बारी हो, जुन बेला वर्षअघि दु:ख गरेर ६ महिनालाई खान पुग्दैनथ्यो । अहिले उनको बारीमा तरकारीले भरिभराउ छ । आधुनिक खेती गरेर आम्दानी लिनेतिर उनको ध्यान केन्द्रित छ । तीन जर्सी गाई र एउटा भैंसी पालेका छन् । दैनिक १८ लिटर दूध बिक्री गर्छन् । दूध प्रतिलिटर ५० रुपैयाँमा किन्न ग्राहक घरमै आउँछन् । बारीमा सिमी, बोडी, गोलभेंडा, मूला, साग, आलुलगायत तरकारी दैनिक बेच्छन् । दूध र तरकारीबाट महिनामा ४५ हजार रुपैयाँ बचत भएको उनले बताए । कतारमा यसको आधा पनि कमाइ थिएन, उनले भने, छिमेकी साथीभाइका कुरा सुनेरै गएको हुँ । यहाँ जति दु:ख गर्यो त्यति धेरै आम्दानी हुन्छ । अब म विदेश जान्नँ । तरकारी खेती गर्न सिँचाइ सुविधा अभावले त्यति सहज छैन । एक लाख लिटर पानी अट्ने पोखरी छ । वर्षाको पानी संकलन गर्छन् । गाईभैंसीको पिसाब जम्मा पनि पोखरीमै हुन्छ । ड्रममा बोकेर गहुँत पानीमा मिसाएर तरकारीमा राख्छन् । त्यस्तै, यमलाल सापकोटाको ध्यान पनि कृषितिरै छ । उनले रोजगारी खोज्दै कतार र साउदी पनि धाएका थिए । उनले हाल पालेको जर्सी गाईले दिनमा १५ देखि ३० लिटरसम्म दूध दिन्छ । चार गाई र एउटा भैंसी पालेका उनले पालेका छन् । दैनिक ३० लिटर दूध बेच्छन् । दूध र तरकारीबाटै मनग्य आम्दानी भएपछि विदेश जाने उनको सोच फिटिक्कै छैन । गाउँमा गाई पाल्नेको लहर चलेको छ । बिहान र बेलुका संकलन केन्द्रमा कृषकले ल्याएको दूध व्यापारीले गाडीबाट सन्धिखर्क र चुत्राबेसीका डेरीमा पुर्याउँछन् । बजारमा दूधको माग बढदो छ । काम गर्ने जनशक्ति भएका परिवारले धेरै र कम भएकाले एउटासम्म गाई पालेका छन् । घरपरिवारसँगै बसेर कृषिबाटै राम्रो कमाइ भएको छ, उनले भने, मिहिनेत गरेपछि पैसा यहीं रहेछ । अब विदेश जान्नँ । राहदानी बाकसभित्रै छ । तर, पौखरी हात पाखोबारीमै छन् । करिब तीन किलोमिटरको दूरीमा सदरमुकाम छ । बजारमा बस्ने मर्निङवाक आउँछन् र तरकारी बोकेर जान्छन्, उनले भने । गाउँकै बालबहादुर श्रेष्ठको दैनिक बिहान घाँस काट्ने र दिनभर तरकारी खेतीमा रखबारमै बितेको छ । भारतको नोकरी छाडेरी कृषितिर लागेका उनले दैनिक ६ लिटर दूध बेच्छन् । भारतको नोकरी गर्दा हातखुट्टा चिल्ला थिए, यहाँ फुटेका छन्, कपडा धूलोमैलो लगाउनुपर्छ, उनले भने, मिहिनेतको फलले खुसी छु । कृषिमै आनन्द छ । बारीमा तरकारीबाट र गोठमा दूधबाट कमाइ भएको छ । ५ वर्ष कतार बसेका सिद्धिप्रसाद भुसालले ५ गाई, दुई भैंसी र तरकारीबाट वर्षमा अढाई लाख रुपैयाँ बचत गर्न पाउँदा दंग छन् । कुखुरा पनि पालेका छन् । ढंग पुर्याएर परिश्रम गरेपछि फल राम्रो लाग्दो रहेछ, उनले भने, मेरो लागि यही पाखोबारी नै प्यारो छ । ६८ वर्षीय गंगाराम भुसाललाई घरमा चामल, खर्च लत्ताकपडा जुटाउँदा ऋण खोज्नुपथ्र्याे । साहुले महँगो ब्याज लिन्थे । एक सय रुपैयाँको महिनामा तीन देखि पाँच रुपैयाँसम्म ब्याज तिर्नुपथ्र्याे । जीवन धान्न धौधौ थियो । समयले परिवर्तन गराउँछ भन्ने यही रहेछ, उनले भने ।"
धान उत्पादन बढ्ने,"बझाङ (कास) यस वर्ष अनुकूल मौसम र उपयुक्त बीउ प्रयोगका कारण बझाङमा धान उत्पादनमा वृद्धि हुने भएको छ । धानको उत्पादन १५ देखि २० प्रतिशत बढ्ने अनुमान गरिएको जिल्ला कृषि विकास कार्यालयले जनाएको छ । यस वर्ष जिल्लामा ८ हजार हेक्टरमा गरिएको धान खेतीबाट २८ हजार टनभन्दा बढी उत्पादन हुने कार्यालयले प्रारम्भिक अनुमान गरेको छ । यो गत वर्षभन्दा करिब ५ हजार टन बढी हो । गत वर्ष २३ हजार ५ सय टन धान उत्पादन भएको वरिष्ठ कृषि विकास अधिकृत राजेशकुमार केसीले बताए । ०७२ मा २१ हजार ७ सय ९० टन धान उत्पादन भएको थियो । त्यस बेला प्रतिकूल मौसम र रोग किराको संक्रमणका कारण उत्पादनमा ठूलो गिरावट आएको थियो । यस वर्ष समयमै रोपाइँ सकिएको र स्थानीय जातको तुलनामा मूल बीउ र उन्नत जातको बीउ बढी प्रयोग भएका कारण समग्र उत्पादनमा वृद्धि भएको कार्यालयले जनाएको छ । तीन वर्षयताकै राम्रो धान उत्पादन हुने अनुमान गरेका छांै, अधिकृत केसीले भने, गत वर्षभन्दा न्यूनतम १५ र अधिकतम २० प्रतिशत उत्पादनमा वृद्धि हुन्छ । उत्पादन वृद्धि गर्नका लागि बीउको छनोट, कम्पोस्ट मल बनाउने तथा खेतमा हाल्ने तरिका र खेती गर्ने प्रविधिमा पनि किसान सचेत हुँदै गएका कारण जिल्लामा धानको उत्पादन क्रमश: बढ्दै गएको उनले बताए । साविकका सुनिकोट, कैलाशलगायतका केही गाविसमा लगाइएको घैया धानमा भने डढुवा रोग लागेका कारण उत्पादनमा ह्रास आएको स्थानीय किसानले बताए ।"
मकवानपुरमा बाख्राका लागि स्विमिङपुल,"हेटौंडा मकवानपुरमा बाख्रापालक कृषक र संस्थाहरूले स्विमिङपुल (डिपिङ ट्याक) बनाउन थालेका छन् । जिल्लामा २० वटा स्विमिङपुल बनिसकेका छन् । पशुसेवा कार्यालय मकवानपुरले पुल निर्माणका लागि प्रत्येकलाई २० हजारको दरले चार लाख रुपैयाँ अनुदान सहयोग गरेको कार्यालय प्रमुख रामप्रकाश प्रधानले बताए । मकवानपुरगढी३ मक्रान्चुलीमा क्रियाशील एउटा सहकारी संस्थाले पशुसेवाको सहयोगमा बाख्राबोकाका लागि स्विमिङपुल निर्माण गरेको हो । गाउँमा पालिएका बाख्रा र बोकाका लागि प्राविधिक दृष्टिले उपयोगी सुविधासम्पन्न स्विमिङपुल बनेको हो । उक्त स्विमिङपुलमा गाउँका बाख्रा, बोका, पाठापाठीलाई पौडी खेलाउने गरिन्छ । ती चौपायाका शरीरबाट जुम्रा, किर्ना र उपियाँजस्ता बाह्य परजीवी हटाएर शारीरिक विकासमा सहयोग गर्न फरकफरक औषधिमिश्रित पानी राखिएको स्विमिङपुलमा बाख्रा र बोकाहरूलाई चुर्लम्म डुबाउने गरिएको छ । औषधिमिश्रित पुलमा बाख्रा र बोका एवं पाठापाठीहरूलाई डुबाएपछि तिनीहरू स्वस्थ र फुर्तिलो हुने गर्छन् । यस्तो गर्दा चौपायामा भएका बाह्य परजीवी हट्छन् । प्राविधिक भाषामा यसलाई डिपिङ भन्ने गरिन्छ । डिपिङ गर्ने उक्त स्थानलाई डिपिङ ट्यांक भनिन्छ । उक्त ट्यांक झट्ट हेर्दा मानिसले प्रयोग गर्ने स्विमिङपुलझैं देखिन्छ । बाख्रापालक कृषक र सहकारी संस्थाहरूले बाख्रा, खसी र बोकामा लाग्ने किर्ना र जुम्रालगायत रोगहरूबाट बचाउन डिपिङ ट्यांक अर्थात् स्विमिङ पुल निर्माण गरिएको हो । खसी, बाख्रा, पाठापाठीलाई डिपिङ ट्यांक गर्दा बाह्य परजीवीको सहन क्षमता न्यून गर्ने उद्देश्यले फरक प्रकारका औषधिमिश्रित पानी प्रयोग गर्ने गरिएको छ । मालाथिन, नोभान र लाइजटिक औषधि पानीमा घोलेर डिपिङ ट्यांकमा चौपायालाई पालैपालो डुबाउने गरिन्छ । डिपिङ ट्यांक पार गरेपछि मात्र चौपाया बाहिर निस्कन सक्छ । डिपिङ गरेपछि चौपाया मानसिक र शारीरिक तनावमा रहने भएकाले उनीहरूलाई कम्तीमा एक साता तनावमुक्त अवस्थामा राख्नुपर्छ, प्रधानले भने, खसी र बाख्रालाई स्विमिङपुलमा डुबाएपछि शरीरका बाहिरी भागमा रहेका परजीवीहरू सबै मर्छन् । स्विमिङपुलमा डुबाएपछि खसी र बाख्रालाई जुका र नाम्लेजस्ता आन्तरिक परजीवी हटाउन औषधि खुवाउने गरिन्छ । उक्त कार्यलाई प्राविधिक भाषामा ड्रेन्चिङ भनिन्छ । उक्त कार्यक्रमअन्तर्गत प्राजिक्विन्टल, फेभेन्डाइजोल र अक्सिक्लोजानाइड औषधि खुवाएर आन्तरिक परजीवी हटाउने प्रयास गरिने पशु प्राविधिकहरूले बताए । गत आवमा पशुसेवा कार्यालयले बकैया गाउँपालिकाको धियालमा ५ वटा, मकवानपुरगढी गाउँपालिका ५ र थाहा नगरपालिकामा ५ वटा र ५ वटा ५० वटाभन्दा बढी बाख्रा पालेका कृषकहरूलाई स्विमिङपुल निर्माण गर्न सहयोग गरेको थियो । मकवानपुरमा बाख्रापालक कृषकका संख्या बर्सेनि बढ्दो छ । जिल्लामा ८८ वटा बाख्राका फार्महरू छन् ।"
गुणस्तरहीन काम गर्ने ठेकेदारलाई उन्मुक्ति,"दैलेख राष्ट्रिय गौरवको मध्यपहाडी लोकमार्ग आयोजनाअन्तर्गत पर्ने दैलेखको पादुकाखोला पुलमा निर्माण सम्पन्न भएकै वर्षदेखि भ्वाङ परेको छ । तीन वर्षअघि निर्माण सम्पन्न भए पनि भ्वाङ मर्मतसुधार नगरेरै ठेकेदारले आयोजनालाई पुल हस्तान्तरण गरेका छन् । ०६८ देखि निर्माण सुरु गरेको महालक्ष्मीजयदेवीएसएस जेभीले ०७१ भदौमा आयोजनालाई हस्तान्तरण गरेको हो । पुलको दायाँबायाँ परेका ठूल्ठूला भ्वाङका कारण यातायात सञ्चालन हुन नसकेपछि त्यति बेलै स्थानीयवासीले विरोध गरेका थिए । तत्कालीन प्रमुख जिल्ला अधिकारी पीताम्बर घिमिरेको संयोजकत्वमा रहेको जिल्ला सुशासन, अनुगमन तथा सुपरिवेक्षण समितिसमक्ष बारम्बार गुनासो गरिएको थियो । गुनासाका आधारमा व्यवस्थापिका संसद्को सुशासन समितिका सदस्य एवं दैलेख१ का सांसद अम्मरबहादुर थापासहितको टोलीले स्थलगत अनुगमन गरी पुलमा देखिएका त्रुटि तत्काल सच्याउन निर्देशन दिएको थियो । समितिले दिएको निर्देशनसमेत आयोजना र निर्माण कम्पनीले अझै पालना गरेका छैनन् । यसले यातायात सञ्चालन प्रभावित भएको छ । अनौठो कुरा भ्वाङ परेकै अवस्थामा पुल हस्तान्तरण गरियो, स्थानीय सञ्चारकर्मी मदन विकले भने, ठेकेदार स्थानीय भएकाले कसैले चर्को विरोध गर्न सकेनन् । मध्यपहाडीका इन्जिनियरहरूले पनि वास्तै गरेनन् । त्यस क्षेत्रका बासिन्दाले निर्माण कम्पनीका प्रतिनिधि दिक्पाल शाही र आयोजनाका प्राविधिककै मिलेमतोमा गुणस्तरहीन पुल निर्माण भएको आरोप लगाए । शाही चामुण्डा बिन्द्रासैनी नगरपालिकाअन्तर्गत पर्ने जम्बुकाँधका बासिन्दा हुन् ।दैलेखबजार, वडलम्जी, पादुका हुँदै पश्चिम जम्बुकाँध जोड्ने यो पुल पादुकाखोलामा पर्छ । तीन वर्षदेखि उक्त पुल दयनीय अवस्थामा छ । पुलमा ठूलाठूला भ्वाङका कारण यात्रुहरूले मोटरसाइकल वारपार गर्नसमेत कठिनाइ भोग्नुपरेको छ । कमसल निर्माण सामग्री प्रयोगका भ्वाङ परेको, पर्खाल भत्केको बताइएको छ । दुई करोड १९ लाख ८६ हजार ६७ रुपैयाँ लागतमा निर्माण भएको उक्त पुल हाल प्रयोगविहीनझैं बनेको छ । स्थानीय तहका जनप्रतिनिधिले समेत मध्यपहाडी आयोजना र ठेकेदारलाई पुल सुधार गर्न दबाब दिन नसकेको आरोप छ । ठेकेदार स्थानीय भएकै कारण सबै डराएको अर्का स्थानीय महेन्द्र शाहीले बताए । दुल्लु नगरपालिकाका प्रमुख घनश्याम भण्डारीले मध्यपहाडी लोकमार्ग आयोजनाको स्थानीयस्तरमा अनुगमन संयन्त्र नहुँदा निर्माण गुणस्तरहीन भएको स्विकारे । फिल्ड कार्यालय नहुँदा ठेकेदारहरूबाट लापरबाही हुने गरेको उनको भनाइ छ । आयोजनाको पश्चिम खण्ड कार्यालय तुल्सीपुर दाङमा छ ।ठेकेदार दिक्पाल शाहीले प्राविधिक इस्टिमेट नै गलत हुँदा पुलमा भ्वाङ परेको बताए । तत्कालीन इन्जिनियर शेखर योगीले त्रुटिपूर्ण डिजाइन गरेको बताइएको छ । उक्त खण्डमा हाल कार्यरत इन्जिनियर तुलाराम पाण्डेले नालाहरूको मर्मत नहुँदा पानीको भार थेग्न नसकेर पुलमा असर पर्न गएको बताए । उनले अघिल्ला प्राविधिकहरूबाट गल्ती भएको स्विकार्दै आफूले सुधारका लागि आयोजनाको कार्यालयमा प्रक्रिया अघि बढाइसकेको जनाए ।"
"आधार शिविरमा ए ङोल्स्यो, ए ङोल्स्यो","अन्नपूर्ण (कास्की) ए ङोल्स्यो, ए ङोल्स्यो, त्होमरे पोँमिदो, न्हे न्हेसी आयादो, न्हे न्हेसी आयादो, ङोल्स्यो, सैं न्होँरी थेँरिमो । लहरै उभिएका सेताम्मे हिमालकै सामुन्ने रंगीचंगी पहिरनमा दुई जोडी युवकयुवती फुत्त निस्किए । गुरुङ भाषाको चर्चित उक्त गीत बजेसँगै उनीहरू नाच्न थाले । ढाका टोपी र भांग्रामा सजिएका युवक र चोलो, प्रो (घलेक), फगी (पटुकी) र ङ्ही (छिटको गुन्यु) मा सजिएका युवती कुम जोडेर नाचेपछि चिसो माहोल गर्मिलो बन्यो । अन्नपूर्ण सेन्चुरी पर्यटन समितिले अन्नपूर्ण आधार शिविरमा गरेको पर्यटन महोत्सवमा गुरुङ युवकयुवतीले सांस्कृतिक कार्यक्रम प्रस्तुत गरेका हुन् । ४ हजार १ सय ३० मिटरको उचाइमा रहेको आधार शिविरमा पहिलोपटक महोत्सव भएको हो । यो उचाइमा भएको महोत्सव सम्भवत: पहिलो हो । कास्कीको अन्नपूर्ण गाउँपालिकामा पर्ने एबीसीमा गुरुङ संस्कृतिको प्रदर्शन गर्न छोम्रोङ, सिनुवालगायत गाउँबाट युवा पुगेका हुन् । यस क्षेत्रमा ८० प्रतिशत गुरुङ समुदायको बसोबास छ । २ दिन हिँडेरै एबीसी पुगेका उनीहरू १० डिग्री सेल्सियस तापक्रमको पर्वाह नगरी छमछमी नाचे । गीत बज्न थालेपछि महोत्सव उद्घाटन गर्न पुगेका संसद् विकास समिति समिति सभापति रवीन्द्र अधिकारीले मन थाम्न सकेनन्, कम्मर मर्काइहाले । पछिल्लो समय गुरुङ समुदायमा चर्चित ए ङोल्स्यो गीत मेला, महोत्सवमा निकै बज्ने गर्छ । चाडपर्व, पारिवारिक भेटघाटमा समेत गुरुङ युवकयुवती यहीँ गीतमा नृत्य गर्छन् । गुरुङ भाषाको चलचित्र मैंरिमो को गीत कान्तिपुरकर्मी आश गुरुङले लेखेका हुन् । तेजेन्द्र गुरुङको संगीतमा मनोज गुरुङ र तारा श्रीसमगरले स्वर भरेका छन् । गीतमा मामा वा फुपुको छोरा (सोल्टी) ले आफ्नो सोल्टिनीलाई भेट हुँदा बोल्न र भागीभागी नहिँड्न आग्रह गरेका छन् । सोल्टिनीले पनि सोल्टीलाई लुकीलुकी नहिँड्न गीतमा आग्रह गरेकी छन् । युटयुबमा समेत २ लाख बढीले हेरेका छन् । महोत्सव उद्घाटन कार्यक्रममा कास्कीकै माछापुच्छ्ेर गाउँपालिकाको काभ्रे गाउँबाट पुगेका युवायुवतीले पनि नृत्य प्रदर्शन गरे । उनीहरूले खड्ग गर्बुजाको डाली पलायो गीतमा नृत्य प्रस्तुत गरेका थिए । उनीहरू पनि ३ दिन हिँडेर एबीसी पुगेका हुन् । तीन चरणमा गरिने महोत्सवको पहिला चरणको उद्घाटन बुधबार एबीसीमा भएको हो । दोस्रो चरणमा एबीसी पदयात्रा मार्गमा पर्ने छोम्रोङमा ल्होसारको अवसरमा महोत्सव हुनेछ । तेस्रो चरणमा अर्को वर्षको जेठमा घान्द्रुकमा महोत्सव समापन हुनेछ ।"
कोरियाली कम्पनी कारखाना बनाउँदै,"चितवन भवन निर्माण सामग्री उत्पादन गर्ने कोरियाली कम्पनी एसवाई प्यानल ले चितवन रत्नगरमा कारखाना बनाउन थालेको छ । यसले स्यान्डविच प्यानल, छाना, स्टिल ढोका, यूपीभीसी झ्याललगायत सामग्री उत्पादन गर्नेछ । कम्पनीका अध्यक्ष होङ योङ दोनका अनुसार कोरियामा उक्त प्यानल प्रयोग गरी ५० तल्लेसम्म भवन बनाउन सकिन्छ । धातु प्रयोग गरी बनाइने हुँदा यो हल्का र भूकम्प प्रतिरोधी हुन्छ । चितवनमा बिहीबार शिलान्यास गरिएको कारखानाले करिब ४ महिनामा उत्पान सुरु गर्ने नेपाल कार्यालयका प्रशासन प्रमुख देवेन्द्र सम्बाहाम्फेले जानकारी दिए । करिब ६५ करोड रुपैयाँ लगानी रहने कम्पनीमा पूर्वराजदूत दुगेशमान सिंहलगायत नेपाली साझेदार छन् । शिलान्यास कार्यक्रममा अध्यक्ष होङले चितवनमा कम्पनीले शिक्षा, स्वास्थ्य र परोपकारका क्षेत्रमा सहयोग गर्ने प्रतिबद्धता जनाए । काठमाडौं महाराजगन्जमा बनाइएको उक्त कम्पनीको नमुना घर अघिल्लो दिन उद्योगमन्त्री सुनीलबहादुर थापाले उद्घाटन गरेका थिए । त्यस अवसरमा उनले वैदेशिक लगानीलाई सहज बनाउन आफूले विधेयक अघि बढाएको अवगत गराए ।"
युनिलिभरको हात धुने अभियानका लागि हाई फाइभ,काठमाडौं (कास) युनिलिभरको साबुनको ब्रान्ड लाइफब्वायले हात धुने अभियानका लागि हाई फाइभ कार्यक्रमको आयोजना गर्दै छ । कम्पनीले साबुन पानीले हात धुने बानीको प्रवद्र्धन गर्ने उद्देश्यले विश्व हात धुने दिवसका अवसरमा यो कार्यक्रमको आयोजना गरेको जनाएको छ । सन् २०१४ देखि लाइफब्वायले हेल्प ए चाइल्ड रिच फाइभ को विद्यालय कार्यक्रम स्कुल अफ फाइभ को आयोजना गर्दै आएको जारी विज्ञप्तिमा उल्लेख छ । अभियानको सुरुआतमा ५ वर्षभित्र नेपालको १० प्रतिशत जनसंख्यालाई साबुनपानीले हात धुने अभियानमार्फत् जनचेतना फैलाउने प्रतिबद्धता जनाएको थियो । सन् २०१७ सम्ममा ३१ लाख नेपालीहरूलाई यस अभियान मार्फत् हात धुने बानी सिकाएर लाइफब्वायले आफ्नो प्रतिबद्धता पूरा गरिसकेको दाबी कम्पनीको छ ।
नेपालमा भित्रियो बायोकेमेस्ट्री एनालाइजर,काठमाडौं (कास) ल्याब लाइन ट्रेडर्सले रक्त परीक्षण गर्ने उपकरण बायोकेमेस्ट्री एनालाइजर नेपाली बजारमा भित्र्याएको छ । आर्किटेक्ट १००० एसआर मोडेलको उक्त उपकरणले जटिल रोग पत्ता लगाउन सहयोग पुग्ने दाबी कम्पनीको छ । उक्त उपकरणबाट रगत परीक्षण गर्दा छिटो र सहज रूपमा रोग पत्ता लाग्न सक्ने कम्पनीले जनाएको छ ।
आङछिरिङ र वाङचेन विजयी,"काठमाडौं गोकर्ण गल्फ क्लबमा शनिबार आयोजित काल्र्सबर्ग गल्फ सिरिजको दोस्रो उपाधि आङछिरिङ शेर्पाले जितेका छन् । चार खेलाडीको समान ३६ अंकले बराबरी भए पनि ७ ह्यान्डीक्यापका आङछिरिङले ब्याक नाइनमा सर्वाधिक १९ अंक जोडेपछि उपाधि जिते । समान अंक जोड्नेमा माधव सिम्खडा, विजय श्रेष्ठ एन्हास र वाङचेन धोन्डुप रहे । ब्याक नाइनमा १८ अंक जोडेका माधव उपविजेता रहे भने वाङचेन (१७) र विजय (१५) ले क्रमश: तेस्रो र चौथो स्थानमा थिए । ग्रसतर्फ ३५ अंक जोडेका वाङचेनले उपाधि हात पारे । विजय र पृथ्वी मल्लले पनि समान ३५ अंक जोडे पनि वाङचेन काउन्ट ब्याकका आधारमा विजयी रहे । ब्याकनाइनमा पृथ्वी र वाङचेनको समान १७ अंक भए पनि अन्तिम ६ होलमा वाङचेनले ११ र पृथ्वीले १० अंक जोडेका थिए । पृथ्वी ग्रसतर्फ उपविजेता बने ।महिलाको उपाधि ३० अंक जोडेकी रेखा घिमिरेले जित्दा कश्मिरा शाह उपविजेता बनिन् । सिनियरतर्फ भाइराजा पाण्डे विजेता र दमनबहादुर घले उपविजेता रहे । लङगेस्ट ड्राइभको उपाधि फुन्सोक लामाले जित्दा क्लोजेस्ट टु द पिन कोरियाली गल्फर वाई डी क्वोनले जिते । ४ बर्डी र १ ईगलसहित विजयले सर्वाधिक बर्डिजको उपाधि जिते । प्रतियोगिता स्टेबलफोर्ड फम्र्याटमा ३४ हयान्डीक्यापसहित खेलाइएको थियो ।दोस्रो सिरिजको समापनसँगै आङछिरिङ २ सय अंक जोडेर शीर्षस्थानमा छन् भने १ सय ७० जोडेका वाङचेन दोस्रोमा रहे । माधव सिम्खडा (१४०), आङदोर्जे शेर्पा (१००) र विजय श्रेष्ठ (८०) ले क्रमश: शीर्ष पाँच स्थान बनाए । ग्रसतर्फ ३ सय अंक जोडेका वाङचेन शीर्षस्थानमा छन् भने १ सय ९० अंक जोडेका पृथ्वी मल्ल दोस्रोमा छन् । सिरिजको अन्तिम प्रतिस्पर्धा फेबु्रअरी २०१८ मा हुनेछ ।"
ननिता र रुजेश सम्मानित,काठमाडौं (कास) नवौं विश्व शारीरिक सुगठन च्याम्पियनसिपका पदकधारी ननिता महर्जन र रुजेश शाही शनिबार नगदसहित सम्मानित भएका छन् । मनकामना दर्शन प्रालिले ननितालाई १ लाख र रुजेशलाई ७५ हजार नगद प्रदान गर्यो । मंगोलियाको उलनबटारमा गत साता सम्पन्न स्पर्धाको महिला एथलेटिक फिजिक्समा ननिताले रजत र रुजेशले पुरुष ६० केजीमा कांस्य जितेका थिए ।
निश्चलको उच्च स्कोर,काठमाडौं (कास) सातौं कीर्तिपुर नगरव्यापी वडास्तरीय पुरुष तथा महिला बास्केटबलमा शनिबार वडा नम्बर १० ए पुरुषतर्फ सेमिफाइनल पुगेको छ । वडा १० ले वडा नम्बर ७ लाई ६७३५ स्कोरले हराउँदा निश्चल महर्जनले २० स्कोर जोडे । वडा १ ले वडा २ लाई ६४२५ र वडा ८ ले वडा ५ लाई ५९३७ ले हराए ।महिलातर्फ वडा १ बी ले वडा १० बी लाई ५४ र वडा ९ ले वडा ३ लाई १३५ ले हराए ।
सराई र दमकडा विजयी,पाल्पा (कास) आयोजक दमकडा फुटबल क्लब र सराई फुटबल क्बल शनिबार दोस्रो भ्याली कप प्रतियोगिताको सेमिफाइनल पुगेका छन् । शनिबार सराईले युथ युनियन तानसेनलाई ३० ले हरायो । सराईका सरोज क्षेत्रीले दुई र मनोज अस्लामीले एक गोल गरे । आयोजकले डाँडाडुमाईलाई टाइब्रेकरमा ५३ ले हरायो ।
सहारा एकेडेमीलाई सहयोग,कास्की (कास) सहारा एकेडेमीलाई सहारा क्लब हङकङका सल्लाहकार देव गुरुङ दम्पतीले ५० हजार रुपैयाँ सहयोग गरेका छन्् । शनिवार एकेडेमीको अवलोकन गर्दै देव र श्रीमती मीनाले उक्त रकम सहारा क्लबका अध्यक्ष केशव थापालाई हस्तान्तरण गरे ।
राजारानी विजयी,"विराटनगर (कास) धनकुटाको राजारानी क्लब मोरङको डाँगीहाट गोल्डकप फुटबल प्रतियोगिताको सेमिफाइनल पुगेको छ । उसले साइनो स्पोर्टिङ क्लब रानीलाई ५२ ले हरायो । विजेताका निराजन खड्का, विरेन चेम्जोङ, योगेश गुरुङ र संजोग राईले गोल गरे भने एक गोल आत्मघातीमा पाएको थियो ।"
टाइफुन र नेपाली ब्याटिङ,"१ सय ९५ रनको लक्ष्यलाई सफल पार्न नसकेको नेपालले पहिलो खेलमा फितलो ब्याटिङ गरेको थियो । टोली १ सय ११ मै अलआउट भयो । त्यसैले शनिबार नेपाली टोली केही समय ब्याटिङमै केन्द्रित रह्यो । ओपनरद्वय ज्ञानेन्द्र मल्ल र सागर पुन तथा विनोद भण्डारी र नरेश बुढाएरले अभ्यासको केही समय नेट्समा बिताए । प्रमुख ब्याट्सम्यान शरद भेषावकर अस्वस्थ भएपछि टोलीमा डाकिएका नरेश शनिबार हङकङ आइपुगेका थिए । शरदको अनुपस्थिति र नरेश हङकङ आई नपुगेको अवस्थामा नेपाल एक ब्याट्सम्यान कम लिएर मैदान उत्रिएजस्तो देखिएको थियो । प्रशिक्षक जगत टमाटा र कप्तान पारस खड्का भने ब्याट्सम्यान कम लिएर खेलेको मान्न तयार छैनन् । तर पहिलो खेल हारिसकेको अवस्थामा नरेशले दोस्रो खेलमा मौका पाउने सम्भावना बलियो देखिन्छ । टमाटाले दोस्रो खेलमा नरेशले खेल्ने संकेत गरे पनि स्पष्ट रूपमा कस्तो टिम हुने खुलाएका छैनन् । नरेश खेलेमा ब्याटिङमा तेस्रो वा पाँचौं नम्बरपछि देखा पर्न सक्छन् । पहिलो खेलपछिको स्थितिमा टोलीमा परिवर्तन गर्न सकिन्छ, एउटा ब्याट्सम्यान थपेर खेल्न सकिन्छ । खेल हुने दिनको विकेट स्थिति हेरेरमात्र टिमको अवस्थाबारे भन्न सकिन्छ, टमाटाले भने । पहिलो खेलमा वैकल्पिकमा रहेका सुशील कँडेल र ललितसिंह भण्डारी दुबै बलर हुन् । त्यसैले टमाटाको भनाइ मान्दा एक ब्याट्सम्यान थपिएमा त्यो नरेश नै हुनेछन् । भाइरल ज्वरोका कारण थलिएका शरद शनिबार साँझ हङकङबाट नेपाल फर्किएका छन् । च्याम्पियनसिपमा हङकङ १३ अंकसहित चौथो र नेपाल ८ अंकसहित छैटौं स्थानमा छन् । नेपालले हङकङपछि मध्य डिसेम्बरमा यूएईमा गएर च्याम्पियनसिपको अन्तिम खेल खेल्नेछ ।"
प्रतिष्ठान भलिबल च्याम्पियन,"हेटौंडा (कास) केशवलाल स्मृति प्रतिष्ठानले हेटौडा उपमहानगरपालिका१७ हटियामा सञ्चालित केशवलाल श्रेष्ठ स्मृति तेस्रो जिल्लास्तरीय भलिबलको उपाधि हात पारेको छ । नेपाल चौर मैदानको कोर्टमा शनिबार फाइनलमा प्रतिष्ठानले हटिया स्पोर्ट्स एकेडेमीलाई २५२१, २५२३, २५१५ सोझो सेटमा हरायो । विजेताले एक लाख रुपैयाँसहित सिल्ड जित्यो । आयोजक एकेडेमीले ५० हजार रुपैयाँ पायो । हात्तीगौडा युवा क्लब पदमपोखरी तेस्रो भयो । प्रतियोगिताका उत्कृष्ट खेलाडी सन्जुविक्रम शाह भए । ब्लकरमा महेन्द्र श्रेष्ठ, लिफ्टरमा लोकेन्द्र गिरी, सेटरमा मिलन मल्ल र डिफेन्डमा रमाकान्त चौधरी पुरस्कृत भए । उत्कृष्ट प्रशिक्षकमा शंकर कार्की चुनिए ।हेटौंडा निवासी भलिबलका राष्ट्रिय प्रशिक्षक श्रेष्ठको २०७२ वैशाख १२ को भूकम्पमा परेर काठमाडौंमा निधन भएको थियो । प्रतियोगितामा जिल्लाका १० टोलीले भाग लिएका थिए ।"
कमल र मायांकालाई दोहोरो उपाधि,"काठमाडौं (कास) कमल भण्डारी र मायांका राणाले दोस्रो ललितपुर जिल्ला राष्ट्रिय खुला टेनिसको उपाधि जितेका छन् । सातदोबाटोस्थित टेनिस कम्प्लेक्समा शनिबार पुरुष सिंगल फाइनलमा कमलले सन्तोष खत्रीलाई ७६, ७२, ६२ ले हराउँदै उपाधि जिते । महिलातर्फ मायांकाले प्रेरणा कोइरालालाई ६१, ६२ सेटमा हरायो । कमलले महेश श्रेष्ठसँग मिलेर डबल्सको उपाधि पनि जिते । उनीहरूले फाइनलमा सन्तोष र आत्माराम कार्कीको जोडीलाई ६२, ६३ ले हराए । महिला डबल्सको उपाधि भने अघिल्लो दिन राणा दिदीबहिनी मायांका र माहिकाले जितेका थिए । दुवैको एकलतर्फ विजेताले २५ हजार र उपविजेताले १५ हजार पुरस्कार पाएका थिए ।"
नेपाल तेस्रो,"काठमाडौं (कास) नेपाल प्रथम दक्षिण एसियाली जोरखाने तथा कुस्ती पहलवानी प्रतियोगितामा नेपाल र श्रीलंका संयुक्त रूपमा तेस्रो भएका छन् । अफगानिस्तान १ सय ५६ अंकसहित टिम च्याम्पियन भयो । १ सय ३९ अंक बटुलेको बंगलादेश दोस्रो स्थानमा रह्यो । नेपालबाट ७ पुरुष खेलाडीले भाग लिँदा सबैले कांस्य पदक जिते ।जोरखानेको चाके चामिनीमा रोजित महर्जन, कबाडेहमा राजु महर्जन तथा टिम स्किलमा रोजित, राजु, रोहित महर्जन, रोजन महर्जन र कुन्दन साह तुराहाले नेपाललाई कांस्य दिलाए । कुन्दन र रोजनले दोहोरो पदक जिते । कुस्तीको ५०६० केजीमा कुन्दन र ६०७० मा रोजनले कांस्य हात पारे । कुस्तीकै ८०९० केजीमा मुकेशकुमार ठाकुर तथा ९० केजीमाथि सुमिर साहले कांस्य जिते ।"
मखमली सँगै हुर्कंदा,"वनमाला, माली समुदायको परम्परागत पेसा फूलखेती नै हो । वनमालाहरूले केही वर्षअघिसम्म फूल टिपेर बिहान सबेरै घरघरै फूल पुर्याउने प्रचलन नै थियो । वनमालाले फूल पुर्याएपछि घरघरको पूजा सुरु हुन्थ्यो, ताथलीकै इन्द्रबहादुर वनमालाले भने, घरघरमा फूल पुर्याएपछि नगरका मानिसले चामल, फलफूल, भेटी दिने गर्थे । त्यही भेटी हाम्रो कमाइ हुन्थ्यो । अहिले त्यो प्रचलन छैन । वनमालाको पेसा पनि विस्तारै व्यावसायिकतातिर गएको उनले बताए ।तिहार नजिकिएसँगै अहिले भक्तपुरमा फूलखेती हुने क्षेत्रहरूमा भूकम्पले क्षतिग्रस्त घर मर्मत गरी बनाइएका टहराहरू मखमली फूलको मालाले भरिएका छन् । तिहारमा ठूलो मात्रामा मखमली मालाको खपत हुन्छ । मखमलीको माला ओइलाउँदैन पनि । त्यसैले फूल किसानहरू तिहार आउनु निकै अघिदेखि मखमलीको माला गाँसेर झुन्डयाउने गर्छन् । तिहारमा दिदीबहिनीले दाजुभाइलाई कहिल्यै नओइलाउने माला लगाइदिई उनीहरूको दीर्घायुको कामना गर्दै आशीर्वाद लिन्छन् ।ताथलीका बाला, वनमाला सूर्यविनायक नगरपालिका गुण्डुका नगरकोटीलगायत करिब १५ सय कृषकले प्रत्येक वर्ष करिब ४० लाख मखमली फूलको माला व्यापार गर्दै आएका छन् । वनमालाहरूले प्रतिमाला २० देखि २५ रुपैयाँमा बिक्री गर्दै आएका छन् । कहिल्यै नओइलाउने, नबिग्रिने मखमली फूलको मालाको माग बढ्दो छ । गुण्डु, ताथलीको मखमली फूलको माला अमेरिका, क्यानाडा, अस्ट्ेरलियालगायत देशमा समेत पुुग्ने गरेको छ ।"
खुसीको स्रोत,फूल सुन्दरताको प्रतीक हो । यसमा मानसिक प्रशन्नता प्रदान दिने प्रचूर शक्ति हुन्छ । भावनात्मक स्वास्थ्यका लागि फूल वरदान हो । फूलबारे धेरै अनुसन्धान भएका छन् । पछिल्लो समय अमेरिकाको न्युजर्सीस्थित रटगर्स विश्वविद्यालयले गरेको अनुसन्धानले मानिसको भावनात्मक स्वास्थ्यका लागि फूल अति महत्त्वपूर्ण भएको निष्कर्ष निकालेको छ । विश्वविद्यालयका अनुसन्धाताहरूले १० महिनासम्म विभिन्न फूलहरू र मानवजीवनको सन्तुष्टिबीच व्यावहारिक अध्ययन गरेका थिए । अध्ययनको निष्कर्ष थियो फूल मानिसको मन खुसी राख्ने प्राकृतिक मध्यम हो । उक्त अमेरिकाकी विश्वविद्यालयका शोधकर्ताले अनुसन्धानबाट निस्केका थप निष्कर्ष यस्ता छन् :
कस्तो रंगको मन पर्छ ?,"सेतोसेतो रंगको फूल खुलापन र उदारताको प्रतीक हो । यस्तो फूल शुद्धता, इमानदारी र पूर्णतासँग सम्बन्धित छ ।"
देउसीभैलो,"तिहारमा देउसीभैलो गाउँदा जसले दिन्छ मानो उसको सुनको छानो । जसले दिन्छ मुरी उसको सुनको धुरी भनेर आशिषसमेत दिने गरिन्छ । तिहारमा भैलिनीहरूलाई लक्ष्मीको प्रतिरूप मानिन्छ । भैलिनीहरूले दिएको आशिष लाग्छ भन्ने मान्यता पनि छ ।देउसीभैलो खेलेर जम्मा भएको रकमलाई कतिले राम्रो काममा सदुपयोग गर्छन् । कतिले चाहिँ मोजमस्तीमै मात्र सिद्धयाउँछन् । संकलित रकममध्ये केहीलाई वनभोजजस्ता रमाइला काममा खर्चन सकिन्छ । तर केही रकमलाई कुनै रचनात्मक कार्यमा पनि खर्च गर्ने बानी बसाउन सके झनै राम्रो । यसबाट गाउँघर र टोलछिमेकमा पुस्तकालय, सार्वजनिक भवन आदि बनाउने अनि अपांग, अनाथ र नि:सहाय केन्द्रमा बस्नेलाई दान दिने काम गर्न सकिन्छ । यसबाट फजुल खर्च जोगिन्छ र चाडपर्वलाई रचनात्मक तरिकाले मनाउने संस्कार पनि विकास हुन्छ ।"
उकालो चढ्दा किन गाह्रो ?,"उकालो बाटो हिँड्दा हामीलाई एकदम गाह्रो हुन्छ, स्वाँस्वाँ आउँछ र हामी थाक्छौं । तर त्यहीँबाट ओर्लंदा हामीलाई सजिलो लाग्छ, चाँडोचाँडो ओर्लन्छौं । जस्तो भर्याङ चढ्दा हामी छिटोछिटो चढ्न सक्दैनौं । तर ओर्लंदा छिटोछिटो ओर्लन्छौं । यसको मुख्य कारण के हो भने पृथ्वीमा एक प्रकारको चुम्बकको जस्तो तान्ने शक्ति हुन्छ । यही शक्तिले गर्दा पृथ्वीको प्रत्येक चिजलाई आफूतिर तानिरहेको हुन्छ । पृथ्वीको यस्तो शक्तिलाई गुरुत्त्वाकर्षण भनिन्छ । पहाडबाट तलतिर ओर्लिंदा पृथ्वीको यही गुरुत्त्वाकर्षण बलले हामीलाई आफूतिर तानिरहने भएकाले पहाडबाट ओर्लन सजिलो लाग्छ । जस्तो हाम्रो कम्मरमा डोरीले बाँधेर कुनै मान्छेले तान्यो भने त्यो मान्छेले तानेकोतिर जान हामीलाई सजिलो हुन्छ तर त्यसको ठीक उल्टो नतानेकोतिर जबर्जस्ती भाग्न खोज्यौं भने हामीलाई गाह्रो हुन्छ । त्यस्तै उकालो चढ्दा पृथ्वीले हामीलाई तानिरहेको बलको विपरीत बाहिर जान खोजिरहेको हुन्छौं । यसरी पृथ्वीको शक्तिले तानिरहेको दिशाको उल्टो चढ्नुपर्दा हामीले बल गर्नुपर्ने हुन्छ । बल गर्दा खुट्टाको मासु दुख्न थाल्छ । सास पनि छिटोछिटो लिनुपर्ने हुन्छ र स्वाँस्वाँ हुन्छ । (बालविज्ञान प्रश्नोत्तरबाट)"
झिलीमिली तिहार,"गाईपूजा भाइपूजा कुकुर अनि काग,लक्ष्मीपूजा गर्दाखेरि भैलीसँगै जाग ।बिदाभरि सिर्जनाका अंकुर उमार,दिदीबहिनीसँगै बसी मनाऔं तिहार ।हरिमाया वाग्ले, कक्षा८पिपुल्स फ्रेन्डसिप एकेडेमी, स्वयम्भू, काठमाडौं"
तिहारको रौनक,"गाईपूजा, म्ह:पूजा, गोवद्र्धन पूजा पनि,बत्ती बाली झिलीमिली दीपावली गरौं अनि ।भाइटीकामा ओखर फोरी लगाऔं तेलको घेरो,चंगा चेट गर्दै डुलौं गाउँको सेरोफेरो ।कला कोइराला, कक्षा७बालज्योति कम्युनिटी एकेडेमी, बयरघारी, स्याङ्जा"
शरद आयो,"किसानलाई पनि चटारै चटारोअन्नबाली घरघर भित्र्याउन,राम्रो, मीठो खाई राम्रै लगाईखुसी मनले दसैं, तिहार, छठ मनाउन ।इशान भण्डारी, कक्षा९अक्सिडेन्टल पब्लिक स्कुल, काठमाडौं"
ल्यामडग रेस,खेल्ने तरिका यो खेलमा सहभागी खेलाडीलाई उनीहरूको संख्या हेरी एउटा समूहमा २ जना पर्ने गरी ५ देखि ६ समूहमा विभाजन गर्नुपर्छ । यसरी विभाजित समूहलाई क्रमैसँग निर्धारित दूरीसम्म कुकुरले पिसाब फेर्दा एउटा खुट्टा उठाएजस्तै (चित्रमा देखाएजस्तै) एउटा खुट्टा उठाएर तीन हातखुट्टा टेकेर जमिनमा हिँड्न वा दौडिन लगाउनुपर्छ । यसरी दौडिँदा जुन खेलाडीले सबैभन्दा पहिले निर्धारित दूरी पूरा गर्छ । त्यो खेलाडी अर्को चरणमा प्रवेश गर्छ । सबै समूहबाट अर्को चरणको लागि खेलाडी छनोट भइसकेपछि उनीहरूबीच फाइनल खेल खेलाई विजेता घोषित गर्न सकिन्छ । यसरी दौडिँदा कुनै खेलाडीले आफूले उठाएका एउटा खुट्टा कुनै पनि कारणले भुइँमा टेकेमा उक्त खेलाडी अयोग्य मानिन्छ ।
भाइटीका,"दिवा र दीपिका दाजुबहिनी हुन् । दिवा बहिनीलाई असाध्यै माया गर्थे । दाजुबहिनी तीन वर्षले फरक भए पनि दिवाले बहिनीलाई बामे सर्न सिकाए । तातेताते गर्न सिकाए अनि तोते बोलीमा आमा, बुबा, दाजु दिदी, बुबुमाम जस्ता शब्दहरू राम्ररी बोल्न सिकाए । समग्रमा दिवाले बहिनी दीपिकालाई हुर्काए । अहिले दुवै जना स्कुल जान्छन् । दिवाका जेठा दाजु दीर्घायु सहरमा बस्छन् । उनका पनि दिवा र दीपिका जत्रै छोराछोरी छन् । उनीहरू सहरकै स्कुलमा पढ्छन् । आमाबुबालाई खेतबारीको कामले फुर्सद हुँदैन । त्यही भएर दीपिकालाई दाजु दिवाले हुर्काए । स्कुल जाँदा दिवा बहिनीलाई अघि लगाएर लैजान्छन् भने फर्कंदा पनि सँगै लिएर आउँछन् । खाने कुरा पनि आफू थोरै खाएर धेरैजसो बहिनीलाई दिन्छन् । उनी बहिनीका लुगा पनि धोइदिन्छन् भने फुर्सदमा गृहर्काय पनि गरिदिन्छन् । अत: दिवा बहिनीलाई धेरै माया गर्छन् । दिवाले बहिनीलाई गरेको माया देखेर छिमेकी पनि दंग हुन्थे । यसपालिको दसैंमा दिवाका दाजु दीर्घायु सहरबाट धूमधामसँग घर आए । दीर्घायुले दिवालाई भन्दा बहिनी दीपिकालाई धेरै कोसेली ल्याइदिए । दीपिकालाई दाजुले सहरबाट ल्याइदिएका नयाँनयाँ लुगा र मीठा खानेकुरा छिमेकीलाई देखाउँदैमा तीन दिन बित्यो । दीर्घायुले सानी बहिनी दीपिकालाई दसैंमा टीका लगाएर सबैभन्दा धेरै पैसा पनि दिए । दीपिकाको खुसीको सीमा रहेन । पहिले पनि सानो दाइ दिवालाई कम माया गर्ने दीपिकाले दसैंबाट ठूलो दाजु दीर्घायुलाई धेरै माया गर्न थालिन् । दसैं सकिएर तिहार सुरु भयो । गाउँघर आउने दाजुभाइले चेलीबेटीलाई धेरै कोसेली लिएर आए । दीपिकालाई पनि दाजु दीर्घायुले तिहारमा कोसेली ल्याएदिनुहुन्छ भन्ने ठूलो आशा थियो तर अचानक दीर्घायु तिहारमा घर आउन नपाउने खबर आयो । दीर्घायुले बहिनी दीपिका र भाइ दिवालाई सहर पठाइदिन आमाबुबासँग फोनमा बिन्ती गरे । दसैंमा नयाँनयाँ लुगा र मीठामीठा खानेकुरा ल्याइदिएका दीर्घायुले तिहारमा सहरमा डाकेको खबरले दीपिकाको खुसीको सीमा रहेन । सानो दाजु दिवाले ठूलो दाजुको जति पैसा र उपहार दिन नसक्ने भन्दै दीपिकाले यसपालिको तिहारमा सुटुक्क सहर जाने निधो गरिन् । तिहार आउन केही दिन अघिदेखि दीपिका आमासँग गनगन गर्न थालिन् । आमा यसपालिको तिहारमा दीर्घायु दाजुलाई टीका लगाउन म त अवश्य सहर जान्छु है भनेर निरन्तर जिद्दी गर्न थालिन् । कागतिहारको बेलुका सबै जम्मा भएको बेला आमाले सान्दाजु दिवालाई टीका लगाउन छाडेर किन सहर जानुपर्यो भनेर छोरी दीपिकालाई सोध्नुभयो । तर, दिवा दाजुले दीर्घायु दाजुको तुलनामा केही दिन नसक्ने भएकाले सहर जान लागेको कुरा दीपिकाले बताईन् । आमा दीपिकासँग रिसाउनुभयो । तर रिसाए पनि उहाँले दीपिकालाई सम्झाउँदै भन्नुभयो, दीर्घायु दाजु सानैदेखि परदेश लागेकाले कान्छो दाजु दिवाले तिमीलाई हुर्काएको हो । आमाले फेरि भन्नुभयो, दिवा दाजुसँग तिमीलाई तिहारमा दिने उपहार केही छैन भनेर उसलाई नहेप सानु । ऊ पनि दाजु हो । भोलि तिमीलाई माइती चाहिन्छ । तिमी ठूली हँुदै जान्छौ । एक दिन तिम्रो विवाह हुन्छ । तिमी पराई घर जान्छयौ । अनि तिमीलाई आफ्ना दाजुभाइ प्यारो लाग्छ । त्यही भएर दिवा दाजुसँग माफी मागिहाल सानु । छेउमा बस्नुभएको बुबाले पनि दाजुसँग माफी मागिहाल्न दीपिकालाई इसारा गर्नुभयो । फुपूदिदी र छिमेकी दिदीहरू पराई घर जाँदा रुँदै गएको र माइतीघर आउँदा सधैं रमाउँदै आउने गरेको दीपिकाले देखेकी थिइन् । दीपिकाले पनि आफू छोरी भएको राम्ररी बुझिसकेकी थिइनन् । उनलाई आमाका कुराले चसक्क मन छोयो । बहिनीका कुराले गहभरि आँसु बनाएर पिँडीको चकटीमा बसेका दिवातिर दीपिकाले लाज मान्दै फर्किन अनि हजुरको चित्त दुखाएकोमा सरी दिवा दाजु भन्दै माफी मागिन् । बहिनीका कुरा सुनेर दिवा प्रसन्न भए । उनले हतारहतार भित्र गएर खुत्रुके ल्याए र खुसीले आँगनमा प्वाटै फुटाए । खुत्रुकेबाट धेरै पैसा खसे । उनले दसैंमा टीका लगाएका पैसा पनि त्यहीं हालेका रहेछन् । दिवाले तिहारमा बहिनीलाई दक्षिणा दिन पहिलेदेखि खुत्रुकेमा पैसा जम्मा गरेको बताए । साँच्चि नै दिवा दाजुले आफूलाई गरेको माया देखेर दीपिकाको आँखा रसाए । उनले दिवा दाजुलाई अँगालो हालेर खुसीका आँसु झारिन् । साँच्चिकै परिवारमा आफूभन्दा ठूलाले सानालाई सधैं सत्य र नि:स्वार्थ माया गर्दा रहेछन् भन्ने दीपिकालाई गहिरो बोध भयो । दीपिकाले सान्दाजु र आमाबुबाको सामु हात जोडेर भनिन्, मैले परिवारमा आफूभन्दा ठूलाले सानालाई गरेको मायामा सधैं सत्य र नि:स्वार्थ पाएँ । म पनि अबदेखि कहिल्यै आफूभन्दा ठूलाको चित्त दुखाउने छैन । दीपिकाको कुरा सुनेर आमाबुबा र दाजु दिवा मुस्कुराए । आकाशमा उज्यालो चन्द्रमा देखियो । डाँडावारि डाँडापारि टहटह जुन लागे । घर छेउको फूलबारी जुनको उज्यालोमा विचित्र देखियो । फूलबारीबाट दीर्घायु फुत्त निस्किए । खबरै नगरी दीर्घायु सहरबाट फर्केछन् । सबै छक्क परे । मैले बहिनीका सबै कुरा सुने भनेर दीर्घायु पनि दीपिकादेखि असाध्यै खुसी भए । दुइटै दाजुलाई यसपालि तिहारमा टीका लगाउन पाइने भएँ भनेर दीपिका पनि निक्कै खुसी भइन् । सबै एकअर्काको मुखमा हेरेर हाँस्न थाले । खुसीले निक्कैबेर हाँसे अनि हाँस्दै घरभित्र पसे । बाहिर भने टहटह जुन लागि नै रहेका थिए ।"
