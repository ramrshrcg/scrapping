शीर्षक,विवरण
रोकियो चिकित्सा विधेयक,"काठमाडौं सरकारले डागोविन्द केसीले राखेको मागअनुसार चिकित्सा शिक्षा विधेयक संसद्मा बिहीबार पेस गरे पनि एमाले र माओवादी केन्द्रले विरोध गरेपछि छलफल अघि बढ्न सकेन ।संसद्को बिहीबारको सम्भावित कार्यसूचीमा विधेयकमाथि छलफल गर्ने र पारित गर्ने उल्लेख थियो । सभामुख ओनसारी घर्ती मगरले कांग्रेस, एमाले र माओवादी केन्द्रका सचेतक, संसद्को महिला बालबालिका, ज्येष्ठ नागरिक तथा समाजकल्याण समितिका तीन दलका दुईदुई जना सांसदलाई छलफलका लागि बोलाएकी थिइन् । एमालेका राजेन्द्र पाण्डे र माओवादीका धनीराम पौडेलले समितिले दिएको प्रतिवेदनभन्दा फरक तरिकाबाट आएको विधेयक पारित गर्न नहुने भन्दै विरोध जनाएको एक सहभागीले जनाए । सभामुखले बोलाएको बैठक बिनानिष्कर्ष टुंगिएको थियो । दलहरूबीच सहमति जुट्न नसकेर बिहीबार छलफल हुन सकेन, कांग्रेसका सांसद जीवन परियारले भने । शिक्षामन्त्री गोपालमान श्रेष्ठले दलहरूसँग सहमति जुटाएपछि मात्रै संसद् बैठकमा पेस हुने भएको छ । श्रेष्ठले शुक्रबार बिहान १० बजे दलहरूलाई छलफल तय गरेका छन् । शिक्षामन्त्रीले १३ पटक अनशन बसेका डा केसीको मागबमोजिम चिकित्सा शिक्षा विधेयकमा परिमार्जन गर्ने प्रस्ताव बुधबार संसद् सचिवालयमा दर्ता गरेका हुन् । विधेयकमा १० वर्षसम्म काठमाडौंमा मेडिकल कलेज नखोल्ने, एउटा विश्वविद्यालयले ५ वटा मेडिकल कलेजलाई मात्र सम्बन्धन दिने लगायतका प्रस्ताव गरिएको छ । यस्तो व्यवस्था गर्दा मनमोहन मेमोरियल मेडिकल कलेज र झापाको बीएन्डसीले सम्बन्धन नपाउने भएपछि एमाले र माओवादीले विधेयकको विरोध जनाएका हुन् । झापाको बीएन्डसीले सम्बन्धनको सम्पूर्ण प्रक्रियासमेत पूरा गरिसकेको छ । स्वास्थ्य मन्त्रालयमा अस्पतालसमेत दर्ता गरिसकेको छ । मनमोहनको पर्याप्त पूर्वाधार नभएकै कारण स्वास्थ्य मन्त्रालयमा दर्तासमेत भएको छैन । १३ औं अनशनमा रहेका केसीका माग सम्बोधन गरेर अगाडि जान सरकार तयार भए पनि प्रतिपक्षी एमाले र माओवादी केन्द्रले प्रक्रियामा असहमति जनाएका हुन् । एमाले र माओवादीले विधेयक समितिमै पठाउनुपर्ने अडान लिएका छन् । विधेयक फेरि समितिमा पठाउन सम्भव छैन । संसद्को अन्तिम बैठक शुक्रबारमात्रै बस्नेछ । सभामुखले चासो देखाएनन् भने विधेयक थन्किने अवस्था देखियो, एक सांसदले भने, सहमतिपछि मात्रै छलफल गराउने भन्ने भएको छ । अब यो विधेयक सभामुखको कोर्टमा गयो ।"
नबन्दै धरापमा,"काठमाडौं निर्वाचन क्षेत्र बाँडफाँट नै पेचिलो बनेपछि लोकतान्त्रिक गठबन्धन औपचारिक रूपमा बन्नुअघि नै धरापमा परेको छ । राष्ट्रिय जनता पार्टी (राजपा) र संघीय समाजवादी फोरमले संयुक्त रूपमा प्रतिनिधिसभामा ५५ र प्रदेशसभामा १ सय ३१ सिट पाउनुपर्ने माग कांग्रेससँग राखेकै दिनदेखि गठबन्धनमा आबद्ध हुन खोजेका ६ दलबीच बैठक बसेको छैन । साझा चुनावी मुद्दाका साथ सिटमा तालमेल गरेर अघि बढ्ने उद्देश्यका साथ कांग्रेस, राजपा, संघीय समाजवादी फोरम, फोरम लोकतान्त्रिक, राप्रपा र राप्रपा (प्रजातान्त्रिक) बीच लोकतान्त्रिक गठबन्धन निर्माणको प्रयास भएको थियो । चुनावी सिट तालमेल गरी संयुक्त लोकतान्त्रिक गठबन्धन बनाउन ६ दलबाटै प्रतिनिधित्व भएको कार्यदलसमेत गठन भएको छ । राजपा र फोरमले ३२ निर्वाचन क्षेत्र रहेको प्रदेश नम्बर २ मा २४ सिट प्रतिनिधिसभा र प्रदेशसभाका लागि ४८ सिटको माग कार्यदलमार्फत गरेपछि कांग्रेस सशंकित भएको छ । प्रदेश नम्बर २ मा कांग्रेस ५० प्रतिशत सिट छाड्न तयार छ । तर, राजपा र फोरमले २० सिटभन्दा तल झर्न नसकिने अडान राख्दै आएका छन् । कांग्रेसले पनि आफ्नो प्रभाव क्षेत्र प्रदेश नम्बर २ नै रहेको बताउँदै पचास प्रतिशतभन्दा बढी छाडेर तालमेलमा सहमति गर्न नसकिने बताएको छ । राजपा र फोरमलाई २० सिट दिएर तालमेल गर्न नहुनेमा कांग्रेसभित्रै दबाब छ । कांग्रेसको स्थानीयस्तरबाटै फोरम र राजपालाई सिट धेरै दिएर सहमति नखोज्न दबाब आएको स्रोतले बतायो । हामी अझै छलफलमै छौं, राजपा र फोरमले यति चाहियो भनेर माग राख्न पाउँछन्, तर त्यतिमै सहमति गर्न सकिँदैन, कार्यदलमा रहेका कांग्रेसका एक नेताले भने, समानुपातिक उम्मेदवार टुंग्याएलगत्तै ठोस छलफल अघि बढ्छ । फोरमबाट कार्यदल सदस्य रहेका रामसहाय यादवले फोरम र राजपा गठबन्धनले सिट बाँडफाँटका लागि प्रस्ताव राखेदेखि नै छलफल अघि नबढेको बताए । अहिले सिट बाँडफाँटका लागि हाम्रो दुई दलबीच पनि छलफल अघि बढिरहेको छ, कांग्रेसका साथीहरू पनि समानुपातिक उम्मेदवार नटुंगिएसम्म व्यस्त भइयो भन्नुभएको छ, उनले भने, कहाँकहाँ तालमेल गर्ने भन्नेबारे ठोस छलफल नै हुन सकेको छैन । साझा चुनावी मुद्दाका साथ तालमेल अघि बढाउन खोजिएको र केके मुद्दा राख्ने भन्नेबारे राजपा र फोरमका तर्फबाट मस्यौदा बनाएर कांग्रेसलाई दिइसकिएको उल्लेख गर्दै यादवले भने, त्यसैलाई परिमार्जन गरी मस्यौदा बनाउन कांग्रेसका साथीहरू लागिरहनुभएको छ ।"
सिटकै सकस,"काठमाडौं नयाँ शक्ति पार्टीका संयोजक एवं पूर्वप्रधानमन्त्री डाबाबुराम भट्टराईको चुनावी क्षेत्र टुंगो लगाउन वाम गठबन्धनलाई सकस परेको छ । भट्टराईलाई गोरखा२ बाट उम्मेदवार हुन नदिन माओवादी केन्द्रको दबाबले अन्य क्षेत्रको बाँडफाँटलाई समेत प्रभावित बनाएको छ । भट्टराईले एमाले र माओवादी केन्द्रका शीर्ष नेतृत्वलाई भेटी उक्त क्षेत्र नमिले आफू गठबन्धनबाट बाहिरिने धम्की दिएका छन् । बाँडफाँटको मुख्य मापदण्ड कार्यान्वयनमा समेत माओवादी केन्द्रले प्रश्न उठाएको छ । विगतमा सम्पन्न २ चुनावमा प्राप्त मतलाई मुख्य आधार बनाउने मापदण्ड बनाइएको छ । एमालेलाई ६० र माओवादी केन्द्रलाई ४० प्रतिशतका दरले उम्मेदवार तय गर्ने सहमति कार्यान्वयनको आधार पनि त्यसैलाई मानिएको छ । त्यसो गर्दा आफूलाई पर्याप्त सिट नपुग्ने तर्क माओवादी नेताहरूले गरेका छन् । नयाँ शक्ति, माले, राष्ट्रिय जनमोर्चा, मधेस केन्द्रित स्वतन्त्र समूहलाई छुट्याई बाँकी रहेको क्षेत्रमा एमाले र माओवादी केन्द्रबीच ६०४० का दरले बाँडफाँट गर्ने सहमति बनेको थियो । तर, माओवादी केन्द्रका नेताहरूले सूर्य चिह्न लिएर उठ्ने अन्य उम्मेदवारलाई एमालेले आफ्नै भागमा राख्नुपर्ने तर्क गर्दै आएका छन् । भट्टराईले रोजेको गोरखा२ बाट उम्मेदवार हुन एमालेले सहमति दिए पनि माओवादी केन्द्रले मानेको छैन । केन्द्रले उक्त क्षेत्रमा पार्टीका वरिष्ठ नेता नारायणकाजी श्रेष्ठलाई उठाउने प्रस्ताव गरेको छ । माओवादी केन्द्र र नयाँ शक्तिबीच जुँगाको लडाइँले बाँडफाँटकै काममा समस्या आएको छ, निर्वाचन क्षेत्र बाँडफाँट कार्यदलका एक सदस्यले भने । माओवादी केन्द्रका नेताहरूले भट्टराईलाई हँसियाहथौडा चुनाव चिह्न लिई गोरखा१ बाट उठ्न भनेका छन् । तर, भट्टराईले सूर्य चिह्न लिई क्षेत्र नम्बर २ बाटै उठ्ने र आफ्नो पार्टीका लागि १५ क्षेत्र छुट्याइनुपर्ने अडान राखेका छन् । भट्टराईलाई काठमाडौंबाट चुनाव लड्न सुझाव पनि माओवादी केन्द्रका नेताहरूले दिएका छन् । माओवादी केन्द्रले मागेजति सिट व्यवस्थापन गर्न पनि एमाले नेताहरूलाई सकस परेको छ । त्यही कारण ३ दिनभित्र सक्ने जिम्मेवारी पाएको कार्यदलले एक साता बित्दा पनि सहमति जुटाउन सकेको छैन । कार्यदलका सदस्य एवं एमाले स्थायी समिति सदस्य सुरेन्द्र पाण्डेले केही विवाद देखिए पनि क्षेत्र बाँडफाँट चाँडै टुंगिने बताए । प्रदेश नम्बर १ र २ का विषयमा अहिलेसम्म छलफल केन्द्रित भएको र कतिपयमा सहमति जुटिसकेको जनाए । केही क्षेत्रबाहेक ती २ प्रदेशमा ठूलो विवाद छैन, आफूहरूले शीर्ष नेताहरूसँगको परामर्शमा मापदण्ड बनाई काम गरिरहेको पाण्डेले जानकारी दिए ।"
ब्वाँसाले चौंरी सखाप,"खुम्बुपासाङ ल्हामु गाउँपालिकाका दाछिरी शेर्पा र बोङ्छु शेर्पाका पाँचपाँचवटा चौंरी ब्वाँसोले गोठमै मारिदियो ।सोही वडाका पेम्बाछोती शेर्पाको पनि चारवटा चौंरी ब्वाँसोले मार्यो । यी तीन किसान प्रतिनिधि मात्र हुन् । सगरमाथा राष्ट्रिय निकुञ्जभित्र मात्रै गत र चालु गरी दुई आर्थिक वर्षमा ५७ चौंरी ब्वाँसोले खाएको निवेदन परेका छन् । स्थानीयकै गुनासोलाई आधार मान्ने हो भने गत वैशाखयता ब्वाँसो र चितुवाले एक सय हाराहारी चौंरी र याक मारे । निकुञ्जको तथ्यांकमा भने आव ०७३७४ मा ३७ वटा र ०७४७५ मा २० वटा चौंरी ब्वाँसोले मारेको उल्लेख छ । ब्वाँसोले दुई वर्ष अघिसम्म यसरी पशु मारेको थाहा थिएन, निकुञ्जका रेन्जर जयराम न्यौपानेले भने, पछिल्लोपटक त थामिनसक्नु क्षति पुर्याएको छ ।ब्वाँसोले बच्चा जन्माएका बेला आहारा जोगाउन कुनै सिजनमा धेरै र कुनै सिजनमा कम चौंरी मार्ने गरेको निकुञ्जका सूचना अधिकारी मानबहादुर खडकाले बताए । उनका अनुसार निकुञ्जका कर्मचारी र सेनाको टोलीले स्थलगत अध्ययन गर्दा पनि त्यो प्रमाणित भयो । मलद्वारबाट हात हालेर मुटुकलेजो झिकेर खाने गरेकाले ब्वाँसोले मारेको पहिचान गर्न सजिलो हुने उनले बताए ।चौंरी र याक क्षति पुर्याएबापत निकुञ्जले वन्यजन्तुबाट हुने क्षतिको राहत सहयोग निर्देशिका २०६९ अनुसार राहत दिइरहेको उनको भनाइ छ । उक्त निर्देशिकाअनुसार उन्नत जातको वयस्क चौंरीगाई मारिए ३० हजारसम्म राहत दिइन्छ । अन्य पशुका लागि वस्तुको प्रकार हेरेर प्रेषित कागज र सिफारिसका आधारमा बढीमा १० हजारसम्म राहत क्षतिपूर्ति दिने गरिएको खडकाले जनाए ।क्षति न्यूनीकरणका लागि विभिन्न प्रयाससमेत भइरहेको निकुञ्जले जनाएको छ । गोठमा राति बत्ती बालिराख्न, साइरन राख्न र बढी निगरानी गर्न उनीहरूले किसानलाई सुझाव दिएका छन् । तर चिसो ठाउँमा दिनरात निगरानी गर्न चुनौती छ । निकुञ्ज र मध्यवर्ती क्षेत्र कार्यक्रमअन्तर्गत ब्वाँसोबाट प्रभावित क्षेत्रमा विकास निर्माण, जीविकोपार्जनको कार्यक्रम लागू गरेको रेन्जर जयराम न्यौपानेले बताए । निकुञ्ज क्षेत्रमा हाल प्रत्यक्ष रूपमा ३ वटा ब्वाँसो देखिए पनि १० वटासम्म रहेको अनुमान गरिएको छ । क्षति बढदै गएमा विशेषज्ञहरूसँग परामर्श गरी अन्यत्र स्थानमा ब्वाँसो सार्ने प्रयाससमेत गरिने निकुञ्जले जनाएको छ । ब्वाँसो एक प्रकारको जंगली कुकुर हो । प्राय: ब्वाँसोको अनुहार र खुट्टामा रातो, पेट हल्का रङको हुने गर्छ । १८ देखि २० केजीसम्म तौल हुने गर्छ । राष्ट्रिय निकुञ्ज तथा वन्यजन्तु संरक्षण ऐन, २०२९ द्वारा साइटिस अनुसूची १ मा राखिएको यो जनावरको संख्या र अवस्थाका विषयमा नेपालमा अध्ययन भएको छैन । एसिया, युरोप र अमेरिकामा पाइने यसको संसारभरको संख्या एक लाख रहेको अनुमान छ । ७ देखि ८ मिटर उचाइमा बस्ने यो जनावर बासस्थान विनाशजस्ता कारण संकटापन्न रहेको साइटिस सूचीमा उल्लेख छ । यसले घरपालुवा जनावरलाई पछाडिको भागबाट आक्रमण गर्ने र मारेर छाड्ने गर्छ ।कञ्चनजंघा क्षेत्रमा लामो समय नदेखिएको यो जनावर हिउँचितुवालाई स्याटेलाइट लगाउन पासो थाप्ने क्रममा चार वर्षअघि क्यामेरा ट्रयापको तस्बिरमा कैद भएको थियो । विश्व वन्यजन्तु कोष नेपालका तत्कालीन अनुसन्धान अधिकृत कमल थापाले हिउँचितुवासमेत खान सक्ने र घरपालुवा जनावर सखाप पार्ने यो जन्तुबारे तत्काल अध्ययन गर्नुपर्ने औंल्याएका थिए ।"
समानुपातिक नाम पेस गर्न निर्देशन,"काठमाडौं (कास) एमाले स्थायी समिति बैठकले आगामी चुनावका लागि समानुपातिक सूचीका लागि सिफारिस भएका नामहरू व्यवस्थित ढंगले पेस गर्न सम्बन्धित मोर्चालाई निर्देशन दिएको छ । अध्यक्ष केपी ओलीको अध्यक्षतामा बिहीबार बसेको बैठकले सम्बन्धित प्रदेश कमिटी र जनसंगठनलाई ती नाम व्यवस्थित गरी शुक्रबार पेस गर्न निर्देशन दिएको हो । बैठकमा निर्वाचन क्षेत्र बाँडफाँट र घोषणापत्र निर्माण कार्यदलको प्रगति विवरणमा समेत छलफल भएको एमाले सचिव गोकर्ण विष्टले जानकारी दिए । मातहत कमिटीले समानुपातिकका लागि अनपेक्षित बढी संख्यामा नाम पठाएको, कतिपय सन्दर्भमा संगठन पद्धतिभन्दा बाहिर गई सिफारिस गरेको भन्दै बैठकमा नेताहरूले असन्तुष्टि पोखेका थिए ।"
चुरे भावर लोकतान्त्रिकतर्फ,काठमाडौं (कास) चुरे भावर लोकतान्त्रिक पार्टीले लोकतान्त्रिक शक्तिहरूसँग चुनावी तालमेल गर्ने भएको छ । अध्यक्ष भूमिराज निरौलाद्वारा बिहीबार जारी विज्ञप्तिमा देश संक्रमणकालमा रहेकाले निकासका लागि लोकतान्त्रिक गठबन्धन छनोट गरेको उल्लेख छ । उक्त दलले शान्ति सुरक्षाको प्रत्याभूति दिलाउन र निर्माण व्यवसायी महासंघका अध्यक्ष शरदकुमार गौचनको हत्यारा पत्ता लगाई कारबाही गर्न सरकारसँग माग गरेको छ ।
राजर्षि जनक विश्वविद्यालय विधेयक पारित,"काठमाडौं (कास) संसद्को बिहीबारको बैठकले राजर्षि जनक विश्वविद्यालय विधेयक पारित गरेको छ । यो विधेयक पारित भएसँगै मुलुकमा विश्वविद्यालयको संख्या ११ पुगेको छ । अब हरेक प्रदेशमा कम्तीमा एउटा विश्वविद्यालय भएको छ । मैथिल कला र संस्कृतिको संरक्षण, संवद्र्धन गर्दै स्थानीय आवश्यकताअनुसार कला, विज्ञान, चिकित्साशास्त्र, कृषि, वन, आयुर्वेद, कानुन, व्यवस्थापन, शिक्षा, प्राच्य दर्शन, प्राविधिक, व्यावसायिक विषयमा अध्ययन, अध्यापन गराउन पाउने गरी संसद्ले विधेयक पारित गरेको हो । विश्वविद्यालयको स्थापना र सञ्चालनमा सरकारको लगानी हुनेछ । विश्वविद्यालयको कार्यालय जनकपुरमा हुनेछ । विश्वविद्यालयले कला, विज्ञान, चिकित्साशास्त्र, इन्जिनियरिङ, कानुन, व्यवस्थापनलगायतका विषयमा अनुसन्धान गर्न अनुसन्धान केन्द्रको स्थापन गर्न सक्ने विधेयकमा उल्लेख छ । यो विधेयक राष्ट्रपतिबाट प्रमाणीकरण भएपछि लागू हुनेछ ।यसअघि प्रदेश २ बाहेक सबैमा विश्वविद्यालय स्थापना भइसकेको थियो । प्रदेश ३ मा सबैभन्दा बढी ४ वटा विश्वविद्यालय छन् । प्रदेश १ मा पूर्वाञ्चल विश्वविद्यालय, प्रदेश ३ मा त्रिभुवन विश्वविद्यालय, काठमाडौं विश्वविद्यालय, कृषि तथा वन विश्वविद्यालय, खुला विश्वविद्यालय छन् । खुला विश्वविद्यालय भने पूर्ण रूपमा सञ्चालन हुन सकेको छैन । प्रदेश ४ मा पोखरा विश्वविद्यालय, प्रदेश ५ मा लुम्बिनी बौद्ध विश्वविद्यालय, नेपाल संस्कृत विश्वविद्यालय, प्रदेश ६ मा मध्यपश्चिम विश्वविद्यालय र प्रदेश ७ मा सुदूरपश्चिम विश्वविद्यालय छन् ।"
नेताले ऐन रोके जनतामा जान्छु,सरकारी वार्ता टोलीले डा गोविन्द केसीलाई भेटेर उनको स्वास्थ्य स्थिति र मागबारे जानकारी लिएको छ । प्रधानमन्त्री कार्यालयका सचिव ङइन्द्रप्रसाद उपाध्याय नेतृत्वको तीन सदस्यीय वार्ता टोली बिहीबार दिउँसो डा केसी भेट्न अनशनस्थल पुगेको हो । सरकार संवेदनशील भएर डाकेसीका मागबारे विचार विमर्श गरिरहेको जनाउँदै उपाध्यायले छिट्टै औपचारिक रूपमा वार्ता सुरु हुने बताए । केसीका प्रतिनिधि डा अभिषेक राज सिंहका अनुसार सरकारी टोलीसँग शुक्रबार वार्ता हुनेछ ।
तस्करीको सुन लुकाएपछि हत्या,"सोमबार दिउँसो नेपाल निर्माण व्यवसायी महासंघका अध्यक्ष शरदकुमार गौचनको हत्या घटनाले छायामा परेको एक घटनाको सम्बन्धसमेत अन्तरदेशीय सुन तस्करीसँग रहेको खुलेको छ । गौचनको हत्या हुनु केही समयअघि महाशाखाले म्हैपीबाट एक थान रिभल्वर र गोलीसहित काभ्रेको रोसी नगरपालिका घर भएका छिरिङ तामाङ, सञ्जय तामाङ र दिलीप तामाङलाई पक्राउ गरेको थियो । बयानमा तीनै जनाले रसुवाको केरुङ नाका हुँदै तस्करी भइरहेको सुन लुट्ने र मनग्य आम्दानी गर्ने योजना बनाएको बताएका छन् । अनुसन्धानमा संग्लन एक प्रहरी अधिकारीले भने, काभ्रेका एक व्यक्तिबाट बन्दुक किनेर सुन लुट्ने योजनासाथ तीनैजना रसुवा जान लागेको देखिन्छ । पक्राउ परेकाहरूले तस्करीको सुन लुट्ने योजना कसको आड र संरक्षणमा बनाएका थिए भन्नेबारे अनुसन्धान जारी छ ।"
पेसा धान्न धौधौ,"भक्तपुर भक्तपुर नगरपालिका४ पोटरी स्क्वायर (तालाक्व) का बुद्धिराम प्रजापतिको कैयौं पुस्ता माटोमै हुर्किए । माटोको कलामा भिजे । परापूर्वकालदेखि माटोलाई मुख्य पेसा बनाउँदै आएका प्रजापति समुदायलाई पछिल्लो समय माटोको अभावले परम्परागत पेसा धान्न गाह्रो भएको छ । केही वर्षअघिसम्म बस्ती पातलो थियो, अहिले जग्गाको भाउ आकासियो, बुद्धिरामले भने,माटो निकाल्ने ठाउँमा घर ठडिए । भक्तपुरमा भाँडा बनाउने माटो पाउनै छोड्यो, पेसा नै संकटमा पर्ने हो कि भन्ने भय छ, उनले भने । विगतका वर्षमा भक्तपुर जगाती नजिकैको खेतबाट माटो ल्याएर भाँडा बनाउने बोलाछें, तालाक्वका अधिकांश प्रजापति समुदायले करिब पाँच वर्षयता ललितपुरस्थित हरिसिद्धिबाट माटो ल्याउन थालेका छन् । माटोको भाँडा बनाउन विशेषगरी कालो नरम माटो आवश्यक पर्छ । कालो माटो मात्र नभई रंगाउन चाहिने रातो माटो, भाँडालाई पोल्न चाहिने छाली र काठको धूलोको समेत अभाव भएको व्यवसायीहरू बताउँछन् । छाली, काठको धूलोबाट भाँडा पोल्दै आएका प्रजापतिहरूले भूकम्पपछि भने आधुनिक प्रविधिअनुसार भट्टीमा पोल्ने गरेका छन् ।तालाक्वका प्रजापति समुदायका व्यक्तिहरू विगतका वर्षमा यतिखेर आँगनभरि माटोका पाला सुकाउन व्यस्त हुन्थे । पर्याप्त व्यापार पनि हुन्थ्यो । तर, भूकम्पपछि पाला बनाउने पेसाप्रति त्यति चासो नभएको बुद्धिरामको भनाइ छ । यस वर्षको तिहारका लागि पालाको अर्डर नै लिइनँ, उनले भने । तालाक्वमा करिब ५० घरपरिवारले परम्परागत पेसा धान्दै आएको उनी बताउँछन् । माटोको भाँडो बनाउने परम्परागत पेसा अँगाल्दै आएका तालाक्वका युवा दाजुभाइ साजन र श्रीजन प्रजापति भने पछिल्लो समय माटो अभावका कारण युवाहरूमा आफ्नो पेसाप्रति उत्साह कम हुँदै गएको बताउँछन् । भूकम्पपछि जिल्लामा माटो पाउन छाड्यो, माटो निकाल्ने ठाउँहरूमा अस्थायी टहराहरू बने, श्रीजनले भने, हरिसिद्धिमा समेत माटो पाउन मुस्किल छ । बजार व्यवस्थापन विषय अध्ययनरत श्रीजन माटोबाट बनेका सामग्रीहरूको बिक्रीका लागि बजारको समेत अभाव रहेको बताउँछन् । गत वर्षको तिहारमा २० देखि २५ हजार पाला बिक्री गर्ने प्रजापतिहरूयो वर्ष पालाप्रति केन्द्रित छैनन् । धेरथोर व्यापार वर्षभरि नै भए पनि तिहारमा माटोका भाँडाको व्यापार बढ्ने गरेको छ । परम्परादेखि नै माटोको भाँडा बनाउने पेसा गर्दै आएका प्रजापतिहरू माटोको समस्याले पेसा नै बदल्नुपर्ने हो कि भन्ने चिन्तामा छन् । माटोको अभाव, प्लास्टिक तथा सिल्भरका भाँडाको बढदो प्रयोगको चपेटामा परेका प्रजापतिहरू माटोको अभावमा थप समस्या झेल्दै छन् । भूकम्पअघि एक टिप माटोको ३५ सय थियो, भूकम्पपछि बढेर ६ हजार पुग्यो, साजन प्रजापतिले भने, अहिले त्यो पनि पाउन छोड्यो, हाम्रो पेसा नै संकटमा पर्ने अवस्थामा पुगेको छ । उनीहरूले पाला, घेरुवा, खुत्रुके, धुपौरो, सली, हालिचा, फूलदानी, गमला, सुरै, हाँडी, गाग्री, घ्याम्पो लगायतका माटाको भाँडा बनाएर आफ्नो पेसा धान्दै आएका छन् । मुलुकमा दिन प्रतिदिन प्लास्टिकको भाँडाको प्रयोग बढेसँगै व्यवसाय थप संकटमा पर्दै गएको समेत व्यवसायीहरू बताउँछन् । तर, माटोको प्रयोगले मानिसको स्वास्थ्य अवस्था राम्रो हुनेसमेत उनीहरू बताउँछन् ।"
अनुसन्धान जारी,"काठमाडौं (कास) नेपाल निर्माण व्यवसायी महासंघका अध्यक्ष शरदकुमार गौचनको हत्याराको खोजीमा जुटेको प्रहरीले केही प्रारम्भिक तथ्य फेला पारेको छ । अनुसन्धानमा जुटेको प्रहरीले हत्यामा संग्लन रहेका तीन जनाको स्केच तयार पारेको छ । प्रहरीका अनुसार उक्त स्केचका आधारमा सम्भावित अभियुक्तहरू पक्राउ गर्न सजिलो हुनेछ । उच्च प्रहरी स्रोतका अनुसार गौचनको हत्यामा चार जनाको समूह खटिएको देखिन्छ । अनुसन्धानमा संग्लन प्रहरी अधिकारीका अनुसार योजनाबद्ध र लामो तयारीका साथ गौचनको हत्या गरेको देखिन्छ । प्रहरी स्रोतका अनुसार हत्याअघि उक्त समूहमा रहेका चार जनाले भीमसेनगोला र प्रयाग मार्गमा बसेर योजनाको अन्तिम तयारी गरेको देखिन्छ । प्रहरीले उक्त घटनामा नाइन एमएमको पेस्तोल प्रयोग भएको समेत बताएको छ । घटनामाथि अनुसन्धान गर्न मंगलबार नै प्रहरी प्रधान कार्यालयले डीआईजी गणेश केसीको नेतृत्वमा विशेष टोली गठन गरेको छ । उक्त टोलीमा केन्द्रीय अनुसन्धान ब्युरोका एसएसपी शेरबहादुर बस्नेत, महानगरीय अपराध महाशाखाका एसएसपी दिवेश लोहनी, तीन डीएसपी र एक इन्स्पेक्टर छन् ।"
७ लाखका माछा चोरी,"काठमाडौं (कास) प्रहरीले गागलफेदीस्थित बस्नेत एण्ड सन्स प्रालिको करिब ७ लाख रुपैयाँभन्दा बढी मूल्य बराबरको मुर्गी माछा चोरी भएको जनाएको छ । महानगरीय प्रहरी प्रभाग साँखुका प्रहरी निरीक्षक प्रकाश बुढाथोकीका अनुसार मंगलबार राति माछा चोरी भएको हो । प्रालिले लामो समयदेखि अर्गानिक तरकारी खेती, बाख्रापालन र गाईपालन गर्दै आएको छ । प्रालिका सञ्चालक जनार्दन खड्काले यसअघि कुखुरासमेत चोरी भएको भन्दै योजनाबद्ध रूपमा गिरोह नै सक्रिय भएको बताए । व्यावसायिक रूपमा खसी, बाख्रा, गाईपालन गर्दै आएका छौं, उनले भने, यस पटकदेखि माछापालन गर्न थालेका हौं । करिब २२ हजार माछा चोरी भएको छ । निरीक्षक बुढाथोकीले चोरको खोजी कार्य भइरहेको बताए ।"
पाँच सय बालबालिकाको आँखा जाँच,काठमाडौं (कास) विश्व दृष्टि दिवसको अवसरमा बिहीबार इस्टपोल माध्यमिक विद्यालय जोरपाटीका ५ सय २ जना बालबालिकाको आँखा जाँच गरिएको छ । बीपी कोइराला लायन्स नेत्र अध्ययन केन्द्रको प्राविधिक सहयोगमा शिविर सञ्चालन गरिएको थियो । आयोजक लायन्स क्लब अफ काठमाडौं मनोहराका अध्यक्ष श्यामप्रसाद रूपाखेतीका अनुसार शिविरमा विद्यालयका ७ देखि १० कक्षाका बालबालिकाको आँखा जाँच गरिएको थियो ।
समानुपातिक सूची बुझाउने मिति सार्न एमालेको प्रस्ताव,"काठमाडौं प्रमुख प्रतिपक्षी एमालेले मंसिर १० र २१ गते हुने प्रतिनिधिसभा र प्रदेशसभा चुनावका लागि समानुपातिक उम्मेदवारको सूची बुझाउने समय सार्न प्रमुख तीन दलको बैठकमा प्रस्ताव राखेको छ । कांग्रेस, एमाले र माओवादी केन्द्रको बिहीबार बालुवाटारमा बसेको बैठकमा एमाले नेता माधवकुमार नेपालले समानुपातिक सूची बुझाउने मिति केही दिन सार्न प्रस्ताव गरेका हुन् । दलहरूले समानुपातिक सूची असोज २९ मा पेस गर्नुपर्ने निर्वाचन कार्यतालिका छ ।वाम गठबन्धनबीच पार्टी एकता र एउटै चिह्नमा चुनाव लड्नेबारे छलफल चलिरहेकाले एमाले नेता नेपालले यो प्रस्ताव ल्याएका हुन् । प्रधानमन्त्री शेरबहादुर देउवाले भने उनको प्रस्तावलाई अस्वीकार गरेका छन् । कांग्रेस वरिष्ठ नेता रामचन्द्र पौडेलले एमाले नेता नेपालबाट यस्तो प्रस्ताव आएको स्विकार्दै मिति सार्नुभन्दा समानुपातिक सूची संशोधनमा बढी म्याद दिन लचिलो प्रावधान राख्न आयोगलाई सुझाव दिन सकिने धारणा आफूहरूले राखेको बताए । २९ गतेलाई केही दिन पर सारौं भन्ने प्रस्ताव आएको हो, हामीले मिति सार्नुभन्दा पनि भोलिपल्ट या पर्सिपल्ट सच्याउन पाउने खुकुलो नियम बनाउन आग्रह गरौं भन्ने धारणा राख्यौं, उनले भने । नियमलाई खुकुलो बनाउने विषयमा प्रधानमन्त्री शेरबहादुर देउवाले शुक्रबार निर्वाचन आयोगका पदाधिकारीसँग छलफल गर्ने भएका छन् । माओवादी केन्द्रका अध्यक्ष पुष्पकमल दाहालको आग्रहमा प्रधानमन्त्री देउवाले राष्ट्रिय सभाको प्रतिनिधित्व प्रणालीसम्बन्धी ऐनमा सहमति जुटाउन बैठक बोलाएका थिए । बैठकमा कांग्रेसले राष्ट्रिय सभालाई समावेशी बनाउन एकल संक्रमणीय मतका आधारमा राष्ट्रिय सभाका सदस्य निर्वाचित हुनुपर्ने प्रस्ताव राखेको छ भने एमालेले बहुमतीय आधारमा निर्वाचित गर्ने व्यवस्था राख्नुपर्ने अडान लिएको छ ।प्रमुख तीन दलबीच कुरा नमिल्दा राष्ट्रिय सभा निर्वाचनसम्बन्धी ऐन पारित हुन सकेको छैन । बहुमतका आधारमा राष्ट्रिय सभा बनाउने हो भने चेक एन्ड ब्यालेन्स पनि हुन्न, समावेशी पनि रहन्न, पौडेलले भने, प्रतिनिधिसभाले एउटा पार्टीको बहुमतका आधारमा केही निर्णय लियो भने त्यसलाई राष्ट्रिय सभाले रोक्न सक्ने हुनुपर्छ, नत्र सन्तुलन बिग्रन्छ । माओवादीले पनि एकल संक्रमणीय मतकै आधारमा राष्ट्रिय सभा गठन गर्नुपर्ने तर्क अघि सारेको छ ।निर्वाचन आयोगसमेत एकल संक्रमणीय व्यवस्थाअनुसारको निर्वाचन प्रणाली अपनाउपनुपर्ने पक्षमा छ । आयोगले समेत राष्ट्रिय सभा समानुपातिक र समावेशी हुनका लागि एकल संक्रमणीय व्यवस्थाअनुसारको कानुन संसदबाट पारित हुनुपर्ने सुझाव दलहरूलाई दिँदै आएको छ । असोज २२ गते विज्ञप्ति जारी गरेर आयोगले स्थानीय तहदेखि राष्ट्रिय सभासम्म नै संविधान र लोकतन्त्रको मर्मअनुसार समावेशी समानुपातिक, प्रतिनिधित्व हुन सकेन भने संविधानको भावना नसमेटिने भन्दै दलहरूको ध्यानाकर्षण गराएको थियो ।एमालेले अडान नछाडेपछि बैठकले प्रधानमन्त्री शेरबहादुर देउवा, एमाले अध्यक्ष केपी ओली र माओवादी केन्द्रका अध्यक्ष दहाललाई नै सहमति जुटाउन जिम्मेवारी दिएको छ । व्यवस्थापिका संसद्को म्याद असोज २८ सम्म अर्थात् प्रतिनिधिसभा चुनावका लागि समानुपातिक उम्मेदवारको सूची बुझाउनु अघिल्लो दिनसम्म मात्र रहने भएकाले त्यसअघि नै राष्ट्रिय सभा निर्वाचनसम्बन्धी ऐन पारित गर्नुपर्ने हुन्छ ।प्रधानमन्त्री देउवाले मन्त्रिपरिषद् पुनर्गठनको तयारी गरेर निर्वाचन मिति सार्ने वातावरण बनाउन खोजेको भन्दै एमाले नेताहरूले बैठकमा सरकारको धारणा मागेका थिए । प्रधानमन्त्री देउवाले कुनै पनि हालतमा निर्वाचन नसारिने जवाफ दिएका थिए । बैठकमा प्रधानमन्त्रीले निर्वाचन सार्ने तयारीमा सरकार रहेको भनी आएका समाचार निराधार रहेको बताउनुभयो, प्रधानमन्त्रीको भनाइ उदृत गर्दै एमाले नेता नेपालले बैठकपछि संवाददाताहरूलाई भने, प्रधानमन्त्रीले तोकिएकै समयमा निर्वाचन सम्पन्न गर्ने प्रतिबद्धता पनि जनाउनुभयो । प्रमुख तीन दलबीच निर्वाचनलाई असर गर्ने गरी कुनै गतिविधि नगर्न सहमत भएको पनि नेता नेपालले बताए ।एमाले संसदीय दलका नेता सुवास नेम्वाङले प्रधानमन्त्रीले सम्बन्धित दलको सिफारिसबिना मन्त्री हटाउन नमिल्ने भन्दै संवैधानिक प्रावधानप्रति प्रधानमन्त्रीको ध्यानाकर्षण गराएका थिए । प्रधानमन्त्री देउवा भने राप्रपा र संघीय समाजवादी फोरमलाई सरकारमा ल्याउने प्रयत्नमा छन् । तर विपक्षी गठबन्धनमा सामेल माओवादी केन्द्र सरकारबाट हट्न चाहेको छैन । प्रधानमन्त्री देउवाले प्रमुख विपक्षीसँग गठबन्धन जोडिसकेपछि सरकारमा बस्ने नैतिक आधार नभएको भन्दै छाड्न संकेत गर्दै आएका छन् । बैठकमा नेम्वाङले संविधानको धारा २९८ (९) को व्यवस्थाप्रति प्रधानमन्त्रीको ध्यानाकर्षण गराउँदै आचारसंहिताविपरीत मन्त्रिपरिषद् पुनर्गठन गर्न नमिल्ने बताएका थिए । संविधानको धारा २९८ (९) अनुसार मन्त्री पदमुक्त चार अवस्थामा हुन्छन् । जसअनुसार लिखित राजीनामा दिएमा, प्रधानमन्त्री आफ्नो पदबाट मुक्त भएमा, सम्बन्धित दलको सिफारिसमा वा सम्बन्धित दलसँगको सल्लाहमा प्रधानमन्त्रीले पदमुक्त गरेमा र मृत्यु भएमा भन्ने व्यवस्था छ ।"
मेघु जयसवाल दोस्रोपटक भ्रष्टाचारी ठहर,"न्यायाधीशहरू भूपेन्द्र राई, पवनकुमार शर्मा र नरेन्द्रकुमार सिवाकोटीको इजलासले गत वर्ष फैसला गरी हालै तयार भएको पूर्ण पाठमा अख्तियारको मागदाबीभन्दा करिब ३९ लाख रुपैयाँ कम रकम मात्रै भ्रष्टाचार भएको ठहर गरेको छ । जयसवालले आफूले आर्जन गरेको रकम वैध देखाउन घर निर्माणका लागि दाजु मोहनप्रसाद जयसवालले बेलारुसबाट पठाएको १० लाख ३० हजार रुपैयाँ वैध भए पनि अरू रकम भने अवैध रहेको ठहर्याएको छ । छुट्टी भिन्न भएका दाइले पठाएको रकमबाट घर निर्माण गरेको भन्ने दाबी भए पनि कागज प्रमाण अभाव देखिन्छ, फैसलामा भनिएको छ । विशेष अदालतले घर निर्माणमा खर्च भएको १ करोड १० लाख रुपैयाँमध्ये २० प्रतिशत रकम भने मिनाहा गरिदिएको छ । सरकारी दररेटअनुसार घरको लागत निकालिएकोमा १५ प्रतिशत ओभरहेड र ५ प्रतिशत ठेक्काकर नपर्ने भनी विशेष अदालतले घर निर्माणको लागत कम गरिदिएको हो । विशेष अदालतले जयसवाल परिवारले बोर्डिङ र छात्रवासबाट पाउने घर भाडालाई वैध आम्दानी भनेको छ भने सेयर, ल्यापटप, विभिन्न बैंकको ऋण चुक्ता गर्दा भएको खर्चलाई समेत वैध आर्जन नै ठहर्याएको छ । साथै, मोटरसाइकल खरिदलाई पनि विशेष अदालतले अन्यथा भन्न नमिल्ने फैसला गरेको छ । विशेष अदालतले जयसवालको कुल आम्दानीमध्ये १ करोड २७ लाख ४२ हजार रुपैयाँलाई मात्रै वैध ठहर्याएको हो । अदालतले जयसवालको दुई घर निर्माण र जग्गा खरिदमा भएको लगानीलाई अवैध ठहर्याएको छ । जसमध्ये कलैयाको एउटा घर निर्माणमा ४२ लाख ३७ लाख र अर्कोमा ४९ लाख ३६ हजार रुपैयाँ सम्पत्ति जफत हुने निर्णय पनि विशेषले सुनाएको छ ।२०७० मा पनि विशेषले जयसवालसहित बाराका तत्कालीन स्थानीय विकास अधिकारी मुरारी नेपाल, लेखा अधिकृत गोपीलाल दास र प्रमुख जिल्ला इन्जिनियर शीतल गुप्तासहित ४ जनालाई भ्रष्टाचारी ठहर गरेको थियो । उनीहरूलाई २४ लाख ३५ हजार रुपैयाँ जरिवाना फैसला भएको थियो । आर्थिक वर्ष २०६६६७ मा जिविस बारामा विभिन्न अनुदानबाट आएको १ करोड ७२ लाख रुपैयाँ अनियमितता गरेको आरोपमा अख्तियारले जिविसका कर्मचारी र उपभोक्ता समितिमा रहेका विभिन्न दलका नेतालाई प्रतिवादी बनाई २०६९ वैशाख १८ गते विशेष अदालतमा मुद्दा दायर गरेको थियो । गुप्तालाई ६ महिना र अरू सबैलाई दुईदुई वर्ष कैद सजाय सुनाइएको थियो ।"
बाढीपीडितलाई पाकिस्तानी सहयोग,काठमाडौं (कास) पाकिस्तानले नेपालका बाढी प्रभावितहरूको पुन:स्थापना र क्षतिग्रस्त संरचना पुनर्निर्माणका लागि १० लाख अमेरिकी डलर सहयोग घोषणा गरेको छ ।राष्ट्रसंघ महासभामा सहभागी हुन न्युयोर्क पुगेका प्रधानमन्त्री शेरबहादुर देउवासँगको साइडलाइन वार्तामा पाकिस्तानी प्रधानमन्त्री साहिद अब्बासीले बाढी प्रभावितप्रति सहानुभूति व्यक्त गर्दै सहयोगको प्रतिबद्धता जनाएका थिए । यसअघि पाकिस्तानी विदेशमन्त्रीले पनि बाढीबाट निधन भएकाहरूप्रति समवेदना व्यक्त गरेका थिए । काठमाडौंस्थित पाकिस्तानी दूतावासले बिहीबार विज्ञप्ति जारी गरी नेपाल र पाकिस्तानबीच सरकार तथा नागरिकस्तरमा निकट र मैत्रीपूर्ण सम्बन्ध रहेको उल्लेख गर्दै कठिन घडीमा दुवै देशबीच सधैं साथ र सहयोग रहने उल्लेख गरेको छ ।
घातक प्रदूषक निस्तेज पार्न पाँचवर्षे कार्ययोजना,"काठमाडौं सरकारले घातक जैविक प्रदूषक निस्तेजसम्बन्धी पाँचवर्षे कार्ययोजना तयार गरेको छ । घातक रसायनबाट मानव स्वास्थ्य तथा वातावरणलाई जोगाउन राष्ट्रसंघीय स्टकहोम महासन्धिले निर्दिष्ट गरेअनुसार वातावरण मन्त्रालयले कार्ययोजना सार्वजनिक गरेको हो । कार्ययोजनाको प्रतिवेदन बिहीबार वातावरणमन्त्री मिथिला चौधरीले सार्वजनिक गरेकी हुन् । रसायन, विषादीलगायतका विज्ञ सम्मिलित कार्यदलले दुई वर्ष लगाएर कार्ययोजना तयार गरेको हो । मन्त्रालयका सचिव डा विश्वनाथ ओलीले कार्ययोजनामा भएका लक्ष्य पूरा गर्न करिब एक अर्ब रुपैयाँ आवश्यक पर्ने बताए । प्रतिवेदनमा भएअनुसारका कार्यक्रम सम्पन्न गर्न चुनौती पनि छन्, ओलीले सञ्चारकर्मीसित भने, तर, अघिल्ला अनुभवले हामीलाई सहयोग गर्ने अपेक्षा छ । सन् २००१ मा तयार भएको स्टकहोम महासन्धि सन् २००४ देखि कार्यान्वयनमा आएको हो । महासन्धिलाई नेपालले सन् २००६ को १३ अक्टोबरमा अनुमोदन गरेर पक्ष मुलुक भएको हो । अहिलेसम्म यसका १८० पक्ष राष्ट्र छन् भने १५२ मुलुकले स्टकहोम महासन्धि अनुमोदन गरिसकेका छन् । सन् २००२ ताका यो महासन्धिले विश्वभर १२ वटा रसायनलाई घातक सूचीमा सूचीकृत गरी तिनलाई निस्तेज गर्दै अघि बढ्ने संकल्प लिएको थियो । समयअनुसार त्यस्ता घातक रसायनको संख्या थपिने क्रम जारी छ । सन् २०१७ सम्म आइपुग्दा यस्ता रसायन २८ पुगिसकेको छ । स्टकहोम महासन्धिको धारा ७ बमोजिम हरेक पक्ष राष्ट्रले आफ्नो राष्ट्रिय कार्यान्वयन योजना (एनआईपी) अद्यावधिक एवं पुनरावलोकन गरी महासन्धिको सचिवालयमा पठाउनुपर्ने हुन्छ । पक्ष मुलुकले हरेक ५ वर्षमा महासन्धि कार्यान्वयनसम्बन्धी कार्ययोजना महासन्धिको मुख्यालयमा पेस गर्नुपर्ने हुन्छ । त्यसअनुसार नेपालले पहिलो योजना सन् २००७ मा बुझाएको थियो । अहिले तयार गरिएको कार्ययोजना दोस्रो हो, एनआईपीको राष्ट्रिय कार्यक्रम संयोजक तथा विषादी विज्ञ भूपेन्द्र देवकोटाले कान्तिपुरसित भने, यो स्टकहोम महासन्धिको सचिवालय जेनेभा पठाइनेछ । गत मे महिनामा स्टकहोम महासन्धिका पक्ष राष्ट्रको आठौं सम्मेलन भएको थियो । यसअघि स्टकहोम महासन्धिले पहिचान गरेका विषादीको व्यवस्थापन गर्ने काम गरिसकेको छ । सन् २०११ को डिसेम्बरमा मन्त्रालयले ललितपुरको खुमलटार र बाराको अमलेखगन्जमा राखिएका म्याद गुज्रिएका ७५ मेट्रिक टन विषादी पुन: प्याक गरी कन्टेनरमा हालेर जर्मनी फिर्ता गरेको थियो । हामीसँग डिस्पोज गर्ने क्षमता र प्रविधि नभएकाले जर्मनी नै फिर्ता गरिएको हो, देवकोटाले भने, १२ सय डिग्री सेल्सियस तापक्रम दिएर त्यसलाई निस्तेज गरिएको थियो ।त्यसबाहेक बिजुलीको ट्रान्सफर्मरमा भएको पीसीबीयुक्त हानिकारक तेलको समेत व्यवस्थापन गरेको नेपालसँग अनुभव छ । फोहोर बाल्ने, विभिन्न फलाम तथा अन्य धातुजन्य उत्पादन प्रक्रियालगायतबाट डाइअक्सिन र फुरान जस्ता घातक रसायन उत्सर्जन भएको देखिएको छ । नेपालमा कुनै रसायन उत्पादन, आयात र भण्डारण भएको नदेखिए पनि विभिन्न इलेक्ट्रोनिक्स सामानको प्रिन्टेड सर्किट बोर्ड, सवारी साधनको सिटलगायतमा घातक रसायन टाँसिएर आएको देखिन्छ । मुलुकमा भएका घातक रसायन निस्तेज गर्न आवश्यक कानुन तर्जुमा गर्नुपर्नेसमेत देखिएको देवकोटाले उल्लेख गरे ।"
राजनीतिमा अपराधीकरण,"कांग्रेसले प्रतिनिधिसभा तथा प्रदेशसभा सदस्य निम्ति उम्मेदवार चयनदेखि भविष्यमा तिनलाई परिचालन गर्नेसम्म अधिकारसम्पन्न संसदीय समितिमा भ्रष्टाचारी प्रमाणित खुमबहादुर खड्कालाई राखेको छ । दाङ जिल्ला कार्यसमितिले उनलाई संघीय सांसदको उम्मेदवार बनाउन नामसमेत पठाएको छ । एमालेले पनि गुन्डा नाइकेका रूपमा चिनिएका राजीव गुरुङ (दीपक मनाङे) लाई मनाङ २ को प्रदेशसभा सदस्य उम्मेदवारमा सिफारिस गरेको छ । ऐनअनुसार दुवै व्यक्ति कुनै पनि दलको सदस्य हुनै योग्य छैनन् । राजनीतिक दलसम्बन्धी ऐन, २०७३ को दफा १४ को उपदफा १ मा भनिएको छ, भ्रष्टाचार, जबर्जस्ती करणी, मानव बेचबिखन तथा ओसारपसार, लागूऔषध बिक्री वितरण तथा निकासी वा पैठारी, सम्पत्ति शुद्धीकरण, अपहरणसम्बन्धी कसुर वा नैतिक पतन देखिने अन्य फौजदारी कसुरमा कैदको सजाय नपाएको व्यक्ति मात्र पार्टीको सदस्य हुन योग्य हुनेछ । प्रतिनिधिसभा निर्वाचनसम्बन्धी ऐन, २०७४ को दफा १३ को उपदफा १ को (ङ) ले पनि उम्मेदवार हुने योग्यतामा त्यही प्रावधान राखेको छ । खड्का सर्वोच्च अदालतबाट भ्रष्टाचारी ठहर भई जेल सजाय भोगिसकेका व्यक्ति हुन् । स्थानीय तहको पहिलो चरण निर्वाचनअघि काठमाडौं प्रहरीले उपत्यकाको शान्ति सुरक्षा बलियो बनाउने भन्दै केही गुन्डा नाइकेलाई पक्राउ गरेको थियो । त्यसमा मनाङे पनि थिए । विभिन्न आपराधिक क्रियाकलापको अभियोगमा उनी पटकपटक पक्राउ परेका छन् । दुई ठूला दलले यस्ता पात्रलाई प्रतिस्पर्धामा उतार्नु कानुनको ठाडो उल्लंघन मात्र होइन, मतदाताको अपमानसमेत हो । ठूला दल दण्डहीनतामा कति अग्रसर छन् भन्ने यसले देखाउँछ । यस्तो क्रियाकलापले अपराधलाई राज्यसंरक्षित सुरक्षा प्रदान गर्छ । सुशासनको नेतृत्व गर्नुपर्ने प्रधानमन्त्री आफैंले आफ्नै दलभित्र अपराधीकरणलाई प्रश्रय दिनु लज्जास्पद हो । स्थानीय तहमा सर्वाधिक लोकप्रियता हासिल गरेको विपक्षी दल एमालेले मतदाताको विश्वासमा चोट पुग्ने गरी अपराध पृष्ठभूमिका व्यक्तिलाई काँधमा बोक्नु अशोभनीय हो ।अघिल्ला चुनावसम्म कालो पृष्ठभूमि भएका वा नगददार दातालाई अप्रत्यक्ष ढंगले अवसर दिइन्थ्यो । समानुपातिकको बन्द सूची मा राखेर तिनलाई घुमाउरो गरी संसद्मा पुर्याइन्थ्यो । अमर्यादित चरित्र भएका, समाजमा छवि बिगारेका वा पैसाको तागतमा जे पनि गर्ने लक्ष्य लिएकालाई नीति निर्माता बनाउन दलहरूमा थोरै भए पनि हिचकिचाहट देखिन्थ्यो । यसपालि त त्यस्तालाई हाकाहाकी स्वागतसत्कार गरिएको छ । दलगत राजनीतिभित्र अपराधीकरणलाई हर्षोल्लासपूर्वक भित्र्याइएको छ । प्रमुख दलहरूमा जस्तासुकै पात्र अघि सारे पनि मत पाइन्छ भन्ने दम्भ बढेको छ । त्यही कारण ठूला अपराधमा संलग्न व्यक्तिलाई विशेष समारोहमा सिन्दूरजात्रा गरी प्रवेश दिलाइएको छ । हुँदाहुँदै तिनलाई सांसदको प्रतिस्पर्धामा छानिएको छ । सांसद बनाउनु भनेको कानुन बनाउने वा सरकारमा रही त्यसलाई कार्यान्वयन गर्ने अधिकार प्रत्यायोजन गर्नु हो । यति जिम्मेवारपूर्ण वा संवेदनशील ठाउँमा स्वार्थ समूहको प्रवेशले राज्य सञ्चालन प्रणालीलाई बिटुलो बनाउँछ । बैंक तथा वित्तीय क्षेत्रसम्बन्धी (बाफिया), सहकारी एवं शिक्षाजस्ता ऐन घातक किसिमका बन्नुको मुख्य कारण निहित स्वार्थ भएका व्यक्तिलाई सांसद बनाउनु नै थियो । चिकित्सा शिक्षामा बढ्दो माफियातन्त्र नियन्त्रण गर्ने माग राख्दै डा गोविन्द केसी १३ औंपटक आमरण अनशन बसिरहेका छन् । विधेयक नल्याउने वा ल्याए पनि मेडिकल माफिया लाई फाइदा पुग्ने गरी ल्याउन खोज्ने लुकामारीमा संसद्को पूरै कार्यकाल व्यतीत भएको छ । यसको कारण उही हो संसद्मा अवाञ्छित तत्त्व हावी हुनु ।त्यसैले गुटउपगुट मिलाउने आन्तरिक व्यवस्थापनका नाममा वा आपराधिक मनसायले सानातिना समूह चलाएको कथित आकर्षण देखेर दलहरूमा सम्मानित अवसर दिइनु हुँदैन । आपराधिक क्रियाकलापमा संंलग्न वा आर्थिक अनियमिततामा डामिएका व्यक्तिलाई नल्याउँदा पनि दलहरूमा जनशक्तिको खाँचो हुने होइन । बरु त्यस्तालाई स्वागत गरी अवसरसमेत दिँदा इमानदार एवं निष्ठावान कार्यकर्तामा निराशा छाउँछ । सम्बन्धित दलको इज्जत र गरिमामा आँच आउँछ । त्यसको पनि ख्याल गरिनुपर्छ । मतदाताले ठूला दललाई निरन्तर ठूलै बनाएर गरिआएको विश्वास एवं भरोसाको घात पनि गरिनु हुन्न । नत्र सजाय उनीहरूले नै गर्नेछन् । भ्रष्ट र आपराधिक कर्ममा संलग्नहरूलाई राजनीतिमा स्थान दिनु भनेको राजनीतिलाई अपराधीकरण गर्नु हो ।"
राष्ट्रिय सुरक्षा प्रसंग र प्रवृत्ति,"राष्ट्रिय सुरक्षाको सन्दर्भमा हामी अक्सर सुरक्षा संयन्त्रकै बारेमा बढी सोच्ने गर्छाैं र त्यही अनुसार निष्कर्षमा पुग्छौं । सुरक्षा संगठनको प्रभावकारितामा समेत प्रश्न उठाउँछौं । तर राष्ट्रिय सुरक्षाको अर्काे आयामबारे हामी रत्तिभर चिन्तित छैनौं । वास्तविकता त के भने परनिर्भरता हाम्रो राष्ट्रिय सुरक्षाको निम्ति अति ठूलो र भयावह जोखिम हो । उदाहरणको लागि नाकाबन्दी हामी विरुद्ध युद्धको स्थिति थियो, जुन बन्दुकले लडिंँदैन । तर नाकाबन्दीको पीडा र क्षति हामी पराश्रित हुनुकै कारण भनी किन बुझ पचाउँछौं ? हाम्रो जनजीवनलाई त्यसबेला अलिकति भए पनि तस्करहरूले आडभरोसा दिएको मन्त्रीले नै वक्तव्य जारी गरेको हामीले सुन्यौं । हाम्रो आन्तरिक सुरक्षा संयन्त्र भने त्यसबेला मानवअधिकार उल्लंघनको आरोप खेप्दै थियो । हामी विकल्पविना छट्पटिएका थियौं । यसैले अब परनिर्भरतालाई हाम्रो राष्ट्रिय सुरक्षा संवेदनशीलताको विषय ठम्याउन सक्नुपर्छ । हाम्रो विप्रेषणले धानेको आयातमा निर्भर अर्थतन्त्रले अन्तरनिर्भरताको लक्ष्यलाई नारामा मात्र सीमित गर्दा मुलुकको स्थिति खुम्चिएको छ ।हामी जुन भूराजनीतिक स्थितिमा छौं, सैन्यशक्ति हाम्रो राष्ट्रिय सुरक्षा सन्दर्भको एकमात्र मापदण्ड हुन सक्दैन । मधेसवादी राजनीतिक नेताहरूले संघीयताको मागसितै उठाएको एक मधेस एक प्रदेशको नारासमेत हाम्रालागि राष्ट्रिय सुरक्षा त्रासदी भएको थियो । सुरक्षा सुदृढीकरण तथा सैनिक क्षमता अभिवृद्धिको निम्ति यथोचित आर्थिक टेवा चाहिन्छ । हाम्रो आर्थिक क्षमता स्थितिको आँकलन कुल गार्हस्थ उत्पादनको आधारमा गर्न सकिन्छ । यस सन्दर्भमा साधारणतया हाम्रो कृषि उत्पादन, उद्योगधन्दा, वाणिज्य व्यापार, खनिज पदार्थको सञ्चिती तथा ऊर्जा क्षमता र उपयोग कुन अवस्थामा छ, त्यो कुनै न कुनै तवरले सैन्यशक्ति साथै सुरक्षा संयन्त्रमा प्रतिविम्बित हुन्छ । यी राष्ट्रिय सूचकहरूको तथ्यगत विवेचनाबाट हामी राष्ट्रिय सुरक्षा अवस्थाबारे पूर्णतया जानकार हुन सक्छौं । राष्ट्रिय सुरक्षा वा असुरक्षामा चुलिँदो व्यापार घाटा र बढ्दो परनिर्भरताले कस्तो असर पर्छ भनी सुरक्षा निकायले सोच्ने कुरा त होइन । तर परनिर्भरता राष्ट्रिय सुरक्षा सम्बद्र्धनको अवधारणामा अटाउने विषय हो वा होइन । अब राष्ट्रिय सुरक्षा परिषदले सोच्ने बेला आएको छ ।जब राष्ट्रिय राजनीति आफ्नो मान्छेको परिधिभित्रै रुमल्लिरहेको हुन्छ, त्यस्तो अवस्थामा राष्ट्रिय सुरक्षा अवयव कमजोर हुन्छ । फेरि सरकारले गाइडेड प्रतिवेदनको आधारमा तजबिजी निर्णय लिने कारणले पनि सुरक्षा निकायहरूसमेत अन्योलग्रस्त हुने गरेका छन् । संरचनात्मक सुदृढता तथा अनुशासनरहित सुरक्षा अंगहरू व्यवस्थापकीय चलखेलको पनि सिकार हुने गर्छन् । हामीले अक्सर राष्ट्रिय सुरक्षाको हकमा रक्षा मन्त्रालय र गृह मन्त्रालयले अविछिन्न अभिभारा बोक्नुपर्छ भन्ने धारणा राख्ने गर्छाैं । खासगरी बाह्य सुरक्षा चुनौतीसित रक्षा मन्त्रालयले सरोकार राख्छ भने गृह मन्त्रालयले मुलुकको समस्त सुरक्षा व्यवस्थापनको कार्यभार बहन गरेको हुन्छ । मुलुकको निजामती प्रशासनदेखि प्रहरी तथा खुफिया निकायहरू गृह मन्त्रालय अन्तर्गत निर्देशित, नियन्त्रित र सञ्चालित हुने गर्छ । आन्तरिक सुरक्षा सुदृढ गर्दै कानुनी राज्य सञ्चालित गर्नु नै यसको एकमात्र उद्देश्य हुन्छ । तर सरकार फेरिनुसितै नीतिनियम पनि फेरिने हँुदा हामीकहाँ कुनै पनि निर्णयको स्थायित्वमा शंका गर्नुपर्ने हुन्छ । जस्तै: गृह र रक्षा मन्त्रालयमा मन्त्री फेरिनासाथ सुरक्षा संरचना र राष्ट्रिय नीति तर्जुमा गर्न प्रतिवेदन लेखाउने चलन बढेको छ । अहिले रक्षा मन्त्रालयमा नवगठित कार्यदलको संयोजकत्व पूर्व रक्षासचिव वामनप्रसाद न्यौपानेबाट देवेन्द्र सिटौला हँुदै माधवप्रसाद रेग्मीमा सरेको छ । संघीय संसदको निर्वाचनपछि गठन गरिने केन्द्रीय सरकारको रक्षामन्त्रीले पनि आफ्नै कार्यदल गठन गर्ने परम्परा थेग्नेछन् । स्मरणीय छ, जंगी अड्डाले २०६९ सालमा सेनाको संगठनात्मक आन्तरिक पुनर्संरचना सम्बन्धी अध्ययन प्रतिवेदन तयार गरी राष्ट्रिय लक्ष्य हासिल गर्न मिलिटरी डक्ट्रिनसमेत परिभाषित गरेको थियो । त्यसैगरी महारथी गौरवशमशेर राणा सेनाध्यक्ष पदमा बहाली हुँदा सेनाको भूमिकाबारे भिजन डक्युमेन्ट पनि सार्वजनिक गरेका थिए । ती दस्तावेजहरू निश्चय पनि राजनीतिक दलहरूले प्रचार गर्ने चुनावी घोषणापत्र जस्तै त होइन होला । त्यसैले राष्ट्रिय सुरक्षा चुनौतीको गहिरो र गहन बहस अघि बढाउनकै लागि सेना र अन्य सुरक्षा निकायहरूले विद्यमान परिस्थितिबारे गम्भीरतासाथ पुनरावलोकन गर्नुपरेको छ । पृतनाको संख्या थप्दैमा सेनाको क्षमता, सामथ्र्य र शक्ति बढ्ने होइन । सात संघीय प्रदेशमा ७ पृतनापति (उपरथी) सितै सहायक रथीको संख्या बढ्ने निश्चित छ । त्यस्तै २ जना रथी दरबन्दीमै सेना सीमित नहुन पनि सक्छ । उच्चपदस्थ अधिकृतहरूको बढ्दो दबाब यदि हाम्रो राष्ट्रिय लक्ष्य र सामथ्र्य अनुसार हाम्रो निर्णयबारे अघि नै सोच्न सकेनौं भने हाम्रो रणनीति नाकाम पनि हुनसक्छ ।गृह मन्त्रालयमा पनि नीतिनियम फेरिने परम्परा जारी छ । कहिले गृहमन्त्रीको स्वार्थको कारण जनपद र सशस्त्र प्रहरीबीच विवाद हुने, कहिले प्रहरी प्रमुखको नियुक्तिमै हानाथाप त कहिले सातै प्रदेशमा एआईजी पद स्थापना गर्ने गृहमन्त्रीको निर्णयमा मतभेद । गृहमन्त्रीबाट ११ जना एआईजीको दरबन्दीपछि भएको यो निर्णय २०७३ मा प्रहरी संगठनको पुनर्संरचना सम्बन्धी कार्यदलले बुझाएको प्रतिवेदनको सुझाव विपरीत छ । उक्त प्रतिवेदनले संघीय संरचनाभित्र एआईजीको होइन, प्रदेशहरूमा आईजीपी पदस्थापना सिफारिस गरेको छ । अहिलेको प्रमुख जिल्ला अधिकारी र प्रहरी निकायले केन्द्रप्रति जवाफदेहिता व्यहोर्नुपर्ने जस्तै संघीय प्रदेशहरू केन्द्रशासित हँुदैनन् । त्यस्तै सबै संघीय प्रदेशहरूमा केन्द्रमा जस्तै एउटै राजनीतिक दलको वा एकैखाले गठबन्धन सरकार गठन हुने सम्भावना पनि न्यून हुन्छ । तसर्थ केन्द्र र राज्यबीच सम्बन्धको परिवेश समन्वयकारी भूमिकाबाट निर्देशित हुनु पर्नेछ, केन्द्रीकृत नियन्त्रणबाट होइन । आन्तरिक सुरक्षाकै सन्दर्भमा खुफिया संयन्त्रसितको समन्वयन र प्रभावकारी भूमिका अत्यावश्यक हुन्छ । गोप्य सूचना प्रवाहमा ढिलासुस्ती र प्राप्त सूचनाको तथ्यगत विश्लेषणमा अपेक्षा राष्ट्रिय हितमा हुने छैन ।भन्नैपर्ने अर्काे कुरा हाम्रा नेताहरूमा सुरक्षा मामलामा कुनै सजगता छैन । उनीहरूलाई त राष्ट्रिय सुरक्षा होइन, सत्ता सुरक्षाको चिन्ताले बढी पिरोल्छ । राष्ट्रिय सुरक्षा गम्भीर छलफलको विषय हुनु अब नेताहरूको मनस्थिति फेरिनुपर्छ । त्यसैले जंगी अड्डाको रक्षा मन्त्रालयप्रति दृष्टिकोण सकारात्मक हुनसकेको छैन । किनकि रक्षा मन्त्रालय कर्मचारीतन्त्रको पकडमा छ । त्यहाँ सेना र सुरक्षा सम्बन्धी ज्ञान भएका निजामती कर्मचारीहरूको नितान्त अभाव छ । फेरि कर्मचारीहरूको निम्ति रक्षाभन्दा गृह मन्त्रालयको आकर्षण बढी छ । त्यसैले त्यहाँ कर्मचारीहरू वृत्तिविकास गर्न चाहँदैनन् । हाम्रो परराष्ट्र मन्त्रालयसमेत मुलुकको विदेश नीतिको साथै प्रतिरक्षा अवधारणाको संवाहक हुने अग्रणी भूमिकाबाट चुकेको छ । राष्ट्रिय सुरक्षा संवेदनशीलताबारे सम्बन्धित निकायहरूले समेत महत्ता दिन छाडेजस्तो प्रतित हुन्छ । हाम्रा सुरक्षा निकायहरूमा पर्याप्त बजेटको अभावमा पराश्रित हुँदै जानुले हाम्रो सुरक्षा नीति प्रभावित नभई रहन सक्दैन । हाम्रा छिमेकीहरूले नेपाली भूमिबाट असुरक्षित भएको अनुमान र शंकाकै आधारमा हाम्रो सेना, सशस्त्र र जनपद प्रहरी र खुफिया निकायहरू समेतलाई स्रोत र साधनले सघाउनुले त्यसको प्रत्यक्ष प्रभाव ती निकायहरूको लोयल्टीमा पर्न सक्छ । द्विपक्षीय सम्बन्धको सुमधुरताको निम्ति गरिने यस्ता समझदारीपछि गएर महँगो हुन सक्नेप्रति बेलामै सचेत हुनु राम्रो ।सबैले बिर्सने गरेको कुरा के भने हामीकहाँ राष्ट्रिय सुरक्षा परिषद छ । त्यसले पोहोर साल १६ औं वार्षिकोत्सव मनाएको थियो । यस वर्ष नेपालको संविधान जारी भएको दोस्रो वार्षिकोत्सव मनायौं । राष्ट्रिय सुरक्षा नीति २०७३ राष्ट्रपतिद्वारा नै सार्वजनिक भएको छ । यी सबै राष्ट्रिय सुरक्षाप्रतिकै सजगता र सचेतताको उपज हुन् । तर हामीले सुरक्षाको प्रमुख चुनौती (थ्रेट) को पहिचान गर्न भने बिर्सेका छौं । जसको मूल्यांकन र विश्लेषणद्वारा मात्र सुरक्षा नीति तर्जुमा गरिन्छ । अन्तर्राष्ट्रिय खुला सिमानालाई चुनौतीको रूपमा लिएका छौं । त्यो पनि हाम्रो छिमेकी भारतले एकतर्फी रूपमा परिभाषित गरेर सीमा सुरक्षाबल (एसएसबी) को लस्कर तैनाथ गरेपछि हामी सतर्क भएको संकेतमात्र हो । ईपीजीको ५ औं बैठक (असोज २१२२, २०७४) मा भारतले नै सीमा नियमनको विषय उठाएको छ । यसले रोटीबेटीको सान्निध्य सम्बन्धभन्दा खुला सीमाको बढ्दो जोखिमबारे भारत गम्भीर भएको बुझ्न सकिन्छ । हुन त सीमामा विद्युतीय तारबार वा पर्खाल नै ठड्याए पनि छिद्रहरूको उपयोग गर्दै अपराधी, आतंकवादी र तस्करहरू वारपार गरिनै हाल्छन्, काश्मीरमा जस्तै । तैपनि सीमा नियमनको उपादेयतालाई भने उपेक्षा गर्न सकिँंदैन ।अचेल हामीकहाँ राष्ट्रिय सुरक्षाको शब्दार्थ बन्दुकसित सम्बन्धित गरिनुले सुरक्षा अवधारणालाई सीमितता प्रदान गरिएको छ । हामीले बन्दुक बोकेको सेना वा सुरक्षा निकायको सार्थकतामात्र सम्झेका छौं । बन्दुकले सुरक्षा प्रदान गर्छ भन्ने धारणाले नै प्रतिआतंकवादी कारबाही गर्दा सरकारले गाउँघरमा मिलिसिया तथा भिजिलान्ते समूह गठन गरी जसरी बन्दुक बाँड्ने काम गर्यो, त्यस्तो गल्ती नदोहोर्याओस् । राष्ट्रिय संकटको बेला बन्दुकको अनुशासनबाट अपरिचित गैरतालिमे जनताको हातमा हतियार सुम्पिनु कति जायज थियो, त्यसबारे सोच्नसमेत नसक्नु असुरक्षाकै अर्काे आयाम हो भनी यहाँ भन्नु अत्युक्ति नहोला । राष्ट्रिय सुरक्षा सम्बद्र्धनको प्रसंगमा हाम्रो आवश्यकता सेना वा सुरक्षा संयन्त्रको प्रयोग (युज अफ फोर्स) नभई त्यसको उपयोगिता (युटिलिटी अफ फोर्स) हुनुपर्छ जस्तो मलाई लागेको छ । यही आधारमा राष्ट्रिय सुरक्षा नीतिको पुनरावलोकन गर्न युक्तिसंगत हुन्छ । सुरक्षाको प्रत्याभूति जनजीवनमा पर्न सक्नुपर्छ ।"
पार्टीको छवि धमिल्याउने पात्र,"नवलपरासीमा विभिन्न सरकारी कार्यालयमा राजनीतिक हस्तक्षेपले सीमा नाघेको छ । विभिन्न समूह र व्यक्तिगत स्वार्थ तथा दबाबका कारण सरकारी कार्यालयका अधिकृतहरू सरुवा भइआएको छोटो समयमै पुन: अन्यन्त्र सरुवा हुने गरेका छन् । पछिल्लो समय देवचुली नगरपालिकाका कार्यकारी अधिकृत चिरञ्जीवी गिरी नेपाली कांग्रेसका एक प्रभावशाली केन्द्रीय नेताको ठाडो निर्देशनमा मन्त्रालय तानिएको बताइएको छ । दसैं अगाडि संघीय मामिला तथा स्थानीय विकास मन्त्रालयले सरुवा गरेर देवचुली नगरपालिकामा आएका कार्यकारी अधिकृत गिरीलाई नगरपालिकामा हाजिर भएको दुई घन्टामै मन्त्रालय तानिएको हो । नेताको पीएले भेट्न बोलाउँदा नगएको निहँुमा उनको सरुवा गरिएको बताइएको छ । यस अघि पनि जिल्ला समन्वय समिति नवलपरासीले नदीजन्य पदार्थको अवैध उत्खनन गरेको भन्दै कांग्रेस महासमिति सदस्य विष्णुबहादुर कार्की संलग्न स्मृति निर्माण सेवालाई कारबाही थालेपछि तत्कालीन स्थानीय विकास अधिकारी जीवलाल भुसाल र त्यसपछि आएका स्थानीय विकास अधिकृत युवराज कट्टेललाई सरुवा गरिएको थियो । यस्तो राजनीतिक हस्तक्षेप तुरुन्त रोकी राष्ट्रसेवक कर्मचारीलाई नियमपूर्वक स्वतन्त्र काम गर्न दिन र विकास कार्यमा अवरोध नगर्न नेपाल सरकारले विशेष ध्यान दिनुपर्छ । नागरिक समाजले पनि यस्तो गतिविधिको घोर विरोध गर्दै विधिको शासन कायम राख्न यथाशक्य दबाब दिन जरुरी छ । लक्ष्मीप्रसाद पंगेनी कावासोती ३, नवलपरासी"
विकासको मूल कडी : स्वच्छ प्रशासन,"विकासका लागि अहिलेको प्रमुख तर आवश्यकता भनेको सुशासनको स्वच्छ प्रशासनको प्रत्याभूति हो । अहिलेसम्म हाम्रो विकास हुन नसक्नुमा राजनीतिक अस्थिरता र प्रशासनिक क्षेत्रको राजनीतीकरण नै प्रमुख कारण हो । नैतिक विचलन पनि हाम्रो अगतिको कारण बनेर रहेको छ । प्रशासनदेखि राजनीतिसम्म नै समस्या छ । राजनीतिमा अति महत्त्वाकांक्षाले पेसाको भरमा टिकट लिने र दिने चुनाव जित्ने, पार्टी कब्जा गर्ने र सत्ताकब्जा गर्ने प्रवृत्तिको माध्यमबाट आफ्ना वर्गीय हित सुरक्षित गर्ने जसले गर्दा नियामक संस्थाहरू कमजोर पारिएका छन् । अनुगमन फितलो मात्रै हैन, छँदै छैन भने हुन्छ । गुणस्तर नियन्त्रणको व्यवस्था नै छैन । घुसखोरी र कमिसनतन्त्रको जालोले विकास थला पर्नेमात्र हैन, लोकतन्त्र नै घायल हुने अवस्थामा पुग्दैछ । त्यतिमात्र हैन, राष्ट्रियता कमजोर पार्ने पनि भ्रष्ट प्रवृत्ति नै हो । भ्रष्टाचारीको देशभक्ति कमजोर हुन्छ । त्यसैले देशको विकास गरेर समृद्धि हासिल गर्न, लोकतन्त्र सबल तुल्याउन तथा राष्ट्रियता दरो बनाउन राजनीति र प्रशासन स्वच्छ रहनुपर्छ । मैले नेपाली कांग्रेसको सभापतिका हैसियतले तेह्रौं महाधिवेशनको उद्घाटन गर्दै भनेको थिएँ, दु:खको कुरो छ, अहिले राजनीतिमा विकृति घुसेर राजनीतिप्रति नै मानिसहरूमा वितृष्णा पैदा भइरहेको छ । राजनीति गर्नेहरूप्रति नै सम्मान र विश्वास हराएको छ । यो लोकतन्त्र र मुलुककै लागि अनिष्टकर कुरा हो । त्यसैले आज आवश्यकता छ, राजनीतिलाई सम्मानित तुल्याउने अभियान । अझै यसलाई सशक्त रूपमा अघि बढाउन कम्मर कस्नुपर्ने बेला आइरहेको छ । राम्रो काम गरेर, आफैमा सुधार, परिष्कार ल्याएर समाज बदल्न सकिन्छ । महात्मा गान्धीले यसै भन्नुहुन्थ्यो । राजनीतिलाई सम्मानित क्षेत्र तुल्याउने हो भने यहाँ एउटा आन्दोलन सञ्चार माध्यमबाट, सभासम्मेलनबाट, राजनीतिक मञ्चहरूबाट, युवा साहित्यकारहरूका लेखनीबाट र सडक प्रदर्शनबाट समेत थालनी गर्नुपर्छ । भ्रष्टाचार रोक्ने र देश विकासको लागि अवरुद्ध गतिलाई अघि बढाउने हो भने सुशासनको थालनी देशको कार्यकारी प्रमुख प्रधानमन्त्रीबाट सुरु हुनुपर्छ । प्रधानमन्त्रीले आफ्ना मन्त्रीहरूलाई भन्न सक्नुपर्छ मलाई राष्ट्रले यत्रो जिम्मेवारी दिएको छ, अब मैले राष्ट्र र जनतालाई दिनुमात्र बाँकी छ, ममा कुनै लालच बाँकी छैन । तपाईहरू पनि यत्रो ठूलो जिम्मेवारीमा हुनुहुन्छ, यो जनताको नासो हो । यसको इमानदारीपूर्वक सदुपयोग गर्नुहोस् । यही कुरा मन्त्रीले सचिवलाई र सचिवले मातहतकालाई गर्दै तलसम्म पुर्याउनुपर्छ, अनि देशमा सुशासनको जग बस्दै जान्छ । जिम्मेवारी बोध हुँदै जान्छ । तर यहाँ माथिबाटै धेरै कुरा बिग्रेको उदाहरण प्रशस्त छ । मानिसहरूमा यसबारे बहस हुनथालेको छ । आज चर्चा चल्न थालेको छ कि शीर्षहरू पदको लडाइँमा तीन दलका नेता तीनतिर हुन्छन्, तर ठूलो लाभको कारोबारमा भने एकैठाउँमा हुन्छन् । त्यसबेला संसदीय समिति, अख्तियार, अदालत लगायतका निकायहरू निरीह बन्छन् । म देख्दैछु, अख्तियार दलहरूसँग थरहरी । सर्वोच्च त्यस्तै र प्रहरीप्रशासन पनि नेताकै अविवेकी दबाबमा । अनि यस्तो अवस्थामा निमुखाले न्याय कसरी पाउने ? विपन्नले आय कसरी पाउने ? मुलुकले समग्र विकास कहिले पाउने ? आर्थिक रूपले क्षेत्रीय वा बाह्य वातावरण सकारात्मक हुनपुगेको अहिलेको अवस्था र प्रकृतिले प्रचुर मात्रामा दिएको प्राकृति स्रोतयुक्त सामाजिक क्रान्ति आजको आवश्यकता हो । मौलिक नेपाली पुनर्जागृति अब नेपाली कांग्रेसले अघि बढाउँछ । २० आंै शताब्दीको अधिनायकवादी कम्युनिस्ट ह्याङओभरबाट नेपाललाई मुक्त राख्दै नयाँ शताव्दीमा सभ्य विश्व समुदायको सम्मानित सदस्यको हैसियतमा नेपाललाई पुर्याउने ऐतिहासिक जिम्मा अब कांग्रेसले लिनेछ ।पौडेल नेपाली कांग्रेसका वरिष्ठ नेता हुन् ।"
बदलिँदो अंकगणित,"प्रश्न दलहरूलाई कसरी बलियो बनाउने भन्नेमात्र हैन । प्रश्न लोकतन्त्रलाई कसरी बलियो बनाउने भन्ने हो । प्रश्न सीमान्तकृत जनतालाई कसरी बलियो बनाउने भन्ने हो । प्रश्न सफा र सुन्दर राजनीतिलाई कसरी संस्थागत गर्ने भन्ने हो । प्रश्न वैकल्पिक राजनीतिको सुदृढीकरण हो । आजका ध्रुवीकरणहरूमा पक्कै केही आशंका गर्ने ठाउँ छ । पहिलो, यो निर्वाचन प्रेरित छ । त्यसले दीर्घकालीन एकता प्रबद्र्धन गर्दैन । दोस्रो, यो अझै विचारप्रधान बन्नसकेको छैन । तेस्रो, यसले राजनीतिक अहंकारलाई अझ हुर्काउला भन्ने खतरा छ । चौथो, यस्ता ध्रुवीकरणहरूले सिमान्त आवाजलाई नसुन्ने खतरा पनि हुन्छ । स्वभावत: दलहरू बलियो भए तर राजनीतिक, वैचारिक तथा सांस्कृतिक पक्ष कमजोर भयो भने त्यो जनताको पक्षमा जाँदैन । त्यसका लागि भने सचेत हुनैपर्छ । अत: चाहे लेफ्टडेमोक्रेटिक चाहे कन्जरभेटिभलिबरल ध्रुवीकरण होस्, उनीहरूले राजनीतिमा उत्तम विकल्पहरू दिन सक्नुपर्छ । अन्यथा नेताहरूको आत्मतुष्टिलाई मात्र प्रबद्र्धन गर्ने हो भने यस्ता प्रचारबाजीको उपादेयता रहँदैन । यहींनेर वैकल्पिक राजनीतिको कुरा आउँछ । वाम गठबन्धनसँंगै नया शक्तिले आफ्नो बाटो फेरेको छ । उसले वाम कित्ताभित्रै वैकल्पिक पार्टी निर्माणको प्रयत्न अगाडि बढाउने संकल्प गरेको छ । यो सजिलो काम छैन । यसलाई डा बाबुराम भट्टराई र साथीहरूले कसरी अगाडि बढाउँछन्, हेर्नुपर्छ । यद्यपि नया शक्ति निर्माण गरिरहँदा जे भनियो, त्यसको रक्षा र प्रयोगको परीक्षा सुरु भयो । रह्यो विवेकशील साझा पार्टीको कुरा, आजका दिनमा उनीहरूले तेस्रो धारको रक्षा गर्नुपर्छ । किनभने राजनीतिका केही दृश्य फेरिएका छन्, तर वैकल्पिक राजनीतिको आवश्यकता मरेको छैन । यात एमाले, माओवादी र नया शक्तिहरू आफूलाई विघटन गरेर नया बन्ने हिम्मत गरुन्, अन्यथा वैकल्पिक राजनीतिको अभियान अर्को कोणबाट अगाडि बढ्छ । जे होस्, २ सय राजनीतिक दलहरू ४ वटा मूलप्रवाहमा आउनसके नेपाली राजनीति नयाँ शक्ति सन्तुलनको रोचक र रचनात्मक युगतर्फ प्रवेश गर्नेछ । यो नेपाली राजनीतिको अंकगणितमा आउने ऐतिहासिक बदलाव हो । बाकी रह्यो, सुखद सम्भावनाको कुरा, यसका लागि प्रयत्न गरौं ।"
असुरक्षित अधिकारकर्मी !,"देश आसन्न संघीय संसद र प्रदेशसभा निर्वाचनका लागि उम्मेदवार छनोट र वाम पार्टीहरू बीचको एकताजस्ता ठूला विषयले तातिरहेको छ । यस्तो समयमा कोही मानिसमाथि भएका अमानवीय दुव्र्यवहार, बलात्कृत वा हत्याजस्ता विषय सरकार, प्रशासन र राजनीतिक दलका लागि सानो र चासो नराखे पनि हुने बन्दारहेछन् । जसको पछिल्लो उदाहरण बनेको छ, पर्साको वीरगन्ज नगरपालिकास्थित पानी ट्यांकीमा डेरा बस्दै आएकी महिला मानव अधिकारकर्मी राजकुमारी उपाध्यायलाई बोक्सीको आरोप लगाई गरिएको अमानवीय व्यवहार ।लामो समयदेखि महिला अधिकारको क्षेत्रमा काम गर्दै आएकी राजकुमारी महिला मानवअधिकार रक्षकहरूको जिल्ला सञ्जाल सदस्य तथा महिला अधिकार मञ्च पर्साकी अध्यक्ष हुन् । उनले पछिल्ला १० वर्षमा दिनहँु हुने हिंसाका घटनामा प्रहरी कार्यालय र अदालतको ढोका ढक्ढकाउने काम गर्दै आएकी थिइन् । उनलाई नै एकै घरमा १ वर्षदेखि डेरामा बस्दै आएका सशस्त्र प्रहरी भोगेन्द्र कार्की, उनकी श्रीमती सोनु कार्की, त्यही घरमा बस्ने सरिता श्रेष्ठ लगायतले गत असोज ७ गते राति १:३० बजे बोक्सीको आरोप लगाउँदै अमानवीय व्यवहार गरे नेपालको संविधानको भाग ३ मा रहेको मौलिक हक र कर्तव्यको धारा १६ ले प्रत्येक व्यक्तिको सम्मानपूर्वक बाँच्न पाउने अधिकार स्थापित गरेको छ । यसैगरी धारा २९ ले शोषण विरुद्धको हक अन्तर्गत धर्म, प्रथा, परम्परा, संस्कार, प्रचलन वा अन्य कुनै आधारमा कुनै पनि व्यक्तिलाई कुनै किसिमले शोषण गर्नबाट बञ्चित गरेको छ । जस अनुसार बोक्सीजस्तो अन्धविश्वास र कुरीतिजन्य प्रथामा आधारित भएर आरोप लगाउनु, कुटपिट गर्नु वा अमानवीय व्यवहार गर्नु जस्ता कार्यले नेपालको संविधानले आम जनतालाई प्रदान गरेको हकको समेत उल्लंघन हुन्छ । त्यसैगरी नेपाल सरकारले कुनै पनि व्यक्तिलाई बोक्सा वा बोक्सीको आरोप लगाउने, आरोपित व्यक्तिलाई क्रूर, अमानवीय वा अपमानजनक व्यवहार गर्ने वा कुनै पनि किसिमले यातना दिने हत्या गर्ने जस्ता कार्यलाई दण्डनीय बनाई सामाजिक कुरीति तथा अन्धविश्वासको रूपमा रहेको कार्य निवारण गर्न कानुनी रूपमा बोक्सीको कसुर तथा सजाय ऐन, २०७२ समेत लागू गरेको छ । जस अनुसार बोक्सीको आरोप लगाई गरिने अमानवीय कार्यका लागि आठ वर्षसम्म जेल सजाय र एक लाख जरिवाना हुन्छ । बोक्सीको कसुर तथा सजाय ऐन बन्नुको पछाडि नेपालको महिला आन्दोलन, सञ्चार जगत र अन्तर्राष्ट्रिय महासन्धिको ठूलो भूमिका छ । २०६९ मा महिला मानवअधिकार रक्षकहरूले देशभरबाट बोक्सीको आरोप लगाई महिलामाथि गरिने अपराध विरुद्धको ६० दिने अभियान सञ्चालन गरेका थिए । त्यसैगरी सन् २०११ मा बसेको संयुक्त राष्ट्र संघको महिला विरुद्ध हुने भेदभाव उन्मूलन समिति (सिड) को बैठकले नेपालमा महिला हक सुनिश्चितताका लागि सरकारले गर्नुपर्ने कार्य भनी महासन्धिको धारा २ (एफ) र ५ (ए) अनुरुप पितृसत्तात्मक सोच तथा महिला विरुद्ध हुने भेदभावको प्रचलन उन्मूलन गर्न ठोस लक्ष्य तथा समय तालिकासहित व्यापक रणनीति बिना ढिलाइका साथ अवलम्बन गर्न, नागरिक समाजका साथै समुदाय र धार्मिक नेतालाई सामेल गरी महिला र पुरुष दुवै लक्षित गरी हानिकारक परम्परा अन्त्य गर्न सञ्चार माध्यमसित सहकार्य गरी महिलाको सकारात्मक, परम्परागतभन्दा भिन्न र भेदभावरहित चित्रण गर्न र जनचेतना अभिवृद्धि तथा शैक्षिक प्रयास सुदृढीकरणमा जोड दिन सुझाव दिएको थियो । यस्तै हानिकारक सामाजिक अभ्यास सम्बन्धी मस्यौदा कानुनलाई तुरुन्त लागू गर्न र यसमा सबै प्रकारका हानिकारक प्रचलन समावेश भएको सुनिश्चित गर्न तथा बिना ढिलाइ यस कानुनको पूर्ण कार्यान्वयनको सुनिश्चितताका साथै यसको प्रभावकारी कार्यान्वयनका लागि अनुगमन गर्नसमेत सुझाव दिएको थियो ।नेपालका संविधान र धेरै कानुन महिलामैत्री छन् । तर त्यसको कार्यान्वयन तहमा समस्या छ भन्ने कुरा अन्धविश्वासमा आधारित भएर महिलालाई बोक्सीको आरोप लगाउने, अमानवीय व्यवहार गर्ने र बोक्सीको आरोपमा वर्षैपिच्छे मानिसको हत्या हुने घटनाले पुष्टि गर्छन् । राजकुमारी उपाध्यायको पनि सायद हत्या हुनसक्थ्यो, पीडकहरूले बलिरहेको आगोले दुवै आँखामा घोच्ने तयारी गरिरहेको समयमा उनको उद्धार गरिएकाले ज्यान बच्यो । राजकुमारी आफै लामो समयदेखि महिला अधिकारको क्षेत्रमा काम गर्दै आएकीले तुरुन्त प्रहरीमा खबर भयो र घटनाका दोषीलाई प्रहरी हिरासतमा राखेर कानुनी प्रक्रिया अगाडि बढाइएको छ । सामान्यतया हामीले न्याय भनेको पीडक पक्षले कानुन अनुसारको कारबाही भोगेपछि सकिन्छ भन्ने बुझ्छौं । तर पीडकहरूलाई प्रहरी हिरासतमा लिइएपछि पनि राजकुमारीको समस्याको समाधान हुनसकेको छैन । राजकुमारी उच्च रक्तचाप र मधुमेहको बिरामी पहिलादेखि नै थिइन् । एकातर्फ घटनाका कारण मानसिक रूपमा परेको असरले उनको स्वास्थ्य अवस्था अत्यन्तै नाजुक बन्दै गएपछि अहिले राजधानीको टिचिङ अस्पतालमा उपचार गर्नु परिरहेको छ । पुष्टि हुन नसक्ने अन्धविश्वासमा आधारित आरोपमा दुव्र्यवहार गरिएका कारण पीडितमा मानसिक रूपमा पार्ने प्रभाव र परिवारका सदस्यलाई पर्ने प्रभाव झन् डरलाग्दो छ । अर्कोतर्फ पीडक पक्षबाट आइरहेका धम्कीपूर्ण सन्देशहरूले राजकुमारी र उनका परिवारले आफ्नो जीवन पूर्व अवस्थामा फर्काउन सक्ने सम्भावना घट्दै गरेको छ । राजकुमारीकी छोरी रशना ढकाल आफै पनि एक अधिकारकर्मी हुन् । उनी भन्छिन्, अपराध गर्नेलाई जेलमा राख्नुपर्छ भन्ने हाम्रो माग छ, तर जेलमा उनीहरू भए पनि अन्धविश्वासमा रहेको समाजले हामीलाई सजिलै बस्न देला जस्तो छैन ।अन्त्यमा, सिडले नेपाल सरकारलाई दिएको सुझावका आधारमा नीति बनाएर समयमा कार्यान्वयनमा ल्याएको भए, राज्यको सुरक्षा निकायका कर्मचारीलाई अन्धविश्वासमा आधारित हिंसाबारे जानकारी दिने व्यवस्था भएको भए, विद्यालय तहको शिक्षामै यस प्रकारका परम्परा र विश्वास विरुद्धमा पाठ्य सामग्री राखिएको भए वा चोकचोकमा रहेका माता चढ्ने, झारफुक गर्ने बहानामा अमूक मानिसलाई पुष्टि हुन नसक्ने आरोप लगाउनेलाई कारबाही भएको भए यस्ता दुव्र्यवहार वा ज्यान जोखिमको अवस्था आउने थिएन कि ? अन्याय विरुद्ध लडिरहेकी एक अधिकारकर्मीमाथि भएको यस घटनाले महिला मानवअधिकार रक्षकहरूको सुरक्षामाथि प्रश्न उठेको छ । यसबाट न्याय र अधिकारको विषय जानकार नभएकाहरूमाथि हुने हिंसाका घटनाको अनुमान लगाउन सकिन्छ ।"
निर्वाचन उपयोग गर्छौं,"पोखरा (कास) नेकपा क्रान्तिकारी माओवादीका महासचिव मोहन वैद्यले प्रतिनिधि र प्रदेशसभा चुनावलाई आफ्नो पार्टीले रणनीतिक रूपमा उपयोगको नीति लिएको बताएका छन् । पोखरामा बिहीबार सम्पन्न प्रथम राष्ट्रिय सम्मेलनमा पारित एजेन्डा सार्वजनिक गर्दै उनले भने, विधिवत् दर्ता नै नभएकाले हामीले निर्वाचनमा प्रत्यक्षरूपमा सहभागी हुन मिल्दैन । तर, देशभक्त जनतान्त्रिक मोर्चाका उम्मेदवारलाई सघाउँछौं । एमाले र माओवादी केन्द्रको एकता वाम एकता नभएको भन्दै वैद्यले आलोचना गरे । पाँच दिनसम्म चलेको सम्मेलनले पार्टीमा महासचिवको नेतृत्व रहने व्यवस्था गरेको छ ।"
सिफारिसमा पुरानै अनुहार,"राष्ट्रिय प्रजातन्त्र पार्टीले काभ्रेबाट उम्मेदवारका नाम सिफारिस गरेको छ । कलाकार रवीन्द्र खड्का प्रतिनिधिसभा क्षेत्र नम्बर १ मा प्रत्यक्षतर्फ सर्वसम्मत सिफारिस भएका छन् । उनी राप्रपा निकट प्रजातान्त्रिक राष्ट्रिय कलाकार संघका केन्द्रीय अध्यक्ष हुन् । क्षेत्र नम्बर २ बाट पार्टीका जिल्ला सदस्यहरू दामोदर थापा, शम्भुप्रसाद सापकोटा र नारायणराज उप्रेती सिफारिस गरिएका छन् । प्रदेशसभा १ मा प्रत्यक्षतर्फ धर्मराज गिरी, २ मा जिल्ला सदस्यहरू कमलबहादुर लामा, शंकरलाल श्रेष्ठ र श्रीदास लामा सिफारिस भएका छन् । ३ मा कृष्णवीर लामा र ४ मा अनन्तप्रसाद दाहाल, भवनाथ दाहाल र नानीदेवी कुइँकेललाई सिफारिस गरिएको छ । केन्द्रीय सदस्यसमेत रहेका पूर्वराज्यमन्त्री सत्यमान लामा प्रतिनिधिसभामा समानुपातिकतर्फ सिफारिस भएका छन् । केन्द्रीय सदस्य उदयसिं मुस्याजु प्रदेशसभा क्षेत्र नं ४ र जिल्ला अध्यक्ष टुल्कु लामा प्रदेशसभा क्षेत्र नम्बर २ मा समानुपातिकतर्फ सिफारिस गरिएका छन् । जिल्ला अध्यक्ष टुल्कु लामाले तालमेलबारे केन्द्रीय निर्देशनअनुसार काम गर्ने बताए ।"
आकांक्षी सबै सिफारिस,"सिन्धुपाल्चोक (कास) कांग्रेस, एमाले र माओवादी केन्द्रले प्रतिनिधि र प्रदेशसभा निर्वाचनका लागि उम्मेदवार सिफारिस गरेका छन् । कांग्रेसले क्षेत्रीय समितिबाट आएका सबै नाम केन्द्र पठाएको छ । प्रत्यक्ष प्रतिनिधिसभातर्फ निर्वाचन क्षेत्र नम्बर १ बाट सूचना तथा सञ्चारमन्त्री तथा केन्द्रीय सदस्य मोहनबहादुर बस्नेत र सोनामकुमार योञ्जन लामाको नाम सिफारिस गरेको छ । पार्टीले क्षेत्र नम्बर २ बाट भने पार्टी सभापति विकास लामा, तारानाथ दाहाल र आइतमान तामाङलाई सिफारिस गरेको छ । क्षेत्र नम्बर १ को प्रदेशसभा १ बाट विष्णुबहादुर खत्री, भूपेन्द्रबहादुर थापा, भोला बोहोरा, बलदेव तिमल्सिना, बालकृष्ण बस्नेत र लक्ष्मी श्रेष्ठलाई सिफारिस गरेको छ । क्षेत्र नम्बर १ को प्रदेशसभा २ मा कृष्णप्रसाद न्यौपाने, भीष्मप्रताप भण्डारी, जंगबहादुर लामा र राजेन्द्रकुमार श्रेष्ठसहित ७ जनाको नाम सिफारिस गरिएको छ । क्षेत्र नम्बर २ को प्रदेशसभा १ का लागि महासमिति सदस्य विकास तामाङ (सानो), बिलबहादुर तामाङ, यज्ञप्रसाद दंगाल र टंकबहादुर कार्कीसहित ७ जनालाई सिफारिस गरिएको छ । क्षेत्र नम्बर २ को प्रदेशसभा २ बाट पासाङ दोङ, जिमी लामा, मधुसुदन सिग्देल, सागरकुमार श्रेष्ठसहित ७ जनाको नाम पठाइएको छ । प्रतिनिधिसभाको समानुपातिकतर्फ हरिशरण श्रेष्ठ, भोजराज श्रेष्ठ, विनोद मोक्तान, राजेन्द्रमान ताल्चाभडेल, कान्छा लामा, श्यामबहादुर श्रेष्ठ, चेतकुमारी घोरासैनीसहित १४ जनाको नाम पठाइएको छ । प्रदेशसभाको समानुपातिकतर्फ प्रेमध्वज लामा, लीला नेपाल, विष्णुप्रसाद न्यौपाने, ज्ञानु तिमल्सिना, शिव सुनार, मीरा लामा, सुदर्शन आचार्य, इन्द्रलोचन धिताल, कर्माताप्के लामासहितका ३७ जनाको नाम सिफारिस गरेको छ । माओवादी केन्द्रले प्रतिनिधिसभा क्षेत्र नम्बर १ बाट अग्निप्रसाद सापकोटा, सरल सहयात्री पौडेल, र पूर्वसभासद राजकुमार पौडेलको नाम सिफारिस गरेको छ । क्षेत्र नम्बर २ बाट पूर्वसभासद दावा तामाङको नाम पठाइएको छ । समानुपातिकतर्फ झम्क बराइली र बलराम विकलाई सिफारिस गरिएको छ । प्रत्यक्षतर्फ क्षेत्र नम्बर १ को प्रदेशसभाका लागि १ बाट लालकान्छा तामाङ र २ बाट माधवप्रसाद सापकोटालाई सिफारिस गरेको छ । क्षेत्र नम्बर २ को १ नम्बर प्रदेश सभाका लागि प्रत्यक्षतर्फ युवराज दुलाल र २ का लागि चन्द्रबहादुर थापा सिफारिस भएका छन् । एमालेले प्रत्यक्षमा प्रतिननिधिसभा क्षेत्र नम्बर १ बाट अरुण नेपाल र २ बाट शेरबहादुर तामाङको मात्र नाम पठाइएको छ । प्रतिनिधिसभा निर्वाचन क्षेत्र न १ प्रदेशसभाअन्तर्गत १ बाट सरेश नेपाल, भीमसेन भण्डारी, अमृत खडका र शमशेर शाक्यलाई सिफारिस गरेको छ । क्षेत्र न २ अन्तर्गत प्रदेश सभा २ मा सरेश नेपाल र नवराज पौडेललाई सिफारिस गरिएको छ ।"
हचुवामा पिछडिएको क्षेत्र घोषणा,"बझाङ यहाँका स्थानीय बासिन्दाले अध्ययनबिना हचुवाका भरमा पिछडिएको क्षेत्र घोषणा गरेको आरोप लगाएका छन् । सरकारले जिल्लाका ६ वटा स्थानीय तहलाई पिछडिएको क्षेत्रमा पारे पनि अन्य कतिपय तह छुटेको भन्दै विरोध भएको छ ।यात्रु हिँड्ने खालको गोरेटो बाटोसमेत छैन, सदरमुकाम पुग्नै एक दिन लाग्छ, मष्टा गाउँपालिकाका स्थानीय जनक द्वालले भने, टेलिफोन, बिजुली र खानेपानीको सुविधा छैन । सरकारको नजरमा हाम्रो गाउँपालिका सुगममा परेछ । राष्ट्रिय राजमार्गसँग जोडिएका कतिपय ठाउँलाई पनि पिछडिएको क्षेत्रमा राखिएको छ, शिक्षक नरेन्द्र उपाध्यायले भने, बाटो पुग्न ५७ वर्ष कुर्नुपर्ने अवस्थाका ती स्थानीय तहलाई सुगम भनिएको छ । कुन आधारमा वर्गीकरण गरिएको हो ? थाहा पाउन सकिएन । उनले सामान्य उपचार गराउनका लागि पनि दैनिक ७८ घण्टा हिँड्नुपर्ने तह सुगममा परेको भन्दै आश्चर्य व्यक्त गरे । यहाँका स्थानीयले सामाजिक सञ्जालमा पनि तीव्र विरोध गरेका छन् । जयपृथ्वी नगरपालिकाका दीपकराज जोशीले सरकारको क्षमतामाथि व्यंग्य गर्दै लेखेका छन्, सुगम र दुर्गम पनि चिन्न नसक्ने सरकारले जनताका ससाना समस्या कसरी चिनोस् ? पिछडिएको क्षेत्र निर्धारण गर्ने काम हतार र बिनाअध्ययनमा गरिएकाले यसमा पुनर्विचार गर्नुपर्ने माग स्थानीयको छ । या त आधार नै स्पष्ट नगरी घोषणा गरियो, या यसमा पनि राजनीतिक पहुँच हावी भयो, नागरिक समाजका संयोजक धर्म जंगबहादुर सिंहले भने, सुगमलाई दुर्गम र दुर्गमलाई सुगम भन्ने अधिकार कसैलाई छैन । यसमा पुनर्विचार हुनु जरुरी छ ।जिल्लाका १२ स्थानीय तहमध्ये बुंगल नगरपालिका, बित्थडचिर, केदारस्यूँ, दुर्गाथली, सुर्मा र काँडा गाउँपालिका पिछडिएका क्षेत्रमा सूचीकृत भएका छन । भौगोलिक रूपमा विकट र सडक सञ्जालमा नजोडिएका मष्टा, र तल्कोटजस्ता गाउँपालिका सुगममा परेका छन् । यी गाउँपालिकामा सञ्चार र स्वास्थ्यजस्ता आधारभूत सुविधा पुग्न अझै केही वर्ष लाग्छ ।"
दूधकोसीमा पक्की पुल,"ओखलढुंगा दूधकोसी खण्डको जयरामघाट पुल निर्माण अन्तिम चरणमा पुगेको छ । ठेक्का लागेको सात वर्षपछि ओखलढुंगा र खोटाङ जोड्ने पक्की पुल सञ्चालनको अन्तिम अवस्थामा पुगेको हो । पुलको ढलान कार्य सकिइसकेकाले अबको डेढ महिनामा सञ्चालनमा आउने ठेकेदार कम्पनीले जनाएको छ ।सरकारले मध्यपहाडी लोकमार्गलाई राष्ट्रिय गौरवको आयोजना घोषणा गरेकाले पुल निर्माण उच्च प्राथमिकतामा परेको थियो । ९० प्रतिशतभन्दा बढी काम सकिएको छ । बढीमा दुई महिनाभित्र सञ्चालनमा आइसक्नेछ, इन्जिनियर दरोगा प्रसादले भने । पुलमा कालोपत्रे गर्न दैनिक ७० जना कामदार खटाइएका थिए । पुलको आयु कम्तीमा पचास वर्षको हुने इन्जिनियर प्रसादको दाबी छ । मंगलबार पुलको कालोपत्रे पनि सकिएको खोटाङका सांसद पीके राईले बताए । हुलास स्टिल कम्पनीले १० करोड ६ लाख रुपैयाँ लागतमा ठेक्का लिएको थियो । चिनियाँ प्राविधिकहरूको प्रत्यक्ष संलग्नतामा पुल निर्माण भइरहेको छ । पुलको लम्बाई १ सय २० मिटर र चौडाइ ६ मिटर छ । उक्त पुलमा गाडी गुड्ने चौडाइ भने ४ दशमलव २५ मिटर रहनेछ । ओखलढुंगा र खोटाङको सिमानालाई जोड्ने यो नै पहिलो पक्की पुल हुनेछ । हाल पक्की पुल नहुँदा सर्वसाधारण झोलुंगे पुलबाट आवतजावत गर्दै आएका छन् । खोटाङका लागि दैनिक उपभोग्य सामग्री आयात गर्नसमेत असहज हुने गरेको छ । पुल नभएकै कारणले प्रतिकिलो ५ रुपैयाँसम्म मूल्य वृद्धि हुने गर्छ । पूर्वकै चर्चित धार्मिकस्थल हलेसी जाने तीर्थयात्रीहरूसमेत निकै मर्कामा पर्ने गरेका छन् । मध्यपहाडी लोकमार्गअन्तर्गत पाँचथरको चियोभन्ज्याङबाट काठमाडौंसम्मको ६ सय ८१ किलोमिटर दूरीमा ३७ वटा पुल बन्नुपर्नेछ । काठमाडौं पूर्वतर्फ सुनकोसी नदी किनारको सिन्धुली खण्डको नारिम खोला र सिन्धुलीउदयपुरको सीमा बहादुरा खोलामा पक्की पुल बन्न बाँकी छ । पूर्वतर्फ अरुण र तमोर नदीमा यसअघि नै पुल बनिसकेका छन् । मध्यपहाडी लोकमार्ग पाँचथरको चियोभन्ज्याङ (नेपालभारत सीमा) देखि सुरु भएर बैतडीको झुलाघाट (महाकाली नदी) मा टुंगिनेछ ।"
४५ वर्षपछि गाउँमा गाडी,"दमक मोरङको उर्लाबारीमधुमल्ला हुँदै पाँचथरको रविसम्म पुग्ने सडकमा गाडी गुड्न थालेका छन् । २०२८ बाट निर्माण सुरु भएको सडकमा ४५ वर्षपछि गाडी गुड्न थालेका हुन् । बुधबार बिहान पहिलोपटक बिरामी बोकेर को१च ५४५७ नम्बरको एम्बुलेन्स इलामको चुलाचुली गाउँपालिका६ फुङ्नाम पुग्यो । गाउँमा गाडी पुगेपछि स्थानीयले चालकलाई पैसा र फूलको माला लगाएर स्वागतसम्मान गरे । फुङ्नामका २२ वर्षीय नवीन श्रेष्ठले उक्त बाटो हुँदै गाउँमा पहिलोपटक गाडी पुर्याएका हुन् ।सडक पूर्णरूपमा सम्पन्न नभए पनि गाडी सञ्चालनमा आएपछि हर्षित भएको सडक निर्माण दबाब समूहका संयोजक मानबहादुर श्रेष्ठले बताए । तीनचुले र सिस्नेको घुम्ती खोल्ने काम पूर्णरूपमा सम्पन्न नभएको हो । पहिलोपटक गाउँसम्मै गाडी आउँदा खुसीको सीमा नरहेको वडा सदस्य प्रकाशचन्द्र श्रेष्ठले बताए । बिरामीलाई डोको र स्ट्ेरचरमा बोकेर अस्पताल पुर्याउने दिन अब समाप्त भए, उनले भने ।वर्षांैको मिहिनेतपछि गाउँसम्म गाडी ल्याउन सफल भएको सडक निर्माण उपभोक्ता समितिका अध्यक्ष दीपक श्रेष्ठले बताए । उनले अब गाउँघरका कृषिजन्य उत्पादन सहजै तराईका विभिन्न सहरसम्म पुर्याउन सकिने जानकारी दिए । यो सडक पूर्वी पहाडको समृद्धिका लागि कोसेढुंगा साबित हुनेछ, उनले भने ।पूर्वी पहाडी जिल्लाका स्थानीयलाई उक्त सडकले छोटो दूरीमा तराईको सडक सञ्जालसँग जोड्नेछ । उर्लाबारीदेखि रविसम्मको दूरी ५२ किलोमिटर पर्छ । धेरै घुम्ती नभएको सडक खण्डमा एउटा पनि पुल बनाउनुपरेको छैन । यसअघि मोटरसाइकलमा भने आवतजावत हुने गरेको थियो । उक्त सडकले पश्चिमी इलाम, दक्षिणी पाँचथर र मोरङको पूर्वी पहाडी क्षेत्रका स्थानीय प्रत्यक्ष लाभान्वित हुनेछन् । गाडी सञ्चालनमा आएसँगै उक्त भेगमा उत्पादन हुने अलैंची, अदुवा, अम्लिसोलगायतका कृषिजन्य सामग्री तत्कालै पूर्वी बजारहरू दमक, बिर्तामोड, विराटनगर, इटहरी र धरानसम्म पुर्याउन सकिन्छ ।२०२८ मै ट्रयाक खोल्ने काम थालिए पनि केही समयपछि नै रोकिएको थियो । झन्डै २३ वर्षपछि २०५१ मा पुन: काम थालिएको थियो । तर, तत्कालीन माओवादीले सशस्त्र विद्रोह सुरु गरेपछि फेरि अवरोध निम्तियो । २०६७ यता भने कुनै अवरोधबिना निरन्तर काम भएको थियो ।"
छक्का पञ्जा को हयाट्रिक,"चितवन कालिका एफएमले प्रदान गर्दै आएको म्युजिक अवार्डमा छक्का पञ्जा ले हयाट्रिक गरेको छ । एफएमको पन्ध्रौं वार्षिकोत्सव तथा तेह्रौं अवार्ड समारोहमा उक्त फिल्मका दुइटा गीत तीन विधामा पुरस्कृत भएका छन् ।उक्त फिल्मको देख न चम्पा गीतका लागि दीपक शर्मा फिल्मतर्फको उत्कृष्ट संगीतकार घोषित भए भने, शान्तिप्रिय उत्कृष्ट गीतकार । पूर्वपश्चिम रेल को युगल गायनमा राजनराज सिवाकोटी र अञ्जु पन्तले अवार्ड पाए । पाश्र्व गायनमा पुरुषतर्फ म यस्तो गीत गाउँछु को भन्छु आज गीतका लागि सुगम पोखरेल र महिलातर्फ २ रुपैयाँ को कुटुमा कुटु गीतका लागि मेलिना राईले अवार्ड थापे ।आधुनिक गीतमा गायकतर्फ मनको दाग का लागि युवराज चौलागाईं र गायिकातर्फ र्याइँर्याइँ गर्यो सारंगी का लागि सत्यकला राईले अवार्ड जिते । संगीतकारमा फूल सरी का लागि राजकुमार बगर र रचनाकारतर्फ एकनारायण भण्डारीले म बाँचेकै बाट अवार्ड थापे ।पप गायनतर्फ गायकमा सुन साइँली का लागि हेमन्त राना र गायिकातर्फ नाइँ मलाई थाहा छैन का लागि टीका प्रसाईं पुरस्कृत भए । संगीतकारमा तिम्रो चोलीको तुनामा बाट हिमाल सागर र रचनाकारतर्फ मलाई माया गर्ने का लागि योगेन्द्रमणि दाहालले अवार्ड पाए । पप ब्यान्डतर्फ सानीको गीतबाट १९९४ एडी पुरस्कृत भयो ।लोकदोहोरीमा गायकतर्फ राजु परियारले जानेलाई जान देऊ माया का लागि अवार्ड पाए । गायिकातर्फ देवी घर्ती मगर उही खोलीमा पानी र लोकदोहोरी लयतर्फ यो दाइ फेरि आउँदैन का लागि शिरीष देवकोटा भाग्यमानी ठहरिए । लोकदोहोरी शब्दतर्फ सपनीमा आँसु का लागि रमेश बीजी अवार्ड जित्न सफल भए । लोकदोहोरीमा स्थानीय गायकतर्फ मायाले हाँसेर खाऊ पानी का लागि लक्ष्मी दाहाल र मध्य नेपाल गायनतर्फ मनोज महतोले तिम्रो जवानीको झिल्को का लागि अवार्ड पाए । संगीत संयोजनतर्फ भन्छु आज गीतका लगि महाराज थापा र डेब्यु गायनतर्फ सिरसिर हावासँगै का लागि मीरा कार्कीले अवार्ड पाए । वर्षको सर्वोकृष्ट गीतको अवार्ड भने कुटुमा कुटु का लागि राजनराज, मेलिना, राजन इशानले पाए । उत्कृष्ट गजलतर्फ चिसो सहर का लागि राज सागर र शीतल कादम्बिनीले अवार्ड पाए । राष्ट्रिय गीततर्फ विशाल ढकालको संगीतमा शिशिर योगी, संगीता पोखरेल र राजेन्द्र बजगार्इंले गाएको जहाँ स्वर्गभन्दा उत्कृष्ट दरियो । म्युजिक भिडियोतर्फ भने निकेश खड्काले तिलहरी गीतबाट अवार्ड बुझे । गैँडाकोटको नारायणी रिसोर्टमा बिहीबार आयोजित समारोहमा महजोडी मदनकृष्ण श्रेष्ठ र हरिवंश आचार्य प्रमुख अतिथिका रूपमा उपस्थित थिए । कार्यक्रममा राजु परियार, देवी घर्ती मगर, कमल क्षेत्री, रमेशराज भट्टराई, हिमाल सागर, भुवन प्यासी, कमल खत्री र शिरीष देवकोटाले गीत गाएर र रेणु तामाङले नाचेर मनोरञ्जन दिए ।"
कु कु कु भन्दै निखिलसारा,"काठमाडौं (कास) स्टन्टम्यान हुँदै फिल्म पिँजडा बाट एक्सन नायकका रूपमा आएका निखिल उप्रेतीले अझै पनि एक्सन छविलाई नै निरन्तरता दिइरहेका छन् । माघ ४ मा उनको डेब्यु फिल्मकै सिक्वेलका रूपमा पिँजडा ब्याक अगेन रिलिज हुँदै छ । राजधानीमा बिहीबार त्यही फिल्मको गीत कु कु कु मा भने निखिललाई कोस्टार सारा सिर्पालीसँग नाचेको फरक दृश्यमा देखियो । स्वयं निखिलले नै नौलो अनुभव गरेको सुनाए ।मैले यो गीतमा मुस्किलले कम्मर हल्लाएको छु, गीत सार्वजनिक कार्यक्रममा निखिलले पत्रकारहरूतर्फ संकेत गर्दै भने, यदि तपाईंहरूले मैले कम्मर मर्काएको ठाउँमा ताली बजाइदिनुभयो भने खुसी मान्नेछु । निखिल स्वयं आफूलाई नाच्न नआउने स्वीकार्छन् पनि ।निखिललाई कोरियोग्राफर रामजी लामिछानेले त्यसरी नचाउने प्रयास गरेका हुन् । यो गीतको सुटिङ सक्नै आठ दिन लागेको थियो, साराले थपिन्, चितवनको गर्मीमा सुटिङ सकिँदासम्म म डढेर कालै भएकी थिएँ । एउटै लोकेसनमा सकिएको भए पनि आठ दिन लाग्नुमा निखिलको नृत्य अभ्यास नभएर पनि ढिलो भएको रहेछ ।राजनराज सिवाकोटीको रचना र संगीत रहेको उक्त गीतमा स्वर पनि राजनराजले अञ्जु पन्तसँग मिलेर दिएका छन् । राजनराजले भने खासगरी गीतको शब्दमा बढी जोड दिए । भने, गीतमा मैले मौलिक शब्दहरूको प्रयोग गरेको छु, जुन नयाँ पुस्ताबीच परिचित छैनन् । यस्ता शब्द आमश्रोतामा जानुपर्छजस्तो लागेर नै मैले गीतमा प्रयोग गरेको छु ।निखिलसँगै रुद्र बाट डेब्यु गरेकी साराले पिँजडा ब्याक अगेन मा पनि निखिल आफ्ना लागि सपोर्टिभ रहेको बताइन् । फिल्ममा आफ्नो भूमिकाबारे जानकारी दिँदै उनले थपिन्, मेरा लागि यो रोल एकदमै डिफरेन्ट हो । वास्तविक जीवनमा म एकदमै डरपोक छु । तर फिल्ममा बोल्ड लेडीको रूपमा देखिनेछु ।फिल्ममा सुस्मिता केसी, पुकार भट्टराई, ज्याक श्रेष्ठ, बाल कलाकार कुशाग्र भट्टराईको पनि अभिनय रहेको छ । मौनता श्रेष्ठको पटकथा रहेको फिल्मलाई हिमाल केसीले निर्देशन गरेका हुन् भने रोहित पुरी, गोविन्द गैरे, चन्द्रबहादुर क्षत्रीले लगानी गरेका छन् ।"
हरिभक्तका नाटक र गीत,"काठमाडौं (कास) लेखकगीतकार हरिभक्त बुढाथोकीको नाटक वसन्तकोपिला नयाँ ढबढाँचासहित आएको छ । नर विष्णुमायासनक भगवती स्मृति प्रतिष्ठानद्वारा राजधानीमा बिहीबार आयोजित कार्यक्रममा नेपाल प्रज्ञा प्रतिष्ठानका कुलपति गंगाप्रसाद उप्रेती, डा खगेन्द्रप्रसाद लुइँटेल, प्रा अभि सुवेदीलगायतले कृति लोकार्पण गरे ।नाटकमा बुढाथोकीले तत्कालीन समाजको चित्र उतार्नुभएको छ, कुलपति उप्रेतीले भने, २०१७ सालतिर उहाँले तेह्रथुमका गाउँगाउँमा आफैं यो पुस्तक बेच्दै हिँड्नुभएको थियो । मैले त्यति बेलै पढ्न पाएको थिएँ । नाटकमा सरल, सहज, सुबोध र स्वाभाविक भाषिक विन्यास भएको डा लुइँटेलले टिप्पणी गरे । स्कुले जीवनमा रहेको विद्यार्थीले यतिको परिष्कृत र परिमार्जित भाषामा सिंगो नाटयकृति नै तयार गर्नुलाई महत्त्वपूर्ण मान्नुपर्छ, उनले भने, यसमा उच्च वर्गका पात्रले निम्न वर्गका पात्रलाई निकै अपहेलित व्यवहार गरेको पनि देखाइएको छ । उनले हरिभक्तलाई गोविन्दबहादुर मल्ल गोठाले र विजय मल्लका समकालीन नाटककारको रूपमा व्याख्या गरे । कार्यक्रममा प्रतिष्ठानले सय वर्षीया भौमकुमारी उपाध्याय र ९३ वर्षे हीरालाल डंगोललाई जनही १५ हजार रुपैयाँसहित सम्मान गर्यो ।कार्यक्रममा हरिभक्त र जेसिका चेम्जोङका गीत समेटिएको तिम्रा यादहरूमा एल्बमसमेत लोकार्पण गरियो । एल्बममा १० गीत छन्, तीमध्ये ८ वटा हरिभक्तका हुन् भने, दुइटा जेसिकाका । चेतन चुडाल, हरि लम्साल, हरि बल्लभ, रमेश खड्का, सुरेश अधिकारी, मनोजराजले संगीतबद्ध गरेका गीतमा शिशिर योगी, स्वरूपराज आचार्य, चेतन, रमेश, अञ्जु पन्त, बानिका प्रधान, मेलिना राई, सरिता प्रधान र निखिता थापाको स्वर सुन्न सकिन्छ ।"
डिप्रेसनको तीतो अनुभव,"सेलेब्रिटीहरू आफ्ना समस्या प्राय: लुकाउँछन् । बलिउड अभिनेत्री दीपिका पादुकोणले चाहिँ त्यस्तो गर्ने गरेकी छैनन् । आफू डिप्रेसनबाट पीडित भएको कुरा उनले नधकाईकन सुनाइन् । यो मानसिक समस्याबाट छुटकारा पाउने क्रममा उनले लिभ लभ लाइफ नामक संस्था नै खोलिन् । ३१ वर्षे अभिनेत्री डिप्रेसनसम्बन्धी आफ्ना अनुभव बेलाबेला सेयर गरिरहन्छिन् । हालैको एउटा कार्यक्रममा पनि उनले मानसिक समस्यासँग जुध्दाको अनुभूति साझा गरेकी थिइन् । यो रोग बल्झेला कि भनेर पछिसम्म पनि निकै डराएकी थिएँ, उनले भनेकी थिइन्, खासमा म अझै योसँग जुधिरहेकी छु । पहिलेपहिले त पूर्ण रूपमा ठीक हुन्छु जस्तो पनि लाग्दैनथ्यो । मेरो मनमस्तिष्कमा डरले डेरा जमाएको थियो । डिप्रेसनमा पर्दाको मेरो अनुभव साह्रै तीतो छ । डिप्रेसनबारे खुलेर बोल्दा केही घाटा पो भयो कि भन्ने प्रश्नमा दीपिकाले ठोकुवा गरेर भन्न नसके पनि केही निर्माता आफूबाट पन्छिएको हुन सक्ने बताइन् । उनले देशभरका विद्यालयमा मानसिक स्वास्थ्यबारे राम्रो पढाइ हुन आवश्यक रहेको औंल्याइन् । विद्यार्थीहरूलाई अवगत गराए मात्रै मानसिक रोगसँग जोडिएका भ्रमहरू हट्नेछन्, उनले भनिन् ।दीपिका यति बेला सञ्जयलीला भन्साली निर्देशित पद्मावती को काममा व्यस्त छिन् । फिल्ममा उनी रानी पद्मावतीको भूमिका निर्वाह गर्दै छिन् । तिहारको छेकोमा उनको नयाँ लुक्स बाहिर आएको छ । उक्त फिल्ममा दीपिकासँगै साहिद कपुर र रणवीर सिंह मुख्य भूमिकामा देखिनेछन् ।"
राष्ट्रकविलाई मनिराम वाङ्मय पुरस्कार,"धनगढी (कास) राजधानी बाहिरको सबैभन्दा ठूलो साहित्यिक पुरस्कार राष्ट्रकवि माधव घिमिरेलाई प्रदान गरिने भएको छ । धनगढीमा गतवर्ष महाकाव्यकार मनिराम जोशीका छोरा गोविन्दराजले स्थापना गरेको १ लाख राशिको मनिराम वाङ्मय पुरस्कार पहिलो पटक राष्ट्रकविलाई प्रदान गर्ने निर्णय गरिएको नेपाली साहित्य तथा संस्कृति प्रतिष्ठानले बिहीबार पत्रकार सम्मेलनमा बताइयो । पहिलो वर्ष नै राष्ट्रकविलाई पुरस्कार प्रदान गर्न पाउँदा प्रतिष्ठान गौरवान्वित भएको छ, प्रतिष्ठान अध्यक्ष साहित्यकार पदमराज जोशीले भने, प्राडा रामचन्द्र भट्टको संयोजकत्वमा गठित तीन सदस्यीय समितिले गरेको सिफारिसअनुसार राष्ट्रकविलाई उहाँको जन्मशताब्दीका अवसरमा उक्त पुरस्कृत गर्ने भएका हौं । गतवर्ष प्रतिष्ठानको संयोजनमा धनगढीमा गोविन्दराजले १० लाखको अक्षयकोष स्थापना गरी हरेक वर्ष १ लाख रुपैयाँको पुरस्कार दिने निर्णय गरिएको थियो ।"
पूर्वमा लाटीको छोरो,"काँकडभिट्टा (कास) राजधानीमा प्रसंशा वटुलेको नाटक लाटीको छोरो पूर्वका सहरहरूमा देखाइने भएको छ । विर्तामोडमा विहीवार पत्रकार सम्मेलनमार्फत पूर्वका विर्तामोड, झिलझिले, दमक, धरान, इटहरीलगायतका स्थानमा नाटक प्रदर्शन गरिने जनाइएको हो । लेखक श्याम साहको कथा संग्रह अव्वा को एउटा कथा लाटीको छोरोलाई रंगकर्मी शुलक्षण भारतीले नाट्य रुपान्तरण तथा निर्देशन गरेका छन् । उनले यसअघि वोक्सीको घर र विलगेट्स पण्डितवाट दर्शकको मन जितेका थिए । नाटकको प्रोडक्सन डिजाइनर तथा रंगकर्मी प्रकाश दाहालले विर्तामोडमा कात्तिक २५ देखि २९सम्म, झिलझिलेमा मंसिर १ र २ गते प्रदर्शनको टुंगो लागेको बताए । दमक, इटहरी, धरानलगायतका सहरमा पनि नाटक प्रदर्शनको चाजो मिल्दैछ, उनले भने । हेल्पिङ हेन्ड्स, क्षिजित नाट्य समुह, सैनिक युथ क्लव तथा कृपा नेपालले नाटक प्रदर्शनमा सहकार्य गरेका छन् । नाटकमा तराई मुलकी एउटा अवोल र वेवारिसे महिलाको कथालाई जोडेर नेपाली समाजको यथार्थ चित्रण गर्न खोजिएको छ । नाटकमा दिग्गज कलाकार टीका पहाडीले यही नाटकमार्फत २६ वर्षपछि रंगमञ्चमा अभिनय गरेका छन् ।"
समुदाय र शिक्षकले सुधारे त्रिवेणी विद्यालय,"हाम्रो विद्यालय राम्रो बनाउनुपर्छ भनेर समुदाय नै लागेकाले यो सम्भव भएको हो । व्यवस्थापन समितिलाई डोर्याउने काम पनि समुदायले नै गरेको छ ।मुक्तिप्रसाद थारू, अध्यक्षव्यवस्थापन समिति"
एन प्याब्सनको महाधिवेशन कात्तिकमा,काठमाडौं राष्ट्रिय निजी तथा आवासीय विद्यालय एसोसिएसन नेपाल (एन प्याब्सन) को छैटौं राष्ट्रिय महाधिवेशन कात्तिक १७ देखि तीन दिनसम्म चितवनको सौराहामा हुने भएको छ ।यो महाधिवेशनले नयाँ नेतृत्व चयन गर्नेछ । महाधिवेशनमा मुलुकको बदलिँदो राजनीतिक परिवेशअनुसार शिक्षाका विविध पाटोमा बहस हुने बुधबार आयोजित पत्रकार सम्मेलनमा बताइयो ।एन प्याब्सनका अध्यक्ष कर्णबहादुर शाहीका अनुसार महाधिवेशनमा देशभरिका दुई हजार पाँच सय प्रतिनिधि सहभागी हुनेछन् । महाधिवेशनका निम्ति निर्वाचन तालिका र २६ वटा उपसमितिको गठन गरिएका छन् ।
सामुदायिक विद्यालयमा एक लाखको अक्षयकोष,"खोटाङ (कास) सरकारी विद्यालयप्रति समाजको विश्वास घट्दै गरेको बेला ओखलढुंगाका एक व्यवसायी युवाले आफूले प्रारम्भिक शिक्षा हासिल गरेको सामुदायिक विद्यालयमा अक्षयकोष स्थापना गरेका छन् । ओखलढुंगाको मानेभन्ज्याङ गाउँपालिका३ का मनबहादुर राईले आफ्ना पिता र काकाको नाममा चक्रबहादुरलेफ्टिनेन्ट जितबहादुर राई स्मृति छात्रवृत्ति अक्षयकोष स्थापना गरेका हुन् । उनले खोटाङको हलेसी तुवाचुङ नगरपालिका१ जयरामटारस्थित दूधकोशी आधारभूत विद्यालय मातहत रहने गरी १ लाख रुपैयाँ विद्यालय व्यवस्थापन समितिलाई आइतबार हस्तान्तरण गरेका छन् । उक्त रकमको वार्षिक ब्याजबाट विद्यालयका छात्रछात्रामध्ये विपन्नलाई सहयोग गरिनेछ ।त्यस अवसरमा विद्यालय व्यवस्थापन समितिका अध्यक्ष भबिलाल राई, राष्ट्रगानका रचयिता व्याकुल माइला र नगरप्रमुख इबन राईले संयुक्त रूपमा अक्षयकोषदातालाई सम्मान प्रदान गरेका थिए । माइलाले आफूले सामुदायिक विद्यालयबाट शिक्षा हासिल गरेको प्रसंग उल्लेख गर्दै सामुदायिक विद्यालय नै सबैको पहुँच पुग्ने भएकाले एकजुट हुनुपर्ने बताए । नगरप्रमुख राईले सामुदायिक विद्यालयको शिक्षालाई गुणस्तरीय तुल्याउन र भौतिक पूर्वाधार सम्पन्न बनाउने नीति तथा कार्ययोजना रहेको बताएका छन् । प्रधानाध्यापक खेचरबहादुर खड्काका अनुसार १ सय ५० जनाभन्दा बढी विद्यार्थी अध्ययनरत छन् । २०३४ मा स्थापित यस विद्यालय मध्येपहाडी लोकमार्गको दूधकोशी किनारमा रहेको छ । यस भेगमा माझी, कामी, राई, मगर, कार्की समुदाय रहेका छन् ।"
बिनासम्झौता ईयू छाड्ने मेको चेतावनी,"लन्डन युरोपेली संघ (ईयू) को मुख्यालय ब्रसेल्समा बिहीबार सम्पन्न पाँचौं चरणको ब्रेक्जिट वार्तामा पनि बेलायत र ईयूबीच ठोस सहमति हुन सकेको छैन । सहभागी दुवै पक्षले एकअर्कामाथि आरोपप्रत्यारोप लगाउनमै वार्ता सीमित भएको छ । ईयूले बेलायतमाथि आफ्नो वित्तीय उत्तरदायित्वमा उदासीनता देखाएको, बेलायतमा बसेका ईयू नागरिकको कानुनी प्रत्याभूति नगरेको, उत्तरी आयरल्यान्डको सीमा भविष्यबारे स्पष्ट नीति नबनाएको लगायत आरोप लगाएको छ । बेलायतले ईयूमाथि चाहिनेभन्दा बढी पारपाचुके शुल्क माग गरी ब्रेक्जिट वार्तामा असहयोग गर्दै आएको बताएको छ ।बेलायती प्रधानमन्त्री टेरेजा मेले ब्रेक्जिट वार्तामा प्रगति नभए बिनासम्झौता ईयू छाड्न सकिने चेतावनीसमेत दिएकी छन् । ईयूले भने सम्बन्धविच्छेदबारे कुरा मिलेपछि मात्र व्यापारलगायत भविष्यको सम्बन्धबारे वार्ता गर्न सकिने बताउँदै आएको छ । प्राय: हरेक दिन बेलायती राजनीतिक वृत्तमा चर्चा हुने ब्रेक्जिटले बेलायतभित्र चर्को मत मतान्तर बढ्ने क्रम जारी छ । बेलायतको मन्त्रिपरिषद्मा समेत विमतिका असंख्य कुरा बाहिर आएका छन् । ईयूका कट्टर आलोचक परराष्ट्रमन्त्री बोरिस जोन्सन र ईयूका समर्थक अर्थमन्त्री फिलिप हयामन्डले प्रधानमन्त्री मेलाई ब्रेक्जिट मामलामा असहयोग गरिरहेका छन् । ईयूबाट बिनासम्झौता निस्कनुपरे देशलाई पर्न सक्ने नोक्सानीका आधारमा आर्थिक योजना तर्जुमा गर्नुपर्ने मेको अवधारणालाई अर्थमन्त्रीले बेवास्ता गरेका छन् । गत वर्ष जुनमा भएको जनमतसंग्रहमा बहुमत बेलायतीले ईयूबाट अलग हुने पक्षमा मत हालेका थिए । लिस्बन सन्धिको धारा ५० अनुरूप युरोपियन युनियनसँगको सम्बन्धविच्छेद गर्ने वार्तामा सोचेअनुरूप प्रगति हुन सकिरहेको छैन । आर्टिकल ५० अनुरूप बेलायत ईयूको सदस्यबाट मार्च २०१९ देखि बाहिरिने छ ।बेलायतको ईयू बहिर्गमन (ब्रेक्जिट) मुद्दामा खासगरी सम्बन्धविच्छेद, व्यापारिक सम्झौता र संक्रमणकालीन सहमतिलगायतका विषयमा राजनीतिक झमेला भइरहेको ब्रेक्जिटका जानाकार अर्थ व्यवस्थापन विज्ञ विकलचन्द्र आचार्य बताउँछन् । बेलायतको ईयूप्रतिको उत्तरदायित्व, पेन्सन तथा अन्य मुद्दा फस्र्यौटका लागि करिब ५० अर्ब पाउन्डसम्म तिर्नुपर्ने आचार्यले बताए ।सन् १९७५ मा भएको जनमतसंग्रहमा ६७ प्रतिशतभन्दा बढी बेलायतीले ईयूको सदस्यताका लागि मत जाहेर गरेपछिको चार दशकभन्दा लामो सम्बन्धविच्छेद हुने प्रक्रियामा छ । अर्थतन्त्र, रोजगार, कानुन, आप्रवासी, व्यापार, सुरक्षालगायत घनिष्टता रहेको ईयूबाट बेलायतको बहिर्गमनबारे चर्को विवाद रहँंदै आएको छ । बेलायतमा करिब ३० लाख ईयू मुलुकका मानिस बसोबास गर्छन् । त्यस्तै करिब १२ लाख बेलायती ईयूका अन्य देशमा बसेको तथ्यांक छ ।बेलायतको आयात र निर्यात गरी करिब ५० प्रतिशत व्यापार ईयूसँग केन्द्रित छ । यस्तो अवस्थामा हुने व्यापारिक सम्झौताबारे आम चासो हुनु समन्वय भएको आचार्यको भनाइ छ । बेलायतले कुन सर्तमा छाड्ने हो भन्ने लगानीकर्तामाझको सन्त्रासले पाउन्ड स्टर्लिङको भाउ अस्थिर छ ।करिब ५० करोड जनसंख्या रहेको ईयू साझा बजारबाट बाहिरिए बेलायतको व्यापारमा प्रतिकूल असर पर्ने व्यवसायीको भनाइ छ । मेले ब्रेक्जिट सम्झौतामा ईयूको फ्री मुभमेन्ट अन्त्य गर्ने बेलायत सरकारको नीति रहेको बताउंँदै आएकी छन् । सत्तारूढ कन्जरभेटिभ पार्टीसँग संसद्मा स्पष्ट बहुमत नभएकाले ब्रेक्जिट वार्तामा उक्त नीतिमा अडिग रहन मेलाई सहज नभएको विश्लेषकको भनाइ छ । ईयूले साझा बजारमा रहन २००४ देखिको फ्री मुभमेन्ट को निरन्तरता अपरिहार्य भएको बताउँदै आएको छ । फ्री मुभमेन्ट ले बेलायत प्रवेश गरेका करिब १५ लाख आप्रवासीका कारण जनमानसमा आक्रोश बढदै गएपछि जनमतसंग्रह ब्रेक्जिटको पक्षमा परेको हो । साझा बजारको अवधारणा छोडेपछि बेलायतले ईयूको भन्सार संघ पनि छाड्नुपर्ने हुन्छ । बेलायतले उपयुक्त सम्झौता नगरे ईयूसँग भन्सार शुल्क तिर्नुपर्ने हुन सक्छ । यसका कारण अर्थतन्त्रमा प्रतिकूल असर पर्ने व्यवसायीको चिन्ता छ ।"
तलवार दम्पती निर्दोष,नयाँदिल्ली (एजेन्सी) आफ्नी छोरी र नेपाली कामदारको हत्यामा दोषी ठहर भई आजीवन कारावास सजाय काटिरहेका एक दम्पतीलाई भारतको उच्च अदालतले रिहा गरेको छ । सन् २०१३ मा सीबीआई अदालतले परिस्थितिजन्य प्रमाणका आधारमा हेमराज बन्जाडे र आरुषी तलवारको हत्यामा दोषी ठहर गरेको थियो । ४ वर्षदेखि कारावास सजाय भोगिरहेको राजेश र नुपुर तलवारलाई भारतको इलाहबादस्थित उच्च अदालतले निर्दोष ठहर गरेको हो । उनीहरूलाई प्रमाण नष्ट गरेको तथा अनुसन्धानलाई सहयोग नगरेको आरोपमा जन्मकैदको फैसला सुनाइएको थियो । कक्षा ९ मा पढ्ने १४ वर्षीया आरुषी २००८ मा घरमा मृत भेटिएकी थिइन् । प्रहरीले हत्यामा हेमराज संलग्न रहेको आशंका गरे पनि भोलिपल्ट उनको शव भेटिएको थियो । अलाहबाद अदालतका न्यायाधीशले तलवार दम्पतीको हत्यामा संलग्न भएको स्पष्ट प्रमाण नभएको भन्दै सफाइ दिएका हुन् । उनले घटनामाको अनुसन्धानम संलग्न सीबीआका अधिकारीले पेस गरेको प्रमाण सतही भएको जनाउँदै सफाइ दिएका हुन् । सीबीआईले मुद्दाको पुनरावलोकन गर्नेबारे भने केही बताएको छैन । तलवारका कानुन व्यवसायी आदित्य वाध्वाले सीबीआई त्यसो नगर्नेमा आफू विश्वस्त भएको प्रतिक्रिया दिए । सन् २००८ को मे १६ मा आरुषीको हत्या भएको थियो । उनलाई घाँटी र टाउको धारिलो हतियार प्रहार गरी हत्या गरिएको थियो । हत्यामा संलग्न रहेको आशंका गरिएका बन्जाडेको पनि एक दिनपछि शब भेटिएपछि प्रहरीले दम्पतीमाथि अनुसन्धान थालेको थियो । सीबीआई अधिकारीले तलवार दम्पतीले आरुषी र बन्जाडेलाई आपत्तिजनक अवस्थामा भेटेपछि हत्या गरेको दाबी गर्दै मुद्दा दायर गरेका थिए । तलवार दम्पतीले भने हत्याको समयमा आफूहरू अर्को कोठामा सुतिरहेको बताएका थिए । अर्घाखाँचीको धारापानीका स्थायी बासिन्दा ४५ वर्षीया हेमराज रोजगारीका लागि भारत गएका थिए ।
विवादबीच स्पेनमा राष्ट्रिय दिवस,"बार्सिलोना (बीबीसी) क्याटालोनियाको विवादास्पद स्वतन्त्रता जनमतसंग्रहपछि उत्पन्न राजनीतिक संकटबीच मनाइएको राष्ट्रिय दिवसमा स्पेनको शाही परिवार उपस्थित भएका छन् । प्रधानमन्त्री मारियानो राखोयले बुधबार संसद्मा सम्बोधन गर्दै ४० वर्षे प्रजातन्त्रमा मुलुकले अहिले सबभन्दा गम्भीर खतरा भोगिरहेको बताएको भोलिपल्ट सार्वजनिक रूपमा एकता प्रदर्शनसमेत गरिएको छ । उनले बुधबार संसद्मा सम्बोधनका क्रममा क्याटालोनियाका पृथकतावादी नेतालाई स्वतन्त्रता घोषणा गरेको हो कि होइन भन्ने प्रस्ट पार्न पाँच दिनको समय दिएका थिए । यदि सोमबारभित्र कार्लस पुइग्डेमोन्टले सोमबारसम्ममा स्वतन्त्र भएको घोषणा गरेको पुष्टि गरे भने उनलाई घोषणा फिर्ता लिन ३ दिनको समय दिने जनाएका छन् । त्यसो गर्न विफल भए म्याड्रिडले संविधानको धारा १५५ अनुसार क्याटलन क्षेत्रको स्वायत्तता निलम्बन गर्दै प्रत्यक्ष शासन लगाउनेछ । प्रधानमन्त्री रखोयले पुज्डमोनले जानीजानी भ्रम उत्पन्न गरेको र आफूले निश्चितता चाहेको बताएका छन् । उनले भने, क्याटालोनियाको अहिलेको स्थितिको अन्त्य हुनु जरुरी छ । त्यहाँ जतिसक्दो चाँडो सुरक्षा र शान्ति हुनुपर्छ । पृथकतावादी सरकारले क्याटलोनियामा १ अक्टोबरमा विवादास्पद जनमतसंग्रह गरेपछि स्पेनमा राजनीतिक समस्या बढेको हो । स्पेनको संवैधानिक अदालतले भने जनमतसंग्रहलाई गैरसंवैधानिक ठहर गरिसकेको छ । यसैबीच, अमेरिकाको अन्तर्राष्ट्रिय अधिकारवादी समूहले क्याटालोनियाका शान्तिपूर्ण प्रदर्शनमाथि चर्को प्रहरी दमन भएको जनाएको छ । उसले क्टालोनियाका गिरोना र अन्य दुई गाउँमा प्रहरी दमन भएको जनाउँदै स्पेन सरकारले प्रभावकारी छानबिन गर्नुपर्ने बताएको छ ।"
बाल्टिमोरमा नेपाली विद्यार्थीद्वारा आत्महत्या,न्युयोर्क (कास) अमेरिकाको बाल्टिमोरमा एक नेपाली विद्यार्थीले झुन्डिएर आत्महत्या गरेका छन् । डेढ वर्षअघि अध्ययनका लागि अमेरिकामा आएका २३ वर्षीय प्रसिद्व कँँडेलले झुन्डिएर आत्महत्या गरेका हुन् । आफू बस्दै आएको अपार्टमेन्टको लौन्ड्री कोठामा झुन्डिँदा मृत्यु भएको उनका साथीले कान्तिपुरलाई जानकारी दिए । गुल्मीका स्थायी बासिन्दा कँँडेलको परिवार काठमाडौंको शंखमूलमा बस्दै आएका छन् । आत्महत्या गर्नुको कारणबारे केही थाहा हुन सकेको छैन ।
अमेरिकाले युद्धको आगो सल्कायो,"सोल (सीएनएन) उत्तर कोरियाली विदेशमन्त्री री योङ होले अमेरिकी राष्ट्रपति डोनाल्ड ट्रम्पले युद्धको आगो सल्काएको आरोप लगाएका छन् । रूसी समाचार संस्थाले रीलाई उद्धृत गर्दै जनाएअनुसार गतमहिना राष्ट्रसंघीय महासभामा दिएको भाषणपछि ट्रम्पले युद्धको आगो सल्काएका हुन् । रूसी समाचार संस्था ताससँगको अन्तरवार्तामा रीले भने, राष्ट्रसंघीय महासभामा ट्रम्पको झगडालु र पागल भनाइले यो भन्न सकिन्छ कि, अमेरिकाविरुद्धको युद्धको आगो सल्किएको छ । ट्रम्पले गतमहिनाको सम्बोधनका क्रममा अमेरिका वा मित्रशक्ति देशको रक्षा गर्न उत्तर कोरियालाई पूर्णरूपमा ध्वस्त पार्ने धम्की दिएका थिए । एक प्रश्नको जवाफमा रीले अमेरिका र उत्तर कोरियाबीच कुनै पनि हालतमा वार्ता हुन नसक्ने जनाए । उनले भने, अमेरिकाको बढ्दो सैनिक दबाब र प्रतिबन्धका कारण यो विल्कुल वार्ताका लागि अनुकूल समय होइन । यसअघि उत्तर कोरियाली हयाकरले अमेरिका र दक्षिण कोरियाले उत्तर कोरियामाथि आक्रमण गर्न तयार पारेका योजनासम्बन्धी महत्त्वपूर्ण कागजात चोरी गरेका थिए । त्यसमा उत्तर कोरियाली नेता किम जोड उनको हत्या तथा युद्धका समयमा सैनिक रणनीति समावेशसमेत थिए । उत्तर कोरियाली हयाकरले दक्षिण कोरियाली सेनाको नेटवर्कमा आक्रमण गरी २ सय ३५ गिगाबाइट अति संवेदनशील तथ्यांक चोरेको हो । उत्तर कोरियाले गत महिना शक्तिशाली हाइड्रोजन बम परीक्षण गरेपछि दुई देशबीच सम्बन्ध बिग्रिएको हो । त्यसलत्तै अमेरिकी पहलमा राष्ट्रसंघीय सुरक्षा परिषदले उत्तर कोरियाविरुद्धको नाकाबन्दी कडा पारेको थियो ।"
विश्वविद्यालय बन्ने भएपछि खुसियाली,"जनकपुर झन्डै २२ वर्षदेखि प्रक्रियामा रहेको राजर्षि जनक श्वविद्यालय विधेयक बिहीबार संसदबाट पारित भएपछि जनकपुरवासीले खुसियाली मनाएका छन् । उनीहरूले मिथिलाको प्राचीन शैक्षिक परम्परा पुनर्जीवित हुने विश्वास व्यक्त गरे । प्रदेश नम्बर २ को एक मात्र विश्वविद्यालयले यहाँको शैक्षिक स्तरमा महत्त्वपूर्ण सुधार ल्याउनेछ, प्राध्यापक डा सुरेन्द्र लाभले भने ।उनले विधेयकको कन्टेन्ट हेर्न नभ्याए पनि यो केन्द्रीय विश्वविद्यालय हुने आशा राखे । नेपालको संविधानमा प्रादेशिक तथा केन्द्रीय गरी दुई प्रकारका विश्वविद्यालयको प्रावधान छ । प्राध्यापक लाभ यसलाई प्राविधिक विश्वविद्यालयका रूपमा अगाडि बढाउनु पर्ने तर्क गर्छन् । वैदेशिक रोजगारीमा जाने युवाको बाहुल्यता रहेकाले यो प्रदेशमा प्राविधिक शिक्षा अगाडि बढाएर युवा पुस्तालाई राम्रो आयआर्जनमा लगाउन सकिने उनको भनाइ छ ।अहिलेसम्म यहाँका युवा लेबर ड्रेन मा जान्थे । अब ब्रेन ड्रेन मा जानेछन् । त्यसरी जानेहरू डलर लिएर फर्किन्छन्, उनले भने । माओवादी केन्द्रका नेता तथा मिथिला संस्कृतिका जानकार रामचन्द्र झा राजर्षि जनक विश्वविद्यालयको स्थापनासँगै मिथिलाको प्राचीन दार्शनिक परम्परा पुनर्जीवित हुने दाबी गर्छन् । उनले भने, मिथिला शिक्षा, दर्शन, कृषि तथा योगादिको केन्द्र थियो । विश्वविद्यालय स्थानपासँगै यो प्रदेश पुन: शिक्षाको केन्द्र बन्नेछ । पूर्वीय दर्शनका षडदर्शनमध्ये चारवटा मिथिला भूमिमै लेखिएको झाको दाबी छ । जैमिनी, कणाद, गौतम तथा कपिलद्वारा लिखित चार दर्शन अझै पनि लोकप्रिय रहेको उनी बताउँछन् । संसारकै सर्वाधिक मलिलो माटो भएको मिथिलाञ्चलमा स्थापित हुन लागेको विश्वविद्यालयले कृषि तथा पशुपालनलाई प्रमुख विषय बनाउनुपर्ने तर्क झाको छ ।एमाले पोलिटब्युरो सदस्य एवं सांसद शत्रुघ्न महतोले विश्वविद्यालयको स्थापनाले मिथिलाञ्चलको पुरानो शैक्षिक परम्परा पुनर्जीवित हुने विश्वास व्यक्त गरे । यसैगरी सांसद डा विजयकुमार सिंहले पनि विधेयक पारित भएकोमा खुसी व्यक्त गरे । यो सकारात्मक कदम हो । यसलाई कुनै पार्टी वा नेताको व्यक्तिगत सफलताका रूपमा अर्थाउनु हुन्न । यो जनकपुरवासीको सफलता हो, उनले भने ।सांसद महतोले विश्वविद्यालयका भीसीलगायतका पदाधिकारी नियुक्ति पार्टीगत रूपमा नभई योग्यता तथा क्षमताका आधारमा हुनुपर्ने मागसमेत गरेका छन् ।"
उपचारबाट वञ्चित,"जाजरकोट (कास) कुशे गाउँपालिका९ पैंकस्थित स्वास्थ्यचौकीमा स्वास्थ्यकर्मी नहुँदा बिरामी मर्कामा परेका छन् । स्वास्थ्य सहायक रामसिंह मण्डल एक महिनादेखि अनुपस्थित छन् । ६ जनाको दरबन्दी भएको चौकी अहिले अनमीको भरमा सञ्चालित छ । स्वास्थ्यकर्मी नहुँदा कुशे गाउँपालिकाको जिन्ताला, थानबाडा, मेलमिसाऊ, चौराँटा, बिजुलीडाँडा, चाल्ना कफल्ला, लाँता र रिजापाहाडालगायत गाउँका स्थानीय दैनिक उपचार सेवा पाउनबाट वञ्चित भएको बताउँछन् । चौकीमा औषधि र स्वास्थ्यकर्मी नहुँदा उपचारका लागि खलंगा आउन बाध्य भएको स्थानीय भूमबहादुर रोकायले बताए ।"
लेक लागेर मृत्यु,मोरङ (कास) सोलुखुम्बुको पासाङल्हामु गाउँपालिका४ मा बिहीबार लेक लागेर एक बेलायती नागरिकको मृत्यु भएको छ । ७६१२००२४३ नम्बरको राहदानी बोकेका ६३ वर्षीय टेरिन्स जोन गोस्टलिङको मृत्यु भएको हो । उक्त ठाउँको डोले रिसोर्टको कोठा नम्बर १७ मा उनलाई अचानक लेक लागेर मृत्यु भएको प्रहरीले जनायो ।
घूस लिँदै गर्दा पक्राउ,राजविराज (कास) सेवाग्राहीसँग घूस लिँदै गर्दा जिल्ला भूमिसुधार कार्यालयका प्रमुख प्रकाश पोखरेल पक्राउ परेका छन् । उनलाई १ लाख घूससहित अख्तियार दुरुपयोग अनुसन्धान आयोगको टोलीले बिहीबार पक्राउ गरेको हो । मोहियानी जग्गा बाँडफाँटसम्बन्धी विषयमा सेवाग्राहीसँग घूस लिँदै गर्दा पोखरेललाई पक्राउ गरिएको अख्तियारको पूर्वाञ्चल क्षेत्रीय कार्यालयका प्रहरी उपरीक्षक किसनसिंह थापाले जानकारी दिए ।
दुई वर्षपछि सभा,जुम्ला (कास) दुई वर्षपछि बिहीबार कर्णाली स्वास्थ्य विज्ञान प्रतिष्ठानको सभा भएको छ । प्रतिष्ठानका कुलपति तथा प्रधानमन्त्री शेरबहादुर देउवाको अध्यक्षतामा बसेको सभाले प्रतिष्ठानको आगामी कार्ययोजना पारित गरेको छ । लामो समयदेखि सभा नहुँदा वार्षिक प्रतिवेदनसमेत पास हुन सकेको थिएन । प्रतिष्ठानका रजिस्ट्रार विश्वराज काफ्लेका अनुसार सभामा प्रतिष्ठानका १५ प्रस्ताव स्वीकृत गरिएको छ ।
सवारी अनुमतिपत्र खुला,"नेपालगन्ज (कास) यातायात व्यवस्था कार्यालय नेपालगन्जले ६ महिनापछि कार, जिप र मोटरसाइकलबाहेक अन्य सवारी साधनको सवारी अनुमतिपत्रका लागि आवेदन खुला गरेको छ । तत्कालीन कार्यालय प्रमुख उपसचिव पवन सुवेदीसहित १४ कर्मचारी निलम्बनमा परेपछि लामो समयसम्म सवारी साधन अनुमतिपत्रको आवेदन खुल्न सकेको थिएन । कार्यालयले अहिले अटो रिक्सा, मिनिबस, मिनिट्रक, ट्रक, बस, ट्याम्पो, डोजर, लोडर, दमकल र एक्साभेटर लगायतको अनुमतिपत्रको आवेदन खोलेको शाखा अधिकृत चेतनकुमार खत्रीले बताए ।"
३० वर्षमा आधा काम : समिति,"काठमाडौं ३० वर्षको अवधिमा ५० प्रतिशत मात्रै प्रगति हुने गरेको भन्दै गौरवका आयोजनाहरू जुनसुकै परिस्थितिमा पनि शीघ्र निर्माण गर्न संसदको विकास समितिले सरकारलाई निर्देशन दिएको छ । २१ वटामध्ये कुनै पनि आयोजनाको काम हालसम्म सकिएको छैन । अधिकांश आयोजनाको निर्माण सम्पन्न हुने अवधि पटकपटक सार्ने गरिएको छ । यो पृष्ठभूमिमा विकास समितिले बजेट, निर्माण सामग्री, अन्तरसरकारी निकायहरूबीचको समन्वय अभावलगायत विषयमा चर्चा गर्दै जुनसुकै परिस्थितिमा पनि गौरवका आयोजनाको शीघ्र निर्माण गर्न निर्देशन दिएको हो । राष्ट्रिय प्राथमिकता प्राप्त आयोजनाहरूको कार्यप्रगति हेर्दा ३० वर्षको अवधिमा औषतमा ५० प्रतिशत काम हुन सक्ने गतिबाट मात्र काम भएको देखिन्छ । विनियोजित पुँजीगत खर्च पनि ७० प्रतिशतभन्दा बढी हुन सकेको देखिँदैन । यस्तो भौतिक पूर्वाधारको गतिले आगामी दिनमा हाम्रो अवस्था के हुने हो पूर्वानुमान गर्न कठिन छैन । समुन्नत नेपाल निर्माणका लागि गौरवका आयोजनाहरूको द्रुत निर्माण गर्न गराउन अति जरुरी देखिन्छ, समितिको निर्देशनमा भनिएको छ, तसर्थ, समितिले बारम्बार यस्ता आयोजनाहरूको शीघ्र निर्माणमा जोड दिँदै आइरहेको पनि छ । र, यस बैठकबाट पुन: जुनसुकै परिस्थितिमा पनि गौरवका आयोजनाहरू शीघ्र निर्माण गर्न समिति नेपाल सरकार, प्रधानमन्त्री तथा मन्त्रिपरिषदको कार्यालयलगायत सम्बद्ध सम्पूर्ण मन्त्रालय तथा निकायलाई गम्भीरतापूर्वक निर्देश गर्दछ ।गौरवका आयोजनाहरूको निर्माणमा सबैभन्दा ठूलो समस्या अन्तरसरकारी समन्वयको अभाव, स्थानीय अवरोध, नीतिगत समस्या, ढुंगा गिटी बालुवाको अभाव, ठेकेदारको लापरबाहीलगायत देखिएका छन् । अधिकांश आयोजनाका समस्या समान प्रकृतिका छन् । उक्त उल्झनका कारण वर्षांै अघिबाट सुरु आयोजनाले प्राय: कुनै पनि वर्ष शतप्रतिशत प्रगति हासिल गर्न सकेका छैनन् । केही आयोजनाहरू तोकेरै विकास समितिले विषयगत निर्देशन पनि दिएको छ । काठमाडांैनिजगढ द्रुतमार्ग, ३ वटा अन्तर्राष्ट्रिय विमानस्थलहरू, मध्यपहाडी लोकमार्ग, हुलाकी राजमार्ग, उत्तरदक्षिण राजमार्गहरू, अप्टिकल फाइवर विछ्याउने कार्य, ग्रामीण दूर सञ्चार विकास कोषको प्रयोग, त्रिभुवन अन्तर्राष्ट्रिय विमानस्थलको स्तोरन्नतिलगायतका महत्त्वपूर्ण भौतिक पूर्वाधारहरूको निर्माण कार्यमा समेत अति सुस्तता देखिएकाले तत्काल कमजोरीहरू हटाई तीव्र गतिमा कार्य अघि बढाउन समितिले निर्देशन दिएको छ ।उक्त कार्य अघि बढाउन सम्बन्धित निकायहरूबीच आपसी समन्वयसहित जिम्मेवारीप्रति केन्द्रित भई उत्तरदायित्व निर्वाह गर्न, साधन र स्रोतको अभाव हुन नदिन निर्देश दिएको छ । साथै उत्तरदायित्व बहन नगर्ने जिम्मेवार पदाधिकारीलाई तत्काल कारबाहीको दायरामा ल्याउनसमेत समिति प्रधानमन्त्री तथा मन्त्रिपरिषदको कार्यालय तथा अख्तियार दुरुपयोग अनुसन्धान आयोगलाई निर्देश गर्दछ, निर्देशनमा भनिएको छ ।मेलम्ची खानेपानी आयोजना सम्पन्न हुने मिति हालसम्म ४ पटकसम्म सारिसकेको भन्दै ०७४ सालभित्र सम्पन्न गरी पानी वितरण गर्न पनि निर्देशन दिएको छ । २०७४ असोजमा मेलम्चीको पानी वितरण गर्ने लक्ष्यको हविगत पनि देखिसकिएको अवस्था हो भने अझै पनि उक्त आयोजना कहिले पूर्ण रूपमा सम्पन्न हुने हो निश्चित छैन, निर्देशनमा भनिएको छ, तसर्थ, यथार्थपरक जानकारी मात्र सार्वजनिक गर्न र मेलम्ची खानेपानी आयोजनालाई जसरी पनि यही २०७४ सालभित्र सम्पन्न गरी पानी वितरण गर्ने व्यवस्था मिलाउन समिति खानेपानी तथा सरसफाइ मन्त्रालयलाई निर्देश गर्दछ ।गत वर्षको तथ्यांक हेर्दा गौरवका २१ आयोजनामध्ये ८० प्रतिशतभन्दा बढी प्रगति भएका आयोजनाको संख्या १३ मात्रै छ । ५० देखि ७९ सम्म प्रगति भएका आयोजनाको संख्या ५ हो । ५० प्रतिशतभन्दा कम प्रगति र प्रगति नै प्राप्त नभएका आयोजनाको संख्या क्रमश: २ र १ छ । गत आर्थिक वर्षका लागि विनियोजित बजेट र सम्पन्न गर्नुपर्ने काम कुनै पनि आयोजनाले पूरा गर्न सकेका छैनन् । अधिकांशको समस्या सरकारी नीति नियमसँग सम्बन्धित छ । यसबारे विकाससहित संसदका विभिन्न समितिहरूले पटकपटक निर्देशन दिने गरेका छन् ।गौरवका बाहेक एकीकृत सहरी विकास आयोजनाहरू तथा काठमाडांैलगायत सहरी बस्ती व्यवस्थापनबारेमा स्पष्ट कार्ययोजना तथा मापदण्ड बनाई शीघ्र कार्यान्वयन गर्नगराउन पनि निर्देशन दिएको छ । काठमाडांै बस्ती व्यवस्थापनका लागि विकास गरिने भनिएका ४ वटा स्याटेलाइट सिटीहरूको आधारभूत कार्य जग्गा प्राप्ति, नक्सांकन तथा उपलब्ध गराउनुपर्ने सेवासुविधाहरू सहितको आयोजना विकास सम्झौता (पीडीए) तथा आयोजना बृहत् प्रतिवेदन (डीपीआर) १ वर्षभित्र अनिवार्य रूपमा तयार गरि कार्यान्वयनमा लैजान समिति सहरी विकास मन्त्रालयलाई निर्देश गर्दछ, निर्देशनमा भनिएको छ ।संघीय संरचनामा राष्ट्रिय योजना आयोगबारे स्पष्ट हुन प्रधानमन्त्री कार्यालय र योजना आयोगलाई निर्देशन दिएको छ । दाता केन्द्रित विकासको सोचबाट नेपाल लामो समयदेखि ग्रसित बन्दै आइरहेको पाइन्छ ।हाम्रो विकासको आवश्यकता तेस्रो पक्षले पहिचान गरिदिने र सोहीअनुसार योजना बन्ने गरेबाट नेपालको पूर्वाधार विकासको वास्तविक मार्गचित्र, यथार्थ चिन्तन र मानक स्तरको अभाव रहेको पाइन्छ, समितिको निर्देशनमा भनिएको छ, योजनाबद्ध विकासको ६ दशक बितिसकेको अवस्थामा गर्व गर्नुपर्ने गरी कुनै पनि भौतिक पूर्वाधारको विकास निर्माण नभएको र महत्त्वपूर्ण आर्थिक परिघटना पनि भएको नदेखिएकाले राष्ट्रिय योजना आयोगको प्रभावकारिता एवं उपादेयताको औचित्यतामाथि प्रश्न उठ्ने गरेको छ । संघीय प्रणालीमा राष्ट्रिय योजना आयोगको संरचना कस्तो हुने ?, यसको विद्यमान संरचनामा परिवर्तन गर्ने तथा कार्यक्षेत्र एवं क्षेत्राधिकारमा सुधार र परिमार्जन गर्ने सम्बन्धमा यथाशीघ्र निष्कर्षमा पुग्न समिति नेपाल सरकार, प्रधानमन्त्री तथा मन्त्रिपरिषदको कार्यालय र आयोगलाई निर्देश गर्दछ ।"
एनआरएनए अध्यक्षमा गुरुङ र भट्टको उम्मेदवारी,"काठमाडौं गैरआवासीय नेपाली संघ (एनआरएनए) को अध्यक्षमा भवन भट्ट र जमुना गुरुङबीच प्रतिस्पर्धा हुने भएको छ । संघको शनिबारदेखि सुरु हुने आठौं विश्व सम्मेलन र अधिवेशनले नयाँ नेतृत्व चयन गर्नेछ । सम्मेलनमा सहभागी हुन विश्वभरबाट प्रतिनिधि आउनेक्रम जारी छ । भट्ट एनआरएनए अन्तर्राष्ट्रिय समन्वय परिषद (आईसीसी) उपाध्यक्ष र गुरुङ आईसीसी सदस्य हुन् । गुरुङले बिहीबार काठमाडौंमा पत्रकार सम्मेलन गरी अध्यक्षमा उठ्ने घोषणा गरेकी हुन् । भट्टले करिब एक महिनाअघि नै अध्यक्षमा उठ्ने घोषणा गरेका थिए । दुईबीच अध्यक्षमा प्रतिस्पर्धा गर्ने घोषणा भएपछि एनआरएनहरूबीच चुनावी सरगर्मी सुरु भएको छ । दुवै पक्षले आआफ्नो पक्षमा पार्न आन्तरिक तयारी तीव्र पार्नुका साथै राजनैतिक दलको समर्थन जुटाउनसमेत सक्रिय भएका छन् । जमुना वर्तमान अध्यक्ष शेष घलेकी पत्नी हुन् । अन्तिम समयमा अध्यक्षमा उम्मेदवारी दिने घोषणा गरेकी घलेले आफ्नो छुट्टै पहिचान भएको बताइन् । विश्वभरबाट आउनुभएका एनआरएनए प्रतिनिधिहरूको आग्रह एवं गैरआवासीय नेपाली संघका मुख्य सरोकारवालाहरूको विश्वास र अपेक्षालाई निरन्तरता दिनुपर्ने आवश्यकतालाई ध्यान दिँदै अध्यक्ष पदमा उम्मेदवारी दिने निर्णय गरेकी छु, पत्रकार सम्मेलनमा उनले भनिन्, मेरो श्रीमान् (शेष घले) को कार्यकाल समाप्त भएसँगै मेरो नेतृत्व पनि सकिएको मान्न म तयार छैन । घले अस्ट्रेलियाको धनीको सूचीमा एक सय १२ औं स्थानमा छिन् । घले दम्पतीको होटल, शिक्षा, रियल स्टेट र प्रविधिलगायत क्षेत्रमा लगानी छ । घलेले अस्ट्रेलियाजस्तो अत्यन्तै प्रतिस्पर्धी समाजमा आफूलाई महिला उद्यमीका रूपमा उभ्याउन सफलले एनआरएनको नेतृत्व गर्न सक्षम भएको दाबी गरिन् । व्यवसाय वा समाजसेवामा म जहिल्यै पनि आफ्नै पहिचानमा उभिन रुचाएँ । अहिलेसम्म त्यही गरिरहेको छु । अत: मेरो उम्मेदवारीलाई संकीर्ण आँखाले नहेरी एउटी नेपाली नारीले संस्थाको नेतृत्वका लागि देखाएको सकारात्मक पहलका रूपमा हेरिदिनुहुन म हार्दिक अनुरोध गर्दछु, उनले भनिन् । अध्यक्ष घलेले आफूले जमुनालाई अध्यक्षमा उठ्नका लागि पहल गरेको बताए । यो दुई दिनअघिको मात्रै निर्णय हो । मलाई तातो दूध मुखमा हालेको जस्तो भयो । निल्नु न ओकल्नुजस्तो भयो, उनले भने, अहिले धेरै कुरा भन्न मिल्दैन । पछि यसबारे कथा लेख्नेछु । घलेले एनआरएनएले निर्माण गरिरहेको मेगा परियोजनालाई समयसीमाभित्र सम्पन्न गराउने, संस्थाको मार्गदर्शक दृष्टिकोण भिजन २०२० एन्ड वियोन्डलाई सफल कार्यान्वयन गर्ने, महिला सशक्तीकरण र सहभागितालाई संस्थाको मेरुदण्डका रूपमा स्थापित गर्ने र खाडीमा कार्यरत महिला कामदारको हितमा काम गर्ने लगायत सवाललाई अगाडि सारेकी छन् । जापानमा होटल व्यवसाय गरिरहेका भट्टले एनआरएन अभियानमा लागेको डेढ दशकको अनुभव लिएकाले अब नेतृत्व प्रदान गरेर एनआरएन अभियानलाई थप उचाइ दिन अध्यक्षको उम्मेदवारी दिएको बताए । उनले वैदेशिक रोजगारी आपतकालीन कोषलाई सदुपयोग गरी गैरआवासीय नेपाली संघमा आबद्ध वैदेशिक रोजगारीमा रहेका नेपालीहरूको बिमा गरिने, महिला फोरमलाई सशक्त बनाइने, स्टार्ट अप फन्डको व्यवस्था गरिने वताए । गैरआवासीय नेपाली संघले अहिलेसम्म लिएका निर्णयहरू र पूरा हुन बाँकी कार्यहरू जस्तै : लाप्राक नमुना बस्ती, एनआरएनए भवन निर्माण, भिजन टान्टी टान्टी एन्ड वियोन्ड, सामूहिक लगानीका परियोजना निर्माण, वैदेशिक रोजगार कोषको विस्तारजस्ता कार्यक्रमहरूलाई पूर्ण रूपमा निरन्तरता दिँदै अघि बढ्ने अवगत गराउन चाहन्छु, भट्टले भने । अन्य पदमा पनि प्रत्यासीहरूले उम्मेदवारी घोषणा गरिरहेका छन् ।"
कुलेखानीको म्याद सातौंपटक थपियो,"हेटौंडा मकवानपुरको भैंसेस्थित सानुटारमा निर्माणाधीन कुलेखानी तेस्रो जलविद्युत् आयोजनाको निर्माण कम्पनीको म्याद सातौंपटक ६ महिनाका लागि थप गरिएको छ । नेपाल विद्युत् प्राधिकरणको आइतबार बसेको बैठकले सिभिल वर्कको ठेक्का लिएको सिनो हाइड्रो कम्पनीलाई निर्माण कार्य सम्पन्न गर्न म्याद थप गरेको हो । साउन महिनासम्म आयोजनाको निर्माण कार्य सम्पन्न गर्न म्याद थप गरिएको थियो, कुलेखानी३ का आयोजना प्रमुख शुभाषकुमार मिश्रले भने, छैठांंैपटक म्याद थप गरेको समयमा पनि आयोजनाको काम सम्पन्न नभएकाले आगामी जनवरी १८ तारिखसम्म काम सम्पन्न गरेर विद्युत् उत्पादन गर्न सातौंपटक म्याद थपिएको हो । विद्युत् प्राधिकरणले यो अन्तिम म्याद हो भनेर निर्माण कम्पनीलाई चेतावनीसमेत दिएको छ । विद्युतगृहको निर्माणको ठेक्का लिएको जेजियाङ जिल्लुन चिनियाँ कम्पनीको ढिलासुस्तीका कारण आयोजनाको निर्माण कार्य समयमा नै सम्पन्न नभएको हो । अब ६ महिनाभित्रमा विद्युत् उत्पादन गर्ने योजनाको साथ सिभिल वर्कको काम पाएको चिनियाँ कम्पनी सिनो हाइड्रोको ६ महिना म्याद थप गरिएको आयोजनाले जनाएको छ । सिभिल वर्कको ठेक्का लिएको सिनो हाइड्रोकोमात्र म्याद थप गरिएको छ, आयोजना प्रमुख मिश्रले भने, इलेक्ट्रोमेकानिकलको ठेक्का लिएको कम्पनीलाई हर्जाना तिराएकाले कानुनी रूपमा म्याद थप्न मिल्दैन । उक्त निर्माण कम्पनीले निर्माण कार्य ढिला गरेकाले आयोजनाले हर्जाना रकम तिराएकाले म्याद थप्न नपर्ने र सकेसम्म छिटो काम गराउनेमात्र हो आयोजनाका एक इन्जिनियरले भने । इलेक्ट्रोमेकानिकलको ठेक्का चीनको जेजियाङ कम्पनीले लिएको छ । चीनबाट आयात गर्नुपर्ने अधिकांश सामानहरू आइसकेका छन् । इलेक्ट्रोमेकानिकलको ठेक्का लिएको जिजयाङ कम्पनीले प्राविधिकहरू राखेर तीव्र गतिमा काम गरिरहेको छ । उक्त कम्पनीले विद्युतगृहमा स्वीचयार्डको निर्माण गरिरहेको छ भने जेनेटर र टाइन जडान कार्य पनि भइरहेको छ । विद्युत् प्रसारण लाइनका तीनवटा टावर निर्माण गर्नुपर्नेमा २ वटा टावरको निर्माण कार्य अन्तिम चरणमा पुगेको छ । अर्को टावरको जग खन्ने काम सुरु गरिससकेको छ, कम्पनीका एक इन्जिनियरले भने, काम तीव्र गतिमा भइरहेको छ, जनवरीको १८ तारेखसम्ममा विद्युत् उत्पादन हुन्छ । ५६ स्थानमा निर्माण गर्नुपर्ने ढोकाको काम पनि भइरहेको छ । सिभिल वर्कको ठेक्का पाएको सिनो हाइड्रोले विद्युत् गृहभित्रको पहँुचमार्ग र टेलेरेसको निर्माण कार्य अन्तिम चरणमा पुर्याएको छ ।कुलेखानी३ का आयोजना प्रमखु मिश्रका अनुसार इलेक्ट्रिमेकानिकलको काम ८० प्रतिशतभन्दा बढी सम्पन्न भइसकेको छ भने सिभिल वर्कको काम साढे ९८ प्रतिशत सम्पन्न भइसकेको छ । इलेक्ट्रोमेकानिकलको कामको ढिलासुस्तीका कारण सिभिल वर्कको काममा पनि ढिलाइ हुन गएको हो भन्दै विद्युत् प्राधिकरणसँग सिनो हाइड्रो कम्पनीले थप रकम माग गरेको छ । कम्पनीका कारणले ढिलासुस्ती नभएकाले प्राधिकरणसँग क्षतिपूर्तिस्वरूप रकम उपलब्ध गराउनुपर्ने माग गर्दै आएको छ ।स्वदेशी लगानीमा निर्माणाधीन कुलेखानी तेस्रो जलविद्युत् आयोजनाको निर्माण कार्य आयोजनाको करिब ८७ प्रतिशत काम सकिएको छ । निर्माण कार्य ढिला भएकाले आयोजनाको लगानी पनि बढ्दै गएको छ । करिब ५ अर्बभन्दा बढी रकम खर्च हुने अनुमान गरिएको छ । २०६४ चैतदेखि काम सुरु गरिएको उक्त आयोजना २०६८ सालमा सम्पन्न गर्ने गरी सम्झौता गरिएको थियो । पटकपटकको म्याद थपसँगै लागत पनि झन्डै २ अर्ब बढने अनुमान गरिएको छ । कुलेखानी ३ को सुरु निर्माण लागत २ अर्ब ४३ करोड अर्थात् प्रतिमेगावाट १७ करोड ३६ लाख रुपैयाँ थियो । अहिले यसको लागत बढेर ४ अर्ब ६३ करोड अर्थात् प्रतिमेगावाट ३१ करोड रुपैयाँ पुगेको छ । अझ यो लागत बढ्ने छ । ४४ महिनामा काम सम्पन्न गर्ने लक्ष्य लिएर सुरु गरिएको आयोजना ९० महिना बितिसक्दा पनि सम्पन्न हुन सकेको छैन । कुलेखानी तेस्रो १४ मेगावाट जलाशय बनाउन नपर्ने क्यास्केड प्रोजेक्ट हो । तोकिएको समयमा निर्माण कार्य सम्पन्न नभएकाले आयोजनाको लागत बढेको हो । वार्षिक सरदर ४० दशमलव ६५ गिगावाट आवर विद्युुत् उत्पादन गर्ने क्षमता छ ।"
आधुनिक प्रविधिको चामल उद्योग,नवलपरासी (कास) जिल्लामा धमाधम चामल उद्योग खुल्ने क्रम बढेको छ । पुरानालाई परिमार्जन गर्दै आधुनिक प्रविधिका प्रदुषणमुक्त उद्योग थप हुँदै गएका हुन् । पछिल्लोपटक जिल्लामा स्थानीय युवा व्यवसायीले सरावल गाउँपालिकाको पिपरामा स्विस प्रविधिको बुलर प्लान्ट बाट चामल उत्पादनका लागि आरती एग्रो इन्डस्ट्रिज खोलेका छन् ।
सयपत्री फूलको माग उच्च,"चितवन तिहार नजिकिएसँगै सयपत्री फूलको माग बढेको छ । व्यावसायिक रूपमा फूल खेती गरेका चितवनका किसानलाई माग धान्न भ्याइनभ्याइ छ । भरतपुर महानगरपालिका ७ स्थित उज्ज्वल टोलमा समूहले व्यावसायिक रूपमा सयपत्री फूल खेती गरेको छ । डेढ बिघामा लगाएको फूलको माला उनेर काग तिहारबाट बिक्री गर्ने समूहका अध्यक्ष ईश्वरकुमार श्रेष्ठले बताए । फूलको माग धेरै छ, उनले भने, माग धान्न सकिएको छैन । उनका अनुसार माग ४५ हजार मालाको भए पनि ३० हजार बिक्री गर्ने लक्ष्य छ । एउटा माला ७० रुपैयाँमा बिक्री हुने गरेको छ । फूलको व्यवस्थित बजार नभए पनि माला जिल्लाभित्रै खपत हुने गरेको छ । त्यस्तै छिमेकी जिल्ला नवलपुर र गोरखामा समेत जाने गरेको छ । हिजोआज विवाह, पूजापाठ, सांस्कृतिक कार्यक्रममा पनि फूलको माग आउने गरेको श्रेष्ठले बताए । फूल खेती गर्ने समूहमा २४ जना महिलासहित २८ जना छन् । समूहमार्फत ०७३ सालबाट खेती सुरु गरिएको हो । यस वर्ष २१ लाख रुपैयाँको माला बिक्री हुने समूहको अनुमान छ । जग्गाको भाडा वार्षिक ४५ हजार रुपैयाँ तिर्ने गरिएको छ । समूहमार्फत गरिएको खेतीमा ६ लाख रुपैयाँ लगानी भएको उपाध्यक्ष गोमा बरालले बताइन् । फूलको बजार भए पनि सिँचाइको समस्या छ, उनले भनिन्, सरकारी निकायबाट सहयोग पाए अझै खेतीलाई व्यवस्थित गर्न सकिन्थ्यो । स्थानीय महिलाले फूलको माला उन्ने रोजगारी पाएका छन् । फूल बगैंचाबाटै टिपेर ल्याई माला तयार पारे एउटा मालाको ५ रुपैयाँ पाउनेछन् । त्यस्तै माला मात्र उनेमा एउटा मालाको ३ रुपैयाँ पाउनेछन् । एक जनाले दैनिक २ सयभन्दा बढी माला तयार पार्छन् । पहिला दिउँसो घरमै बसेर बित्थ्यो, स्थानीय उजेली थापा मगरले भनिन्, हाल फूल आम्दानी गर्ने माध्यम बनेको छ । उनले आफैंले फूल टिपेर माला उन्ने गरेको बताइन् । हाल सयपत्री फूल ढकमक्क फुलेको छ । बगैंचाले सबैलाई मोहित बनाउने गरेको छ । श्रेष्ठले व्यक्तिगत रूपमा पनि ४ कट्ठा जग्गामा फूल लगाएका छन् । ०७१ सालबाट उनले फूलखेती सुरु गरेका हुन् । उनले वार्षिक डेढ लाख रुपैयाँ आम्दानी गर्दै आएका छन् । सरकारी विद्यालयबाट अवकाश पाएपछि यो पेसामा हात हालें, उनले भने, पेसाबाट सन्तुष्ट छु ।"
डाबर रेड जेल बजारमा,"काठमाडौं (कास) डाबर नेपालले आफ्नो उत्पादन डाबर रेड जेल नेपाली बजारमा ल्याएको छ । ल्वाङ, पुदिना, मरिचको समिश्रण रहेको डाबर रेड जेलले ताजापनका साथै दाातलाई सुरक्षित राख्ने दाबी कम्पनीको छ । बजारमा १५० ग्राम, ८० ग्राम र २५ ग्राम तौलमा यो उत्पादन उपलब्ध रहेको जारी विज्ञप्तिमा छ ।"
मिलानो ब्रान्डका फेटवेयर भित्रियो,"काठमाडौं (कास) एक्सन पोलिमर्सले मिलानो ब्रान्डका फुटवेयर नेपालमा भित्र्याएको छ । कम्पनीले पोली युरिथिन स्लिपर, स्यान्डल र जुत्ताहरूको उत्पादन गर्दै आएको छ । मिलानो ब्रान्डको फुटवेयरका विशेषताहरूमा हलुका तौल, स्वास्थ्यलाई फाइदाजनक र फेसनेवलसमेत रहेको जारी विज्ञप्तिमा उल्लेख छ ।"
लक्ष्मीको शाखा ताप्लेजुङमा,"काठमाडौं (कास) लक्ष्मी बैंकले ताप्लेजुङको, फुङिलङमा नयाँ शाखा सञ्चालनमा ल्याएको छ । संयुक्त राष्ट्रसंघ पुँजी विकास कोष तथा लक्ष्मी बैंकबाट संयुक्त रूपमा सञ्चालित उन्नतिबित्तमा पहुचँ (ए२एफ) परियोजनाअन्तर्गत पूर्वाञ्चलका ९ जिल्लाका ग्रामीण समुदायमा वित्तीय पहुँच पुर्याउने योजनाअन्तर्गत बैंक शाखा विस्तारमा जुटेको जारी विज्ञप्तिमा छ ।"
सानिमाको शाखा थपियो,काठमाडौं (कास) सानिमा बैंकले राजधानीको गौशालामा बैंकिङ सेवा विस्तार गरेको छ ।गौशालामा खोलिएको ४७ औं शाखाको बैंकका अध्यक्ष विनयकुमार श्रेष्ठ तथा ब्रान्ड प्रवद्र्धक कलाकारद्वय मदनकृष्ण श्रेष्ठ र हरिवंश आचार्यले संयुक्त रूपमा गरेको जारी विज्ञप्तिमा छ ।
हिरोद्वारा विजेता घोषणा,काठमाडौं (कास) हिरो मोटरसाइकलले एक लाख नगद जित्ने दोस्रो र तेस्रो बिजेताको नाम घोषणा गरेको छ । बिक्रेता नेपाल जेनरल मार्केटिङले दसंैतिहारको उपलक्ष्यमा सञ्चालित योजनाका विजेताको नाम घोषणा गरेको हो । कम्पनीका अनुसार विजेता भएकाहरूमा घनश्याम बुढा र पहलसिंह रासकोटी मगर हुन् ।
उत्कृष्ट वितरकको उपाधि घोषणा,"काठमाडौं (कास) सीजी होल्डिङ्सअन्तर्गको अटोमोटिभ डिभिजन अरुण इन्टरकन्टिनेन्टल ट्रेडर्सलाई उत्कृष्ट वितरक (एक्सिलेन्ट डिस्ट्रिब्युटर) उपाधिद्वारा सम्मानित गरिएको छ । दिल्लीमा आयोजित एनुअल सुजुकी रिजनल डिस्ट्रिब्युट कन्फरेन्स अफ्रिका, मिडल इस्ट एन्ड साउथ एसियामा ट्रेडर्सलाई उक्त उपाधिद्वारा सम्मानित गरिएको जारी विज्ञप्तिमा छ । बिक्री, सेवा तथा पार्ट्स पर्फरमेन्सका लागि सम्मेलनकै सर्वाधिक उपाधि हात पार्न सफल कम्पनीका रूपमा अरुण इन्टरकनिटनेन्टलले ८ भिन्न विधामा उपाधि जितेको कम्पनीले जनाएको छ ।"
म्याद सकिएका खाद्यवस्तु बिक्रीमा,"स्याङ्जा संवाददाताका अनुसार विगतका वर्षहरूमा चाडपर्वको छेको पारेर जिल्ला प्रशासन कार्यालयले बजार अनुगमन गर्ने गरेको थियो । यसपटक गरिएन । एउटै समानको दाम पसलपिच्छे फरक हुन्छ, पुतलीबजारका भुवनेश्वर कार्कीले भने, कम्तीमा अनुगमन त गरिदिनुपर्छ । लाग्छ बजार हेरिदिने कोही छैन । एक किलो चिनीको व्यापारीले ८५ देखि १ सय १० रुपैयाँसम्म लिइरहेको उनले बताए । व्यापारीले आफूखुसीको मूल्यमा सामान बेच्दा उपभोक्ता ठगिएको उनले बताए । अनुगमन गर्ने निकाय उदासीन हुन नहुने माग उपभोक्ताको छ । मासु पसल, होटलहरूमा मूल्य निर्धारण गरिए पनि एकरूपता पाइँदैन, स्थानीय तोयनाथ लामिछानेले भने । आपूर्ति मन्त्रालयको टोलीले दसैंको महिना दिनअघि स्याङ्जाका २३ पसलमा छड्के अनुगमन गरेको थियो । त्यसबाट दर्ताबिनै सञ्चालनमा रहेका पसल, म्याद गुज्रेका सामानहरू बेच्न राखिएको र मूल्यमा एकरूपता नभएको पाइएको थियो । अनुगमनको यो कामलाई जिल्ला प्रशासनले निरन्तरता दिएको छैन । सहायक प्रमुख जिल्ला अधिकारी यामप्रसाद सुवेदी बजार अनुगमन गर्न विषयगत कार्यालयलाई जिम्मा लगाइएकाले जिल्ला प्रशासन कार्यालयले नियमित अनुगमन गर्न नभ्याएको बताए ।"
कोलकातामा ७ सय कन्टेनर अड्किए,"पर्सा वीरगन्जस्थित सिर्सिया सुक्खा बन्दरगाहमा आउने मालवाहक कन्टेनर कोलकाता बन्दरगाहमा अड्किएका छन् । तेस्रो मुलुकबाट ल्याएका सामग्री बोकेर आएका ६ सय ६९ मालवाहक कन्टेनर बिहीबार कोलकाताबाट यता आउन सकेनन् । लामो समयदेखि ढुवानी तालमेल नमिल्दा कोलकाता बन्दरगाहमै कन्टेनर रोकिने गरेका छन् । भारतीय रेल्वे सञ्जालसँग जोडिएको मुलुकको एक मात्र सुक्खा बन्दरगाहको समस्या समाधानको साटो बल्झिदै गएको छ । ३४ महिनायता आयातकर्ताले कन्टेनर ढिला गरी फर्काउने समस्या चर्किंदै गएपछि कोलकाता बन्दरगाहबाट आउने रेल्वे र्याक घण्टौं बस्नुपरेको छ । सामान्यतया कोलकाताबाट यहाँ आउने रेल्वे र्याकबाट ३ घण्टामै कन्टेनर अनलोड गरी फिर्ता पठाउन सकिनेमा हाल भने यसका लागि २४ घण्टासम्म कुर्नुपर्ने अवस्था सामान्य बनेको छ । कोलकाताबाट मालवाहक कन्टेनर लिएर आएको रेल्वे र्याक खाली कन्टेनर लिएर ३ दिनपछि फर्कने गरेका छन् । कोलकातासिर्सिया सुक्खा बन्दरगाह रुटका लागि मात्र भारतीय रेल्वेले १३ रेल्वे र्याक चलाएकोमा कन्टेनरको ढुवानीको तालमेल मिल्न नसक्दा यो समस्या बढदै गएको सुख्खा बन्दरगाह सञ्चालक कम्पनी हिमालयन टर्मिनल्सका सीईओ विष्णुकान्त चौधरीले बताए । यतिको रेल्वे र्याक उपलब्ध हुँदा दैनिक ५ सय ४० मालवाहक कन्टेनरको टर्नओवर गर्न सक्छौं, उनले भने, तर विभिन्न प्राविधिक तथा व्यावहारिक समस्याका कारण त्यो सम्भव भइरहेको छैन ।टर्मिनल्सका सीईओ चौधरीले कोलकाताबाट वीरगन्जका लागि हिँडेका आधा दर्जन रेल्वे र्याकमा ५ सय ४० मालवाहक कन्टेनर बाटोमै रहेको बताए । यसका साथै सुक्खा बन्दरगाहबाट नेपालका विभिन्न उद्योगमा १ सय ५६ मालवाहक कन्टेनर गएको र ती खाली भई नआएको उनले बताए । त्यसैगरी, करिब २ सय खाली कन्टेनर बन्दरगाहमा रेल्वे र्याक आउने प्रतीक्षामा बसेका छन् । बन्दरगाहमा थन्किएका कन्टेनरमध्ये अधिकांश आयातकर्ताको आफ्नै कागजी तथा अन्य प्राविधिक समस्याका कारण उनीहरूले समयमा जाँच गराई लग्न नसकेको चौधरीले बताए । कतिपय आयातकर्ताले सिपिङ कम्पनीबाट कन्टेनर उपभोगको समय नै बढी लिने गरेकाले पनि मालवस्तु जाँच गराउन हतार नगर्दा पनि यो समस्या सिर्जना भएको उनले सुनाए । यो अवस्था सिर्जना हुन रेल्वे र्याकको आवागमन तथा कन्टेनरको तालमेल मात्र नभई अन्य कारणहरू पनि जिम्मेवार रहेको उनले बताए । कोलकाता बन्दरगाहका पुरानै अवस्था र भीडभाडका कारण त्यहाँबाट रेल्वे र्याक छुटनै समय लाग्ने गरेको छ । त्यसैगरी कोलकाता र नेपालमा अत्यधिक सार्वजनिक बिदा हुने, आयातकर्ताले कोलकाता बन्दरगाहबाटै आयात निर्यात गर्न चाहनुजस्ता व्यावहारिक समस्या पनि जिम्मेवार रहेको उनले सुनाए । नेपाली आयातकर्ताले कोलकाता बन्दरगाहबाट ३ किमि मात्र टाढा रहेको माजरहार टर्मिनल, करिब ३० किमि दूरीमा रहेको हल्दिया बन्दरगाह र बिशाखापटनम उपभोग गर्न नचाहेको उनले बताए । भन्सारको राजस्व असुली प्रभावित बन्दरगाहमा मालवाहक कन्टेनर आउनै कम भएपछि भन्सार कार्यालयको राजस्व असुलीसमेत प्रभावित भएको छ । असोज महिनाका लागि १ अर्ब ९८ करोड रुपैयाँ राजस्व संकलनको लक्ष्य पाएको यो भन्सार कार्यालयले बुधबारसम्ममा जम्मा १ अर्ब ४८ करोड रुपैयाँ मात्र राजस्व संकलन गरेको छ । भन्सारलाई ५० करोड रुपैयाँ राजस्व संकलन गर्ने चुनौती छ । भन्सार प्रमुख सूर्य सेढार्इं मासिक राजस्व असुली लक्ष्य भेट्टाउन दैनिक ८ करोड ५० लाख रुपैयाँ राजस्व संकलन गर्नुपर्नेमा ६ करोड मात्र हुने गरेको बताउँछन् । रेल नै कम आएपछि त्यसको असर भन्सारको राजस्वमा पर्नु स्वाभाविक हो, उनले भने । दीपावली र छठजस्ता पर्व नजिकिएकाले भारतीय रेल्वेले यात्रुवाहक रेललाई प्राथमिकता दिएकाले समस्या बढेको हो ।"
पहाडी जिल्लामा उडान गर्न दुई जहाज मात्रै,"नेपालगन्ज चाडबाडसँगै मानसरोवर यात्राको समेत चाप हुँदा नेपालगन्जबाट पहाडी जिल्लामा नियमित रूपमा दुई जाहाजले मात्रै उडान गरिरहेका छन् । एक महिनायता तारा एयरलाइन्सको जहाजले मात्र नियमित उडान भर्दै आएको छ । अन्य विमान कम्पनीले पालोमा जहाज नेपालगन्ज विमानस्थलमा पठाउने गरेका छन् । मंगलबार दिउँसो १२ बजे नेपालगन्ज विमानस्थलमा आएको सीता एयर मुगुमा एक उडान भरी पूर्वी क्षेत्रमा फर्किएको छ । मंगलबार आएको गोमा (समित) एयर बुधबार र बिहीबार उडान गरेर पूर्वी क्षेत्रमा गएको विमानस्थल कार्यालयले जनाएको छ । विमानस्थलको भौतिक सेवा सुविधा व्यवस्थित बन्दै गए पनि मागअनुसार जहाज उपलब्ध नहुँदा यात्रुहरूलाई समस्या परेको नेपालगन्ज नागरिक उड्डयन कार्यालयले जनाएको छ । कार्यालयका क्षेत्रीय निर्देशक प्रतापबाबु तिवारीका अनुसार अहिले निजी कम्पनीका अधिकांश जहाजहरू लुक्लामा उडानका लागि गएका छन् । यहाँ भारतीय पर्यटकको चाप कम भएपछि निजी विमान कम्पनीका जहाज पूर्वी क्षेत्रमा उडानका लागि पठाइएका छन्, निर्देशक तिवारीले भने,हामीले यात्रुलाई मर्कामा नपार्न पटकपटक ताकेता गरेका छौं । सबैले सेड्युल मेन्टेन गर्ने भन्दै जहाज पूर्वी क्षेत्रमा लगेका हुन् । उनका अनुसार पूर्वी क्षेत्रमा उडानको चाप बढी भएकाले पूर्वमा जहाजहरू केन्द्रित भएका हुन । नेपालगन्जमा रहेका जहाजलाई पहिले सहुलियतको उडान भर्न र त्यसपछि मात्र चार्टर गर्न निर्देशन गरिएको तिवारीको भनाइ छ । मानसरोवरकैलाश यात्रा सिजनको समयमा नेपालगन्ज विमानस्थलमा भारतीय पर्यटकको भीड अत्यधिक हुने गरेको छ । यो वर्ष करिब १५ हजारभन्दा बढी भारतीय पर्यटकले मानसरोवर यात्रा गरे । त्यसका लागि नेपालगन्जसिमकोट दैनिक २५ वटासम्म उडान भए । निजी जहाज कम्पनीले भारतीय पर्यटक नेपालगन्जदेखि हुम्ला ओसार्दा चार्टरमा लिने गरेका थिए । यात्राका बेला नेपालगन्ज विमानस्थलमा १० वटा जहाज तैनाथ थिए । दसैंको दुई साताअघि तारा, गोमा (समिट) र सीता एयरलाइन्सले यहाँ रहेका ८ जहाज अन्यत्रै लगेपछि चाडपर्वको बेला कर्णाली र अन्य पहाडी जिल्लामा जाने यात्रुहरू मर्कामा परेका छन् । तिहार नजिकिएकाले पहाडी र कर्णालीका जिल्लामा जाने र आउने यात्रुको चाप बढदो छ । जहाज कम भएपछि सडक सुविधा नपुगेको डोल्पा र हुम्लाका स्थानीयहरू नेपालगन्ज आसपासका होटेलहरूमा अलपत्र परिरहेका छन् । अधिकांश निजी जहाज कम्पनीले नेपालगन्जलाई नै बेस स्टेसन बनाए पनि दसैं र तिहारका बेला अन्यत्रै उडान भर्न थालेपछि यात्रुहरू मर्कामा परेका हुन् । नागरिक उड्डयन प्राधिकरणका अनुसार गोमा (समिट), सीता र ताराले उडान अनुमति लिँदा नेपालगन्जलाई बेस स्टेसन बनाएका थिए । नेपाल एयरलाइन्सको जहाज पर्याप्त नहुँदा सातामा दुई दिन मात्र उडान गर्ने गरेपछि यात्रुहरूलाई निजी जहाजको भर पर्नुपर्ने बाध्यता छ । निजी जहाजहरूले मानसरोवर यात्राबाहेक अन्य समय पूर्वी क्षेत्रका उडानलाई प्राथमिकता दिएका छन् । पर्याप्त जहाज नहुँदा नेपालगन्जमा लामो समय बस्नुपर्ने बाध्यता भएको हुम्ला सिमकोटका कर्मा लामाले बताए । उनले जहाज थोरै हँुदा टिकट पाउन मुस्किल भएको बताए । टिकट पाइए पनि उडान नहुँदा महँगो खर्च गरेर बस्नुपर्ने बाध्यता रहेको उनको भनाइ छ । उनले मानसरोवर यात्राको सिजनमा हुम्लामा उडान भर्न भ्याइनभ्याइ हुने निजी कम्पनीले अहिले यात्रुको समस्यालाई बेवास्ता गरेको बताए । कर्णालीका हुम्ला, जुम्ला, मुगु र डोल्पा, रूकुमको चौरजहारी र सल्ले तथा बाजुरा विमानस्थलमा नेपालगन्जबाट उडान हुने गरेको छ । जहाज कम हुँदा डिले हुने समस्या बढदै गएको विमानस्थलका कर्मचारीको भनाइ छ ।"
आन्तरिक घुमफिर गर्ने बढे,"चितवन केही वर्षयता आन्तरिक रूपमा घुम्ने पर्यटक बढदै गएका छन् । घुम्नका लागि अधिकांशको रोजाइ मनाङ, मुस्ताङ, रारा ताल, इलाम, पोखरा र सौराहा हुने गरेको छ । विशेष गरेर चाडबाडको समयमा परिवारसँग मुलुकभित्रकै पर्यटकीय गन्तव्य घुमेर रमाउने बढदै गएका हुन् । गत वर्षझैं यस वर्ष पनि दसैंमा टीका थापेर घुम्न जानेको लर्को लाग्यो । मुलुकभित्रका नाम चलेका गन्तव्यमा पुग्ने धेरै भए । कोही गाडी रिजर्भ गरेर त कोही मोटसाइकलममा पुगे । सार्वजनिक सवारी साधन प्रयोग गरेरसमेत कतिपयले मन परेको ठाउँ पुग्न छुटाएनन् । अझै घुम्न जाने क्रम जारी छ । यस बेला कार्यालय, विद्यालय, कलेज छुट्टी हुने भएकाले घुम्न जानका लागि प्रतिस्पर्धा नै चल्छ । प्रत्येक दसैं मनाएर घुम्न जान रुचाउने शिक्षक तथा साहित्यकार सुरेन्द्र अस्तफलले यसपटक पनि घुम्न जाने अवसर गुमाएनन् । उनले गन्तव्य मुस्ताङ बनाए । घुम्न जाने उनी एक्ला थिएनन् । परिवारसहित सार्वजनिक गाडी चढेर मुस्ताङ पुगे । पहिलोपटक मुस्ताङ पुग्दा दंग परेको सुनाए । त्यहाँको सौन्दर्यताले उनलाई निकै लोभ्यायो । सोचेभन्दा सुन्दर रहेछ मुस्ताङ, उनले भने, सामान्य खर्चमा सुन्दर ठाउँहरू घुम्न पाइयो । जोमसोम, कागबेनी, मुक्तिनाथ, लेतेलगायत ठाउँ पुगेको सुनाए । बेनी हुँदै मुस्ताङ पुगेका उनलाई सडकमा पर्ने रूप्से झरनाले तान्यो । उनले तातोपानीमा बसेर रमाउने अवसर गुमाएनन् । सामान्य खर्चमा यात्राको तिर्सना मेटाइयो, उनले भने, हिमाल पारिको जिल्ला पुग्ने ठूलो चाहना थियो, त्यो पूरा भयो । उनका अनुसार एक जनालाई ७ हजार रुपैयाँ खर्चमा लाग्यो । मुस्ताङमा घुम्न आउनेको ठूलै भीड थियो । होटल खचाखच थिए । बाह्य पर्यटकभन्दा आन्तरिक पर्यटक बढी थिए । निजी सवारी साधनमा आउनेको संख्या धेरै भएको अस्तफलले सुनाए । मनाङ हुँदै मुस्ताङ निस्कनेको जमात छुट्टै थियो । पैदल यात्रामा रमाउने पनि कमी थिएनन् । उता पहिलोपटक साथीहरूसँग मुगुको रारा ताल पुगेका युवा व्यवसायी दाताराम घिमिरेलाई त्यहाँको सौन्दर्यताले मोहित बनायो । रारा तालको फोटो भिडियोमा मात्र हेरेको थिएँ, उनले भने, प्रत्यक्ष हेर्दा झनै सुन्दर लाग्यो । उनको रारा घुम्ने पहिलादेखिको चाहना यसैपालि पूरा भएको सुनाए । उनको ५ जनाको टोली गएको थियो । पछिल्लो समय परिवारका सदस्य घरमा भेला भएर गफ गर्नभन्दा मुलुकका विभिन्न ठाउँ घुमेर रमाउन थालेका छन् । दसैंका बेला विभिन्न जिल्लाबाट चितवन घुम्न आउने पर्यटक धेरै भए । पूर्व पश्चिमबाट सौराहा, मेघौली, पटिहानी, देवघाटलाई गन्तव्य बनाउने बढेका छन् । बिदाको समय सदुपयोग गर्दै नयाँ ठाउँ घुमेर रमाउने नेपालीको संख्या बढदो छ, क्षेत्रीय होटल संघ सौराहाका अध्यक्ष सुमन घिमिरेले भने, यसरी घुम्दा नयाँ ठाउँ देखिन्छ, रिफ्रेस भइन्छ । उनका अनुसार पछिल्लो समय नेपालीहरूमा घुमफिरमा खर्च गर्ने ट्ेरनसमेत बढेको छ ।"
९२ करोडमा रंगशाला बनाइने,"यसैबीच प्रथम दक्षिण एसियाली जोरखाने तथा कुस्ती पहलवानी प्रतियोगिता राखेप कभर्डहलमा शुक्रबार सुरु हुँदै छ । प्रतियोगितामा नेपाल, भारत, बंगलादेश, श्रीलंका, भुटान, माल्दिभ्स, पाकिस्तान र अफगानिस्तान गरी ८ राष्ट्रका ८० खेलाडी सहभागी हुने जनाइएको छ । जोरखानेमा ७ र कुस्तीमा ५ स्पर्धामा प्रतिस्पर्धा हुनेछ ।"
शरदको अनुपस्थितिमा बलरलाई मौका,"हङकङ नेपाली क्रिकेटको प्रमुख हतियार बलिङ हो । विश्व क्रिकेट लिग च्याम्पियनसिपमा भने नेपाली बलरले त्यस्तो चामत्कारिक प्रदर्शन गर्न सकेका छैनन् । च्याम्पियनसिपका १० खेल खेलिसक्दा अधिकांश खेलमा नेपाली बलरहरूले संघर्ष गर्नुपरेको छ । प्रमुख ब्याट्सम्यान शरद भेषावकर अस्वस्थ भएर हङकङसँग शुक्रबार र आइतबार हुने खेल गुमाउने भएपछि नेपाली बलरले आफ्नो नामअनुसारको प्रदर्शन देखाउने मौका पाउने भएका छन् । तर मिसन रोडको मोङ कङस्थित सानो आकारको टिन क्वोङ रोड रिक्रिएसन मैदान नेपाली बलरका लागि सजिलो हुने छैन ।नेपाली टोलीमा सात ब्याट्सम्यान छन् । ती सबैले प्लेइङ सेटमा खेल्ने तयारी नेपाली टिमको देखिन्थ्यो । शरद ज्वरोले थलिएपछि ५ बलर लिएर खेल्नु नेपालका लागि अनिवार्य बनेको छ । हुन त विकेटको प्रभाव हेरि नियमित ५ बलर खेलाउन सकिने स्थिति रहेको प्रशिक्षक जगत टमाटाले बताउँदै आएका थिए । यसअघि चार प्रमुख बलरका रूपमा खेल्दा नेपाली टोली दबाबमा पर्ने गर्दथ्यो । च्याम्पियनसिपमा वसन्त रेग्मीले १५ र सोमपाल कामीले १० विकेट लिनु नेपाली खेलाडीको उत्कृष्ट प्रदर्शन हो । दुवैले समान १० खेल खेलेका छन् । कप्तान पारस खड्का, सन्दीप लामिछाने र सागर पुनले ७७ विकेट लिएका छन् । २८ रन खर्चेर ४ विकेट लिएका शरदको प्रदर्शन नेपाली बलरको च्याम्पियनसिपमा उत्कृष्ट हो । पाँचपल्ट विश्वकप खेलिसकेको केन्यामाथि पहिलो जित पार्नेक्रममा शरदले मार्चमा काठमाडौंमा यो प्रदर्शन देखाएका थिए । शरद खेल्न नसक्ने भएपछि उनको स्थानमा ल्याइने नरेश बुढाएरले शुक्रबारको म्याच खेल्ने छैनन् । यस स्थितिमा नेपालले ५ बलरका साथ खेल्ने निश्चित छ । पाँच बलरसाथ खेल्दा विपक्षी ब्याट्सम्यानलाई अतिरिक्त दबाब हुने हुँदा नेपाली बलरको प्रदर्शन खुल्ने सम्भावना रहन्छ ।च्याम्पियनसिपमा नेपालले खेलेका सबै खेलमा बलर आफैंले आफ्नो लय बिगार्दा विकेट लिन नसकेको टोलीका प्रशिक्षक टमाटा बताउँछन् । नेपाली बलरले त्यस्तो कमजोर नै प्रदर्शन गरेका त होइनन् । हामी एउटा योजनासाथ खेलिरहेका हुन्छौं, तर विकेट लिने चक्करमा बलरले योजनाभन्दा बाहिर बलिङ गर्दा उनीहरूलाई अप्ठयारो भएको छ, टमाटाले भने । विकेट फरक रहेकाले बलरका लागि हङकङसँगको खेल राम्रो मौका हुने उनी ठान्छन् । टमाटाले भने, यो विकेट अरुभन्दा फरक छ । यसमा बल सही ठाउँमा फाल्न सक्नुपर्छ । अफ स्टम्प बाहिर बल खेलाउन सक्नुपर्छ । त्यसो गरेमा सानो आकारको मैदान भए पनि हाम्रा बलरलाई फरक नपर्न सक्छ । लाइन र लेन्थमा बलिङ गर्न जरुरी छ । कप्तान पारस खड्का विकेटमा आफूले सोचेभन्दा धेरै घाँस रहेको बताउँछन् । विकेटमा केही घाँस रहेका कारण प्रशिक्षक टमाटा तीन तीव्र बलर खेलाउन सकिने सम्भावना देख्छन् । उनका अनुसार ओपनिङ बलर सोमपाल कामी र करण केसीलाई सघाउन ललितसिंह भण्डारीले खेल्न सक्नेछन्। अतिरिक्त स्पिनर खेलाएमा वसन्त र सन्दीप लामिछानेलाई साथ दिन सुशन भारी र सुशील कँडेलमध्ये एक टिममा आउन सक्नेछन् । सागर पुनले अलराउन्डरको भूमिकामा स्पिन बलिङलाई निरन्तरता दिनेछन् ।"
पारस तेस्रो नम्बरमा तयार,"शरद टोलीका प्रमुख ब्याट्सम्यान हुन् । उनले १० खेलमा नेपालबाट ३ सय २१ रन बनाएका छन् । उनीभन्दा बढी रन च्याम्पियनसिपमा कप्तान पारस खड्का (३५२) ले बनाएका छन् । शरद नखेल्ने भएपछि तेस्रो नम्बरमा पारसले खेल्ने भएका छन् । उपकप्तान ज्ञानेन्द्र मल्ल र सागर पुनपछि पारस ब्याटिङमा आउने छन् । हामीले अभ्यास खेल र सिनारियो ट्रेनिङमा प्रमुख ब्याट्सम्यानलाई फरक र जुनै स्थितिमा ब्याटिङ गराएका थियौं, त्यही भएर अब स्थिति आउँदा जिम्मेबारी लिने बेला भएको छ, पारसले भने, शरद नहुनु घाटा हो, तर टिम पहिलो हो । म तेस्रो नम्बरमा ब्याटिङ गर्न तयार छु ।पारसको अनुपस्थितिमा केन्यासँग डेब्यू गर्दै चौथो नम्बरमा खेलेका दीपेन्द्रसिंह ऐरी पुन: सोही स्थानमा आउने छन् । आरिफ शेख पाँचौं, विनोद भण्डारी छैटौं, सोमपाल कामी सातौं, करण केसी आठौं र वसन्त रेग्मीलाई नवौं नम्बरमा खेलाउने नेपाली टोलीको तालिका छ । नेपाल सजिलो प्रतिद्वन्द्वी होइनअस्ट्रेलियामा चार अभ्यास खेल खेलेर हङकङ टोली नेपालसँगको खेलका लागि तयार भएको हो । यो अहिले हाम्रो अफ सिजन हो, तर अस्ट्रेलियामा हामीले ११ दिन बिताएर राम्रो अभ्यास गर्यौं, हामी राम्रो लयमा छौं, हङकङका इङलिस प्रशिक्षक साइमन कुकले भने, वेस्टर्न अस्ट्रेलियाका टिमहरूसँग खेल्यौं । त्यहाँ र यहाँको पिच मिल्दोजुल्दो छ ।च्याम्पियनसिपमा हङकङ ११ अंकसहित पाँचौं र नेपाल ८ अंकसहित छैटौं स्थानमा छन् । च्याम्पियनसिपका शीर्ष चार टोली अर्को वर्ष जिम्बाबेमा हुने विश्वकप छनोटमा पुग्ने प्रावधान छ । नेपालले पछिल्लो पटक हङकङसँग मार्चमा खेलेको थियो । ज्ञानेन्द्रको ७० रनमा नेपालले उक्त खेल ७ विकेटले जितेको थियो । कुक नेपाललाई कमजोर नआँक्ने बताउँछन् । नेपाल जुनै प्रतियोगिता वा म्याच होस् हङकङका लागि राम्रो प्रतिद्वन्द्वी हो, हामी उनीहरूलाई कमजोर आँक्दैनौं, कुकले भने, नेपाल र हङकङ दुवै लामो समयदेखि एकअर्कासँग खेल्दै आएका छन् । दुवै एकअर्कासँग परिचित छन् । हामी दुवै खेल जित्नका लागि खेल्नेछौं ।"
शिवराम च्याम्पियन,"काठमाडौं (कास) शीर्ष वरीयताका प्रो शिवराम श्रेष्ठले कुल १२ अन्डर २ सय ६० स्कोर गर्दै रोयल नेपाल गल्फ क्लब (आरएनजीसी) मा बिहीबार घनश्याम थापा प्रोफेसनल गोल्डेन जुब्ली गल्फ च्याम्पियनसिपको उपाधि जितेका छन् ।अन्तिम चरणमा ३ ओभर ७१ को फितलो प्रदर्शन गरे पनि शिवरामले दाइ जयरामलाई सात स्ट्रोकले पन्छाउँदै घरेलु कोर्समा ट्रफी चुमेका हुन् । सूर्य नेपाल गल्फ टुर २०१७१८ को पहिलो प्रतियोगितामा शिवरामले सुरुका तीन दिन लगातार ५ अन्डर ६३ को कार्ड बनाएर जितको आधार तय गरेका थिए । उनले अन्तिम दिन आठ स्ट्रोकको अग्रता लिँदै खेल सुरु गरे । उनको यो करिअरको ३७ औं उपाधि हो ।मर्मतसम्भारपछि आरएनजीसीमा सुरुका तीन चरणमा नेपाली व्यावसायिक गल्फरले राम्रै स्कोर निकालेका थिए । अन्तिम चरणमा भने सन्जय लामा (६७) र कृष्णमान राजबहाक (६७) ले मात्र स्कोर अन्डरमा राखे । दुई ओभर ७० खेलेका जयराम समग्रमा ५ अन्डर २ सय ६७ सहित उपविजेता भए । यो नै उनको नौ वर्षे प्रोकरिअरको सबैभन्दा राम्रो नतिजा हो । पहिलो दिन ६१ स्ट्रोक खेल्दै शीर्षमा रहेका भुवन नगरकोटीले त्यो लयलाई निरन्तरता दिन सकेनन् । उनले चार अन्डर २ सय ६८ मा ७२ होलको प्रतियोगिता टुंग्याउँदै तेस्रो स्थान हात पारे । सन्जय (१ अन्डर २ सय ७१) चौथो र दिनेश प्रजापति (इभन पार २ सय ७२) पाँचौं स्थानमा रहे । कुल ५ लाख ५ हजार रुपैयाँ पुरस्कारको प्रतियोगितामा शिवरामले ८५ हजार, जयरामले ५८ हजार, भुवनले ४५ हजार, सन्जयले ४० हजार र दिनेशले ३५ हजार हात पारे ।एमेच्योरतर्फ पृथ्वी मल्लले काउन्ट ब्याकमा मिथुन राईलाई पन्छाउँदै ट्रफी जिते । प्रतिमा राई एकमात्र महिला गल्फरका रूपमा प्रतिस्पर्धी थिइन् ।"
मायांका र प्रेरणा भिड्ने,"काठमाडौं (कास) सातदोबाटोस्थित टेनिस कोर्टमा जारी दोस्रो ललितपुर जिल्ला राष्ट्रिय खुला लन टेनिसको महिला सिंगलको फाइनलमा मायांका राणा र प्रेरणा कोइराला पुगेका छन् । बिहीबार मायांकाले गंगा शर्मालाई ६३, ७५ ले हराउँदा प्रेरणाले माहिका राणामाथि ६०, ६१ ले सोझो सेटमा जित निकाल्दै उपाधि पक्का गरेका हुन् । महिला डबल्सको सेमिफाइनलमा राणा दिदीबहिनी मायांका र माहिकाको जोडीले विजिशा श्रेष्ठ र भगवती बिकेको जोडीलाई ६०, ६२ ले पराजित गरी फाइनल सुरक्षित गर्यो । उनीहरूले शुक्रबार फाइनलमा अभिलाषा विष्ट र गंगा शर्माको जोडीसँग प्रतिस्पर्धा गर्नेछन् । गंगा र अभिलाषाले सलोनी तामाङ र प्रेरणा कोइरालालाई ७६, ६१ ले हराए । पुरुष सिंगलतर्फ कमलबहादुर भण्डारी, प्रणव खनाल, प्रदीप खड्का र सन्तोष खत्री सेमिफाइनल पुगे ।"
अनपेक्षित नतिजाको आशा,टोलीलाई किट प्रायोजनफुटसल राष्ट्रिय टोलीलाई जर्सी पसल नेपालले वार्षिक १० लाखबराबरको खेलसामग्री प्रायोजन गर्ने भएको छ । बिहीबार एन्फा अध्यक्ष नरेन्द्र श्रेष्ठ र जर्सी पसलका प्रमुख कार्यकारी अधिकृत कृष्ण गुप्ताले सम्झौतापत्रमा हस्ताक्षर गरे । तीनवर्षे सम्झौताअनुसार प्रायोजकले राष्ट्रिय टोलीलाई प्रत्येक वर्ष अन्तर्राष्ट्रिय प्रतियोगिता एवं प्रशिक्षणका लागि आवश्यक सामग्री दुईपटकसम्म उपलब्ध गराउने छ । तेस्रो पटकदेखि भने म्याच जर्सीबाहेकका सामग्रीमा एन्फाले खरिद गर्दा २५ प्रतिशत छुट पाउनेछ । यसबाहेक फुटसल जर्सीको उत्पादन एवं बिक्री गर्ने अधिकार पाएको जर्सी पसलले प्रतिजर्सीबाट ५ प्रतिशत रोयल्टी एन्फालाई बुझाउनुपर्नेछ ।
अटाएनन् सहायक प्रशिक्षक,"एन्फाले ९ अफिसियलसहित २३ सदस्यीय टोलीलाई बिदाइ गरे पनि त्यसमा टोलीका सहायक प्रशिक्षक भने परेका छैनन् । फुटसल टोली निर्माणको सुरुदेखि नै मुख्य प्रशिक्षक राकेश श्रेष्ठसँग विष्णु गुरुङ र राजेश खड्गी सहायक प्रशिक्षकमा कार्यरत थिए । तर विष्णु इरान जाने टोलीमा अटाएनन् । प्रतियोगिता नियमावलीअनुसार आयोजकले ६ अफिसियल र १४ खेलाडीको खर्च बेहोर्ने प्रावधान छ । यसबाहेक सम्पूर्ण खर्च सहभागी राष्ट्र आफैंले बेहोर्नुपर्ने हुन्छ । इरान जाने नेपाली टोलीका अफिसियलमा प्रशिक्षक राकेश र सहायक प्रशिक्षक राजेशसँगै टोली व्यवस्थापकमा फुटसल समितिका उपसंयोजक विनोद गुरुङ छन् । यसबाहेक फुटसल समितिका संयोजक रमेश रायमाझी हेड अफ डेलिगेसन र लक्ष्मण अधिकारी फिजियो छन् । अन्य अफिसियलको भूमिकामा एन्फाका लेखा प्रमुख मोतीलाल श्रेष्ठ, फुटसल व्यवसायी संघका अध्यक्ष राज महर्जन, टर्नपाइक इभेन्टका मार्केटिङ अफिसर प्रसुन श्रेष्ठ र एन्फासँग सम्बन्धित नरहेका हरिशंकर महर्जन रहेका छन् ।एन्फाले यसअघि अन्तर्राष्ट्रिय प्रतियोगिताहरूमा सम्बन्धित विधाका प्रशिक्षकहरूको स्थानमा विधा नतोकिएका व्यक्तिहरूलाई अफिसियलका रूपमा सहभागी गराउँदै आएको छ ।"
सराई र दमकडा विजयी,"पाल्पा (कास) दोस्रो भ्याली कप फुटबलमा बिहीबार सराई ए, युथ युनियन र आयोजक दमकडा क्लब विजयी भएका छन् । सराईले न्यु ब्वाइज क्लबलाई ३० ले, युथ युनियन तानसेनले बुटवल सोसाइटीलाई टाइब्रेकरमा ५४ र दमकडाले ब्रदरहुड क्लबलाई ५० गोलले हराए ।"
आयोजक हटिया सफल,"हेटौंडा (कास) हटियामा जारी केशवलाल श्रेष्ठ स्मृति तेस्रो जिल्लास्तरीय भलिबलमा बिहीबार केशवलाल स्मृति प्रतिष्ठान, बकैया गाउँपालिका, हात्तीगौडा युवा क्लब र हटिया स्पोर्ट्स क्लब विजयी भएका छन् ।"
अरुणको दुई गोल,मोरङ (कास) अरुण लिम्बूको दुई गोलमा आयोजक डीएफसी नीलोले दोस्रो डाँगिहाट गोल्डकप फुटबलमा बिहीबार मुनाल फुटबल एकेडेमी झापालाई २१ ले पराजित गर्यो ।
बालकन्यालाई उपाधि,स्याङजा (कास) बालकन्या युवा क्लबले पुतलीबजारमा आयोजित खुला पुरुष भलिबलको फाइनलमा आयोजक मनकामना युवालाई हराउँदै ४५ हजार रुपैयाँ पुरस्कार जितेको छ ।
जागिर होइनआफ्नै काम,तस्बिरहरु: अंगद ढकाल
गुगलको पिक्सेल बड्स,"पिक्सेल बड्सको प्रिअर्डर खुला रहे पनि यो नोभेम्बरदेखि मात्रै बजारमा उपलब्ध हुनेछ, त्यो पनि सीमित देशहरूमा । गुगल इभेन्टमा पिक्सेल टु र पिक्सेल टु एक्सएल स्मार्टफोनसहित अन्य डिभाइस पनि सार्वजनिक गरेको थियो । तर, पिक्सेल बड्सको आगमन भने विशेष रह्यो । पिक्सेल बड्सले ट्रान्सलेसनको बीचमै गुगल असिस्टेन्टको प्रयोग गर्नसमेत दिनेछ भने प्रयोगकर्ताले गुगल असिस्टेन्टको सबै सुविधा पिक्सेल बड्समार्फत प्रयोग गर्न पनि सक्छन् ।"
विन्डोज फोन बन्द ?,सोचेजस्तो प्रयोगकर्ता नपाएपछि माइक्रोसफ्टले विन्डोज फोनको उत्पादन बन्द गर्ने संकेत गरेको छ । अहिले माइक्रोफोनको विन्डोज टेन फोन बजारमा छ । कम्प्युटर र स्मार्टफोनका लागि एउटै अपरेटिङ सिस्टम बनाएर प्रयोगकर्ता आकर्षित गर्ने योजना सफल नभएपछि कम्पनीले यस्तो संकेत दिएको हो ।यसै साता माइक्रोसफ्टको विन्डोज टेन फोनको प्रमुख जोय बेल्फियोरले केही ट्वीट गर्दै विन्डोज फोनको हार्डवेयर र सफ्टवेयरमा ध्यान केन्द्रित गर्ने कम्पनीको योजना नभएको सार्वजनिक गरे । मोबाइल बिक्रीको तथ्यांकअनुसार विश्व बजारमा विन्डोज फोनको हिस्सा करिब ००३ प्रतिशत मात्रै छ ।यसअघि माइक्रोसफ्टले विन्डोज सेभेन र विन्डोज एट फोन पनि सार्वजनिक गरेको थियो तर उसका कुनै पनि स्मार्टफोनले उपभोक्ता आकर्षित गर्न सकेनन् ।
स्पेनी शैलीको सुपररागा,"अर्का स्वाद चाहने श्रोताले भने गीतको शब्दमाथि कमेन्ट गरेका छन् । विवेक पौडेलले युट्युबमा लेखेका छन्, मेरो सोल्टा, हे भगवान् जस्तो खत्रा गीत लेख्ने लाउरेले अहिले यस्तो गीत लेखेको सुहाएन । त्यही स्ट्यान्डर्डको गीत लेख्नुस् । सविता अधिकारीले पनि लाउरेले धनीमनीका छोरालाई सुहाउने खालको गीत नगाएको भए हुने भन्ने आशयको प्रतिक्रिया व्यक्त गरेकी छन् । त्यसो त हिपहप गीतमार्फत नेपाली समाजको चित्र देखाएकोमा लाउरेको प्रशंसा पनि गरिएको छ । गल्लीगल्लीको दृश्यले अपनत्व महसुस गराउँछ । द ब्याड कोम्पनी नामक आफ्नै रेकर्ड लेबलबाट निकालेको गीतमा उनले युवायुवतीबीचको लभ अट्रयाक्सन, रोमान्स आदिको कुरा गरेका छन् । पार्टी सङका रूपमा यो निकै पपुलर हुने अनुमान गर्न सकिन्छ ।"
