शीर्षक,विवरण
रोए गच्छदार,"काठमाडौं इतिहासको संयोग । दस वर्षअघि टिकटमा कुरा नमिलेकै कारण बालुवाटारबाट कांग्रेस छाडेको घोषणा गर्दै निस्केका विजयकुमार गच्छदार ठीक दस वर्षपछि बालुवाटारबाटै कांग्रेस फर्किएका छन् । सोमबार आयोजित पार्टी एकता घोषणा कार्यक्रममा हुँक्कहुँक्क गर्दै भावविह्वल भएका गच्छदारको वाक्य नफुटेपछि दुई पटक पानी पिए । बिस्तारै आफूलाई सम्हाल्दै भने, पार्टी छाड्दा र मिल्दा बालुवाटारबाटै हुन पुग्यो । यो पनि इतिहासमा गज्जबकै संयोग पर्यो । त्यतिबेला कांग्रेस नेतृत्वले तराईमधेसको भावना नबुझेकै कारण आफूले पार्टी छाडेको स्मरण पनि उनले गरे । पहिलो संविधानसभा निर्वाचनका बेला आफूनिकट तराईमधेसका केही नेताहरूलाई टिकट दिन तत्कालीन पार्टी सभापति गिरिजाप्रसाद कोइरालासँग उनले आग्रह गरेका थिए । आफूले भनेअनुसार नभएपछि उनी निर्वाचनको मुखमै पार्टी छाडेर मधेसी जनअधिकार फोरम प्रवेश गरे । तर, अहिले ती विवाद सल्टाएर नै उनी कांग्रेस फर्केका हुन् । उनीसहित फोरम लोकतान्त्रिकका करिब आधा दर्जन नेतालाई प्रतिनिधिसभाको प्रत्यक्ष र त्यति नै संख्यामा समानुपातिकतर्फको उम्मेदवार बनाउने सहमति बनेपछि नै दुई पार्टीबीचको एकता सम्भव भएको हो । यसमा सहमति हुन ढिलाइ भएकै कारण आइतबार हुने भनिएको घोषणा सोमबार सरेको हो । गच्छदारले एमाले नेतृत्वमा कम्युनिस्ट गठबन्धन निर्माण भएपछि कांग्रेस प्रवेश गर्ने बाध्यता आइपरेको बताए । कार्यगत एकतासम्म गर्ने कुरा थियो । पार्टी एकता नै गर्ने कुरा थिएन, तर असोज १७ गते एमाले नेतृत्वमा कम्युनिस्ट गठबन्धन जसरी निर्माण भयो, त्यसले कांग्रेस प्रवेश गर्न मलाई बाध्य बनायो, गच्छदारले भने, कम्युनिस्टहरूले दुई तिहाइ ल्याएर संविधान संशोधनमार्फत अधिनायकवादको बाटो समात्ने जुन लक्ष्य बनाए, त्यसलाई परास्त गर्न नै म कांग्रेस फर्किएको हुँ ।बालुवाटारको प्रधानमन्त्री बस्ने कार्यकक्षमा कांग्रेस सभापतिसमेत रहेका प्रधानमन्त्री शेरबहादुर देउवा र नेपाल लोकतान्त्रिक फोरम अध्यक्ष गच्छदारबीच सहमतिपत्रमा हस्ताक्षरपछि पार्टी एकताको औपचारिक घोषणा सभाहलबाट गरिएको थियो । सहमति पत्र सार्वजनिक गर्दै दुवै नेताले औपचारिक रूपमा पार्टी एक भएको उद्घोष गरेका थिए ।सहमति पत्रमा राजनीतिलाई अधिनायकवादतर्फ धकेल्ने प्रयत्न भइरहेका बेला संविधानको लोकतान्त्रिक जगलाई सुदृढ एवं सर्वस्वीकार्य बनाउन एकता भएको उल्लेख गरिएको छ । सहमतिमा पार्टीको जिम्मेवारी बाँडफाँटलगायत प्रदेश र प्रतिनिधिसभाको चुनावको सिट बाँडफाँटको विषय सार्वजनिक गरिएको छैन । यति मात्रै भनिएको छ, एकतापछि कांग्रेसको सांगठनिक संरचनामा केन्द्र, प्रदेश, जिल्ला, नगर र गाउँसम्मका लोकतान्त्रिक फोरम र यसका भ्रातृभगिनी संस्थाहरूको संरचना एवं सदस्यहरूको यथोचित समायोजन गर्न हामी दुवै दल सहमत छौं । सहमति पत्रमा थारू, मधेसी, जनजाति, आदिवासी, महिला, दलित, मुस्लिम र सीमान्तकृत समुदायलगायतको हक, अधिकारका मुद्दा सम्बोधन गर्न कांग्रेस प्रतिबद्ध रहेको उल्लेख गरिएको छ । दुई दलबीच भएको यो प्रतिबद्धतालाई पूरा गर्न पुन: संविधान संशोधनको मुद्दा अघि बढाउने विषय पनि सहमति पत्रमा उल्लेख छ । यस प्रतिबद्धतालाई मूर्तरूप दिन हामी दुवै दलहरूले संविधान संशोधनको प्रयास व्यवस्थापिका संसद्मा गर्यौं, संविधान संशोधन हुन सकेन, सहमतिपत्रमा उल्लेख छ, आगामी दिनमा यो कार्य सम्पन्न गर्नु हाम्रो साझा जिम्मेवारी हो । कांग्रेसले थरुहट र मधेस आन्दोलनको सिलसिलामा गिरफ्तार भएका व्यक्तिहरूको मुद्दा राजनीतिक रहेको स्वीकार गरेको छ । सहमति पत्रमा छ, यस क्रममा निर्दोष नागरिकहरूको मुद्दा फिर्ता गरी रिहाइ गर्न सरकारसँग आवश्यक पहल गर्न हामी दुवै दल सहमत छौं । ०४८ सालदेखि गच्छदार निरन्तर सत्ता र शक्तिको निकट रहे । कांग्रेसमा रहँदा र छाडेपछि पनि उनी पटकपटक मन्त्री भए । गच्छदार २०४८ यताका पाँचवटै संसदीय र संविधानसभा चुनाव जित्ने चारजना नेतामध्ये पर्छन् । उनीबाहेक शेरबहादुर देउवा, रामचन्द्र पौडेल र नारायणमान बिजुक्छेमात्रै पाँचैपटक प्रत्यक्ष निर्वाचित भएका छन् ।घोषणा सभालाई सम्बोधन गर्दै प्रधानमन्त्री देउवाले गच्छदार नेताका रूपमा पार्टीको महत्त्वपूर्ण जिम्मेवारीमा रहने बताए । गच्छदारजी धेरै मिहिनेत गर्ने नेता हो । पार्टीलाई १ नम्बर बनाउने अभियानमा उहाँ सफल हुनुहुन्छ, देउवाले भने, उहाँ (गच्छदार) अब पनि पार्टीभित्र नेताको रूपमा नै रहनुहुनेछ । कांग्रेस वरिष्ठ नेता रामचन्द्र पौडेलले परदेश गएको छोराछोरी घर फर्केको क्षणजस्तो खुसियाली भएको बताउँदै यो एकताले लोकतान्त्रिक शक्ति बलियो हुने विश्वास गरे । लोकतन्त्रको बाटोलाई विचलित गराउने उद्देश्यका साथ गठित कम्युनिस्ट गठबन्धनलाई परास्त गर्न यो अभियान सफल हुनेछ, पौडेलले भने, अब लोकतान्त्रिक शक्ति जुर्मुराएको छ । पौडेलले विगतमा संविधान निर्माणको चरणमा तराईमधेस, पहाड र हिमालबीच ध्रुवीकृत हुन लागेको अवस्थामा राष्ट्रलाई जोड्ने काम गच्छदारबाट भएको भन्दै प्रशंसासमेत गरे । कार्यकर्तामाझ प्रधानमन्त्री र पार्टीका अन्य नेताभन्दा गच्छदार विशेष आकर्षण बनेका थिए । उनलाई बधाई दिन र उनीसँगै बसेर सेल्फी खिच्ने कार्यकर्ताहरूबाट गच्छदार निकैबेर घेरिएका थिए । गच्छदारले कांग्रेसमा आफ्नो जिन्दगीको जवानी, पसिना र रगत सिञ्चिएको बताउँदै गर्दा कार्यकर्ताहरूले लामो समय गडगडाहट ताली बजाएका थिए । हिजो मैले पार्टी छाडदा बालुवाटार भावविहवल थियो, उनले भने, मैले रगत बगाएको पार्टीमा आज फर्कंदा ठीक त्यस्तै पाएको छु । कार्यक्रममा राष्ट्रिय जनता पार्टी (राजपा) का सहमहामन्त्री दिलीप धाइवा, राप्रपाका मोरङ३ का पुष्प चौहानलगायतका नेता तथा कार्यकर्ता कांग्रेस प्रवेश गरेका थिए । उनीहरूलाई पार्टी सभापति देउवा तथा वरिष्ठ नेता पौडेलले माला र अबिर लगाएर स्वागत गरेका थिए ।"
कोको परे समानुपातिकमा ?,"राष्ट्रिय जनता पार्टीले अध्यक्ष मण्डलका संयोजक महन्थ ठाकुरको नाम एक नम्बरमै राखेर समानुपातिकतर्फको बन्दसूची निर्वाचन आयोगमा बुझाएको छ । राजपका ६ जना अध्यक्षहरूमा ठाकुरको नाम मात्र प्रतिनिधिसभाको समानुपातिकतर्फको बन्दसूचीमा समेटिएको छ । पार्टी स्रोतका अनुसार ठाकुरले आफ्नोस्वास्थ्यका कारण र अन्यले पनि अवसर पाउनुपर्ने भन्दै चुनावमा नउठ्ने इच्छा नेताहरूसँग राखेका थिए । उनले समानुपातिकतर्फबाट पनि आफूलाई उम्मेदवार नबनाउन भने पनि पार्टीले उनलाई समानुपातिकतर्फको सूचीमा राखेको छ । पार्टी उपाध्यक्ष वृषेशचन्द्र लालका अनुसार जनताबीच गएर मधेसको मुद्दा बुझाउने र पार्टीका पक्षमा मत माग्न जिल्लाजिल्ला घुम्ने उद्देश्यले ठाकुर चुनावमा उठ्न नचाहेका हुन् । उनलाई सर्लाहीको ४ र महोत्तरीको ३ निर्वाचन क्षेत्रबाट चुनावमा उठ्न आग्रह आएको थियो । प्रत्यक्षतर्फ नउठ्ने र समानुपातिकबाट पनि सांसद नबन्ने उहाँले इच्छा राख्नुभएको हो । उहाँले आफूलाई मधेसका मुद्दामा मात्रै काम गर्ने गरी केन्द्रित गर्न खोज्नुभएको छ, लालले भने, तर, पार्टीले उहाँलाई समानुपातिकतर्फको सूचीमा राखेको छ । कांग्रेसमा रहँदा ०४८, ०५१ र ०५६ को संसदीय निर्वाचनमा ठाकुर सर्लाहीको तत्कालीन निर्वाचन क्षेत्र ५ बाट विजयी भएका थिए । कांग्रेस छाडेर मधेस राजनीतिमा होमिएयता उनी दुई पटक ०६४ र ०७० मा भएको संविधानसभा निर्वाचनमा सर्लाहीको तत्कालीन निर्वाचन क्षेत्र नम्बर ६ बाट दुवै पटक पराजित भएका थिए । राजपाले ठाकुरबाहेक पार्टी महासचिव चन्दा चौधरी, पछिल्लो पटकका समानुपातिक सांसद अकबाल अहमद, वरिष्ठ नेताहरू रामनरेश राय र निर्जला राउतलगायतलाई समानुपातिकको बन्दसूचीमा राखेको छ । पार्टी महासचिव मनीष सुमनले पार्टीको शीर्ष तहमा रहेका अधिकांश नेतालाई प्रत्यक्षतर्फबाट उठाउने नीति पार्टीले लिएको बताए । उनी स्वयं सप्तरी २ बाट प्रदेशसभा निर्वाचनमा उठ्ने तयारीमा छन् । सुमनका अनुसार पार्टीले प्रदेश नम्बर ४ बाहेक सबै प्रदेशमा समानुपातिकतर्फबाट उम्मेदवार बनाएको छ । प्रतिनिधिसभामा समानुपातिकतर्फको १ सय १० वटै सिटका लागि उम्मेदवारको सूची आयोगमा बुझाएको छ । पार्टीका अन्य अध्यक्षहरू राजेन्द्र महतो, महेन्द्र यादव, शरतसिंह भण्डारी, अनिल झा र राजकिशोर यादव तथा दोस्रो तहका नेताहरू वृषेशचन्द्र लाल, लक्ष्मणलाल कर्ण, सर्वेन्द्र शुक्ल, जितेन्द्र सोनललगायत नेता प्रत्यक्षबाट चुनावमा उठ्नेछन् । सुमनका अनुसार स्थानीय चुनावमा उम्मेदवार भएकालाई समानुपातिकको सूचीमा समेटिएको छैन । त्यस्तै यसअघि समानुपातिकबाट सांसद भएकालाई सकभर बन्दसूचीमा राखिएको छैन । संघीय समाजवादी फोरमले सहअध्यक्ष राजेन्द्र श्रेष्ठ र उपाध्यक्ष रेणु यादवसहितका केही वरिष्ठ नेतालाई समानुपातिकको सूचीमा राखेको छ । उपेन्द्र यादव, अशोक राई, रामसहाय यादव र लालबाबु राउतलगायत नेता प्रत्यक्षबाट उम्मेदवार हुनेछन् । पार्टी उपाध्यक्ष लालबाबु राउतले प्रतिनिधिसभाको समानुपातिकतर्फको १ सय १० वटै सिटमा र ७ वटै प्रदेशका लागि समानुपातिक उम्मेदवारी दिइएको बताए ।"
एनआरएनए अध्यक्षमा भट्ट विजयी,"काठमाडौं गैरआवासीय नेपाली संघ (एनआरएनए) को अध्यक्षमा भवन भट्ट निर्वाचित भएका छन् । काठमाडौंमा शनिबारदेखि जारी आठौं महाधिवेशअन्तर्गत सोमबार भएको निर्वाचनबाट प्रतिस्पर्धी जमुना गुरुङलाई हराउँदै भट्ट निर्वाचित भएको निर्वाचन समितिका सदस्य कुलप्रसाद पाण्डेले जानकारी दिए । गोरखामा जन्मिएका भट्ट जापानका रेस्टुरेन्ट व्यवसायी हुन् । उनका करिब ३ सय रेस्टुरेन्ट छन् । नेपालमा पनि सञ्चार, शिक्षालगायत क्षेत्रमा उनको लगानी छ । सन् २००३ मा स्थापना भएको एनआरएनएमा २१ जनाको कार्यसमिति हुन्छ । उक्त समितिभित्र ६ वटा क्षेत्रीय, महिला र युवा समितिमा संयोजक र उपसंयोजक रहने व्यवस्था छ । सम्मेलनमा विश्वका ६० भन्दा बढी मुलुकका गैरआवासीय नेपाली सहभागी भएका थिए । सम्मेलन औपचारिक रूपमा मंगलबार समापन हुँदै छ । एनआरएनएले हालसम्म ७५ मुलुकमा आफ्नो सञ्जाल विस्तार गरिसकेको छ । संघको महाधिवेशन हरेक २ वर्षमा नेपालमै हुने गरेको छ ।"
एकता र तालमेल लोकतान्त्रिक अभ्यास : राष्ट्रपति,"काठमाडौं (कास) राष्ट्रपति विद्यादेवी भण्डारीले दलहरूबीच हालै सुरु भएको एकता र तालमेल प्रक्रियालाई लोकतान्त्रिक अभ्यास भन्दै प्रशंसा गरेकी छन् । दीपावली र छठ पर्वका सन्दर्भमा शुभकामना दिन प्रमुख दलका शीर्ष नेताहरूलाई सोमबार भेट्दै भण्डारीले आगामी मंसिर १० र २१ गते हुने प्रतिनिधिसभा र प्रदेशसभा चुनाव सफलतापूर्वक सम्पन्न हुने अपेक्षा पनि गरिन् ।शीतलनिवासमा उपराष्ट्रपति नन्दबहादुर पुन, प्रधानमन्त्री एवं कांग्रेस सभापति शेरबहादुर देउवा, एमाले अध्यक्ष केपी ओली, माओवादी केन्द्रका अध्यक्ष पुष्पकमल दाहालसहित ७ दलका मुख्य नेता सहभागी थिए । राष्ट्रपति भण्डारीले दलहरूबीच एकता प्रक्रियाले लोकतन्त्रलाई झन् बलियो र सुदृढ बनाउने बताएकी थिइन् । राष्ट्रपतिले आगामी प्रदेशसभा र प्रतिनिधिसभा चुनाव सम्पन्न भएपछि मात्र संविधान कार्यान्वयनमा ठोस उपलब्धि हुने बताइन् । उनले स्वच्छ र निष्पक्ष चुनावका लागि एकजुट हुन सबै नेतालाई आग्रह गरेकी थिइन् । कार्यक्रममा प्रधानमन्त्री देउवाले सरकारका पछिल्ला गतिविधि, चुनावी तयारी, शान्तिसुरक्षाको अवस्थाबारे अवगत गराएका थिए । निर्धारित समयमै चुनाव सम्पन्न गराउन सरकार हरतरहले जुटिरहेको छ । कुनै हालतमा पनि चुनावको मिति तलमाथि हुन्न, देउवाको भनाइ उद्धृत गर्दै शीतलनिवास स्रोतले भन्यो ।"
मुख्य सहयोगी तामाङ पक्राउ,"काठमाडौं नेपाल प्रहरीको महानगरीय अपराध महाशाखाले ८८ केजी सुन तस्करीमा मुख्य भूमिका निर्वाह गरेको आरोपमा मानबहादुर तामाङलाई पक्राउ परेको छ । उनी रसुवा कांग्रेसबाट प्रदेशसभामा क्षेत्र नम्बर २ बाट समानुपातिकतर्फ उम्मेदवार सिफारिस भएका व्यक्ति हुन् । सुन ओसारपसारमा यसअघि नै पक्राउ परेकाहरूले सुन ल्याउने काममा तामाङले मुख्य भूमिका निर्वाह गरेको बताएपछि उनलाई स्वयम्भूबाट पक्राउ गरिएको प्रहरीले जनाएको छ । तामाङ नेपालचीन केरुङ व्यापार संघका अध्यक्षसमेत हुन् । उनको अस्वाभाविक सम्पत्ति छानबिनका लागि समेत प्रहरीले अनुसन्धान गर्ने जनाएको छ । प्रहरीका अनुसार तामाङ सुनका मुख्य मालिक भनिएका चिनियाँ नागरिक पान वई मिङ र यान बेङ विङसँग नजिक थिए । स्रोतका अनुसार चीनबाट पठाइएको सुन तामाङले काठमाडौं र भारतीय बजारसम्म पुर्याउने चाँजो मिलाउँथे । तामाङको उक्लिँदो आर्थिक हैसियत देखेर उनकै गाउँलेसमेत चकित पर्थे । रसुवाको पार्वतीकुण्ड गाउँपालिका ४ स्थायी घर भएका तामाङ दशकअघि काठमाडौंको बालाजुमा रेडियोटीभी मर्मतको काम गर्थे । २०७२ मा भएको कांग्रेसको १३ औं महाधिवेशनमा महाधिवेशन प्रतिनिधि बन्न दौडधुप गरे पनि असफल भएका थिए । राजनीतिक रूपमा प्रभावशाली नेतासँग संगत बढाएका तामाङ जिल्लामा आउने सबैजसो उच्च ओहोदाका सरकारी अधिकारीसँग नजिकको सम्बन्ध राख्न भ्याइहाल्थे । उनी जिल्लाका हरेक कार्यक्रममा विशेष अतिथिसमेत हुने गरेको स्रोतले जनायो । कतिसम्म भने २०७३ मा उनले सशस्त्र प्रहरीका तत्कालीन डीएसपी दर्शन गिरीको बिदाइमा २० केजीको फूलको माला पहिर्याएर सम्मान गरेका थिए । प्रहरी स्रोतका अनुसार यसरी सबैसँग गतिलो सम्बन्ध विस्तारको आवरणमा तामाङले अवैध सुन नेपाल भित्र्याउने धन्दा चलाइरहेका थिए । काठमाडौंको ठहिटीमा ट्राभल्स एन्ड टुर्स व्यवसाय चलाएका तामाङका १० वटा स्कार्पियो गाडी छन् । स्रोतको भनाइमा एक चिनियाँ व्यापारीसँगको साझेदारीमा उनले उक्त व्यवसाय सुरु गरेका थिए । ल्हासा, सिगात्से र केरुङसम्म पुग्न टुर्सले गाडी उपलब्ध गराउँथ्यो ।स्रोतका अनुसार २७ वैशाखमा काठमाडौंबाट रसुवाको केरुङ नाका हुँदै चीन जान लागेको स्कार्पियो गाडीबाट बरामद ४ करोड ७५ लाख रुपैयाँ अवैध विदेशी मुद्रासहित पाँच चिनियाँ नागरिक पक्राउको घटनामा पनि तामाङ जोडिएका थिए । स्रोत भन्छ उक्त परिमाणको रकम चीन लैजान तामाङकै गाडी प्रयोग गरिएको थियो । महाशाखाले १९ भदौको बिहान क्षेत्रपाटीबाट ८८ केजी सुनसहितको गाडी र त्यसका चालक मनोज अधिकारीलाई पक्राउ गरेपछि ठूलो परिमाणमा सुन तस्करीको घटना सतहमा आएको थियो । अधिकारी पक्राउ परेलगत्तै प्रहरीले उक्त गाडी चलाएको आरोपमा रसुवाबाट दुई जनालाई नियन्त्रणमा लिएको थियो । ४ असोजमा महाशाखाले तस्करीको सुन किनबेचमा संलग्न आरोपमा काठमाडौंबाट ५ सुन व्यवसायीलाई पक्राउ गरेको थियो । रञ्जना ट्रेड सेन्टरस्थित कार्यविनायक सुनचाँदी पसलका गणेशदत्त बडू, नरदेवीस्थित रविश्याम ट्रेडर्सका सत्यनारायण अग्रवाल, बांगेमुढाको शाक्य सुनचाँदी पसलका शुभरत्न शाक्य, ओटुको सिद्धनाथ सुनचाँदी खार्नीका उल्लास दिनकर सालुखे र ओटुकै पशुपति सुनचाँदी खार्नी पसलका नन्दकुमार मर्गले पक्राउ परेका थिए ।"
भेटिए अशोककालीन मुद्रा,"काठमाडौं ठमेलको विक्रमशिल महाविहार जीर्णोद्धार गर्ने क्रमममा प्राचीन मुद्रा पाइएको छ । मुद्राको प्रकृति हेर्दा अशोककालीन भएको अनुमान छ । महाविहारका सिंह सार्थबाहु गंधुरी भवगानको मूर्ति जीर्णाेद्धार गर्दा सिक्का भेटिएको महाविहारको रेखदेख गर्दै आएको गुठी सिंह सार्थबाहु गधुरी भवना गुठीका सदस्य सचिव रहेन्द्र प्रधानले बताए । मन्दिर जीर्णाेद्धार गर्ने क्रममा उक्त मुद्रा त्यहीं राखिएको छ । यो गुठी प्रधान परिवारले सञ्चालन गर्दै आएका छन् । तामाको सिक्का रोमन टेक्निकले बनाएको पाइएको प्रधानले जानकारी दिए । नेटमा खोजेर तुलना गर्दा रोमन टेक्निकबाट बनेको पाइयो, प्रधान भन्छन्, सिक्का खिया लागेर ढुंगाजस्तै भएको थियो । नेट सर्च गरेर हेर्दा यो मौर्यकालीन नै हो । यसलाई पूजा गरेर फेरि गर्भमै राखियो । प्राचीन नेपालमा माटा, तामा र धातुका टुक्राको सिक्काका रूपमा प्रयोग हुन्थे । लिच्छविकालमा भने तामाका टक निस्किए । मुद्रालाई इतिहास, संस्कृति र सभ्यताको महत्त्वपूर्ण स्रोत मानिन्छ । प्राचीन मुद्रा संकलन गर्न कठिन हुन्छ । मुद्राको अध्ययन गर्दा यसको धातु, तौल, अक्षर, आकार, संकेत वा प्राचीन चिहनलगायतलाई महत्त्वपूर्ण मानिन्छ । यही महाविहारमा सुनले लेखेको प्रज्ञापारमिता समेत छ । तराईका विभिन्न ठाउँमा गरिएको उत्खननका क्रममा पनि यसअघि प्राचीन सिक्का पाइएको थियो । खासगरी कपिलवस्तुको तिलौराकोटमा बढी प्राचीन सिक्का पाइएका छन् । त्यहाँ पाइएका सिक्का इसापूर्व चौथो, पाँचांै शताब्दीतिरका छन् । त्यति बेला नेपालमा किराँतीहरूको शासन थियो । मौर्य सम्राट अशोकले तत्कालीन लुम्बिनीग्राम आई अशोक स्तम्भसमेत निर्माण गरेका थिए । त्यहाँ भगवान बुद्धको जन्मथलो भएकाले तीर्थाटन गर्न आएका थिए । तीर्थाटन गरेको अवसर पारेर उनले एक स्तम्भ स्थापना गरे । चुन र प्रस्तरबाट बनेको यो स्तम्भमा अशोकले शिलालेखसमेत कुदन लगाएका थिए । राज्याभिषेकको बीसौं वर्षमा अशोक नेपाल आएको शिलालेखमा उल्लेख छ । मुलुकमा अहिलेसम्म प्राप्त मुद्रामध्ये मानदेवकालीन मुद्रालाई प्राचीन मुद्रा मानिएको छ । मानदेवले मानाङ नामक मुद्रा प्रचलनमा ल्याएका थिए । मुद्रामा श्रीमानाङ शब्द उल्लेख गरिएको छ । यो शब्दले मानदेवको पराक्रम भन्ने अनुमान गरिएको वंशावलीमा उल्लेख गरिएको छ । यस मुद्रामा मानवदेवकी रानी भोगिनीको नाम पनि उल्लेख गरिएको छ । यही मुद्रामा अंकित सिंहलाई अध्ययन गरेर इतिहासकारहरूले मानदेव शक्ति पुजक रहेछन् भनेर अनुमान गरेका छन् । मानाङ बाहेक लिच्छविकालमा अरू मुद्रासमेत प्रचलनमा आएको सूर्यघाटको विजयवती अभिलेखमा उल्लेख छ । वैश्रवण, श्रयंशो, श्रीजीष्णुप्तस्य, श्रीगुणांक, पशुपति, वृषलगायत मुद्रा लिच्छविकालीन हुन् । मुद्रामा त्रिशूल, बाण, बज्र, डमरु, परशुजस्ता चिहन अंकित थिए । यी चिहनका आधारमा संस्कृतिविदहरूले धार्मिक जीवनको झझल्को देखिने अनुमान लगाएका छन् । अंशुबर्माको पालामा श्रयंशुवर्मा, श्रयमशो नामका मुद्रा प्रचलनमा ल्याइएको थियो । ती मुद्राकै आधारमा अशुंबर्माको राजनीति, आर्थिक, धार्मिकलगायत जीवनको जानकारी लिन सकिन्छ । महाविहारमा पाइएको यो सिक्का चारकुने छ । अर्काेचाहिँ लाम्चो छ । महाविहार पशुपतिभन्दा पनि पहिला बनेको अनुमान गरिएको छ । महाविहारको मूलचोकमा देवतारको सुनको मूर्ति छ । गोपाल वंशावलीमा नेपाल संवत् ५०० मा स्थापना गरिएको उल्लेख छ । नेपाल संवत् ५०० भनेको सन् १३८० हो । तर योभन्दा पुरानो भएको प्रधान बताउँछन् । भुइँचालोले क्षतिग्रस्त महाविहारको केही भाग जीर्णाद्धार सकिएको छ । त्यसमध्ये यो मूर्ति भएको मूलचोकको पनि जीर्णाेद्धार भएको छ । जीर्णाेद्धार गर्ने क्रममा ताम्रपत्रसमेत भेटिएका छन् । प्रधानका अनुसार यसको जीर्णाेद्धार विसं १९९६ सालमा गरिएको थियो । जीर्णोद्धार गर्दा मूर्तिको जीउमा सुनको लेप लगाइएको छ । मूर्ति टुक्राटुक्रामा ज्वाइन गरेर बनाइएको पाइएको छ । मूर्ति पुरानो भएको थियो, प्रधानले भने, सुनसमेत खिएको थियो । लेप लगाउन ४६ तोला सुन खर्च भएको प्रधानले बताए । त्यसबाहेक पूजा खर्च, मन्दिर जीर्णाेद्धारमा १४ लाख रुपैयाँ खर्च भएको छ । सुनलगायत सबै खर्च दाताले दिएका हुन् । बढी सहयोग प्रधान दाजुभाइको रह्यो, उनले भने, एकै जनाले ६ तोलासम्म सुन दिनुभयो ।भुइँचालोले साइडको पर्खाल क्षति पुर्याएको छ । पूरै महाविहार जीर्णाेद्धार गर्नुपर्ने अवस्थामा रहेको उनले बताए । छानोमा क्षति पुगेर चुहिएको छ, उनले भने, ठाउँठाउँमा चर्किएको छ । यसको पुनर्निर्माण गर्न आठ करोड रुपैयाँ लाग्ने अनुमान गरिएको उनले जानकारी दिए । काठमाडौं महानगरपालिका, गुठी संस्थान र पुनर्निर्माण प्राधिकरणमा पनि पुनर्निर्माणमा सहयोग गर्न चिठी लेखेका छौं, उनले भने । यहाँ ८ वटा लङ छन् । सबै लङमा क्षति पुगेको छ । एउटामात्रै लङ जीर्णाेद्धार गर्न एक करोड ५४ लाख रुपैयाँ लाग्ने अनुमान गरिएको छ, उनले भने । चिनियाँ यात्री हुएन साङले महाविहारको सुनको मूर्ति दर्शन गरें भनेका छन्, प्रधान भन्छन्, त्यस हिसावले यो मूर्ति कति पुरानो भनेर यकिन गर्न सकिँदैन । हुएन साङले समेत वर्णन गरेको भएर यो गोपाल वंशावलीमा उल्लेख गरेभन्दा पुरानो हो । हु एन साङलले शाक्यमुनि बुद्धले समेत चिनियाँ यात्री हुएन साङ सन् ६४५ मा नेपाल आएका थिए । विक्रमशिल महाविहार पनि त्यति नै पुरानो भएको उनी बताउँछन् । यसको स्थापना महामन्जुश्रीले गरेका हुन् । वंशावली अनुसार काठमाडौं उपत्यकाको उत्पत्ति नागदहबाट भएको हो । यहाँ सबैभन्दा पहिला विश्वी बुद्ध आएका थिए । उनी नागदहको उत्तरपश्चिमको नागार्जुनमा बसेका थिए । बुद्धले नागदहमा चैत पूर्णिमामा कमलको बीज रोपेका थिए । बीउ रोपेर बुद्ध फर्किए । आफ्ना शिष्यलाई यहीं छाडेका थिए । बुद्धले बीउ रोपेको ६ महिनापछि कमलको फूल उम्रियो । त्यही दिन स्वयम्भुको ज्योति कमलमा देखियो । ज्योतिको दर्शन गर्न बुद्ध धर्मावलम्बी आउन थाले । वंशावलीअनुसार पछि चीनबाट मन्जुश्री आए । ज्योतिको दर्शन गरेपछि मन्जुश्रीले आफ्नो खड्ग प्रहार गरे । चोभारबाट नागदहको पानी निकालेर उपत्यकालाई बस्न योग्य बनाइदिए । स्वयम्भुदेखि गुह्ेश्वरीसम्म बस्न योग्य नगर बनाइदिए । धर्माकर नाम गरेका एकजना क्षेत्रीलाई राजा बनाइदिए । अनि आफू चीन फर्किए । प्रधानका अनुसार मन्जुश्रीले सुरुमा यही महाविहार बनाए । विहारको पुरानो नाम थँ : वहि हो । नेवारी भाषामा थँ भनेको थकाली हो । जेष्ठ विहार भएकाले यसलाई थँ : वहि भनियो, प्रधान भन्छन्, यहीं थँ बाट अपभ्रंश भएर ठमेल भएको हो । यो नगरलाईलाई सिंह कल्प नगर भनिन्थ्यो ।"
सम्पदा प्रेमी सडकमा,"काठमाडौं (कास) विश्वसम्पदा सूचीको हनुमानढोका दरबार क्षेत्रमा बनेका मापदण्ड विपरीतका घर भत्काउन माग गर्दै सम्पदाप्रेमी आन्दोलनमा उत्रिएका छन् । पुरातत्त्व विभाग, काठमाडौं महानगरपालिका, उपत्यका विकास प्राधिकरणलगायत सरकारी निकायले मापदण्ड विपरीत भएको प्रतिवेदन दिए पनि सम्बन्धित निकायले मापदण्ड कायम नगराएको भन्दै सम्पदा बचाउ अभियान आन्दोलनमा उत्रिएको हो । दरबार क्षेत्रको प्रपर्टी जोन मा बन्न लागेको भवन निर्माणको क्रममा काठमाडौं महानगरले एउटै मितिमा दुइटा अनुमतिपत्र दिएको पाइएको छ । महर्जन विसनेस कम्पलेक्सले पुरातात्त्विक मापदण्ड विपरीत जमिनमुनि खनेर अन्डर ग्राउन्ड भवन बनाएको विभिन्न समयमा पुरातत्त्व विभाग, उपत्यका विकास प्राधिकरण लगायतले बुझाएको प्रतिवेदनमा उल्लेख छ । महानगरपालिका, काठमाडौं उपत्यका विकास प्राधिकरण र पुरातत्त्व विभागका प्राविधिकले समेत यहाँको अध्ययन गरेर भवन मापदण्ड विपरीत निर्माण गरेको प्रतिवेदन दिइसकेका छन् । स्थानीयवासीले मापदण्ड कायम गराउन माग गरेपछि जिल्ला प्रशासन कार्यालयले यसअघि नै हनुमानढोका दरबार क्षेत्रमा पुरातात्त्विक मापदण्ड विपरीत बनिरहेको भवन निर्माण रोक्न महानगरीय प्रहरी प्रभागलाई आदेश दिइसकेको थियो । प्रशासनको आदेशलाई समेत नटेरी भवन निर्माण जारी राखेको स्थानीयवासीले गुनासो गरेपछि जिल्ला प्रशासनले सरोकारवाला निकायलाई बोलाएर पाँच दिनअघि अध्ययन गरेर मापदण्ड विपरीत भए कारबाही गर्ने निर्णय गरेको थियो । यत्रो प्रतिवेदन आइसक्दा पनि कार्यान्वयन गर्न आलटाल भइरहेको छ, सम्पदा बचाउ अभियानका संयोजक गणपतिलाल श्रेष्ठ भन्छन्, यो त दण्डहिनताको सीमा नाघ्यो । यसको जमिनमुनिको संरचना नपुरेसम्म आन्दोलन जारी रहन्छ । पुरातत्त्व विभागको सिफारिसमा काठमाडौं महानगरपालिकाले स्वीकृत गरेको नक्सामा पेटीको उचाइ १ फिट ६ इन्चको हुनुपर्नेमा १ फिट मात्रै लगाएको, अन्डर ग्राउन्ड तला बनाउन अनुमति नदिएकोमा ९ फिट ७ इन्चको वेसमेन्ट र ४ फिटको लिफ्ट पिट रहेको प्रतिवेदनमा उल्लेख छ । २०१३ सालमा बनेको प्राचीन स्मारक ऐनअनुसार सम्पदाको छेउमा भूमिगत संरचना बनाउन पाइँदैन । हनुनमानढोका दरबार हेरचाह कार्यालयले दसैंअघि नै निर्माण तत्काल रोक्न र नरोके कानुनबमोजिम कारबाही गर्न चेतावनी दिएको थियो ।"
अमेरिकी सहयोगमा जीर्णोद्धार,काठमाडौं (कास) भूकम्पले क्षतिग्रस्त पाटनको ऐतिहासिक चार नारायण मन्दिरको जीर्णोद्धार थालिएको छ । अमेरिकी सरकारको संस्कृति संरक्षणसम्बन्धी राजदूत कोष (एएफसीपी) को एक करोड रुपैयाँ सहयोगमा मन्दिर जीर्णाेद्धार सुरु गरिएको हो । पाटन दरबार क्षेत्रमा आयोजित एक कार्यक्रममा अमेरिकी राजदूत अलाइना बी टेप्लिज र पुरातत्त्व विभागका महानिर्देशक भेषनारायण दाहालले जीर्णोद्धार शुभारम्भ गरे । अमेरिकाले काठमाडौं उपत्यका संरक्षण कोषलाई रकम प्रदान गरी जीर्णोद्धारमा सघाएको हो ।
जन्मनुअगावै रेटिना समस्या,"काठमाडौं राजधानीका अस्पतालको तथ्यांक केलाउँदा नौ महिना नपुग्दै जन्मिने शिशुहरूको संख्या बढदै गएको छ । समयअगावै जन्मिने शिशुहरूमा विभिन्न स्वास्थ्य समस्या देखिने बाल विशेषज्ञहरू बताउँछन् । उनीहरूमा देखिने धेरै स्वास्थ्य समस्यामध्ये मुख्य रेटिना (दृष्टि पर्दा) च्यातिनु हो । मुख्यगरी मधुमेह रोगी महिलाबाट जन्मने शिशुमा यस्तो समस्या देखिने गरेको तिलगंगा आँखा अस्पतालका रेटिना सर्जन डा सन्यम बजिमयले बताए । रेटिना ठूलो समस्या होइन, यसबारे चेतना नहुँदा रेटिनाका कारण अधिकांश शिशुहरू आँखाको पूरै दृष्टि गुमाइरहेका छन्, डा बजिमयाले भने, समयअगावै जन्मिएका शिशुलाई अस्पतालले आँखा अस्पतालमा रिफर गर्नुपर्ने हो, गर्दैनन् । तिलगंगाले राजधानीका सरकारी अस्पतालमै गएर नौ महिनाअगावै जन्मिएका शिशुका अभिभावकलाई यसबारे परामर्श दिने अभियान नै सुरु गरेको छ ।आँखाभित्र रक्तस्राव हुने, आँखाको पर्दा च्यातिने र विस्तारै दृष्टि क्षमता घटदै जानु रेटिना समस्या हो । विश्वव्यापी तथ्यांक हेर्दा रेटिना रोगमा नेपाल १० नम्बरमा परेको छ । महाराजगन्जस्थित शिक्षण अस्पताल (टिचिङ) को तथ्यांकअनुसार गत आर्थिक वर्षमा चार हजार तीन सय ७४ महिला सुत्केरी भए, जसमा ९५ शिशु नौ महिनाअगावै जन्मिए । पछिल्ला वर्षको तथ्याकंको तुलनामा समयअगावै शिशु जन्मने प्रवृत्ति बढिरहेको अस्पतालको नर्सिङ निर्देशक कोपिला पालिखे श्रेष्ठ बताउँछिन् । नौ महिना नपुगी जन्मिएका शिशुको वृद्धि विकास पूर्ण भइसकेको हुँदैन, बचाउनै गाह्रो हुन्छ, निर्देशक पालिखेले भनिन्, उनीहरूलाई एनआईसीयूमै राखेर बचाइन्छ, २४ घण्टा अक्सिजन दिएर राख्नुपर्ने हुन्छ ।यस्ता शिशुहरूलाई २४ घण्टा अक्सिजन दिएर राखेकै कारण रेटिनाको समस्या आइपर्ने डा बजिमय बताउँछन् । ती शिशुहरूमा आँखाबाहेक पनि धेरै समस्या हुने, अधिकांशलाई बचाउनै गाह्रो हुने बालविशेषज्ञहरू बताउँछन् । बाँचिहाले पनि जीवनको कुनै घडीमा उनीहरू रेटिनाको समस्याबाट गुज्रिने गरेको डा बजिमयले बताए । प्रसूति गृहका बाल विशेषज्ञ डा शैलेन्द्रवीर कर्माचार्यले भन्छन्, यस्ता शिशु निकै कम तौलका जन्मन्छन्, उनीहरूमा संक्रमण हुने सम्भावना पनि बढी हुन्छ, शिशुको फोक्सो, कलेजो, मुटु, मृगौलालगायत कुनै पनि अगंको पूर्ण विकास भइसकेको हुँदैन, लामो समयसम्म आईसीयूमा राखेकै भरमा उनीहरू बाँचेका हुन्छन् ।महाराजगन्जस्थित कान्ति बाल अस्पतालले सन् २००४ मा गरेको एक अध्ययनअनुसार समयअगावै जन्मिएका हरेक चार जना शिशुमा एक जनालाई रेटिना समस्या देखिने गरेको छ । विश्व स्वास्थ्य संगठनका अनुसार सामान्यतया आमाको गर्भमा बसेको ३६ हप्तापछि बच्चा जन्मने उपयुक्त समय हो । तर, गर्भवती आमा मधुमेह, उच्च रक्तचाप, थाइराइडजस्ता रोगी हुँदा शिशुलाई शल्यक्रिया गरेर समयअगावै गर्भबाट झिक्नुपर्ने स्त्रीरोग विशेषज्ञहरू बताउँछन् । टिचिङ अस्पतालका एनआईसीयूकी नर्सिङ अफिसर प्रेमा लक्ष्मी खागीका अनुसार समयअगावै जन्मने अधिकांश शिशुुको आईसीयूमै मृत्यु हुने गरेको छ । यस्ता शिशुहरू बाहिरको तापक्रम सुहाउँदो हुँदैनन्, उनले भनिन्, कम्तीमा २४ घण्टादेखि एक सातासम्म आईसीयूमा राख्नुपर्छ, नत्र हल्का चिसो हुनेबित्तिकै मर्न सक्छन्, उनले भनिन् । एनआईसीयूको तथ्यांकअनुसार गत आर्थिक वर्षमा समयअगावै जन्मिएका ३० शिशुको मृत्यु भयो । डिस्चार्ज भई घर पुगेकाको पनि उत्तिकै संख्यामा मृत्यु हुने गरेको खबर आउँछ, खागीले भनिन् । समयअगावै जन्मने शिशुहरूमा अपाङ्गता हुन सक्ने सम्भावना पनि तीव्र हुने बाल चिकित्सकहरू बताउँछन् । कम उमेरमा विवाह गर्ने, कलिलो उमेरमा बच्चा जन्माउने महिलाबाट समयअगावै शिशु जन्मने गरेको डा कमाचार्यले बताए ।सरकारले गर्भवती महिला, सुत्केरी आमा र नवजात शिशुको पोषणका लागि विभिन्न कार्यक्रममार्फत २० वर्षअघि बच्चा जन्माउन नहुने चेतना फैलाइरहेको छ । यस्तो जनचेतना गाउँगाउँ अझै फैलाउन आवश्यक भएको प्रसूति गृहका निर्देशक डा अमिरबाबु श्रेष्ठले बताए । बालविवाह नरोकिनुले पनि समयअगावै शिशु जन्मने क्रम रोकिन नसकेको हो, डा श्रेष्ठले भने, यसले पनि मातृशिशु मृत्युदर बढाइरहेको छ ।समयअगावै शिशु जन्मिने समस्या रोक्न आमाले आफ्नो स्वास्थ्यमा पूर्ण ध्यान दिनुपर्ने स्त्रीरोग विशेषज्ञहरू सुझाउँछन् । डा कर्माचार्य भन्छन्, महिलाले पहिलो बच्चा २० वर्षपछि ३० वर्ष नपुग्दै जन्माउनुपर्छ, गर्भवतीले नियमित स्वास्थ्य परीक्षण गर्नुपर्छ र धूमपानबाट टाढै बस्नुपर्छ ।समयअगावै जन्मिने शिशुको पनि समयमै उपचार गर्न सकेमा रेटिना समस्या पूर्ण रूपमा ठीक हुन सक्ने डा बजिमय बताउँछन् । तिलगंगाको तथ्यांकअनुसार ५० प्रतिशत अन्तिम स्टेजमा मात्रै अस्पताल आइपुग्छन् । हामीसम्म आइपुग्दा आँखा धेरै बिग्रिसकेको हुन्छ, थोरैको मात्रै शल्यक्रिया सफल हुन्छ, उनले भने ।"
ठडिँदै क्षतिग्रस्त सम्पदा,"भक्तपुर २०७२ वैशाखको भूकम्पले क्षतिग्रस्त भक्तपुरका मुख्यमुख्य सम्पदाहरूले पुनर्निर्माणको गति लिएको छ । विश्वसम्पदा सूचीमा सूचीकृत तथा अन्य मुख्य सम्पदाहरू स्मारक संरक्षण तथा दरबार हेरचाह कार्यालय (पुरातत्त्व विभाग) भक्तपुर र भक्तपुर नगरपालिकाले पुनर्निर्माणलाई गति दिएको हो । भक्तपुर नगरपालिकाले पुनर्निर्माणको जिम्मा लिएका ९ वटा सम्पदामध्ये ७ सम्पदाको पुनर्निर्माण भएको छ । विश्वसम्पदा सूचीमा सूचीकृत भक्तपुर दरबार स्क्वायर परिसरको पचपन्नझ्याले दरबार दक्षिणतर्फको शेष (शंकर) नारायण मन्दिर, दरबार प्रवेशद्वार, फसिदेवल सँगैको हरिहर नारायण मन्दिर, त्रिविक्रम नारायण मन्दिर, दत्तात्रयस्थित लक्ष्मी नारायण, भीमसेन मन्दिर र ऐतिहासिक सिद्धपोखरी परिसरको वाल मर्मत तथा पुनर्निर्माण भइसकेको नगरपालिका सम्पदा शाखाले जनाएको छ । नगरपालिकाले जिम्मा लिएकामध्ये दरबार स्क्वायर परिसरको बत्सला मन्दिरको पुनर्निर्माण कार्य २० प्रतिशत सम्पन्न भएको र केदारनाथको मन्दिरको २५ प्रतिशत काम सकिएको भक्तपुर नगरपालिकाका सम्पदा शाखा प्रमुख रामगोविन्द श्रेष्ठले बताए । नगरपालिकाले उपभोक्तामार्फत सम्पदाको पुनर्निर्माण गरिरहेको छ । पुरातत्त्व विभागले क्षतिग्रस्त मुख्य सातवटा सम्पदा पुनर्निर्माणको जिम्मा लिएको छ । जसमध्ये हालसम्म विश्वसम्पदा सूचीमा सूचीकृत चाँगुनारायण मन्दिर र सूर्यविनायक नगरपालिकास्थित दक्षिण बाराही मन्दिर सम्पन्नको चरणमा रहेको जनाएको छ । भक्तपुर दरबार स्क्वायर परिसरको क्षतिग्रस्त सिलु महादेव (फसिदेवल) मन्दिरको पुनर्निर्माण ४० प्रतिशत, दरबार स्क्वायर परिसरकै तव सत्तलको २५ प्रतिशत, सिद्धिलक्ष्मी मन्दिरको ३५ प्रतिशत, राष्ट्रियकला संग्रहालय (लाल बैठक बाहेक) सिंह ढोकाको भागको २० प्रतिशत, युनेस्कोबाटै मान्यता प्राप्त चाँगुनारायण मन्दिरको ८० प्रतिशत, सूर्यविनायक नगरपालिकास्थित अनन्तलिङ्गेश्वर मन्दिरको २५ प्रतिशत काम भएको विभागका इञ्जिनियर मोहनकृष्ण श्रेष्ठले बताए । सम्पदा पुनर्निर्माणमा काठ अभावका कारण ढिलाइ भएको विभागले जनाएको छ । काठ अभावसँगै स्मारक तथा सम्पदा संरक्षणका लागि आवश्यक मौलिक निर्माण सामग्रीहरू पर्याप्त रूपमा उपलब्ध हुन नसकेको श्रेष्ठ बताउँछन् । नेपालमा मौलिक सामग्रीहरू उत्पादन गर्ने उद्योगकै कमी छ, उनले भने, सरकारी तवरबाटै काठ, चुना, सुर्की, इँटालगायतको सामग्री उपलब्ध हुनुपर्छ ।"
फेवातालमा खसे ७ प्याराग्लाइडिङ,"पोखरा उडिरहेका बेला एक्कासि आएको हावाहुरीले ७ प्याराग्लाइडर सोमबार फेवातालमा खसेका छन् । प्रहरी तथा डुंगा व्यवसायीले तत्कालै उद्धार गरेका कारण मानवीय क्षति भने हुन पाएन । दिउँसो सवा २ बजे सराङकोटबाट उडेका ती प्याराग्लाइडिङ तीव्र हावा चलेपछि सन्तुलन गुमाएर तालमा खसेका हुन् । पोखरा, ब्लु स्काई, कस्मिक, फ्लाई नेपाल, फ्रन्टियर र माउन्टेन फ्लायर्स कम्पनीबाट यात्रीसहित प्याराग्लाइडिङ उडेका थिए । हल्लनचोक, खहरे र वाटरफ्रन्ट साइडमा प्याराग्लाइडिङ खसेको प्रहरीले जनायो । डुंगा व्यवसायी र प्रहरीले तत्काल उद्धार गरेकाले सबै सुरक्षित छन् । उद्धार भएकामा ७ नेपाली पाइलट, ३ चिनियाँ र एक सिंगापुरका पर्यटक छन् । उद्धार गरेलगत्तै ३ पर्यटक सम्पर्कविहीन भएकाले पहिचान नभएको प्रहरीले जनाएको छ । केहीले पोखरा छाडिसकेका छन् । वडाप्रहरी कार्यालय बैदामका निरीक्षक वसन्त शर्माका अनुसार माउन्टेन फ्लायर्सका पाइलट जितेन्द्र पुर्जाले कम्पनीसँग सम्पर्क नगरी आफ्नै ढंगले पर्यटक लगेर प्याराग्लाइडिङ गरेका थिए । उद्धारलगत्तै उनी सम्पर्कविहीन भएको शर्माले बताए । दुई प्याराग्लाइड तालमा खसेको मैले पनि देखें । तत्कालै उद्धारमा लाग्यांै, उनले भने, समयमै उद्धार भएकाले मानवीय क्षति हुन पाएन ।उद्धारका लागि प्रयोग गरिएको एक डुंगासमेत डुबेको छ । हावाले तालमा छाल ल्याएपछि उद्धारकर्ता सबै खसेका थिए । उनीहरूको पनि उद्धार गर्नुपरेको थियो । लाइफ ज्याकेटका कारण सबै सुरक्षित भएको उद्धारमा खटिएका सन्दीप परियारले बताए । तालमा प्याराग्लाइडिङ खसेको देख्नासाथ ६ जना उद्धारमा खटेका थियौं । हामी चढेको डुंगा नै डुब्यो तर पनि उद्धार गर्न सफल भयांै, उनले भने । डुंगा डुबेपछि थप चार डुंगा त्यहाँ पुर्याएर उद्धार गरिएको थियो । घरमा बसिरहेका १५ वर्षीय नारायण राजवंशी पनि उद्धारमा खटिएका थिए । ग्लाइडर खसिरहेको देखेपछि उनले कायाक लिएर एक चिनियाँ पर्यटकको उद्धार गरेका थिए । कायाकमै पर्यटकलाई राखेर किनारमा ल्याएका थिए । केही प्याराग्लाइडिङ तालको किनारमा खसेकाले आफैं बाहिर आएका थिए । नेपाल हवाई खेलकुद संस्थाका प्रथम उपाध्यक्ष सोवित बानियाँले अकस्मात् आएको हावाहुरीले तालमा खस्न पुगेको बताए । उड्ने बेलामा मौसम सफा थियो । एक्कासि हावा आएपछि सन्तुलन गुमेर तालमा खसे, उनले भने, हावा कम र बढी भएमा समस्या आउने भएकाले सावधानी भने अपनाउनुपर्छ ।"
२६ वर्षदेखि टहरामै,"बागलुङ (कास) २०४८ सालयता बांगेचौरस्थित सार्वजनिक स्थानमा टहरा बनाएर बसेका सोमबहादुर माझीको नयाँ घरमा दसैं मान्ने रहर यसपल्ट पनि पूरा भएन । पोखराबागलुङ राजमार्ग निर्माणका क्रममा थातथलोबाट विस्थापित उनलाई बागलुङ नगरपालिकाले दसैंअघि नै घर बनाइदिने जनाएको थियो । तर, ठेकेदार कम्पनीले ढिलाइ गरेपछि टहरामै दसैं मनाए ।सडककै कारण बागलुङ नगरपालिका१ का १४ माझी परिवार विस्थापित भएका थिए । विस्थापितलाई भूकम्पप्रतिरोधी भवन बनाएर राख्ने आश्वासनसहित नगरपालिकाले निर्माणका लागि मुक्तिनाथ बी एन्ड त्रिशक्ति संयुक्त निर्माण सेवालाई ठेक्का दिएको थियो । गत असार मसान्तमै घर हस्तान्तरण गर्ने सम्झौता भए पनि निर्माण कम्पनीले विभिन्न बहानामा काम पूरा नगरेको नगरपालिकाका योजना अधिकृत युक्तप्रसाद सुवेदीले बताए । कम्पनीले वर्षदिनअघि ८२ लाख ३० हजार रुपैयाँमा ३३ कोठे भवन बनाउन सम्झौता गरेको थियो । नगरविकासको ८० प्रतिशत अनुदान र १० प्रतिशत ऋण तथा स्थानीयको १० प्रतिशत लगानी बराबरको श्रमदान हुने जनाइएको थियो । अहिलेसम्म ६ वटा घरमा टिनका छाना हालिए पनि भित्री काम गर्न बाँकी छ, लक्ष्मी माझीले भनिन्, घर बन्ला र बसौंला भनेर कुरेको धेरै वर्ष भयो । अनुगमन टोली आएका दिन मात्र राम्रो काम हुने गरेको इन्जिनियर दीपेन्द्र भण्डारीले बताए ।"
अध्यादेशबाट तत्काल विधेयक,"चिकित्सा शिक्षा र सेवालाई गुणस्तरीय एवं तल्लो वर्गको पहुँचमा पुर्याउने विधेयक ल्याउनुपर्ने प्रमुख माग राखेर डा गोविन्द केसीले १३ औं पटक आमरण अनशन बसेको १३ औं दिन भयो । विधेयक छलफलमा राख्दैसूचीबाट हटाउँदै गर्दागर्दै संसद्को म्याद सकिएको छ । २०६९ असार २१ बाट सुरु भएको केसीको सत्याग्रह सबै पटकको जोड्दा सयौं दिन लामो भइसकेको छ । यसबीच सबै ठूला राजनीतिक दलको नेतृत्वमा सरकार बनेका छन्, सर्वसाधारणसरोकारको यस विषयलाई कुनै प्रधानमन्त्रीले गम्भीरतासाथ लिएका छैनन् । रूपान्तरित व्यवस्थापिकासंसद्ले कार्यकालका तीन अधिवेशनमा ८४ विधेयक पारित गरी ऐन बनाएको थियो । सर्वाधिक चासो र सरोकारको चिकित्सा शिक्षा विधेयक भने अड्काएको अड्कायै गरियो । २०७३ साउनमा संसद््मा दर्ता भएको विधेयक पटकपटक अघि बढाउने प्रयास नगरिएको होइन, तर केसीकै शब्दमा मेडिकल माफिया लाई नै सहयोग पुग्ने गरी ल्याउने जमर्को भयो । त्यसलाई रोक्नसमेत डा केसीले अनशनकै सहारा लिनुपर्यो । यसले हाम्रा नीतिनिर्माता कतै प्रलोभनमा अल्झिए कि भन्ने संशय बढायो । डा केसीले यस्तो ऐनको वकालत गर्दै आएका छन्, जसले चिकित्सा शिक्षा र सेवालाई नयाँ आकार दिनेछ, जसका कारण गरिबीको रेखामुनि रहेकाहरूलाई पनि यसको पहुँचमा ल्याउनेछ । केही वर्षयता सबभन्दा विकृति चिकित्सा शिक्षा र सेवामा व्याप्त छ । चलखेल र प्रभावका भरमा मापदण्ड पूरा नगरी खोलिएका मेडिकल कलेजले यो पेसालाई कमाउने भाँडो बनाएका छन् । विद्यार्थीसँग दृश्यअदृश्य ढंगले यति धेरै शुल्क उठाइन्छ, जसको पूर्ति गर्न चिकित्सक भएपछि बेइमानी गर्नुपर्ने बाध्यता हुन्छ । त्यसको भार र मार सर्वसाधारण बिरामीमाथि पर्छ । स्वयं मेडिकल कलेजले दिने स्वास्थ्य सेवा महँगो र गुणस्तरहीन छ । कानुनी दायरामा ल्याएर तिनलाई नियन्त्रण गर्न र नयाँ मेडिकल कलेजलाई पूर्वाधार, मापदण्ड र गुणस्तरीय सेवाको प्रत्याभूतिसहित मात्र स्वीकृति दिन केसीले अडान राख्दै आएका छन्, जुन अत्यन्त जायज छ । विद्यार्थी भर्नामा सबभन्दा चलखेल हुने विधा पनि चिकित्सा हो । कुनै वर्ष परीक्षाका प्रश्नपत्र बाहिरिन्छन् । यसपालि स्मार्ट प्रविधि (वायरलेस एयरफोन) मार्फत चिट चोराइएको घटना प्रकाशमा आएको छ । चिकित्सामा जति शुल्क तोके पनि तिर्न तयार हुने अभिभावक एकातिर छन् भने अर्कातिर धेरै तिर्नेलाई भर्ना लिने व्यवसायीको रणनीति छ । त्यही कारण परीक्षा प्रणालीसमेत विचलित हुँदै र माफियाको चंगुलमा पर्दै आएको छ । त्यसमाथि विश्वविद्यालय र मेडिकल कलेजले आफूखुसी शुल्क बढाउँदै आएका छन् । बढाएको शुल्क अविलम्ब सरकारी नियमको दायरामा ल्याइनुपर्छ र त्यसमा संलग्नलाई कारबाहीसमेत गरिनुपर्छ । नेपालको संविधानले स्वास्थ्य सेवासुविधालाई मौलिक हकमा राखेको छ । संविधानको धारा ३५ को उपधारा १ मा प्रत्येक नागरिकलाई राज्यबाट आधारभूत स्वास्थ्य सेवा नि:शुल्क प्राप्त गर्ने हक हुनेछ र कसैलाई पनि आकस्मिक स्वास्थ्य सेवाबाट वञ्चित गरिनेछैन भनिएको छ । त्यसकै उपधारा ३ मा प्रत्येक नागरिकलाई स्वास्थ्य सेवामा समान पहुँचको हक हुनेछ भन्ने व्यवस्था छ । सबैको समान पहुँमा हुने नि:शुल्क स्वास्थ्य सेवा तब मात्र सम्भव हुन्छ, जब यस क्षेत्रमा भएको अति व्यापारीकरण, सहरीकरण एवं केन्द्रीकरण सकिनेछ । त्यस अवस्थासम्म देशलाई पुर्याउने महत्त्वपूर्ण अस्त्र चिकित्सा शिक्षा ऐन हो । डा केसीले उठाउँदै आएको मेडिकल कलेजको विकेन्द्रीकरण, सरकारीकरण र विशुद्धीकरण त्यसकै लागि हो ।कुनै पनि क्षेत्रको दण्डहीनताका कारण सर्वसाधारण पीडित भएका खण्डमा वा नियमन खड्किएमा तत्काल कानुन ल्याउनु संसद्को दायित्व हो । चिकित्सा शिक्षा र सेवालाई व्यवस्थित गर्न केसीले पाँच वर्षदेखि आवाज उठाउँदै आए पनि संसद्ले कानुन बनाउन सकेन । यो जननिर्वाचित संसद्को अत्यन्त गैरजिम्मेवारी हो । संविधानद्वारा प्रदत्त अधिकार प्राप्त गर्न कठिनाइ भइरहेको छ भने कानुनी अभावमा त्यसको बाटो रोकिनु हुँदैन । त्यसका लागि सरकारले अध्यादेशबाट सर्वमान्य विधेयक ल्याई डा केसीको जीवनरक्षा गर्न आवश्यक छ । उक्त विधेयक माथेमा आयोगको प्रतिवेदन र डा केसीसँग विगतमा गरिएका सम्झौताबमोजिम आओस् । त्यसले केसीको मात्र होइन, सिंगै स्वास्थ्य शिक्षा र सेवाको जीवनरक्षा गर्नेछ । यो बाटोमा अविलम्ब जानुको विकल्प छैन ।"
प्रजातन्त्रको प्लास्टिक सर्जरी,"यसैगरी छिमेकीहरूसँगको सम्बन्ध असन्तुलित बनाएको आरोप लागेका र सन्तुलित बनाएको दाबेदारबीच अहिले नाटकीय शैलीमा स्थापित गठबन्धनले नेपालमा सामरिक स्वार्थ भएका, देखिनेगरी सक्रिय भएका र संलग्नता बढाउन थालेका वैदेशिक शक्तिहरूको निधारमा पारेको गाँठो र अनुभूत गरेको पीडा अथवा अपत्यारको पुष्टिले के परिणाम निकाल्ला भन्ने चिन्तनमनन पनि प्रमुख पार्टीहरूले गरेका छैनन् । नेतृत्वमा बसेकाहरूले दोहोर्याएर गरिरहेको अर्को त्रुटि के हो भने विदेशीले जतिसुकै शक्तिशाली भए पनि व्यक्तिलाई प्रयोगमात्र गर्छ, सम्बन्ध त देशसँग मात्रै बनाउँछ । कुनै पनि देशको परराष्ट्र नीति मायामोह वा हिजो लगाएको गुण तिर्न लक्षित हुँदैन । राष्ट्रिय स्वार्थको तत्कालीन आवश्यकता र भविष्यको सामरिक योजनाबाट वैदेशिक सम्बन्ध सञ्चालन हुन्छ । पदमा बहाल छँदा स्वागत, सत्कार, स्तुति पाठ वा सहयोगको जति बाक्लो छाता ओडाए पनि भारत, चीन, अमेरिका अथवा अन्य देशको नेपाल नीति दलको हित हेरेर वा व्यक्तिले विगतमा गरेको सहयोग सम्झेर हैन, आफ्नो तत्कालीन आवश्यकता र दीर्घकालीन स्वार्थबाट निर्देशित हुन्छ । भावनात्मक उत्तेजनाबाट देशहरू बीचको सम्बन्ध सञ्चालन हँुदैन । यो कठोर सत्य बिर्सेर व्यक्तिको भावनात्मक मोहलाई स्थायी ठान्ने, देश र व्यक्ति बीचको आाधारभूत फरक बुझ्न नचाहने कमजोरीले नेपालको वैदेशिक सम्बन्धलाई रोगी बनाएको छ । नेपालमा छिमेकीहरू विवादास्पद र छिमेकमा नेपालप्रति अविश्वास हुनुको कारण यही नै हो । विश्व अहिले अस्थिरताको सुनामीमा फँसेको छ । अन्तर्राष्ट्रिय सम्बन्ध भूराजनीतिक मन्दीबाट गुज्रिरहेको छ । ठूला देशहरूको परराष्ट्र नीति अपत्यारिलो भएको छ । एकतर्फी सोच र आत्मकेन्द्रित निर्णयले विश्व सम्बन्धले बाटो बिराएको छ । यसैले राष्ट्रिय र अन्तर्राष्ट्रिय स्तरमा दृढ इच्छाशक्ति भएको नेतृत्वको खोजी भइरहेको छ । भूमण्डलीय नेतृत्वको लागि प्रतिस्पर्धा तीव्र भएकोले नै क्षेत्रीय स्थिति धर्मराउन थालेको हो । यसैको अनुक्रममा क्षेत्रीय शक्तिहरू प्रभावक्षेत्र फैलाउन र हैसियत बढाउन तल्लिन भएका हुन् । यसैबीच भारत, चीन र अमेरिकाको सामरिक बाध्यताको घेरामा पहिलोपटक दक्षिण एसिया परेको छ । धारिला दुईपक्षीय मुद्दाहरू र क्षेत्रीय सामरिक स्वार्थको भिडन्तले ल्याएको द्वन्द्वले भारतचीनबीच रणनीतिक दूरी बढेको छ । साविकदेखि कायम रहेको आफ्नो प्रभाव र प्रभुत्वलाई घटाउँदै दक्षिण एसियामा फैलिन थालेको चिनियाँ प्रभावबाट भारत सशंकित र उत्तेजित भएको छ । यसैबीच क्षेत्रीय र विश्व शक्ति संरचनासँगै छिमेकीहरूको सम्बन्धको स्वभाव पनि परिवर्तन हुनथालेको छ । एकअर्कोले आफूलाई घेर्ने प्रयासमा लागेको अनुभूत गर्दै भारत र चीन सामरिक दूरी बढाइरहेका छन् । यस्तो नाजुक अवस्थामा नेपाल दुबै छिमेकीहरूको ठूलो शक्ति कूटनीति बुझ्न समर्थ देखिएको छैन । परिणाममा दुबै छिमेकीको मनमा नेपालबारे विपरीत मनोविज्ञान बन्नथालेको अनुभूति कूटनीतिक वृत्तले गर्नथालेको छ । क्षेत्रीय आयामहरू फेरिन थालेको अवस्थामा छिमेकीहरूको अहम्मा घात गर्नु हुँदैन । विश्व जनसंख्याको ३६ प्रतिशत, विश्वका दुई ठूला बजार तथा आर्थिक महाशक्ति बन्नथालेका देशहरूको छिमेकी भएको हेक्का नराखी परराष्ट्र र आन्तरिक व्यवहार तय गर्नु आत्मघाती हुनेछ । तर अमेरिकी राष्ट्रपतिद्वारा नबोलाए पनि भोज खान पाउनुपर्छ भन्ने जिद्दी गर्दै न्युयोर्कको मूलसडक पेटीमा आधा घन्टा अमेरिकी सुरक्षा अधिकारीसँग दगलफसल गर्दै विकृत व्यवहार प्रदर्शन गर्ने आजको नेपालसँग आत्मसम्मानकै खडेरी परेको छ । यस्तो अवस्थामा कूटनीतिको पेचिलो स्वभाव बुझ्ने क्षमताको के आशा गर्ने ? भारत र चीन बीचको सामरिक द्वन्द्वको पृष्ठभूमिमा सुरु भएको राष्ट्रिय राजनीतिको कम्युनिस्ट र गैरकम्युनिस्ट ध्रुवीकरणले कूटनीतिक सजगता हासिल गर्नसकेन भने जोखिम बढ्नेछ । प्रमुख तीन दलका नेताहरूले तात्कालिक राजनीतिक लाभका लागि भारत, चीन र अमेरिकाको सामरिक बाध्यतालाई उत्तेजित पार्ने शैली र चरित्र देखाएर राष्ट्रिय राजनीतिमा दुर्घटनाका लक्षणहरू तिखारिँदै र बाक्लिँदै गएका छन् । यस्तो अवस्थामा अनुभवको हेक्का राखेर संयम र युक्तिसङ्गत व्यवहार देखाउन सकिएन भने थप घातक उल्झनले नेपाललाई बेर्नेछ । कालापानी र दोक्लामले ठूला देशका साना छिमेकीका लागि पढाएको पाठ समकालीन विश्व सम्बन्धको निचोड हो । वर्तमान संविधानले बलियो र टिकाउ सरकार दिन सक्दैन, पैसा र अपराधीकरणबाट चुनावलाई मुक्त राख्न पनि सक्दैन भन्ने कमजोरी फास्ट ट्रयाकबाट संविधान बनाउने कीर्ति राखेका नेताहरूले सार्वजनिक रूपमा कबुल गरिसकेका छन् । प्रजातन्त्रलाई जीवन्त र सार्थक बनाउन अनिवार्य निष्पक्ष र सक्रिय न्यायपालिका, प्रभावकारी संसद्, जनताप्रति जवाफदेही सरकार तथा बलियो र चनाखो प्रतिपक्षसँग दुई वर्ष पुरानो संविधानको चिनजानै भएको छैन । मधेसको चाहना सम्बोधन गर्ने संविधान संशोधनको प्रयास तीन पटकको कोसिसमा पनि सफल बनाउन नसक्ने नेतृत्व संसदीय प्रजातन्त्रको प्लास्टिक सर्जरी गरेर कार्यकारी राष्ट्रपतिय पद्धति सुरु गर्ने निरर्थक नारा दिँदैछ । तर राष्ट्रपतीय व्यवस्थाबाट श्रीलङ्का संसदीय व्यवस्थामा किन फर्किंदैछ ? किन छैटौं संविधानको अभ्यासमा पनि नेपालले राजनीतिक संस्कारको विकास गर्न सकेन ? किन आफैंले बसालेको पद्धति अनुसार हिँड्ने नेतृत्व पाउन सकेन ? भन्ने प्रश्नहरूमा ध्यान दिइएको छैन । चुनाव जित्नु त साधन हासिल गर्नुमात्र हो । संसद्मा बहुमत पाउनु नै प्रजातन्त्रलाई जीवित राख्न पर्याप्त हँुदैन भन्ने पाठ नेपालले धेरैपटक दोहोर्याएर पढिसकेको छ । संसदीय प्रजातन्त्रको दोस्रो अभ्यासमा भएका तीनवटा आमचुनावहरूमा दुईपटक नेपाली कांग्रेसले बहुमत पाएकै हो । तर बहुमतले टिकाउ सरकार पनि दिनसकेन, प्रजातन्त्रको अभ्यासलाई दोस्रोपटक असफल हुनबाट जोगाउन पनि सकेन । ठूला पार्टीहरूको मिलिजुली सरकार बनाएर सानो इजरायलले बलिया अरब देशहरूको संयुक्त शक्तिलाई सन् १९६७ मा पराजित गरेको थियो । तर नेपालमा विगत १० वर्षमा बनेका १० वटा मिलिजुली सरकारहरूले प्रजातन्त्रमा आम जनताको वितृष्णा बढाए, राजनीतिको अपराधीकरण गरे, भ्रष्टाचारलाईप्रशासन सञ्चालनको इन्धन बनाए । तसर्थ आवश्यकता प्रजातन्त्रको प्लास्टिक सर्जरी हैन, राजनीतिक संस्कार भएको नेतृत्व हो । नेपाल सम्बन्धी सामरिक सोचमा परिवर्तन गर्नथालेका छिमेकीहरू बीचको तँछाडमछाड र सामरिक द्वन्द्वबाट जोगिनु हो ।"
लोकतान्त्रिक र वाम गठबन्धनलाई प्रश्न,"असोज २९ गते प्रकाशित हरि रोकाको वाम गठबन्धन राजनीतिक अपराध हो ? मा प्रश्न सोधेका छन् । लेखकले कांग्रेसलाई तथानाम गाली गर्दै एमालेमाओवादी केन्द्र गठबन्धनको औचित्य सावित गर्न खोजेका छन् । मेरो बुझाइमा यस पूर्वका र यो गठबन्धन पनि सत्ता स्वार्थमा नै गरिएको छ । पूर्वको गठबन्धनले लेखकको विचारमा मुलुकको बेथिति पैदा भएको छ । तर के एमाले र माओवादी केन्द्रको गठबन्धनले मुलुकको बेथितिमा सुधार ल्याउँछ त ? गठबन्धन निर्वाचनपूर्व होस् वा पछि, मुख्य कुरा यो हो कि त्यसले जनताको कल्याण गर्छ कि गर्दैन । जब गठबन्धन सत्ता स्वार्थको लागि हुन्छ भने लोककल्याणको कुरा तिरोहित हुन जान्छ । यो वाम गठबन्धन पनि २ नम्बर प्रदेशको चुनाव परिणामले आत्तिएर सत्ताको लागि नै भएको हो । अत: यो गठबन्धन पनि अपराध नै हो । यसमा सिद्धान्त र विचारको जति जलप लगाए पनि यसलाई उचित मान्न सकिँदैन । डा शिवशंकर यादवछपकैया, वीरगन्ज"
संविधान : स्थायित्वको आधार,"न्यायपूर्ण र लोकतान्त्रिक मूल्यमान्यताको आधारमा विभिन्न विचार, आस्था र दर्शनको आधारमा समाज संगठित हुनसकोस् भन्ने उद्देश्यबाट संविधानले संवैधानिक व्यवस्था गरेको छ । नागरिकका आधारभूत अधिकारको संरक्षण गरी न्यायपूर्ण समाजको साथै नागरिक राज्यको स्थापना गर्ने उद्देश्यबाट स्वतन्त्र न्यायपालिका सम्बन्धमा संविधानले महत्त्वपूर्ण व्यवस्था गरेको छ । संक्षेपमा, २०६२६३ को राजनीतिक परिवर्तनले स्थापित गरेका गणतन्त्र, संघीयता र समावेशी राज्यको मान्यतालाई संविधानले आत्मसात गर्नुका साथसाथै तिनलाई संस्थागत रूपमा सुदृढ गराउनेगरी संवैधानिक व्यवस्था गरेको छ ।लोकतान्त्रिक विधि र प्रक्रियाबाट बनेको नेपालको संविधान निश्चित रूपमा लोकतान्त्रिक मूल्य र मान्यतामा आधारित छ । संविधानको सन्दर्भमा महत्त्वपूर्ण विषय के पनि हो भने संविधान राम्ररी बन्नु र राम्रो हुनुमात्र पर्याप्त हुँदैन । संविधानलाई जब प्रभावकारी रूपमा कार्यान्वयन गरिन्छ, त्यस अवस्थामा मात्र संविधानले पूर्णता प्राप्त गर्छ । संविधानको प्रभावकारी कार्यान्वयन त्यस अवस्थामा सहज हुन्छ, जब संविधान व्यापक रूपमा स्वीकार गरिएको हुन्छ । प्राविधिक रूपमा जे भए पनि आज पनि संविधानप्रति कुनै न कुनै किसिमको असन्तुष्टि कायम छ । ती असन्तुष्टिलाई सम्बोधन गरी संविधानको स्वीकार्यतालाई व्यापक गराउने कार्यमा प्रमुख राजनीतिक शक्तिहरू इमानदारीसाथ लाग्नैपर्छ । आजको सानो असन्तुष्टिले भोलि विकराल रूप लिन नसक्ला भनी सोच्नु गलत हुन्छ । किनकि नेपालमा नेपालभित्र र बाहिरबाट नेपाललाई सदैव अस्थिरतामा राखिराख्नुपर्छ भन्ने उद्देश्यले क्रियाशील शक्तिको कुनै कमी छैन । जनतामा रहेको असन्तुष्टिलाई प्रयोग गरेर नेपाललाई अस्थिर बनाउने र नेपालको संवैधानिक अभ्यासलाई पुन: अवरुद्ध पार्ने शक्तिहरूलाई अवसर नदिनेगरी संविधानको व्यापक स्वीकार्यताको वातावरण निर्माण गर्नु बुद्धिमानी हुनेछ । अरूको असन्तुष्टि पोख्ने कुरामा हाम्रा आफ्नै प्रयोग भएको लज्जास्पद परिदृश्य देख्नुपरेको अवस्था फेरि नदोहोरियोस् भनी आपसमा मिलेर घर भित्रैबाट संविधानप्रतिको असन्तुष्टिको सम्बोधन खोज्ने कुरामा सबैले ठूलो छाती देखाउनु जरुरी छ ।सही प्रक्रिया र सही मूल्यमान्यतामा आधारित भई निर्माण भएको संविधानको अबको सबैभन्दा ठूलो चुनौती भनेकै यसको प्रभावकारी कार्यान्वयन नै हो । यसका लागि आवश्यक पर्ने बुद्धि, विवेक र क्षमता राजनीतिक दलहरूले देखाउन सक्नुपर्छ । यसका लागि २०७४ माघ ७ गतेभित्र संघ (केन्द्र), प्रदेश र स्थानीय तहको निर्वाचन हुनुपर्ने कुरामा संविधान स्वयम्ले जोड दिएको छ । यस क्रममा स्थानीय तहको निर्वाचन आम जनताको उत्साहपूर्ण सहभागितामा सम्पन्न भइसकेको छ । संविधानको प्रभावकारी कार्यान्वयनका लागि अति महत्त्व राख्ने स्थानीय तहको निर्वाचन सम्पन्न गराउने राजनीतिक परिस्थिति निर्माण गर्न सबै राजनीतिक शक्ति अर्थात् राजनीतिक दलहरूले देखाएको सुझबुझ र जिम्मेवारपूर्ण व्यवहारका लागि सबै दल धन्यवादका पात्र हुन् । निर्वाचन आयोगले संघ र प्रदेशसभाको निर्वाचनको मिति घोषणा गरिसकेको अवस्थामा तोकिएकै मितिमा संघ र प्रदेशसभाको निर्वाचन सम्पन्न गर्ने कार्यमा राजनीतिक दलहरू केन्द्रित हुनुपर्छ । आसन्न निर्वाचनलाई प्रभावित गर्नेगरी कहीँ कतैबाट कुनै किसिमको नकारात्मक निर्णय भएमा त्यो मुलुककै लागि घातकसिद्ध हुनेछ । वर्तमान सरकार एक किसिमले चुनावी सरकारको रूपमा रहन गएकोले सरकारको नेतृत्वले लिने हरेक निर्णय निर्वाचनलाई सुनिश्चित गराउनेतर्फ उन्मुख हुनुपर्छ । निर्वाचन नै एउटा यस्तो राजनीतिक अभ्यास हो, जसले राजनीतिक दलहरूलाई व्यावहारिक र वस्तुनिस्ट बनाउने र संविधान कार्यान्वयनको आधार निर्माण गर्नेछ ।संघ, प्रदेश र स्थानीय तहको निर्वाचन सम्पन्न भएपछि संविधान कार्यान्वयनको संस्थागत आधार निर्माण हुनेछ भने त्यसपछिको पहिलो काम भनेको निर्वाचित संसद्ले यथाशक्य चाँडो संविधानलाई परिभाषित र संस्थागत गर्ने उद्देश्यबाट आवश्यक कानुनको निर्माण गर्ने र ती कानुनका आधारमा संविधान कार्यान्वयनसँग सम्बन्धित आवश्यक संस्था र निकायहरू खडा गर्नतर्फ लाग्नु जरुरी हुनेछ । यसरी संविधान कार्यान्वयनका लागि गर्नुपर्ने प्राविधिक तयारीको आफ्नो ठाउँमा महत्त्व हुँदाहुँदै पनि सबैभन्दा बढी महत्त्व संविधानको पक्षमा देखिने राजनीतिक वातावरणको हुन्छ । जस अनुसार सम्पूर्ण राजनीतिक शक्ति अथवा राजनीतिक दलहरूले संविधानका व्यवस्थामा आफ्नो आस्था र प्रतिबद्धता देखाउँदै संविधानको पक्षमा सकारात्मक सन्देश जाने अभिव्यक्तिसाथ प्रस्तुत भइदिँदा मात्र त्यसले संविधान कार्यान्वयनका लागि अनुकूल राजनीतिक वातावरण निर्माण हुन जान्छ । साथै संविधानको स्वीकार्यतालाई व्यापक बनाउने कार्यमा सहयोग पुर्याउँछ । त्यसतर्फ राजनीतिक दलहरूको ध्यान जानु जरुरी छ ।लोकतान्त्रिक पद्धतिबाट संविधान बन्दैमा संविधान सम्पूर्ण रूपमा दोषमुक्त हुन्छ अर्थात राम्रो बन्छ भन्ने हुँदैन । तसर्थ संविधानमा रहेका कमीकमजोरी र संविधानप्रतिको असन्तुष्टिलाई संसद्मा व्यापक र खुल्ला रूपमा छलफल गरेर संशोधनद्वारा समयसापेक्ष र सर्वस्वीकार्य बनाउने कार्यमा राजनीतिक शक्तिहरूको ध्यान पुग्न सक्यो भनेमात्र संवैधानिक स्थायित्व र संविधान कार्यान्वयनको बलियो आधार निर्माण हुनसक्छ । संविधानका कमीकमजोरीलाई संविधानको विकासवादी अवधारणा अर्थात संविधानको संशोधन र व्याख्याद्वारा सम्बोधन गर्दै विकसित तथा गतिशील गराउने उपायको विकल्प हामीसँग छैन ।अन्त्यमा, देशको राजनीतिको प्रमुख उद्देश्य संविधानले परिभाषित गरेको शासन व्यवस्थालाई संस्थागत रूपमा सदृढ गर्न आगामी मंसिरमा हुने प्रतिनिधिसभा र प्रदेशसभा निर्वाचनलाई सुनिश्चित गराउने दिशातर्फ केन्द्रित हुनुपर्छ । देशको मूल कानुन अर्थात संविधानप्रति पूर्णरूपमा आस्थावान बन्ने, संवैधानिक सर्वोच्चतालाई आत्मसात गर्ने, संविधानलाई कार्यान्वयनमा लैजान आवश्यक पर्ने कानुनहरू निर्माण गर्ने र संविधान र संविधान अन्तर्गतका कानुनहरूको प्रभावकारी कार्यान्वयन गर्ने कार्यमा राजनीतिक दलहरूको प्रतिबद्धता देखिन सक्यो भनेमात्र संविधानको प्रभावकारी कार्यान्वयन र संवैधानिक स्थायित्वको आधार निर्माण हुनेछ ।भट्ट संवैधानिक कानुनका सहप्राध्यापक हुन् ।"
वाम र लोकतान्त्रिक विभाजनको अनुचित भाष्य,"आसन्न संघीय तथा प्रादेशिक निर्वाचन र यस निर्वाचन प्रयोजनका लागि थ्रेसहोल्ड सहितको कानुनी व्यवस्थाले दलीय ध्रुवीकरण र चुनावी गठबन्धनको प्रक्रियालाई तीव्र बनाइदिएको छ । लोकतन्त्रमा यो स्वाभाविक र आवश्यक प्रक्रिया नै हो । विशेषत: संसदीय बहुदलीय लोकतन्त्र भएका देशहरूमा यस्तो प्रचलन विश्वव्यापी रूपमै देख्न सकिन्छ । संसदीय लोकतन्त्रको जननी मानिने बेलायतमा दुई पार्टी प्रणाली विद्यमान छ भन्ने भ्रम नेपालमा नभएको हैन । तर त्यो सत्य हैन । त्यहाँ कन्जर्भेटिभ र लेबर दुई दल प्रभावी देखिएका मात्र हुन् । यी दलहरूले बारम्बार अरू साना दलहरूको गठबन्धनमा सरकार चलाउनुपरेको छ । भारतमा केही दशकदेखि कांग्रेस निकट दलहरूको युपीए र भाजपा निकट दलहरूको एनडीए गठबन्धन कायमै छ । निर्वाचन अगाडि नै दलहरूबीच गठबन्धन हुने र निर्वाचनपछि तिनै दलहरूले बहुमत पुर्याई सरकार चलाउने प्रिइलेक्सन एलाइन्स निर्वाचनपछि सरकारका लागिमात्र गठबन्धन गर्ने पोष्टइलेक्सन एलाइन्स भन्दा बढी फाइदाजनक हुन्छ । त्यसले राजनीतिक स्थायित्वलाई बढी प्रत्याभूत गर्न सक्छ । यस दृष्टिकोणबाट नेपालमा जुन प्रकारका गठबन्धनहरू हँुदैछन्, ती स्वाभाविक र प्राकृतिक नै छन् । तर कम्युनिस्ट पार्टी र कम्युनिस्ट निकट दलहरूको गठबन्धनलाई वाम गठबन्धन र नेपाली कांग्रेस र कांग्रेस निकट दलहरूको गठबन्धनलाई लोकतान्त्रिक गठबन्धन भनेर जसरी चिनाउने काम भइरहेको छ, त्यो भने स्वाभाविक छैन । यस्तो विभाजनले उठाउने पहिलो र स्वाभाविक प्रश्न हुन्छ, के वामपन्थीहरूचाहिँ लोकतान्त्रिक हैनन् ? अर्को प्रश्न, के नेपाली कांग्रेससँंग नेपाली समाजको क्रान्तिकारी परिवर्तन र रूपान्तरणका लागि काम गर्नुपर्ने दायित्व छैन ? के कांग्रेससँंग राप्रपाजस्तो कन्जर्भेटिभ दल जोडिँदा पनि त्यो लोकतान्त्रिक नै हुन्छ ? यस्तो विभाजन र भाष्य सायद कहीं न कहींनेर अनुचित नै छ । तर आफूलाई वामपन्थी भन्न रुचाउने एउटा ठूलो बौद्धिक जमातले पनि यही प्रकारको वर्गीकरणलाई सहज ढंगले स्वीकार गरेको देखिन्छ । त्यसैगरी आफूलाई कुनै रूपान्तरणकारी भूमिका नभएको सामान्य लोकतान्त्रिक दलका रूपमा मात्र चित्रण गरिदिँदा कांग्रेसजनहरू पनि मक्ख परेको देखिन्छ । दुबै पक्षमा एउटा अनुचित स्वीकारोक्ति देखिन्छ कि वामपन्थीहरू लोकतन्त्रवादी हँुदैनन् र लोकतन्त्रवादीहरू क्रान्तिकारी हुँदैनन् । वामपन्थी हुनुलाई सामाजिक, आर्थिक तथा राजनीतिक परिवर्तन र रूपान्तरणमा भूमिका गर्ने क्रान्तिकारी शक्तिका रूपमा बुझ्ने र लोकतन्त्रवादी हुनुलाई नागरिकमा निहित सार्वभौमसत्ता, स्वतन्त्रता, विधि, पद्धति र प्रक्रियाप्रतिको प्रतिबद्धताका रूपमा बुझ्ने हो भने यीमध्ये एक चिजमात्र छान्नै सकिन्न । आज लोकतान्त्रिकता र क्रान्तिकारिता एकै सिक्काका दुई पाटाजस्तै भइसकेका छन् । जो वास्तविक रूपमा लोकतन्त्रवादी हैन, ऊ साँचो अर्थमा क्रान्तिकारी हुनै सक्दैन । त्यसको अर्को पाटो जो वास्तविक रूपमा क्रान्तिकारी हैन, ऊ साँचो अर्थमा लोकतन्त्रवादी हुनै सक्दैन । त्यसो भए स्वाभाविक रूपमा तेस्रो प्रश्न उठ्छ यस्तो विभाजन अनुचित हो भने हुनु के पथ्र्यो त ?यथार्थमा अहिले हुन लागिरहेको ध्रुवीकरणको सैद्धान्तिक भाष्य वामलोकतान्त्रिक (लेफ्टडेमोक्र्याट) र उदारसम्बद्र्धनवादी (लिबरलकन्जर्भेटिभ) हो । एमालेमाओवादी केन्द्रको समिश्रणबाट जुन गठबन्धन बन्छ, त्यसको सैद्धान्तिक चरित्र वाम मात्र हँुदैन, वामलोकतान्त्रिक हुन्छ । त्यसैगरी नेपाली कांग्रेसराजपाराप्रपा सहितको जुन गठबन्धन बन्ने जस्तो देखिएको छ, त्यसको चरित्र उदार लोकतान्त्रिक मात्र नभएर उदारसम्बद्र्धनवादी हुन्छ । फेरि यहाँनेर जोड दिएर भन्नुपर्ने कुरा के छ भने वस्तुत: यो सैद्धान्तिक वर्गीकरण मात्र हो । दलहरूको व्यावहारिक चरित्र अध्ययन र चित्रण गर्ने हो भने यो वर्गीकरण पनि मानिरहन आवश्यक छैन । व्यावहारिक यथार्थ त के छ भने यहाँ वामपन्थीहरू नै लोकतन्त्रवादीभन्दा बढी पँुजीवादी वा लिबरल र लोकतन्त्रवादीहरू नै वामपन्थीहरूभन्दा बढी अलोकतान्त्रिक भेटिन सक्छन् । कम्युनिस्ट नाम प्रयोग गर्ने बित्तिकै ती दलहरूलाई वामपन्थी ठान्ने विश्लेषण पद्धतिभन्दा माथि नेपालीको आम राजनीतिक चेतना जानै सकेन । कम्युनिस्टहरूले यही विश्लेषण पद्धतिमा गर्व गरे भने कांग्रेस वृत्तले पनि यही विश्लेषण पद्धतिलाई अनुमोदन गर्यो । तर विश्वको राजनीतिक साहित्य र अभ्यासलाई हेर्दा यस्तो विश्लेषण पद्धतिले कहीं कतै तालमेल गर्दैन । वामपन्थ शब्दको जन्म कम्युनिस्ट आन्दोलनबाट भएको हैन । फ्रान्सेली राज्यक्रान्तिको गर्भबाट लेफ्ट शब्दको राजनीतीकरण हँुदा कम्युनिस्ट मेनिफेस्टो लेखिएकै थिएन । तर सोसलिष्ट इन्टरनेसनलको सदस्य हुने र त्यसका बैठकहरूमा भाग लिनजाँदा कमरेड शब्द प्रयोग गर्न किञ्चित ग्लानि नमान्ने कांग्रेसीहरूले कहिल्यै हामी वामपन्थी हांै, तर कम्युनिस्ट हैनौं भन्न सकेनन् । आज पनि कांग्रेसहरू वामपन्थीहरू अधिनायकवादी हुन्छन् जस्तो सस्तो प्रचारबाजीमै विश्वास गर्छन्, उनीहरूले दिने उदाहरण भने रूसचीन, लेनिनवादमाओवाद र सर्वहारा अधिनायकत्वकै हुन्छ । त्यसो गर्दा उनीहरूले वामपन्थको वास्तविक उत्तराधिकार आफूसँंग हैन, कम्युनिस्टहरूसंँग नै छ भन्ने भान जनसमुदायमा पारिरहेका हुन्छन्, जसरी कम्युनिस्टहरू कांग्रेसलाई लोकतन्त्रवादी भनेर लोकतन्त्रको स्वामित्व आफूहरूसँंग छैन, नेपाली कांग्रेससंँगै छ भन्ने भ्रम पारिरहेका हुन्छन् । वामपन्थ र कम्युनिजम शब्दको अर्थ एउटै हुँदैन । वामपन्थ राजनीतिक कार्यदिशा हो । क्रान्तिकारी राजनीतिक कार्यदिशा अवलम्बन गरिरहेको दललाई वामपन्थी भन्न सकिन्छ । कम्युनिस्ट भने एउटा निश्चित प्रकारको विचारधारा हो, त्यो कार्यदिशा मात्र हैन । कम्युनिस्टहरू वामपन्थी हुन सक्छन्, तर सबै कम्युनिस्ट वामपन्थी हुँदैनन् । गैरकम्युनिस्टहरू पनि वामपन्थी हुन सक्छन् । जस्तो कि नेपाली कांग्रेस राणाशाही, पञ्चायत र राजशाही विरुद्ध संघर्षमा हुँदा त्यसको कार्यदिशा वामपन्थी थियो । तर २०४६ पछि निरपेक्ष नवउदारवाद अवलम्बन गरिरहँदा वा संविधानसभाको विरोध र संवैधानिक राजतन्त्रको रक्षा गरुन्जेलसम्म त्यो दक्षिणपन्थी दलका रूपमा थियो । यही कुरा एमाले लगायत कम्युनिस्टहरूका हकमा पनि लागू हुन्छ । नेपालका कम्युनिस्टहरूको कार्यदिशा सधैं वामपन्थी छैन । बारम्बार उनीहरू दक्षिणपन्थको सिकार पनि भएका छन् । नेपाली कांग्रेसले वामपन्थ र कम्युनिस्ट शब्दलाई एकअर्काको पर्यायवाची बनाएर जब आक्रमण गरिरहेको हुन्छ, त्यसले जनसमुदायलाई यसर्थ इरिटेड गर्छ कि त्यसोभए के वामपन्थी नभएर दक्षिणपन्थी हुनु राम्रो हो त ? भन्ने मनोवैज्ञानिक प्रतिशोधको भावना प्रबल हुन्छ । कम्युनिस्ट शब्द प्रयोग गर्दा नेपाली जनसमुदायको मस्तिष्कमा आउने प्रतिविम्ब रूसचीनको जस्तो अधिनायकवाद र एकदलीयता मात्र हुँदैन । नेपाली जनताले रूसचीनको इतिहास कमै पढेका छन्, जति आफ्नै देश नेपाल भोगेका छन् । नेपालको हकमा कम्युनिस्ट शब्दले खासखास समयमा भएका विचलन बाहेक कांग्रेसकै जस्तो राणाशाही, पञ्चायत र राजशाही विरुद्ध लडेको लोकतान्त्रिक दलकै विम्ब जनसमुदायमा सिर्जना गर्छ । रूसचीनकै बाटो समाते भने सायद नेपालमा कम्युनिस्टहरूको पतनलाई कसैले रोक्न सक्ने छैन । तर उनीहरू त्यो बाटो नसमात्ने प्रतिबद्धताका कारण नेपाली समाजमा स्थापित भएका हुन् भन्ने यथार्थलाई कांग्रेसले बिर्सनुहुन्न । कम्युनिस्ट शब्दले मूलत: तीनवटा विम्ब एकसाथ सिर्जना गर्छ । पहिलो माक्र्स र एंगेल्सले कम्युनिस्ट घोषणापत्रमा भनेजस्तै वर्गविहीन, राज्यविहीन, शोषणविहीन, शासनविहीन, बजार र अतिरिक्त बचतविहीन एक आदर्श राज्यको कल्पनामा आस्था राख्नु । आस्था भन्ने बित्तिकै त्यो विश्वासको विषय हुन्छ, व्यावहारिक यथार्थ हैन । यस्तो शासन व्यवस्था संसारमा अहिलेसम्म कहीं कतै पाइएको छैन । व्यक्तिको आस्था राख्न पाउने स्वतन्त्रताको अधिकारभित्र यो विषय क्षम्य हुन्छ । दोस्रो रूसको जारशाहीदेखि नेपालको राणा र शाहहरूसम्म सामन्ती शासन व्यवस्था विरुद्ध जोखिमपूर्ण ढंगले लडेको क्रान्तिकारी राजनीतिक शक्ति । यो विम्बलाई आधार बनाएर कम्युनिस्टहरूमाथि गरिने आक्रमण स्वत: प्रतिउत्पादक हुन्छ । तेस्रो सम्पूर्ण उत्पादन साधनहरूको राष्ट्रियकरण, सर्वहारा राज्यको नाममा एकदलीय अधिनायकवादी व्यवस्था, निजी सम्पत्ति र बजार अर्थतन्त्रमाथि आक्रमण गर्ने रूसमा औपचारिक रूपमा र चीनमा अनौपचारिक रूपमा ढलिसकेको प्रणालीप्रतिको लिगेसी । नेपालमा मात्र हैन, सम्भवत: कम्युनिस्टहरूको विश्वव्यापी रूपमै सबैभन्दा आलोच्य पक्ष यही हो । यो दोषको अनावश्यक भार बोकिरहन नेपालका कम्युनिस्टहरू किन चाहन्छन्, थाहा छैन । यसबाट सजिलो मुक्तिको उपाय भनेको लेनिनवादमाओवाद शब्दको मोहबाट आफूलाई मुक्त गर्नु नै हो । जबसम्म नेपालका कम्युनिस्टहरूले यो आँट गर्दैनन्, नेपाली कांग्रेस जतिसुकै नालायक भए पनि जनसमुदायको एउटा हिस्साले मुफतमा कांग्रेसलाई भोट दिइरहनेछ । यो अवस्थाले नै नेपालमा कांग्रेसलाई बलियो पार्टीगत प्रयास र अभ्यासविनै बलियो जनाधार भएको पार्टी बनाएको हो । यो यथार्थलाई बुझ्ने हो भने कांग्रेसले वामपन्थ र कम्युनिस्टलाई सोलोडोलो पर्यायवाची शब्द नबनाएर कम्युनिस्टहरूको आलोचना गर्न नेपालकै धरातलीय यथार्थमा नयाँ गाली खोज्न सक्नुपर्छ ।नेपालका कम्युनिस्टहरूले पनि यो बुझ्न जरुरी छ कि लोकतन्त्रको स्वामित्व कांग्रेसलाई दिएर नेपालमा कम्युनिस्ट आन्दोलनको औचित्य सिद्ध हुन सक्दैन । लोकतन्त्रको सबलीकरणका लागि उनीहरूका वैकल्पिक प्रस्तावहरू के हुन् त ? उनीहरूले हिजोका सोभियत र चिनियाँ प्रणालीलाई आदर्श मान्न छोडेका हुन् भने के उनीहरू सामान्य संसदीय लोकतन्त्रका अनुयायी भएका हुन् ? हुन् भने लोकतन्त्रको स्वरूप, ढाँचा, संरचना र अभ्यासमा उनीहरूको श्रेष्ठता नेपाली कांग्रेसभन्दा माथि कहाँनेर कायम हुन्छ ? सन् १९९० यताको नवउदारवादी बेथितिहरूसंँग व्यावहारिक रूपमा उनीहरू पनि उत्तिकै जोडिएकै छन् त ? विना पूर्वाग्रह यी यथार्थहरूलाई आत्मसात गर्ने हो भने आजका गठबन्धनहरूको भिन्नता वामपन्थी र लोकतन्त्रवादी मात्र भनेर प्रतिविम्बित हुन सक्दैन, बरु त्यसलाई र्याडिकल डेमोक्रेसी र लिबरल डेमोक्रेसीका भिन्नताका रूपमा चित्रित र प्रतिविम्बित गर्न सक्नुपर्छ ।"
निष्ठाविहीन राजनीतिको नियति,"तपाईं त यतिबेला टिकट माग्न पार्टी कार्यालयमा हुनुपर्ने होइन र ? म त प्राय: यतै देख्छु । क्याफेको एउटा कुनामा बसेर चिया पिइरहेकी मैले पल्लो टेबलतिरबाट आएको व्यङ्ग्य मिश्रित भनाइ सुनेर थाहा नपाउनेगरी ध्यान त्यतैतिर केन्द्रित गर्न पुगेँ । चिया पिइरहेका दुई वयस्कमध्ये एउटा राजनीतिक व्यक्ति थिए । राजनीतिक निष्ठा एवं इमानदारीका कारण होला, कहिल्यै लाभको पद धारण गर्न नसकेको हुनाले आफन्त तथा परिवारजनकै आलोचनाको पात्र बनेको ऊ प्राय: यही र यस्तै चिया पसलतिर देखिने गर्छ । आफ्नो मित्रले प्रहार गरेको व्यङ्ग्यप्रति उसको प्रतिक्रिया थियो, मैले देशमा प्रजनतन्त्रको पुन:स्थापना मागेँ । जनताका मौलिक अधिकार अनि सुशासन मागेँ । मुलुकमा सदा दिगो शान्ति तथा विकास मागेँ । दलभित्र सधैं अनुशासन र इमानदारी मागेँ । तर आजसम्म आफ्नो व्यक्तिगत स्वार्थका लागि केही मागिनँ । अब त झनै माग्ने इच्छा जागेन । नमागीकनै पाउन कुनै नेताको नाताभित्र पनि परिनँ । साँच्चै भन्नुहुन्छ भने अब त मलाई टिकटको होइन, बरु यही चियाको मात्र तलतल लागिरहन्छ । हेर्नुस् न यो गिलास रित्तिन पाएको छैन, अर्को माग्न मन लाग्दै छ । एक खित्का अमिलो हाँसोसाथै उसले अर्को कप चियाको अर्डर गर्यो । कसैको पर्खाइमा समय बिताउन र थकाइ मेटाउन त्यहाँ पसेकी म मोबाइलको घण्टी बज्नासाथै बाहिरिन बाध्य भएँ ।त्यहाँबाट निस्के पनि उसको अवस्था र भनाइले मेरो पिछा गरिनै रह्यो । उसले भनेभैं मलाई पनि थाहा छ, ऊ प्रजातन्त्रको पुन:स्थापनाका लागि आफ्नो पढाइ, जागिर अझ परिवार नै छाडेर लागेको थियो । त्यो संघर्षमा खेपेको पीडाको साक्षी त ऊ स्वयम् होला, तर कुनै समयमा उसका ससाना छोराछोरीलाई पढाउने शिक्षिकाको नाताले उसको दयनीय पारिवारिक परिवेशबारे मलाई पनि जानकारी थियो । ऊ सधंै राजनीतिक निष्ठाको कुरा गर्ने, व्यक्ति तथा दलभन्दा देश र जनता माथि हुन्छ भन्ने मान्यता राख्ने, चाकडीचाप्लुसी जान्दै नजान्ने अनि गाँठवालाहरूका बंगलाभन्दा जनताका दैलामा बढी चहार्ने हुनाले नेतृत्वको नजरमा काम लाग्ने देखिएन होला र त आजसम्म पनि सडकबाट माथि उठ्नसकेको छैन । जसरी जनताले देखेका विकास र समृद्धिका सपना जहाँको त्यहीँ रहेका छन्, त्यसरी नै ऊ पनि यथास्थितिमा नै सीमित बनिरहेको छ । त्यसैले त ऊ अचेल एकपछि अर्को कप चिया रित्याउँदै जनप्रतिनिधि बनी जनताको सेवा गर्ने तृष्णा मेटाइरहेछ । मैले देखेको त्यो क्याफेको ग्राहक नेता त केवल एउटा प्रतिनिधि पात्र हो । आफ्नो जीवनको महत्त्वपूर्ण र ऊर्जामय क्षण राजनीतिमा खर्चेर पनि बिना पद र नेतृत्व राजनीतिबाटै निवृत्त हुनलागेका ऊजस्ता धेरै कार्यकर्ता हरेक राजनीतिक दलभित्र देखिन्छन् । दलहरूभित्र हावी भएको सिद्धान्तविहीनता र नैतिकताको स्खलनले उत्कर्षको यात्रा थाल्दैछ । राजनीतिलाई केवल सत्ता र शक्ति हत्याउने हतियार मान्नुको प्रत्यक्ष उदाहरण हालै निर्मित ऐतिहासिक मन्त्रिपरिषद पनि एक हो । जनचाहना र जनभावना विपरीत हुने यस्ता स्वेच्छाचारी निर्णय देश र जनताको हितमा कदापि हुन सक्दैनन् । चुनाव जित्न जनताको मन जित्नुपर्ने यथार्थबोध गर्न नसकेर जनभावना विपरीत आफ्नै स्वार्थको घेरामा सीमित बनेका दलहरू आसन्न निर्वाचनमा आफ्नो दलको स्थान आँकलन गर्दै अत्तालिएका देखिन्छन् । स्वस्फुर्त जनमताद्वारा आफ्नो दलको अग्रता सुनिश्चित नदेखेपछि अनि जनतामा विश्वास गर्न नसकेर अनेक दृश्यअदृश्य सम्झौतासाथ दलीय गठबन्धनमा होडबाजी गरिरहेका देखिन्छन् । राजनीतिमा देखिएको सैद्धान्तिक विचलन र आदर्शको पतनका कारण नै केही समय यता दलहरूले उम्मेदवारी चयन गर्दा कार्यकर्ताको सही मूल्याङ्कन भएको देखिँदैन । चुनाव जित्न र जिताउन सक्ने उम्मेदवार छनोटको बहानामा हरेक दलमा व्यापारीकरण मात्र भएको छैन, डन प्रवृत्तिको पनि बोलवाला देखिएको छ । दलका नेता एवं जनप्रतिनिधिहरूको ध्यान सत्ता प्राप्त गर्ने र त्यसलाई टिकाउनेमा मात्र केन्द्रित हुनाले विकास निर्माण अनि जनताले चाहेको परिवर्तन हावामा विलिन भइरहेको छ । थालिएका विकास निर्माणका कार्य पनि कछुवाको गतिमा नै सीमित देखिएका छन् । बिहान स्वस्थ अवस्थामा घरबाट निस्केकी सानी छोरी बेलुकी खोक्दै र हाच्छ्युँ गर्दै भित्र पस्छे अनि भन्छे, मैले हाम्रो राजधानीलाई नयाँ नाम राखिदिए नि मेट्रोपलुसन सिटी । उसको भनाइसँगै म सम्झन पुग्छु दसैँ सकेर राजधानी फर्कंदा सडक छेउमा थुप्रिएका फोहोरका डंगुर अनि त्यसको दुर्गन्ध । गाडीले दिउँसै हेडलाइट बाल्नुपर्ने धुलाम्मे सडक । त्यसबेला पनि मैले सम्झेकी थिएँ, महानगर प्रमुख विद्यासुन्दरका सुन्दर कार्ययोजना । सामान किनेर कालिमाटी स्टपमा गाडी कुर्दै गर्दा देखेको यथार्थ पनि भुल्न सकिरहेकी छैन । पेटीमा भारी बिसाएर पसिना पुछ्दै गरेका दुई भरिया कुरा गर्दै थिए, चुनाप आयो भन्छन् । भोट खसाल्न गाउँ जानुपर्छ रे । दसँैमा जाँदा मुखियाका छोराले भन्थे । आफ्नो त न घर न गाउँ । भैंचालाले वित्यास पारेपछि सहर पसेर भारी बोक्न थाल्याटहराको बासमा बूढी थला परेर गैहाली । भकी एउटी छोरी खोइ कुन चाइँले काम लाइदिन्छु भनेर बेपत्ता पार्यो । अफ्नो यो गति छ। बेल्दाबोल्दै उसको गला अवरुद्ध भयो । अर्को भरियाले बीचैमा रोकिदियो । भो बिर्खे । व्यर्थै तेरो घाउ उधिनियो । आफ्नो नि उस्तै त हो । भको जेथा बन्धक राखी छोरो मलेसिया उडेको वर्षदिन नहुँदै कफिनमा फक्र्यो । साहूले बासै उठाएर आज यो गति । कटेरोमा बसेर जहानले पाखोबारी कमाउँछे, यसो भरथेग होला भनेर आफू भारी खेप्छु । कर्मै खोटो भएर हो कि ? पर्जातन्तर आए नि, चुनाप आए नि हामी गरिबका दिन कैल्यै नफिर्ने रैछन् । आँखाको डिलमा टल्पलाएका आँसु मैलो र फाटेको कमिजको फेरोले पुछेर ऊ अर्को भारी खेप्न हिँड्यो । उसको साथी पनि पछिपछि लाग्यो । मेरो मनमा असंख्य प्रश्नहरू सल्बलाउन थाले प्रजातन्त्र पुन:स्थापनाको २८ वर्ष पुग्नलाग्दा पनि जनताको जीवनस्तर जहाँको त्यहीँ किन ? सुव्यवस्था र सुशासनको विपरीत कुशासन र अस्तव्यस्तता किन बढिरहेछ ? शिक्षा, स्वास्थ्य, प्रशासन, व्यापार आदि सबैतिर भ्रष्टाचार र माफियाहरूको बिगबिगी किन ? देशको युवाशक्ति किन दिनानुदिन विदेश पलायन भइरहेछ ? मुट्ठीभरहरू मात्र सम्पन्न बन्ने तथा आमजनता दैनिक गुजारा गर्नसमेत धौधौको अवस्थामा किन पुग्दैछन् ? समाजका हरेक क्षेत्रमा अनेक विकृतिविसङ्गति किन बढिरहेको छ ? दण्डहीनताले निरन्तर प्रश्रय किन पाइरहेको छ ? हामीकहाँ जतिसुकै नियम, ऐनकानुन बने पनि तिनमा चोरलाई चौतारो साधुलाई सूली भन्ने उखान चरितार्थ भइरहेको छ । किनभने यस्ता नीतिनियम या सत्ता राजनीतिको सहजताका लागि बनेका देखिन्छन् या जनप्रतिनिधिहरूको सेवासुविधाका लागि बन्ने गरेका छन् । सबै प्रश्नहरू ठोक्किने चुरो हो, राजनीतिक अस्थिरता । मुलुकको समग्र राजनीति दुई खेमामा विभाजित हुँदै आएको देखिन्छ सत्ता टिकाउने र सत्ता ढलाउने । यही खेलको रोमाञ्चक लुकामारीमा दलहरूले जनआस्था र जनचाहनालाई बिर्संदै गए । दलीय राजनीति दलबाट गुट अनि गुटबाट व्यक्तिगत स्वार्थ र प्रतिस्पर्धामा सीमित बन्दै जानाले यसप्रति जनतामा वितृष्णा जागेको देखिन्छ । जिम्मेवारी पाएर पनि त्यसको दुरुपयोग गरिरहेका नेताहरू अब भने अत्तालिएको मनस्थितिमा देखिएका छन् । विगतका कमीकमजोरीप्रति आत्मालोचना गर्दै आफ्नो प्रस्ट सैद्धान्तिक मान्यता अनि ठोस कार्ययोजना लिएर जनतामाझ जानुको कुनै विकल्प देखिँदैन । सिद्धान्तत: दल स्थापनाको अवस्था तथा तिनका संस्थापक एवं लोकप्रिय नेताका आदर्श र दृष्टिकोण भजाउने तर व्यवहारमा त्यसको परित्याग गरी अवसरवादलाई आत्मसात गरेका हुनाले नै आज दलहरू एक्लै जनतामाझ जान डराइरहेका छन् । सिद्धान्त र निष्ठाविहीन राजनीति न देशको हितमा हुन्छ, नत जनताकै पक्षमा । अहिले जनतामात्र होइन, निष्ठावान राजनीतिक कार्यकर्ता पनि निराशावादी देखिएका छन् । यस्तो निराशा अन्तत: दलीय राजनीतिकै लागि प्रत्युत्पादक बन्न सक्छ ।"
म्यादीका लागि घर फर्किदै युवा,म्यादीमा भीड कञ्चनपुर (कास) कञ्चनपुरमा म्यादी प्रहरीका लागि ४ हजार ७ सयको आवेदन दर्ता भएको छ । जिल्ला प्रहरी कार्यालयका अनुसार पछिल्ला दुई दिनमा मात्रै अढाइ हजार बढीले आवेदन दर्ता गरेका हुन् । आइतबार १ हजार ७ सय र सोमबार १ हजार बढीले आवेदन दर्ता गरेको डीएसपी ज्ञानबहादुर सेठीले बताए । असोज २१ देखि सुरु भएको आवेदन दर्ता सोमबार सकिएको छ । अझै केही आवेदन दर्ता गर्न बाँकी छन् । तिहारपछि छनोट प्रक्रिया सुरु हुनेछ । आवेदन दिनेमा अधिकांश शिक्षित युवा छन् । स्थानीय तहको निर्वाचनमा समेत म्यादी भइसकेकाहरू पनि ठूलो मात्रामा भर्ना हुन आएको प्रहरीले जनाएको छ । यसका साथै अवकाश प्राप्त सुरक्षाकर्मीको संख्या पनि अत्यधिक छ ।
शुल्कमा मनोमानी,"बैतडी जिल्ला प्रहरी कार्यालय र व्यापारीको मिलेमतोमा म्यादी प्रहरीको आवेदन फारम चर्को शुल्कमा बिक्री भइरहेको छ । व्यापारीले फाइल र टिकटसहित २ पाना फारम ५० रुपैयाँमा बिक्री गर्दै आएका छन् ।जिल्ला प्रहरी कार्यालय छेउका पुस्तक र किराना पसलबाट फारम बिक्री भइरहेको छ । फारम भरेर दिएको थप ३० रुपैयाँ लिइरहेको आवेदकले बताए । फारम, टिकट र फाइलको ५० रुपैयाँ तिर्नुपरेको छ, म्यादीमा भर्ना हुन आएका दशरथचन्द नगरपालिका ६ का नरेश चन्दले भने, व्यापारीबाट भराउन खोजे थप ३० रुपैयाँ लिंदैछन् । प्रहरी कार्यालयले छपाइ गरेर स्थानीय व्यापारीमार्फत आवेदन फारम बिक्री भइरहेको हो ।नि:शुल्क फारम दिने व्यवस्था नभएकाले जिल्ला प्रहरी कार्यालयले नमुना फारम व्यापारीलाई दिएर आवेदकलाई बजारबाट किन्न लगाएको जिल्ला प्रहरी कार्यालयले जनायो । टिकट र फाइलसहित आवेदन फारम ३० रुपैयाँसम्ममा बेच्न लागेको जानकारी पाए पनि ५० रुपैयाँ लिएको बारे थाहा नभएको प्रहरी निरीक्षक सुरेन्द्र बमको दाबी छ । प्रहरी कार्यालयले स्थानीय एक प्रेसमा २ हजार प्रति फारम छपाइको अर्डर गरेको स्रोतले जनायो । मंगलबारदेखि म्यादी प्रहरीको आवेदन खुलेको हो । सोमबार आवेदन दिने अन्तिम दिन हो । दिउँसो १ बजेसम्म १ हजार ५ सय बढीले आवेदन दिएको प्रहरी कार्यालयले जनाएको छ । मंसिर १० र २१ मा हुन गइरहेको प्रतिनिधि र प्रदेश सभा निर्वाचन सुरक्षाका लागि सरकारले देशभर ९८ हजार २ सय ६८ जना म्यादी प्रहरीका लागि आवेदन खोलेको छ । बैतडीमा पहिलो चरणमा मंसिर १० मा निर्वाचन हुनेछ ।"
गोदावरी तीर्थमा अतिक्रमण बढ्दो,"धनगढी हरेक १२ वर्षमा महाकुम्भ र ६ वर्षमा अद्र्धकुम्भ आयोजना हुने गोदावरी क्षेत्रमा व्यापक अतिक्रमण भइरहेको छ । दुई वर्षअघि सम्पन्न महाकुम्भमा राष्ट्रपतिसहित देश, विदेशबाट १० लाख बढी श्रद्धालुले सहभागिता जनाएपछि चर्चामा आएको यो क्षेत्रमा भूमाफियाहरू नियोजित रूपमै सक्रिय छन् । वनकर्मी र भूमाफियाको मिलेमतोमा दोहन बढेपछि गोदावरी नदीको बहावसमेत घट्न थालेको छ । सुदूरपश्चिमका सात पहाडी जिल्ला जोड्ने एक मात्र भीमदत्त राजमार्गको छेउमा रहेको गोदावरी तीर्थस्थल वरिपरिको सबै खाली जग्गा अतिक्रमण भइसकेका छन् । अहिले नदीको पूर्वी क्षेत्रमा अतिक्रमण तीव्र छ । गोदावरीदेखि झन्डै २ किमिपूर्व नदीछेउछाउ अतिक्रमण बढेको छ, समाजसेवी धर्मराज जोशीले भने, चुरे फेदैफेद बग्ने गोदावरी नदीको पूर्वी भेगमा ठूल्ठूला बस्ती बसिसकेका छन् । नदीछेउको जंगल पँडानी गरी बस्ती बसाउनमा वनकर्मी र भूमाफियाको मिलेमतो रहेको उनले दाबी गरे । अतिक्रमण र पँडानी यसरी नै भइरहने हो भने आउँदो अद्र्धकुम्भमा गोदावरीमा पानी सुकिसक्छ, जोशीले भने, अहिले नै वरिपरिका मुहान सुक्न सुरु भइसकेका छन् । गोदावरी तीर्थस्थलका लागि राज्य र गैरराज्य पक्षबाट बर्सेनि ठूलो बजेट खर्चिएर भौतिक पूर्वाधार बनाइए पनि बाढीले बगाउने गरेको छ । मुहान क्षेत्रमा अतिक्रमण र फँडानीकै कारण बर्खामा नदी अनियन्त्रित हुन थालेको छ । त्यही नदीमा हिउँदमा श्रद्धालुलाई नुहाउने पानीसम्म हुँदैन । नदी नियन्त्रण र तीर्थस्थलमा भौतिक निर्माणका लागि भइरहेका प्रयासले सार्थकता पाउन नसकेको स्थानीयको गुनासो छ । गुरुयोजना निर्माण नगरी जथाभाबी बजेट खर्चिइएका कारण हरेक वर्षातमा संरचना बग्न थालेका हुन्, अर्का स्थानीय रामचन्द्र अवस्थीले भने, यस वर्ष बनेका संरचना अर्को वर्ष बग्छन्, अतिक्रमण पनि निकै बढेको छ । तीर्थस्थलले जसरी चर्चा पायो, त्यसअनुरुप संरक्षण र विकास हुन नसकेको भन्दै उनले यसका लागि बृहत्तर गुरुयोजना अघि नबढाए केही वर्षमा अस्तित्व नै संकटमा पर्ने जनाए । पूर्वी किनारैकिनार चुरेस्थित फूलबस्ती जाने सडक निर्माणमा हेवी इक्युपमेन्ट प्रयोगले भूबनोट खलबलिएपछि गत वर्षातमा नदीले गोदावरी तीर्थस्थलमा ठूलो क्षति पुर्याएको छ । नदीपारिको प्राचीन गोदावरी मन्दिर क्षेत्र कटानमा पर्न थालेको महन्तले गुनासो गरे । यो प्राचीन गोदावरी क्षेत्रको संरक्षणमा कसैले ध्यान दिएका छैनन्, उनले भने, नदी पस्ने ठाउँमै नयाँ संरचना निर्माण गरिँदा बर्सेनि ठूलो क्षति भइरहेको छ । कुम्भ आयोजक समितिले पनि गोदावरी धाम संरक्षणमा चासो नदेखाएको स्थानीयको गुनासो छ । समिति संयोजक पदमराज जोशीले भने सरकारसँग गोदावरी धामको बृहत्तर विकासका लागि क्षेत्र विकास समिति माग गर्दै आएको बताए । तीर्थस्थल विकासका लागि गुरुयोजना निर्माण गर्ने र सरकारी तवरबाटै क्षेत्र विकास समिति गठन गरी आवश्यक काम अघि बढाउने प्रयास भइरहेको छ, उनले भने । वनकर्मीकै मिलेमतोमा गोदावरी क्षेत्र अतिक्रमण भइरहेकाले यसलाई रोक्न माथिल्लोस्तरबाटै प्रयास हुनुपर्ने स्थानीयको माग छ ।"
केन्द्रीय विद्युत् लाइन अलपत्र,"जाजरकोट विद्युत् प्राधिकरणको लापरबाहीका कारण खलंगाको शान्तिचौतारामा केन्द्रीय प्रसारण लाइन अलपत्र परेको छ । सदरमुकामछेउकै प्रसारण लाइन अलपत्र परेपछि यहाँका बासिन्दा विद्युत् सेवाबाट वञ्चित भएका छन् । प्राधिकरणको लापरबाहीले ३ महिनादेखि विद्युत् लाइन अलपत्र परेको हो । गत फागुनभित्र विद्युत् लाइन वितरण गर्ने प्राधिकरणको लक्ष्य थियो । शान्तिचौताराथाप्लेचौर सडकमा बिजुलीका तार र ट्रान्स्फर्मर झुन्डयाएको २ महिना बितेको छ । ट्रान्स्फर्मरमा विद्युत् चार्ज गर्ने काम पनि भइरहेको छ । तर घरघरमा विद्युत् जोड्ने कार्य कहिले हुने अनिश्चित बनेको छ । विद्युत् अभावमा यहाँका बासिन्दा अँध्यारोमा बस्न बाध्य छन् । विद्युत् अभावमा उद्योग, व्यापार, बैंकिङ कार्य, पठनपाठन, सरकारी सेवा प्रवाह, पूर्वाधार निर्माणलगायत काममा बाधा पुग्दै आएको प्रजिअ पुष्पराज शाहीले बताए ।प्राधिकरणका कर्मचारीले दसैंअघि बिजुली बाल्ने व्यवस्था मिलाउने भनेर सेवाग्राहीलाई झुक्याएको प्रजिअ शाहीको भनाइ छ । प्राधिकरणकै लापरबाहीले सुर्खेतको राकमबाट आएको ११ केभी प्रसारण लाइन खलंगामा वितरण गर्न ढिलाइ भएको उनले बताए । खलंगामा तत्काल विद्युत् वितरणको व्यवस्था मिलाउन प्राधिकरणका कर्मचारीलाई ताकेता गरेको उनले बताए । ७ वर्षअघि खलंगा बजारमा पुग्ने लाइन प्राधिकरण तथा व्यवसायीको लापरबाहीले ढिला भएको उनले बताए । आगामी चुनाव, जनताको सुविधालाई ध्यानमा राखेर चाँडो विद्युत् जोड्न सम्बन्धित निकायलाई निर्देशन दिएको प्रजिअ शाहीले बताए । भेरी नदीवारिको सदरमुकाम खलंगा अँध्यारै छ । रुकुमको चौरजहारी र १० किमि परको कुदु भने बिजुली झिलिमिली देखिन्छ, उनले भने । प्राधिकरणले कुदुबाटै गत फागुनमा चौरजहारीमा केन्द्रीय लाइन वितरण गरेको थियो ।चालु आवको खरिद प्रक्रियामा भएको ढिलाइ तथा जनशक्ति अभावले खलंगा विद्युतीकरण कार्य अलपत्र परेको क्षेत्रीय निर्देशक विनोद उपाध्यायले बताए । तिहारअघि नै खलंगामा बिजुली बाल्ने व्यवस्थाका लागि सक्रिय रहेको निर्देशक उपाध्यायले बताए । छिटोछरितो लाइन वितरणका लागि सम्बन्धित व्यवसायी र कर्मचारीलाई खटाएको उनले बताए । प्राधिकरणको जाजरकोट शाखा कार्यालयमा प्रमुखलगायत कर्मचारीको व्यवस्था नहँुदा पनि वितरण कार्य अघि बढाउन समस्या भएको उनले बताए । कार्यालय स्थापना छ, कर्मचारी छैनन्, उनले भने ।"
एमालेमाओवादीलाई तालमेलको सकस,"नेपालगन्ज मुख्यमन्त्रीमा आआफ्नो पार्टीको दाबी गर्दै एमाले र माओवादी केन्द्रले निर्वाचन क्षेत्रमा फरक अडान राखेपछि प्रदेश ६ का प्रतिनिधि र प्रदेशसभा सिट बाँडफाँट गर्न गठबन्धन कार्यदललाई कठिन भएको छ ।एमालेले केन्द्रीय सहमतिअनुसारै ६०४० अनुपातमा निर्वाचन क्षेत्र बाँडफाँट हुनुपर्ने भनेको छ भने माओवादी केन्द्रले ५०५० प्रतिशतको माग अघि सारेको छ । दुई पार्टीले अडान नछाडदा सिट बाँड्न गाह्रो भएको कार्यदलका एक सदस्यले बताए । प्रदेश ६ मा स्थानीय तह निर्वाचनमा पनि एमाले पहिलो पार्टी भएकाले सहमतिकै अनुपातमा निर्वाचन क्षेत्र छुट्याउनुपर्ने एमालेको दाबी छ । एमालेले प्रतिनिधिसभाका १२ सिटमध्ये ७ क्षेत्रमा उम्मेदवारी दिन चाहेको छ । त्यस्तै, प्रदेशसभाका २४ मध्ये १४ क्षेत्रमा उसको दाबी छ । स्थानीय निर्वाचनमा प्रदेश ६ मा एमालेले २७ तह जितेको थियो भने कांग्रेस र माओवादी केन्द्रले २५२५ तह जितेका थिए । माओवादीले अन्यत्रभन्दा यो प्रदेशमा आफू बलियो रहेकाले निर्वाचन क्षेत्र आधाआधा बाँड्नुपर्ने माग गरेको छ । माओवादी केन्द्रले प्रतिनिधिसभा निर्वाचनका लागि हुम्ला, कालिकोट, जुम्ला, रुकुम, जाजरकोट र सल्यानमा उम्मेदवारी दिन चाहेको छ । एमालेले सल्यानमा आफ्नो उम्मेदवार उठाउन चाहेको छ । माओवादी केन्द्र अति कमजोर रहेका मुगु र दैलेखमा एमालेले प्रदेशसभा क्षेत्र छाड्नेछ भने एमालेले एउटै स्थानीय तह जित्न नसकेको रुकुममा माओवादीले छाड्नेछ ।पार्टी नै एकीकरण उन्मुख भइसकेपछि एकदुई सिटमा विवाद गरिरहनुको खास अर्थ छैन एमाले प्रदेश ६ सहसंयोजक कँडेलले भने, एमालेले सजिलै जित्नसक्ने गरी क्षेत्र बाँडफाँटको प्रस्ताव कार्यदललाई प्रस्तुत गरेको छ । प्रदेशका सबै जिल्लाबाट दुवै पार्टीको प्रतिनिधित्व होस् भन्ने आफ्नो पार्टीले चाहेको बताए ।माओवादी केन्द्रका प्रदेश इन्चार्ज शक्ति बस्नेत भने ६०४० को अनुपात देशभरि एकै ढंगले लागू गर्न मुस्किल हुने भएकाले पनि प्रदेश ६ मा आफ्नो पार्टीले ५० प्रतिशत दाबी गरेको बताउँछन् । कतै ६५३५ हुन्छ । कतै ७०३० प्रतिशत त कतै बराबर बाँड्नुपर्ने स्थिति छ उनले भने, प्रदेश ६ मा आधाआधा हुनुपर्छ ।"
मुख्यमन्त्रीको दौड सुरु,"प्रदेशसभाको सिट बाँडफाँट नटुंगिँदा वाम गठबन्धनका मुख्यमन्त्रीका सम्भावित दाबेदारमा पनि अन्योल देखिएको छ । एमाले र माओवादी केन्द्र दुवैले आफूले मुख्यमन्त्री पाउनेगरी प्रस्ताव गरेका छन् ।प्रदेशसभामा पार्टीको सम्भावित विजय स्थितिबारे ढुक्क हुन नसकेर चर्चित नेताहरू प्रदेशभन्दा प्रतिनिधिसभामा जान इच्छुक देखिएका छन् । माओवादी केन्द्रबाट सम्भावित भनिएका शक्ति बस्नेत प्रतिनिधिसभा सदस्यका लागि सिफारिस भएका छन् । त्यस्तै, जनार्दन शर्माले रुकुम पश्चिमबाट उम्मेदवारी दिँदैछन् भने महेन्द्रबहादुर शाही कालिकोटबाट सिफारिस भएका छन् । चर्चामा रहेकामध्ये नेता नरेश भण्डारी मुख्यमन्त्रीको दौडमा छन् । उनी जुम्लाबाट प्रदेशसभा निर्वाचनका लागि सिफारिस भएका छन् । साथीहरूले मुख्यमन्त्रीमा मलाई अघि सार्दै हुनुहुन्छ । मेरो पनि दाबेदारी छ, भण्डारीले भने । एमालेमा पोलिटब्युरो सदस्यहरू यामलाल कँडेल, प्रकाश ज्वाला र गोरखबहादुर बोगटी चर्चामा छन् । कँडेल सुर्खेत क्षेत्र नं २ (क) बाट प्रदेशसभाको प्रत्येक्ष निर्वाचनका लागि सिफारिस भएका छन् । बोगटी हुम्लाबाट प्रदेश समानुपातिकमा सिफारिस छन् भने ज्वालाको सिफारिस विवादमा परेको छ । त्यसैले कँडेललाई एमालेका तर्फबाट मुख्यमन्त्रीको उम्मेदवार ठानिएको छ । प्रदेशसभाको चुनावका लागि भएका सिफारिसअनुसार पार्टीले मलाई अघि सार्ने सम्भावना छ, कँडेलले भने । कांग्रेस नेता पूर्णबहादुर खडकाले मुख्यमन्त्रीमा खासै चासो देखाएनन् । बरु केन्द्रीय सदस्य जीवनबहादुर शाहीले इच्छा देखाएका छन् । उनी हुम्लाबाट प्रदेशसभाका लागि सिफारिस भएका छन् ।"
सूचना उपलब्ध गराउन आदेश,सुर्खेत (कास) राष्ट्रिय सूचना आयोगले मध्यपश्चिमाञ्चल विश्वविद्यालय (एमयू) लाई ७ दिनभित्र पुनरावेदन माग गरे बमोजिमका सूचना उपलब्ध गराउन आदेश दिएको छ । कालिकोट राम्जाकोट४ का अनिलबहादुर शाहीले सूचनाको हकसम्बन्धी ऐनअनुसार सूचना माग्दासमेत विश्वविद्यालय प्रशासनले सूचना नदिएको भन्दै दिएको उजुरीमा आयोगले विवि प्रमुख र सूचना अधिकारीका नाउँमा आदेश दिएको हो । विविले अख्तियारबाहेक अरूलाई सूचना नदिने बताउँदै आएको थियो ।
झापामा हेभिवेट उम्मेदवार,"दमक प्रदेश तथा प्रतिनिधिसभा चुनावका लागि जिल्लाबाट प्रमुख दलका हेभिवेट नेताको नाम सिफारिस भएको छ । पाँचवटै निर्वाचन क्षेत्रमा प्रभावशाली नेता उम्मेदवार हुने भएपछि चुनावी प्रतिस्पर्धा निकै कडा हुने संकेत देखिएको छ ।एमाले अध्यक्ष केपी ओली, युवा नेता विश्वप्रकाश शर्मा, पूर्वप्रशासन मन्त्री केशवकुमार बुढाथोकी, राष्ट्रिय प्रजातन्त्र पार्टीका महामन्त्री राजेन्द्र लिङदेन, सहमहामन्त्री राम थापा, पूर्वसञ्चारमन्त्री तथा माओवादी नेता सुरेन्द्रकुमार कार्की र कृषि राज्यमन्त्री सरिता प्रसाईं उम्मेदवारका लागि सिफारिस भएका छन् । कांग्रेस सांसद सुधीरकुमार सिवाकोटी, अमृतलाल राजवंशी, उषा गुरुङ र महिन्द्राकुमारी सुब्बा, माओवादी केन्द्रका सांसद मोहन टुडु, कांग्रेस जिल्ला सभापति उद्धव थापा, युवा संघ नेपालका केन्द्रीय उपाध्यक्ष गोविन्द थापा, माओवादी केन्द्रका केन्द्रीय सदस्य तथा जिल्ला इन्चार्ज झलकसिंह दर्लामी र एमाले मेची अञ्चल इन्चार्ज हिक्मत कार्कीको नाम पनि उम्मेदवारका लागि सिफारिस भएको छ । प्रतिनिधिसभाका लागि पार्टीका शीर्ष नेताको नाम सिफारिस भएपछि केही केन्द्रीय नेता प्रदेश सभामै उम्मेदवार बन्न लागेका छन् । संघ र प्रदेश दुवैमा हेभिवेटकै नाम सिफारिसले जिल्लास्तरीय नेता भने खिन्न देखिन्छन् । दलहरूलाई केही आसलाग्दा नेतालाई कसरी समेट्ने भन्नेमा चुनौती थपिएको छ ।एमालेका तर्फबाट पूर्वकानुनमन्त्री अग्नि खरेल, सांसद रविन कोइराला, दीपक कार्की र प्रेम गिरीलाई कहाँ समेट्ने भन्नेमा एमाले वृत्तमा चिन्ता थपिएको छ । क्षेत्र नं २ मा कांग्रेसबाट कृषि राज्यमन्त्री प्रसाईं, सांसद सिवाकोटी र जिल्ला सभापति थापा टिकटका लागि लबिङमा छन् । एकलाई उम्मेदवार बनाएर अरूलाई कहाँ समेट्ने भन्नेमा कांग्रेसलाई टाउको दुखाइ भएको छ । कांग्रेसका पूर्वमन्त्री तथा सांसद बुढाथोकीले यसपटक जिल्लास्तरीय नेता देउमान थेबेलाई क्षेत्र नं ४ छाडेको देखिन्छ । जसअन्तर्गत प्रतिनिधिसभाको प्रत्यक्षतर्फ थेबेको र समानुपातिकतर्फ बुढाथोकीको नाम सिफारिस भएको छ । क्षेत्र नं ५ बाट प्रतिनिधिसभाको प्रत्यक्षतर्फ बुढाथोकीको नाम सिफारिस भएको छ । उक्त क्षेत्रबाट प्रतिनिधिसभाका लागि एमाले अध्यक्ष ओली उम्मेदवार बन्ने लगभग निश्चित देखिन्छ ।अध्यक्ष ओलीले क्षेत्र नं ५ (साबिक ६ र ७) बाट ०४८ देखि नै चुनाव लड्दै आएका छन् । ०७० सम्म लगातार ५ पटक चुनाव लडेका ओलीले ०६४ को पहिलो संविधानसभा चुनावमा मात्र क्षेत्र गुमाएका थिए । ओलीसँग लगातार चुनाव हार्दै आएका राप्रपाका राम थापाको नाम यस पटक भने प्रदेश सभाको समानुपातिकका लागि सिफारिस भएको छ । क्षेत्र नं ३ मा कांग्रेस नेता सिटौलाले पनि ०४८ बाटै प्रतिस्पर्धा गर्दै आएका छन् । उक्त क्षेत्रबाट उपनिर्वाचनसहित ६ पटक चुनाव लडेका सिटौला तीनपटक निर्वाचित भएका थिए । यसपटक उनको नाम समानुपातिक सूचीमा राखिएको पार्टी निकट स्रोतले जनाएको छ ।क्षेत्र नं १ मा कांग्रेस युवा नेता शर्मा दोस्रो संविधानसभा चुनावमा एमालेका रविन कोइरालासँग पराजित भएका थिए । पराजित भएर पनि राष्ट्रिय राजनीतिमा प्रभावशाली उपस्थिति देखाएका शर्माको विकल्प कांग्रेसले देखेको छैन । उनको नाम प्रदेश मुख्यमन्त्रीका रूपमा पनि आउने गरेको छ । पछिल्ला दुईवटा चुनावलाई हेर्ने हो भने जिल्लामा माओवादी केन्द्रको प्रभाव कम देखिन्छ । उसले दुवै चुनावमा कुनै क्षेत्रमा पनि नेतृत्व लिन सकेको छैन । यो अवस्थालाई मूल्यांकन गर्दै आगामी चुनावका लागि उसले क्षेत्र नं २ बाट केन्द्रीय नेता एवं पूर्वसञ्चारमन्त्री सुरेन्द्रकुमार कार्कीलाई उम्मेदवार बनाउन चाहेको छ । एमालेले भने उक्त क्षेत्र दिन नसक्ने संकेत देखाएको छ ।क्षेत्र नं ४ अर्थात साबिकको ५ बाट लगातार दुवै संविधानसभा चुनाव जितेका बुढाथोकीका विषयमा कस्तो निर्णय गर्ने भनेर कांग्रेस स्पष्ट देखिँदैन । उक्त क्षेत्रबाट यसपटक पनि एमालेले लालप्रसाद साँवालाई नै उम्मेदवार बनाउने तयारी गरेको देखिन्छ । कांग्रेस नेतृत्व दोस्रो संविधानसभा चुनावमा कडा प्रतिस्पर्धामा देखिएका साँवा यसपटक पनि उम्मेदवार बने उक्त क्षेत्र गुम्छ कि भन्ने त्रासमा छ । उक्त क्षेत्रबाट बुढाथोकीको नाम समानुपातिकमा सिफारिस भए पनि सांकेतिक रूपमा क्षेत्र नं ५ बाट भने उनको नाम प्रतिनिधिसभाको प्रत्यक्षतर्फ सिफारिस भएको छ । मंसिरको चुनावमा पनि दुईपक्षीय भिडन्त हुने देखिन्छ । क्षेत्र नं ३ मा कांग्रेसपछि दोस्रो स्थानमा राप्रपाको उपस्थिति छ । त्यसबाहेक अन्य क्षेत्रमा कांग्रेस(एमालेकै जनमत देखिन्छ । उक्त क्षेत्रबाट राप्रपा महामन्त्री लिङ्देनको नाम सर्वसम्मत सिफारिस भएको छ । राजनीतिक भविष्य बलियो बनाउन लिङदेनले उक्त क्षेत्रबाट चुनाव लड्नुको विकल्प छैन । राप्रपाले लोकतान्त्रिक गठबन्धनबारे छलफल सुरु गर्दा कांग्रेससमक्ष १५ सिट दिनुपर्ने प्रस्ताव राखेको थियो । तर, पछि ७ सिटमा सहमति जुटेको थियो । स्रोतका अनुसार राप्रपाले प्रदेश १ का अन्य जिल्लामा नसके पनि झापा क्षेत्र ३ निश्चित रूपमा जित्ने विश्लेषण गरेको छ । जिल्लामा प्रतिनिधिसभातर्फ प्रमुख दुई पार्टी कांग्रेस र एमालेबाट अधिकांश पुरानै नेता उम्मेदवार बन्ने देखिन्छ । प्रदेश सभातर्फ जिल्ला र केही केन्द्रीय नेताले ठाउँ ओगटेका छन् । प्रतिनिधिसभातर्फ हेभिवेटकै अनुहार देखेपछि प्रदेश सभा र समानुपातिकतर्फ आकांक्षीको लर्को लागेको छ । जनमत कम भएका तर पार्टीमा योगदान दिएका पुराना नेता, पार्टीनिकट व्यवसायी, समावेशी र महिला सहभागितालगायतलाई व्यवस्थापन गर्न पार्टीहरूलाई हम्मे परेको देखिन्छ ।"
तनावमा सिटौला,"दमक (कास) पार्टीले समानुपातिक सूचीमा नाम राखेपछि कांग्रेस नेता कृष्णप्रसाद सिटौला तनावमा छन् । उनले बन्द सूचीबाट नाम फिर्ता गराउन पार्टी सभापति शेरबहादुर देउवालाई आग्रह गरिरहेको उनीनिकट स्रोतले जनाएको छ ।सिटौला आफ्नो पुरानो क्षेत्र झापा ३ बाट प्रतिनिधिसभाका लागि प्रत्यक्षतर्फ चुनाव लड्ने मुड मा छन् । आइतबार कांग्रेसले सिटौलाको नाम एक नम्बरमा राखेर पार्टीको तर्फबाट समानुपातिक उम्मेदवारको बन्द सूची निर्वाचन आयोगलाई बुझाएको छ । सल्लाह नै नगरी नाम राखेको भन्दै सिटौलापक्षीय नेताहरूले सभापति देउवामाथि दबाब बढाएका छन् । स्रोतका अनुसार सिटौलाले आफू समानुपातिकमा नबस्ने जानकारी सभापति देउवालाई गराइसकेका छन् । उनले सोमबार बिहान आफूपक्षीय नेताहरू रक्षामन्त्री भीमसेनदास प्रधान, गगन थापा र प्रदीप पौडेललगायतसँग छलफल गरेका छन् । स्रोतका अनुसार सिटौला पक्षले अन्तिम समयसम्म नाम फिर्ता लिन सभापतिमाथि दबाब बढाउनेछ । सभापति देउवाले समानुपातिकबाट नाम फिर्ता गर्न नलगाए सिटौला आफैं निर्वाचन आयोगमा निवेदन दिएर नाम फिर्ता लिनेसम्मको तयारीमा जुटेको उनी निकट एक नेताले बताए । त्यस्तो अवस्था आएमा सभापति देउवालाई अप्ठ्यारो हुनसक्छ, ती नेताले भने, बन्द सूचीबाट नाम फिर्ता नभए सभापतिविरुद्ध वक्तव्यबाजी गरेर उहाँँ अगाडि बढ्नुपर्ने अवस्था सिर्जना हुन्छ । कांग्रेस नेतृत्वमा लोकतान्त्रिक गठबन्धन बनेपछि सभापति देउवाले सिटौलालाई समानुपातिकमा राख्न चाहेका हुन् । गठबन्धनअन्तर्गत राष्ट्रिय प्रजातन्त्र पार्टीले पहिलो नम्बरमा सिटौलाको निर्वाचन क्षेत्र झापा३ आफूले पाउनुपर्ने प्रस्ताव राखेको थियो । राप्रपाले उक्त क्षेत्रबाट प्रतिनिधिसभाका लागि पार्टी महामन्त्री राजेन्द्र लिङदेनलाई उठाउने तयारी गरेको छ । राप्रपाले उक्त क्षेत्रमा आफूले चुनाव जित्ने दाबी गर्दै आएको छ । राप्रपालाई जसरी पनि गठबन्धनमा ल्याउनुपर्ने थियो ।"
ध्रुवीकरण बढ्ने खतरा,"उदयपुर (कास) कांग्रेस केन्द्रीय सदस्य डा नारायण खड्काले मुलुकमा राजनीतिक मात्र नभएर भौगोलिक ध्रुवीकरणसमेत बढ्ने खतरा रहेको बताएका छन् । उनले राजनीतिक ध्रुवीकरण बढ्यो भने भौगोलिक रूपमा मधेस, पहाड र हिमालसमेत विखण्डनतिर जान सक्ने बताए । गृहजिल्ला आएका खड्काले सोमबार प्रेस युनियन उदयपुरको कार्यक्रममा बोल्दै वैदेशिक नीतिसमेत प्रभावित हुने गरी किसिमले माओवादी केन्द्र र एमालेले क्रियाकलाप देखाइरहेको दाबी गरे ।"
पछि हटे पूर्वसांसद,"ताप्लेजुङ (कास) संविधानसभाको दोस्रो निर्वाचनमा सभासद बनेका भूपेन्द्र थेवे प्रत्यक्षतर्फको निर्वाचनको दौडबाट पछि हटेका छन् । प्रदेश नम्बर १ का लागि समानुपातिक सूचीमा नाम लेखाएर उनी सक्रिय राजनीतिबाट पछि सरे । परे पनि ठीकै नपरे आफ्नै जिल्लाका साथीभाइसँग आनन्दपूर्वक बाँकी जीवन जिउने योजना छ उनको । संविधानसभाको दुवै कार्यकालमा निर्वाचन क्षेत्र नं २ बाट प्रतिनिधित्व गरेका डम्बरध्वज तुम्बाहाम्फेको चाहना सक्रिय राजनीति नै थियो ।जिल्लाबाट प्रत्यक्ष उम्मेदवारको सिफारिसमा पनि परे । तर एमाले र माओवादी गठबन्धनले उनको संसदीय यात्रालाई पूर्णविराम लगाउने अवस्थामा पुर्याएको छ । उनी सिफारिस क्षेत्र नम्बर २ बाट माओवादीका पोलिटब्युरो सदस्य टंक आङबोहाङ उठ्ने भएका छन् । २०४६ सालपछि जिल्लाले १४ जना सांसद पायो । कुलप्रसाद उप्रेती, तिलकुमार मेन्याङबो, भूपेन्द्र थेबे, डम्बरध्वज तुम्बाहाम्फे, अम्बिका साँवा, ओम ओझा, पासाङ शेर्पा र देवराज घिमिरे एमालेबाट सांसद बने । कांग्रेसबाट मणि लामा, सूर्यमान गुरुङ र शुक्रराज संयोग सांसद भए भने माओवादी केन्द्रबाट सञ्चपाल मादेन, वाङदी शेर्पा र टंक आङबोहाङ सभासद भए । शुक्रराज संयोग र देवराज घिमिरे राष्ट्रिय सभाको सांसद भए । सञ्चपाल मादेन, वाङ्दी शेर्पा र पासाङ शेर्पा समानुपातिक सूचीबाट परे भने आङबोहाङ अन्तरिम सांसद भए । केही अब पनि सांसद बन्ने दौडमा छन् । एमालेबाट माओवादीमा गएका पासाङ शेर्पा र एमालेका तिलकुमार मेन्याङबोको नाम समानुपातिक सूचीमा परेको छ । माओवादीबाट नयाँ शक्तिमा गएका सञ्चपाल मादेन सक्रिय राजनीतिमा छन् । वाङ्दीको नाम संसदीय दौडमा छैन ।कांग्रेसबाट राजनीति सुरु गरेर राजावादी हुँदै मन्त्री बनेका मणि लामा अहिले रामबहादुर बम्जनको धर्म प्रचारमा छन् । सूर्यमान उमेरका कारण सक्रिय छैनन् । अम्बिका साँवाको मृत्यु भइसकेको छ ।कुलप्रसाद उप्रेती कार्यकाल सकिएपछि जिल्लामा खासै देखा परेका छैनन् । उनको बसोबास काठमाडौंमा छ । पुन: सांसद बन्ने दौडमा नरहेका ओम ओझा खोक्लिङमै बस्छन् । सांसद बनिसकेका बाँकी व्यक्तिहरू राजनीतिक दौडमै छन् । देवराज एमाले अध्यक्ष केपी ओलीका सल्लाहकार छन् ।"
अक्सफोर्डलाई चन्द्रशमशेरको उपहार १,"लन्डन नेपालका तत्कालीन प्रधानमन्त्री चन्द्रशमशेरलाई बेलायतको अक्सफोर्ड युनिभर्सिटीले मानार्थ डिग्री दिने भएपछि उनी बेलायत आउँदा के उपहार ल्याउने भन्ने द्विविधामा परे । उपहार दिनेबारे छलफल हुँदाहुँदै बनारसका एक जनाले आफ्नो पुस्तकालय नै बिक्री गर्न खोजेको चन्द्रशमशेरले चाल पाए । उनले उक्त पुस्तकालयका सबै पुस्तक खरिद गरी अक्सफोर्ड पठाए । चन्द्रशमशेरले पठाएका ३ हजारभन्दा बढी किताब थपिएपछि अक्सफोर्डको लाइब्रेरी युरोपमै संस्कृतका पुस्तकहरूको सबैभन्दा ठूलो संग्रहालय बन्यो ।हालैको एक साँझ लन्डनस्थित दूतावासमा बुद्ध धर्मका तीन सयभन्दा बढी पुस्तक बेलायती दूतले संकलन गरेको तथ्यदेखि बेलायत नेपाल मित्रता अनि सांस्कृतिक सम्बन्धका अनेक प्रसंग सुनाउँदै थिए, इतिहासविद एवं त्रिभुवन विश्वविद्यालयका प्राध्यापक डा शंकर थापा । उनका अनुसार, कलकत्तामा पढेका चन्द्रशमशेरको अंग्रेजी भाषामा राम्रो दक्खल थियो । भारतमा रहेका बेलायती गभर्नरले लेखेका चिठीमा केही चित्त नबुझे तुरुन्त प्रतिवाद गर्थे उनी । बेलायती साम्राज्यसँग उनको निकै घनिष्ट सम्बन्ध थियो । सुगौली सन्धिबाट आक्रोशित नेपालीको बेलायतसँग सुरुका दिन राम्रो सम्बन्ध हुन सकेन । यही सन्धिको एक प्रावधानअनुरूप बेलायतको दूतावास काठमाडौंमा राखिनुपर्ने थियो । तत्कालीन नेपालका शासकहरूले सहरको बाहिरी भागमा पर्ने लैनचौरमा बेलायती दूतावास खोल्न जग्गा उपलब्ध गराए । बेलायती दूतको बसाइले सशंकित नेपालले लैनचौरनजिक सैनिक ब्यारेकसमेत राखेको थियो । थापाका अनुसार, सन् १८२९ देखि १८३१ सम्म नेपालमा ब्रिटिस रेजिडेन्टको रूपमा बसेका ब्रायन हडसनले दुई देशबीच सम्बन्ध सुधारका लागि पहल गर्नुका साथै बुद्ध धर्मसम्बन्धी पुस्तक, कैयौं लेखहरू संकलन गरी बेलायत र फ्रान्ससहित विभिन्न ठाउँमा पठाए । भारतमा मुगल साम्राज्य आएपछि धेरै बुद्ध तथा हिन्दु धर्म ग्रन्थहरूको विनाश गरियो । धेरै मानिस भारतबाट नेपाल जान बाध्य भए । शरणार्थी भएर गएका धेरै मानिसले बुद्ध धर्मबारे कैयौं पुस्तक आफू साथ लिएर गए । यसरी लेखिएका सबै बुद्ध धर्मका पुस्तकहरू संस्कृत भाषामा थिए । ब्रिटेन नेपाल सोसाइटी र नेपाली दूतावासद्वारा आयोजित कार्यक्रममा बेलायत नेपाल सांस्कृतिक सम्वन्धबारे वक्ताहरूले चर्चा गरे । कार्यक्रमका अर्का वक्ता पूर्वप्रधानमन्त्री केपी ओलीका सल्लाहकार इन्द्रप्रसाद भण्डारीले कार्यपत्र प्रस्तुत गर्दै बेलायत नेपालबीचको ऐतिहासिक तथ्यमाथि प्रकाश पारे । उनले अंग्रेजी साहित्यबाट नेपालका महाकवि लक्ष्मीप्रसाद देवकोटा, नाटककार बालकृष्ण सम, कवि गोपालप्रसाद रिमाल आदि प्रभावित भएको बताए । प्रधानमन्त्री जंगबहादुर राणाको बेलायत भ्रमणबाट बेलायती कलाको प्रभाव नेपालमा परेको तथ्य उजागर गर्दै उनले नेपालका कैयौं दरबार निर्माणमा बेलायती भवनको सिको गरिएको समेत उल्लेख गरे । कार्यक्रममा प्रमुख अतिथि फिल्ड मार्सल सर जोन च्यापल, राजदूत दुर्गाबहादुर सुवेदी र ब्रिटेन नेपाल सोसाइटीका अध्यक्ष रोजर पटरले पनि धारणा राखेका थिए । उक्त अवसरमा राजदूत सुवेदी लिखित बेलायत नेपाल सम्बन्धको दुई शताब्दी पुस्तक सार्वजनिक पनि गरियो । नेपाली नृत्यका तीनवटा प्रस्तुति पनि भए ।"
हयाप्पी न्यु इयर को टाइटल सङ रिलिज,"काठमाडौं (कास) अंग्रेजी नयाँ वर्षकै छेको पारेर पुस १४ मा रिलिज गरिन लागेको नेपाली फिल्म हयाप्पी न्यु इयर को टाइटल सङ सार्वजनिक गरिएको छ । कुशल थापा, सन्ध्या केसी र पुकार गौतमको फिचरिङ उक्त गीतका रचना तथा संगीतकार विनोद ढकाल हुन् । नवराज बस्नेतको एकल गायन रहेको उक्त गीतको कोरियोग्राफी भने रोहन नेपालीको रहेको छ । गीत रामेश्वर कार्कीले खिचेका हुन् । देवकुमार श्रेष्ठको निर्देशन तथा पटकथा रहेको फिल्मलाई भने बेन्जामिन ड्रेले खिचेका हुन् । अस्ट्रेलियामा छायांकन गरिएको उक्त फिल्मलाई क्रिशल थापाले निर्माण गरेका हुन् भने कथा फिल्मकै नायक कुशल थापाको हो ।"
अमेरिका बोइज बन्ने,"काठमाडौं (कास) कमेडी जानरामा अमेरिका बोइज निर्माणको घोषणा गरिएको छ । प्रवेश पौडेलको डेब्यु निर्देशन रहने उक्त फिल्ममा अर्पण थापा, सुनील थापा, हरिहर शर्मा, सन्दिप क्षत्री, कामेश्वर चौरासिया, सृष्टि कार्कीलगायत कलाकारको मुख्य भूमिका रहनेछ ।तिहारलगत्तै सुटिङमा जाने बताइएको उक्त फिल्मको पटकथा विवेक पाण्डेले लेखेका हुन् । निर्देशक पौडेलले आफ्नै देशमा देखे, भोगेका कथालाई अधार मानेर पटकथा तयार पारिएको बताए । ओस्कार कलेजमा फिल्म निर्देशन नै अध्ययन गरेका पौडेलले यसअघि सहनिर्देशन गर्दै आएका थिए । इन्द्रप्रसाद खरेल र डम्बर चन्दको निर्माण रहने फिल्मलाई आलोक शुक्लाले खिच्नेछन् भने निमेश श्रेष्ठको सम्पादन रहने बताइएको छ । दीपक आरजे र जयन जे वाइबाको संगीत रहने अमेरिका बोइज लाई वैशाख १४ मा रिलिज गर्ने लक्ष्यसहित फ्लोरमा लगिन लागेको हो ।"
वार्ता समितिको मस्यौदामा डा केसी असहमत,"चारवटा माग उठाएर १३ औं अनशन सुरु गरेका डा केसीले पछि तीनवटा थपेका छन् । उनको मुख्य माग माथेमा प्रतिवेदनको भावनाअनुसार आफूहरूले दिएको सुझाव समेटेर जनता र विद्यार्थीमुखी चिकित्सा शिक्षा विधेयक संसद्बाट पारित गर्नुपर्ने भन्ने छ । तर एमाले र माओवादी केन्द्रको असहमतिका कारण विधेयक संसद्मा प्रस्तुत हुन पाएन । डा केसीले सभामुख ओनसरी घर्तीलाई विशेषाधिकार प्रयोग गरी विधेयक ल्याउन अपिल गरे, त्यो पनि भएन । उनको अर्को माग मेडिकल माफियासँग मिलेर काठमाडौं विश्वविद्यालय (केयू) ले एमबीबीएसको शुल्क ६० लाखभन्दा बढी निर्धारण गरेकाले त्यसलाई अविलम्ब खारेज गर्नुपर्ने भन्ने हो । सरकारले आर्थिक वर्ष ०७४७५ सम्मका लागि एमबीबीएस पढ्न काठमाडौं उपत्यकामा ३८ लाख ५० हजार, बाहिर ४२ लाख ४५ हजार तोकेको छ । सोहीअनुसार शुल्क कायम गर्नुपर्ने अडानमा डा केसी छन् ।सरकारी निर्णयविपरीत माफियाको मिलोमतोमा शुल्क बढाउने डिन राजेन्द्र कोजु र उपकलपति रामकण्ठ माकजुलाई तुरुन्त कारबाही गर्नुपर्ने डा केसीको अर्काे माग छ । उनले त्रिविअन्तर्गतका निजी मेडिकल कलेजमा चिकित्साशास्त्रमा स्नातकोत्तर तहको शुल्क २२ लाख ५० हजार कायम गर्नुपर्नेसमेत माग अघि सारेका छन् । शिक्षा क्षेत्रलाई चरम पार्टीकरण गरी अयोग्य, पार्टी कार्यकर्ता भर्ती केन्द्र बनाउने गरी जनतालाई झुक्याएर पारित गरिएको शिक्षाविरोधी शिक्षा ऐनको संशोधन तत्काल खारेज गर्नुपर्नेसमेत उनले उठाएका छन् । उनले शिक्षामन्त्रीको घृणित स्वार्थमा प्राविधिक शिक्षा ध्वस्त हुने गरी शैक्षिक सत्रको बीचमा गरिएको सीटीईभीटीमार्फत दर्जनौं कलेजलाई सम्बन्धन दिने निर्णय पनि तत्काल खारेज गर्नुपर्ने माग अघि सारेका छन् । यस्तै, मध्यम र निम्नवर्गका सबै नेपालीका लागि सम्पूर्ण स्वास्थ्य उपचार र सबै विद्यार्थीका लागि शिक्षा गुणस्तरीय, नि:शुल्क वा सस्तो एवं र सर्वसुलभ गर्नुपर्ने उनको अर्को माग छ । उनले डाक्टरहरूको हकहित र सेवासुविधाका लागि राखिएका मागसमेत पूरा गर्नुपर्ने बताएका छन् ।"
नेपाल सदस्यमा निर्वाचित,"काठमाडौं संयुक्त राष्ट्रसंघको मानव अधिकार परिषद्मा नेपाल आफ्नो समूहको सबैभन्दा बढी मत ल्याएर सदस्य निर्वाचित भएको छ । एसिया प्यासिफिक क्षेत्रबाट सदस्यमा नेपालसँगै कतार, पाकिस्तान, अफगानिस्तान र मलेसियाले प्रतिस्पर्धा गरेका थिए । माल्दिभ्सले पहिल्यै उम्मेदवारी फिर्ता लिएको थियो ।पाँचमध्ये चार मुलुक आगामी दुई वर्षका लागि परिषद् सदस्य निर्वाचित भएका हुन् । नियोग उपप्रमुख निर्मल काफ्लेले टेलिफोनबाट दिएको जानकारीअनुसार १९२ मतदाता मुलुकमध्ये नेपालले एक सय ६६ मुलुकको मत पाएको थियो । १९३ सदस्य मुलुकमध्ये मतदानमा एक अनुपस्थित थियो ।काफ्लेका अनुसार कतार एक सय ५५, पाकिस्तान १ सय ५१ र अफगानिस्तान एक सय ३० मतसहित निर्वाचित भए । खाडीमा पछिल्लो समय उत्पन्न तनावले कतार र मलेसियालाई बेफाइदा हुने आकलन गरिए पनि त्यस्तो भएन । कतारले आफूलाई दोस्रो स्थानमा राख्न सफल भयो ।आसियान मुलुक मलेसिया एक सय २९ मतले पाँचौं भएर सदस्य हुनबाट चुकेको छ । सार्कका तीनै मुलुक नेपाल, पाकिस्तान र अफगानिस्तान सदस्य निर्वाचित भएका छन् । सार्क सदस्य मुलुकबीच बेमेल देखिएको भए अध्यक्ष मुलुक नेपाल चुक्न सक्थ्यो । नेपाललाई निर्वाचित गराउन राष्ट्रसंघमा रहेका नेपाली स्थायी प्रतिनिधि दुर्गा भट्टराईको मेहनत र प्रधानमन्त्री शेरबहादुर देउवाले राष्ट्रसंघमा गरेको सम्बोधन प्रभावकारी भएको अधिकारीहरूले बताएका छन् । भट्टराईले पछिल्लो समय भोटकै लागि सात मुलुकसँग कूटनीतिक सम्बन्ध स्थापना गराएका थिए । नेपालले यसलाई प्रतिष्ठाको विषय बनाएको थियो ।यो जित सुरक्षा परिषद्को अस्थायी सदस्यजस्तो नभए पनि पछिल्लो समय खस्कँदो कूटनीतिक अवस्थामा यसले नेपालको साख बढाएको छ । नेपालको मानव अधिकारका विषयमा परिषद्मा पटकपटक कुरा उठेकाले कमल थापा उपप्रधान तथा परराष्ट्रमन्त्री रहँदै नेपालले उम्मेदवारी दिने निर्णय लिएको थियो । पछिल्लो पुष्पकमल दाहाल सरकारले उक्त निर्णयलाई निरन्तरता दिएपछि प्रक्रिया अघि बढेको थियो । परराष्ट्रले दुई वर्षअघिदेखि लगातार कूटनीतिक लबिङ गरेको थियो । परिषद् ४७ सदस्यीय हुन्छ । त्यसमा अफ्रिकी देशबाट १३, एसिया प्यासिफिकबाट १३, पूर्वी युरोपबाट ६, पश्चिम युरोपबाट ७, ल्याटिन अमेरिका र क्यारेबियनबाट ८ सदस्य हुन्छन् । यसको कार्यकाल तीन वर्ष हुन्छ । परिषद्मा २०७२ को जनरल एसेम्ब्लीबाट १५ नयाँ सदस्य तय गर्न लागेको हो । अफ्रिकी राज्यमा चार आवश्यक रहेकामा चार मुलुक (अंगोला, कंगो, नाइजेरिया र सेनेगल), पूर्वीपश्चिम युरोप तथा अन्य राष्ट्रहरूमा चार खाली रहेकामा स्लोभाकिया, युक्रेन, स्पेन र अस्ट्रेलिया तथा ल्याटिन अमेरिका तथा क्यारेबियन मुलुकमा तीन खाली रहेकामा चिली, पेरु र मेक्सिकोको मात्र उम्मेदवारी परेकाले ती स्थानमा निर्वाचन आवश्यक रहेन । तर एसिया प्यासिफिकमा भने चार पदका लागि पाँच उम्मेदवार भएकाले निर्वाचन भएको हो । यो पद निकै महत्त्वपूर्ण रहने भए अन्य मुलुकले पनि सुरक्षा परिषद्को अस्थायी सदस्य पदमा झैं दाबेदारी गर्ने थिए । तर पनि नेपालको परिवेशमा यसको महत्त्व रहन्छ । नेपाल यसअघि सन् १९९५ देखि २००० सम्म र २००४ देखि २००६ सम्म पनि सदस्य थियो भने १९९९ देखि २००० सम्म नेपाल यसको उपाध्यक्ष नै थियो ।"
सैनिक प्रवक्तामा दाहाल,"काठमाडौं (कास) नेपाली सेनाको प्रवक्तामा नैनराज दाहाल नियुक्त भएका छन् । जनसम्पर्क तथा सूचना निर्देशनालयको निर्देशकको रूपमा कार्यरत सहायक रथी दाहालले सोमबारदेखि आफ्नो कार्यभार सम्हालेका छन् । सहायक रथी झंकरबहादुर कडायतले निर्देशनालयमा आयोजित एक कार्यक्रममा दाहाललाई कार्यभार हस्तान्तरण गरेको सैनिक निर्देशनालयले जनाएको छ । करिब सात महिना प्रवक्ता एवं जनसम्पर्क तथा सूचना निर्देशकको जिम्मेवारी निर्वाह गरेका सहायक रथी कडायत पृतना सम्हाल्न जानेछन् । आफ्नो कार्यकालमा सबै मिडिया हाउस, प्रकाशक, सम्पादक तथा विशेष गरी डिफेन्स बिट सम्बद्ध सञ्चारकर्मीसँगको सहकार्य स्मरणयोग्य रहेको कडायतले बताए । उनले नवनियुक्त सैनिक प्रवक्ताको कार्यकालमा पनि सेना र सञ्चारजगत्बीचको सम्बन्धमा सदाझंै हार्दिक सहयोग र शुभेच्छा प्राप्त हुने बताए । सेनाको प्राविधिकका रूपमा चिनिएका सहायक रथी दाहाल इन्जिनियर हुन् ।"
लालपुर्जा नहुनेलाई झन् सकस,"पर्वतका भूकम्पपीडितका लागि आएको पहिलो किस्ताको ५० हजार लिन पुगेकी पवित्रा बस्याल सोमबार पैयुँस्थित गरिमा विकास बैंकको शाखाबाट रित्तो हात फर्किइन् । किस्ता बुझ्न प्राविधिकले दिएको पूर्ण क्षतिको रातो कार्डमा घरमूलीको नाम फरक परेपछि पैयुँ२ त्रिवेणीकी उनले सकस भोग्नुपर्यो । प्राविधिकले दिएको परिचयमा विवरण फरक पर्नेमा उनी एक्ली थिइनन् । पति विदेश गएपछि सम्झौतापत्र र परिचयपत्रमा घरमूलीको नाम फरक परेको हो । त्रिवेणीकै पेमा बसेलले पनि अनुदान रकम पाउन सकिनन् । भूकम्पपीडितको तथ्यांक संकलन गर्दा उनको नाम लेखिए पनि परिचयपत्रमा पतिको नाम उल्लेख थियो । उनका पति हुमनाथ बसेल पनि अहिले वैदेशिक रोजगारीमा दुबईमा छन् ।बैंकले रातो परिचयपत्रमा उल्लिखित घरमूलीलाई मात्र भुक्तानी दिने भएपछि सोमबार दर्जनभन्दा बढी लाभग्राही रित्तो हात फर्किए । उनीहरू अब घर कसरी बनाउने भन्ने चिन्तामा छन् । मागेजति सबै कागजपत्र लिएर आएँ, पवित्राले भनिन्, यहाँ आउँदा नाम मिलेन भन्नुभयो । ऋण खोजेर पठाएका श्रीमान्लाई कसरी बोलाउनु । पैसा पाउने निश्चित पनि छैन । लगत संकलनकर्ताले आफूहरूलाई अनुदान पाउने प्रक्रियाबारे सबै जानकारी नदिँदा अनाहकमा दु:ख पाएको उनले गुनासो गरिन् ।सम्झौता र परिचयपत्र फरक परेका लाभग्राहीलाई कागजी प्रक्रियाको झमेलाकै कारण अनुदान रकम दिन समस्या भएको हुवासस्थित गरिमा बैंकका प्रबन्धक तेजबहादुर थापाले बताए । पैंयुँ क्षेत्रमा साबिक १२ गाविसका १ हजार ५ सय ३८ मध्ये करिब २५ प्रतिशत लाभग्राहीले घरमूलीको नाम फरक परेकै कारण अनुदान रकम लिन पाएका छैनन् । घरमूलीको नाम दोहोरो भएर अनुदान नपाउने झन्डै चार सयको हाराहारीमा छन्, थापाले भने, परिचयपत्रमा उल्लिखित नामकै खातामा पैसा पठाइने भएकाले फरक नाम भएकोलाई भुक्तानी दिन नसकिएको हो । राष्ट्रिय पुनर्निर्माण प्राधिकरणले पहिलो चरणमा लगत संकलन गर्दा घरमा सहज उपलब्ध घरमूली, त्यसमा पनि अधिकांश पुरुषको नाम संकलन गरेको थियो । दोस्रो चरणको लगत संकलन तथा गाउँपालिकामा सम्झौता गर्ने समयमा पति बिदेसिएपछि धेरैजसो परिवारबाट पत्नीले नै सम्झौता गरेका थिए । गरिमा विकास बैंकको हुवास शाखाले पैयुँ, विहादी र महाशिला गाउँपालिकाभित्रका १३ वडा (साबिकका १२ गाविस) का भूकम्पपीडितलाई अनुदान रकम वितरण गर्छ । नाम फरक परेका घरमूलीहरूको हकमा सम्बन्धित गाउँनगरपालिकाले जिल्ला समन्वय समितिमा सिफारिस पठाएर सो नाम पुनर्निर्माण प्राधिकरणबाट फेरिएर आउनुपर्ने बैंकले जनाएको छ । तीन गाउँपालिकाका एक १५ सय ३८ घरधुरीका घरधनीले ५० हजारका दरले पहिलो किस्ता रकम लिन थालेका छन् । (विमल खतिवडाचितवन, अगन्धर तिवारीपर्वत)"
छिमेकीको घर देखाएर रकम,"रामेछाप मन्थली नगरपालिका१३ का नवराज चौहानले निजी आवास पुनर्निर्माणबापत अर्काको घर देखाएर रकम लिएको खुलेको छ । उनी उक्त रकम फिर्ता गर्न सदरमुकाम आएका छन् । त्यो बेला बुद्धि पुगेन, राष्ट्रिय पुनर्निर्माण प्राधिकरण र सहरी विकास तथा भवन निर्माण डिभिजनको जिल्ला आयोजना कार्यान्वयन एकाइमा आएका उनले भने, एक पटकलाई जे गरें, माफ पाऊँ ।चौहानले निजी आवास बनाउन पहिलो किस्ता पाएका थिए । भूकम्पलगत्तै बनाएको घर मापदण्डबमोजिम नभएपछि दोस्रो र तेस्रो किस्ता लिन चौहानले एकलासमा रहेको अर्को घरको तस्बिर प्रयोग गरेका हुन् । छिमेकी देवकुमारी बुढाथोकीको घरको तस्बिर खिचेका उनले प्राविधिक निरीक्षण गर्न जाँदा त्यही घर देखाए । देवकुमारी त्यो घरमा बस्दैनथिन् । प्राविधिकले स्वीकृत गरे । छिमेकीले चौहानको खातामा पैसा आएको जानकारी पाएपछि मापदण्डबिनैको घरले कसरी दोस्रो किस्ता पायो भनी चर्चा सुरु भयो । त्यसको गुनासो राष्ट्रिय पुनर्निर्माण प्राधिकरण र सहरी विकास विभागको केन्द्रीय आयोजनासम्म पुग्यो । दुवै निकायले छानबिन अगाडि बढाएपछि चौहान रकम फिर्ता गर्न सदरमुकाम आएका हुन् । उनीसँगै फुलासीमा कार्यरत प्राविधिक केदार चौलागार्इं समेत आएका छन् । उनले चौहानले आफ्नो भनेर देखाएको घर मापदण्डको भएकाले सिफारिस गरेको बताए । प्राधिकरण जिल्ला समन्वय समितिका सचिवालय प्रमुख ऋषिराज आचार्यले उक्त कार्यको छानबिन गरी सम्बन्धित पक्षलाई आवश्यक कारबाही गरिने बताए । उनले खाता रोक्काको आदेश दिएका छन् । सहरी विकास मन्त्रालयअन्तर्गतको जिल्ला आयोजना कार्यान्वयन इकाइले नक्कली घर निरीक्षण र किस्ता सिफारिस गर्ने कार्य अनौठो भएको भन्दै प्राविधिकमाथि छानबिन थालेको छ । प्राविधिकलाई प्रभावमा पारेर काम गरेको हुन सक्छ, आयोजना प्रमुख अमरबहादुर थापाले भने, त्यस्तो पाइए तत्काल कारबाही गर्छांै । मन्थली नगरपालिका१३ का वडाध्यक्ष राजकुमार चौहानले प्राविधिकले निरीक्षण गरेका आधारमा आफूले सिफारिस गरेको बताए । एकपटकको गल्तीलाई सुधार्ने मौका दिनुपर्छ, उनले भने, अबदेखि त्यस्तो हुँदैन । जिल्लामा सरकारले तोकेको मापदण्डविपरीत बनेका घरहरू स्वीकृत गराउन प्राविधिकलाई ठूलो दबाब पर्दै आएको छ । स्थानीय तहमा निर्वाचित जनप्रतिनिधिले प्राविधिकलाई भूकम्पलगत्तै बनेका घर पारित गर्न दबाब दिँदै आएका छन् । जिल्लामा झन्डै १ हजार ५ सयको संख्यामा मापदण्डविपरीतका घर बनेको तथ्यांक छ । प्राविधिकहरूले मापदण्डविपरीतका घर सिफारिस गरेमा कारबाही गर्ने चेतावनी प्राधिकरणले दिँदै आएको छ ।"
न घर न जग्गा,"नुवाकोट (कास) पञ्चकन्या गाउँपालिका१ बानियाँटारका ५५ वर्षीय शंकर तामाङको परिवार अढाई वर्षयता टहरामै छ । पीडित सूचीमा नाम छुटेपछि उनले गुनासो फाराम भरे तर अझै लाभग्राही सूचीमा समेटिएका छैनन् । धेरै ठाउँ धाइयो, उनले भने, तर, पीडितको सूचीमा नाम परेन । बानियाँटारमा उनीजस्ता नाम छुटेका १ सय ४७ परिवार छन् । छिमेकी ४२ वर्षीय सुहरे विक अर्काको जग्गामा टहरो हालेर बसेका छन् । भूकम्पले घर लडेपछि ५ जनाको परिवार सकसमा छ । आफ्नो नाममा जग्गाजमिन छैन । बेसाहा र मजदुरी गरेर परिवार धान्छु । कतैबाट सहयोग पाइएन, उनले भने । विकसँग नागरिकतासमेत छैन न त आफ्नो नाममा जग्गा । यही कारण उनले पुनर्निर्माण प्राधिकरणबाट उनले सहयोग पाउने कुनै सम्भावना छैन । टुलुटुलु हेर्नेबाहेक केही उपाय भएन, उनले सुनाए । अर्का भूकम्पपीडित गोपाल लामाको गुनासो पनि उस्तै छ । धेरैपटक धाए पनि आफ्नो मर्का कसैले नबुझेको उनले बताए ।रकम पाउनेहरूमध्ये पनि सबैले घर बनाइसकेका भने छैनन् । भन्नासाथ कसरी बनाउनु ?, तादी गाउँपालिका खरानीटारकी प्रमिला थपलिया उप्रेतीले भनिन्, घर बनाउने मिस्त्री र काठपात, रड तथा सिमेन्टलगायतका सामान पनि त जुटाउनुपर्यो । घर बनाउन सक्नेहरूले सिकर्मी र डकर्मी नपाएको बताए । जिल्लाका ५६ हजार ९ सय ३२ भूकम्पपीडितले घर निर्माण थालेका छैनन् । पुनर्निर्माण जिल्ला समन्वय समितिले रकम लिएर घर नबनाउनेलाई कारबाहीका लागि स्थानीय तहमा सिफारिस गरिने जनाएको छ ।"
थाहामा हुर्कंदै पेरूका अल्पका,"थाहा (मकवानपुर) अल्पका हेर्न र त्यसको ऊन किन्न अब कंगो र पेरू पुग्नु पर्दैन । त्यहाँको चिसो मौसममा पालिने यो घरपालुवा जन्तु मकवानपुरकै उत्तरी क्षेत्रको जंगलमा पनि पाल्न थालिएको छ । मासु र ऊनका लागि पालिन्छ, अल्पका । यसले वर्षमा २ केजीसम्म ऊन दिन्छ । पस्मिना बनाउन प्रयोग हुने भएकाले व्यावसायिक रूपमै पाल्न थालिएको हो । यसको ऊन काठमाडौंको बजारमा प्रतिकेजी १ लाखमा बिक्री भइरहेको छ । दक्षिण एसियामा नै नपाइने अल्पका जातको यो चौपाया थाहा नगरपालिका१० स्थित बिसिङखेलको कुनामा पालिएको छ । ऊँटको जस्तो लामो घाँटी भएको यो चौपाया २० वर्षअघि पेरूबाट ल्याइएको हो । तत्कालीन हिमालय प्लान्टेसन्स प्रालिका हर्टमुट बाउडरले पेरूबाट २ वटा भाले र २ वटा पोथी ल्याएका थिए । सुरुमा दोलखाको जिरीमा पालिएको यो चौपाया स्थानान्तरण गरी ५ वर्षअघि ललितपुरको ठैबमा पालिएका थिए । संख्या बढेर २० वटासम्म भए पनि केही कालगतीले मरेपछि अहिले १४ मा सीमित छन् ।माइनस १० डिग्री चिसोमा समेत यो जनावर बाँच्न सक्ने हिमालय प्लान्टेसन्स प्रालिका प्रबन्धक पदम खडकाले बताए । प्रालिले दुई दशकअघिदेखि गरेको व्यावसायिक जैतुन खेतीबाट बचेको करिब ८ रोपनी जमिनमा तारबार लगाएर अल्पका पालेको छ । बाउडरले प्रालिको सम्पूर्ण सम्पत्ति प्रभु बैंकका सञ्चालक देवीप्रकाश भट्टचनलाई २ वर्षअघि नै बिक्री गरिसकेका छन् ।"
मधेसमा दल बदल्ने होड,"राजविराज स्थानीय तह चुनावमा कुनै पनि दलले विश्वास नगरेपछि इटहरी विष्णुपुर गाउँपालिका६ का बहादुर सदा मुसहरले वडाध्यक्ष पदमा स्वतन्त्र उम्मेदवारी दर्ता गरेर विजयको टीका लगाए । शपथ लिएर काम सुरु गरेपछि धेरैले आफ्नो दलमा भित्र्याउन अनेक प्रयास गरे । साताअघि मात्र मुसहरले राजपा नेपालको सदस्यता लिए । खुसी हँुदै नेताहरूले पार्टी प्रवेशको तस्बिर सामाजिक सञ्जालमा पोस्ट गरे । तर, राजपा नेताको खुसी एक दिन पनि टिकेन । वडाध्यक्ष मुसहरले भोलिपल्टै कांग्रेसको सदस्यता लिएर सबैलाई चकित पारे । राजनीतिमा यस्तो भइरहन्छ, उनले भने । मधेस आन्दोलन र मलेठ घटनापछि जिल्लामा कमजोर बनेको एमालेले पछिल्ला दिनमा राजनीतिक उपस्थिति बढाएको छ । स्थापनाकालदेखि नै राष्ट्रिय प्रजातन्त्र पार्टीमा रहँदै उप सभामुखसम्म भएका हनुमाननगर कंकालिनी नगरपालिकाका गंगाप्रसाद यादव २ दिनअघि मात्र एमाले प्रवेश गरे । विगतमा राजा र राजसंस्थाको वकालत गर्दै आएका उनी अहिले हिमाल, पहाड र तराई जोड्ने एकमात्र पार्टी एमाले र त्यस पार्टीका अध्यक्ष केपी ओली भएको भन्दै प्रवेश गरेका हुन् । गतवर्ष सप्तरीको तिलाठीमा भएको सीमा विवादपछि चर्चामा आएका कांग्रेस महासमिति सदस्य देवनारायण यादव पनि यसै साता एमाले प्रवेश गरे । उनले एमाले राष्ट्रवादी पार्टी भएकाले प्रवेश गरेको बताए । स्थानीय तह निर्वाचनका बेला पार्टीले टिकट नदिएपछि रुष्ट भई इटहरी विष्णुपुर गाउँपालिकाको अध्यक्षमा स्वतन्त्र उम्मेदवारी दिएका कांग्रेस महासमिति सदस्य सुरेन्द्रप्रसाद यादव पनि राजपा नेपालमा प्रवेश गरेका छन् । सद्भावनाको स्थापनाकालदेखिका नेता राजविराजका भीमराज यादव राजपा हुँदै फोरममा प्रवेश गरी राजविराजको मेयर पदको उम्मेदवार भए । उनी १५ मतले राजपाकै शम्भु यादवसँग पराजित भए । सहकारीकर्मीको छवि बनाएका सुखराम यादव स्थानीय तह निर्वाचनका बेला संघीय समाजवादी फोरमको तराई मधेस प्रादेशिक समितिको सदस्य पद परित्याग गर्दै एमाले प्रवेश गरी राजविराजको मेयर उम्मेदवार भए । विगतमा सद्भावना पार्टीमा रहेका छिन्नमस्ता गाउँपालिकाका सूर्यनारायण मण्डल कुरुड स्थानीय तहको निर्वाचनका बेला नयाँ शक्ति पार्टीमा प्रवेश गरे । उनले छिन्नमस्ता गाउँपालिकाको अध्यक्ष पद जित्दै मधेसमा नयाँ शक्तिको खाता खोले । यी त केही प्रतिनिधिमूलक उदाहरण मात्र हुन् । पार्टी परित्याग र प्रवेशको लहर नै चलेको छ, मधेसमा । जिल्लामा स्थानीय तहको निर्वाचनदेखि हालसम्म नेताहरू एकअर्को पार्टीमा जानेआउने क्रम बाक्लिएको छ । प्रतिनिधि र प्रादेशिक सभामा प्रत्यक्ष र समानुपातिकतर्फ टिकट नपाए अझै पनि धेरै नेता पार्टी परित्याग र प्रवेश गर्ने क्रम सुरु हुनेछ । सोमबार नेपाल लोकतान्त्रिक फोरम कांग्रेसमा समाहित भएपछि झन् जिल्लाको राजनीतिक परिदृश्य नै फेरिएको छ । निर्वाचनका बेला हुने पार्टी परित्याग र प्रवेशका अधिकांश उदाहरण टिकट वितरणको विषयसँग जोडिएको देखिन्छ । लामो समयसम्म काम गरेको पार्टीले आफूलाई टिकट नदिँदा परित्याग गर्ने र नयाँ पार्टीमा प्रवेश गर्ने क्रमलाई कतिपयले अवसरवाद भन्दै आलोचना गर्ने गरेका छन् ।"
तस्कर र वन रक्षकबीच झडप,महोत्तरी (कास) गढन्ताको जंगलमा काठ तस्कर र वन गस्तीको टोलीबीच सोमबार झडप भएपछि स्थिति नियन्त्रणमा लिन सशस्त्र वन रक्षक (सवर) ले चार राउन्ड फायर गरेको छ । जिल्ला वन प्रमुख (डीएफओ) राजेन्द्र जयसवालका अनुसार रात्रिकालीन गस्तीका क्रममा करिब साढे २ बजेतिर गढन्ताको जंगलमा पुगेका वनकर्मीलाई २५३० जनाको संख्यामा रहेका हतियारधारी काठ तस्करले घेरा हाली आक्रमणको प्रयास गरेपछि आत्मरक्षाका लागि फायर खोल्नुपरेको हो ।सशस्त्र वन रक्षकसहित सहायक वन अधिकृत दिनकरदयाल साहको कमान्डमा रहेको ७ जनाको गस्तीमाथि आँखामा टर्च बाल्दै ढुंगामुढाले आक्रमण गर्न थालेपछि अवस्था जटिल बनेको गस्तीमा संलग्न वनकर्मीलाई उद्धृत गर्दै जयसवालले जनाए । हवाई फायरपछि तस्कर तितरबितर भएका थिए ।घना जंगल र अँध्यारोको फाइदा उठाउँदै काठ तस्कर भागेपछि उनीहरूले अवैधरूपमा काटेको २० क्युफिट बराबरका साखु जातका ३ थान गोलिया गस्ती टोलीले बरामद गरेको छ । डीएफओ जयसवालका अनुसार घटनापछि जंगली क्षेत्रमा अहिले गस्ती र निगरानी तीव्र पार्नुका साथै घटनाको सूक्ष्म अनुसन्धान थालिएको छ । गत साता बर्दिवास३ स्थित पाटुको जंगलबाट साखुका करिब ६ क्युफिट काठसहित पक्राउ परेका ५ जना काठ तस्करको घटनासँग गढन्ताको घटनालाई जोडेर वन कार्यालयले अध्ययन थालेको जनाएको छ ।
३ सय ५० हेक्टर वन अतिक्रमण,"गुलरिया बर्दियामा वन तथा ऐलानी जग्गा अतिक्रमण रोकिएको छैन । सरकारी तथा गैरसरकारी संघ संस्थालगायत भूमिहीनका नाममा यहाँ ३ सय ५० हेक्टरभन्दा बढी जमिन अतिक्रमण भएको जिल्ला वनले जनाएको छ । वन अतिक्रमण गरी प्रहरी कार्यालय, क्याम्पस, विद्यालय, रेडक्रसलगायत निजी पसलसमेत सञ्चालनमा ल्याइएको छ ।वन कार्यालयका अनुसार हस्तान्तरण गरिएका वनमा सरकारी तथा गैरसरकारी कार्यालय बनाइएका छन् । सामुदायिक वन र कृष्णसार संरक्षण क्षेत्रका नाममा पक्की भवन बनाइएका छन् । यसैगरी कतै विद्यालय त कतै रेडक्रसका भवन निर्माण गरी अतिक्रमण गरिएको छ । जिल्ला वन अधिकृत बाबुलाल पण्डितले वन ऐनविपरीत भवन निर्माण गरिएकाले कारबाही प्रक्रिया अघि बढाउने बताए । मधुवन नपाको वेलवा चोक स्थित सामुदायिक वन अतिक्रमण गरी कार्यालय भवन तथा बजार सञ्चालन गरिएको छ । समितिका पदाधिकारीले वन मास्दै पसल निर्माण गरेर मासिक रकम असुल्दै आएको वनका अधिकारीले बताए । सुकुम्बासी, भूमिहीन, मुक्तकमैया, बाढीपीडितका नाममा वन अतिक्रमण गर्नेको सूची लामो रहेको वन कार्यालयले जनाएको छ । सप्ती देवी सामुदायिक वन बासगढी नपास्थित निर्माण भएको इलाका प्रहरी कार्यालय, बर्दिया बहुमुखी क्याम्पस, मधुवन नपाको वेलवा चोकमा रहेको वन क्षेत्रमा रेडक्रस भवन, पक्की भाडाका भवन, ओराली बजारस्थित वन क्षेत्रमा बनाइएका आठवटा पक्की भवन वन ऐनविपरीत निर्माण भएको वन कार्यालयले जनाएको छ । सामुदायिक वनका नाममा कार्यालयका लागि वन भित्रै पक्की भवन बनाउनु गैरकानुनी रहेको वनका अधिकारीले बताए । वन सुरक्षाका लागि र कार्यालय सञ्चालनका लागि कच्ची भवन निर्माण गर्ने व्यवस्था भए पनि पक्की भवन निर्माण गर्न नपाउने ऐनमा व्यवस्था छ । वन अतिक्रमण हटाउने क्रममा सूर्यपटुवास्थित पुल नजिक रहेको वन क्षेत्रमा निर्माण गरिएका पसल हटाउने वनले निर्देशन दिए पनि अटेर गरी बस्दै आएका छन् । यसैगरी बारबर्दियास्थित खुरखुरे फॉटा, बनगाई, मधुवनको ओराली बजार, कोठियाघाट लगायत वन क्षेत्रमा अतिक्रमण हटाउने सूचना जारी विगत एक दशकदेखि हुँदै आए पनि दलीय सक्रियता नभएका कारण कारबाही प्रक्रिया अघि बढ्न नसकेको वनका अधिकारी बताउँछन् । वन क्षेत्रभित्र व्यवसाय प्रयोजनका लागि निर्माण गरिएका संरचना तत्काल हटाउने दबाब विगत चार वर्षदेखि आए पनि राजनीतिक अस्थिरताले अतिक्रमण हटाउने प्रयास सम्भव नभएको जिल्ला वन अधिकृत पण्डितले बताए । वन क्षेत्रममै गैरसरकारी संस्थाले शौचालय निर्माणदेखि ग्राभेल सडक, विद्युतीकरणलगायतका संरचना निर्माण गरिदिनाले थप समस्या आएको सामुदायिक वन उपभोक्ता महासंघकी पूर्वअध्यक्ष कमला ज्ञवालीले गुनासो पोखिन् । जिल्लामा करिब ३ सय सामुदायिक वन हस्तान्तरण भएको छ ।"
मजदुरको मृत्यु,"कपिलवस्तु उद्योगको लापरबाहीले मजदुरको मृत्यु भएको भन्दै आन्दोलित स्थानीय र उद्योगबीच सहमति भएको छ । उद्योगले मृतकका परिवारलाई ९ लाख क्षतिपूर्ति दिने सहमति जनाएको छ ।कपिलवस्तु६ रामनगर छेउमा रहेको क्यापिटल फुड प्रालिको मसला बनाउने मेसिनको भित्री भागमा बेरिएर स्थानीय १७ वर्षीय सुरेश भुजको मृत्यु भएको प्रहरीले जनाएको छ । लाइन नभएका बेला मेसिन सरसफाइ गरिहेको सुरेशको एक्कासि मेसिन चलेपछि बेरिएर मृत्यु भएको सँगै काम गरिरहेका मजदुर वीरेन्द्र यादवले बताए । घटनामा अपरेटरको लापरबाही देखिएको छ, उनले भने, यकिन नगरी मेसिन चलाउँदा दु:खद घटना भयो ।आफू २३ दिनदेखि बाहिर रहेकाले घटनाबारे केही थाहा नभएको उद्योगका व्यवस्थापक कृष्ण बुढाथोकीले बताए । उनले भने, दुई पक्षबीच छलफल भएर सहमति भइसकेको सुनेको छु ।"
प्रहरी निरीक्षक कारबाहीमा,नवलपरासी (कास) गस्तीमा गएका प्रहरी निरीक्षकले मदिरा सेवन गरी सर्वसाधारणलाई कुटपिट गरेपछि कारबाहीमा परेका छन् । इलाका प्रहरी कार्यालय दुम्किबासका प्रहरी निरीक्षक मोहनमान श्रेष्ठले मदिरा सेवन गरी शनिबार राति दुम्किबासका सर्वसाधारणलाई कुटपिट गरेका थिए । घटनाको छानबिन गर्न प्रहरी नायब उपरीक्षक मोहन खाँडको संयोजकत्वमा तीन सदस्यीय टोली गठन गरिएको छ । श्रेष्ठलाई दुम्किबासबाट जिल्ला तानिएको नवलपरासीका प्रहरी उपरीक्षक मुकुन्द आचार्यले बताए ।
वार्ता प्रयास जारी रहन्छ,"वासिङ्टन (बीबीसी) अमेरिकी विदेशमन्त्री रेक्स टिलरसनले उत्तर कोरियाली संकट समाधानका लागि अन्तिम अवस्थासम्म पनि कूटनीतिक पहल जारी राख्ने बताएका छन् । साथै उनले राष्ट्रपति डोनाल्ड ट्रम्प पनि यसका लागि प्रयासरत रहेको दाबी गरे । विदेशमन्त्री टिलरसनले सीएनएन टेलिभिजनसँगको अन्तरवार्तामा अन्तिम अवस्था नआएसम्म उत्तर कोरियाली संकट समाधानका लागि कूटनीतिक पहल जारी राख्ने बताए । उनले भने, पहिलो बम प्रहार नभएसम्म वार्ता प्रयास जारी रहिरहनेछ । उनले प्योङयाङको परमाणु कार्यक्रमविरुद्धका प्रतिबन्ध र कूटनीतिक प्रयासले अभूतपूर्व अन्तर्राष्ट्रिय एकता कायम गर्ने विश्वास व्यक्त गरे । टिलरसनले ट्रम्प र आफू दुवैले उत्तर कोरियाको परमाणु कार्यक्रमबारेको संकटलाई शान्तिपूर्ण ढंगबाट समाधान गर्न चाहेको बताएका हुन् । राष्ट्रपतिले पनि यो समस्या कूटनीतिक तवरले नै समाधान होस् भन्ने चाहनुभएको छ, टिलरसनले भने, उहाँ युद्धमा जाऊ भन्ने चाहनुहुन्न । सीएनएनका अनुसार टिलरसनले केही साताअघि बेइजिङबाट उत्तर कोरियासँग प्रत्यक्ष संवाद भइरहेको जनाउँदै अमेरिका र उत्तर कोरियाबीचको तनाव साम्य पार्न क्रियाशील रहेको जनाएका थिए । तर दुई साताअघि ट्रम्पले टिलरसनलाई उत्तर कोरियाली नेतासँग वार्ता प्रयासका लागि समय खेर नफाल्न सुझाव दिएका थिए । अन्तरवार्तामा टिलरसनले उत्तर कोरियाबारे राष्ट्रपति ट्रम्पसँग उनको मतभेद रहेको बारे भने केही उल्लेख गरेनन् । दक्षिण कोरिया र अमेरिकाले हालैका दिनमा उत्तर कोरियाको सीमा क्षेत्रमा सैन्य अभ्यास बढाउँदै लगेका छन् । अमेरिकाले हालैका सैन्य अभ्यास धेरैजसो रक्षात्मक भएको जनाएको छ । केही महिनायता उत्तर कोरियाले आफ्ना परमाणु परीक्षणलाई तीव्रता दिएको छ । गतमहिना उसले जापानी आकाशमा दुइटा क्षेप्यास्त्र प्रक्षेपण गरेर अमेरिका र सम्बद्ध देशलाई एक किसिमको चेतावनी दिइसकेको छ । त्यसको जवाफमा अमेरिकाले राष्ट्रसंघीय सुरक्षा परिषद्मार्फत उत्तर कोरियाविरुद्धको नाकाबन्दी कडा पारिसकेको छ । दुई देशबीच जारी तनाव गतमहिना ट्रम्पले अमेरिका वा मित्र देशको रक्षा गर्न उत्तर कोरियालाई पूर्णरूपमा ध्वस्त पार्ने चेतावनी दिएपछि उत्कर्षमा पुगेको हो । त्यसलगत्तै उत्तर कोरियाली नेता किम जोङ उनले अमेरिकाले युद्धको आगो सल्काएको बताएका थिए । यसैबीच, उत्तर कोरियविरुद्ध नयाँ प्रतिबन्ध लगाउने विषयमा युरोपेली संघका विदेशमन्त्रीको बैठक बस्दै छ । बैठकमा उत्तर कोरियाली नागरिकले वैदेशिक रोजगारीमार्फत पठाउने रकम नियन्त्रण गर्ने विषयमा छलफल हुने जनाइएको छ ।"
विश्वकै कान्छा सरकारप्रमुख,"भियना (बीबीसी) वन्डरवुजी अर्थात् पानीमा हिँड्न सक्ने मानिस का नामले चर्चामा रहेका नेता ३१ वर्षीय सेबास्टियन कुर्ज अस्ट्रियाका चान्सलर बनेसँगै विश्वकै कान्छा सरकारप्रमुख हुने भएका छन् । आइतबार भएको निर्वाचनमा कुर्ज नेतृत्वको कन्जरभेटिभ पिपल्स पार्टी ठूलो दलका रुपमा विजयी भएसँगै उनी चान्सलर बन्ने निश्चित भएको हो ।गत मे महिनामा कन्जरभेटिभ पिपल्स पार्टी नेतृत्व सम्हालेयता अस्ट्रियाका पूर्वविदेशमन्त्री कुर्ज चर्चाको शिखरमा छन् । युरोपमा पछिल्लो समय देखिएको शरणार्थी समस्याप्रति अनुदार नीति लिएर पार्टीलाई उनले पुनर्जीवन दिएको सञ्चार माध्यमले उल्लेख गरेका छन् । उनको पार्टीको विजयले युरोप अझै पनि शरणार्थी र आप्रवासीका लागि अनुदार छ भन्ने देखिएको छ । चुनावमा होमिनुअघि कुर्जले मतदातासँग आप्रवासीसम्बन्धी कडा नीति अवलम्बन गर्ने बाचा गरेका थिए । सञ्चार माध्यमका अनुसार यी वन्डरवुजी को तुलना फ्रान्सका राष्ट्रपति इम्मानुयल म्याक्राें र क्यानडाका प्रधानमन्त्री जस्टिन ट्रुडेउसँग हुने गरेको छ । म्याक्राें र ट्रुडेउजस्तै उनले आफ्नो वरिपरि नयाँ राजनीतिक तरंग नै पैदा गरेका छन् । पार्टीलाई ब्रान्डिङ गरी नयाँ पिपल्स पार्टीका रूपमा प्रमुख दल बनाउन पनि उनी सफल भएका छन् । यसअघि सन् २०१३ मा उनी युरोपकै सबैभन्दा कम उमेरका विदेशमन्त्री बनेका थिए । त्यसबेला उनी २७ वर्षका मात्र थिए । मे २०१७ मा पिपुल्स पार्टीको नेतृत्वमा पुगेका कुर्ज युवा संगठनको प्रमुख हुँदै केन्द्रीय राजनीतिमा प्रवेश गरेका हुन् । अस्ट्रियाको राजधानीमा जन्मिएका कुर्जले भियना विश्वविद्यालयमा कानुन विषय अध्ययन गरेका हुन् ।कुर्जको विजयसँगै वर्तमान चान्सलर तथा सोसल डेमोक्रयाट पार्टीका नेता क्रिस्टिएन केर्नको राजनीतिक भविष्यको पनि चर्चा सुरु भएको छ । तर पराजयका बाबजुद दलको नेताबाट नहट्ने उनले जनाएका छन् । चुनावी परिणाम सार्वजनिक हुँदै गर्दा कुर्जले वास्तवमै अस्ट्रियामा परिवर्तन ल्याउने समय भएको बताए । उनले भने, देशमा परिवर्तन ल्याउन हामीलाई ठूलो निर्देशन प्राप्त भएको छ, यो सम्भव बनाएकामा म तपाईंहरू (मतदाता) लाई धन्यवाद दिन चाहन्छु ।"
आगलागीमा ३१ को मृत्यु,"म्याड्रिड (बीबीसी) पोर्चुगल र स्पेनको सीमावर्ती क्षेत्रमा सोमबार भएको आगलागीमा परी कम्तीमा ३१ जनाको मृत्यु भएको छ । आगलागीमा परी पोर्चुगलका २८ स्पेनका ३ जनाको मृत्यु भएको हो । मृतकहरू पोर्चगलका कोइम्ब्रा, गुवार्डा, कास्टेलो ब्रान्का र भिसेउका बासिन्दा हुन् । आगलागीका कारण कम्तीमा ५० मानिस घाइते भएका छन् । घाइतेमध्ये १५ जनाको अवस्था गम्भीर रहेको जनाइएको छ । स्पेनी क्षेत्रमा अग्निनियन्त्रकले निजी गाडीबाट उद्धार गरेका थिए । नागरिक संरक्षण सेवाका अधिकारीका अनुसार पोर्चुगलका विभिन्न १ सय ४५ स्थानमा फैलिएको आगो नियन्त्रण गर्ने प्रयास भइरहेको छ । आगो निभाउन १ हजार ८ सय गाडी र ६ हजार अग्निनियन्त्रक परिचालन गरिएको अधिकारीले जनाएका छन् । अधिकारीका अनुसार अनुसार युरोपको पश्चिम तटीय क्षेत्रमा जारी ओफेलिया आँधीका कारण आगो झन् फैलिँदै गएको छ । पोर्चुगल सरकारले आगो नियन्त्रणका लागि अन्तर्राष्ट्रिय समुदायलाई सहयोग गर्न आग्रह गरेको छ । मौसमविद्का अनुसार आगलागी भएको क्षेत्रमा सोमबार राति वर्षा हुने अनुमान गरेका छन् । पोर्चुगलका आन्तरिक मामिला मन्त्रीले अनियन्त्रित आगलागीको प्रमुख कारण जलवायु परिवर्तन भएको जनाइन् । हामीले प्रतिकूल मौसमको सामना गरिरहेका छौं, कोन्स्टांका उर्वानो डे सोउसाले भनिन्, खासगरी जलवायु परिवतर्नको असरले यस किसिमका जोखिममा वृद्धि भइरहेको छ । पोर्चुगलका अधिकारीले यस्ता आगलागीका घटनामा अपराधीको हात रहेको जनाएका छन् । स्पेनी प्रधानमन्त्री मारियानो राखोयले आगलागी प्रभावित क्षेत्रमा भ्रमण गर्ने जनाएका छन् । अधिकारीका अनुसार आगो लगाउने केही व्यक्तिको पहिचान भएको र खोजी भइरहेको छ ।"
क्याटालोनियामा प्रत्यक्ष शासन,"बार्सिलोना (बीबीसी) स्पेनी उपप्रधानमन्त्री सोराया सएन्ज डे सान्टामारियाले स्पेनी सरकार क्याटालोनिया क्षेत्रमा प्रत्यक्ष शासन गर्ने बताएकी छन् । स्पेन सरकारले क्याटालोनिया क्षेत्रका प्रमुख कार्लस पुइग्डेमोन्टले गतसाता स्वतन्त्रता घोषणा गरेनगरेको स्पष्ट जवाफ नदिएको जनाएको छ । गत साता पुइग्डेमोन्टले स्पेन सरकारसँग वार्ता गर्न तत्काल लागू नगर्ने जनाउँदै क्याटालोनिया स्वतन्त्रताको घोषणामा हस्ताक्षर गरेका थिए । सान्टामारियाले अब अन्तिम पटक आफ्नो प्रस्ट जवाफ पठाउन बिहीबारसम्मका लागि समय दिइएको जनाइन् । तर पुइग्डेमोन्टले भने केन्द्रीय सरकारलाई लेखेको पत्रमा दुई महिनाको समयसम्म वार्ता गर्न माग गरेका छन् । स्पेन सरकारले उनले जवाफ नदिने निर्णय गरेकोमा खेद व्यक्त गर्दछ, सान्टामारियाले भनिन्, आगामी दिनमा म्याड्रिड र क्याटालोनियाबीच हुने वार्ता कानुनअनुसार नै हुन्छ । उनले क्याटालोनिया संकटबारे स्पेन सरकारको निर्णयलाई संसद्ले समर्थन गरेका जनाइन् । न्याय मन्त्री रफायल कटालाले पुइग्डेमोन्टले पठाएको पत्रले स्पेन सरकारको प्रश्नको जवाफ नदिएको जनाए । उनका अनुसार प्रधानमन्त्रीलाई पठाइएको पत्रमा पुइग्डेमोन्टले अक्टोबर १ मा भएको जनमतसंग्रहले राजनीतिक विवाद बढाउनेभन्दा पनि समाधान निकाल्न आदेश दिएको दाबी गरेका छन् । छिट्टै वार्ताका लागि आहवान गर्दै उनले लेखेका छन्, आगामी दुई महिनासम्म हाम्रो प्रयास केन्द्र सरकारलाई वार्तामा ल्याउनुहुनेछ । यसअघि प्रधानमन्त्री मारियानो राखोयले गत बुधबार संसद्मा गरेको सम्बोधनमा क्याटालोनियाका पृथकतावादी नेता पुइग्डेमोन्टलाई स्वतन्त्रता घोषणा गरेको हो कि होइन भन्ने प्रस्ट पार्न पाँच दिनको समय दिएका थिए । उनले स्वतन्त्रता घोषणा पुष्टि गरे फिर्ता लिन ३ दिनको समय दिने जनाएका थिए । यदि पुइग्डेमोन्टले त्यसो नगरे म्याड्रिडले क्याटालन क्षेत्रको स्वायत्तता निलम्बन गर्दै प्रत्यक्ष शासन लगाउने जनाएका थिए । स्पेनी संविधानको धारा १५५ अनुसार राष्ट्रिय संसद्ले कुनै पनि क्षेत्रको स्वायत्तता खारेज गर्न सक्ने व्यवस्था छ । क्याटालोनिया सरकारले अक्टोबर १ मा गरेको विवादास्पद जनमतसंग्रहपछि स्पेनमा राजनीतिक संकट उत्पन्न भएको हो । निर्वाचनमा ४० प्रतिशत अर्थात् क्याटालोनियाका करिब २३ लाख जनताले मतदान गरेका थिए । त्यसमध्ये ९० प्रतिशतले क्याटालोनियाको स्वतन्त्रताका पक्षमा मत दिएका थिए । स्पेनको संवैधानिक अदालतले भने जनमतसंग्रहलाई गैरसंवैधानिक ठहर गरिसकेको छ ।"
अबु सैयफका नेता मारिए,"मनिला (बीबीसी) फिलिपिन्सको सेनाले सोमबार गरेको आक्रमणमा विद्रोही संगठन अबु सैयफका दक्षिणपूर्वी एसियाली नेता इस्निलन हापिलोनको मृत्यु भएको छ । रक्षामन्त्री डेल्फिन लोरेन्जानाका अनुसार फिलिपिन्सको दक्षिणी क्षेत्र मरावीमा भएको आक्रमणमा उनी मारिएका हुन् । उनीमाथि अमेरिकी सरकारले ५० लाख अमेरिकी डलर टाउकाको मोल तोकेको थियो । हापिलोन अमेरिकाकी सरकारले सर्वाधिक खोजी गरेका आतंककारी हुन् । लोरेन्जानाका अनुसार सेनाले माउते विद्रोही समूहका प्रमुख ओमार माउतेलाई पनि मारेका छन् । उक्त क्षेत्रमा गत मे महिनामा आक्रमण गरी विद्रोहीका आंशिक नियन्त्रणमा लिएका थिए । दक्षिणी फिलिपिन्समा विगत केही महिनादेखि सेना र विद्रोहीहरूबीच नियमितजसो भिडन्त हुँदै आएको छ । मरावी क्षेत्रमा विभिन्न इस्लामिक विद्रोही समूहहरू क्रियाशील छन् । तीमध्ये कतिपयले पछिल्ला वर्षमा इस्लामिक स्टेटसँग आबद्ध भएका छन् । दक्षिणी क्षेत्रमा अपहरण, चोरी तथा विदेशी नागरिकलाई बन्धक बनाउन क्रियाशील अबु सैयफ फिलिपिन्सकै एक खतरनाक विद्रोही समूह हो । उक्त समूहले दक्षिणी फिलिपिन्सलाई इस्लिामिक धार्मिक राज्य स्थापनका लागि संर्घष गरिरहेको जनाउने गर्छ । मरावी फिलिपिन्सको एक मात्र मुस्लिम बाहुल्य क्षेत्र हो । देशका अन्य स्थानमा क्याथोलिकको बाहुल्य रहेको छ । हापिलोनको मृत्युबारे प्रतिक्रिया दिँदै लोरेन्जानाले भने, मरावी घटना लगभग सकिएको छ र हामी केही दिनमा शत्रुता अन्यको घोषणा गर्दै छौं ।"
विस्फोटमा मर्ने २७६ पुगे,"मोगादिसु (बीबीसी) सोमालियाको राजधानी मोगादिसुमा शनिबार भएको शक्तिशाली बम आक्रमणमा मृत्यु हुनेको संख्या २ सय ७६ पुगेको छ । मृतकमध्ये १ सय ११ जनाको सनाखत भएको अधिकारीले जनाएका छन् । बाँकीमध्ये अधिकांश शव पहिचान गर्न नसिकने अवस्थामा रहेका जनाइएको छ । आक्रमणमा कम्तीमा सयभन्दा बढी घाइते भएका छन् । टर्कीले घाइतेको उद्धारका लागि सैनिक जहाज पठाएको छ । आक्रमणमा गम्भीर घाइते ४० जनालाई उपचारका लागि टर्की लगेको छ । अधिकारीका अनुसार सन् २००७ मा अलसबाब समूहले विद्रोह सुरु गरेयताकै भयानाक आक्रमण हो । आक्रमणको हालसम्म कुनै पनि समूहले जिम्मा लिएको छैन । राष्ट्रपति मोहम्मद अब्दुल्लाही फर्माजो मोहम्मदले आततायी आक्रमण भएको भन्दै दु:ख व्यक्त गरेका छन् । उनले सोमालियामा तीनदिने शोक घोषणा गरेका छन् । सोमबार मोगादिसुका सडकमा घटनाको विरोधमा प्रदर्शन गरेका छन् । आक्रमणकारीले शनिबार विस्फोटक सामग्रीले भरिएको ट्रक होडान जिल्लाको केएम४ सडकस्थित एक होटलको गेटनजिकै विस्फोट गराएका थिए । विस्फोटनपछि गाडी, होटल तथा आवासीय भवन पूर्णरूपमा ध्वस्त भएका थिए । अल कायदा सम्बद्ध अलसबाब समूहले सोमालियामा नियमितजसो सरकारविरोधी आक्रमण गर्दै आएको छ । उक्त समूहले सन् २००७ देखि चार वर्ष राजधानी मोगादिसु नियन्त्रणमा लिएका थिए ।"
छिमेकी जिल्लामा पनि घर बनाउन पाउने,"काठमाडौ भूकम्प प्रभावित जिल्लाका लाभग्राहीले सीमा जोडिएका (छिमेकी) जिल्लामा पनि सरकारी अनुदान लिएर घर बनाउने पाउने भएका छन् । यसअघि घर भत्किएको जिल्लामा मात्रै घर बनाउनुपर्ने व्यवस्था थियो । भूकम्पबाट प्रभावित निजी आवास पुनर्निर्माण अनुदान वितरण कार्यविधि (पहिलो संशोधन) २०७३ ले लाभग्राही सूचीमा परेका भूकम्पपीडितले आफ्नो इच्छाअनुसार आफ्नै जिल्ला वा सीमा जोडिएको जिल्लामा घर बनाउन पाउने व्यवस्था गरेको हो, पुनर्निर्माण प्राधिकरणद्वारा जारी विज्ञप्तिमा भनिएको छ, जोखिमयुक्त बस्तीका लाभग्राहीले पनि आफ्नो इच्छाअनुसार आफ्नै जिल्ला वा सीमा जोडिएको जिल्लामा सर्न चाहेमा घडेरी किन्न २ लाख र घर बनाउन ३ लाख अनुदान पाउने संशोधित कार्यविधिले व्यवस्था गरेको छ ।उदाहरणका लागि सिन्धुपाल्चोकका लाभग्राही सूचीमा परेको घरधनीले काठमाडौंमा घर बनाउन पाउनेछन्, प्राधिकरण कार्यकारी समिति सदस्य धु्रवप्रसाद शर्माले भने, तर त्यसका लागि छिमेकी जिल्ला भूकम्प प्रभावित हुनुपर्नेछ । त्यसरी प्रक्रिया पूरा गरेर घर बनाउने लाभग्राहीले निजी आवास अनुदानबापत ३ लाख रुपैयाँ पाउनेछ । प्राधिकरणको सिफारिसमा सरकारले जोखिमयुक्त बस्तीका बासिन्दा सुरक्षित स्थानमा सर्न चाहे घडेरी खरिदका लागि २ लाख रुपैयाँ अनुदान दिने निर्णय गरेको थियो । जोखिमयुक्त बस्तीबाट अन्यत्र सार्नुपर्ने भनी किटान भएका घरधनीहरूमध्ये कुनै घरधनीले आफ्नो इच्छाअनुसार सोही जिल्ला वा सिमाना जोडिएको प्रभावित जिल्लाको सुरक्षित स्थानमा बसोबास गर्न चाहेमा उक्त ठाउँमा घर निर्माण गर्न चाहिने जग्गा व्यवस्था गर्नका लागि अनुदानस्वरूप प्राधिकरणले तोकेबमोजिमको प्रक्रिया पूरा गरी २ लाख रुपैयाँसम्म एकमुष्ठ उपलब्ध गराइने व्यवस्था गरिएको छ, संशोधित कार्यविधिमा भनिएको छ ।यस व्यवस्था अनुसार छिेमेकी जिल्लाका भूकम्पपीडितले उपत्यकामा घर बनाउने सम्भावना रहेको प्राधिकरणको अनुमान छ । काठमाडौलाई सिन्धुपाल्चोक, काभ्रे, भक्तपुर, ललितपुर, मकवानपुर, धादिङ र नुवाकोट जिल्लाले छोएको छ । त्यस्तै ललितपुरलाई, काठमाडौं, काभ्रे, भक्तपुर र मकवानपुरले छोएको छ भने भक्तपुरलाई काठमाडौं, काभ्रे, सिन्धुपाल्चोक र ललितपुरले छोएको छ । यी मध्ये एक जिल्लाका भूकम्पपीडितले छिमेकी अर्को जिल्लामा घर निर्माण गर्न पाउने भएका हुन् । अन्य जिल्लाका हकमा पनि यस्तै नियम लागू हुनेछ । सरकारले भूकम्पले घर भत्केका परिवारलाई पुनर्निर्माणका लागि पहिलो किस्तामा ५० हजार, दोस्रोमा डेढ लाख र अन्तिममा १ लाख गरी जम्मा ३ लाख रुपैयाँ दिने निर्णय गरेको छ । जग निर्माणसम्म पहिलो, जगपछि छाना छाउनुपूर्वको कामका लागि दोस्रो र छाना छाउनका लागि तेस्रो किस्ता दिने निर्णय गरेको हो । तर, स्थानीय तहको सिफारिसमा जग निर्माण गरिसकेको परिवारलाई दोस्रो र अन्तिम दुवै किस्ता दिन सक्ने निर्णय पनि गरिदिएको छ ।प्राधिकरणका अनुसार भूकम्प गएको करिब २९ महिनामा अति प्रभावित १४ जिल्लामा निर्माण सम्पन्न र निर्माणाधीन घरको संख्या दुई लाख नाघेको जनाएको छ । सोमबार नै एक प्रेस विज्ञप्ति जारी गरी जनाएको छ । सहरी विकास मन्त्रालयअन्तर्गतको केन्द्रीय आयोजना कार्यान्वयन इकाईको सोमबार दिउँसो २ बजेसम्मको तथ्यांकअनुसार भूकम्प अति प्रभावित १४ जिल्लामा निर्माण सम्पन्न र निर्माणाधीन घरको संख्या २ लाख १ हजार ५ सय १९ पुगेको छ, विज्ञप्तिमा भनिएको छ, जसअन्र्तगत निर्माण सम्पन्न घरको संख्या ५८ हजार ६ सय ५६ र निर्माणाधीन घरको संख्या १ लाख ४२ हजार ८ सय ६३ पुगेको छ । दसैंतिहारका कारण निर्माण सम्पन्न र निर्माणाधीन घरको संख्या प्राधिकरणको सूचना प्रणालीमा समावेश हुन बाँकी रहेका कारण अझै बढी हुन सक्ने प्राधिकरणका इन्जिनियर प्रवीन आचार्यले बताए । प्रधानमन्त्री नेतृत्वको निर्देशक समितिको पछिल्लो बैठकको निर्णयअनुसार प्राधिकरणले पहिलो किस्ता लिइसकेका लाभग्राहीले आगामी पुस समान्तसम्म दोस्रो किस्ता लिइसक्नुपर्ने समयतालिका निर्धारण गरेको छ, विज्ञप्तिमा भनिएको छ, अहिलेसम्म प्राधिकरणको सूचना प्रणालीमा दर्ता भएको तथ्यांकअनुसार सिन्धुपाल्चोकमा सबैभन्दा धेरै १८ हजार ८ सय ७२ घर निर्माणाधीन अवस्थामा छन् भने ६ हजार १ सय ७५ घर निर्माण सम्पन्न भइसकेका छन् ।"
एक सातामै ५०९ व्यवसायीलाई कारबाही,"काठमाडौं एक साताको अवधिमा ५ सय ९ व्यवसायीलाई कारबाहीको दायरामा ल्याएको आन्तरिक राजस्व विभागले हाल अनुगमन पुन: सुस्त बनाएको छ । चाडपर्वको मुखमा उपभोक्ता ठगी भएको गुनासोपश्चात् विभागले भदौ २७ देखि अनुगमन तीव्र बनाएको थियो । विभागले असोज ४ गतेसम्म ३ हजार १ सय ८६ व्यावसायिक फर्ममा अनुगमन गरी ५ सय ९ करदातालाई कारबाहीको दायरामा ल्याएको थियो । व्यवसायीले उपभोक्तासँग उच्च मूल्य असुुल गर्ने, बिलबीजक जारी नगर्ने, न्यूनबीजकीकरणलगायत फेला परेपछि कारबाही गरेको विभागको दाबी थियो । तर, त्यसपश्चात् अनुगमन सुस्त देएिको छ । विभागले अनुगमनलाई तीव्र बनाएको दाबी गरे पनि २५ दिनको अवधिमा ७ सय १९ व्यावसायिक फर्ममा मात्रै अनुगमन भएको छ । त्यसक्रममा १ सय ६ करदातालाई कारबाही गरेको विभागको तथ्यांक छ । विभागका महानिर्देशक किशोर कार्कीले कर्मचारी सरुवाका कारण अनुगमन प्रभावकारी हुन नसकेको बताए । दसैंलगत्तै करिब २ सय कर्मचारीको सरुवा भयो । कर्मचारी सरुवाले अनुगमन पनि प्रभावित हुन पुग्यो, उनले भने, अनुगमनलाई निरन्तरता दिए पनि प्रभावकारी रूपमा गर्न सकेनौं । अब तिहारलगत्तै अनुगमन तीव्र बनाइने उनले दाबी गरे । नयाँ कर्मचारीहरू थपिएका छन्, उनले भने, अनुगमनलाई पुन: तीव्रता दिन्छौं । कालोबजारी तथा केही अन्य सामाजिक अपराध तथा सजाय ऐन २०३२ अनुसार २० प्रतिशतभन्दा बढी नाफा राखेर बिक्री गर्न पाइँदैन । तर, व्यवसायीले शत प्रतिशत मुनाफा राखेको पुष्टि आपूर्ति विभागले गरेको छ । मिलेमतोमा न्यून बीजकीकरण गरेको, भन्सार, आन्तरिक राजस्वले अनुगमन नगरेको आलोचना भएपछि आन्तरिक राजस्व विभागले पनि अनुगमन गरेको हो । विभागका अनुसार कसुरअनुसार १ हजारदेखि १० हजार रुपैयाँ जरिवाना गरिएको छ । व्यवसायीले प्रमाणपत्र, दर्ताका कागजहरू नराखेमा १ हजार रुपैयाँसम्म जरिवाना गरिएको छ । बिलबीजक जारी नगरेको अवस्थामा प्रत्येकपटक ५ हजार रुपैयाँको दरले जरिवाना हुन्छ । कर चुहावट हुँदा उठाएको करको शत प्रतिशतसम्म जरिवानाको प्रावधान रहेको विभागले जनाएको छ । अहिले भने बिल जारी भएनभएको र खाता, करपाटीलाई प्राथमिकता दिइएको विभागको दाबी छ ।विभागका उपमहानिर्देशक एवं प्रवक्ता यज्ञप्रसाद ढुंगेलले विभागअन्तर्गतका ३६ वटा कार्यालयबाट अनुगमन भएको बताए । भदौ २७ गतेदेखि सुरु भएको बजार अनुगमनमा प्रत्येक कार्यालयबाट ३३ वटा टोली परिचालन गरेका छौं, उनले भने । ४ सय ४२ वटा टोलीले ३ हजार ९ सय ५ वटा करदाताको अनुगमन गरेको छ । कर कानुन पालना नगर्ने ६ सय १५ करदातालाई प्रचलित कानुनबमोजिम जरिवाना तथा अन्य कानुनी कारबाही गरिएको उनले बताए । २७ गते यता ६ सय १५ करदातालाई कारबाही गरेका छौं, उनले भने । ती करदाताबाट ३८ लाख ४८ हजार जरिवानासमेत गरेको जनाएको छ । टोलीले नक्कली स्टिकरको प्रयोग, अवैध मदिराको प्रयोग, करपाटी नराख्ने, विवरणहरू पेस नगर्ने, खाता अद्यावधिक नगरिएको, दर्ता नगरी कारोबार गरेको, घरबहाल कर दाखिला नगरेको, बिलबीजकको प्रयोग नगरिएकोलगायत फेला परेपछि कानुनी कारबाही गरेको हो । २१ वटा करदाताबाट थप कागजपत्र माग गरी अनुसन्धान भइरहेको विभागको दाबी छ । विभागका अनुसार अनुगमनका क्रममा अन्त:शुल्क स्टिकर नलगाइएका गुट्खा तथा इजाजत नलिई कारोबार गरेको मदिरा र अन्त:शुल्क स्टिकरको प्रयोग नभएको मदिरा बरामद भएको छ । कर अधिकृतको नेतृत्वमा खटिएको टोलीले कारबाहीमा परेका र थप शंकास्पद देखिएका करदाताहरूलाई थप अनुसन्धानका लागि खरिद बिक्री खाता नियन्त्रणमा लिएर कार्यालयमा उपस्थित हुन पत्राचार गरेको विभागले जनाएको छ । बजारमा बिलबीजक जारी नगर्ने करदाताको व्यवहारमा सुधार नभएमा थप कडा रूपमा प्रस्तुत हुन्छौं, उनले भने, अनुगमनलाई वर्षभरि नै निरन्तरता दिन्छौं । यता आपूर्ति विभागले पनि अनुगमन निरन्तरता दिएको दाबी गरेको छ । तर, विभागको अनुगमन खुद्रा पसलमा मात्रै केन्द्रित छ । विभागले दैनिक अनुगमन गरेको दाबी गरे पनि सर्वसाधारणले अनुभूति गर्न पाएका छैनन् । अनुगमन दैनिक भएको छ, विभागका महानिर्देशक कुमार दाहालले भने ।"
तिहारमा फूलको अभाव,"हेटांैडा यसपालिको तिहारमा फूलको अभाव हुने भएको छ । दसैंतिहार चाँडै आउँदा फूल फुलिनसकेर अभाव हुने भएको हो । तिहार सुरु हुन लागिसक्दा पनि गाउँघरका पाखा र बारीका भित्तामा फूल फुलेका छैनन् । यसपालि चाडबाड छिट्टै आएका हुन् । कात्तिकको दोस्रो सातादेखि फूल फुल्न थाल्छ तर तिहार नै पहिलो सातामा सकिने भएकाले तिहारमा सयपत्री, गोदावरी र मखमली फूलको कमी हुने भएको हो । मकवानपुरमा फूल उत्पादन गरेर दसैंतिहारमा लाखौं रुपैयाँको बिक्री गर्दै आएको इन्द्रसरोवर गाउँपालिकाअन्तर्गत पर्ने साविकको फाखेल गाविसमा हालको वर्ष अत्यन्त कम फूल फुलेको छ । तिहारका बेलामा फाखेलका भीरपाखा सबै फूलमय हुन्थे । यो वर्ष फूल फुलिनसकेको स्थानीय धनबहादुर स्याङतानले बताए । तिहार चाँडै भएकाले फाखेलमा यो वर्ष खासै फूल फुलेको छैन, स्याङतानले भने, गत वर्ष यस गाउँका बासिन्दाले ३० लाख बराबरको फूल बेचेका थिए, यो वर्ष आधा पनि हुने भएन ।जिल्लामा सबैभन्दा बढी फूल बेचेर आम्दानी गर्ने बस्ती फाखेल हो । फूलमा कोपिला लागेका छन् तर फुलिसकेका छैनन् । तिहार चाँडै आएको र लगातार पानी परेकाले पनि फूल फुल्न नसकेको फाखेलका जीवन लामाले बताए । तिहार सुरु हुनुअगावै काठमाडौंका व्यापारीले फाखेलबाट फूल लगेर माला उनी बेच्ने गरेका थिए । राम्रोसँग फूल नफुलेकाले व्यापारीहरू फाखेल आइपुगेका छैनन् । फाखेलका केही बासिन्दाले माला उनेर बिक्री पनि गर्दै आएका छन् । यसपालि फूलको अभावले गर्दा माला उन्ने काम नहुने भएको छ । फाखेलका कृषकले विगतदेखि नै फूलको व्यावसायिक खेती गर्दै आएका छन् । यो वर्ष फूलबाट फाइदा लिन सकिने भएन, स्थानीयवासी हर्क थोकरले भने, गत वर्ष ३ लाखको फूल बिक्री गरिएको यियो । फाखेलसहित जिल्लाका अन्य क्षेत्रमा पनि फूल फुलेको छैन । हेटांैडा बजार आयातित प्लास्टिक र कागजका फूलहरूले भरिएका छन् । ग्राहकहरूले तिहारमा घर सजाउन प्लास्टिक र कागजका फूल किनेर लैजान थालेका छन् । गाउँघरबाट फूल नै आएको छैन, हेटौंडाका व्यापारी सञ्जय रायले भने, गाउँघरबाट फूल नआएपछि प्लास्टिक र कागजका फूल बिक्री गर्नैपर्यो ।, सहरका मात्रै होइन, गाउँघरका बासिन्दाले पनि प्लास्टिक र कागजका फूल किनेर लाने गरेको उनले बताए ।"
बैंक अफ काठमान्डुको बीओके स्मार्ट,काठमाडौं (कास) बैंक अफ काठमान्डुले बीओके स्मार्ट एप सञ्चालनमा ल्याएको छ । बैंकले यो एपमार्फत मोबाइल बैंकिङद्वारा घरमै बसेर बिजुलीको बिल भुक्तानी गर्न सकिने जनाएको छ । यस सेवाको उपभोग गर्न ग्राहकले बीओके स्मार्ट एप डाउनलोड गरी पेमेन्ट अप्सनमा गई एनईए पेमेन्टसमा दिइएको निर्देशनअनुसार जुनसुकै समयमा पनि बिल तिर्न सकिने जारी विज्ञप्तिमा छ ।
ओपोद्वारा पुरस्कार वितरण,"काठमाडौं (कास) ओपोले दसैं स्क््रयाच एन्ड विन अफर का विजेताहरूलाई पुरस्कार वितरण गरेको छ । राजधानीमा आयोजित कार्यक्रममा विजेताहरूलाई पुरस्कार हस्तान्तरण गरेको जारी विज्ञप्तिमा उल्लेख छ । ओपो नेपालका प्रबन्ध निर्देशक बबी झाओले विजेताहरूलाई पुरस्कार वितरण गरेको कम्पनीले जनाएको छ । १५ दिनसम्म सञ्चालित योजनाअन्तर्गत उपभोक्ताले नगद उपहारका साथै ओपो ए ३७ मोबाइल, ३२ इन्च एलसीडी टीभी, फ्यान तथा ग्रान्ड प्राइजका रूपमा थाइल्यान्ड ट्रिपसमेत हात पारेको विज्ञप्तिमा छ ।"
हिमस्टारको नयाँ एलईडी बल्ब,काठमाडौं (कास) हिम इलेक्ट्रोनिक्सले नयाँ एलईडी बल्ब सार्वजनिक गरेको छ । उक्त पावर कार्यदक्षता रहेको नयाँ एलईडी बल्ब १०० लुमेन्स प्रतिवाट विशेषतायुक्त रहेको दाबी कम्पनीको छ । यसमा न्यून मात्रामा विद्युतको खपत र उच्च लुमेन्स रहेको जारी विज्ञप्तिमा छ ।
हुन्डाईको ३ एस सेन्टर विस्तार,"काठमाडौं (कास) हुन्डाई कम्पनीले जनकपुरमा आफ्नो नयाँ ३ एस सेन्टर सञ्चालनमा ल्याएको छ । बिक्रेता लक्ष्मी इन्टरकन्टिनेन्टलले एकै छानामा सेल्स, सर्भिस र स्पेयर पार्टसको सुविधा प्रदान गर्ने उद्देश्यसहित उक्त सेन्टर सञ्चालनमा ल्याएको जारी विज्ञप्तिमा उल्लेख छ । जनकपुर र वरपरका क्षेत्रमा हुन्डाई गाडीको बढदो मागलाई मध्यनजरमा राखी सेन्टर स्थापना गरिएको कम्पनीले जनाएको छ ।"
रारामा पर्यटकको घुइँचो,"रारा (मुगु) रारामा घुम्न आउने आन्तरिक पर्यटकको घुइँचो लागेको छ । दसैं र तिहारको बीचमा फुर्सद हुने र रारा घुम्ने उपयुक्त मौसम भएकाले पर्यटकको आगमन बढेको हो । रारा राष्ट्रिय निकुञ्जका अनुसार असोज महिनामा मात्र करिब ५ हजार आन्तरिक पर्यटक रारा घुम्न आएका छन् । विदेशीको संख्या भने न्यून रहेको निकुञ्जले जनाएको छ । नेपालगन्जबाट जिप र साना गाडीहरू रिजर्भ गरी आउनेको संख्या बढदै गएको छ । जहाजमार्फत रारा आउने पनि त्यत्तिकै छन् । यहाँका गेस्टहाउस र रिसोर्टका कोठाहरू आन्तरिक पर्यटकले खचाखच छन् । कोठाभित्र नअटाएका आन्तरिक पर्यटकलाई होटलले टेन्टमा सुत्ने व्यवस्था मिलाएको छ ।शारदा नगरपालिका सल्यानका महेश देवकोटा पहिलोपल्ट रारा भ्रमणमा आएका हुन् । आकाश हो कि ताल हो मलाई एकछिन ठम्याउनै गाह्रो भो, उनले भने, राराको सुन्दरताले निकै छोयो । उनीसँगै सल्यानबाट २२ जना घुम्न आएका छन् । त्यसैगरी बर्दिया बाँसगडी नगरपालिकाकी गंगा मल्लले रारा तालको भ्रमण गर्न एक दिनको समय अपुग भएको भन्दै फेरि आउने बताइन् । उनीहरू मात्र होइन दसैं र तिहारबीचको समयमा यहाँ आउने आन्तरिक पर्यटकको घुइँचो लागेको छ । आन्तरिक पर्यटकको आगमनले रारा क्षेत्रमा चहलपहल बढेको छ । ताल वरपर आन्तरिक पर्यटकहरू रमाइरहेका देखिन्छन् । पर्यटकहरू बिहान डुंगा चढेर तालमा घुम्ने र दिउँसो घोडा चढेर मुर्माटप, माझघट्ट, टेलिफोन टावरसम्म जाने गरेर रमाइरहेका छन् ।यसबेला रारा अवलोकन गर्ने मौसम उपयुक्त भएकाले पोखरा, काठमाडौ, बर्दिया, लुम्बिनी, विराटनगर, चितवनलगायतका स्थानबाट दुईचार दिनको प्याकेज बनाएर घुम्न आउने गरेका छन् । दैनिक १ सयदेखि २ सयसम्म आन्तरिक पर्यटक रारा घुम्न आउन थालेको डाँफे गेस्टहाउसकी पूर्णादेवी बमले बताइन् । कोठा अभावले चौरमा टेन्टको व्यवस्था गर्नुपरेको उनको भनाइ छ । आन्तरिक पर्यटक खचाखच हुन थालेपछि दैनिक ५० हजार बढीको व्यापार हुन थालेको बमले सुनाइन् । आगन्तुकलाई मुर्माटप र ताल्चासम्म पुर्याउन रारामा ५० भन्दा बढी स्थानीय घोडा छन् । आन्तरिक पर्यटकको आगमनले गर्दा घोडा व्यवसाय पनि निकै चलेको छ । व्यवसायी जयप्रकाश रोकायाले दैनिक घोडाबाट ३ हजार रुपैयाँसम्म कमाइ हुने सुनाए । मुर्मा, झयारी, पिनालगायत गाउँबस्तीका स्थानीयले घोडाहरू रारामा ल्याएका छन् । पर्यटकलाई तालमा घुमाउन ३ रबरको डुंगाको व्यवस्था गरिएको निकुञ्जका दर्ज भामले बताए । असोज महिनामा मात्रै पर्यटकबाट ५ लाख रुपैयाँभन्दा बढी आम्दानी भएको उनले जनाए । रारामा होमस्टेको व्यवस्था गर्नुपर्ने काठमाडौं गौशालाका सागर निरौलाले बताए । उनले फोहोर मैलाको व्यवस्थान गर्न सुझाए । पर्यटकको वृद्धिसँगै फोहरमैला देखिएकाले तिहारलगतै सरसफाइ अभियान सुरु गर्ने रारा पर्यटन विकास समितिका अध्यक्ष देवीकृष्ण रोकायाले जानकारी दिए ।"
पशु चौपायाको व्यापार प्रभावित,"मोरङ भारतले कडाइ गरेपछि पशुचौपायको निकासी पैठारीको व्यापार ठप्प भएको छ । व्यापारीहरूले पशु चौपाया खरिद नगर्दा पशुपालक किसान मर्कामा परेका छन् । विराटनगर १२ का पशुपालक किसान मुकेश यादवले बूढा गाईगोरु आफूले बेच्न खोजेको तर खरिद गर्ने व्यापारी नआएकाले समस्यामा परेको गुनासो पोखे । बूढो भएको गोरुले हलो जोत्न सकिन्न, त्यो बिक्री पनि नहुँदा अब खेती कसरी गर्ने भन्ने चिन्ताले पिरोलेको छ, उनले भने, गोरु र बाँझो गाई बिक्रीबाट आएको पैसाले एक हल गोरु किन्न खोजेको थिएँ, अब त्यो पनि नहुने भो । उनी जस्तै जहदाका पशुपालक किसान रामकुमार मण्डलले गाईको २ वटा बाछा बेचेर हिउँदे खेतीका लागि कृषि मल र बीउ खरिद गर्ने योजना बताएको बताए । उनले भने, तर, अब कृषि मल र बीउ खरिदमै समस्या हुने भयो । अहिलेको सिजनमा विगतका वर्षहरूमा गाईगोरु, बाछाबाछी खरिद गर्ने व्यापारीहरूको गाउँमा ओइरो नै लाग्ने गरेको स्थानीय पशुपालकहरू बताउँछन् । तर, यस वर्ष एकजना पनि व्यापारी नआएको उनीहरूको गुनासो छ । मण्डलले आफूले पालेको बाछा नबिक्दा यस वर्ष खेती गर्न समस्या हुने बताए । सुनसरीको बर्जु गाउँपालिका मनोज चौधरीले पालेको गाईगोरु बिक्री नहुँदा हिउँदे खेती गर्नुका साथै काठमाडौंमा पढ्दै गरेको छोरालाई रुपैयाँ पठाउन नपाएको गुनासो पोखे । सप्तरीका खडक नगरपालिकास्थित रञ्जितपुरका पशुपालक किसान देवकिसुन साहको गोठमा ५६ वटा बाछा र ६७ वटा थारे गाई बिक्री नहुँदा गोठको क्षमताभन्दा बढी गाईगोरु कारण समस्या भएको बताए । ३०४० वटा अटाउने क्षमता भएको गोठमा अहिले ५०६० गाईगोरु भइसकेका छन्, उनले भने, भदौको अन्तिम र असोजको पहिलो सातासम्ममा गाई र बाछा बिक्री भइसकेको हुनुपर्ने हो । गाईबाछा बेचेर यस वर्ष छोरालाई कुनै व्यापारमा लगाउने योजना चौपटै हुने भइगो ।सिरहा नगरपालिका ६ का पशुचौपाया व्यापारी राजदेव यादवले सीमामा खटिएका भारतीय एसएसबीले गरेको कडाइका कारण यस वर्ष पशुचौपायाको व्यापार नगरेको बताए । आफूहरूले धनुषा, सिरहा, सप्तरीमा थारो गाई, गोरु, बाछाबाछी खरिद गरी भारतमा बिक्री गर्दै आएका थियौं, उनले भने, गत वर्ष नै खरिद गरेको गाईगोरु भारत लग्ने क्रममा दुईपटक पक्राउ परेको र भारतीय व्यापारीले पनि खरिद गर्न नमानेपछि यस वर्ष भैंसीको व्यापार सुरु गरेको छु । भारतीय व्यापारीहरूलाई बिक्री गरिएको पशुचौपायामध्ये केही भारतमै काट्ने गरेको र बाँकी बंगलादेशमा पठाउने गरिएको थियो । तर, भारत सरकारले त्यसमा कडाइ गरेकाले धेरै पशुचौपाया व्यापारीहरूले किनबेच व्यापारै छोडका छन् । यादवका अनुसार हाल सीमित व्यापारीले मात्रै खरिद गरी सीमामा खटिएका नेपालभारतका सुरक्षाकर्मीसँगको सेटिङमा व्यापार चलाइरहेका छन् ।भारतीय पक्षको कडाइ र खेतीमा भइरहेको यान्त्रिकीकरणले पनि पशुपालक किसानहरूको पशुपालन व्यवसाय संकटमा परेको छ । किसानहरूले हल गोरुका लागि ३४ वर्षअघिसम्म एक हल गोरुको खदिरबिक्री महँगोमा हुने गथ्र्यो । तर, पछिल्लो समय उनीहरू टयाक्टरबाटै खेती सुरु गरेपछि गोरुको व्यापार खस्केको हो । सिरहा विष्णुपुरट्टीका किसान निर्गुन यादवले ४ वर्षअघि १ लाख ७ हजारमा एक हल गोरु दहिपुरी बजारबाट खरिद गरेको तर हल्लो जोत्ने मजदुरहरू विदेश पलायन भएकाले टयाक्टर खरिद गर्न बाध्य भएको बताए । गोरुअनुसार हलो जोत्ने तगडा जवान युवा आवश्यक हुन्छ तर वैदेशिक रोजगारीले अहिले त गाउँमा युवा भेट्नै मुस्किल भइसकेको छ, उनले भने । क्षेत्रीय पशु क्वारेन्टाइन विराटनगरका नासु मोहम्मद मुस्तफाले सिरहा, सप्तरी, सुनसरी र मोरङमा व्यापारीहरूले अवैध रूपमा चोरी तस्करी गरी चौपायाहरू अहिले पनि भारततर्फ लग्ने गरेको बताए । व्यापार तथा निकासी प्रवद्र्धन केन्द्र क्षेत्रीय कार्यालय विराटनगरका प्रमुख कृष्ण रेग्मीका अनुसार ३ वर्षयता चौपाया निकासी घट्दो छ । आर्थिक वर्ष ०७००७१ मा २३ करोड १८ लाख ७५ हजार ४ सय ३७, आव ०७१०७२ मा २२ करोड ६० हजार ५ सय ५१, ०७२०७३ मा २० करोड ६७ लाख ६३ हजार ४ सय ९५ र गत आवको पुस मसान्तसम्ममा २ करोड ८९ लाख ८४ हजार १ सय २ रुपैयाँको मात्र पशुचौपाया निर्यात भएको उनले बताए । रेग्मीले गत वर्षको बाँकी ६ महिनाको तथ्यांक तयार गर्ने कार्य भइरहेको तर अघिल्लो ६ महिनाकै अनुपातमा निर्यात भए पनि ५ करोडभन्दा बढी नहुने देखिएको जनाए । ०७३०७४ को पुस मसान्तसम्ममा मात्रै ४ करोड ५८ लाख ३५ हजार ३ सय ४२ रुपैयाँको पशुचौपाया भित्रिएको छ । उक्त अवधिमा ४ करोड १७ लाख ८३ हजार २९ रुपैयाँ बराबरको १२ हजार ७ सय ७३ थान खसीबोका आयात भएको छ ।"
आधुनिक घारमा मह तेब्बर,"अर्घाखाँची जिल्लामा मौरीपालन व्यावसाय फस्टाउँदै गएपछि महको उत्पादन बढेको छ । जिल्ला कृषि कार्यालयका अनुसार आधुनिक घारमा मौरी पाल्न थालेपछि महको उत्पादन तेब्बर बढेको हो । यहाँका १० गाउँ मौरीपालनका लागि पकेट क्षेत्र छन् । जिल्लाका अधिकांश घरमा मौरी पालिएका छन् । मह उत्पादनमा मुलुकको चौथो स्थानको यो जिल्लामा वार्षिक १२ टन उत्पादन हुन्छ । यसबाट १ करोड २० लाख रुपैयाँको कारोबार हुने कार्यालयले जनाएको छ । मौरीपालन व्यावसाय व्यापक फस्टाएको छ, वरिष्ठ कृषि विकास अधिकृत जगन्नाथ तिवारीले भने, यसपालि १२ टन उत्पादन भयो । आगामी वर्ष अझै वृद्धि हुने अनुमान छ । पहिला मुडे घारमा मौरी पाल्ने गरेकामा हाल आधुनिक घारमा पाल्न थालिएको उनले बताए । आधुनिक घारमा मौरी पाल्न थालेपछि व्यावसाय फस्टाएको हो । मुडामा भन्दा आधुनिकमा तेब्बर मह उत्पादन हुने र मौरी सुरक्षित रहने भएकाले अधिकांश कृषकले यसमा रुचि देखाएको उनले बताए । ढिकुराका कुलराज खनालले ०५२ सालदेखि मौरी पाल्न सुरु गरेका हुन् । तात्कालीन उद्योगमन्त्री ढुण्डिराज शास्त्रीले उनको व्यावसाय उद्घाटन गरेका थिए । उनको व्यावसाय विस्तार हुँदै गएपछि भारतमा रोजगारी गर्ने छोरा सुप्रकाशलाई पनि बोलाए । हाल मौरीका लागि बारीभरि तोरी खेती गरेका छन् । चिउरीका रूख लगाएका छन् । घर, गोठमा ४२ आधुनिक घार र १० मुडे घार छन्, सुप्रकाशले भने, दुई क्विन्टल मह उत्पादन हुन्छ । मह प्रतिकिलो एक हजार रुपैयाँमा घरबाटै बिक्री हुन्छ । एउटा मुडेघारमा एक किलो र आधुनिकमा ५ किलोसम्म मह उत्पादन हुने उनले बताए । जिल्लामा उनी धेरै मह उत्पादन गर्ने कृषकमा पर्छन् । उनको व्यवसाय हेर्न अमेरिक, फ्रान्स, जर्मन, नर्बे, सुडानलगायतका देशबाट कृषक र विज्ञसमेत आउने गरेको उनले सुनाए । मह धेरैले मन पराउँछन् । खानलाई मिठो मात्रै होइन, यसले औषधिको काम पनि गर्छ, कुलराजले थपे, शरीर दु:खेको, रुघाखोकी लागेको, हातगोडा दु:खेको निको हुन्छ । एक गिलास दूधमा एक चम्चा मह राखेर खाँदा निरोगी, रगत बढाउने, शरीरलाई फाइदा र अनुहार चम्किलो बनाउँछ । भारतको नोकरीभन्दा मौरीपालनबाट मनग्ये आम्दानी भइरहेको बताए । ""पालीका कृष्णप्रसाद पाण्डेको घर र गोठ वरिपरि मौरीका ३५ घार छन् । बिहानदेखी बेलुकासम्म उनी मौरीको हेरचाहमा खटिन्छन् । विदेश जान छाडेर एक दशकयता उनी मौरीपालन सक्रिय छन् । घर नजिकैको रूखमा मौरी आएर बस्यो, मैले घारमा ल्याएर राखें, उनले भने, त्यसपछि घार बढदै गए । एउटा घारबाट सिजनमा ५ किलोसम्म मह निस्कन्छ । वर्षमा ४ लाख रुपैयाँ कमाइ हुने उनले सुनाए । उनको देखासिकी गरेर पालीका २२ घरले पनि मौरी पालेका छन् । उनले बारीमा फूल फुल्ने रूखका बिरुवा लगाएका छन् । सोचेभन्दा राम्रो आम्दानी भएपछि मौरीपलानतिर धेरैको ध्यान छ । धनचौरका वासुदेव पाण्डेले ६० घार मौरीपालेका छन् । मेरो पूरै जीवन मौरीमै बित्ने भो, उनले भने, मैले सोचेभन्दा बढी आम्दानी पाएँ, यसबाट मेरो भविष्य उज्वल भयो । उनले दशकदेखि वार्षिका ५ लाख रुपैयाँ निरन्तर भइरहेको बताए । काठमाडौं, बुटवललगायत ठूला सहरबाट महको माग आउने उनले सुनाए । मौरीका लागि चरन क्षेत्र राम्रो छ । धनचौरमा २ सय घरपरिवारले मौरी पालेका छन् । कृषि कार्यालयले समेत मौरीपालनमा सहयोग गर्दै आएको छ ।"
सहकारीलाई चिया बेच्न समस्या,"इलाम सहकारीले खोलेका कारखानालाई तयारी चिया बिक्री गर्न समस्या भएको छ । भारतीय बजारमा तयारी चिया बिक्री गर्दै आएका कारखानालाई सरकारले लगाएको नयाँ नियमले कठिन बनाएको हो । गत साउनदेखि लागू हुने गरी सरकारले कुनै पनि सामग्री निर्यात गर्दा एक्जिम कोर्ड अनिवार्य गरेको छ । यसको प्रत्यक्ष मार कन्याम सहकारी संस्थाले भोग्नुपरेको हो । नयाँ नियम लागू भएपछि उत्पादित चिया गोदाममा थन्किएको छ ।यो कारखानामा २५ हजार किलो चिया यही नियमका कारण बजारसम्म पुर्याउन नसकिएको संस्थाका अध्यक्ष खेम प्रधानले बताए । उद्योग समितिमा दर्ता गर्ने प्रावधान पहिला थिएन, उनले भने, त्यहाँ दर्ता गरे पनि सरकारी प्रावधानमा छिर्न नसक्दा ठूलो परिमाणको चिया गोदाममा थन्किएर बसेको छ । सरकारले ल्याएको नयाँ नियमअनुसार ५ लाख रुपैयाँभन्दा धेरैको सामग्री निर्यात गर्दा एक्जिम कोर्ड अनिवार्य छ । यसको प्रत्यक्ष असर चियामा परेको हो । तीन वर्षदेखि तयारी चिया उत्पादन गरेर भारतीय बजारमा बिक्री गर्दै आएको यो सहकारीले नयाँ प्रावधानले कठिनाइ भएको जनायो ।सहकारी संस्थाले कारखाना खोलेर चिया उत्पादन गर्छन् भन्ने सरकारलाई जानकारी नै छैनजस्तो छ, संस्थाका सदस्य महेश अर्यालले भने, प्राइभेट कारखानालाई यो प्रावधानमा छिर्न कठिनाइ नभए पनि सहकारी संस्थालाई भने सहजता दिइएको छैन । निजी क्षेत्रबाट खुलेका ठूला कारखानाले हरियो चियापत्तीको उचित मूल्य नदिएको गुनासो बढदै गएपछि कृषकस्तरबाट नै सहकारीको माध्यमबाट कारखाना खुल्ने क्रम बढेको हो । जिल्लामा दर्जनौं चिया कारखाना सहकारीको माध्यमबाट खुलेका छन् । घरेलु कार्यालयमा दर्ता गरेपछि प्राप्त प्रमाणपत्रमा खरिद बिक्री मात्र उल्लेख छ । तर, सरकारी नियमले त्यसलाई मात्र आधार नमानेपछि एक्जिम कोर्डको प्रक्रियामा छिर्नुपरेको हो । यसका लागि विभागसम्म पुग्नुपर्ने भएकाले कृषकस्तरबाट खुलेका सहकारी कारखानालाई झन्झट थपिएको हो ।"
स्थानीय तहमा पुगेन बैंकिङ सेवा,"सुर्खेत नेपाल राष्ट्र बैंकले वित्तीय संस्थालाई स्थानीय तहमा केन्द्रित भएर सेवा प्रदान गर्न निर्देशन दिए पनि अझ गाउँगाउँसम्म बैंक पुग्न सकेका छैनन् । सुर्खेतका नौमध्ये पाँच स्थानीय तहमा अझै बैंक छैन । स्थानीय तह निर्वाचनपश्चात् अधिकार र कर्मचारी गाउँमा पुगे पनि सामान्य बैंकिङ सेवा लिन सदरमुकाम आउनुपर्ने बाध्यता अझै हटेको छैन । सेवाग्राही मात्र नभई कर्मचारी, जनप्रतिनिधिसमेत बैंक खोज्दै वीरेन्द्रनगर धाउनुपरेको छ । लेकबेंसी नगरपालिकाका प्रमुख गगनसिं सुनारले खाता खोल्न, भुक्तानी लिन, नगद भौचर लिनसमेत सदरमुकाम आउनुपरेको बताए । लेकबेंसी सदरमुकामसँग जोडिएको नगरपालिका हो । सदरमुकाम धाएर सानोतिनो कामका लागि बैंकमा लाइन लाग्दै अनावश्यक समय खर्च हुने गरेको छ, उनले भने, बैंकहरूले सरकारको निर्देशन त पालना गर्नुपर्ने हो । उनले योजनाको भुक्तानी, सामाजिक सुरक्षा रकम लिन सदरमुकाम आउनुपरेको बताए । सुर्खेतका चौकुने, बराहताल, चिंगाड, सिम्ता र लेकबेंसीमा बैंकिङ सेवा छैनन् ।चौकुने गाउँपालिकाका अध्यक्ष धीरबहादुर शाहीले सामान्य कामका लागि सदरमुकाम आउनुपरेको बताए । गाउँमा बैंक नहुँदा अफिसको खाता खोल्न वीरेन्द्रनगर आउनुपरेको छ, अध्यक्ष शाहीले भने, बैंककै कामले कर्मचारीदेखि हामी जनप्रतिनिधिले अनावश्यक समय खर्चनुपरेको छ । लक्ष्मी बैंक आउने भनिए पनि शाखा खोल्न चासो नदिएको उनले सुनाए । सिम्ता गाउँपालिकामा पनि एनआईसी र लक्ष्मी बैंकमध्ये एकले सेवा दिने भनिएको पनि सेवा विस्तार गर्ने सुरसार देखिएका छैनन् । सदरमुकाम रहेको नगरपालिका वीरेन्द्रनगरमा भने नेपाल बैंक, वाणिज्य बैंकका साथै डेढ दर्जन बैंक छन् । पूर्वी सुर्खेतका भेरीगंगा, गुर्भाकोट नगरपालिका र पश्चिमका पञ्चपुरी नगरपालिकामा मात्र बैंकिङ सेवा पुगेको छ । बैंक सेवा नहुँदा कर्मचारी र जनप्रतिनिधिलाई मात्र होइन, व्यवसायी, सर्वसाधारणलाई समेत मर्का परेको छ । जिल्लास्तरका कार्यालयहरू स्थानीय तहमा गाभिइसक्दासमेत बैंकले आफ्नो शाखा विस्तार गर्न ढिलाइ गरेको सरोकारवालाको गुनासा छ । बैंकहरू नाफामुखी मात्रै हुँदा समस्या आएको छ । सरकारकै निर्देशन मान्न अटेरी गरिरहेका छन्, सिम्ता गाउँपालिकाका अध्यक्ष कविन्द्रकुमार केसीले भने, बैंकको सामान्य कामका लागि तीन दिन खर्च हुने गरेको छ । बैंक टाढा हुँदा एकैछिनमा सम्पन्न हुने काम धेरै दिन लाग्ने गरेको उनले सुनाए । जिल्ला समन्वय समितिका संयोजक छविलाल सिग्देलले तोकिएका बैंकलाई सम्बन्धित तहमा शाखा विस्तार गर्न दबाब दिइरहेको बताए ।"
मुडेघारमै मौरीपालन,"डोटी यहाँका दक्षिणी भेगका किसानहरू अझै पनि व्यावसायिक मौरीपालनप्रति आकर्षण हुन सकेका छैनन् । पुस्तौंदेखि मह उत्पादन गर्दै आएका उनीहरू परम्परागत मुडेघार त्याग्न सकेका छैनन् । बरु थप आकर्षित देखिन्छन् । बिपीनगर, मान्नाकापडी, बर्छैन, घांगललगायतका गाउँका प्राय: घरधुरीमा दुईचार मौरी घार सहजै देख्न सकिन्छ । मह बेचेर सामान्य घरखर्च चलाउन तथा घरमै खानका लागि प्राय: किसानले मुडेघार राख्ने चलनै छ । आधुनिक घारमा रूपान्तरण गरी किसानहरूलाई व्यावसायिक बनाउने प्रयासमा धेरै संघसंस्थाहरू रहे पनि डोटीमा सफल हुन सकेका छैनन् ।बर्सेनि हामीले तालिम दिने, सम्झाउने बुझाउने गरेका छौं, मौरीपालकलाई सहयोग गर्दै आएका स्थानीय हर्क घर्तीमगरले भने, तर किसानहरू आधुनिक घारमा मौरी पाल्न झन्झट मान्ने, मुनाफा सुरक्षित नदेख्ने जस्ता समस्याले मुडेघारमै सन्तुष्ट देखिन्छन् ।मुडेघारमा खासै मेहनत गर्नुपर्दैन । मौरी पनि आफैं बस्ने र मौसम, तापक्रम तथा आहारामा ध्यान नदिँदा पनि वार्षिक रूपमा एकै घारबाट ५६ लिटर मह उत्पादन हुन्छ । मेहनत नै नगरी मह उत्पान गर्ने बानी परेका किसानलाई आधुनिक घार अपनाउन कठिनाइ हुन्छ, मुडेघार र आधुनिक घार दुवैबाट मह उत्पादनको व्यवसाय गर्दै आएका घांगलका होम खत्रीले भने । उनको आफ्नै अनुभवमा मुडेघारभन्दा आधुनिक घारमा तेब्बर बढी उत्पादन हुने गर्छ । तर, मेहनत, जाँगर र प्राविधिक ज्ञानमा भने किसान निपुण हुनुपर्नेमा उनको जोड छ । खत्रीसँग १० वटा आधुनिक घार र ८ वटा मुडेघार छन् । जिल्ला कृषि विकास कार्यालयका अधिकृत तपेन्द्र शाह खत्रीको भनाइसँग सहमति जनाउँछन् । उनको बुझाइमा आधुनिक घारबारे किसानलाई पर्याप्त तालिम, व्यावसायिक भावनाको विकास गर्न जरुरी छ । आधुनीक घारमा मौरी पाल्दा वर्षामा, धेरै जाडो हुँदा या धेरै चिसो हुँदा ध्यान दिनुपर्ने शाहले बताए । विभिन्न संघसंस्थाले दक्षिण क्षेत्रमा पर्याप्त आधुनिक घारहरू वितरण गरे पनि किसानलाई प्रभावकारी तालिम भने दिइएको छैन । हचुवामा किसानलाई घार वितरण गरेर संघसंस्थाहरूले आधुनिक घारप्रति नकारात्मक भावना सिर्जना गरिदिएका छन् । तालिम हुन्न, घरमा आई घार थमाइदिन्छन्, बर्छैनका ईश्वर बमले भने, आधुनिक घारमा अपनाउनुपर्ने विधि नअपनाएपछि किसानहरू मौरी नै बस्दैन भनेर आकर्षित हुन नसकेका हुन् । गत वर्ष मात्रै जिल्ला कृषि विकास कार्यालय डोटीले सय आधुनिक घार दक्षिण क्षेत्रमा वितरण गरेको थियो । कृषि विकास अधिकृत डा शाहका अनुसार डोटीबाट वार्षिक १५ टनभन्दा बढी शुद्ध मह जिल्ला बाहिर निर्यात हुने गर्छ । मुडे घारबाट मह उत्पादन गर्ने विधिलाई आधुनिक घारमा रूपान्तरण गर्न सके दोब्बर निर्यात हुनेछ ।"
मादल बिक्री बढ्यो,"पर्वत (कास) कुस्माका अमृत बोहोरालाई केही साताअघिदेखि खाना खाने फुर्सदसमेत छैन । दुई दशकदेखि कुस्मामा मादल, खैजडी, मिर्दुङ्गालगायतका नेपाली बाजा बनाएर बिक्री गर्दैआएका बोहोराको मुख्य सिजन तीज, दसैं र तिहार हो । तिहारलाई फूल र झिलिमिली पर्वका रूपमा माने पनि त्यससँग प्रत्यक्ष जोडिने देउसीभैलो तिहारको मुख्य विशेषता हो । देउसीभैलोमा विशेषगरी मादल बजाइने भएकाले यसको बिक्री बढ्ने गर्छ । यतिबेला बोहोरालाई भ्याइनभ्याई छ ।बोहोराको सीप र परिश्रमको मुख्य सिजन नै तीजदेखि तिहारसम्म र चैतेदसैं हो । एउटा तिहारमा मात्रै उनले डेढदेखि २ लाख रुपैयाँका नेपाली बाजा बिक्री गर्छन् । मादल मात्रै एक लाखभन्दा बढीको बिक्री हुन्छ, बोहोराले भने, हिजोआज केही घटेको हो, पहिला त वर्षभर बनाएका मादल तिहारमै सकिन्थे । तिहारको बेलामा उनको पसलमा मादल, खैंजडी, सारङ्गीलगायतका घरेलु बाजा किन्नेहरूको भीड लाग्ने गरेको थियो । पछिल्लो दशकमा गाउँघरसम्म स्मार्ट मोबाइलफोन र मेमोरी कार्डमा अडियो भिडियोसमेतको पहुँच बढेपछि उनको व्यवसाय केही घटेको छ । गत वर्ष र यस वर्ष व्यापारले केही गति लिएको छ, उनले भने । ०५० सालको दशकमा भारतीय सेनामा जागिरे हुँदा भारतकै कोलकातास्थित एक मादल कम्पनीमा यो सीप सिकेका थिए । उनले भारतीय सेनाको जागिर छाडेर दुई वर्ष त्यहीँ काम गरे । पछि गाउँमै फर्किएर यो व्यवसाय गर्न थालेका हुन् । कच्चा पदार्थको खर्च र श्रमसमेत कटाएर एउटा मादलमा २ सय देखि १ हजार रुपैयाँसम्म फाइदा हुने बोहोराले बताए । दैनिक एउटा मादल तयार गर्ने बोहोराले त्यसको कच्चा पदार्थ गोरखा, बाग्लुङको हटिया, भैरहवा र भारतबाट समेत मगाउने गरेको सुनाए । धौलागिरिमा मात्रै बोहोराका ३ पसल छन् । पर्वत, बाग्लुङ र म्याग्दीका पसलबाट उनका मादल पर्वत, म्याग्दी, बाग्लुङ, कास्की, गोरखा, पाल्पा, तनहुँसम्म पुग्छन् । हिजोआज विदेशीले पनि चिनोका रूपमा नेपाली बाजा आफ्नो देशसम्म पुर्याउँछन्, उनले भने, लेकसाइडका व्यापारीले बर्सेनि यहाँबाट धेरै नेपाली बाजाको माग गर्न थालेका छन् ।"
घुम्दैफिर्दै नामिबिया,"हङकङ विश्व क्रिकेट लिग डिभिजन २ नेपालका लागि अवसर भएको नेपाली राष्ट्रिय टोलीका कप्तान पारस खड्का बताउँछन् । नेपाल र हङकङबीच सोमबार हुने भनिएको विश्व क्रिकेट लिग च्याम्पियनसिपको दोस्रो खेल वर्षाका कारण रद्द भएपछि नेपाल डिभिजन २ मा घटुवा भएको छ । पहिलो खेलमा १ सय ९५ रन बनाउन नसक्दा नेपाल ८३ रनले पराजित भएको थियो । आइतबार हुने भनिएको दोस्रो खेल टाइफुन ८ कारण सोमबार वैकल्पिक दिनलाई सारियो । तर बिहानी सत्रमा वर्षा भएपछि खेल रद्द भएको थियो । च्याम्पियनसिपका १२ खेल खेल्दा नेपाल ९ अंकसहित छैटौं स्थानमा छ । हङकङ १४ अंकसहित चौथो स्थानमा छ । च्याम्पियनसिपका शीर्ष चार टोली अर्को वर्ष जिम्बावेमा हुने विश्वकप छनोटमा पुग्ने हुने प्रावधान छ । सोमबार १ अंकमात्र जोड्न सकेपछि नेपाल औपचारिक रूपमै शीर्ष चारबाट बाहिरिएको छ । फेरि डिभिजन २ मै शीर्ष चारमा पर्न नसकेपछि नेपालले डिभिजन २ मा खेल्नुपर्ने भएको छ । डिभिजन ३ का विजेता र उपविजेता ओमान र केन्या तथा च्याम्पियनसिपको पुछारका तीन टोली यूएई, नामिबिया र नेपालले डिभिजन २ मै खेल्ने निश्चित भइसकेको छ । हङकङ र च्याम्पियनसिपमा पाँचौं स्थानमा रहेको केन्यामध्ये एकले डिभिजन २ मा खेल्नुपर्नेछ । डिभिजन २ फेब्रुअरीमा नामिबियामा हुनेछ । त्यसबाट शीर्ष दुई टोली विश्वकप छनोटमा पुग्ने छन् । त्यसैले पारस विश्वकप छनोटमा पुग्ने बाटो अलिक घुमाउरो मात्र भएको जनाउँछन् । नेपालको ब्याटिङमा फिनिसिङ भएन, जिम्मेवारी लिएर कसैले खेलेनन्, हङकङसँगको पहिलो खेलतर्फ मोडिँदै पारसले भने, डिभिजन २ हाम्रा लागि अवसर हो । त्यसमा हामीले योभन्दा राम्रो गर्नुपर्छ । हङकङमा हामीले क्षमताअनुसार खेल्न सकेनौं र फेरि सुरुआतदेखि खेल्नुपर्ने भएको छ । च्याम्पियनसिपबाट भन्दा डिभिजन २ बाट विश्वकप छनोट पुग्न कठिन रहेको प्रशिक्षक जगत टमाटा स्विकार्छन् । च्याम्पियनसिपबाट छनोटमा पुग्न जति सजिलो थियो, त्यो डिभिजन २ बाट गाह्रो छ । विश्वकप छनोट नजिक पुगिसकेको अवस्थामा डिभिजन २ मा झर्दा खेलाडी पनि निरास छन्, टमाटाले भने । सन् २०१५ को जनवरीमा नामिबियामा भएको डिभिजन २ मा चौथो भएसँगै नेपालले च्याम्पियनसिपमा खेल्न पाएको थियो । डिभिजन २ खेल्न नेपाल फेरि नामिबिया नै जानेछ ।"
प्रशंसकसँग माफी चाहन्छु : पारस,"कप्तान पारस खड्का च्याम्पियनसिपको शीर्ष चारमा नपर्नुमा आफूसहितका खेलाडी दोषी रहेको स्विकार्छन् । राष्ट्रिय प्रतियोगिताका भरमा मात्र राष्ट्रिय टोलीमा नयाँ खेलाडी ल्याउन गाह्रो छ । हामीले भएकामध्ये उत्कृष्ट खेलाडी छानेका थियौं । नतिजा दिन नसकेपछि धेरै प्रश्न उठ्छ, उनले भने, एउटा कप्तान र छनोट समिति सदस्यका नाताले म यसको जिम्मेवारी लिन्छु । एउटा टिमको हिसाबमा सबैले यसको जिम्मा लिनुपर्छ । यसका लागि म प्रशंसकसँग माफी माग्न चाहन्छु । डिभिजन २ हाम्रा लागि अवसर हो । डिभिजन २ बाट नेपाललाई विश्वकप छनोटमा पुर्याउन सक्दो प्रयास गर्नेछौं ।च्याम्पियनसिपमा नेपालले गत वर्ष एमस्ट्रर्डममा नेदरल्यान्ड्सलाई पराजित गरेको थियो । केवल २ खेल हारेको नेदरल्यान्ड्स च्याम्पियनसिपको शीर्ष स्थानमा छ । हामीले हराएको टिम अंकतालिकाको शीर्षस्थानमा छ । उनीहरूले राम्रो खेलिरहेका छन्, कप्तान पारस नेपाल असफलता हुनुको कारण खोतल्छन्, हामीले कति खेलहरू अन्तिममा आएर हार्यौं । त्यसैले प्रदर्शनका हिसाबमा भिन्नता खासै छैन । खेलाडीहरूले मिहिनेत गरेका छन् । तर हामी मानसिक रूपमा बलियो र तन्दुरुस्त हुन जरुरी छ ।पारसले च्याम्पियनसिपको प्रदर्शनबाट आफू सन्तुष्ट नरहेको जनाए । उनले चेतावनी दिँदै भने, जुन हाम्रो प्रदर्शन छ, त्यसमा म खुसी छैन । हङकङसँगको पहिलो खेल जित्ने हामीसँग जुन अवसर थियो, ब्याटिङले धोका दियो । जबसम्म यस्तो भइरहन्छ, हामी यस्तैमा रहिरहन्छौं ।नेपालले यूएई गएर मध्य डिसेम्बरमा यूएईसँग च्याम्पियनसिपको अन्तिम खेल खेल्नेछ । डिभिजन २ को तयारी स्वरुप यूएईसँगको खेलमा केही खेलाडी परिवर्तन गरिने प्रशिक्षक टमाटा बताउँछन् ।"
मिलान डर्बीमा इन्टर सफल,म्याड्रिड स्पेनी ला लिगामा लेगानेसको उत्कृष्ट सुरुआत आइतबार पनि कायम रह्यो । उसले मालागालाई सजिलै २० ले हरायो । टोली तालिकाको छैटौं स्थानमा पुग्यो । लेगानेससँग १४ अंक भएको छ । तालिकामा बार्सिलोना र भ्यालेन्सिया शीर्ष दुई स्थानमा छन् । आइतबारै भिल्लारियलले जिरोनालाई २० ले हरायो ।
फुटसलमा लगातार हार,काठमाडौं (कास) नेपाली टिम एएफसी फुटसल च्याम्पियनसिपको छनोट चरणअन्तर्गत सोमबारको खेलमा किर्गिस्तानसँग ५० ले पराजित भएको छ । इरानमा जारी प्रतियोगितामा आइतबार उज्वेकिस्तानसँग १४१ ले हारेको नेपालले दोस्रो दिन पनि राम्रो सुरुआत लिन सकेन । पहिलो मिनेटमा अलिमोभ मक्सातले किर्गिज टोलीलाई अग्रता दिलाए । त्यसपछि नेपालले पहिलो हाफको पाँचौं र १३ औं मिनेटमा गोल खायो । दोस्रो हाफमा किर्गिस्तानले दुई गोल थप्यो । किर्गिस्तानले आइतबार तुर्कमेनिस्तानलाई ५२ ले हराएको थियो । जितसँगै उसले अन्तिम चरणमा स्थान पक्का गरेको छ । नेपाल भने छनोटबाटै बाहिरियो ।
एड््भान्स च्याम्पियन,"संखुवासभा (कास) हाङथुम क्लबलाई ३० ले हराउँदै आयोजक एड्भान्स क्लबले अरुण भ्याली रनिङ सिल्ड फुटबलको उपाधि जितेको छ । सोमबार खाँदबारीमा सम्पन्न फाइनलमा एड्भान्सको तर्फबाट दीपक चौहानले दुई र सुवास तामाङले एक गाल गरे । दीपकले दोस्रो हाफको पाँचौं र ६२ औं मिनेट तथा सुवासले २० औं मिनेटमा गोल गरेका थिए । सोमबारै मोरङको कञ्चन युवा क्लबलाई ३० ले हराउँदै संखुवासभा युनाइटेड क्लब तेस्रो भयो । हाङथुमका विशाल जिमी उत्कृष्ट खेलाडी भए । एड्भान्सका दीपक चौहान सर्वाधिक गोलकर्ता र बिक्की राई उत्कृष्ट गोलरक्षक भएका छन् । स्पर्धामा संखुवासभा, भोजपुर, धनकुटा, मोरङ र काठमाडौंका १५ टिमले भाग लिएका थिए । विजेताले १ लाख २५ हजार तथा उपविजेताले ७५ हजार नगद पुरस्कार पाए ।"
घाइते बक्सरलाई सहयोग,काठमाडौं (कास) मोटरसाइकल दुर्घटनाबाट घाइते दसौं सागका कांस्य पदक विजेता बक्सर अनिल गुरुङलाई सोमबार मकाउमा रहेका पूर्व बक्सिङ खेलाडीले आर्थिक सहयोग गरेका छन् । नेपाल बक्सिङ संघले सोमबार मकाउमा संकलित १ लाख २ हजार २ सय ७५ रुपैयाँ अनिलकी पत्नी मीनकुमारी गुरुङलाई हस्तान्तरण गर्यो ।
दमकडा र सराई भिड्ने,पाल्पा (कास) आयोजक दमकडा फुटबल क्लब ए र सराई फुटबल क्लब ए मंगलबार हुने दोस्रो भ्याली कप फुटबलको फाइनल पुगेका छन् । सराईले आफ्नै बी टोलीलाई २० ले हरायो । गोविन्द गुरुङ र सरोज क्षेत्रीले गोल गरे । आयोजक दमकडाले वंशगोपाल फुटबल क्लबलाई १० ले हराउँदा लक्ष्मण आलेले गोल गरे ।
दुई नवलपुर फाइनलमा,सिन्धुपाल्चोक (कास) इन्द्रावती गाउँपालिका ऐंसलुखर्कमा भएको प्रथम जिल्लास्तरीय फुटबलको फाइनलमा नवलपुर युनाइटेड ए र नवलपुर युवा क्लब भिड्ने भएका छन् । सोमबार नवलपुर युनाइटेड बी माथि नवलपुर युवा टाकुरेले ५१ को विजय पायो ।
डाँगीहाट गोल्डकप,विराटनगर (कास) दोस्रो डाँगीहाट गोल्डकप फुटबलमा रानी क्लब धनकुटाले आयोजक डाँगीहाट फुटबल क्लबलाई ४२ ले हरायो ।
टीभीले कैदीबन्दी खुसी,"लमजुङ (कास) भएको एउटै श्यामश्वेत टीभी पनि बिग्रिएपछि लमजुङ कारागारका महिला कैदीबन्दी सञ्चारविहीन बनेका थिए । जिल्ला समन्वय समितिले सोमबार २५ हजार पर्ने १४ इन्चको कलर टीभी दिएपछि फेरि उनीहरू सञ्चार सम्पर्कमा जोडिएका छन् । त्यस्तै, १४ इन्चको कलर टीभी हेर्दै आएका पुरुष कैदीबन्दीले १ लाख ५ हजार रुपैयाँ पर्ने ४३ इन्चको एलइडी टीभी पाएका छन् । यसअघिको व्यवस्थापिका संसदका सदस्य टुकाभद्र हमालले सांसद विकास कोषबाट बजेट विनियोजन गरी कैदीबन्दीलाई टेलिभिजन दिएका हुन् । सञ्चारबाट कोही विमुख हुनु हुँदैन । सूचना पाउने अधिकार सबै नागरिकको हो, हमालले भनिन्, यसबाट देशविदेशमा के भइरहेको छ, दाजुभाइ दिदीबहिनीले जानकारी पाओस् भन्ने मेरो उद्देश्य हो । जिल्ला समन्वय समितिका प्रमुख लोकराज पाण्डेले संविधानले हरेक नागरिकलाई सूचनाको हक प्रदान गरेको र शिक्षामूलक सूचना र जानकारी लिएर सकारात्मक क्रियाकलापमा अघि बढ्न सकिने बताए । प्रमुख जिल्ला अधिकारी युवराज मैनालीले रचनात्मक क्रियाकलापबाट धेरै कैदीबन्दी सुध्रिएको र सुध्रनेले नै सरकारले कैद मिनाहसमेत गर्दै आएको बताए । चौकीदार सुवास खत्री र महिला कैदीबन्दीका नाइके सीता विकले टेलिभिजन पाउँदा निकै खुसी लागेको बताए । कैदीबन्दीले हमाललाई एक जोर मुढा उपहार दिए । जेलर काजीमान सुनारका अनुसार लमजुङ कारागारमा ६४ जना पुरुष र ७ जना महिला गरी कारागारमा ७१ जना कैदीबन्दी छन् । यीमध्ये १ जना विदेशी हुन् । कारागार २५ जना क्षमताको हो ।"
स्कुलको भवन भूकम्प प्रतिरोधी,"पर्वत (कास) यहाँको एक विद्यालयले दाताको सहयोगसहित ५७ लाख जुटाएर १० कोठे भूकम्प प्रतिरोधी भवन निर्माण गरेको छ । फलेवास४ मुडिकुवाको माटेदेवल जनसहयोगी प्राविधिक विद्यालयले केयर फर अल नेदरल्यान्डसको २७ लाख, धार्मिक महायज्ञबाट संकलित २२ लाख, जिल्ला शिक्षा कार्यालयको ३ लाख र विद्यालयको आन्तरिक स्रोत ५ लाखसमेत गरी भवन निर्माण भएको प्रधानाध्यापक रामप्रसाद रिजालले बताए । नवनिर्मित भवनको वडाध्यक्ष टीकाराम गौंडेल, केयर फर अल नेपालका प्रतिनिधि मार्क भेनडेन र विद्यालय निरीक्षक उद्यीमराज पौडेल लगायतले उद्घाटन गरे । भूकम्पले अधिकांश कक्षाकोठाहरू भत्काएपछि विद्यार्थीहरू लामो समय अस्थायी टहरामा बसेर पढदै आएका थिए । लामो समयसम्म विद्यार्थीलाई बाहिरै राखेर पढाउँदा हामी पनि निराश थियौं, प्रधानाध्यापक रिजालले भने, धेरै जुक्ति लगाएर दाताहरू खोजियो । सोचेभन्दा छिट्टै विद्यार्थी यहाँ सार्न सफल हुँदा खुसी लागेको छ । नवनिर्मित कक्षाकोठामा आधारभूत तहका सबै विद्यार्थी राखिएको उनले बताए । माध्यमिक तहमा चार वर्षदेखि बाली विज्ञान अध्यापन हुँदै आइरहेको यो विद्यालयमा भौतिक पूर्वाधार अझै पर्याप्त नभएको उनको भनाइ छ । शान्ति मन्त्रालयले दिएको भवन बन्न सकेकै छैन, उनले भने, गत वर्ष शिक्षाबाट परेको चारकोठे भवन पनि बन्ने क्रममै छ । यी दुई भवन नबनेसम्म कोठाको अभावै छ । बाली विज्ञान पढाइ हुने यो जिल्लाकै एक मात्र विद्यालय हो । आफ्ना बालबालिकाको कक्षा टहराबाट पक्की भवनमा सार्न निकै खट्नुपरेको अभिभावकहरू बताउँछन् ।"
पहिले झारफुक अनि मात्रै उपचार,"ताप्लेजुङ फुङ्लिङ नगरपालिका ५ कि पासाङ शेर्पालाई असोज पहिलो साता अलैंची टिप्दै गर्दा सर्पले टोक्यो । दाहिने हातको औंलामा टोकेको पर्सिपल्ट (२ दिनपछि) मात्रै उनी सर्पदंश उपचार केन्द्र चारआली झापा पुगिन् ।टोक्नेबित्तिकै सँगै रहेका साथीभाइले विष अन्त नफैलियोस् भनेर उनको हात बाँधिदिए । बाँधिएको हात लिएर उनले विजुवा (धामी) लाई झारफुक गराइन् । बिजुवाले सिरुको पातले मन्त्र उच्चारण गर्दै झारिदिए र जंगलको झार खोजेर टोकेको ठाउँमा औषधि पनि लगाइदिए । भोलिपल्ट पूरै हात सुन्निएपछि मात्रै छिमेकी सपना शेर्पालाई लिएर उपचार केन्द्र गइन् ।त्यही साता इलाम सम्दुकी ७ वर्षीया भावना घिमिरे सर्पदंश उपचार केन्द्र चारआली पुग्दा उनको हात डोरीले बाँधिएको थियो । सर्पले टोकेको हातको नाडी बाँधिएकी उनलाई हजुरआमाले टोकेको भोलिपल्ट मात्रै उपचार केन्द्र पुर्याएकी थिइन् । उपचारमा खटिएका स्वास्थ्यकर्मीले कसिएको डोरी खोलेर उपचार सुरु गरे । यी दुवैलाई पहाडी क्षेत्रमा गुर्वे सर्पले टोकेको थियो । सर्पदंश उपचार केन्द्रका स्वास्थ्यकर्मीका अनुसार यो पहाडमा पाइने विषालु सर्प हो । यसले टोकेपछि तत्काल ज्यान जाने जोखिम कम हुन्छ तर अपांग भने बनाउँछ । भविष्यमा अर्थात केही वर्षपछि यसैको असरका कारण ज्यान जाने खतरा पनि उत्तिकै रहन्छ ।पूर्वका ताप्लेजुङ, पाँचथर, इलाम र तेह्रथुममा सर्पदंशका घटना बढेको छ । सर्पदंश उपचार केन्द्रका अनुसार चारआलीमा ५० प्रतिशत पहाडबाटै उपचारका आउने गरेका छन् । अधिकांश झारफुकले ठीक नभएपछि मात्रै यहाँ पुग्छन् ।जब समस्या देखिन थाल्छ बल्ल यस्तो भयो भन्दै आइपुग्छन्, एक स्वास्थ्यकर्मीले भने, अब त बानी नै भइसक्यौं चुपचाप उपचार थाल्छौं । ठीक भएपछि उनीहरू आफैंले पश्चाताप गर्ने गरेको स्वास्थ्यकर्मी बताउँछन् । सर्पले टोकेपछि घरेलु औषधि के हुन्छ, त्यहाँ नल्याए हुँदैन भनेर फोन गर्ने पनि उत्तिकै हुन्छन् । यहाँ समुदायको व्यवस्थापनमा नेपाली सेनाको २ नम्बर बाहिनीले उपचार केन्द्र चलाएको छ । व्यवस्थापन समिति अध्यक्ष दुर्गाप्रसाद भट्टराईका अनुसार सक्नेसम्मको उपचार यही गरिन्छ । सम्भव नभए अस्पतालमा पुर्याइन्छ । उपचार केन्द्रले सर्पदंशका चिन्ताजनक अवस्थाका बिरामीका लागि एउटा अस्पतालले एउटा आईसीयू उपलब्ध गराउने सम्झौता गरेको छ । उपचार गर्न यहींका स्वास्थ्यकर्मी जान्छन्, उनले भने, नसके घोपाका सर्पदंशका बिरामी हेर्ने चिकित्सक झिकाइन्छ । यहाँ आउने बिरामीका लागि जति दिन बस्नुपरे पनि ५ सय रुपैयाँ शुल्क लिइन्छ । एन्टिबायोटिक औषधि बिरामीले किन्नुपर्छ । तर, एन्टिस्नेक भ्याक्सिन भने नि:शुल्क उपलब्ध गराइने उनले बताए । केन्द्रको तथ्यांकअनुसार यहाँ वार्षिक १५ सयसम्म उपचारका लागि आएका छन् । बाहिनीले तालिम प्राप्त ५ जनालाई उपचार केन्द्रका लागि खटाएको छ । सर्पदंशका बिरामीको उपचार जिल्ला अस्पताल तथा स्वास्थ्य केन्द्रले गर्दैनन् ।"
साना सवारीले सुविधा,इटहरी (कास) नियमित बस सेवा र अन्य सवारी सुविधा नहुँदा सदरमुकाम आउजाउमा समस्या झेल्दै आएका दक्षिण क्षेत्रका बासिन्दालाई अहिले राहत पुगेको छ । इनरुवाबाट दैनिक २० म्याजिक भ्यान सञ्चालनमा आएपछि यस क्षेत्रका बासिन्दा एकै दिनमा सदरमुकाममा काम गरी फर्कन सक्ने भएका छन् ।इनरुवादेखि कप्तानगन्जको कौवाखौजस्थित नेपालभारत सीमा क्षेत्रसम्म बिहानदेखि साँझसम्म सवारीसाधन सञ्चालन हुन थालेका छन् । इनरुवादेखि २० किमि दूरीको यस क्षेत्रमा म्याजिक भ्यान सञ्चालनमा आएसँगै स्थानीयलाई आउजाउमा सहज भएको हो ।म्याजिक भ्यान सञ्चालक समिति अध्यक्ष तैयव अलीका अनुसार हाल डायल सिस्टम मा प्रत्येक २० मिनेटको फरकमा इनरुवाबाट र कप्तानगन्जस्थित सशस्त्र प्रहरी बलको बोर्डर आउट पोस्ट नजिकबाट छुट्ने व्यवस्था मिलाइएको छ । वैदशिक रोजगारीबाट फर्किएका युवाहरूले म्याजिक भ्यान सञ्चालन गरेका हुन् । पालोअनुसार यात्रुलाई सुविधा हुने गरी निर्धारित समयमै आवतजावत भइरहेको सञ्चालक शिवकुमार साहले बताए ।कप्तानगन्जको सीमानाकाबाट भारतीय बजार फुल्काहा २ किमि टाढा रहेकाले दैनिक उपभोग्य सामान किनमेल गर्ने नेपालीलाई पनि यसले सहज बनाएको स्थानीय शिवकुमार साहले बताए ।
तिहारमा सयपत्री फक्रिएन,"प्यूठान यसपटक यहाँका घरआँगनमा सयपत्री फुलेका छैनन् । तिहार चाँडै परेकाले नफक्रिएको हो । तिहार सुरु हुन लाग्दा पनि फूल नफुलेपछि यहाँका दिदीबहिनीले बजारमा पाइने प्लास्टिकका तयारी माला किनेर दाजुभाइलाई पहिर्याउने तयारी गरेका छन् । यो समस्या जिल्लाभरमै छ । तिहारका लागि भनेर फूल रोपें, प्यूठान नगरपालिका ४, टारीकी ७८ वर्षीया यशोदा भण्डारीले भनिन्, अहिलेसम्म फुलेन, दाजुभाइलाई माला कसरी बनाउने भन्ने चिन्ता छ । नफुलेपछि एकदुई थुंगा दाजुभाइको कानमा लगाइदिने योजना रहेको उनले सुनाइन् । पहिले मखमली, सयपत्री, गुरधौलीलगायत फूल मिसाएर माला उनेर लगाइदिन्थें, उनले भनिन्, बल्ल कोपिला लागेका छन् । मालाबिनाको तिहार खल्लो हुने भो । तिहार चाँडो परेको र असोजमा वर्षा नभएकाले फूल्न नपाएको उनको भनाइ छ । १ दाजु र ४ भाइ जम्मा पारेर सयपत्रीको माला लगाउँदा विगतमा तिहारको रौनक बेग्लै रहेको उनले सुनाइन् ।बजारमाा प्लास्टिकका माला पाइने भएपछि गाउँघरमा सयपत्री रोप्ने चलन कम हुँदै गएको छ । तिहार लक्षित फूल रोप्ने चलन हराउँदै गएको यशोदाका पति लोकबहादुरले सुनाए । सयपत्री र थुंगे माला लगाएर देउसी भैलो खेल्न जाँदा साँच्चिकै तिहार आएजस्तो हुन्थ्यो । पानी नपरेकाले लगाएको सयपत्री सबै नफुल्दै सुक्न थाले, प्यूठान नगरपालिका ३, ओखरबोटकी ईश्वरी पाठकले भनिन्, सिँचाइ गरी बचाएका बोट पनि फुलेका छैनन् । उनले तयारी माला किनेर दाजुभाइलाई लगाउने योजना रहेको सुनाइन् ।बजारमा तयारी प्रतिमाला ७० देखि सय रुपैयाँसम्म पर्छ । सयपत्री समयमै रोप्नुपर्ने, पानी राख्नुपर्ने झन्झट हुने भएपछि धेरैको रोजाइमा कृत्रिम माला परेको व्यापारीहरू बताउँछन् । नजिकिँदै गरेको तिहारले तयारी मालाको बिक्री दिनहुँ बढदै गएको बाग्दुलाका व्यापारी टुकलाल न्यौपनेले बताए । व्यापारीले जिल्लाको मुख्य बजार बाग्दुला, बिजुवार, बहाने, भिंगृ, बरौला, ढुंगेठाटी, ठूलाबेंसी र गोठीवाङका पसलैपिच्छे तयारी माला बिक्रीका लागि राखेका छन् ।"
आफ्नो पीडा भुलेर अरूको सेवा,"कञ्चनपुर (कास) कृष्णपुर नगरपालिका ४, किचाईकी मीना राना पतिले घरबाट निकालेपछि दिदीको घरमा आश्रय लिएर बसिरहेकी छन् । १६ वर्षकै उमेरमा विवाह भएकी उनी ५६ वर्ष पति र घरपरिवारकै यातना सहेर बसिन् । विवाह गरेको लामो समयसम्म सन्तान नभएको भन्दै उनका पति मधुपुकारले दोस्रो विवाह गरे । पछि उनलाई घरबाटै निकालियो । आफू घरेलु हिंसाको सिकार भएर घरबाटै निकालिए पनि अहिले उनी अरूको सेवामा जुटेकी छन् । उनी स्वास्थ्य स्वयंसेविका भएर गाउँगाउँ पुगेर सेवा दिइरहेकी छन् । गाउँलेको सेवासँगै आफ्नो गुजारा पनि चलेको छ, उनले भनिन्, खाली समयमा खेतीपातीको काममा मजदुरी पनि गर्छु । विवाह भएदेखि नै उनी घरेलु हिंसाको सिकार भइन् । पतिसँगै सासूससुरा र नन्दले पनि कुट्ने गरेको उनले सुनाइन् ।पतिले दोस्रो विवाह गरेसँगै मीनामाथिको यातना बढयो । दिनहुँको यातना सहन नसकेपछि साथी संस्थाको आस्था परियोजनाकै सहयोगमा उनले पतिविरुद्ध सम्बन्धविच्छेदसँगै बहुविवाह, अंश र यातना दिएको भन्दै मुद्दा दायर गरेकी छिन् । उनका पति मधुपुकार स्थानीय विद्यालयका शिक्षक पनि हुन् । कृष्णपुर ४, बैलकुण्डीकी लखनीदेवी राना पनि स्वास्थ्य स्वयंसेविका हुन् । उनी पनि मीनाजस्तै घरेलु हिंसापीडित हुन् । पतिले मदिरा सेवन गरी दिनहुँ कुटपिट गर्छन् । परिवार कसरी पाल्ने भन्ने चिन्ता भने उनकै काँधमा छ । यी सब पीडा बिर्सेर उनी पनि स्वास्थ्य सेवाका लागि गाउँगाउँ पुगिरहेकै छिन् ।तर मुक्त कमैया शिविरमा बसोबास भएकाले छोराछोरीको पढाइ र घरपरिवारको गुजारा कसरी गर्ने भन्ने चिन्ता कायमै रहेको उनले सुनाइन् । उनी खेतीपातीका बेला मजदुरीसमेत गर्छिन् । आफू पीडित भए पनि अरूको सेवामा लाग्न पाउदा खुसी भएको उनीहरू बताउँछन् ।"
