शीर्षक,विवरण
खड्का टिकट बाँड्दै,प्रतिनिधिसभा र प्रदेशसभा चुनावका लागि उम्मेदवार छान्न संसदीय समितिको बैठक बुधबारदेखि नै सुरु भएको छ । कांग्रेसको ६८ जिल्लाबाट उम्मेदवारको सिफारिस आइसकेको छ । बाँकी जिल्लाबाट आउने क्रममा रहेको जानकारी कांग्रेस पार्टी कार्यालयले दिएको छ । कमै ठाउँबाट मात्र सर्वसम्मत उम्मेदवार सिफारिस भएकाले कांग्रेस संसदीय समितिलाई टिकट बाँड्न ठूलै सकस बेहोर्नुपर्ने जानकारी स्रोतले दियो ।पार्टीहरूले प्रतिनिधिसभा र प्रदेशसभाको समानुपातिक सिटमा उम्मेदवार छनौट गरी सूची असोज २९ मा निर्वाचन आयोगमा पेस गर्नुपर्नेछ । त्यसअगावै उम्मेदवार छनौट गरिसक्न कांग्रेस संसदीय समितिले गठन भएकै दिनदेखि काम सुरु गरेको हो । समानुपातिकतर्फ प्रतिनिधिसभामा १ सय १० र प्रदेशसभामा २ सय २० सिट छन् । प्रत्यक्षतर्फ भने मंसिर १० मा चुनाव हुने क्षेत्रमा कात्तिक ५ र २१ गते चुनाव हुने क्षेत्रमा कात्तिक १६ मा उम्मेदवारी दिने कार्यक्रम छ । प्रत्यक्षतर्फ प्रतिनिधिसभामा १ सय ६५ र प्रदेशसभामा ३३० सिट छ ।नेता महतले संसदीय समितिको बैठकमा उम्मेदवार चयन गर्नेबारेमा बुधबार प्रारम्भिक छलफलमात्र भएको जानकारी दिए ।
कानुन के भन्छ ?,"राजनीतिक दलसम्बन्धी ऐन२०७३१४ दलको सदस्यता : (१) विधानबमोजिम अधिकार प्राप्त पदाधिकारीले दलको सदस्यता वितरण गर्न सक्नेछ (२) उपदफा (१) बमोजिम सदस्यता वितरण गर्दा देहायको योग्यता पुगेको नेपाली नागरिकलाई वितरण गर्नुपर्नेछ(ख) भ्रष्टाचार, जबर्जस्ती करणी, मानव बेचबिखन तथा ओसारपसार, लागूऔषध बिक्री वितरण तथा निकासी वा पैठारी, सम्पत्ति शुद्धीकरण, अपहरणसम्बन्धी कसुर वा नैतिक पतन देखिने अन्य फौजदारी कसुरमा कैदको सजाय नपाएको"
मनाङे पनि सिफारिस,"लमजुङ गुन्डा नाइकेका रूपमा चिनिएका राजीव गुरुङ (दीपक मनाङे) लाई एमाले मनाङले प्रदेशसभाका लागि प्रत्यक्षतर्फको उम्मेदवारमा सर्वसम्मत सिफारिस गरेको छ । मंसिर १० गते हुने पहिलो चरणको चुनावमा उनी माथिल्लो मनाङको नेस्याङ र नारफु गाउँपालिका सम्मिलित क्षेत्रबाट प्रदेश सदस्यमा चुनाव लड्नेछन् । माथिल्लो मनाङस्थित मनाङ गाउँका स्थायी बासिन्दा उनी प्राय: काठमाडौं बस्छन् । स्थानीय तहको चुनावदेखि भने उनी बाक्लै रूपमा मनाङ आउजाउ गर्दै स्थानीयको घरदैलो गरिरहेका छन् । यसअघि राप्रपामा रहेका उनी स्थानीय तह चुनावमा राप्रपाकै प्रचारमा मनाङमा खटिएका थिए । राप्रपाका जिल्ला अध्यक्षसमेत रहेका उनी उक्त पार्टीको जिल्ला कार्य समितिका सबै पदाधिकारीसहित साताअघि मात्रै एमालेमा प्रवेश गरेका हुन् ।स्थानीय तहको पहिलो चरणको निर्वाचन अगावै प्रहरी परिसर काठमाडौंले उपत्यकाको शान्ति सुरक्षा बलियो बनाउने भन्दै केही गुन्डा नाइके पक्राउ गरेको थियो । त्यसमा मनाङे पनि थिए । चुनावको वातावरण बिथोल्न सक्ने भन्दै पक्राउ गरेपछि सार्वजनिक अपराधअन्तर्गत जिल्ला प्रशासन कार्यालय काठमाडौंले उनलाई ५ दिन थुनामा राख्न अनुमति दिएको थियो । स्थानीय तहको चुनाव सकिएको ५ महिना नबित्दै उनै उम्मेदवार सिफारिस भएका हुन् । प्रहरीले मनाङे र उनको समूहलाई काठमाडौंमा पटकपटक अनुसन्धानको दायरामा खिच्थ्यो । काठमाडौं प्रहरी परिसर प्रमुख भएका बेला रमेश खरेलले पनि मनाङेलाई अवैध असुली र गुन्डागर्दी आरोपमा पक्राउ गरेका थिए । गत पुसमा दलबलसहित राप्रपा प्रवेश गरेका मनाङे पछिल्ला दिनमा एमालेनिकट देखिएका थिए । राप्रपा प्रवेश गर्नुअघि भने उनी नेपाली कांग्रेसबाट सक्रिय राजनीतिमा थिए ।आपराधिक गतिविधि सञ्चालन गर्दै अकुत सम्पत्ति आर्जन गरेको आरोपमा समेत मनाङेले सम्पत्ति शुद्धीकरणको मुद्दा खेपेका थिए । उनीमाथि झन्डै १५ करोड अकुत सम्पत्ति आर्जन गरेको आरोप थियो । २०७३ असार दोस्रो साता सम्पत्ति शुद्धीकरणको मुद्दामा विशेष अदालतका कर्मचारीलाई धम्की दिएको आरोपमा पनि उनी पक्राउ परेका थिए । भदौमा उनलाई अकुत सम्पत्ति आर्जनको मुद्दामा विशेष अदालतले सफाइ दिएको थियो । बारम्बार पक्राउ पर्दै छुटदै आएका मनाङे एमालेमा प्रवेश गरेर राजनीतिमा फेरि सक्रिय हुन खोजेका छन् ।एमाले जिल्ला सचिव लोकेन्द्र घलेले जिल्ला कमिटीले उनलाई प्रदेशको क्षेत्र २ का लागि प्रत्यक्षतर्फ उम्मेदवार सिफारिस गरेको बताए । प्रदेशको क्षेत्र १ बाट एमालेले धोर्जे ढल्डुल गुरुङलाई सिफारिस गरेको छ । कांग्रेसका पुराना नेता मानिने उनी एक महिनाअघि मात्रै एमालेमा प्रवेश गरेका थिए । पार्टीले मनाङमा प्रतिनिधिसभाका लागि प्रत्यक्षतर्फ पोल्देन छोपाङ गुरुङलाई सिफारिस गरेको छ । एमाले मनाङले समानुपातिकतर्फ प्रतिनिधिसभाका लागि युटेन गुरुङलाई सिफारिस गरेको छ । समानुपातिकतर्फ नै प्रदेशको क्षेत्र १ बाट मंगलबहादुर गुरुङ, मनबहादुर गुरुङ, नन्दबहादुर गुरुङ र रत्नाकुमारी गुरुङ तथा प्रदेशको क्षेत्र २ बाट पासाङ विष्ट, याङडुुङ गुरुङ, मंगलबहादुर गुरुङ र नरेन्द्र घलेलाई सिफारिस गरिएको छ । मनाङमा करिब ६ हजार मतदाता छन् । ४ वटा स्थानीय तह रहेको मनाङमा नेस्याङ र नारफु गाउँपालिका प्रदेशतर्फको क्षेत्र २ मा पर्छ । प्रदेशको क्षेत्र १ मा चामे र नासोङ गाउँपालिका पर्छ । स्थानीय तहको निर्वाचनमा एमालेले कांग्रेस सांसद टेकबहादुरको गृह गाउँपालिका नेस्याङ र सदरमुकाम रहेको चामे गाउँपालिकाको प्रमुख जितेको थियो । मनाङमा संविधानसभा निर्वाचन २०७० मा कांग्रेसका टेकबहादुर गुरुङ विजयी भएका थिए ।"
अर्थतन्त्र खस्किँदै,"चालु आर्थिक वर्षको दुई महिनामा ९ प्रतिशतले आयात वृद्धि भए पनि निर्यातको वृद्धि भने ३ प्रतिशत मात्रै छ । पहिलो दुई महिनाको तथ्यांकअनुसार १ खर्ब ६२ अर्ब ९४ करोड आयात भएकोमा निर्यात भने १३ अर्ब ६० करोड रुपैयाँको मात्रै भएको छ । गत वर्ष १३ अर्ब १० करोडको निर्यात र आयात भने १ खर्ब ४९ अर्ब २२ करोडको भएको थियो । पहिलो दुई महिनामै गत वर्षको तुलनामा झन्डै १० प्रतिशतले व्यापार घाटा वृद्धि भएको छ । भन्सार विभागको तथ्यांकअनुसार साढे १ खर्ब रुपैयाँको व्यापार घाटा भएको हो । गत वर्षको दुई महिनामा १ खर्ब ३६ अर्ब रुपैयाँ मात्रै व्यापार घाटा भएको थियो । बढदो व्यापार घाटा र त्यसलाई रेमिट्यान्सले थेग्न नसकेपछि भुक्तानी सन्तुलन ऋणात्मक भएको छ । देश भित्रिनेभन्दा बाहिरिने रकम बढी भए भुक्तानी सन्तुलन ऋणात्मक हुन्छ । यसले मुलुकको विदेशी मुद्राको सञ्चिति, विनिमय दर र बजार भाउमा समेत नकारात्मक असर पार्ने हुँदा ऋणात्मक भुक्तानी सन्तुलनलाई खतराको सूचक मानिन्छ । साउनमा २ दशमलव ३ प्रतिशत मात्रै रहेको मुद्रा स्फीति दरलाई भुक्तानी सन्तुलनमा चाप परिरहे नियन्त्रण गर्न कठिन हुने अर्थविद् बताउँछन् । निर्यात नबढ्नुका मुख्य कुरा उत्पादन लागत उच्च रहेको उद्योग वाणिज्य महासंघका वरिष्ठ उपाध्यक्ष शेखर गोल्छाले बताए । व्यावसायिक लागत कम हुनुपर्छ, उनले भने, यसले उत्पादन नै बढाउन सकिरहेको छैन । बढी निर्यात हुने सामग्रीमा पनि समस्या रहेको उनले बताए । कुनै समय गार्मेन्ट, कार्पेट, पस्मिना हाम्रा मुख्य निर्यातका सामग्री थिए । गार्मेन्ट सकिसकेको छ । कार्पेट र पस्मिना पहिलाभन्दा निकै घटेको छ । घट्नुको पछाडि उत्पादन नहुनु, उत्पादन लागत बढी हुनु रहेको उनले बताए । त्यसकारण उद्योग वाणिज्य महासंघले निर्यातमा अनुदान हुनुपर्छ भन्ने कुरा उठाएको थियो । बजेटमा केही उत्पादनहरूका लागि व्यवस्था गरिएको छ । तर हामीले मागेजति भएको छैन, उनले भने, अब निर्यात नबढ्ने हो भने भुक्तानी सन्तुलनमा ठूलो समस्या आउने छ ।"
नयाँ परराष्ट्र नीतिको मस्यौदा,"संविधानमा परराष्ट्रको प्राथमिकता तय भए पनि यसको व्याख्या नभएकाले यसलाई समेत सहयोग पुग्ने गरी प्रतिवेदनले कूटनीतिक विश्लेषण गरेको बैठकमा सहभागी एक सदस्यले स्पष्ट पारे । यसमा के छ भन्ने विषयमा सरकारलाई बुझाएपछि मात्र बोल्न सकिन्छ । अहिले हामी काम गर्दैछौं । केही दिनमा यसलाई अन्तिम रूप दिनेछौं । दुई महिना ढिलो भइसकेको छ । अब लम्ब्याउँदैनांै, सहसंयोजक प्राध्यापक खत्रीले अमेरिकाबाट कान्तिपुरसँग टेलिफोनमा भने, हामी निरन्तर सम्पर्कमा रहेर काम गरिरहेका छौं । सबैको उत्तिकै सक्रियता र मिहिनेत परेको छ । उपयोगी हुने गरी नै मस्यौदा आउनेछ ।सरकार र मन्त्रीपिच्छे कूटनीतिक कार्यशैली र आधारसमेत फरक हुने विगतलाई चिरेर दिगो कूटनीति तय गर्न तत्कालीन सरकारले कार्यदल बनाएको हो । सबै दलको प्रतिनिधित्व रहेको कार्यदलले कूटनीतिमा सबै दलको साझा धारणा आउने गरी काम गरेको बताइएको छ । यो प्रतिवेदन लागू गरे कूटनीतिक धरातल धेरै माथि पुग्न सक्ने कार्यदलका सदस्यहरूको दाबी छ । प्रतिवेदनमा दूतावास किन खोलिन्छ ? यसका आधारमापदण्ड, प्रभावकारिता, मुलुकको कूटनीतिक प्राथमिकता, मुलुकपिच्छेको सम्बन्ध, कूटनीतिज्ञको क्षमता अभिवृद्धि, अवैतनिक दूतावास, महावाणिज्य दूतावासको कार्ययोजनाप्रभावकारितालगायत विषय समेटिएका छन् । कार्यदलले संविधानका निर्देशक सिद्धान्त तथा परराष्ट्र नीतिका आधारभूत मूल्य र मान्यताहरूलाई कायम राख्दै नेपालको सर्वाेपरि राष्ट्रिय हितलाई संवद्र्धन र प्रवद्र्धन हुने गरी गतिशील परराष्ट्र नीतिमा जोड दिएको बताइएको छ । नेपालको परराष्ट्र नीतिका निर्धारक तत्त्वहरूको बदलिँदो आयामको पहिचान, सामञ्जस्यपूर्ण र विस्तृत परराष्ट्र नीति एवं छिमेक नीतिका लागि देशले तय गर्नपर्ने अल्पकालीन, मध्यकालीन तथा दीर्घकालीन प्राथमिकताहरूसमेत मस्यौदामा परेका छन् । द्विपक्षीय, उपक्षेत्रीय, क्षेत्रीय एवम् बहुपक्षीय कूटनीति, सीमा सुरक्षा र विदेशी प्रभाव तथा परराष्ट्र नीतिका विभिन्न आयामका क्षेत्रगत नीतिहरूको पुनर्मँल्यांकनसमेत मस्यौदामा छ । आर्थिक, सामरिक, रणनीतिक र नेपालको द्विपक्षीय कूटनीतिक, सांस्कृतिक र जनस्तरको समस्याका हिसाबले महत्त्वपूर्ण मित्रराष्ट्रहरूसँगको सम्बन्धका प्राथमिकता र कार्ययोजनासमेत मस्यौदाले निर्धारण गरेको छ । केही अब्बल र उदाउँदा कूटनीतिज्ञ, अर्थवाणिज्य क्षेत्रका हस्तीहरूबीच लामो छलफल र खरो बहसबाट मस्यौदा तयार पारिएको कार्यदलका एक सदस्यले बताए ।कार्यदलमा प्राध्यापक खत्रीको सहसंयोजकत्वमा पूर्वमन्त्री विद्याधर मल्लिक, पूर्वराजदूत डा शंकरप्रसाद शर्मा, अर्थ जानकार पोषराज पाण्डे, श्रम कूटनीतिका जानकार डा गणेश गुरुङ, पूर्वपरराष्ट्र सचिव मधुरमण आचार्य, पूर्वराजदूत शम्भुराम सिम्खडा, पूर्वराजदूत डा ऋषिराज अधिकारी, दक्षिण एसिया अध्ययन केन्द्रका प्रमुख डा निश्चलनाथ पाण्डे, सुरक्षा क्षेत्रका काम गर्दै आएका दीपकप्रकाश भट्ट, पूर्वसचिव मोहन बन्जाडे, पूर्वरथी पवनबहादुर पाण्डेलगायतले काम गरिरहेका छन् । उच्चस्तरीय कार्यदलका सदस्यसचिवसमेत रहेका परराष्ट्र सचिव शंकरदास बैरागी भने कार्यदलका बैठकमा त्यति सहभागी भएनन् ।"
माओवादी केन्द्र र संयुक्तबीच एकता,"काठमाडौं (कास) माओवादी केन्द्र र नेकपा (संयुक्त) बीच बुधबार एकता भएको छ । पार्टी एकताको संयुक्त वक्तव्यमा माओवादी केन्द्रका अध्यक्ष पुष्पकमल दाहाल र संयुक्तका अध्यक्ष गणेश साहले हस्ताक्षर गरेका छन् । एकता कार्यक्रममा दाहालले कम्युनिस्टहरूको बृहत् एकता र ध्रुवीकरणमार्फत मुलुकमा समाजवादी क्रान्ति सम्पन्न गर्ने बताए । हामीले एकता र ध्रुवीकरणको नयाँ प्रक्रिया आरम्भ गरेका छौं, यो हाम्रा लागि निकै खुसीको कुरा हो । कम्युनिस्टहरूको एकता र ध्रुवीकरणमार्फत नेपालमा समाजवादी क्रान्ति र सर्वहारा वर्गलाई नयाँ सन्देश दिनेछौं, दाहालले भने । अध्यक्ष दाहालले निरन्तरतामा क्रमभंगलाई आफूले आत्मसात् गरेको बताए । माओवादीले कहिल्यै पनि घिसेपिटे तरिकाले सोचेन, एउटा नयाँ सोच र क्रमभंगका रूपमा हामी अहिलेको ठाउँमा आइपुगेका छौं, उनले भने, कतिपय कम्युनिस्ट नेता र अग्रजहरू मन्दिरमा घण्टी बजाएझैं एकै ठाउँमा बसिरहनुभएको छ, हामीले त्यसो गरेनौं । कार्यक्रममा संयुक्तका अध्यक्ष साहले शान्तिपूर्ण राजनीतिक परिवर्तनमा अगाडि बढेको पार्टी क्रान्तिकारी विद्रोहको नेतृत्व गरेको पार्टीसँग एकता हुँदा कम्युनिस्ट आन्दोलनमा नयाँ गति पैदा हुने धारणा राखे । एकतासँगै संयुक्तका ३ सांसद पनि माओवादी केन्द्रमा जोडिएका छन् ।"
राष्ट्रिय पुस्तकालय बेहाल,"राष्ट्रिय पुस्तकालयले पुस्तकालय सुधारका निम्ति विगतमा जापान सहयोग नियोग (जाइका), युनेस्को, डानिडा प्रोजेक्टसित सहकार्य गरेको थियो । तर, अहिले त्यस्ता कुनै सहयोगी दाता रहेका छैनन् । पुस्तकालयको वेबसाइटसमेत अपडेट हुन सकिरहेको छैन । राष्ट्रिय पुस्तकालयका दुर्लभ, महत्त्वपूर्ण पुस्तक संरक्षणका निम्ति जापान सरकारले सन् २००१ मा माइक्रोग्राफिक यन्त्र प्रदान गरेको थियो । ती माइक्रोफिल्म क्यामरा, प्रोसेसिङ मेसिन, माइक्रोफिल्म रिडर, बाइन्डिङ इकुप्मेन्टलगायत यन्त्र निकम्मा अवस्थामा थन्किएका छन् ।"
किशोरावस्थामै सुर्ती सेवन,"काठमाडौं तीनपटक स्वास्थ्यमन्त्री बनेका गिरिराजमणि पोखरेलले आठ कक्षामा पढ्दाताका साथी संगतमा लागेर लहैलहैमा चुरोट खान सुरु गरेका थिए । किशोर उमेरमा सुरु भएको चुरोटको लतलाई करिब एक दशकपछि सार्वजनिक रूपमै घोषणा गरेर उनले त्यागे । यसरी त्याग्न सक्ने थोरैमा उनी पर्छन् । स्कुले जीवनमै लहैलहैमा चुरोट, सुर्ती, रक्सी सेवन सुरु गरेर जीवनपर्यन्त यसले दिने स्वास्थ्य समस्याको भारी बोक्नेको संख्या मुलुकमा कम छैन । ८१ प्रतिशत किशोरावस्थाकाले सुर्ती र ५२ प्रतिशतले मदिरा सेवन गर्ने गरेको तथ्यांक ग्लोबल स्कुल बेस्ड स्टुडेन्टस सर्भे, नेपाल २०१५ ले देखाएको छ । अध्ययनअनुसार हाम्रा स्कुले बालबालिकाहरू मुटुसम्बन्धी रोगको उच्च जोखिममा छन् । सातामा एक घण्टाको शारीरिक गतिविधि नगर्ने किशोरावस्थाका व्यक्ति करिब ८५ प्रतिशत छन् । यति मात्र नभएर ३२ प्रतिशत बालबालिकाले कार्बोनेटेड पेय पदार्थ उपयोग गर्छन् भने ६१ प्रतिशत बढी तौलका छन् । मुटुरोग अधबैंसे वा यो भन्दा पछि देखापर्ने भए पनि यो रोगको जोखिम किशोरावस्थामै लागेको आनीबानीले गर्दा हुने गरेको विज्ञहरू बताउँछन् । स्कुले विद्यार्थीलाई मुटुरोगको जोखिमबारे जानकारी दिएर यसले ऊमात्र नभएर परिवार तथा अन्य व्यक्तिको जीवनशैलीमा समेत सकारात्मक परिवर्तन ल्याउन सकिन्छ, मुटुरोग विशेषज्ञ डाओममूर्ति अनिलले भाष्कर सम्झना प्रतिष्ठानद्वारा आयोजित भाष्कर स्कुल हृदय स्वास्थ्य सशक्तीकरण गोष्ठीमा बताए । किशोरावस्था वा योभन्दा पहिले अस्वस्थ खानपान, निष्क्रिय जीवनशैली, सुर्ती, मदिरा सेवन तथा तनावलगायतले मुटुरोगको जोखिम बढाउने पनि उनले बताए । मुटु स्वास्थ्यप्रति सचेतता बढाउनका लागि स्कुले विद्यार्थीहरूलाई पाठ्यक्रमअन्तर्गत नै तालिम दिनुपर्ने पनि उनले बताए । मुटुसम्बन्धी समस्याबाट बचाउन सकिन्छ तर यसका लागि स्कुले जीवनदेखि नै नसर्ने रोगबारे उचित वैज्ञानिक र व्यावहारिक ज्ञान दिनुपर्छ, उनले भने, हामी कहाँ शिक्षित जनसमुदायमा समेत मुटुसम्बन्धी स्वास्थ्यबारे उचित ज्ञानको कमी देखिएको छ ।सहरको फेरिएको जीवनशैलीलाई अधिकांश चिकित्सकहरू मुटुरोगको प्रमुख कारक मान्दछन् । उच्च रक्तचाप भएका ६० प्रतिशत नेपालीलाई आफू उच्च रक्तचापबाट पीडित रहेको जानकारी नभएको अनुमान गरिन्छ । जीवनशैलीसम्बन्धी सकारात्मक परिवर्तन, तनाव नियन्त्रण, नियमित व्यायाम र उपयुक्त आहारले मुटुको रोग, हृदयाघात हुने सम्भावनामा निकै कमी ल्याउने ओममूर्ति बताउँछन् । युवाहरू मुटुरोगको जोखिममा रहेको जनाउँदै डाअभिनव वैद्यले केही स्कुलमा गरिएको अध्ययनलाई आंैल्याउँदै भने, सात प्रतिशत विद्यार्थी चुरोट खान्छन्, सात प्रतिशत मदिरा सेवन गर्छन्, उनीहरू जंक फुड खान बाध्य छन् भने शारीरिक सक्रियतासमेत अत्यन्त कम छ अझ निरन्तर तनाव त छँदैछ ।"
११ बुँदे घोषणापत्र जारी,"काठमाडौं (कास) काठमाडौंमा आयोजित पहिलो विश्व शेर्पा सम्मेलन ११ बँुदे घोषणापत्र जारी गर्दै सम्पन्न भएको छ । राजधानीको बौद्धस्थित शेर्पा सेवा केन्द्रमा तीन दिनसम्म चलेको सम्मेलनले विभेद, उत्पीडनको विरुद्ध तथा संयुक्त राष्ट्रसंघ विभिन्न सन्धिद्वारा जारी अन्य मानव अधिकार, आदिवासी जनजातिसम्बन्धी बडापत्र र विभिन्न अन्तर्राष्ट्रिय कानुनको कार्यान्वयनमा जोड दिएको छ । त्यस्तै, शेर्पाको साझा मुद्दालाई विश्वका शेर्पाले हातेमालो गर्दै हरेक कुरामा एकता भई अन्याय अत्याचारविरुद्ध साझा रूपमा काम गर्ने प्रतिबद्धता जाहेर गरिएको विज्ञप्तिमा छ ।उद्घाटन सत्रमा प्रधानमन्त्री शेरबहादुर देउवाले विश्वको गौरवशाली इतिहास बोकेका शेर्पा समुदायको यो सम्मेलनमार्फत शेर्पाहरूको विश्व साझा मञ्च तयार हुनेमा आफू विश्वस्त रहेको भन्दै शुभकामना व्यक्त गरेका थिए । सम्मेलनको दोस्रो दिन विभिन्न विषयका विज्ञहरूद्वारा कार्यपत्र प्रस्तुत गरी छलफल गरियो । छलफलमा २२ मुलुकका करिब ५ सय शेर्पा प्रतिनिधिको उपस्थिति थियो । ग्लोबल शेर्पा एसोसिएसन तदर्थ समितिको संयोजक तथा नेपाल शेर्पा संघका अध्यक्ष आङदोर्जी लामा शेर्पाको अध्यक्षतामा सुरु भएको कार्यक्रममा शिक्षा, राजनीति, लगानी, धर्म, मितव्ययिता, सञ्चार, लगानी, पर्वतारोहण, वातावरण, महिला सशक्तीकरण, युवा, विद्यार्थीलगायत विषयमा कार्यपत्र प्रस्तुत भएको थियो । प्रस्तुत कार्यपत्रमाथि विभिन्न १० समूहमा छलफल गरिएको थियो । प्रत्येक समूहमा ३० बढी प्रतिनिधि थिए । राज्य सञ्चालनको मूल नीति राजनीति नै भएको हुँदा राजनीतिमा चासो र सरोकार राख्नु शेर्पाहरूको मात्र होइन, आम नागरिकको मानव अधिकार र नैसर्गिक अधिकारसमेत भएको हुँदा आआफ्नो मुलुकको राजनीतिमा व्यापक सहभागिता जनाउन सबै सहभागीहरूले पहल गर्ने र यस्ता विषयवस्तुमाथि एक देशका शेर्पाहरूले अर्को देशका शेर्पाहरूलाई नैतिक सर्मथन गर्न सक्नेछ, घोषणापत्रको पहिलो बुँदामा छ । दोस्रो बुँदामा विश्वका सबै शेर्पाहरूले आफ्नो परम्परागत धर्म, संस्कृति सामाजिक प्रचलन र मूल्य मान्यताहरू अवलम्बन गर्दा कम खर्चमा परम्परागत संस्कृतिको संरक्षण हुने र आर्थिक बोझ पनि नपर्ने गरी गर्ने गराउने उल्लेख छ ।"
कान्तिपुरकर्मी मियाँ पुरस्कृत,"काठमाडौं (कास) नेपाल वन पैदावार उद्योग व्यवसायी महासंघ नेपाल (फेनफिट) यो वर्षदेखि सुरु गरेको वन पैदावार उद्यम प्रवद्र्धन पत्रकारिता पुरस्कार कान्तिपुरकर्मी अब्दुल्लाह मियाँलाई प्रदान गरेको छ । फेनफिनको महाधिवेशनको अवसरमा वातावरण र वन पैदावारको संरक्षणमा योगदान पुर्याएका मियाँसहित विभिन्न व्यक्तिलाई पुरस्कृत र सम्मानित भएका हुन् । वनमन्त्री विक्रम पाण्डेले सम्मानपत्र र २१ हजार १ सय ११ रुपैयाँको पुरस्कार बुधबार मियाँलाई प्रदान गरे । यस्तै, महासंघले वन व्यवस्थापन तथा उद्यम प्रवद्र्धन राष्ट्रिय पुरस्कार वातावरण मन्त्रालयका सचिव डाविश्वनाथ ओलीलाई दिएको छ । पुरस्कारको राशि ५१ हजार १ सय १ रुपैयाँ छ । वातावरण संरक्षण अभियन्ता हेमन्तराज काफ्ले, व्यवसायीहरू अर्जुन रानाभाट, भीमबहादुर साउद, दिनेश वाग्ले, पन्नाकाजी श्रेष्ठ, ब्रह्मदेव साह र केशव श्रेष्ठलाई पनि सम्मान गरियो । राजधानीमा सुरु फेनफिटको नवौं महाधिवेशनमा देशभरबाट तीन सय प्रतिनिधि र पर्यवेक्षक सहभागी छन् । महाधिवेशनले तीन वर्षका लागि नयाँ नेतृत्व चयन गर्नेछ ।"
सीटीईभीटी निर्देशकलाई कालोमोसो,"भक्तपुर (कास) सत्तारुढ कांग्रेसको भ्रातृ संगठन नेविसंघका कार्यकर्ताले बुधबार प्राविधिक शिक्षा तथा व्यावसायिक तालिम परिषद् (सीटीईभीटी) स्तर निर्धारण महाशाखाका निर्देशक जीवनारायण काफ्लेलाई मोसो दलेका छन् । आफ्नै मातृ पार्टीका नेता तथा शिक्षामन्त्री गोपालमान श्रेष्ठअन्तर्गतको सीटीईभीटीले सम्बन्धन दिएको विरोधमा नेविसंघले काफ्लेलाई कालोमोसो दलेको हो । नेविसंघले शुक्रबारदेखि सीटीईभीटीको प्रशासन प्रमुख, सदस्य सचिव, उपाध्यक्ष, स्तर निर्धारण महाशाखाका निर्देशकको कक्षमा ताला लगाएको छ । नेविसंघका कार्यकर्ताले निर्देशक काफ्लेलाई फोन गरी भेट्नुपर्यो भन्दै कार्यालयको बैठक कक्षमा मोसो लगाएको प्रहरीले जनाएको छ ।"
कर्मचारी अभावले काम प्रभावित,"काठमाडौं (कास) नयाँ खटाइएका कर्मचारीहरू नगरपालिकामा नपुगिदिँदा दैनिक कार्य प्रभावित भएका छन् । स्थानीय तहमा विभिन्न विषयगत कर्मचारीका साथै वडाहरूमा समेत पर्याप्त कर्मचारी नभएको नगरपालिकाले जनाएका छन् । दक्षिणकाली नगरपालिकाकी कार्यकारी अधिकृत सुशीला पौडेल ढकालले अझैसम्म केही विषयगत कर्मचारीहरू आइनसकेको बताइन् । शिक्षा र स्वास्थ्य शाखा भने कर्मचारी आइसकेकाले गठन भइसकेको छ । नगरपालिकामा अहिले ३४ वटा शाखा मात्र गठन भएका छन्, ढकालले भनिन्, कार्यसञ्चालनमा कर्मचारी अभावका साथै स्थानको पनि अभाव छ । नगरपालिकाको भवन विद्यालयको भवनमा छ । एउटै कोठामा पार्टिसन गरेर शाखाहरू व्यवस्थापन भइरहेको छ । थपिने कर्मचारीहरूको यकिन नभएसम्म कोठा भाडामा लिने प्रक्रिया अघि नबढाइएको उनले बताइन् ।"
बजेट लैजान मानेनन्,"काठमाडौं (कास) वडाध्यक्ष र नगरप्रमुखबीच बजेटबारे सहमति नहुँदा टोखा नगरपालिकाका ५ वटाका वडाध्यक्षले बजेट लैजान मानेका छैनन् । दलीय आधारमा दुई खेमामा विभाजित वडाध्यक्षहरू र मेयरकाबीच कुरा नमिल्दा वडाहरूमा बजेट जान नसकेको हो । वडा नं ६ का वडाध्यक्ष महेश्वर केसीले बजेट नपाएको बताए । हामी कर संकलन गरी पठाइरहेका छौं तर खर्च गर्न पाएका छैनौं, केसीले भने, बजेट अहिलेसम्म आइसकेको छैन । बजेटका विषयमा नगरप्रमुखसँग विवाद रहे पनि सिफारिस तथा अन्य काममा प्रभाव नपरेको उनले बताए । वडा नंं ८ का अध्यक्ष केशवबहादुर खत्रीले कर र बजेटको आकारको विषयमा नगरप्रमुखसँग कुरा मिल्न नसकेको बताए । उनले बजेट केन्द्रीकृत गरिएको र वडाहरूलाई खर्च तथा योजना छनोटको स्वतन्त्रता संकुचित पारिएको आरोप लगाए ।"
बाल कलाकारको स्मृतिमा रक्तदान,काठमाडौं (कास) बाल कलाकार काजल नेपालीको स्मृतिमा राजधानीको भृकुटीमण्डपमा मंगलबार खुला रक्तदान गरिएको छ । रक्तअल्पतासम्बन्धी रोगका कारण उनको गत बिहीबार निधन भएको थियो । रामजी नेपाली फाउन्डेसन ले रक्तदान गरेको हो । काजल गायक रामजी र गायिका कृष्णा परियारकी जेठी छोरी हुन् ।
अत्यावश्यक विधेयक अलपत्र,"काठमाडौं संसद्को कार्यकाल सकिनै लाग्दासमेत सरकारी प्राथमिकतामा नपरेका कारण निर्वाचनका लागि अत्यावश्यक विधेयक अलपत्र परेका छन् । संविधानसभाबाट रूपान्तरित संसद्को कार्यकाल प्रतिनिधिसभा निर्वाचनको उम्मेदवारी दर्ताको अघिल्लो दिन नै सकिने संवैधानिक व्यवस्था छ । तर राष्ट्रिय सभा सदस्य निर्वाचनसम्बन्धी विधेयक संसद्को कार्यसूचीमै चढेको छैन । सरकारका तर्फबाट ढिलो गरी पेस भएको विधेयकमा सांसदहरूले राखेका संशोधन प्रस्तावसहितको दफावार छलफल हुन बाँकी नै छ । पछिल्लो समय कोरम पुर्याउन मुस्किल परिरहेको संसद् बैठक सामान्य कार्यसूचीको औपचारिकतामा सीमित छ । संसद्को नियमावली र अभ्यासअनुसार संसद्को कार्यसूची निर्धारण सरकारको प्राथमिकताअनुसार हुन्छ । निर्वाचनसम्बन्धी विधेयक छोटो प्रक्रियाबाट पारित गर्ने उद्देश्यले दफावार छलफलका लागि संसदीय समितिमा पठाइएको छैन । तर सत्तारूढ घटकभित्रै विधेयक संशोधनबारे एकमत नभएपछि सोझै पूर्ण बैठकबाट विधेयक पारित गर्ने कार्यसूची तय हुन नसकेको हो ।प्रमुख सत्तारूढ घटक कांग्रेसले आफ्नै नेतृत्वको सरकारद्वारा प्रस्तावित विधेयकमा संशोधन गरी राष्ट्रिय सभाका सदस्यहरूको चयन एकल संक्रमणीय प्रणालीबाट गरिनुपर्ने अडान राखेको छ । दलहरूले प्राप्त गरेको मत र सिट संख्याको समानुपातिक प्रतिनिधित्वका लागि राष्ट्रिय सभामा एकल संक्रमणीय निर्वाचन प्रणाली अपनाइनुपर्छ, कांग्रेस संसदीय दलका मुख्य सचेतक चीनकाजी श्रेष्ठले भने, संघीय संसद्को तल्लो सदन प्रतिनिधिसभामा मात्र नभई प्रदेशसभामा समेत प्रत्यक्ष मात्र नभई दलहरूले प्राप्त गरेको मतका आधारमा निश्चित संख्यामा समानुपातिक सिट प्राप्त गर्ने प्रणाली छ । संघीय संसद्को माथिल्लो सदनमा चाहिँ किन दलहरूको समानुपातिक प्रतिनिधित्व हुनु नपर्ने ? प्रतिनिधिसभा र प्रदेशसभा निर्वाचनका लागि चुनावी गठबन्धन गरेका वामपन्थी दलहरू भने एकल संक्रमणीय मत प्रणालीको विपक्षमा छन् । संवैधानिक प्रावधानअनुरूपको विधेयक छिटो पारित हुनुपर्ने उल्लेख गर्दै प्रमुख प्रतिपक्षी एमाले संसदीय दलका प्रमुख सचेतक भानुभक्त ढकालले तत्कालको स्वार्थका पछाडि नलाग्न सत्तारूढ कांग्रेसलाई आग्रह गरे । सरकारले ल्याएको विधेयकमा प्रतिपक्षको होइन, सत्तापक्षको विमति हुने अनौठो प्रवृत्ति देखिएको छ । हामी यसलाई छिटो पारित गरौं भनिरहेका छौं, एमाले प्रमुख सचेतक ढकालले भने, वामपन्थी दलहरूबीच चुनावी गठबन्धन बनेपछि मात्रै कांग्रेसले संविधानमा व्यवस्था नै नभएको एकल संक्रमणीय निर्वाचन प्रणाली सम्झन पुगेको छ । राष्ट्रिय सभाका ५९ मध्ये ५६ सदस्यको प्रदेशसभाका सदस्य र स्थानीय तहका प्रमुखउपप्रमुखहरू रहने निर्वाचक मण्डलबाट चुनिने संवैधानिक व्यवस्था (संविधानको धरा ८६) छ । जसअनुसार प्रत्येक प्रदेशबाट कम्तीमा तीन महिला, एक दलित र एक अल्पसंख्यक वा अपांगता भएको व्यक्तिसहित आठआठ जना निर्वाचित हुने व्यवस्था विधेयकमा प्रस्तावित छ । उम्मेदवारमध्ये सबभन्दा बढी मत ल्याउने विजयी हुने बहुमतीय प्रणाली विपरीत एकल संक्रमणीय मत प्रणालीमा निर्वाचक मण्डलका सदस्यहरूले एकभन्दा बढी उम्मेदवारलाई प्राथमिकता क्रमअनुसार मत दिन पाउँछन् । कुनै उम्मेदवारले प्राप्त गरेको विजयी हुन आवश्यक संख्याभन्दा बढी मत दोस्रो प्राथमिकतामा संक्रमण हुने प्रणालीमा कुनै पनि मत खेर जाँदैन, प्रत्येक मतको मूल्य हुन्छ । निर्वाचक मण्डलको शक्ति सन्तुलनअनुसार प्रतिनिधित्व हुने यस प्रणालीले अल्पमतलाई उसको शक्तिअनुसारको प्रतिनिधित्व सुनिश्चित गराउँछ । तर यस्तो प्रणालीमा मतदान र गणना प्रक्रिया निकै झन्झटिलो हुन्छ । २०४७ को संविधानअनुसार राष्ट्रिय सभाका ६५ मध्ये ३५ सिट (प्रतिनिधिसभाबाट निर्वाचित हुने) का लागि एकल संक्रमणीय निर्वाचन प्रणालीको अभ्यास भएको थियो । निर्वाचन विज्ञहरूका अनुसार प्रदेशसभा र स्थानीय तहका प्रमुखउपप्रमुखको मतको भार फरक रहने संवैधानिक व्यवस्थाका कारण पनि राष्ट्रिय सभामा एकल संक्रमणीय प्रणाली अपनाउन निकै अप्ठ्यारो पर्छ । केही दिनअघि प्रधानमन्त्री शेरबहादुर देउवाले निर्वाचन आयोगका पदाधिकारीसँग राष्ट्रिय सभामा एकल संक्रमणीय प्रणालीको सम्भावनाबारे छलफल गरेका थिए । जवाफमा आयोग पदाधिकारीहरूले निर्वाचक मण्डलका सदस्यहरूको मतभारसमेत फरक रहेको अवस्थामा यस्तो प्रणाली अपनाउन निकै अप्ठ्यारो पर्ने जवाफ दिएका थिए । विधेयकमा राष्ट्रिय सभा सदस्यको निर्वाचनमा प्रदेशसभाका सदस्यहरूको मतको भार ४८ र स्थानीय तहका जनप्रतिनिधिको मतको भार १८ प्रस्तावित छ । संविधानमा प्रदेशसभा सदस्य र स्थानीय तहका प्रमुखउपप्रमुखको मतको भार संघीय कानुनमा उल्लेख भएअनुसार फरक हुने उल्लेख छ । कांग्रेस मुख्य सचेतक श्रेष्ठ भने एकल संक्रमणीय प्रणाली अपनाउन बाधा नभएको बताउँछन् । संविधानमा स्पष्ट नपारिएका कतिपय व्यवस्था कानुनले प्रस्ट पार्नुपर्छ, उनले भने, संविधानको धारा ८६ को उपधारा ६ मा राष्ट्रियसभाका सदस्यको निर्वाचनसम्बन्धी अन्य व्यवस्था संघीय कानुन अनुसार हुने उल्लेख छ । तसर्थ हामीले कानुनमा नै एकल संक्रमणीय मत प्रणालीको व्यवस्था गर्ने प्रस्ताव गरेका हौं ।"
असोज २९ भित्र निर्वाचन कार्यालय,"काठमाडौं प्रदेश र प्रतिनिधिसभाको मंसिर १० गते हुने पहिलो चरण चुनावका लागि निर्वाचन आयोगले असोज २९ भित्र सबै जिल्लामा मुख्य निर्वाचन र निर्वाचन अधिकृतको कार्यालय खोल्ने भएको छ । आयोग प्रवक्ता सहसचिव नवराज ढकालका अनुसार निर्वाचन अधिकृत छनोट भई आवश्यक तालिमसमेत दिइसकिएको छ । प्रतिनिधिसभाको १६५ निर्वाचन क्षेत्र र प्रदेशसभाका ३३० क्षेत्रका लागि निर्वाचन अधिकृत तोकिएका छन् । मुख्य निर्वाचन अधिकृतबाहेक ८८ न्याय सेवाका उपसचिवलाई क्षेत्र तोकी निर्वाचन अधिकृतको जिम्मेवारी दिइएको छ । ७७ जिल्लामा मुख्य निर्वाचन अधिकृत भने जिल्ला न्यायाधीशलाई तोकिएको छ । आवश्यकताअनुसार जिम्मेवारी दिने गरी ९ जना निर्वाचन अधिकृतलाई जगेडामा राखिएको छ । जिल्ला सदरमुकाममा मुख्य निर्वाचन अधिकृत र निर्वाचन अधिकृतको कार्यालय रहने छ । सकभर एउटै भवनमा मुख्य निर्वाचन अधिकृतको कार्यालयसँगै अन्य क्षेत्रका निर्वाचन अधिकृतको कार्यालय राख्न भनिएको छ, ढकालले भने पहिलो चरणका लागि असोज २९ गतेसम्म जिल्लाहरूमा निर्वाचन अधिकृतको कार्यालय खुलिसक्छ । आयोगले ३२ वटा हिमाली तथा पहाडी जिल्लाको निर्वाचन पहिलो चरणमा राखेको छ । पहिलो चरणमा निर्वाचन हुने जिल्लामा प्रदेश १ का सोलुखुम्बु, संखुवासभा, भोजपुर, ओखलढुंगा, ताप्लेजुङ, पाँचथर र खोटाङ, प्रदेश ३ का नुवाकोट, रसुवा, धादिङ, सिन्धुपाल्चोक, दोलखा र रामेछाप, प्रदेश ४ का मुस्ताङ, म्याग्दी, बागलुङ, मनाङ, लमजुङ र गोरखा, प्रदेश ५ का रुकुम (पूर्वी भाग) छन् । प्रदेश ६ का रुकुम (पश्चिम भाग), जाजरकोट, हुम्ला, मुगु, जुम्ला, कालिकोट र डोल्पा तथा प्रदेश ७ का दार्चुला, बझाङ, बाजुरा र बैतडीमा पनि पहिलो चरणमा निर्वाचन हुने हो । बाँकी ४५ जिल्लामा दोस्रो चरणमा मंसिर २१ गते निर्वाचन हुनेछ ।दोस्रो चरणमा निर्वाचन हुने जिल्लामा कात्तिक ९ गते निर्वाचन अधिकृतको कार्यालय खोलिने प्रवक्ता ढकालले बताए । प्रतिनिधिसभा र प्रदेशसभा निर्वाचन एकैसाथ हुन लागेकाले प्रतिनिधिसभा निर्वाचनका लागि तोकिएका मुख्य निर्वाचन अधिकृत र निर्वाचन अधिकृतले नै प्रदेशसभा निर्वाचनसमेत गराउने छन् । प्रतिनिधिसभाको एउटा निर्वाचन क्षेत्रको जिम्मेवारी पाएकै अधिकृतले प्रतिनिधिसभाको त्यस क्षेत्र बनाइएका दुईवटा प्रदेशसभा निर्वाचनको सम्पूर्ण काम गर्नुपर्ने हुन्छ । एकजना निर्वाचन अधिकृतले प्रतिनिधिसभाको एउटा र प्रदेशसभाको दुईवटा निर्वाचन क्षेत्रको निर्वाचन सम्पन्न गराउनुपर्ने जिम्मेवारी पाएको ढकालले जानकारी दिए । मुख्य निर्वाचन अधिकृतलाई जिल्लाको समग्र निर्वाचन व्यवस्थाको समन्वय गर्नुका साथै सदरमुकाम क्षेत्र रहेको प्रतिनिधिसभा र त्यसभित्रका दुईवटा प्रदेशसभा निर्वाचनको क्षेत्रको निर्वाचन गराउने जिम्मेवारी तोकिएको छ । स्थानीय तह निर्वाचनमा प्रत्येक स्थानीय तहमै निर्वाचन अधिकृतको कार्यालय खोलिएको र मतगणनासमेत त्यहीं भएको थियो । तर, प्रतिनिधिसभा र प्रदेशसभाको निर्वाचनका कार्यालय सदरमुकाममा मात्र रहनेछन् ।"
सरकारले बनायो वार्ता टोली,"काठमाडौं (कास) सरकारले प्राडागोविन्द केसीको आमरण अनशनको सातांै दिन बुधबार वार्ता समिति बनाए पनि अझै दुवै पक्षबीच वार्ता सुरु भएको छैन । चिकित्सा शिक्षा र सेवामा सुधारका सातसूत्रीय मागसहित केसी गत बिहीबारदेखि त्रिवि शिक्षण अस्पतालको हातामा आमरण अनशनमा छन् । उनको स्वास्थ्य स्थिति यसअघिका अनशनहरूको दाँजोमा धेरै छिटो खस्किरहेको उपचारमा संलग्न चिकित्सकहरूले बताएका छन् ।सरकारले प्रधानमन्त्री कार्यालयका सचिव ङइन्द्रप्रसाद उपाध्याय, निमित्त शिक्षा सचिव डिल्ली रिमाल, स्वास्थ्य सचिव डाकिरण रेग्मी सम्मिलित ३ सदस्यीय वार्ता टोली बुधबार बनाएको हो । वार्ता टोली गठन भएको छ, डा केसीसँग हालसम्म कुनै वार्ता भएको छैन, रिमालले कान्तिपुरसँग भने, हामी तीन जनाले पहिले आपसमा छलफल गरेपछि मात्र केही भन्न सकिन्छ । वार्ता कहिले हुन्छ भन्नेबारे म अहिले बोल्न सक्ने स्थितिमा छैन । डा केसीका मागको मूल विषय चिकित्सा शिक्षा विधेयक रहेको र विधेयक बिहीबार संसद्मा छलफलमा आउन सक्ने रिमालले औंल्याए । सरकारी पक्षसँग वार्ताका लागि डा केसीका प्रतिनिधिका रूपमा डा वाईपी सिंह, डा जीवन क्षत्री र डाअभिषेकराज सिंह तोकिएका छन् ।"
नेपाल आइरेना सदस्य,काठमाडौं (कास) नेपाल अन्तर्राष्ट्रिय नवीकरणीय ऊर्जा नियोग (आइरेना) को सदस्य भएको छ । जनसंख्या तथा वातावरणमन्त्री मिथिला चौधरीले मंगलबार व्यवस्थापिका संसद्को बैठकमा प्रस्तुत गरेको अन्तर्राष्ट्रिय नवीकरणीय ऊर्जा नियोगको विधान बुधबारको बैठकले पारित गरेपछि नेपाल त्यसको सदस्य भएको हो । आइरेना विधान पारित भएसँगै नेपालले नवीकरणीय ऊर्जामा अन्तर्राष्ट्रिस्तरको पहिचान पाएको छ । आइरेना नवीकरणीय ऊर्जाको विश्वव्यापी रूपमा प्रयोग र दिगो उपयोगलाई प्रवद्र्धन गर्न २६ जनवरी २००९ मा जर्मनीको बोनमा भएको सम्मेलनबाट स्थापित एउटा अन्तरसकारी संस्था हो । उक्त सम्मेलनमा सहभागी भएर नेपालले विधानमा हस्ताक्षर गरेको थियो । संसद्बाट पारित भएको विधान अनुमोदन गरी त्यसको जानकारी आइरेनामा पठाएपछि नेपाल विधिवत् रूपमा सदस्य बन्नेछ । यसअघि १ सय ५२ देश यसको सदस्य भइसकेका छन् ।
बस्नेतको निर्णयमा अन्तरिम,काठमाडौं (कास) सर्वोच्च अदालतले प्रेस काउन्सिलमा कार्यवाहक अध्यक्ष नियुक्त गर्ने सञ्चारमन्त्री मोहनबहादुर बस्नेतको निर्णय तत्काल कार्यान्वयन नगर्न अन्तरिम आदेश जारी गरेको छ । न्यायाधीश दीपकराज जोशीको इजलासले बुधबार मन्त्री बस्नेतको निर्णय त्रुटिपूर्ण भन्दै कार्यान्वयन रोकेको हो । अघिल्लो साता मन्त्रालयले काउन्सिलका सदस्य नवलकिशोर यादवलाई कार्यवाहक अध्यक्ष तोक्ने मन्त्रीस्तरीय निर्णय गरेको थियो । वरिष्ठतमका आधारमा त्यसअघि नै किशोर श्रेष्ठ कार्यवाहक भएका थिए । मन्त्रालयलाई कार्यवाहक तोक्ने अधिकार नभएको भन्दै रिट परेको थियो ।
स्वास्थ्य बिमाको सार्थकता,"व्यवस्थापिका संसद्ले स्वास्थ्य बिमासम्बन्धी विधेयक पारित गरेसँगै सबै नागरिकले अनिवार्य स्वास्थ्य बिमा गर्नुपर्ने अवस्था भएको छ । स्वास्थ्य सेवामा सबै नागरिकको सहज पहुँच कायम गराउने गरी कानुनी व्यवस्था गर्नुलाई सकारात्मक रूपमा लिनुपर्छ । यो कानुनको प्रभावकारी कार्यान्वयनले प्रत्येक नागरिकलाई राज्यबाट आधारभूत स्वास्थ्य सेवा नि:शुल्क प्राप्त गर्ने र स्वास्थ्य सेवामा समान पहँुच रहने संविधानप्रदत्त मौलिक हकको रक्षा गर्न सक्नेछ । कोही पनि नागरिक खर्च अभावका कारण आधारभूत स्वास्थ्य सेवाबाट वञ्चित हुनुपर्ने र उपचारकै कारण ऋणमा डुब्नुपर्ने अवस्था अन्त्य हुन सक्छ । तर त्यसका लागि कानुन मात्र पर्याप्त हुँदैन, आवश्यक पूर्वाधार तयार गर्दै मुलुकभरकै स्वास्थ्य संस्थाबाट गुणस्तरीय सेवा सुनिश्चित गराउन सक्नुपर्छ, जुन चुनौतीपूर्ण छ । स्वास्थ्य मन्त्रालयले तीन वर्षदेखि नमुनाका रूपमा तीन जिल्लामा र पछि विस्तार गरेर आठ जिल्लामा स्वास्थ्य बिमा कार्यक्रम सञ्चालन गर्दै आएको थियो । तर स्पष्ट कानुन थिएन । संसद्ले मंगलबार पारित गरेको स्वास्थ्य बिमासम्बन्धी विधेयकले बिमितलाई कस्ता उपचार सेवा दिने भन्ने निर्धारण गरेको छ । विधेयक प्रमाणीकरण भएर कार्यान्वयनमा आएपछि सबै नागरिक यो बिमा कार्यक्रममा आबद्ध हुनुपर्छ । स्वास्थ्य बिमासम्बन्धी कानुन बनाउने २०६८ सालदेखिकै प्रयास भए पनि यसले करिब ६ वर्षपछि मात्र मूर्त रूप लिएको हो । सबै नागरिकलाई अनिवार्य स्वास्थ्य बिमा गराउने मान्यताका साथ तयार गरेर विधेयक तत्कालीन स्वास्थ्यमन्त्री गगन थापाले संसद्मा पेस गरेका थिए । यो कानुन प्रभावकारी ढंगले कार्यान्वयन हुन सक्यो भने आम नागरिकमा नियमित स्वास्थ्य परीक्षण गर्ने बानी पनि बस्न सक्छ जसले बेलैमा रोग पहिचान भई सहज उपचार हुने अवस्था बन्छ । स्वास्थ्य बिमासम्बन्धी विधेयकका अनुसार स्वास्थ्य बिमासम्बन्धी कानुन लागू भएपछि पहिलो चरणमा राष्ट्रसेवक कर्मचारी, वैदेशिक रोजगारमा जानेको परिवार र औपचारिक क्षेत्रमा कार्यरत व्यक्तिले बिमामा अनिवार्य आबद्ध हुनुपर्नेछ । त्यसपछि अरू पनि समेटिँदै जानेछन् । बिमा आबद्ध परिवारले वार्षिक रूपमा निश्चित रकम प्रिमियमका रूपमा बुझाउनुपर्नेछ । विपन्न र विशेष वर्गको प्रिमियम भने राज्यले बेहोर्नेछ । बिमितले योग, पोषण शिक्षा, बानीव्यहोरा सुधार, मनोसामाजिक परामर्श जस्ता पवद्र्धनात्मक सेवा तथा खोप, परिवार नियोजन, सुरक्षित मातृत्व जस्ता प्रतिकारात्मक सेवामा सुविधा पाउनेछन् । यस्तै बहिरंग (ओपीडी) भर्ना तथा उपचार, आकस्मिक, शल्यक्रिया, औषधि, स्वास्थ्य सहायता उपकरण जस्ता उपचारात्मक, निदानात्मक वा पुन:स्थापनासम्बन्धी, हवाई एम्बुलेन्सबाहेकको एम्बुलेन्स सेवामा पनि सुविधा पाउनेछन् । यी सेवा नेपाल सरकार, प्रदेश सरकार वा स्थानीय तहद्वारा सञ्चालित स्वास्थ्य संस्था र सम्झौता गरेर निजीस्तरबाट सञ्चालित संस्थाबाट उपलब्ध गराइनेछ । सबै नागरिकको सहज पहुँच हुने ठाउँमा स्वास्थ्य संस्था नभएको, भएका स्वास्थ्य संस्थामा दक्ष जनशक्ति तथा औषधिउपकरण लगायतका पूर्वाधार पर्याप्त नभएको अवस्थामा सबै नागरिकलाई स्वास्थ्य बिमामा आबद्ध गराउने कानुन बनेको छ । त्यसैले अनिवार्य स्वास्थ्य बिमा महत्त्वाकांक्षी जस्तो देखिन्छ तर राज्यले उच्च प्राथमिकताका साथ यसलाई अघि बढाउन सके असम्भव छैन, समय भने लाग्छ । त्यसका लागि पूर्वाधार तयारीमा ध्यान दिनुपर्छ । नागरिकको सहज पहुँचका लागि कतिपय ठाउँमा स्वास्थ्य संस्था खोल्नैपर्ने अवस्था पनि छ । डाक्टर लगायतका स्वास्थ्यकर्मी सेवासुविधाका कारण सहरकेन्द्रित देखिन्छन् । उनीहरू जुनसुकै भेगमा परिचालित हुनसक्ने अवस्था तयार गर्नुपर्छ र उनीहरूको दक्षता अभिवृद्धिमा पनि ध्यान दिनुपर्छ । सबै स्वास्थ्य संस्था गुणस्तरीय उपचार सेवा दिलाउन सक्षम भए मात्र सबै नागरिक अनिवार्य स्वास्थ्य बिमामा आबद्ध हुने यो प्रावधान सार्थक बन्नेछ ।"
राजनीतिक धु्रवीकरणको अन्तर्य,"हो, त्रासकै परिणाम हो यो । खस्कँदै गएको माओवादी, इधर न उधरको नयाँ शक्ति र खासगरी एमालेका नेताले बाहिरबाहिर धमास (बोमबास्ट) दिए पनि मधेसमा भएको स्थानीय चुनाव परिणामले चिसो पसेको हुनुपर्छ । चीनले नेपाल मामिलामा बाजी मार्दै भारतलाई पछाडि छाड्दैछ वा यो संविधान संशोधन गर्ने भारतीय खेल हो आदि, इत्यादि षड्यन्त्र सिद्धान्तकै दायरामा पर्ने कुरा हुन् । माओवादीको खस्कँदो साख र एमालेको अन्तर्राष्ट्रिय एक्लोपना पनि यसका कारण अवश्य हुनसक्छन् । बाबुरामबारे भने कुरा सत्य नै हो तिनी न घरका न घाटका हुँदै गइराखेका थिए । एक प्रमुख सम्पादकका शब्दमा बाबुराम छिट्टै राजनेताबाट फगत राजनीतिक विश्लेषक वा प्राध्यापक हुने संघारमा पुगिसकेका थिए । ट्याक्सीवालादेखि सडकमा हिंँड्ने आम मानिसमा तिनीप्रति भरोसा रहे पनि राजधानीको बहुवर्गीय बौद्धिक वर्ग र मिडियाकर्मीमाझ तिनको विश्वसनीयता विभिन्न कारणले निकै घटिसकेको थियो । तर यतिमात्र व्याख्याले पुग्दैन । वाम एकताबारे पूरै कुरा बुझ्न जरै खोतल्नुपर्ने हुन्छ । अनि गहन भाष्य (डिप रिडिङ) गर्नुपर्ने हुन्छ । हामीले माओवादी जनयुद्धका मुद्दाहरू केलाउनुपर्ने हुन्छ । सन् २००६ को जनआन्दोलन, मधेस आन्दोलन, पहिलो संविधानसभाका आशाआकांक्षा र राज्य पुन:संरचनाका मुद्दा केलाउनुपर्ने हुन्छ । ती मुद्दा कति थरी थिए, तिनको उठानबिसान के कसरी, के कति भयो, त्यो हेर्नुपर्ने हुन्छ । राजतन्त्र गयो, संविधानसभा आयो, तर माओवादीले राजसत्ता कब्जा गर्न सकेन, जो कि तिनका एकथरी नेताहरूको मुख्य धोको थियो । नेपालमा राज्यसत्ता कुन नेतालाई चाहिएको छैन र ? तर माओवादीलाई एकलौटी चाहिएको थियो, चीनमा माओलाई जस्तै । तर त्यो हुन सकेन । माओवादीले जातीय, भाषिक र लैंगिक सीमान्तकृत उत्पीडनलाई मुद्दा बनाएर जनयुद्ध सल्काए र देशैभरि हुरुहुरु बाले, तर संविधानसभामा ऐनमौकामा तिघ्रा कमाए र भुइँचालो र १६ बुंँदेको बुइ चढेर ह्विपद्वारा खोटो संविधान ल्याए ।राजतन्त्र त गयो, तर राजतन्त्रको उन्मूलनले लोकतन्त्रको चिरस्थापना एउटा पाटो अवश्य हो, जो अहिले भएको उपलब्धि हो । नेपालको सन्दर्भमा बहुजातीय र बहुभाषी समावेशी राज्य पुन:संरचना त्यसको अभिन्न अर्को पाटो हुनगयो । तर दोस्रो संविधानसभा र १६ बुँदेपछिको छल, प्रपञ्च (कोठे बैठक), धाकधम्की (ह्विप) बाट खोटो संविधान निर्माणले राज्य पुन:संरचनालाई तुहायो । संविधान संशोधनको नाटकले यथास्थितिवादी कति बलिया रहेछन् भन्ने अझ छर्लङ्ग्यायो । त्यतिन्जेल सीमान्तकृतका जातीय, क्षेत्रीय र लैङ्गिक मुद्दा सीमान्तकृतका भइसकेका थिए ।सीमान्तकृतका मुद्दा वास्तवमा सबैले उठाउनुपर्ने हो र माओवादीले जुनसुकै उद्देश्यले भए पनि उठायो, तर ती पनि ओठेभक्तिभन्दा माथि उठ्न सकेनन् । फर्केर हेर्दा माओवादीका खसआर्य नेताले आफूलाई राजनीतिको मूलधारमा स्थापित गर्न सीमान्तकृतका मुद्दा बोकेको तर्क एमालेसंँगको यस वाम एकताले अझ दह्रो पारेको छ । पहिलो संविधानसभादेखि नै एमाले र कांग्रेसका खसआर्य नेताहरूको भित्री अडान १६ बुँदेपछि प्रस्ट रूपमा बाहिर आइसकेको थियो । ओलीको नाकाबन्दीप्रतिको अडान र चीनसंँगको दोस्तीले आम पहाडीमाझ साख जमाए पनि तिनको बोलीले एकथरीको राम्रै मनोरञ्जन गर्यो भने आम मधेसीलाई थप आक्रोशित तुल्यायो । फलस्वरूप सीमान्तकृतका मुद्दा स्वयं सीमान्तकृतले उठाउन बाध्य भए । सीमान्तकृतको बौद्धिक र नेतृत्व वर्गमा नेपालमा कसैको कोही माइबाप नहुने रैछ, राजवंशी भाषाको उखान आपुन हाथे मारी माछ, ते पुरे मनेर आस भन्ने अवधारणा मनमा गहिरिएर बसिसकेको थियो । यसको थालनी प्रथम मधेस आन्दोलनबाट भयो भने पहिलो संविधानसभा विघटन, दोस्रो संविधानसभा चुनाव हुँदै १६ बुँदे धोका, दोस्रो, तेस्रो मधेस आन्दोलन र खोटो संविधानलाई विश्वकै उत्कृष्ट संविधानको दर्जाले मधेसीमात्र हैन, जनजाति, दलित आदि अरु सीमान्तकृतमा पनि यी एकै जातका नेता, चाहे ती कांग्रेसी हुन् वा एमाले, माओवादी, यिनले संरचनात्मक समानता र समावेशिता ल्याउनेवाला छैनन् भन्ने कुरा गहिरिएर बस्दै गयो । यी आफ्नै दुनो सोझ्याउन लागिपरेका छन् भन्ने निक्र्योल प्रस्ट हुँदै गयो । एमाले त एमाले कांग्रेसकै एकजना चर्चित मधेसी नेताले गत जूनमा अन्नपूर्ण रेस्टुराँमा मलाई भने, कांग्रेसका क्षत्री, बाहुन नेता समावेशी राज्य संरचनाका पक्षमा पट्टकै छैनन् । फलस्वरूप राजपा बन्यो झगडिया र जातजातमा, नातागोतामा विभाजित मधेसी पार्टीहरूमाझ पनि । मधेसी जनअधिकार फोरम सत्तालोलुप मधेसीका कारण फुटे पनि संघीय समाजवादीसंँग मिलेर बृहत् एकता गर्न गयो । थरुहट आन्दोलन र कैलाली घटना र तत्पश्चात् राज्यको दमनकारी कदमले थारुहरूमा पनि शत्रु को, मित्रु को भन्ने चिनारी पलाउन थाल्यो र आफू मधेसीभन्दा भिन्न दरिन विगतमा मर्नमार्न तयार जुझारू थारू नेताहरू अधिकारका मुद्दामा एकता र सहकार्य नगरी धर छैन भन्ने भान तिनमा पनि गहिरिंँदै गयो । पूर्व मेची कोचिलादेखि पश्चिम थरुहट महाकालीसम्म तराईमधेसमा मधेसी, जनजाति र दलितमा राज्य विभेदबारे जनचेतना फैलिँंदो छ । पहाडका जनजाति बुद्धिजीवी पनि जागिसकेका छन् र समाजवादी फोरमले मधेसी, जनजाति र अरू सीमान्तकृतलाई, चाहे ती पहाडका हुन् या मधेसका राजनीतिक नेतृत्व दिनसक्ने अवस्थामा पुगिसकेको छ । प्रदेश नम्बर२ को चुनाव परिणामले भविष्यको बाटो छर्लङ्ग्याइसकेको थियो । यी सब कारणले यो आउँदो संसदीय चुनाव समावेशिता र बहिष्करण माथिको जनमत संग्रह हुने पक्का भइसकेको थियो । हामीले तथाकथित वाम एकतालाई यस पृष्ठभूमिमा हेर्यौं भने बुझ्न सजिलो हुन्छ । तर यसबारे मिडियाबाजी हेर्दा नेपाली राजनीति एकपटक फेरि उही पुरानै कांग्रेसीकम्युनिस्ट, वामपन्थीलोकतन्त्रवादी बीचको ध्रुवीकरण र संघर्षमा आइपुगेको भान हुन्छ र आमवृत्तका प्राय: विश्लेषकको बुझाइ पनि यस्तै छ । तर सन् २०१७ को नेपाली राजनीतिक तस्बीर यति सजिलो कहाँ छ ? नेपालमा सीमान्तकृत पक्षधर बाटो हिँड्ने कुनै पनि बौद्धिकलाई सोध्यो भने उसले प्रस्ट भन्छ, यो वाम एकता सीमान्तकृतका मुद्दालाई बिर्साउन, सेलाउन र ओझेल पार्न तिनीहरूको बौद्धिक र राजनीतिक सफल हुँदै गएको गोलबन्दी विरुद्ध पुराना पार्टी र पुराना नेताको अस्तित्व रक्षाका लागि भएको अग्रिम प्रयास हो । यस वाम एकताले भएको पनि त्यही छ । कति थरीले विगतको चुनावका आधारमा अब वाम गठबन्धनले दुई तिहाइ मत ल्याउने भयो, नेपाली राजनीतिमा स्थायित्व आउने भयो, विकासको मूल फुट्ने भयो भनी स्वागत गर्दैछन् भने सत्ता स्वादको लत लागिसकेको कांग्रेस संकटकालीन (प्यानिक) मोडमा गएजस्तो छ । वाम एकताले नेपालमा अनर्थ निम्त्याउने भयो, सर्वसत्तावाद एकपल्ट फेरि भित्रिने भयो भन्दै कांग्रेसले हारगुहार गर्न थालिसक्यो । तथाकथित वाम एकता विरुद्धको हारगुहारमा लोकतन्त्रवादी खेमाको नारा दिने साख गुमाइसकेका कांग्रेसजनको जुनी त फेरिने नै भयो, राजनीतिक नयाँ अवतारका रूपमा मण्डले, हिन्दुवादी, राजावादी, अरु दक्षिणपन्थी र भ्रष्ट सबै चोखिने भए र बहुजन स्वीकार्य मिसन पाउने भए । अहिले बीपीपुत्र कांग्रेसका महामन्त्रीले त राजतन्त्रै फर्काउने कार्यक्रम सहितको मोर्चाबन्दी गर्नुपर्ने कुरा अगाडि बढाएका छन् । तर बिर्सन नहुने कुरा के छ भने २०७५ भनेको २०५० त हुँदै हैन, २०६४ पनि हैन । नेपाली राजनीतिक पुलमुनि निकै पानी र रगत बगिसकेको छ ।तसर्थ ध्रुवीकरण वामपन्थी र लोकतन्त्रवादीबीच देखिए पनि वास्तवमा यो सीमान्तकृत र तिनका शुभचिन्तकहरूमा हुँदै गएको गोलबन्दी र एकता विरुद्धको मोर्चाबन्दी हो । सीमान्तकृतबीच फुट, प्रमुख तीन पार्टीको संघर्षको लामो इतिहास, संगठनात्मक पहुँच र दह्रोपन, आम नेपालीमा कांग्रेस र कम्युनिस्ट हुने पुरानो पहिचानप्रति मोह र भरिएको पार्टी सन्दुक आदिले यो मोर्चाबन्दी हाललाई सफल हुनसक्ला, तर यसले सीमान्तकृतमा स्वचेतना पनि त्यतिकै बढी तीव्र गतिमा जगाउन सक्छ । र यस्तो सीमान्तकृत र यथास्थितिवादी शक्तिहरूबीच जातीय ध्रुवीकरण हुनु नेपालका लागि दुर्भाग्य नै हो । जे होस्, नेपाली राजनीतिक तस्बीर आउँदा दिनहरूमा अझ बढी चाखलाग्दो हुने पक्का छ । तर यो दुर्भाग्यपूर्ण नहोस् भन्ने कामना छ ।"
डा शेखरलाई केही प्रश्न,"असोज १७ गते वाम गठबन्धन भन्दै एमाले, माओवादी केन्द्र र नयाँ शक्ति पार्टी बीचको राजनीतिक बैनाबट्टा भएको छ । यो सत्तालिप्पासाको पराकाष्ठा हो । अब यो देशमा कम्युनिष्ट नै को छ र ? सबै कमाउनिष्टसाम्यवादजनवाद वा जनतन्त्र भनेर अब जनतालाई नढाँटे हुन्छ । जसरी जे गर्दा हुन्छ सत्ता । यी सत्तामुखी कमाउनिष्टहरू हुन् र यिनीहरू बीचको गठबन्धनले खासै फरक पर्दैन । महाकालीमा अझ भारतीय सेना बसिरहेका छन् नेपाली भूमिमा, खोइ हटाउनसकेको ? यी सबै महेन्द्रीय अन्धराष्ट्रवादी र अन्धजातिवादीहरू मात्र हुन् । यी कुर्सीप्रेमी नेताहरूबाट न जनवाद, न नेपाली राष्ट्रियता बच्न सक्छ । यो एक राजनीतिक गाईजात्रा मात्र हो । मित्र लिङदेन झापा"
निर्वाचन र दलित प्रतिनिधित्व,"राजनीतिक दलहरू भनेका जनताका संस्था हुन् । दलहरू सोपान भइदिए दलितका लागि राजनीतिक शक्ति प्राप्त गर्न, सरकारी नीतिमा प्रभाव पार्न र निश्चित विचारलाई प्रवद्र्धन गर्न सम्भव हुन सक्थ्यो । स्थानीय तहमा दलित मुख्य पदहरूमा निर्वाचित हुनसके जनताको प्रत्यक्ष पहँुचमा तिनको पहँुच हुन सक्ने र स्थानीय शक्ति संरचनामा नयाँ सन्तुलनले आकार लिने अवस्था बन्न सक्थ्यो । तर दलहरूले दलितलाई निर्वाचित गराउने नीतिमात्र होइन, नियत पनि देखाएनन् । दलितहरूले निर्वाचन जित्न सक्दैनन् भन्ने राजनीतिक वृत्तमा नयाँ आहान नै बनेको छ । प्रदेश र संघको चुनावमा पनि प्रत्यक्ष निर्वाचन प्रणालीतर्फ दलितको सहभागिता अपवादको रूपमा हुने छाँटकाँट छ । उनीहरूलाई समानुपातिक सूचीतर्फ राखिदिएर सन्तुष्ट पार्ने खेल हुँदैछ । समानुपातिक सूचीमा नाम प्रस्तुत गरिदिए पनि सम्बन्धित ठाउँमा आखिरमा पुग्ने थोरै नाम हुन्छ । यसरी चुनावी राजनीतिले पनि दलितहरूलाई बहिष्करणमा पार्ने कतै अर्को उपक्रम त भएको छैन भन्ने चिन्ता छ । सामाजिक संरचनाले गर्दा कतिपय दलित राजनीतिकर्मीमा पनि प्रत्यक्ष चुनावतर्फ दाबी नगर्ने सोच पाइन्छ । यसरी दाबी नगर्दा जहाँ दलहरूलाई एकातिर सहज भएको छ भने अर्कोतिर के पनि देखिन्छ भने जुन दल विशेषको जनाधार कमजोर भएको हुन्छ, त्यहाँ प्रतिकात्मक रूपमा उम्मेदवारीका लागि दलितलाई भिडाइन्छ । गैरदलित समुदायका विवेकशील हिस्साले बाहेक अन्यले दलित उम्मेदवारलाई नेतृत्वको रूपमा स्वीकार नगर्ने समस्या ज्यँुकात्युँ छ । अहिलेको निर्वाचनको समयमा जो झन् बढी टड्कारो रूपमा देखापर्न थालेको छ । स्थानीय तहको वडा इकाइमा महिला कोटा अन्तर्गत एउटा दलित महिलालाई मौका दिइएको छ । यसले गर्दा दलित महिलाहरूको उत्साहजनक उपस्थिति भएको छ । दलित अभियन्ताहरूले यसलाई दुई तरिकाले लिन्छन् । महिलाको नाममा गैरराजनीतिकर्मीहरूलाई बढाउनुपर्ने बाध्यता र तिनीहरू नयाँ जीहजुरी दस्ता निर्माण भएको छ । तिनीहरूको तुलनामा दलित पुरुषहरूको उपस्थिति भएको भए थोरबहुत उनीहरूले प्रतिरोध गर्ने अवस्था हुन्थ्यो होला । दोस्रो तर्क छ महिला प्रतिनिधित्वले कालान्तरमा महिलाहरूमा जागरण ल्याउने अवस्था विकसित हुनसक्छ । तर अब खाँचो छ, दलितका लागि प्रतिनिधित्वका सवालमा आरक्षित सिटको । स्थानीय तहमा त्यो सम्भव हुन सकेन । तर समाज रूपान्तरणका लागि बाँकी चुनावमा त्यो आवश्यक छ । त्यसैले प्रतिनिधित्व दलित आन्दोलनको प्रमुख सवाल भएको छ । कुनै पनि जाति अथवा समुदायको मर्यादा स्तर कस्तो छ भन्ने थाहा पाउन उसको राज्य संयन्त्रमा कति प्रतिनिधित्व छ, त्यसबाट थाहा पाउन सकिन्छ । मधेसी समाजमा सबैभन्दा पिँधामा रहेको दलितहरूबारे राजनीतिक शक्तिहरूले ध्यान नदिई सुख्ख छैन । दलितहरूले समाजका ती विसंगतिका सिक्रीलाई चुँडाल्न जोड दिनुभन्दा पनि अहिले सकारात्मक कदमबाट फाइदा लिने बाटोतिर जानुपर्छ । दलहरूले प्रत्यक्ष निर्वाचनतर्फ दलितहरूलाई प्रत्याशी बनाउने व्यापक गृहकार्य गरेको छैन भने प्रदेश र केन्द्रको सभामा समानुपातिक प्रणालीमार्फत तिनीहरूको न्यायोचित प्रतिनिधित्व गराउनुपर्छ । दलहरूको यस्तो सकारात्मक कदमले दलित समुदायलाई अधिकार सम्पन्न बनाउँछ, जसले गर्दा उनीहरू आफूमाथि भएगरेका विभेदविरुद्ध आवाज उठाउन सक्छन् र न्याय पाउन दलित चिन्तनलाई परिवर्तन गर्न सक्छन् । नेपाली समाजमा बराबरी चाहने सबै पक्षको अहिलेको जिम्मेवारी हो, निर्वाचनमा दलित पहिचानको सम्मान र प्रतिनिधित्वका लागि आवाज उठाउनु । यसले दलित मुक्तिको बाटोलाई सहज बनाउन सक्छ ।"
एनआरएनएको साझा मुद्दा,"करिब डेढ दशकअघि स्थापना भएको गैरआवासीय नेपाली संघ (एनआरएनए) अहिले आठौं विश्व सम्मेलनको पूर्वसन्ध्यामा छ । सयौं गैरआवासीय हामी नेपालीहरू अहिले काठमाडौंमा एकत्रित भएका छौं । गैरआवासीय नेपालीको हकमा अहिले हामी सबैको एउटै ध्याउन्न छ, कसरी यो संगठनलाई सबल, साझा एवं प्रभावकारी बनाउने भन्ने ।प्राय:जसो एकथरी आलोचकको आरोप छ, एनआरएनहरू चर्का कुरामात्र गर्छन्, काम शून्य बराबर छ । यद्यपि यो आलोचना पूर्ण सत्य भने छैन । योजनाहरू ठूला बनेकै हुन्, खाकाहरू कोरिएकै छन् । यसबारे कसैको सायदै विमति नहोला । तर केही काम पनि भइरहेका छन् । अन्तर्राष्ट्रिय नेतृत्व लागिपरेकै छ । अमेरिकाको नेतृत्वको हैसियतले हामी पनि सक्रिय नै छौं । अन्य देशका साथीहरू पनि दत्तचित्त हुनुहन्छ । आम अपेक्षा अनुरुप काम नभएकाले यस्ता गुनासाहरू सुनिनु स्वाभाविक हो । तर अहिले मुख्य चुनौती हो, गैरआवासीयहरू बीचको एकता । स्थापना र विस्तारको हिसाबले मात्र संगठन विश्वव्यापी भयो भन्ने मान्यताभन्दा साझा संगठनको अवधारणामाथि केही सोच्नु र गर्नुपर्ने बेला भएको छ । संगठन कसरी प्रभावी बन्छ ? कसरी सबै अट्ने थलो हुनसक्छ, एनआरएनए ? यी प्रश्नका उत्तर खोज्ने बेला आएको छ । तल्लोसम्म नपुर्याएसम्म केही व्यक्ति विशेष वा नेतृत्वको अथक प्रयासले मात्र यो संस्था प्रभावकारी बन्न सक्दैन भन्ने पक्ष अब अकाट्य छ । बृहत सहभागिता कि सीमित वर्गको पहुँच ? रोज्नुपर्ने भएको छ । मूलत: साझा संगठनको सवाल, चरित्र एवं भूमिकाकै हकमा, एनआरएनए सबैभन्दा बढ्ता चुकेको छ । मातृभूमिको राजनीतिक, सामाजिक स्वरूप जस्तो छ अहिले, त्यस्तै छ गैरआवासीय नेपाली संसारको तस्बीर । बेलायतदेखि बेल्जियमसम्म, मेरिल्यान्डदेखि मेलबर्नसम्म वा दोहादेखि सिउलसम्म, गैरआवासीय नेपाली समाज एवं समुदाय, राजनीतिक, सामाजिक, क्षेत्रीय, जातीय एवं आर्थिक रूपमा विभाजित छन् । जुन एनआरएनए अभियानको सबैभन्दा घातक परिदृश्य हो । यो विषयलाई उचित सम्बोधन गर्ने बेला आएको छ । स्थापनाको डेढ दशक पुगिसकेको अवस्थामा यो ग्लोबल संगठनप्रतिको लगाव बढ्दो छ । यद्यपि यो लगाव एवं पहुँच, विदेशिएको संख्याको हिसाबमा ज्यादै न्यून छ । यो विचारणीय विषय हो । रोजगार, अध्ययन लगायत विभिन्न उद्देश्यका लागि लाखौं नेपाली विदेशिएको यो वर्तमान परिदृश्यमा एनआरएन सबैको साझा संस्था भइनसकेको स्थितिलाई हामीले बोध गर्नैपर्छ । जबसम्म सबै तहतप्काका नेपालीहरू, विभिन्न राजनीतिक, वैचारिक विविधतालाई यो संगठनमा गोलबद्व पार्न सकिँदैन, तबसम्म हामी हाम्रो अभियानमा अधुरो र अपुरो रहने निश्चित छ । मूलत: यो लेख, एनआरएनएलाई कसरी सबैको साझा प्लेटफर्म बनाउन सकिन्छ भन्ने विषयमा केन्द्रित छ । विगतदेखि नै एनआरएनएप्रति धेरैको जनगुनासो छ । यो धनीहरूको संस्था बन्यो । अहिले यो स्वर मत्थर हुनुको साटो अझै गुञ्जिरहेको मेरो अनुभव छ । यसले मूलत: संगठनमाथि दुई खाले नकारात्मक प्रभाव पार्ने जोखिम छ । पहिलो, यसले एनआरएनएप्रतिको आम नेपालीको भावनालाई खुम्च्याउने देखिन्छ । अर्काे पक्ष, संगठनमा बौद्विक वर्गको उपस्थिति पातलो हुन सक्नेछ । यी दुवै स्थितिको सुरुवाती लक्षण संगठनमा देखिएको सबैले अनुभूत गरेकै हुनुपर्छ । समयमै नसोचिए, सांगठनिक संरचनालाई क्षति पुर्याउनेछ । प्रश्न उठ्छ, कसरी गैरआवासीय संघलाई लाखौं नेपाली श्रमिकहरूको प्रतिनिधित्व गर्ने संस्थाको रूपमा रूपान्तरण गर्ने ? स्वदेशमा लगानी भित्र्याउने विषयलाई मुख्य एजेन्डा बनाएको एनआरएनएले अब गैरआवासीय नेपालीहरूलाई समेत लक्षित गरेर अगाडि बढ्नुपर्ने देखिन्छ । मातृभूमिमा लगानी भित्र्याउने, दैवी विपत्तिको समयमा सहयोग एवं साथका लागि तत्पर हुने त यो संगठनको प्राथमिक विषय नै भइहाल्यो । तर परिवर्तित समय अनुकूल आम गैरआवासीय नेपालीहरू पनि यो संगठनबाट लाभान्वित हुुनुपर्ने अवस्था सिर्जना गरिनुपर्छ । विविध खाले समस्याको भुमरीमा गैरआवासीय नेपालीहरू पर्दै आएको यथार्थ सबैमाझ छर्लंग छ । मध्यपूर्व लगायत विभिन्न देशमा रोजगारको सिलसिलामा गएका नेपाली दाजुभाइ, दिदीबहिनीहरूमाथि आइपर्ने आपत्विपत्को समयमा सारथी बन्नसके यो संस्था सबैको साझा बन्नेछ । आपत्कालीन कोषको निर्माण, नयाँ नेपाली पुस्ताका लागि भाषा, संस्कृति संरक्षण लक्षित बृहत कार्यक्रम, आप्रवासी कानुन, स्वास्थ्यसेवा, अन्तर्राष्ट्रिय नेपाली विद्यार्थीको हकहित सम्बन्धी कार्यक्रम, अहिलेको एनआरएनएका आवश्यकता हुन्, जुन एजेन्डा बन्नुपर्छ । यी महत्त्वाकांक्षी कार्यक्रमको कार्यान्वयन आफैमा चुनौतीपूर्ण छ । यद्यपि बृहत सहभागिताको सूत्रले यसलाई सम्भव पार्नेछ । सबै तहतप्काको प्रत्यक्ष, अप्रत्यक्ष सहभागिताले मात्र संगठनलाई चलायमान बनाउँछ भन्ने पक्ष स्मरणीय छ । एनआरएनएलाई साझा एवं सशक्त संगठन बनाउने अभियानमा धेरै हदसम्म प्रवासी समाजको अहम् भूमिका छ । तर विभाजित मानसिकता, व्यक्तिगत इगो, आर्थिक स्वतन्त्रताले निम्त्याएको व्यक्तिवादी सोचको प्रधानताले यो अभियानलाई असर गरिरहेको बुझ्नु जरुरी छ । साझा अवधारणा एवं कार्यक्रमले मात्र विविध आप्रवासी वर्गलाई एकबद्ध गर्नेछ । यो संगठनको गैरराजनीतिक चरित्रलाई आत्मसाथ गर्दै नेपालको राजनीतिक प्रणाली एवं दलहरूसँंगको उचित समन्वयले एनआरएनए सशक्त, साझा र प्रभावी संगठन बन्न सहयोग मिल्नेछ । पौडेल, गैरआवासीय नेपाली संघ, अमेरिकाका अध्यक्ष हुन् ।"
राजनीति : समाजसेवा कि पेसा ?,"लामो समय रेडियो पत्रकारिता र केही वर्ष परोपकारी पत्रकारितामा आफ्नो उमेर र ऊर्जा खर्चेका बीबीसी नेपाली सेवाका पूर्वप्रमुख रविन्द्र मिश्रको पछिल्लो परिचय राजनीतिकर्मी बनेको छ । आफैले साझा पार्टी भन्ने नयाँ दल खोलेका मिश्र नेपाली राजनीतिक वृत्तमा नयाँ अनुहार हुन् । उनले हेल्प नेपाल परोपकारी संस्था स्थापना गरेर समाज सेवासमेत गरिरहेका छन् ।विश्व राजनीति केलाउने हो भने मिश्र अलग क्षेत्रबाट राजनीतिमा छिर्ने एक्ला भने होइन । वकालतसँगै समुदाय परिचालकको भूमिका निर्वाह गरेका बाराक ओबामा दुई कार्यकाल अमेरिकाको राष्ट्रपति भए । भारतीय राजनीतिमा उदाएका अरविन्द केजरीवाल सिभिल इन्जिनियर थिए । जागिरकै दौरान उनले भारतीय जनतालाई सूचनाको हक दिलाउन अहोरात्र खटेर म्यागेसेसे पुरस्कार पाए । त्यसपछि समाजसेवी अन्ना हजारेको आन्दोलनमा खटेका केजरीवालले पछि आम आदमी पार्टी खोले र दिल्लीको मुख्यमन्त्री बने ।यसरी विश्व राजनीतिले पनि समाजसेवा र राजनीति एकअर्काका परिपूरक हुन् भन्ने कुरा प्रमाणित हुन्छ । यस्तै समाजसेवीको पृष्ठभूमिबाट राजनीतिमा प्रवेश गरेका बहुसंख्यक व्यक्ति सफल राजनेता भएको उदाहरण खोज्न टाढा जानु पर्दैन । राजनीतिमा प्रवेश गर्नुअघि समाजसेवीको पहिचान बनाएकाहरूले पक्कै पनि राजनीतिबाट देशको सेवा अझ राम्ररी गर्न सक्छु भन्ने बुझेको हुनुपर्छ । हामीकहाँ यो यो बुझाइ र काम गराइ अलि आलोकाँचो छ । विडम्बना भन्नुपर्छ, हामीकहाँ राजनीतिमा प्रवेश गर्नुअघि समाजसेवा गरेका वा समाजसेवी पृष्ठभूमि भएका राजनीतिकर्मी भेटिन प्राय: मुस्किल पर्छ । समाजको सेवा गरेर भन्दा पनि राजनीतिक घटनाक्रमले जन्माएका र अनेकन तिकडम गरी राजनीतिकर्मी बनेकाहरूले राजनीतिलाई समाजसेवा होइन, पेसाका रूपमा लिने प्रवृत्ति बढ्दैछ । त्यही कारण सांसदहरूले पद छाडे पनि आजीवन सेवासुविधा पाउनेगरी कानुन बनाउन खोजे, तर सर्वत्रबाट आलोचित भएपछि पछाडि हटे । सांसदहरूको यस्तो भूमिकाले राजनीति आलोचित बनेको छ । देश र जनताको सेवा गरेर भन्दा पनि अनेक तिकडमबाजी गरेर राजनीतिमा प्रवेश गरेका राजनीतिकर्मीहरूको पछिल्लो सुविधाभोगी प्रवृत्तिलाई निरुत्साहित गर्न सरकार र नागरिक समाज असफल हुने हो कि भन्ने चिन्ता आम नेपालीमा बढ्दै गएको छ ।सरकारी ढुकुटीमा बक्र आँखा गाँड्ने प्रवृत्ति राजनीतिकर्मीमा मौलाएकोले व्यवसायी लगायत हुनेखानेहरू कोही आफै उम्मेदवार बन्ने कोही निर्वाचनताका राजनीतिमा प्रत्यक्ष वा परोक्ष रूपमा अर्थको लगानी रहेका छन् भने पछिल्लो समय जुनसुकै पृष्ठभूमि भएका यस्ता हुनेखानेले सहजै टिकट पाउने गरेको भर्खरै सम्पन्न स्थानीय तहको निर्वाचनमा देखियो । वीरगन्ज महानगरपालिकाको प्रमुख पदमा प्राय: सबै दलले करोडपतिलाई टिकट दिएका थिए । जुनसुकै पृष्ठभूमि भएका करोडपतिलाई राजनीतिमा प्रवेश गराउने नेताकार्यकर्ताले नेपाली राजनीतिलाई उद्योग, व्यवसाय सम्झेको देखिन्छ । नेपाली राजनीतिमा करोडपतिको हालिमुहाली बढ्दै जाने हो भने नेपाली राजनीतिले देशलाई अधोगतितिर धकेल्ने उद्योग व्यवसायीको जमात तयार गर्छ ।नेपाली राजनीतिमा हुनेखानेहरूको हालिमुहाली बढिरहेकाले निर्वाचन महङ्गिदै गएको छ । अरू बेला समाजको हितबारे नसोच्ने तर निर्वाचनताका विकासको आश्वासन देखाएर जनताको अमूल्य मत हत्याउन अनेकन तिकडम गर्ने राजनीतिकर्मीबाट नेपाल र नेपाली पटकपटक ठगिँंदै आएका छन् । त्यसो त राजनीतिलाई समाजसेवा हैन, पेसा सम्झनेहरूको मनोबल बढाउनमा पार्टीका अग्रज नेता र कार्यकर्ताको मुख्य भूमिका रहँदै आएको छ । फेरि यस्तो प्रवृत्ति विरुद्ध मतदाता पनि जागरुक हुनसकेका छैनन् । निर्वाचन सम्बन्धी आचारसंहिता बनाउने तर उल्लंघन गर्ने राजनीतिकर्मीलाई कारबाही नगर्ने निर्वाचन आयोगको पछिल्लो रमिते भूमिकाले पनि राजनीतिलाई पेसा सम्झनेहरूको मनोबल बढ्दै गएको देखिन्छ । अन्यत्र निर्वाचनमा कस्तो पृष्ठभूमि भएका उम्मेदवार उठ्दैछ भन्ने सामान्य तर महत्त्वपूर्ण कुरा मतदाताले थाहा पाउँछन् । विडम्बना भन्नुपर्छ, हामीकहाँ सातादिन अघि पनि कस्तो पृष्ठभूमि भएको व्यक्ति उठ्दैछ भन्ने कुरा मतदातालाई थाहा हुँदैन । कम्तीमा समाजको हितका लागि काम गर्ने व्यक्तिलाई उम्मेदवार बनाउँदा पार्टीको गरिमामात्र बढ्दैन, राजनीतिलाई समाजसेवा सम्झनेहरूको मनोबल बढ्छ भन्ने आधारभूत कुरा पार्टीका नेताकार्यकर्ताले बिर्संदै गएको देखिन्छ । यस्तै राजनीतिलाई पेसा हैन, समाजसेवा ठान्ने राजनीतिकर्मीहरूले समाज र देशलाई भ्रष्टाचारमुक्त बनाई समृद्धिको बाटोमा हिँडाउँछन् भन्ने कुरा अग्रज नेताकार्यकर्ताले बुझ्न ढिला भइसकेको छ ।"
कार्यस्थलमा मानसिक स्वास्थ्य,"विश्व स्वास्थ्य संगठनका अनुसार व्यक्ति स्वस्थ हुन शारीरिकमात्र नभई मानसिक र सामाजिक स्वास्थ्य पनि उत्तिकै महत्त्वपूर्ण रहन्छ । तर स्वास्थ्य भन्ने बित्तिकै शारीरिक स्वास्थमात्र बुझ्ने परिपाटी जनमानसदेखि नीति निर्माणकर्तासम्म प्रस्ट देख्न सकिन्छ । मानसिक हिसाबमा स्वस्थ रहनसके मात्र व्यक्तिले आफ्नो क्षमताको पूर्ण अनुभव महसुस गर्छ, जीवनमा आइलाग्ने विभिन्न तनाव सामना गर्न सक्छ, उत्पादक एवं सिर्जनशील कार्य गर्न सक्छ र आफ्नो समुदायमा प्रत्यक्ष योगदान पुर्याउन सक्षम रहन्छ । यी गुणको अभाव वा यसमा विचलन आउनु नै मानसिक स्वास्थ्य समस्याका लक्षण हुन् । विश्व स्वास्थ्य संगठनको अध्ययन अनुसार हाल विश्वमा करिब ४५ करोड मानिस विभिन्न प्रकृतिका मानसिक एवं मनोसामाजिक समस्याले ग्रस्त छन् । यीमध्ये करिब तीस करोड मानिस डिप्रेसन र एङजाएटी डिसअर्डरबाट पीडित छन् । यसका कारण उत्पादकत्वमा कमी आउँंदा त्यसको भार विश्व अर्थतन्त्रमा वर्षेनि करिब एक सय अर्ब डलर पर्ने गरेको छ । आज विश्वमा मानसिक स्वास्थ्य समस्याको लागि वार्षिक करिब २५० अर्ब डलर रकम छुट्याइएको तथ्याङ्क छ । संयुक्त राज्य अमेरिकाले आफ्नो वार्षिक बजेटमध्ये करिब १९३ अर्ब डलर मानसिक स्वास्थ्यसेवामा खर्च गर्छ । जबकि नेपालमा स्वास्थ्य क्षेत्रको कुल बजेटको २ प्रतिशतभन्दा कम मानसिक स्वास्थ्यमा पर्ने गर्छ । केही तथ्याङ्क अनुसार त झन् विश्वमा प्रत्येक चारमध्ये एक व्यक्तिले आफ्नो जीवनकालको कुनै खण्डमा मानसिक स्वास्थ्य समस्या महसुस गर्ने गरेको पाइएको छ । देशब्यापी रूपमा औपचारिक अध्ययन नभए पनि नेपालमा मानसिक स्वास्थ्य समस्या बढ्दै गइरहको देखिएको छ । विभिन्न अध्ययनले देखाए अनुसार नेपालमा मानसिक स्वास्थ्य समस्या कुल जनसङ्ख्याको करिब २५ प्रतिशतलाई रहेको आंकलन गरिन्छ । तर मानसिक रोग भन्ने बित्तिकै गम्भीर प्रकृतिका मानसिक विचलन हुन् भन्ने गलत सोचाइ अधिकांश व्यक्तिमा पाइन्छ, जुन गलत हो । जनचेतनाको अभाव एवं मानसिक रोगसँग गाँसिएका विभेद र लाञ्छनाले गर्दा धेरै व्यक्तिको उपचारमा पहुँच नभएको देखिन्छ । मानसिक स्वास्थ्यको समस्या विश्वको जुनसुकै भूभागमा जोकोहीलाई पनि हुनसक्ने भएकाले यसबारे सबैलाई जानकारी हुन जरुरी छ । मानसिक स्वास्थ्यको समस्याले व्यक्तिको सोचाइ, व्यवहार र भावनामा असर गर्छ । जसले व्यक्तिको जीविकोपार्जन, कार्यक्षेत्रदेखि लिएर पारिवारिक, सामाजिक जिम्मेवारीमा प्रत्यक्ष प्रभाव पर्छ । हरेक व्यक्तिले आफ्नो वयस्क जीवनको ठूलो अनुपातको समय कार्यक्षेत्रमा खर्चिएको हुन्छ । त्यसैले कार्यक्षेत्रको वातावरणले पनि व्यक्तिको मनोवैज्ञानिक स्वास्थ्यमा महत्त्वपूर्ण भूमिका खेल्छ । कार्यक्षेत्रमा व्यस्तता मानसिक स्वास्थ्यका लागि महत्त्वपूर्ण मानिए पनि नकारात्मक काम गर्ने वातावरणले व्यक्तिमा शारीरिक र मानसिक स्वास्थ्य समस्या उत्पन्न गराउँछ । यसले लागूपदार्थ सेवन, काममा अनुपस्थिति र उत्पादकतामा गिरावट ल्याउन सक्छ । मानसिक स्वास्थ्य सम्बन्धी समस्याले धेरै कर्मचारीलाई आफ्नो कार्यक्षेत्रमा नकारात्मक असर पार्ने गर्छ । तर मानसिक रोगसँग गाँसिएका लाञ्छनाका कारण उनीहरूलाई मनोचिकित्सकको सहयोग लिनबाट संकोच मान्छन् । यसको मुख्य कारणमा आफ्नो मानसिक अवस्थाबारे थाहा पाए जागिर जोखिममा पर्ने डर र आफूलाई कार्यक्षेत्रमा भेदभाव हुनसक्ने भ्रमदेखि लिएर मानसिक रोगको औषधी सेवन गरे जीवनभर निरन्तरता दिनुपर्ने, औषधीले काम गर्न नसक्ने भ्रम महसुस हुन्, जुन पूर्णरूपले गलत हुन् । यस्तो सोचको कारण समयमै सहयोग, परामर्श र उपचार नलिँंदा यसको प्रतिकूल असर व्यक्ति स्वयम् र कार्यक्षेत्रलाई पनि प्रत्यक्ष असर पर्न जान्छ । कार्यक्षेत्रमा कर्मचारीको मानसिक स्वास्थ्यमा जोखिम पुर्याउने कारण विविध हुन सक्छन् । अपर्याप्त स्वास्थ्य र सुरक्षा नीति, कमजोर व्यवस्थापन, कर्मचारीमैत्री सहयोगी वातावरणको अभाव, अलचिलो कार्यकक्ष समय, अस्पष्ट कार्यसम्पादन, असमान कार्यवितरण, वरिष्ठ कर्मचारीहरूबाट धम्की एवं मनोवैज्ञानिक उत्पीडन, लिङ्ग एवं यौन दुव्र्यवहार इत्यादिले कर्मचारीको मनोबलमा नकारात्मक असर पार्छ, जसले गर्दा उनीहरूमा मानसिक स्वास्थ्य समस्याको जोखिम बढ््न जान्छ । कार्यक्षेत्रमा देखिने मानसिक स्वास्थ्यका समस्या अन्य परिवेशमा देखिने मानसिक स्वास्थ्य समस्याभन्दा भिन्न हुँदैनन् । स्वास्थ्य समस्यामा डिप्रेसन (दिक्दारीपना) एङजाएटी डिसअर्डर (डराउने रोग), लागूपदार्थ दुव्र्यसनी, बाइपोल डिसअर्डर र व्यक्तित्वका समस्याहरू (पर्सनालिटी डिसअर्डर) मुख्य: भेटिन्छन् । यस्ता रोगहरूको केही प्रत्यक्ष त केही अप्रत्यक्ष लक्षण हुन्छन् । प्रत्यक्ष लक्षण रोगको प्रकृतिमा निर्भर गर्छ । जस्तै डिप्रेसनमा उदास रहने, शरीरमा जोशजाँगर असामान्य कमी आउने हुन्छ भने एङजाएटी डिसअर्डरमा बिना कारण डर लाग्ने, मनमा अनावश्यक कुरा खेल्ने इत्यादि हुन्छन् । प्राय:जसो कर्मचारीमा मानसिक स्वास्थ्य समस्याका अप्रत्यक्ष लक्षण देखिन्छन् । जस्तै अत्यधिक थकान, काममा नियमित अनुपस्थिति, काममा ध्यान नजानु, कार्यसम्पादनमा ढिलाइ, कार्यक्षेत्रमा कलह र झगडा, कार्यप्रेरणा अभाव, आत्मबलमा कमी, डर, भ्रम इत्यादि । यस्ता अप्रत्यक्ष लक्षण मानसिक स्वास्थ्य समस्याका हुन सक्छन् भन्ने जानकारीको अभावले धेरैजना समयमा सही उपचारबाट बञ्चित हुन्छन् । यस्ता लक्षण पहिचान गर्न अत्यन्त जरुरी हुन्छ । त्यसो गर्न नसकेको खण्डमा कहिलेकाहीं गम्भीर प्रकृतिका मानसिक रोग र आत्महत्या सम्मको पनि जोखिम अवस्था निम्तिन्छ । त्यसैले प्रत्येक क्षेत्रले आफ्ना कर्मचारीको मानसिक स्वास्थ्यको लागि उचित ख्याल गर्न जरुरी छ । नत्र मानसिक स्वास्थ्य जोखिममा पर्नुका साथै समग्र कार्यक्षेत्रमा यसले असर पार्न सक्छ । कार्यक्षेत्रमा हूने यस्ता मानसिक रोगका लक्षणहरू पहिचान र उपचारको महत्त्व प्रत्येक कार्यालय प्रमुख र कर्मचारी स्वयम्लाई हुन आवश्यक छ । त्यसैले प्रत्येक कार्यक्षेत्रमा हुने शारीरिक परीक्षणसँंगै मानसिक परीक्षण पनि आवश्यक परिस्थितिमा गराउन कार्यालय प्रमुखहरूले नै सहयोगी भावनाका साथ मानसिक परामर्श एवं सहयोगको लागि प्रोत्साहन र वातावरणको विकास आजको आवश्यकता हो । कर्मचारीलाई आफ्नो कार्यका लागि पहिचान, प्रोत्साहन र प्रशंसा गर्नु पनि अत्यन्त जरुरी हुन्छ । यसले कर्मचारीको आत्मसम्मान र आत्मबल सुदृढ पारेर कार्यकौशलमा अप्रत्यासित सुधार ल्याउंँछ । यो आफ्नो कार्यक्षेत्र र व्यक्तिगत जीवनबीच सन्तुलन कायम गर्न पनि अत्यन्तै महत्त्वपूर्ण हून्छ । कार्यक्षेत्रमा तनाव हुनु स्वाभाविक नै हो, तर यसलाई मिलेसम्म कार्यक्षेत्रमै छाडेर घरमा परिवारसँग गुणस्तरको समय बिताउनसके मानसिक स्वास्थ्यमा लाभ हुने अध्ययनहरूले देखाउँछन् । मानसिक हिसाबमा स्वस्थ हुन स्वस्थ जीवनशैली हुन पनि आवश्यक पर्ने भएकाले त्यसका लागि प्रत्येक कार्यक्षेत्रमा कर्मचारीलाई उत्प्रेरित गरिनुपर्छ । धूमपानरहित कार्यक्षेत्र, सामुहिक ध्यान र योग, स्वस्थ खानपान, व्यायाम, भेटघाट एवं सांस्कृतिक समारोहमा सहभागिता स्वस्थ कार्यक्षेत्र बनाउने आधारभूत तरिका हुन सक्छन् । प्रत्येक कार्यालयले आफ्ना कर्मचारीमा मानसिक स्वास्थ्य समस्या भए उनीहरूप्रति सहयोगी भावना देखाउनु र लचिलो कार्यतालिका एवं कार्य पुनर्निर्धारण गरी उपचारका लागि प्रोत्साहन गर्नु हरेक कार्यक्षेत्रका प्रमुख र कर्मचारी साथीको जिम्मेवारी हो । विश्व मानसिक स्वास्थ महासंघले तय गरे बमोजिम यो वर्ष कार्यस्थलमा मानसिक स्वास्थ्य भन्ने नाराका मानसिक स्वास्थ्य दिवस मनाइएको छ । यही नारा बमोजिम राज्यका हरेक निकाय, उद्योगकलकारखाना, विद्यालय लगायत विभिन्न क्षेत्रले मानसिक स्वास्थ्य प्रबद्र्धन गर्ने जिम्मेवारी लिए मानसिक स्वास्थ्यबारे जनमानसमा रहेको गलत धारणा कम हुनसक्छ । देशभरिका विविध कार्यस्थलमा काम गर्ने कर्मचारीको मानसिक स्वास्थ्यप्रति सकारात्मक सोच विकास गर्नसके सम्बन्धित कार्यक्षेत्रलाई नै प्रत्यक्ष लाभ पुग्छ । प्रा ओझा त्रिवि शिक्षण अस्पताल, मानसिक स्वास्थ्य विभाग प्रमुख र डा वन्त मनोचिकित्सक हुन् ।"
चामल माग्दै धर्ना,"हुम्ला नेपाल खाद्य संस्थानले चामल ढुवानी नगर्दा स्थानीयलाई चाडपर्व मनाउन समस्या परेको भन्दै जनप्रतिनिधि प्रदर्शनमा उत्रिएका छन् । सदरमुकाममा मंगलबार थाल ठटाउँदै चामल माग गरेका उनीहरूले संस्थानको कार्यालयमा धर्ना दिए । सिमकोट बजारलगायत आसपासका स्थानीयले अभाव झेल्नुपरेपछि जिल्ला समन्वय समितिका संयोजक दानबहादुर रावतको नेतृत्वमा जनप्रतिनिधि प्रदर्शनमा उत्रिएका हुन् । जिसस पदाधिकारी, गाउँपालिका प्रमुख तथा उपप्रमुख, वडाध्यक्ष र सदस्यसहितको प्रदर्शनमा स्थानीय बासिन्दा पनि सहभागी थिए । जनप्रतिनिधिले अविलम्ब खाद्यान्न ढुवानी गर्न माग राखी जिल्ला प्रशासन कार्यालयमार्फत सरकारलाई ज्ञापनपत्र बुझाएका छन् । आगामी मंसिर १० गते हुने प्रदेश र प्रतिनिधिसभा चुनावका लागि कर्मचारी परिचालन गर्न पनि खाद्यान्न मौज्दात राख्नु आवश्यक छ । खाद्यान्न अभावमा ठूलो समस्या निम्तिएकाले सरकारको ध्यानाकर्षण गराउन बाध्य भएको जिसस संयोजक रावतले बताए । संस्थानका शाखा प्रमुख नारायणसिंह केसीका अनुसार जिल्लाबाट बारम्बार खाद्यान्न ढुवानीका लागि केन्द्रीय कार्यालयमा पत्र पठाए पनि सुनुवाइ भएको छैन । जिल्ला खाद्य व्यवस्था समितिका अध्यक्ष तथा प्रजिअ लक्ष्मीप्रसाद बाँस्कोटाले सोमबार बसेको समिति बैठकमार्फत मंसिर १० गतेको निर्वाचनका लागि तत्काल ३ हजार क्विन्टल चामल माग गरिएको बताए । यसअघि असारमा खाद्यान्न ढुवानीको माग गर्दै सिमकोट गाउँपालिका अध्यक्ष पदमबहादुर लामालगायत जनप्रतिनिधिको टोली काठमाडौं पुगेर संस्थानको कन्द्रीय कार्यालयमा धर्ना बसेको थियो । तत्कालीन महाप्रबन्धकले तुरुन्तै ढुवानी गर्ने प्रतिबद्धता जनाएपछि उनीहरू जिल्ला फर्किएका थिए । त्यसपछि केही खाद्यान्न ढुवानी भए पनि दसंैअघिबाट ठप्प छ । शाखा प्रमुख केसीका अनुसार अहिले गोदाममा ४४ क्विन्टल चामल मात्र छ । चालु आवका लागि ढुवानी नगरिएकाले चामल अभाव भएको हो ।"
म्यादी बन्न दौडधुप,"पर्सा जिराभवानी गाउँपालिकाकी ६५ वर्षीया पार्वती माझी बुधबार वीरगन्जस्थित जिल्ला प्रहरी कार्यालय पुगिन् । उनी मंगलबारबाट खुला गरिएको म्यादी प्रहरीको आवेदन भर्न आएकी हुन् । के गर्नु हामी गरिब महिला । जीवन नै मिहिनेत, मजदुरी गरेरै बित्यो, उनले भनिन्, म्यादी प्रहरीमा पनि राम्रै कमाइ हुन्छ भन्ने थाहा पाएर आवेदन दिन आएकी हुँ । मंसिर तेस्रो साता हुन लागेको प्रतिनिधि तथा प्रदेश सभा निर्वाचनका लागि म्यादी प्रहरीको आवेदन खुला गरिएको छ । २ छोराकी आमा पार्वती एक नातिनीकी हजुरआमा हुन् । उनलाई म्यादी प्रहरीको तालिम लिन कठिन भए पनि आफूले गर्न सक्ने आत्मविश्वास छ । यी हातले उमेरमा पत्थर पनि फोरेका छन्, उनले भनिन्, म्यादी प्रहरीको काम त्योभन्दा कठिन त पक्कै नहोला नि ।पार्वतीले यस्तो भनिरहँदा उनीसँगै गाउँबाट आवेदन दिन आएका ११ जनाको महिला समूहमा अर्की अधबैंसे कुमारीदेवी मुसहरिन पनि समर्थनमा टाउको हल्लाउँदै थिइन् । ५२ वर्षीया उनले पनि म्यादी प्रहरीमा राम्रो तलब सुविधा पाउने सुनेर आफू पनि रुचि लिएर आएको बताइन् । अहिले खेतीपातीको चटारो पनि छैन, उनले भनिन्, म्यादी प्रहरीको ड्युटी सकेर तलब थापेर जाँदा बल्ल धान भित्र्याउने बेला हुन्छ, खाली बस्नुभन्दा समयको सदुपयोग गर्नु राम्रो । युवाहरूको पनि अर्को समूह थियो । पर्सागढी नगरपालिका एकटाँगाका २२ वर्षीय युवा साधु यादवले एसएलसी उत्तीर्ण गरेका छन् । उनी पनि आवेदन खुलेको थाहा पाएर आएको बताउँछन् । साथीभाइहरू पनि आएका छन्, उनले भने, लहलहैमा म पनि आएँ, नयाँ अनुभव र राम्रै आम्दानी पनि हुन्छ । जगरनाथपुर गाउँपालिकाबाट आवेदन दिन आएका ३६ वर्षीय सुरेश राउत कुर्मी यसअघिको संविधानसभा निर्वाचनमा पनि म्यादी प्रहरीको जागिर खाइसकेका अनुभवी हुन् । यसपटक पनि काम पाइन्छ कि भन्ने आशा छ उनलाई । म अनुभवी पनि भएकाले अवसर पाइन्छ कि भन्ने आशा लिएर आएको हुँ, उनले भने, अहिले खेतीपातीबाट फुर्सद मिलेको छ, त्यसैले आएको हुँ । म्यादी प्रहरीको आवेदन खुलेको दोस्रो दिन बुधबार जिल्ला प्रहरी कार्यालयको सडकमा आवेदक महिला तथा पुरुषहरूको भीडले झन्डै मेलाको रूप लिएको छ । हजुरआमादेखि नाति पुस्तासम्मका पाका तथा युवा आइपुगेका छन् । जिल्ला प्रहरी कार्यालयका प्रवक्ता डीएसपी प्रेमबहादुर शाहीले केन्द्रबाट कोटा नआए पनि यसअघिको स्थानीय निर्वाचनमा करिब १ हजार ४ सय म्यादी प्रहरी जिल्लाबाट छनोट गरिएकाले त्यसकै हाराहारीमा छनोट गरिने बताए । असोज ३० सम्म आवेदन फर्म बुझिन्छ, त्यसबीचमा केन्द्रले पनि कोटा निर्धारण गरेर सूचना दिनेछ, उनले भने, प्राप्त निर्देशनअनुसार नै हामीले काम गर्ने हो । म्यादी प्रहरीको सेवा सुविधाबारे पनि हालसम्म केन्द्रबाट थप जानकारी नआइसकेकाले स्थानीय निकायको निर्वाचनमा दिइएकै सरहको सेवा सुविधा केन्द्रले दिने सम्भावना रहेको उनले बताए । स्थानीय निकायको निर्वाचनअघि जिल्ला प्रहरीले म्यादी प्रहरीका लागि कुल ३ हजार १ सय २१ आवेदकमध्ये १ हजार ४ सय ९२ लाई छनोट गरेको थियो । तीमध्ये १ सय २५ महिला र बाँकी पुरुष थिए । छनोट नभएकामध्ये २ सय २४ लाई वैकल्पिकमा राखिएको थियो । म्यादी प्रहरीलाई प्रहरी जवान बराबरको तलब, रासन र पोसाकको सुविधासमेत उपलब्ध गराइएको थियो । यसबाहेक उनीहरूको बिमाको व्यवस्था पनि गरिएको थियो ।"
शिक्षित युवाकै मोह,"कञ्चनपुर वेदकोट नगरपालिका९ सुन्दरपुरका कृष्ण बोहरा सुदूरपश्चिम विश्वविद्यालयमा अध्ययन गर्छन् । वाणिज्य संकायअन्तर्गत तेस्रो वर्षमा अध्ययनरत उनी दोस्रो पटक म्यादी प्रहरीमा भर्ना हुने तयारीमा जुटेका छन् । आगामी प्रदेश र प्रतिनिधिसभा निर्वाचनका लागि सुरु गरिएको भर्ना प्रक्रियाअन्तर्गत बुधबार आवेदन दिए । जिल्ला प्रहरी कार्यालयको गेटअगाडि उनीजस्ता धेरै युवाको भीड बढेको छ । कोही फारम भर्नमा व्यस्त छन् । कोही लाइन लागेर आवेदन दर्ता गराउँदै छन् । कतिपय आवश्यक कागजात जुटाउन दौडिरहेका छन् । स्थानीय तहको निर्वाचनका बेला पनि म्यादी प्रहरी भएर राम्रो अनुभव बटुल्न पाइयो, कृष्णले भने, केही आम्दानीसँगै सुरक्षाकर्मीको रूपमा काम गर्न पाइयो । सुरक्षा निकायमै भर्ना हुने इच्छाका कारण उनी केही महिना पढाइ छाडेर पनि म्यादीमा भर्ना हुन लागेका हुन् । उनले असईका लागि पनि आवेदन दिएका छन् । कृष्णसँगै अध्ययनरत वेदकोट नगरपालिका९ सुन्दरपुरका रोशन बोहराले पनि दोस्रो पटक म्यादीमा भर्ना हुन आवेदन दिए । उनले २०७० को संविधानसभा निर्वाचनमा पनि म्यादी भएर काम गरिसकेका छन् । भर्ना हुँदा पढाइ खर्चसँगै सुरक्षा निकायमा भर्ना हुन सहज हुन्छ, उनले भने, चुनावका बेलाको सुरक्षा केही असहज हुने भए पनि चुनावी माहोलले उत्साहित बनाउँछ । आवेदन भर्न शिक्षित युवा पनि आकर्षित छन् । कतिपय २३ पटक म्यादी भइसकेका पनि छन् । यसका साथै अवकाशप्राप्त सुरक्षाकर्मी पनि यसतर्फ आकर्षित देखिन्छन् । विगतमा सुरक्षा निकायमा पुरुषहरूकै वर्चस्व थियो । अहिले महिला प्रतिस्पर्धा पनि बढेको छ । पछिल्लो स्थानीय तह निर्वाचनका बेला पनि २५३० प्रतिशतभन्दा बढी महिला म्यादी प्रहरी भएका थिए । अहिले पनि त्यही अनुपातमा महिलाको आवेदन आइरहेको प्रहरीले जनाएको छ । दोस्रो पटक भर्ना हुन आवेदन दिए, वेदकोट नगरपालिका६ की रूपा भट्टले भनिन्, सुरक्षा निकायमा भर्ना हुन सजिलो हुने र केही आम्दानी पनि हुने भएकाले यसतर्फ आकर्षित छौं । म्यादीमा भर्ना हुन घरपरिवारबाट पनि साम्रो साथ र सहयोग पाइएको उनले बताइन् । जिल्ला प्रहरी कार्यालयका अनुसार आवेदन दर्ता असोज ३० सम्म चल्नेछ । दुई दिनमा ३ सयभन्दा बढीले आवेदन दिएको डीएसपी ज्ञानबहादुर सेठीले बताए । भीड बढेको छ, उनले भने, स्नातकोत्तर तहसम्म अध्ययनरत युवायुवती पनि आएका छन् ।"
सिट बाँडफाँडमा बार्गेनिङ,"डोल्पाबाट पार्टी केन्द्रमा नाम सिफारिस भएपछि नेताकार्यकर्ता आफ्नो पक्षमा उम्मेदवारी पार्न भनसुनका लागि राजधानी गएका छन् । प्रतिनिधिसभा उम्मेदवारमा सर्वसम्मत नाम आए पनि एमाले, कांग्रेस र माओवादी केन्द्रले प्रदेश सभामा थुप्रै नाम सिफारिस गरेका छन् । एमाले जिल्ला अध्यक्ष दत्तबहादुर रोकाया, वैकल्पिक केन्द्रीय सदस्य हंसबहादुर शाही, प्रदेश कमिटी सदस्य बद्मी बोहरा, जिल्ला कमिटी सचिव नन्दसिंह बुढा, सचिवालय सदस्य छक्कबहादुर धराला र जिल्ला कमिटी सदस्य लंकबहादुर शाही प्रदेश सभाको प्रत्यक्ष तथा समानुपातिकतर्फको टिकट लिन दौडधुपमा छन् । माओवादी केन्द्रका जिल्ला अध्यक्ष मालबहादुर रोकाया, नैनप्रसाद पहाडी, वीरबहादुर शाहीलगायत नेता पनि राजधानीमै छन् । कांग्रेस जिल्ला सभापति अंगदकुमार बुढा, पूर्वसभासद दूधकुमारी हमाल, पूर्वसभापति टंकप्रसाद उपाध्याय, कर्णबहादुर रोकाया, बेगमसिंह ठकुरीलगायत नेता भनसुनका लागि केन्द्र पुगिसकेका छन् ।"
नाम टुंग्याउन साना दल अगाडि,"महोत्तरी प्रतिनिधि र प्रदेश सभाका लागि अधिकांश दलले उम्मेदवार सिफारिस गरिसकेका छन् । तीन ठूला दललाई उछिन्दै राजपा, संघीय समाजवादी फोरमलगायतले सुरुमै नाम केन्द्रमा पठाएका थिए । कांग्रेसले मंगलबार राति मात्र नाम सिफारिस गर्न सक्यो । पार्टीले प्रतिनिधिसभाका लागि क्षेत्र १ बाट पूर्वसांसद वसन्त गुरुङ, केन्द्रीय सदस्य कल्याण गुरुङ, सांसद सीताराम भण्डारी, समाजसेवी चिरञ्जीवी हमाललाई सिफारिस गरेको छ । गुरुङद्वय बाबुछोरा हुन् । कांग्रेसले क्षेत्र २ बाट सांसद किरण यादवसमेत ३ जना, ३ बाट पनि तीनै जनाको नाम सिफारिस गरेको छ भने ४ बाट पार्टी जिल्ला सभापति महेन्द्रकुमार रायको नाममा सर्वसम्मति जुटाएको छ । एमाले जिल्ला सचिव भानुभक्त पोखरेलका अनुसार पार्टीले क्षेत्र १ बाट ३ जना, २ बाट एक जना, ३ बाट सांसद रामदयाल मण्डलसहित ३ जना र ४ बाट पनि अर्का सांसद रामदयाल मण्डलसहित २ जनाको नामा सिफारिस गरेको छ । प्रतिनिधिसभाका लागि एमालेले समानुपातिकतर्फ २३ जनाको नाम सिफारिस गरेको छ । प्रदेश सभाका लागि प्रत्यक्षतर्फ २३ र समानुपातितर्फ ४१ जनाको नाम पठाइएका पोखरेलले जानकारी दिए । माओवादीले भने अहिलेसम्म नाम टुंगो लगाइसकेको छैन । जिल्ला संयोजक राजु खड्काले नेकपा संयुक्तसँग एकता हुने भए पछि नाम पठाउन केही ढिलाइ हुने बताए । एकतापछि नयाँ पार्टीका साथीको नामसमेत सिफारिस गर्नुपर्ने भएकाले निर्धारित समयमा टुंगो लगाउन नसकिएको हो, उनले भने, बिहीबारसम्म सिफारिस टुंगो लगाउने प्रयासमा छौं । राजपाले भने सबै क्षेत्रबाट नाम सिफारिस गरिएको जनाएको छ । केन्द्रीय सदस्य तथा जलेश्वर नपाका मेयर रामशंकर मिश्रले आफूहरू राजधानीमा रहेकाले कुन क्षेत्रबाट कति जना र कोको सिफारिस गरिए भन्ने तत्काल भन्न नसकिने बताए । संघीय समाजवादी फोरमले पनि उम्मेदवारको नाम केन्द्र पठाइसकेको जिल्ला अध्यक्ष रामनरेश यादवले जानकारी दिए ।"
राजपासँग सहकार्य,"भैरहवा (कास) संघीय समाजवादी फोरम नेपालका अध्यक्ष उपेन्द्र यादवले आउँदो निर्वाचनमा राष्ट्रिय जनता पार्टीसँग सहकार्य गरिने बताएका छन् । रूपन्देहीको गैडहवा गाउँपालिकामा पार्टी प्रवेश कार्यक्रमको सिलसिलामा बुधबार भैरहवा आइपुगेका उनले सञ्चारकर्मीसँग मधेसी जनताको अधिकार प्राप्तिका लागि एकता गर्नुपर्ने आवश्यकतामा जोड दिए । यादवका अनुसार दुई पार्टीबीच साझा उम्मेदवार तय गरेर चुनाव लड्ने सहमति जुटिसकेको छ । मधेसी जनताको अधिकारका लागि स्थानीय तह चुनाव मिलेर लड्न आग्रह गर्दा राजपाले नमानेपछि अहिले पछुताउनुपरेको छ, उनले भने । चुनावमा कांग्रेसलगायत पार्टीसँगसमेत सहकार्य गर्नेबारे छलफल चले पनि ठोस निर्णय भइनसकेको यादवले जानकारी दिए । आउँदो चुनावमा सहकार्य गर्न लोकतान्त्रिक शक्तिबीच छलफल चलिरहेको छ, उनले भने, गठबन्धनमा कुरा मिले सबै लोकतान्त्रिक शक्ति मिलेर जान्छांै, नभए राजपासँग मात्र सहकार्य हुन्छ । कालान्तरमा लोकतान्त्रिक शक्ति एक हुनुको विकल्प नरहेको पनि यादवले प्रस्ट्याए । संघीय समाजवादी फोरम नेपालले एकल, संयुक्त र गठबन्धन गरेर चुनावमा जाने सबै बाटो खुला राखेको उनको भनाइ छ । पछिल्लो वाम पार्टीबीचको एकता चुनावमा सिट जित्नका लागि मात्र भएको यादवले दाबी गरे । वाम एकताले माओवादी केन्द्र एमालेमा विलयको सम्भावना देखिएको उनले बताए ।"
भोट माग्न गाउँमा,"मुगु (कास) कांग्रेसले जिल्लामा चुनावी अभियान सुरु गरेको छ । सिफारिस सूची केन्द्रमा पठाइएसँगै सम्भावित उम्मेदवारहरू भोट माग्न खत्याड गाउँपालिकातर्फ गएका छन् । उनीहरू घरदैलो, भेटघाट र गाउँभेलाजस्ता कार्यक्रम गर्दै छन् । जिल्लाबाट प्रतिनिधिसभामा सिफारिस गरिएका हस्तबहादुर मल्ल, प्रदेश सभाका लागि क्षेत्र नं २ मा सिफारिसमा परेका खड्गबहादुर शाहीलगायतको टोली खत्याडमा खटिएको छ । टोलीले गाउँपालिकाको माझचौर, रातापानीमा, श्रीकोटलगायत स्थानमा चुनावी सभा आयोजना गरेको छ । प्रत्येक घरदैलो पुगेर भोट माग्न सुरु गरेका छौं, मल्लले भने, खेतीपातीको समय भएकाले भोट माग्न खेतबारीमै जानुपरेको छ । क्षेत्र नम्बर १ बाट सिफारिसमा परेका तिलकबहादुर मल्लले पनि मतदातासँग भेटघाट बढाएको जनाएका छन् । बिहीबारदेखि रोवामा घरदैलो गरिने उनले बताए । एमाले र माओवादीबाट सिफारिसमा परेकाहरू भने टिकट आफ्नो पक्षमा पार्न राजधानीतिर लागेका छन् ।माओवादीबाट एमालेमाम्याग्दीमा माओवादी केन्द्रका केन्द्रीय सदस्य कुलवीर राम्जाली, जिल्ला सदस्य बुद्धि पुनलगायत नेता एमाले प्रवेश गरेका छन् । अन्नपूर्ण गाउँपालिका६ पोखरेबगरमा बुधबार आयोजित कार्यक्रममा एमाले केन्द्रीय सदस्य भूपेन्द्रबहादुर थापाले उनीहरूलाई टीका लगाइदिई एमालेमा भित्र्याए । एमालेबाट छुट्टिएको माले हुँदै माओवादीमा पुगेका राम्जाली पुन: एमाले फर्किएका हुन् ।"
वाम गठबन्धनले कांग्रेसलाई फाइदा,"काभ्रे (कास) रक्षामन्त्री भीमसेनदास प्रधानले वाम गठबन्धन कांग्रेसका लागि सुवर्ण अवसर भएको बताएका छन् । नेपाल प्रेस युनियनद्वारा बुधबार धुलिखेलमा आयोजित वर्तमान राजनीतिक अवस्था, संविधान कार्यान्वयन र सञ्चार क्षेत्रको भूमिका विषयक अन्तरक्रियामा उनले गठबन्धनले सरकार बनाउन सहयोग गरे पनि ती पार्टीको संगठनका लागि त्यो घातक भएको तर्क गरे । ६०४० को भागबन्डाका कारण दुई दलमा विवाद सुरु हुन्छ, उनले भने, त्यसले कांग्रेसलाई नै फाइदा पुग्ने हो । युद्धबाट सत्ता कब्जा सफल नभएपछि माओवादी एमालेसँग मिलेर साम्यवाद लाद्ने सोचमा लागेको प्रधानले आरोप लगाए । एमाले अध्यक्ष केपी ओलीको बोली जनताले नरुचाएको भन्दै उनले जिम्मेवार व्यक्ति अखिल क्रान्तिकारीको नेताजस्तो देखिएको तर्क गरे । पुष्पकमल दाहाल एमालेमा छिर्नु एमालेमा धमिरा लाग्नु हो, उनले भने, दुवैको मिलन देखावटी मात्रै हो । सञ्चार राज्यमन्त्री तप्तबहादुर विष्टले वाम गठबन्धन सरकारका लागि नभई साम्यवाद लाद्नलाई भएको दाबी गरे । बहुमत ल्याई संविधान र निर्वाचन प्रणाली फेरेर तानाशाह लाद्ने खेलमा लागेका छन्, उनले भने, लोकतन्त्र कमजोर भए पहिलो निसानामा सञ्चार क्षेत्र पर्ने भएकाले सचेत रहन आवश्यक छ ।"
क्यानभासमा नेपालभारत रंग,"भारतका चित्रकार रमेश मोतुकुरीको क्यानभासमा रंग मात्रै छ । कुनै निश्चित आकृति छैन । इन्द्रेणीको स्वरूप झल्कने उनको चित्रले जीवनको रंगीन मनोभाव दर्साएको अनुभूति गर्न सकिन्छ । हुने पनि हरेक रंगले जीवनको अर्थ प्रतिविम्बित गर्छ ।स्वस्ति मिश्रले समय चक्रलाई आफ्नो कलाको केन्द्रिबिन्दु बनाएकी छन् । डाइनोसोरजस्तो देखिने जनावरभित्र सानो घडी राखेर उनले समयसापेक्ष नचले लोप हुने खतरा रहेको भाव प्रस्तुत गरेकी छन् । रवि आर कुलकर्णी प्राय: मानवशक्तिको थिममा चित्र कोर्ने गर्छन् । यो पटक भने नेपालमा ल्याएको उनको काम ल्यान्डस्केप सौन्दर्यमा केन्द्रित छ ।त्यस्तै, नेपालकी चित्रकार सरिता डंगोलको कला भने भौतिक विषयभन्दा पनि मनोविज्ञानसँग गाँसिएको छ । खुर्सानीजस्तो निर्जीव वस्तुमा उनले मानव जीवनको परिकल्पना गरेकी छन् । सञ्जित महर्जनको चित्रले काठमाडौंको प्रदूषित वातावरणमाथि व्यंग्य गरेको छ । सानो बालक मास्क लगाएर हिँड्नुपर्ने समसामयिक विडम्बना उनको चित्रमा झल्किन्छ । सन्ध्या सिलवालको कला पेपर कटिङ टेक्निकमा आधारित छ । यसले फरक स्वाद दिएको छ ।भारत र नेपालका कतिपय चित्रकारहरूका सिर्जनामा रंग, माध्यम र विचारदृष्टिमा एकरूपता देख्न सकिन्छ ।नेवा छेँ आर्ट ग्यालरी र क्लासिक आर्ट ग्यालरीद्वारा थालिएको प्रदर्शनी असोज २९ सम्म चल्नेछ ।"
गायक नवराम लागे हङकङ,"धरान (कास) धेरैलाई थाहा नहुन सक्छ, नवराम राईबारे । उनले सुरुमा गाएका र संगीत गरेका गीत भने अधिकांश संगीतप्रेमीले सुनेको हुनुपर्छ, गायक सविन राईको स्वरमा । पाँच दशकअघि हङकङमै जन्मेका उनै गायक नवराम पहिलो पटक आफू जन्मेको ठाउँमा सांगीतिक प्रस्तुति दिन बिहीबार जाँदै छन् ।हङकङमा आउँदो आइतबार नवराम राई म्युजिकल नाइट हुँदै छ । हङकङ नेपाली कला मन्दिर र धरान१७ समाज, हङकङले उनलाई मञ्चमा उभ्याउन लागेको हो । सविनले गाएका गुराँसको फेदमुनि सम्झनाको छाया र कालोकालो रातको सहित आधा दर्जन चर्चित गीत नवरामकै संगीत सिर्जना हुन् । करिब सय गीत गाएका र तीन दर्जन संगीत गरेका उनी धरानका पुराना कलाकार मानिन्छन् । तर, काममै रमाउने उनी लाइम लाइटमा प्राय: रहेनन् । उनले हङकङस्थित बगैँचा रेस्टुरेन्टमा हुने म्युजिकल नाइटमा आफ्ना नयाँपुराना गीत सुनाउने छन् । मैले कम्पोज गरेका गीतसंगीतले केही कलाकार हिट भए, मलाई यसैमा सन्तोष छ, उनले कान्तिपुरसँग भने, विदेशमा हुन लागेको पहिलो कन्सर्टका कारण उत्साहित महसुस गरेको छु । धरान१७ मा बस्दै आएका उनको डेढ दशकअघि नमुना एल्बम निस्केको थियो । विष देऊ, तिमी मलाई भुलिदेऊ, कुखुरे बैंस, दन्तैमा मोहनी, विश्वास के हो, वैशाखनि बित्यो जस्ता गीतहरू बढी सुनिएका छन् ।"
एन्जोमेन्जो म्युजिक भिडियो,"काठमाडौं (कास) नारायण नेपाल खासमा अंग्रेजीका लेखकशिक्षक हुन् । अंग्रेजीका पाठयपुस्तक लेख्दै आएका उनका केही उपन्यास पनि निस्केका छन् । अर्कातिर उनी नेपालको पुरानो साहित्यिक विधा सबाईको उत्थानमा लागिरहेका छन् । सबाईका केही पुस्तक ल्याइसकेका उनी गजल लेखनमा समेत क्रियाशील छन् । केही गजल रेकर्ड गराइसकेका उनको एउटा गजलको म्युजिक भिडियो दर्शकश्रोतामाझ आएको छ ।एन्जोमेन्जो मिलाउँछु म नाइँ नभन बोलको गजल कृष्णकुमार खडकाले गाएका छन् । डम्बर ढकालले संगीत गरेको गजलमा अधबैँसे उमेरको प्रेमिल मनको सकसलाई अभिव्यक्ति दिन खोजिएको छ । यसको भिडियो निश्चल केसीले निर्देशन गरेका हुन् । चन्दा, सुयोग, निश्चल र डम्बरले यसमा मोडलिङ गरेका छन् ।"
चेतनाथको चीन संस्मरण,"काठमाडौं (कास) चीनसँग सीमा जोडिएर पनि नेपालमा चीनबारे अत्यन्त कम जानकारी छ । विगत दुई दशकदेखि पत्रकारितामा सक्रिय सञ्चारकर्मी चेतनाथ आचार्य बेइजिङमा चिनियाँ अन्तर्राष्ट्रिय रेडियोको नेपाली सेवामा चार वर्षदेखि आबद्ध छन् । यी चार वर्षमा चीनमा भोगेका, सुनेका, देखेका, पढेका कुराहरूलाई समेटेर उनले संस्मरणात्मक कृति ल्याएका छन् ।चीन चियाउँदा राजधानीमा बुधबार नेपाल प्रज्ञा प्रतिष्ठानका कुलपति गंगाप्रसाद उप्रेती, कवि तथा प्राज्ञ सुलोचना मानन्धर, चीन अध्ययन केन्द्रका अध्यक्ष सुन्दरनाथ भट्टराई र चिनियाँ दूतावासका ची कुवान लीलगायतले सार्वजनिक गरे । आचार्यको पुस्तकले नेपालीहरूलाई चीन चिनाउने कोसिस गरेको कुलपति उप्रेतीले बताए । सरल भाषामा चीनका सांस्कृतिक, सामाजिकलगायत विविध पक्षलाई यसमा समेटिएको छ, उनले भने, चीन भ्रमणमा जान इच्छुक सर्वसाधारणले यो पुस्तक लिएर गए धेरै समस्या पर्नबाट जोगिन सक्छन् । तर यो ट्राभल गाइड मात्र हैन, यसमा चीनको बृहत् इतिहासलाई वर्णनात्मक नभई कथा वा संवादको शैलीमा संक्षिप्त रूपमा प्रस्तुत गरिएको छ । चीनको समृद्धिसँगै विकृतिका कुराहरू पनि समावेश छन् । आफू धेरैपटक चीन पुगे पनि उक्त पुस्तकले चीनबारे थप कुराहरू दिएको मानन्धरले टिप्पणी गरिन् । २५ वर्षअघि पाँच वर्ष सांघाईमा पढ्न बस्दा चीन त्यति विकसित थिएन, उनले सुनाइन्, नदीनाला पनि एकदमै फोहोर थिए । अहिले तीव्र विकाससँगै नदीहरूको पनि सरसफाइ गरिएको छ । यो पुस्तकमा चीनको त्यो विकाससँगै परम्पराहरू पनि समेटिएका छन् ।उक्त पुस्तकले गौतम बुद्ध र सगरमाथाका बारेमा चिनियाँहरूमा रहेको भ्रमलाई समेत उजागर गरेको केन्द्र अध्यक्ष भट्टराईले बताए । नेपाली सञ्चारमाध्यमहरूमा चीनबारे नियमित लेखिरहे पनि अखबारी लेखनमा औपचारिक भाषा, सीमित शब्द, उच्च विश्लेषण आदि विविध सीमाको कारण समेट्न नसकेका कुराहरूलाई पुस्तकमा समेटेको आचार्यले बताए । भने, चीन चियाउँदा विशाल चीन चिन्ने सिंगो तस्बिर होइन । सानो आँखीझयाल हो, जहाँबाट थोरै चियाउनसम्म सकिन्छ । चीनसँग सीमा जोडिएर पनि चीनबारे अत्यन्त कम जानकारी हुनुको मुख्य कारण जनस्तरमा आपसी भावनाको न्यून आदानप्रदान रहेको उल्लेख गर्दै उनले चिनियाँ पर्यटक लक्षित योजनाहरू ल्याउन सके दस गुणा बढी पर्यटक नेपाल भित्र्याउन सकिने बताए ।चीन चियाउँदा सांग्रिला बुक्सले निकालेको हो ।"
जसलाई सतायो गम्भीर रोगले,"हलिउड नायिकागायिका सेलेना गोमेज आफ्नो स्वास्थ्य स्थितिलाई लिएर खुला किताबझैं छिन् । सन् २०१५ मा उनले आफूलाई लुपस नामक रोग लागेको बताएकी थिइन् । पूर्ण निर्मूल पार्न नसकिने उक्त रोगसँग लड्न नियमित केमोथेरोपी गराउनुपरेको थियो । तर, लुपसकै कारण उनको मृगौला खराब भयो । हालै उनले मृगौला प्रत्यारोपण गराइन् । साथी फ्रान्सिया राइसाले किडनी दिएपछि सेलेनाले नयाँ जीवन पाएको प्रतिक्रिया दिएकी थिइन् । प्रत्यारोपणअघि २०१६ मा पनि उनले आफूलाई एन्जाइटी, प्यानिक अटयाक र डिप्रेसन भएको बताएकी थिइन् । म खुसी र सक्रिय हुन चाहन्छु, उनले भनेकी थिइन्, त्यसका लागि स्वास्थ्य ठीक हुनुपर्यो । तसर्थ, केही समय ब्रेक लिने निर्णय गरेकी छु । नयाँ म्युजिक भिडियोहरू लन्च गरिरहे पनि सेलेना त्यसपश्चात् म्युजिक सिनबाट हराएकी थिइन् । उनी अझै ब्रेकमै छिन् । लुपस फाउन्डेसन अफ अमेरिकाका अनुसार, यो रोग पुरुषलाई भन्दा बढी महिलालाई लाग्छ । यसले शरीरको प्रतिरोधात्मक शक्तिलाई निष्क्रिय बनाउनुका साथै विभिन्न अंग, जोर्नी, छाला वा भित्री अंगहरू बिगारिदिन्छ । यसको उपचार सम्भव छैन । सेलेनासँगै गायिका टोनी ब्राक्स्टन र गायक निक क्यानोन लुपससँग जुधिरहेका छन् । लेडी गागालाई पनि यो रोग लागेको हल्ला चलेको थियो । तर, त्यो कुरा झूटो भएको गागाले स्पष्ट पारिसकेकी छन् ।हेर्दा चिरिच्याँट्ट वा आकर्षक देखिए पनि थुपै्र सेलिब्रिटी भित्रभित्रै विभिन्न रोगसँग लडिरहेका हुन्छन् । हाम्रै मनीषा कोइराला क्यान्सरलाई जितेर नयाँ जीवन बाँचिरहेकी छन् । अस्तव्यस्त जीवनशैली, जंकफुड आदिले आफूलाई क्यान्सरसम्म पुर्याएको उनको भनाइ थियो । मैले स्वयंलाई माया गरिनँ, उनी भन्छिन्, अस्पतालको बेडमा महिनौंसम्म बस्दा जीवनको महत्त्व बुझेँ । अचेल उनी आफूलाई क्यान्सरविरुद्धको योद्धा भन्न रुचाउँछिन् ।अभिनेता टम हयांक्स डाइबिटिजपीडित हुन् । २०१३ मा उनले यो रहस्य उजागर गरेका थिए । १९९० देखि २००० सम्म खूब चर्चित रहेकी गायिका पिंक सानैदेखि रोगी थिइन् । उनलाई अस्थमा अर्थात् दम छ । यद्यपि, रोगलाई उनले बाधक ठानिन् । कोलम्बियन गायिका साकिराका पनि सबै कुरा पर्फेक्ट छैनन् । उनलाई टाक्जोप्लाज्मोसिस भन्ने रोग छ । काँचो मासु वा घरपालुवा जनवारमार्फत सर्ने यो रोगले मांसपेसी दुख्ने, ज्वरो आउनेलगायत समस्या पैदा गर्छ । अभिनेता हयु ज्याकम्यानलाई छालाको क्यान्सर छ । टेलिशृंखला बेवाच मार्फत चिनिएकी अभिनेत्री पामेला एन्डरसन हेपटाइटिस सीबाट प्रताडित छिन् । यसले गर्दा उनलाई अचानक ज्वरो आउने, थकान महससु हुने र पेट दुख्ने समस्या आइपर्छ । र्यापर लायल वाइनी मस्तिष्कसम्बन्धी समस्याको औषधि सेवन गर्छन् । उनलाई एपिलेप्सी नामक रोग छ । मोर्गन फ्रिम्यानलाई पूरै जीउ दुख्ने समस्या छ । मेडिकल भाषामा यसलाई फाइब्रोमाइअल्जिया भनिन्छ । एजेन्सी"
प्रत्यक्ष शासन लागू गरिँदै,मंगलबार बार्सिलोनामा क्याटालोनियन संसद्मा बोल्दै राष्ट्रपति कार्लेस पुज्डेमोन्टले जनमतसंग्रहले क्याटालोनिया स्वायत्त क्षेत्रलाई स्वतन्त्र बनाउने अधिकार दिएको बताए । उनले क्याटालोनियालाई स्वतन्त्र र सार्वभौम राष्ट्रका रूपमा मान्यता दिन अन्तर्राष्ट्रिय समुदायलाई आग्रहसमेत गरे । जनताले म्याड्रिडसँग सम्बन्धविच्छेद चाहेको उल्लेख गर्दै उनले यस विषयको तनाव चाँडै अन्त्य होस् भन्ने आफूले चाहेको बताए । म्याड्रिड सरकारसँग थप वार्ताका लागि स्वतन्त्रताको घोषणालाई तत्कालका लागि स्थगित गरेको पनि उनले बताए । जनमतसंग्रहमा ४३ प्रतिशत मत खसेकामा ९० प्रतिशतले स्वतन्त्रताका पक्षमा मत दिएका थिए भने स्वतन्त्रताको विपक्षमा भएकाहरूले मतदान बहिष्कार गरेका थिए । मतदानका क्रममा अनियमितता भएका रिपोर्ट पनि सार्वजनिक भएका थिए । मतदान रोक्न प्रहरीले हस्तक्षेप गर्ने प्रयास गर्दा हिंसात्मक घटना पनि भएका थिए । स्पेनको पूर्वी भेगमा पर्ने क्याटालोनिया क्षेत्रअन्तर्गत बार्सिलोनासहित चार प्रान्त पर्छ । पछिल्लोपटक सन् २००६ मा यस क्षेत्रलाई लाई स्वायत्तता दिइएको थियो ।
राज्य नटुक्रयाऊ,युरोपेली युनियनले क्याटालोनियाको पृथकताका लागि आन्दोलन गरिरहेका नेताहरूलाई राज्य टुक्राउने काममा नलाग्न र जनमतसंग्रहको परिणामको वकालत गरी द्वन्द्व नचर्काउन आग्रह गरेको छ । अलग्गै राज्यको घोषणा गर्नुपर्ने माग गर्दै पृथकतावादी नेताहरूले आन्दोलन घोषणा गरेपछि ईयूको यो भनाइ आएको हो । युरोपेली युनियनका प्रमुख डोनाल्ड टस्कले हाललाई यस्तो विवाद नचर्काउन र पृथकतावादका पक्षमा आन्दोलन नगर्न आग्रह गरेका हुन् । फ्रान्सका राष्ट्रपति इमानुयल म्याक्रोंले जनमत संग्रह सर्वस्वीकार्य हुन नसकेको धारणा यसअघि नै राखिसकेका छन् । उनले पनि जनमतसंग्रहको निर्णयबाट पछि हट्न नेताहरूलाई आग्रह गरेका थिए ।
क्यालिफोर्निया डढेलोमा १७ को मृत्यु,लस एन्जलस (वासिङ्गटन पोस्ट) अमेरिकाको क्यालिफोर्निया राज्यको जंगलमा लागेको डढेलो बस्तीमा छिरेपछि मृत्यु हुनेको संख्या १७ पुगेको छ । डढेलोबाट २ हजारभन्दा बढी भवन जलेका छन् । आइतबार रातिदेखि लागेको भीषण डढेलोमा परी सोनोमा काउन्टीमा मात्रै ११ जनाको मृत्यु भएको छ । १५ जनाको ज्यान गएको समाचारमा जनाइएको छ । साथै यसबाट अरू पनि कैयौं हराइरहेका छन् । आगलागीमा परी १ सय ८० मानिस हराइरहेका र उनीहरूको खोजी जारी रहेको उद्धारकर्मीहरूले जनाएका छन् । आगलागीमा हराएका भनिएका मध्ये ५७ जनाको भने उद्धार गरिएको छ । क्यालिफोर्नियाको जंगलमा लागेको डढेलो तीव्र हावाका कारण अंगुर बगानमा पसेपछि बढी क्षति भएको थियो । क्यालिफोर्नियाको करिब ५० हजार हेक्टर क्षेत्रफलमा डढेलो सल्किएको छ । उक्त राज्यका विभिन्न २४ स्थानबाट डढेलो सुरु भएको थियो । डढेलो अहिले सबैजसो जंगलमा फैलिएको छ । आगलागीपछि करिब २५ हजार जनालाई सुरक्षित स्थानमा सारिएको छ । करिब ५ हजार जनालाई शिविर बनाएर राखिएको छ ।
भीषण वर्षाबाट २० को मृत्यु,"हनोई (सिन्हवा) भियतनामको उत्तरी र मध्य क्षेत्रमा भीषण वर्षापछि आएको बाढीपहिरोमा परी २० जनाको मृत्यु भएको छ । ५ जना घाइते भएका छन् भने अरू १२ जना हराइरहेका छन् । भीषण वर्षाका कारण बाँधहरू भत्किएका र हजारौं घरमा क्षति पुगेको प्राकृतिक विपत् उद्धार तथा नियन्त्रण निकायले जनाएको छ । मृत्यु भएकामध्ये ८ जना मध्य घेआन, ५ जना उत्तरी सोन ला, ४ जना उत्तरी होआ बिन्ह र ३ जना मध्य थान्ह होआ प्रान्तका छन् । गत मंगलबार र बुधबार लामो समयसम्म भएको भीषण वर्षापछि आएको बाढीपहिरोले थान्ह होआ र होआ बिन्ह प्रान्तमा रहेका जलविद्युत् योजना पनि क्षतविक्षत भएका छन् ।"
कैदीबीच झडप,मेक्सिको सिटी (सिन्हवा) मेक्सिकोको नुएभो लेओन राज्यस्थित एउटा कारागारमा कैदीबीच झडप हुँदा १३ जनाको मृत्यु भएको छ । राज्यका सुरक्षा प्रवक्ता अल्डो फास्कीले मंगलबार काडेरेता कारागारमा दुई समूहबीच झडप भएको जनाएका हुन् । उक्त कारागारमा यसअघि पनि पटकपटक यस्ता झडप हुने गरेका छन् । घाइतेमध्ये आठ जनाको अवस्था गम्भीर रहेको जनाइएको छ । कारागारलाई प्रहरीले नियन्त्रणमा लिएको छ ।
नि:शुल्क प्याड वितरण,नामिबिया (सिन्हवा) नामिबियाको शिक्षा मन्त्रालयले विद्यालयमा पढ्ने बालिकाका लागि बुधबारदेखि नि:शुल्क स्यानिटरी प्याड बाँड्न थालेको छ । रजस्वलाका बेला बालिकाहरू विद्यालयमा अनुपस्थित हुने क्रम बढेपछि त्यसलाई कम गर्न यस्तो परियोजना सुरु गरिएको सरकारी अधिकारीहरूले बताएका छन् । अन्तर्राष्ट्रिय बालिका दिवसको अवसर पारेर शिक्षामन्त्री कत्रिना हन्स हिमार्वाले परियोजनाको शुभारम्भ गरेकी हुन् । उनले यसबाट न्यून आय भएका परिवारका झन्डै ५ हजार बालिकाले हरेक महिना यस परियोजनाबाट लाभ उठाउने बताइन् ।
व्यवसायीको हत्या,"सर्लाही कविलासी नगरपालिका२ पिपरियाका एक सुनचाँदी व्यवसायीको मंगलबार राति गोली हानी हत्या गरिएको छ । पिडारीमा रहेको आफ्नो पसल बन्द गरेर मोटरसाइकलमा बुवा नागेन्द्रसहित घर जाँदै गरेका २७ वर्षीय सुनील साहको राति पौने ८ बजे हत्या भएको हो । घर पुग्नुभन्दा केही वर सुनसान ठाउँमा मोटरसाइकल रोकेर धनमाल लुटेपछि सुनीललाई गोली हानी हत्या गरिएको प्रहरीले जनाएको छ । नजिकैबाट हानिएको गोली उनको घाँटीमा लागेको थियो । बुवा नागेन्द्रका अनुसार टाउकामा कपडा बाँधेका एक युवकले हातले इसारा गरेपछि सुनीलले मोटरसाइकल रोकेका थिए । रोक्नेबित्तिकै अन्य दुईजना रूखको पछाडिबाट निस्किए । सुनचाँदी र नगद भएको झोला हातबाट थुतेपछि प्रतिवाद गर्न खोज्दा गोली हाने, बुवा नागेन्द्रले भने । झोलामा रहेको ९ तोला सुन, केही किलो चाँदी र करिब २५ हजार नगद लुटिएको छ । तीनजनाको समूहमा आएका लुटेराले भोजपुरी भाषामा कुरा गरिरहेको पनि उनले बताए । हत्या भएको स्थानभन्दा करिब ३० मिटर उत्तर एउटा मात्र घर छ । गोली लागेकै अवस्थामा सुनील भाग्दै मद्दतका लागि त्यही घर भएको ठाउँतर्फ कुदेका थिए । उनी त्यही घर अघिल्तिरको सडकमा घोप्टो परेर लडेको अवस्थामा भेटिएका थिए । बुवा नागेन्द्रले चिच्याउँदै गुहार मागेपछि घरका मानिस निस्केर घाइतेलाई उठाउन मद्दत गरेका थिए । केही पडकेको आवाज सुन्यौं, घटनास्थल नजिक घर भएकी सुकेश्वरीदेवी मण्डलले भनिन्, तिहार आउन लागेकाले पटाका होला भन्ठान्यौं । पछि गुहार मागेको सुनेर बाहिर हेर्दा रगताम्ये भएर लडेको अवस्थामा देख्यौं । घाइतेलाई देखेर चिच्याउन थालेपछि अरू पनि मद्दतका लागि आइपुगेको मण्डलले बताइन् । घटनाको करिब ४५ मिनेटपछि प्रहरी पुगेको थियो । उपचारका लागि जिल्ला अस्पताल मलंगवा पुर्याए पनि सुनीललाई बचाउन सकेनन् । घटनापछि स्थानीय त्रसित छन् । सुनीलको पसल र घर करिब दुई किलोमिटरको दूरीमा छ । दैनिक पसल बन्द गरेर सोही बाटो हुँदै घर फर्कने भएकाले नियोजित रूपमा लुटपाट गरी हत्या गरिएको प्रहरीको अनुमान छ । सुनचाँदी पसल सुरक्षित घरमा नभएकाले राति फर्कंदा नगद र गहना ल्याउने गरेका थिए । प्रहरी उपरीक्षक मसाउद आलम खाँले हत्यारा पक्राउका लागि सम्पूर्ण प्रयास भइरहेको बताए । उनले लुट्ने उद्देश्यले नै बाटो ढुकेर हत्या भएको हुन सक्ने जनाए ।"
राजस्व संकलन प्रभावित,"विराटनगर (कास) दुई महिनादेखि अवरुद्ध जोगवनी नाकाको आयातनिर्यात सहज हुन सकेको छैन । साउन अन्तिम साताको बाढीले जोगबनीदेखि पाँच किलोमिटर दक्षिण भारतको बथनाहा मिरगन्जस्थित प्रमाणा पुल क्षतिग्रस्त भएको थियो । पुल मर्मत भए पनि भारतीय पक्षले सञ्चालनमा नल्याउँदा आयातनिर्यात सहज बन्न नसकेको हो । जोगवनी नाकाबाट हुँदै आएको आयातनिर्यात करिब डेढ सय किलोमिटर टाढाको भन्टाबारी नाकाबाट अस्थायी रूपमा हुँदै आएको छ । यो नाकाबाट व्यवसायीले आयातनिर्यात गर्दा प्रतिट्रक र कन्टेनर ५० हजार रुपैयाँ अतिरिक्त ढुवानी भाडा व्यहोर्नुपर्छ । पुल मर्मत भए पनि मालवाहक ट्रक र कन्टेनर आउजाउ गर्न नदिँदा जोगवनी नाकाबाट आयातनिर्यात सुचारु हुन नसकेको विराटनगर भन्सारका अधिकृत शम्भु सापकोटाले बताए । महँगो ढुवानी भाडाका कारण व्यवसायीहरूले ट्रेड गुड्स आयात नगर्दा विराटनगर भन्सारको राजस्व असुली पनि प्रभावित भएको छ । कोसी ब्यारेज भन्टाबारी नाकाबाट अहिले औद्योगिक कच्चापदार्थ र पेट्रोलियम पदार्थको मात्र आयात नियमित छ । पुलमा क्षति पुग्नुअघि विराटनगर भन्सारले दैनिक सरदर ८ करोड राजस्व असुली गर्दै आएको थियो । अधिकृत सापकोटाले भने, त्यसयता दैनिक सरदर ५ करोड मात्र असुली हँुदै आएको छ । भन्सार एजेन्ट संघका अध्यक्ष विजेन्द्र परासरका अनुसार क्षतिग्रस्त पुल मर्मत भइसकेपछि भारतीय पक्षले यताबाट गएका खाली ट्रकलाई मात्र पुल भएर गुड्न दिएको छ ।"
वडाध्यक्षको मृत्यु,बैतडी (कास) दोगाडाकेदार गाउँपालिका४ का वडाध्यक्ष मानबहादुर विष्टको मृत्यु भएको छ । ५२ वर्षीय विष्टको उपचारका क्रममा मंगलबार भारतको बरेलीमा मृत्यु भएको हो । शुक्रबार गाउँपालिकाको बैठकमै ज्वरो आएपछि उनलाई जिल्ला अस्पताल पुर्याइएको थियो । यहाँ उपचार हुन नसकेपछि भारतको बरेली लगिएको थियो । त्यहीं उनको मृत्यु भएको हो । एमालेबाट वडाध्यक्ष निर्वाचित विष्ट एमाले गाउँपालिकाका उपाध्यक्षसमेत हुन् ।
जुम्लामा विज्ञान प्रयोगशाला,"जुम्ला (कास) राष्ट्रपति विद्यादेवी भण्डारीले खलंगास्थित चन्दननाथ नमुना माविमा निर्माण गरिएको विज्ञान प्रयोगशालाको बुधबार उद्घाटन गरेकी छन् । उनले कर्णालीका विद्यार्थीले अब उच्च शिक्षा हासिल गर्न महँगो शुल्क तिरेर जिल्ला बाहिर जानुपर्ने बाध्यता हट्ने बताइन् । अब स्थानीय अनुकूलको पाठ्यक्रम तयार गरेर अध्ययन, अध्यापन गराउन जरुरी छ, उनले भनिन् ।"
उपचारबाट वञ्चित,"जाजरकोट (कास) दुवै मृगौला फेल भएका भेरी नगरपालिका ४, बोहराका २२ वर्षीय सञ्जीव चन्द आर्थिक अभावले उपचारबाट वञ्चित छन् । ३ महिनादेखि दुवै मृगौलाले काम गर्न छाडेको छ । २ महिनादेखि मानव अंग प्रत्यारोपण केन्द्र भक्तपुरमा डाइलोसिस प्रविधिद्वारा ज्यान बचाएको आमा नम्रताले बताइन् । सञ्जीव भारतको चेन्नईमा सुरक्षा गार्डको काम गर्थे ।"
एम्बुलेन्स जाममा फस्दा,"धादिङ (कास) बाटो जाम भएर बेलैमा अस्पताल पुर्याउन नसक्दा गंगाजमुना गाउँपालिका ३ का ५० वर्षीय होमबहादुर घलेको एम्बुलेन्समै मृत्यु भएको छ । मंगलबार बस दुर्घटनामा गम्भीर घाइते भएका उनलाई राजधानी लैजाँदै गर्दा मृत्यु भएको हो । राजधानी जोड्ने ६७ जिल्लाको मुख्य प्रवेशद्वार त्रिभुवन राजपथमा दिनैपिच्छे हुने जाममा गम्भीर बिरामी बोकेका एम्बुलेन्सले समेत बाटो पाउँदैनन् । जामले गर्दा समयमै अस्पताल पुर्याउन नसक्दा घलेको मृत्यु भएको आफन्तले बताए । उक्त बस दुर्घटनाका घाइतेमध्ये २८ जनालाई उपचारका लागि राजधानी लगिएको थियो । उनीहरू पनि बुधबार बिहान मात्र अस्पताल पुगेका थिए । घाइतेहरू नौबीसेको जाममा रोकिँदा अस्पताल पुग्न ढिलो भएको थियो । नुवाकोटबाट उपचारका लागि राजधानी लैजाँदै गर्दा केही वर्षअघि पूर्वआईजीपी डीबी लामाको पनि नौबीसेकै जाममा मृत्यु भएको थियो । जामले गर्दा समयमै अस्पताल पुग्न नसकेर मृत्यु हुनेहरूको लेखाजोखा कसैले राख्दैन, एक स्थानीयले भने । कहिलेकाहीँ त धार्केदेखि त्रिपुरेश्वरसम्मै जाम हुने गरेको छ । पछिल्लोपटक निर्माण व्यवसायी महासंघका अध्यक्ष शरदकुमार गौचनको हत्या घटनापछि प्रहरीले सुरु गरेको सवारी जाँचले पनि सडक जाम बढेको छ । सकस झनै बढ्यो, यात्रु सानुमाया पौडेलले भनिन्, बाटोमा सामान किनेर खाने ठाउँसमेत छैन । भोकभोकै गाडीमा थुनिएजस्तो गरेर बस्नुपर्छ । उकालोमा क्षमताभन्दा बढी भार बोकेर गुड्ने सवारी साधनले पनि समस्या बढेको छ । साँघुरो र घुमाउरो सडकमा सवारी आवागमन पनि बाक्लिएको छ । नौबीसेनागढुंगा खण्डमा त ४ ५ घण्टा नै जाम लाग्छ । ओभरटेक गर्ने र बिग्रेर बसेका सवारीले पनि बाटो थुनिन्छ । बिग्रेका गाडी तान्ने फलामे डोरी (टुचिन) समेत छैन, खानीखोलास्थित इलाका प्रहरीका निरीक्षक जीवन रिजालले भने ।"
एम्बुलेन्स जाममा फस्दा,"धादिङ (कास) बाटो जाम भएर बेलैमा अस्पताल पुर्याउन नसक्दा गंगाजमुना गाउँपालिका ३ का ५० वर्षीय होमबहादुर घलेको एम्बुलेन्समै मृत्यु भएको छ । मंगलबार बस दुर्घटनामा गम्भीर घाइते भएका उनलाई राजधानी लैजाँदै गर्दा मृत्यु भएको हो । राजधानी जोड्ने ६७ जिल्लाको मुख्य प्रवेशद्वार त्रिभुवन राजपथमा दिनैपिच्छे हुने जाममा गम्भीर बिरामी बोकेका एम्बुलेन्सले समेत बाटो पाउँदैनन् । जामले गर्दा समयमै अस्पताल पुर्याउन नसक्दा घलेको मृत्यु भएको आफन्तले बताए । उक्त बस दुर्घटनाका घाइतेमध्ये २८ जनालाई उपचारका लागि राजधानी लगिएको थियो । उनीहरू पनि बुधबार बिहान मात्र अस्पताल पुगेका थिए । घाइतेहरू नौबीसेको जाममा रोकिँदा अस्पताल पुग्न ढिलो भएको थियो । नुवाकोटबाट उपचारका लागि राजधानी लैजाँदै गर्दा केही वर्षअघि पूर्वआईजीपी डीबी लामाको पनि नौबीसेकै जाममा मृत्यु भएको थियो । जामले गर्दा समयमै अस्पताल पुग्न नसकेर मृत्यु हुनेहरूको लेखाजोखा कसैले राख्दैन, एक स्थानीयले भने । कहिलेकाहीँ त धार्केदेखि त्रिपुरेश्वरसम्मै जाम हुने गरेको छ । पछिल्लोपटक निर्माण व्यवसायी महासंघका अध्यक्ष शरदकुमार गौचनको हत्या घटनापछि प्रहरीले सुरु गरेको सवारी जाँचले पनि सडक जाम बढेको छ । सकस झनै बढ्यो, यात्रु सानुमाया पौडेलले भनिन्, बाटोमा सामान किनेर खाने ठाउँसमेत छैन । भोकभोकै गाडीमा थुनिएजस्तो गरेर बस्नुपर्छ । उकालोमा क्षमताभन्दा बढी भार बोकेर गुड्ने सवारी साधनले पनि समस्या बढेको छ । साँघुरो र घुमाउरो सडकमा सवारी आवागमन पनि बाक्लिएको छ । नौबीसेनागढुंगा खण्डमा त ४ ५ घण्टा नै जाम लाग्छ । ओभरटेक गर्ने र बिग्रेर बसेका सवारीले पनि बाटो थुनिन्छ । बिग्रेका गाडी तान्ने फलामे डोरी (टुचिन) समेत छैन, खानीखोलास्थित इलाका प्रहरीका निरीक्षक जीवन रिजालले भने ।"
मंसिरदेखि चमेलियाको बिजुली,"निर्माण ढिलाइले लामो समयसम्म स्थानीयले दूषित वातावरणको असर खेप्नुपरेको छ । स्थानीय अर्जुनबहादुर बोहराले निर्माणमा भएको ढिलाइले राज्यको व्ययभार मात्रै थपिएन, स्थानीयले समेत सास्ती भोग्नुपरेको बताए । स्वच्छ भई बग्ने नदीको पानी लामो समयदेखि पिउन र सिँचाइ गर्न अनुपयोगी भएको छ, उनले भने, नदी दूषित हुनाले घरपालुवा जनावर मरेका छन् । मान्छे र जनावरका लागि पिउने पानीको अभाव भएको छ । उनले कृषिका लागि सिँचाइ गर्नसमेत नदीको पानी उपयोगी नभएको बताए । त्यस्तै खड्कबहादुर खडायतले चमेलियाको नाममा नेता र कर्मचारी मोटाउने काम बढी भएको सुनाए । देशमा जति प्रधानमन्त्री, मन्त्री भए, सबैले चमेलियाका गाडी चढे भन्ने सुन्यौं, उनले भने, त्यो रकम निर्माणस्थलमै लगानी भए आज यसको लागत बढ्ने थिएन होला । चमेलिया आयोजना र त्यसको बिजुली राष्ट्रिय ग्रिडमा जोड्न प्रसारण लाइन बनेपछि दार्चुलामा अन्य आयोजना पनि बन्न थालेका छन् । आयोजना प्रमुख दाहालका अनुसार पछिल्लो समयमा चमेलिया र शाखा नदीबाट करिब ५ जलविद्युत् कम्पनीले अध्ययन गरिरहेका छन् । उनका अनुसार नौगाडमा अपि हाइड्रोपावरले बिजुली उत्पादन सुरु गरिसकेको छ । त्यस्तै अपर चमेलियाले अध्ययन थालेको छ ।"
रेस्टुरेन्ट वर्गीकरण गरिँदै,"काठमाडौं सरकारले होटलरेस्टुरेन्टलाई स्वच्छताका आधारमा तारा चिह्न बाट वर्गीकरण गर्ने भएको छ । खाद्य प्रविधि तथा गुण नियन्त्रण विभागले सर्वसाधारणले देख्ने गरी तारा चिह्नमार्फत वर्गीकरण गर्न लागेको हो । विभागका अनुसार होटल, रेस्टुरेन्ट, भोजनालय, मिठाई पसल, चिया पसल, क्याटरिङ एवं क्यान्टिनलाई बर्गीकरण गरिनेछ । यसका लागि निर्देशिका तयार गरी कृषि मन्त्रालयमा पेस गरेको विभागका महानिर्देशक सञ्जीव कर्णले बताए । उपभोक्ताको स्वास्थ्य तथा सुविधाका लागि खाद्य नियमावली २०२७ को नियम ३३ (क) ले दिएको अधिकार अनुसार खाद्य स्वच्छताको आधारमा होटल रेटुरेन्ट स्तरीकरण गर्ने सम्बन्धी निर्देशिका २०७४ तयारी अवस्थामा छ, उनले भने, मन्त्रालयबाट स्वीकृतसँगै कार्यान्वयन गर्छौं । सरकारले पटकपटक अनुगमन गरे पनि अधिकांश होटलरेस्टुरेन्टमा सुधार हुन सकेको छैन । अनुगमनको क्रममा फोहोर, अस्तव्यस्तता र मनपरी मूल्य असुल्ने गरेको पाइन्छ । अनुगमनबाट सुधार हुन नसकेपछि उपभोक्ता सचेतनाका लागि तारा चिह्न लगाउन लागिएको हो । निर्देशिकाअनुसार होटल रेस्टुरेन्टले प्राप्त गरेको अंकको आधारमा वर्गीकरण गरिनेछ । वर्गीकरणका लागि ५० वटा प्रश्नावाली तयारी गरिएको छ । सोही आधारमा अतिउत्तम (तीन तारासहित हरियो), उत्तम (दुई तारासहित हरियो), सन्तोषजनक (एक तारासहित हरियो) र सामान्य (पहेंलो स्टिकर) लगाइने जनाएको छ । विभागले यसअघि पनि हरियो, पहेंलो र रातो स्टिकर लगाउने जनाएको थियो । तर, प्रभावकारी हुन सकेन । त्यसलाई व्यवस्थित बनाउन पुनी तारा चिह्न लगाउन लागेको प्रवक्ता पूर्णचन्द्र वस्तीले बताए । होटलरेस्टुरेन्ट क्षेत्रलाई व्यवस्थित बनाउन खोजेका छौं । तारा चिह्नले राम्रो देखिन्छ, उनले भने, सर्वसाधारणहरू सुसूचित हुन्छन् । उक्त प्रमाणपत्रलोगोको समयअवधि एक वर्ष हुनेछ । स्थानीयस्तरमा सञ्चालित होटलरेस्टुरेन्टमा खाद्य स्वच्छता कायम गर्न होटलरेस्टुरेन्टलाई खाद्य स्वच्छताका आधारमा स्तरीकरण गर्ने कार्यमा सहयोग गर्न स्थानीय तहमा स्थानीय खाद्य स्वच्छता समूह गठन गरिने भएको छ । त्यसका लागि छुट्टै कमिटी गठन गरिएको छ । निर्देशिकाअनुसार अनुगमन टोलीले लोगो वा प्रमाणपत्र प्रदान गरेका होटलरेस्टुरेन्टको पुन: फलोअप अनुगमननिरीक्षण गर्दा निर्धारित खाद्य स्वच्छता कायम नगरेको नपाइएमा लोगो तथा प्रमाणपत्र कुनै पनि बेला फिर्ता, जफत हुन सक्छ ।निर्देशिकाअनुसार वर्गीकरण गर्दा होटलको बाहिरी परिधि सफा तथा फोहोरमुक्त भएनभएको, भुइँ, भित्ता र सिलिङ नसोस्ने, सजिलै सफा गर्न सकिने किसिमले बनाइएकोनबनाइएको र तिनीहरू ठीक अवस्थामा रहेनरहेको, खाद्य वस्तुको सम्पर्कमा आउने स्थलहरू उपयुक्त सामग्री प्रयोग गरी निर्माण गरिएकोनगरेको मूल्यांकन गरिनेछ । सरसफाइ गर्न प्रयोगमा ल्याइने रसायन तथा विषादीलाई खानेकुराहरूभन्दा टाढा, लेबल लगाई उपयुक्त तवरले भण्डारण गरिएको, खाडल नाली तथा चर्पीबाट बग्ने सबै फोहोर पानीलाई राम्रोसँग ढल निकासको व्यवस्थित प्रणालीमा जोडिएको हेरिनेछ । पानी आपूर्तिका पाइप तथा अन्य प्रयोगका पाइपहरू नचुहिने गरी जडान गरिएका, खाना बनाउने, खाना खुवाउने तथा भण्डारण कोठामा प्राकृतिक वा कृत्रिम प्रकाशको प्रर्याप्त व्यवस्था गरिएको समेत मूल्यांकन गरिनेछ । यस्तै, प्राकृतिक र यान्त्रिक भेन्टिलेसनको पर्याप्त व्यवस्था गरिएको, ढाकिएका फोहोरमैला राख्ने भाँडाहरूलाई खानेकुराहरू तयार गर्ने ठाउँ तथा त्यसको परिसरबाट अलग्गै राख्ने पर्याप्त व्यवस्था भएको, फोहोरमैला राख्ने भाँडाहरू नियमित रूपमा खाली गरी सफा गरिएको निरीक्षण गरिने निर्देशिकामा उल्लेख छ । कीट, चरा मुसाहरूलाई भित्र प्रवेश गर्नबाट रोक्न खुल्ला गरिने झ्याल तथा अन्य निष्क्रिय भेन्टिलेसनलाई जालीले ढाकिएको, खानेकुराको सम्पर्कमा आउने सम्पूर्ण उपकरण, भाँडाबर्तन तथा सतहलाई खानामा प्रयोग गर्न सकिने जीवाणु नाशक वस्तु र तातो पानी प्रयोग गरी सरसफाइ गरिएको मूल्यांकन हुन्छ । सरसफाइ प्रयोजनका लागि पर्याप्त पानीको आपूर्ति भएको, पिउने प्रयोजनका लागि प्रशोधित तथा पिउन योग्य पानीको व्यवस्था भएको, भान्छा, खाना खुवाउने स्थान, काउन्टरमा बसेर धुम्रपन गर्न, खाने र थुक्ने निषेध गरिएको, व्यक्तिगत सरसफाइका सवालका बारेमा सबै कर्मचारीहरूलाई राम्ररी तालिम दिने तथा नियमित रूपमा सुपरिवेक्षण गरिएको आधारमा वर्गीकरण हुने जनाएको छ । सोही आधारमा विभागले होटललाई तारा चिह्न उपलब्ध गराउने जनाएको छ । निर्देशिकाअनुसार ९० अंकभन्दा माथि प्राप्त गर्ने होटल अतिउत्तमभित्र पर्छन् । ती होटललाई ३ तारा र (क) सहित अतिउत्तम लेखिएको हरियो स्टिकर उपलब्ध गराइन्छ । यस्तै, ८० भन्दा माथि ८९ सम्म प्राप्त गर्ने होटलहरू उत्तमभित्र पर्छन् । ती होटललाई २ तारा र (ख) सहितका उत्तम लेखिएको हरियो स्टिकर उपलब्ध गराइन्छ । यस्तै, ६५ देखि ७९ अंक प्राप्त गर्ने होटलहरू सन्तोषजनकभित्र पर्छन । ती होटललाई १ तारा र (ग) सहित सन्तोषजनक लेखिएको हरियो स्टिकर दिइने जनाएको छ । ५० देखि ६४ अंकसम्म प्राप्त गर्ने होटललाई सामान्यअन्तर्गत वर्गीकरण गरिन्छ । ती होटललाई (घ) सहित सामान्य लेखिएको पहेलो स्टिकर उपलब्ध गराइने निर्देशिकामा उल्लेख छ । वर्गीकरण गरिएका होटलहरूले नियम उल्लंघन गरेमा एक महिनाभित्र सुधार गर्नुपर्ने हुन्छ । ६ महिनाभित्रमा पुन: निरीक्षण गर्दा सुधार भएको नपाइएमा स्तरीकरण लोगो एक तह घटाउने वा स्तरीकरण लोगो खारेज हुनसक्ने उल्लेख छ ।"
बुद्धले एयरबस ल्याउने,"काठमाडौं (कास) बुद्ध एयरले एयरबसमार्फत अन्तर्राष्ट्रिय बजारमा पहुँच बढाउने तयारी गरेको छ । कम्पनीले सेवा सुरु गरेको २० वर्ष पूरा भएको उपलक्ष्यमा जारी विज्ञप्तिमा उक्त योजना सार्वजनिक गरिएको हो । पोखरामा अन्तर्राष्ट्रिय विमानस्थलको निर्माणसँगै बुद्ध एयरले अन्तर्राष्ट्रिय हवाईजहाज उत्पादन गर्ने युरोपेली संस्थासँग एयरबस ल्याउनेबारे छलफल गरेको जनाएको छ । उडानका लागि बुद्ध एयरले एयरबसका ३२० फेमिली सिरिजका जहाज पनि ठम्याइसकेको विज्ञप्तिमा उल्लेख छ । पोखरा अन्तर्राष्ट्रिय विमानस्थल नियमित समयमै पूरा हुने आस गर्दै सन् २०२१ को अगस्ट १ देखि ३ वटा एयरबसबाट अन्तर्राष्ट्रिय उडान भर्ने हाम्रो योजना रहेको छ, बुद्ध एयरका प्रबन्ध निर्देशक वीरेन्द्रबहादुर बस्नेतको भनाइ विज्ञप्तिमा उल्लेख छ । साथै आगामी १० वर्षमा ३२० सिरिजका २० विमानबाट सेवा विस्तार गर्ने पनि योजना रहेको बस्नेतले बताए । दुई दशकअघि बुद्धले प्रथम पटक अमेरिकामा निर्मित नयाँ जहाज बिच १९००डी बाट पर्वतीय उडान सुरु गरेको जारी विज्ञप्तिमा उल्लेख छ । मुलुकका सुगम विमानस्थलहरूमा उडान भर्ने बुद्ध एयरले ६३ प्रतिशत बजार हिस्सा ओगटेको दाबी गरेको छ । यस सफलताका पछाडि यात्रु, सरोकारवाला निकायवित्तीय संस्थाहरूका साथै बुद्ध एयरमा कार्यरत ८६५ जना कर्मचारीहरू नै हुन्, विज्ञप्तिमा भनिएको छ । एउटा विमानबाट सेवा सुरु गरेको बुद्ध एयरसँग हाल २ वटा बिचक्राफ्ट, ७ वटा एटीआर एयरक्राफ्ट छन् । अर्को एटीआर जहाज २०१८ जनवरीको दोस्रो साता आइपुग्ने कम्पनीले जनाएको छ ।"
चीन र भारत जोड्दै चेपाङ मार्ग,धादिङ मलेखुदेखि चितवन भण्डारा जोडिने चेपाङ मार्गलाई भारत सीमावर्ती ठोरीबाट चीनको रसुवागढी जोड्ने सबैभन्दा छोटो दूरीको सडकका रूपमा विस्तार गरिने भएको छ । ठोरीदेखि रसुवागढीसम्मको दूरी १ सय ६८ किलोमिटर छ । छिमेकका उत्तरी र दक्षिणी देश जोड्ने सबैभन्दा कम दूरीको सडक भएको हो । मलेखुभण्डारासम्म ४१ किमि उक्त चेपाङ मार्गको स्तरोन्नतिका लागि एसियाली विकास बैंक (एडीबी) को ऋण सहयोगमा नेपाल सरकारले निर्माण गर्न लागेको हो । यो मार्ग भारतको सीमा ठोरीदेखि चीनको सिमाना रसुवागढी सडकको एक खण्ड हो । पृथ्वी राजमार्गबाहेक मलेखुदेखि २१ किमि धादिङ र चितवनको लोथरदेखि भण्डारा ४० किमि निर्माणाधीन सडकलाई चेपाङ मार्ग नामकरण गरिएको हो । उक्त सडकको करिडोर वरपर दुवै जिल्लामा एक दर्जनभन्दा बढी रैथाने चेपाङ बस्तीहरू छन् । मलेखुबाट भण्डारासम्मको खण्डलाई चेपाङ मार्ग नामकरण गरिएको छ ।हाल मलेखुबाट मुग्लिन हुँदै नारायणगढको दूरी १ सय ५ किमि छ । त्रिशूली नदी आसपासको भीर छिचोलेर सडक निर्माण गरिएका कारण जोखिम पनि उत्तिकै छ । चेपाङ मार्ग बनेपछि भण्डाराबाट मलेखु पुग्न ४४ किमि छोटो पर्नेछ । उक्त सडक नारायणगढमुग्लिन खण्डको विकल्पका रूपमा पनि प्रयोग गर्न सकिनेछ । छोटो दूरीका कारण समय र इन्धनसमेत बचत हुनेछ । सरकारले १५ करोड रुपैयाँ लागतमा १५ किमि ताल्तीसम्म कालोपत्रे गर्न मलेखुबाट काम सुरु गरिएको छ । चालु आर्थिक वर्षमै उक्त सडक कालोपत्रे गर्ने योजना छ । डिभिजन सडक भरतपुरका प्रमुख धर्मेन्द्र झाका अनुसार अल्पसंख्यक र विपन्न चेपाङ समुदायको जीवनस्तर माथि उठाउने उद्देश्यका साथ चेपाङ मार्गको ट्रयाक खोलिएको हो । बढ्दो सवारी चाप र थप सडक विस्तारमा कठिनाइ हुने देखिएपछि नारायणगढमुग्लिन सडकखण्डको विकल्प खोजी गरिएको उनले बताए
अझै पुगेन बैंक सेवा,"रुकुम जिल्लाको ६ स्थानीय तहमा बैंक नहुँदा कारोबारमा समस्या भइरहेको छ । बैंकिङ कारोबारका लागि स्थानीय तहका कर्मचारीले ३ दिनसम्म खर्चनुपर्ने बाध्यता रहेको छ । रुकुम पश्चिमका आठबिसकोट नगरपालिका, बाँफिकोट, सानीभेरी र त्रिवेणी गाउँपालिकामा बैंक छैनन् । त्यसैगरी रुकुम पूर्वका पुथाउत्तरगंगा र भूमे गाउँपालिकामा पनि बंैंक सञ्चालनमा आएका छैनन् । मुसीकोट र चौरजहारी नगरपालिका तथा सिस्ने गाउँपालिकामा मात्रै बैंक छ । बैंक नहुँदा स्थानीय नगर तथा गाउँपालिका, व्यापारी तथा सर्वसाधारणलाई समस्या भइरहेको छ । बैंकको कामका लागि स्थानीय तहका कर्मचारीले ३ दिन समय खर्चनुपर्ने बाध्यता रहेको छ । रुकुम पश्चिमको आठबिसकोट नगरपालिका तथा रुकुम पूर्वको भूमे र पुथाउत्तरगंगा गाउँपालिकाबाट बैंक भएको ठाउँमा पुग्न १ दिन, काम गर्न अर्को दिन र कार्यालय फर्किन थप अर्को दिन गरी ३ दिनमा बैंकको काम गर्नुपर्ने बाध्यता रहेको स्थानीय बताउँछन् । यी सबै स्थानीय तहको बैंकिङ कारोबार रुकुम पश्चिमको सदरमुकाम खलंगामा रहेको नेपाल बैंकमा हुने गरेको छ । बाँफिकोट, सानीभेरी र त्रिवेणी गाउँपालिकाले एक दिनमा बैंकको काम गर्न सक्छन् तर त्यसका लागि उनीहरू रुकुम पश्चिमको सदरमुकाम खलंगा पुग्नैपर्ने बाध्यता छ । बैंक नहुँदा कामकाजमा समस्या भइरहेको आठबिसकोटका कार्यकारी अधिकृत रामबहादुर केसीले बताए । अन्य सबै कामकाज नगरपालिकामै भए पनि बैंकिङ कारोवारका लागि समस्या भइरहेको उनको भनाइ छ । बैंक टाढा हुँदा एकै दिनमा गर्नुपर्ने कामहरू धेरै दिन खर्चनुपर्दा त्यसबाट नगरपालिकाले घाटा बेहोर्नुपरिरहेको कार्यकारी अधिकृत केसीले बताए । स्थानीय बनेको तथा जनप्रतिनिधि निर्वाचित भएको पनि लामो समय भइसक्यो, केसीले भने, हालसम्म पनि बैंक स्थापना हुन सकेको छैन यसबाट नगरपालिका, व्यवसायी र सर्वसाधारणले समेत दु:ख पाइरहेका छन् । बैंकमार्फत वितरण गर्नुपर्ने सामाजिक सुरक्षा र जनप्रतिनिधिको भत्ता वितरण, योजना तथा आयोजनाको भुक्तानी प्रक्रियालगायतका काममा झन्झटिलो भइरहेको छ । स्थानीय तहमा आउने भनिएका बैंकहरू पनि लामो समयदेखि आएका छैनन् । रुकुम पश्चिमको आठबिसकोट नगरपालिकामा सेन्च्युरी कमर्सियल, सानीभेरी गाउँपालिकामा सनराइज, त्रिवेणी गाउँपालिकामासिभिल र बाँफिकोट गाउँपालिकामा नेपाल इन्भेस्टमेन्ट वा एभरेस्टमध्ये एउटा बैंक आउने भए पनि हालसम्म त्यसको कुनै प्रक्रिया सुरु भएको छैन ।"
मूल्य नतोक्दै यार्साको व्यापार,"बझाङ यस वर्ष यार्सागुम्बुको मूल्य नतोकेरै व्यापार भएको छ । संकलन भएको ३ महिना बित्दा पनि मूल्य नतोकिएपछि संकलकले स्थानीय व्यापारीलाई बिनादर यार्सागुम्बु बेचेका हुन् । लामो समयसम्म भण्डारण गर्दा यार्सागुम्बु बिग्रने जोखिम भएकाले मूल्य नतोकेरै भए पनि बेच्न बाध्य भएको संकलकले बताएका छन् जेठमै टिपेको किरा बचाएर राख्नै मुस्किल हुन्छ, काँडाका घुरन बोहराले भने, राम्रोसँग भण्डार गर्न सकेन भने ढुसी पर्छ, कालो हुन्छ । किरा बिग्रेपछि मूल्य पनि कम पाइन्छ, त्यही भएर दर नतोकेरै दिनुपरेको हो । उनले ठूला व्यापारीले यार्सा काठमाडौं लगे पनि बिक्री भइ नसकेको भन्दै हालसम्म भुक्तानी नदिएको बताए । भदौ पहिलो साता बिनादर यार्सा बिक्री गरेका संकलकले हालसम्म पैसा पाएका छैनन् । यार्सागुम्बु निकै मूल्यवान् भएका कारण घरमा लामो समय राखिरहँदा चोरको पनि डर हुने भएकाले विश्वासकै भरमा स्थानीय व्यापारीलाई जिम्मा लगाएको अर्का संकलक रुन्छे बोहराले बताए । त्यत्रो सम्पत्ति कति दिनसम्म रुँगेर बस्नु, कसैले लुटिदियो भने वर्षभरिको कमाइ स्वाहा हुन्छ, उनले भने, बरु १२ लाख रुपैयाँ कम पाए पनि व्यापारीलाई बुझाएपछि ढुक्क भइन्छ । यार्साकै आम्दानीको भरमा गुजारा चलाइरहेका संकलकहरू भुक्तानी नहुँदा समस्यामा परेको उनले बताए । स्थानीय व्यापारीले यार्साको मूल्य तोक्नका लागि संकलकलाई गाउँबाट यार्सा सदरमुकाममा ल्याउन लगाउने गरेका छन् । सदरमुकाममा ल्याएपछि समयमै मूल्य नतोक्दा आफूसँगै राखिरहनु जोखिम हुने गरेकाले पछि मूल्य तोक्ने सर्तमा भए पनि दिनुपर्ने बाध्यता रहेको काँडाकै संकलक पूर्ण बोहराले बताए । बोहराले मात्र पछि मूल्य तोक्ने सर्तमा एक स्थानीय व्यापारीलाई डेढ किलो यार्सा जिम्मा लगाएको बताए । तिम्रो सामान कस्तो छ नहेरेरै कसरी मूल्य तोक्ने ? चैनपुरमा ल्याऊ, हेरेपछि मूल्य भन्छौं भन्छन्, उनले भने, चैनपुरमा ल्याएपछि हामीलाई पनि चिनियाँले मूल्य तोकेको छैन, काठमाडौं लगेपछि जतिमा बिक्री हुन्छ त्यही आधारमा दिन्छौं भन्छन् । जोखिम मोल्नुभन्दा त घाटा खाएरै भए पनि अन्धाधुन्ध बुझाउनुपर्ने बाध्यता छ । केही संकलकले स्थानीय व्यापारीबाट पहिले नै पेस्कीस्वरूप रकम लिएको हुनाले पूर्वसर्तअनुसार मोल नतोकेरै दिएको उनले बताए । बझाङका स्थानीय व्यापारीले संकलकबाट यार्सा एकठ्ठा गरी काडमाडौं लगेर चिनियाँलाई बिक्री गर्ने गर्छन् । काठमाडौंमा कति मूल्य पाइने हो भन्ने यकिन नभएका कारण मूल्य नतोकेरै यार्सा उठाउनुपरेको स्थानीय व्यापारीहरूको भनाइ छ । चिनियाँ व्यापारीले यार्साको मूल्य नतोकेका कारण आफूहरूले पनि संकलकबाट मूल्य नबताएरै यार्सा खरिद गरेको उद्योग वाणिज्य संघका अध्यक्ष दानबहादुर सुर्मेलीले बताए । काठमाडौंमा कति रेट लाग्छ भन्ने थाहा छैन, त्यही भएर रेट नकाटेरै उठाएका हौं, उनले भने, चिनियाँले जति दिन्छन्, त्यसमा आफ्नो सामान्य मार्जिन राखेर संकलकलाई दिने हो । पहिलेदेखि नै यस्तै चल्दै आएको छ ।अर्का व्यापारी फुन्जुक लामाले कसैकसै संकलकसँग मात्र मूल्य नतोकेर यार्सा लिएको भए पनि अधिकांशको तोकेरै खरिद गरेको दाबी गरे । उनले १ सय किलोभन्दा बढी यार्सा खरिद गरेको बताए । उनले संकलकलाई १० देखि १३ लाख रुपैयाँसम्म प्रतिकिलो मूल्य दिएर खरिद गरेको बताए । चिनियाँ व्यापारीले यार्सा नउठाइदिएका कारण संकलकको रकम दिन नसकिएको र यार्सा बिक्री भएपछि चाँडै रकम भुक्तानी गरिने व्यापारीले बताएका छन् । संकलकबाट मूल्य नतोकेरै यार्सा खरिद गर्ने गरेका कारण ज्यान जोखिममा राखेर यार्सा टिप्ने संकलकले कम मूल्य पाउने र स्थानीय व्यापारीले बढी फाइदा लिने गरेको संकलकहरू बताउँछन् । यार्साको मूल्यका सम्बन्धमा सरकारले विदेशी ग्राहकसँग सहजीकरण गरेर निश्चित मूल्य तोकिदिएमा ठूलो संख्यामा रहेका स्थानीय संकलकलाई फाइदा हुने संकलक बताउँछन् ।"
सानो मैदानमा ठूलो लक्ष्य,"हङकङसँगको खेल लिएर पारसजति उत्साहित छन् त्यति नै सचेत पनि । नेपाल ८ अंकसहित छैटौं र हङकङ ११ अंकसहित पाँचौं स्थानमा छन् । नेपालले हङकङसँगैको दुईसहित यूएईसँगको बाँकी दुवै खेल जित्नुपर्ने दबाब छ । एक हारले पनि नेपाल विश्वकप छनोटमा नपर्न सक्छ । च्याम्पियनसिपका शीर्ष चार टोली विश्वकप छनोटमा पुग्ने प्रावधान छ । हामी महत्त्वपूर्ण स्थितिमा छौं, त्यसलै पनि राम्रो क्रिकेट खेल्नैपर्छ । अर्को कुनै विकल्प छैन । त्यसैअनुसार हामीले मिहिनेत गरेका छौं र त्यहीअनुसार नतिजा आउँछ भन्ने आशा लिएका छौं, कप्तान पारसले भने, च्याम्पियनसिपमा हामी यस्तो स्थितिमा आइपुगेका छौं, जहाँ हामीलाई जितबाहेक अर्को विकल्प छैन ।"
शिवराम उपाधि नजिक,"काठमाडौं शीर्ष वरीयताका शिवराम श्रेष्ठले घनश्याम थापा प्रोटर्न भएको ५० वर्ष पुगेको अवसरमा आयोजित गल्फ प्रतियोगितामा बुधबार ५ अन्डर ६३ स्कोर गर्दै आफ्नो अग्रता आठ स्ट्रोक बनाएका छन् ।रोयल नेपाल गल्फ क्लबमा भइरहेको सूर्य नेपाल गल्फ टुर २०१७१८ को पहिलो प्रतियोगितामा ५४ होलको खेल सकिँदा शिवरामले १५ अन्डर १ सय ८९ स्कोर गरेका छन् । सर्वाधिक सफल यी नेपाली प्रोले लगातार तेस्रो दिन ६३ स्ट्रोक खेलेका हुन् । शिवरामले सुरुका ९ होलमा ३ अन्डर ३१ स्कोर गरेका थिए । उनले पछिल्ला ९ होलमा २ अन्डर ३२ खेलेका थिए ।शिवरामका दाइ जयराम र भुवन नगरकोटी समान सात अन्डर १ सय ९७ स्कोरसहित दोस्रो स्थानमा छन् । जयरामले तेस्रो चरणमा इभन पार ६८ खेले भने भुवनले दुई अन्डर ६६ को कार्ड बनाए । सुरुका नौ होलमा जयरामले १ ओभर ३५ र भुवनले इभन पार ३४ को प्रदर्शन गरे भने पछिल्ला ९ होल जयरामले १ अन्डर ३३ र भुवनले २ अन्डर ३२ मा टुंग्याएका थिए ।दुई अन्डर ६६ स्कोर गरेका रामे मगर कुल तीन अन्डर २ सय १ सहित चौथो स्थानमा छन् । उनीसँग एक स्ट्रोक अन्तरमा छन् सूर्यप्रसाद शर्मा । उनले तेस्रो चरणमा इभन पार ६८ स्कोर गरे । दिनेश प्रजापति (१ अन्डर २ सय ३), सन्जय लामा (इभन पार २ सय ४), दीपक मगर (३ ओभर २ सय ७), रवि खड्का (६ ओभर २ सय १०) र भुवनकुमार रोक्का (७ आभेर २ सय ११) शीर्ष दसमा छन् ।"
एपीएफ विजयी,मोरङ (कास) दोस्रो डाँगीहाट गोल्डकप फुटबलको उद्घाटन खेलमा एपीएफ झापाले धरान एघारलाई ३१ ले पराजित गरेको छ । खेलको तेस्रो मिनेटमै एपीएफका सुनील राईले प्रहार पोस्टमा ठोक्किएर बाहिरियो । १५ औं मिनेटमा एपीएफकै सुवर्ण लिम्बूले वान भर्सेज वानमा गोल गर्न सकेनन् । दुई राम्रा अवसर चुकेको अवस्थामा २३ औं मिनेटमा बुद्धिमान राईको पासमा सुनील राईले गोल गर्दै एपीएफलाई अग्रता दिलाए । खेलको ३५ औं मिनेटमा धनबहादुर श्रेष्ठले अर्को गोल थपे । त्यसअघि उनले ३० मिनेटमा प्रहार गरेको बल पोलमा ठोक्किएको थियो । ४२ औं मिनेटमा एपीएफका बुद्धिमान फ्रिकिक सदुपयोग गर्दै गोल गर्न सफल भए । खेलको ६५ औं मिनेटमा धरानका तीर्थ बस्नेतको पासमा सुवर्ण लिम्बूले एक गोल फर्काए । खेलको म्यान अफ द म्याच सशस्त्र झापाका बुद्धिमान राई भए ।
दोस्रो भ्याली कप,"पाल्पा (कास) दमकडा फुटबल क्लबको आयोजनामा बुधबार सुरु दोस्रो भ्याली कप प्रतियोगितामा सराई, बाँसटारी र अँगेनी फुटबल क्लब विजयी भएका छन् । सराई फुटबल क्लब कसेनीले संगम फुटब क्लब मदनपोखरालाई ३० ले हरायो । सराईका कुलबहादुर सारुले २ र सुजन रानाले १ गोल गरे । वंशगोपाल फुटबल क्लब बाँसटारीले लाङ्घाली फुटबल क्लबमाथि पाएको ५१ को जितमा अमोश पुनले २, विवेक पुन, राम थापा र लक्ष्य थापाले ११ गोल गरे । लाङ्घालीका सुजन थापाले एक गोल गरे । अँगेनीले आयोजक दमकडा फुटबल क्लब बी लाई टाइब्रेकरमा ३२ ले हरायो । टाइब्रेकरमा अँगेनीका नीरज घर्ती, मोहन थापा र दीपेश गाहा तथा दमकडाका करण थापा र लोकेन्द्र थापाले गोल गरे । पाल्पा र रूपन्देहीका १६ टिमले भाग लिएका छन् ।"
कल्याणटार सफल,"हेटौंडा (कास) हटियामा बुधबार सुरु केशवलाल श्रेष्ठ स्मृति तेस्रो जिल्लास्तरीय भलिबल प्रतियोगिता कल्याणटार युवा समाजले आग्राको भलिबल टिमलाई २५२२, २५१७ को सोझो सेटमा पराजित गरेको छ । हटिया स्पोर्ट्स एकेडेमीले आयोजना गरेको प्रतियोगिताको हेटौंडा उपमहानगरपालिका १७ का वडाध्यक्ष भैरव राईले उद्घाटन गरे । नेपाल चौरमा आयोजित प्रतियोगितामा जिल्लाका १० टिमले भाग लिएका छन् । असोज २८ सम्म हुने प्रतियोगिता विजेताले एक लाख र उपविजेताले ५० हजार रुपैयाँ जित्ने छन् । प्रतियोगितालाई रेडबुल, शिवम् सिमेन्टलगायत विभिन्न संघसंस्था र व्यक्तिले सहयोग गरेको एकेडेमीमा अध्यक्ष छविलाल सुवेदीले"
रुम्जाटारलाई ६ स्वर्ण,"ओखलढुंगा (कास) रुम्जाटार तेक्वान्दो डोजाङले ६ स्वर्ण पदक जित्दै तेस्रो खुला तेक्वान्दो च्याम्पियनसिपको ट्रफी जितेको छ । सिद्धिचरण नगरपालिका५ सानीटारमा सम्पन्न स्पर्धामा उपविजेता वर्णालुले ४ स्वर्ण जित्यो । ३ स्वर्ण जितेको भैरवभीम स्मृति तेक्वान्दो डोजाङ तेस्रो भयो । गणेशकुण्ड तेक्वान्दो डोजाङले आयोजना गरेको स्पर्धामा १ सय ३० प्रतियोगी सहभागी थिए । रुम्जाटार युनाइटेड क्लबका अध्यक्ष अम्बिरबाबु गुरुङले उत्कृष्ट ५ खेलाडीलाई अध्ययन र खेलकुदमा सहयोग गर्ने प्रतिवद्धता जनाए । प्रतियोगिताबाट उत्कृष्टमा सन्जीव राई, मिलन शेर्पा, भेषनाथ दाहाल, अनुजा श्रेष्ठ, सिर्जना राई छानिए ।"
अरुणभ्याली फुटबल आजदेखि,"संखुवासभा (कास) खाँदबारीमा एक नम्बर प्रदेशस्तरीय सातौं अरुणभ्याली रनिङ सिल्ड फुटबल बिहीबारदेखि हुने भएको छ । एड्भान्स क्लबले आयोजना गर्ने प्रतियोगितामा भोजपुर, धनकुटा, सुनसरी र मोरङका १६ टोलीले भाग लिने छन् । आयोजकले पत्रकार सम्मेलन गरेर पुरस्कार राशि पनि सार्वजनिक गरेको छ । विजेताले १ लाख २५ हजार, उपविजेताले ७५ हजार, तेस्रोले ४० हजार, चौथो हुने टिमले २० हजार पुरस्कार पाउने छन् ।"
जीएचसीए टोली बंगलादेशतिर,"काठमाडौं (कास) बीकेएसपी यू१८ कप क्रिकेटमा सहभागिता जनाउन ग्रेट हिमालय क्रिकेट एकेडेमी (जीएचसीए) को टोली बंगलादेश गएको छ । बंगलादेश इन्स्टिच्युट अफ स्पोर्ट्सको आयोजनामा हुने प्रतियोगितामा सहभागिता जनाउन १९ सदस्यीय टोली बुधबार त्यसतर्फ गएको हो । ६ टोली सहभागी रहने स्पर्धामा दुई समूह छ । स्पर्धा बुधबार सुरु भएको छ । जीएचसीए टोली प्रशिक्षकमा सुदीप शर्मा, व्यवस्थापकमा सुमनराज कार्की र सहायक व्यवस्थापकमा नरेश केसी छन् ।"
दैलेखी युथ कप,"दैलेख (कास) दसैंतिहारको अवसरमा दैलेखी युथ कप खेलकुद सुरु भएको छ । दैलेखी युथले आयोजना गरेको स्पर्धामा भलिबल, फुटबल, ब्याडमिन्टन लगायत खेलमा प्रतिस्पर्धा हुनेछ । भलिबलमा ७, फुटबलमा ८ र ब्याडमिन्टनमा १० टोलीले भाग लिएका छन् । स्पर्धा खुलामञ्च र नारायण क्याम्पसको मैदानमा हुनेछ । असोज ३० सम्म चल्ने स्पर्धाको फुटबल विजेताले १ लाख र उपविजेता ५० हजार जित्नेछन् । भलिबल विजेताले ५० हजार जित्नेछ ।"
सन्धिखर्कमा भलिबल,अर्घाखाँची (कास) सन्धिखर्कको टँुडिखेलमा बिहीबारदेखि रनिङ सिल्ड भलिबल हुने भएको छ । अर्घाखाँची युवा परिषद्को आयोजनामा हुने प्रतियोगितामा ६ टिमबीच प्रतिस्पर्धा हुनेछ । विजेताले एक लाख र उपविजेताले ५० हजार पाउने आयोजकले जनायो ।
मेसीको जादुमा अर्जेन्टिनाको भाग्य,"मोन्टेभिडियो (एएफपी) लियोनल मेसीले उत्कृष्ट प्रदर्शनसहित ह्याट्रिक प्रहार गरेपछि अर्को वर्ष रसियामा हुने विश्वकपमा अर्जेन्टिनाको अनुपस्थिति हुने डर मंगलबार समाप्त भएको छ । खेलको सुरुआती मिनेटमै पछाडि परेको अर्जेन्टिनाले इक्वेडरलाई ३१ ले हरायो । यसले विश्वकपको अन्तिम चरणका लागि अर्जेन्टिनाले स्वत: प्रवेश पायो । मेसीले ११, १८ र ६२ औं मिनेटमा गोल गर्दै अर्जेन्टिनालाई जित दिलाए ।दक्षिण अमेरिकी विश्वकप छनोटको शीर्ष चार स्थानमा रहने टिमले अन्तिम चरणमा प्रवेश पाउने प्रावधान रहेकोमा अर्जेन्टिना तेस्रो स्थानमा रह्यो । अर्जेन्टिनासँगै छनोटको अन्तिम दिनको खेलपछि उरुग्वे र कोलम्बिया पनि विश्वकपमा सोझै छनोट भए । अंकतालिकामा उरुग्वे दोस्रो तथा कोलम्बिया चौथो स्थानमा थिए । उरुग्वेले बोलिभियालाई ४२ ले हराउँदा कोलम्बिया र पेरुको खेल ११ को बराबरीमा टुंगियो । पाँचौं स्थानमा रहेको पेरु अन्तरमहादेशीय प्लेअफका लागि छनोट भयो । ब्राजिलसँग ३० ले पराजित भएसँगै दुईपल्टको कोपा अमेरिका विजेता चिली भने विश्वकप छनोटबाट बाहिरियो । चिली र पेरुको समान अंक २६ भए पनि गोलअन्तरबाट पेरुले प्लेअफका लागि स्थान सुरक्षित गरेको हो । अंकतालिकाको शीर्षस्थानको ब्राजिल यसअघि नै विश्वकपका लागि छनोट भइसकेको छ ।"
उत्कृष्ट मेसी,"इक्वेडरविरुद्धको ह्याट्रिक मेसीको करियरको ४४ औं ह्याट्रिक थियो । यस जितसँगै मेसी व्यक्तिगत चौथो विश्वकपमा सहभागी हुँदै छन् । हालसम्म अर्जेन्टिनाबाट कुनै ठूला प्रतियोगिता नजितेका उनले विश्वकपको खडेरी तोड्ने प्रयासमा हुनेछन् । विश्वकप २०१४ को फाइनलमा जर्मनीसँग पराजित भएयता अर्जेन्टिना सन् २०१५ र २०१६ को कोपा अमेरिका फाइनलमा पराजित भएको छ । उमेरमा अर्को वर्ष ३१ पुग्ने मेसीलाई अर्जेन्टिनाबाट विश्वकप जित्ने सम्भवत: अन्तिम मौका हुनेछ । जारी विश्वकप छनोटमा अर्जेन्टिनाका तेस्रो प्रशिक्षक जोर्गे सम्पाओलीले मेसीको खुलेर प्रशंसा गरे । मेसीले अर्जेन्टिनालाई विश्वकप दिलाउने हैन, फुटबलले मेसीलाई विश्वकप दिलाउने हो, सम्पाओलीले भने, मेसी इतिहासकै सर्वोत्कृष्ट खेलाडी हुन् । आजको जित सम्पूर्ण टोलीको जित हो र सबैले राम्रो प्रदर्शन गरे ।टोलीलाई विश्वकपमा छनोट नहुने सम्भावनाले धेरै दबाब परेको मेसीले बताए । छनोट नभएको भए त्यो निकै नराम्रो हुन्थ्यो । हामी सबैमा डर थियो, तर हामी कसरी खेल्ने भन्नेमा ढुक्क थियौं । हामीले सुधार गर्नुपर्ने धेरै ठाउँ छन् र दबाब नभएकाले त्यसमा सफल हुनेछौं, उनले भने ।"
रोनाल्डोको पोर्चुगल पनि छनोट,पेरिस (एएफपी) क्रिस्टियानो रोनाल्डोको कप्तानीमा रहेको पोर्चुगल घरेलु मैदानमा स्विट्जरल्यान्डलाई २० ले पराजित गर्दै विश्वकपमा छनोट भएको छ । एन्टोनी ग्रिजमनको प्रदर्शनमा बेलारुसलाई २१ ले पराजित गर्दै फ्रान्सले पनि विश्वकपमा स्थान पक्का गर्यो । युरोपको महारथी टोली नेदरल्यान्ड्स भने स्विडेनलाई २० ले पराजित गर्नाका बावजुद छनोटबाटै बाहिरियो । लिस्बनको खेलमा पोर्चुगलका लागि आन्द्रे सिल्भाले एक गोल गरे भने अर्को गोल योहन जुरुको आत्मघाती गोल रह्यो । जितसँगै पोर्चुगलले स्विट्जरल्यान्डलाई शीर्षस्थानमा उछिन्यो । स्विस टोली छनोटको लागि प्लेअफमा पुगेको छ । फ्रान्सको घरेलु मैदानमा ओलिभिर जिरुड र ग्रिजमनले गोल गरेपछि समूह विजेता बन्दै फ्रान्स छनोट भयो । निकै प्रतिस्पर्धात्मक खेलमा फ्रान्सलाई समूह विजेता बन्न जित अत्यावश्यक थियो । सन् २०१० को विश्वकप उपविजेता र पछिल्लो संस्करणमा सेमिफाइनल पुगेको डच टोली भने छनोट हुन सकेन । आर्येन रोबेनले दुई गोल गरे पनि त्यो स्विडेनलाई उछिन्न पर्याप्त भएन । स्विडेन प्लेअफमा स्थान बनाउन सफल भयो । आम्सटरडममा भएको खेलपछि रोबेनले अन्तर्राष्ट्रिय फुटबलबाट संन्यास घोषणा गरे ।
पानामा पहिलोपल्ट,कोउभा (एएफपी) ट्रिनिडाड एन्ड टोबेगोसँग हार बेहोरेसँगै अमेरिका आगामी विश्वकपमा नहुने भएको छ । सन् १९८६ देखि लगातार विश्वकप खेल्दै आएको अमेरिका बुधबार ट्रिनिडाडको घरेलु मैदानमा २१ ले पराजित भयो । छनोटको अन्य खेलमा पानामा र होन्डुरस विजयी भएपछि अमेरिका बाहिरिएको हो ।पानामाले छनोट भइसकेको कोस्टारिकालाई २१ ले पराजित गर्दा शीर्षस्थानको मेक्सिको होन्डुरससँग ३२ ले हार्यो । यस नतिजासँगै पानामा तेस्रो स्थान कब्जा गर्दै स्वत: छनोट भयो । चौथो स्थानको होन्डुरस प्लेअफमा स्थान बनाउन सफल रह्यो ।
माउन्ट गौरीशंकर बुद्धिचाल सुरु,"दोलखा (कास) सर्वाधिक राशिको माउन्ट गौरीशंकर अन्तर्राष्ट्रिय बुद्धिचालको चौथो संस्करण बुधबार चरिकोटमा सुरु भएको छ । नेपाल चेस क्लब र दोलखा जिल्ला बुद्धिचाल संघको आयोजनामा भएको प्रतियोगिताको पहिलो दिन नेपाल च्याम्पियन, पूर्वनेपाल च्याम्पियन र शीर्ष वरीयताका सबै खेलाडीले जित पाए । शीर्ष वरीयताका सुमित पन्तले भारतीय मध्यम वरीयताका रगवीन्द्र शुक्लालाई हराए । बंगलादेशका अकिव जवादले वरीयताविहीन धु्रव खड्कालाई हराए । नेपाल च्याम्पियन मदनलाल कायस्थले नेपालकै कृपा अधिकारी, पूर्व नेपाल च्याम्पियन सुरवीर लामाले मोहमद इमरान खान र बद्री नेपालीले गोविन्द श्रेष्ठलाई पराजित गरे । पूर्व नेपाल च्यापियन मनीष हमाल, केशव श्रेष्ठ, नवीन तण्डुकार पनि सफलता पाए । प्रतियोगितामा नेपाल, भारत, बंगलादेशका १ सय १० खेलाडी सहभागी छन् । दृष्टिविहीन खेलाडी माधव विश्वकर्मा पनि सहभागी छन् । कुल ३ लाख ५० हजार पुरस्कारको प्रतियोगिता विजेताले ६० हजार र उपविजेताले ४० हजार रुपैयाँ प्राप्त गर्नेछ । विभिन्न ४८ विधाका खेलाडी पनि पुरस्कृत हुने छन् । स्विस लिगमा नौ चरणसम्म चल्ने प्रतियोगिता असोज २९ सम्म हुनेछ ।"
गंगा र अभिलाषाको जोडी सेमिफाइनलमा,"काठमाडौं (कास) अभिलाषा विष्ट र गंगा शर्माको जोडी दोस्रो ललितपुर जिल्ला राष्ट्रिय खुला टेनिसको महिला डबल्सतर्फ सेमिफाइनल पुगेको छ ।उनीहरूले बुधबार सुभांगीलक्ष्मी शाह र प्रकृति श्रेष्ठलाई ६०, ६२ ले पराजित हराए । पुरुष डबल्समा विजय श्रेष्ठ र छेवाङ लामाको जोडीले मुक्ति गुरुङ र सुब्रत बस्नेतलाई ७६, ६४ ले, प्रदीप लामा र राज लामाले आरभ हाडा र आर्यन गिरीलाई ६१, ६३ ले तथा सुमित गिरी र जयजिभ गिरीले गौरीशंकर श्रेष्ठ र राजेश छेत्रीलाई ६२, ६३ ले पराजित गरे । पुरुष सिंगल्समा प्रदीप खडाले विजय श्रेष्ठलाई ६१, ६१ ले हराउँदा सुब्रत बस्नेतले मुक्तिसेन गुरुङलाई ६३, ७५ ले तथा महेश श्रेष्ठले रोशन केसीलाई ६१, ६० ले हराए । सन्तोष खत्रीले जयजिभलाई ६१, ६० ले हराउँदा कमल भण्डारीले आदित सुवेदीलाई ६१, ६० ले र श्रीराम मगरले मानबहादुर कटुवाललाई ६१, ६१ ले पराजित गरे । गौरवप्रताप शाहीले अभिनव आचार्यमाथि ६०, ६० को जित निकाल्दा प्रणव खनालले सीमान्त गुरुङलाई ६२, ६० ले हराएर क्वाटरफाइनल सुरक्षित गरेका छन् । महिला सिंगल्समा गंगा महर्जनले बिजिशा श्रेष्ठलाई ६३, ६४ ले, प्रेरणा कोइरालाले भगवती बिकेलाई ६३, ६१ ले हराए । मायांका राणाले सुभांगीलक्ष्मीलाई ६०, ६१ ले र माहिका राणाले सलोनी तामाङलाई ६१, ६४ ले हराएर क्वाटरफाइनल पक्का गरे ।"
