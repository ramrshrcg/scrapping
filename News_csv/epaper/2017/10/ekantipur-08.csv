शीर्षक,विवरण
११ न्यायाधीशविरुद्ध अर्को खेल,"११ न्यायाधीशको नियुक्तिलाई नजिकबाट नियालेका र हाल अवकाश पाइसकेका सर्वोच्च अदालतका एक पूर्वन्यायाधीशका अनुसार पछिल्लो खेल अदालतमा राजनीतिक प्रभाव पार्ने योजनाबाट सञ्चालित छ । यसअघि पनि विभिन्न न्यायाधीशलाई तर्साउने खेल भएको थियो । यसअघि पनि सांसद हरिचरण साहको अगुवाइमा न्यायाधीश आनन्दमोहन भट्टराईविरुद्ध महाअभियोगको सूचना दर्ता भएको थियो । पछिल्लो प्रयास कतिसम्म योजनाबद्ध छ भने न्यायपरिषद् जस्तै संवैधानिक परिषद्ले पूर्णता पाउन नसकेको विषयसमेत यस क्रममा उठाउने रणनीति छ । त्यसो भए परिषद्का संवैधानिक नियुक्तिका सिफारिसमाथि समेत प्रश्न उठाउन मिल्ने धरातल तयार गर्न खोजेको देखिन्छ । संविधान जारी भएपछि संवैधानिक परिषद् (राष्ट्रिय सभाका अध्यक्षबिनाको) ले तीन जना प्रधानन्यायाधीशका साथै निर्वाचन आयोग र अख्तियारका प्रमुखलगायत पदाधिकारीको समेत सिफारिस गरी नियुक्त भइसकेको छ । यो मुद्दा अघि बढे भोलि संवैधानिक परिषदकै सिफारिसमा समेत प्रश्न उठाउने र प्रधानन्यायाधीशलगायत संवैधानिक अंगका पदाधिकारीलाई कमजोर बनाउने रणनीति हुन सक्छ, ती पूर्वन्यायाधीशले भने ।"
एमाले र माओवादीले कांग्रेसलाई भने निर्वाचन प्रभावित नहोस्,"काठमाडौं चुनावी तालमेलसहित एकता प्रक्रियामा जुटेका एमाले र माओवादी केन्द्रले वामपन्थी गठबन्धनबाट नअत्तालिन र चुनाव प्रभावित हुने गतिविधि नगर्न कांग्रेसलाई चेतावनी दिएका छन् । कांग्रेसले लोकतन्त्र नै खतरामा परेको र मुलुकमा अधिनायकवादी व्यवस्था ल्याउने प्रयासका रूपमा वामपन्थी गठबन्धन गरिएको टिप्पणी गरेपछि दुवै दलले जवाफ दिएका हुन् । एमाले र माओवादी केन्द्र दुवैको शनिबार बसेको छुट्टाछुट्टै बैठकमा कांग्रेसले गरेको टिप्पणीमाथि समीक्षा भएका थिए । गठबन्धन बनाउने सहमतिपछिको अवस्थाबारे समीक्षा गर्न शनिबार एमाले स्थायी समिति र माओवादी केन्द्रको संसदीय दल एवं पोलिटब्युरोका बैठक बसेका थिए । एमाले बैठकले कांग्रेसबाट आएको टिप्पणी उत्तेजक र अराजनीतिक खालको भएको भन्दै यही बहानामा चुनाव प्रभावित हुने खालका गतिविधि नगर्न चेतावनी दिएको छ । कांग्रेस अत्तालिएको जस्तो गरेर अनुचित टिप्पणी गरिरहेको छ, बैठकपछि एमाले सचिव प्रदीप ज्ञवालीले भने, लोकतन्त्र नै खतरामा पर्यो भन्ने ढंगको टिप्पणी गर्नु आपत्तिजनक छ र यही बहानामा चुनावलाई अन्योल पार्ने खालका गतिविधि नहोस् भन्ने हाम्रो बैठकको निष्कर्ष छ । विकास र समृद्धिका लागि राजनीतिक स्थिरता आवश्यक पर्ने र त्यही बाटोमा जाने प्रयासस्वरूप एकता प्रक्रियामा अघि बढेको उल्लेख गर्दै एमालेले यसलाई अनिष्ठको संकेतका रूपमा टिप्पणी गर्नु हतास मानसिकताको उपज भएको ठहर गरेको छ ।माओवादीको संसदीय दल र पोलिटब्युरो बैठकमा अध्यक्ष पुष्पकमल दाहालले पनि कांग्रेसबाट आएको टिप्पणीप्रति आपत्ति जनाउँदै गठबन्धन कसैका विरुद्ध नभएको बताए । हाम्रो समीकरण कसैका विरुद्ध होइन, वैचारिक रूपमा एउटै धारमा रहेका दल मिल्दा नै मुलुकको हित हुन्छ, अध्यक्ष दाहालले पोलिटब्युरो बैठकमा भने, एमालेमाओवादी एकताले तत्काल न त साम्यवादी व्यवस्था आउने हो न अधिनायकवादी व्यवस्था नै । शान्तिपूर्ण राजनीतिक प्रतिस्पर्धाबाटै अघि बढ्ने उल्लेख गर्दै दाहालले यसमा कुनै भ्रम नराख्न आग्रह गरे ।वामपन्थी गठबन्धनप्रति आलोचनात्मक टिप्पणी गरेकाले कांग्रेसबाट चुनाव प्रभावित पार्ने गतिविधि हुने हो कि भन्ने आशंका माओवादी बैठकमा नेताहरूले व्यक्त गरेका थिए । संसदीय दल र पोलिटब्युरो दुवै बैठकमा अध्यक्ष दाहालले सरकारलाई दिएको समर्थन कायमै राख्ने जानकारी आफूले प्रधानमन्त्रीलाई दिएको उल्लेख गर्दै यसभन्दा अन्यथा ढंगबाट अघि नबढ्न चेतावनी दिएका थिए । हामी सरकार ढाल्न चाहँदैनौं, हामीले दिएको समर्थन जारी छ, यही सरकारले चुनाव गराउनुपर्छ, अध्यक्ष दाहालले भने, यसभन्दा अन्यथा ढंगबाट जानु हुँदैन । कांग्रेस वृत्तभित्र माओवादीले विपक्षी दलसँग गठबन्धन गरेपछि उसका मन्त्रीहरूलाई हटाएर आफूअनुकूल मन्त्रिपरिषद् विस्तार गर्नुपर्ने बहस पनि चलिरहेको छ । यही बहसलाई लक्षित गर्दैै एमाले स्थायी समिति बैठकले पनि सरकार परिवर्तन गर्ने, चुनावलाई अप्ठ्यारो पार्ने गतिविधि नगर्न चेतावनी दिएको छ । निर्वाचन प्रक्रिया अघि बढिसकेको सन्दर्भमा मन्त्रीहरू हटाउने, नयाँ मन्त्री नियुक्ति गर्ने लगायतका काम हुन नसक्ने भन्दै एमालेले निर्वाचनका आधारभूत मूल्यमान्यताको ख्याल गर्न कांग्रेसलाई भनेको छ ।दुवै दलका बैठकले गत साता भएको सहमति अनुमोदन गर्दै त्यसअनुसारको प्रक्रिया बिथोल्ने र कमजोर पार्ने गतिविधि नगर्न आफ्ना कार्यकर्ता पंक्तिलाई सजग बनाउने निर्णय गरेका छन् । माओवादी पोलिटब्युरो बैठकमा राजनीतिक प्रशिक्षणसमेत दिँदै अध्यक्ष दाहाल, नेता नारायणकाजी श्रेष्ठ, रामबहादुर थापा, कृष्णबहादुर महाराले एउटै कम्युनिस्ट केन्द्र बनाउने लक्ष्यमा पुग्ने ऐतिहासिक प्रयास भएको भन्दै यसलाई अन्यथा नलिन आग्रह गरे । हाम्रा आफ्नै मान्यता छन् यसमा अडिएर एकता हुँदैन, एमाले र माओवादी दुवैले बहसको प्रक्रियाद्वारा क्रान्तिलाई विकसित गर्ने प्रतिबद्धता व्यक्त गरेका छौं, अध्यक्ष दाहालले भने, वैचारिक, राजनीतिक कार्यदिशामा एकरूपता कायम गरेर नयाँ पार्टी निर्माण गर्ने हाम्रो संकल्प हो । उनले चुनावी तालमेलको प्रस्ताव लिएर आएको एमालेलाई पार्टी एकताकै प्रस्ताव आफूले राखेको जानकारी दिए । ६०४० प्रतिशतको भागबन्डासहित तालमेलको कुरा गर्न खोजेको एमालेलाई एकताकै सम्भावनाबारे कुरा गरेपछि एकता प्रक्रिया अघि बढ्ने बाटो तयार भएको दाहालले उल्लेख गरे । नेता श्रेष्ठले चुनावी तालमेल मात्र नभई एकताकै कुरा भएकाले यसलाई गम्भीर रूपमा लिन आग्रह गरे । एमालेकरण वा माओवादीकरण हुनेभन्दा पनि दुवै दल क्रान्तिकारी बनेर एकताबद्ध भई जान तयार भएको श्रेष्ठले उल्लेख गरे । माओवादी एमालेमा विलय हुन लागेको र एमालेले माओवादी रूप लिएको भन्ने दुवै खालका टिप्पणी गलत रहेको श्रेष्ठको भनाइ थियो ।"
नेपाली कामदारलाई विभेद,"काठमाडौं सन् २०२२ मा कतारमा आयोजना हुने फिफा वल्र्डकपको पूर्वाधार निर्माणमा खटिएका कामदारका लागि आआफ्नो मुलुकको भाषामा श्रमिक तालिम दिने प्रबन्ध भइरहेका बेला नेपालीभाषी कामदार भने यो अवसरबाट वञ्चित छन् । वल्र्डकप पूर्वाधार निर्माणमा स्टेडियमलगायत संरचना निर्माणमा झन्डै ५० हजार नेपाली श्रमिक खटिएका छन् ।वल्र्डकप आयोजक निकाय (सुप्रिम कमिटी) ले सदर गरेको निर्णयमा कतारमा निर्माण क्षेत्रको सुरक्षा तालिममा अनुभवी मानिएको कतार इन्टरनेसनल सेफ्टी सेन्टरले यो विशेष कार्यक्रमको जिम्मेवारी पाएको छ । सेन्टरले तत्काल अंग्रेजी, हिन्दी, उर्दु, तागालोग (फिलिपिनो) र मलायालम भाषामा सम्बद्ध भाषीलाई तालिम सुरु गर्दैछ । यी भाषाले भारत, पाकिस्तान, श्रीलंका तथा फिलिपिन्सका कामदारलाई समेट्छ । कामदारको उपस्थिति र अनुपातमा भारतीयपछि नेपालीको संख्या बढी भए पनि नेपाली भाषालाई भने यो तालिम अवसरमा फिफाको सुप्रिम कमिटीले समेटेको छैन ।कतारको निर्माण क्षेत्रमा काम गर्ने अदक्ष कामदारको सबैभन्दा ठूलो हिस्सा नेपाली कामदारले ओगटेका छन् । यो समूहका लागि क्षमता अभिवृद्धि तथा सुरक्षा सचेतना तालिम अझ महत्त्वपूर्ण हुने गरेको छ । यो निर्णयमा हिन्दीभाषीको दृष्टिकोणबाट नेपालीलाई हेरिएको अवस्था छ, कतारमा रहेर श्रमिक मामिलामा काम गर्दै आएका एक अधिकारकर्मी भन्छन्, जबकि कतारमा श्रमसम्झौतादेखि कामदार भर्तीका अरू औपचारिक प्रक्रिया नेपाली भाषामा उपलब्ध हुनुपर्ने ससर्त प्रावधान तय भइसकेको छ । तर यिनै कामदारलाई तालिम दिने प्रबन्धमा भने नेपाली भाषालाई समेटिएको छैन ।वल्र्डकप आयोजक निकायको विभेदकारी निर्णयबारे दोहास्थित नेपाली दूतावास भने बेखबर छ । कतारमा नेपाली कामदारको बाहुल्य र उपस्थितिका आधारमा सार्वजनिक सूचना, जानकारी वा अरू उपयोगी अवस्थामा नेपाली भाषाको प्रयोग गरिदिन हामीले कतार सरकार वा मातहतका सम्बद्ध निकायलाई अनुरोध गरेका छौं, दोहास्थित राजदूत रमेशप्रसाद कोइरालाले भने, यही क्रममा कतारको दूरसञ्चारमा प्रचलित ओरिडोले नेपाली भाषामा एसएमएसको सुविधा दिएको छ भने यहाँ ट्राफिक लाइटको जानकारी होर्डिङबोर्ड नेपालीमा राखिदिन आन्तरिक मामिला मन्त्रालयलाई अनुरोध गरिसकेका छौं । राजदूत कोइरालाले वल्र्डकप आयोजक सुप्रिम कमिटीले गरेको सम्बद्ध भाषामा तालिम दिने निर्णयमा नेपाली नपरेको बारे जानकारी आइनसकेको बताउँदै यसबारे पनि सम्बद्ध निकायमा सरोकार राखिने बताए ।कामदारलाई उनीहरू सम्बद्ध भाषागत तालिम दिन सुप्रिम कमिटीले आहवान गरेको टेन्डरमा कतार इन्टरनेसनल सेफ्टी सेन्टरले प्रतिस्पर्धाका आधारमा अनुमति पाएको हो । सेन्टरले वल्र्डकप पूर्वाधारका लागि काम भइरहेका स्थलमा गएर तालिम उपलब्ध गराउने जनाएको छ । कामको दक्षता बढाउन, सुरक्षा प्रबन्धमा सचेतता थप्न र श्रमिक स्वास्थ्यमा सरोकार राख्न यो तालिमले निकै मद्दत गर्ने विश्वास लिएका छौं, सेन्टरकी बिजनेस म्यानेजर सोन्या राइसले अन्तर्राष्ट्रिय मिडियाका लागि जारी गरेको विज्ञप्तिमा उल्लेख छ ।फिफाले दिएको निर्देशन र वल्र्डकप अनुमतिपछि कतारले विभिन्न ७ वटा सानाठूला सहरमा ९ वटा स्टेडियम बनाउँदैछ भने अहिले भइरहेका ३ वटालाई पुनर्संरचना गर्दैछ । लगराफा, खालिफा, अलथुमामा, अलखोर, अलरायन, अलसमाल, अलवक्रा, दोहा पोर्ट, एजुकेसन सिटी, लुजेल आइकोनिकसहितका स्टेडियम निर्माणाधीन छन् । कतारले सन् २०२२ को वल्र्डकप आयोजना गर्न पूर्वाधार निर्माणमा मात्र २ सय बिलियन अमेरिकी डलर खर्च गर्ने जनाएको छ । यसअघि सन् २०१४ मा ब्राजिलमा भएको वल्र्डकप सञ्चालनमा ११ बिलियन डलर खर्च भएको रिपोर्ट बाहिर आएको थियो । कतारमा ४ लाखभन्दा बढी नेपाली श्रमिक रहेकामा हाल अनुमानित ५० हजारजति श्रमिक वल्र्डकप स्टेडियम र यससँग जोडिएका अन्य पूर्वाधार निर्माणमा संलग्न छन् । उचित सूचना र सुरक्षा तालिम अभावमा कतारमा बर्सेनि ३ सयजति नेपालीले अकालमा ज्यान गुमाउने गरेका छन् । यसमा पनि सबैभन्दा बढी दुर्घटना निर्माण क्षेत्र र अझ कार्यस्थलमा हुने गरेको छ । अझ वल्र्डकपको आयोजकका रूपमा कतार छानिएपछिको नेपाली कामदारको अवस्था र स्थितिबारे धेरैले सही आकलन गर्न सकेकै छैनन् । यस्ता विशिष्ट निर्माणमा कामदारको कार्यस्थल, बसोबासस्थल र अरू दैनिक गतिविधिबारे कूटनीतिक नियोग वा अरू जिम्मेवार निकायले अध्ययनमूल्यांकन गर्न नपाउने भएकाले कामदारका न्यूनतम हकहित र अधिकारका कुरा सधैं ओझेलमा पर्दै आएका छन् । विशेषत: पाँच महिनायता कतारमाथि साउदी अरेबिया, संयुक्त अरब इमिरेट्स, बहराइन, इजिप्टलगायत मुलुकले घोषित नाकाबन्दी गरेयता खाडी मुलुकलाई गन्तव्य बनाएर जाने नेपाली कामदारको भविष्यमाथि बहस भइरहेको छ । खाडी मुलुकमध्ये कतार सबभन्दा आकर्षक रोजगार गन्तव्य रहेको छ । नाकाबन्दी प्रकरणपछि पनि नेपालीका लागि आकर्षक गन्तव्यमा कतार अग्रस्थानमै छ । गत आर्थिक वर्षमा मात्र कतारमा १ लाख २५ हजार ८ सय ९२ नेपाली कामदार गएका थिए ।"
"सीमा नियमन, डुबान र आप्रवासनमा छलफल","काठमाडौं भारतले सीमा नियमनलाई व्यवस्थित गर्न चेकपोइन्टमा अभिलेख राख्ने प्रणाली विकास गर्नुपर्नेमा जोड दिएको छ । हवाई मार्गझैं स्थलमार्गबाट आवतजावत गर्दा पनि अभिलेख राख्नुपर्ने विषयसँगै भारतले आप्रवासनको विषय पनि उठाएको छ ।नेपालभारत सम्बन्धलाई समग्रतामा अध्ययन गरी सुझाव पेस गर्न दुवै मुलुकद्वारा गठित प्रबुद्ध व्यक्ति समूह (ईपीजी) को पाँचौं बैठकमा भारतीय टोलीका तर्फबाट यस्तो धारणा आएको हो । काठमाडौंमा शनिबार सुरु दुईदिने बैठकमा भारतले दुवैतर्फ रहेका एकअर्काका आप्रवासन नागरिकलाई दिने समान सुविधाका विषयमा गम्भीर छलफल भएको सहभागी एक सदस्यले जानकारी दिए ।नेपालले पनि आप्रवासनको विषयमा समान हैसियत दिन समस्या हुने भन्दै यसमा भूगोल र जनसंख्याको ख्याल गर्नुपर्ने धारणा राखेको छ । सन् १९५० को मैत्री सन्धिको पुनरावलोकनका विषयमा यो पक्ष कठोर देखिने गरेको छ । अन्य कुरा उठ्नेबित्तिकै भारतले आप्रवासनलाई समान हैसियतको विषय उठाएर समस्या ल्याउने गरेको छ । अहिले पनि त्यही कुरा अघि बढेको जानकारी दिँदै ती सदस्यले भने, बीचको बाटो निकाल्ने हाम्रो प्रयास जारी छ । यसमा भारतीय पक्षका सदस्य पनि लचिलो देखिएका छन् ।आतंकवाद, उग्रवाद र अवैध मुद्रा, लागूपदार्थ ओसारपसारलगायत तस्करी नियन्त्रणका लागि दुवै पक्षलाई हित हुने गरी सीमा नियमनमा भारतले यस पटक बढी नै जोड गरेको छ । भारतीय टोलीका सदस्य प्राध्यापक बीसी उप्रेतीले आफ्नो प्रस्तुतिमा यो धारणा राखेका हुन् । नेपाली पक्षले यसमा आइतबार थप धारणा राख्नेछ । नेपाल र भारतबीच रहेका सानाठूला विभिन्न ७० चेकपोइन्ट (नाका) नियमन गर्ने विषयमा केन्द्रित प्रस्तुतिमा भारतले चासो दिँदै आएको विषय नै ईपीजी टोलीले उठाएको छ । यस्तो प्रस्तुति अर्थपूर्ण रहेको अधिकारीहरूले बताए । अवैध आउजाउ नियमन गर्ने भारतीय चासोमा नेपाली पक्ष सकारात्मक भए पनि सीमा क्षेत्रका रोटीबेटी सम्बन्धलाई ख्याल गर्नुपर्ने विषय पनि सँगै उठेको छ । भारतीय टोलीका एक सदस्य उपस्थित नहुँदा पनि बैठक अघि बढ्नु दुई पक्षीय सम्बन्धको सकारात्मक पक्ष रहेको समिति सदस्यहरूले बताए । पूर्वराजदूत जयन्त प्रसाद अस्वस्थताका कारण अनुपस्थित छन् । माइनर हार्ट अटयाकपछि उनी स्वास्थ्य लाभ गरिरहेका छन् । त्यही कारण बैठक एक महिना ढिलो गरी बसेको हो । उनले यसअघि प्रस्तुत गरेको १९५० को सन्धिको विषयमा यस पटक थप छलफल हुन सकेन । भारतमा हुने छैटौं बैठकमा छलफल हुनेछ । बैठकमा शान्ति तथा मैत्री सन्धिका विषयमा नेपालले आफ्नो प्रतिक्रियासहित राय पेस गरिसकेको छ । यसमा थप छलफल जयन्तको उपस्थितिमा गर्ने भनिएको छ ।बैठकमा नेपाली पक्षका सदस्य सूर्यनाथ उपाध्यायले नेपालभारत जलस्रोत सहयोग एवं उपयोग सम्बन्धमा आफ्नो प्रस्तुति दिएका थिए । त्यसमा जलस्रोतको उपयोगसँगै सीमामा बनेको भारतीय संरचनाका कारण परेको डुबानबारे समेत छलफल भएको छ । पाँचौं बैठकले पनि अघिल्ला बैठकझैं दुई पक्षीय विविध विषयमा छलफल अघि बढाएको छ, नेपाली टोलीका संयोजक डा भेखबहादुर थापाले भने, सकारात्मक रूपमै छलफल अघि बढेको छ । यो वा त्यो एजेन्डा भन्नुभन्दा पनि समग्र विषयमा छलफल भइरहेको छ । सकारात्मक दिशामा अघि बढेको छ । काम पनि आधा सकिएको छ । हामी एकै समूहका रूपमा काम गरिरहेका छौं । सकारात्मक नतिजा आउनेमा विश्वस्त छौं ।ईपीजीमा अधिकांश विषय सहमतिनजिक पुगेकाले केही विषयमा बीचको बाटो खोजिने एक सदस्यले बताए । दुवैतर्फको प्रस्तुतिमा दोहोरो छलफल भइरहेको छ । नेपाली टोलीले यसअघि सीमामै पुगेर नेपाली पक्षहरूसँग अन्तक्र्रिया गरेकाले नेपाली पक्षबाट राखिने राय अर्थपूर्ण हुने सदस्यहरूको धारणा छ । भारतले आफ्नो सुरक्षाबाहेक अन्य विषयमा नेपालले लिने निर्णय स्विकार्ने बताइरहेको अवस्थामा सीमाबारे छलफल अघि बढेको हो । नेपालले पनि भारतको संवेदनशीलतालाई ध्यानमा राखेर शान्ति र मैत्रीमा परेका दफा २, ५, ६ र ७ का विषयमा नेपाललाई समस्या नहुने गरी बीचको बाटो उपयोग गरेको छ । नेपालले राखेका विषयमा भारतले ठूलो आपत्ति नजनाएको र छलफल गरेर संयुक्त प्रतिवेदनका लागि सकारात्मक हुँदै अघि बढेको अवस्थामा आप्रवासन र सीमा नियमनको विषय आएको हो । सीमाका विषयमा पनि सकारात्मक रूपमा सहमति हुने तर आप्रवासनको विषयमा निकै लामो बहस र थप सुझाव लिनुपर्ने अधिकारीहरूको धारणा छ । नेपालका तर्फबाट संयोजकसहित चार र भारतका तर्फबाट संयोजक भगतसिंह कोशियारीसहित तीन जना सहभागी छन् । बैठक आइतबार अपराहन अर्को बैठकको विषय तय गर्दै सकिनेछ । भारतीय टोली यतिबेला राजनीतिक भेटघाटमा छ ।"
प्रधानमन्त्रीसँग चिनियाँ राजदूतको छलफल,"काठमाडौं नेपालका बामपन्थी शक्तिहरू एक भएर निर्वाचनमा जाने घोषणा गरेको तीन दिनपछि छिमेकी मुलुक चीनका राजदूत यु होङले प्रधानमन्त्री शेरबहादुर देउवालाई भेटदै पछिल्लो राजनीतिक अवस्थाबारे छलफल गरेकी छन् । उनले शनिबार दिउँसो प्रधानमन्त्री देउवालाई सरकारी निवास बालुवाटार पुगेर नेपालमा विकसित राजनीतिक घटनाक्रबारे वार्तालाप गरेकी हुन् । त्यस क्रममा आगामी निर्वाचन, नेपालचीन सम्बन्धलगायत विषयमा पनि संक्षिप्त छलफल भएको बालुवाटार उच्च स्रोतले बतायो ।स्रोतका अनुसार राजदूतले नेपालको राजनीतिक घटनाक्रममा आफ्नो चासो रहने तर त्यसमा आफूहरू कहिल्यै संलग्न नहुने गरेको जानकारी दिएकी थिइन् । कुनै पनि मुलुकको आन्तरिक मामिलामा चीनले हस्तक्षेप गर्दैन । त्यो हाम्रो नीति होइन । तर, छिमेकमा केही हुँदा हामी चनाखो भने हुन्छौं । नेपाल हाम्रो प्राथमिकतामा परेको छिमेकी मुलुक हो, राजदूतको भनाइ उद्धृत गर्दै स्रोतले भन्यो, म यहाँ हाम्रो मुलुकमा हुन लागेको राजनीतिक घटनाक्रमबारे जानकारी दिन आएको हुँ । आगामी साता हामीकहाँ नेतृत्वसमेत चयन गर्ने राष्ट्रिय कंग्रेसको सभा हुँदै छ ।चिनियाँ दूतले भेटमा बेल्ट एन्ड रोड इनिसिएटिभ्स (बीआरआई) मा नेपालले हस्ताक्षर गरेपछि सहयोग प्रक्रिया अघि बढाइएको जानकारीसमेत दिएकी थिइन् । नेपालले बीआरआईमार्फत सहयोग लिन आफ्नातर्फबाट गर्नुपर्ने काम अघि बढाउनुपर्नेमा जोड दिएको पनि अधिकारीहरूले बताए । प्रधानमन्त्रीका परराष्ट्र मामिला सल्लाहकार दिनेश भट्टराईले नेपालको पछिल्लो राजनीतिक अवस्था, दुईपक्षीय सम्बन्ध, चीनमा अर्को साता हुन लागेको राष्ट्रिय कंग्रेसको सम्मेलनलगायत विषयमा संक्षिप्त छलफल भएको बताए । प्रधानमन्त्रीले चिनियाँ कंग्रेसका लागि शुभकामना दिँदै नेपालमा हुन लागेको निर्वाचन र मुलुक स्थायित्वतिर जान लागेको विषयमा चर्चा गरेका थिए ।"
दुई कान्तिपुरकर्मीलाई एनआरएनए पुरस्कार,लन्डन (कास) कान्तिपुर दैनिकमा आबद्ध दुई पत्रकारलाई एनआरएनए अन्तर्राष्ट्रिय पत्रकारिता पुरस्कार २०१७ प्रदान गरिने भएको छ । लन्डनका संवाददाता नवीन पोखरेल र र काठमाडौंका संवाददाता होम कार्कीलाई उक्त पुरस्कार प्रदान गरिने नेपाल पत्रकार महासंघले शुक्रबार विज्ञप्तिमार्फत जनाएको हो । नेपाल पत्रकार महासंघका अध्यक्ष गोविन्द आचार्यको अध्यक्षतामा गठित पुरस्कार छनोट समितिले पोखरेल र कार्कीलाई सो पुरस्कार दिने निर्णय गरेको हो । छनोट समितिका अन्य सदस्यमा पत्रकारद्वय बबिता बस्नेत र भगीरथ योगी थिए । महासंघले छनोटको जिम्मा दिएकामा एनआरएनएप्रति आभार व्यक्त गरेको छ । नेपाल पत्रकार महासंघ बेलायत शाखाको सहकार्य र गैरआवासीय नेपाली संघ बेलायतको विशेष सक्रियतामा स्थापना गरिएको उक्त पुरस्कार काठमाडौंमा १४१७ अक्टोबरमा हुने आठौं एनआरएनए विश्व सम्मेलनका क्रममा प्रदान गरिनेछ । पुरस्कारको राशि एक लाख एक हजार रुपैयाँको छ ।विगत डेढ दशकदेखि मूलधारको पत्रकारितामा क्रियाशील पोखरेल दशकयता कान्तिपुर दैनिकका बेलायत संवाददाता छन् । कतारमा रहेर लामो समय काम गरेका अर्का कान्तिपुरकर्मी कार्कीले खाडी क्षेत्रका नेपाली कामदारले भोगेका समस्याबारे निरन्तर कलम चलाउँदै आएका छन् ।
सीटीईभीटीमा शिक्षामन्त्रीको चलखेल,"शैक्षिक सत्र सुरु भइसकेपछि सम्बन्धन दिँदा आफू विवादमा पर्ने भएपछि मन्त्री श्रेष्ठले अहिले सम्बन्धन दिँदा पढाइमा असर पर्नेनपर्नेबारे सुझाव दिन तीन सदस्यीय समिति गठन गरेका छन् । समितिमा सीटीईभीटीको पाठ्यक्रम, प्राविधिक र परीक्षा महाशाखाका प्रतिनिधि राखिएको छ । अहिले सम्बन्धन दिँदा क्रेडिट आवर पुग्छ कि पुग्दैन भन्ने सुझाव दिन समिति बनाएको हो, काफ्लेले भने । समितिले दिने सुझावका आधारमा सम्बन्धन दिन आइतबार सीटीईभीटी परिषद् बैठक राखिएको छ । सीटीईभीटीका पदाधिकारी विभिन्न समितिको सुझाव देखाएर सम्बन्धन दिने खेलमा रहेको स्रोतको दाबी छ ।"
सरकारले सहमतिमा चासो दिएन,"काठमाडौं (कास) प्राडा गोविन्द केसीले १३ औं आमरण अनशन थालेको तीन दिनसम्म सरकारले सहमतिको पहल नै सुरु गरेको छैन । केसी त्रिवि शिक्षण अस्पताल हाताभित्र बिहीबारदेखि चार सूत्रीय माग राखी अनशन बसेका छन् । उनमा रिंगटा लाग्ने र मांसपेशी बाउँडिने समस्या देखिएको छ । डा केसीले १२ औं अनशन दसैंको कारण देखाउँदै तीन दिनमा स्थगन गरेका थिए । चिकित्सा शिक्षा विधेयकलाई माथेमा प्रतिवेदनको भावना र आफूले दिएको सुझावसहित संसद्बाट तुरुन्त पारित गर्नुपर्ने केसीको मुख्य माग छ । प्रमुख तीन दलको साँठगाँठमा विधेयकलाई तोडमरोड गरी माफिया र व्यवसायीमुखी बनाएर पारित गर्न लागेको दाबी डा केसीको छ । मुलुकमा अहिले वाम र प्रजातान्त्रिक गठबन्धन गरी दुई पक्ष देखिए पनि आफूहरूको मागविरुद्घ भने सबै एक रहेको उनले आरोप लगाए । उनका हरेक पटकका अनशन सरकारले लिखित सहमति गरेर तोडाउने गरे पनि लगत्तै सहमति लत्याउँदै आएको छ । यही कारण डा केसीलाई निरन्तर अनशन बस्न आधार तयार हुने गरेको छ । उनले अनशन बस्नुअघि सरकार र सम्बन्धित निकायलाई आफ्नो विरोध प्रकट गर्छन्, सहमतिविपरीत गरिएका निर्णय फिर्ता लिन लिखित र मौखिक आग्रह गर्छन् । केही दिन अल्टिमेटम दिन्छन् तर सुनुवाइ हुँदैन र फेरि अनशन बस्ने अवस्था आउने गरेको छ । अनशन बस्ने, सहमति गर्ने, फेरि तोड्ने खालको दोहोरी चलिरहेको छ । १३ औं अनशनमा समेत यो स्थितिमा कुनै परिवर्तन भएको छैन । मेडिकल माफियासँग मिलेर काठमाडौं विश्वविद्यालय (केयू) ले एमबीबीएसको शुल्क ६० लाख रुपैयाँभन्दा बढी निर्धारण गरेको दाबी गर्दै डा केसीले यसलाई तुरुन्त खारेज गर्नुपर्ने माग गरेका छन् । सरकारले २०७४७५ सम्मका लागि एमबीबीएस पढाउन काठमाडौं उपत्यकामा ३८ लाख ५० हजार र उपत्यका बाहिर ४२ लाख ४५ हजार लिन पाउने तोकेको छ । बीडीएसका लागि १९ लाख ३२ हजार ६ सय १२ रुपैयाँ तोकिएको छ । त्रिविअन्तर्गतका निजी मेडिकल कलेजमा चिकित्साशास्त्रमा स्नातकोत्तर तहको शुल्क २२ लाख ५० हजार कायम गर्नुपर्ने डा केसीको अडान छ । केयुका डिन राजेन्द्र कोजु र उपकुलपति रामकण्ठ माकजुले सरकारी निर्णयविपरीत माफियासँग मिलेमतोमा शुल्क बढाएको आरोप डा केसीको छ । यी दुवै जनालाई अविलम्ब कारबाही गर्न उनले माग गरेका छन् । रित्तो घरलाई एमबीबीएस पढाउने गरी मेडिकल कलेजको सम्बन्धन दिने त्रिवि पदाधिकारीलाई बर्खास्त गर्नुपर्ने उनको अर्काे माग छ । चिकित्साशास्त्र अध्ययन संस्थानबाट त्रिविले खोसेका सबै अधिकार तत्काल फिर्ता गर्नुपर्नेसमेत उनले माग गर्दै आएका छन् । कर्णाली स्वास्थ्य विज्ञान प्रतिष्ठानमा तुरुन्त अध्ययनअध्यापन सुरु गर्ने गरी बजेट तथा अन्य व्यवस्था गरिनुपर्ने उनी बताउँछन् । यस्तै, कैलाली, दाङका सरकारी मेडिकल कलेजको काम छिट्टै अघि बढाउन उनको आग्रह छ । यति मात्र नभई डोटीडडेल्धुरा, धनुषामहोत्तरी, उदयपुर, पाँचथरतेह्रथुम आदि ठाउँमा समेत तुरुन्त सरकारी मेडिकल कलेज खोल्ने प्रक्रिया अघि बढाइनुपर्ने डा केसीको माग छ । यसपटक उनले भ्रष्टाचार आरोपमा हालै बर्खास्त गरिएका आयल निगमका कार्यकारी प्रमुखमाथि छानबिन गरेर हिनामिना गरेको रकम असुल गर्दै कारबाही बढाउनुपर्ने माग पनि अघि सारेका छन् ।"
मूर्ति हराउँछन् भेटिँदैनन्,"भक्तपुर मध्यपुर थिमी नगरपालिका दिगुटोलबाट २०७२ पुस २ गते राति १७ औं शताब्दीको ऐतिहासिक दिगु भैरव मन्दिरको मूर्ति चोरी भयो । मध्यपुर थिमीको मूल देवताका रूपमा पुजिँदै आएको दिगु भैरव अर्थात् चन्द्र भैरव मन्दिरको सुनको जलप लगाएको धातुको मूर्ति चोरी भएको दुई वर्षसम्म पनि फेला पर्न सकेको छैन । प्रत्येक वर्ष मनाउने थिमीको मुख्य बिस्केट जात्रा सुरु गर्न दिगु भैरवको साधना नगरी बालकुमारी जात्रासमेत सञ्चालन नहुने प्रचलन अनुसार मूर्ति हराएको ४ महिनापछि नयाँ मूर्ति प्रतिस्थापन गरी जात्रा सञ्चालन गरियो । तर, हराएको मूर्ति खोजी कार्यमा कसैको ध्यान गएन । २०७३ वैशाख २८ गते राति भक्तपुर नगरपालिका सूर्यमढीस्थित ब्रम्हायणी मन्दिरबाट दुइटा ढलौटको मूर्ति चोरी भयो । ब्रम्हायणी मन्दिरको तीनतले गुठी भवनको दुई तलामा रहेको चार हात भएको ढलौटका दुइटा मूर्ति चोरी भएको डेढ वर्ष हुँदा पनि फेला पार्न सकेका छैनन् । मध्यपुर थिमीमा दुई वर्षयता ऐतिहासिक पाँच मूर्ति चोरी भएको स्थानीय प्रदीप श्रेष्ठले बताए । गत वर्ष मध्यपुर थिमी नगरपालिकास्थित सिद्धिकाली मन्दिर, मध्यपुर थिमी बामुने टोलको गणेश मन्दिर अगाडिको सिंहको प्रतिमा, मध्यपुर थिमीस्थित ताह द्यो अर्थात् गौरीशंकर भवानी मन्दिरको चारैतिरको मूर्ति चोरी भएको छ । ताह द्यो मन्दिरको हराएको मूर्तिको ठाउँमा सम्बन्धित निकायले प्रतिमासमेत स्थापना गर्न नसक्दै भूकम्पका कारण मन्दिर जीर्ण बन्यो । ताह द्यो मन्दिर पुनर्निर्माण कार्य भइरहेको छ भने हराएका मूर्तिको आसनमा नयाँ मूर्ति प्रतिस्थापन गर्ने स्थानीय अर्जुन श्रेष्ठले बताए । गत वर्ष नै मध्यपुर थिमी लोकन्थलीबाट सिद्धिगणेशको एक फिट अग्लो ढलौटको मूर्तिसहित चाँदीका सिक्का हराए । मध्यपुरथिमीका अधिकांश मन्दिरका मूर्ति चोरी भएर सकिने स्थितिमा पुगेको स्थानीयवासी बताउँछन् । थिमीका ऐतिहासिक महत्त्वपूर्ण मूर्तिहरू चोरी भएका छन्, स्थानीय गणेशराम लाछीले भने, मन्दिरको टुँडालमा रहेका काठ, माटोको मूर्तिसमेत चोरी भएका छन् । सम्पदा संरक्षणमा प्रहरी प्रसाशन मौन रहेको समेत उनले बताए । हालसम्म केकति मूर्ति हरायो भन्ने तथ्यांक न पुरातत्त्व विभाग, नगरपालिकासँग छ, न त प्रहरीसँग नै छ । जिल्लाकै सानका रूपमा रहेको ऐतिहासिक, पुरातात्त्विक सम्पदा संरक्षणको अभावमा पुरातात्त्विक मूर्तिहरू हराउँदै गएको इतिहासविद् तथा सम्पदा संरक्षणकर्मीहरू बताउँछन् । पुरातात्त्विक सम्पदाको संरक्षणमा बसेको पुरातत्त्व विभागले आफ्नो जिम्मेवारी पूरा गर्न नसक्दा हराएका मूर्ति फेला पर्न सकेको छैन, इतिहासविद् डा पुरुषोत्तमलोचन श्रेष्ठले भने, सम्पदा संरक्षणमा स्थानीयवासी, नगरपालिका, पुरातत्त्व विभाग, प्रहरीलगायतको उत्तिकै चासो हुन जरुरी छ । नेपालबाट हराएका अधिकांश मूर्तिहरू युरोप, अमेरिकाको संग्रहालयमा संग्रहित रहेको सम्पदा संरक्षणकर्मी रवीन्द्र पुरी बताउँछन् । शताब्दीऔं पुराना (मन्दिरमा पूजा गरिराखेका) मूर्तिहरू भारत, युरोप, अमेरिका, अस्ट्रेलिया, जापानलगायतका संग्रहालयहरूमा संग्रहित छ, उनले भने, ती संग्रहालयमा कुन शताब्दीका केको मूर्ति उल्लेख गरेर प्रदर्शनीमा राखिएका हुन्छन् । सम्बन्धित निकायले हराएका मूर्तिहरूको तथ्यांक नराख्ने, खोजी कार्य नगर्नुले पनि चोरी कार्यमा संलग्नलाई प्रोत्साहन मिलेको र नेपालका पुरातात्त्विक मूर्तिहरू युरोप, अमेरिकाको संग्रहालय पुगेको इतिहासविद् श्रेष्ठ बताउँछन् । पुरातत्त्व विभागले भने हराइएका मूर्तिहरू तत्कालै नभेटिए पनि केही समयको अन्तरालमा भेटिने गरेको जनाएको छ । हराएका मूर्तिहरूको विवरण तत्कालै विभागसम्म आइपुग्दैन, पुरातत्त्व विभागका पुरातत्त्व उत्खनन शाखा प्रमुख रामबहादुर कुँवरले भने, प्रक्रियाबमोजिम हराएका मूर्तिहरूको विवरण राख्ने गरिएको छ । हराएका मूर्तिहरू विदेशी संग्रहालयमा संग्रहित भएको प्रसंगमा कुँवरले भने,५०६० औं दशकताका नेपालमा कानुन नबनिसकेको अवस्थामा नेपाली मूर्तिहरू विदेश पुर्याएका हुन सक्छन्, त्यसपछि हराइएका मूर्तिहरू स्वदेशमै भेटिएका छन् ।"
आइल्यान्डको आकार घटाइँदै,"कास्की (कास) पोखराका मुख्य चोकमा रहेका भद्दा आइल्यान्ड भत्काएर सानो बनाउन थालिएको छ । सडक डिभिजन कार्यालयले महानगरको ट्राफिक व्यवस्थापनमा सहजता ल्याउन आइल्यान्डको पुनर्निर्माण सुरु गरेको हो । सडक डिभिजन, जिल्ला प्रशासन, पोखरा लेखनाथ महानगरपालिका, जिल्ला प्रहरी र जिल्ला ट्राफिक प्रहरीको समन्वयमा प्रमुख चोकका आइल्यान्ड व्यवस्थित हुनेछन् । सडक डिभिजनले दसैंअघि जिरो किलोमिटर र पृथ्वीचोक (लखनचोक) को आइल्यान्ड भत्काइसकेको छ । सरकारी कार्यालय र सरोकारवाला निकायको बैठकले आइल्यान्ड ठूलो हँुदा ट्राफिक जाम र दुर्घटनाको जोखिम बढेकाले घटाउने निर्णय गरेको थियो । भत्काइएका आइल्यान्डको पुनर्निर्माण शनिबारबाट सुरु भएको छ । महानगरपालिकाका वरिष्ठ इञ्जिनियर शारदामोहन काफलेले छरितो आइल्यान्ड बनाउन नापजाँच सुरु गरेको बताए । उनका अनुसार आइल्यान्डमा ४ मिटरको डायमिटरमा सीमित गरिने छ । आइल्यान्डको परिधि ४३ मिटर रहनेछ । यसअघि आइल्यान्डको डायमिटर १४ मिटर र परिधि ४३ मिटर थियो । उनले भने, सडकको मापदण्डलाई नहेरी चोकलाई केन्द्रविन्दु मानेर चारैतिरबाट बराबर गाडी हिँड्न मिल्ने गरेर नापजाँच गरिएको छ । सडक विभागअन्तर्गत रोड एन्ड ट्राफिक युनिट पुल्चोकको अध्ययन प्रतिवेदनका आधारमा आइल्यान्डको आकार खुम्च्याउने तयार थालिएको हो । पहिलो सहिद लखन थापाको शालिक आइल्यान्डमै पुनस्र्थापना गरिने इञ्जिनियर काफ्लेले बताए । शालिक रातारात हटाएको भन्दै आदिवासी जनजाति सम्बद्ध विभिन्न संघसंस्थाले विरोध जनाएका थिए । शालिक हटाएलगत्तै नेपाल आदिवासी जनजाति महासंघ कास्कीको पहलमा भएको सरोकारवालाबीचको वार्ताबाट १० बुँदे सहमति भएको थियो ।"
अन्तिम रोजाइमा आयुर्वेद,"काठमाडौं आधुनिक चिकित्सा पद्धतिको अत्यधिक विकासका कारण विश्वको सबैभन्दा पुरानो चिकित्सा पद्धति आयुर्वेदतर्फ बिरामीको आकर्षण घटदो छ । अत्याधुनिक उपचारबाट पनि सम्भव नभएका बिरामी भने आयुर्वेदतर्फ नै फर्किने प्रवृत्ति बढेको आयुर्वेद चिकित्सकहरू बताउँछन् । आयुर्वेदतर्फको चासो कम हुँदै जाँदा यो चिकित्सा पद्धति ओझेलमा पर्न थालेको औषधि व्यवस्था विभागका आयुर्वेद चिकित्सक डा प्रकाश ज्ञवालीले बताए । सरकारले पनि चासो नदिँदा यो चिकित्सा पद्धति सङ्कटमा पर्न थालिसक्यो, डा ज्ञवालीले भने ।ललितपुर बुंगमतीका बँुद महर्जनलाई दस वर्ष पुरानो घुँडा दुख्ने रोग छ । घुँडाको उपचारका लागि नेपालका ठूला अस्पतालदेखि भारतसम्म पुगेको उनले सुनाए । कतै गए पनि यो रोग ठीक हुन सकेन, खर्च पनि थुप्रै गरियो, उनले भने । महर्जन अहिले नरदेवीको आयुर्वेद चिकित्सालयमा भर्ना भई उपचाररत छन् । उपचारको अन्तिम विकल्पका रूपमा आयुर्वेद अपनाएको उनले सुनाए । उनकी श्रीमती बैनी महर्जनलाई पनि प्यारालाइसिस छ । सबैतिर उपचार गरेपछि अन्त्यमा उनी पनि नरदेवी आयुर्वेद चिकित्सालयमै भर्ना भएकी छन् ।बिरामीले सबैतिरका उपचारबाट हार खाएपछि आयुर्वेद अस्पताल धाउनु बिडम्बना भएको नरदेवी आयुर्वेद चिकित्सालयका डा सुरेन्द्र शर्मा बताउँछन् । यहाँसम्म आइपुग्दा बिरामीलाई एलोपेथीको औषधिले पूरै साइडइफेक्ट गरिसकेको हुन्छ, आयुर्वेद उपचारको असर यसै पनि ढिलो हुन्छ, शर्मा भन्छन्, अन्तबाट थाकेर आएकालाई सञ्चो बनाउन हामीलाई पनि गाह्रै पर्छ । अन्यत्र धाएर आउनुभन्दा सीधै आयुर्वेदमा आउँदा उपचार सहज र कम खर्चिलो हुने आयुर्वेद चिकित्सकहरू बताउँछन् । सबैतिर धाएर अन्त्यमा आयुर्वेद उपचार गर्नेमा दीर्घरोगी बढी भएको डा शर्माले बताए । कतिपय रोग त आयुर्वेदबाट मात्रै सम्भव छ, त्यस्ता बिरामीलाई अस्पतालले नै रिफर गरेर हामीकहाँ पठाउँछ, शर्माले भने, जन्डिस, पिनास, प्यारालाइसिस, फिस्टुलाजस्ता रोगलाई आयुर्वेदको औषधिले चाँडो छुन्छ, बिरामी कताकता अल्झिरहन्छन् ।आधुनिक चिकित्साका अस्पताल, डाक्टर र औषधि पसलको सर्वसुलभ हुनु, आयुर्वेदको प्रचारप्रसार निकै कम हुनुले पनि आयुर्वेद उपचार छायामा परिरहेको नरदेवी आयुर्वेद चिकित्सालयका निर्देशक डा रामदेव यादवले बताए । नेपालको केन्द्रीय आयुर्वेद चिकित्सालय नरदेवीको कुनामा थन्काइएको छ, यसबारे धेरै बिरामीलाई थाहै छैन, उनले गुनासो गरे, जनचेतना फैलाउन सरकारले कत्ति पनि अभ्यास गरेको छैन, यसतर्फ बिरामीको आकर्षण दिनानुदिन घटदै गइरहेको छ ।हाल नरदेवी आयुर्वेद चिकित्सालयमा ग्यास्ट्राइटिस, अल्सर, हेपटाइटिस, बाथ, पिनास, नसासम्बन्धी रोग, स्त्रीरोग, बालरोग, चर्मरोग, नाक, कान, घाँटीको रोग, पाइल्स, फिस्टुला, मधुमेह, रक्तचाप पत्थरीलगायत रोगहरूको उपचार हुने चिकित्सालयले जनाएको छ । अर्कातिर चिकित्सालयमा उपकरण र जनशक्तिको भने सधैं अभाव भइरहने हुनाले सेवा प्रभावमा बाधा परिरहेको निर्देशक यादवले सुनाए । भएका उपकरण पुराना भइसके, बिरामीलाई भिडियो एक्सरे र रगत परीक्षणका लागि वीर अस्पताल र टेकुको शुक्रराज ट्रपिकल अस्पताल पठाउनुपर्ने अवस्था छ, उनले भने ।"
ग्रेनाइट छानो लगाउन रोक,"धरान उपमहानगरपालिका १४ स्थित विजयपुरको डाँडामा रहेको दन्तकाली मन्दिरमा ग्रेनाइटको छाना लगाउन रोक लगाइएको छ । मन्दिर व्यवस्थापन समितिलाई स्पष्टीकरणसहितको रोक्का पत्र पठाएको उपमहानगरका वरिष्ठ इन्जिनियर सुरज श्रेष्ठले बताए । धरान१४ विजयपुरको डाँडामा रहेको उक्त मन्दिर नेपालको प्रमुख शक्ति पीठमध्ये एक मानिन्छ ।मन्दिर व्यवस्थापन समितिले पुरातत्त्व विभाग र धरान उपमहानगरपालिका तथा दक्ष प्राविधिकहरूलाई कुनै जानकारी नदिई ग्रेनाइटको छाना लगाउन सुरु गरेको थियो । धरान उपमहानगरपालिकाका सहरी विकास शाखा प्रमुख वरिष्ठ इन्जिनियर सुरज श्रेष्ठले तीन दशक अघि बनाएको बिनापिलरको सिमेन्टेड मन्दिरमा ग्रेनाइटको छानो थेग्न नसक्ने भएकाले त्यस्तो छानो लगाउन रोक लगाएको बताए । उनले ग्रेनाइटको छानो लगाउँदा नेपाली वास्तुकला र मौलिकतासमेत गुम्ने बताए । उनले भने, पहिले पनि पुरातत्त्व विभागका पदाधिकारी आएको बेला ग्रेनाइटको छानो नलगाउन् भनेर मौखिक रूपमा सुझाव पनि दिएका थिए । तामा वा पित्तलको पाताभन्दा ग्रेनाइट धेरै गर्हौं हुने भएकाले धरान उपमहानगरपालिकाका प्राविधिक र पुरातत्त्व विभागसँग सल्लाह गरेर मात्र छानो लगाउन भनिएको थियो ।मन्दिर व्यवस्थापनलाई स्पष्टीकरणका लागि पनि बोलाएको श्रेष्ठले बताए । धरान उपमहागरले पुरातत्त्व विभागलाई समेत बोधार्थ पठाएको छ । तीन सय वर्षअघिदेखि सेनकालीन र किराती राजाहरूले आफ्नो इष्टदेवीका रूपमा मान्दै आएको उक्त मन्दिर पाँच सय वर्ष पुरानो मानिन्छ । उक्त मन्दिर ०४५ को भूकम्पपछि प्यागोडा शैलीको छाना हालिए पनि कमजोर बनाबट भएकाले ग्रेनाइटको छानो थाम्न नसक्ने प्राविधिकहरूले बताएका छन् । दाताले मन्दिरलाई आकर्षक बनाउन ग्रेनाइटको छानो हाल्न लगाएपछि मन्दिर व्यवस्थापन समितिले नयाँ छानो लगाउन सुरु गरेको जनाएको थियो । मन्दिरमा दर्शनार्थीहरू आइरहने र भीड भइरहने भएका कुनै पनि बेला दुर्घटना हुँदा वा भूकम्प आएका बेला हताहत हुन सक्ने भएकाले गर्हौं बस्तुको छानो नलाउन भनिएको इन्जिनियर श्रेष्ठले बताए । मन्दिर व्यवस्थापन समितिका अध्यक्ष विश्वराज खनालले दाताले दिएको दानले ग्रेनाइटको छानो लगाउन सुरु गरेको बताएका थिए । उनले भने, पुरातत्त्व विभागका प्राविधिकसंँ पनि कुरा भएको थियो । त्यस बेला पित्तलको छानो भए राम्रो भन्ने कुरा हुँदा बजेट नभएकाले पित्तलको छानो लगाउन नसकेपछि ग्रनाइटको छानो लगाउन थालिएको थियो । उनले ग्रेनाइटको छानो लगाउन कुनै प्राविधिकसँग सल्लाह भने नगरेको बताए ।गोरखाका राजा पृथ्वीनारायण शाहका खनाती गीर्वाणयुद्ध विक्रम शाहले आजभन्दा २०६ वर्षअघि अर्थात् विस १८६८ मा तनहुँबाट ल्याएका रामचन्द्र र तुलाराम खनाल दाजुभाइलाई पुजारी बनाएर विर्ता स्वरूप दिएको ताम्रपत्रका आधारमा हालसम्म खनाल वंशले मन्दिरको सबै व्यवस्थापन र आय भोगचलन गर्दै आएका छन् । दन्तकाली मन्दिरको गुठियार खनालहरू छन् ।"
दुर्घटनामा मृत्यु,धरान (कास) भोटेपुलमा शनिबार भएको सवारी दुर्घटनामा एक बालकको मृत्यु भएको छ । धरानबाट काँकडभिट्टा जाँदै गरेको को१ख ३१८८ नम्बर बसले मे८प ७४२५ नम्बरको मोटरसाइकललाई ठक्कर दिँदा मोटरसाइकलको पछाडि चढेका ११ वर्षीय रुपक थापाको मृत्यु भएको प्रहरीले जनाएको छ । मोटरसाइकल चालक २७ वर्षीय नवीन थापा सामान्य घाइते भएका छन् ।
मन्दिरमा तामाको लिंगो,"मुगु (कास) सोरु गाउँपालिकाको पुरुमुरुस्थित गौरा मन्दिरमा तामाको लिङ्गो स्थापना गरिएको छ । मन्दिरमा ५३ हातको तामाको लिङ्गो स्थापना गरिएको हो । उक्त लिङ्गोमा काठभित्र र तामा बाहिर छ । तामाको लिङ्गो निर्माणमा ४ लाख ५० हजार खर्च भएको मन्दिरका पुजारी (डाँगर) गोत्त धरालाले बताए । तामाको लिङ्गो दर्शन गर्न भिई, धैनकोट, नार्थपुलगायतका स्थानबाट बाजागाजासहित झाँक्री र स्थानीयवासी आएका थिए ।"
कोसी राजमार्गमा खाल्डैखाल्डा,"तेह्रथुम (कास) मर्मतसम्भारको काम गुणस्तरीय नहुँदा कोसी राजमार्गको चित्रे म्याङलुङ र चित्रे चैनपुर खण्ड जीर्ण बन्दै गएका छन् । धेरै रकम खर्च गरेर कालोपत्रे, ग्राभेल, सोलिङ, नाली निर्माणजस्ता काम गरिएको भए पनि यी काम गुणस्तरहीन हुँदा सवारी सञ्चालन नहुने गरी सडक भत्किएका हुन् । क्षमताभन्दा बढी भार भएका सवारीले पनि सडक भत्काउने गरेका छन् । पूर्वी तराईबाट पहाडमा आउने निर्माण सामग्रीहरू सिमेन्ट, रड, बालुवा, इँटा, गिटी, पुल तथा सडकका भारी सामान, विद्युतका सामानजस्ता अत्यधिक भार बोकेर आउने सवारीले पनि सडकलाई भत्काउने गरेको छ । त्यस्तै पहाडबाट पूर्वी तराई निर्यात हुने गोलिया, तरकारी लगायतका बढी भार बोकेर गुड्ने सवारीले पनि पहाडको सडक भत्काउन मद्दत पुर्याएका छन् ।"
द्वन्द्वपीडितलाई ५ करोड राहत,"तेह्रथुम (कास) दस वर्षीय सशस्त्र द्वन्द्वका क्रममा पीडित भएका तेह्रथुमका १ सय ९० द्वन्द्वपीडितलाई ५ करोड रुपैयाँभन्दा बढी राहत वितरण गरिएको छ । द्वन्द्वकालका प्रभावित व्यक्ति तथा परिवारको निवेदनका आधारमा स्थानीय शान्ति समिति र जिल्ला प्रशासन कार्यालयको सिफारिसमा द्वन्द्वपीडित र तिनका परिवारलाई ५ करोड १ लाख रुपैयाँ राहत रकम वितरण गरिएको प्रमुख जिल्ला अधिकारी वेदनिधि खनालले बताए । सशस्त्र द्वन्द्वका क्रममा मारिएका सर्वसाधारण ७१, सुरक्षाकर्मी ९ र एक जना कर्मचारीका परिवारलाई यसअघि दिइएको रकममा थप गरी १० लाख रुपैयाँ पुर्याइएको प्रमुख जिल्ला अधिकारी खनालले बताए ।"
४० किलो घुनकेस बरामद,लेखनाथ (कास) ४० किलो घुनकेस जडिबुटीसहित वडा प्रहरी कार्यालय बगरले शनिबार पोखरा२ बाझखेतबाट दुई जनालाई पक्राउ गरेको छ । पक्राउ पर्नेमा माछापुच्छ्रे गाउँपालिका२ च्याम्लुङका ५८ वर्षीय जय गुरुङ र ५६ वर्षीय लाटा गुरुङ छन् ।
बस दुर्घटनामा ३ घाइते,बागलुङ (कास) बागलुङबाट पोखराका लागि छुटेको ना५ख २१०६ नम्बरको बस शनिबार बागलुङको मालढुंगामा दुर्घटना हुँदा तीन यात्रु घाइते भएका छन् । गुडिरहेको बस अनियन्त्रित भई बिजुलीको पोलमा ठोक्किएर दुर्घटना भएको प्रहरीले जनाएको छ । घाइतेको धौलागिरि अञ्चल अस्पतालमा उपचार भइरहेको छ ।
रामशाहघाट जोगाउन महायज्ञ,"गोरखा (कास) राजा राम शाहको समाधिस्थल गोरखा नगरपालिका१३ देउरालीस्थित दरौंदी मस्र्याङदी दोभान संरक्षणका लागि महायज्ञ गरिने भएको छ । जीर्ण अवस्थामा पुगेर जोखिममा रहेको रामशाहघाटमा भौतिक पूर्वाधार विकास गर्न महायज्ञबाट रकम संकलन गर्ने उद्देश्य रहेको संरक्षण समितिका अध्यक्ष गोविन्दमान श्रेष्ठले बताए । आगामी कात्तिक ६ देखि एक साता उक्त घाटमा हुने महायज्ञमा पण्डित दीनबन्धु पोखरेलले कथा वाचन गर्ने भएका छन् ।महायज्ञबाट डेढ करोड रकम संकलन गरिने समितिले लक्ष्य लिएको छ । राजा राम शाहको अन्त्येष्टि भएको ठाउँ ओझेलमा परेको छ, १३ नम्बरका वडाध्यक्ष हरि खनालले भने, भौतिक पूर्वाधार विकास गरेर संरक्षण गर्न खोजका हौं । दरौंदी नदीले घाटमा रहेका सत्तल, किरियापुत्री घर, मन्दिर र बगैंचा कटान गर्दै लगेको छ । रामशाह घाट जिल्लाकै र छिमेकी तनहुँ जिल्लाका बासिन्दाले समेत शव अन्त्येष्टि गर्ने ठाउँका रूपमा प्रयोग गर्दै आएका छन् ।"
५ वर्षपछि नवदुर्गा नाच,"ललितपुर (कास) पाटन दरबार स्क्वायरस्थित मूलचोकमा ५ वर्षपछि ठेचोको नवदुर्गा नाच प्रदर्शन गरिएको छ । दसैंमा मंगलबजारमा नवदुर्गा नाच दुईपटक देखाउने परम्परा छ । कोजाग्रत पूर्णिमाको अवसरमा देखाइने नाच २०६९ देखि रोकिएको थियो । २० वर्षअघि बन्द भएको विजयदशमीमा देखाइने नाच भने पुन: सञ्चालन हुन सकेको छैन । नाच प्रदर्शन गर्न ठेचोस्थित देवता घरबाट मू द्य: (मुख्य देवता), मुकुन्डो, कलेवर पोसाक, गरगहना खर्पनमा बोकेर देवगणहरूले बुधबार मंगलबजार पर्याएका थिए । मंगलबजार प्रस्थान गर्नुअघि ११ देवगण, २ जना नाइके र अन्य गुठीयार गरी ३४ जनाले देवता घरमा भालेसहितको बलि चढाई पूजा गरे । नवदुर्गा गुठीका नाइके भक्तलाल मालीले मंगलबजारमा नाच प्रदर्शन गर्न ६ महिनाअघिदेखि तयारी थालेको बताए । देवगणहरूलाई नाच प्रशिक्षण दिन मात्रै ३ महिना लाग्यो, उनले भने, पसुका (एक प्रकारको गलामा लगाउने धागो) बाध्न मात्रै साता दिन लाग्यो । उनका अनुसार नवदुर्गाको पूजा गर्न आउने भक्तजनलाई प्रसाद स्वरूप टीका, फूलमाला दिँदा पसुका पनि अनिवार्य दिनुपर्ने परम्परा छ । नाच प्रदर्शन गर्न दम्बी: खी (ठूलो मादल) र देवगणको पोसाक नयाँ फेरिएको थियो ।"
किन बनेनन् निजी घर ?,"भूकम्पीय आवास पुनर्निर्माण आयोजनाको तथ्यांक विश्लेषण गर्दा लाभग्राही सूचीमा परेकामध्ये हालसम्म ७५ प्रतिशतले घर बनाउन सुरु नै गरेका छैनन् । सरकारले २०७५ सालको असारसम्म घर बनाइसक्नुपर्ने बाध्यकारी व्यवस्था गरे पनि करिब ३५ हजार लाभग्राहीले कामै नथालेका हुन् । घर नबनाउनेको संख्या अधिक देखिनुमा झूटो विवरण पेस गर्ने लाभग्राही पनि कारण हुन् जो अनुदान रकम यत्तिकै पचाउन सकिनेमा ढुक्क छन् । झूटो विवरण पेस गर्नेका विरुद्ध केही उजुरी परेको र छानबिन भइरहेको पुनर्निर्माण आयोजनाका कर्मचारीले बताए । (सुदीप कैनीगोरखा, अनिश तिवारीसिन्धुपाल्चोक, राजेन्द्र मानन्धरदोलखा, हरिहरसिंह राठौरधादिङ, बलराम घिमिरेरसुवा र डम्बरसिं राईखोटाङ)"
"लाभग्राही ११ हजार, घर बने ७ सय","खोटाङमा हजारभन्दा बढी पीडितले अहिलेसम्म पनि पहिलो किस्ता पाउन सकेका छैनन् । कर्मचारीको ढिलासुस्ती तथा लापरबाहीका कारण १ हजार २ सय ४३ परिवार रकमबाट वञ्चित भएका हुन् । पीडितहरू रकम माग्दै दैनिकजसो सदरमुकाम दिक्तेल धाउने गरेका छन् । हामीले विवरण पेस गरेको लामो समय बितिसक्यो । रूपाकोट मझुवागढी नगरपालिका११ खार्मीका भूकम्पपीडित रामबहादुर तामाङले भने, पहिलो किस्ताबापतको ५० हजार रकम पाउन १० देखि १५ हजार त आफ्नै खर्च भइसक्यो ।पहिलो किस्ताबापतको रकम लिनका लागि सम्बन्धित वडाबाट सबै प्रक्रिया पूरा गरे पनि जिल्ला समन्वय समितिका कर्मचारीले चासो नदिँदा समस्या भएको पीडितको गुनासो छ । कर्मचारीले आफन्त हेरेर काम गर्दारहेछन् । एक पीडितले भने, सँगै पेस गरेका कतिपय साथीले रकम झिकेको दुई महिना भइसक्यो, हामीले अहिलेसम्म पाएका छैनौं ।वडाध्यक्ष र सचिवले सबै लाभग्राहीको विवरण र सम्झौतापत्र समयमा नपठाएका कारण निकासा दिन कठिनाइ भएको सम्पर्क व्यक्ति तथा जिल्ला समन्वय समितिका कार्यक्रम अधिकृत रविकिरण आचार्यले बताए । सम्झौता भएर आएकाको तत्कालै काम गरिएको छ । आचार्यले भने, प्रक्रिया नै नपुगेकाको रोकिएको छ । हामीले गर्ने काममा कुनै ढिलाइ भएको छैन । ८ हजार ४ सय ४३ घर पीडित रहेको जिल्लामा अहिलेसम्म ७ हजार २ सय पीडितले पहिलो किस्ताबापतको रकम लिएका छन् । रकम लिन बाँकीमध्ये ५ सयको सम्झौता गरी निकासाका लागि कोष तथा लेखा नियन्त्रक कार्यालय पठाइसकिएको सम्पर्क व्यक्ति आचार्यले सुनाए । जिल्लाका भूकम्पपीडितका लागि वितरण गर्न मन्त्रालयबाट असार पहिलो साता ३७ करोड ५१ लाख १७ रकम आएको थियो ।"
सीटीईभीटी सम्बन्धनमा स्वार्थ,"नयाँ शैक्षिक सत्र सुरु भएको एक महिना बितिसकेको अवस्थामा प्राविधिक शिक्षा तथा व्यावसायिक तालिम परिषद् (सीटीईभीटी) बाट २५ वटा संस्थालाई यसै वर्षदेखि पठनपाठन गर्ने गरी सम्बन्धन दिने कसरत भइरहेको छ । प्राविधिक शिक्षा अध्ययन गराउने संस्थालाई सम्बन्धन दिने अधिकार स्थानीय सरकारलाई प्रत्यायोजन गरिएको अवस्थामा सीटीईभीटीका अध्यक्षसमेत रहेका शिक्षामन्त्री गोपालमान श्रेष्ठ आफैं सोझै केन्द्रबाट सम्बन्धन बाँड्न जोडबल गरिरहेका छन् । शैक्षिक सत्र सुरु भइसकेको र सम्बन्धनको अधिकार पनि कटौती भएको अवस्थामा जबरजस्ती सम्बन्धन बाँड्न खोज्नुले शिक्षामन्त्री श्रेष्ठको मनसायमाथि पनि प्रश्न उठेको छ । गत फागुनमा भएको सीटीईभीटीको म्यानेजमेन्ट रिभ्यु कन्फरेन्स मा आगामी जेठ मसान्तभित्र सम्बन्धन स्वीकृति भएका संस्थाले मात्रै विद्यार्थी भर्ना गर्न पाउने निर्णय भएको थियो । उपाध्यक्ष, सदस्यसचिव, निर्देशक, देशभरिका शिक्षालय प्रमुख, संघसंगठनका अध्यक्ष सहभागी भेलाले पारित गरेको निर्णयलाई लत्याउँदै शैक्षिक सत्रको बीचमा सम्बन्धन दिने तयारी भइरहेको छ । सीटीईभीटीअन्तर्गतका कलेजमा भदौ १५ मै पढाइ सुरु भइसकेको छ । गत वर्ष मंसिरमा पनि तत्कालीन शिक्षामन्त्री धनीराम पौडेलले सम्बन्धन दिन खोज्दा शैक्षिक सत्र सुरु भइसकेकाले दिन नमिल्ने भन्दै विरोध भएपछि स्थगित भएको थियो । प्रदेश र संघीय संसद्को निर्वाचनका लागि आचारसंहितासमेत लागू भइसकेको अवस्थामा सम्बन्धन वितरण नैतिकताको विषयसमेत हो ।सीटीईभीटीले सोझै सम्बन्धन दिनु स्थानीय सरकारको अधिकार क्षेत्रमाथि हस्तक्षेप पनि हुन्छ । व्यवस्थापिकासंसद्ले असोज ३ गते पारित गरेको स्थानीय तह शासन सञ्चालनसम्बन्धी विधेयकले प्राविधिक शिक्षा तथा व्यावसायिक तालिमको योजना तर्जुमा, सञ्चालन, अनुमति, अनुगमन, मूल्यांकन र नियमनको अधिकार स्थानीय सरकारलाई दिएको छ । यो ऐन कार्यान्वयनमा आएसँगै शिक्षा मन्त्रालय र सीटीईभीटीले तीनवर्षे डिप्लोमा तहको सम्बन्धन दिन सक्दैनन् । शिक्षा ऐनअनुसार तीनवर्षे डिप्लोमा विद्यालय संरचनाभित्र पर्छ । तर शिक्षामन्त्री श्रेष्ठ नियमकानुनलाई छलेरै सम्बन्धन बाँड्ने कसरतमा देखिन्छन् । सम्बन्धन दिने प्रयोजनकै लागि शुक्रबार परिषद् बैठक बोलाइए पनि प्रयास असफल भयो छ तर त्यही उद्देश्यका लागि पुन: बैठक डाकिएको छ । सीटीईभीटीले २०५९ देखि ०६८ सम्म आवेदन दिएका संस्थाले माग गरेका कार्यक्रमको सम्बन्धन दिन लागेको जनाए पनि २०७१ सालमा आवेदन दर्ता गरेको संस्थालाई समेत सम्बन्धन दिन खोजिँदै छ । सम्बन्धन लिन दौडधूप गरिरहेका संस्थाहरूमा प्रक्रिया, मापदण्ड र पूर्वाधार नपुगेका पनि देखिएका छन् । कुन ठाउँमा के कार्यक्रम आवश्यक छ भन्ने नक्सांकन पनि गरिएको छैन । सम्बन्धन दिन लागिएका ५० वटा कार्यक्रममध्ये अधिकांश स्वास्थ्यतर्फका सामान्य चिकित्सा (एचए), रेडियोग्राफी, ल्याब टेक्निसियन, फार्मेसी, डेन्टल, अप्थाल्मिक छन् भने केहीमा फरेस्ट्री छ । एचएको सम्बन्धन पाउन अस्पताल चाहिन्छ । तर अरूको अस्पतालसँग सम्झौता गरेका संस्थालाई सम्बन्धन दिन लागिएको छ । तीन साताअघि मात्रै सरकारले शिक्षा ऐनको नवौं संशोधन गरेर दलीय भागबन्डा र भनसुन का आधारमा अस्थायी नियुक्ति पाएका शिक्षकलाई स्थायी बन्ने बाटो सहज बनाइदिएको थियो । त्यो कदमले सामुदायिक विद्यालयको शिक्षा धराशायी पार्ने भनेर चौतर्फी चिन्ता व्यक्त भइरहेका बेला नियम, प्रक्रिया बेवास्ता गर्दै सीटीईभीटीबाट सम्बन्धन बाँड्न लागिएको छ । यसबाट शिक्षा क्षेत्रलाई व्यवस्थित, मर्यादित र गुणस्तरीय बनाउनुपर्नेमा सरकार उल्टै धराशायी बनाउन लागिपरेको देखिन्छ । शिक्षाजस्तो दूरगामी प्रभाव पार्ने विषयमा क्षणिक स्वार्थलाई हेरेर निर्णय गर्नु हुँदैन । शैक्षिक सत्र सुरु भइसकेको अवस्थामा यही वर्षदेखि पठनपाठन सञ्चालन हुने गरी सीटीईभीटीबाट सम्बन्धन बाँड्नु आफैंमा गलत छ । जनप्रतिनिधि बहाल भएर स्थानीय तह सञ्चालनमा आइसकेको अवस्थामा प्राविधिक शिक्षा र व्यावसायिक तालिमका क्रार्यक्रममा अनुमति दिने अधिकार पनि कानुनबमोजिम स्थानीय सरकारलाई नै हुनुपर्छ । त्यसैले अहिले जारी सम्बन्धनको कसरत तत्काल रोकिनुपर्छ ।"
कम्युनिस्ट एकताको राजनीतिक तहल्का,"यो संक्षिप्त लेखमा यो घोषणाको सम्भावित प्रभावलाई मैले तीनवटा पक्षबाट केलाउन खोजेको छु आसन्न चुनावी परिणाम, एउटै कम्युनिस्ट पार्टी निर्माणको लक्ष्य र यसको भूराजनीतिक संवेदनशीलता ।सबैभन्दा पहिले यसले अहिलेको संवैधानिक राजनीति र आसन्न चुनावमा पार्न सक्ने प्रभावबारे चर्चा गरौं । संविधानले जुन प्रकारको निर्वाचन प्रणाली व्यवस्था गरेको छ, त्यसबाट अबको प्रदेशलगायत संघीय तहसम्मको शासन प्रणालीमा कुनै एक दलको मात्र बहुमत प्राप्त सरकार बन्ने सभावना छैन । गठबन्धनको राजनीति अपरिहार्य छ । केही दशकयता संसदीय प्रणालीमा विश्वव्यापी रूपमै गठबन्धनको राजनीति हावी हुन थालेको छ । हाम्रो आफ्नै अनुभवमा पनि २०६३ सालको आन्दोलनपछि यहाँसम्म आइपुग्दा गठबन्धन सत्ता निरन्तर कायम रहँदै आएको छ । फरक के हो भने, गठबन्धन राजनीतिको स्वस्थ परम्परा र संस्कृति निमार्ण गर्ने कि अहिले जस्तै जतिखेर चाह्यो, त्यतिबेलै सत्ता समीकरण फेरबदलको अपसंस्कृतिलाई निरन्तरता दिँदै जाने ? एमाले, माओवादी केन्द्र र नयाँ शक्तिको यो घोषणाले चुनावपूर्व गठबन्धन गर्ने राजनीतिको प्रारम्भ गर्न खोजेको छ । यसले अन्य प्रतिस्पर्धी दलहरूलाई पनि चुनावी गठबन्धन गर्न बाध्य बनाउन थालेको छ । निरन्तरता पाउनसके यो नेपालको राजनीतिमा एउटा नयाँ तर सकारात्मक प्रयोग मान्न सकिन्छ । यसले जतिखेर मन लाग्यो, गठबन्धन तोड्ने र समीकरण फेरबदल गर्ने जुन कुसंस्कृति नेपाली राजनीतिमा हावी हुँदै आएको छ, त्यसको अन्त्य गर्ने आशा गर्न सकिन्छ ।यो गठबन्धनले स्वाभाविक रूपमा आसन्न चुनावको परिणामलाई प्रभावित गर्ने निश्चित छ, अन्यथा यसको प्रयोजन नै के रह्यो र ? यो गठबन्धनले आसन्न चुनावमा सहजै बहुमत ल्याउने र दुईतिहाइसमेतको आकलन गर्न थालिएको छ । तर यत्तिकै भरमा नेपाली कांग्रेसलगायत अरू दल आत्तिनुपर्ने आवस्था छैन । विगतमा नेपाली मतदाताको मतदान व्यवहार र चुनावी परिणामको तथ्यांकलाई हेर्ने हो भने बहुमतकै सम्भावना त्यति सहज छैन । २०४८ सालदेखि हालै सम्पन्न स्थानीय तहको चुनाव परिणामलाई हेर्दा यथास्थितिमा यो गठबन्धनले मुस्किलले बहुमत पुर्याउने हो । चुनाव परिणामको आकलन गर्ने मुख्य आधार विगतमा दलहरूले जितेको सिट संख्याभन्दा प्राप्त गरेको मत (पपुलर भोट) महत्त्वपूर्ण हो । पहिलो संविधानसभाबाहेक अहिलेसम्मका चुनावहरू कुनैमा पनि कम्युनिस्ट मत ५० प्रतिशत पुग्न सकेको छैन । २०७० मा सम्पन्न दोस्रो संविधानसभाको चुनावमा कम्युनिस्ट र गैरकम्युनिस्ट पपुलर भोट करिब बराबरी अर्थात् ४६ प्रतिशतको हाराहारीमा छ । हालै सम्पन्न स्थानीय चुनावको पपुलर भोट सार्वजनिक भएको छैन । दलीय प्रतिस्पर्धाको स्वरूप र जितेको सिट संख्याका आधारमा केही अनुमान गर्न सकिन्छ । यो चुनाव प्रदेश२ मा बाहेक मूलत: कांग्रेस, एमाले र माओवादीकाबीच त्रिदलीय प्रतिस्पर्धा भएको प्रस्ट छ । एमाले र माओवादीको मिलाउँदा पपुलर भोट पनि स्वाभाविक रूपमा बढी हुन्छ तर अझै यो ५० प्रतिशतभन्दा कमै रहेको अनुमान गर्न सकिन्छ । प्रदेश२ को परिणाम केही निर्वाचनक्षेत्रबाहेक यो गठबन्धनका लागि खासै उत्साहजनक छैन । स्थानीय चुनावले यो प्रस्ट गरिसकेको छ । संघीय समाजवादी फोरम र राजपा नेपालबीच चुनावी तालमेल भए अरू कठिन हुनेछ । यसको प्रभाव अरू मधेसीबाहुल्य तराईका निर्वाचन क्षेत्रमा पनि पर्नेछ । यसबाहेक, कम्युनिस्ट तालमेलका कारण प्रभावित हुने मतदाता थप उत्साहित हुनेछन् जसले परिणाममा प्रभाव पार्नु स्वाभाविक हुनेछ । तर यो गठबन्धनले गैरकम्युनिस्ट मतदाता पनि उत्तिकै प्रभाव पार्नेछ । कांग्रेसलगायत पार्टीले केकस्तो रणनीति अवलम्बन गर्नेछन्, त्यो अलग कुरा हो । गैरकम्युनिस्ट लोकतन्त्रवादी नागरिक मत अरू सुदृढ भएर यो गठबन्धनविरुद्ध अभिव्यक्त हुने सम्भावनालाई नकार्न सकिन्न । स्वाभाविक रूपमा यसले कांग्रेसलाई नै सहयोग पुर्याउनेछ । आसन्न चुनावमा एमाले पहिलो पार्टी हुने सम्भावना त्यसै पनि छ । तर कम्युनिस्ट एकता र चुनावी गठबन्धनको उन्माद अन्तत: प्रत्युत्पादक नहोला भन्न पनि सकिन्न । कांग्रेसलाई आफ्नो बल र बर्कतले भन्दा यस्तै यस्तै अनपेक्षित चुनावी लाभ यसपटक पनि नजुर्ला भन्न सकिन्न ।जहाँसम्म एउटै कम्युनिस्ट पार्टी बनाउने प्रश्न छ, कम्युनिस्टहरूबीच त्यस्तो सपना स्वाभाविक र जायज हो । अबका दिनमा पदीय आकांक्षा र स्वार्थभन्दा माथि उठेर यो पहललाई विनयतासाथ निरन्तरता दिन सके यो काम असम्भव पनि होइन । तर यस्तो चाहना र दल एवं नेताका राजनीतिक दैनिकीमा सधैं मेल खान्छ भन्ने जरुरी छैन । एमाले अध्यक्ष ओली र माओवादी अध्यक्ष प्रचण्डको यो सपनाको केमेस्ट्री मिल्ने ऐतिहासिक पृष्ठभूमि छैन । सत्तास्वार्थको लेनदेनका दृष्टान्त भने छताछुल्ल छन् । तीन दल मिलेर एउटा ठूलो पार्टी बन्ने कुरामा अहिल्यै सन्देह नगरौं । तर विकल्पमा अर्को कम्युनिस्ट पार्टीचाहिं रहँदैन भन्ने कुरा होइन । वैद्य र विप्लव समूह छँदै छन् । चर्को कम्युनिस्ट कुरा गर्ने र असहमतहरूका लागि यो अरू धारिलो प्लेटर्फम साबित हुन पनि सक्छ । तीन दलकै कुरा गर्ने हो भने पनि माथि नै उल्लेख गरिसकेको छु, सिद्धान्तत: नयाँ शक्ति कम्युनिस्ट पार्टी होइन । तालमेलमा आउने किचलो र चुनाव परिणामको तुलनात्मक लाभमा सन्तुलित हुन सकेन भने एउटै पार्टीमा रूपान्तरण त के चुनावपछिको समीकरणमा गठबन्धनलाई निरन्तरता दिन पनि कठिन हुनेछ, तोडिन पनि सक्छ ।गएको चार दशकयता बहुदलीय प्रतिस्पर्धाको राजनीतिमा कम्युनिस्ट पार्टीको सहभागिता सहजतासाथ स्थापित भएको छ । सायद भारत यसको उल्लेख्य उदाहरण हो । तर लोकतन्त्रमा सम्भव यो प्रतिस्पर्धामा कम्युनिस्ट पार्टीको पूर्ण बहुमतको शासन र कम्युनिस्टकरणको भने उदाहरण छैन । माक्र्सको परिकल्पना र लेनिन तथा माओले प्रयोग गरेअनुसारको साम्यवाद यो बाटोबाट सम्भव छैन । दीर्घकालीन आर्थिकसामाजिक रूपान्तरण दिने नीति, योजना र कार्यक्रम मात्र दिन सके पनि धेरै ठूलो उपलब्धि मान्न सकिन्छ । दलालीतन्त्र र कमिसनमा फसेका नेता एवं तिनका किचेन क्याबिनेट कोटरीबाट निर्माण गरिने ठूलो कम्युनिस्ट पार्टीले साम्यवादको सपना बाँड्नु आफंैमा हास्यास्पद अपेक्षा हुन्छ ।यो गठबन्धन निर्माणमा भूराजनीतिक कारक तत्त्व कति छ, समयले नै बताउला । तर यसले निम्त्याउने भूराजनीतिक संवेदनशीलता भने चर्को हुन सक्छ । संविधान निर्माणको अन्तिम चरणमा पुग्दा भारतले अत्यन्त निकृष्ट शैलीमा कूरूप कूटनीति प्रदर्शन गर्यो । नेपालीमा भारतविरोधी भावना व्यापक रूपमा बढ्यो । परिणामत: भारतीय कृपामा आश्रित रहँदै आएका नेता पनि आफ्नो कूटनीतिक क्षमता गुमाउँदै अर्को रेडिमेड विकल्प अर्थात् हाइ हाइ चीन भनेर रमाउन थाले । चिनियाँ कूटनीतिक उपयोगका लागि यो राम्रो अवसर बन्यो । चीन अहिले अत्यन्त महत्त्वाकांक्षी बेल्ट एन्ड रोड को योजना लिएर विश्व राजनीतिमा अग्रसर छ । यो समृद्धि र लाभको योजना मात्र होइन, चीनलाई अचुनौतीय विश्व शक्तिका रूपमा स्थापित गर्ने चिनियाँ कूटनीति पनि हो । नेपालमा राजनीतिक स्थिरता चीनको अभिव्यक्त नीति हो । यसका लागि उसले नेपालका कम्युनिस्ट पार्टीहरूलाई मिल भन्ने सन्देश दिँदै आएको छ । यो घोषणामा चीन फयाक्टर कति प्रभावी छ, अनुमान मात्र गर्न सकिन्छ । तर यसले अर्को छिमेकी भारत मात्र होइन, युरोपेली र अमेरिकी चासोलाई पनि आकर्षित गर्छ । कूटनीतिक कुशलता र सन्तुलन कायम गर्न नसके यसले थप चलखेल र अस्थिरता पैदा गर्न सक्छ ।अन्त्यमा, यो गठबन्धनको सर्वाधिक अपेक्षित र सकारात्मक प्रभाव भनेको चुनाव पहिले दलीय गठबन्धनको प्रारम्भ र चुनावपछि पनि त्यसको निरन्तरता हो । घोषणाको भोलिपल्टै नेपाली कांग्रेसले मधेसकेन्द्री र राप्रपालगायत गैरकम्युनिस्ट दलहरूसँगको छलफल प्रारम्भ गर्यो । नेपालको चुनावी राजनीति कम्युनिस्ट र गैरकम्युनिस्ट ध्रुवीकरणमा तीव्रताका संकेत पनि देखिए । तर मधेसकेन्द्री संघीय समाजवादी फोरम र राष्ट्रिय जनता पार्टी दुवै दल खासै उत्साहित देखिएका छैनन् । उनीहरू आपसमै गठबन्धनको तयारीमा जुटेका छन् । चुनावी तालमेल कठिन काम हो । समानुपातिक सिटका लागि भागबन्डा त्यति कठिन नहोला । बन्दसूचीमा प्राथमिकता तोक्नुपर्ने बाध्यता नभएकाले अहिले त्यसमा सैद्धान्तिक सहमति भए पनि पुग्छ । तर प्रत्यक्षतर्फको सिटमा भने सन्तुलन कायम गर्न नसके परिणाम पनि प्रभावित हुने निश्चित छ । हाम्रो राजनीतिमा चुनावी तालमेलको स्थापित अनुभव पनि छैन । कहिलेकाहीं कुनै निर्वाचन क्षेत्र र उम्मेदवारबीच आपसी समझदारी र लेनदेनमा हापेका उदाहरण छन् । तर त्यसैलाई चुनावी तालमेल भन्न मिल्दैन ।एमालेमाओवादीनयाँ शक्ति चुनावी तालमेलको अर्को विकल्प तयार नभए यो प्रयोगको पनि औचित्य रहन्न । एमालेको एकल सत्ता हावी हुन्छ, फासिस्ट शैलीमा एकत्ववादी राष्ट्रियता र राष्ट्रवाद प्रोत्साहित हुन्छ । यसबाट केही समूह र व्यक्तिले फाइदा लिन सक्लान्, त्यो बेग्लै कुरा हो । तर समग्र पद्धतिका लागि यस्तो प्रवृत्तिले खासै योगदान गर्दैन । कतै यो गठबन्धनले दुईतिहाइ बहुमतको विजय हासिल गर्यो भने नेपाली राज्यसत्ताको कम्युनिस्टकरणको सम्भावनालाई पनि उपेक्षा गर्न मिल्दैन । यो कुरा कम्युनिस्टहरूका लागि उत्साहजनक होला तर लोकतन्त्रवादी गैरकम्युनिस्टका लागि भने जोखिमपूर्ण ठहरिन सक्छ । यो जोखिम उठाउने बेला हो कि होइन, गैरकम्युनिस्ट सबैले सचेत भएर सोच्नु आवश्यक छ ।"
शिक्षा ऐन संशोधन यसकारण गलत,"नेपाली कांग्रेसका अध्ययनशील राजनीतिज्ञ प्रदीप गिरि मेरो मन पर्ने नेता र लेखक हुनुहुन्छ । उहाँका लेखमा मिठास र गहन शब्द समेटिएका हुन्छन् र कतिपय शब्द बुझ्न त शब्दकोश नपल्टाइ हुन्न । तर असोज २० गतेको वाम एकता : प्रचण्डको आखिरी चमत्कार शीर्षकको लेख पढेपछि केही लेख्न मन लाग्यो । जसरी नदीले आफ्नो बग्ने स्वभाव छाड्दैन, त्यस्तै राजनीतिज्ञले पनि आफ्नो धार नछाड्ने रहेछन् । आफूले जे भने पनि ठीक, अरूको जे पनि बेठीक । यही मानवीय स्वभाव रहेछ । तर उहाँले कमसेकम अरू पार्टी वा व्यक्तिको आलोचना गर्दा आफ्नो पार्टीका नेताले गरेको वचनबद्धता पनि बिर्सन नहुने हो । लेखमा स्विट्जरल्यान्डको प्रसंग परेकाले त्यसको प्रतिक्रिया लेख्न मन लागेको हो । प्रचण्डले नेपाललाई स्विट्जरल्यान्ड बनाइदिने सपना दिएका थिए तर स्वयंलाई पशुपति, राष्ट्रपति र सेनापति यी तीनै पतिले सत्ताच्युत गरे । स्विट्जरल्यान्ड सपना अधुरै रह्यो । तर तपाईंका तत्कालीन सभापति एवं प्रधानमन्त्री कृष्णप्रसाद भट्टराईले भन्नुभएको कुरा पनि हेक्का राख्नुपथ्र्याे । उहाँले पनि मेलम्चीको पानी ल्याएर काठमाडौंलाई पखाल्ने र सिंगापुर बनाइदिने सपना बाँड्नुभएको थियो । त्यसपश्चात् तपाईंको पार्टीले कति वर्ष यो देशको बागडोर सम्हाल्यो र कति व्यक्ति यो देशको कति र कसरी दोहन गरेर नवधनाढय बने, लेखाजोखा कसैसँग छ ? जयनारायण श्रेष्ठगैरीधारा, काठमाडौं"
राजनीतिक स्थिरताका लागि गठबन्धन,"अन्त्यमा,हाम्रो अविकासको मूल जड भनेको लामो समय सत्ता चलाएको कांग्रेसको अव्यवस्था, नीतिहीनता र दिशाहीनता नै हो भन्ने कुरा बारम्बार पुष्टि भएको छ । यसलाई अब चिर्न आवश्यक छ, अन्यथा दुई छिमेकीका समृद्धि र चर्कंदो भूराजनीतिक संघर्षको चपेटामा हामी पिल्सिने खतरा रहन्छ । हामी सक्षम बनेनौं भने चीन र भारतको बीचमा मच्चिने पिङजस्तै हुनेछौं । समाजवाद र लोककल्याणकारी राज्यसम्बन्धी आधारभूत प्रश्नहरू संविधानले निर्दिष्ट गरेको र त्यसको प्राप्तिका लागि समान धारणाहरू भएका वामपन्थी दलहरू सँगै आए र सक्रिय भए भने मात्रै नेपालले चाहेको समृद्धि हासिल गर्न सक्छ भन्ने मुख्य सैद्धान्तिक प्रश्नमा सहमत भएपछि यो तालमेल सम्भव भएको हो । अहिलेसम्म एमालेमाओवादी दुवैको मुख्य वैचारिक पक्ष पुँजीवादीजनवादी क्रान्ति कसरी पूरा गर्ने भन्ने प्रश्नले निर्धारण गरेको थियो । गणतन्त्रको स्थापनापछि नेपालमा पुँजीवादी क्रान्ति पूरा भएको निष्कर्षमा दुवै दल पुगेका छन् । अब समाजवादी क्रान्ति सम्पन्न गर्ने या नेपाली समाजलाई समानता र समृद्धिमा आधारित समुन्नत समाजतिर लैजाने उपाय र विचारका विषयमा नै हामी दुवै पक्षको वैचारिक बहस हुने हो । यसमा खास मतभेद पनि छैनन् । जेजति विवाद बाँकी छन्, त्यसलाई हल गर्न गरिने मन्थनले हामीलाई अझ उन्नत विचारधारात्मक आधार प्रदान गर्नेछ । अब इतिहासतिर फर्केर या पुर्खाले गरेको कामको गुणगान गाएर मात्र काम चल्दैन । आगततिर फर्कंदा आर्जन गर्नुपर्ने जुन शक्ति हो, त्यो यस्तै बहस र एकताले मात्र सम्भव गराउनेछ ।अधिकारी नेकपा एमालेका नेता हुन् ।"
न्यायालयको थपिँदो जिम्मेवारी,"नेपालको संविधान कार्यान्वयनको चरणमा अगाडि बढिरहेको छ । स्थानीय तहका जनप्रतिनिधि चयन भइसकेका छन् भने प्रदेशसभा र केन्द्रीय संसद्मा जनप्रतिनिधिहरू छानिएर आउने काम पुस दोस्रो सातासम्ममा हुनेछ । त्यसपछि राष्ट्रपति, उपराष्ट्रपति, प्रतिनिधिसभा र प्रदेशसभाका सभामुख, उपसभामुख र राष्ट्रियसभाका अध्यक्ष, उपाध्यक्षको निर्वाचनसँगै प्रधानमन्त्रीको चयन हुनेछ । त्यससँगै झन्डै दुई दशकपछि देशले पुन: गति लिने अपेक्षा गरिएको छ । सर्वसाधारणका आँखाबाट हेर्दा उल्लिखित प्रक्रिया सम्पन्न भइसकेपछि कुनै अवरोधबिना मुलुक विकास र समृद्धिको बाटोमा अगाडि बढ्नेछ । तर वास्तविकता त्यसभन्दा फरक पनि हुन सक्छ, किनभने सीमित साधनस्रोतमाथि हिजोभन्दा धेरैको दाबी रहनेछ । तीन तहका सरकारका बीचमा कानुन निर्माणसँगै एउटै साधनस्रोतमाथिको हकअधिकारका जटिल प्रश्नहरूको निरूपण छिटोछरितो ढंगले हुन नसकेमा समृद्धि र विकास होइन, हामीले नसोचेको जटिलतातर्फ पनि नेपाल प्रवेश गर्न सक्छ । यसलाई निष्पक्षतापूर्वक रोक्ने अन्तिम निर्णयकर्ता संविधानले सर्वोच्च अदालतलाई तोकेको छ । यति मात्र होइन, मौलिक हकका रूपमा संविधानले सुुनिश्चित गरेका ४० भन्दा बढी हकअधिकारहरूको प्रभावकारी कार्यान्वयनका लागि आवश्यक कानुन संविधान जारी भएको मितिले तीन वर्षभित्र निर्माण गरी ती हकअधिकार जनतालाई उपलब्ध गराउनुपर्ने बाध्यात्मक अवस्थाको परिपूर्णताको परीक्षण गर्ने जिम्मेवारीसमेत सर्वोच्च अदालतसँग छ । संविधान र कानुनको अन्तिम व्याख्याता पनि सर्वोच्च अदालत रहेकामा कुनै विवाद छैन । तर कार्यकारिणीसँगै व्यवस्थापकीय कार्यविभाजनको संरचनागत विषयमा अहिले पहिलेभन्दा निकै फरक व्यवस्था छ । हिजो एउटा मात्र निकाय केन्द्रीय संसद् र सरकारले कानुन निर्माण र कार्यान्वयन गथ्र्याे भने आज संविधानले नै पृथक्पृथक् विषयलाई अधिकारसूचीमा समावेश गरी संघ, प्रदेश र स्थानीय तहलाई कानुन बनाउने र त्यसबमोजिम शासनप्रशासन सञ्चालन गर्ने अधिकार दिएको छ । संविधानको अनुसूची ५ मा ३५ वटा संघको अधिकारको सूची, अनुसूची ६ मा २१ वटा प्रदेशको अधिकारको सूची, अनुसूची ८ मा २२ वटा स्थानीय तहको अधिकारको सूची, अनुसूची ७ मा संघ र प्रदेशको २५ वटा साझा अधिकारको सूची र अनुसूची ९ मा १५ वटा संघ, प्रदेश र स्थानीय तहको साझा अधिकारका सूची छन् । संघको सूचीमा रहेको विषयमा केन्द्रीय संसद्ले कानुन बनाउने भएकाले यसमा कमै विवाद होला । तर यसमा पनि कतिपय विषय संघ, प्रदेश र स्थानीयको सूचीमा राखिएको छ, जस्तो सिंचाइ । साझा सूचीबाहेक तीन तहका सरकारको मात्र सूचीमा रहेको विषय एउटामा मात्र नराखी तीनतिर राख्नाले त्यो कसको अधिकार वा कर्तव्य हो भन्ने विषयले काममा आलस्य वा पन्छाउने प्रवृत्तिसँगै तेरोमेरोको कानुनी विवाद बल्झने पक्का छ । त्यसै गरी साझा सूचीका सम्बन्धमा केन्द्रले कुनै कानुन बनाएमा त्यससँग नबाझिने गरी प्रदेश वा स्थानीयले कानुन बनाउनुपर्ने हुन्छ । त्यसैगरी प्रदेश कानुनसँग नबाझिने गरी स्थानीय तहले कानुन बनाउनुपर्नेछ । मुलुकमा अब ७५३ स्थानीय तह, ७ प्रदेश र एक संघले कानुन बनाउने र त्यसको कार्यान्वयन गर्ने संवैधानिक हैसियत राख्ने भएकाले साझा सूचीको कुनै विषयमा केन्द्रले बनाएको कानुनसँग बाझिने गरी कुनै स्थानीय तह वा प्रदेशले कानुन बनाइरहेको हुन सक्छ । यसरी कानुन बनाएमा त्यो त्यसै बदर हुनेछैन । संविधानको धारा १३३ (१) अनुसार, त्यसलाई बदर गराउन सर्वोच्च अदालतको शरणमा आउनैपर्ने हुन्छ । यसबाहेक संघ र प्रदेश, प्रदेश र प्रदेश, प्रदेश र स्थानीय तह तथा स्थानीय तहहरूबीचको अधिकार क्षेत्रलाई लिएर भएका विवादसम्बन्धी विषयहरूसमेतको सुरु कारबाही र किनारा सर्वोच्च अदालतका प्रधानन्यायाधीशको नेतृत्वमा रहने पाँच सदस्यीय संवैधानिक इजलासले गर्ने व्यवस्था संविधानको धारा १३७ (१) र (२) मा छ । उल्लिखित व्यवस्थाका कारण भविष्यमा बिस्तारै सर्वोच्च अदालत ७५३ स्थानीय तह, ७ प्रदेशसभा र संघले बनाउने कानुन एकअर्कासँग वा संविधानसँग बाझिएको र एकअर्काको क्षेत्राधिकार अतिक्रमण भएनभएका प्रश्नहरूको निरूपणमा चुर्लुम्मै डुब्नेछ । संघीयता नेपालले कहिल्यै अनुभव नगरेको शासन प्रणाली भएको र संविधानले नै तीन तहलाई विषय तोकेर कानुनसमेत बनाउन पाउने क्षेत्राधिकार दिएको अवस्थामा त्यसको परिधि वा सीमाको अनुभवसँगै प्राविधिक ज्ञानको अभाव रहेका जनप्रतिनिधिहरू र कर्मचारीहरूका कारण संविधान, केन्द्र वा प्रदेशको कानुनसँग बाझिने गरी स्थानीय तहबाट वा संविधान वा केन्द्रीय कानुनसँग बाझिने गरी प्रदेशसभाबाट कानुन बन्ने वा एकअर्काको क्षेत्राधिकार उल्लंघन हुने घटना स्वाभाविकै हुन सक्छन् । किनभने केन्द्रीय संसद्ले मात्र कानुन बनाउने आजसम्मको हाम्रो अनुभवमा समेत संसद्ले बनाएको कानुन संविधानसँग बाझिएकाले वा ऐनसँग सरकारले बनाएका नियम, विनियम बाझिएकाले सर्वोच्च अदालतले बदर गरिदिएका सयौं उदाहरण छन् । यो परिप्रेक्ष्यमा शून्यबाट सुरु गर्न लागिएको स्थानीय र प्रदेशले समेत कानुन बनाउने अवस्थामा एकअर्कासँग बाझिने कानुन अद्यावधिक बन्ने प्रबल सम्भावनालाई समयमै स्विकारिए मात्र त्यसको रोकथाम वा उपचारको प्रभावकारी उपाय खोज्न सकिन्छ । संविधानको भाग २० मा संघ, प्रदेश र स्थानीय तहबीचको अन्तरसम्बन्ध केकस्तो हुने भन्नेबारेमा उल्लेख गरिएको छ । धारा २३४ मा संघ र प्रदेशबीच तथा प्रदेशप्रदेशबीच उत्पन्न राजनीतिक विवाद समाधान गर्न प्रधानमन्त्रीको अध्यक्षतामा अन्तरप्रदेश परिषद् रहने व्यवस्था छ । स्थानीय तह र प्रदेशबीचको राजनीतिक विवाद समाधानका लागि धारा २३५ मा विरोधाभासपूर्व व्यवस्था गरिएको छ । धारा २३५ (१) ले त्यसका लागि संघीय संसद्ले कानुन बनाउने उल्लेख गरिएको त्यसै धाराको उपधारा (२) र (३) मा प्रदेश कानुनबमोजिम हुने व्यवस्था रहेको छ । उल्लिखित व्यवस्थाका बाबजुद संघ, प्रदेश र स्थानीय तहबीच उठेका विवादको समाधानको अन्तिम जिम्मेवारी धारा २३७ बमोजिमसमेत सर्वोच्च अदालतको संवैधानिक इजलासमै रहन्छ । त्यसैले संविधानको कार्यान्वयन र सफलतामा सर्वोच्च अदालतको केन्द्रीय भूमिकालाई कसैले अन्यथा मान्ने वा नजरअन्दाज गर्न सक्नेछैन । धारा ४७ मा व्यवस्था भएबमोजिम मौलिक हक (मूलत: आर्थिक र सामाजिक अधिकार) को कार्यान्वयनका लागि संविधान जारी भएको तीन वर्षभित्र कानुन बनाई भाग ३ मा उल्लिखित मौलिक हकअधिकार जनतालाई उपलब्ध गराइसक्नुपर्ने व्यवस्था र त्यसो नभएमा धारा ४६ बमोजिम संवैधानिक उपचार हकबमोजिम उपचार पाउने हकको सुनिश्चितता सर्वोच्च अदालतले गर्नुपर्नेछ । त्यसैगरी धारा १३३ (१), १३७ र २३७ मा व्यवस्थित संघ, प्रदेश र स्थानीय तहबाट बन्ने कानुन एकअर्कासँग बाझिने वा तीन तहबीचको क्षेत्राधिकार वा राजनीतिक विवादको प्रश्न संवैधानिक इजलासले मात्र निरूपण गर्नुपर्ने हुन्छ । यिनै विषयसँग जोडिएका विवादको थुप्रोबाट बाहिर निस्किएर नागरिकका मौलिक हकलगायत महत्त्वपूर्ण अन्य विवाद निरूपण गर्ने अवसर सर्वोच्च अदालतले क्रमश: कम पाउँदै जाने स्थिति सिर्जना हुने देखिन्छ । त्यसै त सर्वोच्च अदालत २० औं हजार मुद्दाको बोझमा दबिएर रहेको अवस्थामा भविष्यमा बोझ धेरै थपिनाले यसको गुणात्मक क्षमतामा समेत गम्भीर ह्रास आउने देखिन्छ । समस्या न्यूनीकरणका लागि प्रदेश र स्थानीय तहले संवैधानिक व्यवस्थाबमोजिम अधिकार प्रयोग गर्ने र कानुन बनाउने क्षमता वृद्धि गर्नेतर्फ ध्यान दिनुपर्छ । संविधानले सिर्जना गरेका उच्च अदालतलाई पुनरावेदन अदालतको अर्को संस्करण देखिने नाम मात्रको उच्च अदालत नराखी यसको संगठनात्मक स्वरूप धारा १३९ (१) बमोजिम कायम गरी क्षेत्राधिकार र प्रभावकारिता वृद्धि गर्दै यसलाई अभिलेख अदालत बनाउनेतर्फ समेत समयमै सबैको ध्यान जान जरुरी छ ।"
लुम्बिनी र बौद्ध परम्परा,"एक महिनाअघि लुम्बिनीको मायादेवी मन्दिर परिसरमा दक्षिण कोरियाकी जी योन भेटिइन् । उनी बौद्ध संस्कृतिको अध्ययन गर्दै थिइन् । विश्वभरमा अस्तित्वमा रहेका सबै कला र संस्कृति पाइने भएकाले यहाँ आएको उनको भनाइ थियो । मलाई अरू देशमा जानै परेन । कुन देशमा कस्तो बौद्ध संस्कृति छ, सबै यहाँ थाहा हुँदोरहेछ, उनले खुसी हुँदै सुनाइन् । त्यसैदिन विहार क्षेत्रमा भेटिएकी दक्षिण कोरियाकै जी यूले पनि विश्वभरका बौद्धकलाबारे सिक्न लुम्बिनी आएको बताइन् । ५ महिनाअघि आएर १५ दिन बिताएकी उनले यो पटक एक महिना बस्ने योजना बनाएकी थिइन् । धार्मिक आस्था र रुचिले उनलाई विश्वभरका बौद्धकलाबारे जान्न मन लाग्यो रे । साह्रै उत्सुक भएर आएकी थिएँ । विभिन्न देशले बनाएका विहारले लुम्बिनी विश्वकै बौद्धकला जान्न सक्ने ठाउँ भएछ, जी यूले भनिन्, मैले सोच्दै नसोचेका कला संस्कृति देख्न पाएकी छु । लुम्बिनी गुरुयोजनाअनुसार बुद्धजन्मस्थलको ७ सय ६८ हेक्टर अर्थात ३ वर्गमाइल क्षेत्रलाई लुम्बिनी क्षेत्र कायम गरिएको छ । यसमा पवित्र उद्यान, विहार क्षेत्र र नयाँ लुम्बिनी गाउँका रूपमा विकास भएको छ । त्यसमध्येको विहार क्षेत्रमा विभिन्न देशका बौद्ध संस्कृति झल्कने विहार तयार भएका छन् । यसले लुम्बिनी विश्वभरका बौद्ध कला संस्कृतिको संगमस्थल बनेको हो । विहार क्षेत्रमा ४२ वटा विहार छन् । १२ वटा विहार नेपालले निर्माण गरेको छ । पूर्वी विहार क्षेत्रमा १३ वटा थेरवाद बुद्ध धर्म मान्ने मुलुकहरूले आकर्षक विहार निर्माण गरिरहेका छन् । अधिकांश पूरा भएका छन् । पश्चिमी विहार क्षेत्रमा महायान सम्प्रदायका २९ मध्ये २६ वटा मुलुकले विहार निर्माण गरिरहेका छन् । यसमा पनि अधिकांश सकिएका छन् । लुम्बिनी संग्रहालय र अन्तर्राष्ट्रिय बौद्ध अनुसन्धान केन्द्र यस क्षेत्रका थप आकर्षण हुन् । यिनले विश्वभरका बौद्धकला, संस्कृति र परम्परा देखाउन तथा बुद्ध र लुम्बिनीको महिमा बढाउन सहयोग गरेको छ । विश्वभरका बौद्धकला संस्कृति जान्न र बुझ्न खोज्ने मानिस अब लुम्बिनी आए पुग्ने भएको छ । यसले लुम्बिनीप्रतिको श्रद्धा र आकर्षण अझ बढाएको छ ।विश्वमा २ थरी बौद्ध सम्प्रदायको विकास भएको छ । त्यो महायान र थेरवाद हो । यसभित्र पनि थुप्रै शाखा भएर बौद्ध धर्मको अभ्यास गरेका छन् । लुम्बिनीको विहार क्षेत्रमा महायान र थेरवाद दुवै सम्प्रदायका कला र संस्कृति एकै पटक देख्न सकिन्छ । दुवै सम्प्रदायको रहनसहन र धर्मसंस्कृति हेर्न सकिन्छ । देशअनुसारका फरक कला र संस्कृति मिसिएका विहार छन् । यसले विश्वमा रहेका सबैखाले बौद्ध संस्कृति लुम्बिनीमा अटेका छन् । विश्वकै बौद्ध सांस्कृतिक केन्द्र बनेको छ । यसले बौद्धकला संस्कृतिबाटै लालायित हुने र घुम्न आउने बढ्दै गएका छन् । बौद्धमार्गीहरू लुम्बिनीलाई प्राचीनकालकै झल्को दिने गरी विकास भएको देख्न चाहन्छन् । पवित्र उद्यान क्षेत्रमा समेत यही उद्देश्यले काम भएका छन् । बुद्ध जन्मेको, सात पाइला टेकेको र मायादेवीले नुहाएको पुष्करिणी तलाउ यहाँ छन् । दीप प्रज्ज्वलन केन्द्र र वरपर सुन्दरताका लागि बगैंचा बनाइएका छन् । गुरुयोजनाअनुसार यहाँ मायादेवी मन्दिर र परिक्रमा पोखरी निर्माण गरिएको छ । शान्तिदीप र परिक्रमा पोखरी जोड्ने दुईवटा पोखरी बनेका छन् । यसलाई सिम्बोलिक पेभिलियन नाम दिइएको छ । लुम्बिनीमा २ वटा विपश्यना केन्द्र छन् । बौद्ध संस्कृतिसँग जोडिएका ऐतिहासिक र पुरातात्त्विक वस्तु राख्न संग्रहालय छ । बौद्ध शिक्षा अध्ययनका लागि खोलिएको लुम्बिनी बौद्ध विश्वविद्यालय यहीं छ । यसबाट पनि बुद्धजन्मस्थल आउने पर्यटकले अब विश्वभरका बौद्ध अभ्यास जान्न र बुझ्न सक्ने भएका छन् । लुम्बिनी बौद्ध संस्कृतिको केन्द्र बनेको हो । बौद्धमार्गीहरू बुद्धजन्मस्थल लुम्बिनीमा यसै पनि आध्यात्मिक शक्ति भएको विश्वास गर्छन् । यस्तो ठाउँ कुल्चन पाउनु पनि उनीहरूका लागि ठूलो अवसर हो । यस भूमिा बौद्ध अनुयायीले प्रार्थना गर्दा थप आध्यात्मिक शक्ति मिल्ने बौद्ध धर्मका विज्ञहरू बताउँछन् । पुण्य कमाइने र शान्तिका लागि योगदान गर्न सकिने ठान्छन् । बुद्धकालमा बुद्ध जन्मस्थल लुम्बिनीमा दिनहुँजसो हजारौं भक्तजन आउँथे । आत्मशान्ति र विश्व शान्तिको कामना गर्थे । बुद्ध परम्पराका सयांै चाडपर्व मनाइन्थे । विश्वका बौद्ध मुलुकका लामा र भिक्षुको आगमन र प्रार्थनाले लुम्बिनी सधैंजसो गुञ्जायमान भइरहन्थ्यो । बिस्तारै बुद्धजन्मस्थलबाट बुद्ध परम्पराका धेरै चाडपर्व हराएका छन् । सहजताका लागि लुम्बिनीको सट्टा बोधगया, कुशीनगरलगायत भारतीय बुद्धस्थलमा ती पर्व मनाइन थालेका छन् । लुम्बिनीमा सांस्कृतिक पूर्वाधार बन्दै जाँदा अब बिस्तारै राज्यले यी पर्व पनि फर्काउन ध्यान दिन जरुरी छ ।"
राजनीतिमा युवाको हस्तक्षेप,"हामी सहभागितामूलक लोकतन्त्रमा छौं तर नेपाली राजनीतिले युवालाई सहभागी गराउन सकिरहेको छैन । यसले लोकतन्त्रलाई नै कमजोर बनाउँदै छ । तसर्थ, अब युवालाई राजनीतिमा पर्याप्त भूमिका दिन सक्ने माहोल बनाउन जरुरी छ । ऊर्जाले साहस गर्छ, अनुभवीले सम्झौता । अब साहस गर्न सक्ने उत्कृष्ट व्यक्तिहरू राजनीतिक नेतृत्वमा किन नआउने ? युवालाई राजनीतिमा प्रवेशका लागि आकर्षण गर्न पार्टीले नै नीति अनि कार्यक्रम किन नबनाउने ? सक्षम युवालाई राजनीतिक रूपमा विकास गर्न अनि आर्थिक रूपमा सहयोग गर्न अब पार्टी अनि राज्यकै तहबाटै पहल किन नगर्ने ? अहिले युवाको दुरुपयोग गर्ने संस्कारभन्दा युवालाई सक्षम नेता बनाउने संरचना अब पार्टीभित्रै किन नबनाउने ? संगठनले युवामा जति लगानी गर्छ, देशले त्यति नै लाभ पाउँछ ।दोस्रो कुरा, आज राजनीति अनि नेतृत्वप्रति जुन दृष्टिकोण छ त्यसलाई बदल्न एक सक्षम युवा पुस्ताले नेतृत्व लिन जरुरी छ जसले आउँदै गरेको युवालाई पनि राजनीतिमा संलग्न हुन अभिप्रेरित गरोस् । अब प्रत्येक पार्टीमा युवालाई अगाडि बढाउने संयन्त्र नै बन्नुपर्छ । युवालाई नतिजा निकाल्न अनि जवाफदेही हुन बढी कर लाग्छ किनकि उनीहरूलाई आफूलाई साबित गर्नुपर्ने चुनौती हुन्छ । शीर्ष नेतृत्वले युवामा आत्मविश्वास थप्दै नेतृत्वको अवसर प्रदान नगरेसम्म देशको भविष्य उज्ज्वल हुन सक्दैन । अब शीर्ष नेतृत्व अनि संगठनको मूल्यांकन नै उसले कति सक्षम नेतृत्व जन्माउन सक्छ भन्नेले मापन हुनुपर्छ । युवाले पार्टी कार्यकर्ताका रूपमा मात्र नभएर स्वतन्त्र विचार विमर्श गर्ने समूहका रूपमा पनि सहभागी भएर राजनीतिलाई दिशानिर्देश गर्न सक्छन् । आफ्नो नेता अनि प्रतिनिधिलाई जवाफदेही बनाउन महत्त्वपूर्ण भूमिका खेल्न सक्छन् । राजनीतिक दलभित्रै पनि आफ्ना नेताहरूलाई दबाब दिन सक्छन् । अब पनि युवालाई अनुभवहीन भनेर पन्छाउने हो भने फेरि हाम्रो राजनीति अनि हामी अघि बढ्न सक्दैनौं । राजनीतिमा नयाँ अध्याय सुरुवात गर्ने हो भने सक्षम युवा आउनुको विकल्प छैन । अहिले पार्टीमा भएका युवा मुख्य नेतृत्वमा हस्तक्षेप गर्ने वा आफ्नो एजेन्डामा नेतृत्वलाई हिँडाउन सक्ने ल्याकत राख्दैनन् । अब सुसंस्कृत राजनीति अनि समृद्ध नेपालका निम्ति युवाको भूमिका सशक्त बनाउनुको विकल्प छैन ।पाण्डे विवेकशील साझा पार्टीका केन्द्रीय सदस्य हुन् ।ट्वीटर"
छुटे यादव बाबुछोरा,"मोरङ (कास) सातादेखि भारतीय जेलमा रहेका सीमा बचाउ अभियानका अगुवा देवनारायण यादव शनिबार रिहा भएका छन् । सुपौलस्थित वीरपुरको अनुमण्डलीय व्यवहार न्यायालयका न्यायाधीश अभिषेक रञ्जनको एकल इजलासले देवनारायण र छोरा अजयलाई रिहा गर्न आदेश दिएको छ । अपहरण मुद्दामा शुक्रबार सुनुवाइ सकिएपछि शनिबार न्यायालयले साधारण तारेखमा छाडेको हो । सप्तरीका प्रजिअ भगीरथ पाण्डेले देवनारायण, अजय र अपहरित भनिएकी बुहारी ज्योतिकुमारीको बयानपछि साधारण तारेखमा छाड्ने आदेश भएको भारतीय समकक्षीले जानकारी गराएको बताए । देवनारायणका पक्षबाट अधिवक्ता प्रभाकर सिंहले बहस गरेका थिए । चार दिन धाएपछि बल्ल बयानका लागि पालो पाएकी ज्योतिले न्यायालयसमक्ष आफू अपहरणमा नपरी राजीखुसीले नै अजयसँग विवाह गरेको बताइन् । उनले भारतमा बस्ने आफ्ना माइती पक्षको पूर्वाग्रहले ससुरा र पति सातासम्म जेल बस्नुपरेको गुनासो गरिन् । भारत, कुनौली१ की ज्योतिले अजयसँग भागीबिहे गरेकी हुन् । ज्योतिका दाजु सञ्जितकुमार साहले आफ्नी नाबालिका बहिनीलाई अपहरण गरेको भन्दै देवनारायणको परिवारविरुद्ध मुद्दा हालेका थिए ।"
मोरङमा बढी मतदाता,"मोरङ प्रतिनिधिसभा र प्रदेश सभा निर्वाचनमा मुलुकमा सबैभन्दा बढी मतदाता भएको जिल्ला मोरङ भएको छ । प्रतिनिधिसभाका लागि ६ वटा निर्वाचन क्षेत्र रहेको जिल्लामा ३ लाख २६ हजार ६ पुरुष, ३ लाख १८ हजार ७ सय ७७ महिला र २ तेस्रो लिंगी गरी कुल ६ लाख ४४ हजार ७ सय ८५ मतदाता रहेको क्षेत्रीय निर्वाचन कार्यालय मोरङका सूचना अधिकारी भक्तबहादुर भट्टराईले बताए । स्थानीय तह निर्वाचनमा मोरङमा ५ लाख ७४ हजार ५ सय मतदाता थिए । क्षेत्रीय निर्वाचन कार्यालय मोरङले संकलन गरेको ८१ हजार ८ सय ८२ फोटोसहितको मतदाता नामावली संकलन गरेकामध्ये निर्वाचन आयोगबाट ७० हजार २ सय ८५ मतदाताको नाम रुजु भएर कुल ६ लाख ४४ हजार ७ सय ८५ मतदाता भएका छन् ।प्रतिनिधिसभा निर्वाचनका लागि जिल्लाको १ नम्बर क्षेत्रमा ५१ हजार ७ सय ३७ पुरुष र ५५ हजार ४ सय ९८ महिला गरी कुल १ लाख ७ हजार २ सय ३५ मतदाता छन् । क्षेत्र नम्बर २ मा पुरुष ५७ हजार ५ सय ७, महिला ५३ हजार ८ सय १३ र तेस्रो लिंगी १ गरी १ लाख ११ हजार ३ सय २१ मतदाता छन् । क्षेत्र नम्बर ३ मा पुरुष ६० हजार ७ सय ५० र महिला ६६ हजार ७ सय ४६ गरी १ लाख २७ हजार ४ सय ९६, क्षेत्र नम्बर ४ मा ५० हजार ८ सय ८७ पुरुष र ४८ हजार २ सय ३७ महिला गरी कुल ९९ हजार १ सय २४ मतदाता छन् । क्षेत्र ५ मा पुरुष ४८ हजार ८ सय ६६ र महिला ४० हजार ४ सय २१ गरी कुल ८९ हजार २ सय ८७ र क्षेत्र नम्बर ६ मा ५६ हजार २ सय ५९ पुरुष, ५४ हजार ६२ महिला र १ तेस्रो लिंगी गरी कुल १ लाख १० हजार ३ सय २२ मतदाता छन् ।"
९ हजार थपिए,"ताप्लेजुङ (कास) स्थानीय तहको निर्वाचनपछि जिल्लामा ९ हजार मतदाता थपिएका छन् । ८ हजार ९ सय ६३ जना थपिएको निर्वाचन अधिकारी गणेश अधिकारीले बताए । नगरपालिका र गाउँपालिकामा सञ्चालन गरेको एकमहिने मतदाता नामावली संकलन अभियानमा धेरैको नाम थपिएको थियो ।पछिल्लोपटक ४ हजार ८ सय १ पुरुष र ४ हजार १ सय ६२ महिला थपिएका छन् । स्थानीय निर्वाचनपछि निर्वाचित जनप्रतिनिधिहरू फोटोसहितको मतदाता नामावलीमा नाम लेखाउन सक्रिय भएका थिए । सबैभन्दा बढी जिल्ला निर्वाचन कार्यालयबाट ५ हजार २ सय १२ जनाले नाम लेखाएको अधिकारीले जानकारी दिए ।एक नगरपालिका र आठ गाउँपालिका रहेको जिल्लामा आठराई त्रिवेणीमा ५ सय ५५, सिरिजंगामा ६ सय ८३, सिदिङ्वामा २ सय ४८, फक्तालुङमा ६ सय ५०, मिक्वाखोलामा २ सय ४८, मैवाखोलामा ४ सय ४९, मेरिङदेनमा ५ सय १६ र याङवरकमा ४ सय २ जनाले नाम लेखाएका छन् । यसअघि जिल्लामा ७० हजार ७ सय ८० मतदाता थिए ।"
चाँदीको मूर्तिसहित पक्राउ,"मोरङ (कास) इलाका प्रहरी कार्यालय रानीले चाँदीको मूर्तिसहित एक भारतीय नागरिकलाई पक्राउ गरेको छ । भारतबाट अवैध रूपमा भन्सार छलेर ल्याउँदै गरेको मूर्तिसहित अररिया जिल्लास्थित जोगवनी ग्राम पञ्चायत १ का १९ वर्षीय दीपक साह पक्राउ परेका हुन् ।उनको साथबाट २ किलो १ सय ६२ ग्रामको ८ थान लक्ष्मीको मूर्ति, ९ थान गणेशको मूर्ति र १० थान आचमनी लगायत पक्राउ गरिएको प्रहरी निरीक्षक सन्तोष निरौलाले बताए । साह गोजी नै गोजी भएको लुगाभित्र मूर्ति राखेर त्यसमाथि अर्को लुगा लगाएर आउँदै गरेको अवस्थामा विराटनगर १५ स्थित हुलास मेटल चोकबाट पक्राउ गरेको प्रहरी निरीक्षक निरौलाले बताए । तस्करहरूले अवैध रूपमा लुकाईछिपाई चाँदीका तयारी गहनालगायतका सामग्री यहाँका सुनचाँदी व्यवसायीलाई बिक्रीका लागि ल्याउने गरेको सूचनाका आधारमा पक्राउ गरिएको प्रहरीले जनाएको छ ।साहलाई कारबाहीका लागि चाँदीसहित क्षेत्रीय राजस्व अनुसन्धान कार्यालय इटहरीमा बुझाइएको जिल्ला प्रहरी प्रमुख एसपी अरुणकुमार बीसीले बताए । तस्करहरूले कुन पसलका लागि तयारी चाँदीका सामग्री ल्याएका हुन् ? त्यसबारेमा थप तथ्य अनुसन्धानबाट खुल्छ, उनले भने, यस्तो कार्यमा संलग्न भएकाहरूलाई कारबाहीको दायरामा ल्याउँछौं । तस्करहरूले अवैध रूपमा लुकाईछिपाई नेपालबाट काँचो चाँदी भारत लगेर ६० प्रतिशत मिसावट गरी गहना लगायतका सामग्री बनाएर नेपालस्थित सुनचाँदी पसलेहरूलाई दिँदै आएको प्रारम्भिक अनुसन्धानबाट खुलेको उनले बताए ।"
अन्तरकथा देखाएर फर्किए गायक,"काठमाडौं जनवादी गायकका रूपमा परिचित राजन राई यतिखेर पहिचानवादी गायकका रूपमा देखिएका छन् । उति बेला पञ्चायती व्यवस्था बढार्न जनतामाझ समर्पित थिए । जनसमर्पणमा खोपिएका शब्द र संगीतका सरोवरहरूमा उनका स्वरले पाइन भरेका थिए । २०४६ सालताका जनसांस्कृतिक परिवार, कोरस परिवारसँग सम्वद्ध राईले गाएका कान थापेर सुनिन देऊ बोलको गीत काफी चर्चामा थियो । शिरैमा मेरो शिरैको टोपी, तारा खस्यौली माया रुँदै बस्यौली, फूलै र फुल्यो दुई थुंगा लर्केर, ए कोशी दोभान, ख्यालख्यालैमा गयो जोभान लगायतका जनवादी गीत राजनकै स्वर जनमनमा बास पाएका थिए । यति बेला २ सय ५० वर्षदेखि विभेद र दलनको कथा समेटिएको अन्तरकथा वृत्तचित्र लिएर देशदेशावर चाहरिरहेका छन् राजन । स्वाभिमानका स्वरहरू पहिचानवादी गीति एल्बमका गीतहरू उनले गाएका छन् । मेट्न सक्दैनौं तिमीले हाम्रो पहिचान, अब आगो ओकल्छौं हामी, अलिकति आकाश देऊ, लिम्बूवान घर मेरो जस्ता बोलका गीत उनले गाइरहेका छन् । यिनै कोसेलीहरू लिएर भर्खरै बेलायतबाट स्वदेश फिरेका छन् । हौ, भाइ यात्रा त साह्रै रमाइलो भयो, बेलायतको सयदिने यात्राबारे राजनले कान्तिपुरसँग भने, मैले जेजे कोसेली लिएर गएँ बेलायतबासी नेपाली समाजले सहर्ष स्विकार्नुभयो ।बेलायतको आसफोर्ड, रिडिङ, अल्डरसट, फार्नबरो, ग्रेटर रस्मोर, स्विन्डन, लन्डनको साउथ हयारो, मिडवे, फोक्सटोन, क्याम्बर्लीलगायत ठाउँमा अन्तरकथा वृत्तचित्र पनि प्रदर्शन गरेको उनले जनाए । व्यस्त बेलायती जीवनशैलीका कारण कतिपय ठाउँमा दोहोर्याएरै प्रदर्शन भएको समेत उनले सुनाए । यो वृत्तचित्र आदिवासी जनजातिको ऐतिहासिक पृष्ठभूमिलाई लिएर निर्माण गरिएको हो, लेखन र निर्देशनसमेत आफैंले गरेका राजनले भने, यसमा पहिचान र संघीयताको विषय समेटिएको छ । जसले गर्दा सबै नेपाली समुदायले मन पराइदिनुभयो । गुरुङ, मगर, तामाङ, नेवार, राई, लिम्बूलगायत आदिवासी समुदायमाथि राज्यबाट भएको विस्थापनको विषय यसमा समेटिएका छन् । जुन विभेद, विस्थापन आकस्मिक नभई सुनियोजित रूपमा भएका थिए भन्ने वृत्तचित्रले पुष्टि गरेको छ । यसै वर्ष निर्माण सम्पन्न वृत्तचित्र यसअघि हङकङ र संयुक्त अरब इमिरेट्समा समेत प्रदर्शन भइसकेको छ । वास्तवमा गायक राजन राईको उद्देश्य गायक हुनु मात्रै थियो । तर यो राजनीतिक चेतनाले गर्दा जनवादी मात्र भनेर चुपो लाग्नु नहुने भन्ने भएँ, गायनसँगै विज्ञान र प्रविधिसँग नजिकिएका उनी भन्छन्, हातैमा क्यामेरा छ । घरआँगनमै बग्रेल्ती पहिचान खोजिरहेका विषयवस्तुहरू छन् । त्यसैले गायन, लेखन, वृत्तिचित्र निर्माण साथसाथै लागेको छु । पूर्वी पाँचथरको ओगेम्मा गाउँमा २०२२ सालमा जन्मिएका गायक राईका आधा दर्जनभन्दा बढी गीति एल्बम प्रकाशित छन् । जनगीति यात्रा भाग १ र भाग२, म त फेरि आएँ हजुर, आशाको किरण, सन्देश, फेरि उही कुरा, फूलबारीको कथा हवाईको व्यथा (गीति नाटक) र स्वाभिमानका स्वरहरू उनका एल्बम हुन् । उनै पहिचानवादी गायक बेलायतमा एकल सांगीतिक साँझमा प्रस्तुत भएका थिए ।"
पुरानो घर मा नयाँ सपना,"काठमाडौं सपना सबै पूरा हँुदैनन् । पूरा हुनै नसक्ने पनि होइनन् । यी सबै कर्म र लगनशीलतामा भर पर्छ । रंगकर्मी सुलक्षण भारती र सिर्जना अधिकारीले नाटकसँग साइनो गाँसेको दशक बितेछ । लगानीको प्रतिफलस्वरूप उनीहरूले नयाँ थिएटर जन्माउने जर्मको गरे र नाम पनि जुराए, पुरानो घर । स्वअध्ययनबाट नाटक सिक्दै आएका सुलक्षण र सिर्जना लामो समयदेखि निरन्तर मण्डला थिएटरमा नाट्यकर्ममा सक्रिय छन् । पछिल्लो समय आफ्नै लेखन र निर्देशनमा समेत दक्षता देखाएको जोडी युवा पुस्ताको चाहनाअनुरूप नाटक पस्कन सफल देखिएका छन् । सुलक्षणको काममा सिर्जना र सिर्जनाको काममा सुलक्षणको जहिले हात रहन्छ । केही महिनाअघि चलेको नाटक मिल्क टी मा दुवै जनाको अभिनय लोभ लाग्दो थियो । रंगमञ्चप्रतिको उनीहरूको लत अकासिँदै छ । नाटक खेलेर आम्दानी हँुदैन भन्नेहरूका बीच उनीहरू विपरीत सावित भइरहेका छन् । गर्नुपर्छ, सम्भावना धेरै छन्, सिर्जना भन्छिन्, नाटकबिना हामी अपूरै छौँ । सुलक्षणसिर्जना एउटा आफ्नै नाटक घर खोल्ने सोचमा पहिल्यैदेखि थिए । तर, कहिले ? मिति भने तोकेका थिएनन् । सहरमा धमाधम नाटक घर खुल्ने र बन्द हुने क्रम उनीहरूले नदेखेका हैनन् । तर हिम्मत जुटाएरै यति बेला पुरानो घर थिएटरमार्फत नयाँ सपना सजाउने जमर्कोमा जोडी अग्रसर भएको छ । सुलक्षण र सिर्जनाले आफ्नै जग्गामा थिएटर घर नखुलेसम्म बन्ने र बन्द हुने जोखिम भइरहने महसुस गरे । त्यसैले पनि सिनामंगलमा रहेको आफ्नै ५ रोपनी जग्गामा पुरानो घर को जग हाल्ने निधो कसे । दसैंको सन्दर्भ पारेर थिएटरको शिलान्याससमेत गरिसकेका उनीहरूले फागुनसम्ममा तयार पार्ने बताए । थिएटरकी म्यानेजमेन्ट डाइरेक्टर सिर्जना हुन् भने सुलक्षण क्रिएटिभ डाइरेक्टर । सुलक्षणसिर्जना दम्पतीले बन्दै गरेको थिएटरलाई मन्दिरजस्तै पवित्र मानेका छन् । झन्डै ५०६० लाख रुपैयाँको लगानीमा दुईतले थिएटर घर निर्माण गर्ने सिर्जनाले सुनाइन् । रंगमञ्च सामूहिक सहकार्यबिना असम्भव छ । त्यसैले अन्य सहयोगीहरू बटुलेर निर्माण गर्ने योजना पनि उनीहरूको छ । आफ्नै जग्गामा थिएटर नहुँदा बन्द हुने थिएटरहरू सहरमा थुप्रै छन् । अहिलेसम्म सर्वनाम थिएटर मात्रै आफ्नै जग्गामा ठडिन सकेको छ । गुरुकुल, थिएटर भिलेज र थिएटर मलजस्ता थिएटर घरका आफ्नै जग्गा नहुँदाको परिणाम जग्गाको लिज सकिएपछि अहिले बन्द अवस्थामा छन् । सिर्जना र सुलक्षण पुरानो घर को नयाँ सपना पूरा गर्न योजनाबद्ध छन् । नियमित नाटक मञ्चनदेखि रंगमञ्चका अन्य प्रभावकारी गतिविधि सुचारु गरिने सुलक्षणले बताए । पुरानो घर, हामी दुवैको सपना हो, सिर्जना थप्छिन्, विपनामा परिणत गर्ने पालो आएको छ ।"
उत्तरकुमारको ज्ञानअमृत,"काठमाडौं (कास) पूर्वी नेपालमा शिक्षा र ज्ञानविज्ञानका क्षेत्रमा सक्रिय ८० वर्षीय उत्तरकुमार श्रेष्ठले पूर्वीय धर्म, दर्शन एवं जीवन रहस्यमाथि लेखेको ज्ञान अमृत कृति प्रकाशनमा आएको छ ।जीवनजगता बारेमा विभिन्न विषयविद् र विज्ञले लेखेका रचनाहरूको संकलनसहित आफ्नै वैचारिक दृष्टिकोण राखेर निकालिएको सात सय पृष्ठको पुस्तकमा श्रेष्ठका अनुदित रचनासमेत समेटिएका छन् । जीवन र जगत्मा उपयोगी हुने सूक्ति तथा सतवचारलाई साभार गर्दै तयार पारिएको कृतिअघि श्रेष्ठले गीता कर्तव्य नैतिकता पुस्तक प्रकाशित गरिसकेका छन् । चार दशकअघि झापा, दमकमा सिद्धार्थ बोर्डिङ स्कुल स्थापना गरेर शैक्षिक गुणवक्ताका पक्षमा प्रभावकारी नाम बनाएका उत्तरकुमारको पछिल्लो कृतिमा नैतिकता, दर्शन, चिन्तन र तथ्य समावेश भएको मूल्यांकन समीक्षकले गरेका छन् । समालोचक डातुलसी भट्टराईले ज्ञानअमृत कृतिलाई नेपाली वाङ्मयको गहकिलो उपलब्धि भनेर टिप्पणी गरेका छन् ।"
हेट टु लभ रिलेसन,"हलिउडका एक्सन नायकद्वय सिल्भेस्टर स्टलोन र आर्नोल्ड स्वार्जनेगरबीच गहिरो दोस्ती छ । तर, उनीहरूको मित्रता सजिलै गाँसिएको होइन । एकताका यी दुई एकअर्काका कट्टर दुश्मन थिए । सन् १९८० को दशकमा दुईबीच भायलेन्ट हयाट्रेड थियो । यो कुरा सिल्भेस्टरले पटकपटक बताउँदै आएका छन् । त्यो भयानक घृणाले नै हामीलाई सफल बनाएको हो, अमेरिकी टेलिभिजन कार्यक्रममा सिल्भेस्टरले भनेका थिए, ऊभन्दा म राम्रो गर्न चाहन्थेँ, मभन्दा ऊ । त्यही प्रतिस्पर्धी भावनाले दुवैलाई सशक्त बनायो । काममा अघि बढ्न कर गर्ने चिज नै हामीभित्रको घृणा थियो ।र्याम्बो उपनामले समेत चिनिएका सिल्भेस्टर आर्नोल्डलाई पृथ्वीकै मन नपर्ने प्राणी मान्थे । विस्तारै घृणा प्रेरणामा बदलिएको उनी बताउँछन् । उसले साइन्स फिक्सन फिल्म गर्न थालेपछि मलाई आफू पछि परेको महसुस भयो, सिल्भेस्टर भन्छन्, त्यसपछि धेरै मिहिनेत गर्न थालेँ । सन् ८० को दशकमा सिल्भेस्टर आर्नोल्डभन्दा निकै पपुलर थिए ।आर्नोल्ड पनि सिल्भेस्टरलाई पाखा लगाउन चाहन्थे । उनलाई आउट डेटेड प्रमाणित गर्न आफूले नयाँनयाँ जुक्ति फुराउने गरेको आर्नोल्ड सम्झन्छन् । उनी भन्छन्, कसको पाखुरा ठूलो भन्नेदेखि कसको फिल्मले कति कमायोसम्मका कुरामा हामी हिसाब राख्थ्यौं । सन् १९९० पछि चाहिँ साथी बन्नुपर्छ भन्ने लाग्यो । दुश्मनी सिध्याउने बेला आएको महसुस भयो । हाम्रो दुश्मनी परिपक्व (म्याचोर्ड) पाराको थियो । आर्नोल्डका अनुसार संघर्ष कालमा हरेका मान्छेले कसै न कसैलाई दुश्मन बनाउनुपर्छ । दुश्मनीले मन अशान्त बनाउँछ । र, त्यही कुराले काम गर्न दोब्बर दबाब दिन्छ ।सन् २०१० मा सिल्भेस्टर निर्देशित फिल्म दि एक्सपेन्डेबल्स मा आर्नोल्डले केमियो रोल गरेका थियो । मित्रता गाँसिएको एक दशकपछि पनि मान्छेले उनीहरूको सहकार्य सम्भव होला र भन्ने अनुमानसम्म गरेका थिएनन् । छोटो भूमिका भएकाले आर्नोल्डले फिल्ममा आफ्नो नामसमेत राख्न चाहेनन् । पछि त्यसकै सिक्वेलहरूमा भने उनी मुख्य भूमिकामै देखापरे ।क्यालिफोर्नियाका पूर्वगभर्नरसमेत रहेका आर्नोल्ड इस्केप प्लान मा पनि सिल्भेस्टरसँगै देखिए । उनीहरूको जोडी हेर्नकै लागि पनि ती फिल्मले राम्रो दर्शक पाएको बताइन्छ । अचेल उनीहरू व्यावसायिक र व्यक्तिगत दुवै जीवनमा एकअर्का नजिक रहेको सिल्भेस्टरले बताएका छन् । एक दिन अचानक भेटर यो सबै बन्द गरौं अब भन्दै उनीहरूले हात मिलाएका थिए ।"
फड्के पछि पानीघट्ट,"लमजुङ गतवर्ष मञ्चन गरिएको फड्के ले राम्रै प्रशंसा बटुलेको थियो । त्यसबाट हौसिएका निर्देशक पुरु लम्सालले यसपटक पानीघट्ट देखाउने तयारीमा छन् । त्यसै पनि लमजुङमा निकै कम नाटक मञ्चन हुन्छन् । गएको माघ अन्तिम साता जिल्ला समन्वय समितिको सभाहलमा मञ्जरी नाट्य समूहले फड्के मञ्चन गर्दा दर्शक ओइरिएका थिए । यसपटक दोस्रो प्रस्तुति मंसिर अन्तिम साता मञ्चन गर्ने गरी कलाकार तयारी गरिरहेका छन् । नाटक प्रस्तुत गर्ने हामी सबै लमजुङकै छौं, शनिबार बेसीसहरमा आयोजित पत्रकार भेटघाटमा लेखकनिर्देशक लम्सालले भने, नाटकको प्रस्तुति हामी आफ्नै जिल्लामा पनि गर्न सक्छौं भने हाम्रो समूह लागिपरेको हो । यसपटक नाटकमा संस्कृति, रेमिटयान्स र पुस्तान्तरणलाई देखाउन खोजिएको उनले बताए । ग्रामीण जीवन पानीघट्टले चलेको थियो । अहिले विस्थापित भए, उनले भने, रेमिटयान्स भित्रिएसँगै आएका परिवर्तन र प्रवृत्ति यसपटक नाटकको विषय छ । नाटकमा लोपोन्मुख ठाडोभाकासमेत प्रस्तुत गर्ने तयारी छ । हामी नाटकमा ठाडोभाका राख्छौं । भेंडीखर्के साइँला (दीर्घराज अधिकारी) को निधनपछि यो संकटमा छ, उनले भने । आफूले एक दशकअघि लेखेको कथालाई नाटकमा रूपान्तरण गरी यसपटकको प्रस्तुतिमा राखेको जानकारी उनले दिए । समूहका अध्यक्ष केदार बोहोराका अनुसार नाटकमा १६ जना कलाकारले अभिनय गर्नेछन् ।"
वाम घटकका फरक सूची,पर्वत (कास) केन्द्रमा वाम गठबन्धनबाट संयुक्त रूपमा चुनाव लड्ने तयारी भइरहेका बेला पर्वतमा आआफ्नै सम्भावित उम्मेदवारको नाम सिफारिस गरेका छन् । एमाले पर्वतको बैठकले प्रदेश र प्रतिनिधिसभा सदस्य निर्वाचनको प्रत्यक्ष तथा समानुपातिकसमेत गरी ४५ जनाको नाम केन्द्रमा सिफारिस गरेको छ ।एमालेले पोलिटब्युरो सदस्य गणेश तिमिल्सिनालाई प्रदेश ४ को मुख्यमन्त्रीमा सिफारिस गरेको जनाएको छ । प्रतिनिधिसभा सदस्यको एक सिटका लागि प्रत्यक्षतर्फ ५ र समानुपातिकतर्फ ४ जनाको नाम सिफारिस गरेको छ । प्रदेश सदस्यतर्फ प्रत्यक्षमा २ जनाको सिटमा क्षेत्र नम्बर १ बाट ७ र २ बाट १३ जनाको नाम सिफारिस गरिएको जिल्ला अध्यक्ष पदम गिरीले बताए । त्यस्तै प्रदेशतर्फको समानुपातिकमा १६ जनाको नाम सिफारिस गरेको एमालेले जनाएको छ । जिल्लामा सहमति हुन नसकेपछि आकांक्षी सबैका नाम केन्द्रमा पठाइएको अध्यक्ष गिरीले बताए ।माओवादी केन्द्र र नयाँ शक्ति नेपालको जिल्ला कार्यसमितिले पनि उम्मेदवारका आकांक्षीको नाम शनिबार केन्द्रमा पठाएको छ । माओवादीका केन्द्रीय सदस्य मीनराज केसीका अनुसार प्रतिनिधिसभा सदस्यका लागि प्रत्यक्षतर्फ एकएक जनाको नाम सिफारिस गरी पठाइएको छ । प्रदेश सभा सदस्यका लागि क्षेत्र नम्बर १ बाट २ र क्षेत्र नम्बर २ बाट ३ जनाको नाम सिफारिस गरिएको छ । यस्तै समानुपातिकतर्फ ८ जना आकांक्षीको नाम सिफारिस गरी पठाएको माओवादी केन्द्रले जनाएको छ ।नयाँ शक्तिले पनि शनिबार नै आकांक्षीको नाम केन्द्रमा सिफारिस गरेको छ । पार्टीका जिल्ला संयोजक महेन्द्रजंग लामिछानेका अनुसार प्रतिनिधिसभा सदस्यमा प्रत्यक्षतर्फ ३ र समानुपातिकतर्फ एक जनाको नाम सिफारिस गरिएको छ । प्रदेश सभा सदस्यमा क्षेत्र नम्बर १ बाट ३ र २ बाट २ जनाको नाम सिफारिसमा परेको छ । प्रदेश समानुपातिकतर्फ २ जनाको नाम सिफारिस गरेको जिल्ला कार्यसमितिले जनाएको छ । दलहरूले छुट्टाछुट्टै नाम केन्द्रमा सिफारिस गरेको भए पनि केन्द्रीय कमिटीको बाँडफाँडअनुसार निर्वाचन क्षेत्र बाँडेर चुनाव लड्ने जनाएका छन् ।
सांसद नै परेनन्,"एमाले खोटाङले आगामी हुने संघ र प्रदेशको चुनावका लागि उम्मेदवार सिफारिस गरेको छ । उसले प्रदेशका लागि क्षेत्र नं १ बाट प्रत्यक्षतर्फ ६, समानुपातिकतर्फ ७ र क्षेत्र नं २ बाट प्रत्यक्षतर्फ ३ र समानुपातिकतर्फ ६ जनाको नाम सिफारिस गरेको हो । संघमा प्रत्यक्षतर्फ ३ र समानुपातिकतर्फ ४ जनाको नाम सिफारिस गरेको छ । एमालेको शुक्रबार सम्पन्न बैठकले प्रदेशका लागि क्षेत्र नं १ बाट प्रत्यक्षतर्फ कुमारप्रसाद आचार्य, पाँचकर्ण राई, वीरबलकाजी राई, रमेश पौडेल, हरि पोखरेल र सनमान खड्काको नामावली पठाएको छ । समानुपातिकतर्फ कर्ण घले, उपिन राई, अकिलकुमार राई, भीम राई, देवान राई, रमिला गुरुङ र निर्मला आचार्यको नाम सिफारिस गरेको छ । प्रदेशकै लागि क्षेत्र नं २ बाट प्रत्यक्षतर्फ उषाकला राई, रामप्रसाद दंगाल र जलशेर राईको नाम सिफारिस गरेको छ । समानुपातिकतर्फ देवी रेग्मी, जेनी राई, दिलकुमारी राई, पूर्णकला तामाङ, प्रभातविक्रम कटवाल र सुशीला ढकालको नाम सिफारिस गरेको छ । संघका लागि विशाल भट्टराई, खगेन्द्र राई र राजन राईको नाम सिफारिस भएको छ । समानुपातिकमा देवविक्रम राई, सम्मरबहादुर भुजेल, शुक्र विक र मनीषा राईको नाम सिफारिस गरिएको एमाले उपसचिव कुमारप्रसाद आचार्यले बताए ।"
एमालेका आफ्नै उम्मेदवार,"ओखलढुंगा (कास) वाम तालमेलमा ६०४० को भागबन्डा केन्द्रीयस्तरको कार्यदलले गर्ने भएपछि ओखलढुंगामा एमालेले आफ्ना उम्मेदवारको नाम सिफारिस गरेको छ । उसले आगामी निर्वाचनका लागि प्रदेश सभाको प्रत्यक्षतर्फ क्षेत्र नं १ मा आर्थिक विभाग प्रमुख अम्बिरबाबु गुरुङ, सचिवालय सदस्य मेखबहादुर खड्का, जिल्ला सचिव शंकरबहादुर कटवाल र सांसद हर्कबोल राईको नाम सिफारिस गरेको छ । समानुपातिकतर्फ उत्तम राई, सांसद शकुन्तला राजभण्डारी, बलबहादुर परियार, मानवबहादुर विक, मेखबहादुर गुरुङ, उर्मिला खतिवडा र सञ्जु श्रेष्ठ सिफारिसमा परेका छन् ।निर्वाचन क्षेत्र नं २ प्रत्यक्षतर्फ अनेरास्ववियु विदेश विभाग सदस्य अनिता गिरी, टंकलाल गिरी, नानीबाबु बुढाथोकी, तीर्थ सुवेदी र नेत्रप्रसाद भट्टराईको नाम सिफारिस भएको छ । समानुपातिकतर्फ नरबहादुर कटवाल, रामकुमार अछामी, अम्मता राई, नरेन्द्रकुमार श्रेष्ठ, गणेश कार्की, देवकुमार खड्का र पञ्चबहादुर तामाङको नाम रहेको एमाले प्रचार विभागका प्रमुख तीर्थ सुवेदीले बताए ।संघीय प्रतिनिधिसभाको प्रत्यक्ष उम्मेदवारमा पार्टी केन्द्रीय सदस्य तथा जिल्ला इन्चार्ज यज्ञराज सुुनुवार र वैकल्पिक केन्द्रीय सदस्य किशोर अधिकारीको नाम सिफारिस गरिएको छ । संघीय प्रतिनिधिसभाको समानुपातिकतर्फ चम्पा राई, सीताराम गुरुङ, ओम दयाल र युवा संघका नेता फणीन्द्र लुइँटेलको नाम सिफारिस गरिएको छ । माओवादी केन्द्रले प्रत्यक्षतर्फ संघका लागि बाबुराम गौतम र प्रदेशका लागि क्षेत्र नंं १ मा रामकुमार कार्की र क्षेत्र नं २ मा मोहनकुमार खड्काको नाम सर्वसम्मत गरेको हो ।"
गठबन्धनले राजनीतिक स्थायित्वको आशा,प्युठान प्युठानका माओवादी केन्द्र र एमालेका नेताकार्यकर्तामा हर्ष छाएको छ । तालमेललाई स्वागत गर्न दुवै पार्टीले संयुक्त कार्यक्रम राखे । जिल्लामा स्थानीय तहको निर्वाचनमै दुई पार्टीबीच तालमेलमा जाने प्रयास गरे पनि सफल नभएकोमा यसपालि केन्द्रमै तालमेलको कुराले निकै खुसी भएको एमालेका जिल्ला अध्यक्ष तुलसीराम शर्माले बताए । ठूला दुई पार्टीको एकताले देशमा राजनीति स्थिरता निम्त्याउने र देश समृद्धिको बाटोमा अगाडि बढ्ने आशा गरेको माओवादी केन्द्रका पोलिटब्युरो सदस्य कृष्णध्वज खड्काले बताए ।
गाउँ विकासका लागि १ करोड,"बागलुङ (कास) जिल्लाको बिहुँकोट घर भई जापानमा व्यवसाय गर्दै आएका युवाले गाउँको विकासका लागि १ करोड रुपैयाँ सहयोग गरेका छन् । उक्त रकम शिक्षा, स्वास्थ्य र प्राकृतिक प्रकोप व्यवस्थापनमा खर्च हुनेछ । बिहुँकोटका २ हजार युवा अहिले जापानमा कार्यरत छन् । उनीहरूले बिहुँकोट समाज जापानमार्फत आर्थिक संकलन गरेका थिए । गुणस्तरीय शिक्षा, नि:शुल्क स्वास्थ्य सेवा र दैवीप्रकोपपीडितलाई राहत र उद्धार अभियानमा कोष परिचालन हुनेछ ।"
भालुको आक्रमणबाट ३ घाइते,डोल्पा (कास) त्रिपुरासुन्दरी नगरपालिका ४ रंगमा भालुको आक्रमणबाट २४ वर्षीय रनबहादुर बुढा र १४ वर्षीय मनिराम बोहरा घाइते भएका छन् । घाइते बोहराको अवस्था गम्भीर छ । शुक्रबार भेडा गोठालो गएको बेला भालुले आक्रमण गरेको प्रहरीले जनायो । यस्तै त्रिपुरासुन्दरी नगरपालिका ३ जिउ जंगलमा गाई चराउन गएका बेला भालुले आक्रमण गर्दा मुडेचुला ७ का विष्णुरूप ठकुल्ला घाइते भएका छन् ।
दुर्घटनामा शिक्षिकाको मृत्यु,दाङ (कास) तुलसीपुरमा शुक्रबार अटो रिक्सा दुर्घटना हुँदा एक शिक्षिकाको मृत्यु भएको छ । तुलसीपुर१६ भलैबाट तुलसीपुर जाँदै गरेको अनटेस्ट अटो रिक्सा दुर्घटना हुँदा तुलसीपुर६ की २९ वर्षीया शशि भुसाल गम्भीर घाइते भएको इलाका प्रहरी कार्यालय तुलसीपुरले जनाएको छ । भुसालको उपचारका लागि अस्पताल लैजाँदै गर्दा बाटोमा मृत्यु भएको हो । उनी तुलसीपुरस्थित गोर्खा स्कुलकी शिक्षिका हुन् । दुर्घटनामा अन्य ८ जना घाइते भएका छन् । अटो र चालकलाई प्रहरीले नियन्त्रणमा लिएको छ ।
पत्रकारमाथि आक्रमण,"कालीकोट (कास) एक समूहले पत्रकार अर्जुनप्रसाद भट्टराईमाथि शुक्रबार मान्मस्थित पुरानो बसपार्क नजिकै सांघातिक आक्रमण गरेको छ । प्रहरीका अनुसार आक्रमणमा संलग्न स्थानीय महेन्द्र शाही, विशाल शाही र भूपेन्द्र शाही फरार छन् । कुटपिटबाट भट्टराई गम्भीर घाइते छन् । जिल्ला अस्पतालमा उपचार हुन नसकेपछि कोहलपुरस्थित मेडिकल कलेज रेफर गरिएको छ । उनको टाउकोमा गम्भीर चोट छ ।"
करेन्ट लागेर मृत्यु,दाङ (कास) करेन्ट लगाएर माछा मार्न खोज्दा तुलसीपुर उपमहानगरपालिका १८ ग्वारखोलामा ५३ वर्षीय चित्रबहादुर नेपालीको मृत्यु भएको छ । यस्तै घोराही उपमहानगरपालिका १८ का २५ वर्षीय पुनाराम चौधरी धानखेतमा मृत फेला परेका छन् । उनको साथबाट माछा मार्न प्रयोग हुने बल्छी फेला परेको थियो ।
आक्रमण गरे कडा प्रतिरोध,"पाकिस्तानी विदेशमन्त्रीको तीनदिने अमेरिका भ्रमणले दुई देशबीचको सम्बन्धमा गम्भीर संकट उत्पन्न भएको विज्ञहरूले जनाएका छन् । अमेरिकापाकिस्तान सम्बन्धका जानकार तथा अमेरिकी शान्ति संस्थाका वरिष्ठ विज्ञ मोइद युसुफले विदेशमन्त्रीको पछिल्लो भ्रमणले गहिरो अविश्वास उत्पन्न भएको जनाए । उनले भने, अमेरिका पाकिस्तानको आतंकवादसम्बन्धी प्रतिबद्धताभन्दा पनि कार्यको प्रतीक्षा गरिरहेको छ । उनले पाकिस्तानको अफगान नीतिले पनि अमेरिका तथा पाकिस्तानसँगको सम्बन्ध भर पर्ने जनाए ।"
साउदीमा क्षेप्यास्त्र प्रतिरक्षा प्रणाली,वासिङ्टन (बीबीसी) अमेरिकाले साउदी अरबमा आधुनिक क्षेप्यास्त्र प्रतिरक्षा प्रणाली थाड जडान गर्ने भएको छ । अमेरिकी विदेश मन्त्रालयले १५ अर्ब डलर बराबरको थाड भनिने टर्मिनल हाई एल्टिच्युड एरिया डिफेन्स प्रणाली बिक्री गर्ने सम्झौताले राष्ट्रिय सुरक्षा र विदेश नीतिसम्बन्धी स्वार्थको प्रवद्र्धन गर्ने जनाएको छ ।उसले अरब क्षेत्रमा इरानबाट हुन सक्ने सुरक्षा खतराको सामना गर्न पनि त्यसबाट सघाउ पुग्ने बताएको छ । साउदी अरबले रूससँग हवाई प्रतिरक्षा प्रणाली खरिद गर्ने सम्झौता गरेको एक दिनपछि अमेरिकाले उक्त सम्झौतालाई अनुमोदन गरेको हो ।पेन्टागनको एक सुरक्षा निकायले सम्झौताले अरब क्षेत्रमा सैन्य सन्तुलनलाई असर नपार्ने दाबी गरेको छ । उत्तर कोरियाको सम्भावित क्षेप्यास्त्र आक्रमणबाट जोगाउन दक्षिण कोरियामा हाल थाड प्रणाली राखिएको छ । तर धेरै दक्षिण कोरियालीले त्यसको विरोध गर्दै आएका छन् ।
अमेरिकामा नयाँ स्वास्थ्य नीति,वासिङ्टन (बीबीसी) अमेरिकी राष्ट्रपति डोनाल्ड ट्रम्पले नयाँ स्वास्थ्य नीतिको घोषणा गरेका छन् । नयाँ नीतिका कारण करिब ६ करोड अमेरिकी महिला प्रभावित हुने जनाइएको छ । नयाँ नीतिअनुसार रोजगारदाता र बिमा कम्पनीले धार्मिक वा नैतिक आधारमा महिलालाई गर्भनिरोधक चक्की वा परिवार नियोजनका अन्य साधन उपलब्ध गराउन बाध्य हुने छैनन् । पूर्वराष्ट्रपति बाराक ओबामाले ल्याएको कानुनअन्तर्गत त्यसो गर्न उनीहरू बाध्य थिए । नयाँ नीति ट्रम्पको चुनावी प्रतिबद्धताको कार्यान्वयन भएको जनाइएको छ । घोषणाको धार्मिक पुरातनवादीले स्वागत गरे पनि महिला अधिकारवादीले आलोचना गरेका छन् । अमेरिकन सिभिल लिबर्टिज युनियन ले नयाँ नीतिविरुद्ध अदालतमा मुद्दा दायर गरिसकेको छ ।
एकताका पक्षमा प्रदर्शन,"बार्सिलोना (बीबीसी) स्पेनको एकताका पक्षधरले राजधानी म्याड्रिड र बार्सिलोना आयोजना गरेको जुलुसमा दसौं हजार मानिस सहभागी भएका छन् । सहभागीले स्पेनको एकाताका पक्षमा आवाज उठाउँदै क्याटालान समस्या वार्तामार्फत समाधान गर्नुपर्ने बताएका थिए । उनीहरूले बोकेका प्लेकार्डमा लेखिएको थियो, स्पेन यस देशका नेताभन्दा निकै राम्रो छ, आउनुहोस् वार्ता गरौं । पछिल्लो समय राजनीतिक संकट गहिरिँदै गएपछि कतिपय व्यवसायीले क्याटालान क्षेत्र छाडेको जनाइएको छ । स्पेनको ठूलो बैंकिङ क्षेत्रको नियामक निकाय काइक्सा फाउन्डेसन ले पाल्मा डे माल्लोर्सामा रहेको मुख्यालयमा केन्द्रित हुने बताएको छ । क्याटलोनियाका सरकार प्रमुख कार्लस पुइगडेमोन्टले आइतबारको संसद् बैठकले क्याटालोनिया स्पेनबाट स्वतन्त्र भएको घोषणा गर्ने बताएका थिए । तर गतआइतबार भएको विवादास्पद जनमतसंग्रहलाई स्पेनको संवैधानिक अदालतले असंवैधानिक घोषणा गरिसकेको छ । साथै अदालतले आइतबारको क्याटालान संसद्को बैठक पनि स्थगित गरिसकेको छ । उनले आगामी मंगलबार क्याटालोनियालाई स्वतन्त्र घोषणा गर्ने बताएका छन् । क्याटालान अधिकारीका अनुसार जनमतसंग्रहमा ९० प्रतिशत मतदाताले अलग राज्यको पक्षमा मतदान गरेका थिए । जनमतसंग्रह रोक्न स्पेनी प्रहरीले बल प्रयोग गर्दा करिब ९ सय मानिस घाइते भएका थिए । सरकारले शुक्रबार मात्रै त्यसका लागि क्याटालान जनतासँग माफि मागिसकेको छ । त्यसका बाबजुद नेताहरूले स्पेनबाट क्याटालोनियालाई अलग बनाएरै छाड्ने संकल्प लिएका छन् । क्याटालोन नेताहरू राज्यद्रोहमा संलग्न रहेको भनी स्पेनी राजा फेलिप छैटौंले आरोप लगाएका थिए । उनले भिडन्तको अवस्था आउन नदिन अन्तर्राष्ट्रिय मध्यस्तताका लागि अपिलसमेत गरेका छन् । स्पेन सरकारले वक्तव्यमार्फत क्याटालान नेताको ब्ल्याकमेलिङ अस्वीकार्य भएको जनाउँदै वार्ताका लागि कानुनको पालना पहिलो सर्त भएको बताउँदै आएको छ । स्पेनबाट अलग भए क्याटालोनियाको अस्तित्वबारे समेत बहस सुरु भएको छ । क्याटलोनियासँग छुट्टै प्रहरी, संसद्, झन्डा र सरकार प्रमुख भएका कारण क्याटलोनिया एउटा स्वतन्त्र राष्ट्रका रूपमा स्थापित हुन सक्ने जनाइएको छ । त्यसैगरी, क्याटालोनियासँग दूरसञ्चार नियामक निकाय, विद्यालय, स्वास्थ्यजस्ता महत्त्वपूर्ण सार्वजनिक सेवाको प्रबन्ध पनि छ । यद्यपि स्वतन्त्र भएपछि क्याटलोनियामाथि सीमा व्यवस्थापन, केन्द्रीय बैंक, अन्तर्राष्ट्रिय सम्बन्धको स्थापनालगायत महत्त्वपूर्ण कार्य गर्न बाँकी छन् । जुन हाल म्याड्रिडले व्यवस्थापन गर्दै आएको छ । तर अलग राष्ट्र भएसँगै यी सम्पूर्ण व्यवस्थापनका लागि क्याटलोनियाले आर्थिक भार बहन गर्न भने कठिन देखिन्छ ।"
अन्त:शुल्क र भ्याटको १५ प्रतिशत स्थानीय तहलाई,"नयाँ संविधानमा जेठ १५ गते नै केन्द्रीय अर्थमन्त्रीले बेजट (राजस्व र व्ययको अनुमान) पेस गर्नुपर्ने अनिवार्य व्यवस्थाजस्तै प्रदेश र स्थानीय तहको बजेटका लागि विधेयकले मिति किटान गरिदिएको छ । पूर्वअर्थमन्त्री पाण्डेका अनुसार असार १ गते प्रदेश र १० गते स्थानीय तहले बजेट सार्वजनिक गर्नुपर्ने व्यवस्था गरिएको छ । प्रदेशको अर्थमन्त्रीले प्रत्येक वर्ष असार महिनाको १ गतेभित्र आगामी आर्थिक वर्षको राजस्व र व्ययको अनुमान प्रदेश सभामा पेस गर्नुपर्नेछ, विधेयकमा भनिएको छ, गाउँपालिका र नगर कार्यापालिकाले प्रत्येयक वर्ष असार महिनाको १० गतेभित्र आगामी आर्थिक वर्षको राजस्व र व्ययको अनुमान सम्बन्धित सभामा पेस गर्नुपर्नेछ ।राजस्व र व्यय सम्बन्धित संसद् तथा सभाले असार मसान्तअगावै पास गरेमा साउन १ गतेबाट खर्च गर्न मिल्नेछ । यदि विचाराधीन रहेमा हालको अभ्यासअनुसारै बजेटको एक तिहाइभन्दा बढी नहुने गरी पेस्की खर्च गर्न पाउने व्यवस्था गरिएको छ ।माथिल्लो निकाय तथा अन्य विभिन्न स्रोतबाट प्राप्त रकम बजेटमा व्यवस्था नगरी खर्च गर्न नपाउने विधेयकमा जनाइएको छ । आफ्नो बजेटमा व्यवस्था गरी सम्बन्धित व्यवस्थापिकाबाट त्यस्तो बजेट स्वीकृत भएपछि मात्र खर्च गर्नुपर्नेछ, विधेयकमा भनिएको छ । यसका साथै सार्वजनिक खर्चका अनुमानित विवरणसमेत तयार पार्नुपर्नेछ । विवरण तयार पार्दा चालु खर्च, पुँजीगत खर्च, वित्त व्यवस्थापनका लागि आवश्यक पर्ने रकमसमेत छुट्याउनुपर्नेछ, विधेयकमा भनिएको छ ।कुनकुन शीर्षकमा कति रकम पाउने नपाउने भन्ने विषयमा प्रदेश र स्थानीय तहको सरकारलाई अन्योल हुन नदिन फागुन मसान्तमै त्यसको प्रतिबद्धता केन्द्र सरकारले गरिदिनुपर्ने व्यवस्थासमेत गरिएको पूर्वअर्थमन्त्री पाण्डेले बताए । प्रदेशलाई संघ, स्थानीय तहलाई प्रदेश र संघले बजेट दिने हो, उनले भने, प्रदेशलाई संघ, स्थानीय तहलाई प्रदेश र संघले आगामी आर्थिक वर्षका लागि कति बजेट दिने भनेर फागुनभित्रै परिपत्र गरी भनिदिनुपर्नेछ । योजना छनोट तथा बजेटको सुनिश्चितता र सोहीअनुसारको कार्यक्रमका लागि उक्त व्यवस्था गरेको उनले बताए ।"
काम थालेदेखि नै सञ्चयकोष र उपदान पाउने,"काठमाडौं कामदारले काम थालेको दिनदेखि नै सञ्चयकोष र उपदान पाउने व्यवस्था भएको छ । यो सुविधा पाउनका लागि अब स्थायी हुनुपर्ने छैन ।नयाँ श्रम ऐन२०७४ ले सबै कामदारलाई सामाजिक सुरक्षाको व्यवस्था गरेको हो । नयाँ श्रम ऐन गत भदौ १९ गतेबाट लागू भइसकेको छ । यसअघिको ऐनले कामदार स्थायी भइसकेपछि मात्रै सञ्चयकोष र उपदान पाउने व्यवस्था थियो । श्रम ऐनअनुसार पारिश्रमिक लिई रोजगारदाताका लागि शारीरिक वा बौद्धिक कार्य गर्ने कामदार वा कर्मचारी वा जुनसुकै पदनाम दिई काम गरेकाले यी सुविधा पाउनेछन् । स्थायी र अस्थायी कामदारको सट्टा अबदेखि नियमीत, कार्यगत, समयगत आकस्मिक र आंशिक कामदारको रूपमा वर्गीकरण गरिएको छ । यी कामदारले आधारभूत पारिश्रमिकबाट दस प्रतिशत रकम कट्टा गरी सो रकममा शतप्रतिशत रकम थप गरी सञ्चयकोषबापतको रकम जम्मा गर्नुपर्नेछ । त्यस्तै आधारभुत पारिश्रमिकको आठ दशमलव ३३ प्रतिशत बराबरको रकम उपदानबापत जम्मा गर्नुपर्नेछ । यदि सञ्चयकोष र उपदानको रकम जम्मा गर्न नसकिने भए प्रत्येक महिना तलबमै थप गरी दिनुपर्ने ऐनमा उल्लेख छ । घरेलु कामदारले समेत यी सुविधा पाउनेछन् । प्रत्येक श्रमिकले काम गरेकै दिनदेखि सञ्चयकोष र उपदान पाउने व्यवस्थाले स्थायी र अस्थायी भनेर विभेद हुनुपर्ने अवस्था हट्यो, श्रम मामिलाका जानकार अधिवक्ता रमेश बडालले भने, नयाँ ऐन कार्यान्वयनसँगै कामदारको सामाजिक सुरक्षाको ग्यारेन्टी भएको छ । यो ऐन घरेलु कामदारदेखि एक जना मात्र कामदार रहेका समेत सबै प्रतिष्ठान, गुठी, निजी फर्म, साझेदारी फर्म, सहकारी संस्थामा लागू भएको छ । यसअघि १० जना कामदार रहेका प्रतिष्ठानमा मात्रै श्रम ऐन लागू हुन्थ्यो । ऐनले औपचारिक क्षेत्रसरह अनौपचारिक क्षेत्रमा कार्यरत कामदारलाई पूर्ण रूपमा समेटेको छ । ऐनले चिया बगान, निर्माण व्यवसाय, यातायात श्रमिक, पर्यटनसँग सम्बन्धित श्रमिक, घरेलु श्रमिक, मौसमी प्रतिष्ठानलगायतका लागि विशेष व्यवस्था गरेको छ । ऐनले नियमित, कार्यगत, समयगत, आकस्मिक र आंशिक कामदारको कामको वर्गीकरणसमेत गरिदिएको छ । रोजगारदाताले कुनै खास काम वा सेवा किटान गरी सो सम्पन्न गर्न तोकेर दिनेलाई कार्यगत, निश्चित समयावधि तोकी सो अवधिभित्र कुनै सेवा प्रदान गर्न वा काम सम्पन्न गर्ने गरी दिनेलाई समयगत, एक महिनाको अवधिमा सात दिन वा सोभन्दा कम अवधिको आकस्मिक र हप्तामा ३५ घण्टा वा सोभन्दा कम काम गर्नेलाई आंशिक कामदार भनिएको छ । यी सबैले सञ्चयकोष र उपदान पाउने व्यवस्था गरेको छ । नयाँ व्यवस्थाले रोजगारदाताले कामदारको कम्तीमा वार्षिक एक लाख रुपैयाँ बराबरको औषधि उपचार बिमा गराउनुपर्ने, जुनसुकै प्रकारको दुर्घटनालाई समेटने गरी कम्तीमा सात लाख रुपैयाँ बराबरको दुर्घटना बिमा गराउनुपर्नेछ । श्रम ऐनले रोजगार करारपत्रमा उल्लेख भएअनुसारको समयमा तलब भुक्तानी गर्नुपर्ने व्यवस्था गरेको छ । एक वर्षको सेवाअवधि पूरा गरेको श्रमिकले मासिक रूपमा पाउने आधारभूत पारिश्रमिकको कम्तीमा आधा दिनको पारिश्रमिक बराबरको रकम प्रत्येक वर्ष वार्षिक तलब वृद्धि (ग्रेड) पाउनेछ । ऐनले काम नगरेको दिनको परिश्रमिक दिन नपर्ने व्यवस्था गरेको छ । यसअघि रोजगारदातालाई यो सुविधा दिइएको थिएन । महिला कामदारलाई बिहान ६ देखि बेलुका ६ बजेबीच मात्रै काममा लगाउन पाउने यसअघिको व्यवस्था हटाएको छ । महिलालाई थप सुविधा दिँदै सूर्यास्त भएपछि वा सूर्योदय हुनुभन्दा अघि काममा लगाउनुपरेमा यातायातको सुविधा, कार्यस्थलमा यौन दुव्र्यवहार गर्नेमाथि कारबाही, ७ महिनामाथिको गर्भपतन भएमा प्रसूति बिदा, सासूससुराको मृत्यु भएमा पनि पारिश्रमिकसहितको किरिया बिदा थपेको छ । नयाँ श्रम ऐनले कामदारलाई काममा लगाउने व्यक्तिलाई रोजगारदाताको रूपमा लिएको छ । ५५ वर्ष रहेको अनिवार्य अवकाश उमेर बढाई ५८ वर्ष बनाइएको छ । अनिवार्य अवकाशको उमेर नियमित रोजगारीमा रहेको श्रमिकका लागि मात्र लागू हुन्छ । अरूलाई सो उमेरपछि काम गर्न बाधा हुँदैन ।"
टिमुर टिप्ने चटारो,"म्याग्दी यहाँका किसानलाई यति बेला खोल्सा, पाखो र बारीका कान्लामा आफैं उम्रेका टिमुर टिप्ने चटारो छ । पाक्ने सिजन भएकाले तीन दर्जन वन उपभोक्ता समितिहरू टिमुर व्यापारमा लागेका छन । वन कार्यालयका अनुसार जिल्लामा टिमुर बिक्रीबाट करिब १० लाख रुपैयाँ भित्रिने गरेको छ । पछिल्ला दुई वर्षमा कृषकले ८० केजी टिमुर जर्मनीको बजारमा निर्यात गरे आम्दानी गरेका थिए । सबैभन्दा बढी बेनी नगरपालिका ९ घतान क्षेत्रमा टिमुरको व्यावसायिक उत्पादन हुने गरेको छ ।केही वर्षअघिसम्म बोट देख्यो कि काटेर फाल्थ्यौं, अहिले खोल्सीमा आफैं उम्रेको त्यही टिमुरले दसैंमा मासुभात खान र केटाकेटीलाई नयाँ कपडा फेर्न सजिलो बनाएको छ, तोरीपानीकी रेउमाया परियारले भनिन्, एउटै बोटबाट आठ हजारको टिमुर बेचेँ । हामी गरिबको गर्जो टरेको छ ।टिमुरको मूल्य बोटमै एक हजार प्रतिकेजी छ । मुस्ताङको जोमसोम र पोखरा, घोडेपानी, घान्द्रुकजस्ता पर्यटकीय क्षेत्रमा भने प्रतिकेजी तीन हजारसम्ममा किनबेच हुन्छ । परम्परादेखि मुस्ताङी जाडो छल्न बेंसी झर्ने र फर्कंदा टिमुर लैजाने गरेका भए पनि हिजोआज सहरका रेस्टुरेन्ट र होटलमा माग बढी छ । थोरै लगानीमा राम्रो आम्दानी देखेपछि उद्योग वाणिज्य महासंघले नेपाल सरकारसँगको साझेदारीमा म्याग्दीलाई मसलादार टिमुरको व्यावसायिक खेतीका लागि एक जिल्ला एक उत्पादन कार्यक्रम पनि लागू गरेको छ । हाल बेनी नगरपालिकाको पुलाचौर, घतान, अन्नपूर्ण गाउँपालिकाको घार, दाना, नारच्याङ, रहुगंगा गाउँपालिकाको बेग, भगवती, पिप्ले, दग्नाम, धौलागिरी गापाको ताकम, मुदी, मराङ र मालिकाको दरबाङ क्षेत्रमा टिमुरको व्यावसायिक खेती थालिएको छ । तिखा काँडा भएको बोटमा सानासानाा दाना हुने टिमुरलाई अचार, चट्नी र मासुमा मसलाको रूपमा प्रयोग गरिन्छ । टिमुर जाडोमा शरीरलाई ताप दिने, हाडजोर्नी, पेट दुख्दा र लेक लाग्ने (हाई अल्टिच्युट) मा ओखतीको रूपमा प्रयोग गरिन्छ । यहाँका कृषकले टिमुर मात्रै होइन यसका बेर्ना बेचेर पनि राम्रो आम्दानी गर्ने गरेका छन् । यो वर्ष टिमुरका बेर्ना बिक्रीबाट धौलागिरी गाउँपालिका ५ ताकमका समबहादुर थापाले सर्वाधिक ३ लाख ८ हजार नगद आम्दानी गरेका छन् । थापाको नर्सरीबाट वन कार्यालयले १५ हजार ४ सय बिरुवाको २० रुपैयाँ गोटामा खरिद गरेको हो । यसैगरी, बेनी नगरपालिका ६ की मनकुमारी घर्तीले ४ हजार ५ सय बिरुवा बिक्री गरेकी छन् । वन कार्यालयले गत साउनसम्म २७ हजार ८ सय टिमुरका बिरुवा खरिद गरी वितरण गरेको जनाएको छ । कार्यालयले ३० वटाभन्दा बढी टिमुरका बोट रोप्ने कृषकलाई प्रतिबिरुवा ५० रुपैयाँ प्रोत्साहन अनुदान दिने गरेको छ । टिमुर बिरुवा उत्पादन, ढुवानी तथा रोपणमा १३ लाख २८ हजार खर्च भएको वन कार्यालयले जनाएको छ । एक जिल्ला एक उत्पादन कार्यक्रमअन्तर्गत बर्सेनि हजारौं संख्यामा टिमुरका बिरुवा उत्पादन र रोपणमा गरेका छौं, टिमुर खेती कार्यक्रम हेर्ने सहायक वन अधिकृत राजकुमार ठाकुरले भने, खेर गइरहेको सामुदायिक वन र निजी खाली पाखो खरबारीमा टिमुर खेती अभियान चलाएका छौं । बजारमा राम्रो मागसँगै फलेपछि बेच्न समस्या नभएकाले किसान पनि टिमुर लगाउन उत्साहित रहेको उनले बताए ।"
तरकारीको बिमा नगराउँदा मर्का,"दार्चुला (कास) तरकारीको बिमा नगराउँदा व्यावसायिक तरकारी खेतीमा आबद्ध किसान मर्कामा परेका छन् । तरकारीमा ठूलो लगानी गरे पनि त्यसको बिमा नहुँदा विभिन्न समयमा कृषकहरू नोक्सान बेहोर्ने गरेका छन् ।महाकाली नगरपालिका ९ का विक्रमसिंह सामन्तले काँक्रा, गोलभेंडालगायत विभिन्न किसिमका तरकारी खेती गरिरहेका छन् । झन्डै ८० रोपनी क्षेत्रफलमा करिब १२ सय बोट गोलभेंडा, १५ सय बोट काँक्रा, ५ सय बोट काउली र ८ सय बोट भन्टा लगाएको बारीमा एक महिनाअघि वर्षाले नष्ट गरेपछि उनको तरकारी व्यवसाय संकटमा परेको छ । तरकारी व्यवसाय घाटामा गएको छ । सबै मिलाएर ५ हजार बोट लगाएको बारीमा अहिले ५ सय बोट पनि छैनन्, उनले भने, तरकारी बाली मुसलेधारे पानी परी सखाप पार्यो ।प्रचारप्रसारको अभावले व्यावसायिक तरकारी खेती गर्दै आएका किसानहरूले आफ्नो बालीको बिमा गराएका छैनन् । कृषि विकास कार्यालयका अनुसार जिल्लामा अहिलेसम्म कसैले पनि कृषि बालीको बिमा गराएको छैन । किसानलाई सबैको बालीको बिमा गराउन सकिन्छ भन्ने जानकारी नहुँदा बालीको बिमा नगराएको हुन सक्ने कृषि प्राविधिक हरिदत्त जोशीले बताए । व्यावसायिक किसान नारा धामीले भनिन्, धेरै मिहिनेत गरी फलाएको तरकारी वर्षाले सखाप गर्दा बारीमा अहिले हेर्दा माटो मात्रै छ । यसरी नै असिनापानीले नोक्सानी भए अब तरकारी खेती गर्न पनि डर लागिरहेको उनले भनिन् । कृषि बालीको बिमा गर्न किसानलाई धेरै प्रक्रिया पुर्याउनुपर्दा झन्झटिलो भएको किसानहरूको भनाइ छ । जिल्ला कृषि कार्यालयको प्रतिक्रियापछि किसान तरकारी खेती गर्न नसक्ने अवस्थामा पुगेका छन् । कार्यालयबाट गत वर्ष कृषि बालीमा भएको क्षति विवरण विभागलाई बुझाएपछि त्यसको १ प्रतिशत मात्र बजेट यो वर्ष प्राप्त भएको कार्यालयले जनाएको छ ।"
धानमा राते रोग फैलियो,"भरतपुर बाला लाग्नुपर्ने धानमा रोग लागेपछि यहाँका किसान चिन्तित छन् । रोगले यस वर्ष धानको उत्पादन घट्ने कृषि कार्यालयले जनाएको छ । जिल्लाको पश्चिम क्षेत्रको आधाभन्दा बढी क्षेत्रफलमा लगाइएको धानमा राते रोग देखिएको हो । रोग लागेर बोट नसप्रने र बाला नलाग्ने भएपछि उत्पादन घट्ने निश्चित भएको किसानहरूले बताए । भरतपुर ६ स्थित गीतानगर, पारसनगर, जगतपुर, पटिहानीलगायत क्षेत्रमा रोगले नोक्सान गरेको छ । रोग नियन्त्रण गर्न मल, पानी र औषधि प्रयोग गरे पनि नियन्त्रणमा आउन सकेको छैन । गीतानगरका रूपलाल यादवले ३ बिघा खेत ठेक्कामा लिएर धान लगाएका छन् । तर धानै नफल्ने स्थिति भएपछि उनी निराश छन् । जग्गा धनीलाई कसरी रकम तिर्ने भन्ने चिन्ता छाएको उनले बताए । यादवले वर्षको १ लाख २० हजार तिर्ने गरी जग्गा भाडामा लिएका हुन् । सुरुमा बाला रातो हुँदा खासै चासो दिएनौं, उनले भने, अहिले सबै धान रातै भएको छ । बाला लाग्नुपर्ने बेला बोट तलदेखि माथिसम्म सुकेको छ । कृषि प्राविधिक अहिलेसम्म नपुगेको उनले गुनासो गरे । मुख्यबाली धान नोक्सान भएको छ । कृषि प्राविधिकका अनुसार धानमा सेतो भुसुनाजस्तो कीराले खाएर रातै पार्छ । यसले बाला लाग्न दिँदैन । दुलो पर्ने, पात पहेंलो रातो हुने समस्या छ । जिल्लाको पूर्वी क्षेत्रमा चिठलाइट, मरुवा, नेक ब्लास्टको प्रकोप बढी छ । मन्सुली र सावित्री धानमा प्रकोप बढी देखिएको जिल्ला कृषि विकास कार्यालयका प्रमुख सुधीर श्रेष्ठले बताए । जिल्लाका ५० प्रतिशत किसानको धानबालीमा रोग देखा परेको छ, उनले भने, रोग र क्षतिको विवरण संकलनमा प्राविधिक टोली खटिएको छ । किसान रोगकाबारेमा जानकारी गराउन दैनिक कार्यालय धाउन बाध्य छन् । किसानले प्राविधिक र केहीले आफैं औषधि किनेर छर्कंदै आएका छन् । तर कुनै सुधार नआएको किसान बताउँछन् । यो वर्ष पश्चिम क्षेत्रका किसानले ढिला धान रोपेका थिए । तापक्रमका कारणले रोग लागेको बाली संरक्षण अधिकृत श्रीकृष्ण न्यौपानेले बताए । औषधि छर्कनुको विकल्प छैन, उनले भने । भुसुनाजस्ता देखिने सेता भिंगाले रोग फैलाएको न्यौपानेले बताए । उनले गीतानगर क्षेत्रका किसानको खेतमा गई रोगबारे जानकारी लिएका छन् । यस वर्ष ब्लास्ट, शिट ब्लाइट र मरुवा ब्लास्ट रोगसमेत देखा परेकाले लक्ष्यअनुसार उत्पादन नहुने कृषि कार्यालयले जनायो । कार्यालयले यस वर्ष १ लाख २५ हजार टन धान उत्पादन हुने लक्ष्य लिएको थियो । जिल्लामा २९ हजार हेक्टर क्षेत्रमा धान लगाउने गरिएको छ । गत वर्ष बाला लाग्ने समयमा धानमा रोग लागेपछि कृषि प्राविधिकले अर्को यस सिजनमा सावित्री जातको धान नलगाउन सुझाव दिएका थिए । कतैकतै भने फडके कीराको प्रकोप देखा परेको छ । यहाँको शक्तिखोर, खैरहनी, रत्ननगर क्षेत्रका किसानको रोगले धानमा बाला कम लागेको छ । मसिनो कीराको बासस्थान धानको पात हो, गीतानगरका किसान भण्डारीले भने, पात चुसेर सुकाउँछ र रातो बनाएपछि बाला लाग्दैन ।"
पाइलटबिनै हवाई ट्याक्सी उडाउने तयारी,"काठमाडौं सडकहरूमा बिना चालककै ट्याक्सी गुड्ने कुरा तपाईहरूले सुन्नुभएकै होला । ड्राइभरलेस त्यस्ता कारट्याक्सीलाई मोडिफाइड गर्न विभिन्न कम्पनीहरू अहोरात्र खटिरहेका छन् । सडकमा उतार्न यसका लागि तँछाडमछाड भइरहेकै बेला हवाई ट्याक्सी (एयर ट्याक्सी) उडाउने तयारी सुरु गरिएको छ । सुन्दा अपत्यारिलो लागे पनि अबको तीन महिनाभित्रै दुबईमा हावामा उड्ने ट्याक्सीको व्यावसायिक परीक्षण हुँदै छ । हावामा बिना पाइटलको यात्रा ? यो कुरो सुनेर तपाईंमध्ये धेरैको जीउ सिरिङ्ग पक्कै भएको होला । डर लाग्नु स्वाभाविकै पनि हो । किनभने हाम्रा वरपर रहेका कम्तीमा एक जना, जो कहिले पनि हवाई यात्रा गरेका छैनन, एभियोफोबिया (विमानमा चढ्नबाट डराउने) रोगले ग्रसित हुन्छन् । त्यो पनि व्यापारिक विमानमा, जसमा लाइसेन्स लिएका पाइलट हुन्छन् । तर बिनापाइलट हवाई ट्याक्सीमा यात्रा ? ओहो, त्यो त झनै डरलाग्दो भन्नेहरू धेरै निस्किन सक्छन् । तर, डराउनु पर्दैन, सुरक्षित यात्रा गर्न सकिने हवाई ट्याक्सी बनाउँछौं, निर्माता कम्पनीहरूको दाबी पनि रहँदै आएको छ । पाइलटविहीन हवाई ट्याक्सी बनाउन जुटेका कम्पनीहरू विश्वमा चार जति छन् । तिनीहरूबीच पहिलो को बन्ने ? भन्ने प्रतिस्पर्धा नै चलेको छ । दुबईले ती सबैलाई उछिन्ने देखिएको छ । उसले पाइलटविहीन स्काई ट्याक्सीको परीक्षण शीघ्र गर्ने घोषणा गर्दै यसको तयारी थालिसकेको छ । टेक कम्पनीले दैनिक यात्राका लागि ड्रोन कम्पर बनाउन जुटेको हो । हावामा ड्रोन ट्याक्सी उडाउने दौडमा दुबईलाई कसैले उछिन्न नसकोस् भनेर यसमा लागेको बताइएको छ । यसका लागि अघिल्लो जुनमा दुबईको सडक तथा यातायात प्राधिकरण (आरटीए) ले जर्मन स्टार्टअप कम्पनी भोलोकोपर सँग सम्झौतासमेत गरिसकेको छ । त्यसैले यसै वर्षको अन्त्यसम्ममा पाइलटविहीन ड्रोन एयर ट्याक्सीको निर्माण थाल्ने र त्यसलगत्तै परीक्षण गर्ने उसको उद्घोष आएको हुनुपर्छ । कम्पनीले लगानीकर्तासमेत खोजिसकेको छ । एउटा कम्पनीले उसलाई २ करोड ५० लाख युरो उपलब्ध गराउने भएको छ । जर्मन कार उत्पादक डेम्लर ले उसलाई सघाउादै छ । डेम्लर ले दुई जना यात्रुसहित उड्न सक्ने १८रोटर क्राप्ट निर्माण गरिदिने लक्ष्यका साथ अघि बढेको हो । कम्पनीको प्रोमोसनल भिडियोअनुसार भोलोकोप्टर ले सय किमि प्रतिघण्टाको गतिमा आधा घण्टासम्म आकाशमा उड्ने ट्याक्सी बनाउनेछ । उक्त ट्याक्सीमा नौवटा जति स्वतन्त्र ब्याट्री प्रणाली जडान गरिनेछ । ती ब्याट्रीहरूले ३० मिनेटको यात्रालाई पावर संकटबाट मुक्त राख्ने दाबी कम्पनीको छ । यसैगरी, त्यो कोपरमा आपात्कालीन अवस्थाका लागि प्यारासुटसमेत राखिने पनि भनिएको छ । तथापि यात्रुलाई प्यारासुटको आवश्यकता नपर्ने गरी कोपरको विकास गरिँदै छ । दुबईको आरटीएले चीनको इहाङ्गसँग मिलेर यस्तै प्रकृतिको काम गरिसकेको छ । उसले ड्रोन निर्माताको एकल यात्रु बोक्ने इहाङ १८४ को हवाई बाहनको परीक्षण गरिसकेको हो । यसो त, संयुक्त अरब इमिरेट्सको सबैभन्दा ठूलो सहर दुबईले यसका लागि कडा प्रतिस्पर्धा गर्नुपर्ने देखिन्छ । किनभने पूरै विश्व एयरक्याबका लागि जोडतोडका साथ लागिपरेको स्थिति छ । यसै वर्षको फेब्रुअरीमा सवारीसाझा गर्ने ठूलो कम्पनी उबर ले नासाका प्रमुख प्राविधिक मार्क मुरेलाई हवाईक्याब बनाउनका लागि दु:ख दिइसकेको छ । उनलाई कम्पनीले आफ्नो परियोजनाको विकासका लागि अनडिमान्ड सहरी हवाई परिवहन मा काम गर्न हालै नियुक्त गरेको हो । यसैगरी, एयरबस, फ्रान्सेली विमान निर्माताले पनि प्रोटोटाइप एयर ट्याक्सी भ्याहाना को परीक्षण यसै वर्षको अन्त्यसम्ममा सुरु गर्ने जनाइसकेको छ । उसले सम्भवत: २०२० सम्ममा भ्याहाना तयार गरिसक्ने दाबी गरेको छ । स्काईक्याब वा स्काईकोपर जे भने नि यसको निर्माण जासुसी गर्नका लागि उपयोगमा ल्याउने सकिने तत्काल भनिए पनि दैनिक यात्रामा समेत प्रयोग गर्न सकिने गरी कम्पनीहरूले काम गरिरहेका छन् । सहरी क्षेत्रमा दिनप्रति दिन बढदो ट्राफिक जामबाट उन्मुक्ति पाउन यस्तो हवाईट्याक्सी उपयोगी हुन सक्छ । बीबीसीका अनुसार ब्राजिलको साओ पाउलो सहर ट्राफिक जामका लागि एउटा उदाहरण हुन सक्छ । संसारकै सबैभन्दा धनी सहरमध्ये १० औं स्थानमा रहेको यो सिटीमा १८० किमिसम्मको लामो लाइन लाग्ने गर्छ । कहिलेकाहीं त २९५ किमिसम्मै यो फैलिएको हुन्छ । हामी भने केही समय मात्रै पनि ट्राफिक जाममा पर्यौं कि सरकारदेखि ट्राफिक प्रहरीलाई सराप्न थालिहाल्छौं । सडकमा सवारीको चाप बढदो छ, अझ सडकको अव्यवस्थित निर्माणले त जाम बढाएकै छ । सडक ढाक्नेओगट्ने अत्यधिक साधनहरूले हुने जामले धेरै पटकपटक सर्वसाधारणले सास्ती खेपेकै छन् । त्यसैले हवाईट्याक्सी व्यस्त सहरका सडकहरूमा दैनिक यात्रा गर्नेहरूका लागि एउटा वरदान हुन सक्छ । तर, त्यसका लागि केही वर्ष अझै पर्खिनुपर्ने हुन सक्छ । काठमाडौंको सर्वाधिक जाम हुने सडकमा केबलकार चलाउने, मेट्रो रेल गुडाउनेजस्ता भाषण नेपालीहरूले सुनेकै छन् । तर, यी भाषणको कार्यान्वयन हुनुभन्दा पहिले नेपालीले राजधानीको आकाशमा फुत्तफुत्त हवाईट्याक्सी उडिसक्नेछन् । कछुवाको गतिमा नेपालमा हुने विकास निर्माण र विश्वमा द्रुतगतिमा भइरहेको प्रगति तथा विकासले पनि यो सम्भाव्यतालाई पुष्टि गर्छ । अहिले एउटा शब्द मेगालापोलिजस खुबै प्रयोग गर्न थालिएको छ । अत्यधिक जनघनत्व भएका सहरहरूको संख्या बढ्नु र त्यहाँ बन्ने गरेका ठूल्ठूला कम्प्लेक्सहरूको तीव्र गतिमा हुने विकासका लागि यो शब्दको प्रयोग गरिएको पाइन्छ । मेगालापोलिजस का कारण एयर ट्याक्सीले मानिसहरूको कल्पनामाथि कब्जा गर्न सक्छ भन्ने कुरा ढुक्कका साथ भन्न सकिन्न । तर पनि प्राविधिक तथा कम्पनीहरू यो क्षेत्रको विकासमा जुटेकै छन् । परिणामस्वरूप इहाङ्गद्वारा एक यात्रु, भोकोप्टरमा दुई, सिटी एयरबसमा चारदेखि ६ जना यात्रु बोक्ने गरी एयर ट्याक्सीको निर्माण हुने निश्चित बनेको छ । यीमध्ये सबै कम्पनीले विद्युत् प्रबर्धन कसरी गर्ने भन्नेतिर बढी जोड दिइरहेका छन् । हरियाली र शान्त वातावरणमा ठीक समयमै यात्रु गन्तत्वमा पुगुन् भन्ने उद्देश्यसमेत यी कम्पनीहरूको छ । यसमा प्रयोग गरिएको हरिजन्टल (क्षितिजत्तर) रोटर प्रविधिले जनघनत्व बढी भएका सहरहरूमा भर्टिकल उडान भर्न र अवतरणमा सहयोग पुग्छ । त्यस्तै, यो बनाउन उपयोगमा ल्याएका कार्बन फाइबरजस्ता मिश्रित सामग्रीहरूले यसको तौल कम बनाउन सहयोग गर्नेछ । कम तौल भएको अवस्थामा ऊर्जाको समेत बचत हुने विज्ञहरू बताउाछन् । तर, यसलाई व्यवहारमा कसरी उपयोगमा ल्याउन सकिन्छ र यो कति सस्तो हुन्छ भन्ने कुराचाहिँ हेर्नुपर्ने हुन्छ । उबर कम्पनीका मुरेका अनुसार हवाईट्याक्सीको मूल्य तीन वा चार यात्रु बोक्ने कार जति नै हुन आउँछ अर्थात् उबर एक्सको आजको मूल्यमै यो खरिद गर्न सकिनेछ । शक्ति र तौलको बीच सामन्जस्य कायम गरेर मात्रै व्यापारिक रूपमा यसको उत्पादन गरिनेबारे प्राविधिकहरू ढुक्क रहेका देखिन्छन् । त्यसैले त ब्याट्रीको सपोर्टमा यो कति समय हावामा टिक्न सक्छ भन्ने कुराको पनि लेखाजोखा गरिँदै छ । यसमा प्रयोग गरिने ब्याट्री कति टिकाउ हुन्छ भन्ने कुरोको परीक्षण गर्न भने बाँकी नै छ । मोबाइलमा जस्तै छिनछिनमा ब्याट्री जाने कुरो कसैलाई मन नपरेझैं यसमा पनि ब्याट्रीको अवस्था त्यस्तै रहने हो भने धेरैले त्यति नरुचाउन सक्छन् । खासगरी एयर ट्याक्सीमा यात्रा गरिरहेको अवस्थामा ब्याट्री डाउन हुने संकेतले मात्रै पनि यात्रुलाई झर्को लाग्न सक्ने सम्भावना रहन्छ । यसलाई उन्नत बनाउने सोचमा प्राविधिकहरू लागेका छन् । चीनको इहाङ ड्रोन हालसम्म २३ मिनेट हावामा उड्न सक्छ । अमेरिकी फेडरल एभिएसन एडमिनिस्ट्रेसन (एफएए) नियमनले यस्तो अवस्थामा विमानलाई थप २० मिनेटको इन्धनको आवश्यकता पर्ने जनाएको छ । यसले ड्रोनको व्यापारिक सीमिततालाई प्रभावित पार्न सक्ने आकलनसमेत गरिएको छ । इजरायलको सहरी एरोनाटिक्सका उपाध्यक्ष जानिना फ्रान्केल योएलीले यसैलाई एउटा समस्याका रूपमा चित्रण गरेका छन् । तर मुरे भने ब्याट्रीमा सुधार गर्न सकिने भनाइ राखेका छन् । उनी भन्छन्, ब्याट्रीमा सुधार भएको अवस्थामा सन् २०२३ सम्ममा आकाशमा हवाई ट्याक्सी उडेको हेर्न सकिनेछ । उनका अनुसार यो अवधिमा उबरले पहिलो लटमा ५० वटा एयर ट्याक्सीको निर्माण गरिसक्नेछ । ब्याट्रीको रिचार्जिङ गति र क्षमतामा सुधार भएसँगै विश्वमा इलेक्ट्रिक कार निर्माणमा लगानी हात्तै बढ्नुलाई उनले एउटा उदाहरणका रूपमा लिादै उनी आशावादी छन् । फेरि स्काई ट्याक्सीलाई लामो समय आकाशमै राख्नुपर्छ भन्ने सोच कुनै पनि कम्पनीहरूले राखेको पाइएको छैन । मुरे थप्छन्, लामो ट्रिपका लागि ६० माइलनै यसले पार गर्नुपर्छ भन्ने छैन । यहाँ त रेन्जभन्दा पनि रिचार्जिङ क्षमता नै महत्त्वपूर्ण कुरा हो । रिचार्जिङमा सुधार गर्न सकिने थुप्रै सम्भावना रहेकाले सन् २०२३ सम्ममा थुप्रै स्वचालित हवाई ट्याक्सी विश्व बजारमा आइसक्ने मुरेको तर्क छ । तर त्यसअघि यसमा ५ देखि १० वर्षसम्म डेटा कलेक्सन गर्नुपर्ने र स्काई टयाक्सी आकाशमा सुरक्षित छ वा छैन भनेर मनिटलिङ पनि गर्नुपर्ने आवश्यकतामा उनको जोड छ । यसैबीच दुबईले यो क्षेत्रमा आफ्नो दौड लगाइसकेको छ । शेख मोहम्मद बिन रसिद अल माक्तुमले २०३० सम्ममा २५ प्रतिशत सहरको आम यातायात स्वचालित भइसक्ने बताएका छन् । तर दुबई विमान उडानका लागि त्यति राम्रो हावापानी भएको सहर नभएको दाबी गर्नेहरू पनि छन् । एजेन्सी"
चियालाई अन्तर्राष्ट्रिय बजार अझै असहज,"इलाम गोर्खाल्यान्ड आन्दोलनका कारण साढे तीन महिना दार्जिलिङका चिया कारखाना ठप्प भए । आन्दोलनका कारण चिया कारखाना सञ्चालक, श्रमिकलगायत त प्रभावित भए नै त्यसको असर अन्तर्राष्ट्रिय बजारमा पनि पर्यो । दार्जिलिङबाट नआएपछि चिया खोज्दै कोलकाताका व्यापारी इलामका कृषक र कारखानासम्म पुगे । सानाखाले कारखानाले चिया बेच्ने राम्रै अवसर पनि पाए । तर पश्चिमा बजारको पहुँच बढाउने अवसर भने नेपाली चियालाई गुमेको छ । गोर्खाल्यान्ड आन्दोलन तत्कालका लागि टुंगिएको छ । चिया बगान खुलेका छन् । तर चियाको मुख्य उत्पादन सिजन सकिँदै गएको छ । गुणस्तरीय र विषादीरहित उत्पादन कम हुँदा अन्तर्राष्ट्रिय बजारमा नेपाली चियाको उपस्थितिमा उल्लेख्य सुधार हुन सकेन । दार्जिलिङमा ८३ वटा चिया कारखाना सञ्चालित छन् । ती कारखानाले ८५ लाख किलो तयारी अर्थोडक्स चिया बनाउँछन् । त्यसको ७० प्रतिशत अर्गानिक छ । यो बजार अभाव टार्न पनि कोलकाताका व्यापारीको नजर यहाँ परेको हो । यो वर्ष ५० प्रतिशतभन्दा धेरैले दार्जिलिङको उत्पादन घट्ने आशंका गरिएको छ । इलाम, पाँचथर, झापा र धनकुटालगायत पूर्वका जिल्लामा वार्षिक ५० लाख किलो अर्गानिक चिया उत्पादन हुन्छ । तर यीमध्ये वार्षिक पाँच लाख किलो हाराहारीमा मात्र समुद्रपार पुग्ने गरेको छ । आन्तरिक खपतबाहेक ८० प्रतिशत चिया भारतीय बजारमा निर्भर छ । यसअघि नेपालबाट चिया किन्न अन्कनाउने व्यापारी पनि योपटक चिया कारखानामा पुगेका छन् । तर दार्जिलिङमा जस्तो अन्तर्राष्ट्रिय बजारमा पुग्न सक्ने गुणस्तरको चिया नहुँदा यहाँका कारखानाले धरै फाइदा भने लिन सकेका छैनन् । स्थानीय बजारमा निर्भर हुँदै आएका साना चिया कारखानाको उत्पादनले भने बजार पाएको छ । ठूला कारखानाले नियमितजस्तै पुरानै व्यापारीलाई चिया पठाइरहेका छन् । केही कारखानाले अझ मूल्य बढ्ने आशामा स्टक पनि जारी राखेका छन् । अघिल्लो वर्ष सरदर हरियो पत्तीको प्रतिकिलो २५ रुपैयाँ दिएका ती कारखानाले यो वर्ष ४० रुपैयाँ कायम गरेका छन् । अर्गानिक कारखानाले भने ६० देखि ८० रुपैयाँसम्म दिइरहेका छन् । आफ्नै बजार र गुणस्तरमा केही सुधार गरेकाले अघिल्लो वर्षभन्दा हरियो पत्तीको मूल्य बढाएका छौं, इलाम टीका म्यानेजर ओम काफ्लेले भने, सबै कारखाना र कृषक मिलेर गुणस्तरमा सुधार नगर्ने हो भने अहिलेको अवस्थाले तत्काललाई केही फाइदा देखिए पनि लामो समयलाई बजारमा परिवर्तन गर्न सकिँदैन ।यता अन्तराष्ट्रिय बजारमा चिया निर्यात गर्दै आएका कारखानाले भने फाइदा लिनेछन् । दार्जिलिङको बाध्यात्मक अवस्थामा नेपाली चियाले फाइदा लियो भन्ने होइन, उद्योगी उदय चापागाईले भने, तर बजारको माग बढेको बेला हाम्रो चियालाई विश्वमा चिनाउने अवसर भने गुमेको छ । उनको भनाइमा अन्तर्राष्ट्रिय बजारमा जान सक्ने नेपाली चिया कम मात्र भएकाले दीर्घकालीन रूपमा खासै असर पर्ने देखिँदैन । इलामको गोर्खा, सांग्रिला, मिस्टभ्याली, माइटी, पाँचथरको कञ्चनजंघा, धनकुटाको गुराँसे, कुवापानी, जुन चिया बगानलगायतले पश्चिमा बजारमा चिया बिक्री गर्छन् । गोर्खा टी स्टेटले यो वर्ष सबै उत्पादन जापान, जर्मनी, अमेरिकालगायत देशमा पठाउने जनायो । गोर्खाले यो वर्ष ७० हजार किलो चिया पश्चिमा बजारमा जाने सञ्चालक चापागाई बताउँछन् । अन्य कारखानामा पनि माग उत्तिकै रहे पनि निर्यातयोग्य गुणस्तरको कमी छ । इलाम नगरपालिका ४ जसवीरेको माइटीले उत्पादन गर्ने वार्षिक १ लाख १५ हजार किलो चियामध्ये १५ प्रतिशत अन्तर्राष्ट्रिय बजारमा जाने म्यानेजर सागर रावतले बताए । हामीले आफूलाई कमजोर ठान्नु र व्यवसायीबीच एकता नहुँदा बजारको विस्तार गर्न नसकेका हौं, उनले भने, पछिल्लो समय कृषक र व्यवसायीमा आएको चेतना, नयाँ मेसिनलगायत कारणले अधिकांश कारखानाले गुणस्तर सुधार गरेका छन् । आफ्नो राम्रो पक्षको प्रचार गर्दै दीर्घकालका लागि बजार व्यवस्थापन गर्नुपर्ने उनको भनाइ छ । धेरै चिया उत्पादन गर्ने जिल्लाका अन्य कारखानाको उत्पादन पश्चिमा मापदण्डअनुरूप नभएकाले अघिल्ला वर्षजस्तै भारतीय बजारमा नै सीमित हुने विज्ञहरूको भनाइ छ । नयाँ माटो (भर्जिन ल्यान्ड), वयस्क बोट (यङ बुस) र अनुकूल हावापानीका कारण यहाँको उत्पादन अन्तर्राष्ट्रिय बजारमा जाने सम्भावना धेरै हुँदाहुँदै पनि सरकारी उदासीनता, श्रमिक र प्राविधिक अभाव, अक्सन, ब्रान्डिङ र लोगो अभाव, अर्गानिक अभियानमा जान नसक्नुजस्ता कारणले पछि परेको छ ।"
मेलामा डोकाको व्यापार,"अछाम अछामका विभिन्न ठाउँमा लाग्ने मेलापर्वको अवसरमा निगालोबाट बनेका डोका र अन्य सामग्रीको राम्रो व्यापार हुने गरेको छ । स्थानीयले जंगलमा पाउने निगालोबाट पहाडका गाउँमा अत्यधिक प्रयोग हुने डोका बुनेर मेलापर्वका अवसरमा बिक्री गर्ने गरेका छन् । लेकाली जंगलहरूमा पाइने निगालोबाट फुर्सदको समयमा हातले बुनेका डोकाहरू संकलन गरी विभिन्न ठाउँमा लाग्ने मेलापर्वहरूमा बिक्री गर्दै स्थानीयले यसबाट राम्रो आम्दानीसमेत गरेका छन् । धेरैजसो ठाउँमा कच्चापदार्थ निगालो नपाउने र पछिल्लो पुस्ताका युवा पिँढीहरू यो सीप सिक्न पनि इच्छुक नहँुदा बाँस र निगालोबाट बनेका सामान नपाइने अवस्थामा छ । तर यसरी मेलापर्वमा लेकाली भेगका स्थानीयले ल्याउने यस्ता सामग्रीको निकै माग हुने गरेको छ । टाढाबाट मेला भर्न आएकाहरूसमेत बाँस निगालाबाट बनेका सरसामान किनेर लैजाने हुँदा आफूले बिक्रीका लागि ल्याएको सामान फिर्ता लिन नपरेको एक जना व्यापारी अम्मर धामीले बताए ।कोजाग्रत पूर्णिमाका दिन लागेको अछामको एक प्रमुख मेला तिमिल्सेनको दसैं मेलामा डोकाको व्यापार गरिरहेका मेल्लेख गाउँपालिका १ ऋषिदहका धामीले आफूले वर्षातको समयमा फुर्सदमा बुनेका डोका बिक्रीबाट राम्रो आम्दानी भएको बताए । डोकाको आकार हेरेर २ देखि ४ सय रुपैयाँसम्ममा बिक्री गरेको उनको भनाइ छ । आफूसँगै गाउँबाट करिब २०२५ जना स्थानीय डोकालगायत चोया र चित्राका सामान बोकेर मेला भर्न आएको भन्दै धामीले एक जनाले ५ देखि ७ हजारसम्म कमाउने गरेको जानकारी दिए । सामान ओसारपसार गर्न, घरमा सरसामान राख्न निकै सजिलो हुने डोको केही ठाउँमा त बिरामी बोक्नसमेत प्रयोग गरिन्छ । विभिन्न दसैं मेलालगायत अन्य पर्व तथा जात्राहरूमा बाँस निगालाबाट बनेका स्थानीय सरसामान र स्थानीय उत्पादित बदाम र अम्बालगायत फलफूलको समेत राम्रो व्यापार हुने गरेको स्थानीय बताउँछन् । यस्तै मेलाजात्रामा ऐतिहासिक लोकसंस्कृति झल्किने देउडा, न्याउले, खुकुरी नाचजस्ता खेलहरू पनि खेल्ने प्रचलन रहेको छ ।"
बजारमा म्याद गुज्रेका खाद्य,"बझाङ सदरमुकाम चैनपुर र आसपासका बजारहरूमा म्याद गुज्रेका तथा सडेका खाद्य सामग्रीहरू निर्बाध रूपमा बिक्री वितरण भइरहेका छन् । निर्बाध रूपमा उपभोक्तामाथि खेलबाड भइरहे पनि सम्बन्धित निकायले चासो नदिएको उपभोक्ताकर्मीहरूको भनाइ छ । सदरमुकाम चैनपुर, सिमखेत बजार, भोपुर, डुङग्री बजार, झोताबजार, बागथला, देउरा, देउलेक, स्याडीलगायतका बजारमा थोक तथा खुद्रा पसलहरूबाट म्याद गुज्रेका सामग्रीहरू बिक्री वितरण गर्ने काम भैरहेको उपभोक्ता अधिकार संरक्षण मञ्चका सदस्य सुनिल दमाईले बताए । उनले भने, प्याकेटको पीठोको म्याद नाघेको, कीरा परेको र गन्हाउनेछ । मास, मसुरो र रहरको दाल पनि सडेको र पाक्दै नपाक्नेछ । बजारमा बिस्कुट, चाउचाउ, तयारी चाउमिनलगायतका दर्जनभन्दा बढी खाद्य सामग्रीहरू सडेको र म्याद नाघेको अवस्थामा बिक्री भइरहेको गुनासो आफूहरू कहाँ आएको मञ्चका सदस्य दमाईले जानकारी दिए । सहायक प्रमुख जिल्ला अधिकारीको संयोजकत्वमा रहेको बजार अनुगमन समितिलाई यसबारेमा पटकपटक जानकारी गराए पनि प्रशासनले बेवास्ता गरेको उनले आरोप लगाए । यस्तै दसैंतिहारको आसपास लाग्ने विभिन्न मेलाहरूलाई लक्षित गरी खोलिएका मिठाई पसलहरूले बिक्री गर्ने मिठाई खाँदा बालबालिकाहरू बिरामी पर्ने गरेको स्थानीयले बताएका छन । रंगीचंगी मिठाई देखेपछि बच्चाहरूले खान रहर गर्छन्, एक जना स्थानीय मञ्जु धामीले भनिन्, मिठाईमा के मिसाउँछन् थाहा छैन । खायो कि बच्चाहरू पखाला लागेर उठ्न नसक्ने हुन्छन् । उनले आफ्नो छिमेकमा मात्र बजारको मिठाई खाएका कारण १० भन्दा बढी बच्चाहरूलाई पखाला लागेको बताइन् । मिठाईमा अखाद्य रंग मिसाएका कारण पचाउन नसकेर त्यसो भएको हुन सक्ने स्वास्थ्यकर्मीहरूको भनाइ छ । अन्य खाद्य सामग्रीभन्दा पनि बजारका अधिकांश पसलमा रहेको दाल खानै नमिल्ने खालको छ । जयपृथ्वी नगरपालिकाकी एक गृहणी रेखा भण्डारीले भनिन्, मासको दाल २० सिठ्ठी लगाएर कुकरमा पकाउँदा पनि पाक्दैन । मसुरोको दालमा पनि ढुंगाका टुक्राहरू मिसिएको छ । जति पखाल्दा पनि कालो पानी मात्रै आउँछ । कसरी खाने ? ५ किलोको प्याकेटमा आउने पिठो पनि डल्ला परेको र कीरा परेको पाइएको छ । प्रमुख जिल्ला अधिकारी धर्मानन्द जोशीले दसैंअगाडि चैनपुर बजारमा अनुगमन गरिएको जानकारी दिए । सहायक प्रमुख जिल्ला अधिकारी कार्यालयमा हाजिर भएपछि अनुगमनको कामले निरन्तरता पाउने जानकारी दिँदै उनले म्याद नाघेका, सडेका वा अखाद्य सामग्रीहरू बिक्री गरेको भए तत्काल अनुगमन गरेर कारबाही गरिने बताए । म्याद नाघेको सामग्री भेटिएमा नष्ट गर्ने गरेको उनको भनाइ थियो । यस्ता सामग्रीहरू बिक्री नगर्नुस् भनेर चेतावनी दिन्छौं, नमाने कारबाही हुन्छ, उनले भने ।प्रशासनले नियमित बजार अनुगमन नगर्दा पसलहरूले म्याद नाघेका खाद्य सामग्री बेच्ने, होटल तथा मिठाई पसलहरूले खाद्यवस्तुमा अखाद्य पदार्थ र रंग मिसाउने गरेको उपभोक्ताको गुनासो छ । त्यसैगरी नियमित अनुगमन हुन नसक्दा औषधि पसलहरूले छापिएको भन्दा बढी मूल्य लिने गरेको र मूल्यमा पनि मनपरी गर्ने गरेको उपभोक्ताको गुनासो छ ।"
परिवर्तनको सिकारमा त्रिभुवन गोल्डकप,"त्रिभुवन गोल्डकपको सुरुआत २०२४ सालबाट भएको थियो । त्यति बेला स्थानीय स्तरमा सीमित थियो प्रतियोगिता । स्थानीय क्लबबीच भद्रपुर माविको मैदानमा प्रतियोगिता हुन्थ्यो । भद्रपुर माविमा करिब ७ वर्षजति प्रतियोगिता चल्यो । त्यसपछि चन्द्रगढीको मेची रंगशालामा प्रतियोगिता सारियो । मेची रंगशालामा सुरु भएपछि प्रतियोगिता स्थानीय स्तरमा मात्रै सीमित भएन, अन्र्तराष्ट्रिय रूपमै विस्तार भयो । प्रतियोगितामा तत्कालीन महेन्द्र पुलिस क्लब, त्रिभुवन आर्मी, जनकपुर चुरोट कारखाना लगायतका नेपालका चर्चित क्लबका साथै भारत, बंगलादेश र भुटानका टोली सहभागी हुन्थे । ०३१ सालदेखि निरन्तर सञ्चालित प्रतियोगिता ०३६ को जनमत संग्रहका बेला स्थगित भयो । त्यसपछि पुन: प्रतियोगिताले निरन्तरता पायो । ०४७ सालसम्म चल्यो । समय(समयमा भएका राजनीतिक उतारचढावले प्रतियोगिता प्रत्यक्ष रूपमा प्रभावित भयो । ०४७ सालपछि एकैचोटि प्रतियोगिता भयो ०५९ सालमा । ०६० मा पुन: एक वर्ष रोकिएर ०६१ सालमा भयो । दुवै वर्ष तत्कालीन युवराज पारस शाहले प्रतियोगिता उद्घाटन गरेका थिए । त्रिभुवन गोल्डकपपछि भद्रपुरमा अहिलेसम्म राष्ट्रियस्तरका फुटबल प्रतियोगिता हुन सकेको छैन । पर्याप्त खेलकुद पूर्वाधार भएको भद्रपुरमा लामो समयदेखि स्तरीय फुटबल नहुँदा स्थानीय खेलप्रेमी निराश बनेका छन् । जिल्लाका अन्य स्थानमा अन्तर्राष्ट्रिय स्तरका प्रतियोगिता बर्सेनि हँुदै आएका छन् । झापा गोल्डकप, काँकडभिट्टा गोल्डकप, कन्काई गोल्डकप, सताक्षी गोल्डकप हुँदै यो वर्षदेखि दुधे गोल्डकप पनि सुरु भएको छ । तर पूर्वकै फुटबलको मानकका रूपमा रहेको त्रिभुवन गोल्डकपले निरन्तरता नपाउनु दुखद रहेको जिल्ला खेलकुद विकास समितिका अध्यक्ष शंकर थापा बताउँछन् । उनले स्थानीय व्यवसायी तथा राजनीतिकर्मीसँगको सहकार्यमा प्रतियोगितालाई निरन्तरता दिने योजना रहेको बताए । उनले भने, मेरो कार्यकालभित्रै प्रतियोगिता आयोजना गर्ने अठोट लिएको छु ।"
नेपाली टिम चौथो स्थानमा,"काठमाडौं (कास) नेपाली टिमले विश्व र्याफ्टिङ च्याम्पियनसिपमा हेडटुहेडमा चौथो स्थान हात पारेको छ । जापानको योसिनो नदीमा भइरहेको च्याम्पियनसिपमा शुक्रबार प्रतिस्पर्धा गरेको नेपाली टिमले अर्को स्पर्धा स्प्रिन्ट भने ११ औं स्थानमा रहँदै टुंग्यायो ।पुरुषतर्फ खुला स्पर्धामा सहभागी नेपाल हेडटुहेडमा सेमिफाइनलसम्म पुगेको थियो । सेमिमफाइनलमा विश्व नम्बर १ टिम ब्राजिलसँग पराजित भएपछि नेपालले कांस्य पदकका लागि प्रतिस्पर्धा गर्ने अवसर पायो । तर नेपालले कठिन चुनौती दिए पनि अनुभवको फाइदा लिँदै बेलायतले कांस्य पदक जित्यो । यसमा ब्राजिलले स्वर्ण र आयोजक जापानले रजत पदक जितेका थिए । नेपालले पहिलो चरणमा जर्मनी र क्वाटरफाइनलमा अस्ट्रेलियालाई हराएको थियो ।पहिलोपल्ट विश्व च्याम्पियनसिपमा सहभागी नेपाली टिमको पहिलो स्पर्धा भने स्प्रिन्ट रह्यो । हाम्रा सबै खेलाडी पहिलोपल्ट अन्तर्राष्ट्रिय प्रतियोगितामा सहभागी भएकाले केही गाह्रो भयो । त्यसैले ११ औं स्थानमा रह्यौं, नेपाली टिमका प्रशिक्षक राजीव चन्दले जापानबाट भने । यसमा ब्राजिलले स्वर्ण, जापानले रजत र जर्मनीले कांस्य जिते । दुवै स्पर्धामा १७१७ टिमले प्रतिस्पर्धा गरेका थिए ।हिमालयन रिभर गाइड एसोसिएसन अफ नेपालको व्यवस्थानमा विश्व च्याम्पियनसिपमा ऐतिहासिक सहभागितामा नेपालले आइतबार स्लालोम र अन्तिम दिन सोमबार डाउनरिभरमा प्रतिस्पर्धा गर्नेछ । दुवैमा पदकसम्म पुग्नसक्ने सम्भावना रहेको उल्लेख गर्दै अर्का प्रशिक्षक विष्णु गुरुङले भने, पहिलो सहभागिताको पहिलो दिन नै चौथो स्थानसम्म पुग्नु धेरै राम्रो हो । त्यसपछि च्याम्पियनसिपमा नेपालप्रति धेरै टिम सचेत भएका छन् । क्षमताअनुसार राम्रो गर्न सके हामी पदक जित्ने लक्ष्य प्राप्त गर्नेछौं । चारै स्पर्धाको समग्र प्रदर्शनका आधारमा पनि अगाडि बढ्ने अवसर नेपाललाई छ ।"
मिसन र लुम्बिनी सेमिफाइनलमा,पाल्पा प्रदेशस्तरीय ट्वान्टीट्वान्टी क्रिकेटमा शनिबार मिसन क्रिकेट क्लब तानसेन र लुम्बिनी क्रिकेट क्लब कपिलवस्तु विजयी हुँदै सेमिफाइनल पुगेका छन् । पहिलो खेलमा मिसनले पाल्पाली क्रिकेट प्लेयर्सलाई ३० रनले पराजित गर्यो । टस जितेकोमिसन निर्धारित १६ ओभरमा सबै विकेट गुमाई १ सय १५ रन जोड्न सफल भयो । सरोज पौडेलले सर्वाधिक ३८ रन जोडे । सान गुरुङले १९ रनको योगदान दिए । पाल्पालीका एकलख अहमदले ३ र अजय बस्यालले २ विकेट लिए । १ सय १६ रनको लक्ष्य पाएको पाल्पालीले निर्धारित १४५ ओभरमा सबै विकेट गुमाई ८५ रनमात्र बनाउन सक्यो । एकलख अहमदले ३२ र सरन रसाइलीले २० रनको योगदान दिए । मिसनका धिरज शाहीले ५ र सुरज दराईले २ विकेट लिए । धिरज म्यान अफ द म्याच भए ।अर्को खेलमा लुम्बिनी क्रिकेट क्लब कपिलवस्तुले न्यु होराइजन स्पोर्टस क्लब रूपन्देहीलाई ३८ रनले हरायो । टस जितेको न्यु होराइजनले लुम्बिनीलाई ब्याटिङ गर्न बोलायो । लुम्बिनी १५४ ओभरमा अलआउट हुँदा १ सय २८ रन जोड्न सफल भयो । वसिर खानले ६९ रनको योगदान दिए । सजुरुद्दिन खानले १३ रन जोडे । न्यु होराइजनका मोहम्मद हुसेनल े ३ विकेट लिए भए भने शंकर राना र युवराज सेनले २२ विकेट हात पारे ।१ सय २९ रनको लक्ष्य पाएको न्यु होराइजन १४३ ओभरमा ९० रनमै समेटियो । प्रकाश केसी २६ र दुर्गेश कुर्मीले २१ रन जोडे । लुम्बिनीका मेनुद्दिन खान र बैतुल्ला खानले ३३ विकेट तथा अहमद खानले २ विकेट लिए । लुम्बिनीका बसिर खान म्यान अफ द म्याच भए । आइतबार लुम्बिनी क्रिकेट क्लब कपिलवस्तु र मिसन क्रिकेट क्लब पाल्पा तथा बुटवल युथ र प्रोफेसनल क्रिकेट क्लब तानसेनबीच प्रतिस्पर्धा हुने छन् ।
विजय सेमिफाइनलमा,काठमाडौं (कास) नेपालका विजय सिंह खुला अन्तर्राष्ट्रिय तौलसमूह च्याम्पियनिसपमा शनिबार सेमिफाइनल पुगेका छन् । इन्डोनेसियाको जकार्तामा भइरहेको प्रतियोगिताको पुरुष ८० केजी तौलमा क्वाटरफाइनलमा आयोजकका खेलाडीलाई पराजित गरेका थिए । पहिलो खेलमा उनले यूएईका खेलाडीबाट वाकओभर पाएका थिए । सेमिफाइनल पुगेसँगै विजयको कम्तीमा कांस्य पदक पक्का भएको छ ।
रहेनन् बाबे दाइ,काठमाडौं (कास) पूर्व अम्पायर तथा स्कोरर रिद्धिभक्त पन्तको निधन भएको छ । बाबे दाइ नामले चिनिएका उनको ७१ वर्षको उमेरमा शनिबार बिहान हिमाल नर्सिङ होममा निधन भएको हो । जय ट्रफी राष्ट्रिय प्रतियोगिता तथा त्यसपछि वीरेन्द्र स्मृति राष्ट्रिय प्रतियोगिताका सुरुआती संस्करणमा पन्तले लगातार स्कोररको भूमिका निभाएका थिए । त्यसभन्दा अघि उनी अम्पायर थिए । ६० को दशकपछि भने उनी क्रिकेट मैदानमा देखिएनन् । पन्तका बुवा शारदाभक्त नेपाल क्रिकेट संघका संस्थापक हुन् ।
सुजन स्मृति कप हुने,"काठमाडौं (कास) समाज कल्याण खेलकुद केन्द्र क्लबको आयोजनामा ११ औं सुजन स्मृति सिक्सएसाइड फुटबल प्रतियोगिता हुने भएको छ । मंगलबार नयाँबजारस्थित क्लबको मैदानमा सुरु हुने प्रतियोगितामा ३६ टोलीको सहभागिता रहनेछ । नकआउटका आधारमा हुने प्रतियोगिता विजेताले ७५ हजार र उपविजेताले ३५ हजार रुपैयाँ पाउने छन् । सर्वोत्कृष्ट खेलाडी, सर्वाधिक गोलकर्ता र फेयर प्ले टोलीले समान ५ हजार पाउने छन् । पछिल्लो संस्करणको उपाधि आयोजककै एकेडेमी टोलीले जितेको थियो । यसपल्ट फाइनल कात्तिक १ हुनेछ ।"
क्रिकेट बलले लाग्दा मृत्यु,ढाका (एएफपी) अम्पायर बस्ने क्रममा क्रिकेट बलले लागेपछि शुक्रबार १७ वर्षीय युवक रफिकुल इस्लामको मृत्यु भएको छ । बंगलादेशको राजधानी ढाकास्थित बलुर माथ मैदानमा शुक्रबार अम्पायर बसेका उनी बलले छातीमा लागेपछि ढलेका थिए । गम्भीर अवस्थामा उनलाई ढाका मेडिकल कलेज हस्पिटल पुर्याइएको थियो । गरिब परिवारका इस्लामका बुवा रिक्सा चलाउँछन् भने आमा घरेलु मजदुर हुन् । इस्लामको शुक्रबारै अन्त्येष्टि गरिएको छ ।
स्पेन विश्वकपमा छनोट,"यसैगरी टम लरेन्सको करिअरकै पहिलो अन्तर्रािट्रय गोल मदतले वेल्सले जर्जियालाई १० ले पराजित गर्दै विश्वकप छनोटमा आफ्नो दाबेदारी कायमै राख्यो । उनले खेल सकिन चार मिनेट बाँकी हुँदा गोल गरेका थिए । आयरल्यान्डले मोल्डोभालाई २० ले पराजित गर्दा ड्यारिल मर्फीले पहिलो हाफमै दुई गोल गरे । समूह आई को अंकतालिकामा सर्बिया १७ अंकसहित शीर्षस्थानमा छ भने वेल्स एक अंक कम बोकेर दोस्रोमा छ । १५ अंक जोडेको आयरल्यान्ड तेस्रोमा छ ।पहिलोपल्ट विश्वकप खेल्ने दाउमा रहेको आइसल्यान्डले टर्कीमा ३० को जित दर्ता गर्दै छनोट हुने सम्भावना बलियो पारेको छ । उसको जितमा योहान गुडमुन्डसन, बर्किर जार्नासन र कारी आर्नासनले गोल गरे । समूह ई कै अर्को खेलमा क्रोएसिया घरेलु मैदानमा फिनल्यान्डसँग ११ को बराबरीमा रोकिएपछि दोस्रो स्थानमा रह्यो । शीर्षस्थानको आइसल्यान्ड २ अंक अगाडि छ । कोसोभोलाई २० ले हराएको युक्रेनको पनि क्रोएसियाझैं १७ अंक छ । अन्तिम चरणको खेलमा क्रोएसियाले युक्रेनमा खेल्नेछ भने आइसल्यान्डले पुछारको कोसोभोलाई आफ्नै मैदानमा निम्त्याउने छ ।"
क्रोएसियाली प्रशिक्षक बर्खास्त,"जाग्रेब (रोयटर्स) क्रोएसियाले विश्वकप छनोटमा युक्रेनविरुद्धको महत्त्वपूर्ण खेलअगाडि प्रशिक्षक एन्टे कासिचलाई बर्खास्त गरेको छ । क्रोएसियाली फुटबल संघले प्रशिक्षकको जिम्मेवारी ज्लाक्टो डालिचलाई सुम्पेको छ । संघका अध्यक्ष डाभर सुकरले भनेका छन्, अब डालिचलाई प्रशिक्षकको भूमिका निभाइएको छ । युक्रेनविरुद्ध घर बाहिरको अन्तिम खेलबाट उनले जिम्मेवारी सम्हाल्ने छन् । पूर्व मिडफिल्डर रहेका ५० वर्षीय कासिच यसअघि इमिरेट्सको अल इन क्लबका प्रशिक्षक थिए ।"
राखेप च्याम्पियनसिप हुने २७ खेलमा प्रतिस्पर्धा,"काठमाडौं (कास) राष्ट्रिय खेलकुद परिषद् (राखेप) ले पहिलोपल्ट आफ्नै नाममा कात्तिक १५ देखि २९ सम्म च्याम्पियनसिप खेलकुद आयोजना गर्ने भएको छ । राखेप च्याम्पियनसिप सञ्चालन तथा व्यवस्थापन समिति संयोजक रहेका राखेप सदस्यसचिव केशवकुमार विष्टको अध्यक्षतामा शनिबार बसेको बैठकले च्याम्पियनसिप आयोजना गर्ने निर्णय गरेको हो ।नेपालले आयोजना जिम्मेवारी पाएको १३ औं दक्षिण एसियाली खेलकुद (साग) र इन्डोनेसियाको जाकार्तामा हुने १८ औं एसियाली खेलकुदलाई मध्यनजर गरी च्याम्पियनसिपमा विभिन्न २७ खेल समावेश गरिने जनाइएको छ । च्याम्पियनसिपमा गल्फ, पौडी, आर्चरी, सेपाकताक्रो, लनटेनिस, साइक्लिङ, ट्रायथलन, सुटिङ, कुस्ती, जुडो, खोखो, बक्सिङ, स्क्वास, उसु, टेबलटेनिस, ह्यान्डबल, फुटबल, भलिबल, कराते, तेक्वान्दो, एथलेटिक्स, कबड्डी, ब्याडमिन्टन, बास्केटबल, भारोत्तोलन, हक्की र फेन्सिङ खेलको प्रतिस्पर्धा हुनेछ । उक्त खेलका सम्बन्धित राष्ट्रिय संघलाई राखेपले प्रतियोगिता सञ्चालन गर्न बजेट उपलब्ध गराउने छ । प्रतियोगिता गर्न करिब ४ करोड ३१ लाख रुपैयाँ खर्च हुने अनुमान गरिएको राखेपका प्रेस सल्लाहकार रोहितकुमार दाहालले जनाए । बैठकले मयुरलाई मस्कटका रूपमा प्रयोग गर्नेछ । करिब २ हजार ५ सय खेलाडीको सहभागिता रहने यो प्रतियोगिताबाट राष्ट्रिय टिम छनोट गरिने जनाइएको छ । प्रतियोगिताका लागि विभिन्न ७ उपसमिति गठन गरिएको छ ।"
फुटसल राष्ट्रिय टोलीको घोषणा,"नेपाली टिम :गोलरक्षक अनिश श्रेष्ठ, सुमितकुमार आलेडिफेन्डर सौरभ रखाल मगर, राज शाही, अमित तामाङमिडफिल्डर नवीन लामा, अरुज सिंह, विनोद गुरुङ, मणि कुमार राना, अभय रानाफरवार्ड सुसान श्रेष्ठ, सन्जोग महर्जन, निर्मल गुरुङ, सुरज राउत"
खेलाडीको बिदाइ,"धरान (कास) भारतको जयपुरमा हुने आठौं अन्तर्राष्ट्रिय कराते च्याम्पियनसिपमा भाग लिने खेलाडी तथा प्रशिक्षकलाई शनिबार धरान उपमहानगरपलिकाका प्रमुख तारा सुब्बाले बिदाइ गरेका छन् । धरानका खेलाडी रोशिमारानी राई र अशेष मगर, मुख्य प्रशिक्षक सितोरियो कराते संघ सुनसरीका अध्यक्ष कुबेर राईलाई बिदाइ गरियो । ५५ केजी माथिकी रोशिमारानीले काता, कुमिते र खुला तौल समूहमा प्रतिस्पर्धा गर्नेछिन् । ५५ केजीका अशेषले काता र कुमितेमा भाग लिने छन् । रोशिमा र अशेषले मुलुकको गौरव बढाउने गरी पदक जितेर फर्कने प्रतिवद्धता जनाए । प्रोत्साहनस्वरुप धरान उपमहानगरको तर्फबाट टोलीलाई २५ हजार रुपैयाँ प्रदान गरिएको थियो । प्रदेश नम्बर १ बाट ९ खेलाडीसहित १५ सदस्यीय टोली जयपुर गएको छ ।"
स्मिथले भारत छाडे,राँची (एएफपी) अष्ट्रेलियाली कप्तान स्टिभ स्मिथले चोटका कारण शनिबार भारत छाडेका छन् । काँधको चोटका कारण भ्रमण अन्त्य हुनुअगाडि नै उनी अस्ट्ेरलिया फर्केका हुन् । भारतविरुद्ध वान डे सिरिज गुमाएयता स्मिथको चोट अस्ट्ेरलियाका लागि ठूलो धक्का बनेको छ । दुई महिनापछि इङल्यान्डविरुद्ध हुने एसेज सिरिजका लागि यो चोटले कप्तान स्मिथको तयारीमा पनि अवरोध पुग्नेछ । पाँचौं तथा अन्तिम वान डेमा फिल्डिङ गर्नेक्रममा उनी घाइते भएका हुन् ।
चचहुइ,"बाँसका चार ओटा लिङ्गा गाडेर दुईदुई ओटाको टुप्पालाई एक ठाउँमा बाँधेर परेको कापोमा एउटा मुढो राखी त्यसमा लठ्ठा बाँधेको संरचनालाई लिङ्गे पिङ भनिन्छ । बाबियो वा नाइलन डोरीबाट झुलिन्छ । परम्परागत नेपाली रोटे पिङमा चारवटा काठका पिर्का हुन्छन् । रोटे पिङमा एकैपटक चारभन्दा बढी व्यक्ति एकसाथ खेल्न सकिन्छ । दुई व्यक्तिले पिङ हल्लाउनुपर्छ । पिङको सबै पिर्कामा बराबर वजन भएका व्यक्तिहरू बस्दा सजिलैसँग मच्चिन्छ । जाँते पिङमा दुईजना बसेर मच्चिन सकिन्छ । काठको मियोको माथिल्लो भागबाट काठ तेस्र्याएर दुवै भागमा एकएकजना बस्न मिल्ने गरी यसलाई बनाइएको हुन्छ । जाँतो जसरी घुम्ने यो पिङ मच्चाउन एकजनाको सहयोग चाहिन्छ । पहिले पहिले टोलटोलमा पिङ थाप्ने प्रतिस्पर्धा नै हुन्थ्यो । तर अहिलेको पुस्तामा त्यसप्रति आकर्षण घटेको पाइन्छ । युवाले आधुनिकताका नाममा संस्कृति छाड्दै गएका छन्, साहित्यकार हरिराज शर्मा भन्छन्, संस्कृतिसँग जोडिएका यस्ता प्रचलनलाई युवाले निरन्तरता दिनुपर्छ । नत्र नयाँ पुस्ताका बालबालिकालाई कसरी थाहा हुन्छ ? पिङ मनोरञ्जनका लागि मात्र नभई व्यायामको पनि गतिलो माध्यम हो । यो थोरै खर्चमा तयार हुन्छ दसैंतिहारमा चिल्लो र मासु बढी खानेहरूले पिङ खेल्दा सजिलै पच्ने विज्ञहरू बताउँछन् । उनीहरूका अनुसार जोड जोडले पिङ मच्चाउँदा हात गोडा र पेट र कम्मरका मांसपेशी बलियो हुनुका साथै पेट पाचनप्रणाली पनि सक्रिय बन्छ ।"
"कुमारी मतिनालाई बिदाइ, तृष्णालाई स्वागत","यी दुवै कार्यक्रम राजकीय सम्मानपूर्वक गरिएको थियो । यसअघि तृष्णालाई राष्ट्रपति विद्यादेवी भण्डारीसँग परिचय गराइएको थियो । वसन्तपुरका कुमारीको छनोट काठमाडौंका शाक्य वंशबाट मात्र गरिन्छ । काठमाडौंमा १८ महाविहार छन् । कुमारी बन्न यिनै विहारमध्येको हुनुपर्छ । कुमारी परिवर्तन हुने समय भएपछि यसबारे १८ विहारलाई नै जानकारी दिइन्छ । यो काम तीन महिनाअगाडि नै हुन्छ । सूचना प्राप्त भएपछि विहारमा कुमारी हुन योग्य कन्याको नाम प्रस्ताव गरिन्छ । आफ्नी छोरीलाई कुमारी बनाउन चाहने आमाबुबाले विहारमा यसबारे जानकारी दिनुपर्छ । यो काम गोप्य रूपमा हुन्छ । यस क्रममा चिना हेर्नुपर्छ । कुमारी हुने कन्या ३२ लक्षणले युक्त हुनुपर्छ । उनलाई कुनै घाउचोट नलागेको हुनुपर्छ । कुमारी हुनेको कपाल लामो र कालो पनि हुनुपर्छ । दाँत पूरा विकास भएको, नाक चटक्क मिलेको र आँखा तेजिला हुनुपर्छ । यो सबै मिलेकी शाक्य कुलकी छोरीले मात्र कुमारी हुन पाउने परम्परा छ । कुमारीको काठमाडौंमा मनाइने चाडपर्वसँग प्रत्यक्ष सम्बन्ध छ । यी सबै अवसरमा कुमारी आफ्नो घरबाट निस्कने गर्छिन् । यो १३ पल्ट हुन्छ । इन्द्रजात्रा, घोडेजात्रा र मच्छिन्द्रनाथको जात्रा प्रमुख अवसर हुन् । इन्द्रजात्राका बेला कुमारीको रथयात्रा पनि गरिन्छ । नेपालमा कुमारी परम्परा लिच्छवीकालदेखि सुरु भएको मानिन्छ । वसन्तपुरकी कुमारीको परम्परा भने मल्लकालमा सुरु भएको हो । जयप्रकाश मल्लले कुमारीघर बनाएका हुन् ।"
फुर्सदमा पढौं,"रमाइला र आकर्षक चित्रसहितको कथा पढ्न मन लागेको छ ? छ भने, बजारमा यस्तै अर्को पुस्तक आएको छ ट्यालेन्ट शो । यो बाल मनोविज्ञानलाई ध्यानमा राखेर लेखिएको चित्रकथा हो । यस कथाका मुख्य पात्र स्वाभिमान सिंह र सानी हुन् । कथाका स्वाभिमान एक पत्रकार हुन् भने सानी उनकी भतिजी । सानी केही दिनदेखि फुरुङ्ग छे । मख्ख छे । कारण हो उनीहरूको स्कुलमा हुन गइरहेको कार्यक्रम ट्यालेन्ट शो । उक्त शोमा विद्यार्थीले विभिन्न प्रकारका प्रस्तुति दिने कार्यक्रम राखिएका हुन्छन् । त्यसैले सानी औधि उत्साही भएकी हो । त्यो कार्यक्रममा भाग लिनका लागि सानीले कविता कण्ठ गरेकी छे । आफ्नो सानोबाबालाई पनि उसले कार्यक्रम हेर्न स्कुलमा आउन अनुरोध गरेकी छे । सानोबाबालाई बोलाएमा आफ्नो कार्यक्रमको अनि प्रस्तुतिको फोटो पत्रिकामा आउने आशा पनि छ सायद । यो कुरा स्वाभिमानलाई पनि थाहा छ । स्वाभिमानले सानीलाई नाइँ भन्न सक्दैनन् । बाबा व्यस्त हुनुभएकोले पनि उसले आफ्नो सानोबाबालाई अनुरोध गरेकी हो । विभिन्न कार्यक्रम रद्द गरेर भए पनि स्वाभिमान सानीको कार्यक्रम हेर्न जाने जाने निधो गर्छन् । तर अचम्म कार्यक्रमको अघिल्लो दिनै सानी स्कुलबाट निराश भएर घर फर्किन्छे । उसको चेहेरा सधैंको जस्तो उज्यालो देखिन्न । बेलुकीको खानापछि स्वाभिमानले कार्यक्रमबारे सोद्धा सानी निराश हुँदै भन्छे, मैले त भाग लिनै नपाउने भएँ । टिचरले मलाई छान्नु नै भएन । सानीको कुरा स्वाभिमानलाई बिझ्छ । उनी भाग लिन नपाउनुको कारण सोध्छन् । जवाफमा सानी भन्छे, किनभने म पहिलो दोस्रो होइन नि त । जो जान्ने छ, उसलाई मात्र सरम्यामले वास्ता गर्नुहुन्छ । यसो भनिरहँदा सानी साह्रै दु:खी देखिई । उनको कुराले स्वाभिमानलाई पनि चिन्तित तुल्याउँछ । के शिक्षकहरूले यस्तै भेदभाव गर्दै जाने हो त ? सानी आक्रोशित हुँदै जान्छे । ऊ कार्यक्रममा त जान्छे तर पहिलो दोस्रो र तेस्रो हुनेले मात्र शो राम्रो गर्न सक्छन् र भन्ने प्रश्न लगातार सानोबाबासँग गरिरहन्छे । ऊ बदला लिनेसम्मको अवस्थामा पुग्छे । बालमस्तिष्कमा यसको नराम्रो असर परिसकेको हुन्छ । सानीको व्यवहारले स्वाभिमानलाई चिन्ता लाग्छ । उनी शिक्षकले विद्यार्थीप्रति गरेको यो विभेदको विरोध गर्ने सोच बनाउँछन् । यही सत्य घटनालाई कथाको रूप दिन्छन् । त्यो कथा स्कुलका प्रिन्सिपलले पनि पढ्छन् । त्यसपछि सानीलाई अफिसमै बोलाउँछन् र कुरा गर्छन् । स्कुलमा शिक्षकले जान्नेलाई मात्र मौका दिँदा कमजोरहरू कसरी पछाडि पर्छन् भन्ने तथ्यलाई यो पुस्तकमा राम्ररी बुझाइएको छ । पत्रकार तथा लेखक दामोदर न्यौपाने लेख्नुभएको यो पुस्तकले पढाइमा अरूभन्दा कमजोर बालबालिकाले अरू क्षेत्रमा पनि केही गर्न सक्दैनन् भन्ने सोचाइ राख्नु नै गलत हो भन्ने तथ्यलाई राम्ररी उजागर गरेको छ । पुस्तकमा प्रिजङ गुरुङले चित्र बनाउनुभएको छ । स्वदेश प्रकाशनले बजारमा ल्याएको यो पुस्तकको मूल्य १ सय १० रुपैयाँ छ ।"
गृहकार्य कति जरुरी ?,"धेरै स्कुलहरूमा ससाना बालबालिकालाई प्रत्येक राति कम्तीमा एक घण्टाको गृहकार्य दिइन्छ । गृहकार्यको अभ्यासले विद्यार्थीको पढाइमा बानी बसोस् भनेर यसो गरिएको हो । धेरैले यो तरिकाको तारिफ गर्छन् । बालबालिकाको भाषा, आनीबानी र चुनौती सामना गर्ने क्षमता बढाउन गृहकार्य हैन, खेल्ने समय बढी दिनुपर्छ भन्ने पनि उत्तिकै छन् । खासमा कुन प्रभावकारी हो त ? सन् २००७ मा डयुक विश्वविद्यालयका अनुसन्धानकर्ताले गृहकार्यको प्रभावकारिताबारे अध्ययन प्रतिवेदन तयार पारेका थिए । अध्ययनले पत्ता लगाउन खोजेको खास तथ्य थियो के गृहकार्यले बालबालिकामा शैक्षिक सुधार ल्याउँछ ? त्यसअघि सन् १९८५ मा पनि शोधकर्ताले विद्यार्थीलाई दिइने गृहकार्यको विश्लेषण गरेका थिए । दुवैको समीक्षापछि निकालिएको निष्कर्ष थियो गृहकार्यले शैक्षिक सुधारमा सघाउँछ । खासगरी निम्नमाध्यमिक र माध्यमिक तहका विद्यार्थीलाई दिइने गृहकार्यले गुणस्तर सुधारमा सहयोग गर्छ । प्राथमिक विद्यालयका बालबालिकालाई दिइने गृहकार्यले पढ्ने बानी विकास गर्न मद्दत पुर्याउँछ । तर उनीहरूको ग्रेड वा स्टयान्डर्ड टेस्ट स्कोर सुधार्नमा भने सहयोग गर्दैन । अनुसन्धानहरूबाट पत्ता लागेका गृहकार्यसम्बन्धी अरू रोचक पक्ष यस्ता छन्"
रेस विथ चियर,खेल्ने तरिका यो खेलमा सहभागी खेलाडीहरूलाई उनीहरूको संख्या हेरी एउटा समूहमा ४ जना पर्ने गरी ३ देखि ५ समूहमा विभाजन गर्नुपर्छ । यसरी विभाजित समूहलाई क्रमैसँग निर्धारित दूरीसम्म कुर्सीमा बसाएर (चित्रमा देखाएजस्तै) दौडाउनुपर्छ । यसरी दौडिँदा जुन खेलाडीले सबैभन्दा पहिले निर्धारित दूरी पूरा गर्छ । त्यो खेलाडी अर्को चरणमा प्रवेश गर्छ । सबै समूहबाट अर्को चरणका लागि खेलाडी छनोट भइसकेपछि उनीहरूबीच फाइनल खेल खेलाई विजेता घोषित गर्न सकिन्छ । यसरी दौडिँदा कुनै खेलाडीले आफू बसेको कुर्सीबाट उठेमा वा कुर्सी लडाएमा उक्त खेलाडी अयोग्य मानिन्छ ।
रमाइलो बिदा,"रियाका बाबा दैनिक ज्याला मजदुरी गर्न जानुहुन्छ । आमा अर्काकोमा भाँडा माझ्ने, लुगा धुने काम गर्नुहुन्छ ।उनीहरूको परिवार रियालाई पढाउनकै लागि सहर आएको हो । रियालाई पढ्न, खेल्न खुबै मन पर्छ । उनी विद्यालयबाट घर आउनासाथ किताबकापी निकालेर गृहकार्य गर्न बस्छिन् । त्यसपछि घरको काममा आमाबाबालाई पनि सघाउँछिन् । घरको काम तीनै जना मिलेर गर्छन् । कक्षामा पनि अनुशासित भएर पढ्छिन् । सबैसँग मिल्न सक्ने असाध्यै राम्रो बानी छ । रियालाई सरहरूले पनि खुबै माया गर्नुहुन्छ । परीक्षा सकिएपछि विद्यालय छुट्टी भयो । उनका धेरै साथीहरू घुम्न गए । रियाका बाबाआमाले दैनिक काम नगरी हुँदैनथ्यो । त्यसैले घुमाउन लान भ्याउनुभएन । बिदा भए पनि रिया दिनभरि घरैमा बसिन् ।एक दिन बाबाले रियाको नजिकै बसेर भन्नुभयो, के गर्नु नानी, तिम्रा साथीहरू घुम्न गए । तिमीलाई पनि त जान मन होला तर हामी। बाबाले बोल्दाबोल्दै रियाले बीचैमा रोक्दै भनिन्, म अहिले घुम्न नगए पनि के भयो त, त्योभन्दा धेरै रमाएकी छु बाबा ।बाबाले अचम्म मान्दै सोध्नुभयो कसरी नि ?आखाँ चिम्लन्छु र पहिल्यै घुम्न गएको ठाउँको बारेमा सम्झन्छु । अनि त्यही सम्झनालाई कापीमा लेख्छु, चित्र बनाउँछु । यी हेर्नुस् त, मैले कति राम्रो राम्रो चित्र बनाएकी छु, रियाले आफूले बनाएको चित्र बाबालाई देखाउँदै भनिन् ।बाबा रियाको कापी हेर्दै दंग पर्नुभयो । सिसाकलमले बनाएको चित्र कति राम्रो रहेछ । ओहो १ बाबाले आमालाई रियाले बनाएको चित्र देखाउनुभयो ।आमाले पनि रियाको खुबै प्रशंसा गर्नुभयो ।भोलिपल्ट बाबाले उनलाई थरीथरीका रंगहरू ल्याइदिनुभयो । रिया खुबै रमाइन् । उनले सिसाकलमले बनाएको चित्रमा बाबाले ल्याइदिएको रंग भरिन् । अर्को दिन बाबाआमालाई देखाइन् । झन् प्रशंसा पाइन् ।उनलाई आफूले गरेको काम साथी र गुरुहरूलाई देखाउन हतार भएको थियो । विद्यालय खुल्ने दिनको प्रतीक्षामा थिइन् । केही दिनपछि विद्यालय खुल्यो । कक्षाशिक्षकले बिदाको समय ककसले कसरी बिताए भनेर सोध्नुभयो । अधिकांशले आफ्नो अभिभावकसँग घुम्न गएको, रेस्टुरेन्ट गएर खाना खाएको, रमाइलो गरेको बताए । कोही त विदेश पनि घुम्न गएका रहेछन् । आआफ्ना अनुभव पालैपालो सुनाउन थाले ।रियाले भने बिदाभरि आफूले बनाएको चित्र शिक्षकलाई देखाइन् । फरकफरक चित्रमा फरकफरक वातावरण थियो । कहीं खोला, जंगल त कहीं कंक्रिट घरैघर, कतै बच्चाहरू खेलिरहेका, कुनै चित्रमा महिलाले पूजा गरेको, अनि कतै पुरुषहरू तास खेलिरहेका, कतै भारी बोकेको, भाँडा माझेको, कसैको निधारबाट पसिना बगिरहेको । चित्र फरकफरक प्रकारका थिए । जम्मा तीन कक्षामा पढ्ने विद्यार्थीले एक साताको छट्टीमा यति धेरै विविधतायुक्त चित्र बनाएको देखेर शिक्षकले अचम्म मान्दै सोध्नुभयो, यी सबै कुरा कसरी कल्पना गर्न सक्यौ ?मैले कल्पना गरेको हैन, सबै साथीहरू घुम्न गए तर म त घरैमा बसेर घुमेको कल्पना गर्छु भन्ने सोचें, मसँग समय धेरै थियो । त्यही पुरानो ठाउँ सम्झँदै गर्दा त्यसलाई चित्रको रूपमा उतार्न मन लाग्यो, बाबाले ल्याइदिनुभएको रंग भरेँ, उनले फुरुङ्ग हुँदै भनिन् ।रियाले गरेको काम देखेर शिक्षक पनि अचम्ममा पर्नुभयो । यही विषय त शिक्षकले पनि कहिल्यै सोच्नुभएकै रहेनछ । आफ्नो कल्पनाभन्दा पनि बाहिरको काम एउटा विद्यार्थीले गरेको देखेर दंग पर्नुभयो । उहाँले रियालाई सोध्नुभयो, यो तरिकाचाहिँ कसरी थाहा पायौ ?मलाई हजुरले नै त सिकाउनुभएको हो नि । नयाँ वर्षमा चिडियाखाना घुमेर आएपछि त्यहाँ केके देख्यौ, त्यो सम्झ अनि कापीमा लेख भनेर भन्नुभएको थियो नि । हो, हजुरले त्यही बेला भनेको कुरा अहिलेको बिदामा प्रयोग गरेँ । शिक्षक अझै अचम्म पर्नुभयो । उहाँले त आफैंले सिकाएको तरिका बिर्सिसक्नुभएको रहेछ ।उहाँले सबैलाई शान्त हुन भन्दै सोध्नुभयो, यसपालिको बिदामा सबैभन्दा बढी रमाइलो कसले गर्यो ? धेरैले हात उठाए । तर रिया अलमलिइन् । उनलाई के गर्ने गर्ने भयो । शिक्षकले भन्नुभयो, मलाई लाग्छ, यो बिदाको राम्रो सदुपयोग गर्दै रमाइलो गर्ने त रिया नै हुन् । रिया एक ठाउँमा मात्र होइन, धेरै ठाउँमा घुम्न गइछन्, कहिले पहाड त कहिले सहर, खोला, जंगलतिर पनि गइछन् । साथीहरूलाई त थाहा थियो, रिया कतै पनि घुम्न गएकी छैनन् भन्ने । अनि मुखामुख गर्दै प्रश्नवाचक शैलीमा शिक्षकतर्फ फर्किए ।रिंकुले हतारिँदै सोधिन्, कसरी नि ?शिक्षकले रियाले बनाएको चित्र अनि विभिन्न ठाउँको बारेमा लेखेको कुरा देखाउँदै भन्नुभयो, उनको शरीर नपुगे पनि मन धेरैतिर घुमेको रहेछ । पहिले घुमेको ठाउँको स्मरण गरिन् र रमाइरहिछन् । अनि उहाँले रियाले बनाएको चित्र सबैलाई देखाउनुभयो । रियाको मिहिनेत र काम देखेर सबै छक्क परे । शिक्षकले सबैलाई भन्नुभयो, हामी कहिलेकाहीं घुम्न जान भ्याउँदैनौं, त्यस्तो बेला रियाले जसरी आफूले पहिले घुमेका राम्राराम्रा ठाउँको सम्झना गरेर, त्यसलाई आफ्नो स्मरणमा ल्याएर पनि रमाउन सक्छौ है । यसो गर्दा स्मरणशक्ति पनि बढ्छ, लेखन क्षमताको विकास पनि राम्ररी हुन्छ । रियाका साथीहरू भने उनले बनाएको चित्र र लेखेको कुरा रमाई रमाई हेरे र पढेर दंग परे ।रिया आफ्नो मिहिनेत सबैले मन पराएकोमा खुसी भइन् ।"
