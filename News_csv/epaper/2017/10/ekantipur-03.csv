शीर्षक,विवरण
गठबन्धन फेरबदलको पहल,"राष्ट्रिय जनता पार्टीका नेता हृदयेश त्रिपाठीसहित ५ जना मधेस केन्द्रित नेताहरू एमालेको सूर्य चिह्न लिएर आगामी केन्द्र र प्रदेशको चुनाव लड्ने भएका छन् । उनीहरूले स्वतन्त्र राजनीतिक समूह नाम दिई एमालेसँग चुनावी तालमेल गर्ने भएका छन् । कपिलवस्तुका बीके गुप्ता, बाँकेका पशुपतिदयाल मिश्र, कपिलवस्तुका ईश्वरदयाल मिश्र र बाँकेका जगदीश शुक्लाले उक्त निर्णय गरेका हुन् । एमालेका तर्फबाट महासचिव ईश्वर पोखरेल र समूहमा आबद्ध नेताहरूले संयुक्त रूपमा हस्ताक्षर गरी सोमबार विज्ञप्ति जारी गरेका हुन् ।"
अमेरिकामा डरलाग्दो गोलीकाण्ड,गोलीकाण्ड मच्चाउने बन्दुकधारी एक्लै रहेको बताइएको छ । प्रत्यक्षदर्शीहरूका अनुसार आक्रमणकारीले स्वचालित बन्दुकबाट सयौं राउन्ड गोली प्रहार गरेको आवाज सुनिएको थियो । मानिसहरूको भागदौडले कन्सर्टस्थलमा पूरै कोलाहल मच्चिएको थियो । उक्त सांगीतिक कार्यक्रममा करिब २२ हजार मानिस उपस्थित थिए । गोलीकाण्डपछि सडकमा रगत लत्पतिएको थियो । लगत्तै सयौं एम्बुलेन्स परिचालन गरिएका थिए । सुरक्षा संवेदनशीलतालाई दृष्टिगत गर्दै लस भेगास एयरपोर्टका दर्जनौं उडानलाई अन्यत्र डाइभर्ट गरिएको थियो । सन् २०१६ को जुन १२ मा फ्लोरिडाको ओरल्यान्डोस्थित रात्रि क्लबमा भएको गोलीकाण्डमा ४९ जनाको मृत्यु भएको थियो । बन्दुक राख्न पाइने संवैधानिक अधिकार रहेको अमेरिकामा पटकपटक यस्ता घटना दोहोरिँदै आएका छन् । राष्ट्रपति डोनाल्ड ट्रम्पले घटनाप्रति दु:ख व्यक्त गरेका छन् । आक्रमणको अन्तर्राष्ट्रिय आतंकवादी समूहहरूसित कुनै सम्बन्ध रहेनरहेको तत्काल यकिन हुन नसकेको अमेरिकी अधिकारीहरूले जनाएका छन् । आईएसले भने यसमा आफ्नो संलग्नता दावी गरेको छ ।
मोदी आउँदै,"काठमाडौं भारतीय प्रधानमन्त्री नरेन्द्र मोदी तेस्रोपटक नेपाल आउने प्राय: निश्चित भएको छ । प्रधानमन्त्री भएलगत्तै उनी नेपाल आएका थिए । त्यसको तीन महिनापछि नै सार्कको १८ औं शिखर सम्मेलनमा सहभागी हुन मोदी २०७१ मंसिरमा काठमाडौं उत्रेका थिए । पहिलो भ्रमणका क्रममा उनले निकै चर्चा र प्रशंसा पाएका थिए । दोस्रो भ्रमण भने त्यस्तो हुन सकेन । संविधान जारी भएपछि भारतले एकतर्फी रूपमा नाकाबन्दी लगाएपछि नेपालमा मोदीको लोकप्रियता घटेन मात्र, भारतविरोधी भावनासमेत बढ्यो । बिस्तारै त्यो चाप कम हुँदै सम्बन्ध पुन: सुमधुर हुन लागेको समयमा मोदी पुन: नेपाल आउन लागेका हुन् । छिमेकसँगको सम्बन्धमा जोड दिने बताउँदै आएका मोदीले आफ्नो आन्तरिक लोकप्रियताका लागि पनि नेपाल सम्बन्धलाई पहिलेकै अवस्थामा ल्याउनुपर्ने अवस्था रहेकाले सुधारका पक्षमा भारतीयहरू देखिएको अधिकारीहरू बताउँछन् । त्यसका लागि भारतीय सरकारी कम्पनी सतलजको लगानी रहेको अरुण तेस्रो जलविद्युत् आयोजनाको शिलान्यास उपयुक्त अवसर बन्न सक्ने उनीहरूको बुझाइ छ । भारतीय प्रधानमन्त्री मोदी करिब १ खर्ब १६ अर्ब लागतको ९ सय मेगावाटको अरुण तेस्रो आयोजना उद्घाटन गर्न नेपाल आउन लागेका हुन् । प्रधानमन्त्री शेरबहादुर देउवा र मोदीले संयुक्त रूपमा आयोजना शिलान्यास गर्ने गरी परराष्ट्र मन्त्रालय भ्रमणको तयारीमा जुटेको हो । दसैं बिदाका बेला पनि मन्त्रालय भ्रमणको तयारीमा जुटिरहेको छ । मोदीको भ्रमणको तिथि तय गर्नेबारे सोमबार सम्बन्धित निकायहरूबीच छलफल चलेको थियो । भारतीय प्रधानमन्त्रीले आयोजना अघि बढाउन चासो देखाएपछि प्रक्रिया द्रुत गतिमा अघि बढेको अधिकारीहरू बताउँछन् । आयोजनाको शिलान्यास भारत र नेपालका कार्यकारी प्रमुखले संयुक्त रूपमा गर्ने सहमति प्रधानमन्त्री देउवाको भारत भ्रमणका क्रममा नै भएको हो । भारतका लागि नेपालका राजदूत दीपकुमार उपाध्यायले भारतीय प्रधानमन्त्रीको भ्रमणको तिथि टुंगो लगाउने विषय अन्तिम चरणमा रहेको बताए । प्रधानमन्त्री मोदीको भ्रमण जतिसक्दो छिटो हुनेमा दुई मत छैन, तिथि एकदुई दिनमा तय हुनेछ । यसमा गृहकार्य भइरहेको छ, राजदूत उपाध्यायले कान्तिपुरलाई टेलिफोनमा भने, भ्रमण गर्ने विषय गत महिना प्रधानमन्त्रीको भारत भ्रमणका क्रममा नै तय भएको हो । प्रधानमन्त्रीको भारत भ्रमणको समयमा भएको संयुक्त वक्तव्यमा नै मोदीको नेपाल भ्रमण हुने विषय उल्लेख छ । बहुचर्चित परियोजना पञ्चेश्वरको टुंगो पनि एक महिनाभित्र सक्ने सहमति भएअनुरूप काम अघि बढेको थियो । मोदीले असोज अन्तिम वा कात्तिक सुरुमै भ्रमण गर्ने गरी छलफल भइरहेको अधिकारीले जनाए । भारतीय प्रधानमन्त्री मोदीले संयुक्त प्रेस वक्तव्यमा नै भनेका थिए, अरुण तेस्रोमा देखिएको भूमिसम्बन्धी समस्या सुल्झिएको कुराले म खुसी छु । आयोजना निर्माणको जिम्मा पाएको भारतीय कम्पनी सतलजले यसअघि नै असोजबाट काम थाल्ने बताएको थियो । अरुण तेस्रोको शिलान्यासपछि काममा कुनै अवरोध नहुने गरी तयारी भइरहेको पनि लगानी बोर्डका प्रमुख कार्यकारी अधिकृत महाप्रसाद अधिकारीले बताए । परियोजना बिनाविवाद सम्पन्न हुने विश्वास बोर्डको छ । प्रस्तावित ९ सय मेगावाट क्षमताको अरुण तेस्रोले वनको जग्गा प्राप्त गरेको छ भने अन्य समस्या सल्टिइसकेको जानकारी यसअघि नै मोदीलाई दिइएको थियो । प्रधानमन्त्रीका परराष्ट्र सल्लाहकार डा दिनेश भट्टराईले पनि मोदीको भ्रमण हुनेमा दुईमत नभएको बताए । प्रदेश र संघको निर्वाचनअघि नै भ्रमण हुने गरी यसअघि नै छलफल भइसकेको उनले बताए । आयोजना निर्माणका लागि भारत सरकारले ९१ अर्ब रुपैयाँ बजेट विनियोजन गरिसकेको छ । नेपालले यो आयोजनाबाट १ सय ९८ मेगावाट बिजुली सित्तैमा पाउनेछ ।आगामी २५ वर्षका लागि सतलजले अरुण तेस्रोको विद्युत् उत्पादन गर्ने र आयोजना बनेपछि नेपालले नि:शुल्क बिजुली, करलगायतबाट २५ वर्षमा साढे ३ खर्बभन्दा बढी रुपैयाँ लाभ हासिल गर्नेछ ।"
१० नयाँ सहरबारे थप अध्ययन गरिने,"काठमाडौं सरकारले मध्यपहाडी लोकमार्गमा विकास भइरहेका १० नयाँ सहरबारे थप अध्ययन गर्ने तयारी गरेको छ । नयाँ स्थानीय तहअनुसार सहरको क्षेत्रफल विस्तार भएकाले ती सहरका भौतिक पूर्वाधारबारे थप अध्ययन गर्ने तयारी गरेको हो । गाविसहरू गाभिएर नगरपालिका भएका छन्, सहरी विकास तथा भवन निर्माण विभागका महानिर्देशक डा रमेशप्रसाद सिंहले भने, क्षेत्रफल बढ्यो, कुन संरचना कहाँ राख्ने भन्ने निर्धारण गर्नैपर्छ, त्यसकारण अध्ययनको तयारी गरेका हौं ।मध्यपहाडी लोकमार्गमा सरकारले २० वर्षमा प्रत्येक सहरमा एक लाख जनसंख्या बसाउने महत्त्वाकांक्षी योजनासाथ पाँचथरको फिदिम, तेह्रथुमको वसन्तपुर, सिन्धुलीको खुर्कोट, धादिङको बैरेनी गल्छी, तनहुँको डुम्रे, बागलुङको बुर्तिबाङ, रुकुमको चौरजहारी, दैलेखको राकम, अछामको साँफेबगर र बैतडीको पाटनलाई नयाँ सहर घोषणा गरेको हो । आर्थिक वर्ष २०७४७५ मा एक अर्ब रुपैयाँभन्दा बढी बजेट भौतिक पूर्वाधार निर्माण लागि छुट्याएको महानिर्देशक सिंहले बताए । आधुनिक तथा सुविधा सम्पन्न सहरको अवधारणाअनुसार भौतिक पूर्वाधार निर्माण गरिने उनले जनाए । नयाँ सहरमा भौतिक संरचना निर्माण अघि बढेपछि आर्थिक गतिविधि पनि तीव्र रूपमा बढिरहेको उनले बताए । मानिसले सुविधाका लागि बसाइँ सर्ने हो, ती सहरमा शिक्षा, सडक, बिजुली, मनोरञ्जनलगायत व्यवस्था गर्दैछौं, उनले भने, मध्यपहाडी राजमार्ग कालोपत्रे काम पनि तीव्र रूपमा भइरहेको छ, हावापानी सबै हिसाबले यी सहर बस्न उपयुक्त छन् ।सहर घोषणासँगै त्यस क्षेत्र आसपासका बासिन्दाको जीवनस्तरमा पनि परिवर्तन देखिन थालेको स्थानीयको भनाइ छ । नयाँ सहरहरू पहाडी जिल्लाको केन्द्र बन्ने सोचेर जग्गा र घरघडेरी किन्नेहरू बढेका छन् । बैतडी पाटनका स्थानीय हरिमोहन भण्डारीले मध्यपहाडी लोकमार्ग र नयाँ सहर घोषणासँगै जग्गाको भाउ अकासिएको बताए । वरपरका बासिन्दा पनि घडेरी जोडदै छन्, उनले भने, तर ५ वटाभन्दा बढी गाविस गाभेर नगरपालिका भएको छ, त्यहीअनुसार भौतिक संरचना पनि निर्माण हुनुपर्छ । पाटन विमानस्थल कालोपत्रे भइरहेकाले त्यस क्षेत्रमा आर्थिक गतिविधि बढने उनको दाबी छ । व्यापारिक केन्द्र पाटन हुन्छ, उनले भने, सुविधाका लागि बसाइँ सर्ने हुन्, भौतिक पूर्वाधार निर्माण भएपछि मानिस टाढा जाँदैनन् सरकारले उच्च प्राथमिकतामा राखेर ०६४६५ मा काम थालेको मध्यपहाडी योजना ०७५ भित्र पूरा गर्ने लक्ष्य छ ।नयाँ सहरका लागि जमिनको उपलब्धता, आर्थिक विकासको सम्भाव्यता, बस्तीको स्थिति, जनसंख्या, यातायात सुगमतालगायत आधारमा ५ वर्षअघि सरकारले २० वर्षे गुरुयोजना प्रतिवेदन तयार गरी चरणबद्ध रूपमा सहर विकास गर्ने लक्ष्य राखेको हो । विभागका अनुसार अछामको साँफेबगर र रुकुमको चौरजहारीमा केही भौतिक संरचना निर्माण भइसकेका छन् । वसन्तपुर र धादिङको बैरेनीमा पनि निर्माणबारे अध्ययन भइरहेको छ । फिदिम, वसन्तपुर, चौरजहारी र पाटनमा बसपार्क निर्माण भइरहेको छ । डुर्मे र साँफेबगरमा बसपार्कको विस्तृत आयोजना प्रतिवेदन (डीपीआर) तयार भइरहेको उनले बताए । १० वटै सहरमा ६२ किमि सडक निर्माण गर्ने लक्ष्य रहे पनि ४८ किमि निर्माण भइरहेको सिंहले बताए । एकीकृत सरकारी अवधारणाअनुसार ८ वटा कार्यालय भवन निर्माण भइसकेका छन् । वसन्तपुर र राकम कर्णालीमा जग्गा उपलब्ध नभएकाले ढिलाइ भएको सिंहले बताए । तरकारी बजार तथा संकलन केन्द्र ६ मध्ये ३ वटा निर्माण भइरहेको छ । वसन्तपुर, बैरेनी गल्छी, डुम्रेबजार निर्माण भइरहेको छ । सिंहका अनुसार राकम कर्णाली, साँफेबगर र पाटनमा जग्गा एकीकरण केही ढिलाइ भएको बताए । विभागका अनुसार फिदिम, वसन्तपुर, खुर्कोटमा सार्वजनिक पार्क निर्माण भइरहेको छ । तर, डुम्रे लगायतका बाँकी स्थानका लागि पार्कको डिजाइन तयार भइरहेको छ । बैरेनीमा सहरी सेवा केन्द्र निर्माण भइरहेको छ । खानेपानी, रिङरोड निर्माण कार्य, सरकारी जग्गा संरक्षण, जग्गा एकीकरण कार्य र ढल निर्माण काम पनि भएको उनले बताए । सहरको पूर्ण विकासका लागि करिब ५० अर्ब रुपैयाँ लाग्ने विभागको अनुमान छ । त्यसअनुसार प्रत्येक सहर विकासका लागि ५ अर्ब रुपैयाँ लाग्नेछ । क्षेत्रफल विस्तार भएपछि आर्थिक अध्ययन अझै गर्नुपर्छ, महानिर्देशक सिंहले भने, अहिल्यै अनुमान गर्न सकिँदैन, जति भनिएको छ, त्यो प्रारम्भिक अनुमान मात्र हो । पहाडी सहरमा शिक्षा, स्वास्थ्य, सञ्चारको विकास भए राजधानी र तराईमा बसाइँ सर्ने क्रम केही मात्रामा रोकिने उनले बताए । ती स्थानमा खानेपानी, सडक, बत्तीलगायत पूर्वाधार निर्माणलाई पहिलो प्राथमिकता दिइएको उनले जनाए । उपत्यकालगायत मुलुकका ठूला सहरमा मानवीय चाप कम गर्न सरकारले मध्यपहाडी लोकमार्गमा नयाँ सहर विकास गर्न लागेको हो । ती ठाउँमा भौतिक पूर्वाधार तयार भएपछि नजिकका क्षेत्रबाट बसाइँसराइको क्रम बढ्ने र बसोबासको चापसमेत बढ्ने अनुमान गरिएको छ ।"
समन्वय नहुँदा कार्यसम्पादन फितलो : राजदूतहरू,"काठमाडौं खाडी तथा अफ्रिकी मुलुकमा कार्यरत नेपाली राजदूतहरूले सरकारी समन्वय र पर्याप्त बजेट अभावले दूतावासहरूको कार्यसम्पादन प्रभावकारी बन्न नसकेको भन्दै प्रधानमन्त्री शेरबहादुर देउवाको ध्यानाकर्षण गराएका छन् । परराष्ट्र मन्त्रालयद्वारा खाडी मुलुक ओमनमा आयोजित राजदूत सम्मेलन मा उनीहरूले यस्तो आवाज उठाएका हुन् । सम्मेलनमा प्रधानमन्त्री देउवा, उपप्रधान तथा परराष्ट्रमन्त्री कृष्णबहादुर महरा, श्रम तथा रोजगारमन्त्री फरमुल्लाह मन्सुर, परराष्ट्र सचिव शंकरदास बैरागीसहित उच्च अधिकारीहरूको उपस्थिति थियो । राजदूतहरूले आफूहरूको इमेलको समेत परराष्ट्रबाट समयमा प्रतिक्रिया नआएको गुनासो गरे । परराष्ट्रमा व्यक्तिपिच्छे पटकपटक फोन गर्नुपर्ने बाध्यता रहेको उनीहरूले सुनाए । परराष्ट्र्र, श्रम र गृह मन्त्रालयबीच समन्वय नहुँदा वैदेशिक रोजगारीमा गएका कामदार मारमा पर्न थालेको उनीहरूको चिन्ता थियो । ओमनका लागि नेपाली राजदूत शर्मिला पराजुली ढकालका अनुसार सम्मेलनले नेपाली कामदारका गन्तव्य देशसँग श्रम सम्झौता अपरिहार्य रहेकाले यथाशक्य गर्नुपर्ने, दूतावासको उपस्थिति नभएको ठाउँमा अवैतनिक दूत नियुक्त गर्नुपर्ने, वैदेशिक रोजगार क्षेत्रलाई व्यवस्थित, सुरक्षित र मर्यादित बनाउन कामदारको आपूर्ति प्रक्रियामा हुने अवैध लेनदेन निरुत्साहित गर्नुपर्ने, दूतावासको उत्तरदायित्व पूरा गराउन आवश्यक जनशक्ति र बजेट थप गर्नुपर्नेलगायत विषयमा जोड दिएको थियो । साउदीका लागि नेपाली राजदूत डा महेन्द्रबहादुर सिंहले बजेट अभावले कार्यसम्पादनमा ठूलो असर परिरहेको बताए । हाम्रो क्षेत्र निकै ठूलो छ । खाडी मुलुकमा पनि सबभन्दा जटिल र समस्या बढी रहेको ठाउँ साउदी नै हो । समस्यामा परेका नेपालीको उद्धार गर्न, पैरवी गर्न टाढाटाढा कर्मचारी पठाउनुपर्छ । बजेट अभावले त्यस्ता काम प्रभावित बनेका छन्, उनले भने, साउदीस्थित नेपाली दूतावासले सरकारसमक्ष पेस गरेका विषयमा सम्बोधन होस् भन्ने अनुरोध गर्छु । कुवेतका लागि नेपाली राजदूत यज्ञबहादुर हमालले श्रम सम्झौता भएमात्रै कामदारको हितका लागि लड्ने कानुनी अधिकार हुने भएकाले सरकारको पहिलो प्राथमिकता श्रम सम्झौता गर्नेतर्फ हुनुपर्ने बताए । कुवेतलगायत खाडी क्षेत्रमा घरेलु कामदारको ठूलो माग छ । द्विपक्षीय श्रम सम्झौता भएपछि मात्रै यो विषयमा अगाडि बढ्नुपर्छ, उनले भने । झन्डै १६ देशको प्रतिनिधित्व गर्ने इजिप्टस्थित नेपाली राजदूत झवीन्द्र अर्यालले सिरिया, लेबनानजस्ता मुलुकमा नेपाली महिला कामदारको समस्या बढिरहेको जानकारी दिए । उनले नेपाली महिलाको बाहुल्य रहेको जोर्डनजस्ता देशमा एकदमै न्यून तलब रहेकाले पारिश्रमिक बढाउन सरकारले कूटनीतिक नेतृत्वदायी भूमिका निर्वाह गर्नुपर्ने सुझाव दिए । प्रधानमन्त्री देउवाले राजदूतहरूले उठाएका विषयलाई सरकारले सम्बोधन गर्ने आश्वासन दिए । दूतावासलाई नेपाल र नेपालीको हित र सुरक्षाका लागि जे जिम्मेवारी दिइएको छ, त्यसलाई पूरा गर्न भएका व्यवधान हटाउन सरकार तयार छ, उनले भने ।"
विशाल बजारको सटर भाडामा भ्रष्टाचार,"कम्पनीका सञ्चालकले सीमित व्यवसायीलाई लाभ हुनेगरी भाडामा दिने प्रावधानका विरुद्ध दायर मुद्दामा विशेष अदालतबाट प्रतिस्पर्धाबाट भाडामा लगाउन आदेश भएको थियो । तर त्यसको पालना हुन नसकी फेरि अनियमित ढंगले चलखेल गर्ने प्रचलन कायम रहेको छ । पसल भाडामा लिनका लागि अनिवार्य सेयर सदस्य हुनुपर्ने बाध्यात्मक व्यवस्था गरेका सञ्चालकहरूले कम्पनी ऐनको प्रावधानविपरीत आफैंले सटर भाडामा लिएर १० गुणा बढीसम्म भाडामा लगाएका थिए । नियमावलीले भाडामा लिएर त्यसलाई फेरि भाडामा दिन नमिल्ने व्यवस्था गरेको छ । अख्तियारले सेयरसँग गाभिएका र नगाभिएका पसलको भाडादर निकै फरक रहेको जनाएको छ । सबै सेयरधनीलाई समान अवसर नदिई आफूहरूलाई मात्रै सटर छुट्याएका कम्पनीका सञ्चालकहरूले खाद्य संस्थान, नेसनल ट्रेडिङ र कृषि सामग्रीलाई कुनै भूमिका नै नदिएको भनी अख्तियारले आरोपपत्र दायर गरेको थियो । ८ सय ६९ सेयरधनीमध्ये करिब एकतिहाइले मात्रै सटर पाएका छन् । ३ सय ६० वटा पसलमध्ये २ सय ४७ वटामा सेयरधनीले फेरि महँगोमा भाडामा लगाएका छन् । यसअघि नै विशेष अदालत तथा अख्तियारले प्रतिस्पर्धाका आधारमा सटर भाडामा लगाउन दिएको निर्देशनसमेत उल्लंघन भएको छ ।"
सीमा बचाउ अभियानका अगुवा भारतीय जेलमा,"सप्तरी सीमा बचाउ अभियानमा लागेका कोइलाडी तिलाठी गाउँपालिका २ का देवनारायण यादव र उनका छोरा अजयकुमारलाई भारतीय प्रहरीले आइतबार पक्राउ गरी सोमबार जेल चलान गरेको छ । देवनारायणका दाजु रामनारायण यादवले दशगजा क्षेत्रमा रहेको आदर्श ग्राम पञ्चायतमा सांस्कृतिक कार्यक्रम हेर्न गएका बेला अजयलाई रक्सी खाएर होहल्ला गरेको झूटो आरोपमा भारतीय प्रहरीले पक्राउ गरेको र छुटाउन गएका बाबु देवनारायणलाई समेत पक्राउ गरी भारतको विहार राज्यअन्तर्गत सुपौलको वीरपुर जेल पठाइएको जानकारी दिए । भारतको कुनौली थानाका प्रमुख विनोद यादवले देवनारायण, उनका छोरा अजय र कोइलाडी तिलाठीका विजयकुमार यादवविरुद्ध अपहरण मुद्दा रहेकाले त्यही सिलसिलामा पक्राउ गरिएको बताए । उनका अनुसार गत जेठ २० गते भारतको विहारस्थित कुनौली १ की १८ वर्षीया ज्योति कुमारीलाई अपहरण गरेको व्यहोराको उनकै दाजु सञ्जीवकुमार साहले दिएको जाहेरीका आधारमा तीनै जनालाई पक्राउ गरिएको हो । उजुरीमा उक्त घटना सन् २०१७ मे ३१ मा भएको उल्लेख छ । अपहरित भनिएकी ज्योति अजयसँग प्रेमविवाह गरी उनकै घरमा बस्दै आएकी छन् । आफूले अजयसँग स्वेच्छाले प्रेमविवाह गरेको ज्योतिले बताइन् । आफ्ना श्रीमान् र ससुरालाई भारतीय प्रहरीले अनाहकमा पक्रेर दु:ख दिएको उनले बताइन् । तिलाठीवासीले यादवलाई पक्राउ गर्नुको कारणसमेत भारतीय पक्षले स्पष्ट नगरेको आक्रोश पोखेका छन् । स्थानीय चन्दनकुमार झाले भने, दशगजा आन्दोलनका अगुवा यादवलाई पक्राउ गर्न भारतीय छोरीको अपहरण गरेको विषय देखावटी मात्रै भएको र मुख्य कारण दशगजा आन्दोलन नै हो । गत वर्ष भारतीय सुरक्षाकर्मीले दशगजा क्षेत्रमा एकतर्फी रूपले बाँध बाँधिरहेका बेला भारतीय पक्षसँग भएको झडपमा देवनारायण घाइते भएका थिए । सरकारले उनको उपचार खर्चसँगै सच्चा राष्ट्रवादीको सम्मानपत्रसमेत दिएको थियो ।रामनारायणले आफ्ना भतिजाले ज्योतिसँग विवाह गरेको ६ महिना बितिसकेको अवस्थामा प्रहरीले पुरानो रिसइबीका आधारमा पक्राउ गरेर जेल चलान गरेको बताए । आफूहरू ६ महिनादेखि कुनौली आउजाउ गरिरहे पनि चाडपर्वको मौका छोपी पक्राउ गर्नुमा गत वर्षको सीमा बचाउ घटना नै प्रमुख कारण रहेको सुनाए । सप्तरीका प्रमुख जिल्ला अधिकारी भगिरथ पाण्डेले देवनारायणका छोराले उमेर नपुगेको भारतीय केटीसँग विवाह गरेकाले केटी पक्षले दिएको उजुरीका आधारमा भारतीय प्रहरीले पक्राउ गरेको बताए । उनले यसबारे बुझेर रिहाका लागि पहल थालेको उनले जानकारी दिए ।"
किरात समुदायमा बढ्दै दसैं रौनक,"काठमाडौं वीरशोभा राईको शिरदेखि गलासम्म गहना झपक्क थियो । श्रीमान् ७५ वर्षीय जगतबहादुर राईले निधारमा रातो टीका लगाइदिए । कपालमा सप्रेको दुबोको मुठो सिउरिदिए । अनि दक्षिणासहित आशीर्वाद दिए । भोजपुर दिल्पाका जगतबहादुर बेलायती गोर्खा सैनिक थिए । अवकाशपछि उनी काठमाडौंमा बस्दै आएका छन् । दसैं नमनाएको कुनै वर्ष छैन, उनले भने, पल्टनमा त टीका लगाइयो, घरमा किन नलगाउनु ? उनले हङकङमा बस्ने छोरी तीर्था, ज्वाइँ रामकृष्णलगायत छोराहरूलाई स्काइपबाट टीका लगाइदिए । सात समुद्रपारिका सन्तानहरू सेवा ढोग भन्दै भिडियोमै रमाए । कतिपय किरात समुदायले केही वर्षदेखि दसैं बहिष्कार गर्दै आएको छ । कतिपयले भने यसलाई मेलमिलापको पर्वका रूपमा लिँदै मनाउँदै आएका छन् । बहिष्कार गर्ने केही भने पुन: टीका लगाउन थालेका छन् । राई समुदायमा निधारमा सेतो टीका, शिरमा बाबरी फूल र तीतेपाती लगाइदिने चलन छ । हामी पनि पहिला त्यसै गथ्र्यौं, जगतबहादुरले भने, वरिपरिका अरूले जसो गर्छन्, त्यसै गर्दा मात्र चाडको रौनक हुँदोरहेछ । त्यही भएर जमरा राख्न थाल्यौं । अबिर किनेर अक्षता रंग्याउन थाल्यौं । लिम्बुवान समुदायमा दसैं बहिष्कारको आन्दोलन चलेको तीन दशक भइसक्यो । यसपटकको दसैंमा लिम्बु गाउँमा मौलो राखेरै राँगाको बलि चढाइएको फोटो सामाजिक सञ्जालमा छाएपछि बहसले नयाँ मोड लिएको छ । त्यसरी चाड मनाइएको थलो पाँचथरको फाल्गुनन्द गाउँपालिका १ (साबिक नवमीडाँडा गाविस) मा हो । कांग्रेस नेता भीष्मराज आङदेम्बेले राँगा किनेर उपलब्ध गराएपछि समाज र प्रहरी चौकीका कर्मचारीसहितले फूलपाती मनाउने चलनको निरन्तरता दिएका हुन् । आङदेम्बे परिवार परम्परादेखि सुभांगी खानदानका हुन् । उहिले सुभांगी रहँदा दसैंमा बलि दिएको पशुको रगतको पञ्जाछाप घरको भित्तामा हान्नुपथ्र्यो । यसपटक पाँचथरमा त्यसो भने गरिएन । समाजका बुद्धिजीवीमाझ जतिसुकै विरोधको स्वर उठे पनि गाउँघरमा परम्परा हटेको छैन, पाँचथर गाउँ पुगेका युवा समाजशास्त्री दिलविक्रम आङदेम्बेले भने, हामी राजधानीमा बसेर पहिचानको कुरा गर्छौं । तर गाउँघर मोफसलका समाजलाई नियाल्न सक्दैनौं । दसैं बहिष्कार गर्नु समाजको विरोध गर्नु र भड्काउनु जस्तै हुने भावना कायमै रहेको उनको अनुभूति छ । नेपालको पूर्वी भेगका किराती समुदायमा करिब तीन दशकदेखि दसैं बहिष्कार को आन्दोलन चलेको थियो । अचेल अधिकांश किराती गाउँघरमा मौलो गाडेर दसैं मनाउने, टीका लगाउने गरेका छन् । मौलो गाडे पनि गाउँका ठालुको घरमा दाम र कोसेली पुर्याउने चलन भने हटेको छ । अहिले पुन: सेतो टीका लगाउने चलन बढेको छ । बौद्धिकहरू हाम्रो चाडपर्व होइन नमनाऔं भन्छन्, एक किराती पत्रकार भन्छन्, पहिचानको आन्दोलनमा संलग्नहरू दसैंलाई अझै अस्वीकार गर्छन् । सेतो टीका र कतिले रातै लगाएका छन् । लिम्बुवान भन्नेहरूबीचै समस्या छ । त्यसो त किरात राई समाजमा सुँगुर, राँगा काटेर घरैपिच्छे चाड मनाउने गर्छन् । प्राय: सेतो टीका लगाउने गर्छन् । दसंैको दासताबाट अझै मुक्त हुन चाहँदैन हाम्रो समुदाय, कलाकार यासेली योङहाङले फेसबुकमा विभिन्न तस्बिर साभार गरेर भनेका छन्, यो हाम्रो साजिक मुक्तिका लागि सयौं वर्षपछि पर्ने प्रस्ट संकेत हो । उनले पोस्ट गरेका तस्बिरमा सेतो टीकाधारी बाबुले खुट्टा उचालेको र छोरालाई ढोग्न लगाएका छन् । कतिका निधारमा दहीचामलको सेतो टीका देखिन्छ भने कतिले रातो टीका लगाएका छन् । कतिले जमरा नै लगाएका छन् भने कतै कानमा फूल सिउरिएका छन् । त्यसैगरी मोरङबाट राई सम्राटले आफ्नो फेसबुक वालमा गैरहिन्दु धर्मावलम्बीहरूले पनि पहिल्यैदेखि मान्दै आएको चाडका रूपमा दसैंलाई जोडेका छन् । तर यस चाडलाई नमनाउने र बहिष्कार गर्ने पक्षले पनि दसैं मनाए, भनेका छन्, राम्रै तरिकाले आलोचनाको आशिषले सामाजिक सञ्जाल भराएको देखियो । ऐतिहासिक तथा धार्मिक मान्यताहरूका प्रसंग जोडेर तथानाम सुनाउनु वा आलोचना गर्नुचाहिँ उत्तम नहुने उनको ठहर छ । किरात राई यायोक्खा, किरात याक्थुङ चुम्लुङ, किरात याक्खा छुम्मा र सुनुवार सेवा समाजजस्ता संस्था दसैं मनाउनेनमनाउनेबारे मौन छन् । राजनीतिक वृत्तमा भने बहिष्कार गर्दैआएका छन् । कतिले भने सामाजिक सद्भावका निम्ति मनाउन थालेको दाबी गरेका छन् । सरकारले किराती जातिको उँधौली र उँभौली चाडलाई राष्ट्रिय पर्वको मान्यता दिइसकेकाले उग्र विरोधमा उत्रिन नहुने भन्नेहरू पनि छन् ।किरात इतिहास तथा संस्कृतिका एक अध्येता मञ्जुल याक्थुम्बा दसैं चाड किरातीको नभएको उल्लेख गर्छन् । शाहकाल अगाडि दसैं भन्ने शब्द विलकुल अपरिचित थियो, भन्छन्, आर्य जातिले भारतबाट प्रवेश गर्दा आफूसँगै भित्र्याइएको दसैं चाड किरात, लिम्बुवान प्रदेशमा बलात् थोपरिएको हो ।मानवशास्त्री डम्बर चेम्जोङ आदिवासी जनजातिहरूमा कतै हिन्दु राज्यकालीन राजा तथा राणाहरूको हैकम र हुकुमका कारण र कतै छिमेकीहरूको सिको गर्नाले दसैं मनाउने परम्पराको थालनी भएको उल्लेख गर्छन् । उदाहरणत: लिम्बुवानमा स्थानीय तहका सत्ताधारी लिम्बू सुब्बाले बलि चढाएर दसैं मान्नैपर्ने हुकुम राजा रणबहादुर शाहको पालामा भएको थियो, उनले भने । मुन्धुमविद् प्राज्ञ बैरागी काइँलाका अनुसार दसैं जातिगत रूपमा लिम्बूको होइन । संस्थागत रूपमा अमालअमाली र सुब्बाहरूको थियो । त्यतिबेला नेपाल सरकारको स्थानीय प्रतिनिधिको हैसियतले दसैंको नीति नियम पालना गरी मनाउनु उनीहरूको बाध्यता थियो, काइँलाको कथन छ, लिम्बूहरूको अमाल प्रथा उडेपछि सुभांगी पनि समाप्त भयो । सुभांगीको समाप्तिपछि लिम्बूले मौलोमा मार हान्ने क्रम त्याग्दै गए । सरकारले एकतर्फी रूपमा किपट उन्मूलन गरेर त्यससँग सम्बद्ध सुविधा तोडिदिएपछि दसैं मान्ने र मार हान्ने चलनको अन्त्य भएको ठान्छन् उनी । कतिपयले भने दसैंलाई सद्भाव र मेलमिलापको पर्वका रूपमा बुझ्नुपर्ने धारणा राखेका छन् । लिम्बूवान मुद्दा उठाउनेहरूले दसैं मनाउनुपर्छ किनकि लिम्बुवान क्षेत्रको सुभांगी प्रथा र दसैं एक अर्काका परिपूरक हुन्, सामाजिक सञ्जालमा एकजनाले लेखका छन्, लिम्बुवानमा भएको किपट र सुभांगी प्रथाले लिम्बुहरूलाई विशेष अधिकार दिएर सम्मान गरेको थियो । अहिलेको स्वायत्त लिम्बुवान राज्यको मागको पृष्ठभूमि त्यही स्वायत्त राज्य र विशेषाधिकारसँग गएर जोडिन्छ ।कोरियामा रहेकी पत्रकार बाला राईले सम्झनामा दसैं आलेखमा लेखेकी छन्, चाडबाडका बेला एक्लै हुनुको पीडा पनि त होला आमालाई । दसैंतिहारमा सबैका छोराछोरी घर फर्किन्छन् । आफ्नो त एउटी छोरी पनि सात समुद्र पारि छे, चाडपर्वमा आउली भन्ने आस नै नगरे हुन्छ । हरेक चाडपर्व खल्लो लाग्दो हो । नुनिलो आँसुको घुट्को पिउँदै भए पनि चाडपर्वका नाममा पकाइएका मासु र भात जबरजस्ती निल्दी हुन् ।"
९ दिन नाचेरै दसैं,"दमक कमल गाउँपालिका १ सराङपाडाको नेपाल सन्थाल माराबुरू युवा क्लब सप्तमीदेखि दसैं नाचमा व्यस्त छ । सप्तमीको दिन धरमपुरको पाराबारी मेलादेखि सुरु भएको क्लबको दसैं नाच पूर्णिमाको भोलिपल्ट लाग्ने क्याम्पा मेलामा समापन हुनेछ । लगातार ९ दिनसम्म नाच्नैपर्ने बाध्यता छ । आउन सक्दैनौं भन्दा मेला आयोजकले ढिप्पी कस्छन्, क्लबका अध्यक्ष प्रकाश मर्डीले भने । क्लबमा ४० जना सदस्य छन् । दसैं मेलामा सबैले नाच्नुपर्छ । पाराखोपी, सराङपाडा, उलघुटु र नाबा टोलका सन्थाल समेटेर क्लब गठन गरिएको हो । मर्डीले भने, पहिला टोलैपिच्छे नाच टोली हुन्थ्यो । त्यो पनि १२०१३० जनासम्मका । अहिले चारवटा टोलका गरेर बल्ल ४० जना पुगेका छौं । सन्थाल नृत्य पछिल्ला केही वर्षयता जिल्लाका प्रत्येक मेलामा प्रदर्शन गर्न थालिएको छ । आसपासमा यो समुदाय नभए टाढाटाढाबाट झिकाएर भए पनि दसैं मेलामा सन्थाल नृत्य अनिवार्यजस्तै बन्न थालेको छ । सन्थाल नाच भएन भने त दसैं मेलाको रौनकता नै हँुदैन, अष्टमीका दिन कमल १ स्थित बासबारी मेला भर्न आएकी विष्णुकुमारी पोखरेलले भनिन्, सन्थाल नृत्य अरू बेलाभन्दा दसैं मेलामा विशेष लाग्छ । उनले सन्थाल नृत्यले नेपाली समाजमा सद्भाव बढाउने काम गर्ने गरेको बताइन् । दसैं मेलामा नाच प्रदर्शनले आफ्नो जातिको संस्कृत संरक्षणमा ठूलो टेवा पुगेको मर्डीले बताए । उनले भने, दसैंमा नाच नदेखाउने हो भने हाम्रो संस्कृति हराउन कत्ति पनि समय लाग्दैन । दसैं मेलामा प्रदर्शन गरिने नृत्यलाई अन्य समुदायले मन पराइदिँदा संस्कृति संरक्षणमा टेवा पुगेको उनले बताए । उनले दसैं नाचकै कारण अन्य समुदायले सन्थालको खोजतलास गर्ने गरेको बताए । हुन त, हामी यही ठाउँको मूलवासी हौं । तर, कुनै घटनाक्रममा हाम्रो खोजीनिती हुँदैन, मर्डीले भने, धन्न वर्षमा एकचोटी दसैं मेलामा नाच देखाउन हाम्रो खोजीनिती हुन्छ । ०६८ को जनगणनाअनुसार नेपालभरि यो समुदायको जनसंख्या ५१ हजार ७ सय ३५ हो । सबैभन्दा धेरै जिल्लामा करिब ३५ हजारको बसोबास छ । साविक खुदुनाबारी र बाहुनडाँगी गाविसबाहेक अन्य सबै गाविस र नगरपालिकामा बसोबास छ । हाम्रो संस्कृति मेला भर्न आउनेहरूका लागि मनोरञ्जनको साधन बनेकोमा साह्रै दु:ख लागिरहेको छ, नेपाल सन्थाल आदिवासी उत्थान संघका जिल्ला अध्यक्ष बडाराम हेमरमले भने । उनले मनोरञ्जनकै रूपमा भए पनि राज्यले संरक्षण गरिदिए केही हदसम्म चित्त बुझाउन सकिने बताए । तर, त्यो आस पनि गर्न सक्ने अवस्था छैन । मेला आयोजकहरूले धेरथोर नगद पुरस्कार राख्छन् । त्यही पुरस्कारको लोभले हाम्रा साथीहरू नाच्न आउनुहुन्छ, उनले भने । उनले सन्थाल समुदायलाई दसैंमा मात्र होइन, अन्य बेलामा पनि समेटेर अघि बढ्न राज्य संयन्त्रलाई आग्रह गरे । हामी सबै कुराले कमजोर भइसकेका छौं । यो देशको सम्पत्तिका रूपमा राज्यले संरक्षण गरिदियोस्, अध्यक्ष हेमरमको माग छ । हाम्रो खोजीनिती स्वार्थमा सीमित भएको छ । हाम्रो नाचले दसैं मेलामा रौनकता भर्छ, त्यसैले अचेल हामीलाई खोज्दै मानिसहरू हाम्रो घरसम्म आउन थालेका छन्, तोपगाछीका युवा रामचन्द्र बेस्राले भने । दसैं नाचबाहेक अन्य धेरै सांस्कृतिक नाचहरू हराइसकेको उनले दुखेसो गरे । दसैं मेलामा देखाइने दसैं नाच, रिन्जु र लाग्डे नाच मात्र अब बाँकी छ, उनले भने, यी नाचहरू पनि पहिला गाउँगाउँमा देखाइन्थ्यो । अहिले भने पुरस्कारको लोभले मेलाहरूमा सीमित भएको छ । सन्थाल समुदायको नाचलाई राज्यले संरक्षण गर्नुपर्ने बासबारी मेलामा सन्थाल नृत्य हेरेपछि अखिल क्रान्तिकारीका केन्द्रीय अध्यक्ष रञ्जित तामाङले बताए । उनले दसैं नाच सन्थालको पुरानो लोक संस्कृति भएकाले पनि संरक्षणको आवश्यकता देखिएको तर्क गरे । दसैं मेलाहरूमा सन्थाल नाचले सबै वर्ग, सबै धर्म र सबै समुदायको मन जितेको छ । त्यसैले सन्थालको नाच दसैंमा मात्र होइन, अन्य बेला पनि प्रदर्शन गर्न सक्ने वातावरण राज्यले बनाइदिन जरुरी छ, अध्यक्ष तामाङले भने । आर्थिक अवस्था दयनीय भएकाले सन्थाल समुदायको बिष खेला, पोइसरी पूजाजस्ता पर्वहरू लोप भएको सन्थाल समुदायका युवा श्रीमत मुर्मुले बताए । उनले दसैं नाचलाई लोप हुनबाट जोगाउन राज्यले विशेष व्यवस्था गरिदिनुपर्ने माग राखे । मेलामा नाच देखाउनुपर्छ भनेर पत्र आउँछ । तर, हामीसँग बाजा हँुदैन । नाचका लागि चाहिने जर्सी, घुघुरा, पैङजन, पोटु, मुजा पुग्दो छैन, उनले भने ।"
बलिको साटो सिक्का चढाउने बढे,पाथीभरा मन्दिर परिसरमा परेवा उडाउन वा छोड्न नपाइने भएको छ । तीर्थयात्रीले छोडेका र उडाइएका परेवा फटाफट मरेपछि छोड्न रोक लगाएको हो । मन्दिरमा चढाएपछि त्यसलाई दर्शनार्थी स्वयंले माथिल्लो फेदीमा फर्काएर छोड्नुपर्छ । ३१ सय मिटर उचाइको माथिल्लो फेदी तुलनात्मक रूपमा न्यानो र झुरुप्प बस्ती भएकाले परेवा बचाउनका लागि यस्तो अभियान चलाइएको पाथीभरा देवी मन्दिर क्षेत्र संरक्षण तथा संवद्र्धन समितिका सहसचिव लक्ष्मी काफ्लेले बताए ।
जुवातास खेल्ने ५० पक्राउ,"विराटनगर (कास) दसैंको समयमा मोरङ प्रहरीले तास र जुवा खेल्ने ५० भन्दा बढीलाई नियन्त्रणमा लिएको छ । उनीहरूबाट करिब ५ लाख रुपैयाँ प्रहरीले बरामद गरेको छ । रतुवाइमाई नगरपालिका ८ का गणेश कार्कीको घरमा तासजुवा खेल्ने ८ जनालाई प्रहरीले नियन्त्रणमा लिँदा उनीहरूबाट ७० हजार १ सय ३५ रुपैयाँ बरामद गरेको छ । त्यसैगरी सुन्दरहरैचा नगरपालिका ३ का फडिन्द्र अधिकारीको घरका जुवा खेल्नेलाई नियन्त्रणमा लिँदा उनीहरूबाट ४५ हजार ४ सय ४५ रुपैयाँ बरामद गरेको प्रहरी नायव उपरीक्षक निशान थापाले बताए ।सुन्दर हरैचाकै वडा नं १० त्रिवेणी चोकस्थित योगेन्द्र श्रेष्ठको घरमा तासजुवा खेल्ने १० जनालाई पनि प्रहरीले नियन्त्रणमा लिएको छ । उनीहरूलाई नियन्त्रणमा लिँदा ७० हजार ३ सय ५० रुपैयाँ बरामद भएको प्रहरीले जनाएको छ ।त्यसैगरी विराटनगर महानगरपालिकाका विभिन्न तीन स्थानमा तास र जुवा खेल्ने २० जनालाई प्रहरीले पक्राउ गरेको छ । नायव उपरीक्षक थापाका अनुसार वडा नं ९ का जुवाडेबाट भारु ३३ हजारसहित १ लाख ८५ हजार ४ सय, वडा नं ४ का जुवाडेबाट १ लाख ३० हजार ३ सय १५ र वडा नं ११ का जुवाडेतासेबाट ९२ हजार ४ सय ७ रुपैयाँ बरामद गरिएको थियो । उनीहरूलाई तासजुवा ऐनअन्तर्गत कारबाही गरिएको प्रहरीले जनाएको छ । विराटनगर महानगरपालिका र सुरक्षा निकायले सुरक्षित महानगर अभियान सञ्चालन गरेपछि प्रहरीले जुवातासमा कडाइ गरेको हो ।"
हराउँदै जान थाल्यो दसैं बहिष्कार,"धरान दसैं बहिष्कारको अभियान सुरु भएको अढाई दशकपछि धरानमा यसपालि कसैले पर्चा पम्प्लेट छापेनन्, न त सामाजिक सञ्जालमा नै दसैं बहिष्कारको नारा लगाइयो । ०४६ सालको जनआन्दोलनपछि जनजाति बाहुल्य रहेको धरानबाटै पहिलोपटक दसैं बहिष्कारको अभियान सुरु भएको थियो । पछिल्लो समयमा कतिपय जनजाति समुदायले दसैंमा टीका नलगाए पनि बहिष्कारको नारा नलगाई बसे । कतिपयले रातोको सट्टा सेतो लगाउने गरेका छन् । कतिपयले सामाजिक सांस्कृतिक सद्भावका लागि टीका लगाउँदै गैरजनजाति समुदायसंग सुखशान्ति र समृद्धिको कामना साटासाट गर्ने चलन बढाएका छन् । नेपाल र एसियाली अनुसन्धान केन्द्र (सिनास) का प्राध्यापक डा गोविन्द तुम्बाहाङ दसैं आदिवासी जनजाति समुदायको चाड नभए पनि सामाजिक सांस्कृतिक सद्भाव कायम राख्ने अर्थमा दसैंलाई लिनुपर्ने बताए । उनले भने, पहिलो राज्यले आदिवासी जनजातिलाई दसैं लाद्यो, सांस्कृतिक रूपमा बानी गरायो, अहिले अहिले मिश्रित संस्कृतिको विकास भएको अवस्थामा यो तेरो चाड, यो मेरो चाड भनेर बसिरहनु उचित हुँदैन ।दसैं बहिस्कारको चर्को नारा लगाउने गोरेबहादुर खपाङ्गी पूर्व राजा ज्ञानेन्द्रको मन्त्रिमण्डलमा सामेल भएपछि उनैले राजाको हातबाट टीका थापेपछि दसैं बहिष्कारको नारा कमजोर भएको प्राडा तुम्बाहाङको बुझाइ छ । त्यस बेला मन्त्री खपाङ्गीले भनेका थिए, यो गोरे हादुर खपाङ्गीले दसैंको टीका लगाएको होइन, मन्त्रीले हो । तुम्बाहाङका अनुसार खपाङ्गी नेतृत्वको त्यस बेलाको राष्ट्रिय जनमुक्ति पार्टीले दसैं बहिष्कारको नारा लगाएर नेपालमा सांस्कृतिक क्रान्ति गरेको थियो । उनले भने, तत्कालीन शाह राजा रणबहादुरको समयदेखि राणाकाल हँुदै पञ्चायतकालसम्म दसैं मनाउँदै आएका आदिवासी जनजाति समुदायमा मात्रै उथलपथल भएन, गैर जनजाति समुदायलाई समेत सोच्न बाध्य बनायो ।किरात याक्थुङ चुम्लुङका संस्थापक सदस्यसमेत रहेका लिम्बुवान अध्ययन केन्द्र विजयपुर च्याप्टरका अध्यक्ष नरप्रसाद लिम्बूले भने, पञ्चायकालमा सबैले दसैं मनाउने, टीका लगाउने गरेका थिए । ०४८ सालपछि करिब ७० प्रतिशत लिम्बू समुदायले दसैं मनाउन छाडे । पछिल्लो समयमा यसलाई सामाजिक सांस्कृतिक सद्भावका लागि भनेर फेरि मनाउन थालेका छन् ।उनको बुझाइमा दसैंलाई हिन्दुहरूको चाडका रूपमा राज्यले स्थापित गर्यो । राक्षस र देवता, देवी र दानव, सुर र असुरबीचको युद्धमा देवताको विजय भएको र पराजितको रगत मुछेर रातो टीका लगाइएको किंवदन्तीले दसैं बहिस्कारको नारा लगाउन निकै मद्दत गर्यो । आदिवासी जनजाति समुदाय हिन्दु वर्णाश्रमभित्र नपर्ने भएकाले दसैंप्रति चासो र चिन्ता नगर्नेहरूको संख्यामा एकाएक वृद्धि भयो ।उनले भने, आदिवासी जनजाति समुदायले परम्परागत रूपमा मान्दै आएको चाड पर्वलाई बेवास्ता गर्दै राज्यले दसैंलाई मात्र बढी प्राथमिकता दिँदा दसैंलाई बुझ्ने र हेर्ने दृष्टिकोणमा फरक आएको हो । तर पछिल्लो समयमा सबै जात जातिको चाड पर्वलाई पनि राज्यले विस्तारै स्वीकार्न थालेकाले सामाजिक सांस्कृतिक सद्भावका रूपमा दसैं मनाउन थालेको हो । यद्यपि हिन्दु समुदायले विधि र प्रक्रिया पुर्याएर मनाएजस्तो आदिवासी जनजाति समुदायले मनाउने गरेका छैनन् ।मुन्धुमविद लक्ष्मण मेन्याङ्बोले मुन्धुममा दसैंको वर्णन कतै उल्लेख नभएपनि सामाजिक सद्भावका लागि मनाउने गरेको बताए । उनले भने, दसैं मनाउने तरिका भारतीय र नेपाली त्यसमा पनि आदिवासी जनजाति समुदायका लिम्बूको फरक छ । हामी मार काट्ने, मौलो राख्ने गर्छौं । जबकि भारतीय हिन्दुले यसो गर्दैनन् । यसर्थ पनि यो सामाजिक सद्भाव कायम राख्ने चाडका रूपमा मैले लिएको छु ।लिम्बू इतिहासका जानकार तथा समाजशास्त्री कमल तिगेलाका अनुसार पूर्वका लिम्बू समुदायलाई विस १८३९ सालमा रणबहादुर शाहले दसैं मनाउ तर गोवध नगर भन्ने लालमोहर दिएपछि पूर्वमा दसैं मनाउने चलन सुरु भएको हो ।"
दलहरू चुनावी चटारोमा,"गुल्मी दसैं सकिएलगत्तै राजनीतिक दलका नेता कार्यकर्तालाई चुनावी चटारो सुरु भएको छ । केन्द्र र प्रदेशको चुनावका लागि उम्मेदवार तोक्ने समय नजिएकाले दलका नेताको पनि दसैंलगत्तै दौडधुप सुरु भएको छ । दुई निर्वाचन क्षेत्र र ४ प्रदेश क्षेत्र रहेको जिल्लामा एमाले, कांग्रेस र माओवादी केन्द्रका सम्भावित नेताको चुनावी चटारो बढेको हो । एमालेले मंगलबारसम्ममा प्रदेशका लागि सम्भावित उम्मेदवारको नाम क्षेत्रमा सिफारिस गर्न समय तोकेको छ । त्यसले जिल्लाभरका एमाले नेता कार्यकर्ता आफ्नो नाम सिफारिसमा पार्न दौडधुपमा छन् । छलफल र बैठक चल्न थालेका छन् । एमालेले सोमबार जिल्लामा सचिवालय बैठक गरी सबै प्रदेशका सम्भावितको नाम सिफारिस गर्न निर्देशन दिएको छ । कांग्रेस र एमालेमा उम्मेदवारका आकांक्षी धेरै छन् । केन्द्रका दुई प्रदेशमध्ये क्षेत्र १ मा एमालेबाट प्रदीप ज्ञवालीको मात्र नाम चर्चामा छ । कांग्रेसबाट चन्द्र भण्डारी र कृष्ण छन्तेल चर्चामा छन् । माओवादी केन्द्रबाट सुदर्शन बलालको नाम अगाडि छ । त्यस्तै क्षेत्र २ मा एमालेबाट गोकर्ण विष्टको एकल नाम चर्चामा छ । कांग्रेसको क्षेत्रीय समितिले चन्द्र केसी, रुद्रमणि शर्मा भण्डारी र शालिकराम पन्थीको नाम सिफारिस गरिसकेको छ । माओवादी केन्द्रबाट दिनेश शर्मा र टंक पोखरेलको नाम चर्चामा छ । त्यस्तै, प्रदेश सभाका लागि चन्द्रकोट, कालिगण्डकी, सत्यवतीसहितको क्षेत्रबाट कांग्रेसका पार्टी उपसभापति विष्णु बलाल, पत्रकार जगदीश भट्टराई र हरि भण्डारी, एमालेका टीकाराम सापकोटा, गिरिराज भण्डारी, टीकाराम पाण्डे, चिन्तामणि पाण्डे, माओवादीका सिर्जना तरामु र युवराज केसीको नाम चर्चामा छ । रुरु, छत्रकोट, गुल्मी दरबारसहितको क्षेत्रबाट कांग्रेसका श्रीप्रसाद भलामी, मोहन ज्ञवाली, योगराज कँडेल, एमालेका कमल श्रेष्ठ र माओवादीका अशोक थापा चर्चामा छन् । त्यस्तै रेसुंगा, इश्मा र मुसिकोटबाट कांग्रेसका खिलध्वज पन्थी, दामोदर भुसाल र भगतसिंह खडका, एमालेका खड्ग केसी, जीवन खरेल, हीरा एसी, गणेश श्रीपाली र माओवादी केन्द्रका धर्म विश्वकर्मा र खुमबहादुर थापा र धुर्कोट, मालिका, मदानबाट कांग्रेसका छन्दबहादुर पहराई, प्रेम भण्डारी र महेन्द्र भण्डारी, एमालेका नारायण पोखरेल, राजेन्द्र अर्याल, नरेश भण्डारी र माओवादीका बुद्धि जीसीको नाम चर्चामा छ । कांग्रेसले क्षेत्र दुईको केन्द्र र प्रदेशका लागि नाम सिफारिस गरिसकेको क्षेत्रीय सभापति भगतसिंह खडकाले बताए । हाम्रो नाम सिफारिस भएर पनि दौडधुप सुरु भइसकेको छ, उनले भने, आइतबार नै बैठक बसेर सिफारिस गरेका हौं । एमालेका पूर्वजिल्ला अध्यक्ष कमल श्रेष्ठले पनि पार्टीका सबै तहमा छलफल सुरु भइसकेको बताए । छलफल तीव्ररूपमा भएको छ, उनले भने, केही दिनभित्रै सबै क्षेत्रका उम्मेदवारको नाम केन्द्रमा पठाइनेछ । माओवादी केन्द्रले दसैंअघि नै पदाधिकारी स्तरमा छलफल सकेर थप तयारीका लागि स्थानीय तहमै नेता कार्यकर्ता खटाइसकेको छ । अन्य साना दल राप्रपा, जनमोर्चाले पनि उम्मेदवारका लागि छलफल सुरु गरिसकेका छन् ।"
सद्भावको पर्व बन्दै मुहर्रम,"कपिलवस्तु कवनपा ३ तिलौराका सन्तोष चाईले २ हजारको तहजिया (कागजको मूर्ति) राखेर पूजा गरे । मनोकांक्षा पूरा भएकाले उनले घरअघि ५ वर्षदेखि तहजियाको पूजा गर्दै आएका छन् । उनीजस्तै शिवराज नगरपालिका चनईका अब्दुल समाले पनि घरअगाडि ६ फिट अग्लो तहजिया राखेर पूजाआजा गरे । उनले इस्लाम धर्मअनुसार पूजा गरे । दुवैले स्थानीय कर्बलामा लगेर सेलाए । मुस्लिम धर्मावलम्बीले मात्र मनाउने मुहर्रम पर्व हिन्दुले समेत मनाउन थालेका छन् । मुहर्रम अहिले धार्मिक सद्भाव पर्व बन्दै गएको छ । मुहर्रम मुस्लिमको तेस्रो महान् चाड हो । तराईका हिन्दु मधेसी र थारूले समेत यो पर्व धुमधामले मनाउन थालेपछि यसले साम्प्रदायिक सद्भाव कसिलो बनाउँदै लगेको छ । शुभकामना आदानप्रदान गर्दै हर्षोल्लासका साथ दुवै समुदाय मिलेर मुहर्रम मनाए, मौलाना मसहुद खाँ नेपालीले भने, यसले आपसी भाइचारा, धार्मिक सहिष्णुता र आत्मीयता कसिलो बनाउँदै लगेको छ । मुस्लिम धर्मगुरु हजरते इमामे हुसैनको सम्झनास्वरूप मनाइने पर्वमा उनको प्रतीक स्वरूप तहजिया बनाई पूजा गरिने चलन छ । मुस्लिमले नवाज पाठ गर्दै देशमा स्थायी शान्ति र समृद्धिको कामना गरे । दुवै धर्मावलम्बी बराबरी संख्यामा तहजिया बाबा खरिद गर्न आएको तौलिहवाका तहजिया व्यवसायी समुसद खाँले बताए । उनका अनुसार यो पर्व साझा बन्दै गएको छ । बर्सेनि पर्व मान्ने हिन्दु बढ्दै गएका छन् । तहजियालाई पूजा गर्नाले पारिवारिक सुख, समृद्धि तथा मनोकामना पूरा हुने र बिग्रेको काम बन्ने धार्मिक विश्वासका साथ हिन्दुले पनि यो पर्व मनाउन थालेका छन् । घरमा पूजापाठ गरी राखिएको तहजियालाई मुहर्रमका दिन कर्बलामा लगेर सेलाइने चलन छ । हिन्दुले घरमा पूजा गर्दा ढोल र तासालगायत बाजा बजाउँछन् । मुस्लिमले मुहर्रमका दिन साहसिक प्रदर्शन गर्छन् । शनिबार तौलिहवा, कृष्णनगर, चन्द्रौटा र डुमरालगायत स्थानको कर्बलामा तहजिया सेलाइएको थियो । इस्लामिक नयाँ वर्ष हिजरी संवत् सुरु भएपछि यो पर्व मनाइन्छ । हिजरी संवत् १४३७ सुरु भएको हो । १४ सय वर्षपहिले पैगम्बर मोहम्मदका नाति इमामे हुसैनले इस्लाम धर्मलाई बचाउन आफूसहित ७२ जना पूरै परिवारले प्राण आहुति दिएको सम्झना स्वरूप मुहर्रम मनाउँदै आएको मुस्लिम धर्मगुरु बताउँछन् । उनी अरबीको पहिलो महिना मोहर्रम १० तारिखमा सहादत प्राप्त गरेका थिए । अरब देशको क्यालेन्डरअनुसार दस मुहर्रमका दिन प्रत्येक वर्ष पर्व मनाइन्छ ।"
विधेयकमा विलम्ब,"व्यवस्थापिका संसद्को कार्यकाल अब करिब तीन साता मात्रै बाँकी छ । यति छोटो समय रहेको संसद्ले निर्वाचनसँग सम्बन्धित दुई र संघीयता कार्यान्वयनसँग सम्बन्धित तीनसहित दुई दर्जन विधेयक प्रक्रिया पुर्याएर पारित गर्नुपर्ने अवस्था छ । सरकारले विधेयकको मस्यौदा निर्माण गर्न, संसद्ले प्रक्रिया अघि बढाउन ढिलाइ गर्नाले अन्तिम समयमा आएर यस्तो चाप आइपरेको हो । यसमा विधेयकमाथि छलफल तथा पारित प्रक्रियामा संलग्न सांसदहरू पनि उत्तिकै जिम्मेवार छन् । सांसदहरूको गणपूरक संख्या नै नपुगेर महत्त्वपूर्ण बैठकहरू पटकपटक स्थगित हुने अवस्था बनेको छ । संघीय व्यवस्थापिकाअन्तर्गतको एउटा सदन प्रतिनिधिसभाको निर्वाचन मिति घोषणा नै भइसकेर तयारी अघि बढेका बेला अर्को सदन राष्ट्रिय सभा सदस्य निर्वाचनको कानुन बन्न सकेको छैन । राष्ट्रिय सभा सदस्य निर्वाचनसँगै राष्ट्रपतिउपराष्ट्रपति निर्वाचनसम्बन्धी विधेयक संसद्मै विचाराधीन छन् । सरकारको उदासीनताकै कारण यी दुई विधेयकको मस्यौदा निर्माणमै ढिलाइ भएको थियो । विधेयक संसद्मा पेस भइसकेपछि पनि पारित गर्न विलम्ब भइरहेको छ । असोज ९ गते संसद् बैठकमा सोझै दफावार छलफल गरी पारित गर्ने कार्यसूचीमा राखिए पनि बैठकमा कोरम नै पुगेन । अर्को बैठक असोज २० मा मात्रै हुँदै छ । त्यसैले तीसहितका अन्य विचाराधीन विधेयकलाई प्रक्रिया पूरा गरेर पारित गर्ने समय भने यो संसद्लाई करिब दुई साता मात्रै छ । पहिलो चरणको निर्वाचनबाट चुनिएर स्थानीय तहमा जनप्रतिनिधिले काम गर्न थालेको चार महिना बितिसक्दा पनि स्थानीय तहसँगै जोडिएको अन्तरसरकारी वित्त व्यवस्थापन विधेयक र राष्ट्रिय प्राकृतिक स्रोत तथा वित्त आयोगसम्बन्धी विधेयक पनि संसद्ले पारित गर्न बाँकी छ । सम्बन्धित समितिको प्रतिवेदनसहित सदनमा प्रस्तुत ती दुवै विधेयक पारित गर्न संसद्को एउटै बैठक पर्याप्त हुने अवस्था छ । तर कोरम नपुगेरै ती विधेयक पनि अड्किएका हुन् । स्थानीय तह शासन सञ्चालनसम्बन्धी विधेयक पनि संसद्बाट भर्खर मात्रै पारित भएको छ । लामो समय प्रस्ट कानुन नहुँदा जनप्रतिनिधि अलमलिनुपरेको थियो । केन्द्रले आदेशनिर्देशन जारी गर्दा क्षेत्राधिकारको विषयलाई लिएर विवादसमेत उत्पन्न भएको थियो । अत्यावश्यक अधिकांश विधेयक बेलैमा संसद्मा पुगेनन् । यसमा मुख्य कमजोरी सरकारकै हो । संविधान कार्यान्वयन जोडिएका कानुन निर्माण सरकारको प्राथमिकताको विषय हुनुपथ्र्यो । त्यही प्रयोजनकै लागि संविधान जारीपछि तत्कालीन संविधानसभालाई नै व्यवस्थापिका संसद्मा रूपान्तरण गरिएको हो । ५ सय ९१ सदस्यीय संसद्मा विधेयक निर्णयार्थ पेस गर्न कम्तीमा १ सय ४८ सांसदको उपस्थिति आवश्यक पर्छ । तर त्यति पनि सांसद् उपस्थिति नभएर बैठक पटकपटक स्थगित हुनु लज्जास्पद छ । कानुन निर्माण गर्ने मुख्य जिम्मेवारी रहेका सांसदहरूले अनावश्यक भ्रमण तथा कार्यक्रमलाई प्राथमिकता दिँदा यस्तो अवस्था आएको हो । गणपूरक संख्यालाई लिएर गत साता सभामुखमाथि नै प्रश्नसमेत उठ्ने अवस्था आयो । नेपाल मजदुर किसान पार्टीका सांसदहरूले दोस्रो बैठकमा १ सय २१ जना मात्रै उपस्थित रहेका बेला आफूहरूले उठाएको कोरमको प्रश्न बेवास्ता गर्दै सभामुखले जबरजस्ती विधेयक पारित गरेको आरोप नै लगाए । संविधान कार्यान्वयनसँग सम्बन्धित कानुन निर्माणमा हालको व्यवस्थापिका संसद् सुस्त हुँदा आसन्न निर्वाचनबाट गठन हुने प्रतिनिधिसभालाई बढी चाप हुन्छ । संविधानप्रद्धत्त मौलिक हकसम्बन्धी कानुन संविधान प्रारम्भ भएको तीन वर्षभित्र बनिसक्नुपर्छ । अधिकांश कानुन अब १ वर्षभित्र बनाउनुपर्ने अवस्था छ । संसद्मा विचाराधीन विधेयक कात्तिक ४ गतेभित्र पारित हुन सकेनन् भने तिनलाई फेरि सुरुदेखिकै प्रक्रियाबाट संसद्मा लैजानुपर्छ । हतारमा छिटो कानुन बनाउन खोज्दा प्रक्रिया मिचिने अवस्था आउन सक्ने र कानुनमा त्रुटि हुने जोखिम पनि रहन्छ । यस्तै, छिटो पारित प्रक्रिया अघि बढाउने नाउँमा विभिन्न पेसाव्यवसायका लागि अनुकूल हुने विधेयक पारित गराउने जोखिम पनि उत्तिकै छ । आसन्न प्रदेशसभा र प्रतिनिधिसभा निर्वाचनमा राजनीतिक दल तथा नेता केन्द्रित रहेकाले र तिहारछठ पर्वजस्ता चाड नजिकिएकाले अब पनि संसद्मा सांसदहरूको उपस्थिति उल्लेख्य हुने सम्भावना देखिँदैन । तर उनीहरूले कानुन निर्माण गर्ने आफ्नो प्रमुख जिम्मेवारीलाई भुल्नु हुँदैन । संविधान र संघीयता कार्यान्वयनमा उनीहरू आफैं समस्या बन्नु राम्रो होइन । त्यसैले संसद्मा विचाराधीन अत्यावश्यक सबै विधेयकलाई यही कार्यकालबाट पारित गर्न सबै सांसद जुट्नुपर्छ । त्यसमा राजनीतिक दलहरूले पनि उत्प्रेरित गर्नुपर्छ । छोटो समयमा बढी काम गर्न खोज्दा त्रुटिपूर्ण कानुन बन्न नदिनेतर्फ भने सजग हुनुपर्छ ।"
प्रदेश सञ्चालनको द्विविधा,"प्रदेश स्तरमा प्रदेशको आफ्नै गृह मन्त्रालय र विभागहरू हुन सक्छन् । हाल प्रहरी प्रधान कार्यालय भएजस्तै प्रदेश स्तरको आफ्नै प्रादेशिक प्रहरी कार्यालय आवश्यक छ । यसैगरी प्रादेशिक सशस्त्र प्रहरी बल र प्रादेशिक अनुसन्धान विभाग पनि आवश्यक पर्न सक्छ । यस मान्यताका आधारमा प्रदेशको राजधानीमा कम्तीमा पनि प्रहरीका तीनवटा संस्था आवश्यक पर्न सक्छ । ती संस्थाले प्रदेशभित्रको अपराध अनुसन्धान, रोकथाम तथा नियन्त्रण, प्रदेशभित्रको शान्ति सुरक्षाको व्यवस्थापन, प्रादेशिक लोकमार्ग सुरक्षा तथा ट्राफिक व्यवस्थापनमा सहयोग, प्रदेश प्रहरी कल्याण, प्रादेशिक विपद् व्यवस्थापनमा सहयोग तथा समन्वयलगायत काम गर्नेछन् । प्रदेश प्रहरी र शान्ति सुरक्षापश्चात् प्रदेशको एकल अधिकारमा वित्तीय संस्थाहरूको सञ्चालन र सहकारी संस्थासँग सम्बन्धित छ । यस जिम्मेवारी सञ्चालनका लागि पनि प्रहरी प्रशासनजस्तै प्रशासनिक संरचना आवश्यक छ । वित्तीय संस्था तथा सहकारी संस्थाका अलावा यस कार्यक्षेत्रमा प्रदेशको आर्थिक कार्यप्रणालीसमेत पर्छ । यसअन्तगर्त सञ्चित कोष र अन्य सरकारी कोषको प्रशासन र लेखालगायत क्रियाकलापसमेत पर्छन् । हाल केन्द्रीय स्तरमा सञ्चित कोष र लेखासम्बन्धी काम गर्ने महालेखा नियन्त्रकको कार्यालय छ । वित्तीय संस्था र सहकारीका क्षेत्रमा काम गर्ने विभागलगायत संस्था आवश्यक पर्छ नै, प्रादेशिक सञ्चित कोष तथा लेखासम्बन्धी काम गर्ने थप संस्था पनि त्यत्तिकै जरुरी छ । यसैगरी प्रदेशको अधिकार सूचीहरूका आधारमा क्रमश : रेडियो र टेलिभिजनको योजना तर्जुमा र कार्यान्वयन, राजस्व संकलन, परिचालन तथा अनुगमन, निजामती सेवा प्रशासन तथा व्यवस्थापन, तथ्यांक संकलन, प्रशोधन तथा प्रकाशन, विद्युत्, सिंचाइ र खानेपानीको कार्यान्वयन तथा मूल्यांकन, विश्वविद्यालय तथा उच्चशिक्षाको व्यवस्थापन, अस्पताल तथा स्वास्थ्य संस्थाहरूको सच्चालन तथा व्यवस्थापन, अन्तरप्रदेश परिषद् र अन्तरस्थानीय तह समन्वय र जिल्लासभा व्यवस्थापन, व्यापार व्यवस्थापन, लोकर्माग तथा सवारीसाधनहरूको व्यवस्थापन, सरकारी कार्यालयहरूको निर्माण तथा संयोजन, भूमि प्रशासन तथा कार्यान्वयन, खानी व्यवस्थापन, भाषा, लिपि, संस्कृती, ललितकला र धर्मको संरक्षण तथा व्यवस्थापन, वन, जल तथा वातावरणको उपयोग तथा व्यवस्थापन, कृषि तथा पशुविकास र औद्योगिकीकरण, गुठी व्यवस्थापन आदि संविधानप्रदत जिम्मेवारी कार्यान्वयनका लागि प्रशासनिक संरचना आवश्यक पर्छ । कुनै जिम्मेवारी कार्यान्वयनका लागि प्रदेश स्तरमा दुई वा सोभन्दा बढी प्रशासनिक संरचना आवश्यक पर्न सक्छ भने कुनैका लागि नपर्न पनि सक्छ । यस्ता अधिकारका लागि प्रादेशिक मन्त्रालय वा विभागहरूबाटै कार्य गर्न सकिने सम्भावना रहन्छ । तर सामान्य अनुमानका आधारमा पनि प्रदेश स्तरमा माथि उल्लेखित व्यवस्थापिका, कार्यापालिका र न्यायपालिकासँग सम्बन्धित प्रमुख प्रशासनिक संरचनाका अतिरित्त थप २१ वटा प्रशासनिक संरचना चाहिन्छ । प्रधानमन्त्री कार्यालयकै स्रोतअनुसार यस प्रशासनिक संरचना निर्माण गर्न न्यूनतम ६ अर्ब रुपैयाँ वित्तीय स्रोत आवश्यक पर्छ । यसैगरी यी प्रशासनिक संरचना सञ्चालनका लागि सबै प्रदेशमा कम्तीमा पनि सात हजार कर्मचारी आवश्यक पर्छ । व्यवस्थापिका, कार्यापालिका र न्यायपालिकासँग सम्बन्धित प्रमुख प्रशासनिक संरचनासहित प्रदेशलाई सञ्चालनमा ल्याउन कम्तीमा पनि १३ हजार राष्ट्रसेवक कर्मचारी आवश्यक देखिन्छ । यसैगरी प्रशासनिक संरचना निर्माण गर्न न्यूनतम रूपमा पनि २१ अर्ब रुपैयाँ बजेट आवश्यक पर्छ । प्रशासनिक संरचना निर्माणका सन्र्दभमा यो खासै ठूलो बजेट हैन । तर नियमित रूपमा हुने प्रशासनिक खर्चजस्तो कर्मचारी तथा पदाधिकारीका लागि तलबभत्ता, पोसाक, औषधिउपचार, पानी, बिजुली, सञ्चार, सवारीसाधन, इन्धन, मर्मतसम्भारलगायत लागि भने धेरै वित्तीय स्रोत आवश्यक पर्छ । स्थानीय तह सञ्चालनका लागि सम्भावित समस्या पहिल्याउन नसक्दा अहिले पनि स्थानीय तहमा एक किसिमको अन्योल छ । कानुन, वित्तीय स्रोत, कर्मचारी, प्रशासनिक संरचनालगायत समस्या छन् । जे जस्तो रूपमा भए पनि स्थानीय तह हिजो पनि थियो । थोरै भए पनि वित्तीय स्रोत, कर्मचारी, प्रशासनिक संरचना आदि थियोछन् । तर प्रदेश त अब शून्य तवरबाट सुरुवात गर्ने हो । प्रदेशको न आफ्नो प्रशासनिक संरचना छ न त कर्मचारी र वित्तीय साधन र स्रोत । यस्तो अवस्थामा प्रदेशको व्यवस्थापन तथा सञ्चालनका लागि सरकार गम्भीर हुनु आवश्यक छ । सरकार सर्तक तथा गम्भीर भएन भने आगामी दिन कष्टकर हुन सक्छ ।"
सिद्धान्त र आदर्शबिनाको तालमेल,"किन आउँछ दसैंतिहार ?भोको पेट पटुकी कस्नेलाई किन आउँछ दसैंतिहार बाध्यतामा मुग्लान पस्नेलाई किन आउँछ दसैंतिहार ?आँटो खाँदै फाटो लाउँदै जसोतसो दिन गुजार्दै साहुको घरमा हलिया बस्नेलाई किन आउँछ दसैंतिहार ? बाढीपहिरो, भूकम्पले घरवारविहीन भई त्रिपालमुनि बस्नेलाई किन आउँछ दसैंतिहार ? रातदिन रगतसँग पसिना साट्दै हजुरबाध्यतामा खरानी घस्नेलाई किन आउँछ दसैंतिहार ? गरिबी र बेरोजगारीले तड्पिएर रातदिन पीडा, अभावमा फँस्नेलाई किन आउँछ दसैंतिहार ? भोको पेट पटुकी कस्नेलाई किन आउँछ दसैंतिहार ? शान्ता पौडेल क्षितिजछत्रदेव गाउँपालिका, अर्घाखाँची"
न्याय प्रशासनमा हस्तक्षेप,"न्यायमूर्ति गहन अदालतको अपहलेनासम्बन्धी विषय न्यायपालिकामा कार्यरत न्यायकर्मी र अदालतको सम्मानका लागि प्रयोग हुने रक्षाकवच हो । यसले न्याय प्रशासनमा अनुचित हस्तक्षेपबाट जोगाउने काम गर्छ । तर, अदालतको विषयमा सञ्चारमाध्यमले गरेको टिप्पणीकै भरमा अपहेलनाको कारबाही हुनु हँुदैन ।हालै सर्वाेच्च अदालतमा दर्ताका लागि आएको निवेदनमा उल्लिखित विषय पनि अमर्यादित हो । निवेदनमा कुनै पनि निकायमा पूर्ण सदस्य उपस्थित नभई निर्णय हुन सक्दैन, संविधानमा सर्वाेच्च अदालतको न्यायाधीश हुन उच्च अदालतमा ५ वर्ष कार्यरत हुनुपर्ने भनी व्यवस्था भएकोले पुनरावेदन अदालतमा न्यायाधीशको रूपमा कार्यरत अवधिलाई गणना गर्न नमिल्ने भन्ने मूल जिकिर छ । यस्तो व्याख्या अदालतबाट भए राष्ट्रिय सभाको अध्यक्ष नभएको संवैधानिक परिषद्बाट सिफारिस हुनु भएका प्रधानन्यायाधीश, न्यायपरिषद्को बहुमतबाट सिफारिस भएका न्यायाधीशहरू, सर्वाेच्चका न्यायाधीशहरूमा नियुक्त हुन नसक्ने भयो । संविधान जारी भएको ५ वर्षसम्म वा २०७६ असोजसम्म पुनरावेदन अदालतका न्यायाधीशहरू सर्वाेच्च अदालतमा न्यायाधीश नियुक्त नै हुन नसक्ने भए । यी सवै विषय यसअघि दर्ता भएका विभिन्न ६ वटा निवेदनको सर्वाेच्च अदालतबाट व्याख्या भई अदालतको पूर्ण इजलासबाट पनि पुनरावलोकन भइसकेको अवस्थामा पनि किन यी क्रियाकलाप भइरहेका छन् ? सोचनीय विषय बनेको छ । सारमा, राष्ट्रियसभाको अध्यक्ष नभएको संवैधानिक परिषद्बाट प्रधानन्यायधीश र न्यायपरिषद्को बहुमत पदाधिकारीबाट सर्वाेच्चका न्यायाधीश नियुक्ति हुन नसक्ने र पुनरावेदन अदालतको अवधि गणना नगरी उच्च अदालतमा काम गरेको ५ वर्ष नपुगी सर्वाेच्चको न्यायाधीश हुन नपाउने दाबी अदालत रित्याउने खेल हो । यो सार्वजनिक हक र सरोकारको विषय होइन, न्याय प्रशासनमाथिको हस्तक्षेप हो ।अहिले सर्वाेच्च अदालतमा जे विषय पनि सार्वजनिक हक र सरोकारको विषय भनी प्रवेश गर्ने गरेको पाइन्छ । सार्वजनिक हक र सरोकारको विषय हुन उक्त विषय आमनागरिकसँग प्रत्यक्ष र सार्थक सम्बन्ध राख्ने हुनुपर्छ । निवेदन लिई जाने व्यक्ति त्यस विषयमा अदालत प्रवेश हुनुअघि कुनै न कुनै रूपमा संलग्न हुनुपर्छ । हालै जारी भएको सर्वाेच्च अदालत नियमावलीअनुसार त सार्वजनिक हक र सरोकारको विषय हो भनी अदालत प्रवेश गराउन चाहने व्यक्तिले सो विषयमा अनुसन्धान गरेको देखिनुपर्छ । त्यस्ता विषयमा स्पष्ट संवैधानिक तथा कानुनी प्रश्न उल्लेख गरिनुपर्छ । निवेदन अदालतमा पेस गर्नुअघि यी कुनै पूर्वसर्त पूरा नगरी निवेदकलाई मनमा लागेका वा स्वार्थ समूहले तयार गरेको विषयलाई सार्वजनिक हक र सरोकारको विषय मान्न मिल्दैन । यस्ता क्रियाकलापले वास्तविक रूपमा सार्वजनिक हक र सरोकारको विषय उठाई अदालत प्रवेश गर्नेलाई समेत असर पार्ने देखिन्छ । व्यक्तिगत स्वार्थलाई सार्वजनिक हक र सरोकारको आवरणमा प्रवेश गराउने प्रवृत्तिले वास्तविक सार्वजनिक हक र सरोकारका विषयलाई समेत विवादित बनाइदिने हुँदा यी विषयलाई अदालतले गम्भीर रूपमा लिनुपर्छ । सार्वजनिक हक र सरोकारको विषयलाई विधि, मानक संहितामार्फत स्पष्ट गरिनुपर्छ ।कानुन व्यवसायी अदालतको अधिकृत हुन्, उनीहरूले अदालतमा प्रयोग गर्ने भाषा मर्यादित नभए वा व्यक्तिगत स्वार्थलाई सार्वजनिक हक र सरोकार विषयको आवरण दिई अदालतमा प्रवेश गर्न खोजे अदालतको अपहेलना हुन्छ । यसै सन्दर्भमा भारतको इलाहबाद उच्च अदालतमा चलेको अदालतको प्रतिवेदनविरुद्ध अधिवक्ता केके मिश्र भएको अदालतको अपहेलना मुद्दामा न्यायमूर्ति सुधीर अग्रवाल र शम्शेरबहादुर सिंहको संयुक्त इजलासले न्यायपालिकामा न्यायाधीशको भन्दा पनि वकिलको भूमिका महत्त्वपूर्ण हुन्छ, वकिल समाजप्रति जिम्मेवार हुन्छ भनी व्याख्या गरेको थियो र कुनै पनि कानुन व्यवसायीले बिनाप्रमाण न्यायकर्मीलाई होच्याउने, बेइज्जती गर्ने, आरोप लगाउने कार्य कानुनी शासन, स्वतन्त्र न्यायपालिकाविरुद्ध हुने र यसले समग्र न्यायमा समेत गम्भीर आँच पुर्याउने ठहर गर्दै ती अधिवक्तालाई अदालतको अपहेलना कानुन कायम गरी ६ महिना कैद र दुई हजार जरिवाना गर्ने फैसला गरेको थियो । वकिल भद्रगोललाई व्यवस्थित गर्ने अभियन्ता हुँदा यस्ता फैसला अनुसरण गर्नुपर्छ ।अहिले नेपालमा संक्रमणकालको नाउँमा जताततै सुँड पसारेर अव्यवस्थित बनाउने प्रवृत्तिको चरम विकास भइरहेको छ । यस्ता प्रवृत्ति र अस्थिरताले कानुनी शासन, स्वतन्त्र न्यायपालिकालाई गम्भीर हानि पुर्याउँछ । अस्थिरता, अकर्मण्यता दण्डहीनताको सोझो असर अदालतमा न्यायका लागि याचना गर्न आउने न्यायका उपभोक्तालाई पर्छ । अदालतभित्र न्यायका लागि आउने उपभोक्तासँग प्रत्यक्ष संवादहीनताले उपभोक्ताको अधिकार हनन भएको र हल्ला तथा शंकाले वास्तविक न्यायमा पहुँच नपुगेको जनगुनासो बढिरहेका बेला जे गर्दा पनि केही हुँदैन, समस्यामा पार्दे जानुपर्छ भन्ने प्रवृत्तिले न्यायपालिका कमजोर बनाउने स्पष्ट छ । त्यसैले स्वच्छ न्यायिक वातावरण र न्यायका उपभोक्ताको हित संरक्षणका लागि अदालतको अपहेलनाको विधि, मानक कानुन र प्रक्रिया तर्जुमा गरी लागु गर्नुपर्छ ।"
लगानी प्रवद्र्धनमा झमेला,"नेपालले लगानी प्रवद्र्धन सम्मेलन गरेको र उक्त सम्मेलनमा करिब १४ अर्बभन्दा बढीको लगानी प्रतिबद्धता आएको करिब ६ महिना बित्नै थाल्यो । लगानी बोर्डको कार्यालयको झन्डै ३ वर्षको प्रयास र उद्योग मन्त्रालयको जोडबलले सम्मेलनले सफलता प्राप्त गरेको थियो । उद्योग मन्त्रीले संयोजकत्व नलिएको भए सरकारले उक्त सम्मेलन गर्न बजेट छुट्टयाउने सम्भावना नै थिएन भन्दा फरक पर्दैन, प्रधानमन्त्रीले सम्मेलनको उद्घाटन गर्ने त धेरै परको विषय भयो । लगानी सम्मेलन सम्पन्न भएको यति धेरै समय व्यतीत भइसक्दा पनि त्यसमा प्राप्त प्रतिबद्धतालाई मूर्तरूप दिन सम्बन्धित सरकारी निकायहरूले कुनै सक्रियता देखाएको भान हुन सकेको छैन । लगानीको लागि प्राप्त आशयको अनुगमनका निम्ति उद्योग मन्त्रालयले नेतृत्व गर्ने र लगानी बोर्डले सचिवालयको रूपमा काम गर्ने गरी तत्कालीन उद्योग मन्त्रीकै पहलकदमीमा निर्माण गरिएका संयन्त्रले मन्त्रीको बर्हिगमनपछि खासै काम गरेको देखिएको छैन, औपचारिकता पूरा गर्न एकादुई बैठक बस्नुबाहेक ।विनाशकारी भूकम्प जानुभन्दा पहिले नै उद्योग मन्त्रालयसँगको सहकार्यमा नेपालमा लगानी सम्मेलन गर्ने भन्ने निर्णय लगानी बोर्डले गरे तापनि मन्त्रालयको नेतृत्व वा पहलकदमीपश्चात् मात्र करिब ३ वर्षपछि यो काम सम्पन्न हुनु र मन्त्री परिवर्तनपश्चात् त्यसमा भएका वा हुन लागेका काम स्वत: सेलाउनुले राजनीतिक नेतृत्वको प्राथमिकताबिना नेपालमा कुनै काम पनि सहज रूपले सम्पन्न हुन सक्दैन र राजनीतिक नेतृत्व परिवर्तन भएपिच्छे पहिलेका मुद्दा कम प्राथमिकतामा पर्छन् भन्ने कुराको संकेत गर्छ । यसको पछाडि खासगरी दुइटा कारण रहेका छन् । एक, मन्त्रालयको नेतृत्वले सामूहिक वा राष्ट्रिय चिन्तन नगरी व्यक्तिगत जस लिन खोज्ने वा आफ्नो मन्त्रालयको साम्राज्य कायम गर्न खोज्ने टुक्रे सोच या प्रवृत्ति । दुई, कर्मचारीहरूले राजनीतिको मुख ताक्ने प्रवृत्ति । यी दुवै राष्ट्रिय हित र समृद्धिका लागि सुखद हुन सक्दैनन् ।विभिन्न सरकारी निकायले आआफ्नै डम्फु बजाएर हिँड्दा पूर्वाधार विकासमा अवरोध सिर्जना भयो भनी यस्ता अवरोध आउन नदिने र लगानीकर्तालाई एकद्वार पद्धतिले सेवा प्रदान गर्ने ध्येयले प्रधानमन्त्रीले नै अध्यक्षता गर्ने गरी अन्य ऐनभन्दा माथिको हैसियत दिएर अधिकार सम्पन्न लगानी बोर्ड को स्थापना गरियो । तर हामी भने बोर्डमा फाइलसम्म हस्तान्तरण गर्न हिच्किचाउँछौं, आफ्नो अधिकार खोसिने सम्झिन्छौं र बोर्डका मात्र होइन मन्त्रिपरिषद्का समेत निर्णयलाई बेवास्ता गरेर आआफ्नै डम्फु बजाएर हिँड्छौं भने अन्य समानान्तर संस्था तथा निकायले गरेका निर्णयको सम्मान तथा कार्यान्वयनको अवस्था के होला भनी सहजै अनुमान लगाउन सकिन्छ ।लगानी प्रवद्र्धनका लागि गठन भएको निकाय लगानी बोर्ड ले मात्र होइन, संसदीय समितिसमेतले आजभन्दा करिब २ वर्षअघि नै एक उच्च स्तरीय समिति गठन गरी वन तथा सरकारका अधीनको जग्गा आयोजनालाई हस्तान्तरण गर्नेसम्बन्धी कार्यविधि सरलीकरण गर्न वन तथा भूसंरक्षण मन्त्रालय तथा भूमिसुधार तथा व्यवस्था मन्त्रालयलाई दिएको निर्देशन हालसम्म पूर्णरूपमा कार्यान्वयन हुन सकेको छैन । वन तथा भूसंरक्षण मन्त्रालयले वन मात्र आफ्नो ठानी देशको पूर्वाधार विकासमा आफ्नो कुनै साइनो नरहेजस्तो एकलकाँटे तथा गैरजिम्मेवार व्यवहार गर्ने, ऊर्जा मन्त्रालयले ऊर्जा नाम गरेको सबै आफ्नै मात्र सम्झिने, भूमिसुधार मन्त्रालयले सरकारी जग्गा संरक्षणका नाउँमा आयोजनालाई बेवास्ता गर्ने, वातावरण मन्त्रालयले वातावरण संरक्षणलाई पुरातनवादी ढंगले मात्र सोच्ने या अर्थ मन्त्रालयले अन्य पक्षलाई बेवास्ता गर्दै राजस्वको जोडघटाउ मात्र गरिरहने हो भने लगानी बोर्ड वा अन्य जुनसुकै नामका जतिसुकै धेरै अधिकारसहितका संस्था र संयन्त्र बनाए पनि लगानी आकर्षण गर्न असम्भव छ । बिनालगानी हाम्रो विकास र समृद्धिको सपना कहिल्यै विपनामा रूपान्तरित हुन सम्भव छैन । सरकारका जुनसुकै निकाय वा निजी क्षेत्रले श्रेय लिए पनि यदि त्यो राज्य र नागरिकको हितमा छ भने कुनै पनि नेता, मन्त्री वा मन्त्रालयले त्यसमा खुला दिलले सहयोग गर्ने सामूहिक भाव र राष्ट्रिय चिन्तनको विकास नहुँदासम्म वा एक सरकारी निकायले अर्को सरकारी निकायलाई आफ्नो प्रतिस्पर्धी ठान्ने प्रवृत्तिको अन्त्य गर्दै सहकर्मी र साझेदारको रूपमा हेर्ने सोच निर्माण नहुँदासम्म देशमा अग्रगति असम्भव प्राय: हुन्छ । त्यस्तै, कर्मचारीतन्त्र वा विभिन्न सार्वजनिक निकायका प्रशासनिक प्रमुखहरूले पनि राजनीतिको मुख नताकी इमानदारीपूर्वक राज्य र जनताको पक्षमा काम नगर्दासम्म स्थायी सरकार भनिने सार्वजनिक प्रशासनको औचित्य स्थापित हुँदैन भने राज्यले पनि अग्रगामी छलाङ मार्न सम्भव हुँदैन ।हामीलाई हाम्रो देश स्वतन्त्र, स्वाभिमानी र सार्वभौमसत्ता सम्पन्न भएकोमा जत्तिको गर्व छ त्यत्तिकै विश्वका अन्य मुलुकले गरेको प्रगतिका सामू हाम्रो अवस्था देखेर लघुताभाष पनि हुने गर्छ । भारतको छत्रछायामुनिको भनेर हामीले हेप्ने गरेको भुटानको पूर्वाधार विकासको अवस्था, जनताको जीवनस्तर र देशप्रतिको लगाव अनि ग्रस न्यासनल ह्याप्पिनेस को सानदार नाराले समृद्ध हुँदै गरेको अर्थतन्त्र मात्र होइन, कर्मचारीतन्त्रको सक्षमता, कुशलता र व्यावसायिकता देखेर नलोभिने सायदै कोही होला । त्यति लामो सशस्त्र संघर्षले थिलथिलो भएको श्रीलंका होस् वा कम्बोडिया या आतंकवादले आक्रान्त पाकिस्तान नै किन नहोस् समृद्धिको सुनौलो यात्रामा हामीभन्दा सयौं गुना अगाडि छन् । एकजना अमेरिकी सैनिक जनरलले बनाइदिएको संविधानको आधारमा शासन गरिरहेको जापानले दोस्रो विश्वयुद्धपछिको आधा शताब्दीभित्र गरेको तरक्की हाम्रासामु छर्लङ्ग छैन र ? हामी र हाम्रा नेताहरू भने विदेशको समृद्धिमा सयर गरेर फर्केपछि पनि नेपालको निम्ति कुनै एकीकृत भिजन वा मिसन निर्माण गर्नेतर्फ लाग्नुको साटो आफू सम्बद्ध निकायमा रहँदाका दिनसम्म त्यसैको साम्राज्य खडा गर्ने फ्रयाग्म्यान्टेड पोलिसी अँगालेर त्यही क्षणिक आनन्द मा मात्र रमाउँछौं । नेपालमा लगानी गर्न आउने लगानीकर्ताको मनमा नेपालको भूमिमा अवतरण गरी विमानस्थल प्रवेश गर्दैदेखि यो विमानस्थलको कारणले निर्माण भएको नकारात्मक धारणाले लगानी गर्ने वा नगर्ने भन्नेमा द्विविधा उत्पन्न गरिदिन्छ । अनि कसरी आउँछ लगानी, कसरी बन्छ देश ?हामीले बुद्ध र सगरमाथाको विशाल र शान्तिप्रिय देश भनेर जति गर्व गरे पनि त्यसैका भरमा लगानी भने आउँदैन । लगानी प्रवद्र्धनको लागि सबैभन्दा महत्त्वपूर्ण पक्ष राजनीतिक स्थिरता र सहमति नै हो तर कानुनी तथा नीतिगत र कार्यविधिगत स्पष्टता र सहजता पनि त्योभन्दा कम हुन सक्दैन । लगानीकर्ताले कानुनी रूपले आफ्नो लगानी सुरक्षित भएको महसुस नगरेसम्म, कार्यविधिगत वा प्रक्रियागत स्पष्टता नभएसम्म र कमभन्दा कम झन्झट हुने नदेखेसम्म लगानी गर्ने निर्णय गर्न वा लगानी जुटाउनसमेत सक्दैन । त्यसैले लगानी आकर्षण र प्रवद्र्धन गरी देश विकासलाई गति दिनको लागि टुक्रे सोच र कुनै एक मन्त्रालय वा निकायको साम्राज्य निर्माण गर्ने अदूरदृष्टि अभिलाषालाई त्यागी सबै निकाय, संस्था र शक्ति एकाकार भएर बृहत् राष्ट्रिय सोचका साथ लगानीको मार्गमा रहेका सबै दुरावस्थालाई चिरेर अगाडि बढ्न सक्नुपर्छ । विश्वमा लगानी भित्र्याउनेतर्फ भइरहेको होडमा नेपाललाई खरो उतार्न अब कम्तीमा पनि लगानीका पक्षमा राजनीतिक सहमति र बृहत् राष्ट्रिय सोच निर्माण गरी कानुनी स्पष्टता र प्रक्रियागत सरलीकरण गर्दै एकद्वार सेवा लागू गर्न विलम्ब गर्नु हुँदैन ।"
लोकतन्त्रलाई मजबुत पार्ने शिक्षा,"नागरिक शिक्षाले हरेक नेता तथा कार्यकर्तालाई राजनीतिक स्वतन्त्रता र सीमाबारे यथार्थ बोध गराउँछ । सच्चा नेता जनताको सेवामा समर्पित हुन्छ । त्यसैले नागरिक शिक्षाले नेता भनेको सम्बन्धित दलको मात्र नेता नभई समग्र समाजकै रोल मोडेल भन्ने बुझाउँछ । उस्को जीवनजगत्प्रतिको दृष्टिकोण, जीवनशैली, उसले अध्ययन गर्ने पुस्तक वा अन्य रुचि सबै आमनागरिकको चासोका विषय बन्छन् । तर हाम्रा राजनीतिक नेताहरू बौद्धिक छलफल र विमर्शतर्फ लाग्दैनन् । केन्द्रीय तहका अधिकांश नेता आफ्नो दलभित्रको स्थिति र शक्ति कसो गर्दा बढ्ला र राम्रो होला र आफू कसरी सुरक्षित हुन सकिन्छ भन्नेमा मात्र सीमित छन् । तिनलाई राष्ट्र र जनताप्रति कुनै चासो हँुदैन ।लोकतान्त्रिक मुलुकका लागि राजनीतिक स्थिरता, स्वतन्त्र न्यायपालिका, आवधिक निर्वाचन, चुस्त, दुरुस्त र निष्पक्ष कर्मचारीतन्त्र आवश्यक पर्छ । यसका लागि लोकतान्त्रिक संस्कारयुक्त संस्कृति र आदर्श चाहिन्छ । हाम्रा नेताहरूले इमानदारी, उत्तरदायित्वका विषयमा धेरै भाषण गर्छन् । ती अहिलेसम्म केवल दलका गफ सावित भएका छन् । दलका घोषणापत्रमा पनि लोकतन्त्रको मूल्य, मान्यता र जनताप्रतिको दायित्व उल्लेख गरेको पाइन्छ तर आचरण र व्यवहारमा नैतिकता, इमानदारी र राजनीतिक संस्कारको कतै झल्कोसम्म भेटिँदैन । यो अवस्थामा नागरिक शिक्षालाई प्रवल रूपमा अगाडि सारेर सानै कक्षादेखि उच्च शिक्षासम्मको कोर्समा समावेश गर्नु जरुरी छ । नागरिक चेतनास्तर वृद्धि गर्न लोकतान्त्रिक संस्कारको विकास र नागरिक संस्कृतिको निर्माण गर्न नागरिक शिक्षा नै मूल स्रोत हो ।आज नेपालमा नागरिक अधिकारको उल्लंघन तथा लोकतान्त्रिक मूल्य तथा मान्यताको अवमूल्यन भइरहेछ । सरकारी संयन्त्रले व्यावहारिक रूपमा नागरिक हक कार्यान्वयन गर्ने उपयुक्त वातावरण बनाउन सकिरहेका छैनन् । राजनीतिक दलका निहित स्वार्थी प्रवृतिमा रोक नलाउने हो भने संविधान प्रदत्त नागरिक हकसमेत कुण्ठित हुन बेर लाग्दैन । कार्यपालिका, व्यवस्थापिका र न्यायपालिकाजस्ता महत्त्वपूर्ण राज्यका अंगहरूमा शक्तिको पृथकीकरण हुनुपर्छ भन्ने लोकतान्त्रिक पद्धतिको महत्त्वपूर्ण सिद्धान्त हो । यी प्रमुख अंगहरूका साथै अन्य संवैधानिक निकायहरूको पनि व्यवस्था गरिएको हुन्छ । यी निकायले शक्ति पृथकीकरणको आधारमा राष्ट्र, राष्ट्रियता र राष्ट्रिय अखण्डतालाई कायम गराउन सशक्त रूपमा लागिपरिरहेका हुन्छन् । नागरिक समाजप्रतिको राज्यको कर्तव्य र नागरिकले उपयोग गर्ने अधिकारबीच सन्तुलन कायम हुन सके मात्र लोकतन्त्र सुदृढ र प्रबल हुन सक्छ । कुनै पनि राजनीतिक संस्थाको स्वेच्छाचारी प्रवृत्ति रोक्न पनि नागरिक शिक्षाले महत्त्वपूर्ण भूमिका खेल्न सक्छ ।नेपालको संविधान २०७२ ले गणतन्त्रात्मक लोकतान्त्रिक बहुलवादी र खुल्ला समाजको परिकल्पना गर्दै जनतालाई राज्यको क्रियाकलापबारे सुसूचित हुने पूर्ण अधिकार प्रदान गरेको छ । संविधानले प्रत्याभूत गरेका जनताको हर अधिकारलाई उपयोग गर्न पाउने अवसर मिल्नुपर्छ । सम्पूर्ण नागरिकको जीवन तथा सम्पत्तिको सुरक्षा गर्ने दायित्व लोकतन्त्रमा राज्यको हुन्छ । राज्यको सामूहिक भलाइ कार्यभित्र सिंगो समुदाय र समाजको हित हुन्छ । त्यसैले एकले अर्काको इच्छाविपरीत कार्य गर्नु अनुचित हो । हरेक मानिसले आफ्नो अधिकार उपयोग गर्दा अरूको अधिकारमा हस्तक्षेप होला कि भनी सतर्क हुन पनि नागरिक शिक्षाले नै सिकाउँछ । प्रत्येक नागरिकको हितसँगै सामूहिक भलाइ हँुदै सिंगो समाज र राष्ट्रको विकास हुन सक्छ । अहिले नागरिक शिक्षालाई स्वशासनको शिक्षाका रूपमा लिन थालिएको छ । यस किसिमको शिक्षाले नागरिकको चेतना जगाउँदै हरेक पक्षमा जिज्ञासु बनाउँछ । कसैको गलत आदेश वा मागलाई स्वीकार्न हुँदैन भनी सिकाउँछ । नागरिक शिक्षाले ज्ञान, सीप र विवेकशील आचारणको अभिवृद्धि गर्दै लोकतान्त्रिक अभ्यास र गतिविधिप्रति चनाखो बनाउँछ । साथै नागरिक शिक्षाले बहुमतको कदर र अल्पमतको संरक्षण गर्नुपर्छ भन्ने कुराको ज्ञान दिन्छ । यसले लोकतन्त्र भनेकै खुल्ला तथा स्वतन्त्र समाज हो, यसको आदर्श र सिद्धान्त पालनाबाट नै जीवन सफल हुन्छ । यसका लागि हरेक नागरिकमा लोकतान्त्रिक आधारभूत मूल्य र मान्यताप्रति अटुट आस्था र समर्पित भावना चाहिन्छ । अमेरिकालगायत अन्य विकसित देशमा समेत नागरिक शिक्षाकै माध्यमबाट नागरिक ज्ञान, सीप र नागरिक दायित्वजस्ता विषयलाई बढी उठाएको पाइन्छ भने हाम्रोजस्तो विभिन्न जाति, भाषा, धर्म तथा संस्कृति भएको बहुलवादी समाजमा नागरिक शिक्षा नभई नहुने विषय हो । हाम्रो पुरानो पाठयक्रमअनुसारको पाठयपुस्तकले समाजमा मिलेर बस्नुपर्ने, मानिस समाजको सदस्य भएकाले उसका अधिकार र कर्तव्यबारे यथार्थ ज्ञान दिलाउन खोजेको पाइन्छ । तर त्यतिले मात्र पर्याप्त नभएकोले अहिले नागरिक शिक्षाको विषय सिर्जना गरी नयाँ ढंगले देशविदेशसमेतको तुलनात्मक अध्ययन गरी हाम्रो सन्दर्भमा पाठयक्रम र पाठयपुस्तक निर्माण गर्नु जरुरी छ । ठूलो राजनीतिक परिवर्तनसँगै सामाजिक परिवर्तनको फड्को मार्न राज्य व्यवस्था, सरकारको भूमिका र राजनीतिक दलहरूको क्रियाकलापबारे यथोचित ज्ञान हुनु जरुरी छ । लोकतन्त्रमा निर्णायक भूमिका राजनीतिक दलहरूको हुने हुँदा ती तिनको नेतृत्वले आफ्नो मात्र स्वार्थ नहेरी समग्र राष्ट्रलाई नै कल्याण हुने अग्रगामी सोचतर्फ लाग्नुपर्ने हुन्छ । नेतृत्वले नागरिक चाहना र उद्देश्यलाई समेटेर योजना र कार्यक्रम निर्धारण गर्नुपर्छ । नेतृत्वले सामाजिक न्याय, सामाजिक सुधार र सामाजिक एकीकरणको समेत दायित्व बोक्न सक्नुपर्छ । यी सबैबारे समाजलाई इमान, जमानको पालना गर्न सिकाउने नागरिक शिक्षा नै हो ।"
खुम्बुपासाङल्हामु गाउँपालिकाको निर्णयको असर,"२ महिनाअघि सोलुखुम्बुको खुम्बु पासाङल्हामु गाउँपालिकाले गरेको एउटा निर्णयले राष्ट्रिय रूप लिएको छ । स्थानीय कार्यविधि ऐन२०७४ लाई टेकेर प्रत्येकपटक प्रतिपर्यटक २ हजार रुपैयाँ लिने निर्णय गाउँपालिकाले गरेको थियो । निर्णयले खुम्बु क्षेत्रमा आउने पर्यटकले टिम्स शुल्क र नेपाल पर्वतारोहण संघले उठाउँदै आएको पर्वतारोहण शुल्क उठाउनमा समेत रोक लगायो । केही दिनअघि मनाङमा स्थानीय तहले तोकेको शुल्कमा पर्यटकले बार्गेनिङ गरेको भन्दै स्थानीयले लौरी लिएर पर्यटकलाई लखेटेको दृश्य युटयुबहरूमा भाइरल बन्यो । यता र्याफ्टिङमा जाने पर्यटकले र्याफ्टिङले छोएर जाने हरेक स्थानीय तहमा शुल्क लगाउने दबाब पर्यटन व्यवसायीहरूलाई दिइरहेको उनीहरू बताउँदै छन् । पर्यटकलाई लिने शुल्कको विषयमा स्थानीय तहले भटाभट गर्न थालेको यस्तो निर्णयले विवाद र चुनौती सिर्जना गरेको छ । मुलुक संघीयतामा गएसँगै स्थानीय तहको क्षेत्राधिकारबारेमा स्पष्ट नीति नबन्दा र प्रदेश कानुन नबनिसकेको अवस्थामा पर्यटकीय क्षेत्रमा भइरहेको यस्तो निर्णयले पर्यटन व्यवसायीहरू त्रसितमात्र भएका छैनन्, पर्यटन व्यवसाय नै बन्द गर्नुपर्ने अवस्था आउन सक्ने आंकलन गर्न थालेका छन् । एकातिर गाउँपािलकाले ऐन र आफ्नो क्षेत्राधिकारभित्र रहेर निर्णय गरेको सफाइ दिइरहँदा अर्कातिर पर्यटन व्यवसायीहरूले यसको नकारात्मक प्रभाव पर्यटकीय क्षेत्रमा नै पर्ने भन्दै उक्त निर्णयको विरोध गरिरहेका छन् । आर्थिक सर्वेक्षण २०७३७४ अनुसार जीडीपीमा २९ प्रतिशत योगदान गर्दै आएको पर्यटन क्षेत्रलाई मुख्य विषयको रूपमा स्थानीय तहले निर्णय गर्नुले हरेक स्थानीय तहको पहिलो प्राथमिकतामा आयस्रोतका विषयलाई प्राथमिकता दिएको छर्लङ्ग भएको छ । यो बेलासम्म केन्द्रले उपभोग गर्दै आएको अधिकारलाई स्थानीय तहको एउटा निर्णयले समग्र पर्यटन क्षेत्रलाई मात्र नभई सरकारलाई नै चुनौती दिएको छ । स्थानीय तहले पर्यटनकै अन्य थुप्रै सुधारका क्षेत्रमा काम र निर्णय गर्न सक्थे, सक्छन् र गर्नुपर्नेछ । जस्तै: सांस्कृतिक पर्यटनको प्रवद्र्धन गरौं, आन्तरिक पर्यटनलाई प्रोत्साहन गरौं लगायत पर्यटकलाई दिइने सेवासुविधा र अतिथि सत्कार गुणस्तरमा सुधार गरौं, स्वच्छ वातावरण निर्माण गरौं, हिमाली क्षेत्रको फोहोर व्यवस्थापनमा तत्काल कार्यनीति बनाएर अघि बढौं, हिमालको वातावरण कसरी जोगाइ राख्न सकिन्छ । लक्ष्य उद्देश्यसहित रणनीति कार्यनीति बनाएर पर्यटन क्षेत्रलाई दिगो बनाउन सरोकारवालासँग छलफल र समन्वय गरेर अघि बढौं जस्ता अति महत्त्वपूर्ण निर्णय स्थानीय तहले गर्न सक्छन् । यी विषयहरू शुल्क उठाउनेभन्दा महत्त्वपूर्ण थिए होलान् । तथापि स्थानीय तह सुरुवातमै प्रवेश शुल्कको विषयमा प्रवेश गरे । यो सोलुखुम्बुको मात्र नभई देशभरका पर्यटन क्षेत्रमा देखिँदै गरेको चुनौती हो । पर्यटकीय क्षेत्रबाट वर्षेनी उठ्ने गरेको करोडौं रकममध्यै स्थानीय पर्यटकीय क्षेत्रको विकासमा जति रकम पुग्नुपर्ने हो त्यो पुग्नै नसकेको अवस्था छ । पर्यटकीय क्षेत्रको लाभ सीमित र पहुँचवालाहरूले हदैसम्म लिँदै आएको ऐनाझैं छर्लङ्ग छ । यसका गुनासा र आलोचना पनि नभएका होइनन् । कसैले सगरमाथाको नाममा एउटा कार्यक्रम गर्न जान्छन् कार्यक्रम गरेर करोडौं कुम्लाउँछन् र कुम्ल्याइरहेका छन् । तर तिनीहरूले सगरमाथा क्षेत्रमा पर्यटन पूर्वाधार विकासमा, मजदुरको हितमा, स्थानीय स्तरमा पर्यटन प्रवद्र्धनका लागि कति काम गरेका छन् भन्ने कुरा त्यहाँको वस्तुस्थितिले बोलिरहेको छ । यो विषयमा आजसम्म लेखाजोखा हुन सकेको छैन । वर्षमा दुई दिन प्लेन चार्टर गरेर डलर उठाउन पुग्नेहरूले यो विषयमा आउन सक्ने चुनौतीलाई कहिल्यै सोचेनन् । विगतदेखि वर्तमानसम्म अमूल्य पर्यटकीय क्षेत्रलाई डलरमा साट्न मात्र भ्याए र साटिरहे । यता स्थानीय मजदुर भने सधैं भारी बोकेर दुईचार हजार रुपैयाँ कमाइ गर्यो अनि अझै थप दुईचार हजार कमाउन सके अलिकति भए पनि घर खर्च टार्न सजिलो होला कि भनेर अर्को पर्यटकको भारी बोक्ने पर्खाइमा बस्दाबस्दै खाएकै ऋण तिर्न नपुगेर वर्षौदेखि घर फर्कन नसकेकाहरूको पीडा पनि कम दयालाग्दो छैन । यी सबै पर्यटन क्षेत्रको कहालीलाग्दो उदाहरणहरू हुन् । हुन त पर्यटन क्षेत्रमा असल व्यक्तित्वहरू पनि छन् । जसलाई आजसम्म राज्यले उपेक्षा नै गरिरहेको छ भन्दा फरक नपर्ला । पर्यटन क्षेत्रलाई नै जीवन मानेर जिउने साहसी आरोहीहरू पनि धेरै छन् । साहसीको नेपथ्यको पर्याय हो साहसी सहयोगी, साहसी मजदुर । यी साहसीहरूलाई आजसम्म राज्यले कहींकतैबाट उचित संरक्षण दिन, सम्झन र उनीहरूको योगदानको कदर वास्तविक रूपमा गर्न नसक्नु विडम्बना हो । पर्यटकीय सिजनमा मात्र पर्यटकीय क्षेत्रमा पुग्ने पर्यटन व्यवसायीहरूले पर्यटन क्षेत्रमा जाँदा देखिएका यस्ता समस्याहरूलाई उठाउन सक्थे र उठाउनु उनीहरूको कर्तव्य हो, तर त्यसो हुन सकेको छैन, न पर्यटकका हकहितमा स्थापित संस्थाहरूले नै पर्यटकीय क्षेत्रमा गतिलो काम गर्न सकेका छन् । यदि यस्तो हुँदो हो त भारी बोकेर हिँड्ने दाजुभाइहरू ६०७० जना सुत्न बनाइएको पाटीघरमा दुई सय जनाभन्दा बढीले गुन्दु्रकझंै खाँदिएर सुत्नुपर्ने अवस्था आउने थिएन होला । पर्यटकको खल्तीमा डलर सकिँदा पर्यटकलाई गर्ने सौहार्दता सकिँदैनथ्यो होला, एक थर्मस पानीको मूल्य हजार रुपैयाँभन्दा माथि पर्ने थिएन होला । यस्ता समस्याले आज चुनौती खडा भएको छ । यस्तो बेला खुम्बु पासाङल्हामु गाउँपालिकाले गरेको एउटा निर्णयले सबैलाई झकझकयाइदिएको छ । संघीयतामा मुलुक जाँदै गर्दा हिजोका दिनमा पर्यटन व्यवसायीहरूले आज यस्तो चुनौतीको सामाना गर्नुपर्ला भनी सायदै सोचेका थिए होलान् । त्यत्ति बेला स्थानीय तहमा देखिन सक्ने चुनौतीलाई पर्यटन व्यवसायमा आबद्ध राष्ट्रिय तथा अन्तर्राष्ट्रिय अनुभव बोकेका दिग्गजहरूको मानसपटलले हाम्रो सरोकारको विषय हो भनेर समयमै सरकारलाई घचघच्याउन नसक्नु ठूलो कमजोरी हो । आर्थिक विकासको एउटा महत्त्वपूर्ण पक्ष पर्यटन हो । पर्यटन क्षेत्रले हालसम्म ७७ हजारभन्दा बढी जनशक्ति उत्पादन गरेको तथ्यांकले देखाएको छ । यो जनशक्तिले देशमा भित्रने लाखौं पर्यटकलाई सेवा दिइरहेका छन् । जसकारण रोजगार सिर्जना हुनाको साथै जनताको जीवनस्तरमा सुधार, गरिबी न्यूनीकरणमा सुधार, राष्ट्रिय आयमा वृद्धि भएको छ । यो वर्ष ७ लाखभन्दा बढी पर्यटक नेपाल भित्रिने अनुमान गरिरहेको बेला विवादित बनेको शुल्कको विषयले समग्र पर्यटक र पर्यटन व्यवसायमा पर्न सक्ने प्रभावलाई बेवास्ता गर्दै सरकार मूकदर्शक बन्न मिल्ला ? यस्ता चुनौतीले खडा गरेका समस्याले नेपालप्रति पर्यटकको हेर्ने दृष्टिकोण कस्तो रहला ? सरकारको ध्यान तत्काल जान जरुरी छ । गाउँपालिकाको निर्णयलाई अपरिपक्व र अराजक भन्दै गर्दा, भविष्यपरक र दूरगामी रणनीति, कार्यनीति र कानुन निर्माण गर्दा सरोकारवालाहरूसँग पर्याप्त छलफल नगरी अपरिपक्व ऐन ल्याउने सरकार यो विषयको पहिलो जिम्मेवार निकाय हो भन्दा फरक नपर्ला । सरकारले पर्यटन क्षेत्रसँग सम्बन्धित व्यावहारिक कानुन बनाउन नसक्नु, नीति बनाउँदा व्यापक छलफल गर्न नसक्नु, पर्यटनमैत्री पूर्वाधारहरू विकास गर्न नसक्नु, पर्यटन क्षेत्रबाट प्राप्त लाभको न्यायोचित वितरण नहुनु, पर्यटन क्षेत्रको व्यापक अनुगमन र मूल्यांकन नहुनु, पर्यटकीय स्थलहरूको पहिचान र प्रचारप्रसार तथा विकास गर्न नसक्नु आदि कारणहरूले पनि यस्ता समस्या र चुनौती सिर्जना भएको कुरालाई सम्बन्धित निकायले मनन् गर्नैपर्छ । यस्तो बेलामा सरकारले सरोकरवालासँग छलफल गरेर तत्काल कानुनी निकास दिन अपरिहार्य छ । स्थानीय तहले गरेको निर्णयका विषयमा सबैको उत्तिकै चासो छ । समस्या आउँदा मात्र होइन, पर्यटन क्षेत्रमा पूर्वाधार विकास, लाभको न्यायोचित वितरण, मजदूरको हकहित पनि सबैको चासोको विषय बन्नुपर्छ । आज उठ्दै गरेको विषय सबैको सरोकारको विषय भएकाले सबैको मन छुने र पर्यटन क्षेत्र मेरो हो भन्ने महसुस गर्न सक्ने व्यावहारिक कानुनको निर्माण गरी प्रभावकारी कार्यान्वयनमा जोड दिन सके माटो हाम्रै, बाटो हामै्र, हिमाल हाम्रै, नदीनाला हाम्रै अनि पर्यटक पनि हाम्रै हुनेछन् ।"
चंगा टिप्न जाँदा जुत्ता हरायो,"मलाई दसैंको मौसम नै आनन्दमय लाग्छ । दसएघार वर्षको छँदादेखिकै सम्झना छ दसैंको । त्यो समयमा काठमाडौंमा धान खेत र खुल्ला ठाउँ प्रशस्त थियो । हाम्रो परिवार ठूलो थियो । बुबाका सात दाजुभाइ थिए । म माइलाको सन्तान । मान्यजनको हातबाट तीनचार दिनसम्म टीका लगाउँदै हिँड्दा आफ्नै घरमा मेला लागेजस्तै हुन्थ्यो । त्यो बेला काठमाडौंमा सवारीसाधन थिएन । आफन्तहरू कसैको घर बालुवाटार, कसैको चाबहिल, कसैको नक्साल थियो, हामी हिँडेरै पुग्थ्यौँ । मेरो ठाइँला बाजे कडा मिजासको हुनुहुन्थ्यो । एक साल मात्र टीका लगाउन नगए, अर्काे साल जाँदा तँ ठूलो मान्छे भइछस् नि भनेर गाली गर्नुहुन्थ्यो । मान्छेलाई के मर्का परेर आएन भनेर सोच्दै सोच्नुहुन्न थियो । वृद्धहरूको खुट्टामा ढोग्नै पर्ने परम्परा थियो त्यतिबेला । मेरो मामाघरचाहिँ झम्सीखेलमा थियो । यहाँ (कमलपोखरी) बाट ५० मिनेटमा हिँडेरै पुग्थ्यौँ । मामाघर जान उत्साहित र खुसी दुवै हुन्थेँ म । टीका लगाएपछि पाउने दक्षिणा र मीठो खानेकुरा खुसीसँग मिसिएर आउँथ्यो । घरको टीकामा चाँहि दक्षिणा पाइँदैनथ्यो । एउटा दसैंमा ५० पैसादेखि एक रुपैयाँसम्म संलकन हुन्थ्यो दक्षिणा । त्यो पैसाले कहिले पाइन्ट किन्थेँ म, कहिले कमिज त कहिले जुत्ता । मामामाइजूले पनि भान्जाभान्जी आए भनेर खुब माया गर्नुहुन्थ्यो । दसंैको एउटा रमाइलो घटना कहिल्यै बिर्सन सक्दिनँ । म त्यस्तै १० वर्षको थिएँ हँुला । दसैंमा चंगा उडाउने, विभिन्न खेल खेल्ने, कविता गोष्ठी गर्ने या सांस्कृतिक कार्यक्रम गर्ने गरिन्थ्यो । अहिले नेपाल प्रज्ञा प्रतिष्ठान भएको कमलादीमा पूरै फाँटमा धानखेती हुन्थ्यो । अरूले उडाएको चंगा चुँडिएर असन इन्द्र चोकमा आएर खस्थ्यो । त्यो बेला बुवाले मलाई पाँच रुपैयाँ पर्ने क्रिपसोल जुत्ता किनेर ल्याइदिनुभएको थियो । रबर सोल र अगाडि सेतो प्लास्टिक भएको जुत्ता ल्याइदिनेबित्तिकै लगाएर म खेल्न निस्किएँ । त्यो जुत्ता साह्रै राम्रो थियो । त्यति नै बेला मेरो नजर एउटा चंगामा पर्यो । त्यो चंगा काटिएर आएको थियो, समाउनलाई म जुत्तै लाएर खेतैखेत दौडिएँ । त्यस बेलामा राम्रो चंगाको ५० पैसा पथ्र्यो । चंगा लिन खेतैखेत दौडिँदा जुत्ताले अप्ठयारो पार्यो । त्यसपछि परालको कुन्यूमा जुत्ता फुकालेर चंगा लुट्न गएँ । दौडिएर जाँदा चंगा अर्कैले उडायो । निराश भएर फर्केर आएँ । लौ, परालको कुन्यूबाट त जुत्ता गायब । चंगा पनि भेटिएन, जुत्ता पनि गुम्यो । अब घरमा के भन्ने ? पर्नु आपत् पर्यो । घरमा गाली खाइने डरले साँझ अबेरसम्म बाहिर बसें । अनि साँझ छिप्पिसकेपछि लुसुक्क घरभित्र पसें । कसरी कसरी बुबाले थाहा पाइहाल्नुभयो । त्यो दसैंमा मैले राम्रै गाली भेट्टाएँ । त्यसपछिका वर्षहरूमा म साहित्यतिर बढी लागें । दसैं पनि बढी साहित्यिक बन्न थाल्यो । साहित्यकारहरूसँग भेटघाट, खानपान र छलफलहरूमा समय बित्न थाल्यो । सानैदेखि कविता र गीत लेख्थें । दस एघार वर्षकै उमेरदेखि । दसैंको बेला साहित्यमा रुचि राख्ने पाँचसात जना बसेर कोठेगोष्ठी पनि गथ्र्यौ । तर, मैले दसंैसम्बन्धी फाट्टफुट्ट मात्रै कविता वा गीत कोरेको छु । त्यसमध्ये नारायणगोपाल र दिलकुमारीले गाएको बिछोडको पीडा नसकी खप्न दसैंको बेलैमा, तिमीलाई भेट्न आउँदै छु फर्की रमाइलो गाउँमा गीत सदाबहार नै छ । यसपालि दसंैमा अमेरिका बस्ने गायक राज खुम्बुले दसंै गीत लेखिदिन आग्रह गरेका थिए । उनले मेरो शब्द रहेको दुइटा गीत गाइसकेका छन् । मेलिना राईसँग डोयट र एउटा सिंगल । उसले दसंंैको गीत लेखिदिनुस् न भनेपछि दसैं आउन लागिसक्यो, हतारमा लेखेर मज्जा हुँदैन भनेपछि अर्काे सालको लागि ठीक पार्ने गरी गीत लेख्ने तरखरमा छु । अहिले दसंै मनाउने शैली परिवर्तन भइसकेको छ । हाम्रै ठूलो परिवारमा अचेल कुन बाजेको सन्तान कुन हो भनेर नै नचिन्ने भइसक्यौं । अलि सम्पन्न भएर गएकाहरूले चिने पनि नचिनेको जस्तो गर्न थालिसके । दसैंमा प्राय: भेटघाट हुन्थ्यो तर यसलाई पनि वास्ता गर्न छाडे अब । घरमै बसेर को गइरहन्छ र ? भन्ने दिन पनि आयो । दसैं भनेको सांस्कृतिक अनुशासन पनि हो, तर अब यो अनुशासन हटदै गयो । पहाडमा यस्तो चलन अझै जिउँदो छ, तर सहरमा हरायो । महँगीले पनि दसंैलाई प्रभाव पारिरहेको छ । मैले सुनेँ, एउटा हाँसको फुलको ६० रुपैयाँ । हाम्रो पालामा एक रुपैयाँमा पाइन्थ्यो । थोरै आम्दानी भएकोलाई धेरै गाह्रो, ऋण काढ्नुपर्छ । हरेक सामानको अनियन्त्रित भाउ बढेको छ । सरकारले मतलबै गरेको देखिँदैन । जागिरदार, सानोतिनो काममा लागेको मान्छेलाई झन मुस्किल हुँदै छ । हाम्रो पालामा बुबाले जे किनेर ल्याइदिनुभए नि खुसी मानेर लगाइदिन्थ्यौँ, तर अहिले त्यो पनि परिवर्तन भएको छ । म पैसालाई धेरै महत्त्व दिन्न । पैसा खान पनि मिल्दैन । बाँच्नको लागि ठिक्क भए पुग्छ । पैसाको पछि लागेको भए म यस्तो हुन्नथेँ । तैपनि छोराहरूले चाहेको पुर्याउन सकेको छु, त्यसमै खुसी मिल्छ ।"
भानुभक्त जन्मेको गाउँ चिनाउन म्युजिक भिडियो,"भीमाद नगरपालिकको मिर्छुलुङमा एकै वर्षमा ३ वटा फिल्म छायांकन भइसकेका स्थानीय प्रताप रानाले बताए । तनहुँका सरकारी तथा गैरसरकारी कार्यालयले पनि ती होमस्टे गाउँको प्रवद्र्धनमा जिम्मा लिएका छन् । रानागाउँजस्तै मिर्छुलुङ, बन्दीपुर, थप्रेक, टुटेपानी, धरमपानी लगायतका गाउँमा सञ्चालित होमस्टे चिनाउन पनि भिडियो बनिरहेका हुन् । ती सबैको प्रचारका लागि नगरपालिका र जिल्ला समन्वय समितिले ब्रोसर बनाएका थिए ।गाउँको प्रचारसँगै पाहुना आउने क्रम बढेपछि स्थानीय बासिन्दाले लगानी गर्दै पाहुना कोठा निर्माण थालेका छन् । रानागाउँका रूपबहादुर रानाले ५ लाख रुपैयाँ खर्चेर पाहुना कोठा बनाएको बताए । छुट्टै कोठामा पाहुना राख्ने, बैठक कोठामा राखेर गाउँको चिनारी गराउने व्यवस्था पनि मिलाउन थालिएको छ । अग्र्यानिक खाना खुवाउने तथा कौरा, सोरठी र सालैज्यूजस्ता गीत र नृत्य पनि देखाउने गरिन्छ ।बजारदेखि ल्याउने तरकारी रोक लगाएर गाउँमै उत्पादन गर्छौं, स्थानीय निरुता रानाले भनिन्, सरसफाइमा पनि हामीले ध्यान दिएका छौं ।प्रत्येक घरमा सफा शौचालय, स्नान गृह, धारा र एउटै दररेट छ । कालिका मन्दिर, शिव मन्दिर, भानु जन्मस्थलको शिखरकटेरी, दोरदोर गाउँ तथा वसन्तपुरको प्रसिद्ध थानीमाईसम्म पुग्ने ग्रामीण सडक र पदमार्ग पनि निर्माण भएको उनले बताइन् ।होमस्टेलाई सफल बनाउन स्थानीय २५ जना युवाले कुक तालिम लिएर गाउँमै बसेका छन् । रानागाउँमा बसे पनि एकरातको बसाइ र खानासमेतको ८ सय रुपैयाँ र दुई रात बसाइसहितको खाना भएमा १ हजार ५ सय रुपैयाँ तोकिएको हो । एकैपटक आएका ३५ देखि ५० जनालाई खानेबस्ने, अन्तरक्रिया गर्न सक्ने हलको व्यवस्थापनसमेत गरिएको छ । गाउँकै बीचमा सामुदायिक भवन छ । स्थानीय नवप्रभात युवा क्लबले पाहुनालाई सांस्कृतिक कार्यक्रम देखाउँछ ।"
दिक्पाल मिस्टर ग्रान्ड का लागि फिलिपिन्स,"काठमाडौं (कास) नायक तथा मोडल दिक्पाल कार्की मिस्टर ग्रान्ड इन्टरनेसनल मा सहभागिताका लागि फिलिपिन्स प्रस्थान गरेका छन् । विश्वका झन्डै ४० देशका प्रतिनिधिको प्रतिस्पर्धी रहने उक्त पुरुष सौन्दर्य प्रतियोगितामा नेपालबाट दिक्पाल छानिएका हुन् । फिलिपिन्सको मनिला सहरमा आयोजना हुने मिस्टर ग्रान्ड इन्टरनेसनल मा दिक्पालले १२ दिनसम्म आफ्नो प्रतिभा देखाउने बताइएको छ । प्रतियोगितामा उनले फोटोसुट, र्याम्पवाक, स्र्पोट च्यालेन्ज, स्पिच कम्पिटिसन लगायतमा राउन्डहरू हुँदै फाइनलका लागि भिड्नु पर्नेछ । रंग बैजनी र च्याम्पियन फिल्ममा नायकको रूपमा देखिइसकेका दिक्पाल सन् २००९ का मिस्टर काठमाडौं हुन् भने सन् १०१२ को म्यानहन्ट इन्टरनेसनलको रनर अप र गतवर्षको मिस्टर ग्लोबल नेपालका विजेता पनि हुन् । उनले मिस्टर ग्लोबल थाइल्यान्डमा नेपालको प्रतिनिधित्व गर्दै छैटौं स्थानसम्म आएका थिए । दिक्पाललाई मिस्टर ग्रान्ड इन्टरनेसनल का लागि ड्रिम्स सर्च स्टुडियोका सञ्चालक कमल निकोन क्षेत्रीले फिलिपिन्स पठाएका हुन् । उनले चर्चित डिजाइनरहरू मनीष राई, कमल मानन्धर, लक्ष्मी गिरी, मञ्जु बञ्जरा ढकाल लगायतले तयार पारेका पोसाकहरू मिस्टर ग्रान्ड इन्टरनेसनल मा प्रस्तुत गर्ने बताइएको छ ।"
पोखरामा जीवनशैली,"काठमाडौं (कास) सामाजिक कामका लागि काठमाडौंमा फेसन सो गर्दै आएको आर एन्ड आर गु्रपले गतसाता पोखरामा जीवनशैली शीर्षकमा फेसन सो गरेको छ । एचआईभीएड्स संक्रमित बालबालिकाहरूको शिक्षामा सहयोगार्थ उक्त फेसन सो आयोजना गरिएको बताइएको छ । फेसन सोमा राजधानी र पोखराका १९ मोडलले क्याटवाक गरेका थिए । फेसन सोमा विभिन्न ६ सिक्वेन्समा पहिरन प्रस्तुत गरिएको थियो । मोडलहरू लेहेंगा, साडी, जिन्स आइटम, वान पिस र गाउनमा सजिएर र्याम्पमा उत्रिएका थिए । करिब डेढ घण्टा चलेको फेसन सोमा पोखरास्थित आईएम द बुटिककी अर्चना अर्यालले डिजाइन गरेर पहिरन दुई सिक्वेन्समा प्रस्तुत गरिएको थियो । फेसन सोमा जिन्सको सिक्वेन्सका लागि ललितपुरको जिन्स फेसन कम्पनी ओचु जिन्स का सुनील महर्जनले तयार पारेका वास तथा डाई गरिएका जिन्सको क्याजुअल र वान पिस गरी दुई सिक्वेन्सका फेसन प्रस्तुत गरिएका थिए । अन्य सिक्वेन्समा काठमाडौंको फेसन जोन का समर वान पिस र गाउन पहिरनलाई मोडलहरूले प्रस्तुत गरेका थिए । आयोजक संस्थाकी अध्यक्ष मञ्जु श्रेष्ठले कार्यक्रमबाट उठेको मुनाफा एचआईभीएड्स संक्रमित बालबालिकाको शिक्षामा सघाउने उनले बताइन् । कार्यक्रमको सञ्चालन तथा कोरियोग्राफर रोजिन शाक्यले गरेका थिए ।"
संग्रहालयमा कलाका प्रथम हेड मास्टर,"काठमाडौं दिवंगत वरिष्ठ चित्रकार केशव दुवाडीलाई यति बेला संग्रहालयमा भेट्न सकिन्छ । उनी नभए पनि उनले बनाएका चित्रहरू संकलन गरेर परिवारले कला संग्रहालय बनाएको हो । केशव दुवाडी जुद्धकला पाठशालाका पहिलो हेडमास्टर थिए । यही जुद्धकला पाठशाला अहिले त्रिविअन्तरगतको ललितकला क्याम्पस बनेको छ । सन् १९४७ मा केशव फाइन आर्टमा डिप्लोमा गर्न भारतको जेजे स्कुल अफ फाइन आर्टस पुगेका थिए । त्यहाँबाट अध्ययन सकेपछि उनले मुलुकमा कला पाठशालाका लागि ठूलो योगदान पुर्याएको मानिन्छ । हालैको भेटघाटमा दुवाडीपुत्र प्रदीपकुमारले बुबाका पुराना दिनहरू सम्झे । बुबा भन्नुहन्थ्यो, मैले जे गरे तिमीहरू त्यो नगर्नु । चित्र कोरेर मनको सन्तुष्टि मिल्छ । सन्तुष्टिले पेट भरिँदैन । त्यसको लागि त खाना चाहिन्छ । खाना जुटाउन पैसा । चित्र कोरे पैसा मुस्किलले पाइन्छ ।प्रदीप जति बेला बुबाले कोरेका क्यानभास हेर्छन्, फेरि ती दु:खका संवाद अझै बुलन्द भएर आएको महसुस गर्छन् । उतिबेला उनी सानै थिए । पेट र पैसाको महत्त्व बुझ्ने भइसकेका थिएनन् । बुबाले अरू नै पेसा गर्नु भनेर सल्लाह दिएपछि उनी अर्थशास्त्रमा उच्च शिक्षा हासिल गर्न थाले । उनका अरू भाइ र दिदीबहिनी पनि कला क्षेत्रभन्दा बाहिरै रमाए । उमेरले ६ दशक पार गरेपछि प्रदीपले निकैपछि बुबाको सिर्जनाको गहिरो अर्थ बुझे । आम्दानी नदिए पनि उहाँले गर्नुभएको काम राष्ट्रको लागि रहेछ, उनी भन्छन्, राज्यले नबुझे पनि हामीले उहाँका पुराना कलाकृतिलाई संरक्षण गर्ने अभियान थालेका हौं ।कोठामा त्यत्तिकै धुलाम्य थन्किएका केशवका कला सिर्जना अब चिटिक्क बनेका छन् । प्रदीप परिवारले झन्डै तीन वर्षअघि केशव दुवाडी स्मृति प्रतिष्ठान स्थापना गरेका थिए । गौरीनगरमा अवस्थित कलासाधक केशवको घरलाई प्रतिष्ठानले संग्रहालय बनाएको हो । अढाइ तले घरमा प्रदीपका परिवार माथिल्लो तलामा बस्छन् भने तल्लो तलामा केशव दुवाडी कला संग्राहलय खोलिएको छ । संग्रहालयमा केशवद्वारा सृजित थुप्रै कलाकृति संकलित छन् । कोठा नम्बर १ मा केशवले बनाएका विभिन्न व्यक्तित्त्वहरूको पोट्रेट राखिएको छ । यसमा आदिकवि भानुभक्त आर्चायदेखि सामान्य व्यक्तिको समेत मुहारचित्र नियाल्न सकिन्छ । कोठा नम्बर २ मा धर्मशास्त्रसँग सम्बन्धित आकृति नियाल्न सकिन्छ ।संग्रहालयको कोठा नम्बर ३ मा राखिएका कला अझै रोचक छन् । स्वस्थानीमा पढै आएका कथाहरू यहाँ क्रमश: रेखात्मक चित्रमा अवलोकन गर्न सकिन्छ । संग्रहालय हेर्न आउने दर्शकले प्राय: स्वस्थानी कथाका चित्र नै मन पराउने गरेको प्रदीपले बताए ।त्यति गम्भीर कथालाई सहज रूपमा चित्रमा उतार्नु चानचुने हैन, उनी भन्छन्, एक महिना पढेर नसकिने कथा एकैपटक हेरेर सिध्याएजस्तो लाग्छ । साथै राष्ट्र बैंकले निकालेको नोटको डिजाइन पनि चित्रमा छ । आफ्ना बुबाले त्यति बेला कलामा आम्दानीभन्दा पनि लगानी मात्रै गरे भन्ने प्रदीपको बुझाइ छ । आफू कलाकार बन्न नसके पनि बुबाको कला मर्न नदिन संरक्षक भएर सिर्जना सुरक्षित पार्ने उनले बताए ।कति चित्रहरू हराएर गए, खोज्दै छु, उनी भन्छन्, बुबाले अमूल्य कला छोडेर जानुभएको रहेछ, अहिले महसुस गर्दै छु ।प्रतिष्ठानले कलामा सक्रिय साधकलाई सम्मान गर्न केशव दुवाडी ललितकला स्मृति सम्मान समेत स्थापना गरेको छ ।"
चेप्टेचेप्टे पेरूङ्गो,"काठमाडौं मिलन चाम्स निर्देशित फिल्म हयाप्पी डेज को गीत चेप्टे चेप्टे पेरुङ्गो युटयुबमार्फत सार्वजनिक भएको छ । चाम्सले हयाप्पी डेज को उक्त गीतमा आफ्नो अघिल्लो फिल्म वीरविक्रम कै अनस्क्रिन जोडी दयाहाङ राई र दिया पुनलाई नै खेलाएका छन् । दियाले फिल्ममा केमियो भूमिका मात्र निर्वाह गरेकी छन् भने फिल्ममा दयाहाङको जोडीको रूपमा प्रियंका कार्की रहेकी छन् । राजनराज सिवाकोटीको संगीत रहेको गीतमा राजनराजले अञ्जु पन्तसँगै गायनमा समेत साझेदारी गरेका छन् । कविराज गहतराज नृत्य निर्देशक हुन् । गीतसँगै निर्देशक चाम्सले फिल्मको रिलिज मितिसमेत माघ १२ लाई निश्चित गरेको बताएका छन् । फिल्म लन्डन सिनेआई र चाम्स इन्टरटेनमेन्टको ब्यानरमा निर्माण गरिएको हो । फिल्ममा दयाहाङ र प्रियंकासहित सञ्जय गुप्ता, बिक्की जोशी, रूपा पुन, रितेश चाम्स लगायतको अभिनय रहेको छ । फिल्मको सबै छायांकन बेलायतमा गरिएको थियो ।"
रातभर दसैं मेला,"रामचोक,जहदा (मोरङ) आइतबार बेलुकीको चार नबज्दै लोहन्द्रा खोलाको पुलमा सलल नदी बगेजस्तै वा कमिलाको ताँतीझैं मेला भर्न आउने मात्र देखिन्थे । एक अर्कालाई नधकेली लामबद्ध भएर अनुशासनकासाथ उनीहरू अगाडि बढिरहेका थिए । साँझ पर्दै जाँदा मानव सागर नै उर्लियो । त्यसपछि पुल किनारकै मेला र दूर्गा मन्दिरमा पाइला राख्ने ठाउँसमेत रहेन ।रातभर मेला लागिरह्यो । माता दूर्गाको दर्शन गरेर सोमबार बिहान स्थानीय फर्कन थालेपछि सबथोक पहिलाझैं शान्त भयो । विजया दशमीको भोलिपल्ट मोरंगको दक्षिणपूर्वी भेकको जहदा गाउँपालिका४, राम चोकमा लाग्ने आदिवासी, जनजाति, दलित एवं मधेसी समुदायको मेलाको दृश्य हो यो । वरिपरि उमंग र उत्साह हेर्दा छेउबाट बगिरहेको खोलामा डेढ महिनाअघि आएको बाढीले यो थलोमा भयंकर विनाश गरेको विश्वास गर्न जो कोहीलाई पनि कठिन थियो । खोला यथावत् आफ्नो ठाउँबाट बगिरहेको थियो भने मेला एवं मन्दिरमा अघिल्लो वर्षझैं दशहरा मनाउनेहरूको भव्य उपस्थिति थियो । मन्दिरमा घटस्थापना भएपछि यहाँको निराश वातावरणमा स्वत: चहलपहल सुरु भयो तर बाढीले निकै क्षति गरेको हुनाले यति सारो भीड हुने आशा गरेको थिइनँ, स्थानीय ५५ वर्षे नागेश्वर मण्डलले भने, यहाँको रमझममा गत वर्षको भन्दा थोरै पनि कमी नदेखेर चकित छु ।होस सम्हालेदेखि उक्त चोकमा साइकल मर्मत पसल चलाउँदै आएका उनको छेउबाटै हुलहुलका मेलामा प्रवेश गरिरहेका थिए । दिउँसोसम्म फाटफुट मेला भर्न आउने मात्र देखिएको उक्त चोकमा अचानक यतिका दशहराप्रेमी कहाँबाट आउँन थाले भन्ने पहिलोपटक मेला हेर्न पुगेकाहरूले जिज्ञासा राखिरहेका थिए । मुख्यत: स्थानीय आदिवासी सन्थाल समुदायको बहुल उपस्थिति रहने यो मेला हेर्नलाई मोरंग र पूर्वाञ्चलका विभिन्न ठाउँको नागरिक आउने गरेको खोला पारीको धनपालथान गाउँपालिका६ बाट आएका किसान शिवकुमार राजवंशीले बताए । उनीहरूले सबैखाले समस्यासँग जुझ्दै परम्परा र संस्कृतिको संरक्षण गर्दै आएका छन्, उनले भने । राजवंशी पनि मेलामा रमाइलो गर्न सपरिवार आएका थिए । उनले भने, यहाँका हिम्मतीला नागरिकले उहिलेदेखि दशमीलाई जीवन्त राखेका छन् । निधारमा ठूलो र बाक्लो रातो टीका, शीर तथा कानमा जमरा भिरेका स्थानीयवासीले मेला भरिभराउ थियो । उनीहरू रंगीचंगी परम्परागत र आधुनिक पहिरनमा वरिपरिका हरेक मार्ग, खेत त गलीबाट मेलातर्फ बढिरहेका देखिन्थे ।"
त्रिशूलीमा दोहन बढ्यो,"धादिङ दसैंका बेला अनुगमन र कर्मचारीतन्त्र सुस्ताएको मौका छोपेर त्रिशूली दोहन र नदीजन्य उत्खनन बढेको छ । जिल्ला अनुगमन समितिले रोक लगाएका दर्जनौं अवैध बालुवा खानीहरू रातारात सञ्चालनमा छन् । गिट्टी कुट्ने उद्योगहरूका लागि रातारात त्रिशूलीमा उपकरण लगाएर ढुङ्गा झिक्ने क्रम पनि रोकिएको छैन । जिल्ला अनुगमन समितिले गत २ हप्ताअघि मात्रै बालुवा उत्खनन र निकासीमा रोक लगाएका अवैधखानीहरू रातभर सञ्चालनमा छन् । पृथ्वीराजमार्ग वरपर रहेका अवैध खानीहरू विशेष गरी बेनीघाट, गजुरी, गल्छी र थाक्रे तथा साविवको सल्यानटारको नेत्रावती नदी व्यापक दोहन भइरहेको छ । जिल्लामा खानी तथा भूगर्भ विभागबाट जम्मा २ वटा खानीलाई मात्रै इजाजत दिएको छ । गजुरी र गल्छीमा रहेका इजाजतप्राप्त दुवै खानीले वार्षिक २६२६ हजार घनमिटर मात्रै बालुवा निकासी गर्न पाउँछन् । तर अनुगमनमा त्यसो देखिएन, एउटै खानीले दैनिक १५० देखि २ सय ट्रिपरसम्म बालुवा अवैध रूपले बेचेको देखियो, जिल्ला प्राकृतिक स्रोतसाधन अनुगमन समितिका सदस्य सचिवसमेत रहेका स्थानीय विकास अधिकारी जीवलाल भुसालले बताए । स्थानीय विकास अधिकारी भुसालका अनुसार जिल्लाका इजाजत प्राप्त खानी र अवैध खानीहरूबारे तत्काल अनुगमन गरी सिफारिस गर्न खानी तथा भूगर्भ विभागलाई गरिएको लिखित आग्रहलाई समेत खानी विभागले बेवास्ता गरेको स्थाविअ भुसाल बताउँछन् । राजनैतिक संरक्षणमा त्रिशूली दोहन र नदीजन्य पदार्थको तस्करीको जालो स्थानीय स्तरदेखि राजधानीका सरोकारवाला निकाय सम्म पुग्ने गरेको छ । सेटिङ मा लाग्ने खर्च समेत ग्राहकहरूसँग असुल्ने गरिन्छ । बालुवा प्रशोधन, क्रसर व्यवसायी, टयाक्टर र ट्रिपर ढुवानी व्यवसायी, तथा बालुवाखानी सञ्चालकहरूले सेटिङ मिलाउन मासिक ६ लाखसम्म संकलन गर्ने गरेका छन् । हामी व्यवसाय हेरेर मासिक १२ देखि १५ हजार रकम लेबी बुझाउँछांै, रकम संकलक गर्ने समूहले ककसलाई भागबन्डा गर्छन् थाहा छैन, राजमार्गस्थित थाक्रेका एक जना क्रसर व्यवसायीले बताए । नेपाल प्रहरी, जिल्ला मालपोत, कृषिलगायत एक दर्जन सरकारी कार्यालय र तिनका क्वार्टर, भूकम्पले भत्काएका आवासीय तथा व्यापारिक भवन, विद्यालयहरू धमाधम निर्माणका चरणमा छन् । सडक सुधारका कार्यक्रमहरू पनि त्यत्तिकै छन् । त्रिशूली र अन्य खोलामा मोटर गुड्ने पुल पनि आधा दर्जन निर्माणाधीन छन् । तर जिल्लामा निर्माण सामग्रीको हाहाकार छ । सरकारले म्याद थप नगरी सञ्चालन अनुमति नदिएका गिट्टी कुट्ने क्रसर उद्योगहरू दिनभर बन्द र रातभर सञ्चालनमा छन् । यसै मौकामा कृत्रिम अभाव सिर्जना गरी गिट्टीको साविक मूल्य ह्वात्तै बढाइएको छ । गल्छीका बालुवाखानी विभागबाट लिएको स्वीकृतिअनुसार नभई अन्तै सार्वजनिक जग्गा अतिक्रमण गरिएको फेला परेको छ । गिट्टी र बालुवाको अभाव देखाउँदै गत आर्थिक वर्षमै सक्नुपर्ने जिल्ला मालपोतको निर्माण कार्य अन्तिम अवस्थामा अधुरो भयो । हामीले ठेक्का सम्झौता गर्ने बेलाको गिट्टी बालुवाको मूल्यमा आकाश पाताल फरक भइसक्यो, सबै भवन निर्माणका ठेकेदारको अवस्था उस्तै हो, सदरमुकाममा निर्माणाधीन जिल्ला मालपोत कार्यालयका ठेकेदार बावुकृष्ण श्रेष्ठले बताए । क्रसर उद्योगबारे सरकारले स्पष्ट नीति लागू नगरेपछि व्यवसायीहरूले मनोमानी गर्ने मौका पाएका हुन् । स्थानीय विकास अधिकारी जीवलाल भुसालले बताए । राजमार्ग वरपर र त्रिशूली प्रदूषण गर्ने आरोप खेप्दै गरेका पृथ्वीराजमार्ग वरपर सञ्चालित क्रसर उद्योगहरू सञ्चालन गर्न सरकारले कुनै चासो देखायो न त गत आर्थिक वर्षदेखि नै म्याद थप नगरिएका उद्योगहरू सञ्चालकहरूले बन्द नै गरे । तोकेको मापदण्ड विपरीत सञ्चालन गरि रहेको आरोपमा गत आर्थिक वर्षको अन्तमै म्याद थप नगरिएका क्रसर उद्योगहरू बेरोकटोक दैनिक सञ्चालनमा छन् । नवीकरण नगरिएका उद्योगहरू सञ्चालन गर्न सरोकारवाला मन्त्रालयले न त फुकुवापत्र दिएको छ न त व्यवसायीहरूले उद्योग बन्द गरेका छन् । बरु बन्द भएको बहानामा गिट्टी बालुवाको व्यापक मूल्य वृद्धि र कालोबजारी भइरहेको छ, नागरिक समाजका अगुवा सीतारामप्रसाद वर्माले बताए । पृथ्वीराजमार्गको धादिङ खण्डमा मात्रै ३० वटा क्रसर उद्योग सञ्चालनमा छन् । एकाध उद्योगले त दर्ता नगरेरै पनि सञ्चालनमा छन् । नदी किनार, राजमार्ग किनार, जंगल, सार्वजनिक स्थल, मठमन्दिरलगायतका मापदण्ड विपरीत त्रिशूली नदीमै आश्रित क्रसर उद्योगहरू बन्द गर्ने वा सञ्चालनमा ल्याउन दिने जिल्ला अनुगमन समितिसमेत अन्यौलमा छ । त्रिशूलीमा स्काभेटर लगायतका उपकरण प्रयोग भएको खवर पाए पछि छापा मार्न सुटुक्क जाँदा पनि सूचना पाएर नदीजन्य उत्खखनन गर्नेहरू भागिसकेका हुन्छन्, सहायक प्रमुख जिल्ला अधिकारी लिलाधर अधिकारीले बताए । यसै हप्ता मात्रै प्रजिअ, स्थानीय विकास अधिकारी, जिल्ला प्रहरी प्रमुखको संयुक्त टोलीले नदीजन्य उत्खनन गरेको कसुरमा ७ वटा स्काभेटर लगायतका उपकरणलाई २५ हजार जरिवाना गरेको छ । कृषि कार्यमा अनुदानमा खरिद गरिएका सयौं टयाक्टरहरूले राजमार्गमा ढुङ्गा ढुवानीमा प्रयोग गरिएको छ । क्रसर उद्योग र सिमेन्ट उद्योगहरूका लागि मात्रै दैनिक ४ सय टयाक्टर राजमार्गमा दौडने गरेका छन् । टयाक्टरले कुनै पनि सामग्री ढुवानी गर्न पाइँदैन । उक्त कुरा मापदण्ड विपरीत भएपछि गत आर्थिक वर्षमा ट्राफिक प्रहरीले नै २ महिना रोक लगाएको थियो । क्रसरहरूका लागि आग्राखोला देखि राजमार्ग वरपरका विभिन्न उद्योगहरूलाई ढुङ्गा आपूर्ति गर्ने टयाक्टरहरू तत्कालीन जिल्ला ट्राफिक इन्चार्जले रोक लगाएपछि उच्च राजनैतिक दबाबमा पुन: ढुवानी गर्न दिइएको थियो । क्रसरहरू बन्द भएको निहुँमा गिट्टी र बालुवाको मूल्य पनि व्यवसायी र ढुवानीकर्ताहरूले वृद्धि गरेका छन् । जिल्लाबाट हरेक दिन २ सयदेखि ३ सय ट्रिपर गिट्टी राजधानी निकासी हुने क्रममा जिल्ला समन्वय समितिले प्रतिट्रिपर २२ सय ६० का दरले कर असुल्ने गरेको छ । उक्त कर असुल्न जिससले चालुआर्थिक वर्षका लागि स्थानीय ठेकेदार मार्फत २५ करोड रकम अग्रिम असुल गरिसकेको छ । धादिङबाहेक पृथ्वीराजमार्ग हुँदै तनहुँ, चितवनको दासढुङ्गा र नुवाकोटबाट समेत अवैध रूपले हरेक दिन सयौं ट्रिपर गिट्टी राजधानी निकासी भइरहेको छ । राष्ट्रिय पुनर्निर्माण प्राधिकरणले स्थानीय विकास मन्त्रालय, गृहमन्त्रालय, उद्योग मन्त्रालय र वाणिज्य तथा आपूर्ति मन्त्रालयलाई पत्राचार गरी निर्माण सामग्री सहज रूपमा उपलब्ध गराउन र अस्वाभाविक मूल्य वृद्धि नियन्त्रण गर्न पत्राचार गरे पनि कुनै सुनुवाइ नभएको पुनर्निर्माण प्राधिकरणका कार्यकारी निर्देशक गोविन्द पोखरेलले बताए ।"
दसैं र ताजिया सँगसँगै,"बाँकेको डुडवा गाउँपालिकास्थित हिरमिनियाको कालाबन्जड र बर्दियाको गुलरिया नगरपालिकास्थित लालपुरमा भने केही अराजक व्यक्तिका कारण झडप भएका छन् । कालाबन्जडमा केही व्यक्तिहरूले विवाद गर्ने प्रयास गरेको थिए । ताजिया विसर्जन गर्ने स्थानमा डिजे बजाएको भन्दै केही व्यक्तिहरूले विवाद गर्ने प्रयास गरेका थिए । उक्त विवादपछि सोमबार ताजिया विसर्जन गरिएको छ । विवाद समाधानका लागि बाँकेका धार्मिक गुरु, अगुवा र सुरक्षा अधिकारीहरूको बैठक बसेको बाँकेका प्रहरी प्रमुख टेकबहादुर तामाङले बताए । उनले त्यहाँको विवाद समाधान भइसकेको बताए । बर्दियाको लालपुरमा भने स्थिति तनावपूर्ण भएपछि सोमबार बिहानदेखि कफ्र्यु लगाइएको छ । स्थानीय प्रशासनले दुर्गा विर्सजनका लागि शनिबार र ताजियाका लागि आइतबारको समय तोकेको थियो । तर, बाँकेबाट आइतबार लगिएका केही मूर्तिहरूका कारण दुई पक्षबीच झडपको स्थिति बनेको बर्दियाका प्रमुख जिल्ला अधिकारी नारायण भट्टराईले बताए । त्यस क्रममा केही राउन्ड हवाई र अश्रुग्यास प्रहार गरिएको थियो । दुई पक्षबीच भएको ढुंगा हानाहानमा केही घाइते भएका छन् । उनीहरूको जिल्ला अस्पतालमा उपचार भइरहेको छ । कफ्र्युले नेपालगन्जगुलरिया यातायात अवरुद्ध भएको छ । स्थिति सामान्य अवस्थामा फर्काउन संवाद भइरहेको छ सोमबार साँझसम्ममा स्थिति सामान्य भइसक्ने उनले जनाए । यसैबीच, स्थानीय प्रशासनले हल्लाको पछि नलाग्न सर्वसाधारणहरूसँग आग्रह गरेको छ । गलत प्रवृत्तिका व्यक्तिहरूले धर्मलाई जोडेर अनेक खाले भ्रम सिर्जना गर्न खोजेको भन्दै प्रशासनले सचेत रहन आग्रह गरेको हो ।"
पर्यटकलाई टीका र जमरा,"नवलपरासी जिल्लाको पर्यटकीय गाउँ अमलटारीस्थित टाइगर टप्स थारू भिलेजमा दसंैको टीकाको दिन बेग्लै रौनक थियो । विभिन्न मुलुकबाट घुम्न आएका पर्यटकले होटलका कर्मचारीको निधारमा रातो टीका र शीरमा जमरा देखेपछि अचम्म मान्दै प्रश्न गरे । कर्मचारीबाट दसंैको महत्त्व र यसको सांस्कृतिक पक्षबारे जानकारी पाएपछि पर्यटकहरू उत्साहित हँुदै टीका, जमरा र आशीर्वाद लिन अघि सरे । धार्मिक परम्पराअनुसार पण्डित बोलाएर मन्त्रोच्चारणसहित टीका लगाउँदा पर्यटक खुसी देखिए । होटलका प्रबन्ध निर्देशक डीबी चौधरीले सबै पर्यटकलाई हिन्दु परम्पराअनुसार टीका, जमरा, आशीर्वाद र दक्षिणा दिएपछि हर्षित भएको बताए । दसंैको धार्मिक एवं सांस्कृतिक महत्त्व सुनेपछि सामाजिक सद्भाव र एकता कायम गर्न यो पर्व महत्त्वपूर्ण रहेको भन्दै पर्यटक उत्साहित भए, उनले भने, धर्मलाई सामाजिक अनुसासनसँग जोडेको भन्दै विदेशमा यसको महत्त्वबारे जानकारी गराउन उत्सुक देखए ।बिदा मनाउन पहिलोपटक नेपाल आएका फ्रान्सेली नागरिक सुजेट फ्रेनेटले नेपाल बहुभाषिक र धार्मिक सहिष्णुताको नमुना मुलुक भनेर सुने पनि यहाँ आएपछि प्रत्यक्ष देख्न र भोग्न पाउँदा खुसी लागेको बताए । म संसारको धेरै मुलुक घुमिसकेको छु, नेपाल भूगोलमा सानो भए पनि धार्मिक, सांस्कृतिक र प्राकृतिक रूपमा संसारकै धनी मुलुक रहेछ, उनले भने, दसंैको सामाजिक र वैज्ञानिक महत्त्वबारे थाहा पाएर आशीर्वाद लिन पाउँदा निक्कै खुसी छुु ।होटलले हरेक जातिको चाडपर्वमा आफ्ना पाहुनालाई पर्वको महत्त्व र सोही अनुसारको परिकारको स्वाद चखाउने गरेको छ । विदेशी पर्यटकले अन्य मुलुकमा जे उद्देश्यका लागि गएको हो सोही कुराको मात्र जानकारी दिने भन्दै नेपालमा आथित्यतासँगै सांस्कृतिक तथा सामाजिक पक्षको ज्ञान प्राप्त हुने हँुदा फर्किएपछि अन्यलाई नेपाल घुम्न जान प्रेरित गर्ने बताए । टीका, जमरा र दक्षिणा दिएपछि पर्यटकले एकआपसमा विधिअनुसार ठूलाबाट टीका थाप्दै आशीर्वाद लिएका थिए ।"
भूकम्पपीडितको खुसी,"काभ्रे २ वर्षको दसैँ टहरामा मनाएका मण्डनदेउपुर ४ का लालबहादुर विकको यो वर्ष घरमा नै दसैँ मनाउन पाउँदा खुसीको सीमा रहेन । भूकम्पपछि पुनर्निर्माण गरेको घरमा नै दसैँ मनाउन पाउँदा उनी औधी खुसी भए । घरमा नै दसैँ मनाउन पाएकोमा खुसी छु, लालबहादुर विकले भने, टहरामा द:ुखसुख गरी मनाइएको थियो, यसपालिको दसंै निकै रमाइलो भयो । ७ जनाको परिवार र आएका पाहुनालाई उनले भर्खरै बनेको घरमा स्वागत गरे, ८ धार्नीको खसी काटेर खुवाए । लालबहादुरका बाबु जगबहादुरले पनि चाडबाडको समयमा घर बनेकोमा खुसी व्यक्त गरे । गाउँमा अरूको बनाउन थाले पनि सकिएको छैन, हाम्रो समयमा नै सकियो र पो यसपालि घरमा दसंै मनाउन पाइयो, उनले भने, घरमा नै जमरा राखेकाले यो वर्षको दसैँ रमाइलो भयो, अघिल्लो वर्ष त पाहुनाको पनि विजोग भएको थियो । निर्माण सामग्री नै अनुदान पाएका साविक महादेवस्थान, गैरिबिसौना देउपुर, जैसिथोक, नयाँगाउँ, बालुवापाटी देउपुरका भूकम्पपीडितले १० महिनाको अवधिमा २ सय १३ घर निर्माण सम्पन्न गरेका छन् । थप ७६ घरमा छाना मात्रै हाल्न बाँकी छ । ती ४ गाविसका ३ सय ८७ घरका लागि ३ लाख अनुदान रकम बराबरको निर्माण सामग्री उपलब्ध गराएको थियो । गाउँमा उपलब्ध नहुने जस्तापाता, सिमेन्ट, इँटालगायतका सामग्री संस्थाले गाउँमा नै पुर्याइदिएको थियो ।राष्ट्रिय पुनर्निर्माण प्राधिकरणको जिल्ला समन्वय समितिका सदस्य सचिव धु्रव गैडाका अनुसार जिल्लाका ७२ हजार ४ सय १७ लाभग्राहीमध्ये ६३ हजार ७ सय ८० ले मात्रै पहिलो किस्ताबापतको रकम बुझेका छन् । रकम लिएकामध्ये १० हजार ८९ ले मात्रै निर्माण सुरु गरेका छन् । ३ हजार ३ सय ८४ घर निर्माण सम्पन्न भएका छन् । पुनर्निर्माण सुरु नगरेका भूकम्पपीडितले भने टहरामा नै दसैँ मनाएका छन् । बनेपा ५ ओपीका श्री थापाले टहरामा नै दसंै मनाएको बताए । तेस्रो वर्ष पनि टहरामा नै हुने भयो, थापाले भने, अर्को वर्ष घरमा नै मनाउने गरी दसंैपछि बनाउन सुरु गर्नुपर्ला । कामदार, निर्माण सामग्री र रकम अभावका कारण धेरै भूकम्पपीडितले निर्माण नथालेका हुन् ।"
"एकको मृत्यु, २३ घाइते",नेपालगन्ज (कास) नेपालगन्जको नन्दनी मिल नजिकै भएको सडक दुर्घटनामा परी भारत श्रवस्तीका राममनोरथ पाठकको मृत्यु भएको छ । २३ जना गम्भीर घाइते भएका छन् । आइतबार राति साढे १० बजे दुर्घटना भएको प्रहरीले जनाएको छ । पश्चिमतर्फबाट आइरहेको ना२ख ९३६० नम्बरको ट्रक र पूर्वबाट गइरहेको ना४ख १०९४ नम्बरको बस एकापसका ठोक्किएर दुर्घटना भएको हो । घाइतेहरूको उपचार नेपालगन्जमा भइरहेको छ । मृतक पाठक भारतबाट नवरात्र पूजापाठका लागि नेपालगन्ज आएका थिए ।
एकै परिवारका ५ घाइते,"रामेछाप (कास) रामेछापको मन्थली नगरपालिका २ कठजोरखोलामा सोमबार बिहान भएको सवारी दुर्घटनामा ५ जना घाइते भएका छन् । काठमाडौंबाट दोलखाको सुन्द्रावती जाँदै गरेको ना४च ३०७ नम्बरको कार कठजोरखोला नजिकको सडकबाट खस्दा कारमा सवार सुन्द्रावतीका रामप्रसाद रेग्मी, सीतादेवि रेग्मी, आयुस रेग्मी, रोजिना रेग्मी र लक्ष्मी रेग्मी घाइते भएका हुन् । उनीहरू सबै एकै परिवारका सदस्य हुन् । घाइते सबैको तामाकोसी सहकारी अस्पताल मन्थलीमा उपचार भइरहेको छ । अस्पतालका अनुसार घाइतेहरूको अवस्था सामान्य छ । स्टेरिङ नकाटिएर दुर्घटना भएको प्रहरीले जनाएको छ ।"
नदीमा बगेर दुई जना बेपत्ता,"टीकापुर (कास) कर्णाली नदीमा बगेर २ जना बेपत्ता भएका छन् । टीकापुर नगरपालिका १ का २० वर्षीय मुकुन्द न्यौपाने र २१ वर्षीय रमेश न्यौपाने आइतबार दिउँसोतिर कैलालीको मोहन्याल गाउँपालिका ७ पितमारीमा नुहाउने क्रममा बगेर बेपत्ता भएका हुन् । उनीहरू आइतबार कर्णाली नदी किनारमा रहेको तिमारी घुम्न गएका थिए । प्रहरी, सशस्त्र प्रहरी, आफन्त, स्थानीय नागरिकको सहयोगमा उनीहरूको खोजी भइरहेको प्रहरीले जानकारी दिएको छ ।"
दुर्घटनामा सात घाइते,"म्याग्दी (कास) मंगला गाउँपालिका १ कुहुँमा आइतबार जिप दुर्घटना हुँदा सातजना घाइते भएका छन । घाइते सबै भलिबल खेलाडी हुन् । साँझ ७३० बजे ग१च ८७९८ नम्बरको बोलेरो जिप दुर्घटनामा मंगला गाउँपालिका ३ पखेरका रविस केसी, बुद्धिमान थापा, सुजन थापा, समन थापा, सुजन थापा ख, बेनी नगरपालिका ४ तातोपानीका नविन घर्ती र इन्द्र किसान छन् । घाइतेमध्य गम्भीर ६ जनालाई थप उपचारका लागि राति नै पोखरा रिफर गरिएको बेनी अस्पतालले जनाएको छ । १६ जना यात्रु लिएर हिँडेको जिप २ सय मिटर नगुड्दै भीरबाट तल खसेको हो । भिरालो सडकको घुम्तीमा जिपले सडक छोडेर सोझै तल भीरमा झरेको हो । जिपबाट हाम फालेर बचेका एक प्रत्यक्षदर्शीका अनुसार अप्ठ्यारो भीरको भिरालो घुम्तीमा ब्रेक लगाई गाडीलाई थोरै ब्याक गरी पुन: अगाडि बढाउन लाग्दा जिपले सन्तुलन गुमाएको थियो ।"
अज्ञात रोगबाट २ को मृत्यु,"दमक (कास) पहिचान हुन नसकेको रोगका कारण झापाको कनकाई नगरपालिका ४ टेक्रामा दुई जनाको मृत्यु र ७ जना बिरामी परेका छन् । उक्त रोग लागेर टेक्रास्थित मुसहर बस्तीका २४ वर्षीया बसन्ती ऋषिदेव र २३ वर्षीय नारायण ऋषिदेवको मृत्यु भएको हो । कनकाइका मेयर राजेन्द्र पोखरेलका अनुसार बसन्तीको शनिबार राति तथा नारायणको सप्तमीको राति मृत्यु भएको थियो । उनीहरू दुवैलाई टाउको दुख्ने, ज्वरो आउने, हातखुट्टा लुलिने र रगतसहितको वान्ता भएको थियो । ४ दिनमा दुई जनाको मृत्यु भएको तथा अन्य गाउँले बिरामी हुँदा मुसहर बस्ती त्रसित बनेको छ । ३० वर्षीया दुर्गा ऋषिदेव, २४ वर्षीया मेनुका ऋषिदेव, २२ वर्षीया राधा ऋषिदेव, मृत्यु भएकी बसन्तीका १० वर्षीय छोरा सागर, ४४ वर्षीय सुरेन्द्र ऋषिदेव, २४ वर्षीय जीवन ऋषिदेव र ३० वर्षीया ललिता ऋषिदेव बिरामी परेका छन् । सबैलाई उपचारका लागि भद्रपुरस्थित मेची अञ्चल अस्पताल लगिएको थियो । त्यहा उनीहरूको रगत परीक्षण गरिएको छ । रगत परीक्षणमा कुनै रोग देखानपरेको बताउँदै उनीहरू सोमबार सबै घर फर्किएका छन् ।"
गौरवका आयोजना सुस्त,"काठमाडौं गत आर्थिक वर्षमा कुनै पनि राष्ट्रिय गौरवका आयोजनाले शतप्रतिशत भौतिक तथा वित्तीय प्रगति हासिल गर्न सकेनन् । अन्तरसरकारी समन्वय अभाव, स्थानीय अवरोध, नीतिगत समस्या, ढुंगा, गिट्टी, बालुवाको अभाव, ठेकेदारको लापरबाही लगायतका समस्या आयोजनाले झेल्नु परेको छ । अधिकांश आयोजनाका समस्या समान प्रकृतिका छन् । २१ मध्ये ८० प्रतिशतभन्दा बढी प्रगति भएका आयोजनाको संख्या १३ छ । ५० देखि ७९ सम्म प्रगति भएका आयोजनाको संख्या ५ छ । ५० प्रतिशतभन्दा कम प्रगति र प्रगति नै प्राप्त नभएका आयोजनाको संख्या क्रमश: २ र १ रहेको राष्ट्रिय योजना आयोगले जनाएको छ । आयोगको ४० आंै राष्ट्रिय विकास समस्या सामधान समितिको बैठकमा प्रस्तुत भएको तथ्यांकअनुसार गत आर्थिक वर्षका लागि विनियोजन भएको बजेट र सम्पन्न गर्नुपर्ने काम कुनै पनि आयोजनाले पूरा गर्न सकेनन् । अधिकांशका समस्या सरकारी नीति नियमसँग सम्बन्धित छ । बाँकेमा झन्डै ४३ हजार कृषियोग्य भूमिमा सिँचाइ सुविधा पुर्याउने लक्ष्य रहेको सिक्टा सिँचाइ आयोजना ०६२६३ मा सुरु भएको हो । तर वन क्षेत्र तथा बाँके राष्ट्रिय निकुञ्ज क्षेत्र भित्र नदीजन्य निर्माण सामग्री गिट्टी, ढुंगा, बालुवाको आपूर्तिमा बन्देज भएका कारण काम अगाडि बढ्न सकेको छैन । नहर रेखाङ्कनमा विवाद, आयोजनाको नहर क्षेत्रभित्र पर्ने जग्गा, घरटहराको मुआब्जा र क्षतिपूर्ति बापत अस्वाभाविक रकम माग भएका कारणले कार्यान्वयनमा समस्या परिरहेको आयोजनाले जनाएको छ ।बर्दियाको करिब ३६ हजार हेक्टर कृषियोग्य जमिन सिँचाइ सुविधाका लागि निर्माणाधप्न बबई सिँचाइ आयोजनाको पनि यस्तै प्रकृतिका समस्या छन् । ०४४४५ मा सुरु भएको यो आयोजनाले पनि नहर क्षेत्रभित्र पर्ने जग्गा, घरटहराको अस्वाभाविक मुअब्जा, बर्दिया राष्ट्रिय निकुञ्ज तथा बबई नदीबाट नदीजन्य निर्माण सामग्री गिट्टी, ढुंगा, बालुवाको आपूर्तिमा कठिनाइलगायत समस्या छन् । कैलालीका ३८ हजार हेक्टर कृषियोग्य भूमिमा सिँचाइका लागि निर्माणाधीन रानीजमरा कुलरिया सिँचाइ आयोजना पनि कार्ययोजना अनुसार अगाडि बढ्न सकेको छैन । ०६४६५ मा भएको उक्त आयोजना सम्पन्न हुन अझै समय लाग्ने भएको छ । भेरी बबई डाइभर्सन बहुउद्देश्यीय आयोजनाले पनि स्थानीय स्तर र सरकारको नीतिगत समस्या झेल्नु परेकाले उल्लेख्य प्रगति हुन सकेको छैन । यसको भौतिक प्रगति ९६ र वित्तीय प्रगति ९४ मात्रै भएको आयोगले जनाएको छ । ४ सय ५६ मेगावाट क्षमताको माथिल्लो तामाकोसी जलविद्युत् आयोजनाले पनि गत वर्ष शतप्रतिशत प्रगति हासिल गर्न नसके पनि केही सकारात्मक संकेत देखिएको छ । २०७५ असार मसान्तसम्ममा पहिलो युनिटबाट विद्युत् उत्पादन सुरु गरी २०७५ पुस मसान्तसम्म सबै युनिट सञ्चालनमा ल्याउने कार्ययोजना रहेको छ, आयोगको प्रतिवेदनमा भनिएको छ ।दोलखामा रहेको उक्त आयोजना २०६७ श्रावणमा बन्न सुरु भएको हो । गत वर्षको भौतिक र वित्तीय प्रगति क्रमश: ७२ र ६१ प्रतिशतले मात्रै भए पनि आगामी वर्ष सम्पन्न हुने दाबी आयोजनाको छ । १२ सय मेगावाट क्षमताको बूढीगण्डकी जलविद्युत् आयोजना अन्यभन्दा बढी जटिल बनेको छ । २०६९७० मा सुरु भई २०७७७८ मा सम्पन्न हुने लक्ष्य रखिएको यो आयोजना निर्माण सम्पन्न हुने निकै समय लाग्ने देखिन्छ । गोरखा जिल्लातर्फ आरुघाट र आरखेत बजार क्षेत्र र धादिङ जिल्लातर्फ आरुघाट र खहरे बजार क्षेत्रको मुआब्जा निर्धारण हुन नसकेकाले आयोजनालाई छिटो कार्यान्वयनमा लैजान समस्या रहेको, आयोजनाबारे बैठकमा राखिएको समस्यामा भनिएको छ, मुआब्जा वितरण प्रक्रियामा काम गरिरहेका कर्मचारीहरूको कार्यबोझ बढी भएको, जग्गा अधिग्रहण तथा मुआब्जा वितरणका साथै पुनर्बास तथा पुनस्र्थापनाको व्यवस्थापनमा जटिलता रहेको, लगानीको योजना (फन्डिङ मेकानिजम) को निक्र्यौल हुन नसक्नु जस्ता समस्या छन् ।७ सय ५० मेगावाट क्षमताको पश्चिम सेती जलविद्युत् आयोजनाका पनि यस्तै प्रकृतिका समस्या छन् । चिनियाँ कम्पनी थ्रिगर्जेजले सन् २०१३ जुलाईसम्ममा सम्भाव्यता अध्ययन प्रतिवेदन बुझाउने सम्झौता भएकोमा हालसम्म नबुझाएको र आयोजनाको सम्भाव्यता अध्ययन नै सम्पन्न भइनसकेकाले यसको भौतिक तथा वित्तीय प्रगति प्राप्त हुन नसकेको जनाइएको छ । आयोजनाको निर्माणको मोडालिटी सम्बन्धमा नेपाल विद्युत् प्राधिकरण र चाइनिज कम्पनी थ्रि ग्रजेजवीच ज्वाइन्ट भेन्चर कम्पनी मोडेलमा निर्माण गरिने समझदारी कायम भएको, सो प्रस्ताव चाइनिज कम्पनीको बोर्डबाट स्वीकृत हुन बाँकी रहेको छ, प्रतिवेदनमा भनिएको छ ।रणनीतिक महत्त्वका साथ हेरिएको गौतम बुद्ध विमानास्थलका पनि पनि थुप्रै समस्या देखिएका छन् । मुआब्जा तोक्ने कार्यमा ढिलाइ भइरहेकाले पोखरा अन्तर्राष्ट्रिय विमानस्थलको काम पनि उल्लेख्य रूपमा अघि बढ्न सकेको छैन । वन क्षेत्रभित्र रहेको रूख कटान गर्न अनुमति प्राप्त नभएकाले सडक निर्माण गर्न नसकिएको, मुआब्जा वितरणका लागि सबै घरधनीबाट मुआब्जा हकदाबीको निवेदन प्राप्त नभएको र आयोजना निर्माणको मोडालिटी तय हुन नसक्दा ठेक्का तथा निर्माणका प्रक्रियामा निर्णय गर्न नसकेका कारण निजगढमा बन्ने भनिएको दोस्रो अन्तर्राष्ट्रिय विमानास्थलको प्रगति हुन सकिरहेको छैन । मालपोत तथा नापी कार्यालयबाट सहयोग प्राप्त नभएकाले मुआब्जा वितरणमा समस्या, पुल निर्माणका लागि बजेट न्यून, निर्माण सामग्रीको असहजतालगायत कारणले हुलाकी राजमार्गको प्रगति पनि निराशाजनक छ । यस्तै प्रकृतिका समस्या उत्तरदक्षिण लोकमार्गमा पनि देखिएका छन् । काठमाडौं तराईमधेस दु्रतमार्गमा पनि जग्गा अधिग्रहण, मुआब्जा तथा रेखांकनमा हुने विवाद निर्माण मोडालिटी प्रस्ट हुन नसक्दा आयोजनाको प्रगति हुन नसकेको हो । २०६४६५ मा सुरु भई २०७७०७८ सम्ममा सम्पन्न हुने अनुमान रहेको यस आयोजना लागत १ खर्ब ११ अर्ब रहने अनुमान गरिएको छ । चाँडै सम्पन्न हुने भनिएको मेलम्ची खानेपानी आयोजनाले पनि विभिन्न समस्या झेल्नुपरेको जनाइएको छ । सुरुङ निर्माणको क्रममा सिन्धु ग्याल्थुम खण्ड तथा सुन्दरीजल सिन्धु खण्डको विभिन्न भागहरूमा कमजोर चट्टान भेटिएको, निर्माण व्यवसायीले स्रोत परिचालन गर्न नसकेको तथा उपकरणहरू विग्रनेजस्ता समस्या रहेको भए तापनि हाल निरन्तर रूपमा सञ्चालन भइरहेको छ, प्रतिवेदनमा भनिएको छ । २०६७६८ बाट सुरु भएको राष्ट्रपति चुरे संरक्षण कार्यक्रमले भने चुरे क्षेत्रले एकीकृत बस्ती व्यवस्थापन नहुनु, निजी जमिन अन्तर्गत रहेका ढुंगाखानी उत्खनन नियमन नहुनु र भूउपयोग नीति कडाइकासाथ लागू नहुनुजस्ता समस्याहरू झेलिरहेको जनाइएको छ ।"
आयोगले स्पष्टीकरण सोध्यो,"काठमाडौं हवाई माफिया र बिचौलियाको दबाबमा पर्यटनमन्त्री जितेन्द्रनारायण देवले नागरिक उड्डयन प्राधिकरणका महानिर्देशक सञ्जीव गौतमलाई हटाएपछि निर्वाचन आयोगले चासो देखाएको छ । आचारसंहिता लागिसकेको अवस्थामा गौतमलाई पदबाट हटाएको विषयमा आयोगले चौबीस घण्टे स्पष्टीकरण सोधेको छ । आयोगका प्रवक्ता नवराज ढकालका अनुसार असोज १० गते आयोगले मन्त्रालयलाई पत्र पठाइसकेको छ । पत्र पठाएको भोलिपल्ट (बुधबार) देखि दसंैको बिदा परेकाले मन्त्रालयले मंगलबार आयोगलाई जवाफ पठाउने तयारी गरेको एक अधिकारीले बताए । मंसिर १० र २१ गतेका लागि प्रतिनिधिसभा र प्रदेशसभाको निर्वाचनको मिति घोषणा भई आचारसंहिता लागू भइसकेको अवस्थामा संवेदनशील तथा महत्त्वपूर्ण पदमा रहेका कर्मचारीलाई सरुवा गर्न नमिल्ने प्रवक्ता ढकालले बताए । आयोगले महानिर्देशकलाई प्राधिकरणबाट मन्त्रालयमा तानिएको विषयमा आफूसँग सहमति नलिएको जनाएको छ । निर्वाचन आयोगसँग सहमति नै नलिई नेपाल नागरिक उड्डयन प्राधिकरणका महानिर्देशक सञ्जीव गौतमलाई निवार्चन आचारसंहिता विपरित मन्त्रालयमा कामकाज गर्ने गरी तोक्ने पदाधिकारीलाई किन कारबाही हुनु नपर्ने हो भनी संस्कृति, पर्यटन तथा नागरिक उड्डयन मन्त्रालयसँग २४ घण्टे स्पष्टीकरण माग गरेको छ, स्पष्टीकरणमा लेखिएको छ । गौतमलाई दुईपटक स्पष्टीकरण सोधरे मन्त्रालय तानेको हो । तर उसले आयोगको अनुमति भने लिएको थिएन । सुरुको ११ बुँदे स्पष्टीकरणमा त्रिभुवन विमानस्थल विस्तारमा ठेक्का लिएर काम नगरेको स्पेनिस कम्पनी सान जोसेसँग सम्बन्धित विषय पनि सोधिएको थियो । मन्त्रालयका सहसचिव सुरेश आचार्यले निमित्त सचिवको हैसियतमा उक्त स्पष्टीकरण सोधेका थिए । विवादास्पद विषयमा स्पष्टीकरण सोध्दा सरकारको करिब ७ अर्ब रुपैयाँ जोखिममा पर्न सक्ने मन्त्रालयकै अधिकारीहरू बताउँछन् । मन्त्रालय उच्च स्रोतका अनुसार गौतमलाई महानिर्देशक पदबाट हटाउन पर्यटन मन्त्री देवलाई उनकै पार्टीको उच्चतहबाट तारन्तार दबाब आउन थालेपछि निर्वाचन आयोगको सहमति लिन कर्मचारीहरूले सुझाएका थिए । तर, मन्त्री देवले कर्मचारीको सुझाव स्विकारेनन् । सचिव महेश्वर न्यौपानेले निर्वाचन आयोगको सुझाव लिई मन्त्रालयमा तान्ने निर्णय गरेका थिए तर मन्त्रीले कार्यदल गठन गरेर मात्रै आयोगसँग सहमति लिने भने, स्रोतले भन्यो, हामी पनि आयोगको सहमति लिएर मात्रै निर्णय गरांै भन्नेमा थियौं तर मन्त्रीले जिद्दी गरेपछि केही गर्न सकिएन । स्रोतका अनुसार आयोगलाई जवाफ लेख्न सजिलो छैन । यसअघि मन्त्री देवले पशुपती विकास कोषको सदस्य सचिव तथा नेपाल पर्यटन तथा होटल व्यवस्थापन प्रतिष्ठानको कार्यकारी निर्देशकमा पनि बल मिचाइ गरेका थिए । मन्त्री देवकै दबाब र स्वार्थमा यी दुबै पदमा हालै मान्छे फेरिएको स्रोतले बतायो । पर्यटन क्षेत्रको सुधार र विकासका काममा भन्दा पनि योलाई हटाउनुपर्यो, योलाई सरुवा गर्नुपर्यो भन्नेबाहेक अरू केही नै हुँदैन, मन्त्रीसँग नजिक रहेर काम गरेका एक अधिकारीले भने, कसैले हेलिकप्टर थप्ने अनुमति लिन आयो भने त्यसमा आर्थिक लाभ आउँछ कि आउँदैन भन्ने मात्रै उहाँको ध्यान देखिन थाल्यो । मन्त्रिपरिषद्ले नियुक्त गरेका महानिर्देशक गौतमलाई मन्त्रीस्तरीय निर्णयबाट हटाउन नसकिने भएपछि देवले उनलाई भदौ २८ गते ११ बुँदे स्पष्टीकरण सोधेका थिए । जवाफमा महानिर्देशक गौतमले १७ सय पृष्ठ लामो स्पष्टीकरण पठाएका थिए । त्यसको अध्ययन नै नगरी मन्त्रीले फेरि असोज ६ गते २४ घण्टे स्पष्टीकरण साधेका थिए । दोस्रोपटक पर्यटन सचिव महेश्वर न्यौपानेद्वारा सोधिएको २४ घण्टे स्पष्टीकरणको लिखित जवाफ पनि अध्ययन नै नगरी मन्त्रीले महानिर्देशक गौतमलाई मन्त्रालयमा तानेका थिए । कानुनले महानिर्देशकलाई मन्त्रालयमा काज वा सरुवा गर्ने व्यवस्था गरेको छैन । मन्त्री देवले महानिर्देशकलाई राजीनामा दिन लगाउन यो षडयन्त्र रचेको मन्त्रालयको उच्च स्रोत बताउँछ । गौतम ४ वर्षका लागि महानिर्देशक नियुक्त भएका थिए । उनलाई मन्त्रालय तान्ने कानुनी प्रावधान नरहेको पनि स्रोतको भनाइ छ ।"
मुद्दती निक्षेप बढ्यो,"काठमाडौं (कास) गत साउनमा बैंक तथा वित्तीय संस्थाको कुल निक्षेपमा मुद्दतीको हिस्सा करिब ४३ प्रतिशत पुगेको छ । आर्थिक वर्ष ०७३७४ मा तरलता अभाव भएसँगै बैंक तथा वित्तीय संस्थामा मुद्दती निक्षेपको हिस्सा बढ्न थालेको थियो । चालू आर्थिक वर्षको पहिलो महिना (साउन) सम्म आइपुग्दा कुल निक्षेपमा मुद्दतीको हिस्सा बढेको हो । निक्षेपको वृद्धिदर भन्दा कर्जा प्रवाह दर बढी भएकाले अधिकांश बैंक तथा वित्तीय संस्थाको निक्षेप (पुँजी तथा कर्जा (सीसीडी) अनुपातमा दबाब पुग्यो । सीसीडी अनुपातले निर्देशित सिमा नाघ्न थालेपछि राष्ट्र बैंकको कारबाहीबाट बच्नका लागि बैंक तथा वित्तीय संस्थाले महँगो ब्याजदरमा मुद्दती निक्षेप लिन थाले । महँगो ब्याज पाइने भएपछि अन्य बचतमा रहेको निक्षेप पनि मुद्दतीमा परिणत भएकाले कुल निक्षेपमा मुद्दतीको हिस्सा बढेको बैंकरहरू बताउँछन् । यसैगरी, साउनमा चल्ती र बचतको हिस्सा क्रमश: ७८ र ३५३ प्रतिशत रहेको राष्ट्र बैंकले जनाएको छ । पहिलो महिनामा बैंक तथा वित्तीय संस्थाको निक्षेप १३ प्रतिशतले बढेको छ । अघिल्लो वर्षको सोही अवधिमा यस्तो निक्षेप ०१ प्रतिशतले बढेको थियो । वार्षिक बिन्दुगत आधारमा ०७४ साउन मसान्तमा बैंक तथा वित्तीय संस्थाको निक्षेप १५३ प्रतिशतले बढेको राष्ट्र बैंकको तथ्यांक छ । साउनमा बैंक तथा वित्तीय संस्थाबाट निजी क्षेत्रमा प्रवाहित कर्जा ०४ प्रतिशतले बढेको छ । अघिल्लो वर्षको सोही अवधिमा यस्तो कर्जा ०७ प्रतिशतले बढेको थियो । निजी क्षेत्रतर्फ प्रवाहित कर्जामध्ये वाणिज्य बैंकहरूको कर्जा प्रवाह ०१, विकास बैंकको २९ र वित्त कम्पनीको ०३ प्रतिशतले बढेको छ । वार्षिक बिन्दुगत आधारमा ०७४ साउनसम्म बैंक तथा वित्तीय संस्थाबाट निजी क्षेत्रतर्फ प्रवाहित कर्जा १७९ प्रतिशतले बढेको राष्ट्र बैंकले जनाएको छ ।गत साउनमा वार्षिक बिन्दुगत उपभोक्ता मूल्य वृद्धिदर २३ प्रतिशत छ । गत असारको तुलनामा यो ०४ प्रतिशत विन्दुले र गत आर्थिक वर्षको साउनको तुलनामा ६३ प्रतिशत बिन्दुले कम हो । ०७३ साउनमा यस्तो वृद्धिदर ८६ प्रतिशत थियो । बजारमा वस्तु तथा सेवाको मूल्यमा कमी आएकाले नभई गत वर्षको आधार मूल्य उच्च रहेकाले यो वर्ष मूल्य वृद्धिदरमा कमी आएको राष्ट्र बैंकले जनाएको छ । चालु आर्थिक वर्षको पहिलो महिनामै व्यापार घाटा ७० अर्ब ६० करोड रुपैयाँ पुगेको छ । अघिल्लो वर्षको साउनको तुलनामा चालू आर्थिक वर्षको सोही महिनामा यस्तो घाटा १०७ प्रतिशतले बढेको हो । ०७३ साउनमा यस्तो व्यापार घाटा १३६ प्रतिशतले बढेको थियो । गत साउनमा निर्यातआयात अनुपात ८६ प्रतिशत छ । अघिल्लो वर्षको सोही अवधिमा यस्तो अनुपात ९८ प्रतिशत थियो । साउनमा कुल आयात ९३ प्रतिशतले बढेर ७७ अर्ब २८ करोड रुपैयाँ पुगेको छ । अघिल्लो वर्षको सोही अवधिमा आयात १३ प्रतिशतले बढेको थियो । यसैगरी, चालु आर्थिक वर्षको पहिलो महिनामा ६ अर्ब ६८ करोड रुपैयाँ बराबरको निर्यात भएको छ । गत आर्थिक वर्षको सोही महिनाको तुलनामा यो ३९ प्रतिशतले घटेको हो । उक्त अवधिमा जस्तापाता, धागो, तयारी पोश्साक, पिनालगायतका वस्तुको निर्यात बढेको छ । तर, उनी गलैंचा, पोलिस्टर धागो, टुथपेस्ट, अलैंचीलगायत वस्तुको निर्यात घटेको राष्ट्र बैंकको तथ्यांक छ ।"
दसैंमा टर्कीको माग बढ्यो,"पर्सा वीरगन्ज नगवाका विवेक कलवारले दसैंमा टर्की किन्न क्षेत्रिय कृषि अनुसन्धान केन्द्र परवानीपुर पुगे । तर उनले पाउन सकेनन । कुखुरासरह यहाँ कतै पनि टर्कीको मासु उपलब्ध नभएकाले यसको मासु चाख्ने चाहना अधुरै रहेको उनले बताए । हरपतगन्जका दामोदर यादव पनि आफूले टर्कीको मासुबारे निक्कै सुनेकाले यस वर्ष टर्की खोज्दै केन्द्रमा पुगे पनि त्यहाँ समेत नपाइएको बताए ।केन्द्रका कुखुरा अनुसन्धान इकाईका पशु स्वास्थ्य वैज्ञानिक डा अजितकुमार झा यस वर्ष पनि आपूर्ति र मागको सन्तुलन मिलाउन नसकिएको बताउँछन् । केन्द्रले अनुसन्धान प्रयोजनका लागि मात्र टर्की चरा पाल्ने गरेकाले उपभोक्ताको माग धान्ने गरी टर्की बिक्री गर्न सम्भव नहुने उनले बताए । केही वर्षअघिसम्म उपभोक्ताले टर्कीको मासु भनेपछि उति सारो रुचि नदेखाउने प्रवृत्ति रहेकोमा ४५ वर्ष यता भने टर्की खोज्दै आउने उपभोक्ता बढेका छन् । हामीले यस वर्ष पनि कालो र सेतो गरी अनुसन्धान सकिएर प्रयोगमा आउन नसक्ने २ वर्ष पुराना ३० वटा टर्की बिक्री गर्यौं, उनले भने, माग त अत्यधिक थियो तर केन्द्र एक्लैले माग धान्न सक्ने अवस्था थिएन, कुखुरापालक किसानहरूले यसको व्यावसायिक पालन नगर्दा केन्द्रमा यसको चाप बढेको हो । चितवन, पोखरा, काठमाडौं लगायतका भेगका किसानले यसको व्यावसायिक पालन सुरु गरेर राम्रो आम्दानीसमेत गर्न थालिसके पनि यस भेगकै किसानमा भने रुचि नहुनु आश्चर्यजनक रहेको झा बताउँछन् । केन्द्रले ज्युँदो टर्की प्रतिकिलो ५ सय रुपैयाँको दरले केन्द्रले बिक्री गरेको छ । पोथी ४ देखि ५ किलो र भाले ८ देखि ९ किलोसम्मका थिए । अन्डा उत्पादन र अनुसन्धान प्रयोजनका लागि आवश्यक टर्की केन्द्रले राखे पनि त्यो बिक्री गर्न नमिल्ने उनले बताए । पछिल्ला केही वर्षयता उपभोक्ताले ब्रोइलर कुखुरा र खसीको मासुको विकल्पको रूपमा टर्कीको मासुलाई रुचाउन थालेको झा बताउँछन् । यसमा कोलेस्ट्रोल एकदमै कम र प्रोटिन अत्यधिक हुन्छ । बोसो अत्यधिक कम र सोडियम, पोटासियम, आइरन जस्ता मानवका लागि चाहिने तत्त्व अत्यधिक मात्रामा हुने भएकाले यो मासु मानव स्वास्थ्यका लागि अति उत्तम मानिन्छ । केन्द्रको हयाचरीमा सन् २००१ देखि टर्कीको चल्ला उत्पादन गर्न थालिएको हो । हाल साताको १ सय ५० वटासम्म चल्ला उत्पादन गरिरहेको छ । मुलुकमै सरकारी स्तरमा हालसम्म टर्कीको चल्लाको व्यावसायिक उत्पादन यहाँ मात्र हुने गरेको छ । केन्द्रले १ साताको चल्ला १ सय रुपैयाँमा बिक्री गर्छ । केन्द्र आफंैले चल्ला बिक्रीको व्यवसाय गर्नेभन्दा किसानलाई टर्की पालनतर्फ आकर्षित गर्न सस्तो दरमा चल्ला बिक्रीवितरण गरिरहेको छ । १० देखि ३५ डिग्री सेल्सियस सम्मको तापक्रम हुने ठाउँमा सहजै टर्की पाल्न सकिन्छ । सुरुको १ महिना २८ प्रतिशत प्रोटिन युक्त दाना दिनुपर्ने यसलाई कुखुराको दाना पनि खुवाउन सकिन्छ ।"
बागलुङ हुँदै मुक्तिनाथ जाने पर्यटक बढे,"बागलुङ मुक्तिनाथ जाने आन्तरिक पर्यटले बागलुङका होटलहरू भरिभराउ हुन थालेका छन् । भदौको अन्तिम सातादेखि नै यहाँका होटलमा स्वदेशी पर्यटकको चाप बढ्न सुरु भएको हो । यहाँ रात बसेपछि अर्को दिन सहजै मुक्तिनाथ पुग्न सकिने भएपछि स्थलमार्ग प्रयोग गर्ने अधिकांशले बागलुङको मार्ग रोज्न थालेका हुन् । दैनिक सिधा बस सञ्चालन भएपछि बागलुङ कालिकाको दर्शन गरेर जोमसोम बस्न पुग्ने गरी आउने पर्यटकको संख्या बढेको होटल संघका अध्यक्ष निलेश राजभण्डारीले बताए । घोषित पदमार्ग नभएकाले विदेशी पर्यटक भने छिटफुट मात्र आउने गरेका छन् । विदेशी पर्यटकका लागि पोखरादेखि नयाँपुल, घोरेपानी हुँदै मुक्तिनाथ जाने पदमार्ग छ । नेपाली पर्यटकले भने काठमाडौं, चितवन, भैरहवा, बुटवल र गण्डकी अञ्चलका सबै जिल्लाबासीले बागलुङ आएर मात्र जाने योजना बुन्न थालेका हुन् । गत वर्षदेखि निर्माणाधीन धार्मिक पञ्चकोटसमेत आन्तरिक पर्यटकको रोजाइमा पर्न थालेको छ । मेरो होटलमा मात्र दैनिक १ सय जना पर्यटक आएका छन्, होटल पिस प्यालेसका सञ्चालक रहेका राजभण्डारीले भने, मुस्ताङ जाने सिजन भएकोले बागलुङको पर्यटन व्यवसायमा प्रगति हुन थाल्यो । यहाँका रेड एप्पल, समिट, शीतल, दी राजन लगायतका होटलमा स्वदेशी पर्यटक खचाखच भएका हुन् । संघका अनुसार दैनिक बागलुङमा झन्डै ५ सय जनासम्म नेपाली पर्यटक आइरहेका हुन् । आएका मध्ये अधिकांश मुस्ताङ जाने योजनाका साथ आएका हुन् । अघिल्ला वर्ष दैनिक २ सयसम्म आउने गर्थे । दसैंपछि आउने सयौं पर्यटकको बुकिङसमेत भइरहेको राजभण्डारीले बताए ।धौलागिरि अञ्चल यातायात बस व्यवसायी समितिले दैनिक बागलुङदेखि जोमसोमका लागि बस छुट्ने व्यवस्था गरेको छ । केही वर्ष अघिसम्म रहेको यातायात क्षेत्रको सिन्डिकेट हटेपछि पर्यटकलाई सहज भएको छ । आफ्नो रोजाइकै साधन लिएर जान पाइने भएकोले पहिलो दिनको बसाइ बागलुङमा बनायौं, चितवनका रामकृष्ण घिमिरेले भने, दोस्रो दिन मुस्ताङ जाने, मुक्तिनाथ घुमेर फर्कंदा पोखरा वा चितवनसम्म पुग्न सकिने सम्भावना हुन्छ । केही वर्षदेखि सडकको स्तरोन्नतिको काम भइरहेकोले मुक्तिनाथको यात्रा सहज पनि भएको हो । बेनीदेखि मुस्ताङ हुँदै कोरला जाने कालीगण्डकी लोकमार्गको डीपीआर निर्माण भएर ठेक्काको कामसमेत अगाडि बढेकोले मुक्तिनाथको यात्रा सहज हुँदै गएको हो । बागलुङ कालिका र पञ्चकोट भारतीय पर्यटकको पनि रोजाइमा पर्न थालेको छ । असोजदेखि भारतीय पर्यटक पनि आउन थालेको समितिका अध्यक्ष उमेश केसीले बताए । राजधानीदेखि विभिन्न सहरमा बस, माइक्रोबस र जिपमार्फत सिधा यातायात जोडिएकोले भारतीय पर्यटकको पनि रोजाइमा बागलुङ छ, केसीले भने, जिल्लाको व्यवसायमा यो एउटा सफलताको सूचक हो । पोखरादेखि हवाई मार्गमा जाने भारतीय र स्वदेशी पर्यटक पनि केही बागलुङको बाटो भएर फर्कन थालेका हुन् । ठूलो लगानी र आकर्षित गर्ने होटलसमेत बन्न थालेकोले पर्यटक आउन थालेको राजभण्डारीले दाबी गरे । उनले आफ्नो होटलमा मुस्ताङ प्रवेशको गेट बागलुङ भन्ने नारा पनि लेखेका छन् । छिटफुट रूपमा चिनियाँ पर्यटक पनि आउन थालेको व्यवसायीले बताए । पर्यटक आउन थालेकोले उनीहरूले धमाधम चिनियाँ भाषा सिक्न थालेको अर्का व्यवसायी तालबहादुर कुँवरले बताए ।"
स्वागतमा स्याउ,"लमजुङ अमेरिकी नागरिक केभिन स्मिथलाई गत बुधबार विश्व पर्यटन दिवस भन्ने हेक्का थिएन । उनीसँगैका अन्य ५ जना पनि अनभिज्ञ थिए । अन्नपूर्ण संरक्षण क्षेत्र आयोजना (एक्याप) को बेसीसहरस्थित पर्यटक सूचना केन्द्रमा आएका उनीहरूलाई कार्यालय प्रमुख बालकृष्ण घलेले जब खादा लगाएर स्वागत गर्दै पर्यटन दिवसबारे जानकारी दिए, त्यसपछि जानकारी पाए । पर्यटन दिवसकै दिन चक्रीय अन्नपूर्ण पदमार्गमा प्रवेश गर्न पाउँदा केभिनले खुसी व्यक्त गरे । ५ हजार ४ सय १६ मिटर उचाइको थोराङला भञ्ज्याङ चढ्न आएका उनले भने, तपाईंहरूको स्वागतले सोचेको कुरा पूरा हुनेछ । सूचना केन्द्रमा सुरुमा आएका फ्रान्सका २, भियतनाम, इटाली र पाकिस्तानी नागरिकलाई स्वागत गरिएको कार्यालय प्रमुख घलेले बताए । पर्यटकलाई ट्रेकिङ एजेन्सिज एसोसिएसन अफ नेपाल (टान) द्वारा सञ्चालित ट्ेरकर्स इन्फर्मेन म्यानेजमेन्ट सिस्टम (टिम्स) को कार्यालयले पनि बेंसीसहरमा स्वागत गरेको थियो । बुधबार ३८ औं विश्व पर्यटन दिवसको अवसर पारेर चक्रीय अन्नपूर्ण पदमार्गमा आएका पर्यटकलाई बाटैमा स्वागत तथा सम्मान गरिएको छ । एक्यापको मनाङस्थित धारापानी चेकपोस्टकी पर्यटन सहायक सोमी गुरुङले पर्यटकलाई टीका र खादाका साथमा स्याउ दिएर स्वागत गरिएको बताइन् । उनले सुरुमा आएका ४५ जना पर्यटकलाई स्वागत गरेको बताइन् । हामीले मनाङमा यही सिजनमा फल्ने स्याउ दिएर पर्यटकको स्वागत गर्यौं । उनीहरूलाई स्वागत गर्नुको कारण र पर्यटन दिवसको बारेमा जानकारी गरायौं, उनले भनिन् । उनका अनुसार पर्यटकलाई चिया खुवाइएको थियो । स्वागतसत्कार गर्दा पर्यटक मख्ख परेको गुरुङले बताइन् । स्वागतसत्कारमा प्रहरीले पनि सहयोग गरेको थियो । एक्यापको माथिल्लो मनाङस्थित संरक्षण कार्यालयले सुरुमा आएका ४९ जना पर्यटकलाई स्वागत गरेको पर्यटन सहायक क्षेत्र गुरुङले बताए । यीमध्ये केही नेपाली पनि थिए । पर्यटकलाई नेस्याङ गाउँपालिका अध्यक्ष कान्छा घले, संरक्षण क्षेत्र ब्यवस्थापन समिति मनाङका अध्यक्ष विनोद गुरुङ लगायतले स्वागतसम्मान गरेका थिए । पर्यटकलाई चियाखाजा खुवाएर गन्तव्यतर्फ पठाएको पर्यटन सहायक गुरुङले बताए ।"
चाडबाडसँगै तरकारीको मूल्य अकासियो,"तेह्रथुम दसैंअघिसम्म सस्तो रहेको पूर्वी पहाडको बन्दा, काउली र मुलाको मूल्य चाडबाड लागेसँगै अकासिएको छ । दसैंअघि बजारमा प्रतिकेजी ३ रुपैयाँ रहेको बन्दाको मूल्य बढेर १६ पुगेको हो । ४ देखि ५ रुपैयाँ प्रतिकेजीमा बिक्री भइरहेको मुलाको मूल्य पनि १५ रुपैयाँसम्म पुगेको छ । त्यस्तै २५ रुपैयाँ प्रतिकेजीका दरले बिक्री भइरहेको काउलीको ४० पुगेको छ । कोसी पहाडी जिल्ला संखुवासभा, तेह्रथुम र धनकुटाका किसानले बारीमा लगाएको बेमौसमी तरकारीको मूल्य बढेपछि हौसिएका छन् । तिहारको समयमा यो मूल्य अझै बढ्ने तरकारी व्यापारी श्याम गुरुङले बताए । मुख्य आमदानीको स्रोत तरकारी खेतीलाई बनाएका यहाँका किसानले यस वर्ष बेमौसमी तरकारीबाट राम्रो आमदानी गरेको जिल्ला कृषि विकास कार्यालयले जनाएको छ । किसानले अलैंचीको बिक्रीबाट राम्रो आम्दानी लिइरहेका बेला माथिल्लो र खेती नहुने स्थानका किसानहरू भने बारीमा लगाएको बन्दा, काउली र मुला बिक्री गरेर लाखौं रुपैयाँ हात पारिरहेका छन् । अन्य आम्दानीको स्रोत नभएका र व्यावसायिक बेमौसमी तरकारी खेतीमा लागेका किसानका लागि चाडबाडको समयमा हुने तरकारीको मूल्य वृद्धिले फाइदा पुर्याएको छ । तेह्रथुमको साविकका फुलेक, सुङनाम, सोल्मा, जिरिखिम्ती, हमरजुङ, आङदिम, दाँगपा, वसन्तपुर संखुवासभाको तामाफोक, मामलिङ र धनकुटाको मारेककटहरे, डाँडागाउँ, परेवादिन, मूर्तिढुङ्गा, ताङखुवा, भीरगाउँ, पाख्रिबास, तेलियालगायतका दर्जनांै गाविसका किसान व्यावसायिक बेमौसमी तरकारी खेतीमा लागेका छन् । गत वर्षको तुलनामा यो वर्ष यस क्षेत्रमा उत्पादन भएको तरकारीले बढी मूल्य पाएपछि व्यावसायिक तरकारी खेतीमा लागेका किसान हर्षित भएका छन् । गत वर्ष ७ लाख रुपैयाँको हाराहारीमा बन्दा बिक्री गरेका चित्रेका किसान पोस्टराज रायमाझी यस वर्ष त्यति नै बन्दाबाट बढी मूल्य पाउने ध्याउन्नमा छन् । ०४९ सालतिर यस क्षेत्रमा भित्रिएको बेमौसमी तरकारी खेती यहाँका किसानको आर्थिक अवस्थामा सुधार ल्याउने गतिलो माध्यम बनेको छ । धनकुटाको हिलेदेखि तेह्रथुमको लसुने र संखुवासभाको मुढेशनिश्चरेसम्मका सडकका दायाँ बायाँका हजारौं रोपनी क्षेत्रफलमा बेमौसमी तरकारी खेतीले बारी ढाकेको छ । डेढ दशकअघि सिप्रेड नामक एक गैरसरकारी संस्थाले यस क्षेत्रका किसानलाई तरकारी खेतीसम्बन्धी तालिम दिएर आफ्नो उत्पादन आफंै बिक्री गर्ने प्रविधिसमेत सिकाइ दिएपछि भित्रिएको बेमौसमी तरकारी खेती हाल आएर यस क्षेत्रका किसानका लागि प्रमुख आम्दानीको स्रोत बनेको छ । व्यवसायी गुरुङका अनुसार यस क्षेत्रमा उत्पादन हुने बेमौसमी तरकारी धरान, विराटनगर, बिर्तामोड, नारायणघाट, वीरगन्जलगायतका नेपाली बजारमा समेत जाने गरेको छ । पछिल्लो समय भारतका जोगबनी, सिलगुडी, पानी ट्याङकी, पटना र कलकत्ता यहाँ उत्पादन भएका तरकारीको गन्तव्य बजार हो । यसबाट वार्षिक दसौं करोड भारतीय मुद्रा यहाँको पहाडी गाउँका किसानका घरमा भित्रिने गरेको छ ।"
निर्वाचनको असर मजदुर मेला मा,"धनुषा महोत्तरी मटिहानी ५ गोवरौराका ३३ वर्षीय रामदेव राउत एका बिहानै साइकल चढेर जनकपुर आइपुग्छन् । ५ वर्षदेखि उनको दिनचर्या साइकल चढेर जनकपुरतर्फ आउनु नै हो । मजदुरीको अवसर खोज्न दैनिक एक बिहानै जनकपुर आइपुग्ने रामदेव एक सातायता काम नपाएर दिउँसो रित्तो हात घर फर्किन्छन् । चुनावदेखि नै काम नपाउँदा १५ किलोमिटर साइकल चलाएर आउने रामदेवलाई साँझ रित्तो हात फर्किनुपरेको हो । जसले उनको परिवारमा छाक टार्न समस्या भएको उनले बतए । धनुषा धनौजी ९ गोरदाहाका २५ वर्षीय सुरेन्द्र मण्डल पनि जनकपुरमा मजदुरी गर्न तीनजना साथीहरूसँग जनकपुरमा बस्दै आएका छन् । चुनावी चहलपहल सुरु भएदेखि नै काम गर्न नपाएको सुरेन्द्र बताउँछन् । जनकपुरका पुलचोकमा तीन वर्षदेखि डेरामा बस्दै आएका सुरेन्द्र डुबान र चुनावका कारण काम नपाउँदा दसैंमा घर कसरी रित्तो हात फर्किने चिन्तामा छन् । एकाबिहानै साथीहरूसँग रामानन्द चोकमा काम खोज्न आउने मण्डल जनकपुरमा मजदुरी गर्दै आएका छन् । मटिहानीका रामदेव र धनौजीका सुरेन्द्रजस्तै रामानन्दचोकमा २५ वर्षदेखि मजदुरीका लागि एकाबिहानै आइपुग्ने जनकपुर २१ कुर्थाका ६५ वर्षीय सहदेव दास लामो समयसम्म काम नपाउँदा घर खर्च जुटाउन समस्या भएको बताउँछन् । सिजनको बेला महिनामा १५२० हजार सहजै आम्दानी हुने भएकाले जनकपुरको रामानन्दचोकभन्दा दक्षिण बिहानैदेखि साइकलमा मजदुरी खोज्दै आउनेको भीड लाग्दै आएको छ । जनकपुर सहरमा घर निर्माण, समान ओसारपसार, सरसफाइसहितका काम गर्ने अवसर सहजै प्राप्त हुने भएकाले मजदुरहरू कामको अवसर पाउन समूहमै जनकपुरमा मजदुर मेला लगाउँदै आएका छन् । रामानन्द चोकभन्दा दक्षिण २ सयभन्दा बढी मजदुर दैनिक सडकमा कामको अवसर खोज्दै भौंतारिएको दृश्य देख्न मिल्छ । दैनिक ६ सयदेखि ८ सयसम्म सुक्खा ज्याला पाउनका लागि काम अभावमा आपसमै झगडासमेत हुने गरेको जनकपुर १६ कटरैतका ५६ वर्षीय राजेन्द्र साह बताउँछन् । मजदुर मेलामा खेत खन्ने लेबरदेखि महल बनाउने कारिगर सबै हुन्छन्, राजेन्द्रले भने, काम गर्ने मजदुर धैर छन् । काम गर्ने अवसर थौरै आउँछ । थोरै आएका काम गर्न एक आपसमा नै तँछाडमछाड र तानातान हुन्छ । जनकपुरमा अन्य सहरमा जस्तो कलकरखाना नहुँदा रोजगारीको अवसर छैन । रोजगारीको अवसर नपाउँदा मजदुरलाई काम पाउनै गाह्रो हुने गरेको काम खोज्दै रामानन्द दैनिक आइपुग्ने जनकपुर ७ का सुरेश साह बताउँछन् । चुनाव लड्ने नेताहरू विजयी भएपछि उद्योग कलकरखाना सञ्चालन गर्छु भनेर अश्वासन दिएका छन्, सुरेशले भने, वर्षौंपछि भएको चुनावमा जित्नेले जनकपुरमा गरिब, मजदुरका लागि मजदुरीको अवसर दिलाउने आश जागेको छ । विगतको वर्षमा दसैं, दीपावलीको बेलामा काम पर्याप्त काम पाउँदा राम्रो आम्दानी गरेर घर फर्किने मजदुर यस वर्ष डुबान र चुनावका कारण काम नपाउँदा दसैं र दीपावली खल्लो हुने महोत्तरी सम्सीका राकेश साह बताउँछन् । डुबानमा काम गर्न सकिएन, चुनावमा काम पाउन सकिएन, डेरा लिएर बस्दै आएका राकेशले भने, मजदुरी गरी कमाएको पैसा घर भडा र खाना खाँदै सकिएको छ । महिना दिनपछि घर जाँदा रित्तो हात जानुपर्ने बाध्यता छ । बाहिर काम गर्न जान सक्ने सामथ्र्य नहुँदा जनकपुरमै मजदुरी गरेर १० वर्षदेखि गुजारा चलाउँदै आए पनि पछिल्लो केही वर्षदेखि काम पाउनै समस्या हुन थालेको उनले बताए । गाउँघरमा मजदुर नपाउँदा किसानले ट्याक्टरसहितको उकपरण प्रयोग गर्न थालेपछि काम खोज्दै सहर पसेका मजदुर काम नपाएर अन्योलमा परेका छन् । जनकपुरमा चुरोट कारखाना हुँदा एक हजारभन्दा बढीले राजेगारीका अवसर पाएका थिए । रेल्वे बन्द हुँदा थप रोजगारी गुम्यो । वैदेशिक रोजगारमा जान सक्ने क्षमता नभएका मजदुर काम नपाएर परिवार धान्न समस्यामा छन् ।"
जुटको खेती खुम्चँदै,"इटहरी सरकारले जुट बालीका लागि दिइरहेको अनुदान बन्द गरेपछि सुनसरी मोरङका उद्योगहरू भारत र बंगादेशसँग आश्रित बन्न पुगेका छन् । नेपाली उत्पादन घटेसँगै वार्षिक रूपमा साढे दुई अर्बको जुट आयात गर्नुपर्ने बाध्यता छ । तीन दशकअघिसम्म पूर्वी तराईको जुट विश्वकै उत्कृष्टका रूपमा युरोपसम्म पुगेको तथ्यांक छ । नेपालबाट कच्चा जुट नै युरोप जान्थ्यो । हाल सरकारले किसानलाई सबै खाले अनुदान बन्द गरिदिएपछि नेपालका उद्योगलाई चाहिने ८० प्रतिशत जुट भारत र बंगलादेशबाट आपूर्ति भइरहेको जुट अनुसन्धान केन्द्र इटहरीका सिनियर टेक्निसियन विनोदकुमार गुप्ताले बताए । किसानले मल, बीउ र पोखरीमा अनुदान पाउन छाडेपछि ५६ हजार हेक्टरमा हुँदै आएको जुट खेती ११ हजार हेक्टरमा झरेको छ । किसानले उत्पादन गरेको जुट बिक्री गर्दा लागतसमेत उठ्न नसक्ने भएकाले हाल किसानहरू जुट खेतीबाट निराश बन्न थालेका छन् ।एकातिर जुट किसानको समस्या निकै पेचिलो छ भने जुट उद्योग पनि समस्यामा छन् । भारत र बंगलादेशबाट जुट आयात गरी तिनै देशमा तिनै देशका उत्पादनसँग प्रतिस्पर्धा गरेर तयारी जुट बिक्री गर्नु उद्योगका लागि ठूलो चुनौती बनेको छ । जसका कारण सुनसरी र मोरङका जुट उद्योगहरू बन्द हुँदै आएका छन् । सरकारको स्पष्ट नीतिको अभावमा किसान र उद्योगी दुवै पीडित हुनुपरेको कदमाह मोरङका किसान अशोक मण्डलले बताए । चार बिघामा खेती लगाएका उनको योपटक बाढीले तोपेको पटुवा नै बगायो । चार बिघामा ४० मन फले पनि यो वर्ष बाढीले १५ मन मात्र पटुवा उत्पादन गर्न सकेको उनले बताए । सरकारले बीउ, मल र सिँचाइमा अनुदान नदिँदा किसानले जुट खेती छाड्दै गएको उनले सुनाए । तीन दशकअघिसम्म झापा, मोरङ, सुनसरी, इलाम, सप्तरी, उदयपुर र धनुषा जिल्लामा ५६ हजार हेक्टरमा खेती हँुदै आएको जुट हाल ११ हजार हेक्टरमा झरेको छ । सरकारले जुट विकास संस्थान खारेज गरेपछि जुटमा दिँदै आएको अनुदान पनि रोकिएपछि किसानहरू अरू नै बालीतर्फ मोडिए । जुटको परनिर्भरता र तयारी वस्तुमा तिनै मुलुकसँग प्रतिस्पर्धा गर्नुपर्ने अवस्थाले उद्योगले भनेजति मुनाफा कमाउन नसक्दा जुट उद्योग बन्द हुन थालेको अरिहन्त मल्टिफाइवर्स लिमिटेडका कार्यकारी निर्देशक गोविन्द बजगाईंले बताए । उनका अनुसार एक दशकमा सुनसरी र मोरङमा रहेका विराटनगर जुटमिल, सीएन, गुहयेश्वरी टाइन मिल, पाथीभरा, र निकी जुटमिल बन्द भएका छन् । हाल अरिहन्त, स्वस्तिक, बाबा, नेपाल जुट र चन्द्रशिव जुटमिल सञ्चालनमा छन् । नेपाल जुट र चन्द्रशिव जुटमिल सरकार बिजुलीमा दिँदै आएको अनुदान कटौती भएपछि आंशिक मात्र सञ्चालनमा छन् । सरकारले जुट खेतीमा पहिले जस्तै मल, बीउ, पोखरी खन्न अनुदान दिने हो भने जुट खेतीलाई पहिलेकै हाराहारीमा पुर्याउन सकिने इटहरीमा रहेको जुट अनुसन्धान केन्द्रका प्राविधिक अधिकृत जगन्नाथ दाहालले बताए । किसानले ११ हजार हेक्टरमा उत्पादन भएको जुटले यहाँका उद्योगलाई २० प्रतिशत कच्चा पदार्थ धानिरहेको छ भने ५६ हजार हेक्टरमा पुन: खेती हुने हो भने जुटको परनिर्भरता समाप्त हुने उनले बताए । दाहालका अनुसार दुई दशकअघिसम्म नेपालमा जुट कृषकलाई सरकारले बीउ, मल, कीटनाशक औषधि, पोखरीलगायतमा अनुदान दिँदै आएको थियो, जुन अहिले बन्द छ । जुट उत्पादन गर्यो किसानले मोल नै पाउँदैनन् । नेपालमा मुस्किलले २५ सय रुपैयाँ मन पटुवा हुँदा भारतमा ५ हजार रुपैयाँ मन हुने गरेको उनले बताए । किसानले मूल्य नै राम्रो पाएमा जुट खेती विस्तार हुनेमा उनी विश्वस्त देखिए । इटहरीको कृषि केन्द्रले वार्षिक डेढ टन बीउ उत्पादन गराउँदै आएको छ । यो नेपालका किसानका लागि पर्याप्त भने होइन । नेपालमा ४० देखि ४५ टन जुटको बीउ माग रहेको कार्यालयले जनाएको छ । मोरङ, झापा, सुनसरी, सप्तरी, सिराहा र पश्चिममा कैलालीमा जुटको खेती हुने गरेको छ । कैलालीमा ५० बिघा जमिनमा लगाइएको जुटबाहेक नेपालले पूर्वकै भर पर्ने गरेको छ । चैत महिनामा छरेको जुट असोजमा तयार भएर बजारमा निस्कन्छ । वैदेशिक मुद्रा आर्जन गर्ने जुटलाई सरकारले नै खेतीका लागि किसानलाई प्रोत्साहन नगर्दा उद्योगसमेत धराशायी हुँदै गएका हुन् । पहिले वार्षिक डेढ लाख टनसम्म उत्पादन भएको जुट हाल १७ हजारको हाराहारीमा झरेको छ । नेपालले मात्रै जुटको बीउ उपलब्ध गराउन नसक्नु र नेपालको क्वारेन्टाइन चेकपोस्टले भारतीय जुटको बीउ ल्याउन नदिएका कारण किसानले लुकाइछिपाई बीउ ल्याउनुपरेको अवस्था रहेको केही जुट कृषकहरूले बताउँदै आएका छन् । जुट सादा र सुनौलो खालको नेपालमा लगाइँदै आएको छ । त्यसमध्ये सादा जुटको माग युरोपमा बढी रहेको जुट विज्ञहरू बताउँछन् । जुट उत्पादनका लागि इटहरीको जुट अनुसन्धान केन्द्रले प्राविधिक सहयोग उपलब्ध गराउँदै आएको छ । व्यापार तथा निकासी प्रवद्र्धन केन्द्र विराटनगरको तथ्यांकअनुसार वार्षिक रूपमा २ अर्ब ३० करोड रुपैयाँको कच्चा जुट आयात हुने गरेको छ । सरकारले खाद्यान्न सामग्रीको प्याकिङमा भारतमा झैं अनिवार्य जुटको बोरा प्रयोग गर्ने नियम बनाए र सडक निर्माण र पहिरो नियन्त्रणमा समेत बंगलादेशले झैं जुट प्रायोग गरे यहाँ उद्योगहरूको समस्या आधा कम हुने जुट मिल एसोसिएसनका उपाध्यक्ष रमेश राठीले बताए । उनका अनुसार सरकारले जुटका तयारी सामग्रीमा पनि निकासी कर छुटको व्यवस्था भारत र बंगलादेशले झंै गरिदिए बन्द भएका जुटमिलहरू पुन: सञ्चालनमा आई नयाँ रोजगारीको अवसर जुट्ने सुनाए । भारतले तयारी जुटको आयातमा ४ प्रतिशत एन्टिडम्पिङ डयुटी लगाएकाले भारत र बंगलादेशको तयारी जुटसामग्रीसँग नेपालका उद्योगले प्रतिस्पर्धा गर्न सक्ने अवस्था नरहेकाले तत्काल नेपाल सरकारले भारतसँग एन्टिडम्पिङ शुल्क हटाउन कदम चाल्नुपर्ने राठीले बताए ।"
करेसाबारी बने अलैंची बगान,"अलैंची खेतीका लागि नयाँ युग मानिए पनि परम्परागत खेती प्रणालीका कारण पहिलेकै जस्तो समस्या आउने अवस्था देखिएको छ । प्राविधिक पक्षलाई ध्यान नदिई गरिएको विस्तारका कारण बगान फेरि पुरानै अवस्थामा पुग्ने विज्ञहरूको भनाइ छ । माटोको परीक्षण नगर्ने, उचाइअनुसारको बिरुवा नलगाउने, गोबर मलको प्रयोग गरिए पनि त्यसको नाइट्रोजनको मात्रा नियन्त्रणको उपाय नखोजिने जस्ता कारणले अलैंची खेतीको लामो भविष्य नदेखिएको उनीहरूको भनाइ छ । रोग लागिसकेपछि नियन्त्रण गर्न कठिन भएकाले रोग लाग्नै नदिने वातावरण बनाउनुपर्छ, जिल्ला कृषि विकास कार्यालयका प्राविधिक गणेश राईले भने, हामीले निरोगी बिरुवा रोप्नेतर्फ ध्यान पुर्याउन सकेका छैनौं । पाँच वर्षअघि रोपिएका कतिपय बिरुवामा रोगको संक्रमण देखिइसकेको छ । अलैंचीलाई ४५ देखि ६ पीएच भएको माटो उपयुक्त हुन्छ । तर, माटो परीक्षण भने अधिकांश कृषकले गराएका छैनन् । उचाइअनुसार फरक जात लगाउनुपर्छ । ६ सयदेखि १ हजार २ सय मिटरसम्मको उचाइ भएको स्थानमा डम्बरसाही र जिर्मले जात लगाउनुपर्छ । १ हजार २ सयदेखि १ हजार ६ सय मिटरसम्म गोलसाही र साउने प्रजाति र त्यसमाथि २ हजार ३ सय मिटरसम्मको उचाइमा भार्लाङ र रामशाही लगाउँदा उपयुक्त हुने फिक्ललस्थित अलैंची विकास केन्द्रका प्रमुख पदम अधिकारीको भनाइ छ । धेरै कृषकले पुरानो झ्याङबाट बर्खाको समयमा बिरुवा निकाल्ने गर्छन् । यसो गर्दा उत्पादन छिटो पनि हुन्छ । यस्तो बिरुवा ठूलो बगान हुने अधिकांश कृषकले बिक्री पनि गर्छन् । यस्ता बिरुवा रोप्दा रोगको संक्रमणले छिटो भेट्ने निष्कर्षमा विज्ञहरू पुगेका छन् । दानाबाट बिरुवा उत्पादन गरेर रोप्नलाई अलैंची विकास केन्द्र, जिल्ला कृषि विकास कार्यालय, उन्नति समावेशी वृद्धि कार्यक्रम, व्यावसायिक कृषि तथा बजार आयोजनालगायतले सघाएका छन् । तर, कृषकले छिटो आम्दानी लिने मोहमा पुरानै शैलीले बिरुवा रोपिरहेका छन् । टिस्युकल्चर र बीउबाट उत्पादन भएको बिरुवाले ढिलो मात्र उत्पादन दिने कृषकको बुझाइ छ । दानाबाट बीउ उत्पादन गर्न ३२ महिना समय चाहिन्छ । यसले रोपेको तीन वर्षदेखि आम्दानी दिन्छ । अलैंचीको बिरुवालाई रोगको संक्रमणबाट जोगिने सक्ने गरी टिस्युकल्चरबाट उत्पादन गरिनुपर्ने विज्ञहरू बताउँछन् । सुकाउने क्रममा पनि परम्परागत तरिका नै अपनाइएकाले गुणस्तर खस्किएको उनीहरूको भनाइ छ । आधुनिक भट्टी निर्माण गरेर सुकाउन सके दाउराको बचतसँगै गुणस्तरीय उत्पादन हुन्छ । पछिल्लो समय उन्नति समावेशी वृद्धि कार्यक्रममार्फत जिल्लाका विभिन्न गाउँमा प्राविधिक हिसाबले कृषकलाई दक्ष बनाउने काम थालिएको छ । अलैंची उत्पादन हुने क्षेत्रका १८ कृषि समूह र सहकारीमार्फत उन्नतिले कार्यक्रम सञ्चालन गरेको छ । जसका कारण अलैंचीका हरेक प्राविधिक पक्ष कृषकले थाहा पाउने र सोहीअनुसार खेती प्रणाली विस्तार गर्ने अपेक्षा गरिएको संस्थाका कृषि व्यवसाय विज्ञ शिवलाल कार्कीले जानकारी दिए ।"
दसैंमा टिपेर सुकाउन व्यस्त,"लमजुङ मस्र्याङदी गाउँपालिकाको भुलभुलेका युवा दसंैका बेलामा अलैंची टिपेर सुकाउनमै व्यस्त छन् । छिनखोला, लुदी, भुस्मे, खाँचे, साँधुलगायत गाउँका बासिन्दा हिजोआज अलैंची टिप्न र सुकाउन लागेका हुन् । छिनखोलाका लालबहादुर तामाङले दसैं अवधिभर बगैंचाका अलैंची टिपेर सुकाएको बताए । चाडबाड छँदै छ । अलैंची टिप्ने बेला पनि चाडकै मुखमा आएर भयो । टिपेर सुकाउनतिर लाग्यौं, उनले भने । अघिपछि चाडवाडका बेला मादक पदार्थ सेवन गर्ने, जुवातासमा तल्लीन हुने युवासमेत अलैंची थन्काउन व्यस्त भएको स्थानीयले सुनाए । स्थानीय बलराम लामाका अनुसार पहिला युवा कामविहीन थिए । गाउँको अवस्था देखेर धेरै युवा विदेश पनि पसे । तर हाल विभिन्न कुलत छाडेर युवा अलैंची खेतीमा लागेका छन् । अलैंची व्यवसायी महासंघ जिल्ला शाखा लमजुङका अध्यक्ष अजय तामाङका अनुसार ५६ वर्षअघिसम्म रक्सी खाएर नाचगानमा रमाउने युवा हाल चाडबाडमा समेत अलैंची टिप्न व्यस्त छन् । यति बेला अलैंची टिपेर सुकाउने मध्य समय हो । लुदीगाउँस्थित कमबहादुर तामाङका अनुसार सहरबजार झरेकाहरू दसैंमा गाउँ फर्केका पनि अलैंची टिप्ने, सुकाउने र गोडमेलमा व्यस्त छन् । अघिपछि गाउँघर सुनसान हुन्छ । दसैंको चहलपहलसँगै अलैंची टिप्न सबै गाउँ फर्किए, उनले भने । खाँचेका सोमबहादुर तामाङले अलैंची व्यवस्थापन गर्न गाउँ आउने र फर्कने गरेको बताए ।जिल्लामा यसपटक अलैंची उत्पादन बढी हुने अनुमान गरिएको छ । तर, गत वर्षको झैं अलैंचीको मूल्य घट्ने चिन्ताले किसानलाई पिरोल्न छाडेको छैन । कृषि कार्यालयका अनुसार जिल्लामा ९ सय ५० हेक्टर जमिनमा अलैंची खेती गरिएको छ । यीमध्ये गत वर्ष ६ सय ५० हेक्टरमा लगाइएको अलैंचीले उत्पादन दिएको थियो । गत वर्ष जिल्लामा करिब ९६ टन अलैंची उत्पादन भएर किसानले १३ करोड रुपैयाँ आम्दानी गरेका थिए ।"
अस्ट्रेलियामा दसैंलाई मान्यता दिइँदै,"लन्डनस्थित कान्तिपुर संवाददाताका अनुसार गोर्खा सैनिकले पनि हर्षोल्लासका साथ दसैं मनाएका छन् । वारमिनिस्टरस्थित आर्मी ग्यारिजनको सभाहलमा गोर्खा सैनिकहरूले दसैं मनाएका हुन् । बेलायतस्थित बिग्रेड अफ गोर्खाजले प्रत्येक वर्ष दसैंतिहारको उपलक्ष्यमा विशेष कार्यक्रम गर्ने परम्परा छ । गोर्खा रेजिमेन्टमा कार्यरत सैनिक र तिनका सन्तानलाई आफ्नो पर्व, संस्कृतिबारे जानकारी गराउन र नेपाली कला संस्कृति एवं परम्परा जगेर्ना गर्ने उद्देश्यले कार्यक्रम गरिएको आयोजक रेजिमेन्टका अफिसर कमान्डिङ मेजर प्रकाश गुरुङले जानकारी दिए । उनले दसैं तिहार नेपालीको महान् पर्व मात्र नभएर यो नेपालीको चिनारीसमेत भएकाले प्रत्येक वर्ष गोर्खा रेजिमेन्टभित्र फूलपाती, कालरात्रि र अन्तमा रात्रिभोजसहित सांगीतिक कार्यक्रम गर्ने चलन रहेको बताए । गोर्खाहरूले विजया दशमीका दिन रेजिमेन्टका गोर्खा मेजरबाट टीका, जमरासहित आशीर्वाद ग्रहण गरे ।"
तुहियो गोर्खाल्यान्ड आन्दोलन,"आन्दोलन अवधिभर मौन बसेको केन्द्र सरकारले दसंैअघि बल्ल मुख खोल्यो । केन्द्रीय सरकारका गृहमन्त्री राजनाथ सिंहले आन्दोलनरत अगुवा दल गोजमुमोका अध्यक्ष विमल गुरुङलाई आग्रह गरे, आम हडताल फिर्ता लिएर संवादको माध्यमबाट समस्याको हल खोजौं । उनको आग्रहलगत्तै १ सय ५ दिनपछि दार्जिलिङको हडताल खुल्यो । गृहमन्त्री सिंहले दार्जिलिङ समस्याको स्थायी समाधानका लागि केही दिनपछि त्रिपक्षीय वार्ता गर्ने आश्वासन पनि दिएका छन् । गोजमुमो नेता विमल गुरुङले पार्टीका अन्य नेताहरूसँग सल्लाह गरी एक रेडियो वक्तव्यमार्फत अनिश्चितकालीन आन्दोलन र बन्दको कार्यक्रम फिर्ताको घोषणा गरेका थिए । दसैंतिहारजस्ता ठूला चाडपर्वलाई ध्यानमा लिई सामाजिक शान्ति र सद्भाव कायम राख्न आन्दोलन स्थगित गरिएको उनले जनाएका थिए । आन्दोलन स्थगनपछि दार्जिलिङको जनजीवन सामान्य बन्दै गएको छ । करिब १ सय ५ दिने आन्दोलनले थिलथिलो बनेको दार्जिलिङ क्रमश: लयमा फर्किंदै छ । पर्यटकहरूको चहलपहल बढेको छ । दार्जिलिङ क्रमश: पुरानै लयमा फर्किंदै छ, पत्रकार विमल राईले भने, दसंैपछि आन्दोलन सदाका लागि स्थगन हुन्छ या पुन: चर्किन्छ हेर्न बाँकी छ । चिया बगान र शैक्षिक संस्थाहरू पनि दसंैलगत्तै खुल्ने जनाइएको छ ।"
इथियोपियामा वातावरणमन्त्री भेला,"काठमाडौं (कास) जलवायु परिवर्तनका हिसाबले बढी मारमा परेका अति कम विकसित मुलुकहरूको समूह (एलडीसी) का वातावरणमन्त्रीहरू यसै साता इथियोपियाको अडिस अबाबा सहरमा भेला हुँदैछन् । जर्मनीको बोनमा कात्तिक तेस्रो साता सुरु हुने संयुक्त राष्ट्रसंघीय जलवायु परिवर्तनसम्बन्धी खाका महासन्धिका पक्ष मुलुकहरू (यूएनएफसीसीसी) को २३ औं सम्मेलन (कोप२३) मा एलडीसीका तर्फबाट उठाइने साझा मुद्दा तय गर्न उच्चस्तरीय बैठक हुन लागेको हो । बिहीबार र शुक्रबार (५ र ६ अक्टोबर) को दुईदिने बैठकमा कोप२३ मा उठाइने साझा मुद्दाबारे बहस हुनेछ । एलडीसीमा नेपालसहित ४७ मुलुक सहभागी छन् । सम्मेलनको पूर्वसन्ध्यामा एलडीसीको नेतृत्व गरिरहेको मुलुकले हरेक वर्ष वातावरण मन्त्रीस्तरीय बैठक आयोजना गर्छ । गत वर्ष यस्तै वैठक कंगोको किङ्सासामा भएको थियो । यो वर्ष एलडीसीको नेतृत्व गरिरहेका इथियोपियाका वातावरणमन्त्री गेब्रु जेम्बर इन्डलुले आयोजना गरेको बैठकमा सहभागी हुन नेपालबाट वातावरणमन्त्री मिथिला चौधरी बुधबार इथियोपिया जानेछिन् । उनले जलवायु परिवर्तनले नेपालमा सिर्जित समस्याबारे धारणा राख्नेछिन् । बैठकमा जलवायु परिवर्तनका कारण अति कम विकसित मुलुकमा परेको असर, जलवायु न्याय र दिगो विकासलगायत मुद्दामा छलफल हुनेछ । पछिल्ला वर्ष यूएनएफसीसीसी सम्मेलन अर्थात् कोपमा एलडीसीको प्रभाव बढदै गएको जानाकारहरू बताउँछन् । एलडीसीले विश्वको तापक्रम पूर्व औद्योगिक तहभन्दा माथि १५ डिग्री सेल्सियसभन्दा बढ्नबाट रोक्नुपर्ने मुद्दालाई पहिल्यैदेखि वकालत गर्दै आएको छ भने जलवायु परिवर्तनमा धनी र विकसित मुलुक मुख्य दोषी भएकाले आर्थिक सहयोग गर्न तत्पर हुनुपर्नेमा जोड दिँदै आएका छन् । एलडीसीले लामो समयदेखि उठाइरहेका मुद्दालाई सन् २०१५ मा भएको पेरिस सम्मेलन (कोप२१) ले आत्मसात् गरेको छ । पेरिस सम्झौतामा विश्वव्यापी औसत तापक्रममा हुने वृद्धिलाई पूर्व औद्योगिक तहभन्दा माथि २ डिग्री सेल्सियसभन्दा तल कायम राख्ने उल्लेख छ । एलडीसीले उठाएका मागअनुसार जलवायु परिवर्तनका प्रतिकूल प्रभावले जोखिममा रहेका र उल्लेख्य रूपमा क्षमता अभाव भएका विकासोन्मुख पक्षराष्ट्रहरूको प्राथमिकतालाई ध्यान दिने तथा विकासोन्मुख मुलुकलाई सहयोग उपलब्ध गराउने सम्झौतामा छ ।जलवायु परिवर्तनले हिमाली र पर्वतीयसहित उच्च जोखिममा रहेका मुलुकहरूका मुद्दालाई थप सशक्त बनाउनेबारे इथियोपिया बैठकमा छलफल हुने अध्यक्ष इन्डलुले बताएका छन् । यूएनएफसीसीसीमा एलडीसीसहित जी ७७ र चीन, टापु राष्ट्रहरूको समूह (एओएसआईएस), युरोपियन युनियन (ईयू), इन्भाइरोमेन्टल इन्ट्रीगिटी ग्रुप (ईआईजी) र अर्गनाइजेसन अफ पेट्रोलियम एक्सपोर्टिङ कन्ट्रिज (ओपेक) लगायत समूह छन् ।"
कानुनी शासनले बेलायतको विकास,"लन्डन (कास) प्रधानन्यायाधीश गोपाल पराजुलीले विधि र कानुनी शासनकै कारण बेलायतमा विकासले फडको मारेको बताएका छन् । म यहाँको अद्भुत विकासले प्रभावित भएँ, दुई सातायता बेलायत रहेका उनले शुक्रबार लन्डनस्थित नेपाली दूतावासमा आफ्नै सम्मानमा आयोजित कार्यक्रममा बेलायतको विकास र कानुनी शासनको खुबै प्रशंसा गर्दै भने । म विश्वका कैयौं मुलुक घुमेको छु । ब्रिटेनको अदभूत विकास, मानव सभ्यताको चरमोत्कर्ष अवस्था, चामत्कारिक आविष्कार सबैको एउटै सारगर्वित तत्त्व कानुनी शासन र विधिको सम्मान हो, उनले भने, विधि र विकास एकअर्काका परिपूरक हुन् । यी कुरा भए मात्र देश विकास हुन्छ । नेपालीले त्यही अपेक्षा गरेका छन् । सेन्ट्रल लन्डनको एउटा पिलरमा किङ्डम अफ नेपाल देख्दा गौरव लागेको बताउँदै उनले विश्वको विकराल स्थितिमा बेलायतलाई बचाउन नेपालीको भूमिका इतिहासमा कहिल्यै नमेटिने बताए । त्यो नेपालीका लागि गौरव गाथा रहेको उनको भनाइ थियो । हिजोभन्दा आज नेपाल भिन्न छ । सबै जनजाति सम्प्रदाय, दूरदराजमा रहेका र भूगोलबाट पिछडिएकाहरूलाई समेट्ने नयाँ संविधान निर्माण भएको छ, पराजुलीले भने, हाम्रो संविधान समावेशीमात्र होइन, नागरिकलाई दिइएको अधिकार र कर्तव्यको सन्दर्भमा ठूला प्रजातान्त्रिक मुलुकका तुलनामा समेत अत्यन्त उत्कृष्ट छ । अब सबै नेपालीहरू नेपालभित्रै अट्न सक्नेछन्, नेपालकै भूमिमा बसेर हाँस्न सक्नेछन् र नेपालमै व्यवसाय गर्नेछन् । जीवन गुजाराका लागि विदेश आउनु पर्दैन । बरु अब कार्यान्वयन पक्ष जरुरी छ । उनले प्रतिबद्धता, राजनीतिक इच्छा, राजनीतिक पार्टीबीच न्यूनतम सहमति, कार्यान्वयन, कानुनको शासन मान्ने प्रवृत्ति र भावना जरुरत रहेको पनि उल्लेख गरे । कानुन उल्लंघनकर्ताको समाज बढिरह्यो भने विकराल अवस्थामा पुग्छ मुलुक, उनले थपे, नेपालीको चाहना पनि संविधानवाद, कानुनको शासन र विधि र प्रक्रियाभित्र चल्ने वातावरण सिर्जना होस् भन्ने छ । दुई सय वर्षदेखिको नेपालब्रिटेन सम्बन्धबारे चर्चा गर्दै प्रधानन्यायाधीश पराजुलीले गोर्खाहरूले बेलायतलाई लगाएको गुण, नेपालीको भलाइका लागि ब्रिटेनको सहयोग र गरिएका प्रयत्न सराहनीय रहेको बताए । हामी ब्रिटिस सभ्यताको अनुकरण गर्छाैं, ब्रिटिस कमन ल सिस्टम पढ्छौं, नजिरलाई पालना गर्छौं, उनले भने ।"
श्रीलंकाको नाटकीय जित,"अबुधाबी (एएफपी) रंगना हेराथ टेस्ट क्रिकेटमा ४ सय विकेट लिने श्रीलंकाका दोस्रो बलर बनेका छन् । देब्रेहाते स्पिनर हेराथकै प्रयासमा श्रीलंकाले सोमबार अबुधाबीमा नाटकीय पहिलो टेस्टमा २१ रनको जित हात पारेको छ । भेट्रान स्पिनर हेराथले दोस्रो इनिङ्समा ४३ रन खर्चेर ६ विकेट लिए । जसका कारण १ सय ३६ रनको विजय लक्ष्य लिएर आएको पाकिस्तान शेख जायेद रंगशालामा पाँचौं तथा अन्तिम दिनको खेलमा १ सय १४ रनमा अलआउट भयो । हेराथले कुल १ सय ३६ रन खर्चेर ११ विकेट लिए । हेराथले अन्तिम ब्याट्सम्यान मोहम्मद अब्बासलाई शून्यमा एलबीडब्लू आउट गरेपछि श्रीलंकाले दुई खेलको शृंखलामा अग्रता लिएको हो । पाकिस्तानका लागि हेराथ ठूला शत्रु हुन् । उनले पाकिस्तानसँगको २० टेस्टमा १ सय विकेट लिइसकेका छन् । ४ सय टेस्ट विकेट पुर्याउने हेराथ १४ औं बलर हुन् । आफ्नै देशका मुथैया मुरलिधरन, अस्ट्रेलियाका शेन वार्न र भारतीय जोडी अनिल कुम्बले र हरभजन सिंहले मात्र यसअघि स्पिनरको हैसियतमा टेस्ट क्रिकेटमा ४ सय वा सो भन्दा बढी विकेट लिएका छन् । हरिस सोहेलले मात्र श्रीलंकाली बलिङको केही प्रतिरोध गरी ३४ रन बनाए । १ सय ३६ रन श्रीलंकाले रक्षा गरेको सबैभन्दा कम स्कोर हो । २००९ मा गल टेस्ट श्रीलंकाले पाकिस्तानविरुद्ध १ सय ६८ रनको स्कोर रक्षा गरेको थियो । अबुधाबीमा पाकिस्तानले १० टेस्टपछि पहिलो पराजय भोगेको हो । यसअघि लेग स्पिनर यासिर शाहले ५१ रन खर्चेर ५ विकेट लिएपछि श्रीलंका दोस्रो इनिङ्स १ सय ३८ रनमै समेटिएको थियो । उनले टेस्टमा एक इनिङ्समा ५ वा सो भन्दा बढी विकेट लिएको यो ३२ औं पटक हो । श्रीलंकाबाट निरोशान डिकवेलालले ४० रन बनाए ।"
लिभरपुल रोकियो आर्सनल सफल,लन्डन (एएफपी) लिभरपुलका पूर्वव्यवस्थापक राफेल बेनिटेजको प्रशिक्षणमा रहेको न्युकासल युनाइटेडले लिभरपुललाई आइतबार इङलिस प्रिमियर लिगमा बराबरीमा रोकेको छ । सेन्ट जेम्स पार्कमा खेलिएको खेल ११ को स्थितिमा टुंगियो । लिभरपुलका लागि फिलिप कोउटिन्होले पेनाल्टी क्षेत्र बाहिरबाट प्रहार गरेको गोलमा लिभरपुलले अग्रता लिएको थियो । केही समयपछि न्युकासलका होसेलुले गोल गर्दै खेललाई बराबरीमा ल्याए । बराबरीसँगै लिभरपुलले चौथो स्थानमा उक्लने मौका गुमायो ।मर्सी साइडको अर्को क्लब एभरटनले पनि सुखद नतिजा हात पार्न सकेन । बर्नलीले उसलाई घरेलु मैदान गुडिसन पार्कमा १० ले हरायो । जेफ हेन्ड्रिकले २१ औं मिनेटमा गरेको गोल निर्णायक साबित भयो । आइतबार आर्सनलले व्यवस्थापक आर्सेन वेङ्गर नियुक्त भएको २१ औं वर्षगाँठको खुसी जितका साथ मनायो । नाचो मोनरियाल र एलेक्स इओबिको गोलमा आर्सनलले ब्राइटन एन्ड होभ आल्बियनलाई २० ले हरायो ।शनिबार म्यानचेस्टर सिटीले चेल्सीलाई पराजित गरेको थियो । चेल्सीका पूर्वखेलाडी केभिन डे ब्रुएनले ६७ औं मिनेटमा गरेको गोलको मदतले सिटी १० ले विजयी रह्यो । म्यानचेस्टरको अर्को क्लब म्यानचेस्टर युनाइटेडले अंकविहीन क्रिस्टल प्यालेसलाई ४० ले हरायो । उसको जितमा मराउन फेलाइनीले दुई र जुआन माटा र रोमेलु लुकाकुले ११ गोल थपे । ह्यारी केनले दुई गोल गरेपछि टोटेनहम हट्स्परले हडर्सफिल्ड टाउनलाई ४० ले हरायो । वेस्ट ह्यामले स्वान्सीलाई १० ले पराजित गर्दा स्टोक सिटीले साउथह्याम्पटनलाई २१ ले हरायो । वेस्ट ब्रुम र वाटफोर्ड २२ को बराबरीमा रोकिँदा बर्नमाउथ र लेस्टरको खेल गोलरहित बराबरीमा सकियो ।
दक्षिण अफ्रिका ठूलो अन्तरले विजयी,"पोचेस्ट्रम (एएफपी) कागिसो रबाडाको पेस र केशव महाराजको स्पिन आक्रमण अगाडि बंगलादेश धराशायी भएपछि दक्षिण अफ्रिकाले पहिलो टेस्ट पाँचौं दिन सोमबार ३ सय ३३ रनको ठूलो अन्तरले जितेको छ । बंगलादेशले साढे एक घण्टा पनि कम समयको खेलमा ४१ रनभित्र सात विकेट गुमाएको थियो र पूरा टिम आफ्नो दोस्रो इनिङ्समा ९० रन बनाएर अलआउट भयो ।दक्षिण अफ्रिकाले जितका लागि ४ सय २४ रनको लक्ष्य तेर्साएको थियो । बंगलादेशको यो जित भने फास्ट बलर मोर्ने मोर्केल चोटग्रस्त हुनुले ओझेलमा पर्यो । मोर्केल कम्तीमा छ साताका लागि मैदानबाट बाहिर रहनेछन् । बिहानको सेसनमा रबाडाले तीन विकेट लिएर बंगलादेशको पतनको आधार तयार पारे । उनले ३३ रन खर्चेर तीन विकेट लिए ।त्यसयता बायाँ हाते स्पिनर महाराजले २५ रन दिएर ४ विकेट लिए । बंगलादेशले तीन विकेट गुमाएर ४९ रनबाट अगाडि खेल्न सुरु गरेको थियो । दिनको १२ बलयता बंगलादेशी कप्तान मुसफिकर रहिम १६ रन बनाएर आउट भए । स्लिपमा हसिम अमलाले उनको क्याच लिए । लगत्तै महमुदुल्ला र लिटन दास पनि आउट भए ।महाराजको बलमा सविर रहमान र तस्किन अहमद एलबीडब्लू आउट भए । यस्तै सफुल इस्लाम रन आउट भए । बंगलादेशी ब्याट्सम्यानको खराब ब्याटिङका कारण दक्षिण अफ्रिकाले मोर्केलको अनुपस्थिति महँगो मान्नुपरेन । मोर्केलले अब शुक्रबार ब्लोमफोन्टेनमा हुने दोस्रो टेस्ट गुमाउनेछन् । डिन एल्गरको १ सय ९९, हासिम अमलाको १ सय ३७ र एइडेन मारक्रमको ९७ रनमा दक्षिण अफ्रिकाले ४९६३ मा पहिलो इनिङ्स समाप्तिको घोषणा गरेको थियो । जवाफमा मोमिनुल हकले ७७ र महमुदुल्लाहले ६६ रन बनाएपछि बंगलादेशले ३ सय २० रन बनाएको थियो । कप्तान फाफ डु प्लेसिसको ८१ रनमा दक्षिण अफ्रिकाले ६ विकेट गुमाई २ सय ४७ रन बनाएर दोस्रो इनिङ्स समाप्तिको घोषणा गरी बंगलादेशलाई ४ सय २४ रनको लक्ष्य तेस्र्याएको थियो ।"
पिके स्पेनी टिम छाड्न तयार,"बार्सिलोना बार्सिलोनाका डिफेन्डर जेरार्ड पिकेले आफू स्पेनी राष्ट्रिय टिम छाड्न तयार भएको आइतबार बताए । क्याटलान स्वतन्त्रको पक्षमा रहेका पिकेलाई त्यही कारणले स्पेनी प्रशिक्षक जुलेन लोपेटेगी अथवा स्पेनी फुटबल संघले टिमबाट हटाउने डर मानिएको छ । लास पाल्मासविरुद्धको खेलपछि भावनात्मक अन्तर्वार्तामा उनले स्पेनबाट क्याटलान छुट्टिने जनमत संग्रहको समर्थन गरेका थिए । खेल अगाडि पिके मतदानमा सहभागी भएका थिए । पिकेले भनेका छन्, मतदानमा हो, होइन अथवा खाली पनि छाड्न सकिन्छ । तर मतदान सबैभन्दा ठूलो हो । फ्रान्कोको समयमा हामी आफ्नो धारणा पनि राख्न पाउँदैनथ्यौं । म आफूलाई क्याटलान मान्छु र यसमा मलाई गर्व छ । मलाई आफ्ना क्याटलान जनताप्रति पनि उत्तिकै गर्व छ । स्पेनी प्रधानमन्त्री मारिनो राजोयका आलोचक रहेका पिकेले थपे, आजको दिन मेरो जीवनकै सर्वाधिक खराब रह्यो । स्पेनी प्रहरीले हाम्रा परिवार र समर्थकप्रति खराब व्यवहार गरे । हाम्रा जनताले शान्तिपूर्ण ढंगले मतदान गरेका छन् । यसरी चलेको प्रक्रियालाई रोक्न मिल्दैन । स्पेनी सरकारले यसमा हस्तक्षेप गर्न खोज्नु पछिल्लो ५० वर्षको सबैभन्दा खराब काम हो । गार्डियन"
बार्सा पछ्याउँदै रियल,म्याड्रिड (एएफपी) मिडफिल्डर इस्कोले दुई गोल गरेपछि रियल म्याड्रिडले स्पेनिस ला लिगाअन्तर्गत आइतबार इस्पनयोललाई २० ले पराजित गरेको छ । रोनाल्डोको पासमा ३० औं मिनेटमा पहिलो गोल गरेका इस्कोले दोस्रो हाफको ७१ औं मिनेटमा अर्को गोल गर्दै म्याड्रिडको जित पक्का गरेका थिए । बार्सिलोनाले दर्शकबिनाको घरेलु मैदानमा लास पाल्मासलाई ३० ले पराजित गर्यो । क्याटालोनियामा भएको जनमत संग्रहलाई लिएर दंगा भड्केपछि प्रहरीले सुरक्षाका कारण खेल स्थगित गर्न आग्रह गरेको थियो । तर स्पेनिस लिगले खेल स्थगित गर्न अस्वीकार गरेपछि बार्सिलोनाले उक्त निर्णयको विरोधमा खाली रंगशालामा खेल्यो । बार्साका तीनै गोल दोस्रो हाफमा सम्भव भए । लियोनल मेसीले व्यक्तिगत दुई र सर्जियो बुस्केट्सको गोलमा असिस्ट दिए । बार्सिलोना ७ खेलमा २१ अंकसहित शीर्षस्थानमा छ भने रियल १४ अंकसाथ पाँचौं स्थानमा छ ।दोस्रो स्थानमा रहेको सेभियाले शनिबार पुछारमा रहेको मालागालाई २० ले पराजित गरेको थियो । उसको जितमा एभर बनेगा र लुइस मुरिएलले गोल गरे । एट्लेटिको म्याड्रिड लेगानेसको घरेलु मैदानमा गोलरहित बराबरीमा रोकिएपछि उसले दोस्रो स्थान गुमायो ।
नेपोली शीर्षस्थानमा उक्लियो,"मिलान (एएफपी) इटालियन सिरी ए अन्तर्गत आइतबार कागलिरीलाई ३० ले पराजित गर्दै नेपोली लिगको शीर्षस्थानमा पुगेको छ । शतप्रतिशत जितको सिलसिला कायम राख्न नेपोलीका मारेक ह्यामसिक, ड्रिज मर्टेन्स र कालिडु कुलिबालीले गोल गरे । अटालान्टाले युभेन्ट्सलाई २२ को बराबरीमा रोक्दा डिफेन्डिङ च्याम्पियनले जारी सिजनमा पहिलो पटक अंक गुमायो । २४ मिनेटमा २० को अग्रता लिए पनि युभेन्ट्सले दुवै हाफमा ११ गोल खर्चेको थियो । युभेन्ट्सका पाउलो डिबालाले ८४ औं मिनेटमा पेनाल्टीबाट गोल गर्न सकेनन् । एएस रोमाले एसी मिलानलाई २० ले हरायो । इन्टर मिलान र लाजियोले पनि जित हात पारे ।"
अन्तत: उपाधि रक्षा,साफ यू१८ च्याम्पियनसिप नेपालको नतिजागोल प्रतिद्वन्द्वी०१ भुटान२० माल्दिभ्स२१ बंगलादेश२० भारत
प्रदेशस्तरीय क्रिकेट सुरु,"पाल्पा प्रथम प्रदेशस्तरीय ट्वान्टीट्वान्टी क्रिकेट प्रतियोगिताको पहिलो दिन सोमबार प्रोफेसनल क्रिकेट क्लब र आयोजक दमकडा क्रिकेट क्लबले जित हात पारेका छन् ।पहिलो खेलमा करुवा ब्वाइजलाई ८ विकेटले हराउँदै प्रोफेसनल विजयी भयो । टस जितेर पहिले ब्याटिङ रोजेको करुवाले १९५ ओभरमा सबै विकेट गुमाएर ९४ रन जोडेको थियो । उसका लागि सागर थापा क्षेत्री र बोधी शाक्यले समान २५२५, तेजेन्द्र वीरजंग रानाले १२ रन जोडेका थिए । प्रोफेसनलका बलर महेन्द्र सुवेदीले चार विकेट लिए ।प्रोफेसनलले १५१ ओभरमा २ विकेट गुमाएर विजयी लक्ष्य पार गरेको थियो । त्यसमा राजनमान शाक्यले ४३, महेन्द्र सुवेदीले ३२, आनन्द कुमारले १५ रनको योगदान गरेका थिए । करुवा ब्वाइजका अक्षयकुमार चौधरी र दीपेन्द्र रखालले एकएक विकेट लिए । दोस्रो खेलमा आयोजक दमकडाले मालुङ्गा क्रिकेट क्लब, स्याङ्जालाई ६ विकेटले हरायो । टस जितेर ब्याटिङ गरेको मालुङ्गाले ६ विकेट गुमाउँदै १ सय ४७ रनको योगफल तयार गर्यो । शक्ति बस्यालले ५३ रनको उत्कृष्ट इनिङ्स खेले भने राजन श्रेष्ठले ३७, नारायण बस्यालले २१ र सम्पन्न बस्यालले १० रन जोडेका थिए । दमकडाका गोपाल तिमिल्सेनाले चार, श्रीधर भुसाल र प्रेम पाण्डेयले एकएक विकेट लिए ।दमकडा क्रिकेट क्लबले १६ ओभरमै ४ विकेट गुमाएर जित हात पारेको थियो । दमकडाका गोपाल तिमिल्सेनाले सर्वाधिक ६४ रन बनाए । त्यस्तै, मोहन भुसालले २६, भुवनराज पाण्डेयले २३, सागर न्यौपानेले १३ रन जोडे । मालुङ्गाका बलरले गतिलो प्रदर्शन गर्न सकेनन् ।मंगलबार बुटवल युथ र स्याङ्जा युनाइटेड तथा तिलोत्तमा रूपन्देही र पाल्पाली क्रिकेटबीच खेल हुँदैछ । प्रदेशस्तरीय खुला प्रतियोगितामा कपिलवस्तु, रूपन्देही, स्याङ्जा र पाल्पाका क्रिकेट टिम सहभागी छन् । प्रतियोगिताको विजेताले ६० हजार र उपविजेताले ३० हजार रुपैयाँ पाउनेछन् ।"
खेलाडी बने वडाध्यक्ष,"ओखलढुंगा चार महिना अघिसम्म यहाँको मानेभन्ज्याङ ५, उदैपुरका रामकुमार राई (३३ वर्ष) बिहान उठ्नेबित्तिकै ब्याडमिन्टनको र्याकेट भिरेर कोर्टमा पुग्थे । बिहानभरि खेल खेलेर अभ्यास गरिरहने उनी राष्ट्रिय, अन्तर्राष्ट्रिय प्रतियोगिताका लागि दौडिरहनुपथ्र्यो ।तर अहिले उनको दैनिकी पूरै फेरिएको छ । राजधानीको ब्याडमिन्टन कोर्टमा भेटिने रामकुमार अहिले गाउँको वडा कार्यालयमा भेटिन्छन् । नागरिकताको सिफारिसदेखि गाउँको समस्यामा कचहरी बस्न पुग्छन् । खेलजीवन त्यागेर उनी एक्कासि वडाध्यक्ष निर्वाचित भए । सुरुमा त साह्रै गाह्रो लागेको थियो । रामकुमारले भने, खेल खेले जस्तो राजनीति गर्नु र निर्वाचित प्रतिनिधि बन्न सजिलो रहेनछ । अहिले अभ्यस्त हुन थालेको छु । रामकुमार ब्याडमिन्टन जोडी (डबल्स) तर्फ नेपालको नम्बर १ खेलाडी हुन् । २०६४ सालको राष्ट्रिय खेलकुद प्रतियोगितामा ललितपुर जिल्लाबाट सहभागी भई दोस्रो स्थान ल्याएपछि उनले एक दशक ब्याडमिन्टनमै बिताए ।दर्जनांै राष्ट्रियस्तरका उपाधि जितेका उनले २०७० देखि त्रिभुवन आर्मी क्लबबाट ब्याडमिन्टन खेल्दै आएका थिए । ललितपुरबाट खेल्दा उनको जोडी भिमल श्रेष्ठ थिए । त्रिभुवन आर्मीबाट भने रत्नजित तामाङ । रत्नजित सिंगलतर्फको हाल पनि च्याम्पियन खेलाडी हुन् ।रत्नजितसँगकै जोडीले पहिलोपटक ६ वर्षअघि भारतको हैदराबादमा नेपालको प्रतिनिधित्व गर्न पुग्यो । प्राय: सिंगल मात्र प्रतियोगिताका लागि देश बाहिर लाने चलन छ । सम्भवत: नेपाली ब्याडमिन्टन इतिहासमा पहिलो जोडीका रूपमा उनीहरू प्रतियोगितामा सहभागी हुन हैदराबाद गएका थिए । २०५८ सालमा गाउँमा माओवादी द्वन्द्वबाट प्रभावित भएपछि रामकुमार राजधानी छिरे । गाउँमा स्कुले युवाहरू लिन माओवादी स्कुलमै आइपुग्थे । उनले पुराना दिन सम्झँदै भने, गाउँ बस्नै नसकिने भएपछि म राजधानी लागेँ । खेलमा पहिलेदेखि रुचि थियो । गाउँमा बस्दा भलिबल खेल्थे । राजधानी गएपछि जावलाखेल भलिबल प्रशिक्षण केन्द्रमा तीन महिनाको तालिम लिए । तर उचाइ नपुगेको भन्दै उनलाई राष्ट्रिय प्रतियोगितामा सहभागी गराइएन ।त्यसपछि उनी आफन्तसँगै बिहान, बेलुका ब्याडमिन्टन कोर्टमा टाइमपास गर्न पुगे । त्यही टाइमपासले उनलाई राष्ट्रियस्तरको खेलाडी बनायो । तिनै रामकुमार गत असार १४ को स्थानीय तह निर्वाचनमा यहाँको मानेभन्ज्याङ गाउँपालिका ५ को वडाध्यक्ष निर्वाचित भए कांग्रेसबाट टिकट पाएका उनले ६ सय ७८ मत ल्याएका थिए । उनको प्रतिद्वन्द्वीले ठ्याक्कै उनको भन्दा आधा मत ३ सय ३९ मत ल्याए ।रामकुमारलाई राजनीतिमा आइहाल्छु जस्तो लागेको थिएन । तर सामाजिक काममा रुचिचाहिँ थियो । वाम्बुले राई समाजको केन्द्रीय सचिव पदमा बसेर पनि उनले सामाजिक काम गरिरहेका थिए । जब चुनाव नजिकियो, उनलाई साथीभाइले हुट्हुटी लगाए । तिमी जस्तो मान्छेले त राजनीति गर्नुपर्छ । पार्टीमा हामी कुरा गर्छौं । टिकट लिएर चुनाव लड ।अनि उनको पनि ध्यान मोडियो । अन्तत: टिकट पाए र चुनावमा विजयी भए । उनको चुनावी अनुभव गज्जबकै छ । भोट माग्न त स्टेजमा चढेर भाषणमात्र गर्नुपर्छ होला भन्ने लागेको थियो । उनी भन्छन्, तर राति राति गाउँगाउँमा हिँड्नुपर्ने । मतदाता फकाउनुपर्ने । त्यसमाथि नेता भनेपछि मतदाताले वास्तासमेत नगर्ने देख्दा त घरिघरि बेकार रहेछ जस्तो लागेको थियो ।भोकभोकै भोट माग्न हिँड्नुपर्दा उनले गलत बाटो रोजियो कि भन्ने सोचेका थिए । तर अहिले त्यस्तो लागेको छैन उनलाई । वाणिज्य संकायमा स्नातकोत्तर गरेका राईले आफ्नो कार्यकालमा सके गाउँपालिका, नसके आफ्नो वडालाई खेलकुदमय बनाउने सोचेका छन् । उनकै परिकल्पनामा हालै वडास्तरीय फुटबल प्रतियोगिता आयोजना भयो । पूर्णकालीन राजनीति गरेपछि अरू पेसा गर्नुहुन्न भन्ने समाजमा भ्रम रहेको भन्दै त्यसलाई चिर्ने सोच उनको छ । राजनीति गरेपछि अरू काम गर्नुहुन्न भन्छन्, रामकुमारले भने, तर म राजनीतिलाई निरन्तरता दिनका लागि वैकल्पिक काम वा व्यवसाय गर्ने सोचमा छु । गरिखान सके पो इमानदार राजनीति गर्न सकिन्छ । नत्र कसरी असल नेता बन्नु ?"
बडिबिल्डिङ टोली मंगोलियातर्फ,"काठमाडौं (कास) नवौं डब्लूबीपीएफ वल्र्ड बडिबिल्डिङ एन्ड फिजिक स्पोर्ट्स च्याम्पियनसिप २०१७ मा नेपालले सहभागिता जनाउने भएको छ । मंगोलियाको उलानबटारमा आयोजना हुने प्रतियोगितामा सहभागिता जनाउन नेपाली टोली सोमबार त्यसतर्फ प्रस्थान गरेको छ । वल्र्ड बडिबिल्डिङ एण्ड फिजिक स्पोर्ट्स फेडेरेसनको तत्वावधान तथा मंगोलियन शारीरिक सुगठन तथा फिटनेस महासंघको आयोजनामा हुने प्रतियोगितामा सहभागी हुन जाने ६ सदस्यीय नेपाली टोलीलाई युवा तथा खेलकुदमन्त्री राजेन्द्रकुमार केसीले बिदाइ गरे ।असोज १७ देखि २३ गतेसम्म आयोजना हुने च्याम्पियनसिपमा नेपाली खेलाडीहरू रुजेश शाही, ननिता महर्जन र कमल भण्डारीले सहभागिता जनाउनेछन् । सन् २०१५ मा थाइल्यान्डको बैंककमा भएको सातौंं विश्व बडिबिल्डिङ एन्ड फिजिक स्पोटर््समा रजतपदक प्राप्त गर्न सफल खेलाडी रुजेशले ६० केजी तौलमा सहभागिता जनाउनेछन् । थाइल्यान्डको पतायामा सम्पन्न आठौं संस्करणमा फिजिकतर्फ पहिलोपटक कांस्यपदक प्राप्त गर्दै शारीरिक सुगठनमा पहिलो पदक प्राप्त गर्ने महिला खेलाडी हुने सौभाग्य प्राप्त गरेकी ननिता महर्जनले १६५ सेमि एथलेटिक्स फिजिकमा सहभागिता जनाउनेछिन् । दक्षिण कोरियाको सियोलमा २०१७ मा सम्पन्न ५१ आंै एसियाली शारीरिक सुगठन प्रतियोगितामा कांस्यपदक जितेका कमल भण्डारीले ५५ केजी तौलमा सहभागिता जनाउनेछन् । नेपाली टोलीको नेतृत्व नेपाल शारीरिक सुगठन तथा फिटनेस संघका उपाध्यक्ष दिनेश राजभण्डारीले गर्नेछन् । यस्तै निर्णायकमा संघका सदस्य ईश्वरमान श्रेष्ठ र अफिसियलमा रुदन वज्राचार्य छन् ।"
