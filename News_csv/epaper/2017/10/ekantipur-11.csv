शीर्षक,विवरण
एमाले रणनीतिमुख्य नेता प्रत्यक्षमै,"काठमाडौं प्रमुख विपक्षी एमाले अध्यक्षसहितका मुख्य नेताहरू प्रतिनिधिसभा र प्रदेशसभा चुनावमा प्रत्यक्षतर्फ उम्मेदवार बन्ने भएका छन् । एमालेसहित वाम तालमेलको पक्षमा माहोल बनाउन पार्टी अध्यक्ष, वरिष्ठ नेतासहित पदाधिकारी, स्थायी समिति र पोलिटब्युरोका प्रभावशाली नेताहरूलाई प्रत्यक्षमा उठाउने टुंगो मंगलबार एमाले स्थायी समिति बैठकले गरेको पार्टी सचिव प्रदीप ज्ञवालीले जनाए । पार्टीले मंसिर १० र २१ गते हुने चुनावलाई सार्ने वा प्रभावित पार्ने गतिविधि नगर्न सरकारलाई ध्यानाकर्षण गराउने निर्णयसमेत गरेको छ ।पछिल्लो समय एमाले, माओवादी केन्द्रसहित वाम तालमेल भएपछि केही पक्ष अत्तालिएकाले त्यसतर्फ सतर्क हुनुपर्ने अध्यक्ष केपी ओलीले बैठकमा बताए । पार्टीको वर्चस्व कायम राख्न सबै प्रभावशाली नेता प्रत्यक्षमै उठ्नुपर्ने उनको धारणा थियो । अध्यक्ष, पदाधिकारीसहितका नेता प्रत्यक्षमै उठ्ने सहमति जुटेको छ । यसले चुनावी माहोल बढाउन मद्दतसमेत पुर्याउनेछ, नेता ज्ञवालीले भने । एमालेमा अध्यक्ष, २ वरिष्ठ नेता, ४ उपाध्यक्ष, महासचिव, २ उपमहासचिव र ५ सचिव छन् । अध्यक्ष ओली झापा ५ बाट उठ्ने करिब पक्का छ । वरिष्ठ नेताद्वय झलनाथ खनाल इलाम १ र माधव नेपाल काठमाडौं २ बाट प्रत्यक्षमै सर्वसम्मत सिफारिस भएका छन् । उपाध्यक्षहरू वामदेव गौतम बर्दिया १, अष्टलक्ष्मी शाक्य काठमाडौं ९, युवराज ज्ञवाली दाङ ३, भीम रावल अछाम १ बाट चुनाव लड्दै छन् । महासचिव ईश्वर पोखरेल काठमाडौं ५ बाट प्रत्यक्षका उम्मेदवार हुनेछन् । उपमहासचिवद्वय विष्णु पौडेल र घनश्याम भुसाल रूपन्देहीबाट प्रत्यक्षमा चुनाव उठ्दै छन् । सचिवहरू प्रदीप ज्ञवाली र गोकर्ण विष्ट गुल्मीबाट, पृथ्वी सुब्बा गुरुङ लमजुङ, भीम आचार्य सुनसरी र योगेश भट्टराई ताप्लेजुङबाट उठ्दै छन् । आचार्यको भने प्रदेशसभातर्फ प्रत्यक्षमा सम्भावना रहेको नेताले जनाएका छन् ।स्थायी समिति सदस्य सुवास नेम्वाङ इलाम २ बाट सिफारिस भएका छन् । स्थायी समिति सदस्यहरू शंकर पोखरेल दाङ २, सुरेन्द्र पाण्डे चितवन १ बाट प्रत्यक्ष उम्मेदवार हुनेछन् । बैठकले अध्यक्ष ओलीको कमान्डमा चुनाव परिचालन गरिने निर्णयसमेत गरेको छ ।"
६८ जिल्लाबाट सिफारिस,"काठमाडौं (कास) कांग्रेसका ६८ जिल्ला कार्यसमितिले प्रतिनिधिसभा र प्रदेशसभाको प्रत्यक्ष तथा समानुपातिकतर्फका उम्मेदवारको सूची केन्द्रीय कार्यसमितिमा पठाएका छन् । असोज १७ सम्म उम्मेदवारको सिफारिस गर्न निर्देशन दिइए पनि अझै ९ जिल्लाले सूची पठाएका छैनन् ।उम्मेदवारको सूची नआउनेमा प्रदेश २ का पर्साबाहेक ७ जिल्ला छन् । रुकुम र रोल्पाले पनि सूची पठाएका छैनन् । प्रतिनिधिसभाका लागि ३० जिल्ला र प्रदेशसभाका लागि ६ जिल्लाले सर्वसम्मत उम्मेदवारको सूची पठाएको कांग्रेस केन्द्रीय कार्यालयका सचिव कृष्ण केसीले बताए । कांग्रेस नेतृत्वमा लोकतान्त्रिक गठबन्धन बनाएर चुनावी तालमेल गर्ने छलफल चलिरहेकाले प्रदेश २ को सूची पठाउन जिल्ला कार्यसमितिले ढिलाइ गरेका हुन् । सिट बाँडफाँटमा प्रदेश २ मै मुख्य समस्या देखिएको छ । राजपा र संघीय समाजवादी फोरमको प्रभाव क्षेत्र रहेको यो प्रदेशमा कांग्रेस, राजपा र फोरमबीच सिट बाँडफाँटको तयारी छ । राजपा र फोरम गठबन्धनले ३२ निर्वाचन क्षेत्र रहेको यो प्रदेशबाट प्रतिनिधिसभामा २४ र प्रदेशसभामा ४८ सिट मागेको छ । कार्यदल बैठकमा राजपा र फोरमले प्रतिनिधिसभामा ५५ र प्रदेशसभामा १३१ सिट माग गरेपछि ६ दलबीच दुई दिनदेखि बैठकसमेत बस्न सकेको छैन । उम्मेदवार चयनका लागि बुधबार संसदीय समिति बनाइने भएको छ । समिति बनाउन दुई दिनदेखि शीर्ष नेतृत्वबीच छलफल चलिरहेकामा मंगलबार साँझ सहमति जुटेको प्रधानमन्त्री निकट स्रोतले बतायो । संसदीय समिति पार्टीबाट उम्मेदवार चयन गर्ने निकाय हो । संसदीय समितिमा पार्टी सभापति शेरबहादुर देउवाले विधानअनुसार केन्द्रीय कार्यसमितिबाट अनुमोदन हुने गरी ८ जना मनोनयन गर्न पाउँछन् । जसअनुसार उनले वरिष्ठ नेता रामचन्द्र पौडेल, केन्द्रीय सदस्यहरू प्रकाशमान सिंह, विमलेन्द्र निधि, कृष्णप्रसाद सिटौला, गोपालमान श्रेष्ठ, पूर्णबहादुर खड्का, ज्ञानेन्द्रबहादुर कार्की, रामशरण महतलगायत ल्याउने तयारी गरेको स्रोतले बतायो ।"
गौचन हत्याबारे संसद्मा प्रश्न,"काठमाडौं सांसदहरूले शान्ति सुरक्षाको पछिल्लो स्थितिप्रति चिन्ता व्यक्त गर्दै निर्माण व्यवसायी महासंघका अध्यक्ष शरदकुमार गौचनको हत्या प्रकरणबारे सरकारसँग जानकारी मागेका छन् । संसद्मा मंगलबार समय माग गरेर बोल्ने सत्तापक्ष र प्रतिपक्षी दलका सांसदहरूले सोमबारको गोली काण्डको अनुसन्धानबारे सदनलाई जानकारी गराउन माग गरेका हुन् । महासंघका अध्यक्ष गौचनको सोमबार काठमाडौंको शान्तिनगरमा गोली हानी हत्या गरिएको थियो । सत्तारूढ कांग्रेसका रोमी गौचन थकाली, दीपक गिरी, रामहरि खतिवडा, एमालेका जनार्दन ढकाल, माओवादी केन्द्रका रामनारायण विडारी, लोकतान्त्रिक फोरमका योगेन्द्र चौधरीलगायत सांसदहरूले गृहमन्त्रीसँग जवाफ माग गरेका हुन् । निर्वाचनको संघारमा राजधानीको केन्द्रमै भएको गोली काण्डले शान्ति सुरक्षाको कमजोर अवस्था उजागर गरेको उनीहरूको भनाइ छ । शान्ति सुरक्षाको स्थिति सुधार्न नसकेको उल्लेख गर्दै कांग्रेस सांसद खतिवडाले गृहमन्त्री शर्माको राजीनामा माग गरे । नागरिक सुरक्षाका लागि सरकार गम्भीर नरहेको भन्दै एमाले सांसद ढकालले अपराधीलाई तत्काल कारबाहीको दायरामा ल्याउन माग गरे । पक्राउ नगरे आन्दोलन यसैबीच नेपाल निर्माण व्यवसायी महासंघका महासचिव रामशरण देउजाले अध्यक्ष गौचनको हत्यामा संलग्नलाई सरकारले तत्काल पक्राउ गरी सार्वजनिक नगरे आन्दोलन गर्ने चेतावनी दिएका छन् । देउजाले बुधबार साँझसम्म हत्यारा पत्ता नलागे आन्दोलन गर्ने चेतावनी दिएका हुन् । गौचनको हत्यासँगै महासंघका अन्य पदाधिकारीलाई पनि अज्ञात नम्बरबाट धम्कीपूर्ण शैलीमा रकम माग्दै टेलिफोन आइरहेकाले आफूहरूसमेत असुरक्षित रहेको उनले बताए ।"
नागरिकको सुरक्षा गर,काठमाडौं (कास) राष्ट्रिय मानव अधिकार आयोगले निर्माण व्यवसायी महासंघ अध्यक्ष शरदकुमार गौचनको हत्याका दोषीलाई पक्राउ गरी यथाशीघ्र कारबाही गर्न सरकारलाई आग्रह गरेको छ । प्रवक्ता मोहना अन्सारीद्वारा मंगलबार जारी विज्ञप्तिमा घटनाको तत्काल प्रभावकारी अनुसन्धान गरी दोषीलाई यथाशीघ्र कानुनबमोजिम कारबाही गर्न र आम नागरिकलाई भयमुक्त वातावरणमा बाँच्न पाउने अधिकार सुनिश्चित गर्न सरकारसँग आग्रह गरिएको छ । आयोगले दिउँसै गोली हानी व्यक्तिको हत्या हुँदा आम नागरिकमा असुरक्षाको भावना बढेको र सुरक्षा निकायलाई गौचनको ज्यान खतरामा रहेको जानकारी हुँदाहुँदै सुरक्षा संवेदनशीलता कमजोर देखिएको टिप्पणीसमेत गरेको छ ।
अब दिनहुँ उड्नेछ बेलुन,"नयाँ प्रविधिमा आधारित भएर मौसमी प्रक्षेपण गर्न अहिले भएको जनशक्ति कम हुने देखिएको छ । अहिले विभागसँग मौसम, बाढी, इन्जिनियर र अन्य विज्ञ गरी करिब २ सय ५० जना छन् । महानिर्देशक शर्माले नयाँ प्रविधिसहितको प्रक्षेपणका लागि दोब्बर कर्मचारी आवश्यक पर्ने भएकाले त्यसअनुसार प्रस्ताव गरिएको बताए ।"
चुनाव प्रभावित नहोस् : यादव,"काभ्रे (कास) सरकार पुनर्गठनको चर्चा चलिरहेका बेला प्रमुख निर्वाचन आयुक्त अयोधीप्रसाद यादवले निर्वाचनलाई प्रभाव पार्ने गरी कुनै निर्णय नलिन सरकारलाई आग्रह गरेका छन् । देशभरका मुख्य निर्वाचन अधिकृत र अधिकृतलाई निर्वाचन सञ्चालन तथा व्यवस्थापनबारे प्रशिक्षण दिने क्रममा उनले राजनीतिक परिस्थितिमा केही फेरबदल आएको अवस्थामा त्यस्ता निर्णय हुन सक्ने आफूले सुनेको बताए । निर्वाचन प्रभावित हुन सक्ने कुरा हामीले सुनेका छौं, त्यस्तो नहोस् भन्ने चाहन्छौं, उनले भने, त्यस्तो निर्णय भए हामीलाई अप्ठ्यारो पर्छ । अस्थिर र अविश्वासको अवस्थामा पनि सरकारकै सहयोगमा स्थानीय तहको निर्वाचन सम्पन्न गरेको उनले बताए । दुई दिन चल्ने प्रशिक्षणमा निर्वाचनसम्बन्धी कानुनी व्यवस्था, निर्वाचन आचारसंहिता, उजुरी र विवाद निरूपण, प्रविधि, पर्यवेक्षण, अनुगमन, सुरक्षा, मतगणनासम्बन्धी व्यवस्थाका विषयमा जानकारी दिइनेछ ।"
राष्ट्रिय सभाबारे साझा मत खोजिँदै,काठमाडौं (कास) एमाले र माओवादी केन्द्रले राष्ट्रिय सभाको निर्वाचनबारे समान धारणा बनाएर जाने निर्णय गरेका छन् । सिंहदरबारस्थित एमाले संसदीय दलको कार्यालयमा मंगलबार बसेको दुई दलका शीर्ष नेताहरूको बैठकले राष्ट्रिय सभा गठन र त्यसको प्रक्रियालाई कुन ढाँचामा अगाडि लैजाने भन्नेमा समान धारणा बनाउने निर्णय गरेको हो ।एमाले र माओवादी केन्द्रका नेताले आफ्नो पार्टीनिकट कानुन व्यवसायी तथा पूर्वमहान्यायाधिवक्तासँग समेत त्यसबारे छलफल गरेका थिए । राष्ट्रिय सभामा बहुमतीय निर्वाचन प्रणालीअनुसार जाने कि एकल संक्रमणीय मतका आधारमा जाने भन्ने विषयमा छलफल केन्द्रित थियो । कुन प्रणालीअनुसार जाने भन्ने निर्णयमा दुवै दल पुगिसकेका छैनन् ।दुई दलबीच राष्ट्रिय सभाको चुनावसम्बन्धी संवैधानिक व्यवस्था र त्यसमा देखिएका असहजतालाई सहज बनाएर कसरी जाने भन्नेबारे पनि छलफल भएको थियो । संसद्मा पेस भएको राष्ट्रिय सभा निर्वाचनसम्बन्धी विधेयकमा असहजतालाई सहज बनाएर अगाडि बढाउनुपर्ने सुझाव कानुनविद्हरूले दिएको जानकारी बैठकका सहभागीले दिए ।कांग्रेस भने एमाले र माओवादी केन्द्रबीच चुनावी तालमेल र एकता अभियान अगाडि बढ्ने घोषणा भएपछि एकल संक्रमणीय आधारमा नै राष्ट्रिय सभा गठनको प्रक्रिया अघि बढाउनुपर्ने निचोडमा पुगेको छ । राष्ट्रिय सभामा ५९ सदस्य रहने संवैधानिक व्यवस्था छ । त्यसमध्ये ५६ जना निर्वाचन प्रणालीबाट छानिनेछन् भने तीन जना मनोनीत हुनेछन् । बैठकमा दुवै दलका नेताले प्रधानमन्त्री शेरबहादुर देउवाले माओवादी केन्द्रका मन्त्री हटाउने वा सरकार विस्तार गर्ने सम्भावित कदमको तयारी संविधानअनुरूप हुनेनहुनेबारे कानुन व्यवसायीसित रायसुझाव मागेका थिए ।कानुन व्यवसायीले संवैधानिक व्यवस्था र निर्वाचन आचारसंहिताका कारण प्रधानमन्त्रीलाई मन्त्री हटाउने वा सरकार विस्तार गर्ने अधिकार नभएको धारणा राखेका थिए ।
डा केसीको स्वास्थ्य झन् खस्कियो,"काठमाडौं डा गोविन्द केसीको छाती दुखाइसँगै स्वास्थ्य अवस्था खस्कन थालेपछि मंगलबार अनशनस्थलमा मनिटरलगायत थप चिकित्सकीय उपकरण लगाइएको छ । अघिल्ला अनशनको दाँजोमा यस पटक केसीको स्वास्थ्य अवस्था तीव्र गतिले खस्कँदै गएको चिकित्सकहरूले बताएका छन् ।परिस्थितिको संवेदनशीलताअनुसार मंगलबारदेखि मनिटरका माध्यमले उनको स्वास्थ्यस्थिति प्रत्यक्ष रूपमा अवलोकन गर्न थालिएको छ, डा केसीको स्वास्थ्य निगरानीमा सरिक प्राडा दिव्यासिंह शाहले कान्तिपुरसँग भनिन्, मनिटरले प्रत्यक्ष रूपमा डा केसीको मुटुको चाल र गतिविधि, रगतमा अक्सिजनको मात्रा, श्वासप्रश्वास गतिलगायत जानकारी दिइरहेको छ । विगतका अनशनहरूको दाँजोमा यस पटक स्वास्थ्यस्थिति छिटोछिटो गिर्दो क्रममा देखिएको उनले जानकारी दिइन् । शाहका अनुसार कम समयमै धेरै पटक अनशन बसेका कारण स्वास्थ्यस्थिति छिटो खस्कन थालेको हुन सक्छ । डा केसीले मंगलबार छाती दुखेको बताएपछि उनको स्वास्थ्य निगरानीमा रहेका चिकित्सकहरूमा चिन्ता छाएको छ । छाती दुखाइको लक्षणले मुटुको चाल बिग्रन सक्ने आंशका बढेको छ, डा शाहले भनिन्, हामीलाई यही समस्याले सबभन्दा बढी चिन्तित तुल्याएको छ ।सातौं अनशनका क्रममा डा केसीमा मुटुको समस्या (भेन्ट्रिकुलर ट्रैकिकार्डिया) देखिएको थियो । लामो समयसम्म त्यस्तो समस्या देखिए मुटुले काम गर्न छाड्ने (कार्डियाक एरेस्ट) समस्या निम्तिन सक्ने चिन्ता उनीहरूको छ । आठौं अनशनमा समेत उनमा मुटुको असामान्य चाल (इरेगुलर बिट) को समस्या देखिएको थियो । त्यतिबेला पनि भेन्ट्रिकुलर ट्रैकिकार्डिया हुने चिन्ता चिकित्सकहरूमा थियो । मिर्गौला आदिको स्वास्थ्यबारे अनुमान गर्न सकिए पनि मुटुबारे केही भन्न नसकिने उल्लेख गर्दै डा शाह भन्छिन्, धेरै पटकका लामो अनशनले गर्दा स्वास्थ्य जटिलता बढदै जानुका साथै पहिला नदेखिएका समस्यासमेत थपिन थालेको छ । डा केसीको शरीरमा अक्सिजन, इलेक्ट्रोलाइट, सेतो रक्तकणिका, क्याल्सियम फस्फोरस आदिको कमी हुने समस्यासमेत देखिएको छ । रक्तचाप कम हुन थालेपछि उनलाई स्लाइन पानी दिन थालिएको छ । डा केसी १३ पटक गरी मंगलबारसम्ममा एक सय ५२ दिन अनशन बसिसकेका छन् । उनको ११ औं अनशन सबभन्दा बढी २३ दिनसम्म चलेको थियो ।"
स्वास्थ्य बिमा विधेयक पारित,"काठमाडौं (कास) संसद्ले स्वास्थ्य बिमासम्बन्धी व्यवस्था गर्न बनेको विधेयक सर्वसम्मतिले पारित गरेको छ । विधेयकले आधारभूत स्वास्थ्य उपचारको मौलिक हक कार्यान्वयनमा मद्दत गर्ने अपेक्षा गरिएको छ । सरकारले देशका केही जिल्लामा सुरु गरेको ५० हजार रुपैयाँसम्मको स्वास्थ्य बिमालाई देशव्यापी बनाउन विधेयकले मद्दत गर्ने अपेक्षा सांसदहरूको छ । सदनबाट मंगलबारै सैद्धान्तिक रूपमा स्वीकृत भएको प्रदेश प्रमुखको पारिश्रमिक तथा सुविधासम्बन्धी विधेयकमा सांसदहरूले संशोधन दर्ताका लागि ७२ घण्टाको समय पाएका छन् । विधेयकमा प्रदेश प्रमुखहरूलाई सरकारी आवास, सवारी साधन र जम्बो सचिवालयसहितको आकर्षक सुविधाहरू प्रस्ताव गरिएको छ । सरकारले प्रदेशको अस्थायी राजधानी तोक्ने र प्रदेश प्रमुख नियुक्ति गर्न भने बाँकी छ । विधेयकमा प्रदेश प्रमुखलाई मासिक ६४ हजार पारिश्रमिक, ४० हजार अतिथि सत्कार खर्च र वार्षिक १८ हजार रुपैयाँ पोसाक भत्ता सञ्चित कोषबाट उपलब्ध गराउने व्यवस्था प्रस्तावित छ । संविधानले प्रदेशहरूमा केन्द्र सरकारको प्रतिनिधिका रूपमा प्रदेश प्रमुखलाई आलंकारिक भूमिका मात्रै दिएको छ । तर विधेयकले कार्यकारीकै झल्को दिने गरी सचिवस्तरको समेत एक दर्जन कर्मचारी नियुक्त गर्न पाउने सचिवालय, निजी चिकित्सकसहित विज्ञ नियुक्तिको सुविधा प्रस्ताव गरेको छ ।"
को थियो हत्यारा ?,"काठमाडौं नेपाल निर्माण व्यवसायी महासंघका अध्यक्ष शरदकुमार गौचनको हत्याको एक दिन बितिसक्दा पनि प्रहरीले अपराधीबारे कुनै सुइँको पाउन सकेको छैन । सोमबार दिउँसो घरबाट गाडी चढेर निस्केका गौचनको अज्ञात समूहले गोली हानी हत्या गरेको थियो । गोली हानेलगत्तै दुई युवा मोटरसाइकल चढी बेपत्ता भएका थिए । प्रहरीले गौचनको हत्यामा सार्प सुटरको प्रयोग भएको हुन सक्ने अनुमान गरेको छ । छाती र पेटमा लगातार तीन गोली प्रहार भएलगत्तै अचेत भएका गौचनको अस्पताल नपुग्दै मृत्यु भएको थियो । असुली धन्दामा सक्रिय गुन्डा समूहबाट चन्दा नदिएको निहुँमा हत्या गरेको हुन सक्ने अनुमान गरिए पनि हत्याको विन्दुसम्म पुग्नुअघि समूहले गौचनलाई कसरी सताएको थियो भन्नेबारे प्रहरीले पत्तो पाएको छैन । गुलाबी रंगको टिसर्ट र हेल्मेट लगाएका अधबैंसे युवाले हत्या गरेको भन्ने सूचनाबाहेक अपराधीबारे कुनै जानकारी छैन । प्रहरीले गौचनको मोबाइल संवाद र एसएमएस डिटेल केलाएर घटनामा कसको संलग्नता थियो भनेर पत्ता लगाउने प्रयास थालेको छ । हत्यामा भारतमा बसेर व्यवसायीसँग चन्दा असुली गरिरहेको मनोज पुन समूहको संलग्नताको आशंका गरिए पनि यसको पनि कुनै भरपर्दो आधार फेला परिसकेको छैन । गत वर्ष व्यवसायी एवं युवा संघ रूपन्देहीका अध्यक्ष दुर्गा तिवारीको गोली हानी हत्या गरेपछि पुनको समूह चर्चामा आएको थियो । उनको समूहमा काठमाडौंको बाफल क्षेत्रमा प्रभाव जमाएका भनिएका समीरमान बस्नेत, तिब्बती शरणार्थीका रूपमा भारतको धर्मशालामा बस्ने लोप्साङ लामा छन् । गौचनको हत्यालगत्तै लोप्साङले केही प्रहरी अधिकारीलाई फोन गरेर घटनाको जिम्मेवारी लिएको स्रोतले जनायो । यही समूहले सोमबार अन्य केही निर्माण व्यवसायीलाई पनि इन्टरनेट कलमार्फत धम्की दिएको सूचना प्रहरीमा पुगेको छ । गत चैतमा गौरीघाटको एक फिटनेस क्लबमा रहेका गुन्डा दावा लामामाथि गोली हानेको घटनामा पनि लोप्साङले जिम्मेवारी लिएका थिए । लामा र गौचन दुवैमाथि उस्तै प्रकृतिले गोली हानिएकाले पनि प्रहरीले पुनको समूहको संलग्नता हुन सक्ने प्रारम्भिक अनुमान गरेको हो । प्रहरीले अझैसम्म पनि गौचनको हत्यामा प्रयोग भएका तीनवटा गोलीका खोकालाई परीक्षणका लागि पठाएको छैन । बानेश्वर वृत्तका डीएसपी रवीन्द्र पौडेलले गोलीका खोका बुधबारमात्रै प्रहरीको विधि विज्ञान प्रयोगशालामा पठाइने बताए । परीक्षणपछि गोली कुन बन्दुकबाट हानिएको थियो र कति क्यालिबरको थियो भन्ने पत्ता लाग्नेछ ।गौचनको हत्या भएकै साँझ प्रहरी प्रधान कार्यालय र महानगरीय प्रहरी कार्यालयले छुट्टाछुट्टै अनुसन्धान समिति गठन गरेका थिए । प्रधान कार्यालयले केन्द्रीय अनुसन्धान ब्युरोका एसएसपी शेरबहादुर बस्नेतको नेतृत्वमा ५ सदस्यीय अनुसन्धान टोली बनाएको थियो । महानगरीय प्रहरीले पनि महानगरीय अपराध अनुसन्धान महाशाखाका प्रमुख एसएसपी दिवेश लोहनीको नेतृत्वमा ५ सदस्यीय नै छानबिन समिति गठन गरेको थियो । तर त्यसको भोलिपल्टै प्रधान कार्यालयले उक्त घटनामाथि अनुसन्धान गर्न भन्दै डीआईजी गणेश केसीको नेतृत्वमा अर्को विशेष टोली गठन गरेको छ । प्रहरी प्रवक्ता मनोज न्यौपानेले अनुसन्धान गर्ने टोलीमा काठमाडौं प्रहरी परिसर, महानगरीय अपराध महाशाखा, महानगरीय प्रहरी कार्यालयका अनुसन्धान अधिकारी पनि सामेल रहेको बताए । प्रवक्ता न्यौपानेले भने, घटनाको गम्भीरताका आधारमा विशेष टोली गठन गर्नुपरेको हो । टोलीले सबै शक्ति र सामथ्र्य प्रयोग गरेर अनुसन्धान गर्नेछ । डीआईजी केसी नेतृत्वको टोलीमा ब्युरोका एसएसपी बस्नेत, महाशाखाका एसएसपी लोहनी, तीन डीएसपी र एक इन्सपेक्टर छन् । डीआईजी केसीले अनुसन्धान सुरु भइसकेको र प्रारम्भिक सूचनाहरू हात पारिसकेको जनाए । उनले भने, अनुसन्धानलाई तीव्रता दिइएको छ, छिट्टै केही नतिजा हात पर्नेछ ।"
उठ्दै छ लाप्राक,"लाप्राकको विद्यालय भने स्थानीय व्यक्तिले बनाउन सुरु गरेका छन् । लाप्राककै सुनारबहादुर गुरुङले करिब चार करोड रुपैयाँ लगानीमा गाउँको सामुदायिक विद्यालय निर्माण गर्न थालेका छन् । विद्यालय निर्माण आधा सकिएको छ, उनका भाइ गणेशले भने, दाइ आफंैले निजी लगानीमा विद्यालय निर्माण गर्न थाल्नु भएको हो । आगामी वर्ष पूरा भइसक्ने छ । यो विद्यालय नयाँ बस्तीको नजिक निर्माण हुन लागेको हो । सुनार पर्यटन व्यवसायी हुन् । उनले नेपाललगायत अन्य मुलुकमा ट्ेरकिङ व्यवसाय सञ्चालन गरेका छन् ।"
बाढीपीडितलाई फ्रान्सेली सहयोग,"काठमाडौं (कास) फ्रान्सले बाढीपीडितका लागि थप १ लाख युरो (करिब १ करोड २० लाख रुपैयाँ) सहयोग गरेको छ । तराईमा डेढ महिना अघि आएको बाढीका पीडितलाई फ्रान्सले उक्त सहयोग उपलब्ध गराएको हो । यो सहयोगले अपांगता भएका परिवारलाई सहयोग पुग्ने फ्रान्सले आशा व्यक्त गरेको छ । दूतावासले एक विज्ञप्ति जारी गर्दै भनेको छ, यो रकम वैकल्पिकफरक क्षमता भएका व्यक्तिको हितका लागि काम गर्दै आएको ह्यान्डीक्याप इन्टरनेसनललाई उपलब्ध गराइएको छ । उक्त सहयोग दाङ र बाँकेका अति जोखिममा परेका परिवारको हितमा उपयोग हुने र उनीहरूको तत्काल आवश्यकता पूरा हुने विश्वास दूतावासले लिएको छ । हामी नेपालको सच्चा मित्रमध्येका हौं । फ्रान्स नेपाललाई सहयोग गर्न तयार छ, फ्रान्सेली राजदूत इभ कारमोनालाई उद्धृत गर्दै विज्ञप्तिमा भनिएको छ, फरक क्षमता भएका मानिसहरू प्रकोपका बेला सबैभन्दा जोखिममा हुने हुनाले पनि सहयोग उनीहरूप्रति लक्षित रहेको हो । सात सय परिवारका करिब तीन हजार पाँच सय पीडित व्यक्तिका लागि बेड, बेड कभर, झुल, अत्यावश्यक लत्ताकपडालगायतका भौतिक अत्यावश्यक सामग्री किन्न प्रयोग गरिने दूतावासले जनाएको छ । त्यस अलावा उक्त संस्थाले फिजियोथेरापीलगायतको सेवासमेत उपलब्ध गराउने जनाएको छ । कामका लागि पैसा योजना पनि त्यसमा रहेको उल्लेख छ । त्यसबाट उक्त रकम भौतिक क्षति बेहोरेकाहरूलाई पुन:स्थापनामा खर्च गरिने बताइएको छ । ह्यान्डीक्याप इन्टरनेसनलका निर्देशक विली बर्गगनले दूतावासले गरेको सहयोग प्रशंसनीय रहेको भन्दै निकै असहजतामा रहेका पीडितलाई तत्कालका लागि राहत मिल्ने उल्लेख गरेको छ ।"
९८ हजार म्यादी प्रहरी भर्ती खुला,"काठमाडौं प्रतिनिधिसभा र प्रदेशसभा निर्वाचनका लागि प्रहरी प्रधान कार्यालयले ९८ हजार २ सय ६८ म्यादी प्रहरी भर्तीका लागि आवेदन खुला गरेको छ । मंगलबारदेखि असोज ३० भित्र म्यादी प्रहरीमा भर्ना हुन चाहनले दरखास्त दिन सक्नेछन् । उपत्यकामा काठमाडौं, भक्तपुर, ललितपुर र उपत्यका बाहिरका सबै जिल्ला प्रहरी कार्यालयमा दरखास्त बुझाउन सकिने प्रहरी प्रधान कार्यालयले जनाएको छ । कात्तिक ५ देखि ८ सम्म छनोट प्रक्रिया चल्नेछ भने १० गते छनोट भएकाहरूको अन्तिम सूची प्रकाशित हुनेछ ।५५ दिनको नियुक्ति पाउने म्यादी प्रहरीले नेपाल प्रहरीको जवानसरह तोकिएको दिनको पारिश्रमिक, रासन र स्थानीय भत्ता पाउनेछन् । त्यस्तै, निर्वाचनको दिन ड्युटीमा खटिने म्यादी प्रहरीले ७ दिनका लागि प्रतिदिन २ सय ५० का दरले विशेष भत्ता र ७ दिनकै लागि २ सय ५० कै दरले खाजा र खाना खर्च पाउनेछन् । त्यस्तै, काममा खटिएका बेला घाइते भए एक लाख ५० हजार रुपैयाँसम्मको उपचार खर्च सरकारले बेहोर्ने व्यवस्था छ भने मृत्यु भए मृतकको परिवारलाई १५ लाख रुपैयाँसम्मको आर्थिक सहायता उपलब्ध गराइनेछ ।"
रानीकोट गढी उत्खनन गरिने,"भक्तपुर पुरातत्त्व विभागले सूर्यविनायक नगरपालिका७ स्थित मल्लकालीन रानीकोट गढी (दरबार) को उत्खनन गर्ने भएको छ । रानीकोट गढीको भग्नावशेष अवलोकन गर्दै पुरातत्त्व विभागका महानिर्देशक भेषनारायण दाहालले दरबारको उत्खनन गरी मल्लकालीन शैलीमा पुनर्निर्माण गर्न नगरपालिकालाई सहयोग गर्ने जानकारी दिए ।काभ्रे, भक्तपुर र ललितपुरको संगमस्थल रानीकोट गढी थुम्को वरिपरिका इँटा, ढुंगा, वृत्ताकार खाडल र वास्तु अवशेष भग्नावशेषका रूपमा परिणत भएका छन् । इतिहासकार डा पुरुषोत्तमलोचन श्रेष्ठको पुस्तक अनन्तलिङ्गेश्वर मा उल्लेख भएअनुसार रानी बस्ने दरबार र किल्ला भएकाले यो स्थानको नाम रानीकोट रहन गएको हो ।भन्सारचौकी समेत रहेको यस किल्लालाई सामान्य मर्मत गरी गोर्खालीहरूले उपत्यका जित्न उपयोग गरेको पुस्तकमा उल्लेख छ । रानीकोट गढीबाट उपत्यकाका तीनै जिल्ला र काभ्रेपलाञ्चोकका केही क्षेत्र अवलोकन गर्न सकिन्छ भने पूर्वमा आशापुरी महादेव, पश्चिममा अनन्तलिङ्गेश्वर, उत्तरमा केदारनाथको शीर डोलेश्वर र दक्षिणमा मुरलीश्वर महादेव छन् । रानीकोटको नैऋत्यकोणमा प्रसिद्ध बाघभैरवस्थान छ ।मल्लकालीन संरचना भग्नावशेषमा परिणत भए पनि रानीकोट गढी पर्यटकीय विकास संस्थाले गढीलाई गन्तव्य स्थालका रूपमा विकास गर्न गुरुयोजना तयार पारेको छ । गढीको उत्खनन गरी पुरातत्त्व विभागले यस क्षेत्रको माटो, इँटा र ढुंगा परीक्षण गर्ने जनाएको छ । सूर्यविनायकचोकबाट करिब ७ किलोमिटर दक्षिण भेगमा रहेको रानीकोट गढीको अवलोकन गर्दै सांसद केदार सञ्जेलले दरबारलाई पहिलाकै अवस्थामा पुनर्निर्माण गर्न आफूले सबै प्रकारको सहयोग गर्ने प्रतिबद्धता व्यक्त गरे । ऐतिहासिक सम्पदाको संरक्षण गर्नु सबैको कर्तव्य भएको बताउँदै सञ्जेलले रानीकोट गढीलाई पुरातात्त्विक शैलीमै निर्माण गर्न तत्काल काम थाल्न आग्रह गरे । रानीकोट गढीलाई पर्यटकीय गन्तव्य रूपमा विकास गर्ने संस्थाको पहलमा गढीको तल्लो थुम्कोदेखि दरबारसम्म पर्यटन मन्त्रालयको आर्थिक सहयोगमा सिंढी निर्माण गरिएको छ । सूर्यविनायक नगरपालिका७ का वडाध्यक्ष रवीन्द्र सापकोटाले मल्कालीन रानीकोट गढीलाई पुरातात्त्विक शैलीमै निर्माण गर्न नगरपालिकाले गुरुयोजना निर्माणका लागि ३ लाख बजेट विनियोजन गरेको बताए ।रानीकोट गढीको आसपासमा राष्ट्रिय प्राणी उद्यान, मल्लकालमा रानीले नुहाउने कुवा, घ्याम्पेडाँडा, पाइलटबाबा आश्रमलगायतका महत्त्वपूर्ण पर्यटकीय स्थल छन् । यस स्थानबाट सूर्याेदय र सूर्यास्तसमेत नियाल्न सकिन्छ । रानीकोट गढी आसपासको भेगमा जैविक विविधता कायम राख्न, लोपोन्मुख जनावर, चितुवा, मृग, सालक, खरायो दुम्सी, बँदेल, बट्टाई, कालिज, तित्रा, लामापुछ्रे चरालगायतका जंगली जनावरको संरक्षण गर्नुपर्ने संस्थाका अध्यक्ष लालबहादुर लामाले बताए । गढी आसपासमा सार्वजनिक शौचालय, खानेपानी आरामदायी विश्रामस्थल निर्माण गर्नुपर्ने, यस क्षेत्रको सडक कालोपत्रे गर्नुपर्ने, पिकनिक स्थल, भ्यु टावर निर्माण, सिंढीको दायाँबायाँ रेलिङ निर्माण गर्नुपर्ने संस्थाले उल्लेख गरेको छ ।"
ईआईको आठौं सम्मेलन,"काठमाडौं (रासस) संयुक्त राष्ट्र संघको दिगो विकास लक्ष्यका शिक्षासम्बन्धी कार्यसूचीको कार्यान्वयनमा शैक्षिक ट्रेड युनियनकर्मीको भूमिकाबारे छलफल गर्न एजुकेसन इन्टरनेसनल (ईआई) को एसिया प्रशान्त क्षेत्रीय आठौं सम्मेलन मंगलबार सुरु भएको छ । नेपालसहित विश्वका करिब ३५ मुलुकका शिक्षक, शिक्षालयका कर्मचारी र राष्ट्रसंघीय निकायका प्रतिनिधि सहभागी सम्मेलनको उपप्रधानमन्त्री गोपालमान श्रेष्ठले उद्घाटन गर्दै स्थानीय तहबाट माध्यमिक तहको शिक्षाको व्यवस्थापन सुरु भएको बताए ।उनले शिक्षकले शिक्षणका साथै समुदायस्तरमा रुपान्तरणका लागि महत्वपूर्ण भूमिका खेले पनि यदाकदा उनीहरूको कमजोर सिकाइ क्षमता तथा राजनीतिक संलग्नता हुँदा शैक्षिक गुणस्तरमा असर पर्ने गरेको टिप्पणी गरे ।"
अन्तर्राष्ट्रिय समुदाय गुहार्छौं,"काठमाडौं संक्रमणकालीन न्याय व्यवस्थापन गर्न तीन वर्षअघि दुई आयोग गठन हुँदा द्वन्द्वपीडित खुसी थिए । न्याय खोजीमा वर्षांै भौंतारिएका उनीहरूमा आठ वर्ष ढिलो गरी गठित सत्यनिरुपण र बेपत्ता व्यक्ति छानबिन आयोगप्रति ठूलो भरोसा थियो । तर, अहिले यी दुवै आयोग असफल हुने संकेतले पीडितमा निराशा छाएको छ ।हामीमा निराशा र आक्रोश एकैसाथ बढेको छ, द्वन्द्वपीडित शीतलसिंह राठौर भन्छिन्, हामीमाथि भएको ज्यादती र दमनको जवाफ कसले दिने ? उनका पति चन्द्रप्रसादसिंह राठौरलाई २०६१ फागुन १३ गते माओवादीले घरैमा आएर गोली हानी हत्या गरेका थिए । बिहान आठ बजेको थियो, उहाँ नुहाउन भनेर घरअगाडि धारामा निक्लनुभयो, म भित्र चिया पकाउँदै थिएँ, शीतल सम्झन्छिन्, अकस्मात् गोली चलेको आवाज आयो, के भएछ भनेर हेर्न आउँदा त श्रीमान् ढलिरहेको देखेँ ।विश्व हिन्दु महासंघ, मेची महाकाली समन्वय समितिका संयोजकसमेत रहेका सुर्खेतका चन्द्रप्रसाद सिंहको हत्यापछि दोषीलाई कारबाही गरिपाऊँ भनी शीतलले भएजति निकायमा उजुरी दिइन् । धेरै ठाउँ धाइन् । गएको वर्ष सुर्खेतस्थित शान्ति समितिको कार्यालय पुगेर सत्यनिरुपण तथा मेलमिलाप आयोगमा पनि उजुरी दर्ता गराइन् । उजुरी गरेको वर्षदिन नाघिसक्यो तर आजसम्म कोही सोधखोज गर्न आएको छैन, आफूजस्तै द्वन्द्वपीडित एकल महिलाको समूहकी अध्यक्षसमेत रहेकी शीतल भन्छिन्, अबको केही महिनापछि आयोगको म्यादै सकिनेछ, हामी पीडितले न्याय कहिले पाउने ?मुलुकमा संक्रमणकालीन न्याय व्यवस्था असफल भएको भन्दै पीडितहरू विकल्पको खोजीमा छन् । हामी अन्तर्राष्ट्रिय फौजदारी अदालतदेखि संयुक्त राष्ट्रसंघको ढोकासम्म घचघच्याउन पछि पर्नेछैनौं, शीतलले भनिन्, न्याय हामीलाई चाहिन्छचाहिन्छ । आफ्नै देशमा न्याय पाइयोस् भन्ने चाहना भए पनि त्यो हुने संकेतसमेत नदेखिनु दुर्भाग्यपूर्ण भएको द्वन्द्वपीडितहरूको छाता संगठन द्वन्द्वपीडित साझा चौतारी का अध्यक्ष सुमन अधिकारीले बताए । सकेसम्म विदेशी अड्डा अदालत र निकायमा जान नपरोस् भन्ने हाम्रो चाहना हो, उनले भने, त्यो अवस्था आउनु देशकै मर्यादाका लागि पनि राम्रो होइन ।बेपत्ता व्यक्तिको छानबिन, सत्यनिरुपण तथा मेलमिलाप आयोग ऐन २०७१ जारी भएपछि अधिकारीलगायत २ सय ३४ पीडितले त्यसका प्रावधान संशोधन हुनुपर्ने माग गर्दै सर्वाेच्च अदालतमा रिट दायर गरेका थिए । मेलमिलापका नाममा गम्भीर मानव अधिकार उल्लंघन घटनाका दोषीलाई आममाफी दिने प्रावधान ऐनमा रहेको भन्दै त्यसलाई खारेज गर्नुपर्ने पीडितको माग थियो । त्यसमाथि सुनुवाइ गर्दै त्यसै वर्ष फागुनमा सर्वाेच्च अदालतले हत्या, अपहरण, बलात्कारलगायत गम्भीर मानव अधिकार उल्लंघनका घटनामा आममाफी हुन नसक्ने र पीडितको अनुमतिबिना कुनै पनि मुद्दामा मेलमिलापसमेत गर्न नपाइने ठहर गर्दै ऐनका प्रावधान संशोधन गर्न सरकारलाई आदेश दिएको थियो । तर, हालसम्म पनि त्यो संशोधन भएको छैन, अर्का द्वन्द्वपीडित फणिन्द्र लुइँटेलले भने, यो हामी पीडितलाई न्याय नदिलाउने खेल हो । सरकारले न्याय नदिए पनि आफूहरू पछि नहट्ने उनीहरूको अठोट छ । सरकार र आयोग कहिले के भनेर टार्छ, कहिले के, अर्की द्वन्द्वपीडित गीता रसाइली भन्छिन्, यसले हामीलाई अलमलमा पारिरहेको छ, यहाँ न्याय नमिले अन्तर्राष्ट्रिय निकाय गुहार्नुपर्छ ।"
नयाँ ३ पुल बने,काठमाडौं (कास) जिल्ला समन्वय समितिले आव ०७३७४ मा काठमाडौंमा दुई झोलुंगे पुलसहित तीन नदीमा पुल निर्माण गरिएको जनाएको छ । काठमाडौं महानगरपालिका १३ र २० जोड्ने गरी विष्णुमती नदीमा ३२ मिटरको ट्रस ब्रिज निर्माण गरिएको छ । उपभोक्ता समितिको १ लाख ५० हजार ९ सय ३७ रुपैयाँसहित २६ लाख २६ हजार ४ सय ६० रुपैयाँको लागतमा उक्त पुल निर्माण भएको हो ।शंखरापुर नगरपालिकाको नाङ्लेभारेमा काभ्रे जिल्ला जोड्ने ८९ मिटरको झोलुंगे पुल निर्माण भएको छ । उपभोक्ता समितिको १ लाख ५६ हजार ७ सय ४५ सहित पुलको कुल निर्माण लागत २९ लाख २ हजार २ सय २६ रुपैयाँ रहेको जिससले बताएको छ । यसैगरी अर्को झोलुंगे पुल कीर्तिपुरको मा:क्वा:चा र चन्द्रागिरि नगरपालिकाको नैकाप जोड्ने गरी निर्माण भएको छ । झन्डै साढे २३ लाखको लागतमा निर्माण सम्पन्न भएको उक्त पुलको लम्बाइ ९३ मिटर छ ।
माओवादी केन्द्रका उम्मेदवार सिफारिस,"भक्तपुर (कास) प्रदेश र प्रतिनिधिसभा निर्वाचनका लागि माओवादी केन्द्रले भक्तपुरका आकांक्षी उम्मेदवारको नाम सिफारिस गरेको छ । केन्द्रले भक्तपुर निर्वाचन क्षेत्र नं १ मा प्रतिनिधिसभा प्रत्यक्षतर्फ पार्टीका जिल्ला संयोजक डीपी ढकाल र सहसंयोजक सुरेश न्यौपानेको नाम सिफारिस गरेको जनाएको छ । क्षेत्र नं २ को प्रतिनिधिसभा प्रत्यक्षतर्फ जुजुभाइ राजथला र ओम वाग्लेको नाम सिफारिस गरेको छ । यता प्रदेशसभातर्फ क्षेत्र नं १ अन्तर्गत प्रदेश निर्वाचन क्षेत्र नं १ मा प्रत्यक्षतर्फ मिलन सुवाल, सुनिल बासु गोठे, साजन सिजापति र तुलसीभक्त सुवालको नाम सिफारिस गरेको छ । जिल्लाको निर्वाचन क्षेत्र नं २ अन्तर्गत प्रदेश नं २ मा दिलिपकुमार प्रजापति, कृष्णलाल गोजा श्रेष्ठ र बालकृष्ण दुगुको नाम सिफारिस गरेको माओवादी केन्द्र जिल्ला कमिटी भक्तपुरले जनाएको छ ।प्रदेशसभा निर्वाचन क्षेत्र नं२ अन्तर्गत प्रदेश नं १ मा राजेन्द्र कार्की, सानुकान्छा आलेमगर, दीपक न्यौपाने र प्रदेश नं २ मा सुदर्शन पराजुली, रामशरण दाहाल, शंकर पोखरेल र कान्छा तामाङको नाम सिफारिस भएको कमिटीले जानकारी दिएको छ ।प्रतिनिधिसभा र प्रदेशसभाको समानुपातिकतर्फ भने देवेन्द्र श्रेष्ठ, उर्मिला श्रेष्ठ, ओमचरण अमात्य, उमा कपाली, भावना श्रेष्ठ, कृष्णहरि सैजु, विरु तामाङ सुदीप, राजकुमार हेङमाङ, बविता प्रजापति, सरिता सुवाल, सुचित्रा श्रेष्ठ, शान्तराम भट्टराई, दिलकृष्ण श्रेष्ठ, अञ्जु न्यौपाने लगायतको नाम सिफारिस भएको छ । उम्मेदवारीका लागि आकांक्षीको नाम पार्टीको केन्द्रमा पेस गरे पनि बाम तालमेलअनुसार शीर्षस्थ तहबाट गरिने निर्णय नै अन्तिम हुने जिल्ला संयोजक डीपी ढकालले बताए ।"
१४ वर्षपछि अभियुक्त पक्राउ,काठमाडौं (कास) नेपाल प्रहरीको केन्द्रीय अनुसन्धान ब्युरोले कर्तव्य ज्यान मुद्दाका दुई फरकफरक अभियुक्तलाई १४ र ७ वर्षपछि पक्राउ गरेको छ । २०६० फागुन १३ गते गोकर्णेश्वर नगरपालिका ५ का रोशनकुमार आलेमगरको हत्या गरी फरार रहेका डुकुचा र दीपेन्द्र भन्ने दिपेन श्रेष्ठलाई ब्युरोले पक्राउ गरेको हो । त्यस्तै २०६६ कात्तिक २२ गते आगो लगाई आफ्नै श्रीमती नम्रता रोक्काको हत्या गर्ने संकेत भन्ने सुक्रितमान श्रेष्ठ पनि पक्राउ परेका छन् । श्रेष्ठलाई आवश्यक कानुनी कारबाहीका लागि काठमाडौं जिल्ला अदालतमा पेस गरिएको छ भने श्रीमती हत्याका दोषी सुक्रितमानलाई महानगरीय प्रहरी वृत्त गौशालामा बुझाइएको छ ।
अफिम र चरेससहित पक्राउ,काठमाडौं (कास) नेपाल प्रहरीको लागूऔषध नियन्त्रण ब्युरोले १ किलो अफिम र १२ किलो चरेससहित २ जनालाई राजधानीबाट पक्राउ गरेको छ । धादिङ किरानचोक गाउँपालिका ८ धिरखर्कका दर्जबहादुर तामाङ र मकवानपुर राक्सिराङ गाउँपालिका २ का राजकुमार मोक्तानलाई प्रहरीले पक्राउ गरेको हो । प्रहरीका अनुसार तामाङ र मोक्तानको सम्र्पक भारतको जेलमा लागूऔषधको आरोपमा सजाय काटिरहेको व्यक्तिसँग छ । भारतीय जेलमा रहेका तिनै व्यक्तिको मागका आधारमा उनीहरूले लागूऔषध भारत पुर्याउने गरेको प्रहरीले बताएको छ । उनीहरूको साथबाट ५८ हजार भारु र ७ हजार नेपाली रुपैयाँसमेत बरामद भएको प्रहरीले जनाएको छ ।
राष्ट्रिय अभिलेखालयको स्वर्ण महोत्सव,"काठमाडौं (कास) राष्ट्रिय अभिलेखालयले पचासौं वर्षमा प्रवेश गरेको उपलक्ष्यमा स्वर्णमहोत्सव गरेको छ । महोत्वसको उद्घाटन गर्दै प्रधानमन्त्री शेरबहादुर देउवाले मंगलबार अभिलेखालयलाई व्यवस्थित गरी नेपालको राष्ट्रिय हितमा प्रयोग गर्नुपर्ने बताए । यसको विकासका लागि सरकार सहयोग गर्न तयार छ, देउवाले भने, यसलाई राष्ट्रिय अनुसन्धान केन्द्रका रूपमा विकास गर्दै जानुस् । २०२४ सालमा स्थापना अभिलेखालयमा आठौं शताब्दीदेखि शाहकालसम्मका अभिलेख राखिएका छन् । यहाँ हस्तलिखित, ताडपत्र, भोजपत्रलगायत तीस हजारभन्दा बढी ग्रन्थ संग्रहित छन् । जर्मनीको ओरियन्टल सोसाइटीले झन्डै तीस वर्ष लगाएर यहाँका ग्रन्थ माइक्रो फिलिङ गरेको छ । यहाँका अभिलेख डिजिटल र ओरिजिनियल दुवै हेर्न पाइन्छ ।"
मेडिकल डाइरेक्टरमा डाश्रेष्ठ,भक्तपुर (कास) भक्तपुर क्यान्सर अस्पतालका कन्सल्टेन्ट सर्जिकल अन्कोलोजिस्ट डा ऋषिकेशनारायण श्रेष्ठलाई मेडिकल डाइरेक्टर पदमा नियुक्ति गरिएको छ । अस्पताल व्यवस्थापन समितिले निर्वतमान मेडिकल डाइरेक्टर डा प्रकाशराज न्यौपानेलाई बिदाइ गरी एक समारोहका बीच डा श्रेष्ठलाई पद बहाली गराएको हो । डा न्यौपाने अस्पतालको मेडिकल डाइरेक्टर पदबाट बिदाइ भए तापनि अस्पतालमा सर्जिकल विभाग प्रमुखको सेवामा रहने जनाएको छ ।
टिकट फुत्काउन दलबलसहित राजधानी,"सिन्धुलीबाट तीन मुख्य दलले उम्मेदवारको नाम सिफारिस गरेका छन् । सर्वसम्मत हुन नसकेका स्थानमा तीन जनासम्म सिफारिस गरिएका छन् । तीनै दलले प्रतिनिधिसभातर्फ क्षेत्र २ मा सर्वसम्मत नाम छानेका छन् । कांग्रेसले पुराना एवं प्रभावशाली नेता नरेन्द्रजंग थापा, माओवादी केन्द्रले पूर्वमन्त्री हरिबोल गजुरेल र एमालेले पूर्वजिविस सदस्य रामकृष्ण श्रेष्ठलाई उठाउन सर्वसम्मति जुटाएका हुन् । वाम गठबन्धनबाट पूर्वमन्त्री गजुरेल उम्मेदवार बन्ने निश्चित भएकाले श्रेष्ठको सिफारिस अल्पकालीन रहेको स्थानीय नेता कार्यकर्ताको बुझाइ छ । क्षेत्र नं २ को प्रदेश क मा माओवादी केन्द्रबाहेक अन्य दलले सर्वसम्मत नाम छान्न नसकेपछि प्राथमिकतामा राखेर केन्द्रमा सिफारिस गरिएको छ । कांग्रेसले माणिक ढकाल, बिजुला बर्मा र कृष्णप्रसाद दाहाल, एमालेले विनोद खड्का, केशव देवकोटा र पार्वती भट्टराई तथा माओवादी केन्द्रले राजन दाहाललाई सिफारिस गरेका छन् । एमालेमा आकांक्षी धेरै भएपछि चुनावै गरिएको थियो । २ को प्रदेश ख मा कांग्रेसले छत्र बम्जन, कान्छामान वल, नवराज श्रेष्ठ, एमालेले सूर्य पाख्रिन, माओवादीले बुद्धिमान माझी, रामकुमार पौडेल, बुद्धि माझीको नाम केन्द्रमा सिफारिस गरेको छ । क्षेत्र नं १ को संघतर्फ माओवादी केन्द्रका उम्मेदवार मात्र सर्वसम्मत भएका छन् । १ मा कांग्रेसले जिल्ला पार्टी सभापति उज्ज्वल बराल, वर्तमान सांसद मोहन बराल र प्रेमचन्द्र दाहाल, एमालेले पार्टी अध्यक्ष प्रदीप कटुवाल र सांसद गणेश पहाडीको नाम पठाएको छ । माओवादी केन्द्रले रुद्रबहादुर ठाडामगरको नाम सिफारिस गरेको छ । यद्यपि उक्त क्षेत्र वाम गठबन्धनमा एमालेकै भागमा पर्ने निश्चितजस्तै छ । क्षेत्र नं १ को प्रदेश क मा कांग्रेसका गंगा गिरी, एमालेका लक्ष्मण कार्की र माओवादी केन्द्रका विसमलाल अधिकारी दनुवार, डम्बर कार्की, घनश्याम बस्नेत र ख मा कांग्रेस केन्द्रीय सदस्य श्याम घिमिरे, शरद आचार्य, एमालेबाट रामकुमार कार्की र माओवादी केन्द्रबाट गम्भीरसिं तामाङ, डम्बरकुमारी गुरुङ र मुरारी भण्डारीको नाम पठाइएको छ ।"
पुरानैलाई प्राथमिकता,पर्साको वीरगन्ज महानगरपालिका कार्यालयका वरिष्ठ अधिकृत शम्भुप्रसाद गुप्ताले राजीनामा दिएका छन् । नगरप्रमुखलाई बुझाएको निवेदनमा उनले अगामी दिनमा दलीय राजनीतिका माध्यमले समाज सेवा गर्ने चाहना भएकाले राजीनामा स्वीकृत गर्न आग्रहसमेत गरेका छन् । स्रोतका अनुसार गुप्ताले संघीय समाजवादी फोरम र राष्ट्रिय जनता पार्टीको गठबन्धनबाट पर्सा क्षेत्र नम्बर १ ख को टिकट पाउने पक्का भएपछि राजीनामा दिएका हुन् ।
असुरक्षाको विस्तार,"नेपाल निर्माण व्यवसायी महासंघका अध्यक्ष शरदकुमार गौचनको राजधानीमा दिनदहाडै गोली हानी हत्या भएको घटनाले खासगरी व्यवसायीहरूमा असुरक्षाभाव पैदा गरेको छ । करिब तीन दशकदेखि निर्माण व्यवसायमा संलग्न गौचनको हत्या रकम असुलीसँग जोडिएको अनुमान गरिएको छ । घटनालगत्तै अरू निर्माण व्यवसायीलाई पनि अज्ञात नम्बरबाट फोन गरेर धम्कीसहित रकम मागिएबाट यति बेला अवैध असुली गर्ने गिरोहको सक्रियता बढेको सहजै बुझ्न सकिन्छ । यो घटनाले राज्यको सुरक्षा व्यवस्थामाथि प्रश्न पनि उठाइदिएको छ । गौचनको हत्यामा संलग्न व्यक्तिहरू पत्ता लगाउन र कारबाही गर्न सुरक्षा निकाय असफल भयो भने त्यस्ता गिरोहको मनोबल बढ्ने र थप अरू प्रताडित हुने जोखिमसमेत छ । शान्तिनगरस्थित घरबाट गाडी चढेर करिब दुई सय मिटर अघि बढेका बेला सोमबार अपराह्न गौचनको गोली हानी हत्या गरिएको थियो । इँटा प्रहार गरेपछि चालकले गाडीको गति कम गरेको मौकामा गौचनको छाती र पेटमा तीन गोली प्रहार गरेको पाइएको छ । घटनास्थल र आक्रमणको शैलीले लामो तयारी गरेर अनुभवी व्यक्तिले हत्या गरेको अनुमान गर्न सकिन्छ । यस्तै घटना राजधानीमा पाँच वर्षअघि पनि भएको थियो । २०६९ जेठ १८ मा मोटर चढेर सर्वोच्च अदालत जाँदै गरेका तत्कालीन न्यायाधीश रणबहादुर बममाथि मोटरसाइकलमा सवार व्यक्तिले गोली चलाएका थिए । लामो समयको अनुसन्धान र कसरतपछि बमको हत्यामा संलग्नलाई पत्ता लगाएर कारबाही गर्न प्रहरी सफल भएको थियो । अहिले पनि प्रहरीको त्यस्तै कार्यकुशलताको खाँचो छ । राज्यको सुरक्षा व्यवस्था फितलो रहेका बेला आपराधिक गिरोहको सक्रियता बढ्ने गर्छ । सोमबार नै काठमाडौंको म्हैपीबाट बन्दुक र गोलीसहित तीन जना र यही असोज ६ गते काठमाडौंको पेप्सीकोलामा पनि बन्दुकसहित अर्का व्यक्ति पक्राउ पर्नुले आपराधिक क्रियाकलापमा संलग्नहरू सल्बलाएको देखाउँछ । साउन अन्तिम साता ललितपुरको कुसुन्तीमा एक जना लागूऔषध कारोबारीसँग प्रहरीको फाइरिङ चलेको थियो र उनको साथबाट दुइटा पेस्तोल बरामद भएको थियो । यी घटनाक्रमले राजधानीमा अवैध हतियारको बिगबिगी बढेको देखिन्छ । हतियार सहज उपलब्ध हुनु भनेको राज्यको सुरक्षा संयन्त्र फितलो बन्नु हो । हतियारमा सहज पहुँचले अपराधकर्म बढाउँछ । त्यसैले सरकारले यी घटनाक्रमलाई गम्भीर रूपमा लिएर सुरक्षा योजना निर्माण तथा कार्यान्वयन गर्नुपर्छ । संघीय संसद् र प्रदेशसभाको निर्वाचन नजिकिएका बेला निर्माण व्यवसायीहरूकै अगुवाको हत्या भएको छ । सरकारले भरपर्दो सुरक्षाको प्रत्याभूति गराउन सकेन पनि आम नागरिकमा त्रास पैदा हुन्छ र निर्वाचन प्रभावित हुने कारणसमेत त्यो बन्न सक्छ । घटनाको वस्तुस्थिति हेर्दा गौचनमाथि ज्यानको धम्की केही दिन अघिबाटै आएको अनुमान गर्न सकिन्छ । घटनालगत्तै अरू निर्माण व्यवसायीलाई फोनमार्फत रकम माग्दै धम्की आउनुले पनि त्यसको संकेत गर्छ । व्यवसायीले असुरक्षाको विषयमा सुरक्षा निकायलाई जानकारी गराएको खुलेको छैन । सुरक्षा निकायमाथि विश्वास नभएर वा धम्कीलाई सामान्य रूपमा लिएर जानकारी नगराएको पनि हुन सक्छ । गुन्डागर्दी, अवैध असुलीजस्ता आपराधिक क्रियाकलापमा संलग्न अधिकांश व्यक्तिलाई राजनीतिक दलनेताको संरक्षण रहने भएकाले पनि धम्कीकै भरमा उजुरी गर्न हच्किने प्रवृत्ति पनि छ । राजनीतिक दल तथा तिनका नेताले अपराधकर्ममा लागेका व्यक्तिहरूलाई संरक्षण गर्नुको साटो कारबाहीका लागि राज्यलाई सहयोग गर्ने थितिमात्र बस्न सके पनि आपराधिक क्रियाकलाप न्यूनीकरण हुन सक्छ । गौचनको हत्यापछि निर्माण व्यवसायी महासंघले हत्यारा पत्ता नलागेसम्म देशैभर काम रोक्ने घोषणा गरेको छ । यसबाट विकासनिर्माण कार्य मुलुकभर प्रभावित हुने देखिएको छ । सुरक्षा संयन्त्रले घटनामा संलग्न व्यक्ति पहिचानका लागि अनुसन्धानलाई तीव्रताका साथ अघि बढाउनुपर्छ र अपराधी उम्कनु पनि हुँदैन । र, सबै नागरिकलाई सुरक्षाको प्रत्याभूति दिलाउँदै यस्तो घटना नदोहोरिने वातावरण तयार गर्नुपर्छ ।"
कांग्रेसका निम्ति अवसर,"स्थानीय तहको निर्वाचनमा नेपाली कांग्रेससँग सहकार्य गरेको माओवादी केन्द्रले निर्वाचनको अन्तिम परिणाम आइसक्दानसक्दै प्रतिपक्ष दल एमालेसँग गरेको चुनावी तालमेल र एकता अभियानले लोकतन्त्रवादीहरूको मनमा चिसो पस्नु स्वाभाविक हो । तर कम्युनिस्ट पार्टीहरूको यो अभियानले कांग्रेसको भविष्यमाथि जुन टिकाटिप्पणी र आशंका बाहिर आएका छन्, त्यो औचित्यहीन छ । यो कम्युनिस्ट तालमेलले मुखैमा आएको संघ (केन्द्र) र प्रदेश निर्वाचनको परिणामलाई केही असर गर्ला, तर जुन प्रकारले डर र त्रासको वातावरण सिर्जना भएको छ, त्यसबाट कांग्रेस र गैरकम्युनिस्ट दलहरू मुक्त हुनुपर्छ । अहिलेको वाम एकता हतारमा आकस्मिक रूपमा आएको होइन । विगत १० वर्षदेखिको गृहकार्यको परिणाम हो यो । संविधानसभाबाट संविधान घोषणा भएर देश राजनीतिक स्थायित्व र आर्थिक रूपान्तरणको संघारमा उभिएको र जनआन्दोलन२ बाट प्राप्त उपलब्धिहरू विस्तारै संस्थागत हुने प्रक्रियामै रहेको समयमा कतै मुलुकलाई पुरानै अवस्थामा लैजाने षडयन्त्रस्वरूप यो वाम एकता भएको त होइन ? विभिन्न कालखण्डमा भएका आन्दोलनका उपलब्धिलाई संस्थागत हुन नदिएर देशलाई पुन: द्वन्द्वतर्फ धकेल्न त यो भइरहेको छैन ? भन्ने गम्भीर आशंका भने साँच्चै पैदा भएका छन् । यो वाम एकता राष्ट्रियता, सार्वभौमसत्ता र लोकतन्त्रको खिलापमा भने छ । सपनाको व्यापार गर्दै षडयन्त्र र अति राष्ट्रवादको आडमा गरिने राजनीतिले मुलुकलाई कहाँ पुर्याउँछ ? साम्यवादी व्यवस्था स्थापित गर्ने उद्घोषसाथ भएको चुनावी तालमेल र वाम एकताले लोकतन्त्र कमजोर बनाउने र देशलाई अन्धकारमा धकेल्ने निश्चित छ । कम्युनिस्टहरू एकातिर साम्यवादको र अर्कोतर्फ विकास र समृद्धिको कुरा गर्नुहुन्छ । योभन्दा ठूलो झुट के हुनसक्छ ? साम्यवादी मुलुकहरू कहाँ विकास भएको छ ? कुनचाहिँ साम्यवादी मुलुक समृद्धिको बाटोमा लागेको छ ? साम्यवाद गरिबीमा मौलाउने व्यवस्था हो । त्यसकारण साम्यवादी व्यवस्थामा विकास र समृद्धिको प्रसंगसमेत उठ्दैन । नेपाली जनताको आँखामा धुलो छरेर गरिने कम्युनिस्ट राजनीति कति दिन टिक्छ भन्ने कुरा समयले बताउँछ । हाम्रो मुलुकले साम्यवादी व्यवस्था थेग्न सक्दैन र जनताले कुनै पनि प्रकारको निरङ्कुशता स्वीकार्दैनन् । वामपन्थीहरू आफ्नै घर जलाएर खरानीको व्यापार गर्न रमाउने जमात हो । त्यसकारण वाम एकताका नाममा जुन सपना बाँडिएको छ, त्यो जनताले पूरा हुन दिँदैनन् । किनकि जनता लोकतान्त्रिक छन् । लोकतन्त्रमा मात्रै विकास र प्रगति सम्भव छ र साम्यवादी व्यवस्थामा विकास हुनसक्दैन भन्ने कुरा सबैले राम्रोसँग बुझेका छन् । अर्कोतर्फ यो वाम एकताले देशको भूराजनीतिक अवस्थालाई पनि लक्षित गरेको छ । वाम एकताले संस्थागत रूप लिने हो भने नेपालको भूराजनीतिक अवस्थालाई पनि खलल पार्नेे निश्चित छ । वाम एकताले राष्ट्रियता र सार्वभौमिकतालाई कमजोर पार्ने काम गरेको छ । यसले नेपाली कांग्रेसको सिट आसन्न निर्वाचनमा कम आउला र सत्ताबाट बाहिर बस्नुपर्ला भन्ने चिन्ता कांग्रेसलाई पटक्कै छैन । तर जसरी घटना भइरहेका छन्, त्यसले देशको अस्तित्व र लोकतन्त्रको भविष्य खतरामा पर्ला कि भन्ने चिन्ता हो, नेपाली कांग्रेसलाई । इतिहासका हरेक कालखण्डमा मुलुकका निम्ति आएका संक्रमणकाल र चुनौतीको सामना कांग्रेसले गर्दै आएको हो । अतिवादीहरूको चंगुलमा देशलाई जान नदिएर राष्ट्रियता र सार्वभौमिकताको रक्षार्थ कांग्रेस नै उभिएको हो । र सबै प्रकारका चुनौतीका सामना कांग्रेसले नै गरेको हो ।पछिल्लो घटना नेपाली कांग्रेसप्रति भन्दा पनि देश र लोकतन्त्रप्रति लक्षित छ । राष्ट्रिय राजनीतिमा जब कांग्रेस कमजोर बन्छ, तब लोकतन्त्र कमजोर बन्छ । जब लोकतन्त्र कमजोर हुन्छ, तब राष्ट्रियता कमजोर बन्छ । स्थानीय निर्वाचनपछि विस्तारै संघीयता कार्यान्वयनको चरणमा प्रवेश गरेको छ । देश नवनिर्माणको बाटोमा प्रवेश गर्ने तरखरमा छ । मुलुक रूपान्तरणको यो महत्त्वपूर्ण समयमा भएको राजनीतिक उतारचढावले पुन: एकपटक अन्योल सिर्जना गरेको छ र देशलाई चुनौतीपूर्ण अवस्थामा उभ्याएको छ । सबै प्रकारका चुनौतीले समस्यामात्रै लिएर आएको हुँदैन । अवसर पनि ल्याएको हुन्छ । नेपाली कांग्रेसले यो चुनौतीलाई अवसरका रूपमा लिनुपर्छ । आफूलाई जिम्मेवार र परिपक्व रूपमा उभ्याएर सबै लोकतन्त्रवादी शक्तिलाई एउटै मोर्चामा समाहित गराउँदै त्यसको नेतृत्व गर्नुपर्छ ।नेपाली कांग्रेसको शत्रु अरू कोही होइन । कांग्रेस नै कांग्रेसको मुख्य शत्रु हो । नेपाली कांग्रेस एकढिक्का भएर उभिने हो भने कसैले पनि उसलाई हराउन सक्दैन । समस्या हामीभित्रै छ । पार्टीभित्र एउटाले अर्काको अस्तित्व स्वीकार नगर्ने परिपाटीले हामीलाई गाँजेको छ । कांग्रेस घरेलु समस्याबाट बाहिर निस्केर राष्ट्रिय राजनीतिको मियो बन्नुपर्छ । गुटबन्दी र भागबन्डाको घेराबाट मुक्त भएर कांग्रेसका शीर्षनेताहरू बाहिर निस्कने हो भने जस्तोसुकै ठूलो शक्तिले पनि कांग्रेसलाई हल्लाउन सक्दैन । पार्टीभित्र नीतिगत असहमति केही छैन, मात्र भागबन्डा र गुट हो । तेरो र मेरोको भावना त्यागेर फराकिलो छाती पारेर हिँडेमात्र देशका सिर्जित सबै समस्याबाट मुक्ति पाउन सकिन्छ । परिस्थितिले हामीलाई केन्द्र र प्रदेशको निर्वाचनको मुखैमा पुर्याएको छ । यो निर्वाचनको टिकट वितरणमा गुटको छाया देखिनु हँुदैन । वरिष्ठता, क्रियाशीलता, निरन्तरता, लोकप्रियता र योग्यताका आधारमा जित्न सक्ने व्यक्तिलाई मात्रै टिकट वितरण गरिनुपर्छ । यो हुनसक्यो भने वाम एकताले नेपाली कांग्रेसलाई त्यति ठूलो असर गर्दैन । हामी अहिले सिँगौरी खेल्ने र बदलाको राजनीतिमा जानुभन्दा आफूलाई पूर्णरूपले रूपान्तरण गर्नु अनिवार्य छ । माओवादी केन्द्रले अहिले दोहोरो भूमिका खेलिरहेको छ । चुनावी तालमेल र वाम एकताको कुरा गरेकै दिन नैतिकताको आधारमा सरकारबाट राजीनामा दिनुपथ्र्यो । एकातिर सत्तामा बसिरहने अर्कोतर्फ प्रमुख प्रतिपक्ष दलसँग एकताको प्रक्रिया अगाडि बढाउने यो कस्तो राजनीति हो ? यस्तो परिस्थितिमा सरकारको नेतृत्व गरिरहेका प्रधानमन्त्रीले तत्कालै माओवादी केन्द्रका मन्त्रीहरूलाई हटाउनुपर्छ र सरकार पुनर्गठन गर्नुपर्छ । १२ बुँदे सहमतिमार्फत अगाडि बढेको शान्ति प्रक्रिया अझै टुंगोमा पुगेको छैन । द्वन्द्वका अवशेषहरू अझै बाँकी छन् । द्वन्द्व पीडितहरूको उचित सुनुवाइ भएको छैन । सत्यनिरूपण तथा मेलमिलाप आयोग र बेपता पारिएका व्यक्तिको छानबिन गर्न गठित बेपता आयोगले आफ्ना काम गरिरहेका छन् । शान्ति प्रक्रियामा यी दुई अत्यन्तै महत्त्वपूर्ण र संवेदनशील विषय हुन् । पीडितहरू हत्या, हिंसा र द्वन्द्वको हिसाबकिताब मागिरहेका छन् । यस विषयमा माओवादी केन्द्र थप जिम्मेवार र संवेदनशील बन्नुपर्ने हो, तर शान्ति प्रक्रियाका सवालमा ऊ सबैभन्दा गैरजिम्मेवार देखियो । कतै शान्ति प्रक्रिया बीचैमा अवरुद्ध भयो भने त्यसबाट उत्पन्न क्षतिको सामना कसरी गर्ने भन्ने विषयमा कांग्रेस चिन्तित छ । शान्ति प्रक्रियाको नेतृत्वकर्ता दल कांग्रेस बिना अवरोध टुंगोमा पुर्याउन चाहन्छ ।अत: आफैमा अस्पष्ट र उकुसमुकुस हुन थालिसकेको वाम एकता मुलुक, राष्ट्रियता, सार्वभौमिकता र लोकतन्त्रको खिलापमा छ भन्ने कुरा देशभरका जनतासामु पुर्याउन सक्नुपर्छ । कम्युनिस्टहरू सपनाका व्यापारी हुन्, यिनबाट मुलुकको हित हुनसक्दैन भन्ने कुरा बुझ्न र जनतालाई बुझाउन सक्नुपर्छ । वाम एकता र उनीहरूको चुनावी तालमेललाई सामान्य रूपमा लिँदै घरेलु समस्याको घेराबाट बाहिर निस्केर कांग्रेसले मुलुकमा क्रियाशील लोकतान्त्रिक शक्तिहरूको समेत नेतृत्व गरेर अगाडि जानसक्ने ताकत देखाउन सक्नुपर्छ । नेपाली कांग्रेस राष्ट्रिय राजनीतिको मियो बनेर देशको सुदूर भविष्यको गन्तव्यको यात्रा तय गर्नुपर्छ र अहिलेको चुनौतीलाई एउटा सुन्दर अवसरका रूपमा लिँदै सबै लोकतान्त्रिक शक्तिलाई गोलबद्ध गरेर अगाडि बढ्न सक्नुपर्छ । कोइराला सांसद तथा नेपाली कांग्रेसका केन्द्रीय सदस्य हुन् ।"
कुन शक्तिले लोभ देखायो डाक्टर साबलाई ?,"नेपाल प्रहरीका डीआईजी नवराज सिलवालको राजीनामा स्वीकृत हुनपूर्व नै उनले नेकपा एमालेको टीका लगाएका छन् । नीतिगत रूपमा यो उनको नैतिक बेइमानी हो । राजनीतिबाट टाढा रहेर सत्य सेवा सुरक्षाको सपथ लिएका प्रहरीको यस्तो हर्कतले प्रहरी सेवाको विश्वसनीयता र निष्पक्षतामा निरन्तर प्रश्नचिन्ह खडा भएका छन् । आफ्नो पेसा र मर्यादालाई ख्याल गर्न नसक्ने र शून्य धैर्यता रहेका यस्ता प्रवृत्तिले कसैलाई व्यक्तिगत रूपमा अल्पकालीन हाइहाइ त मिल्ला, तर उनीहरू कार्यरत संस्थाले ठूलो क्षति ब्यहोर्नुपरेकै हुन्छ । असोज २३ गते राजधानीको मुटुमा रहेको बानेश्वरको शान्ति नगरमा दिनदहाडै निर्माण व्यवसायी महासंघका अध्यक्षको हत्या भएपछि चोकचोकमा खटिएका प्रहरीबाट चेकजाँचका नाममा नागरिकमाथि दुव्र्यवहार भएका अनेक उदाहरण हामीसंँग छन् । बितेका केही महिनामा अपराधीहरूबाट पेस्तोलको प्रयोग गर्ने क्रम बढिरहेको सन्दर्भलाई नियाल्ने हो र सुन तस्करका ठूलो घटनामा प्रहरीको संलग्नतालाई नजरअन्दाज गर्ने हो भने नेपाल प्रहरी संगठन पछिल्लो समय राजनीतिले छिन्नभिन्न भएको र आपराधिक संगठनसँंग घाँटी जोडिएको संगठनका रूपमा प्रस्तुत भएको देख्न सकिन्छ । राजनीतिक विकृतिको पाटो अलग होला, तर प्रहरी संगठनको उदासीनता र असक्षमताले समाजमा नकारात्मक प्रभाव छाडेका अनेक उदाहरण यत्रतत्र देख्न पाइन्छ । सुरक्षाका लागि हतियार राख्न पाउने कानुनले अमेरिकालाई थिलथिलो बनाइरहेको बखत नेपालमा छरपस्ट यस्ता हतियारको निर्यात कसरी भइरहेको छ भन्नेबारे अब माथिल्लो स्तरदेखि विचारविमर्श हुनु जरुरी छ । कहाँबाट आइरहेका छन्, यस्ता अवैध हतियारहरू ? सुरक्षाका लागि खटिएका प्रहरी यतिविधि हतियार भित्रिरहँदा पनि के हेरेर बसिरहेका छन् ? यसको जवाफ अब प्रहरीले दिनुपर्छ । सुरक्षाको जिम्मेवारी बोकेका प्रहरीबाट बारम्बार हुने गरेका गल्ती र कमजोरीलाई राजनीतिसंँग जोडेर हेर्नु सर्वथा गलत हुनेछ । बहालवाला डीआईजी राजीनामा स्वीकृत हुनुपूर्व राजनीतिक पार्टीमा प्रपेश गर्नु, सुन तस्करीमा प्रहरी अधिकारीको संलग्नता रहेको स्पष्ट देखिनु जसरी गलत हो, त्यसैगरी राजधानीभित्र अवैध हतियार भित्रिनु र दिनदहाडै गोली प्रहारबाट मान्छे मारिंँदा २४ घन्टासम्म त्यसको सुइँकोसम्म पत्ता नलगाउनुले रक्षकहरूको नियतमाथि प्रश्नचिन्ह खडा भएको छ । उत्तम पुडासैनी जोरपाटी, काठमाडौं"
कम्युनिस्ट एकता : कस्तो र कसरी ?,"कैयौं चुनौतीका साथ कम्युनिस्ट आन्दोलनमा एउटा ऐतिहासिक प्रक्रिया आरम्भ भइसकेको छ । सबै कम्युनिस्टहरूले यसलाई जोगाउनुपर्छ । कम्युनिस्ट आन्दोलनको एकताका आधारहरूमा सबै पार्टी सदस्यहरूलाई एकताबद्ध पार्नुपर्छ । उनीहरूलाई भन्नुपर्छ : हामीमाथि हाम्रो इतिहासका चिहानले शासन गर्ने होइन, भविष्यले इतिहासमाथि शासन गर्नुपर्छ । अझै पनि मौका छ । निर्वाचनको संयुक्त घोषणापत्रमा एकताका ऐतिहासिक र सैद्धान्तिक आधारहरूबारे पर्याप्त व्याख्या गर्नुपर्छ । पार्टीका सबै नेताकार्यकर्ताले पालना गर्नुपर्ने आचारसंहिता जारी गर्नुपर्छ । निर्वाचनका लागि उम्मेदवारहरूको चयन राजनीतिक आधारमा गर्नुपर्छ, गुटबन्दी र स्वार्थले समाजवादतर्फ लैजाँदैनन् भन्ने कुरा स्थापित गर्नुपर्छ । केही नेताहरूमात्रै रहने संयन्त्र होइन, विभिन्न तहमा पार्टी एकताका लागि अरू संयन्त्रहरू बनाउनुपर्छ । र आज बाँचिरहेको हाम्रो पिढीले आफ्नो ऐतिहासिक दायित्व पूरा गर्नुपर्छ ।भुसाल नेकपा एमालेका उपमहासचिव हुन् ।"
गठबन्धनको गन्तव्य,"राजनीतिक स्थिरताको विश्वव्यापी मापनमा नेपाल १६२ औं स्थानमा पर्छ । नेपालभन्दा अस्थिर ३२ देश छन्, जसमा थाइल्यान्ड हुँदै इराक, सोमालिया, अफगानिस्तान, पाकिस्तान, यमन, सिरियासम्म पर्छन् । लोकतान्त्रिक वातावरण उपयोग गरिरहेको नेपाल अत्यन्त तानाशाही र अशान्त मुलुककै हैसियतमा रहिरहनु दु:खद उपलब्धि हो । यसको दोषी हाम्रो राजनीतिक संक्रमण, लोकतान्त्रिक अभ्यास, नेताहरूको पदलोलुपता र पार्टीपसल प्रमुख हुन् । बहुदलीय व्यवस्था भनेको च्याउसरी दल खोल्नु होइन । दलको पसल राखेर सत्ताको च्याँखे थापेका भरमा लोकतन्त्र मजबुत हुँदैन । ती सबै किराना पसल बन्द गरेर ठूलठूला सुपरमार्केट नबनाएसम्म नेपाली राजनीतिको कालोबजारी रोकिने हालत छैन । नेता र दलको अकासिँदो मूल्यवृद्धि नेपथ्यको राजनीतिक कालोबजारी नै हो । राजनीतिलाई विकृत बनाउने पनि यही हो । त्यसैका लागि गठबन्धन, एकीकरण, विलयदेखि प्रलयसम्म हुनु आवश्यक छ । पछिल्ला घटनाक्रमसँगै ठूलादेखि सानासम्म दलमा त्यसको भुइँचालो गइसकेको छ । ठूला दललाई आफूलाई कसरी प्रतिस्पर्धी बनाउने भन्ने चिन्ता छ भने सानालाई कता मिल्यो भने बढ्ता भाग पाइन्छ भन्ने चासो । त्यसकै मौसम सप्रिएको छ अहिले । त्यसकै ब्याड राखेर खेती सम्याउन दलहरू व्यस्त छन्, जुन नेपालका लागि सुखद संयोग हो । अस्थिरताको बादल मडारिइरहे पनि नेपाली राजनीतिक आकाशमा चाँदीको घेरासमेत नदेखिएको होइन । हामी संघीयता कार्यान्वयनको संघारमा छौं । शक्ति र सत्ताको विकेन्द्रीकरण हाम्रा नेताले चाहेरनचाहेर फुत्काइसकेका छन् । स्थानीय तह सबैभन्दा शक्तिशाली बनेको छ । त्यति धेरै अधिकार प्रत्यायोजन नगरिए पनि प्रदेशको संरचना निर्माण र कानुनी पूर्वाधारहरू तयार भइरहेका छन् । समानुपातिक समावेशिता, पिछडिएकालाई हकअधिकारका संवैधानिक एवं कानुनी व्यवस्थामा हामीले फड्को मारिरहेका छौं । नेपालले राष्ट्रपतिदेखि सभामुखसम्म महिला पाइसकेको छ । दलहरूको आन्तरिक असमावेशिता एवं पिछडिएका वर्गभित्रैका अगाडिकाले अवसर छोप्ने परिपाटी रोक्ने हो भने कागजी रूपमा नेपालीले पाएको अधिकार अनुकरणीय छ । हाम्रो संविधान संसारमै उत्कृष्टमध्ये पर्छ । आर्थिक रूपमा टाट भएरै पनि राजनीतिक प्रगतिमा संसारले हेर्ने ठाउँमा पुगेका छौं । तर पनि मुख्य समस्या राजनीतिक अस्थिरता हट्न सकेको छैन । दलहरू सत्ताकेन्द्रित भएकै छन् । वर्तमान गठबन्धनहरूलाई पनि सत्ता प्राप्तिकै गन्तव्यसम्म हेर्ने धेरै छन् । भदौमा आँखा फुटेको गोरुले सधैं हरियो देखेजस्तै हो यो । दलहरू सत्ता एवं पदलोलुप देखिँदै आएकाले यसरी अथ्र्याइएको हो । तर, सकारात्मक सोच राख्ने हो भने, प्रश्न गर्न सकिन्छ गठबन्धन सत्ताका लागि मात्र हुन्छ र ? मेलमिलापै नगर्ने हो भने हामी कसरी अघि जान सक्छौं ? संविधानले व्यवस्था गरेको संसद्को समानुपातिक प्रणालीका कारण कुनै पनि दलले एक्लै बहुमत ल्याउन वर्षौं गाह्रो छ । जबसम्म यस्तो परिणाम आइरहन्छ, पहिलोदोस्रोभन्दा तेस्रो दलको पल्ला भारी हुन्छ । उसले कहिले यताको डुंगा चढ्छ, प्वाल पार्छ, उताको चढ्छ, त्यो पनि प्वाल पार्छ, अर्कामा चढ्छ । संसद्भित्रको यो मुसो प्रवृत्तिलाई निमिट्यान्न पार्ने उपाय नै दलहरूको अग्रिम गठबन्धन र त्यसको टिकाउपन हो । चुनाव लड्नुअघि नै मिल्ने र बहुमत ल्याउने गठबन्धनले ५ वर्ष ढुक्कले शासन चलाउने हो भने मात्र स्थिरतातर्फ देशले पाइला चाल्न पाउनेछ । नपुगेको कुरा अनि पुग्नेछ । भारतमा भारतीय जनता पार्टीको नेतृत्वमा बनेको नेसनल डेमोक्रेटिक एलाइन्स (एनडीए) ले पटकपटक पूर्ण कार्यकाल शासन चलाएको छ । यसले पछिल्लो सन् २०१४ को चुनावमा लोकसभाका ५४३ सिटमध्ये ३३६ वटामा जितेको छ । नेतृत्वकर्ता भाजपाको २८२ सिट छ । गठबन्धनका कारण सत्तारुढ दलको ६१८७ प्रतिशत सांसद छन् । यो राम्रो बहुमत हो । यसका कारण उसलाई जुनसुकै निर्णय गरेर अघि बढ्न सजिलो छ । लोकसभामा साधारण बहुमत अर्थात् ५१९३ प्रतिशत भाजपा एक्लैको छ । जब कि राज्यसभामा उसको ५६ र प्रतिपक्षी कंग्रेस एक्लैको एक सिट बढी ५७ छ । फलत: सत्तारुढ गठबन्धनलाई निरन्तरताको जरुरी छ । त्यहाँ छाडेर अन्यत्र टाँसिने मुसा पनि छैनन् । किनकि, लोकसभामा कंग्रेस नेतृत्वको विपक्षी गठबन्धन युनाइटेड प्रोग्रेसिभ एलाइन्स (यूपीए) का लोकसभामा जम्माजम्मी ६३ सांसद छन् । उनीहरूसँग मुसा पस्न सक्ने डुंगै छैन । नेपालमा पनि यस्तै हुनु जरुरी छ । जुन गठबन्धनले भए पनि सुरक्षित बहुमत ल्याएर ५ वर्ष शासन चलाएको हेर्न मतदाता आतुर छन् । किनकि, नेपालमा सरदर ९ महिनामा सरकार बदलिन्छन् । सरकार फेरिएपिच्छे कर्मचारीतन्त्रमा फेरबदल हुन्छ । राजनीतिक नियुक्तिहरू भत्किन्छन् । उपल्ला पदमा पुर्याइएका पाहुना प्रमुख हरूले मन दिएर काम गर्दैनन्, बरु दामतिर मन दिन्छन् । पाहुना नै ठानेर मातहतकाले तिनलाई टेर्दैनन् । एकपछि अर्को राख्दा अनावश्यक खर्च हुन्छ । सरकार फेरिइरहँदा व्यक्ति मात्र फेरिँदैनन्, तिनका नाममा वाहियात खर्च बढ्छ । त्यो सबै जनताको करबाट जाने हो । व्यक्ति जवाफदेही नहुँदा यो अवस्था आउँछ । उदाहरणका लागि भारतस्थित राजदूत दीपकुमार उपाध्यायले सांसदमा उठ्न राजीनामा दिए । पुनर्निर्माण प्राधिकरणका प्रमुख कार्यकारी अधिकृत गोबिन्द पोखरेलले त्यसै गरे । उनीहरूलाई यतिबेला चुनाव हुने थाहा थियो । उठ्नु नै थियो भने महिरत्ते गरेर उसबेला किन पद लिनु थियो ? अरू पनि आकांक्षी थिए । तिनले मौका पाउँथे । एउटा गतिमा काम अघि बढाउँथे । कसले के गरेको छ भन्ने पत्तो पाउनै नवआगन्तुकलाई महिनौं लाग्छ, उसलाई नयाँ केही गर्ने तुजुक जाग्छ । पुराना निर्णय भत्काउँछ । अभ्यासैअभ्यासमा राज्यकोष स्वाहा हुन्छ । अस्थिरताको जड यो पनि हो । कुनै पनि महत्त्वपूर्ण पदमा नियुक्ति दिंदा अर्को अवसरका लागि बीचैमा छाडेको खण्डमा खाएकोपाएको सबै फिर्ता गर्नुपर्ने कडा सर्त नराखेसम्म नेपालजस्तो गरिब देश अघि जानै सक्दैन ।र, त्यो अवस्था आउन नदिने अर्को उपाय राजनीतिक एवं सत्ताको स्थिरता हो । त्यसका लागि गठबन्धन आवश्यक छ । जित्न मात्र होइन, राजनीतिकलाई दिगो बनाउन पनि । चाहे बनिसकेको बामगठबन्धन होस्, वा बन्ने तरखरको लोकतान्त्रिक, कुनै एउटा पल्ला भारी हुनैपर्छ । चाकाचुली खेलेजसरी देश धेरै वर्ष हल्लिइसक्यो । अब भने स्थिर बन्न सक्नुपर्छ । सके त दलहरू एकीकरण र बिलय भएर दुइटा बन्नु सर्वथा राम्रो हो । अमेरिकामा दुई दलले पुगेको छ, हामीकहाँ बग्रेल्ती किन चाहियो ? त्यसैले दुवै गठबन्धन त्यहाँसम्म पुगुन्, कम्तीमा एउटाले एकमना सरकार बनाओस्, पाँच वर्ष शासन गरोस् । र, पार्टीपसलहरू पनि बन्द गराओस् ।"
काममा फर्किए चिकित्सक,"धरान (कास) बीपी कोइराला स्वास्थ्य विज्ञान प्रतिष्ठानका सबै चिकित्सक मंगलबार मध्याह्नबाट काममा फर्किएका छन् । बिरामीका आफन्तले हातपात गरेको विरोधमा ओपीडी र वार्ड बहिष्कार गरी स्वास्थ्यकर्मी आन्दोलनमा उत्रिएका थिए । प्रतिष्ठानको व्यवस्थापन पक्ष, आवासीय चिकित्सक र मेडिकल डेन्टल फ्याकल्टी वेलफेयर सोसाइटी नेपाल मेडिकल एसोसिएसन धरानबीच सातबुँदे सहमतिपछि चिकित्सकहरू ओपीडी र वार्डको काममा फर्केको जुनियर रेसिडेन्ट वेल्फेयर सोसाइटीका सचिव डा रोशन पराजुलीले बताए । चिकित्सक र प्रतिष्ठान व्यवस्थापन पक्षबीच भएको वार्तापछि चिकित्सकमाथि हातपात गर्ने व्यक्तिलाई प्रहरीले पक्राउ गरेको बताए पनि परिचय नखुलाएकाले परिचय र कसुर खुल्ने गरी सार्वजनिक गर्नुपर्ने, प्रतिष्ठानमा कार्यरत चिकित्सक, नर्स र अन्य कर्मचारीको उचित सुरक्षाका लागि एक साताभित्र नयाँ व्यवस्था गर्नुपर्नेलगायत बुँदामा सहमति भएको छ ।"
नगर कार्यालय पुग्नै एक दिन,"प्युठान प्युठान नगरपालिका५ जुम्रीकाँढा चान्जाका स्थानीयलाई नगरपालिका कार्यालय बिजुवार पुग्नै एक दिन लाग्छ । काम सकेर फर्कंदा अर्को दिन हुन्छ । वडा कार्यालय ढुंगेठाँटीसम्म मात्र नियमित गाडी चल्ने भएकाले त्यहाँबाट हिँडेरै नगर कार्यालय पुग्नुको विकल्प छैन । दैनिक उपभोग्य वस्तु लिन पनि बिजुवारै पुग्नुपर्छ । रोल्पाको सिमाना लिस्नेलेकभन्दा पर जिल्लाकै सबैभन्दा विकट यो भेगलाई स्थानीय तहको पुन:संरचनामा प्युठान नगरपालिकामा समेटिएको हो । गाविस कार्यालयको नजरमा हामी हराएका थियौं, चान्जाका प्रसादे बैजालीले भने, नगरपालिका भएपछि सरकाले गाउँमा विकास ल्याउँछ भन्ने आशा बढेको छ । उनले सडक, बत्ती, शिक्षा, स्वास्थ्य, खानेपानीलगायत आधारभूत आवश्यकताबाट समेत वञ्चित हुनुपरेको बताए । नगरपालिकावासी भयौं भन्ने मात्र सुनियो, बैजालीले भने, समस्या गाविस हुँदाकै जस्ता छन् । चान्जा मात्र होइन, वडा नम्बर ५ का पूर्णगाउँ, देउराली, पातलकटेरी, विसममुरे, ओदार्नेलगायत बस्ती पनि विकासमा निकै पछाडि छन् । चान्जामात्र होइन, धेरै बस्ती निकै दुर्गम छन्, वडाध्यक्ष लक्षुमन भण्डारीले भने, विशेष योजना नदिए यो भेगलाई नगरपालिकाका अन्य वडाको हाराहारी ल्याउन सम्भव छैन । उनले आवश्यकता पहिचान नगरी सबै वडालाई एकै शैलीमा बजेट भाग लगाउने परम्परा यसपालि पनि दोहोरिएकोमा दु:ख व्यक्त गरे । गाउँका समस्या बुझाउन नगर प्रमुख, उपप्रमुखसहितको टोलीलाई एक रात चान्जामा लगेर बास बसाएको भण्डारीले बताए । बल्लतल्ल सबैका घरमा सोलार पुर्याएका छौं, भण्डारीले भने, यसले स्थानीयलाई केही राहत भएको छ । जुम्रीकाँढाका बासिन्दा जीविकोपार्जनका लागि बिजुवार, बाग्दुला, रातामाटासम्म आएर मजदुरी गर्थे । धानगहुँ रोप्ने, कटान गर्ने कामबाट केही आम्दानी गर्थे । पछिल्लो समय भने भारत वा अन्य देशमा रोजगारीका लागि जाने चलन छ । अहिले वैदेशिक रोजगारीको कमाइले स्थानीयको जीविका धानिँदै आएको ओबाङका शिक्षक टीकाराम भुसालले बताए । टारी बिजुवारमा हामीलाई जुम्रीकाँढे सेसी भनेर सम्बोधन गरिन्थ्यो, उनले भने, सेसलाई समेत नगरपालिका बनाइयो तर विकासमा अझै अगाडि बढाइएन । कार्यालय गाउँमा, सेवा सदरमुकामबाट मुगु सोरू गाउँपालिकाको कार्यालय साइनबोर्ड र राष्ट्रिय झन्डाले मात्रै चिनिन्छ । त्यहाँ स्थानीयको चहलपहल देखिँदैन । जनप्रतिनिधि र कर्मचारी सदरमुकाममै बस्ने भएकाले कार्यालय सधैं बन्द रहन्छ । कार्यालय रहेको तीन तले भवनको भाडा वार्षिक १२ हजार रुपैयाँ तोकिएको छ ।सदरमुकाममा गाउँपालिकाको अस्थायी कार्यालय स्थापना गरी सेवा दिइएको छ । गाउँपालिकाको कार्यालय छ तर कामकाज गर्न सदरमुकाम जानुपर्छ, सोरूकोट गाउँका चित्रबहादुर कार्कीले भने, पहिले सचिव पनि उतै बस्थे भोटमार्फत जिताएका जनप्रतिनिधि पनि सदरमुकाम केन्द्रित हुन थाले । हामीलाई उस्तै समस्या भयो । सोरूका फोतु, नेर र धैनकोट गाउँबाट सदरमुकाम पुग्न र फर्किन चार दिन लाग्छ । कार्यालय रहेको स्थानमा बैंक, विद्युत् र इन्टरनेट सेवा नभएकाले केही समयका लागि सदरमुकाममै सम्पर्क कार्यालय खोलेर काम गर्नुपरेको गाउँपालिका प्रमुख लोकबहादुर शाहीले बताए । गाउँपालिकाको कार्यालय व्यवस्थापनका लागि खरिद गरिएका फर्निचर र कम्प्युटर गमगढी सम्पर्क कार्यालयमै राखिएका छन् ।सोरू गाउँपालिकालाई लक्षित गरी सोरूकोटमै इलाका प्रशासन सेवा केन्द्र पनि स्थापना गरिएको छ । उक्त सेवा केन्द्र पनि लामो समयदेखि सुनसान छ । कार्यालयमा कोही कर्मचारी बस्दैनन् । नागरिकता र राहदानी सिफारिसका निम्ति गाउँमै सेवा दिने गरी कार्यालय स्थापना गरिएको भए पनि कर्मचारी नबस्दा इलाकाको काम पनि जिल्ला प्रशासनबाटै हुने गरेको छ ।सेवा केन्द्रमा कार्यरत सहायक प्रजिअ, लेखापाल र कम्प्युटर अपरेटर जिल्लामै बस्ने गरेपछि सर्वसाधारण दुई दिन हिँडेर नागरिकता बनाउन सदरमुकाम आउनुपर्ने बाध्यता छ । गृह मन्त्रालयले सोरूकोट इलाका प्रशासन सेवा केन्द्रका लागि सहायक प्रजिअको व्यवस्था नगर्दा प्रशासनिक काम प्रभावित भएको प्रमुख जिल्ला अधिकारी उमाकान्त आचार्यले बताए । यहाँको मुगुम कार्मारोङ गाउँपालिकाको अवस्था पनि उस्तै छ । पुलूमा मुगुम कार्मारोङ गाउँपालिकाको कार्यालय स्थापना भए पनि कर्मचारी र जनप्रतिनिधिले सदरमुकाममै बसेर सेवा दिँदै आएका छन् ।"
नेपालभाषामा लाखे भाजु,"काठमाडौं स्वदेशी उद्योगमा नेपाली भाषी फिल्मको वर्चस्व छ । यहाँ नगण्य संख्यामा मातृभाषी फिल्म बन्छन् । बनेका मातृभाषी फिल्मले पनि राष्ट्रियस्तरमा आफूलाई उभ्याउन सकेका छैनन् । नेपाली फिल्मका चल्तीका निर्माताहरू नरेन्द्र महर्जन, गोपालकाजी कायस्थ र प्रदीपकुमार उदयलाई पनि यहीं कुरा खडकिएछ । यति बेला नेपाल भाषामा फिल्म बनाउन एक भएका छन् । मंगलबार निर्मातात्रयले लाखे भाजु निर्माणको घोषणा गरेका छन् । फिल्मको परिकल्पनाकार प्रदीपकुमारले कार्यक्रममा भने, नेपाली फिल्म त हामीले वर्षांैदेखि बनाउँदै आएकै हो । तर आफ्नै जात र भाषाका फिल्म निर्माणमा किन अगाडि आउन सकेनौं ? आफ्नै मनमा आफैंका लागि उब्जिएको प्रश्नको जवाफकै फलस्वरुप आइन्दा वर्षेनी कम्तीमा एउटा नेपालभाषाको फिल्म निर्माणमा जुट्ने भद्र सहमति भएको पनि उनले सुनाए । अब हामी नेपालभाषाको फिल्मलाई देशमा मात्रै सीमित नगरी विश्वव्यापी बनाउन खोजिरहेका छौं । ताकि यसले गर्दा हाम्रो कला, संस्कृति र भाषा बाहिरी विश्वसँग परिचित हुन पाउनेछ, प्रदीपकुमारले भने ।आर्यम नकर्मीको लेखन तथा निर्देशन रहने लाखे भाजु विशुद्ध प्रेमकथामा आधारित फिल्म हुने जानकारी दिँदै आर्यमले थपे, त्यसबाहेक लाखे के हो ? कहाँबाट आएको हो र इन्द्रजात्रामा यसलाई किन नचाइन्छ भन्नेजस्ता सवालको जवाफ पनि फिल्मले दिनेछ । अशिष्मा नकर्मी, सोहित मानन्धर, मदनदास श्रेष्ठ, नगिना जोशी, गणेशराम लाछी, हृदयप्रसाद मिश्र, कृष्णभक्त महर्जन, नारायणदेवी प्रधान, प्रकाश श्रेष्ठ, अन्नपूर्ण श्रेष्ठ, रुपेन श्रेष्ठ, सुरज व्यञ्जनकारको अभिनय रहने फिल्मको प्रस्तुतकर्ताको रूपमा पनि नायिका अशिष्मा नै रहेकी छन् । नेपाली फिल्ममा समेत सक्रिय अशिष्माले नेपालभाषाको फिल्म बनाउने आफ्नो सपना पूरा हुन लागेकोमा खुसी व्यक्त गर्दै भनिन्, मेरो लागि सपना नै थियो, राम्रो नेपालभाषाको फिल्म बनाउने । आज त्यो सपना पूरा हुँदै छ । फिल्म घोषणा कार्यक्रममा लाखे नाच नै प्रस्तुत पनि गरिएको थियो ।सुसन प्रजापतीको सिनेमाटोग्राफी रहने फिल्ममा मनराजा नकर्मीको संगीत रहने बताइएको छ ।"
एसिड आक्रमणमाथि रुद्रप्रिया १,"काठमाडौं नारी सशक्तीकरणका सामाजिक मुद्दामा फिल्म बनाउने प्रयास गर्दै आएकी नायिका रेखा थापाले तिहारको छेकोमा कात्तिक २ मा रुद्रप्रिया ल्याउँदै छिन् । पछिल्लो फिल्म रामप्यारी मा टेम्पो चालक महिलाको कथा प्रस्तुत गरेकी रेखाले यस पटक भने एसिड आक्रमणमा परेकी पीडित महिलाको व्यथा समेटेकी छन् । उक्त भूमिकामा रेखा स्वयंले अभिनय पनि गरेकी छन् । रेखाले फिल्मले समेटेको विषयबारे भनिन्, अहिले समाजमा महिलाहरू बोक्सीको आरोपमा, एसिड आक्रमण परिरहेका छन् । आफ्नै बाबुबाट समेत बलात्कारको सिकार भइरहेका छन् । दाइजोको नाममा उत्पीडन भोगिरहेका छन् । फिल्म यिनै विषयवस्तुको पेरिफेरीमा आधारित छ ।फिल्मको एउटा पोस्टरमा रेखाको आधा अनुहार मात्रै देखाइएको छ, एसिडपीडित जसरी । तर, आधा छोपिएको अनुहारबारे जान्न रिलिज मितिसम्म कुर्न रेखाले आग्रह गरेकी छन् । निर्देशक सुदीप बबी भूपाल सिंहकै पटकथा रहेको रुद्रप्रिया मा रेखा र आर्यन सिग्देलले झन्डै सात वर्षपछि स्क्रिन सेयर गरेका छन् । रिभेन्ज लभस्टोरीमा आधारित फिल्ममा आर्यन प्रेमीको भूमिकामा देखिएका छन् ।महिला हिंसा भइरहँदा सधैं पुरुष मात्रै दोषी हुन्छन् भन्ने छैन । कहीं न कहीं महिला पनि दोषी भइरहेका हुन्छन्, रेखाले कान्तिपुरसँग भनिन्, सबै पुरुष नराम्रा छैनन् । आर्यनले पनि एक पीडित महिलाको संरक्षक वा सहयोगीको सकारात्मक भूमिका निर्वाह गरेका छन् । उनलाई दर्शकले असल प्रेमीको रूपमा फिल्ममा पाउनेछन् ।रेखाले अथाहा माया गर्छु भन्ने प्रेमी पनि प्रेमिका बलात्कार भई वा एसिड आक्रमणमा परी भने छोडेर भाग्ने गरेका उदाहरण देखिने गरेको बताउँदै थपिन्, यदि ऊ साँच्चै महान् प्रेमी हो भने रूप हेर्दैन । उनले फिल्म निर्माण क्रममा एसिड आक्रमणबाट पीडित महिलाहरूसँग पनि साक्षात्कार गरेको उल्लेख गरिन् । उनले रुद्रप्रिया विचारप्रधान फिल्म भएको तर्क गर्दै दर्शकलाई अनुरोधसमेत गरिन्, सस्तो हाँसो दिनु मात्रै फिल्मको उद्देश्य हैन । कलाको एउटा सशक्त माध्यम भएकोले फिल्मले विचार वा एजेन्डा पनि साथै बोक्नुपर्छ भन्ने मेरो मान्यता हो । रुद्रप्रिया पनि कला र विचारको ट्रयाकमा हिँड्न खोजेको एउटा फिल्म हो । दर्शकले यसलाई फरक दृष्टिकोणले हेरिदिनुहोला । पछिल्ला साता अधिक दर्शकचापसहित छक्का पञ्जा २ चलिरहेका बेला रेखाले यस्तो भनाइ राखेकी हुन् । केही महिलावादीले दीपाश्री निरौला निर्देशित उक्त फिल्मले महिलालाई गलत ढंगबाट चित्रण गरिएको भन्दै विरोध गरिरहेका बेला रेखाले भने आफ्नो फिल्म महिला सशक्तीकरणका पक्षमा रहेको दाबी गरिन् । उनले फिल्मका माध्यमले सामाजिक कुरीतिको उत्पीडनमा परेका महिलाहरूका समस्यालाई उजागार गर्ने आफ्नो सपना रहने गरेको उल्लेख गर्दै पछिल्लो फिल्म पनि त्यसैको उदाहरण भएको सुनाइन् । रेखा र आर्यनबाहेक संगीतकार राजन इशानले समेत फिल्ममा मुख्य भूमिका निर्वाह गरेका छन् । रमेश पौडेल कार्यकारी निर्माता रहेको फिल्ममा सरस्वती थापा र आर्यन फिल्म्सको लगानी रहेको छ ।"
षडानन्द पुरस्कार घोषणा,"काठमाडौं (कास) आबाल ब्रह्मचारी षडानन्द प्रतिष्ठानले प्रा शिवगोपाल रिसाललाई षडानन्द राष्ट्रिय पुरस्कार प्रदान गर्ने भएको छ । करिब पाँच दशकदेखि पूर्वीय दर्शनको चिन्तनमा लागिपरेका प्रा रिसाललाई दिन लागिएको पुरस्कारमा ५० हजार रुपैयाँ रहेको छ ।यसैगरी, षडानन्द पुरस्कार तत्कालीन षडानन्द संस्कृत प्रधान पाठशालाका प्रधानाध्यापक एवं प्रस्तावित षडानन्द महाविद्यालयका प्राचार्य स्व हरिप्रसाद काफ्लेलाई दिइने भएको छ । भोजपुर, दिङ्लाका डण्डपाणि तथा युवाकुमारी चापागाईंका स्मृतिमा उनीहरूका छोराहरू निरञ्जन र गायत्रीकुमार चापागाईंद्वारा स्थापित अक्षय कोषबाट प्रदान गरिने यो पुरस्कारमा २५ हजार रुपैयाँ रहेको छ । दिङ्लाको षडानन्द उच्च माध्यमिक विद्यालयकी छात्रा दिव्या घले र छात्र प्रवेश गौतमलाई जनही ५ हजारका दरले षडानन्द छात्रवृत्ति दिइने भएको छ । त्यस्तै, संस्कृतका विद्यार्थीतर्फ नयन भट्टराई, दिव्या कटुवाल, कुशल लम्साल, ईश्वर घिमिरे र सञ्जीव चर्मकारलाई जनही वार्षिक २ हजार छात्रवृत्ति प्रदान गरिनेछ । प्रतिष्ठान सचिव प्रा लालानाथ सुवेदीका अनुसार, सबै पुरस्कार षडानन्दको १८३ औं जन्मजयन्ती पारेर मंसिर ७ गते वितरण गरिनेछन् ।"
घाटुसरी लिएर झुमा,"काठमाडौं (कास) लमजुङको घना गुरुङ बस्तीको आफ्नै विशेषता छ घाटु, घाटुसरी नाच आदिको लोक चिनारी । यही विशेषताले भरिएको लमजुङको नालमा गाउँमा पुगेर पाँच दिन पाँच रातसम्म चल्ने घाटु नाचको कथानकलाई वृत्तचित्रमा उतारिएको छ घाटुसरी शीर्षकमा ।गायिका तथा लोकसंस्कृतिसभ्यतामाथि अध्ययनअनुसन्धान गर्दै आएकी झुमा लिम्बूको अवधारणा र शोधमा तयार भएको २२ मिनेट लामो वृत्तचित्र घाटुसरी राजधानीमा मंगलबार प्रदर्शन गरियो । हरेक वर्ष बुद्धजयन्तीको अघिल्लो साँझ सुरु हुने यो लोक सांस्कृतिक नृत्यमा कथावस्तुसँगै निरन्तर संगीतको उपयोग गरिएको छ ।लोकसंगीत, संस्कृति र पहिचान केकसरी एकअर्कामा अन्तरसम्बन्धित हुन सक्छन् भन्ने दृष्टान्त यो वृत्तचित्रले दिएको छ, झुमाले भनिन् ।घाटुसरीमा जोडिएर आउने लोकसंगीतको लयमै नृत्यांगना बेहोस हुने र संगीतबाटै फेरि ब्युँतिने शक्ति आफैंमा अनौठो देखिन्छ, जसलाई झुमाले प्रयोगपूर्ण तरिकाले वृत्तचित्रमा देखाएकी छन् । यसमा लगातार २४ घण्टा आँखा चिम्लेर गरिने नाचगानको दृश्य पनि लोभलाग्दो छ ।यसअघि आफ्नै किरात धर्मशास्त्र र पद्धति आधारित मुन्धुममाथिको शोधअनुसन्धानमा लाग्दै आएकी झुमाले तराईमा पाइने काठ बाजामाथिको शोध र सुदूरपश्चिमको ठाडोभाकामाथि पनि श्रव्यदृश्यसहितको शोध सामग्री तयार गरिरहेकी छन् । नालमा गाउँमा ढुक्कै बसेर ५० घण्टाभन्दा बढी घाटुसरी को श्रव्यदृश्य खिचिएको उनले बताइन् । घाटुसरी लाई कलात्मक ढंगमा भिजुअल खिच्न रोशन आङबुङले साथ दिएका छन् भने यसमा अशोक थापा मगरको सम्पादन रहेको छ ।"
फिल्म रिलिजमा संघको नयाँ नियम,"काठमाडौं (कास) केही समययता नेपाली फिल्मले स्वदेशभित्रै पनि बजारका नयाँ उपाय खोजिरहेका छन् । युटयुब अधिकार र विदेश प्रदर्शनीका लागि निर्माताले थप रकम आर्जन गर्न थालेपछि फिल्म व्यापार केही हदसम्म सुरक्षित बन्दै गइरहेको छ । यस्तोमा स्वदेशमै पनि टेलिभिजन प्रदर्शनी अधिकारमार्फत फिल्मले लाखौं रकम पाउन थालिरहेका बेला फिल्म प्रदर्शकहरूको छाता संगठन नेपाल चलचित्र संघले सोमबार नयाँ नियम ल्याएको छ ।संघले हलमा फिल्म रिलिज गरिने दिनमै अन्य विद्युतीय माध्यमबाट पनि समानान्तर रूपमा रिलिज गर्न खोज्ने फिल्मको प्रदर्शनी नगर्ने वक्तव्य जारी गरेको हो । संघका अध्यक्ष प्रदीपकुमार उदय हस्ताक्षरित वक्तव्यमा भनिएको छ, केही फिल्महरू हलमा प्रदर्शन भएकै दिन टीभीलगयात अन्य विद्युतीय सञ्चारमाध्यमहरूबाट प्रदर्शन भइरहेको वर्तमान परिप्रेक्ष्यमा यस्तो प्रवृत्तिले स्वदेशी फिल्म उद्योग धराशायी हुने देखिएकोले एकै दिन प्रदर्शन हुने फिल्महरू हलमा प्रदर्शन नगर्ने निर्णय भएको छ ।केहीअघि धुम २ र मेरो पैसा खोई हल रिलिजकै दिन डिस होम टीभी च्यानलमार्फत पनि रिलिज भएको थियो । त्यसैगरी कात्तिक २ मा रिलिज हुन लागेको रेखा थापा निर्मित तथा अभिनीत रुद्रप्रिया पनि सोही मितिमा डिसहोमबाटै आउने बताइएको छ । रिलिजकै दिन टीभीमार्फत दर्शकले घरघरमै बसेर हेर्न पाउन थाले भने हल आउने दर्शक घट्छन् र विदेशी फिल्मको व्यापारको हालिमुहाली हुन्छ । यसले गर्दा अन्ततोगत्वा स्वदेशी उद्योग धराशायी हुन्छ भन्ने संघको ठहर हो, अध्यक्ष उदयले निर्णयको कारणबारे भने । संघको पछिल्लो निर्णयलाई लिएर केही निर्माताले भने विरोध गरेका छन् । उनीहरूले फिल्म आफ्नो सम्पत्ति भएकोले जुनसुकै माध्यममा जुनसुकै बेला प्रदर्शन गर्न पाउनुपर्ने बताएका छन् ।"
पाथिभराबारे म्युजिक भिडियो,"डा भोला रिजाल चिकित्सा क्षेत्रमा मात्र होइन, संगीतका क्षेत्रमा पनि सुपरिचित छन् । गीति लेखन, गायन र संगीत तीनै विधामा उनी समान रूपमा देखा पर्ने गरेका छन् । योचोटि उनी गीतकारका रूपमा श्रोतामाझ आएका छन्, त्यो पनि भजन लिएर । उनले लेखेको माता पाथिभराको भजनको म्युजिक भिडियो केहीअघि सार्वजनिक भएको छ ।जय जय पाथिभरा माता बोलको भजनमा रामा मण्डलको स्वर सुन्न सकिन्छ । यसलाई संगीतबद्ध गरेका हुन् नरहरि प्रेमीले । आशिक राईले निर्देशन गरेको भिडियोको उद्देश्य त्यस क्षेत्रको धार्मिकपर्यटकीय महत्त्व दर्साउनु पनि रहेको बताइएको छ ।"
रामकिशनको पाँचौं,"गायक रामकिशन पाण्डे नेपाली गीतको पाँचौं एल्बमसहित आएका छन् । समय मा पाँचवटै गीत छन् : संसार छोड्दा, आजै आऊ तिमी, घर त चरिकोट, घरदैलो र बिसौनीमा । आधुनिक र पप स्वादका यी गीतहरू राजेन्द्रकिशोर छेत्री, मुकुन्दकिशोर भट्टराईले लेखेका हुन् । संगीत जुगल डंगोल र रामकिशनले गरेका हुन् भने संगीत संयोजन जुगलले । रामकिशनलाई एउटा गीतमा केन्जुमा सुब्बाले गाउनमा साथ दिएकी छन् ।उमेरको पाँचौं दशकमा हिँडिरहेका रामकिशन संगीतमा लामो समयदेखि सक्रिय छन् । हाल अमेरिका बस्ने उनी करिब अढाइ दशक भारतमा बसे र उतै सांगीतिक ज्ञान आर्जन गरे । हिन्दी गीत उत्तिकै गाउने उनले हिन्दीमा पनि एल्बम निकालेका छन्, डेस्टिनेसन शीर्षकमा । काठमाडौंको सुकेधारा मूल घर भएका यी गायक भन्छन्, नेपाली संगीतको अथाह माया छ । हिन्दी गीत पनि नगाइरहन सक्दिनँ । नेपालीमा उनका यसअघि चार एल्बम निस्केका छन् : त्रिवेणी, सगुन, तिमीलाई र संगी ।"
दक्षिण कोरियाले भन्योउत्तरले चोर्यो सैनिक दस्तावेज,"सोल (बीबीसी) उत्तर कोरियाले अमेरिका र दक्षिण कोरियाले प्योङ्याङमाथि आक्रमण गर्न तयार पारेका योजनासम्बन्धी महत्त्वपूर्ण सैनिक दस्तावेज हयाक गरेको छ । सत्ताधारी डेमोक्रयाटिक पार्टीका सांसद री चेयोलहीले ती दस्तावेज देशको रक्षा मन्त्रालय सम्बद्ध भएको बताए । उनका अनुसार, चोरी भएका कागजातमा उत्तर कोरियाली नेता किम जोङ उनको हत्या योजना तथा सम्भावित युद्धका बेला आवश्यक पर्ने सैनिक रणनीति समावेश थिए । त्यस्ता दस्तावेजमा अमेरिका, दक्षिण कोरियाका कैयौं उच्च सैनिक कमान्डरका प्रतिवेदन पनि छन् । कोरियाली सेनाले सैनिक अप्रेसनका समयमा बनाएका योजनाहरू सम्मिलित दस्तावेजहरू पनि त्यसमा रहेका दक्षिण कोरियाली अधिकारीहरूले जनाएका छन् । घटनाबारे दक्षिण कोरियाली रक्षा मन्त्रालयले भने प्रतिक्रिया दिन अस्वीकार गरेको छ । रीका अनुसार उत्तर कोरियाली हयाकरले दक्षिण कोरियाली सेनाको नेटवर्कमा आक्रमण गरी २ सय ३५ गिगाबाइट संवेदनशील सैनिक तथ्यांक चोरी गरेको हो । चोरी भएका करिब ८० प्रतिशत तथ्यांक यकिन नभएको रीले जनाए । उनका अनुसार तथ्यांक गत सेप्टेम्बर महिनामा हयाक गरिएको हो । दक्षिण कोरियाले ठूलो मात्रामा सैनिक दस्तावेज चोरी भएको जनाउँदै उत्तर कोरियाले साइबर आक्रमण गरेको जनाएको छ । तर उसले घटनाबारे कुनै तथ्यांक भने उपलब्ध गराएको छैन । दक्षिण कोरियाली समाचार संस्था योनहापले छिमेकी उत्तर कोरियाले विगतमा पनि पटकपटक साइबर आक्रमण गर्ने गरेको जनाएको छ । त्यस्ता आक्रमण सरकारी वेबसाइट केन्द्रित हुने गरेका भए पनि यसपटक महत्त्वपूर्ण दस्तावेज चोरी भएको हो । उत्तर कोरियासँग चीनमा विशेष तालिम लिएका हयाकर भएको योनहापले जनाएको छ । उत्तर कोरियाले भने घटनामा आफ्नो कुनै संलग्नता नरहेको जनाउँदै दक्षिण कोरियाले जाल रचेको प्रतिक्रिया दिएको छ । प्योङयाङले पछिल्लो घटना सोल र वासिङ्टनको उत्तर कोरियामाथिको आक्रमण गर्ने चाल भएको जनाएको छ । अमेरिका र उत्तर कोरियाबीच पछिल्लो पटक परमाणु हतियारका विषयमा वाकयुद्ध चलिरहेको छ । अमेरिकाले परमाणु कार्यक्रम रोक्नुपर्ने बताउँदै आए पनि प्योङयाङले निरन्तरता दिँदै आएको छ । उत्तरले गत महिना शक्तिशाली हाइड्रोजन बम परीक्षण गरेपछि दुई देशबीच तनाव थप बढेको हो । त्यसलगत्तै अमेरिकी राष्ट्रपति डोनाल्ड ट्रम्पले अमेरिका वा मित्रशक्ति देशको रक्षा गर्नुपर्ने अवस्था आए उत्तर कोरियालाई पूर्णरूपमा ध्वस्त पारिदिने बताएका थिए । उनले उत्तर कोरियाली नेता किम आत्महत्याको अभियानमा लागेको बताएका थिए । त्यसको प्रतिक्रियामा किमले ट्रम्पले राष्ट्रसंघीय महासभामा गरेको सम्बोधन कुकुरको भुकाइ को संज्ञा दिएका थिए । गतआइतबार ट्रम्पले उत्तर कोरियासँग विगत २५ वर्षदेखि वार्ताका लागि जारी प्रयास निरर्थक रहेको जनाएका थिए । उनले उत्तर कोरियाविरुद्ध अब एउटा कुराले मात्र काम गर्ने बताउँदै सैनिक कारबाहीतर्फ संकेत गरेका थिए ।"
आगलागीमा ११ को मृत्यु,"क्यालिफोर्निया (बीबीसी) अमेरिकाको क्यालिफोर्निया राज्यको उत्तरी क्षेत्रमा भीषण आगलागी हुँदा कम्तीमा ११ जनाको ज्यान गएको छ । आगलागीका कारण करिब १ सय जना घाइते भएका छन् । घाइतेको नापा र सोनोमाका अस्पतालमा उपचार भइरहेको अधिकारीले जनाएका छन् । आगो अनियन्त्रित भएपछि हजारांै मानिस घर छोडेर भागेका छन् । अधिकारीका अनुसार कम्तीमा १५ सय घर ध्वस्त भएका छन् । डढेलो अनियन्त्रित भएपछि नापा, सोनोमा र युवा क्षेत्रका घर, अस्पताल तथा औद्योगिक केन्द्रबाट करिब २० हजार मानिसलाई अन्यत्र सारिएको छ । यी क्षेत्रहरू खासगरी पेयपदार्थ वाइन उत्पादनका लागि प्रख्यात छ । पीडितलाई हेलिकोप्टरमार्फत प्रभावित क्षेत्रबाट अन्यत्र सारिएको हो । कतिपय अग्निपीडितले सहयोगका लागि आपतकालीन सेवामा फोन गरेको अधिकारीको भनाइ छ । हजारौं मानिस आश्रयस्थलमा बसिरहेको जनाइएको छ ।अधिकारीले क्यालिफोर्नियाको सोनोमा क्षेत्रमा ७ जनाको मृत्यु भएको बताएका छन् । उनीहरूको कसरी मृत्यु भयो भन्नेबारे विवरण प्राप्त नभएको जनाइएको छ । अधिकारीले मृतकको संख्या अझै बढ्न सक्ने जनाएका छन् । दक्षिणी क्यालिफोर्नियाका एक अधिकारीले भने, यस क्षेत्रमा कैयौं घरहरू जलेर नष्ट भएका छन्, त्यसकारण अझै अरू मृतकको शव भेट्ने सम्भावना उत्तिकै छ । मृतकमध्ये दुई जनाको नापा र एकको मेन्डोसिनो क्षेत्रमा मृत्यु भएको हो । क्यालिफोर्नियाका गभर्नर जेरी ब्राउनले राज्यमा आपतकालको घोषणा गरेका छन् । घोषणामा भनिएको छ, यो डढेलोका कारण थुप्रै संरचना भत्किएका छन् । हजारौं घरहरू जोखिममा रहेकाले मानिस सुरक्षित स्थानमा जानुपर्ने हुन सक्छ । आगलागी कसरी सुरु भयोभन्नेबारे अधिकारीले जाँचबुझ गरिरहेको जेरीले बताए । वाइन उद्योगमा काम गर्ने दर्जनौं कामदारलाई राति नै हवाईमार्गबाट सुरक्षित ठाउँमा लगिएको छ । अधिकारीले यस प्रकारको आगलागी क्यालिफोर्नियामा सामान्य भए पनि सुक्खा मौसम र तीव्र हावाले नियन्त्रणमा कठिनाइ भइरहेको जनाएका छन् । उनीहरूले आगो उत्तरतर्फ तीव्र रूपमा फैलिँदै गएको जनाएका छन् । नापा क्षेत्रका प्रमुख व्यारी बायरम्यानले साधान स्रोतको अभावमा पनि आगलागी नियन्त्रण गर्न थप कठिनाइ भएको बताए । उनले भने, अहिलेको अवस्थामा हामी आगलागीका क्षेत्रमा गएर नियन्त्रणका प्रयास गर्न सक्ने कुनै सम्भावना छैन । उनले आवश्यक स्रोतसाधनको माग गरेको पनि जनाए । हाल उक्त क्षेत्रमा ८० किलोमिटरको गतिमा हावा चलिरहेको छ । क्यालिफोर्नियाको आगालागी नियन्त्रण सेवाले १५ फरकफरक स्थानमा लागेको डढेलोले १ लाख २० हजार एकड क्षेत्रफलका घर, उद्योग तथा वनजंगल नष्ट पारेको जनाएको छ । यद्यपि आगामी केही दिनमा मौसमको अनुकूलताले अग्नि नियन्त्रकलाई आगलागी नियन्त्रण गर्न सहज हुने मौमविद्ले जनाएका छन् । राष्ट्रिय मौसम सेवाले सान फ्रान्सिस्को क्षेत्रमा आगो फैलिन सक्ने भन्दै चेतावनी जारी गरेको छ । दसौं हजार रोपनी जग्गामा फैलिएको डढेलो क्यालिफोर्नियालीले आफ्नो जीवनकालमा देखेको सबैभन्दा भयानक भएको बताएका छन् । सान्टा रोसाका स्थानीय भलेरी सहरूपले भनिन् मेले जिन्दगीमा यस प्रकारको विनाशकारी आगलागी देखेकी थिइनँ । यो निकै तीव्र गतिमा फैलिरहेको छ ।"
६१८७ चिनियाँ अधिकारी कारबाहीमा,"बेइजिङ (सिन्हवा) चिनियाँ कम्युनिस्ट पार्टीले कानुन उल्लंघन गर्ने ६ हजार १ सय ८७ अधिकारीलाई भ्रष्टाचार नियन्त्रण उच्च समितिबाट कारबाही गरेका जनाएको छ । उनीमाथि विभिन्न ४ हजार ५ सय ०६ मुद्दामा कारबाही गरिएको समितिको भनाइ छ । अधिकारीका अनुसार उनीहरूमध्ये अधिकांश गैरकानुनी भत्ता, लाभांशलगायतका आर्थिक अपचलनका मुद्दामा कारबाहीमा परेका हुन् । यसबाहेक सरकारी गाडीको दुरुपयोग तथा सर्वसाधारणको काम गर्दा उपहार लिनेलाई पनि कारबाही गरिएको हो । चिनियाँ कम्युनिस्ट पार्टीले २०१२ मा लागू गरेको ८ बुँदे नियमले सामाजिक तथा वित्तीय अपराध नियन्त्रणमा सकारात्मक भूमिका खेलेको समितिले जनाएको छ । उसले सरकारी, पार्टी तथा प्रान्तीय संघसंस्थामा आर्थिक अपचलनका घटनामा पनि कमी आएको जनाएको छ ।"
क्याटालोनिया स्वतन्त्रता घोषणा रोकिने,"म्याड्रिड (बीबीसी) क्षेत्रीय संसद्मा सम्बोधन गर्नुअघि क्याटालान नेता कार्लस पोइग्डोमेन्टले क्याटालोनिया स्पेनबाट अलग हुने योजना त्याग्न चर्को दबाब परेपछि क्याटालोनिया स्वतन्त्रता रोकिने भएको छ । गत इतबारको विवादास्पद जनमतसंग्रहपछि उनले क्याटालोनिया स्वतन्त्र भएको एकपक्षीय घोषणा गर्ने बताएका थिए । युरोपेली संघका शक्तिशाली सदस्य राष्ट्र फ्रान्स र जर्मनी दुवैले स्पेन कुनै पनि हालतमा एक हुनुपर्ने बताएपछि उनी थप दबाबमा परेका हुन् । बार्सिलोनाका मेयरले क्याटालन नेता र स्पेनका प्रधानमन्त्री मारिआनो राखोयलाई संकट साम्य पार्न आह्वान गरेका छन् । मंगलबारको क्याटालान संसद्मा बोल्नुअघि मेयर याडा कोलाउले पोइग्डोमेन्टलाई एकपक्षीय रूपमा स्वतन्त्रता घोषणा नगर्न आह्वान गरेका छन् । उलने स्पेनी प्रधानमन्त्री मारियानो राखोयलाई क्याटालोनियालाई म्याड्रिडको प्रत्यक्ष नियन्त्रणमा नराख्न सुझाव दिए । पोइग्डोमेन्ट र राखोयलाई वार्ता र मेलमिलापको सम्भावना रोक्ने कुनै पनि गतिविधि वा निर्णय स्पेनको हितमा नभएको जनाए । स्पेनको विपक्षी समाजवादी दलका नेता पेड्रो सान्चेसले पनि पछिल्लो पटक स्वतन्त्रताको विपक्षमा वकालत गरेका छन् । स्पेन सरकारले उत्तरपूर्वी क्षेत्रको स्वायत्तता स्थगत गर्ने चेतावनी दिइसकेको छ । प्रमुख कम्पनीले क्याटालोनियाबाट आफ्ना मुख्यालय सार्न थालेपछि पृथकतावादी नेताहरूमाथि आर्थिक दबाब पनि थपिएको छ । यसअघि कहिल्यै पनि विश्वले क्याटलोनियाको क्षेत्रीय संसद्लाई यति नजिकबाट हेरेको थिएन । स्पेनमा राजनीतिक संकट गहिरिँदै गएको भन्दै युरोपेली संघले आफ्नो ध्यानाकर्षण भएको जनाएको छ । उसले यदि क्याटालोनियाका स्पेनबाट छुट्टिए पनि युरोपेली संघमा आबद्ध हुने कुनै सम्भावना नभएको प्रस्ट पारेको छ । युरोपेली संघका प्रवक्ताले सम्बद्ध सबै पक्षलाई शान्तिपूर्वक समस्या समाधान गर्न आग्रह गरेका छन् । उनले भने, युरोपेली संघ स्पेनी संविधान र नागरिकको मौलिक अधिकारको पूर्ण पालना गर्दै यस घटनाको समाधान गर्न प्रधानमन्त्री राखोय सक्षम भएको विश्वास व्यक्त गर्दछ । अस्ट्रियाका अर्थमन्त्री हान्स जोर्ग सेलिङले स्पेनमा चलेको स्वतन्त्रताको हावा अन्य युरोपेली देशमा पनि फैलन सक्ने भन्दै चिन्ता व्यक्त गरेका छन् । उनले भने, म स्पेनमा जारी घटना क्रमले अन्य युरोपेली देशमा संकट निम्त्याउने छैन भन्ने आशा गर्दछु ।"
शरणार्थी बालबालिकाको जन्म दर्ता,"दमक भुटानी शरणार्थीका सन्तानको जन्म दर्ता थालिएको छ । अढाई दशकपछि गत चैतबाट दमक नगरपालिकाले दर्ता थालेको हो । भुटानबाट लखेटिएपछि नेपालीभाषी भुटानी २६ वर्षदेखि झापा र मोरङका विभिन्न शिविरमा बस्दै आएका छन् । नगरपालिकाले दर्ता प्रमाणपत्र उपलब्ध गराउन थालेपछि शरणार्थी उत्साहित छन् । नाम दर्ता गराउन नगरपालिकामा भीड लाग्न थालेको छ । छोरी र नातिको भविष्य राम्रो हुन्छ कि भनेर जन्म दर्ता बनाइदिएँ, बेलडाँगी१ सेक्टर बीफोर हट नं ३८० का धनबहादुर मगरले भने, नेपालमै जन्मिएकाले जन्म दर्ता बनेको हो । उनले छोरी लक्षीमाया मगर र नातिको जन्म दर्ता गरे । २६ वर्षपछि बल्ल यो अवसर पाइयो, उनले भने, यसकै आधारमा भविष्यमा नागरिकता बन्यो भने साह्रै राम्रो हुन्थ्यो । लक्षीमाया १९ वर्षकी भइन् । उनका पति मणिकुमार राई २७ वर्षका छन् । उहाँ (पति) भुटानमै जन्मिनुभएकाले जन्म दर्ता बनेन, लक्षीमायाले भनिन्, मेरो र छोराको मात्र बन्यो । बेलडाँगी१ एवान हट नं ४३६ का पञ्चिमाया तामाङले पनि आफ्ना दुई छोराछोरीको जन्म दर्ता गराइन् । उनले १३ वर्षीया छोरी विचित्रा र ९ वर्षीय छोरा वरुणको जन्म दर्ता प्रमाणपत्र बनाइदिएकी हुन् । हाम्रो जिन्दगी त, शिविरमै बित्यो । यहाँको आइडी कार्डबाहेक हामीसँग केही छैन, पञ्चिमायाले भनिन्, छोराछोरीलाई भविष्यमा राम्रो हुन्छ भनेर जन्म दर्ता गराइदिएकी हुँ ।उपलब्ध तथ्यांकअनुसार असोज ९ गतेसम्म दमक नगरपालिकामा मात्र ९५ जना भुटानी शरणार्थीले आआफ्ना छोराछोरीको जन्म दर्ता प्रमाणपत्र बनाएका छन् । नगरपालिकाले चैतमा २, वैशाखमा ४, जेठमा १, साउनमा ५८, भदौमा १९ र असोजमा ११ जनाको जन्म दर्ता प्रमाणपत्र बनाएको उल्लेख छ । नेपाल बार एसोसिएसनबाट शिविरमा खटिएकी शान्ता पाठकका अनुसार घटना दर्तासम्बन्धी ऐन २०३३ अनुसार जन्म दर्ता भइरहेको छ । उनले शरणार्थीको जन्म दर्ता, विवाह, मृत्यु, बसाइँसराइ र सम्बन्ध विच्छेदका घटना दर्ता गर्दै आएको बताइन् । शरणार्थीसम्बन्धी राष्ट्रसंघीय उच्चायोग (यूएनएचसीआर) र नेपाल बारको पहलमा निरन्तरको प्रयासपछि नगरपालिका जन्म दर्ता बनाइदिन राजी भएको हो, उनले भनिन् । नगरपालिकाका कार्यकारी अधिकृत युवराज दाहालले शरणार्थी भए पनि नेपालमा जन्मिएकाले जन्म दर्ता प्रमाणपत्र दिएको बताए । उनले भने, शरणार्थीका छोराछोरी भए पनि जन्मिएको त नेपालमै हो नि ? हामीले जन्म दर्तामा त्यति मात्र खुलाउन खोजेका छौं । अभिभावकको शरणार्थी परिचयपत्रका आधारमा जन्म दर्ता थालिएको हो । शरणार्थी अगुवा एवं पूर्वटिमाई शिविर सचिव युवराज राईले अप्रत्यक्ष रूपमा आफूहरूको माग अनुसार जन्म दर्ता बनाउने काम भइरहेको बताए । भुटानी शरणार्थीहरूले पछिल्लो समय विभिन्न ५ बुँदे माग राखेर सरकार र यूएनएचसीआरलाई दबाब दिँदै आएका छन् । उनीहरूले सम्मानपूर्वक स्वदेश फिर्ती, तेस्रो देश पुनर्वास, स्थानीयकरण, अन्तर्राष्ट्रियकरण र परिचयविहीन शरणार्थीलाई परिचयपत्र उपलब्ध गराउनुपर्ने माग राख्दै आएका छन् ।५ वटा विकल्पमध्ये यूएनएचसीआरले एकतर्फी रूपमा तेस्रो देश पुनर्वास मात्र गराइरहेको छ । हामीले त्यसको विरोधमा लगातार दबाब दिँदै आएकाले अप्रत्यक्ष रूपमा अहिले हामीलाई स्थानीयकरण गर्ने प्रक्रिया सुरु भएको छ, उनले भने । अहिले दमकको बेलडाँगी र मोरङको पथरीशनिश्चरे नगरपालिकास्थित शनिश्चरे शिविरमा १० हजारभन्दा बढी भुटानी शरणार्थी छन् । उनीहरूमध्ये तीन हजारभन्दा बढी शरणार्थी पुनर्वास कार्यक्रमअन्तर्गत तेस्रो मुलुक जाने प्रक्रियामा छन् । यूएनएचसीआरका अनुसार सन् २०१७ को डिसेम्बर अन्त्यसम्म भुटानी शरणार्थीको पुनर्वास कार्यक्रम समाप्त हुनेछ । त्यसपछि करिब ७ हजार शरणार्थी नेपालमा रहनेछन् । यहाँ रहने शरणार्थीको भविष्य के हुने भन्नेबारे यूएनएचसीआर र सरकारले कुनै धारणा सार्वजनिक गरेका छैनन् ।"
बलात्कारपछि हत्या,"वीरगन्ज (कास) पर्साको ठोरी गाउँपालिका५ सुवर्णपुरकी एक महिलाको बलात्कारपछि हत्या भएको खुलेको छ । गत बिहीबार भकारी लिप्न माटो लिन गएकी सानीलक्ष्मी बम्जनलाई स्थानीय ३१ वर्षीय उमेश हजराले जबरजस्ती करणी गरी ज्यान लिएको प्रहरीले जनाएको छ ।अनुसन्धानमा संलग्न डीएसपी प्रेमबहादुर शाहीका अनुसार खेतमा एक्लै भएको मौका छोपी हजराले बम्जनलाई यौन सम्पर्कका लागि दबाब दिएका थिए । युवतीले नमानेपछि हजराले ढुंगाले हिर्काएर बेहोस पारेर बलात्कार गरेको खुलेको छ, प्रहरी प्रवक्तासमेत रहेका शाहीले भने, होसमा आउनेबित्तिकै युवती चिच्याइन्, सबैले थाहा पाउने डरले हजराले कोदालो र खुर्पीले टाउको र घाँटीमा पटकपटक हिर्काएको देखिएको छ । कोदालो र खुर्पीको प्रहारले युवतीको घटनास्थलमै मृत्यु भएको थियो । अनुसन्धानमा प्रहरीको तालिमप्राप्त कुकुरसमेत प्रयोग गरिएको थियो । विश्वस्त सूत्र र घटनामा प्रयोग भएको प्रमाण फेला पारेपछि हजरालाई प्रहरीले शनिबार पक्राउ गरेको थियो । प्रहरी हिरासतमा रहेका हजराले अभियोग स्वीकार गरेको डीएसपी शाहीले बताए । उनीविरुद्ध जबरजस्ती करणी तथा कर्तव्य ज्यानमा मुद्दा दर्ता गरी थप अनुसन्धान अगाडि बढाइएको छ ।"
बस खस्दा तीनको मृत्यु,"नेपालगन्ज (कास) काठमाडौंबाट धनगढीका लागि छुटेको ना४ख ८२५५ नम्बर बस मंगलबार बाँकेको राप्तीसोनारी गाउँपालिका१ कुसुमस्थित लौकीमा दुर्घटनाग्रस्त हुँदा तीन जनाको मृत्यु भएको छ । १० जना घाइते छन् । तीमध्ये सातको अवस्था गम्भीर छ । प्रहरीका अनुसार मृत्यु हुनेमा सूर्यदल गण विराटनगरमा कार्यरत महेन्द्रनगरका आन्दाजी २२ वर्षीय रवीन्द्र पाण्डे, बैतडी रुद्रेश्वर४ की ४५ वर्षीया बाहिनी बोहरा र ५५ वर्षीय बैजान बोहरा छन् । दुर्घटनाको कारण खुल्न नसकेको इलाका प्रहरी प्रहरी कोहलपुरका निरीक्षक नवराज पोखरेलले बताए । बस अनियन्त्रित भई पुलबाट खोलामा खसेको थियो । बाँके राष्ट्रिय निकुञ्जको चेकपोस्टबाट करिब एक किलोमिटर पार गर्नेबित्तिकै बस दुर्घटनाग्रस्त भएको थियो । सेनाका जवान पाण्डे सोही चेक पोस्टबाट धनगढी जान बस चढेका थिए ।यस्तै दाङको लमही नगरपालिका ८ सतवरियामा भएको एक अर्को दुर्घटनामा एक जनाको मृत्यु भएको छ । काठमाडौंतर्फ गइरहेको बसमा सवार बर्दिया राजापुर नगरपालिका१० का २६ वर्षीय रामकृष्ण चौधरीको मृत्यु भएको प्रहरीले जनाएको छ । यसै गरी डोल्पा काइके गाउँपालिकाको ताराबगरस्थित प्रहरी चौकीमा कार्यरत एक जवानको पनि भेरीमा बगेर मृत्यु भएको छ । गस्तीबाट फर्कने क्रममा बगेर बैतडीको साबिक सर्माली १ स्थायी घर भएका २५ वर्षीय प्रहरी जवान शेरसिंह साउदको मृत्यु भएको हो ।"
युवकको हत्या,"दमक (कास) धारिलो हतियार प्रहारबाट इलामको चुलाचुली गाउँपालिका१ मा एक युवकको हत्या भएको छ । गाउँमा भएको नाच हेरेर घर फर्किने क्रममा कमल नजिक १८ वर्षीय सन्दीप फागोको सोमबार राति हत्या भएको प्रहरीले जनाएको छ । हत्यामा संलग्नताको आरोपमा २३ वर्षीय चन्द्र लावती, २७ वर्षीय बिजी नेम्बाङ र २४ वर्षीय सुमन विष्ट पक्राउ परेका छन् ।"
गोली प्रहार,राजविराज (कास) एक अपरिचित व्यक्तिले सप्तरीको सुरुंगा नगरपालिकास्थित त्रियुगा डिस्टिलरीका सुरक्षा गार्डमाथि मंगलबार बेलुका गोली प्रहार गरेका छन् । छातीमा गोली लागेका सुरक्षा गार्ड विराटनगरका नवराज कोइरालाको लहानस्थित सप्तऋषि अस्पतालमा उपचार भइरहेको छ । प्रहरी उपरीक्षक मुकेशकुमार सिंहका अनुसार गोली कोइरालाको छातीको बाहिरी भाग छिचोल्दै गएकाले उनी खतरामुक्त छन् ।
अन्तर्राष्ट्रिय प्रसूति सम्मेलन,"काभ्रे (कास) राष्ट्रपति विद्यादेवी भण्डारीले महिला स्वास्थ्य सेवालाई विस्तार र प्रभावकारी बनाउन सरकार र समुदायको ध्यानाकर्षण गराएकी छन् । धुलिखेलमा मंगलबारबाट सुरु भएको स्त्री तथा प्रसूतिसम्बन्धी अन्तर्राष्ट्रिय सम्मेलनमा बोल्दै उनले अतिरिक्त कार्यबोझ, परम्परागत चुलोचौका र धन्दापात, महिला विरुद्धको शारीरिक र मानसिक हिंसा लगायतले थुप्रै महिला गुणस्तरीय स्वास्थ्य सेवा पाउन वञ्चित रहेको बताइन् ।"
ताला खुल्यो,दैलेख (कास) तीन महिनाअघि कांग्रेस पार्टी कार्यालयमा लगाइएको ताला सोमबार खोलिएको छ । स्थानीय तह निर्वाचनको परिणामबारे पार्टीभित्र समीक्षा नगरिएको र कार्यालय नियमित सञ्चालन नभएको भन्दै असन्तुष्ट पक्षले साउन १७ गतेदेखि तालाबन्दी गरेको थियो ।
घूससहित पक्राउ,काभ्रे (कास) सेवाग्राहीसँग घूस लिँदै गर्दा जिल्ला अदालत काभ्रेका नायब सुब्बा राजेन्द्र खत्री पक्राउ परेका छन् । अख्तियार दुरुपयोग अनुसन्धान आयोगको टोलीले खत्रीको स्कुटरमा राखेको १ लाख २५ हजार नगद बरामद गरेको हो । बढी कैद सजायको त्रास देखाउँदै खत्रीले सिन्धुपाल्चोकका सुदीप दुलालको परिवारबाट रकम असुलेका थिए । खत्रीले रकम बुझेलगत्तै अख्तियारको टोलीले पक्राउ गरेको हो ।
७७ मध्ये १९ वस्तुको निर्यात सम्भावना उच्च,"इन्स्टिच्युट फर स्ट्राटेजिक एन्ड सोसियो इकोनोमिक रिसर्च आईएसएसआर का कार्यबाहक अध्यक्ष गोविन्द नेपालले नेपालबाट बाहिर आउँदा विभिन्न समस्या भएको र त्यसबारे सरकारले चासो दिनु आवश्यक रहेको बताए । पूर्ववाणिज्य सचिव पुरुषोत्तम ओझाले निर्यात बढाउन गुणस्तर र प्रतिस्पर्धा आवश्यक भएको बताए । छुटले मात्रै निर्यात बढ्दैन, उनले भने, निर्यात बढाउन प्रतिस्पार्धा गर्नुपर्छ । गुणस्तरीय उत्पादनमा जोड दिनुपर्छ । सन् २०१६ को अमेरिकी व्यापार सहजीकरण तथा व्यापार कार्यान्वयनसम्बन्धी ऐन २०७३ मसिर ३० देखि लागू भएको हो । नेपाल केन्द्रित यो कार्यक्रम २०२५ सम्मका लागि स्वीकृत गरिएको छ । यसले नेपाललाई २०७२ को भूकम्पपछिको आर्थिक पुनरुत्थानमा सहयोग गर्ने जनाएको छ । कार्यक्रमअन्तर्गत निश्चित प्रकारका गलैंचा, झोला, शिरपोस, सल, स्कार्फ, छाला तथा भ्रमण सामग्रीलगायतका नेपाली निर्यात वस्तुलाई नयाँ भन्सार छुट सुविधा दिएको छ । यसअघि यस्ता प्रकारको वस्तुलाई अमेरिकी बजारमा अन्य सुविधा वा छुटको व्यवस्था थिएन ।"
सिँचाइ योजना अलपत्र,"सल्यान (कास) भुमकेज्युला सिँचाइ आयोजना अढाई दशकदेखि अलपत्र परेको छ । लंकिनी खोलादेखि भुमकेज्युलासम्मको नहर मर्मतमा बेवास्ता हुँदा सिँचाइ आयोजना कामविहीन भएको हो । सिँचाइ नहुँदा चार सय रोपनी जग्गा पाखो बारीमा परिणत भएको छ । धान लगाउन मिल्ने जग्गामा हाल किसानले मकै र गहुँ खेती गर्न बाध्य छन् । चार किलोमिटर लम्बाइ रहेको सिँचाइ कुलोमध्ये एक किलोमिटर जीर्ण बनेको स्थानीय राजबहादुर बुढाथोकीले बताए । उनका अनुसार सिँचाइ कुलोको अधिकांश ठाउँ घाँसपातले र पहिरोले पुरिएको छ । ०४९ सालमा निर्माण सुरु भएको सिँचाइ योजनाको एक किलोमिटर नहर बनाउन पाँच वर्ष लागेको थियो । लंकिनी खोलादेखि भुमकेज्युलासम्मको सिँचाइ नहरका लागि सुरुमा ३२ लाख रुपैयाँमा टेन्डर भएको थियो । ठेकेदार र कार्यालय प्रमुखले रकम हिनामिना गरेपछि सिँचाइको काम रोकिएको उनले बताए । रोकिएको निर्माण कार्यमा बेवास्ता भएपछि किसान मर्कामा परेको स्थानीय डिल्लीबहादुर वलीले बताए । योजना नबन्दा सिँचाइ समस्याका कारण उत्पादन भएको बालीबाट वर्षभरि खान नपुग्ने अवस्था आएको स्थानीय बुद्धिप्रकाश शर्माले बताए । उनका अनुसार धेरैको खेत खरबारीमा परिणत भएको छ । उत्पादनमा समस्या भएपछि किसानहरू मजदुरीका लागि भारतका विभिन्न ठाउँ जान बाध्य छन्, उनले भने, योजना सञ्चालनका लागि बारम्बार माग गर्दै आए पनि सम्बन्धित निकायले चासो दिएका छैनन् ।"
नबिल बैंक सम्मानित,काठमाडौं (कास) नबिल बैंक आईएसओ ९००१:२०१५ द्वारा सम्मानित भएको छ । बेलायतस्थित युनाइटेड रजिस्ट्रार अफ सिस्टम्सले बैकलाई उक्त सम्मान प्रदान गरेको जारी विज्ञप्तिमा उल्लेख छ । कुशल व्यवस्थापन प्रणालीका लागि नेपालमै सम्मानित हुने नबिल पहिलो कमर्सियल बैंक बनेको दाबी नबिलको छ ।
लुइस फिलिप लबिम मलमा,"काठमाडौं (कास) ब्रान्डेड लेडिज कपडाहरूको बिक्रेता आरपी ग्रुपले अन्तर्राष्ट्रिय ब्रान्ड लुइस फिलिप (मदुरा फेसन एन्ड लाइफस्टाइल) सोरुम ललितपुरको लबिम मलमा सञ्चालनमा आएको छ । यस ब्रान्डले पुरुषहरूका लागि आवश्यक पर्ने पोसाक, जुत्ता, बेल्टलगायतका सामग्रीहरू उत्पादन गर्दै आएको जारी विज्ञप्तिमा उल्लेख छ ।"
ओपो ए५७ दोस्रो बेस्ट सेलिङ फोन,काठमाडौं (कास) ओपो ए ५७ विश्वकै दोस्रो बेस्ट सेलिङ एन्ड्रोइड फोन भएको काउन्टर पोइन्ट रिसर्च डट कमले जनाएको छ । विश्वका उद्योगहरूको विश्लेषण गर्ने उक्त संस्थाले ओपो ए ५७ र आर ११ लाई त्यो श्रेणीमा राखेको कम्पनीले जारी गरेको विज्ञप्तिमा उल्लेख छ ।
इन्डोनेपाल रेमिटेन्स सेवा,काठमाडौं (कास) आईएमई लिमिटेड र वाइजम्यान इम्पेक्स सर्भिस इन्टरप्राइजेजले संयुक्त रूपमा इन्डोनेपाल रेमिटेन्स सेवा सुरु गरेका छन् । सम्झौताअनुसार भारतमा रहेका हरेक नेपाली नागरिकले वाइजम्यानका २०० शाखासहित १४ हजारभन्दा बढी एजेन्ट पार्टनरमार्फत् नेपालमा पैसा पठाउन सक्ने जारी विज्ञप्तिमा उल्लेख छ । कम्पनीका अनुसार यसरी पठाइएको रकम नेपालस्थित आईएमईका ६ हजारभन्दा बढी एजेन्ट आउटलेटबाट भुक्तानी लिन सकिनेछ ।
एसीई क्यापिटलको साधारणसभा,काठमाडौं (कास) नेपाल इन्भेस्टमेन्ट बैंकको नारायणचौर शाखामा एसीई (एस) क्यापिटल लिमिटेडको सातौं वार्षिक साधारणसभा सम्पन्न भएको छ । साधारणसभाले आर्थिक वर्ष ०७३७४ को नाफाबाट चुक्ता पुँजीको ५२ प्रतिशत नगद लाभांश दिने सञ्चालक समितको प्रस्तावलाई सर्वसम्मतिले पारित गरेको जारी विज्ञप्तिमा उल्लेख छ ।
नेपाल इकरातद्वारा २५ औं वार्षिकोत्सव,काठमाडौं (कास) नेपाल इकरात इन्जिनियरिङ कम्पनीले हाल ५००० केभीए क्षमतासम्मका विद्युतीय ट्रान्सफर्मरहरू उत्पादन गरी आन्तरिक तथा विदेशी बजारमा बिक्री वितरण गरिरहेको जनाएको छ । राजधानीमा आयोजित कम्पनीको स्थापनाकालको २५ औं वार्षिकोत्समा उक्त जानकारी दिइएको हो । कम्पनीले यसै अवसरमा सामाजिक उत्तरदायित्वअन्तर्गत ग्रामीण विद्युतीकरण सामुदायिक संस्थालाई २५ केभीए क्षमताको विद्युतिय ट्रान्सफरमर एक थान निशुल्क उपहार स्वरुप प्रदान गरेको जारी विज्ञप्तिमा छ ।
केएल मोबाइलद्वारा उपहार प्रदान,"काठमाडौं (कास) चाबहिलस्थित केएल मोबाइल हबमा मोबाइल खरिद गर्ने सुन्दर तामार्थुले सुनको सिक्का प्राप्त गरेका छन् । दसैंतिहारको अवसर पारी हबले सुरु गरेको मोबाइलको मेगा मेलामा मोबाइल खरिद गर्दा यो उपहार प्राप्त गरेको जारी विज्ञप्तिमा छ । । मेलामा मोबाइल खरिदकर्ताले हात खाली नजाने उपहार पाउनेछन् भने बम्पर उपहारस्वरूप एउटा आरवान फाइभ बाइक, एउटा आइफोन ८ र मलेसिया सिंगापुर भ्रमणको प्याकेज पाउने कम्पनीले जनाएको छ ।"
कालोसूचीमा परेको हरिसिद्धिको जग्गा बिक्री गर्न चलखेल,"ललितपुर राष्ट्र बैंकको कालो सूचीमा परेको हरिसिद्धि इँटा तथा टायल कारखाना लिमिटेडको जग्गा बिक्री गर्ने चलखेल सुरु भएको छ । सञ्चालक एनबी समूहले कारखानाको नेपाल बंगलादेश बैंक (एनबी) मा धितोमा रहेको ८३ रोपनी र नबिल बैंकमा २५ रोपनी गरी एक सय ८ रोपनी जग्गा बिक्री गर्न १० करोड रुपैयाँ बैना लिइसकेको छ । कारखानाका नाउँमा रहेको उक्त जग्गा बिक्री गर्न हरिसिद्धि इँटा टायल कारखानाका तर्फबाट सञ्चालक रोजकुमार श्रेष्ठ र प्रिफेब हाउस नेपाल कम्पनीका सञ्चालक केशवप्रसाद तिमल्सिनाबीच १ अर्ब ३३ करोड रुपैयाँमा किनबेच सम्झौता भएको हो । सेयरधनीहरूका अनुसार ०६० मा एनबी बैंकमा कारखानाका सहायक कम्पनी ललितपुर इन्जिनियरिङका नाममा ५ करोड र एनबी बाट्रा हस्पिटल एन्ड मेडिकल रिसर्च सेन्टरका नाममा १५ करोड रुपैयाँ ऋण लिन कम्पनी ग्यारेन्टी बसेको थियो । ग्यारेन्टी बसेबापत धितोमा राखेको ८४ रोपनी जग्गा अहिले बिक्री गर्ने सम्झौता गरिएको हो । जबकि २०७१ मा प्रधानमन्त्री तथा मन्त्रिपरिषदको कार्यालयको पत्रअनुसार अर्थ मन्त्रालयले कारखानाका जग्गामा अनधिकृत निर्माण नगर्न र बेचबिखन, हस्तान्तरण र धितोबन्धक नराख्न सचिवस्तरीय निर्णय भएको थियो । कम्पनी रजिस्ट्रारको कार्यालयले पनि कारखानाको चलअचल सम्पत्ति बेचबिखनमा रोक लगाएको छ । सरकारी निर्देशन लत्याएर हरिसिद्धिका सञ्चालकले कारखानाका नाममा रहेको हरिसिद्धि ५ क को कित्ता नम्बर २१७, २१८, २४१, २४३ देखि २५५, २९५ देखि २९८, ३०३ देखि ३०५, ३०७, ३११ देखि ३१३ को जग्गा बिक्री गर्न सम्झौता गरेका हुन् । हरिसिद्धि कारखानाका नाममा एनबी बैंकमा करिब ६० करोड र नबिल बैंकमा करिब ५ लाख रुपैयाँ ऋण छ । कारखानाका मजदुर, सेयरधनी र स्थानीय किसानले कम्पनीका सञ्चालकहरूले ऋण तिरेर बाँकी रकम आफैं खान खाजेको भन्दै विरोध जनाएका छन् । सेयरधनीका अनुसार आन्तरिक राजस्व कार्यालय हरिहर भवनले नेपाल राष्ट्र बैंकमार्फत रोक्का गर्दागर्दै पनि बिनासञ्चालकको लगत र कर चुक्ता प्रमाणपत्रबिना हरिसिद्धि इँटा तथा टायल कारखानाका नाममा कमलपोखरीस्थित गुडविल फाइनान्स लिमिटेडमा खाता खोली बैना रकम जम्मा गर्न लगाई झिकेर समेत लगिसकिएको छ । सञ्चालक एनबी समूहका कर्मचारी सुमित्रा श्रेष्ठले रकम झिकेको देखिन्छ, एक सेयरधनीले प्रश्न गरे, यो कसरी सम्भव भयो ? गुडविल फाइनान्सलाई राष्ट्र बैंकको निर्देशन लागू हँुदैन ? यस्ता व्यक्तिलाई कसले कारबाही गर्ने ?ती सेयरधनीका अनुसार २०६५६६ मा सिनर्जी प्रपर्टी डेभलपरले नबिल बैंकबाट १५ करोड ऋण लिन हरिसिद्धिका सञ्चालकले एनबी बाट्रा हस्पिटल एन्ड मेडिकल रिसर्च सेन्टरका नाममा रहेको २३ रोपनी जग्गा धितो राखिदिएका थिए । कम्पनी ऐनविपरीत गरिएको उक्त कारोबारमा पनि कारबाही गर्ने निकाय मौन छ । सरकारले कारखाना सञ्चालन गर्न २०२१ सालतिर हरिसिद्धिका किसानसँग प्रतिरोपनी १५ सयका दरले ४ सय १२ रोपनी जग्गा अधिग्रहण गरेको थियो । संघर्ष समितिका अनुसार साधारणसभा नै नगरी सञ्चालकहरूले कारखानाका नाममा रहेको जग्गा २०६६ सालमै बीएन्डबी अस्पताललाई ४७ रोपनी, वाग्मती हाउजिङ कम्पनीलाई २५ रोपनी, नेपाल क्यान्सर अस्पताललाई २५ रोपनी र विजयदीप ल्याब्रोटरीलाई ५ रोपनी बिक्री गरेका थिए । एनसीसी बैंकले पनि कारखानाको ११९ रोपनी जग्गा २०६६ मै लिलाम गरेर लिइसकेको छ । सरिता श्रेष्ठका नाममा २ रोपनी बिक्री भएको छ । कम्पनीले आन्तरिक राजस्व कार्यालयमा कर पनि बुझाएको छैन । कम्पनीविरुद्ध किसान संघर्ष समितिको मुद्दा सर्वोच्च अदालतमा र सेयर संघर्ष समितिको मुद्दा उच्च अदालत, पाटनमा विचाराधीन छन् । कम्पनी रजिस्ट्रार कार्यालय सहायक रजिस्ट्रार राजन बस्नेतले सञ्चालकलाई पटकपटक साधारणसभा गर्न र कम्पनीको चलअचल सम्पत्ति विवरण प्रस्तुत गर्न निर्देशन दिँदा पनि चासो नदिएको बताए । कारबाही गर्ने अधिकार कम्पनीलाई छैन, उनले भने । हरिसिद्धि कारखानाको १३ वर्षदेखि साधारणसभा भएको छैन ।"
सहज रूपमा ३ लाख ऋण उपलब्ध गराउन निर्देशन,"काठमाडौं राष्ट्रिय पुनर्निर्माण प्राधिकरणले भूकम्पपीडितहरूलाई दिने निब्र्याजी ३ लाख रुपैयाँ ऋण सहज रूपमा प्रदान गर्ने व्यवस्था मिलाउन सरोकारवाला निकायलाई निर्देशन दिएको छ ।बन्दै गरेको घर नै धितो राखी ऋण पाइने व्यवस्था गरेको भोलिपल्ट प्राधिकरणले सरोकारवाला सबै निकायहरूलाई उक्त निर्देशन दिएको हो । मन्त्रिपरिषदको सोमबार बसेको बैठकले भूकम्पपीडितहरूको घर निर्माणका लागि सामूहिक जमानीमा ऋण उपलब्ध गराउने कार्यविधि २०७४ लाई संशोधन गर्दै निर्माणाधीन घर धितो राखी निब्र्याजी ऋण पाइने व्यवस्था लागू गरेपछि प्राधिकरणले मंगलबार सरोकारवाला निकायलाई बोलाएर कर्जा प्रवाहलाई सहज रूपमा प्रदान गर्न व्यवस्था मिलाउन निर्देशन दिएको हो, प्राधिकरणद्वारा जारी विज्ञप्तिमा भनिएको छ, प्रमुख कार्यकारी अधिकृत (सीईओ) गोविन्दराज पोखरेलले मंगलबार संघीय मामिला तथा स्थानीय विकास मन्त्रालय, सहरी विकास मन्त्रालय, बैंकर्स एसोसिएसन र महालेखा नियन्त्रकको कार्यालयका प्रतिनिधिलाई बोलाएर स्वीकृत कार्यविधिअनुसार निजी आवास पुननिर्माणका लागि पीडितलाई तत्कालै निब्र्याजी ऋण दिने कार्यमा सहजीकरण गर्न निर्देशन दिनुभयो ।सरकारले कार्यविधि नै स्वीकृत गरिसकेको छ, त्यसैले लाभग्राही सूचीमा परेकालाई सहज रूपमा निब्र्याजी ऋण दिने व्यवस्था मिलाउनुहोस्, कुनै पनि बहानामा भूकम्पपीडितलाई अल्झाउने प्रयास नहोस्, बैठकमा उनले भने । निजी आवास पुनर्निर्माणको कार्यअन्तर्गत अनुदानको किस्ता वितरणमा संलग्न रहेका सम्पूर्ण बैंक तथा वित्तीय संस्थाहरूलाई निब्र्याजी ऋण दिने प्रक्रियालाई उच्च प्राथमिकतामा राखी सहयोग गर्ने व्यवस्था मिलाउन बैंकर्स एसोसिएसनमार्फत् निर्देशन दिने निर्णय गरेको प्राधिकरणका प्रवक्ता यमलाल भुसालले बताए ।बैठकले अनुदान वितरण कार्यमा संलग्न सबै बैंकहरूलाई समेत निब्र्याजी ऋण तीव्रताका साथ अघि बढाउने निर्देशन दिन राष्ट्र बैंकलाई अनुरोध गरेको छ, विज्ञप्तिमा भनिएको छ, बैठकमा सहभागी बैंकर्स एसोसिएसनका अध्यक्ष अनिलकेशरी शाहले सरकारको नीतिअनुसार निब्र्याजी ऋण प्रवाह गर्न आफूहरूलाई कुनै अप्ठयारो नभएको भन्दै राष्ट्र बैंकसँग समन्वय गरेर कर्जा परिचालनका प्रभावकारी बनाउने बताउनुभयो । प्राधिकरणले सम्पूर्ण कोष तथा लेखा नियन्त्रकको कार्यालयलाई कर्जा प्रवाह कार्यलाई प्राथमिकतामा राखेर कार्य गर्ने निर्देशन दिन महालेखा नियन्त्रकको कार्यालयलाई समेत पत्राचार गर्ने निर्णय गरेको जनाएको छ ।"
डिपोमै थन्कियो चामल,"सुर्खेतहुम्ला कर्मचारीको लापरबाहीका कारण हुम्लाको श्रीनगर डिपोमा चामल गोदाममै थन्किएको छ । डिपो प्रमुख खेमराज काफ्ले दसैं अघि नै कार्यालय छाडेर घर बिदामा हिंडेपछि त्यस क्षेत्रमा चामल वितरण हुन नपाएर गोदाममै रहेको हो । दसैंमा चामल पाउने आशामा बसेका श्रीनगर क्षेत्रका बासिन्दाले डिपोमा कर्मचारी नहुँदा चामल पाउन सकेनन् । तिहारमा पनि चामल नपाइने होकी भन्ने हुम्लावासीले चिन्ता व्यक्त गरेका छन् । ढुवानीमा ढिलाइ भएको भन्दै डिपो प्रमुख काफ्ले कार्यालय छाडेर घर बिदामा हिँडेका थिए । खाद्य संस्थान सुर्खेतले कर्णालीका सबै डिपोमा असोज पहिलो साताभित्र चामल पुर्याउन ढुवानी व्यवस्था मिलाएको थियो । श्रीनगर डिपोमा खच्चडको सहायताले असोज २ मा २५ क्विन्टल चामल पुर्याइएको थियो । तर, त्यस अघि नै काफ्ले हिंडेपछि डिपो सुनसान बनेको हो । खाद्य संस्थान, हुम्लाका प्रमुख नारायण केसीले डिपोमा कर्मचारी नहुँदा आएको चामलसमेत वितरण गर्न नसकिएको बताए । श्रीनगर हुम्लाको विकटमा रहेको डिपो हो । यस डिपोले अदानचुली र ताजाकोट गाउँपालिकाका बासिन्दालाई चामल वितरण गर्दै आएको छ । डिपोको साँचो प्रहरी चौकीमा बुझाएर जानुभएको रहेछ । बाँकी ५० क्विन्टल चामल प्रहरी र, घरधनीले राखेका छन्, उनले भने, ज्यालादारीका स्टाफ पनि श्रीनगर पुगेनपुगेको खबर छैन । अघिल्ला वर्षहरूमा डिपो कर्मचारीले नभई सीधै दलका नेताहरू, प्रहरीको रोहवरमा ठेकेदारमार्फत् बिक्री वितरण गरिन्थ्यो । शाखा प्रमुख केसीले ठेकेदारबाट निष्पक्ष वितरण नभएको गुनासो आउन थालेपछि गत वर्षदेखि डिपोबाट वितरण गर्न थालिएको बताए । खाद्य संस्थान सुर्खेत कार्यालयका प्रमुख भीम थापाले समयमै खाद्यान्न ढुवानी व्यवस्था मिलाए पनि कर्मचारीको लापरबाहीका कारण वितरण हुन नसकेको स्विकारे । कर्णालीवासीको दसैंतिहारमा मीठो मसिनो खाने भनेकै चामल हो । चामल नभए उनीहरूको चाडपर्व नै खल्लो हुन्छ, थापाले भने, संस्थानले प्रभावकारी अनुगमन गर्न नसक्दा कर्मचारीमा अटेरीपन बढी देखियो । डिपोमा कर्मचारी नहुँदा ढुवानी भएको एक महिना बित्नै लाग्दासमेत चामल त्यत्तिकै थन्किएको छ । दसैंतिहार लक्षित गरेर संस्थानले कर्णालीमा २९ हजार क्विन्टल चामल ढुवानी गरे पनि अधिकांश वितरण हुन बाँकी छ । एमाले हुम्लाका अध्यक्ष दल रावलले कर्मचारीको लापरबाहीले हुम्लीले दसैं, तिहार, ल्होसारमा चामल खान नपाउने अवस्था सिर्जना भएको बताए । चाडपर्वका बेला अत्यावश्यकीय खाद्यवस्तु आपूर्ति गराउने जिम्मेवारीमा बसेका कर्मचारीले नै कार्यालय छाडेर लामो समय बिदामा बस्ने प्रवृत्ति छ, रावलले भने, श्रीनगर मात्र होइन सदरमुकाम सिमकोटकै डिपोमा पनि कर्मचारी छैनन् । चामल वितरण हुन सकेको छैन । सिमकोट डिपो सहयोगीका भरमा सञ्चालन भइरहेको छ ।"
मानवनिर्मित द्वीपमा यस्तो बन्दै छ आधुनिक सहर,"काठमाडौं विभिन्न मुलुकमा स्मार्ट सिटी बनाउने होडबाजी जारी छ । केही मुलुकले त त्यस्ता सिटी धेरै पहिले बनाइसके भने अन्य केहीले त्यसका लागि डिजाइनहरू तयार पार्दै छन् । नेपालमा भने बल्ल स्मार्ट सिटीबारे चर्चा र छलफल सुरु भएको छ । हाम्रा सहरहरू स्मार्ट सिटी कहिले बन्ने हुन, भन्नै गाह्रो छ । किनभने स्मार्ट सिटी नेपालका राजनीतिक दलका घोषणापत्रमा मात्र सीमित जो छ । पहिले स्मार्ट सिटी प्रोजेक्टको डिजाइन तयार हुनुपर्यो, त्यसपछि बल्ल यसको तयारी सुरु भएको मान्न सकिन्छ । तर, चीनले स्मार्ट सिटी हैन अनौठो सहरको निर्माणमा जुटिसकेको छ । फरेस्ट सिटी नाम दिइएको त्यो आधुनिक सहर उसले मानवनिर्मित द्वीप (आर्टिफिसियल आइसल्यान्ड) मा बनाउन लागेको हो । मलेसिया नजिकै रहेको चारवटा मानवनिर्मित द्वीपमा यसका लागि विश्वकै सबैभन्दा महँगो प्रोजेक्ट चीनले थालेको हो । आधुनिक सुखसुविधाले सम्पन्न बनाइने ती सहरको विशेषता भनेको त्यहाँ बसोबास गर्नेहरूले प्राकृतिक मात्रै हैन सांस्कृतिक आनन्द पनि लिन सक्नेछन् । त्यसैले त, चीनले निर्माण गरिररहेको यो खर्चिलो र अनौठो सहरलाई प्रकृति र संस्कृतिको हाइब्रिड भन्न थालिएको छ । कृत्रिम द्वीपमा बनाइने सहरमा हरिया बोटबिरुवा बढी हुने भएकाले यसलाई फरेस्ट सिटी भनिएको हो । सहरहरूको विकास गर्ने डेभलपर कन्ट्री गार्डेन ले फरेस्ट सिटी मा बस्ने मानिसका लागि त्यो एउटा सपनाको घरजस्तै हुने जनाएको छ । साँच्चिकै सपनाको घर बनाउने अठोटका साथ चीन अघि बढिसकेको छ । त्यहीअनुरूप संरचनाहरूको निर्माण उसले गरिरहेको छ । महानगरको रूपमा विकसित गरिने सिटीमा सात लाखभन्दा बढी मानिस बसोबास गर्न सक्ने पूर्वाधार विकास गरिँदै छ । आधुनिक मानवका लागि चाहिने जति सबै आधारभूत सुविधाहरू त्यहाँ विकसित गरिनेछ । यो परियोजनामा लगानी गर्ने कम्पनीले ती सहरमा वासिङ्टन डीसीको तुलनामा करिब २० हजारभन्दा बढी मानिस बसोबास गर्न सक्ने जनाएको छ । चीनले कृत्रिम द्वीपमा झन्डै दुई वर्षअघि निर्माण कार्य थालेको हो । निर्माता कम्पनी सासाकी को आधिकारिक वेबसाइटका अनुसार ३ हजार ४ सय ४५ एकड क्षेत्रफलमा सिटीको निर्माण कार्य भइरहेको छ । यो पूरै परियोजनाको लागत खर्च झन्डै सय अर्ब अमेरिकी डलर रहेको बताइएको छ । तर यो एक्ज्याक्ट बजेटचाहिँ हैन । अझ बढी खर्च हुन सक्छ । इन्टेरेस्टिङ इन्जिनियरिङ डटकम का अनुसार ती सहरमा अफिस, पार्क, सामाजिक यातायातका सञ्जाल, होटल, रेस्टुरेन्ट, मार्केटिङ कम्प्लेक्स र विद्यालयहरूसँगै दुई लाख ५० हजार आवासीय घर बनाइनेछ । उक्त अनलाइनले अगाडि लेखेको छ, अत्यन्तै आधुनिक आवासीय भवनहरू र प्राविधिक अनुसन्धान सुविधा रहने यो सिटीले मलेसियामा बढो जनसंख्याका लागि २ लाख २० हजार रोजगारी सुविधासमेत उपलब्ध गराउनेछ । यो सिटीको निर्माण सन् २०४५ मा हुने चीन सक्ने जनाएको छ । यसो त यो परियोजना पूरा गर्न धेरै समय लाग्ने स्वाभाविकै हो । तर, योसँगै निर्माता कम्पनीले धेरै चुनौती र थुप्रै कठिनाइहरूको समेत सामना गर्नुपर्ने देखिएको छ । सबैभन्दा ठूलो चिन्ता र चुनौती भनेको चीनको धेरै नयाँ मेगा सहरलाई प्रभावित पार्नु पनि हो । एक रिपोर्टअनुसार चिनियाँ ती मेगा सहरहरू मानिस नबस्ने सिटीमा परिणत हुन सक्ने सम्भावना छ । अनलाइन खबरहरूका अनुसार सन् १९७० को दशकयता चीनमा ५ सयभन्दा बढी सहर भूत स्थल मा परिणत भइसकेका छन् । चिनियाँ सरकारले गाउँमा बसोबास गर्नेहरूलाई सहरमा बसोबास गराउनका लागि थुप्रै टाउनसिप गठन गर्दै ठूलो संख्यामा लगानी गरिसकेको छ । यस्ता सयौं सहरको निर्माणसमेत भइसकेका छन् । तर, अधिकांश ती सहरहरू अहिले खालीझंै अवस्थामा छन् । यी सहरहरूमा आधुनिक सुखसुविधा, सहरी जीवनशैली, अग्ला अपार्टमेन्ट कम्प्लेक्स, विकसित स्विमिङ पुलसहितका सुविधाका बाबजुद मानिसको बसोबास पात्लो छ । यी सहरहरू चीनको एउटा ठूलो परियोजनाका हिस्सा हो, जसअन्तर्गत वर्तमान समयमा ग्रामीण क्षेत्रमा रहने ३० करोड नागरिकलाई सहरहरूमा बसाउन नीति बनाइएको थियो । बिजनेस इन्साइडर को रिपोर्टका अनुसार चिनियाँ एक जना फोटोग्राफर काई साएमेररले सन २०१५ मा पूरै देशको भ्रमण गरेपछि यसबारे अनेक तथ्यहरू जुटाएका थिए । अनबोर्न सिटिज को नामबाट उनले एउटा शृंखला नै सुरु गरेका थिए । चीनले अमेरिकाले झैं सहरीकरणमा जोड दियो तर उसले अमेरिकी मोडेललाई नबुझ्दा सहरहरू खाली भएका हुन् । मार्केट सिद्धान्तअनुसार रोजगारी र आम्दानीको सुविधा नभएको ठाउँमा जतिसुकै सुविधा उपलब्ध गराए पनि मानिस बस्न चाहँदैन । चीनले पहिले सहर बनायो तर रोजगारीमा ध्यान नदिँदा केही सहरहरू निर्जन अर्थात् मानिस नभएको स्थानमा परिणत भएको रिपोर्टहरूमा उल्लेख छ । यति हुँदाहुँदै पनि चीन आधुनिक सहर बनाउन अझै छाडेको छैन । त्यसको पछिल्लो उदाहरण फरेस्ट सिटी पनि एक हो । अचम्मको कुरा त के छ भने उक्त सिटीको निर्माण हुनुअघि नै अधिकांश भवनहरू बिक्री भइसकेका छन् । साढे दुई लाख आवासीय युनिटसहित बन्ने सिटीमा धेरैको आकर्षण रहेको यसले पुष्टि गर्छ । मुलुकको दक्षिण क्षेत्रमा समेत एउटा फरेस्ट सिटीको निर्माण गर्ने तयारीमा चीन रहेको छ । त्यसमा ७० वटा भवन बनाइने जनाएको छ । आवासीय युनिटहरूसँगै अस्पताल, पसलका लागि ठाउँ, विद्यालय र कार्यालय पनि रहनेछन् । यसमा ३० हजारभन्दा बढी मानिसको बसोबास रहनेछ । फरेस्ट सिटी अमेरिकी सहर न्युयोर्कको सेन्ट्रल पार्कको क्षेत्रफलभन्दा चार गुणा बढी हुनेछ । निर्माता कम्पनीका अनुसार करिब ८ हजार अपार्टमेन्टको बिक्री भइसकेको छ । जोहोर बहरू नजिक इस्कान्दर मलेसियामा सक्रिय ६० वटा परियोजनामध्ये यो सबैभन्दा ठूलो हो । चीनको यो परियोजनाको अवधारणा इटालेली आर्किटेक्चर फर्म स्टिफेनो बोएरी आर्केटेटीबाट आएको हो । यो फर्म भवनहरूको निर्माण तथा बोटबिरुवा लगाउनेसहितको एकीकृत कामका लागि प्रसिद्ध छ । निर्माण पूरा भएपछि ती सहरमा १० लाख ४० हजारभन्दा बढी ठूला र साना बोटबिरुवा लगाइनेछ । व्यापार र संस्कृतियुक्त यो नयाँ बस्ती फोरेस्ट सिटीलाई रणनीतिक रूपमा अर्थव्यवस्थाको ऊर्जाघर सिंगापुरको नजिकै बनाइँदै छ । यो फरेस्ट सिटीको गुुरु योजना इन्टरनेसनल इन्ट्राडिसिप्लेनरी डिजाइन फर्म सासाकीले तयार पारेको हो । यो फर्मले फरेस्ट सिटीको व्यापार र संस्कृतिको एउटा ग्लोबल क्लस्टरका रूपमा तयार गरिँदै छ । यसलाई पूरै रूपमा लाइभ वर्क लाइफस्टाइललाई सहयोग पुग्ने गरी निर्माण गरिनेछ । यसका लागि वित्तीय संस्थानहरू, प्रविधि तथा बायोटेक अनुसन्धान संगठनहरू तथा विविध प्रकारको उद्योगहरूलाई विकसित गरिएको छ । यसलाई दक्षिण मलेसियामा इनोभेटिभ तथा दिगो रोजगार सिर्जित हुनेछ । दुई लाख २५ हजारभन्दा बढीले रोजगारी प्राप्त गर्ने बताइएको छ । यो सहरसम्म पुग्नका लागि व्यापक रूपमा समुद्री नेटवर्क तथा लाइट रेल यातायात प्रणाली विकसित गरिनेछ । सिंगापुरको एमआरटी प्रणालीमार्फत् यसलाई सिंगापुरभन्दा बढी उच्च गति भएको रेललाइनमार्फत् मलेसियालाई क्वालालम्पुरसँग जोडिनेछ । यी नयाँ द्वीपमा यातायात र पार्किङका लागि मल्टिलेयरयुक्त अनौठा बन्दोबस्त गरिनेछ । ग्रिन इकोलजिकल भिजनलाई साकार पार्न यसो गरिने भएको हो । द्वीपको चारैतिर पानीको यस्तो डिजाइन बनाइँदै छ, जहाँ यसको प्राकृतिक रूपमा बहावलाई सुनिश्चित गर्न सकियोस् । द्वीपको किनाराहरूमा मनरोम दृश्यका लागि म्याग्रोभ फरेस्ट्स, इकोलजिकल ब्रेकवाटर्सलगयातका डिजाइन जडान गरिनेछ । एजेन्सीहरू"
गौचन हत्याको भत्र्सना,"ओखलढुंगा केन्द्रीय अध्यक्ष शरद गौचनको सोमबार राजधानीमा भएको हत्याको विरोध गर्दै ओखलढुंगा निर्माण व्यवसायी संघले भत्र्सना गरेको छ । संघले मंगलबार विज्ञप्ति जारी गर्दै हत्यारालाई छिटो पक्राउ गरी कानुनी दायरामा ल्याउन माग गरेको छ ।दिनदहाडै राजधानीको व्यस्त सहरमा व्यवसायीे हत्या हुनुले सुरक्षा व्यवस्थाको उपहास भएको समेत विज्ञप्तिमा उल्लेख छ । सरकारले निर्माण व्यवसायी र प्रत्येक नागरिकको स्वतन्त्र रूपले ज्युन पाउने अधिकारको प्रत्याभूति गराउन पूर्ण सुरक्षा दिनुपर्ने माग गरिएको छ । प्रदेश र केन्द्रको चुनावको नजिकिएको बेलामा भएको हत्याले सम्पूर्ण निजी क्षेत्रलाई त्रसित बनाएको संघका ओखलढुंगा अध्यक्ष विनोद ताम्राकारले बताए । भूकम्पपछिको पुनर्निर्माणमा समेत निर्माण व्यवसायीको महत्त्वपूर्ण भूमिका रहेकोमा गौचन हत्याले सम्पूर्ण व्यवसायी गम्भीर हुनुपर्ने अवस्था आएको उनले बताए । दोषीलाई पत्ता लगाई कारबाही गर्न व्यवसायीले माग गरेका छन् । त्यसैगरी निमार्ण व्यवसायी महासंघ मोरङले हत्यारालाई तत्काल पक्राउको माग गर्दै यहाँ भइरहेका निर्माणका काम ठप्प पारेर आन्दोलनमा उत्रेका छन् । संघका मोरङ अध्यक्ष सन्तोष ढुंगानाले हत्यारालाई कारबाहीको दायरामा नल्याउन्जेल टेन्डरमा भाग नलिने बताए । उनले मंगलबारदेखि ३ दिनका लागि संघको कार्यलय बन्द राख्ने, बुधबार जिल्ला प्रशासन कार्यालय मोरङमार्फत् प्रधानमन्त्री शेरबहादुर देउवालाई ज्ञापनपत्र बुझाउने कार्यक्रम रहेको बताए ।गुलरियाका संवाददाताका अनुसार निर्माण व्यवसायी संघ बर्दियाले महासंघका अध्यक्ष शरदकुमार गौचन हत्याको विरोधमा प्रमुख जिल्ला अधिकारीमार्फत् प्रधानमन्त्रीलाई ज्ञापनपत्र बुझाएको छ । निमित्त प्रमुख जिल्ला अधिकारी गन्जबहादुर एमसीमार्फत् ज्ञापनपत्र बुझाइएको हो ।विकास निर्माणमा अग्रज भूमिका खेल्दै आएका अध्यक्ष गौचनका हत्यारालाई पक्राउ गरी कडा कारबाहीको माग गरिएको छ । कार्यबाहक अध्यक्ष दुर्गाबहादुर विष्टले हत्यारा पक्राउ गर्न सरकारले सक्रियता नदेखाए विकास निर्माणका काम ठप्प पार्ने जनाएका छन् ।"
ठगी आरोपमा पक्राउ,पोखरा (कास) सर्वसाधारणसँग करोडौ रुपैयाँ ठगेर फरार रहेको आरोप लागेका दम्पती पक्राउ परेका छन् । उनीहरूलाई प्रहरीले काठमाडौबाट पक्राउ गरी पोखरा ल्याएको छ । स्याङ्जा फेदीखोला गाउँपालिका २ भाटखोला घर भई पोखराको चाउथेमा बस्दै आएकी ३८ वर्षीया देवकुमारी भुजेल थापा र उनका श्रीमान् लक्ष्यबहादुर थापा पक्राउ परेका हुन् । दम्पतीमाथि करिब ५० करोड रुपैयाँ ठगेको आरोप छ । दम्पती गत भदौ १४ देखि फरार भएपछि ४८ पीडितले करोडौं रुपैयाँ रकम ठगेको भन्दै उजुरी दिएका आधारमा प्रहरीले खोजी गरेको थियो ।
ओखरको कारोबार बढ्यो,"धरान (कास) तिहार नजिकिएसँगै धरानको कृषिउपज बजारमा ओखरको कारोबार बढेको छ । तिहारमा चेलीले माइतीको दीर्घायुको कामना गर्दै बाधा अड्चन फुकाउन ओखर फोर्ने र गुदी खुवाउने परम्परा भएकाले यसको माग बढ्ने गरेको हो । कोसी पहाडी जिल्लामा फलेका ओखरको कारोबार तिहारअघिका दुई साता निकै हुने गर्छ । यस अवधिमा करिब ५० लाख रुपैयाँको थोक बिक्री हुने गरेको कृषिउपज बजारमा व्यवस्थापक लक्ष्मण भट्टराईले बताए । उनका अनुसार यस साता करिब ४० टन ओखरको कारोबार भइसकेको छ । ती ओखर विराटनगर, दमक राजविराज, जनकपुर, वीरगन्ज, हेटौंडा, पोखरा र काठमाडौंका व्यापारी खरिद गरेका हुन् । ओखरको व्यावसायिक खेती नभए पनि तिहारमा भने बढी नै कारोबार हुने गरेको छ । उनले तिहारसम्ममा करिब ६० टनको कारोबार हुने आँकलन सुनाए । ती सबै स्थानीय उपभोक्ताले तिहारमा भाइटीकाको दिन प्रयोग गर्छन् । धरानमा सबैभन्दा बढी धनकुटाको बुधबारेबाट ओखर ल्याउने गरिएको छ । यसको माग तिहारको बेला मात्र हो । अरू बेला माग हुँदैन, व्यापारी ईश्वरी अधिकारीले भने, चाडपर्व र परम्परासँग जोडिएको यो ओखर तिहारको पूर्वसन्ध्यासम्ममा करिब १० क्विन्टल बिक्री गर्ने लक्ष्य छ । अर्का ओखर व्यवसायी ज्ञानबहादुर बस्नेतले गत वर्षका तुलनामा यो वर्ष कमै उत्पादन भएको बताए । कृषिउपज बजारमा प्रतिकिलो ४० देखि ५० रुपैयाँका दरले ओखर बिक्री हुने गरेको छ । ओखरलाई पोषणविज्ञहरूले ड्राई फ्रुट्स मध्येकै उत्तम मान्ने गरेका छन् । ओखरको गुदीमा पाइने फेनोलिक कम्पाउन्ड र एन्टी अक्सिडेन्टले क्यान्सर लाग्नबाट समेत बचाउने र ओमेगा२३ तथा मोनोस्याचुरेटेड फ्या प्रचुर मात्रामा पाइने भएकाले नियमित खाने गरेमा कोलेस्टेरोल, हृदयघातको जोखिम कम हुने अनुसन्धानबाट पत्ता लागेको छ ।मधुमेह रोगीले समेत खानुपर्ने ओखरमा पाइने लिनोलिक एसिड, अल्फा लिनोसलक एसिडले हड्डीलाई बलियो बनाउने, कपर, पोटासियम, क्याल्सियम, आइरन, म्याग्नेसियम, जिंकलगायत खनिज पनि ओखरमा प्रचुर मात्रामा पाइने भएकाले शरीरको वृद्धि र विकास, वीर्य उत्पादन, पाचन आदिमा सघाउ पुर्याउने गरेको पोषणविद्हरूको भनाइ छ ।"
अलैंचीले दिलायो रोजगार,"छिनखोला (लमजुङ) मस्र्याङ्दीको उस्ताका विष्णु विक छिनखोलाकी रिना तामाङको बारीमा अलैंची टिप्न व्यस्त छन् । केही दिनयता यसै बगैंचामा अलैंची टिप्दै आएका उनले यसअघि अन्य स्थानीयकोमा पनि काम गरेका थिए । उनलाई अलैंची टिप्न बोलाउनेहरू अझै धेरै छन् । यहाँकै शुकमाया परियार पनि छिनखोलाका किसानको बगैंचामा अलैंची टिप्न व्यस्त छिन् । त्यसैगरी डिलमाया विक पनि छिनखोलाका किसानको बारीमा अलैंची टिपिरहेकी छन् । दिनदिनै कमाएर खानेलाई अलैंची टिप्ने काम रोजगारै भएको छ, उनले भनिन् । उनका अनुसार अलैंची टिपेबापत दैनिक ४ सय रुपैयाँ पाइन्छ । छिनखोलाको अलैंची बगानमा सन्तोष विक, विवेक परियार, विकास विकलगायतका किशोर पनि अलैंची टिप्न व्यस्त छन् । आर्थिक अभावले गाउँबाट अन्यत्र गएर पढ्न नपाएका उनीहरू कहिले घरमै र कहिले वरपरका गाउँमा ज्याला मजदुरी गरी पैसा कमाउँछन् । नजिकै अलैंची टिप्ने काम पाएकाले टाढा जानु परेन, विवेकले भने । उनका अनुसार अलैंची टिप्ने कामले घर खर्च टरेको छ, दसैंतिहार मान्नलाई केही पैसा जुटेको छ । स्थानीय बलराम तामाङले गोरखाका १५ जनाको समूहलाई अलैंची टिप्ने ठेक्का नै दिए । उनीहरूले ४५ दिन काम गरेर २० हजार रुपैयाँ कमाए । हामी आफैंले मात्रै अलैंची भित्र्याउन सक्दैनौं, उनले भने, टिप्ने, छोड्याउने, बगैंचा गोड्ने, बोक्नेदेखि सुकाउनलाई २४ जनाले मात्रै कहाँ सक्नु र ? उनले २५ रोपनीमा अलैंची लगाएका छन् । उनका अनुसार गाउँमा फुर्सदिला युवा र कामदारले अलैंची टिपेर आम्दानी गरिरहेका छन् । अलैंची व्यवसायी महासंघ, जिल्ला शाखा लमजुङका अध्यक्ष समेत रहेका स्थानीय अजय तामाङका अनुसार गाउँमा ५२ घरपरिवारले अलैंची खेती गरेका छन् । उनीहरूको ५ हेक्टरमा अलैंची फलेको छ । नयाँ २ हेक्टरमा अलैंची लगाएका छन् । अलैंची टिप्ने बेला युवा गाउँमा भए पनि घरपरिवारले मात्रै अलैंचीको व्यवस्थापन गर्न सकेका छैनन् । मैले आफ्नै खेतमा अलैंची टिप्न कामदार लगाएँ । घरपरिवारले मात्रै नसकिँदो रहेछ, उनले भने । पाक्दै गरेको अलैंची टिप्न कामदारले गर्दा सहज भएको उनले सुनाए ।"
नेपाल छनोटबाटै बाहिरियो,"नेपाली टिम : किरण चेम्जोङ, अनन्त तामाङ, आदित्य चौधरी, देवेन्द्र तामाङ, भरत खवास (कप्तान), विशाल राई, रोहित चन्द, सुजल श्रेष्ठ, अन्जन विष्ट (६९ विक्रम लामा), विमल घर्तीमगर (७८ कमल श्रेष्ठ), जर्जप्रिन्स कार्की (५१ नवयुग श्रेष्ठ) ।"
आइसल्यान्डको स्वर्णिम यात्रा,पेरिस (एएफपी) विश्वकप छनोटअन्तर्गत सोमबार कोसोभोलाई २० ले पराजित गर्दै आइसल्यान्ड पहिलोपल्ट विश्वकपमा छनोट भएको छ । यसैगरी सर्बियाले पनि जर्जियालाई १० ले पराजित गर्दै विश्वकपमा स्थान बनायो ।रेक्जाभिकमा भएको खेलमा आइसल्यान्डका लागि गिल्फी सिगर्डसन र आरोन गुडमुनसनले गोल गरेका थिए । तीन लाख ३० हजार जनसंख्या भएको आइसल्यान्ड विश्वकपमा छनोट हुने सबैभन्दा सानो देश हो । यसअघि युरो २०१६ मा इङल्यान्डलाई पराजित गरेर ख्याति कमाएको आइसल्यान्ड समूह आई को विजेता बन्यो । क्रोएसियाले युक्रेनलाई २० ले हराउँदै समूह उपविजेता हुँदै प्लेअफमा स्थान बनायो । उसको जितमा दुवै गोल आन्द्रे क्रामारिचले गरेका थिए ।एलेक्जेन्डर प्रिजोभिचको गोलमा सर्बियाले पनि सोमबार विश्वकपमा स्थान बनायो । प्रिजोभिचको ७४ औं मिनेटको गोलसँगै सर्बिया ८ वर्षपछि ठूलो प्रतियोगिताका लागि छनोट भयो । आयरल्यान्डले वेल्सलाई १० ले हराउँदै समूहमा दोस्रो स्थान कब्जा गर्यो । जेम्स मक्किलनले ५७ औं मिनेटमा गोल गरेपछि आयरल्यान्ड वेल्सलाई उछिन्दै दोस्रो स्थानमा पुगेको हो ।जेरुसेलममा भएको खेलमा समूह जी को विजेता टोली स्पेनले इजरायलमाथि १० को विजय पायो । आसिआर इलारामेन्डीले स्पेनको जितमा विजयी गोल गरे । इटालीले अल्बानियालाई उसकै मैदानमा १० ले पराजित गर्दा एन्टोनियो क्यान्ड्रेभाको गोल निर्णायक साबित भयो ।
अस्ट्रेलिया प्लेअफमा,सिड्नी (एएफपी) विश्वकप छनोटको एसियाली प्लेअफमा १० खेलाडीमा सीमित सिरियालाई हराउँदै अस्ट्रेलिया अन्तरमहादेशीय प्लेअफका लागि छनोट भएको छ । मंगलबारको खेलमा २१ को जितसँगै समग्रमा ३२ को नतिजामा अस्ट्रेलिया छनोट भयो । पहिलो लेगझैं दोस्रो लेगको निर्धारित समय पनि ११ को बराबरीमा टुंगियो । सिरियाका लागि ओमार अल सोमाले सुरुआती गोल गर्दा टिम केहिलले हेडरमार्फत् बराबरी गोल फर्काए । अतिरिक्त समयको पहिलो हाफमा मोहमद अल मवास दोहोरो पहेँलो कार्ड खाँदै मैदान बाहिरिएपछि सिरिया १० खेलाडीमा समेटिएको हो । दोस्रो हाफको सुरुआतमै केहिलले हेडरमार्फत् गोल गर्दै अस्ट्रेलियालाई पुन: अग्रता दिलाए । अल सोमाले खेलको अन्तिम मिनेटमा हानेको फ्रिकिक पोस्टमा लगेर फर्किएपछि अस्ट्रेलिया विजयी भयो । अस्ट्रेलियाले अब हुने प्लेअफमा कन्काकाफ छनोटको चौथो स्थानको टोलीविरुद्ध खेल्नेछ ।
प्रेरणा विजयी,"काठमाडौं (कास) सातदोबाटोस्थित टेनिस कम्प्लेक्समा मंगलबार दोस्रो ललितपुर जिल्ला राष्ट्रिय खुला लन टेनिस प्रतियोगिता सुरु भएको छ । पहिलो दिन महिलापुरुषका १८ खेल भए । पुरुष सिंगलमा जयजिभ हाडाले सक्षमविक्रम शाहलाई ६०, ६३ ले, रोशन केसीले श्रीयोग अधिकारीलाई ६०, ६० र महेश श्रेष्ठले जीवन घिमिरेलाई ६०, ६२ ले हराए ।विजय श्रेष्ठले निशान श्रेष्ठलाई ६१, ६० ले, प्रणव खनालले गोपालदास मानन्धरलाई ६०, ६१ ले, गौरवप्रताप शाहीले इभ्यक जोशीलाई ६०, ६० ले र श्रीराम मगरले रोहित सुनुवारलाई ६१, ६२ ले पराजित गरेका छन् । त्यस्तै सुब्रत बस्नेत, मुक्तिसेन गुरुङ, सीमान्त गुरुङ, अभिनव आचार्य, मानबहादुर कटुवालले वाकओभर पाए ।महिलातर्फ प्रेरणा कोइरालाले प्रतिस्पर्धात्मक खेलमा अभिलाषा विष्टलाई ७५, ६३ ले हराइन् । सुभांगीलक्ष्मी शाहले आयशा डोल्कर गुरुङलाई ६२, ७५ ले पराजित गर्दा गंगा शर्माले स्नेहा यादवमाथि ६०, ६१ ले नतिजा निकालिन् । भगवती बिकले रायना शाहलाई ६१, ६४ ले, सलोनी तामाङले इशाश्री शाहलाई ७६, ६० ले र विजिशा श्रेष्ठले प्रकृति श्रेष्ठलाई ६०, ६२ ले पराजित गरे ।"
कञ्चनपुर विजेता,बझाङ (कास) जिल्लाको प्रसिद्ध धार्मिक तथा ऐतिहासिक शीलदेवी मेलामा आयोजित प्रदेशस्तरीय भलिबल प्रतियोगितामा कञ्चनपुर टिम च्याम्पियन भएको छ । कञ्चनपुरले आयोजक बझाङलाई ३२ सेटले पराजित गर्दै जिल्लाको सर्वाधिक पुरस्कार राशि १ लाख १ हजार रुपैयाँ जितेको छ । उपविजेता बझाङले ७५ हजार जित्यो । प्रदेश नम्बर ७ का विभिन्न जिल्लाका ७ टिमको प्रतिस्पर्धा गरेको स्पर्धामा डोटी तेस्रो भयो । डोटीले ४५ हजार पुरस्कार पायो ।खुला महिला भलिबलमा थर्ड आई विजेता र बझाङ सार्वजनिक यातायात टिम उपविजेता भए । बझाङका ८ टिमले प्रतिस्पर्धा गर्दा विजेताले २५ हजार र उपविजेताले १५ हजार पुरस्कार पाए । प्रदेशस्तरीय भलिबलको आयोजना जिखेविस तथा महिला भलिबल बझाङ सार्वजनिक यातायात र सुलोन पोल्टीफर्मले गरेका हुन् । प्रतियोगिताको व्यवस्थापन जिल्ला भलिबल संघ बझाङले गरेको हो । संघ बझाङका अध्यक्ष शिक्षाप्रेमी जोशीले विभिन्न जिल्लाका अनुभवी खेलाडीको सहभागिताले जिल्लामा भलिबल खेल प्रवद्र्धन गर्न ठूलो भूमिका खेल्ने बताए । भलिबलले शीलदेवी मेलाको शोभा र गरिमा बढाएको मेला व्यवस्थापन समितिका अध्यक्ष दलबहादुर विष्टले बताए ।
