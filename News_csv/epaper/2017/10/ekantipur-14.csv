शीर्षक,विवरण
फेरि थपे देउवाले मन्त्री,"मन्त्रिपरिषद् विस्तार गरे पनि देउवाले उपप्रधानमन्त्री थापासहित सबै मन्त्री बिना विभागीय बनाएका छन् । राप्रपाबाट मन्त्रीमा जयन्त चन्द, दिलनाथ गिरी, विक्रम थापा छन् भने राज्यमन्त्रीमा कुन्ती शाही, भाष्कार भद्रा, सुशील श्रेष्ठ र कान्ता भट्टराई नियुक्त भएका छन् । प्रधानमन्त्रीले माओवादी केन्द्रका अध्यक्ष पुष्पकमल दाहाललाई प्रतिपक्षीसँगको गठबन्धनपछि सरकारबाट फिर्ता हुन अनौपचारिक छलफलमा आग्रह गर्दै आएका थिए । तर, माओवादी केन्द्रको भित्री चाहना सरकारबाट बाहिरिने थिएन । प्रधानमन्त्रीले माओवादीले लिएकै मन्त्रालय राप्रपालाई दिने गरी मन्त्रिपरिषद् विस्तार गरेका हुन् । संवैधानिक व्यवस्थाअनुसार प्रधानमन्त्रीले सीधै मन्त्री हटाउन सक्दैनन् । संविधानको धारा २९८ (९) को व्यवस्थाअनुसार मन्त्री पदमुक्त चार अवस्थामा मात्र हुन्छन् । लिखित राजीनामा, प्रधानमन्त्री आफ्नो पदबाट मुक्त भएमा, सम्बन्धित दलको सिफारिसमा वा सम्बन्धित दलसँगको सल्लाहमा प्रधानमन्त्रीले पदमुक्त गरेमा र मृत्यु भएमा मात्र मन्त्री पदमुक्त हुने व्यवस्था छ ।सीधै हटाउन संवैधानिक अडचन भएकाले देउवाले मन्त्रिपरिषद् विस्तार गरी माओवादीलाई दबाव दिएका हुन् । माओवादी सरकारबाट नहटेमा माओवादीका तर्फबाट मन्त्री भएकालाई बिना विभागीयमा लगेर राप्रपाका मन्त्रीलाई मन्त्रालय तोक्ने गरी हेरफेर गर्ने तयारीमा प्रधानमन्त्री पुगेको स्रोतले बतायो । राप्रपा अध्यक्ष थापालाई गृह मन्त्रालयको जिम्मेवारी दिने सम्भावना छ । माओवादी केन्द्रका नेता श्रेष्ठले भने प्रधानमन्त्रीले सत्ता गठबन्धनसँग सल्लाह नै नगरी सरकार विस्तार गरेकाले पार्टीले सरकार छाड्ने या नछाड्ने भन्नेबारे छलफल भइरहेको बताए । अहिल्यै केही निर्णय भएको छैन, उनले भने, छलफलमै छौं । माओवादी स्रोतले भने सरकारबाट फिर्ता हुने तयारीमा रहेको बतायो ।"
इमान गुमाउँदै राजनीति,"राजनीतिशास्त्री कृष्ण खनाल पनि देखिने खालको गुन्डागर्दी, फिरौती असुली, ठेक्कापट्टामा हुने कमिसनलाई मात्रै अपराध मान्न नहुने तर्क गर्छन् । अपराध भनेको हिंसा मात्रै होइन, उनले भने, पछिल्ला दिनमा संसद्ले पारित गरेका विधेयकहरूमा कसरी सांसदहरूकै आर्थिक स्वार्थ हावी भएको छ ? के त्यो पनि राजनीतिका नाममा गरिएको अपराध हैन ? खनालको बुझाइमा संसद्मा देखिएको स्वार्थहरूको टकराव, शिक्षा जस्तो विषयमाथि भइरहेको व्यवसायीकरणमा दलहरूको संलग्नता अनैतिक राजनीतिको सबैभन्दा ठूलो उदाहरण हो । त्यसो त अकुत सम्पत्ति आर्जन गरेका र गुन्डागर्दीको पृष्ठभूमि भएका व्यक्तिलाई राजनीतिको मूलधारमा खेल्ने ठाउँ दिने काममा कुनै दल कमी छैनन् । डनका रूपमा कुख्याति कमाएका गणेश लामाविरुद्ध २०७० जेठको पहिलो साता सम्पत्ति शुद्धीकरण अनुसन्धान विभागले अकुत सम्पत्ति आजर्नमा अनुसन्धान गरेको थियो । अवैध रूपमा २७ करोड १ लाख रुपैयाँ आर्जन गरेको अभियोगसहित विभागले उनीविरुद्ध विशेष अदालतमा मुद्दा दर्ता गर्यो । तिनै लामालाई लोकतान्त्रिक फोरम नेपालका अध्यक्ष विजयकुमार गच्छदारले दोस्रो संविधानसभामा काभ्रे २ बाट उम्मेदवार बनाए । लामाले चुनाव त जितेनन् तर तेस्रो धेरै मत ल्याए । उनैलाई लोकतान्त्रिक फोरम नेपालले फेरि काभ्रे १ बाट प्रतिनिधिसभा सदस्यको उम्मेदवारका रूपमा सिफारिस गरेको छ । कांग्रेसले यौनकाण्डमा मुछिएका पूर्वसांसद कृष्ण यादवलाई रौतहट १ बाट, ज्यानमुद्दा खेपिरहेका मोहम्मद आलमलाई रौतहट २ बाट प्रतिनिधिसभा सदस्यको उम्मेदवारका रूपमा सिफारिस गरेको छ । कांग्रेसले अपहरणको आरोपमा सर्वोच्च अदालतमा मुद्दा चलिरहेका हेमकर्ण पौडेललाई सुनसरी २ बाट प्रदेशसभा सदस्यको उम्मेदवारका रूपमा सिफारिस गरेको छ । एक वर्षअघि मात्रै अपहरणको मुद्दामा उनी झन्डै ६ महिना जेल बसेका थिए । ठेक्कापट्टा र गुन्डागर्दीका अनेकन घटनामा पौडेलको नाम बारम्बार विवादमा आइरहन्छ । माओवादी केन्द्र पनि कानुनी रूपमा दोषी ठहर भएका व्यक्तिहरूलाई राजनीतिक संंरक्षण दिने मामलामा पछि छैन । सर्वोच्च अदालतले हत्या कसुरमा जन्मकैदको फैसला सुनाएका नेता बालकृष्ण ढुंगेल ओखलढुंगामा उम्मेदवार सिफारिस समितिमा सक्रिय भएर लागिपरेका छन् । अनौठो त के छ भने ढुंगेल तिनै नेता हुन्, जसलाई एक साताभित्र पक्रिन भन्दै सुशीला कार्की प्रधानन्यायाधीश भएका बेला ३१ चैतमा प्रहरी महानिरीक्षकलाई अदालतले आदेश दिएको थियो । ढुंगेललाई सर्वोच्च अदालतले २०६६ पुस १९ गते द्वन्द्वकालीन मुद्दामा सर्वस्वसहित जन्मकैदको फैसला सुनाएको थियो । त्यसयता उनी माओवादीको राजनीतिक संरक्षणमा निर्बाध हिँडिरहेका छन् । राजनीतिमा नैतिकता र इमान शून्य हुँदै गएको संकेत हो पछिल्ला घटनाका शृंखलाहरू । समाजशास्त्री मिश्रका अनुसार राजनीति त ब्ल्याक होल जस्तो भयो । यसले जस्तोसुकै घटना र जस्तोसुकै पृष्ठभूमिका मान्छेलाई पनि आफूमा समाहित गर्न सक्ने देखियो । एमाले नेता घनश्याम भुसालको बुझाइमा भने यतिबेला राजनीतिक दलभित्र संगठनको चाबी नेताको हातमा छैन । उनले भने, संगठनको चाबी त पैसा र मसल हुनेहरूसँग छ । किनकि पैसा नभई राजनीति हुनै सक्दैन भन्ने मान्यता स्थापित भइसकेको छ । राजनीतिमा लामो समय बिताएका र राजनीतिबाटै केही गर्छु भन्ने इमानदार कार्यकर्ताभन्दा छोटो समयमै अनेकन प्रपञ्चबाट आर्थिक शक्ति हासिल गरेका व्यक्तिहरू दलको रोजाइमा पर्न थालेका छन् । राजनीतिशास्त्री खनालको बुझाइमा राजनीतिमा गैरराजनीतिक स्वार्थ हावी भएपछि हुने यस्तै हो । खनालले आपराधिक पृष्ठभूमिका मनाङे हुन् र भ्रष्टचारको आरोपमा सजाय खेपेका खुमबहादुर खडका एउटै प्रवृित्तका पात्र रहेको अथ्र्याउँदै भने, व्यावसायिक उन्नतिभन्दा पनि नेक्सस बाट अघि बढ्ने प्रवृत्ति मौलाएको बेलामा राजनीतिले यस्ता मान्छेहरूलाई अघि सार्नु नौलो कुरा रहेन ।त्यसो त राजनीतिमा गुन्डा र भ्रष्ट पृष्ठभूमिका व्यक्तिहरूको सक्रियता दलहरूकै संरक्षण र रोजाइमा भएको देखिन्छ । गैरकानुनी र आपराधिक काम गर्ने र राजनीतिको छहारीमुनि बसेर थप शक्ति आर्जन गर्ने खेल लामो समयदेखि भइरहेको देखिन्छ । जसलाई राजनीति गर्नेहरूले पनि न अस्वाभाविक मानेका छन् न त्यसबारे उनीहरूले मुख खोल्ने हिम्मत गरेका छन् । बरु उल्टै दल निकट गुन्डाहरूको अनेकन गैरकानुनी क्रियाकलापको संरक्षणमा उनीहरू बेलाबखत मुखर भएर देखिने गरेका अनेक दृष्टान्तहरू छन् । २०७१ साउनको अन्तिम साता प्रहरीको गोली लागी दिनेश अधिकारी चरीको मृत्यु भएको थियो । हातहतियार लिएर हप्ता असुली र चन्दा आतंक मच्चाइरहेका कुख्यात गुन्डा चरीको मृत्युलाई लिएर महेन्द्र पाण्डेलगायत केही एमाले नेताहरू संसदभित्र मुखर देखिएका थिए । २०७३ भदौ ३ मा प्रहरीको गोली लागी अर्का कुख्यात गुन्डा नाइके कुमार घैंटेको मृत्यु भयो । कांग्रेस निकट मानिने घंैटेको मृत्युमा पनि गगन थापालगायत कांग्रेस नेताहरू मुखर देखिएका थिए । चरी र घैंटेको प्रकरण राजनीतिमा गुन्डागर्दी गर्नेहरूको प्रभाव कस्तो छ भन्ने बुझाउन काफी छ । विवादास्पद र आपराधिक पृष्ठभूमिका व्यक्तिहरू राजनीतिको सुरक्षित छहारीमुनि बस्न खोज्ने प्रवृत्ति नौलो होइन । जुन राजनीतिक दलको ओत लाग्दा आफू सुरक्षित हुन सकिन्छ त्यही दलभित्र पस्ने चलन दलबदलु राजनीतिक नेताहरूले मात्रै होइन गुन्डा नाइकेहरूले पनि गर्ने गरेका छन् । त्यसको पछिल्लो उदाहरण मनाङे नै हुन् । गत पुसमा मात्रै दलबलसहित राप्रपा प्रवेश गरेका मनाङे चुनावको मुखैमा एमाले प्रवेश गरे । राप्रपा प्रवेश गर्नुअघि उनी लामो समय नेपाली कांग्रेसमार्फत सक्रिय राजनीतिमा थिए । काठमाडौंमा हुने प्रत्येक सानाठूला घटनापछि पक्राउ पर्ने वा अनुसन्धानको दायरामा तानिने मनाङे प्रमुख दलको चुनावचिह्नमा भोट मागिरहेका देखिने छन् र उनको पक्षमा सिंगो दलले वकालत गरिरहेको देखिनेछ ।राजनीतिशास्त्री खनालको ठम्याइमा नेपाली राजनीति विकृतिको चरमोत्कर्षमा पुगिरहेको छ । उनी पछिल्ला दिनहरूमा राजनीतिका नाममा भइरहेको भ्रष्टीकरण र अपराधीकरणलाई राजनीति नै मान्दैनन् । उनले भने, यहाँ त राजनीतिका नाममा गैरराजनीतिक स्वार्थ हावी भइरहेको छ । निकृष्ट ढंगको व्यक्तिगत स्वार्थले राजनीतिलाई निलेको छ । यही हो राजनीतिको अपराधीकरण ।"
७ दिनमै समाधान गर्ने संयन्त्र बन्दै,"पर्यटक भिसामा रोजगारीका लागि संयुक्त अरब इमिरेट्स (यूएई) पुगेर अलपत्र १६ जनालाई नेपाली दूतावासले उद्धार गरी नेपाल पठाएको छ । अन्तर्राष्ट्रिय आप्रवासन संगठन (आईएमओ) र गैरआवासीय नेपाली संघ, यूएईले टिकट उपलब्ध गराएपछि नेपाली दूतावासले उनीहरूलाई नेपाल पठाएको हो । उद्धार गरिएकालाई १० दिन दूतावासको सेल्टरमा राखिएको थियो । उनीहरू पान्डोरा इन्र्कोपोरेसनका सञ्चालक ईश्वरी भण्डारी र कार्यकारी निर्देशक केशव थापा, दलालहरू क्रमश: मकवानपुरका दिनेश लामा मोक्तान, धादिङका रामेश कामर (रमेश कुँवर) मार्फत यूएई पुगेको दूतावासले जनाएको छ । दूतावासले पीडकलाई कारबाहीका लागि सम्बन्धित निकायलाई सिफारिस गरेको छ ।अलपत्र पर्नेमा मकवानपुरका सुनील राउत, भीमबहादुर बमजन, नवराज लामा, सुन्दर तामाङ, दीपेन्द्र साम्देन, सुकुराम थिङ, सिमोन बमजन, बागलुङका इन्द्रबहादुर थापा, राजु थापा, नवलपरासीका कृष्णबहादुर भुजेल, सल्यानका कमल बुढाथोकी, तनहुँका ज्ञानबहादुर तामाङ, गोरखाका चन्द्रबहादुर गुरुङ, बाँकेका तुलसीप्रसाद शर्मा र सिन्धुपाल्चोकका फुर्वा तामाङ छन् । उनीहरूले पान्डोराका सञ्चालकलाई ३ लाख रुपैयाँसम्म बुझाएर राम्रो काम पाउने आशामा यूएई पुगेका थिए । यूएईमा उनीहरूले काम नपाउनुका साथै खान र बस्नसमेत नपाएपछि शरणका लागि नेपाली दूतावास पुगेका थिए । वैदेशिक रोजगार ऐनका अनुसार श्रम स्वीकृतिबिना नेपालीलाई कामका लागि विदेश पठाए त्यो कार्य मानव तस्करी हो ।"
अनशनमै बर्थ डे,सरकारी वार्ता टोली र डा केसीका प्रतिनिधिबीच शुक्रबार वार्ता भएको छ । वार्तामा सबै बुँदामा छलफल भएको डा केसीका प्रतिनिधि डा अभिषेकराज सिंहले बताए । यसअन्तर्गत काठमाडौं विश्वविद्यालयका डिनलाई बोलाएर एमबीबीएसको शुल्क बढाइनुको कारणबारे सोध्ने सहमति भएको छ । यस्तै काठमाडौं नेसनल मेडिकल कलेजलाई सम्बन्धन दिने त्रिवि पदाधिकारीबारे छानबिन गर्नेबारे पनि कुरा भएको छ । शिक्षा मन्त्रालयले सीटीईभीटीलाई सम्बन्धन किन र कसरी दिइएको हो भन्ने विस्तृत जानकारी पनि सीटीईभीटीसँग माग्ने छलफल भएको छ । कर्णाली स्वास्थ्य विज्ञान प्रतिष्ठानसहित सात प्रदेशका मेडिकल कलेजको प्रक्रिया कहाँ पुग्यो भन्नेबारे समेत वास्तविक स्थिति पहिचान गर्ने डा सिंहले बताए । उनले वार्ता शनिबारसमेत जारी रहने बताए ।
गौचन सहिद घोषित,काठमाडौं (कास) सरकारले अज्ञात समूहद्वारा हत्या गरिएका निर्माण व्यवसायी महासंघका अध्यक्ष शरदकुमार गौचनलाई सहिद घोषणा गरेको छ । गौचन परिवार र महासंघका पदाधिकारीसितको सहमतिअनुसार सरकारले शुक्रबार मन्त्रिपरिषद् बैठकबाट निर्णय गराएर उनलाई सहिद घोषणा गरेको हो । सरकारले सहिद घोषणा गर्ने सहमति गरेपछि मात्र गौचन परिवार र महासंघका पदाधिकारीले अन्त्येष्टि गरेका थिए । सोमबार मोटरसाइकलमा आएका अज्ञात दुई जनाले नयाँ बानेश्वरमा गोली प्रहार गरी गौचनको हत्या गरेका थिए । प्रहरीले अझै हत्याराको पहिचान र पक्राउ गर्न सकेको छैन ।
हुलाक सेवा स्वायत्त हुने,"काठमाडौं हुलाक सेवा विभाग अब प्राधिकरण तथा स्वायत्त संस्थाका रूपमा रहने भएको छ । १४३ औं विश्व हुलाक दिवसको सन्दर्भमा आयोजित वर्तमान अवस्थामा हुलाक सेवाको सान्दर्भिकता विषयक अन्तक्र्रियामा उक्त जानकारी दिइएको हो । सञ्चार मन्त्रालयअन्तर्गत रहेको विभागको परम्परागत संरचनालाई समयानुकूल बनाउन नयाँ अवधारणा अघि सारिएको विभागका निमित्त महानिर्देशक राजन पौडेलले बताए ।विज्ञान प्रविधिले हुलाक सेवाको परम्परागत ढाँचालाई विस्थापन गरेको हुँदा अब स्वायत्त संस्थाका रूपमा अघि बढाउने तयारीमा जुटेका छौं, हुलाक सेवाको विद्यमान संरचना प्रस्तुत गर्दै उनले भने, सेवामूलक संस्थाका कर्मचारीलाई विशेष ध्यान दिएर अतिरिक्त प्रोत्साहनसमेत जरुरी देखिन्छ । यसो हुँदा देशभरि पुर्याइने सेवा अझ प्रभावकारी हुनेछ । अहिलेसम्म सेवाभार बढी भए पनि कर्मचारीलाई प्रोत्साहन नमिलेको दाबी गरिएको छ । हुलाक सेवा विभागअन्तर्गत केन्द्रीय तहमा गोश्वारा हुलाक, टिकट भण्डार, प्रशिक्षण केन्द्र, धनादेश र फिलाटेलिक ब्युरो छन् । इमेल, इन्टरनेट विस्तार भएपछि चिठीपत्र आदानप्रदान क्रम अति न्यून भए पनि अन्य सेवा जारी राखेको पौडेलले जनाए । हुलाक सेवाले अहिले द्रुत डाँक सेवा, हुलाक बचत बैंक, लोकसेवा आयोगको दरखास्त संकलन, पाँच सय वाटसम्मका एफएम रेडियोहरूबाट राजस्व संकलन र अनुगमन तथा केबल र स्थानीय टेलिभिजनको अनुगमन गर्दै आएको छ । काठमाडौं उपत्यकामा घुम्ती सेवा पनि सुचारु राखेको छ ।निमित्त महानिर्देशक पौडेलका अनुसार हुलाक सेवाले विगतमा सार्वजनिक यातायातसित सम्झौता गरी सामान ढुवानी गथ्र्यो भने अहिले आफ्नै ६ वटा ट्रकबाट सेवा प्रदान गरिरहेको छ । अब हुलाक प्राधिकरणको मोडालिटीमा लैजान्छौं, उनले भने, यसो हुँदा व्यावसायिक ढाँचामा सेवा सुचारु हुन्छ । अरू वस्तुको ढुवानी गर्न सक्छौं । राज्यलाई करको दायरा बढ्छ । आम्दानी बढदा कामका आधारमा कर्मचारीलाई प्रोत्साहन मिल्छ र मनोबल पनि बढ्नेछ । सरकारको पूर्ण स्वामित्वमा रहेको हुलाकको स्थापना १९३५ सालमा भएको हो । हाल देशभर करिब ४ हजार कार्यालयबाट हुलाक सेवा प्रवाह भइरहेको जनाइएको छ । ती कार्यालयमा करिब २० हजार जनशक्ति छन् । हुलाक ऐन २०१९, हुलाक नियमावली २०२० र अतिरिक्त हुलाक नियमावली २०३४ अनुसार सेवा सुचारु छन् ।"
उम्मेदवारको खर्च सीमा तोकियो,"निर्वाचन आयोगले आगामी प्रतिनिधिसभा र प्रदेशसभा निर्वाचन लक्षित आचारसंहिता पूर्ण पालनाका लागि प्रमुख राजनीतिक दलका शीर्ष नेताहरूबाट प्रतिबद्धता लिएको छ । आयोगले शुक्रबार प्रमुख दलका शीर्ष नेतालाई आयोगको कार्यालयमा डाकेर आचारसंहिता पालना सम्बन्धमा लिखित प्रतिबद्धतापत्रमा हस्ताक्षर गराएको हो । आयोगले नेताहरूको हस्ताक्षर लिएको प्रतिबद्धतापत्रमा भनिएको छ, निर्वाचन लोकतन्त्रको आधारशिला भएको र स्वच्छ, स्वतन्त्र र विश्वसनीय निर्वाचनले मात्र लोकतन्त्रको सुदृढीकरण गरी सुशासनमा टेवा पुर्याउँछ भन्ने तथ्यलाई हृदयंगम गर्दै २०७४ मंसिरमा हुने प्रतिनिधिसभा सदस्य तथा प्रदेशसभा सदस्यको निर्वाचनलाई व्यवस्थित र मर्यादित बनाउन हामी कटिबद्ध छौं । प्रतिबद्धतापत्रमा नेपाली कांग्रेसका सभापति एवं प्रधानमन्त्री शेरबहादुर देउवा, एमाले अध्यक्ष केपी ओली, माओवादी केन्द्रका अध्यक्ष पुष्पकमल दाहाल, राष्ट्रिय जनता पार्टीका अध्यक्ष महन्थ ठाकुर, संघीय समाजवादी फोरम नेपालका अध्यक्ष उपेन्द्र यादव, राप्रपा (प्रजातान्त्रिक) का अध्यक्ष पशुपतिशमशेर जबरालगायत नेताले हस्ताक्षर गरेका छन् । उक्त कार्यक्रममा प्रधानमन्त्री देउवाले तोकिएको मितिमै ऐतिहासिक रूपले निर्वाचन सफल बनाउन सरकार र आफ्नो पार्टीका तर्फबाट पूरापूरा सहयोग रहने प्रतिबद्धता व्यक्त गरेका थिए । एमाले अध्यक्ष ओली र माओवादी केन्द्रका अध्यक्ष दाहालले पनि तोकिएको मितिमा निर्वाचन सम्पन्न गराउन आफ्नो पार्टीका तर्फबाट पूरा सहयोग रहने प्रतिबद्धता व्यक्त गरेका थिए ।साना दलका नेताले भने सरकार र ठूला दलबाट आचारसंहिताको बढी उल्लंघन हुने गरेकोतर्फ आयोगको ध्यानाकर्षण गराएका थिए । उनीहरूले त्यस्तो अवस्थामा कारबाही गर्नबाट पछि नहट्न आयोगलाई सुझाएका थिए । त्यस अवसरमा प्रमुख निर्वाचन आयुक्त अयोधीप्रसाद यादवले निर्वाचन शान्तिपूर्ण र भयरहित वातावरणमा सम्पन्न गराउन सकारात्मक भूमिका निर्वाहका लागि राजनीतिक दलका शीर्ष नेता तथा कार्यकर्तालाई आग्रह गरेका थिए ।"
संसद् अवधि आज सकिँदै,सभामुख घर्तीमगरले संसदको चालु अधिवेशनमा विभिन्न बैठकमा लगातार १० दिनभन्दा बढीका बैठकमा अनुपस्थित रहेका सांसदको नामावली पढेर सुनाएकी थिइन् । बढी अनुपस्थित हुने सांसदमा रामकुमार सुब्बादेखि बाबुराम पोखरेलसम्म छन् ।
नयाँ शक्ति आफ्नै चिह्नमा चुनाव लड्ने,"काठमाडौं (कास) एमाले र माओवादी केन्द्रसँग तालमेलमा सहभागी भएको नयाँ शक्ति पार्टी आफ्नै चुनाव चिह्न आँखा लिएर निर्वाचनमा जाने भएको छ । नयाँ शक्ति सचिवालयको शुक्रबार बसेको बैठकले गठबन्धनमा रहेका एमाले र माओवादी केन्द्र साझा चुनाव चिह्न प्रयोग गर्ने सहमतिको मर्मविपरीत गएको भन्दै मंसिर १० र २१ गते हुने प्रतिनिधिसभा र प्रदेशसभाको निर्वाचनमा आफ्नै चुनाव चिह्न आँखा लिएर सहभागी हुने निर्णय गरेको हो ।नयाँ शक्ति एमालेको सूर्य चिह्नमा चुनाव लड्ने तयारीमा थियो । माओवादी केन्द्रले गोरखाका दुवै क्षेत्र नछाड्ने अडान लिएपछि नयाँ शक्ति एक्लै चुनाव लड्ने निर्णयमा पुगेको हो । बैठकले पार्टीका संयोजक बाबुराम भट्टराईसहितका नेताहरूको निर्वाचन क्षेत्र पनि टुंगो लगाएको छ । भट्टराई गोरखा २, कृष्णकुमार चौधरी कैलाली३, दानबहादुर चौधरी कपिलवस्तु१, प्रेम तामाङ रसुवा र मदन राई खोटाङबाट प्रतिनिधिसभाका लागि प्रत्यक्षतर्फका उम्मेदवार हुनेछन् ।बैठकले गणतन्त्र, संघीयता, धर्मनिरपेक्षता र समावेशितालाई अस्वीकार गर्ने राजनीतिक दल र व्यक्तिबाहेक सबैसँग संघ र प्रदेशस्तरमा चुनावी तालमेल गर्ने निर्णय गरेको छ । तालमेल भएको क्षेत्रमा बाहेक संघ र प्रदेशका सबै निर्वाचन क्षेत्रहरूमा उम्मेदवारी दिने, समानुपातिकतर्फको बन्दसूची तयार पार्न कार्यालयलाई जिम्मेवारी दिने, उम्मेदवारीको तय गर्न साथै विभिन्न पक्षसँग वार्ता र आवश्यक निर्णय गर्न पार्टीको सचिवालयलाई अधिकार दिने निर्णय गरेको छ ।"
विद्यार्थी संगठनको घेराउमा शिक्षामन्त्री,"काठमाडौं (कास) संयुक्त विद्यार्थी संगठनले शुक्रबार शिक्षामन्त्री गोपालमान श्रेष्ठलाई कार्यकक्षमै घेराउ गरेका छन् । शिक्षा ऐन (नवौं संशोधन) खारेजीलगायत माग गर्दै आन्दोलनरत विद्यार्थीले सिंहदरबारस्थित मन्त्रालयमै पुगेर मन्त्रीविरुद्ध घेराउ तथा नाराबाजी गरे । उनीहरूले शिक्षामन्त्री राजीनामा दे, सीटीईभीटीको सम्बन्धन खारेज गर, शैक्षिक माफिया बन्द गर जस्ता नारा लगाएका थिए । ज्ञापनपत्र बुझाउन भन्दै शिक्षामन्त्री कार्यकक्ष पुगेका विद्यार्थीहरू एक्कासि नाराबाजीमा उत्रिएपछि केहीबेर तनाव भएको थियो । शैक्षिक सत्र सुरु भएको एक महिना बितेपछि करोडौंको चलखेल गरेर सीटीईभीटीमा सम्बन्धन दिएको, शिक्षा ऐनको नवौं संशोधनले लाखौं विद्यार्थीको भविष्य अन्धकारमा पुर्याएको, मेडिकल शुल्कमा मनपरी गराएकोमा आफूहरूले मन्त्रीको विरोध गरेको अखिल (क्रान्तिकारी) का उपाध्यक्ष सुरेन्द्र बस्नेतले बताए । बिहीबार बसेको संयुक्त विद्यार्थी संगठनको बैठकले शृंखलाबद्ध शैक्षिक अपराध गर्न थालेको आरोप लगाउँदै शिक्षामन्त्रीलाई सार्वजनिक बहिष्कार गर्ने निर्णय गरेको थियो । विद्यार्थी संगठनले यसबारे प्रमुख राजनीतिक दलका शीर्ष नेतालाई ध्यानाकर्षण गराइसकेका छन् ।शिक्षा ऐन (नवौं संशोधन) खारेजी, सीटीईभीटीको सम्बन्धन रद्द, त्रिविमा अनशन बसेकै भरमा करारका शिक्षक स्थायी गर्न नहुने, मेडिकल शिक्षाको शुल्क मापदण्ड लागू हुनुपर्नेलगायत मुद्दा लिएर विद्यार्थी संगठनले संयुक्त आन्दोलन गर्दै आएका छन् । संयुक्त संगठनमा सत्तारूढ कांग्रेसनिकट नेविसंघ, माओवादी केन्द्रनिकट अखिल (क्रान्तिकारी), प्रतिप्रक्षका एमालेनिकट अनेरास्ववियु, विप्लवनिकट क्रान्तिकारी, नयाँ शक्ति विद्यार्थी युनियन, लोकतान्त्रिक विद्यार्थी फोरम, अखिल पाँचौं र छैटौंलगायत छन् । मन्त्री श्रेष्ठको बहिष्कारबाहेक सबै शैक्षिक मुद्दामा नेविसंघसमेत सहमत रहेको जनाइएको छ ।"
बेनीजोमसोममा दैनिक जाम,"म्याग्दी (कास) मुस्ताङ भ्रमणमा आउने आन्तरिक पर्यटकको चाप बढेपछि बेनीजोमसोम सडकमा दैनिक घण्टौं जाम लाग्न थालेको छ । सिन्डिकेट अन्त्य भएपछि देशभरबाट भित्रिएका बस, जिप, मोटरसाइकल र पर्यटक गाडीको चापले एक लेनको सडकमा जाम हुन थालेको हो । बेगखोला, भीरकाटे, तातोपानी, घण्टेखोला दानाको रुप्से छहरा, अन्धगल्छी र बाँदरजुँग भीर क्षेत्रको साँघुरो सडकमा लामो जाम भइरहेको छ । भीरपहरा र कच्ची सडकमा एकातिर नयाँ चालकले गाडी छिटो कुदाउन नसक्ने र अर्कोतर्फ पर्यटक गाडीबाट उत्रिएर तस्बिर लिन तँछाडमछाड गर्ने प्रवृत्तिले समस्या थपिएको छ ।तातोपानी, अन्धगल्छी, महभीर र रुप्सेजस्ता स्थानमा पर्यटक रोकिन्छन् । तर, यी ठाउँमा सवारी पार्किङको व्यवस्था छैन । एउटा गाडी पास नभई अर्को अगाडि जाँदैन, अनि जाम पर्छ, दानाका होटल व्यवसायीसमेत रहेका सडक विभागका सुपरभाइजर इन्द्रसिंह शेरचनले भने, बस्ती नभएको क्षेत्रमा गाडी जाम हुँदा यात्रुलाई सास्ती छ । अक्टोबर र नोभेम्बर पदयात्राको सिजन हो । अन्नपूर्ण सर्किट र मुस्ताङ भ्रमणमा आउने तेस्रो मुलुकका पर्यटकले समेत यो रुट भरिभराउ छ । चाडपर्वको लामो बिदा मनाउन र मुक्तिनाथ दर्शनका लागि यतिबेला आन्तरिक पर्यटकको पनि ओइरो लागेको छ । पर्यटकको चापले सडकमा सवारी जाम मात्र भएको छैन, सदरमुकाम बेनीमा समेत बेनीजोमसोममुक्तिनाथ सडकमा पर्ने बस्तीका होटलहरू भरिभराउ छन् । बेनी, तातोपानी, मुस्ताङको घाँसा, जोमसोम र मुक्तिनाथमा आन्तरिक पर्यटकले बास पाउन मुस्किल छ । असोजकात्तिक नेपालको पहाडीहिमाली क्षेत्रको पदयात्रा सिजन भएकाले राउन्ड अन्नपूर्ण पदमार्गको उत्कृष्ट गन्तव्य थोरङ्ला पासमुनिको मुक्तिनाथ र जोमसोममा बाह्य पर्यटकको पनि उत्तिकै घुइँचो लागेको छ । अन्नपूर्ण संरक्षण क्षेत्र आयोजना मुस्ताङका अनुसार अहिले दैनिक दुई सयभन्दा बढी बाह्य पर्यटकले मुक्तिनाथ प्रवेश गर्न थालेका छन् । आन्तरिक पर्यटकको घुइँचो लागेपछि पाहुनालाई अलपत्र पार्न नसकेर दसैंको टीका थाप्न घर पुग्न नपाएको सदरमुकामस्थित होटल गाउँघरका भीमसेन केसीले बताए । अहिले बेनीदेखि मुक्तिनाथसम्मका सानाठूला होटलमा मात्र होइन, साना भट्टीपसलमा पनि यात्रु भरिएका छन्, उनले भने ।"
हरिसिद्धिको जग्गा बिक्री नगर्न निर्देशन,"ललितपुर कम्पनी रजिष्ट्रार कार्यालयले हरिसिद्धि इँटा तथा टायल कारखाना लिमिटेडको जग्गा बिक्री नगर्न निर्देशन दिएको छ । कार्यालयले हरिसिद्धिका सञ्चालकलाई हरिसिद्धिको सहायक कम्पनीका रूपमा सञ्चालित एनवी वात्रा हस्पिटल एन्ड मेडिकल रिसर्च सेन्टरको नाममा रहेको जग्गासमेत बिक्री नगर्न पत्राचार गरेको छ ।वार्षिक साधारणसभा नभएको अवस्थामा कम्पनीबाट गरिने महत्त्वपूर्ण कार्यहरू स्वत: प्रभावित हुने देखिएको तथा सेयरधनीहरूको सहमति बिनाकम्पनीको महत्त्वपूर्ण कार्यहरू सम्पत्ति बेचबिखन, खरिद बिक्रीलगायत कार्यहरूसमेत असर पर्ने हँुदा कम्पनी ऐन २०६३ का प्रक्रियाहरू पूरा गरी कम्पनी अद्यावधिक गरी कम्पनी सञ्चालन गर्न निर्णयनुसार निर्देशन गरिएको छ, रजिष्ट्रारद्वारा जारी गरिएको पत्रमा भनिएको छ । जिल्ला मालपोत कार्यालय ललितपुरमा हरिसिद्धिको जग्गा बेचबिखन रोक्का गर्न पत्र पठाएको छ । उद्योग मन्त्रालय, आन्तरिक राजस्व कार्यालय ललितपुर, नेपाल क्रेडिट एन्ड कमर्श बैंक र नेपाल बंगलादेश बैंकलाई पनि जग्गा रोक्का गर्न दिएको निर्देशनको बोधार्थ दिइएको छ ।सञ्चालकलाई भने कम्पनीको जग्गा बिक्री हुन लागेको सम्बन्धमा ७ दिनभित्र यथार्थ विवरण पेस गर्नसमेत निर्देशन दिइएको कम्पनी रजिष्ट्रार कार्यालयका सहायक रजिष्ट्रार राजनकुमार बस्नेतद्वारा जारी पत्रमा उल्लेख छ । कार्यालयबाट पटकपटक साधारणसभा सम्पन्न गरी कागजात पेस गर्न निर्देशन दिँदा पनि हरिसिद्धिले आव २०६०६१ देखि हालसम्म वार्षिक साधारणसभाको प्रतिवदेन पेस गरेको छैन । साधारणसभा गरेमा कारखानामा भएका आर्थिक अनियमितताका कुरा बाहिर आउने र कम्पनीका सञ्चालकहरू कानुनी कारबाहीमा पर्ने डरले साधारणसभा नगरेको आरोप सेयरधनीहरूको छ । सञ्चालकहरूको लापरबाहीका कारणले कम्पनीले सेयरधनीलाई १३ वर्षदेखि लाभांश दिएको छैन । कर्मचारीहरूले २०६९ देखि तलबभत्ता पाएका छैनन् । उमेरको हदले अवकाश पाइसकेका कामदार कर्मचारीहरूले उपदानलगायतको सुविधा पाएका छैनन् ।साधारणसभा नहँुदा सेयरधनीले आफ्नो लगानीबारे थाहा पाउन सकेका छैनन् । कम्पनीको आयव्यय नाफा नोक्सानबारे सेयरधनीहरू अनभिज्ञ छन् । कम्पनीमा एउटै व्यक्तिले हालीमुहाली रहेको र साधारणसभाबाट छनोट नगरी आफूखुसी सञ्चालक राखिएकाले कारखाना अस्तव्यस्त बनेको दाबी सेयरधनीहरूको छ । सञ्चालकहरूले नेपाल स्टक एक्स्चेन्जमा कम्पनीको नवीकरण नगर्दा सेयर खरिद बिक्री बन्द भएको ११ वर्ष बितिसकेको छ । स्टक एक्सचेन्जले नवीकरणका लागि पटकपटक ताकेता गर्दा पनि सञ्चालकहरूले चासो नदिएको जानकारी सेयरधनीहरूको भनाइ छ । सेयर कारोबारको नियमन गर्ने निकाय धितोपत्र बोर्डले समेत कम्पनीलाई नियमन गर्न पहल नगरेको आरोप सेयरधनीहरूको छ । कम्पनी ऐनअनुसार कम्पनीहरूले प्रत्येक वर्ष साधारणसभा गरी आफ्नो सेयर लगानीकर्तालाई आफ्नो कम्पनीको आयव्ययका बारेमा जानकारी गराउनुपर्छ । प्रत्येक चारचार वर्षमा नयाँ सञ्चालक समिति गठन गर्नुपर्ने कानुनी प्रावधान छ । तर १४ वर्ष भइसक्दा पनि सञ्चालकहरूले साधारणसभा गर्न चासो दिएका छैनन् । कम्पनीले एनवी मार्केटिङ, बागमती इन्भेस्टमेन्ट्स, रिलायवल इन्भेस्टमेन्ट्स, ल्होत्से इन्भेस्टमेन्ट्स र सर्वसाधारण सेयरधनीका तर्फबाट संस्थागत प्रतिनिधि भनी अध्यक्षमा राजेन्द्र राजभण्डारी, सदस्यहरूमा रोजकुमार श्रेष्ठ, दोर्जे गुरुङ, देवबहादुर श्रेष्ठ, वासुदेव पराजुली सदस्य रहने गरी सञ्चालक समिति गठन गरी गत २०७३ जेठमा प्रमाणितका लागि कम्पनी रजिस्ट्रार कार्यालयमा पठाएको थियो । रजिस्ट्रार कार्यालयले साधारणसभा नगरेकाले कम्पनीको सञ्चालक प्रमाणित गरिदिएको छैन ।भण्डारीको अध्यक्षता रहेका सञ्चालकहरूले कारखानाको व्यवस्थापकमा दिपराम महर्जनलाई छनोट गरेको छ । सञ्चालकहरूले कारखानालाई मनपरी ढंगले सञ्चालन गरिरहँदा पनि कारबाही गर्ने सम्बन्धित सरकारी निकाय मौन रहेको गुनासो कर्मचारीहरूको छ । उचित संरक्षणको अभावका कारणले हाल कारखानाको करोडांै मूल्य पर्ने इँटा र टायल पार्ने मेसिन, रेल (माटो ओसार्ने मेसिन) लथालिंग छन् । कारखाना सञ्चालनको अव्यवस्थित तरिकाले माटो झिक्दा ठूल्ठूला खाल्डा बनेका छन् ।"
द्वन्द्वकालीन हिंसापीडित राहतबाट वञ्चित,"काठमाडौंदसवर्षे सशस्त्र द्वन्द्वका समयमा यौन हिंसामा परेका महिला राज्यका तर्फबाट पीडितले पाउने सबै सुविधाबाट वञ्चित छन् । उजुरी गर्न कानुनी हदम्याद गुज्रिएकाले आफूहरू पीडितको दर्जामा पनि दर्ता हुन नपाएको उनीहरूको गुनासो छ । बलात्कार भएको मितिले ३५ दिनभित्र उजुरी गर्नुपर्ने मुलुकी ऐनको हदम्याद थियो, जसले मैले आफूमाथिको अत्याचारविरुद्ध कहीँकसैलाई गुहार्न सकिनँ, किशोरी छँदा २०५८ मा सेनाबाट सामूहिक बलात्कारको सिकार भएकी एक महिला भन्छिन्, यता इज्जत जाने डरले यसबारे आजसम्म घरमा समेत भन्न सकेकी छैन ।लामो समय पाठेघरको समस्या र मानसिक छटपटी लिएर बसेकी उनलाई द्वन्द्वपीडित एकल महिला संघकी अध्यक्ष शीतलसिंह राठौरले गएको वर्ष सत्यनिरुपण तथा मेलमिलाप आयोगमा उजुरी गर्न सल्लाह दिइन् । त्यसपछि मैले उजुरी त गरेँ, तर हालसम्म मलाई सोधखोज गर्न कोही आएको छैन, आफ्नो पीर जस्ताको त्यस्तै छ, ती महिलाले सुनाइन्, मजस्ता कति होलान्, हाम्रा कुरा कसले सुन्ने ?कक्षा ६ मा पढदै गर्दा तत्कालीन विद्रोही माओवादीका छापामारले उनलाई विद्यालयमै आएर लगे । जंगलमा पुर्याएपछि गस्तीमा आएका सेनाले पक्राउ गर्यो । त्यसपछि तिनले एक महिनासम्म धेरैपटक ब्यारेकमै बलात्कृत हुनुपर्यो । मलाई अँध्यारो कोठामा राखेका थिए, कहिले खाना दिने, कहिले पानी पिलाउने त कहिले सोधपुछ गर्ने निहुँले सिपाहीहरू आउँथे र ममाथि मनलाग्दी गर्थे, उनी भन्छिन्, एक महिनापछि असाध्यै रक्तस्राव हुन थाल्यो । त्यसपछि उनीहरूले मलाई आफन्तको जिम्मा लगाइदिए ।त्यस घटनापछि उनको जीवनका सबै खुसी लुटिएजत्तिकै भयो । लामो समयसम्म उनी बिरामी परिन् । अझै राम्रोसँग निको भएकी छैनन् । धेरै पटक मैले आत्महत्यासमेत गर्न खोजेँ तर सकिनँ, उनी भन्छिन्, एक पियक्कडसँग मेरो बिहे भएको छ, उसलाई मैले भनेकी छैन तर थाहा पाएजस्तो गरी कुरा गर्छ र दिनहुँ रक्सी पिएर पिट्छ ।उनले अन्य द्वन्द्वपीडितले १० लाख रुपैयाँसम्म क्षतिपूर्ति पाए पनि आफूले एक पैसा पनि नपाएको बताइन् । उस्तै पीडा पश्चिम नेपालकी अर्की एक महिलाको छ, जसका श्रीमान्लाई माओवादीले १४ वर्षअघि गोली हानी मारेका थिए । त्यसको एक वर्षपछि मध्यरातमा उनीहरू मेरो घरमा आए र मलाई पालैपालो दुव्र्यवहार गरे, उनी भन्छिन्, डरले आजको मितिसम्म मैले कसैलाई भन्न सकेकी छैन । उनलाई पनि द्वन्द्वपीडित एकल महिला संघकी अध्यक्ष राठौरले आयोगमा उजुरी दिन लगाएकी थिइन्, जसबारे केही खोजखबर हालसम्म कसैले गरेको छैन । द्वन्द्वकालमा राज्य र माओवादी दुवै पक्षबाट यौन हिंसाको सिकार भएका धेरै दिदीबहिनीलाई म चिन्छु, राठौर भन्छिन्, एकातिर इज्जत जाने र घरबाटै निकालिने डरले उहाँहरू आफ्नो पीडालाई भित्रभित्रै दबाएर बसिरहनुभएको छ, अर्कातिर उजुरी गर्ने हदम्याद गुज्रिएकाले चाहेर पनि कानुनी संरक्षण लिनबाट वञ्चित हुनुपर्ने अवस्थामा उहाँहरू हुनुहुन्छ ।सत्यनिरुपण तथा मेलमिलाप आयोगले पहिचान गोप्य रहने गरी यौन हिंसापीडितलाई उजुरी गर्न आह्वान गरेपछि राठौरले आफूमाथिको अन्याय गुपचुप राखी भित्रभित्रै पिल्सिएर बसेका केही महिलालाई पीडितविरुद्ध फारम भर्न उत्प्रेरणा दिएकी थिइन् । उनीहरूले उजुरी दिए पनि, राठौर भन्छिन्, तर उजुरी दिनु मात्रै जस्तो भयो, आजका मितिसम्म उनीहरूबारे खोजखबर गर्न र सत्यतथ्य बुझ्न कोही आएको छैन । अन्तर्राष्ट्रिय मानव अधिकार कानुनअनुसार हत्या, अपहरण, यातनाजस्ता गम्भीर मानव अधिकार उल्लंघनका घटनामा आममाफी दिन पाइँदैन, जसमा बलात्कार पनि पर्छ । सत्यनिरुपण ऐनमा पीडकलाई आम माफी दिने प्रावधान भएको भन्दै त्यसविरुद्ध पीडितले दायर गरेको रिटमा सुनुवाइ गर्दै सर्वाेच्च अदालतले बलात्कारलगायत मुद्दामा आम माफी नदिन र ऐन संशोधन गर्न आदेश गरेको छ । हामीले अदालतको भावनाअनुसारै ऐन संशोधन गर्न र बलात्कारका घटनामा उजुरीको हदम्याद नराख्न सरकारलाई दुई वर्षअघि नै लेखिपठाएका थियौं, सत्यनिरुपण तथा मेलमिलाप आयोगकी सदस्य मञ्चला झा भन्छिन्, ३५ दिने हदम्यादलाई बढाएर सरकारले १ सय ८० दिन पुर्याए पनि द्वन्द्वकालीन बलात्कारका मुद्दामा यो पर्याप्त छैन । उनका अनुसार आयोगमा पाँच सयको हाराहारीमा यौन हिंसाका उजुरी परेका छन् । यसरी एकातिर सर्वाेच्चले बलात्कारलगायत गम्भीर मानव अधिकार उल्लंघनका घटनामा आम माफी नदिन भनेको छ भने अर्कातिर सरकारले पीडितलाई उजुरी दिन सक्नेसम्मको पनि कानुन बनाएको छैन । यो कानुनी जालझेलमा हामीचाहिँ साह्रै च्यापियौं, पीडित महिलाहरू भन्छन्, कम्तीमा स्वास्थ्य उपचार र क्षतिपूर्तिसम्म पनि हामीलाई दिइएन, साह्रै अन्याय भयो ।"
शिक्षामन्त्री घेराउ,"काठमाडौं (कास) संयुक्त विद्यार्थी संगठनले शुक्रबार शिक्षामन्त्री गोपालमान श्रेष्ठलाई कार्यकक्षमै घेराउ गरेका छन् । शिक्षा ऐन (नवौं संशोधन) खारेजीलगायत माग गर्दै आन्दोलनरत विद्यार्थीले सिंहदरबारस्थित मन्त्रालयमै पुगेर मन्त्रीविरुद्ध घेराउ तथा नाराबाजी गरे । उनीहरूले शिक्षामन्त्री राजीनामा दे, सीटीईभीटीको सम्बन्धन खारेज गर, शैक्षिक माफिया बन्द गर जस्ता नारा लगाएका थिए । ज्ञापनपत्र बुझाउन भन्दै शिक्षामन्त्री कार्यकक्ष पुगेका विद्यार्थीहरू एक्कासि नाराबाजीमा उत्रिएपछि केहीबेर तनाव भयो । बिहीबार बसेको संयुक्त विद्यार्थी संगठनको बैठकले शृंखलाबद्ध शैक्षिक अपराध गर्न थालेको आरोप लगाउँदै शिक्षामन्त्रीलाई सार्वजनिक बहिष्कार गर्ने निर्णय गरेको थियो ।"
पानी प्रशोधनको परीक्षण,"काठमाडौं मेलम्ची खानेपानी आयोजनाको सुन्दरीजलस्थित पानी प्रशोधन केन्द्रको परीक्षण सुरु भएको छ । सुरुङमार्गपछि पानी प्रशोधन केन्द्र आयोजनाको दोस्रो ठूलो भौतिक संरचना हो । बाग्मती नदीबाट पानी ल्याई प्रशोधन केन्द्रको परीक्षण सुरु गरिएको आयोजनाका कार्यकारी निर्देशक रामचन्द्र देवकोटाले बताए । उनका अनुसार प्रशोधन केन्द्रको ९८ प्रतिशत काम सम्पन्न भएको छ । पानी प्रशोधन केन्द्रको परीक्षण सुरु गरेका छौं, अहिलेसम्म खास समस्या आएको छैन, उनले भने, अधिकांश संरचना निर्माण सम्पन्न भइसकेको छ, अब पाइप लाइनमा पानी पठाउने तयारी गरेका छौं । पानी प्रशोधन केन्द्रको परीक्षण सफल भएपछि केही दिनभित्रै मेलम्चीको पानी ल्याउन सडकमा बिछ्याइएका पाइपमा आयोजना कार्यान्वयन निर्देशनालयले पानी पठाउने तयारी गरेको छ । केही दिनभित्रै पाइप परीक्षण लागि पानी पठाउँदैछौं, आयोजना कार्यान्वयन निर्देशनालयका कार्यकारी निर्देशक त्रिरेशप्रसाद खत्रीले भने, चैत्रभन्दा अघि नै पाइप विछ्याएर परीक्षण गर्छाैं ।मुख्य र सहायक पाइप लाइन चेकजाँचका लागि पनि पानी पठाइनेछ । ६ वर्षअघि सुरु गरेको उक्त प्रशोधनको केन्द्र ठेक्क प्रक्रियामा जाइकाले असन्तुष्टि जनाएपछि ढिलो निर्माण सुरु भएको थियो । निर्माणका लागि मेलम्ची खानेपानी विकास समितिले सिफारिस गरेको चाइना जिओ इन्जिनियरिङ कर्पोरेसनप्रति जापान अन्तर्राट्रिय सहयोग नियोग (जाइका) को असहमति थियो । विश्व बैंकको कालोसूचीमा रहेको चाइना जिओ इन्जिनियरिङ कर्पोरेसन कम्पनीप्रति जाइकाले असन्तुष्टि जनाएपछि विकास समिति आफैंले दिएको सिफारिस रद्द गर्न बाध्य भएको थियो । सबैभन्दा कम दर प्रस्ताव गर्ने फ्रान्सको भिन्सी कन्स्ट्रक्सन र भारत हिन्दुस्तान कन्स्ट्रक्सन लिमिटेड संयुक्त उपक्रमलाई सर्त राखेका कारण देखाउँदै समितिले सार्वजनिक खरिद ऐनविपरीत ६० करोडभन्दा बढी प्रस्ताव गर्ने चाइना जिओ कम्पनीलाई सिफारिस गरेको थियो । तर, जाइकाको असन्तुष्टिपछि विकास समितिले फ्रान्सको भिन्सी कन्स्ट्रक्सन र भारत हिन्दुस्तान कन्स्ट्रक्सन लिमिटेडलाई संयुक्त रूपमा निर्माणका जिम्मा दिएका थिए । प्रतिदिन साढे ८ करोड लिटर पानी केन्द्रले प्रशोधन गर्नेछ । मुलुकको सबैभन्दा ठूलो पानी प्रशोधन केन्द्र हो, त्यसपछि अर्को पनि त्यही स्थलमा निर्माण हुन्छ, त्यसको पनि विस्तृत आयोजना प्रतिवेदन तयार हँुदैछ, निर्देशक देवकोटाले भने, अब निराश हुनुपर्ने अवस्था छैन । १५ सय मिटर सुरुङ खन्न बाँकी रहेको भन्दै उनले चैत्रभित्रै सम्पन्न हुने बताए । पुसमा ब्रेक थ्रो गर्छांै, ३४ महिनाभित्र सुरुङको आरसीसी ढलान कार्य सम्पन्न हुन्छ । ढलानका लागि पनि १० वटा मेसिन ल्याउने काम भइरहेको उनले बताए । प्रत्येक दिन १६ मिटर सुरुङ खन्ने काम भइरहेको छ, अब सम्पूर्ण आयोजनाको ९१ प्रतिशत काम सम्पन्न भएको छ, देवकोटाले भने, सुरुङ खन्ने काम ढिलो नै भएको हो, काम सुचारु भएको छ, चिनियाँ ठेकेदारले धोका दिएका कारण ढिला सुरु भएको हो । आयोजनाले प्रशोधन केन्द्र निर्माणका लागि दुई सय रोपनीभन्दा बढी जग्गा अधिकरण गरेको छ । प्रशोधन केन्द्रको निर्माण तीन चरणमा हुने आयोजनाले जनाएको छ । तीन चरणको कार्य सम्पन्न भएपछि १७ करोड मेलम्ची, १७ करोड याङ्ग्री र १७ करोड लार्के खोला गरी दैनिक ५१ करोड लिटर पानी प्रशोधन केन्द्रबाट प्रशोधित हुनेछ ।"
समावेशी भएन सिफारिस,"उम्मेदवार छनोट गर्दा दलहरूले भ्रष्टाचारको अभियोग लागेका नेतादेखि स्थानीय तह निर्वाचनमा पराजितसमेत सिफारिसमा परेका छन् । एकपटक समानुपातिक सभासद भइसकेकालाई फेरि नबनाउने भनिए पनि पहुँचका आधारमा तिनै नेता दोहोरिएका छन् । केन्द्रीय नेतालाई नछुटाउने र नयाँ आकांक्षीलाई पनि रुष्ट नपार्ने मनसायले अधिकांश दलले उम्मेदवारको नाम काँटछाँट गर्ने कष्ट गरेका छैनन् ।कांग्रेसले क्षेत्र नं १ बाट प्रतिनिधिसभा सदस्यका लागि केन्द्रीय सदस्य एवं पूर्वमन्त्री खुमबहादुर खड्काको नाम सिफारिस गरेको छ । भ्रष्टाचार मुद्दामा दोषी ठहर भई जेल सजाय भोगिसकेका खड्का कानुनीरूपमा उम्मेदवार बन्न पाउने अवस्था नभए पनि उनी उम्मेदवारको सूचीमा परेका छन् । सधैं एउटै नेताले मात्र अवसर पाइरहँदा अन्य नेताले असन्तुष्टि जनाएका छन् । जसका कारण सबै पार्टीलाई सर्वसम्मत उम्मेदवार छनोटमा समस्या भएको छ । जिल्लाबाट तीन जनासम्मको नाम पठाउनुपर्ने भए पनि कतिपय पार्टीले विवादका कारण ६ जनासम्मको नाम पठाएका छन् ।सबै पार्टीले केन्द्रीय सदस्य, पूर्वमन्त्री र सांसद सबैलाई सिफारिस गरेका छन् । कांग्रेसले पूर्वमन्त्री एवं केन्द्रीय सदस्य दीपक गिरी, केन्द्रीय सदस्य एवं सांसद पार्वती डीसी चौधरी, सांसद सुशीला चौधरी, डिल्लीबहादुर चौधरी, बुद्धिराम भण्डारी, राजु खनाल, अनिता देवकोटा र पूर्वसांसद कृष्णकिशोर घिमिरेको नाम सिफारिस गरेको छ । हाल समानुपातिक सांसद् रहेकी केन्द्रीय सदस्य खड्काकी पत्नी शिला खड्कालाई पुन: समानुपातिकका लागि सिफारिस गरिएको छ ।एमालेले पनि उपाध्यक्ष युवराज ज्ञवाली, स्थायी समिति सदस्य शंकर पोख्रेल, सांसद भागवत विश्वासी, शारदा स्वर्णकार, अनारकली मियाँ र पूर्वसभासद शान्ता चौधरीलाई छुटाएको छैन । माओवादी केन्द्रले पनि मन्त्री कृष्णबहादुर महरा, पूर्वमन्त्री रेखा शर्मा, पूर्वसभासद कुवेर ओली, इन्द्रजित थारू र नारायणप्रसाद पौडेललाई सिफारिस गरेको छ ।एमालेले स्थानीय तह निर्वाचनमा उम्मेदवार भएकालाई अर्को चुनावमा अवसर नदिने नीति बनाए पनि दंगिशरण गाउँपालिकामा उपाध्यक्ष उम्मेदवार भएकी सीमा न्यौपानेलाई सिफारिस गरेको छ । पार्टीमा नवप्रवेशी पनि ठूलो संख्यामा सिफारिस भएका छन् । भर्खरै राप्रपाबाट एमालेमा प्रवेश गरेकी गायिका कोमल ओली, कांग्रेसबाट प्रवेश गरेका निर्माण व्यवसायी संघका जिल्ला अध्यक्ष बलिभद्र राना, नयाँ शक्तिबाट प्रवेश गरेका वीर क्षत्री, निमला विक, माओवादी केन्द्रबाट आएका गिरिराज केसी र नेकपाबाट आएकी तुलसा केसी पनि सिफारिसमा परेका छन् ।"
चितवनमा हेभिवेट कै चर्चा,"चितवन (कास) प्रदेश र प्रतिनिधिसभा चुनाव नजिकिँदै जाँदा जिल्लामा राजनीतिक चहलपहल बढेको छ । कार्यकर्ता र मतदातामाझ टिकटका आकांक्षी, चुनावी प्रतिस्पर्धा र वाम गठबन्धनको प्रभावबारे कौतूहल देखिन्छ । माओवादी केन्द्र अध्यक्ष पुष्पकमल दाहाल आफैं क्षेत्र नम्बर ३ बाट प्रतिनिधिसभा चुनावमा उम्मेदवार बन्ने पक्का भएपछि चौतारा, चिया पसल र सार्वजनिक कार्यक्रमहरूमा उनकै चर्चा छ । यसअघिको निर्वाचनमा रोल्पा, काठमाडौं र सिराहाबाट चुनाव लडेका दाहाल पहिलो पटक गृहजिल्लाबाट प्रतिस्पर्धा गर्दै छन् । जनता रिझाउन उनी पटकपटक जिल्ला धाइरहेका छन् । माओवादीले क्षेत्र नम्बर ३ बाट दाहाल, २ बाट रामबहादुर थापा बादल को नाम सिफारिस गरी केन्द्रमा पठाएको छ । ३ क्षेत्रमध्ये १ नम्बरमा भने कसैको नाम सिफारिस नगरिएको जिल्ला इन्चार्ज ईश्वरी भट्टराईले बताए । एमालेसँग तालमेल भएपछि सहमतिअनुसार १ नम्बर क्षेत्रमा उम्मेदवारको नाम सिफारिस गरिएको छैन, उनले भने, प्रदेश सभाका लागि अहिलेसम्म कसैको नाम सिफारिस गरिएको छैन, तालमेल भएकाले केन्द्रबाट ठाउँ निक्र्योल भएर आउनासाथ नाम तोक्न तयार छौं । कांग्रेसले समानुपातिक र प्रत्यक्षसहित २ सय ७४ जनाको नाम सिफारिस गरेर केन्द्र पठाएको छ । क्षेत्र र नगरले जति सिफारिस गरेर जिल्लामा पठाए त्यति नै केन्द्रमा पठाएका छौं, पार्टी जिल्ला सचिव उत्तम जोशीले भने, सिफारिसमा परेका स्थानीय तहमा भाग लिएकाहरूको नाम भने हटाएका छौं । उनका अनुसार क्षेत्र नम्बर १ मा त्रिभुवन विश्वविद्यालयका उपकुलपति तीर्थ खनियाँ, राजेन्द्र बुर्लाकोटी र भीमप्रसाद थपलियाको नाम प्रतिनिधिसभाका लागि सिफारिस गरिएको छ । २ मा शिक्षा राज्यमन्त्री शेषनाथ अधिकारी, दीर्घमान श्रेष्ठ, प्रकाश अधिकारी, राजेश्वर खनाल, जगन्नाथ पौडेल, केशव कँडेल, गौरी श्रेष्ठको नाम केन्द्रमा पठाइएको छ । ३ मा सांसद रामकृष्ण घिमिरे, कृष्णलाल सापकोटा, अञ्जनी श्रेष्ठ, पृथ्वीमान गुरुङमध्ये एक जनाले टिकट पाउनेछन् । एमालेले क्षेत्र नम्बर १ बाट पूर्वअर्थमन्त्री सुरेन्द्र पाण्डेको नाम प्रतिनिधिसभा उम्मेदवारका लागि सर्वसम्मति जुटाएको छ । त्यस्तै २ बाट सांसद एवं जिल्ला अध्यक्ष कृष्णभक्त पोखरेलको नाम सिफारिस भएको छ । ३ नम्बर क्षेत्रमा भने घनश्याम भट्टराई, शंकर थपलिया, शारदा कुमाल, विना तिमल्सिनाको नाम सिफारिस भएको एमालेका जिल्ला उपाध्यक्ष तेजेन्द्र खड्काले बताए । माओवादीसँग तालमेल गर्ने सहमति भएको हो, सिट बाँडफाँडको टुंगो लागेको छैन, उनले भने, भागबन्डा अनुसार २ क्षेत्र एमाले र १ क्षेत्र माओवादीले पाउनेछ । उनका अनुसार १ र २ एमालेलाई र ३ नम्बर क्षेत्र अध्यक्ष दाहाललाई छाडिनेछ । खड्काले समानुपातिक, प्रदेश र प्रतिनिधिसभासहित करिब ९० जनाको नाम सिफारिस गरी केन्द्रमा पठाइएको बताए । त्यस्तै क्षेत्र नम्बर ३ बाटै राप्रपा (लोकतान्त्रिक) का केन्द्रीय उपाध्यक्ष एवं वन तथा भूसंरक्षणमन्त्री विक्रम पाण्डे चुनावी प्रतिस्पर्धामा उत्रने तयारीमा छन् । ०६४ सालको संविधानसभा सदस्यमा क्षेत्र नम्बर २ बाट निर्वाचित रामबहादुर थापा बादल फेरि गृहजिल्लामा चुनाव लड्ने तयारीमा छन् । चुनाव जितेर गएपछि फर्किएर नआएको आरोप लाग्दै आएका थापाको नाम जिल्लाबाट सिफारिस भएर केन्द्र पठाइएको छ । क्षेत्र नम्बर १ मा राप्ती नगरपालिका, खैरहनी नपा र रत्नननगर नपा पर्छन् । २ मा कालिका नपा, इच्छाकामना गाउँपालिका र भरतपुर महानगरका १० वटा वडा पर्छन् । त्यस्तै क्षेत्र नम्बर ३ मा माडी नगरपालिका र महानगरका १९ वडा समेटिएका छन् ।"
नियमावलीविपरीत पेसी स्थगित,"वीरगन्ज भारत पश्चिमी चम्पारण ठकराहा निवासी शिवनाथ शुक्लाले पर्साको चोर्नीमा रहेको पुख्र्यौली सम्पत्ति खनजोत गर्ने मोहीले किर्ते जालसाजी गरी आफ्नो नाममा नामसारी गरेको थाहा भएपछि २०७० साउन ८ मा पर्सा अदालतमा मुद्दा हाले । शुक्लाका बुबा जग्गाधनी मुक्ति शुक्लाको ०३८ साल माघ २५ गते नै मृत्यु भइसकेकोमा मोही विनेश्वर थारूले मालपोत पर्साबाट ०५७ असोज १० मा किर्ते व्यक्ति खडा गरी करिब साढे दुई बिघा जग्गा रजिस्ट्रेसन पास गरेका थिए । ०७० असार ३१ म शुक्ला जग्गा बिक्री गर्न मालपोत पुग्दा उनको जग्गा करिब १३ वर्षअगाडि नै मोहीको नाममा नामसारी भइसकेको रहेछ । आफूसँग उपलब्ध प्रमाण पेस गरी शुक्लाले जिल्ला अदालतमा मुद्दा दर्ता गरेका थिए ।०७३ असार १९ मा अदालतले लिखित किर्ते जालसाजी ठहर गर्दै प्रतिवादीहरूलाई २६ हजार ३ सय ५३ जरिवाना असुल गर्ने फैसला गर्यो । प्रतिवादीले फैसालामा चित्त नबुझेर तत्कालीन पुनरावेदन अदालतमा रिट हाले । इजलासमा पेसी हुने दिन उनीहरूले ५ पटकसम्म सुनवाइ स्थगित गरिसके, शिवनाथ शुक्लाले भने, फैसलाप्रति चित्त नबुझदा रिट हाल्नेले अहिले आफैंले पटकपटक पेसी सारेका छन् । समयमा न्याय नपाउँदा उनी निराश र थकित देखिन्छन् । यसै गरी पर्साको विन्ध्यवासिनी७ मा रामदयाल हजराको १ बिघा ८ कट्ठा जग्गा किर्ते वारेसनामा खडा गरी इसमाइल मियाँ हजाम र सलिम मियाँले ०६७ वैशाख सातमा हक हस्तान्तरण गरे । जिल्ला अदालतले ०७१ असार १० मा प्रतिवादीहरूले वारेसनामा किर्ते गरेको ठहर गर्दै जनही २ सय रुपैयाँ जरिवाना गरेको थियो । प्रतिवादीले चित्त नबुझेर पुनरावेदन अदालतमा रिट हाले, वादी हजराले भने, मुद्दा इजलासमा सुनवाइ हुन नदिएर हालसम्म १३ पटक सारिसकेका छन् । अनेक बहानामा किन पटकपटक पेसी सारेको भनी प्रतिवादीका एक कानुन व्यवसायीलाई हजराले प्रश्न गरेपछि गालीगलौज नै गरेको उनले सुनाए । उच्च अदालतमा मुद्दा स्थगितको यी दुई उदाहरण मात्र हुन् । अनेक बहानामा पटकपटक मुद्दाको पेसी स्थगित हुँदा मुद्दा फस्र्योटमा असर परेको छ । पीडित झन् सास्ती खेपिरहेका छन् ।सर्वोच्च अदालतले जारी गरेको नियमावलीविपरीत उच्च अदालत जनकपुरको अस्थायी इजलास वीरगन्जमा मुद्दाको पेसी स्थगित हँुदा न्यायमा ढिलाइ हुने गरेको सेवाग्राहीले गुनासो गरेका छन् । नियमावलीमा इजलासले मुद्दाको एक पक्षका लागि बढीमा दुई पटकसम्म सुनवाइ स्थगित गर्न सक्ने उल्लेख भए पनि एउटै पक्षका लागि १३ पटकसम्म सुनवाइ स्थगित हुने गरेका छन् । सर्वोच्च अदालतले २०७३ मा उच्च अदालतका लागि बनाएको नियमावलीमा मुद्दा पेस भएको दिनको इजलास बस्नुभन्दा पहिले आफ्नो काबुभन्दा बाहिरको परिस्थितिले गर्दा अदालतमा उपस्थित हुन नसक्ने कुराको अदालतलाई विश्वास हुने कुनै कारण देखाई मुद्दाको पक्ष वा कानुन व्यवसायीले निवेदनपत्र दिएमा अवस्थाअनुसार मुख्य न्यायाधीश वा मुख्य भई काम गर्ने न्यायाधीश वा सम्बन्धित इजलासले मुद्दाको एक पक्षका लागि बढीमा दुई पटकसम्म मुद्दाको सुनुवाइ स्थगित गर्न सक्नेछ । सोबाहेक साप्ताहिक वा दैनिक मुद्दा पेसी सूचीमा चढेको कुनै मुद्दा सो सूचीबाट हटाइने वा स्थगित गरिनेछैन, उल्लेख छ ।कानुन व्यवसायी रामेश्वर सेढार्इंका अनुसार अर्को पक्षलाई हैरानी खेपाउन, बेन्च परिवर्तन गराउन र परिणाम आफ्नो पक्षमा पार्न पेसी सार्ने गरिएको छ । इजलास आवश्यकताभन्दा बढी उदार भइदिँदा पीडितले झन् पीडा खेपिरहेका छन् । उच्च अदालत जनकपुर अस्थायी इजलास वीरगन्जका रजिस्ट्रार बाबुराम दाहालका अनुसार नियमावलीको पालना अदालतले गरेन भनेर आरोप लागे पनि वास्तवमा अदालतभन्दा पनि मुद्दाकै पक्ष र कानुन व्यवसायीबाट पेसी हट्ने गरेको छ । अदालत आफैंले हटाउने होइन, उनले भने, मुद्दा पक्षबाटै नियमावलीको पालना भएको छैन । पहिले एउटा कानुन व्यवसायी राख्यो, दुई पटक पेसी सार्यो अनि फेरि अर्को कानुन व्यवसायी राख्ने चलन छ । वास्तवमा यो एउटा विकृतिका रूपमा रहेको छ । यसले मुद्दा फस्र्योटमा असर गरेको छ । अनेक बहाना गरेर मुद्दा हटाउँछन् । करिब एक महिनाअगाडि बार र बेन्चको बैठकमा पनि केही मुद्दाको उदाहरण नै दिएर अब मुद्दाको पेसी नहटाइदिन आग्रह गरेको उनले बताए । अदालतका पनि केही कमी कमजोरी छन्, उनले भने, तर, अहिले धेरै पटक पेसी सार्न आए इन्कार गर्ने कार्य भइरहेको छ । कानुन व्यवसायीले सहयोग गरे अगामी दिनमा नियमावलीअनुसार २ पटकको सिस्टमलाई लागू गर्ने प्रयासमा रहेको रजिस्ट्रार दाहालले दाबी गरे ।"
बजेट कार्यान्वयनमा अन्योल,"जनकपुर संघीय मामिला तथा स्थानीय विकास मन्त्रालयको ढुलमुले कार्यशैलीका कारण धनुषामा निर्वाचन क्षेत्र विकास कार्यक्रम तथा निर्वाचन क्षेत्र पूर्वाधार विशेष कार्यक्रमको साढे ३४ करोड रुपैयाँ कार्यान्वयनमा जटिलता निम्तिएको छ । मन्त्रालयले २४ दिनभित्र जिल्ला प्राविधिक कार्यालयलाई पठाएका दुई फरक परिपत्रका कारण जिल्लाका २६ सांसदमार्फत परिचालन हुने उक्त बजेट थन्किने सम्भावना बढेको हो । सांसदको समयावधि कात्तिक ५ गते समाप्त हुने भएकाले बजेटसँग सम्बन्धित योजना असोज मसान्तसम्म छनोट गरिसक्नुपर्ने बाध्यता छ । मन्त्रालयका शाखा अधिकृत जनकराज शर्माले पहिलोचोटि कार्यालयलाई निर्वाचन क्षेत्र विकास र पूर्वाधार कार्यक्रमको संशोधित नियमावलीअनुसार काम अघि बढाउन पत्र पठाएका थिए । संशोधनमा धारा ९ को १ मा मन्त्रालयले कार्यक्रमका लागि कार्यालयलाई रकम खर्च गर्ने अख्तियारी पठाई सोको जानकारी सम्बन्धित सांसदलाई दिनुपर्ने प्रस्ट उल्लेख छ । तर, त्यसको २४ दिनभित्र असोज २० गते मन्त्रालयले अर्को पत्र पठाई दुवै कार्यक्रमका रकम जिल्ला समन्वय समितिमार्फत खर्चन निर्देशन दिएको छ । निर्देशनसँगै संलग्न अर्थ मन्त्रालय, बजेट तथा कार्यक्रम महाशाखाको पत्रमा गाउँपालिका तथा नगरपालिकामार्फत गरिने बजेट बाँडफाँडको योजना जिल्ला समन्वय समितिमा पठाउनुपर्ने उल्लेख छ ।फरकफरक आशयका पत्र आएपछि जिल्ला समन्वय समिति तथा जिल्ला प्राविधिक कार्यालयको कार्यक्षेत्रबारे विवाद बढ्नुका साथै बजेट फ्रिज हुने सम्भावना बढेर गएको छ । कार्यालयले सातमध्ये ४ संसदीय क्षेत्रका निर्वाचन क्षेत्र पूर्वाधार विशेष कार्यक्रम निर्देशन तथा व्यवस्थापन समितिको बैठक बसी योजना छनोटसमेत गरिसकेको अवस्थामा मन्त्रालयको पछिल्लो पत्र आएको हो । चार निर्वाचन क्षेत्रको योजना छनोट गरिसकेका थियौं, कार्यालयका प्रमुख डिभिजनल इन्जिनियर राजकिशोर साहले भने, केही दिनभित्रै सातवटै क्षेत्रका योजना छनोट सम्पन्न गर्ने गृहकार्यमा थियौं तर पछिल्लो परिपत्रले अचम्ममा पारेको छ । सांसद शत्रुघ्न महतोले मन्त्रालयको यस्तो रबैयाका कारण जिल्लाले पाउने साढे ३४ करोड रुपैयाँ कार्यान्वयन संकटमा परेको बताए । असोज मसान्तभित्र योजना छनोट गर्नुपर्नेमा मन्त्रालय स्वयं अन्योलमा छ, उनले भने, कर्मचारीतन्त्रले नै बजेट कार्यान्वयन रोक्न खोजेको त होइन ?"
जसले नेपालमा दृष्टि पाए,"विराटनगर सात वर्षअघि दृष्टिविहीन भएका लाओसका २९ वर्षीय किसान खामफेट लार्डोन थामाभोङले नेपालमा आएर आँखाको नानी (कोर्निया) प्रत्यारोपण गराएका छन् ।विराटनगरको रानीस्थित विराटनगर आँखा अस्पतालमा संयोगवश विश्व दृष्टि दिवसमै बिहीबार सफलतापूर्वक उनको देब्रे आँखामा कोर्नियाको प्रत्यारोपण भयो । चिकित्सकले शुक्रबार बिहान आँखाको पट्टी खोल्नेबित्तिकै उनी हर्षविभोर भए ।मैले देख्न थालें है, उनले वरिपरि हेर्दै भने । उनकी श्रीमती २८ वर्षीया बुनथोने, नजिकै उभिएकी सामाजिक कार्यकर्ता चानथाला र पारिवारिक चिकित्सक डा मानिभोने टिकाओ पनि निकै खुसी थिए ।उहाँको आँखाको ज्योति फर्केपछि महसुस गरेको आनन्दको बयान गर्नै सक्दिनँ, पत्नी बुनथोनेले भनिन् । खेतमा धान र तरकारी उब्जाएर परिवार धान्ने श्रीमान् नै अशक्त भएपछि उनले यो अवधिमा सम्पूर्ण जिम्मेबारी सम्हाल्नुपर्यो । दुई छोरीसहित नौ जनाको परिवारको खर्च टार्नलाई परम्परागत लुगा बुनेरसमेत बेचेको उनले बताइन् ।मरणोपरान्त एक नेपालीले दान गरेको आँखाको नानीबाट उनले पुन: संसार देख्न पाएका हुन् । लाओसबाट उपचारका लागि नेपाल आइपुगेका उनी पहिलो बिरामी थिए ।श्रीमती र दुई सहयोगीसँग किसान थामाभोङ १० अक्टोबरमा विराटनगर आएका हुन् । कोर्नियासहित सम्पूर्ण उपचार मात्र २ सय डलर अर्थात् २० हजार ९ सय ५० नेपाली रुपैयाँमा सम्पन्न भएकोमा डा टिकाओले आश्चर्य प्रकट गरिन् । अमेरिकामा यही उपचारका लागि १५ हजार डलर (१५ लाख ७१ हजार २ सय ५० रुपैयाँ) र नेदरल्यान्ड्समा कोर्नियाका लागि मात्रै ४ हजार डलर (४ लाख १९ हजार रुपैयाँ) पर्छ ।यति सस्तोमा उपचार पाउँदा एक चिकित्सकका रूपमा पनि विश्वास लागेन, उनले भनिन्, यति थोरै खर्चमा कोर्निया प्रत्यारोपण भनेको लगभग नि:शुल्क जस्तै हो । आँखाको ज्योति कमजोर भएका पति थानोङफोने चान्थारांग्सीलाई पनि उपचारका लागि यहीं लिएर आउने डा टिकाओले बताइन् ।लाओसको पेक जिल्लाको सियांगखोङ प्रान्तस्थित खेतमा काम गर्ने क्रममा निष्क्रिय नपारिएको बम विस्फोट हुँदा किसान थामाभोङको देब्रे आँखा पूर्णरूपले र दाहिने आँखाको ८० प्रतिशत भाग नष्ट भएको टिकाओले बताइन् । भियतनामविरुद्धको एक गोप्य युद्ध, सिक्रेट वारको क्रममा सन् १९६५ देखि १९७३ सम्म अमेरिकाले लाओसको दोस्रो ठूलो प्रान्त सियांगखोङमा पनि थुप्रै बम खसालेको थियो । त्यस्ता बम अझै निस्क्रिय परिएका छैनन् । सन् २०१० को ४ अक्टोबरमा खेतको घाँस र पराललाई थुपारेर आगो लगाउँदा यस्तै बम पडकेर थामाभोङ दृष्टिहीन हुन पुगेका थिए ।लाओसमा आँखाको नानी दान नगरिने हुनाले प्रत्यारोपण हुन्न, डा टिकाओले भनिन् । उपचारको खोजीको क्रममा यी पीडित परिवार र चिकित्सकले विश्व शिक्षा (वल्र्ड एड्युकेसन, डब्लुई) नामक संस्थाकी सामाजिक कार्यकर्ता लाओसकै ३२ वर्षीया चान्थालासँग सम्पर्क गरे ।युद्धपीडितका लागि काम गरिरहेको संस्था माइन एक्सन ग्रुप, एमएजीको समन्वयमा दाताबाट रकम संकलन गराएर आफू कार्यरत शैक्षिक संस्थामार्फत उनी सहयोगका लागि अघि बढिन् । उपचारका लागि चाहिने सबै सुविधा प्रदान गर्न एमएजीले डब्लूईलाई भन्यो । डब्लूईले थामाभोंगलाई उपचारका लागि थाइल्यान्ड लिएर गयो तर नानी (कोर्निया) उपलब्ध हुन नसकेर फिर्ता आउनुपर्यो । डा टिकाओले त्यसपछि आफूले विश्वकै सबैभन्दा विपन्न मुलुकको अपांगको जीवनस्तर सुधार्ने अभियानमा लागेको संस्था सीबीएम इन्टरनेसनलसँग सहयोग मागेको बताइन् । यसै क्रममा भाग्यवश नेपालको कोर्निया विशेषज्ञ डासञ्जय सिंहसँग सम्पर्क भएको उनले बताइन् ।सिंहको खोजीमा काठमाडौं हुँदै विराटनगरसम्म आइपुगेको टिकाओले बताइन् । उपचारमा मात्र नभएर सिंहले यहाँसम्म आउनमा कठिनाइ हुन नदिनलाई हरेक खाले समन्वयकर्ता र सहजकर्ताको भूमिका निभाउनुभयो, उनले भनिन् ।डा सिंहले आधुनिक चिकित्सा प्रविधिअनुसार थामाभोङको बिग्रेको कोर्नियाको पत्र मात्र हटाएर अर्को पत्र हालिएको बताए ।"
मध्यमार्गी अर्थराजनीतिका हिमायती,"पुनर्जागरणपछिको झन्डै तीन शताब्दी लामो राजनीतिशास्त्रबाट अलग विशुद्ध आर्थिक चिन्तन परम्पराले पनि बहुसंख्यक मानव समुदायको समस्याको हल निकाल्न नसकिरहेको अवस्थामा ती प्रश्न उठेका थिए । उत्थित मानव (होमोसापियन्स) भनिने सबै मान्छे आर्थिक मानव (होमो इकोनोमिक्स) हुँदैनन् । उसका निर्णयहरू आर्थिक दृष्टिले पूर्ण हँुदैनन् । त्यसैले अपेक्षित नतिजा हात नपर्ने सम्भावना रहन्छ । यसका मूलत: दुई कारण छन् । पहिलो, मान्छेको चर्मचक्षुले नै गलत सूचना दिइरहेको हुन्छ । एउटा परिपक्व भनिएको मान्छे उसले सही ठम्याएको कुरामात्रै देख्ने वा सुन्ने गरिरहेको हुन्छ । दोस्रो भय, काम, क्रोध, लोभ, मोह लगायतका भावनात्मक तत्त्वले उसलाई व्यक्ति, घटना तथा प्रवृत्तिलाई वस्तुगत ढंगले ग्रहण तथा विश्लेषण गर्न बाधा पुर्याइरहेको हुन्छ । ज्ञान तथा अनुभवहीन व्यक्ति यस्तो मनोगत बाधाको सिकार हुन्छ नै, ज्ञानी तथा अनुभवी पनि यो बन्धनबाट पूर्णरूपमा मुक्त हँुदैनन् । जसो गर्दा पनि, जसले गर्दा पनि आखिर गल्ती नै हुनेरहेछ । नियत सही हुँदाहुँदै ठूला भनिएका, ज्ञानी मानिएका, शक्तिशाली ठानिएकाहरूबाट पनि गल्ती हुँदोरहेछ । उसो भए यस्तो गल्ती गर्ने सुविधाको उपयोग कसले गर्ने ? यहाँनेर फेरि अर्थराजनीतिक मतभिन्नता सुरु हुन्छ । थेलरले मध्यमार्गी बाटो अपनाएका छन् ।बजार पूर्वाग्रही हुँदैन, विकृति सच्याउने शक्ति बजारमा अन्तरनिहित हुन्छ, यसैमार्फत मानवीय कल्याण सुनिश्चित गर्न सकिन्छ भन्ने एउटा अर्थराजनीतिक धार छ । अर्को, बजारले अस्थिरता र असमानता सिर्जना गर्छ । त्यसैले राज्यमार्फत नागरिकको हित सुनिश्चित गर्नुपर्छ भन्ने छ । पहिलो विचारधारा समाउनेलाई आलोचकहरू बजार जडसूत्रवादी, पुँजीवादी, नवउदारवादी, लिबरटेरियन लगायतका नामले सम्बोधन गर्छन् । दोस्रो थरीलाई समाजवादी, राज्यवादी, सामुहिकतावादी, पाटर्नलिस्ट भनिन्छ । थेलर नज थ्यौरीका कारण प्रसिद्ध छन् । नज थ्यौरीको वैचारिक आधार लिबरटेरियन पाटर्नलिजम हो । लिबरटेरियनिजमले आर्थिक, राजनीतिक, सामाजिक पूर्ण स्वतन्त्रताको वकालत गर्छ । पुँजीवादलाई अंगिकार गर्छ, विधिको शासन र व्यक्तिगत स्वतन्त्रतामा जोड दिन्छ । कुनै व्यक्ति वा व्यक्तिको समूहले अर्को व्यक्ति वा व्यक्तिको समूहमाथि शासन गर्ने कुराको विरोध गर्छ । करलाई वैधानिक लुट भन्छ । राज्यको भूमिका नागरिक सुरक्षा र न्याय व्यवस्थापनमा मात्र सीमित हुनुपर्छ भन्छ । अर्काको स्वतन्त्रतामा दख्खल नपुुग्नेगरी असीमित स्वतन्त्रताको उपयोग मान्छेले गर्न पाउनुपर्ने दाबी गरिन्छ । पाटर्नलिजमलाई समाजवादको पर्यायवाची मान्न सकिन्छ । प्रत्येक नागरिकको भूमिका शक्तिशाली राज्यले तय गरिदिएको हुन्छ । नागरिकका गतिविधिमाथि राज्यले निगरानी गरेको हुन्छ । सीमित व्यक्तिगत स्वतन्त्रता हुन्छ । सामुहिकतामा जोड दिइन्छ । सरकार चलाउनेहरूको उद्देश्य पवित्र हुन्छ भन्ने मान्यता राखिन्छ । सामाजिक स्थिरता र समानताको पैरवी राज्यले गरेको हुन्छ । थेलर सम्बद्ध युनिभर्सिटी अफ सिकागोलाई लिबरटेरियन (शास्त्रीय उदारवाद, नवउदारवाद भन्दा फरक) हरूको केन्द्र मानिन्छ । थेलरको विचार लिबरटेरियनहरूका लागि अनौठो हो । उनको विचार युनिभर्सिटी अफ सिकागोमा चल्तीको विचार होइन । किनभने लिबरटेरियनहरू पूर्ण स्वतन्त्रका पक्षपाती हुन् । मान्छेलाई कसैले मार्गनिर्देशन गर्नुपर्छ वा कुनै निकायसँग यस्तो मार्गनिर्देशन गर्ने अधिकार वा ल्याकत हुन्छ भन्ने कुरा उनीहरू मान्दैनन् । कुनै निर्णयबाट सिर्जित प्रतिफल तथा दायित्वको भोक्ता निर्णयकर्ता स्वयं हुन्छ । उसका लागि अरू कसैले निर्णय गरिरहनै पर्दैन भन्ने मान्यता लिबरटेरियनहरूको हुन्छ । अर्कोतर्फ समाजवादीहरू छन्, जो आफूले तय गरेका मापदण्डका आधारमा, नेतृत्वले विकास गरेको मूल्यमान्यताका आधारमा नागरिकलाई कुनै कुरा गर्न वा नगर्न निर्देशन दिन्छन् । यस्तो निर्देशन पालना गर्नका लागि बल प्रयोग गर्नसमेत पछि पर्दैनन् । केन्द्र सरकार योजना बनाउँछ । सरकारी योजना अनुरूप नागरिकका गतिविधि निर्देशित हुन्छन् ।थेलर उल्लिखित दुवै मार्गका विपक्षमा छन् । निर्देशन तथा बलपूर्वक योजना कार्यान्वयनको उनी तिखो आलोचक हुन् । तर मान्छेका अविवेकी छनोटहरू न्यूनीकरण गर्नका लागि मार्गनिर्देशनको आवश्यकता देख्छन् । त्यसैले थेलर नागरिकको छनोट गर्ने स्वतन्त्रतालाई सुरक्षित राखी राज्यले विकल्पहरू दिनुपर्छ, त्यसो गर्न सम्भव छ भन्छन् । नागरिक गलत छनोटको सिकार नहोउन् भन्नाका लागि राज्यले प्रोत्साहनमूलक छनोटको अवसर दिनुपर्छ, बल प्रयोगबाट टाढै रहनुपर्छ । राज्यबाट उपलब्ध गराइएको अवसर रोज्ने स्वतन्त्रता नागरिकमा सुरक्षित हुन्छ । यो नज थ्यौरीको सारांश हो । यसरी दुई विपरीत ध्रुवका विचारको समायोजन थेलरले लिबरटेरियन पाटर्नलिजममार्फत गरेका छन् । लिबरटेरियनहरूको अराजकतावादी बाटोमा जान सकिँदैन, राज्यविहीनताको कल्पना गर्न सकिँदैन । समाजवादीहरूको बल प्रयोगलाई पनि सभ्य समाजले स्वीकार गर्न सक्दैन । बल प्रयोग नगर्दा केन्द्रीय योजना सफल हँुदैन । असफल योजनाहरूमाझ समाजवाद टिक्दैन । त्यसैले राज्यले विकल्पहरू उपलब्ध गराउने र नागरिकमा छनोटको स्वतन्त्रता रहने मध्यमार्गका रूपमा लिबरटेरियन पाटर्नलिजमलाई थेलरले अघि सारेका हुन् । मान्छेको व्यवहार सधैं विवेकसम्मत नहुने भएकाले उनीहरूलाई मार्गनिर्देश गर्नुपर्छ । सही छनोटका लागि बल प्रयोग होइन, प्रोत्साहित गर्नुपर्छ भन्ने उनको तर्क रहने गरेको छ ।थेलरको लिबरटेरियन पाटर्नलिजम सहज ग्राह्य विषय थिएन । यसलाई मात्र बुद्धिविलास भनियो । यसको बचाउमा सन् २००३ मा उनको सहलेखनमा लिबरटेरियन पाटर्नलिजम विरोधाभाषयुक्त अवधारणा होइन भन्ने लामो लेख आयो । उक्त लेखमार्फत उनले पाटर्नलिजमबाट बल प्रयोगलाई हटाइदिने हो भने लिबरटेरियन उद्देश्यहरू प्राप्त हुन्छन् भन्ने तर्क गरे । यही वैचारिक आधारमा सार्वजनिक नीति निर्माण गर्न सकिने उपायहरू सुझाए । उनका सुझावहरू कतिपय मुलुकमा हाल कार्यान्वयनमा पनि आएका छन् । हामीकहाँ आधिकारिक रूपमा बजार व्यवस्था र व्यक्तिगत स्वतन्त्रतालाई सर्वोपरी ठान्ने र त्यसैमार्फत उच्चतम मानव कल्याण सुनिश्चित गर्न सकिन्छ भन्ने अर्थराजनीतिक विचारलाई अँगाल्नेहरूको उपस्थिति शून्यप्राय: छ । राज्य निर्देशित अर्थराजनीतिक व्यवस्थालाई अन्तिम लक्ष्य मान्ने विभिन्न रूप र आकारका समाजवादीहरूको अभाव भने छैन । त्यसैले समाजवादलाई रामवाण ठानेर हिँडेकाहरूले चाहने हो भने थेलरका रचनाले सच्चिने खुराक प्रदान गर्न सक्छ ।"
साइज घटाऊ,"मर्निङवाकमा निस्केका मन्त्रीज्यूलाई देखेर म दंग परेंँ । उनीसँगै एउटा जन्डखालको कुकुर पनि थियो । पछिपछि दगुरिरहेको । म हेरिरहेको थिएँ । मन्त्रीज्यू कुद्दै मछेउ आइपुगे । मैले सहज अभिवादनका लागि एक हात उठाएँ, जयनेपाल मन्त्रीज्यू ।उनी टक्क अडिए । र, मलाई क्रोधको आँखाले हेर्न थाले । अनि आफ्नो स्वरलाई केही चर्काे पारेर भने, अब मर्निङवाकमा पनि केको जयनेपालसयनेपाल ।होइन मन्त्रीज्यू, के भयो ? म आत्तिएँ ।के हुनु, तपाई हेरिरहनु नै भएको छ । उनको क्रोध यथावत् थियो, अहिले म मर्निङवाकमा छु ।उनको क्रोधको ज्वालालाई शान्त पार्न मैले कुरालाई अन्तै मोड्न खोजेंँ । (सायद मन्त्रीज्यू मलाई कुनै जागिरसागिर आदिको माग गर्ने व्यक्ति ठानिरहेका थिए ।) मैले आफ्नो बोलीमा सक्दो मधुरता थपेर भनँें, मन्त्रीज्यू, यो मर्निङवाक एक्कासि किन ?मेरो प्रश्नको जवाफ दिउँ अथवा नदिउँको दोमनमा मन्त्रीज्यू त्यसै उभिइरहे । केही भनेनन् । मैले नै फेरि सोधेंँ, कुनै गोप्य कुरा त छैन मन्त्रीज्यू ?उनी केही बेर चुप नै रहे । सायद केही सोचिरहेका थिए । र, साविक बमोजिमको क्रोध पनि मत्थर भइसकेको थियो । उनले मतिर हेरेर विस्तारै भने, तपाईले हल्ला सुन्नुभएको छैन ? अहिले जताबाट पनि एउटै कुरो त आइरहेको छ साइज घटाऊ, साइज घटाऊ । अलिक अड्किएर फेरि भने, अनि के गर्ने, साइज घटाउनैपर्यो । त्यसैले मर्निङवाकमा निस्केको हुँ । र आफ्नो उत्तरको प्रतिक्रिया बुझ्न मेरो आँखामा हेर्न थाले । तर यो त जम्बो मन्त्रीमण्डलको साइज घटाउनलाई पो भनिएको हो, मन्त्रीज्यू । मैले पनि उनको आँखामा हेरेंँ ।त्यसो भए सबै मतिर नै हेरेर किन भन्छन् साइज घटाउ, साइज घटाउ ? उनी फेरि क्रुद्ध भए, कोही पनि मलाई देख्नासाथ तुरुन्तै भनिहाल्छन् साइज घटाउ, साइज घटाउ । चाहे त्यो विपक्षी होस् अथवा हाम्रै पार्टीका साथी । सबैका एउटै स्वर छ । त्यसैले मलाई लाग्छ, यो मेरै साइज घटाउनलाई भनिएको हो ।होइन मन्त्रीज्यू । मैले होइन मा जोड दिएर भनँें, यो तपाईको साइज घटाउनलाई भनिएको होइन ।किन होइन ? उनी पुरै भड्किए, के मेरो साइज कम छ ? कोहीभन्दा मेरो साइज घटी छैन । बढी नै होला । उनले आफ्नो आवाजको भोलुमलाई बढाएर भने, तपाई जेसुकै भन्नोस्, यो मेरो साइज घटाउने कुरा हो । सबै मेरो साइजको विरोधमा छन् । केही शान्त भए, अब म मेरो साइज घटाएर सबैलाई देखाइदिन्छु ।उनी आफ्नो जिद्दीमा कायम थिए । अब कुनै अर्काे उपाय थिएन । त्यसैले मैले भनँें, ठिक भन्नुभयो मन्त्रीज्यू, आखिर मन्त्रीमण्डल भनेको के हो, मन्त्रीहरूकै मण्डल न हो । यसैले त मन्त्रीमण्डल भनिएको हो । अब सबै मन्त्रीहरूले आआफ्नो बढेको साइज घटाए भने मन्त्रीमण्डलको साइज पनि स्वत: घट्ने नै भयो । अहो, गजब आइडिया हो यो मन्त्रीज्यूको । मान्नैपर्छ । मेरो कुरो सुनेर उनी प्रसन्न भए । अर्थात् पूर्णतया गदगदको स्थितिमा रहेर मन्त्रीज्यूले भने, तपाईले मेरो मर्निङवाकको अर्थ बल्ल बुझ्नुभयो । म कुनै पनि कार्य त्यस्तै गर्ने गर्दिन । धेरै नै सोचेर गर्छु । त्यसैले आज मेरो एउटा पोजिसन छ । मन्त्री पदमा छु । फुलमन्त्री । बुझ्नुभयो ?सही भन्नुभयो मन्त्रीज्यू ।धन्यवाद ।एकाएक मेरो आँखा मन्त्रीज्यूको कुकुरतिर गयो । लामो जिब्रो निकालेर मलाई हेरिरहेको थियो । जन्ड कुकुरको हेराइले केही तर्सिएर मैले भनेंँ, मन्त्रीज्यू साथमा यो कुकुर किन नि ?ए, टाइगर ।हजुर ।मेरो मात्र होइन, यसको साइज पनि दिनदिनै बढिरहेछ । हेर्नाेस् त कत्रो साइजको भइसक्यो । अब म सँगसँगै टाइगरले पनि साइज घटाउनुपर्यो भनेर साथमा ल्याएको हुँ । मन्त्रीज्यू हलुका ढंगले हाँसे, तपाईले अघि भन्नुभएको होइन, मन्त्रीमण्डलको साइज घटाउन सबैको साइज घटाउनुपर्छ ।मलाई तन्मयतापूर्वक सुनिरहेको पाएर उनी हौसिए । एक पटक फेरि फिसिक्क हाँसे । अनि मतिर हेरेर भने, टाइगरलाई मैले विशेष किसिमले झिकाएको हुँ । नेपाली कुकुर होइन यो । उन्नत जातको हो । त्यसैले खुराक धेरै खान्छ । र साइज पनि बढेको बढ्यै छ । मर्निङवाकले म सँगसँगै यसको पनि साइज घट्नेछ ।कताकताको मर्निङवाक गरिरहनुभएको छ मन्त्रीज्यू ? मैले उनको प्रिय कुकुर टाइगरबाट मन्त्रीज्यूको ध्यान हटाउन चाहँें, अब यहाँबाट कहाँसम्म पुग्नुहुन्छ मन्त्रीज्यू ?भाटभटेनी, हाँडीगाउँ, धुम्बाराही र विशालनगर हुँदै अन्त्यमा बालुवाटार । उनको हलुका हाँसो गहिरियो, यही हो । अहिलेको याममा एउटा मन्त्रीको योभन्दा राम्रो अरू मर्निङवाकको रुट हुनै सक्दैन । बडो उपयोगी छ । कस्तो लाग्यो त मेरो मर्निङवाकको रुट ? उनी खुलेर हाँस्न थाले, हो, हो, हो।मन्त्रीज्यूको मर्निङवाकको रुट थाहा पाएर म सोच्न थालेंँ मन्त्रीज्यू साइज घटाउन होइन, अझ बढाउन पो मर्निङवाक गरिरहेका छन् । मुख्य कुरो यस्तो रहेछ । मलाई मौन देखेर मन्त्रीज्यू आफ्नो जन्ड कुकुर टाइगरलाई पछि लगाउँदै वेगले बालुवाटारको दिशातर्फ लम्किए ।"
कर्मचारी समायोजनका चुनौती,"संसद्बाट पारित कर्मचारी समायोजन ऐन, २०७४ राष्ट्रपतिबाट प्रमाणीकरण भएपछि लागू हुनेछ । यो कानुनसँगै सरकारी सेवामा कार्यरत कर्मचारीलाई संघ, प्रदेश र स्थानीय तहमा समायोजन गर्ने प्रक्रिया सुरु हुनेछ । समायोजनका क्रममा कार्यरत सेवा समूह तथा उपसमूहको पदसँग मिल्दो संघ, प्रदेश वा स्थानीय तहको पदमा कार्यरत पदको ज्येष्ठता, कर्मचारीले रोजेको संघ, प्रदेश वा स्थानीय तह, हालको बसोबास भएको ठेगाना र त्यो नखुलेमा कर्मचारीको नागरिकतामा भएको ठेगानालाई मुख्य आधार बनाइनेछ । समायोजनमा सम्भव भएसम्म पतिपत्नीलाई एउटै स्थानमा पर्नेगरी संघ, प्रदेश वा स्थानीय तहमा समायोजन गरिनेछ । सेवा, समूह वा उपसमूहको मिल्दो समान पदमा समायोजन हुनेछन् ।सरकारी सेवाबाट प्रदेश र स्थानीय तहमा समायोजन हुने सरकारी कर्मचारीको शैक्षिक योग्यता र नोकरी अवधि समेतका आधारमा तह मिलान गरिनेछ । संघ, प्रदेश र स्थानीय तहका लागि दरबन्दी स्वीकृत मितिले ६ महिनाभित्र कर्मचारी समायोजन गर्नु पर्नेछ । संघ, प्रदेश र स्थानीय तहमा समायोजन गरिएका कर्मचारीले बाटोको म्याद बाहेक ३५ दिनभित्र तोकिएको सेवाको पदमा हाजिर हुनु पर्नेछ । प्रसूति तथा प्रसूति स्याहार, किरिया, अध्ययन वा असाधारण बिदामा बसेको कर्मचारीले त्यस्तो विदा समाप्त भएपछि र बिरामी परी अस्पताल भर्ना भएको कर्मचारीले अस्पतालबाट डिस्चार्ज भएको मितिबाट ३५ दिनभित्र समायोजन गरिएको सेवामा हाजिर हुनु पर्नेछ । तोकिएको अवधिभित्र हाजिर नहुने कर्मचारीलाई नेपाल सरकारले सेवाबाट अवकाश दिनेछ । सेवाबाट अवकाश दिने विषयमा नेपाल सरकारले लोकसेवा आयोगको परामर्श लिनु पर्नेछ । यसरी समायोजन हुने कर्मचारीको सेवा, सर्त र सुविधा सम्बन्धी कानुन नबनेसम्म सेवासर्त र सुविधा समायोजन हुनु पूर्वको सर्त र सुविधामा प्रतिकूल असर पर्नेगरी कानुन बनाउन पाइने छैन । समायोजन भएका कर्मचारी कुनै कारणले सेवाबाट अलग भए उसले पाउने उपदान निवृत्तिभरण, उपचार खर्च तथा सञ्चित विदाको रकम नेपाल सरकारले ब्यहोर्नेछ भनी सेवाको सुरक्षा र वृत्ति विकासको व्यवस्था गरिएको छ ।कर्मचारी समायोजन गर्ने प्रयोजनका लागि दरबन्दी सेवा समूह सञ्चालन गर्ने निकायमा स्वत: पुल दरबन्दीमा रहनेछन् । समायोजनका लागि संगठन तथा कर्मचारी दरबन्दीको अवस्था बाहेक कुनै पनि निकायको लागि संगठन संरचना र दरबन्दी सिर्जना गर्न पाइने छैन भन्ने व्यवस्था छ । तर ओ एन्ड एम र दरबन्दी संगठन तथा संरचना निर्धारण भई स्वीकृत नभएसम्म प्रचलित कानुन बमोजिम रिक्त पदमा खुला वा बढुवाद्वारा पदपूर्ति गर्न बाधा गरिने छैन । प्रदेश लोकसेवा आयोग गठन नभएसम्म प्रदेश वा स्थानीय तहको स्वीकृत दरबन्दीको रिक्त पदमा सम्बन्धित प्रदेश वा स्थानीय तहले नेपाल सरकारमार्फत पठाएको मागका आधारमा लोकसेवा आयोगले पदपूर्तिका लागि उम्मेदवार सिफारिस गर्न सक्नेछ ।संघ, प्रदेश र स्थानीय तहमा समायोजन हुन नचाहने ५० वर्ष पूरा भएको र निवृत्तिभरण पाउने अवस्था भएको कुनै पनि कर्मचारीले नेपाल सरकारद्वारा नेपाल राजपत्रमा प्रकाशित सूचनामा तोकिएको अवधिभित्र उल्लिखित सर्त बमोजिम स्वेच्छिक अवकाश लिन सक्नेछ भनी उल्लेख छ । यसरी स्वेच्छिक अवकाश लिने कर्मचारीमध्ये नेपाल स्वास्थ्यसेवाका कर्मचारी, व्यवस्थापिका संसद सेवाका कर्मचारी र २०४९ कात्तिक २१ भन्दा अघि निजामती सेवामा प्रवेश गर्ने कर्मचारीको हकमा साठी वर्ष उमेर ननाघ्नेगरी र सोभन्दा पछि सेवा प्रवेश गर्नेको हकमा अन्ठाउन्न वर्ष उमेर ननाघ्नेगरी बाँकी सेवा अवधि थप गरी निवृत्तिभरणका लागि जम्मा सेवा अवधि गणना गरिनेछ । यसरी सेवा अवधि कायम भएको कर्मचारीलाई सात वर्षको निवृत्तिभरण एकमुष्ट रूपमा शैक्षिक अवकाश लिँदाका बखत दिइनेछ र सो अवधि भुक्तान भएपछि प्रचलित कानुन बमोजिम निवृत्तिभरण दिइनेछ । यसका लागि राजपत्रमा सूचना यो ऐन प्रारम्भ भएको मितिले तीन महिनाभित्र प्रकाशन गर्नु पर्नेछ । यो ऐन प्रारम्भ हुँदाका बखत स्थानीय तहमा कार्यरत स्थायी कर्मचारी सम्बन्धित स्थानीय तहमा स्वत: समायोजन भएको मानिनेछ । नेपालको संविधानको अनुसूची ६ र ८ बमोजिम प्रदेश र स्थानीय तहको अधिकारको सूचीमा परेको विषयसँंग सम्बन्धित काम गर्ने प्रचलित कानुन बमोजिम स्थापना भएका र नेपाल सरकारको पूर्ण अनुदानमा सञ्चालित संगठित संस्थामा कार्यरत स्थायी कर्मचारीलाई निजहरूको साविकको काम हस्तान्तरण हुनेछ । लामो समयदेखि प्रतीक्षारत कर्मचारी समायोजन विधेयक आएको छ । तर यो कार्यान्वयनका लागि पूर्णरूपले आश्वस्त हुनसक्ने किसिमको भने छैन । विधेयकमा तोकिएका आधारबाट तीन तहमा कर्मचारी समायोजन गर्न त सकिएला, तर तह भित्रका कार्यालयमा कर्मचारी पुर्याउने विषय कम चुनौतीपूर्ण छैन । स्थानीय तह र अन्य सरकारी सेवाको कर्मचारीको समायोजनका विषयमा विधेयक प्रस्ट छैन ।स्वेच्छिक अवकाश लिन सेवा निवृत्तिको नजिक पुगेका कर्मचारीले आकर्षक प्याकेज पाएर पुरस्कृत हुने, दुर्गम र स्थानीयमा जान तयार हुने कर्मचारीले चाहिँ कुनै प्रोत्साहन र अतिरिक्त सुविधा नपाउने विभेदपूर्ण व्यवस्था ऐनले गरेको छ । चाकडी, चाप्लुसी र दलीय रूपमा आफ्नोविरानोको संस्कृति हावी भएको हाम्रो कर्मचारीतन्त्रमा समायोजनका बखत यी सबै कुराको प्रभाव नरहला भनेर विश्वास गर्न सक्ने आधार छैन । समयमै कर्मचारी समायोजन भई तीन तहको स्थायी सरकारका रूपमा रहने प्रशासन क्रियाशील हुन सकोस् र नागरिकले नजिकैबाट सेवा र विकास पाएर लोकतन्त्रको अनुभूति गर्न सकुन् ।"
डा केसी किन एक्लै ?,"सरकारी लगानीमा लाखौं खर्च गरेर पढेका डाक्टरहरू पनि सरकारले खटाएका दुर्गम र पिछडिएका ठाउँमा किन जान मान्दैनन् ? जवाफ उही हुन्छ साधनस्रोत, सुविधा र सुरक्षा । स्वास्थ्यकर्मीहरू भन्छन्, सरकारले दुर्गमका अस्पतालहरूमा न पर्याप्त औषधि पठाउँछ, न आवश्यक उपकरण नै, नत डाक्टरहरूको सुरक्षाप्रति राज्य गम्भीर छ । जोखिम मोलेर उपचारमा खटिंँदा बिरामी तलमाथि भए भने ज्यान जोगाउनै मुस्किल पर्छ । यस्तो अवस्थामा कसरी दुर्गममा गएर सेवा गर्नु !त्यसो त राजधानी र सहरमा पनि उपचारका क्रममा यदाकदा बिरामीको मृत्यु हुने र स्वास्थ्यकर्मीमाथि आक्रमण हुने नभएको होइन । डाक्टरहरू भगवान नै होइनन् र उनीहरूसँग कुनै चमत्कारिक जादु पनि हँुदैन । मानवीय त्रुटि जोसुकैबाट पनि हुनसक्छ । अर्को कुरा, आज स्वास्थ्य क्षेत्रजस्तो अति संवेदनशील र विशुद्ध सेवामूलक क्षेत्रलाई व्यवसायीकरण गर्दै लगिएको अवस्थामा उपचार पद्धतिमा कहीं न कहीं लापरबाही नभएको होला भन्नसक्ने अवस्था पनि छैन । लापरबाही भएको प्रमाणित हुन्छ भने उपचारमा संलग्नलाई कानुनी दायरामा ल्याएर सजायको भागिदार बनाउने जिम्मा राज्यको हो । सत्यतथ्य नबुझी भिडले आक्रमण गर्नु अर्को अपराध हो र यस्तो अपराधलाई निरुत्साहित गर्न पनि राज्यले नै प्रभावकारी कानुन बनाउनुपर्छ र दोषीलाई कारबाहीको दायरामा ल्याउन सक्नुपर्छ । उपचारमा हुने लापरबाहीको कुरा गर्दा राज्य वा सरोकारवाला निकायले चासो दिनैपर्ने महत्त्वपूर्ण कुरा यो पनि देखिन्छ कि बिरामीको उपचारको क्रममा प्रयोग हुने उपकरण तथा औषधि कतिको गुणस्तरीय छन् ? आज हरेक अस्पताल तथा क्लिनिकमा गएर हेरे जोसुकैले देख्न सक्छ, डाक्टरको कक्षमा एमआरहरूको ताँती । उनीहरूले देखाउने ललिपपका कारण बिरामीमा प्रयोग गरिने औषधि र उपकरण गुणस्तरीय नहुँदानहुँदै पनि त्यही प्रयोग गर्नुपर्ने अवस्थाका कारण पनि उपचार प्रभावकारी नहुन वा असफल हुनसक्छ । यसतर्फ कसैले ध्यान दिनसकेको देखिँंदैन । यो देशको स्वास्थ्य क्षेत्रमा माफियाहरूको रजाइँ चलेको छैन भने देउवा सरकारले यथाशीघ्र डा केसीका माग पूरा गरेर अनशन बस्नुपर्ने बाध्यताको अन्त्य गर्नुपर्छ ।"
"कार्यक्रम उत्कृष्ट, सेवा सकसपूर्ण","र चुनौती उत्तिकै यो कार्यक्रम सञ्चालनका लागि चुनौती पनि उत्तिकै देखिएका छन् । स्वास्थ्य उपचारमा धेरै खर्च गर्न नसक्ने लक्षित समुदायसम्म कार्यक्रम पुग्नैसकेको छैन । जसका कारण ती समुदायमा अझै पनि सानातिना रोगका कारण मृत्युको मुखमा पुग्नुपर्ने बाध्यता कायम छ । समितिसँग त्यस्ता समुदायलाई कार्यक्रमको दायरामा ल्याउने आवश्यक बजेट भए पनि कार्यान्वयन हुनसकेको छैन । उनीहरूलाई समेट्न गरिबीको कार्ड अनिवार्य छ । तर सरकारले गरिब पहिचान गरेर कार्डको व्यवस्था नगरिदिँंदा सेवा विस्तार हुनसकेको छैन । बिमा गर्नेमध्ये आर्थिक हैसियत र चेतनास्तर राम्रै भएकाहरू धेरै भेटिन्छन् । गरिब, अति गरिब र सीमान्तकृत गरी लक्षित वर्ग छुट्याइएको छ । उनीहरूलाई बिमित गर्दा पूर्ण छुटसम्मको व्यवस्था छ । यहाँको पहिलो वर्षको अभ्यासमा डाक्टरहरूको सरुवा पनि चुनौतीको रूपमा देखिएको छ । अन्यत्र यो कार्यक्रम लागू नभएका कारण नयाँ आउने डाक्टरले कार्यक्रमबारे सबै जानकारी पाएका हुँदैनन् । जिल्लामा कार्यरत डाक्टर यस विषयमा अभ्यस्त हुँदाहुँदै सरुवा भई जाने गरेकाले समस्या देखिएको समितिको बुझाइ छ । समितिले दाबी गरेअनुसार जिल्ला अस्पताल र स्वास्थ्य केन्द्रमा डाक्टरको नियमित उपस्थितिसहित आवश्यक उपकरण थपिंँदै गए पनि आवश्यकता अनुसारको सेवा अझै पनि पाउन सकिएको छैन । ५० शैयामा स्तर उन्नति भएको जिल्ला अस्पतालमा नै मापदण्ड अनुसार डाक्टर र सेवा प्रदान हुनसकेको छैन । स्वास्थ्य बिमालाई प्रभावकारी बनाउन जिल्ला अस्पतालबाटै सेवा विस्तार गर्नुपर्छ, बिमा गरेर सेवासमेत लिएका इलामका गोपाल पौडेलले भने । इलामकै पशुपतिनगरस्थित स्वास्थ्य केन्द्र जीर्ण भवनमा सञ्चालित छ । सेवाग्राही बढ्दै गए पनि भवन निर्माण पूरा नहँुदा उपचारमा कठिनाइ उत्पन्न भएको छ । २ वर्षमा सक्नेगरी थालिएको भवन निर्माण पूरा नहँुदा केन्द्रमा रहेको एक्सरे मेसिन र आवश्यक उपकरण बेहाल अवस्थामा छन् । पछिल्लो समय झापाका बी एन्ड सी अस्पतालले एकपक्षीय रूपमा सम्झौता भंग गरेर बिमितलाई उपचार दिन छाडेको छ । जसका कारण पनि समितिलाई समस्या भएको छ । कार्यक्रम सुरु भएको लामो समय बित्दा पनि इलामका ३३ वडामा दर्ता सहयोगी चयन हुनसकेका छैनन् । पुरानो संरचना अनुसार ७ गाविसमा दार्ता सहयोगी थिएनन् । नयाँ संरचनामा ३३ वडामा सहयोगी छनोट गरिए पनि केन्द्रबाट तालिम दिन प्रशिक्षक नआउँदा उनीहरूले कार्य आरम्भ गर्न नसकेका हुन् । दर्ता सहयोगीलाई निश्चित पारिश्रमिकको व्यवस्था नभएकाले पनि उनीहरूलाई स्वस्फुर्त रूपमा काम गर्न कठिनाइ भएको छ । बिमा गरे बमोजिम रकम पाउने भएकाले उनीहरूमा जाँगरको कमी देखिन्छ । त्यसो त स्वास्थ्य बिमा कार्यक्रमप्रति धेरैले चासो नराखेका कारण यसका लागि आउने ठूलो बजेट वर्षेनि फिर्ता हुंँदै गएको छ । स्वास्थ्य बिमा कार्यक्रमका कैलाली प्रबन्धक नरेश चौधरीले गत आर्थिक वर्षमा स्वास्थ्य बिमा कार्यक्रमको ५६ करोड रकम फ्रिज भएको बताए । यस आर्थिक वर्षमा पनि सरकारले स्वास्थ्य बिमा कार्यक्रम अन्तर्गत कैलालीमा ६० करोडभन्दा बढी बजेट राखेको छ । थाहा छैन, त्यो पनि कति फ्रिज हुने हो, उनले भने ।"
"सरकार भन्छ, हो, सेवा सुधार्नुपर्छ","स्वास्थ्य बिमा कार्यक्रममा शुक्रबारसम्म २ लाख ४२ हजार ८ सय ६६ जना सदस्य भइसकेका छन् । यो कार्यक्रमलाई २ वर्षभित्र देशव्यापी रूपमा लागू गर्ने सरकारको लक्ष्य छ । यस अन्तर्गत सन् २०३० सम्म सबै नेपालीको स्वास्थ्य बिमा गराउने दीर्घकालीन लक्ष्य छ ।त्यसैको प्रत्याभूतिका लागि हालै संसदमा स्वास्थ्य बिमा सम्बन्धी विधेयक प्रस्तुत गरेर पारित गराएका स्वास्थ्यमन्त्री गिरिराजमणि पोखरेल स्वयं अस्पतालहरूको सेवा र गुणस्तरप्रति भने सन्तुष्ट छैनन् । सरकारी स्वास्थ्य निकायमा जनशक्ति, औषधि, उपकरण र पूर्वाधार नभइकन यो सफल हुन सक्दैन, उनले भने, मुलुकको स्वास्थ्य प्रणालीको सुदृढीकरण बिमा लगायतका कार्यक्रमको सफलताका लागि पहिलो सर्त हो । किनभने बिमित व्यक्ति पहिले सरकारी स्वास्थ्य प्रणालीमा जान्छ । कार्यक्रम लागू भएका जिल्लामा बैतडी, अछाम, कैलाली, जाजरकोट, जुम्ला, सुर्खेत, रोल्पा, पाल्पा, बागलुङ, म्याग्दी, कास्की, तनहँु, गोर्खा, चितवन, भक्तपुर, सिन्धुली, मकवानपुर, इलाम, झापा, सुनसरी, सोलु र बर्दिया छन् । त्यहाँका सेवाग्राहीले सहज सुविधा नपाएको, सरकारी अस्पतालमा भनिए अनुसार सेवा नभएको जस्ता गुनासा आएका छन् । संसदबाट विधेयक पारित भएपछि यो कार्यक्रम सहज भएको सामाजिक स्वास्थ्य सुरक्षा विकास समितिका कार्यकारी निर्देशक डा गुणराज लोहनी बताउँछन् । उनका अनुसार हालसम्म ऐन अभावले देखिएको समस्याजटिलता अब हटेको छ । स्वास्थ्यमन्त्री पोखरेलले ५ जनाको परिवारलाई ५० हजार रुपैयाँ बराबरको स्वास्थ्य उपचार सेवालाई भविष्यमा बढाउँदै लग्नुपर्ने आवश्यकता औंल्याए । विस्तारै ठूला रोगलाई समेत बिमामा समेटिनेछ, उनले भने । उनले बिमा ल्याउन पूर्व स्वास्थ्यमन्त्रीहरू रामजनम चौधरी र गगन थापालाई धन्यवाद दिए । थापाले प्रस्तुत गरेको विधेयक त्रुटिपूर्ण भएकाले त्यसलाई सुधारेर हामीले संसदबाट पारित गरायौं, उनले भने । पूर्व स्वास्थ्यमन्त्री थापाले भने धेरैतिरको असहमति हुँदाहुँदै चलाखीपूर्ण ढंगले यसलाई अघि बढाएको बताए । केही वर्षदेखि यसबारे छलफल, पाइलट प्रोजेक्ट आदि कुरा चले २० सौं वर्ष काम हुनेवाला थिएन । यसका निम्ति ऐन नै चाहिन्थ्यो । त्यसैले हामी बिमा ऐनमा गयौं । अर्थ, कानुन मन्त्रालय र निजी क्षेत्रलाई यसमा अब्जेक्सन थियो, उनले भने, मूल विधेयकका थुप्रै कुरा कुनै पनि हालतमा संसदमा जान नसक्ने भएपछि हामीले विधेयक र त्यसमा पर्नसक्ने संशोधन सँगसँंगै तयार पार्यौं । र संसदबाट विधेयक सच्याउने रणनीति लियौं ।गरिबीको रेखामुनि जीवनयापन गर्ने करिब २५ प्रतिशत नेपाली छन् । सहकारी तथा गरिबी निवारण मन्त्रालयले परिचय पत्र बाँडेको खण्डमा बिमा प्रिमियममा अति गरिबले शतप्रतिशत, गरिबले ७५ प्रतिशत र सीमान्तकृतले ५० प्रतिशत छुट पाउनेछन् । हाम्रो बिमा कार्यक्रम यो क्षेत्रकै राम्रोमध्ये हो, डा लोहनीको दाबी छ, कागतमा सबै कुरा लेखिएको छ, यसलाई लागू गर्नु सबैको दायित्व हो । तर स्वास्थ्य मन्त्रालयकै अधिकारी र विज्ञहरू सरकारी स्वास्थ्य निकायका लथालिंग सेवाका कारण बिमाप्रति विकर्षण बढ्ने हो कि भन्नेमा चिन्तित छन् । यो झाडापखाला जस्ता अति सामान्य रोगका लागि बिमा गरे जस्तै हो, स्वास्थ्य मन्त्रालयका पूर्व स्वास्थ्य प्रशासक डा जीडी ठाकुर भन्छन्, हजारौंलाखौं खर्च लाग्ने शल्यक्रिया र ठूला रोगका हकमा के गर्ने भन्ने बिमामा स्पष्टता छैन । त्यो नहुन्जेल यसको उपयोगिता कमै हुन्छ ।निजी क्षेत्र र गुणस्तरीय स्वास्थ्य सुविधालाई बिमासंँग जोड्नुपर्ने उनको सुझाव छ । गुणस्तरीय स्वास्थ्यसेवा नपाउन्जेल यो बिमा अर्थ न बर्थको हुने सम्भावना छ, उनले टिप्पणी गरे । विज्ञहरूले यसलाई स्वास्थ्य अर्थतन्त्रको खिचडीसमेत भनेका छन् । किनकि यो कुन मोडल अन्तर्गत ल्याइएको भन्ने पनि प्रस्ट छैन, स्वास्थ्यकै एक अधिकारीले टिप्पणी गरे । सरकारले यस अघिदेखि १२ वटा असाध्य रोगको नि:शुल्क उपचार सेवा प्रदान गरिरहेको छ । के सामान्य रोगका लागिमात्र बिमा हो त ? डा ठाकुरले प्रश्न गरे, अर्कातिर बिमामा पैसा तिरेबापत कम गुणस्तरको सेवा दिएर टार्ने हो ? विज्ञहरूका अनुसार स्वास्थ्य बिमा अत्यन्त राम्रो प्रयास भए पनि यसलाई व्यवहारमा लागू गर्न मुलुकको स्वास्थ्य संरचना, अवस्था र क्षमतामा व्यापक परिवर्तन गर्नुपर्ने खाँचो छ । स्वास्थ्य बिमाको प्रभावकारी कार्यान्वयनको लागि सरकारी स्वास्थ्य निकाय सबल, उपयुक्त र २४ सै घन्टा गुणस्तरीय सेवा दिनुपर्ने खालको हुनुपर्छ, स्वास्थ्य मन्त्रालयका एक विशेषज्ञले भने, हाम्रो मुलुकमा केन्द्रीय स्तरकै अस्पतालको हालत कमसल छ । जिल्ला, गाउँका सरकारी स्वास्थ्य संरचनामा बिमितले कसरी सन्तुष्टि पाउने ? स्वास्थ्य बिमाका लागि सरकारले यस वर्ष करिब २ अर्ब रुपैयाँ बजेट उपलब्ध गराएको छ । गतवर्ष यो कार्यक्रमका लागि करिब २ अर्ब ५० करोड छुट्याइएको थियो । अर्थात् बजेट झन् घटेको छ । बिमा कार्यक्रम पूर्णरूपमा लागू गर्न स्वास्थ्य संरचना बलियो, भरपर्दो र गुणस्तरयुक्त हुनु पहिलो सर्त हो । यसका लागि स्वास्थ्य क्षेत्रमा राज्यले वार्षिक बजेटमा तेब्बर वृद्घि गर्नुपर्ने हुन्छ, स्वास्थ्यमन्त्री पोखरेलले एक कार्यक्रममा भने, स्वास्थ्य क्षेत्रलाई ४ प्रतिशत हाराहारीमा राखिने बजेटले केही गर्न सकिन्न । अपेक्षित प्रतिफल हेर्न सबैभन्दा पहिले स्वास्थ्यको बजेट बढाउन सबै लागौं । बजेटकै अभावले स्वास्थ्य क्षेत्रका सबै सपना मर्ने उनले बताए । उनले बजेट बढाएर १० प्रतिशत पुर्याउनुपर्ने प्रस्ताव राखे । दक्षिण एसियाको सबैभन्दा सानो मुलुक मालदिभ्समा हरेक व्यक्तिलाई सरकारले स्वास्थ्य बिमा गरेको छ । मुलुकमा उपचार हुन नसके विदेशमा उपचार गराउने खर्चसमेत सरकारले बेहोर्छ । हामी प्रतिव्यक्ति वर्षेनि ८ सय १० अमेरिकी डलर स्वास्थ्यमा खर्च गर्दैछौं । यो कुल बजेटको २६ प्रतिशत हो, मालदिभ्सका स्वास्थ्यमन्त्री अब्दुल्ला नजिम इब्राहिम गत महिना मालेमा कान्तिपुरसँग भनेका थिए । पूर्व स्वास्थ्यमन्त्री थापा भने बिमा कार्यक्रमप्रति उत्साही छन् । यो २०४६ को परिवर्तन, २०६२ को अधिकार र संविधान निर्माणपछिको सबैभन्दा ठूलो फड्को हो, उनले भने । उनले बिमासंँगै निजी अस्पतालहरू अनिवार्य रूपमा सरकारको नियमनभित्र पर्ने भएकाले बेथिति पनि हट्ने विश्वास व्यक्त गरे ।"
जंगमलाई लाइफटाइम साइँली को वर्चस्व,"काठमाडौं केही साताअघि मात्रै एकल साँझ गरेका वरिष्ठ संगीतकर्मी दीपक जंगम शुक्रबार साँझ १९ औं इमेज अवार्डमा लाइफटाइम एचिभमेन्ट अवार्ड ले सम्मानित भएका छन् । इमेज ग्रुप अफ कम्पनिजका अध्यक्ष आरके मानन्धरले जंगमलाई एक लाख रुपैयाँसहित ताम्रपत्र हस्तान्तरण गरे । पाँच दशकदेखि निरन्तर सांगीतिक क्षेत्रमा सक्रिय जंगमका १६ एल्बम निस्केका छन् । जीवनको पछिल्लो पलमा मेरो कामको मूल्यांकन भएको छ, सम्मान थापेलगत्तै उनले भने, यसले ममा ऊर्जा थपिएको महसुस गर्दै छु । उनले बाँचुन्जेल संगीतमै लागिपर्ने प्रणसमेत गरे ।होटल सोल्टीमा शुक्रबार आयोजित इमेज अवार्डमा २३ विधाका उत्कृष्टलाई अवार्ड वितरण गरिएको छ । गायक हेमन्त रानाको सुन साइँली ले सर्वाधिक तीन विधामा ट्रफी जित्यो । यो नै बेस्ट सङ अफ दी इयर घोषित भयो भने धेरैको चासोमा रहेको पब्लिक च्वाइस अवार्डमा पनि हेमन्तले नै बाजी मारे । बेस्ट म्युजिक भिडियोको ट्रफी पनि साइँली ले नै जित्यो ।राष्ट्रियभावले अभिप्रेरित गीतमा कर्ण दासको हाम्रो नेपाल ले प्रतिस्पर्धीलाई पछि पार्यो । सर्वोत्कृष्ट गीत रचनाको अवार्ड थाप्न शीतल कादम्बिनी स्टेजमा आइन् भने उनीपछि हरि लम्साल देखापरे । उनलाई आज फेरि बोलको गीतले सर्वोत्कृष्ट संगीत विधाको ट्रफी दिलायो । संगीत संयोजनतर्फ चाहिँ गोपाल रसाइलीको काम उत्कृष्ट मानियो । रेकर्डिङमा श्यामश्वेत रसाइली अब्बल ठहरिए । सर्वोत्कृष्ट नवकलाकारको अवार्ड सुरेश लामाले हात पारे । म हाँसेको हुन्छु गीतका लागि उनलाई ट्रफी दिइयो । उक्त विधाका लागि निशान भट्टराई, पुरुषोत्तम सुवेदी, कुमार गुरुङ र प्रेम सेन पनि प्रतिस्पर्धामा थिए । युगल वा समूह गायन विधामा मारकुश दास र मेलिना राईको प्रयासले सार्थकता पायो । उनीहरूले जिन्दगी ओराली उकाली गीतका लागि अवार्ड जितेसँगै निर जैले रिसाउनी ले कालीप्रसाद बाँस्कोटालाई उत्कृष्ट बनायो । फिल्म पुरानो डुँगा को उक्त गीत सर्वोत्कृष्ट चलचित्र गीत बन्यो ।सुरजकुमार थापाको क्यान्भास एल्बम बेस्ट मानियो भने सर्वोत्कृष्ट गायन (पुरुष) मा कर्मा ग्याल्जेन बमजन अब्बल देखिए । यही विधाको महिलातर्फ अञ्जु पन्तले जुना प्रसार्इं, मिलन अमात्य, झुमा लिम्बू र प्रतिमा राजभण्डारीलाई उछिनिन् । अञ्जु आफैं भने कार्यक्रममा उपस्थित थिइनन् । पप विधामा धर्मेन्द्र सेवान र सोना अमात्यको स्वर सर्वोत्कृष्ट घोषित हुँदा दोहोरीतर्फ पशुपति शर्माले लोकगीत गायनमा बाजी मारे । यसपालिको बेस्ट लोकदोहोरी गीतको अवार्ड आज गाउँमा ले पाउँदा कृष्ण रेउले र जुनु रिजाल मक्ख परे । सर्वोत्कृष्ट लोक गीत संकलन विधामा खड्ग गर्बुजाको शिरफूल माया अगाडि आयो । राजन गुरुङको उही खोलीमा पानी बोलको गीतलाई सर्वोत्कृष्ट दोहोरी गीत मानिएको थियो । निकेश खड्काले बेस्ट म्युजिक भिडियो डाइरेक्टरको ट्रफी पाइरहँदा धीरजजंग शाहले सर्वोत्कृष्ट म्युजिक भिडियो छायाकारको अवार्ड जिते । म हारे गीतका लागि जीवन थापा बेस्ट म्युजिक भिडियो एडिटर बन्न सफल भए ।"
आठ साधक सम्मानित,"काठमाडौं (कास) अन्तर्राष्ट्रिय नेपाली साहित्य समाजले नेपाली भाषा, साहित्य, संस्कृति, संगीत, नाटक, कला क्षेत्रमा योगदान दिएबापत् विभिन्न साधकलाई अनेसास विशिष्ट सम्मान प्रदान गरेको छ । सम्मानित हुनेमा वरिष्ठ गीतकार चेतन कार्की, वरिष्ठ रंगकर्मी एवं फिल्मकर्मी हरिहर शर्मा र शकुन्तला शर्मा, नेपाल संगीत तथा नाट्य प्रज्ञा प्रतिष्ठानका उपकुलपति शम्भुजित बाँस्कोटा, साहित्यिक पत्रकार अच्युतरमण अधिकारी, डा सुरेन्द्र केसी, डा रामदयाल राकेश र चित्रकार किरण मानन्धर छन् ।वाङ्मय शताब्दी पुरुष सत्यमोहन जोशीले ताम्रपत्रसहित सम्मान गरेका हुन् । आफ्नो जीवनको लामो समय नेपाली भाषा, साहित्य, संगीत, ललितकलाको सम्वद्र्धन र प्रवद्र्धनमा खर्चिएका साधकलाई सम्मान गर्न पाउँदा खुसी लागेको जोशीले बताए । त्यस्तै उनले नेपाली साहित्यलाई विभिन्न भाषामा अनुवाद गरी विश्वका पाठकमाझ पुर्याउनुपर्नेमा जोड दिए । अनेसासले नेपालबाहिर रहेर नेपाली भाषासाहित्यको उन्नयनमा काम गरिरहेका साधकहरूलाई समेट्ने कोसिस गरिरहेको संस्थाका अध्यक्ष पवन विश्वकर्माले बताए ।"
रोजाइमा विषयप्रधान फिल्म,"काजोलले प्राय: कन्टेन्ट बेस्ड फिल्मलाई प्राथमिकता दिइन् । अचेल अन्य अभिनेत्रीले पनि उनको यो शैली अनुशरण गर्न थालेका छन् । यो कुरालाई लिएर काजोल खुसी छिन् । उनी भन्छिन्, विस्तारै सही, परिवर्तन भइरहेको छ । गानाबजाना, रुवाइधुवाइबाट अभिनेत्रीहरू अब अस्तित्वप्रधान फिल्मतिर सिफ्ट भइरहेका छन् । यो राम्रो कुरा हो ।अभिनेत्री स्वयंले चाहेर मात्र त्यो सम्भव नहुने काजोलको भनाइ छ । यसका लागि सम्पूर्ण फिल्म मेकर्स, कलाकार र अभिनेताको साथसमर्थन महत्त्वपूर्ण हुने उनले बताएकी छन् । महिलाप्रधान फिल्मको कुरा गर्दा हामीले त्यसपछाडिको टिमलाई भुल्नु हुँदैन, काजोल भन्छिन्, निर्मातानिर्देशकको ब्याकअपबिना काम गर्न सहज छैन । हामीलाई बल दिने फिल्म मेकर्सलाई धन्यवाद दिन चाहन्छु । उनले शाहरूख खान र आलिया भट्ट अभिनीत डियर जिन्दगी लाई उदाहरणीय फिल्म मानेकी छन् । आलिया प्रमुख पात्र रहेको फिल्ममा शाहरूखले सहर्ष काम गरेकोमा उनले शाहरूखको तारिफ गरिन् । त्यो फिल्म आलियाकै हो, काजोल भन्छिन्, शाहरूखले आलियालाई साथ दिएर उदाहरणीय काम गरेका छन् । अरू अभिनेताले पनि यस्तो साहस गर्न सकून् । फिल्म सबैका लागि बराबर प्लेटफर्म हो ।"
गर्भावस्थामा ज्वरोले शिशुमा विकार,"गर्भावस्थामा तीन र आठ महिनाका बीचमा ज्वरो आए शिशुलाई मुटु र अनुहारसम्बन्धी विकार हुन सक्छ । हालैको एउटा अध्ययनमा यस्तै दाबी गरिएको छ, जुन साइन्स सिग्नलिङ मा प्रकाशित छ ।गर्भवतीलाई गर्भधारणको पहिलो तेस्रो महिना ज्वरो आए सन्तानमा मुटु विकारग्रस्त हुने र ओठतालु काटिने जोखिम बढ्छ भन्नेमा अनुसन्धाताहरू धेरै वर्षदेखि जानकार थिए । तर, यस्तो हुनुमा ज्वरो मात्रै जिम्मेवार हुन्छ कि कुनै भाइरस वा संक्रमणले गर्दा हुन्छ भन्नेमा उनीहरू निश्चित थिएनन् । यही पछिल्लो अनुसन्धानपछि भने उनीहरू त्यसको कारणबारे ढुक्क भएका हुन् । गर्भको पहिलो तीनदेखि आठ महिनाभित्र ज्वरो आउँदा शिशुको मुटु र गिजाको विकास प्रभावित हुने रहेछ भनेर उनीहरूले अब प्रमाण पाएका छन् । उक्त अध्ययनअनुसार, गर्भको पहिलो तीन महिनामा एसिटामिनोफेनको उचित प्रयोगले आमामा ज्वरोको आशंका कम गर्न सकिन्छ । यसले गर्दा जन्मजात दोषलाई एउटा सीमासम्म रोक्न सकिन्छ । यद्यपि गर्भावस्थामा महिलालाई कुनै औषधि सेवनबाट जोगिने सल्लाह दिइन्छ, तथापि ज्वरो कम गर्न एसिटामिनोफेनको उपयोगबाट फाइदा हुन सक्छ ।"
साझा औषधि बिक्री कक्ष बन्द,"पाल्पा (कास) औषधि व्यवस्था विभागले तानसेनस्थित साझा औषधि बिक्री कक्ष बन्द गराएको छ । तालिमै नलिएका र फार्मेसी अध्ययन नगरेकाले औषधि बेचेको पाइएपछि विभाग टोलीले बिहीबार बिक्री कक्षमा ताला लगाइदिएको हो ।साझा औषधि बिक्री कक्ष जिल्ला सरकारी अस्पतालको गेटअगाडि सञ्चालनमा थियो । अनुगमनमा खटिएका फार्मेसी अधिकृत विवेक श्रेष्ठले साझाका औषधि बिक्री गर्ने व्यक्ति नियमानुसार नभएकाले बन्द गरिएको बताए । विभागबाट अनुगमन टोली आएको थाहा पाउनासाथ जिल्लाका अधिकांश मेडिकल सञ्चालकको भागदौड मच्चिएको थियो । अधिकांश निजी मेडिकल सञ्चालकले अर्कैको प्रमाणपत्र राखेर चलाएका छन् । रामपुर, ताहँु र तानसेनमा गरिएको अनुगमनमा यस्तो बदमासी भेटिएको श्रेष्ठले जानकारी दिए । अनुगमनका क्रममा केही मेडिकल हलमा चिकित्सकको सिफारिसबिना मनोद्दीपक (मनोरोगीलाई दिइने) औषधि बिक्री गरेको भेटिएको छ । त्यस्ता औषधिको अभिलेखसमेत नराखेको पाइएकाले तत्काल सुधार्न निर्देशन दिइएको श्रेष्ठले जनाए । उनका अनुसार अनुगमनका क्रममा अधिकांश मेडिकलमा आधिकारिक सञ्चालक भेटिएनन् । म्याद गुज्रेका औषधि छुट्ट्रै नराख्ने, एग्रोभेटसमेत एकै स्थानमा सञ्चालन गर्ने, पसल दर्ता नगर्ने, नवीकरण नगर्ने समस्या पनि पाइएको श्रेष्ठले बताए । ताहुँमा दर्ता नगरी सञ्चालन भएका औषधि पसललाई तत्काल बन्द गर्न चेतावनी दिइएको छ । तानसेनको एक निजी मेडिकल अनुगमन आउने हल्लाले बन्द गरिएको भेटिएको टोलीले जनाएको छ । बाहिर नाम लेखेको छैन, श्रेष्ठले भने, तर मेडिकल छ भन्ने थाहा छ । नेपाल औषधि व्यवसायी संघ उपशाखा जिल्ला अध्यक्ष रामलाल श्रेष्ठ साबिकको तानसेन नगरभित्र दर्ता नभएका मेडिकल नरहेको दाबी गरे । आफ्नो नाममा नरहेकाले सम्बन्धित व्यक्ति उपस्थित हुन नसक्दा पसल नखोलेको हुनसक्ने उनले बताए । तानसेनका नामचलेका पसलसमेत त्यसरी नै सञ्चालन गरिएका छन् । टोलीले जिल्लाका विभिन्न स्थानमा ५० औषधि पसलमा अनुगमन गरेको जनाएको छ । तर, ग्रामीण भेगमा औषधि व्यवस्था विभागको स्वीकृति नै नलिई पसल खुले पनि अनुगमन टोलीको आँखा त्यहाँसम्म पुग्दैन ।"
प्रतिनिधित्व माग,पोखरा (कास) क्षत्री समाज नेपालले संविधानअनुसार जातीय जनसंख्याका आधारमा उम्मेदवारी र प्रतिनिधित्व गराउने अधिकारको सम्मान गर्न आग्रह गरेको छ । पोखरामा बिहीबार अध्यक्ष चन्द्रबहादुर थापा र महासचिव रोमबहादुर कार्कीले विज्ञप्ति जारी गर्दै जातीय जनसंख्याको १६ दशमलव ६ प्रतिशत क्षत्री भएको स्मरण गराउँदै दलहरूसँग प्रतिनिधित्वको ग्यारेन्टी माग गरेका हुन् । मुलुकमा खस आर्यको ३२ प्रतिशत जनसंख्यामा आधा क्षत्री भएको यथार्थप्रति दलहरूलाई सचेत गराइएको छ ।
ड्रपआउट दाजुभाइ बने अर्बपति,"खेल्ने, पढ्ने र रमाइलो गर्ने उमेरमै आयरल्यान्डका दुई दाजुभाइ जोन र प्याट्रिक कोलिसन मनग्ये धनाअर्जन गर्न सफल भए । त्यो पनि आफ्नै सोच, प्रयास र पौरखबाट । त्यसैले गरे के हुँदैन ? भन्ने सन्देश मात्रै यी दाजुभाइले सम्प्रेषण गरेका छैनन्, खाने मुखलाई जुँगाले छेक्दैन भन्ने नेपाली उखानलाई समेत चरितार्थ गरिदिएका छन् । आयरल्यान्डस्थित एउटा सानो तालको छेउमा आमाबुबाले खोलेको होटल नजिकै यी दुईजना सँगसँगै लुडिबुडी गर्दै हुर्केका थिए । धेरैपटक दाजुभाइ एकअर्कालाई जित्ने होडबाजी गर्थे । त्यसैक्रममा तिनका कलिला हातहरूले अनेकौं शिल्पहरूको अविष्कार गरिसकेका थिए । स्थानीय सामग्रीबाट दुवैले विभिन्न खेलौनाहरू बनाउँथे । यसैक्रममा दुई बीच प्रतियोगिता नै चल्थ्यो । तर, सौहार्दता र सकारात्मकताका साथ हरेक परिस्थितिमा तिनीहरूले एकअर्कालाई स्वीकार गर्थे, अघि ब्थे । त्यही गुणकै कारणले त हो नि, विश्वका कान्छा अर्बपति बन्न सफल भएका छन् । जोन कोलिसन आफूलाई एकजना आइरिस उद्यमीका रूपमा स्थापित गरिसकेका छन् । तर, दाजु प्याट्रिकसँग मिलेर खोलेको स्ट्रिप कम्पनीका सहसंस्थापक र अध्यक्षको परिचयसमेत उनीसँग थपिएको छ । यही परिचयबाट उनी विश्वमा चिनिने गरेका छन् । हाल यी दाजुभाइ प्रत्येकको सम्पत्ति हाल १ दशमलव १ अर्ब अमेरिकी डलर रहेको छ । सनफ्रान्सिस्कोमा प्रधान कार्यालय रहेको स्ट्रिप ले गुगल प्यारेन्ट्स कम्पनी अल्फाबेट को अंग रहेका क्यापिटल जी बाट १ सय ५० मिलियन उठाएपछि तिनीहरूको भाग्योदय भएको बताइन्छ । सन् १९९० मा जन्मेका जोन सन् २००७ मा प्याट्रिकसँग मिलेर आयरल्यान्डस्थित लिमरिकमा हार्डवेयर कम्पनी सुप्पा को स्थापना गरेका थिए । पछि उक्त कम्पनी वाई कम्बिनेटरले खोलेको औक्टोमिक मा विलय भएको थियो । त्यसपछि कोलिसन दाजुभाइ सिलिकन भ्यालीतिर लम्किएका थिए । औक्टोमिक एउटा सफ्टवेयर कम्पनी थियो, जसले इबे प्लेटफर्मका लागि सामग्रीहरू निर्माण गर्दथ्र्यो । उक्त कम्पनीलाई श्रीस सक्काको आर्थिक सहयोग पनि थियो । सन २००८ को मार्चमा औक्टोमेटिक लाई ५ मिलियन अमेरिकी डलरको आवश्यकता परेको थियो । त्यसको सहयोगी दाजुभाइको कम्पनी बन्न पुगेको थियो । त्यसबेला जोन १७ वर्षका मात्रै थिए । बीचैमा पढाइ छाडेका थिए । सन् २००९ मा जोन फेरि आफ्नो सेकेन्डरी स्कुलको शिक्षा पूरा गर्न क्यास्टरट्रोय कलेजमा भर्ना भई पढ्न थाले । त्यसैक्रममा उनले आइरिस लिभिङ सर्टिफिकेट परीक्षामा ८ ए १ र २ ए २ ग्रेड प्राप्त गर्न सफल भएका थिए । त्यसपछि उनी आफ्नो पढाइलाई निरन्तरता दिने सोचका साथ विश्वकै प्रख्यात हावार्ड विश्वविद्यालयमा नामांकन गराए । तर, त्यहाँ उनी लामो समय टिकेनन् । किनभने उनको गन्तव्य नै अर्कै थियो । सन् २०१० मा कोलिसन स्ट्रिप कम्पनीको सहसंस्थापक बनेका थिए । यसमा पिटर थिएल, इलोन मस्क, म्याक्स लेभचिन र सेक्युआ क्यापिटरबाट उनले सहयोग पाएका थिए । सन् २०१० कै नोभेम्बरमा कोलिसन दाजुभाइ १ दशमलव १ अर्ब अमेरिकी डलरसहित संसारकै सबैभन्दा कान्छा सेल्फमेड अर्बपति बनिसकेका थिए । उनको कम्पनी स्ट्रिप ले व्यापार र व्यक्तिहरूका लागि इन्टरनेटमार्फत भुक्तानी गर्ने गर्छ । उनको कम्पनी हाल २५ विभिन्न मुलुकमा अर्बौं डलरको कारोबार हरेक वर्ष गर्ने गर्छ । डेढ सय मिलियन अमेरिकी डलरबाट व्यापार थालेका दाजुभाइको व्यापार ९ दशमलव २ अर्ब अमेरिकी डलर पुगेको छ । कम्पनी खोल्नेबारेमा एउटा रोचक प्रसंगसमेत दाजुभाइसँग जोडिएर आउँछ । त्यो के हो भने जोन र प्याट्र्रिक बिदा मनाउन दक्षिण अफ्रिका गएको बेला व्यापार थाल्ने निर्णय गरेका रहेछन् । त्यहीँ दुवै स्ट्रिप कम्पनी खोल्ने निष्कर्षमा पुुगेको अमेरिकी अखबार फोब्र्सले जनाएको छ । उक्त कम्पनी सञ्चालनमा आएको बेलासम्म जोन हावार्डमा भौतिकशास्त्रका विद्यार्थी रहेका थिए । युवा उमेरमै दुवैले थालेको कम्पनीको सञ्चालन र त्यसपछिको सफलता पहिलो भने थिएन । त्यसअघि ती दुवैले औक्टोमेटिक को सफलतापूर्वक नेतृत्व गर्दै सञ्चालनमा ल्याएका थिए । उक्त कम्पनीले अमेजन र इबेजस्ता अनलाइन बिक्रेताहरूका लागि कारोबारमा सहयोग गथ्र्यो । सन् २००८ मा दाजुभाइले आफ्नो व्यापार क्यानेडाली कम्पनी लाइभ करेन्ट मेडिया लाई ५ अर्ब अमेरिकी डलरमा बेचेका थिए । यसले किशोरावस्थामै यी दुईलाई धनाढ्यहरूको सूचीमा प्रवेश गराइदियो, दुवैलाई अर्बपति बनाइदियो । आयरल्यान्डका नागरिक २७ वर्षीय जोन कोलिन हाल अमेरिकी राज्य क्यालिफोर्नियामा बसोबास गर्छन् । फोब्र्स का अनुसार यो वर्षको विश्वका अर्बपतिहरूको सूचीमा १ हजार ७ सय ९५ औं र आयरल्यान्डमा ७ औं स्थानमा परेका छन् । हावार्डका ड्रपआउट उनी अमेरिकाको ४० वर्षमुनिका सर्वाधिक धनाढ्य उद्यमीको सूचीमा अघिल्लो वर्ष १५औं स्थानमा थिए । यसैगरी सन् १९८८ को सेप्टेम्बरमा जन्मेका प्याट्रिक हाल स्ट्रिपका सहसंस्थापक र प्रमुख कार्यकारी अधिकृत (सीईओ) हुन् । सन् २००५ मा मात्र १६ वर्षको उमेरमा ४१ औं योङ साइन्टिस्ट एन्ड टेक्नोलजी एक्जिबिसन को पुुरस्कार हात पार्न सफल भएका थिए । प्याट्रिक आठ वर्षको छँदै पहिलोपटक युनिभर्सिटी अफ लिमरिकबाट कम्प्युटरको शिक्षा हासिल गरेका थिए । उनी १० वर्ष उमेरमा कम्प्युटर प्रोग्रामिङको सिकाइ थालेका थिए । कलिलै उमेरमा आर्टिफिसियल इन्टेलिजेन्स (कृत्रिम वृद्धि) मा आफ्नो परियोजना तयार पारी विश्वलाई चकित पार्न सफल भएका थिए । उनले तयार पारेको यो परियोजनाले उनलाई तीन हजार युरो पुरस्कार र वाटरफोर्ड क्रिस्टर ट्रफी प्राप्त गर्ने हैसियतमा पुुर्यायो । उनी पनि म्यासाच्युसेटस इन्टिच्युट अफ टेक्नोलजी (एमआईटी) का ड्रप आउट विद्यार्थी हुन् । सन् २००७ मा भाइ जोनसँग मिलेर सफ्टवेर कम्पनी सुप्पा खोलेर चर्चित भएका हुन् । सन २००८ मार्चको गुड फ्राइडेका दिन प्याट्रिक १९ वर्षका र उनका भाइ जोन १७ वर्ष उमेरमै आफूले सञ्चालन गर्दै आएको कम्पनी क्यानेडाली लाइभ करेन्ट मेडियालाई बेचेर रातारात अर्बपति बनेको सञ्चारमाध्यमहरूले उल्लेख गरेका छन् । त्यसै वर्षको मेमा भ्यानकुोभरस्थिति एउटा कम्पनीमा इन्जिनियरिङको निर्देशकसमेत बनेका थिए प्याट्रिक । हाल २९ वर्षीय उनी अविवाहित छन् र भाइसँगै आफ्नो व्यापार र उद्यमशीलतालाई अघि बढाउन चाहन्छन् ।(एजेन्सीहरू)"
अदुवा निकासीमा फेरि अवरोध,"काँकडभिट्टाभारतीय भन्सारले वस्तु तथा सेवा कर (जीएसटी) लागू गरेपछि ठूलो परिमाणको नेपाली अदुवा सातादेखि सीमामा रोकिएको छ । यसअघि काँचो अदुवालाई सुख्या (ड्राई जिन्जर) भनेर निकासी हुँदै आएकाले हाल आएर समस्या भएको हो । कच्चा अदुवामा जीएसटी नलाग्ने व्यवस्था छ । जबकि ड्राई जिन्जरमा जीएसटी लाग्ने नयाँ व्यवस्था भएको छ । यसअघि ड्राई जिन्जर का नाममा निकासी भएको थियो, अदुवा व्यवसायी अजय साहले, कच्चा अदुवालाई ड्राईका रूपमा पठाइनाले हाल समस्या भएको छ । हाल करिब ५० लाख रुपैयाँभन्दा बढी मूल्यको अदुवा मेची भन्सार परिसरमा थन्किएका उनले बताए । भन्सार एजेन्ट श्याम सुब्बाका अनुसार निकासी अवरोधपछि सीमामा अदुवा लादिएका करिब सय गाडी रोकिएका छन् । भारतीय भन्सारले ५ प्रतिशत जीएसटी लागू गर्दै आएको छ । अदुवामा जीएसटी लागू भए प्रतिट्रक करिब १० हजार रुपैयाँ बढी तिर्नुपर्ने बाध्यता हुने व्यवसायी बताउँछन् । त्यसका अतिरिक्त प्रतिटन १ हजार ७ सय रुपैयाँ क्वारेन्टाइन चार्ज लाग्ने गरेको छ । जीएसटी तिर्नुपर्दा अदुवा व्यापार नै धराशायी बन्ने व्यवसायीको भनाइ छ । व्यापारी भक्तबहादुर थापा भने, जीएसटी लागू भए सिंगो अदुवा व्यापारमा असर पर्ने निश्चित छ । भारतको पानीट्यांकी ल्यान्ड कस्टमका अधिकारीले विगतमा ड्राई जिन्जरका रूपमा निकासी भइरहेकाले नेपाली अदुवामा जीएसटी लाग्ने दाबी गरेका छन् । नेपाली व्यवसायीले चाहिँ ड्राई नभएर कच्चा अदुवा भएकाले जीएसटी लागू नगर्न अनुरोध गरेका छन । तर भन्सार अधिकारीले अदुवामा कर छुटका लागि कोलकातास्थित वैदेशिक व्यापार महानिर्देशनालयको लिखित निर्देशन आवश्यक पर्ने बताएको व्यवसायीले जनाएका छन् । भारतीय पक्षका विभिन्न बहाना र अवरोधका कारण नेपाली अदुवा निकासीमा बेलाबेलामा समस्या हुँदै आएको छ । यसअघि नेपालबाट निकासी भएको अदुवामा एल्डिकार्ब नामक विषादी फेला परेको भन्दै भारतीय भन्सारले करिब ३ साता निकासी अवरुद्ध गरेको थियो । उद्योग वाणिज्य महासंघ प्रदेश नम्बर १ का अध्यक्ष नरेन्द्र खडकाले भारतीय भन्सारबाट नेपाली कच्चा अदुवालाई जबर्जस्ती ड्राई जिन्जरको नाममा जीएसटी असुल्ने काम भएको बताए । खडकाका अनुसार वाणिज्य, कृषि मन्त्रालयमा समेत यस विषयमा जानकारी गराए पनि मन्त्रालयका अधिकारीले बेवास्ता गरेको सुनाए । उनले भारतीय पक्षको बारम्बार यस किसिमको अवरोध भइरहने हो भने नेपाली कृषिजन्य वस्तुको निकासी व्यापारको भविष्य अन्धकार हुने बताए । झापा, ताप्लेजुङ, पाँचथर, इलामलगायत पूर्वी पहाडी जिल्लावाट संकलन गरी अदुवा भारत पठाइन्छ । भारतको नक्सलबारीमा प्रशोधन गरी नेपाली अदुवालाई भारतीय उत्पादनको ट्याग लगाएर तेस्रो देशसमेत पठाउने गरिएको छ । मेचीका चार जिल्लामा वार्षिक ७० हजार टनभन्दा बढी उत्पादन हुने गरेको नेपाल अदुवा उत्पादक संघले जनाएको छ । नेपाल भारत व्यापार सन्धिअनुसार चुरोट, रक्सी र कस्मेटिक्सका सामानबाहेक अन्यमा कुनै पनि शुल्क भन्सार विन्दुमा लगाउन पाइँदैन । तर भारतमा त्यहाँका स्थानीय उत्पादनमा पनि जीएसटी लागू हुने भएपछि यहाँका वस्तुमा पनि लगाउने तयारी छ । प्राथमिक कृषि उत्पादनमा भने जीएसटी छुट गरिएको छ । तर, नेपाली व्यवसायीले नै विगतमा कच्चा अदुवालाई हचुवाका भरमा एक तह प्रशोधन भइसकेको ड्राई जिन्जर भनिएकाले समस्या भएको हो ।"
भारतीय कम्पनीकै डीपीआर खरिद गर्ने निर्णय,"काठमाडौं सरकारले काठमाडौंनिजगढ द्रुतमार्ग (फास्टट्रयाक) निर्माणका लागि भारतीय कम्पनीले तयार पारेको विस्तृत परियोजना प्रतिवेदन (डीपीआर) खरिद गर्ने निर्णय गरेको छ । शुक्रबार मन्त्रिपरिषद् बैठकले उक्त प्रतिवेदन खरिद गर्ने निर्णय लिँदै त्यससम्बन्धी आवश्यक अध्ययन एवं मूल्य सिफारिस गर्न नेपाली सेनाका रथी संयोजक रहेको उच्चस्तरीय निर्देशक समितिलाई जिम्मेवारी दिएको छ । रथी पूर्णचन्द्र थापा निर्देशक रहेको समितिले अब अध्ययन एवं आवश्यक पक्षको मूल्य तोक्दै खरिद प्रक्रिया अघि बढाउन सक्नेछ । मन्त्रिपरिषदको यो निर्णयपछि अब कुनै समस्या छैन, प्रक्रिया अघि बढ्छ । द्रुत गतिमा काम हुनेछ, रक्षामन्त्री भीमसेनदास प्रधानले कान्तिपुरसँग भने, चार वर्षमा काम सक्न सरकारसँग विकल्प नभएर नै यस्तो निर्णय लिनुपरेको हो । उक्त डीपीआरमा आवश्यक पर्ने पक्षबारे समितिले आवश्यक अध्ययन गरी मूल्य सिफारिस गर्ने उनले जानकारी दिए । यसअघि डीपीआर अध्ययनका लागि गठित पूर्वाधारविज्ञ वीरेन्द्रबहादुर देउजा संयोजकत्वको अध्ययन टोलीले उच्चस्तरीय निर्देशक समितिलाई प्रतिवेदन बुझाएको थियो । पुष्पकमल दाहाल नेतृत्वको सरकारले ४ वर्षभित्र दु्रत मार्ग निर्माण सक्ने गरी गएको वैशाख २१ गते फास्टटङयाक निर्माण व्यवस्थापनको जिम्मा सेनालाई दिने निर्णय गरेको थियो । भारतीय कम्पनी इन्फ्रास्ट्रक्चर लिजिङ एन्ड फाइनान्सियल सर्भिसेस (आईएलएफएस) ले बनाएको डीपीआर किन्ने निर्णय भएको हो । सुरुमा द्रुतमार्गलाई बुट प्रणालीमा निर्माण गर्ने गरी यो कम्पनीलाई डीपीआर तयार गर्न दिइएको थियो । यही कम्पनीले तयार गरेको डीपीआरका आधारमा नेपाली सेनाले उक्त द्रुत मार्ग अघि बढाउनेछ । मन्त्रिपरिषद्ले आईएलएफएसद्वारा तयार डीपीआर कार्यान्वयनका लागि गठित निर्देशक समितिलाई नै प्रतिवेदनको उपयोगिताका आधारमा मूल्य निर्धारण गर्न स्वीकृत गरेको हो । तत्कालीन प्रधानमन्त्री माधवकुमार नेपाल नेतृत्वको मन्त्रिपरिषद्ले २०६४ चैतमा फास्टट्रयाक बनाउने निर्णय गरेको थियो । निर्माण, सञ्चालन तथा हस्तान्तरण अर्थात् बुट प्रणालीमा आयोजना निर्माण गर्ने निर्णयसमेत त्यतिबेलै भएको हो । सरकारले फास्टट्रयाक निर्माणका लागि २०७१ भदौमा पहिलोपटक इच्छुक कम्पनीसँग आशयपत्र आह्वान गरेको थियो । उक्त कम्पनीले १ खर्ब ३० अर्ब रुपैयाँ लागतमा फास्टट्रयाक बनाउन सकिने डीपीआर प्रस्तुत गरेको थियो । त्यसअघि एसियाली विकास बैंकले सन् २००८ मा ९५ अर्ब रुपैयाँ लागतमा आयोजना सम्पन्न गर्न सकिने प्रतिवेदन दिएको थियो । विश्व बैंकले गरेको अध्ययनले भने आयोजनाको लागत डेढ खर्ब रुपैयाँ अनुमान गरेको थियो ।सेनालाई निर्माण जिम्मा दिने निर्णयपछि भारतीय कम्पनीले आफूले बनाएको डीपीआर नेपाल सरकारले किन्नुपर्ने सर्त राख्दै आएको छ । नयाँ अध्ययन गर्ने समय नभएकाले पनि उक्त डीपीआर खरिद गरेर समयमै काम अघि बढाउनुपर्ने बाध्यता नेपाली सेनामा छ ।सेनाले निर्माण समन्वयका लागि पाँच स्थान (बागदेव, बुदुने, लेनडाँडा, कुलेखानी र मख्खुबेंसी) मा शिविर खडा गरिसकेको छ भने थप पाँच स्थानमा शिविर राख्ने तयारी छ । हरेक शिविरमा एक सयभन्दा बढी सेना खटाइएको छ । ललितपुरको खोकनादेखि बाराको निजगढसम्म कुल ७६ दशमलव २ किमि लम्बाइ रहेको उक्त द्रुुत मार्ग निर्माणको जिम्मा सेनालाई दिइएको पाँच महिना बितिसक्दा पनि डीपीआर अभावमा काम खासै अघि बढ्न सकेको छैन । मुलुककै आर्थिक विकासमा महत्त्वपूर्ण भूमिका रहने भनिएको फास्टट्रयाक दुवैतिर रेलिङसहित ३१ मिटर फराकिलो रहनेछ । सडकको बीचमा एक मिटर चौडाको डिभाइडर रहनेछ । ९२ वटा पुल र करिब दुई किलोमिटर सुरुङ मार्गसहित निर्माण हुने उक्त सडक सिधा र अत्याधुनिक हुनेछ । सडक सिधा बनाउन नै ७६ किलोमिटर सडकमा झन्डै १० किलोमिटर साना कल्भर्ट राखिनेछन् । बीचबीचमा हेलिप्याड र पूरै सडकमा बत्तीको व्यवस्थापनका साथै सडक नै सिँगारिने यसको योजना छ ।"
प्रभावित क्षेत्रमा सुझाव संकलन,"दार्चुलापञ्चेश्वर बहुउद्देश्यीय आयोजनाको विस्तृत वातावरणीय व्यवस्थापन योजनालाई अन्तिम रूप दिन स्थानीयस्तरमा सुझाव संकलन सुरु भएको छ । दार्चुलामा सुझाव संकलन गर्न परामर्शदाता कम्पनी शाह कन्सल्ट इन्टरनेसनलले बिहीबार जिल्लास्तरीय कार्याशाला गोष्ठीको आयोजना गरेको हो । उक्त सुझाव संकलन कार्याशाला गोष्ठीमा स्थानीय रामदत्त जोशीका अनुसार ७० वर्ष अघिदेखि पञ्चेश्वर बनाउने भनेर कुरा उठेको बताए । बुबाबाजेका पालामा पञ्चेश्वर आयोजना बन्ने भनेर सुनेको दुई पुस्ता कटिसक्यो हालसम्म बन्ने नबने टुंगो लागेको छैन, उनले भने, पञ्चेश्वर बनाउने भनेर स्थानीयलाई विकासका सपना देखाइयो । यसका कारण लामो समयदेखि यहाँको विकास निर्माण रोकिएको छ । यो आयोजना निर्माणमा भने कुनै प्रगति देखिएन । २१ वर्षसम्म आयोजनाको डीपीआर बनेको छैन । स्थानीयलाई आयोजनाका कारण जिस्काउने काम भइरहेको सहभागीले गुनासो पोखे । महाकाली कोरिडोरको दूरी आयोजनाकै कारण बढेको छ । यहाँको सडक निर्माण रोकिएको छ, लेकम गाउँपालिका ४ का राजेश भण्डारीले भने, यो क्षेत्रमा विकास निर्माणका कार्य अगाडि बढाउनका लागि पञ्चेश्वरले अवरोध गरिरहेको छ । न्यायोचित पुन:स्थापनालाई केन्द्रबिन्दुमा राखेर आयोजनालाई कार्यान्वयनमा लैजानुपर्ने यहाँका स्थानीयको माग छ । ठूलो आयोजना निर्माण सुरु गर्नुभन्दा पहिले वातावरणीय प्रभाव, भूक्षय, पहिरोलगायत प्राकृतिक प्रकोप आदिको अध्ययनसँगै प्रभावितलाई सुरक्षित स्थानान्तरणमा जोड दिनुपर्ने महाकाली नगरपालिकाका प्रमुख हंसराज भट्टले बताए । पञ्चेश्वरबाट प्रभावितलाई रोजगारीलगायत आयआर्जनमा समेत प्राथमिकतामा राख्नुपर्ने सहभागीले सुझाव दिए । धेरै उचाइमा बाँध निर्माण गरिने हुँदा ठूलो क्षेत्र प्रभावित हुन सक्ने उनीहरू बताउँछन् । ३ सय १५ मिटर उचाइमा बाँध निर्माण गरिनेछ । आयोजनाबाट दार्चुला, बैतडी, डडेल्धुरा र कञ्चनपुरका हजारौं घरधुरी विस्थापित हुने भएका छन् । पञ्चेश्वरबाट प्रभावित सबै ठाउँमा गएर सुझाव संकलन गरिसकेको परामर्शदाता कम्पनीले जनाएको छ । डीपीआर बनिसकेको र आयोजनाले वातावरणीय व्यवस्थापन योजना बनाउन सुझाव संकलन गर्न थालेको हो ।"
फूल खेतीबाट आत्मनिर्भर,"पोखरा फूल खेती पनि हुन्छ भन्ने सुन्दा केही वर्ष पहिले निर्मलपोखरीकी मन्जिता भण्डारी छक्क पर्थिन् । हाल उनको दैनिकी र परिचयसमेत फेरिएको छ । छोटो समयको फूल खेतीे तालिमले उनलाई आत्मनिर्भर मात्र होइन सफल व्यवसायीको पहिचानसमेत बनाएको छ । फूल खेतीको बजार प्रवद्र्धनका लािग उनी पोखरालेखनाथ १७ बिरौटाचोकमा बस्दै आएकी हुन् । पहिले कसैले फूल खेती गर्छु भन्दा छक्क पर्थें, उनले भनिन्, हाल आफैं फूल खेतीमा लागें । सन्तुष्टि पनि मिलेको छ ।बिरौटामा तीन रोपनी र गैरीखेतमा पाँच रोपनी जग्गामा सयपत्रीका करिब १० हजार बिरुवा हुर्काएको उनले बताइन् । तिहारको सातामा मात्रै करिब ४ लाख रुपैयाँ मूल्य बराबरको सयपत्रीको फूल बिक्री गर्ने लक्ष्य रहेको उनले सुनाइन् । उनले ६ टनेलमा र खुला रूपमा लगाएकी छन् । प्रतिप्याकेट २ हजार ५ सय रुपैयाँदेखि ७ हजार ५ सयसम्मका १५ प्याकेट बिरुवा काठमाडौंबाट झिकाएर उनले लगाएकी छन् । फूल खेतीमा यस वर्ष २ लाख ५० हजार रुपैयाँ लगानी गरेको उनले बताइन् ।बारीमा फुलेका सयपत्रीमध्ये तिहारको छेकोमा ३ हजार माला र २० हजार थान सयपत्रीका थुंगा बिक्री गर्ने लक्ष्य उनको छ । प्रतिमाला ५० देखि ७० रुपैयाँसम्म र प्रतिथुंगाको ५ देखि १० रुपैयाँसम्म बिक्री हुने गरेको उनले सुनाइन् । फूलहरू घरबाट नै बिक्री हुने भएकाले आगामी वर्ष १० रोपनी क्षेत्रफलमा सयपत्री खेती विस्तार गर्ने उनको योजना छ । बारीबाटै थोकमा फूल बिक्री हुने भएपछि झनै उत्साहित भएकी छु, उनले भनिन्, फूलखेतीबाट कमाइ पनि चित्त बुझदो छ ।साउनमा बिरुवा उमारेर भदौमा सयपत्री लगाउने र ६० दिनमा सयपत्री फुल्न सुरु गर्ने उनले जानकारी दिइन् । वर्षमा ३४ पटकसम्म सयपत्री फूल टिप्न सकिने भएकाले यस वर्ष फूल बेचेर करिब ७ लाख रुपैयाँ हात पार्ने उनको सोच रहेको बताइन् । उनलाई यस खेतीमा जिल्ला कृषि विकास कार्यालयबाट प्राविधिक सहयोग मिलेको छ । खेतीले राम्रो आम्दानी दिन थालेपछि श्रीमान् वसन्तराजले पनि सहयोग गर्न थालेका छन् । फूल खेतीको बजार राम्रो देखेपछि श्रीमतीलाई सघाउन थालेको छु, उनले भने । चासो राखेपछि भण्डारीलाई फूलखेती र अनुसन्धान तालिममा काठमाडौं पठाएको कार्यालयका वरिष्ठ कृषि विकास अधिकृत लोकेन्द्र बोहराले बताए । तीन दिनको तालिम पाएर व्यवसायमा हात हाल्ने कमै देखेको छु, उनले भने, भण्डारीले राम्रो व्यावसायिक खेती गरेकी छन् ।"
तरकारीबाट मनग्ये आम्दानी,"सर्लाही वैदेशिक रोजगारीमा ३ वर्ष बिताएर फर्केका राजकिशोर चौधरी हाल घरमै बसेर मनग्ये कमाइ गरिरहेका छन् । उनलाई अब विदेश जाने रहर छैन र बाध्यता पनि हटेको छ । पूर्वपश्चिम राजमार्गको लालबन्दी बजारबाट तरकारी किनेर सीमा क्षेत्रको बजारमा बेच्ने व्यवसाय उनलाई फापेको छ । परिश्रम गर्न उनलाई वैदेशिक रोजगारीले सिकायो । कौडेनाका चौधरीको दैनिक बिहानै ४० किलोमिटर टाढा पुगेर तरकारी किनेर गाउँमा ल्याई बेच्ने दैनिकी बनेको छ । दैनिक २ सय किलो तरकारी मोटरसाइकलमा राखेर उनी सीमावर्ती क्षेत्रमा पुर्याउँछन् । बिहान साढे ५ बजे घरबाट लालबन्दी पुगेर तरकारी लिएर आउँछु, उनले भने, फर्कंदा २ क्विन्टल तरकारी ल्याउँछु । भत्केर जर्जर भएको बाटोको यात्रा कठिन भए पनि उनको परिश्रमको मूल्य भने राम्रै छ । प्रतिकिलो तरकारीमा खरिदभन्दा १० देखि १५ रुपैयाँसम्म नाफा हुने गरेको उनी बताउँछन् । दिनमा २ हजार जति कमाइ हुन्छ, उनले भने, काम पनि निकै कठिन छ । विदेशमा बसेर परिश्रम गर्न सिकेकाले घरपरिवारसँग बसेर काम गर्दा सन्तोष र आनन्द लाग्छ । साढे ३ वर्षदेखि उनले तरकारी बेच्ने पेसालाई निरन्तरता दिएका हुन् । चौधरीको जस्तै करिब एक दर्जन युवाको दैनिकी सीमा क्षेत्रमा तरकारी बेच्नु बनेको छ । गौरका मुकेश सहनीले पनि सोही पेसाबाट राम्रो कमाइ गर्दै आएका छन् । तरकारी बेच्न थालेपछि उनको पनि बिदेसिने चाहना सेलायो । आफ्नै देशमा बसेर दैनिक हजारभन्दा बढी कमाइ हुन्छ, उनले भने, मैले यो काम सुरु गरेदेखि विदेश जाने सोच नै मरेर गयो । छिमेकमा धेरै विदेश गए तर, मलाई भने यही काम ठीक लागेको छ ।सीमा क्षेत्रका गाउँमा किसानको बसोबास भए पनि तरकारी खेती भने एकदमै न्यून छ । तरकारीको केन्द्र लालबन्दीमा देशभरिका उत्पादन किनबेच हुन्छ । त्यही बजारका तरकारी ग्रामीण भेगमा अमूल्य हुन्छ । सहनीले धान, गहुँ र उखु खेती हुने गाउँमा तरकारीको माग उच्च रहेको बताए । हामीले त्यस्तै क्षेत्रमा लगेर तरकारी बेच्ने हो, उनले भने, कृषि क्षेत्र भए पनि ग्रामीण भेगमा खाद्यान्नको मात्र खेती हुन्छ, तरकारीको नगण्य । कौडेना, गोडैता, सुन्दरपुरलगायतका बजारमा हरियो तरकारीको माग उच्च रहेको उनले सुनाए ।"
एनबीआईका अध्यक्षमा निरौला,"काठमाडौं (कास) नेसनल बैंकिङ इन्स्टिच्युट (एनबीआई) को अध्यक्षमा नेपाल राष्ट्र बैंकका कार्यकारी निर्देशक लक्ष्मीप्रपन्न निरौला बिहीबार मनोनीत भएका छन् । एनबीआईको सञ्चालक समितिका सदस्यहरूमा एभरेस्ट बैंकका नायब महाप्रबन्धक राजीव जैन, लक्ष्मी बैंकका नायब महाप्रबन्धक सुमेद भट्टराई र रुरल माक्रोफाइनान्स डेभलपमेन्ट सेन्टरका नायब प्रमुख कार्यकारी अधिकृत रामदयाल राजवंशी नियुक्त भएको विज्ञप्तिमा उल्लेख छ । पूर्वबैंकर उपेन्द्र पौडेलको सदस्यता यथावत् रहेको जनाइएको छ ।"
अदालत पुगेनन् न्यायाधीश,"इटहरीसुनसरी र झापा जिल्ला अदालत केही दिनयता न्यायाधीशविहीन छन् । सुनसरीमा ६ जना न्यायाधीशको एकै पटक सरुवा भएकोमा नयाँ न्यायाधीश आइनपुग्दा बेन्च बस्न सकेको छैन । यहाँ ९ जनाको दरबन्दीमा ६ जना मात्र कार्यरत थिए ।सुनसरी बारका पूर्वअध्यक्ष राजु ढकालका अनुसार दसैं बिदामा सर्वाेच्चले बन्दी प्रत्यक्षीकरणको मुद्दा हेर्ने गरी दुई जना न्यायाधीश र २५ कर्मचारी राखे पनि बिदा सकिनासाथ उनीहरू पनि हिँडेपछि न्याय सम्पादनमा असर पर्यो । न्यायाधीश नहुँदा बन्दीप्रत्यक्षीकरण, मिलापत्र, अधिकृत वारेसनामा, दैनिक पेसी र थुनछेकसमेत प्रभावित छ । थुनछेक निमित्तले गर्ने व्यवस्था भए पनि पछि न्यायाधीश हाजिर भएपछि त्यसलाई सदर गराउनुपर्ने प्रावधान छ । सरुवा हुनुअघि जिल्ला अदालतमा अर्जुन कोइराला, युवराज गौतम, बद्री ओली, कृपासुर कार्की, भीष्म प्रसाईं र चित्रबहादुर गुरुङ कार्यरत थिए । लामो बिदामा न्याय प्रभावित हुन नदिन सर्वाेच्च अदालतले बद्री ओली र भीष्म प्रसाईंसहित २५ जना कर्मचारीलाई बन्दीप्रत्यक्षीकरणको रिट हेर्ने गरी बिदाभरिका लागि अदालतमा हाजिर गराएको थियो । बिदाको समयमा बसेर दैनिक कार्यसम्पादन गरेबापत अदालतले न्यायाधीश र कर्मचारीलाई अतिरिक्त भत्ताको समेत व्यवस्था गर्छ । अधिवक्ता प्रदीप काफ्लेका अनुसार न्याय परिषद्ले एकै पटक सबैको सरुवा गर्दा जाने र आउनेबीच बाटोको म्याद हुने भएकाले अदालत न्यायाधीशविहीन बन्न पुगेको हो । रिक्तता हुन नदिन सरुवा गर्दा नै फरकफरक मितिमा गर्नुपर्ने सुझाव उनको छ । तीन दिनभन्दा लामो बिदा हुँदा सर्वाेच्चले नै जिल्ला अदालतहरूमा न्यायाधीश व्यवस्था गर्ने गरे पनि केही दिनदेखि झापा, मोरङ र सुनसरी जिल्ला अदालतमा न्यायाधीश नभएको काफ्लेले बताए । झापा जिल्ला अदालतमा कार्यरत ५ जना न्यायाधीश सरुवा भएर हिँडेपछि त्यहाँ पनि न्यायसम्पादनमा समस्या रहेको जिल्ला बारका अध्यक्ष सुरज खत्रीले बताए । न्यायाधीशको एकैपटक सरुवा गरिएका कारण र मुख्य न्यायाधीशहरू निर्वाचन तालिममा गएपछि अदालतमा बन्दीप्रत्यक्षीकरण लगायतका मुद्दा अन्योलमा परेका छन् । दसैंका बेलामा झापा जिल्लामा दुईवटा बन्दीप्रत्यक्षीकरणका रिट परेका थिए । ती मुद्दामा बिदाकै बेला पनि न्यायाधीश रहेकाले न्यायसम्पादनमा सजिलो भएको थियो । अहिले एक नम्बर प्रदेशका अधिकांश अदालतमा न्यायाधीश नहुँदा न्यायसम्पादनमा समस्या छ । मोरङ बारका अध्यक्ष ज्ञानेन्द्र थापाले सरुवा भएर जानुअघि नै एक जना न्यायाधीश जिल्ला अदालतमा आएकाले मोरङ जिल्ला अदालतमा भने अन्यत्रजस्तो समस्या नभए पनि एउटैले सबै मुद्दा हेर्नुपर्ने बाध्यता भने रहेको बताए । उच्च अदालत विराटनगरका मुख्य न्यायाधीश डा कुलरत्न भुर्तेलले नियमअनुसार सरुवा भएको सात दिनभित्र हाजिर हुनुपर्ने भए पनि जिल्लामा न्यायाधीशहरू नहुँदा न्यायसम्पादनमा असर परेको परेको गुनासो आएपछि आफूले व्यक्तिगत रूपमा पनि फोन गरेर तत्काल जिल्लामा हाजिर हुन भनेको जानकारी दिए । उनले दसंैअघि सरुवा र निर्वाचनका लागि न्यायाधीश धुलिखेलमा तालिममा रहेकाले समस्या भए पनि केही दिनभित्रै एक नम्बर प्रदेशका सबै अदालतमा पुगिसक्ने बताए ।"
चितुवा खोज्न जंगलमै बास,"अर्घाखाँची चितुवा खोज्न ढिकुरा र खाँचीकोटका जंगलमा हतियारसहित सेना र प्रहरीको टोली परिचालन गरिएको छ । चितवनस्थित रााष्ट्रिय प्रकृति संरक्षण कोषबाट एकजना सुटरसहित चार जना वन्यजन्तु विशेषज्ञ पनि आएका छन् । तर, जंगल पसेर दुई दिनयता खोजी थालिए पनि चितुवा भेटिएको छैन । जिल्लामा बितेका चार वर्षमा १७ बालबालिका चितुवाको आक्रमणको सिकार भएका छन् । ती घटनामा १२ जनाको मृत्यु भएको थियो । घरको आँगनमै आएर चितुवाले झम्टने, लैजाने गरेपछि जंगल छेउका स्थानीय त्रसित छन् । भालुखोलामा दुई सातामा दुई बालबालिकाको चितुवा आक्रमणबाट मृत्यु भएको छ । स्थानीयले सुरक्षाको माग गर्दै प्रशासनमा गुहार मागेपछि जिल्ला सुरक्षा समितिले हतियारसहितको सुरक्षा टोली खटाएको हो । शनिबारदेखि कोषबाट वरिष्ठ वन्यजन्तु प्राविधिक (सुटर) हर्कमान लामा, वन्यजन्तु प्राविधिक तीर्थ लामा, प्रकाश चौधरी र भेटनेरी प्राविधिक किरणलाल रिजाल आएका छन् । टोली आएपछि चितुवा भेटिनेमा पीडित आशावादी छन् । सुरक्षाकर्मीसहित ठूलो संख्यामा स्थानीय बासिन्दा पनि जंगल पसेका छन् । दसैंअघि पनि सातासम्म यही जंगलमा सुरक्षाकर्मी परिचालन भएका थिए ।ढिकुरा, खाँचीकोट र भालुखोलालगायत क्षेत्रका स्थानीय त्रसित छन् । चितुवा खोज्न भौगोलिक हिसाबले अलि अप्ठेरो रहेछ, सुटर लामाले भने, चितुवा खोज्न र नियन्त्रण गर्न अलि गाह्रो छ । पहाडको पाखो जंगल, जटिल भूगोल, ओडार, झाडी र ढुंगाको बीचमा लुकेर बस्न सक्छ । पत्ता लगाउन कठिन छ । चितुवा हिँड्ने गौंडा ढुक्ने र बाटोमा बस्ने उनले बताए । केही ठाउँमा खोर थाप्ने र आएमा नियन्त्रणमा लिन सकिने उनको भनाइ छ । लखेटेर फेला पार्न सम्भव छैन, उनले भने, ढुकेरै नियन्त्रणमा लिने हो । ६ दिनसम्म जंगलमा खोज्छौं । चितुवा वन्यजन्तुमध्ये धेरै चलाख र छिटो दौडिनेमा पर्छ । यो रूख चढेर पनि बस्छ । भालेको ५०६० र पोथीको ३५४० किलोसम्म तौल हुन्छ । वन्यजन्तु प्राविधिकका अनुसार यसको आयु १२ वर्षसम्मको हुन्छ । खोरमा पार्न सके चितुवालाई बेहोस बनाएर सुरक्षित निकुञ्जमा लैजाने योजना छ, लामाले भने । जिल्ला वन अधिकृत दीपक ज्ञवालीले घरआँगनसम्म झाडी तथा वनजंगल बढेको र आहाराका लागि चितुवा गाउँ पसेको हुनसक्ने बताए । मान्छे खान पल्केपछि अरू आहारातिर जोड गर्दैन, उनले भने, जंगललाई चारैतिरबाट घेराबन्दी गरी चितुवालाई नियन्त्रण गर्ने तरिका अपनाइएको छ ।"
नाकामा माइन्ड डिभाइस,"पोखरा (कास) सम्भावित आतंककारी तथा आपराधिक गतिविधि रोक्ने उद्देश्यले इन्टरपोलले चार ठाउँमा माइन्ड डिभाइस (मोबाइल इन्टरपोल नेटवर्क डाटाबेस) राख्ने भएको छ । वीरगन्जको रक्सौल, रूपन्देहीको भैरहवा, रसुवागढी र पोखरास्थित अध्यागमन कार्यालयमा डिभाइस राख्न प्रक्रिया सुरु भएको हो ।अहिलेसम्म प्रहरी प्रधान कार्यालय विशेष ब्युरो, केन्द्रीय अनुसन्धान ब्युरो, विशेष ब्युरो र त्रिभुवन अन्तर्राष्ट्रिय विमानस्थल गरी तीन ठाउँमा मात्र डाटाबेसको पहुँच थियो । हराएका वा चोरिएका र फर्जी बनाइएका ट्राभल डकुमेन्ट (परिचय खुल्ने कागजात, पासपोर्ट, भिसा वा प्रशासनिक कागजात) को दुरुपयोगलाई निरुत्साहित गरी सीमालाई थप सुरक्षित बनाउन डाटाबेस प्रयोग विस्तार गरिएको प्रहरी प्रधान कार्यालय इन्टरपोल शाखा प्रमुख किरण वज्राचार्यले बताइन् । यस्तो डाटाबेसले इन्टरपोलमा नोटिस भएका विषयको मुभमेन्ट लाई ट्रयाक गर्ने, ट्राभल्स डकुमेन्टको वैधताबारे केही सेकेन्डमै निश्चय गर्ने र अपराधीबाट हुन सक्ने खतराबारे कानुन कार्यान्वयन गर्ने निकायलाई सजग बनाउन सकिने उनले बताइन् । माइन्डको नियन्त्रण इन्टरपोलसँग हुने भएकाले अभिलेख अपडेट हुने गर्छ ।"
प्रहरीको मृत्युपछि दार्जिलिङ तनावग्रस्त,"श्चिम बंगालको नेपालीभाषी बहुल क्षेत्र दार्जिलिङमा फेरि हिंसा भडकिएको छ । शुक्रबार बिहान सुरक्षाकर्मी र गोर्खा जनमुक्ति मोर्चाका अध्यक्ष विमल गुरुङ पक्षधर कार्यकर्ताबीच भएको दोहोरो गोली हानाहानका क्रममा एक सुरक्षाकर्मीको मृत्यु भएको छ । एक घाइते छन् । दार्जिलिङदेखि करिब २० किलो मिटर टाढाको सिक्किमदार्जिलिङ सीमावर्ती तकभर वन क्षेत्रको चिया कमानमा दुई पक्षबीच झडप भएको थियो । झडपका क्रममा पश्चिम बंगाल पुलिसका सवइन्स्पेक्टर २८ वर्षीय अमिताभ मल्लिकको मृत्यु भएको हो । मोर्चा कार्यकर्ताको गोलीबाट उनको घटनास्थलमै मृत्यु भएको थियो । भूमिगत मोर्चा अध्यक्ष गुरुङले तकभर वन क्षेत्रमा सेल्टर लिएर बसेको सुराकी पाएपछि सुरक्षाकर्मीको एउटा टोली शुक्रबार बिहान ५ बजे छापा मार्न त्यहाँ पुगेको थियो । सुरक्षाकर्मी टोली पुग्नेबित्तिकै मोर्चा कार्यकर्ताले गोली प्रहार गरेका थिए ।स्थानीयबासीका अनुसार करिब दुई घण्टा दोहोरो गोली हानाहान भएको थियो । गुरुङ गैरकानुनी गतिविधिमा संलग्न रहेको भन्दै राज्य सरकारको सर्वाधिक खोजीको सूचीमा छन् । घटनामा दुई जना मोर्चा कार्यकर्ता मारिएको बताइए पनि सुरक्षा स्रोतले पुष्टि गरेको छैन । दार्जिलिङका पत्रकार मोहन लामाले भने, मोर्चा कार्यकर्ता मारिएको हल्ला मात्रै छ । आधिकारिक रूपमा कतैबाट पुष्टि भएको छैन । सुरक्षाकर्मी श्याम तामाङ घाइते छन् । राज्य प्रहरीले घटनास्थलबाट ६ थान एके ४७ राइफल, नाइन एमजी पेस्तोल तथा ५ थानभन्दा बढी गोली बरामद गरेका जनाएको छ । घटनापछि राज्य सरकारले गुरुङलाई हत्या गर्ने षड्यन्त्र गरेको विरोधमा दार्जिलिङ, कालिम्पोङ, मिरिकलगायत क्षेत्रमा सर्वसाधारणले स्वत:स्फुर्त बजार बन्द गराएका थिए । केन्द्रीय सरकारका गृहमन्त्री राजनाथ सिंहले त्रिपक्षीय वार्ताबाट निकास खोज्ने आश्वासन दिएपछि १ सय ५ दिन लामो आन्दोलन स्थगन गर्दै गुरुङले दसैंअगाडि आमहडताल फिर्ता लिएका थिए । दार्जिलिङको जनजीवन सामान्य बन्दै गइरहेको बेला पुन: हिंसा भडकेपछि सर्वसाधारणमा आतंक छाएको छ । गोर्खाल्यान्ड संयुक्त संघर्ष समितिका सदस्य राजीव शर्माले दार्जिलिङमा पुन: हिंसा भडकिनुमा राज्य सरकार पूर्णरूपमा जिम्मेवार भएको आरोप लगाए । गत बुधबार केन्द्रीय गृहमन्त्री सिंहले राज्य, केन्द्र र मोर्चा नेतृत्वबीच वार्ताका लागि समिति गठन गरेको जनाएका थिए । उनले दुई सातापछि दिल्लीमा वार्ता गरी दार्जिलिङ समस्याको स्थायी समाधान खोज्ने बताएका थिए । आगामी सोमबार गोर्खाल्यान्ड आन्दोलनका विषयमा दिल्लीमा सचिव स्तरीय वार्तासमेत हुँदै छ । सचिव स्तरीय छलफलपछि राज्य, केन्द्र र मोर्चाबीच त्रिपक्षीय वार्ता आयोजना हुन सक्ने बताइएको छ । तर, केन्द्र सरकारसँग वार्ताको वातावरण बनिरहेका बेला मोर्चा टोली पुन: हिंसात्मक गतिविधिमा लाग्नु आन्दोलनका लागि बेफाइदा रहेको विश्लेषण गर्न थालिएको छ । गुरुङले बिहीबार अज्ञात स्थलबाट सञ्चारमाध्यमसँग आगामी त्रिपक्षीय वार्ता अगावै आफू दार्जिलिङ आउने बताएका थिए । उनले भनेका थिए, मर्नुपरे जनताको अघि मर्छु, अब जंगलमा लुकेर बस्ने छैन । पश्चिम बंगालका मुख्यमन्त्री ममता बेनर्जीले मोर्चाभित्र फुट ल्याएर मोर्चाका सहसचिव विनय तामाङको अध्यक्षतामा गोर्खाल्यान्ड टेरेटोरियल एडमनिस्ट्रेसन (जीटीए) गठन गरेकी छन् । अलग राज्य गोर्खाल्यान्डको मुद्दालाई निष्तेज पार्न उनले तामाङ समूहको साथ लिएकी हुन् । १ सय ५ दिन लामो आन्दोलनपछि पनि पुन: जीटीए गठन गरेको भन्दै आन्दोलनकारी झन् आक्रोशित भएका छन् । अधिकांश आन्दोलनकारी गुरुङको समर्थनमा रहेका छन् । केही दिनयता तामाङको पनि समर्थन बटुल्न दार्जिलिङका विभिन्न स्थानमा सभा आयोजना गर्दै हिँडिरहेका छन् । हाम्रो वान प्वाइन्ट एजेन्डा गोर्खाल्यान्ड मात्रै हो, दार्जिलिङका स्थानीय सुनील शर्माले भने, जसले गोर्खाल्यान्डका काम गर्छ, उसलाई जनताको साथ रहन्छ ।"
५ वर्षपछि तालिवानबाट मुक्त,"अफगानिस्तान (सीएनएन) तालिवान सम्बद्ध हक्कानी समूहले बन्धक बनाएका एक दम्पती र उनीहरूका तीन बच्चा पाँच वर्षपछि मुक्त भएका छन् । पाकिस्तानी सेनाका अनुसार सुरक्षा फौजको कारबाहीका क्रममा उनीहरू मुक्त भएका हुन् । उनीहरू बिहीबार मुक्त भएको अपुष्ट समाचार प्रकाशित भए पनि शुक्रबार अमेरिकी अधिकारीले मुक्त भएको जनाएका हुन् । उनीहरूलाई अफगानिस्तानको सीमानजिकै गरिएको कारबाहीका क्रममा मुक्त गरिएको हो । ३३ वर्षीया क्यानाडेली नागरिक जोसुवा बोएल र उनकी ३१ वर्षीया अमेरिकी पत्नी क्याइटलान कोलिमनलाई सन् २०१२ मा हक्कानी समूहले बन्धक बनाएको थियो । गर्भवती अवस्थामै हक्कानीको कब्जामा रहेकी कोलिमनले तीनवटै बच्चा त्यसपछि जन्माएकी हुन् । पाकिस्तानले अमेरिकी जासुसी निकायको सहयोगपछि उनीहरूलाई सुरक्षित तवरले मुक्त गरेको जनाएको छ । पाकिस्तानी सेनाको विज्ञप्तिमा उल्लेख छ, पाँचै जना सुरक्षित छन् र उनीहरूलाई चाँडै नै आफ्नो देशमा फिर्ता पठाइनेछ । अमेरिकी अधिकारीले पाकिस्तानी सुरक्षा फौजलाई हालैका दिनमा उनीहरूलाई तालिवानले लुकाएर राखेको स्थानबारे सूचना दिएका थिए । बोयलका बाबुआमा प्याट्रिक र लिन्डाले टेलिफोन कुराकानी गरेको जनाउँदै उनीहरूको स्वास्थ्य अवस्था राम्रो रहेको बताए । प्याट्रिकले भने, मलाई एकदमै खुसी लागेको छ, मैले पहिलोपटक आफ्नो नातिनी भएको पनि थाहा पाएँ ।एक अधिकारीका अनुसार अमेरिकी गुप्तचर निकायले बोयलको परिवारलाई बोकेको विश्वास गरिएको गाडी आवतजावत गरेको पाकिस्तानी सुरक्षा फौजलाई जानकारी दिएको थियो । त्यसलगत्तै उनीहरूले एकतर्फी रूपमा उनीहरूको उद्धारका लागि योजना बनाएका थिए । तर आश्चर्यजनक रुपमा पाकिस्तानी अधिकारीले उनीहरूलाई मुक्त गरेको जनाएका थिए । अमेरिकी अधिकारीका अनुसार उनीहरूको रिहाइका लागि पाकिस्तानी अधिकारीले के गरे भन्ने प्रस्ट भएको छैन । उक्त परिवारलाई मुक्त गर्न अफगान सरकारले पनि कुनै हक्कानी बन्दीलाई मुक्त नगरेको जनाएको छ । पाकिस्तानी अधिकारीका अनुसार बुधबार बन्धकको जानकारी पाएको ३ घण्टापछि गरिएको कारबाहीमा उनीहरू मुक्त भएका हुन् । उनका अनुसार कारबाहीका क्रममा भएको गोली हानाहानमा केही लडाकुसमेत मारिएका छन् । मुक्त गरेलगत्तै उनीहरूलाई पाकिस्तानको राजधानी इस्लामाबादमा लगिएको थियो । त्यहाँ उनीहरूले आफ्ना सम्बन्धित देशका अधिकारीलाई भेटेका थिए । रोयटर्सका अनुसार उनीहरूलाई अमेरिकी सेनाले उनीहरूलाई देश फिर्ता गर्ने तयारी गरेको छ । अमेरिकी अधिकारीले तालिवानको हक्कानी समूहले अन्य अमेरिकी नागरिकलाई पनि बन्धक बनाएको जनाएका छन् । गत डिसेम्बरमा अफगानिस्तानका अमेरिकी कमान्डर जोन निकोल्सनले हक्कानी समूहले ५ अमेरिकीलाई बन्धक बनाएको बताएका थिए । तालिवानले २०१६ को डिसेम्बरमा बोयल, कोलिमन र उनका दुई बच्चाको भिडियो सार्वजनिक गरेका थिए । अमेरिकी राष्ट्रपति डोनाल्ड ट्रम्पले परिवारको रिहामा खुसी व्यक्त गर्दै अमेरिका(पाकिस्तान सम्बन्धमा सकारात्मक क्षण भएको जनाए । हाइटहाउसले जारी गरेको विज्ञप्तिमा उल्लेख छ, कोलिमनले बन्धक अवस्थामै तीन बच्चालाई जन्म दिएकी थिइन । आज उनीहरू सबै मुक्त भएका छन् । उनले भने, पाकिस्तानी सरकारको समन्वयले उक्त क्षेत्र थप सुरक्षित बनाउने अमेरिकी चाहनालाई आदर गरेको छ । ट्रम्पले भने, म पाकिस्तानलाई धन्यवाद दिन चाहन्छु । उनीहरूले कडा मिहिनेत गरे र उनीहरूले अमेरिकालाई फेरि आदर गर्न सुरु गरेका छन् । ट्रम्पको प्रतिक्रियापछि पछिल्लो समय अमेरिका र पाकिस्तानबीचको तनावपूर्ण सम्बन्ध केही हदसम्म सुधार हुने विश्लेषकले जनाएका छन् । अमेरिकाले पाकिस्तानमाथि हक्कानी लगायतका आतंककारी समूहलाई आश्रय दिएको आरोप लगाउने गरेको छ ।"
युनेस्कोबाट अमेरिका अलग,"वासिङ्टन (बीबीसी) अमेरिकाले राष्ट्रसंघीय शैक्षिक, वैज्ञानिक तथा सांस्कृतिक संगठन (युनेस्को) बाट अलग हुने घोषणा गरेको छ । अमेरिकी निर्णयको केही घण्टा नबित्दै इजरायलले पनि युनेस्कोबाट बाहिरिने जनाएको छ । इजरायली प्रधानमन्त्री बेन्जामिन नेतान्याहुले अमेरिकी निर्णयको स्वागत गर्दै त्यसलाई नैतिक र बहादुरीपूर्ण भएको जनाए । युनेस्कोकी प्रमुख इरिना बोकोभाले उक्त संस्थाबाट अमेरिका अलग हुनु दु:खको विषय भएको प्रतिक्रिया दिएकी थिइन् । विश्लेषकले अमेरिकी निर्णयले राष्ट्रसंघीय निकायप्रति ट्रम्पको आलोचना उजागर भएको जनाए । अमेरिकी निर्णय २०१८ को डिसेम्बरमा कार्यान्वयनमा आउनेछ । नेतान्याहुले ट्वीट गर्दै आफूले पनि युनेस्कोबाट अलग हुने प्रक्रिया सुरु गर्न विदेश मन्त्रालयलाई निर्देशन दिएको उल्लेख गरे । अमेरिका र इजरायलले विगतमा युनेस्कोका कतिपय निर्णय विरोध गर्दै आएका थिए । २०११ मा प्यालेस्टाइनलाई पूर्ण सदस्यता दिने निर्णयको विरोधमा अमेरिकाले युनेस्कोलाई दिँदै आएको सहयोग कटौती गरेको थियो । गत वर्ष युनेस्कोले जेरुसेलमस्थित महत्त्वपूर्ण पवित्र स्थलमा यहुदीको कुनै सम्बन्ध नरहेको विवादास्पद प्रस्ताव पारित गरेपछि इजरायले युनेस्कोप्रति रुष्ट भएको थियो ।"
डढेलोले मर्ने ३१ पुगे,"क्यालिफोर्निया (रोयटर्स) अमेरिकाको क्यालिफोर्निया राज्यमा शनिबार रातिदेखि फैलिएको डढेलोमा परी ज्यान गुमाउनेको संख्या ३१ पुगेको छ । उत्तर क्यालिफोर्नियाबाट फैलिएको डढेलोका कारण सयौं मानिस अझै हराइरहेका छन् । ८ हजारभन्दा बढी अग्निनियन्त्रक डढेलो नियन्त्रणको प्रयासमा खटिरहेका छन् । डढेलोका कारण ३५ सयभन्दा बढी भवन ध्वस्त भएका छन् । अधिकारीका अुनसार २५ हजारभन्दा बढी मानिस विस्थापित भएका छन् । सोनोमा काउन्टीमा १५, मेन्डोसिनोमा ८, युवामा ४ र नापा काउन्टीमा दुई जनाको ज्यान गएको छ । अधिकारीका अनुसार ९ सयभन्दा बढी मानिस हराइरहेका छन् ।"
नेपाली ब्याटिङलाई एटकिन्सनको शिक्षा,शीर्ष चारमा परेर विश्वकपमा पुग्ने नेपालको सम्भावना अब गणितीय हिसाबमा मात्र बाँकी छ । नेपालले शीर्ष चारमा रहन हङकङसँगको १ र युएईसँगको दुवै खेल जित्नुपर्छ । हङकङले नेपालसँगको एक र पपुवा न्युगिनीसँगको दुई गरी ३ मध्ये एक खेल जित्यो भने नेपाल शीर्ष चारको दौडबाट बाहिरिन्छ । च्याम्पियनसिपमा हङकङ १३ अंकसहित चौथो र नेपाल ८ अंकसहित छैटौं स्थानमा छन् । पाँचौं स्थानको केन्यासँग १२ अंक छ । शीर्ष चारमा नपरे नेपाल विश्व क्रिकेट लिगको डिभिजन २ मा झर्नेछ । डिभिजनको २ शीर्ष दुई टोली पनि अर्को वर्ष जिम्बावेमा हुने विश्वकप छनोटमा पुग्ने छ ।
मोउरिन्होलाई रोक्न क्लोप तयार,"रोयटर्स, लन्डनविश्व फुटबलमा कमै प्रशिक्षकले पोर्चुगिज प्रशिक्षक जोसे मोउरिन्होलाई हेडटुहेड मा पछाडि पारेका छन् । त्यस दुर्लभ सूचीमा जर्मन प्रशिक्षक योर्गेन क्लोप पनि पर्छन् । तिनै क्लोपको प्रशिक्षकत्वमा रहेको लिभरपुलले शनिबार मोउरिन्होको म्यानचेस्टर युनाइटेड सामना गर्नेछ । हाल म्यानचेस्टर सिटीका प्रशिक्षक रहेका पेप ग्वार्डिओलाले मोउरिन्होविरुद्ध ८ जित र ४ हार सामना गरेका छन् । आर्सनलका प्रशिक्षक आर्सेन वेंगरले मोउरिन्होलाई हराउन १३ वर्ष कुर्नुपर्यो । त्यो दुई प्रशिक्षकबीच १३ औं भिडन्तमा मात्र सम्भव भयो । यद्यपि क्लोपले शनिबार घरेलु मैदानमा युनाइटेडलाई निम्त्याउँदा उनीसँग राम्रो इतिहास साथमा हुनेछ ।अहिलेसम्म मोउरिन्हो र क्लोपले एकआपसमा सात खेल खेलेका छन् र क्लोप एक खेलमात्र पराजित भएका छन् । सन् २०१२१३ को च्याम्पियन्स लिग सेमिफाइनल खेलमा पराजित भए पनि समग्र स्कोरमा डर्टमन्ड विजयी रहँदै फाइनल पुगेको थियो । त्यसबाहेकका खेलमा क्लोप ३ जित र ३ बराबरीसँगै सुदृढ अवस्थामा छन् । दुई टोलीबीच पछिल्लो सिजन भएको दुवै खेल बराबरीमा सकिएको थियो । मोउरिन्हो र क्लोपबीच पछिल्लो सिजनको खेलमा टचलाइनमै भनाभन भएको थियो । उक्त समयमा मोउरिन्होले क्लोपलाई मैदान नजिक बसेर हात हल्लाउने मात्र नभएर टोलीको प्रशिक्षणमा पनि ध्यान दिन सुझाएका थिए ।ऐतिहासिक रूपमा ठूलो महत्त्व बोकेको यस खेल विगतको तुलनामा भने खस्किएको छ । एक समय प्रिमियर लिगको उपाधि दौडमा तँछाडमछाड गर्ने यी क्लब आधा दशकयता भने शीर्ष ४ मा पर्न संघर्ष गरिरहेको अवस्था छ । सर एलेक्स फर्गुसनको प्रस्थानसँगै युनाइटेड प्रिमियर लिगको शीर्ष ४ मा पर्न निकै मिहिनेत गर्नुपरेको छ । मोउरिन्हो फर्गुसन गएपछिका तेस्रो फुलटाइम प्रशिक्षक हुन् । यसअघि डेविड मोयेज र लुइस भान गालले पनि म्यानचेस्टर युनाइटेडमा असफल कार्यकाल बिताएका थिए ।शनिबार हुने खेलमा स्टार खेलाडीले भरिपूर्ण यी दुई टोली अन्तर्राष्ट्रिय खेलमा सहभागी भएको थकान बिर्सेर महत्त्वपूर्ण ३ अंकका लागि भिड्ने छन् । दुई साताको लामो विश्रामपछि दुवै टोली मैदानमा फर्कंदै छन् । युनाइटेडले पछिल्लो ३ खेल जित्ने क्रममा कुनै गोल नखाई ९ गोल गरेको छ । यद्यपि तीनै खेल अंकतालिकाको पुछारका टोलीविरुद्ध थियो । युनाइटेड तालिकामा १९ अंकसहित छिमेकी क्लब म्यानचेस्टर सिटीसँग संयुक्त शीर्षस्थानमा छ । सिजनको पहिलो मुख्य खेलमा पनि युनाइटेड यसै गतिलाई निरन्तरता दिने सुरमा हुनेछ । लिभरपुलले भने यस सिजन डिफेन्सको समस्याका कारण सोचेअनुरुप प्रदर्शन गर्न सकेको छैन । क्लोपको टोली म्यानचेस्टर टोलीहरूभन्दा ७ अंक पछाडि छ । लिभरपुलले पछिल्ला ६ खेलमा युनाइटेडलाई हराउन सकेको छैन । तर चोटका कारण मराउने फेलानी र पाउल पोग्बा अनुपस्थित नरहने भएपछि लिभरपुललाई त्यस सिलसिला तोड्ने अवसर छ । यता लिभरपुलका साडियो माने पनि चोटका कारण कम्तीमा ६ साता मैदानबाहिर रहने छन् ।"
रोमानियन जुडो प्रशिक्षक आउने,"काठमाडौं (कास) रोमानियाका जुडो प्रशिक्षक डान टेलेकारा एक वर्षका लागि नेपाल आउने भएका छन् । उनलाई नेपाल जुडो संघको पहलमा अन्तर्राष्ट्रिय जुडो महासंघ (आईजेएफ) ले पठाउन लागेको हो ।उनको तलब र हवाई टिकट आईजेएफले बेहोर्ने छ । बस्नेखाने र स्थानीय यातायातको व्यवस्था नेपाल जुडो संघले गर्नेछ, आईजेएफका अध्यक्ष मरियुस एल भिजरले संघलाई यसै साता पठाएको पत्रमा उल्लेख छ । छैटौं डान प्राप्त प्रशिक्षक टेलेकारालाई नेपालमा लाग्ने खर्च बेहोर्न संघले राष्ट्रिय खेलकुद परिषद्लाई आग्रह गरेको छ ।उनी उत्कृष्ट प्रशिक्षक हुन् । उनको सिकाइबाट हाम्रा खेलाडीले धेरै सिक्ने अपेक्षा गरिएको छ, संघका अध्यक्ष दीपकहर्ष बज्राचार्यले शुक्रबार भने, जाइकाले पनि जापानबाट एक प्रशिक्षक पठाउने भएको छ । राम्रो प्रशिक्षक पठाउन हामीले अनुरोध गरेका छौं । हामी उत्कृष्ट खेलाडीसँगै जनशक्ति उत्पादनतर्फ अघि बढेका छौं ।"
विश्व जुनियरमा पहिलो सहभागिता,"क्रोएसियाली राजधानी जाग्रेबमा आइतबारदेखि हुने विश्व जुनियर जुडो च्याम्पियनसिपमा इन्द्रबहादुर श्रेष्ठ र मनिता श्रेष्ठ प्रधानले प्रतिस्पर्धा गर्ने भएका छन् । विश्व जुनियर जुडोमा यो नै नेपालको पहिलो सहभागिता भएको उल्लेख गर्दै संघका अध्यक्ष बज्राचार्यले भने, ओलम्पिक २०२० मा केन्द्रित हुँदै अन्तर्राष्ट्रिय प्रतियोगितामा एक्सपोजर दिन उनीहरूलाई सहभागी गराइएको हो । पूरा समय खेले पनि हामी उनीहरूको सहभागितालाई उपलब्धिका रूपमा लिन्छौं ।एसियाली क्याडेटजुनियर च्याम्पियनसिपमा दुई कांस्य जितेकी मनिताले ५७ केजीमुनि प्रतिस्पर्धा गर्नेछिन् । उनी १२ औं सागकी रजतविजेता हुन् । सागमा कांस्य जितेका इन्द्र ६६ केजीमुनि भिड्ने छन् ।"
सुनकोसीलाई गोल्डकप,ओखलढुंगा (कास) उदयपुरको सुनकोसी युवा क्लब घुर्मीले सातौं व्याकुल माइला गोल्डकप फुटबलको उपाधि जितेको छ । शुक्रबार फाइनलमा सुनकोसीले रत्नगंगा युवा क्लब सिन्धुलीलाई टाइब्रेकरमा ६४ ले हरायो । निर्धारित समय ११ को बराबरी भएको थियो । सर्वाधिक गोलकर्ता रत्नगंगाका सुनील कुँवर भए । उत्कृष्ट गोलरक्षक जनज्योतिका शिशिर राई र उत्कृष्ट खेलाडी सुनकोसी घुर्मीका अनिल माझी भए ।
वान डे लिग हुने,वेलिङटन (एएफपी) आईसीसीले शुक्रबार टेस्ट च्याम्पियनसिप र वान डे अन्तर्राष्ट्रिय लिगका लागि स्वीकृति दिएको छ । क्रिकेटको सर्वोच्च संस्थाले चारदिने टेस्ट क्रिकेटको परीक्षण गर्न पनि छुट दिने भएको छ । सीमित ओभरको क्रिकेटमा दर्शक झुम्मिन थालेपछि टेस्टलाई लोकप्रिय बनाउन लामो समयदेखि च्याम्पियनसिप माग भइरहेको थियो । आईसीसी प्रमुख कार्यकारी डेव रिचर्डसनले अकल्यान्डमा च्याम्पियनसिप र लिगका लागि अझै गृहकार्य बाँकी रहेको बताए ।
चार खेलाडीको अग्रता,दोलखा (कास) माउन्ट गौरीशंकर अन्तर्राष्ट्रिय बुद्धिचालको शुक्रबार छैटौं चरण सकिँदा नेपालका फिडे मास्टर मनीष हमाल र भारतका फिडे मास्टर एरिनासहित बद्रीलाल नेपाली र दोलखाका आशिष फुयाँलले समान ५ अंक लिएर अग्रता बनाएका छन् ।
एकेडेमी र प्रतिष्ठान भिड्ने,हेटौंडा (कास) केशवलाल श्रेष्ठ स्मृति तेस्रो जिल्लास्तरीय भलिबलको शनिबार उपाधिका लागि आयोजक हटिया स्पोर्ट्स एकेडेमीले केशवलाल स्मृति प्रतिष्ठानसँग प्रतिस्पर्धा गर्ने भएको छ ।
दिदीबहिनीलाई उपाधि,"काठमाडौं (कास) दोस्रो ललितपुर जिल्ला राष्ट्रिय खुला लन टेनिसको महिला डबल्सको उपाधि राणा दिदीबहिनी मायांका र माहिकाले जितेका छन् । शुक्रबार फाइनलमा उनीहरूले अभिलाषा विष्ट र गंगा शर्मालाई ६३, ७५ को सेटमा हराए ।"
अन्त्यपछिको सुरु,"जम्मामा, इसिगुरोको लेखनचेत यही विसंगति र व्यतिरेकीमाथिको व्यंग्य अनि त्यसबाट संग्लिन सक्ने जीवनको उद्घोष हो । त्यसैले होला, हारुकी मुराकामी, मार्गेट एटउड, नुगी वा थाइङ्जस्ता २ सय हस्तीहरूको प्रतिस्पर्धामा आश्चर्यजनक रूपमा पृरस्कारका लागि छानिए इसिगुरो । पुरस्कार समितिले उनका उपन्यासहरूलाई गहन संवेगको शक्तिले भरपुर भनेको छ । दी रिमेन्स अफ दी डे र नेभर लेट मी गो जस्ता प्रसिद्ध कृतिका लेखक इसिगुरोलाई उनका कृतिले संसारप्रतिको हाम्रा भ्रान्तिलाई उदाङ्ग पारिदिएकाले नोबेल पुरस्कार दिनुपरेको खुलासा स्विडिस एकेडेमीले सार्वजनिक गर्दा इसिगुरो नास्ता गर्ने तरखरमा भान्छामा छिरेका मात्र थिए । घाघडानहरूका माझबाट आफू छानिँदा उनलाई कस्तो लाग्यो होला ? नम्र स्वभावका इसिगुरो यस्तो प्रश्नको जवाफ दिनुअघि नमुस्कुराउने कुरै भएन । मलाई अलिकति सरम लाग्यो र अलिकति नमज्जा उनले सरलताका साथ भनिदिए, नोबेल पुरस्कारको कुरा चल्दा मेरो मनमा हारुकी मुराकामी र सलमान रुस्दीहरू मात्रै आउँथे । अहिले आफूले पाएको छु भन्ने सम्झँदा अहो उनीहरूलाई भन्दा, मलाई अलि पहिल्यै एक टुक्रा चीज बढी दिइएको छ भन्ने ठान्छु !पुरस्कार पाएपछि इसिगुरोको मनमा एक अर्काे भावले पनि जन्म लिएको छ । त्यो के भने बढ्दै गएको उमेर । उनी आफूलाई अझै युवा ठान्ने भएकाले नोबेल पुरस्कारका लागि अझै परिपक्क नभइसकेको मान्ने गर्थे । तर जब अचानक पुरस्कार हात लाग्यो, उनले आफू जन्मिएको वर्ष सन् १९५४ लाई सम्झिए र हिसाब लगाए । आम्मै नि, म त ६३ वर्षको भइसकेछु ! इसिगुरोले जिब्रो टोके, पुरस्कार पाउने बेलामा पुगिसकेको त पत्तै पो रहेनछ मलाई ।हठात उमेर कट्न लागिसकेको सम्झना पुरस्कारले दिलाएकामा उनी थोरै व्यथित पनि छन् यस अर्थमा । जसरी सामान्य जीवनमा सुख दु:ख अविछिन्न जोडिएर आउँछन् उनका भाव पनि त्यस्तै छन् । निख्खर सुख र निख्खर दु:ख उनी केहीमा पनि देख्दैनन् । जेमा, जता पनि छ्यासमिस छ । त्यो छ्यासमिसेपन उनको पुरस्कृत हुँदाको भावनामा पनि देखिएको थियो । इसिगुरो यसरी अकस्मात पुरस्कृत भएकामा विश्व साहित्यिक वृत्तमा कस्तो प्रतिक्रिया आउला भन्ने सबको अनुमान थियो । इसिगुरोलाई सबभन्दा पहिला बधाई दिए सलमान रुस्दीले । मेरा पुराना मित्र इसीले पुरस्कार पाएकामा लाखलाख बधाई, रुस्दीले भने, उनको पुस्तक ए पेल भ्यु अफ दी हिल्स पढेदेखि नै म उनलाई मन पराउँछु र प्रशंसा पनि गर्छु । त्यसमाथि उनी गितार पनि बजाउँछन् र गीतहरू पनि लेख्छन् । यसरी बधाइहरू धेरैतिरबाट थुप्रिँदै जाँदा र एक लेखक रातारात सेलिब्रेटी बन्दा त्यसले गम्भीरताका साथ लेखनमा उत्रिरहेको उनको रफ्तारलाई कस्तो असर पार्ला भन्नेबारे इसिगुरो अचेल सोचमग्न छन् । के यो उनको प्रसिद्धिको चुली अर्थात् अन्त हो त ? अब उनले लेख्नुपर्ने विषय छैन त ? साहित्यको सबभन्दा ठूलो पुरस्कार पाउनलेले यस्ता प्रश्न दुई ठाउँबाट सामना गर्नुपर्ने हुन्छ, एउटा आफ्नो अन्तस्करणबाट र अर्काे पाठक तथा समालोचकको समूहबाट ।मलाई लाग्छ यो कुनै अन्त्य होइन, अचेल एक अर्काे उपन्यास लेखनमा गहिरिएर लागिरहेका इसिगुरोको भन्छन्, मलाई अब निश्चय नै सार्वजनिक पहिचानले माग्ने समय र गम्भीर लेखनले माग्ने समयको तालमेल मिलाउन धौधौ पर्नेछ । तर हिजो म जहाँ थिएँ आज पनि त्यहीँ छु भन्ने ठान्छु । त्यसैले के आशा राख्छु भने मेरो कामले निरन्तरता पाइ नै रहनेछ । उनी आफूलाई एक अल्छी वा सन्तुष्ट लेखकका रूपमा हेर्न कदापि चाहँदैनन् । न त उनी विचारले खारिएका भनिएका प्रौढ पाठकका माझमा मात्रै सीमित हुन चाहन्छन् । उनी त स्कुले नानीहरूले पनि आफ्ना पुस्तक पढिरहेका छन् भन्ने खबरले निकै उत्साहित हुन्छन् र अझ बढीभन्दा बढी शब्दहरू तिनका लागि सिर्जन तल्लीन हुन चाहन्छन् । यसरी सधैं मिहिनेत गर्न रुचाउने इसिगुरोले युनिभर्सिटी अफ इस्ट एन्जिलामा सिर्जनात्मक लेखनबारे सन् १९८० मा स्नातकोत्तर सकेका थिए । अनि लगत्तै सन् १९८२ मा अ पेल भ्यु अफ दी हिल्स प्रकाशनमा ल्याएका थिए । त्यसबेलादेखि नै इसिगुरो एक गुमनाम आप्रवासीबाट बेलायतमा कहलिएका लेखकका रूपमा दर्ज हुन पुगे । प्रसिद्धि यस्तो मिल्योकी उनले पूर्णकालीन लेखकका रूपमा काम थाले । उनको अर्काे प्रसिद्ध पुस्तक दी रिमेन्स अफ दी डे ले सन् १९८९ मा बुकर पुरस्कार नै पायो । त्यसपछि त इसिगुरो चर्चा र प्रसिद्धिको चुलीमा नै पुगे । एनथोनी हप्किन्स अभिनीत सिनेमामा उनको त्यो पुस्तक उतारियो पनि जो अति नै रुचाइयो । विस्मय, नीरवता, जागरण, भय र आश्चर्यले भरिएका शब्दहरूबाट बनेका इसिगुरोको काल्पनिक संसारमा निजी जीवन र सार्वजनिक व्यक्तित्वको उच्च मूल्य एकसाथ उपलब्ध हुन्छ । कसरी उनी यस्तो लेख्न सक्ने भएका होलान् ? प्रसिद्ध बेलायती कवि एन्ड्रयु मोसन इसिगुरोको लेखनबारे विस्मय प्रकट गर्छन्, कथाहरूलाई मूल सिद्धान्तमा अड्याएर बेजोडको संवेगलाई उनी जीवन्त अभिव्यक्त गर्छन् जसलाई नोबेल पुरस्कारले चिनेकामा हर्ष लागेको छ । पुरस्कारबापत इसिगुरोले ९० लाख स्विस क्रोन पाउने छन् जसको नेपाली मूल्य ११ करोड ४४ लाखभन्दा बढी हुन आउँछ । पुरस्कारको घोषणालगत्तै नोबल पुरस्कारका लागि स्विडिस एकेडेमीकी सचिव सारा डानिअसले इसिगुरोसँग एक घण्टा कुरा गरिन् र रिपोर्टरहरूलाई भनिन्, यदि तपाईंले जेन अस्टिन र फ्रान्ज काफ्कालाई मिसाउनुभयो भने इसिगुरोलाई पाउनुहुनेछ । जेन प्राइड एन्ड प्रिजुडिस, सेन्स एन्ड सेन्सिबिलिटी, एम्मा, लेडी सुसान जस्ता अठारौं शताब्दीको प्रसिद्ध बेलायती आख्यानकी लेखिका हुन् भने काफ्का बीसौं शताब्दीका जर्मन लेखक हुन् जसबाट दी ट्रायल, दी क्यासल, अमेरिका जस्ता उपन्यास विश्व साहित्यले पाएको छ । जेन स्वतन्त्रताका लागि अठारौं शताब्दीका महिलाले गरेको संघर्ष र तिनको जीवनमा विडम्बनाबस खडा हुन गएको पराधीनतालाई असामान्य सौन्दर्यका साथ आख्यानमा चित्रण गर्ने लेखिकाका रूपमा सुपरिचित छिन् भने काफ्का जीवनको निस्सारता र एक्लोपनलाई भव्यताका साथ चित्रण गर्नमा माहिर छन् । इसिगुरो यी दुवैको लेखकीय सौन्दर्यलाई आफ्ना सिर्जनामा नयाँ सुवासका साथ उतार्नमा पोख्त छन् । उनी बितेको दु:खमा जकडेर बसिरहनुलाई होइन त्यसबाट मुक्त हुनुलाई जीवनको सार्थकता ठान्छन् । जेनलेजस्तो स्वतन्त्र हुने चेष्टा गर्दागर्दै आइलागेको पराधीन जीवन र काफ्काले जस्तो अस्तित्वको निस्सारतालाई उपन्यासमा देखाए पनि इसिगुरो त्यसबाट अघि बढ्नमै जीवनको महत्ता देख्छन् । त्यसले त उनी एक्लोपनले व्यथित मान्छेलाई भन्छन्दालचिनी हालिएको केक खाऊ, तिमी छिट्नै भुल्नेछौं हृदयको घाउहो, जीवनमा अघिल्लो रातको वेदना छ तर भोलिपल्ट बिहान रेलमा पाइने स्वादिलो नास्ता पनि त छ नि । इसिगुरोको लेखनीले रातको वेदनामा अल्झेर बस्न होइन बिहानको नास्तामा रमाएर अघि बढ्न पाठकलाई घचघच्याउँछ । अन्त्यपछिको फेरि अर्काे सुरुआत पनि हुन्छ भन्ने सम्झाउँछ । (एजेन्सीहरूको सहयोगमा) :"
बिहानी ट्रामभित्रको नास्ता,(अनुवाद घनश्याम खड्का)
"एउटा विद्रोही, एउटा अत","मेरो समय किम्ती छ, केही बाहुन प्रधानमन्त्रीका बारे भित्री सूचना चाहिएको छ । मद्दत चाहियो, झट्टै गर्नुपर्यो, गत वर्ष सेप्टेम्बरमा काठमाडौं आएका बेला जगदीशले केही लेखकपत्रकारसँग आग्रह गरिरहेका थिए । यसबाहेक, धेरैलाई जटिल लाग्ने कवि मोहन कोइरालालाई काव्यिक अर्थमा बुझबुझारथ गराउन जरुरी ठानेर केही वर्षयता जगदीशशमशेर फर्सीको जरा कवितामाथि मीमांसा गर्नमा तल्लीन थिए । अझ महाकवि देवकोटालाई काव्यिक समालोचनामा चित्तबुझ्दो गरी अथ्र्याउन पाएकोमा जगदीश आफैं सन्तुष्ट पनि थिए । राणा खलकमा जोडिएर आएको सानसौकत, लवाइखवाइ र खानपिनको केही अंश जगदीशमा थियो नै । हजुरबा बबरले पनि खाना खाइसकेपछि अलिकति फुको चिनी चबाउने गरेका रहेछन् । त्यही विरासतमा जगदीश पनि डिजर्ट का रूपमा खानापछि चिनी चबाउने गर्थे । एउटा घमाइलो मध्याह्नमा सिमला निजी निवासमा खानपिन चलिरहेको थियो । एकै छिनमा कसैले केही चबाएको मिहिन आवाज सुनियो । छेवैमा बसेर जगदीशशमशेर अञ्जुलीमा थोरै चिनी लिएर चबाइरहेको देखियो ।सर यो उमेरमा ? सुगर रोग त छैन होला प्रश्न गरेको थिएँ ।हत्तेरी तपाईं पनि कस्तो पत्रकार ? सुगर भएको भए यसरी चिनी चपाउने थिएँ होला ? डिजर्ट हो यो जवाफ थियो । अलविदा आदरणीय प्रिय जगदीशशमशेर !"
एकै नाममा देवकोटाका दुई कृति,"पहिलो काव्यमा द्वितीय विश्वयुद्धका बेला नेपाली योद्धाले जापानीका विरुद्ध बर्मामा लडेको युद्धको वर्णनका साथै देशभक्तिका भावहरू अभिव्यञ्जित छन् । यस दृष्टिबाट हेर्दा यस काव्यले देवकोटाकै कुञ्जिनी लाई सम्झाएको छ । यसमा नेपाली जनजीवनलगायत बर्मेली जनजीवनको उल्लेख पनि पाइन्छ भने दोस्रो काव्य मुख्य पात्रको प्रणयप्रेम, खलनायकका नकारात्मक क्रियाकलाप एवं बहादुर एवं मायालु प्रेमीको बहादुरीकै सेरोफेरोमा कथावस्तु घुमेको छ । यी दुवै काव्यमा मूल सहभागीका रूपमा वसन्ती र वनवीर रहेका छन् । पहिलो काव्यमा वसन्तीकी आमा जुईले दरबारका बारेमा उत्सुकता देखाएपछि कुसुमले दरबारको वर्णन गरेकी छ भने दोस्रो काव्यमा कुसुमले सोझै वसन्तीलाई दरबार लैजान प्रस्ताव गरेपछि मात्र वसन्तीकी आमा मालतीले कुसुमलाई दरबार बसेको समय कति भयो भनेर सोधपुछ गर्दै वसन्तीलाई दरबार पठाउने चाहना व्यक्त गरेकी छ । दुवै काव्यका मूल सहभागी वसन्ती सुन्दर प्राकृतिक बाला हुन् । यसबाट नारीहरू सुन्दर, कोमल हुन्छन् भन्ने दृष्टिकोण देवकोटाको रहेको देखिन्छ । प्राकृतिक सभ्यता र सौन्दर्यमा रमाउने अनुकूल सहभागी वसन्तीको नायकप्रतिको प्रेम शारीरिक एवं वासनामय नभएर प्राकृतिक एवं आत्मिक खालको छ । दुवै काव्यका पुरुष सहभागी वनवीर मायालु प्रकृति प्रेमी एवं सौन्दर्यको पुजारीका रूपमा रहेका छन् । यसरी यी दुवै काव्यमा मूल सहभागीको नाम र चारित्रिक अभिलक्षण उस्तैउस्तै रहेको देखिन्छ । पहिलो काव्यमा वसन्तीका बाबुको उपस्थिति देखिँदैन अनि आमाको नाम जुई रहेको छ भने दोस्रो काव्यमा उसका बाबुको नाम खड्गवीर र आमाको नाम मालती रहेको छ । राजकुमार नामक सहभागी पहिलो काव्यमा मञ्च पात्रका रूपमा देखापरेको छ भने दोस्रो काव्यमा नेपथ्य पात्रका रूपमा उल्लेख गरिएको छ । यसैगरी पहिलो काव्यमा म्याङ, बर्मिनी, कर्णेल, कप्तान, सिपाहीहरू, डाक्टर, वैद्य, झाँक्रीहरू, साधु, चोर, कोर्काली, पर्वतवीर, जापानीजस्ता सहभागीको उपस्थिति पाइन्छ भने दोस्रो काव्यमा असर्फी थापा र उसका आसेपासेहरूको उपस्थिति पाइन्छ । पहिलो काव्यमा खलपात्रका रूपमा वनवीरले पदवी पाएको ईष्र्या गर्ने ओमवीर नामक कप्तान तथा भूतलाई वनवीरको बलि चढाउन खोज्ने बर्मिनी रहेका छन् भने दोस्रोमा इच्छाविरुद्ध वसन्तीलाई जबर्जस्ती उठाउने असर्फी थापा नामक गाउँकै ठालु रहेको छ । मुख्य पात्र वनवीर र वसन्तीबाहेक यी काव्यमा वसन्तीकी आमाको नाम जुई र मालती भनी बेग्लाबेग्लै भए पनि तिनको चरित्रमा सामञ्जस्य रहेको छ । मातृस्नेहले परिपूर्ण यी दुवै आमाले छोरी वसन्तीलाई दरबार पठाउने चाहना राख्नु तत्कालीन परिस्थितिअनुरूप स्वाभाविक नै देखिन्छ । यी दुवै काव्यमा कुसुम नाम गरेकी सहभागीलाई दरबारसँग सम्बन्ध भएकी नारीका रूपमा चित्रण गरिएको छ । राम्राराम्रा केटीलाई फकाएर दरबारमा पुर्याउनु उसको पेसा रहेको छ । कथावस्तुको विस्तार, सहभागीको सहभागिता, परिवेश चित्रणमा व्यापकता, युगचेत, देशभक्तिको प्रस्तुति आदि दृष्टिबाट हेर्दा २०३९ सालमा प्रकाशित दोस्रो वसन्ती २००९ सालमा प्रकाशित पहिलो वसन्तीको पूर्वरूप भएको अनुमान गर्न सकिन्छ । वनारस प्रवासताका देवकोटाले कविताको श्लोक सङ्ख्याका आधारमा कविता बेचेर गुजारा चलाउँथे भन्ने कुरा सुनिएकै हो । यसैले बिक्रीकै लागि उनले वसन्ती तयार पारेको र यसलाई प्रकाशकले चित्त नबुझाएको हुँदा देवकोटाले यसलाई बेवास्ता गरी कथावस्तु एवं पात्रको विस्तार गर्दै कथालाई देशबाहिरसमेत घुमाएर अर्काे वसन्ती तयार पारेर पुन: प्रकाशकलाई दिएको र प्रकाशकले छापेको अनुमान गर्नु अन्योक्ति हुँदैन । मूल कथ्य, प्रमुख सहभागीको चित्रण, वीरताको गाथा वर्णन, आत्मीय प्रेमको प्रस्तुति, प्रकृतिसँग तादात्म्य, इन्द्रियसंवेद्य प्रकृति चित्रणजस्ता स्वच्छन्दतावादी चेत यी दुवै काव्यका साझा विशेषता भए पनि यिनमा अनेक विषमता पनि रहेको पाइन्छ । यस्ता साझा विशेषतायुक्त भए पनि यी काव्यमा कविताका पङ्क्तिमा भने पुनरुक्ति पाइँदैन । यो नै देवकोटाको विराट कवित्व शक्तिको द्योतक हो अनि आफूले लेखेको रचना परिष्कार गर्नेतर्फ नलागी विराट कवित्वको उडान गर्न रमाउने देवकोटाको काव्य वैशिष्ट्यको सशक्त उदाहरण हो ।"
प्रेरणादायी कथाहरू,"मलाई लाग्छ, मान्छे एक समय हो । मान्छे एक युग हो । यो युगमध्ये बाल्यकाललाई स्वर्णकाल भन्न सकिन्छ । मेरो आफ्ना भोगाइ सम्झँदा पनि त्यो समय स्वर्णिम लाग्छ । मेरोजस्तै सबैका उस्तै भोगाइ छन् सानामा । किनभने सबैको मनोविज्ञान र वृद्धिको प्रक्रिया उस्तैउस्तै हो । उस्तै तर बेग्लाबेग्लै अनुभूति छन् सबैका । यो कथा मेरो होइन् । भोगाइ मेरो होइन । तर अरूको भोगाइ सुन्दा, अरूको बाल्यकाल सुन्दा म पनि पटकपटक आफ्नो बाल्यकालमा फर्किएको थिएँ । अरूका बालापन सुनिरहँदा पटकपटक मेरा प्रसँग पनि सुनाएको थिएँ । दुवैको प्रसंग सुनाउँदा कुराकानी रोमाञ्चक हुन्थ्यो । हाँसोका फोहोरा छुट्थे । तीव्र गतिमा सिक्ने समय हो बाल्यकाल । त्यही भएर पल पलको महत्त्व हुन्छ यतिबेला । मान्छेको जीवन अवधि गर्भाधानदेखि सुरु हुन्छ । अनि जीवनभर चलिरहन्छ । मानव जीवनका विभिन्न समय छन् । कालखण्ड छन् । चरण छन् । मान्छे बुझ्न मान्छेका ती चरण बुझ्नुपर्छ । समयको महत्त्व बुझ्न पनि ती चरण बुझ्नुपर्छ । मनोवैज्ञानिकहरूले मानव जीवनलाई विभिन्न चरणमा विभाजन गरेका छन् । त्यस्ता चरणमा एकरूपता पाइँदैन । व्यक्तिगत भिन्नताका कारण एउटा अवस्थाबाट अर्काे अवस्थामा प्रवेश गर्ने क्रममा केही तलमाथि पर्न सक्छ । तैपनि उमेर र केही साझा विशेषतालाई आधार मानेर विभिन्न चरणमा विभाजन गरिएको छ । मनोवैज्ञानिक हर्लकले जन्मपूर्व र जन्मपश्चात् गरी १० चरणमा विभाजन गरेका छन् मानव जीवनका विकासलाई । गर्भाधानदेखि जन्मसम्मको चरणलाई जन्मपूर्वका अवस्था, जन्मदेखि २ सातासम्मको अवस्थालाई नवजात अवस्था, जन्मेको २ सातादेखि २ वर्षसम्म शैशव अवस्था, २ वर्षदेखि ६ वर्षसम्मकोलाई पूर्वबाल्य अवस्था, ६ देखि १११२ वर्ष सम्मकोलाई उत्तरबाल्य अवस्था, १११२ देखि १३१४ सम्मकोलाई यौवन अवस्था, १३१४ देखि १८ वर्षसम्मकोलाई किशोर अवस्था, १८ वर्षदेखि ४० वर्षसम्म वयस्क, ४० देखि ६० वर्षसम्म मध्यअवस्था र ६० देखि माथि वृद्ध अवस्थामा विभाजन गरेका छन् । जन्मपूर्वको अवस्थालाई पनि उनले तीन भागमा विभाजन गरेका छन् । पहिलो अवस्था पिण्डाअवस्था वा बीजाअवस्था भनेका छन् । यो शुक्रकीट र डिम्बको निषेचनबाट गर्भ रहेको दुई सातासम्मको अवधि हो । निषेचन भएको १० दिनमा बीज आमाको गर्भाशयमा आउँछ । गर्भाशयमा भित्तामा टाँसिएर बस्छ । दोस्रो चरण भ्रूणको अवस्था हो । यो २ सातादेखि २ महिनासम्मको अवधि हो । यो अवधिमा पिण्डको विकास तीव्र रूपमा हुन्छ । पिण्डले मानव आकृति पनि यही बेला लिन्छ । तेस्रो चरण गर्भस्थ शिशुको अवस्था भनेका छन् । गर्भाधान भएको दुई महिनादेखि बच्चा नजन्मिएसम्मको अवधि हो यो । यो अवधिमा मान्छेका अंग पूर्ण रूपमा बनिसकेका हुन्छन् । जन्मेपछि सुरुको दुई साता नवजात अवस्था हो । यो अवस्था सालनालसहितको र सालनाल काटिसकेपछि अवस्था हो । यो अवस्थामा बालक नयाँ वातावरणमा समायोजन हुन्छ । दिसापिसाब गर्ने, श्वास फेर्ने, चुस्ने, निल्नेजस्ता कार्य यस चरणमा गर्छन् । प्रारम्भिक शैशवकालमा सबैभन्दा छोटो समय हो । यो दुई साता रहन्छ । यो समयमा आन्तरिक वातावरणबाट बाह्य वातावरणमा समायोजन हुन सिक्छ । यो समयलाई तीव्र समायोजनको समय भनिन्छ । यो अवस्थालाई संकटपूर्ण अवस्था पनि भनिन्छ । यही अवस्थामा नयाँ र फरक वातावरणमा समायोजन गर्नुपर्ने हुन्छ । नयाँ वातावरणमा राम्रोसँग समायोजन हुन सकेन भने शारीरिक समस्या आउन सक्छ । शिशु मृत्युदर बढ्न सक्छ । शैशव अवस्था शिशुको आत्मनिर्भरतातिर उन्मुख समय मानिन्छ । मनोवैज्ञानिकका अनुसार यसबेला आफ्ना मांसपेशीमा नियन्त्रण गर्न सिक्छ । चल्न थाल्छ । स्वतन्त्रतापूर्वक उठ्न सक्छ । बस्न सक्छ । खेल्न सक्छ । बोल्न थाल्छ । यही चरणमा उसका व्यावहारिक ढाँचा स्थापित हुन थाल्छन् । अन्य व्यक्तिका मान्यता, धारणा, आफूप्रतिका धारणा, संवेगात्मक अभिव्यक्ति यही चरणमा स्थापित हुने मनोवैज्ञानिकले बताएका छन् । यही बेला स्थापित भएका मूल्य मान्यताका आधारमा उसको विकास हुन्छ । त्यही भएर यो समयलाई आधारशिलाको उमेर पनि भनिन्छ । यो उमेर तीव्र वृद्धि र परिवर्तनको उमेर पनि हो । शारीरिक र मानसिक विकास तीव्र रूपमा हुन्छ । यो बेला आफ्ना छेउछाउका वस्तु चिन्ने, देखेका वस्तु चिन्ने, चिनेपछि प्रतिक्रिया देखाउने गर्छन् । यो समय स्मरणमा पनि तीव्रता आउँछ । यो समयलाई सामाजिकीकरणको सुरुआतको अवस्था पनि मानिएको छ । आत्मनिर्भरताको विकास, रुचि र क्षमताको विकास पनि यही समयमा हुने मनोवैज्ञानिक बताउँछन् । आफ्ना रुचिअनुसारका व्यवहार देखाउँछन् । खाने, सुत्ने, झगडा गर्नेजस्ता व्यवहारलाई शैशव अवस्थाका व्यक्तिगतताको विकास भनेका छन् मनोवैज्ञानिकहरूले । यही उमेरलाई यौन पहिचानको उमेरसमेत भनिन्छ । यही बेला घरपरिवारमा पनि छोराछोरीको रूपमा भिन्दाभिन्दै व्यवहार गरिन्छ । छोरा भए बाबु भनेर बोलाउने, छोरी भए नानी भनेर बोलाउने गरिन्छ । कपडा लगाउँदा पनि छोरा र छोरीलाई फरक लगाइदिने गरिन्छ । पूर्वबाल्य अवस्था ६ वर्षसम्म रहन्छ । यो समयमा बालक घरेलु वातावरण छाडेर विद्यालयको नयाँ वातावरणमा प्रवेश गरिसकेको हुन्छ । यो बेला उसका रुचि, व्यवहार, ढाँचा, व्यवहार, भावना, क्षमता सबैको ढाँचामा परिवर्तन आएको हुन्छ । स्कुल जान सक्ने, खेल खेल्ने, शब्द उच्चारणमा शुद्धता आउने, शब्दलाई वाक्यमा प्रयोग गर्ने, शब्दको अर्थ बताउने, आफ्ना आवश्यकता बताउन सक्ने, यौन भिन्नता विकसित हुने, घर परिवार, छरछिमेक, साथीभाइ, शिक्षक शिक्षिकासँग सम्बन्ध राख्नसमेत सिकिसकेका हुन्छन् । पूर्वबाल्य अवस्थालाई बुवाआमा, शिक्षाविद् मनोवैज्ञानिकलगायतले भिन्दाभिन्दै नाम दिएको पाइन्छ । बुबाआमाले समस्याको समय, खेल्ने समय भनेका छन् । शिक्षाविद्ले पूर्वविद्यालय उमेर भनेका छन् । अनि मनोवैज्ञानिकले पूर्वबाल समूह, जिज्ञासु र नक्कल गर्ने समय, सिर्जनात्मक समय भन्ने गरेका छन् । यो अवस्थाका बालबालिका जिद्दी हुन्छन् । नकारात्मक भावना बढी हुन्छ । अटेरी हुन्छन् । कुतर्क गर्छन् । विरोधी भावना देखाउँछन् । अरूको हस्तक्षेप स्वीकार गर्दैनन् । त्यही भएर यो उमेरलाई समस्याको उमेर भनिएको हो । बालबालिकाले यो समय खेलेर बिताउँछन् । पुतली, घोडा, मान्छे, कुकुर, बिरालो, कुखुरा, खरायोजस्ता खेलौना खेल्न रुचाउँछन् । यी जीवलाई समेत जीवित मानेर खेलिरहेका हुन्छन् उनीहरू । त्यही भएर यो उमेरलाई खेलौनाको उमेर पनि भनिएको हो । यही उमेरमा विद्यालय जान शारीरिक तथा मानसिक रूपले तयार बनाइन्छ । बाल समूहमा सहभागिताका लागि तयारी गर्ने समय पनि हो यो । यही बेला दाजुदिदीको व्यवहारबाट सिक्ने, साथीसंगतको सम्पर्कबाट सिक्ने गर्छन् । यही बेला तँ, तिमी, हजुर, तपार्इंजस्ता सम्बोधन गर्ने शब्द पनि सिक्छन् । यो उमेरलाई अन्वेषणात्मक उमेर पनि भनिएको छ । यो उमेरका बालबालिका अरूको आदेश मान्दैनन् । यो बेला जिज्ञासु बेला हो । अनेक प्रश्न गर्छन् । आफूले चिनेका आमाबुवा, आफन्त, अपरिचितसँग पनि के किन कसरी भनेर प्रश्न राख्ने गर्छन् । त्यही भएर यो उमेरलाई मनोवैज्ञानिकले जिज्ञासु उमेर वा अन्वेषणात्मक उमेर भनेका छन् । यो नक्कल गर्ने र सिर्जनात्मक समय पनि हो । अधिकांश समय स्थिर रहँदैनन् । चकचक गरिरहन्छन् । एक्लै बोलिरहन्छन् । कुनै वस्तुसँग खेलिरहन्छन् । खाना खाउन्जेल पनि बस्दैनन् । कोही बेला बसीबसी खान चाहन्छन्, कोही बेला डुलीडुली खान चाहन्छन् । डुलेरै खान चाहन्छन् । अरूले बोलेका शब्द टिपिहाल्छन् । अरूले बोलेका शब्द बोल्छन् । त्यसैले यस समयलाई नक्कल गर्ने समय भनिएको हो । यही क्रममा उनीहरू गाउने, नाच्नेजस्ता सिर्जनात्मक प्रतिभाको पनि विकास गर्न सक्छन् । मनोवैज्ञानिकका अनुसार जीवनका अरू अवस्थामा भन्दा यो अवस्थामा बढी सिर्जनात्मक खेल खेल्न सक्छन् । त्यही भएर यो समयलाई सिर्जनात्मक उमेर पनि भनिन्छ । क्रोध, भय, ईष्र्या, उत्सुकता, डाह, हर्ष, शोक, दु:ख, स्नेहजस्ता संवेगात्मक विकास पनि यही बेला भइसकेको हुन्छ । यही अवस्थामा बुझाइको खासै विकास भएको हुँदैन । जन्मप्रतिको वास्तविक धारणा बसेको हुँदैन । जन्म कसरी हुन्छ ? शरीरका अंगको काम के हो ? थाहा हुँदैन । म कसरी जन्मिएँ ? कहाँबाट जन्मिएँ ? आकाशबाट पो झरेको हो कि ? भगवान्ले बनाएको हो कि ? जस्ता जिज्ञासा राख्न थाल्छ । मृत्युप्रतिको धारणा पनि बनेको हुँदैन । मर्नु भनेको हराउनु हो, भोलिपर्सि फर्केर आइहाल्छ भन्ने सोचाइ हुन्छ । मृत्युको सही अर्थ प्रकट भएको हुँदैन । जीवनप्रतिको कुनै धारणा बनेको हुँदैन । त्यही भएर निर्जीव वस्तुलाई पनि सजीव ठानेर खेल्छन् । खेलौनालाई कपडा लगाइदिने, तेल लगाइदिनेजस्ता गतिविधि गर्नुको कारण त्यही हो । त्यही भएर स्कुलमा प्रवेश गर्नासाथ सजीव र निर्जीव जीव चिनाइन्छ सुरुमै । अनेक दृष्टिकोणले यो अवस्थालाई बढी संवेदनशील मानिएको छ । सिकाइको आधार यही बेला खडा गर्नुपर्ने शिक्षाविद् बताउँछन् । यो बेला सिकाइको जग हाल्ने बेला हो । भनाइ छ जस्तो जग हाल्यो घर त्यस्तै हुने हो । यौनपरिपक्वता प्राप्त नगरुन्जेलको अवस्थालाई उत्तरबाल्य अवस्था मानेका छन् मनोवैज्ञानिकले । यस अवस्थाबारे मनोवैज्ञानिकमा एकमत छैन । कसैले ७ देखि १४, कसैले ६ देखि ११ वर्षसम्मको अवधि मानेका छन् । मनोवैज्ञानिक हर्लकले औसत ६ देखि १२ वर्षसम्मको अवस्थालाई उत्तरबाल्यवस्था भनेका छन् । खासगरी जाति, वंश, स्वास्थ्यलगायतले यौन परिपक्वताको स्तरलाई निर्धारण गर्छ । यो उमेरमा सामान्य खेलकुदका लागि शारीरिक विकास, दौतरीसँग राम्रोसँग खेल्न सिक्ने, पढाइ, लेखाइसम्बन्धी आधारभूत सीपको विकास, दैनिक जीवनयापनमा समायोजित हुन सक्नु, सामाजिक संस्कार, रीतिरिवाज, मूल्यमान्यता, एवम् व्यावहारिक सीप आर्जन गर्नेजस्ता विकासात्मक काम हुन्छ यो अवस्थामा । बुझाइमा वृद्धि हुन्छ । जन्म, मृत्युजस्ता धारणा बनेको हुन्छ । समय, स्थान, तौललगायत पनि बुझ्ने भएका हुन्छन् । १०१२ वर्षदेखि १३१४ वर्षसम्मको उमेरलाई किशोरावस्था भनिन्छ । यही उमरेमा हो यौनअंग पूर्ण परिपक्व भई प्रजनन् कार्यमा क्षमतावान हुने । केटा र केटीमा भिन्नता यही उमेरमा आउँछ । किशोरी रजस्वला हुन्छन् । रजस्वला भएपछि यौन परिपक्व भएको मानिन्छ । यौवनअवस्थालाई तीव्र परिवर्तनको उमेर पनि भनिन्छ । किशोरावस्था सामान्यतया १३ देखि १८ वर्षसम्म रहन्छ । यही उमेरसम्म अन्तर्राष्ट्रिय कानुनले बाल्यकाल मानेको छ । यो अवस्थामा बालबालिकामा शारीरिक, मानसिक, तथा संवेगात्मक गरी सबै पक्षबाट परिपक्व हुन्छन् । मनोवैज्ञानिकहरूले यही बेलासम्म सिक्नुपर्ने सबै सिकिसक्ने, त्यसपछिको सिकाइको क्रम मन्द गतिमा हुने मानेका छन् । मैले यही हरेक मानिसले बिताउने यही समयको कथा बुन्ने प्रयास गरेको हुँ यो पुस्तकमा । यही कालखण्डमा बिताएका अनेक अनुभव अनुभूतिलाई यहाँ उन्ने प्रयास गरेको हुँ । यसका लागि विभिन्न व्यक्तिलाई भेट्ने मौका पाएँ । कान्तिपुर दैनिकको साप्ताहिक बालकोसेली कोपिला संयोजन गर्न थालेपछि विभिन्न व्यक्तिका बाल्यकाल खोतल्न पुगेको थिएँ । बाल्यकाल खोतल्ने बेलामै मैंले किताब पनि लेख्ने योजना बनाएर अतिरिक्त सूचना लिएको थिएँ । यी पुस्तकमा समेटिएका पात्रमध्ये कोहीको प्रोफाइल छापिएका छन् । धेरैजसो नयाँ पात्र छन् । केही पुराना पात्रका जीवनीचाहिं सूचनासमेत थपघट गरेर पुनर्लेखन गरिएको हो । घर बलियो हुन जग बलियो हुनुपर्छ । यो जानिएकै कुरा हो । सिकाइमा पनि त्यही हो । शिक्षामा पनि त्यही हो । जगै कमजोर भएपछि सिकाइ राम्रो हुँदैन । सिकाइ राम्रो नभएपछि असल नागरिक उत्पादन हुँदैनन् । गरिखाने जनशक्ति उत्पादन हुँदैन । फेरि त्यही खाडीमै जाने जनशक्ति उत्पादन हुन्छ । त्यही भएर अब कस्तो जग हाल्ने भनेर सचेत हुन जरुरी छ । बालबालिकालाई कति जिम्मेवार र संवेदनशील बनाएका छौं, त्यहीअनुसार भोलिको समाज बन्ने हो । आज विज्ञान प्रविधिले धेरै सजिलो बनाएको छ । खासगरी सहरिया बालबालिकामा थुप्रै सुविधा थपिएका छन् । पहिला बाल्यकाल कसरी बिताउनुपथ्र्याे ? अहिले के कति परिवर्तन आएको छ ? हिजोको अवस्था बुझेर हामी केही सिक्न सक्छौं । हिजो अनेकन चुनौती बेहोर्नुपरेको थियो । चुनौती व्यहोरेर पनि त्यसलाई चिर्दै कसरी अगाडि बढे हाम्रा अग्रजहरू ? हिजोका अवस्था पक्कै सहज थिएन । संघर्षपूर्ण तरिकाले बित्थ्यो बाल्यकाल । ती हिजोका कथा पक्कै आजका बालबालिकाका लागि प्रेरणादायी हुनेछन् । तिनै प्रेरणादायी कथाको खोजी हो यो स्वर्णिम समय ।"
मलेसियामा दिल साटनेहरू,"चमकधमकले भरिएको र सानसौकतले अग्लिएको मलेसियाको राजधानी क्वालालम्पुर । नियोन लाइटको प्रकाशमा लुटपुटिने सहरको रात र तीव्र आर्थिक वृद्धिदरमा हुइँकिरहेको सहरको जीवन । गुल्मीमा जन्मेका तर तन्नेरी जीवनको आधा समय मलेसियामा दु:खको अँध्यारो गर्तमा बिताएका गुल्मीका राजन थापा, ३७ लाई यस्ता कुराको छु मतलब । क्वालालम्पुरबाट करिब ३० किलोमिटर परको ग्यान्टिङ हाइल्यान्डको सानो पहाडी थुम्कोमा करिब १५ वर्षयता पहाड खोस्रिरहेका उनलाई दायाँबायाँ सोच्ने त फुर्सदै छैन । उनी जहाँ बस्छन्, त्यहाँबाट आकाश खुला भएका बेला नियालेर हेर्यो भने क्वालालम्पुरको छेउछाउमा अग्लिरहेका अट्टालिकाहरू देख्न सकिन्छ । तर पहाडको उचाइमा बसेर हेर्दा ती सबै होचा र पुड्का लाग्छन् । आफ्नै दु:खको अग्लो पहाडमा उभिएपछि पराई देशको विकास र चमकधमकजस्तो लागे पनि के अर्थ ?२१ वर्षे उमेरमा मलेसिया छिरेका राजनको जीवन ग्यान्टिङ हाइल्यान्डका पहाडी थुम्कोमा उक्लिएका बाटाहरूजस्तै घुम्तीहरूले भरिएको छ । अनि ती प्रत्येक घुम्तीमा ठगिएका, हेपिएको र आपत्मा परेको कथा मात्रै छ । सन् २००२ मा मलेसिया छिर्दा उनी २१ वर्षका मात्रै थिए । जुंगा भर्खरै बाक्लिन थालेको थियो । काम थालेको केही महिनामै उनले थाहा पाए, उनी मेडिकल फेल भएछन् । नेपालमा पास भएको मेडिकल जाँच मलेसियामा कसरी फेल भयो ? पास र फेलको घनचक्कर त उनले बुझ्न सकेनन् तर उनले यति कुरा भने थाहा पाए, मेडिकल फेल भएपछि घर फर्किनुको विकल्प छैन । एक रात राजन सटुक्क कम्पनी छाडेर भागे । यसरी भागेपछि सुरु भयो उनको अवैध अर्थात् कागजातविहीन कामदारको परिचय । किनकि कम्पनीले होल्ड गरेर राखेको पासपोर्ट उनीको हातमा हुने कुरै भएन । एकाध दिनको भागदौड र आलसतालसपछि उनले एउटा क्यासिनोमा गार्डको काम पाए । त्यहाँ पनि उनलाई सोचेजस्तो र भनेजस्तो भएन । कतिखेर प्रहरीले आएर पक्रेला र नेपाल फर्काइदेला भन्ने डरले उनलाई कोपररिह्यो । त्यसपछि उनी अनेकन नेपालीको सम्पर्क सूत्र पहिल्याएर आइपुगे, ग्यान्टिङ हाइल्यान्डको पहाडी थुम्कोमा । झन्डै १४ वर्षयता स्वेदश नर्फकी यहीको पहाडी थुम्कोको माटो खोस्रिरहेका उनी बासको टेकोमा फ्लेक्स प्रिन्टले बारेर सानो कटेरोजस्तो घर बनाएर बसेका छन् । त्यही नजिकै उनले एक जना चिनियाँका २ हेक्टर जमिन वार्षिक पाँच हजार रिंगिट अर्थात् करिब एक लाख २५ हजार नेपाली रुपैयाँ तिर्ने सर्तमा भाडामा लिएका छन् । जहाँ उनी मौसमअनुसार खुर्सानी र सिमी फलाउँछन् । मौसमको जस्तै खेतीको पनि केही भर हुन्न भन्ने कथ्य सुनाउँदै राजन केही बेर थकथकाए । कारण के परेछ भने, केही दिनअघि मात्रै परेको ठूलो झरीेपछि उनको सिमी बारीभरि कीराहरू सलबलाएछन् र सप्पै सिमीको बोट नासिएछन् । उनले सानो स्वरमा भने, झन्डै दुईतीन हजार रिंगिटको लगानी खेर गयो । ग्यान्टिङ आएपछि राजनको जीवनमा पहिलेजस्तो भागदौड त छैन । तरकारी खेतीबाट हुने नाफा घाटाको हिसाबकिताबले पनि उनलाई त्यति धेरै पिरोल्दैन । तर उनको मनमा भने ससानो आँधी तुफान हरदम मच्चिरहन्छ । उमेरको उपल्लो विन्दुमा पुगेकी बूढी आमाले जब घरबाट फोन गरेर कहिले आउँछस् नेपाल ? भनेर सोध्छिन् तब उनलाई आपत् पर्छ । दिव्य १५ वर्षमा नेपाल कति बदलियो होला ? आफ्नो गाउँ कस्तो भयो होला ? आमाको गालामा कति चाउरी परे होलान् ? राजनलाई केही थाहा पत्तो छैन । उनीसँग केही अनुमान त छन् तर त्यसका केही आधारहरू छैनन् । आफू मलेसिया आएपछि गाउँमै बितेका बाको सम्झना त राजनको स्मृतिमा मधुरो हुन आँटिसक्यो । उता बा बिते, यता राजन गैरकानुनी हैसियतमा थिए । बाको किरियाकर्ममा पनि सामेल हुन नपाएको छटपटी पनि अब त वर्षौं पुरानो भइसक्यो । ग्यान्टिङ आएपछि राजनलाई केही सजिलो भएको छ । किनकि ग्यान्टिङको माटो खोस्रिँदाखोस्रिँदै राजनको दिल एक जना इन्डोनेसियन केटीसँग साटिएको पनि पाँच वर्ष बितिसक्यो । नसाटियोस् पनि किन, उमेरको रापतापमा पनि उनले भर्खर बिहे गरेर घरमै पत्नी छोडेर आएका थिए । त्यसो त खेतीको काममा बिहान घाम झुल्केदेखि साँझ घाम नडुबेसम्म उनी व्यस्त भइरहनुपथ्र्यो । काममा सहयोग गर्ने कोही भइदिए नि हुन्थ्यो भन्ने उनी सोचिरहेका थिए । त्यही बेला इन्डोनेसियन केटी डिन्डासँग सुटुक्टै मन साटिएको उनले पत्तै पाएनन् । वर्षौं घर नर्फकिने र कहिले घर फर्किने भन्ने टुंगो पनि नभएका श्रीमान् कुरेर उनकी पत्नी कतिन्जेल बस्ने ! पति इन्डोनेसियन केटीसँग बस्न थालेको दुई वर्षपछि पत्नी पनि आफ्नो बाटो लागिन् । त्यसपछि राजन यतै अड्किएको अड्कियै छन् । उनकी आमाले उनलाई, जुन देशकी केटी भएपछि ल्याए पनि लिएर आइज भनेकी छन् । तर, डिन्डाको नेपाल जान पटक्कै रुचि छैन ।मन लागेका बेला घर फर्किन राजनसँग कुनै वैधानिक कागजपत्र छैन । आमाको यादले मात्रै उनलाई घरसम्म तान्न पनि सकेको छैन् । बढो अनौठो मजधारमा फसेको छन् उनी । डिन्डाको मायाले उनलाई यतै लपेटेको छ । मासिक २०२५ हजार रुपैयाँ भए पनि आम्दनी भइरहेको छ । राजनले भने, न भन्नेबित्तिकै नेपाल फर्किन सक्छु । फेरि उता गएर पनि के पो गर्ने ?ग्यान्टिङमा थुप्रै नेपालीहरू छन्, जो दशकभन्दा लामो समयदेखि नेपाल नर्फकी बसेका छन् । तीमध्ये इन्डोनेसियन केटीसँग लिभिङ टुगेदरमा बस्नेहरूको संख्या पनि दर्जनभन्दा धेरै छ । ग्यान्टिङमा ५० हेक्टरभन्दा धेरै जमिन भाडामा लिएर उन्नत तरिकाले तरकारी खेती गरिरहेका टीकाराम श्रिसका अनुसार यहाँका पहाडमा दर्जनौं यस्ता गैरकानुनी हैसियतका नेपाली छन्, जो इन्डोनेसियनसँग घरजम गरेर वर्षौंदेखि बसेका छन् । राजनले कुरामा सही थप्दै र मुसुक्क हाँस्दै भने, यसरी बस्ने धेरैका नेपाली स्वास्नी आफ्नो बाटो लागिसक्या छन् ।वर्षौंसम्म इन्डोनेसियन केटीसँग घरजम गरेर बसे पनि नेपालीहरू हत्तपत्ती बच्चा भने जन्माइहाल्दैनन् । धेरैको बुझाइ के छ भने, बच्चा जन्मिएपछि तिनकै मायाले नेपाल फर्किन सकिँदैन । ग्यान्टिङका केही नेपालीका अनुसार बच्चा जन्मिएपछि पत्नीको पछि लागेर इन्डोनेसिया पसेर उतै हराउने नेपाली पनि छन् । राजनले डिन्डातिर देखाउँदै भने, हामी त सँगै बस्ने मात्रै हो । बच्चा त नपाउनै है ।नुवाकोट किन्ताङका घले थरका एक तन्नेरी पनि राजनकै घर छेउमा भेटिए । सन् २००५ मा मलेसिया छिरेयता उनी घर फर्केका छैनन् । मलेसिया बसाइका एक दर्जन वर्षहरूमा पछिल्ला केही वर्षमा भने उनी पनि एउटी इन्डोनेसियन केटीसँग घरजम गरेर बसेका छन् । एक लाख बीस हजार रुपैयाँ दलालको हातमा सुम्पेर फर्निचर कम्पनीका काम गर्न भनेर मलेसिया छिरेका उनी भनेजस्तो काम र तलब नपाइने भएपछि कम्पनी छोडेर भागे । त्यसपछि गैरकानुनी कामदारको हैसियतका कहिले कहाँ त कहिले कहाँ लुक्दै भाग्दै उनी ग्यान्टिङ आइपुगेका हुन् । ग्यान्टिङ आएको एकाध वर्ष अरूकै तरकारी बारीमा काम गरेका घले अहिले आफैंले तीन हेक्टर जमिन भाडामा लिएर तरकारी खेती गरिरहेका छन् । जिरे खुर्सानी र भेडे खुर्सानी फलाइरहेका उनले आफ्नो नाम छाप्न र फोटो खिच्न नहुने तर्क सुनाउँदै भने, घरतिरकाले थाहा पाए आपत् पार्छन् । त्यसो त घले इन्डोनेसियन केटीसँग बस्नुको आफ्नै बाध्यता सुनाउँछन् । उनले भने, एक्लै बस्दा सबै काम नभ्याइने, चुलबुल मन सम्हाल्न गाह्रो हुने भएकाले मात्रै हो । घले प्रत्येक महिनाजसो दुई छोरा हुर्काएर बसेकी पत्नीका लागि नेपालमा पैसा पनि पठाउँछन् । दिन बिराएर फोन पनि गर्छन् । अनि भन्छन्, गाउँमा बसे यत्तिको कमाइ पनि कहाँ हुन्थ्यो ? यत्तिको कमाइ नभए छोराहरू कसरी पढ्थे ?ग्यान्टिङमा इन्डोनेसियन केटीसँग घरजम गरेर बस्ने धेरैजसो नेपालीहरूको अनौठो कथा व्यथा छ । त्यस्तो व्यथामा सबैभन्दा चर्को भइदिन्छ, शारीरिक सम्बन्धपछिको विकासक्रम । नाम उल्लेख नर्गने सर्तमा केही नेपालीले सुनाएका घटना अनौठा थिए । एक नेपालीका अनुसार इन्डोनेसियनसँग घरजम गरेर कृषि कर्म गर्ने धेरैजसो अवैध कामदारहरू परिवार नियोजनका अस्थायी र स्थायी कुनै पनि साधन प्रयोग गर्दैनन् । न त्यसबारे उनीहरू जानकार छन्, न सहर झरेर त्यस्ता साधन किन्न नै सक्छन् । गैरकानुनी हैसियत भएकै कारण अस्थायी साधन किन्न धेरैजसो नेपाली बजार झर्न डराउँछन् । घलेका अनुसार गर्भ रहेपछि विभिन्न एजेन्टमार्फत लुकीछिपी क्वालालम्पुरका क्लिनिकमा पुगेर गर्भपतन गर्दा चर्को मूल्य चुकाउनुपर्छ । प्रत्येकचोटि गर्भपतन गर्दा करिब ४ देखि पाँच सय रिंगिट खर्चिनुपर्छ । यसरी कमाएको रकमको ठूलो हिस्सा गर्भपतनमा खर्चिदा उनीहरू आर्थिक रूपमा त समस्या परेका छन् नै एजेन्टको भरमा गैरकानुनी काम गर्दा कानुनी झमेलामा पर्ने सम्भावना पनि उत्तिकै छ । एक नेपालीले आफूले घरजम गर्ने इन्डोनेसियन केटीको चारपटकसम्म गर्भपतन गरेको सुनाए । तिनले भने, गर्भपतनपछि केटीहरूलाई स्याहार्दैमा केही दिन जान्छ । पैसा त नासिन्छ नै, काम गर्न पनि पाइँदैन । दलालको पासोमा परेर, भनेजस्तो काम नपाएर र कम्पनी छोडेर गैरकानुनी कामदार भएका धेरैजसोको व्यथा राजन र घलेको जस्तै घनचक्करमा अल्झिएको छ । सात वर्षअघि धादिङका डिलकुमार तामाङ एक लाख ८० हजार रुपैयाँ दलाललाई बुझाएर मलेसिया आएका थिए, क्लिनिङ कम्पनीमा काम गर्ने भन्दै । ओभरटाइमबाहेक नौ सय रिंगिट तलब पाइने दलालको वाचा झूटो भएको थाहा पाएपछि उनी कम्पनी छाडेर अनेक ठाउँं भांैतारिंदै हिँडे । केही वर्ष भाग्दै र लुक्दै अनेक ठाउँमा काम गरेपछि उनी साढे दुई वर्षअघि ग्यान्टिङ आइपुगे । ४ हेक्टर जमिन भाडामा लिएर तरकारी खेती थालेका डिल्ली अहिले डेढ वर्ष जेठी इन्डोनेसियन केटी सुकीसँग घरजममा छन् । मासिक तीसदेखि ३५ हजार औसतमा कमाउने डिल्ली आफ्नो कमाइबाट सन्तुष्ट छन् । तर उनको पीरको पारो भने त्यतिबेला उक्लिन्छ, जतिबेला उनकी घरवाली सुकी इन्डोनेसिया नै जाम भनेर करकर गर्छे । धेरै नेपालीलाई इन्डोनेसियन केटीको पछि लागेर उता गइयो भनेर फर्केर आउन सकिँदैन भन्ने डर लाग्छ । डिल्लीले भने, खोलापारि गइयो भने वारि आउन मुस्किल छ । ग्यान्टिङका डिल्लीहरू इन्डोनेसियालाई खोलापारि भन्छन् । इलाम घर बताउने चोक्ता तामाङ पनि राजन र डिल्लीजस्तै झूटा वाचामा फसेर अवैध कामदार भएपछि ग्यान्टिङ आएका हुन् । उमेरले दुई वर्ष जेठी डिना नामकी इन्डोनेसियनसँग दुई वर्षयता घरजम गरेर बसेका चोक्तासँग आफ्नै हैरानीको कथा छ । तीन सन्तान हुर्काउनुको दु:खले उनी ग्यान्टिङको पहाड खोस्रिरहेका छन् । उनले भने, नेपालमै भनेजस्तो भाको भए, यहाँ गैरकानुनी भएर कसले काम गथ्र्यो र । एक जना चिनियाँको ३ हेक्टर जमिन वार्षिक १७ सय रिंगिट तिर्ने गरी भाडामा लिएका चोक्ता अहिले सिमी र खुर्सानी फलाइरहेका छन् । डिना र उनी सँगसँगै काम गर्छन्, सँगै आएर खाना पकाएर खान्छन् र आम्दानीको हिस्सा पनि आधाआधा बाँडेर लिन्छन । यसरी उनी औसतमा मासिक तीसदेखि पैंतीस हजार कमाउँछन् । खाने, बस्ने र मोबाइल खर्च कटाएर हुने बचतको केही हिस्सा छोराछोरीको पढाइ खर्च भन्दै घर पठाउँछन् । इन्डोनेसियन केटीसँग बिहे गरेका धेरैजसो नेपालीको अनौठो जीवनशैली छ । एउटै पहाडी थुम्कोमा कैयौं ससाना टहरामा पुग्दा नेपालकै कुनै गाउँ पुगेजस्तो लाग्छ । धेरैजसो जनजाति मूलका नेपालीहरू एकआपसमा आफ्नो मातृभाषा र नेपाली भाषामा कुरा गर्छन् अनि घरवालीसँग भने मलायलम भाषामा कुरा गर्छन् । राजनकी घरवाली डिन्डा त धेरथोर नेपाली भाषा पनि बुझ्छिन् । उनले हाँस्दै सुनाए, घरबाट आमाले फोन गर्दा डिन्डाले नमस्ते भन्न जानीसकेकी छन् ।मलेसियास्थित नेपाली दूतावासका अनुसार मलेसियामा ४ लाख ८५ हजार नेपाली कामदारहरू रहेको सरकारी रेकर्डमा छ । तर दूतावासका अनुसार गैरकानुनी हैसियतका रहेका नेपालीहरू पनि जोडने भने भने यो संख्या करिब सात लाख पुग्छ । जसमा मलेसियाका विभिन्न पहाडी भूभागका पशुपालन र तरकारी खेती गरेर वर्षौदेखि लुकीछिपी काम गरिरहेका राजन, चोक्ता र घलेजस्ता कामदारहरू पर्छन् । नेपाली कामदारको सबैभन्दा ठूलो श्रम गन्तव्यको रूपमा रहेको मलेसियाको चमकधमकमा उनीहरूको कथा कतै हराइरहेको छ । नेपाल राष्ट्र बैंकको तथ्यांकअनुसार आर्थिक वर्ष २०७३७४ मा मलेसियाबाट ६८ अर्ब ६१ करोड रुपैयाँ रेमिट्यान्सका रूपमा नेपाल भित्रिएको छ । नेपाल भित्रिने यस्तो रकममा राजनजस्ता गैरकानुनी कामदारको दु:ख र हैरानीको कथा मिसिएको छ । एक दशकभन्दा लामो समयदेखि स्वदेश नै नफर्की उतै हराइरहेका नेपालीहरूलाई घर कहिले फर्किने त भन्ने प्रश्नमा एउटै जवाफ हुन्छ, सोचेजस्तो भएपछि फर्किम्ला भनेको । तर सोचेजस्तो कहिले हुने हो ? भनेजस्तो कहिले पुग्ने हो ? कसैलाई थाहा छैन । त्यसो त अवैधानिक हैसियतमा बसेका कामदारलाई स्वदेश फर्काउने भन्दै सरकारले ल्याउने बेलाबखत कार्यक्रमबारे पनि दुर्गम मानिने ठाउँमा रहेका नेपाली कामदारले थाहा पत्तो पाउँदैनन् । थाहा पाएकाले पनि आवश्यक कागजात जुटाउन सक्दैनन् ।"
चरा चर्चा,"१४ वटासम्म फुल पार्ने चरानेपालमा पाइने चरा कपिन्जल तित्राले सबैभन्दा बढी १४ वटासम्म फुल पर्छ । बढी फुल पारे पनि ७८ वटासम्म बचेरा हुर्काउने सक्छ । वयस्क गिद्धले एउटा फुल पार्छ । चरा सिकार गर्ने सुपर्ण महाचीलसुपर्ण महाचीलले सारस प्रजातिमा पर्ने कर्याङकुरुङको सिकार गर्छ । उच्च हिमशृंखला हुँदै बसाइसराइ गर्ने क्रममा उत्तरबाट आउने कर्याङकुरुङ ढुकेर बस्छ । समूहमा आउने कर्याङकुरुङलाई उड्दाउड्दै सुपर्ण महाचीलले घाइते बनाई ढाल्छ । भीर पहरामा खसे पनि खोज्दै पुग्छ । आहार बनाउँछ । जाडोका बेला कर्याङकुरुङ बसाइ सर्ने क्रममा चीन र रुसबाट नेपाल, भारततिर आउँछन् । कर्याङकुरुङ सारस प्रजातिमा पर्ने ठूलो चरा हो । प्रस्तुति : मनोज पौडेल"
अफ्रिकी पुनर्जागरणको बेर्ना,"आँपको बेर्नाफ्रेन्च भाषाको जतिसुकै दबदबा किन नहोस्, सेनेगलका मातृभाषी चुपचाप चित्त बुझाएका छैनन् । फ्रेन्चमै चलिरहेको भव्य उद्घाटन सत्रमा कवि एवम् गायिका फताउ एली फेईले ओलफ भाषामा गीत गाएर भिन्नै माहोल बनाइदिइन् । अस्तित्वको यस्तो दाबी हामीले नेपालमै देखेभोगेको कुरा थियो । हलमा पनि गडगडाहट ताली बज्यो जब फेईले ओलफ भाषा बिर्सन नसकिने गरी रगतमा बसेको बुलन्द घोषणा गरिन् ।यो अफ्रिकी पुनर्जागरणकै घोषणा थियो । उपनिवेशवादको अन्त्यसँगै धमाधम स्वतन्त्र भएका अफ्रिकी देशहरूमा अनेकौं वज्रपात परेको इतिहास हामीलाई थाहा छ । कैयौं सैनिक तानाशाह जन्मिए, जातीय सफाया (इथ्निक क्लिन्जिङ) का कैयौं घटना भए । लाखौं मारिए, लाखौं शरणार्थी भए । आज रोहिंग्या मुसलमानहरूले म्यानमारमा यस्तै दुर्दशा भोगिरहेछन् र कुनै बेलाकी क्रान्तिकारी नेता आङ सान सुकी यसमा मुछिएकी छन् । यही बेला अफ्रिका भने पुनर्जागरणको दाबी पेस गरिरहेछ ।अफ्रिकी देशहरू धमाधम आर्थिक वृद्धिको रेकर्ड हिसाब गर्न लागेका छन् । हामी मुम्बईदेखि इथियोपियन एयरलाइनमा अदिस अबाबा हुँदै डकार आएका थियौं, त्यही बाटो फर्कंदै छौं । विमानमा चिनियाँहरूको भीडभाड छ । अदिस अबाबा विमानस्थलमा पनि हरेकजसो स्टलमा चिनियाँ अक्षरहरू टल्किरहेछन् । इथियोपियाको आर्थिक वृद्धिदर करिब १४ प्रतिशत छ । यो वृद्धिदरमा चिनियाँ लगानीको पाइन लागेको छ । अफ्रिकामा चिनियाँ लगानी व्यापक भैरहेको दृश्य जताततै देखिन्छ । अहिले अफ्रिका भन्दै छ हामीलाई एड चाहिँदैन, बिजनेस देऊ ।डकारबाट फर्कंदै गर्दा झल्याँस्स याद आयो हत्तेरीका ! अफ्रिकी आँपको बेर्ना त ल्याउनै बिर्सेछ । लन्चमा हामीले बडाबडा आँप र लसुन देखेका थियौं । त्यसमा थप बाउबाउ जुस । आँपको स्वाद त हाम्रोतिर पाइनेजस्तै छ, तर तिख्खर । हामीले कुरा गर्यौं लैजाऊँ भो यो बडाबडा आँपको बेर्ना । आखिर अफ्रिकाको ऊर्जालाई एसियाको भूमिमा रोप्नु पनि त आफैंमा दुई महादेशबीचको जोर्नी रच्नु नै त हो । हुन त समग्र अफ्रिका पुनर्जागरणको तहमा पुगेको छैन । तैपनि बच्चाको औंलामार्फत न्युयोर्कतिर हेरिरहेको डकारको पुनर्जागरण स्मारकले एउटा अहम् सवाल हामीलाई पनि दिएको छ । के हामी नेपालमा पुनर्जागरण वा नवजागरणको बहस गर्न तयार छौं ?आँपको बेर्ना र शब्दहरूको बेर्ना उस्तैउस्तै त हो । यसो भनेर चित्त बुझाउन सकिन्छ । आँपको बेर्ना उतै छुटयो, पछि ल्याउन पनि सकिन्छ । इतिहासमा शब्द र स्वर थप्ने जिम्मेवारीचाहिँ बिर्सन मिल्दैन । इतिहास जनताले नै निर्माण गर्छन्, तर त्यसलाई पुनर्निर्माण नगर्ने हो भने इतिहासको भेलमै त्यो हराउँछ । हामीले अफ्रिकी पुनर्जागरणको बेर्ना बोकेर ल्याएका छौं । अञ्जुलीभरि उत्साह र धेरै महत्त्वाकांक्षा पनि । काठमाडौं विमानस्थलमा ओर्लन अब पैताला नयाँ हुनुपर्यो कि परेन त ?"
आत्मकथाका नाममा डन्डिफोर,"मृत्युसँगै कथा मर्दैनन्नलेखिएका कुरा थुप्रा छन् । हामीसँग तिनलाई लेख्ने हिम्मत छ कि छैन भन्ने हो । बल्लबल्ल मुख खुलेका असंख्य कथाका पेटारा छन् । जोसित लेख्ने सीप छ, तिनले लेख्नुपर्छ । जोसित दृष्टि छ, बोध र विवेक छ, इतिहासको मौनता उघार्ने कला छ तिनले लेख्नुपर्छ । संरचनात्मक विभेद र हिंसाका पत्रेदार कथाहरू मानिसको मृत्युसँगै गाडेर, जलेर जाने त रहेनछन् । बरु पुस्तादरपुस्ता सरेर आउँदो रहेछ । नियति र त्रासदी किन कम्युनिकेवल छन् ? तिनको जरा कसले खोज्ने ? यदाकदा सुनिन्छ, घोचपेच पनि गरिन्छ महलमा बसेर झुपडीका कुरा लेख्न पाइन्छ ? कुन लेखक कहाँ बसेर लेख्छ मुख्य कुरा यो होइन । ऊ कसरी, कुन उद्देश्यले लेख्छ ? उसले लेखेको कुराले कसरी मानिसहरूलाई प्रभावित गर्छ ? खास कुरो यो हो । यतिखेर म केही फुटकर कविता र निबन्धहरू लेखिरहेकी छु । एउटा परियोजना छ त्यो कथासंग्रह बन्छ कि उपन्यास अझै यकिन छैन । एक अर्कासित जोडिएका केही कथा छन् । तिनलाई पुनर्लेखन गर्दै छु ।"
भुइँमान्छेबारे लेखिएको अग्लो किताब,"सम्पूर्ण रूपमा जग्गामा निर्भर रहेका कति जना मानिसको जग्गा नहोला ? यज्ञशले निकालेको हिसाबअनुसार कैलालीमा ४० हजार जति होलान् । एक परिवारमा ५ जना हुन्छन् भन्ने सामान्य हिसाब निकाल्दा कैलालीमा ८ हजार परिवार भूमिहीन हुन्छन् । हरेक परिवारलाई आधा बिघा जग्गा दिँदा पनि ४ हजार बिघा जग्गाले पुग्दो रहेछ । कैलालीमा मासिन लागेको वन फाँडेर यति जमिन दिइयो भने पनि त्यहाँ प्रशस्त वन बाँकी रहला । यसरी हेर्दा भूमिहीनको समस्या धेरै ठूलो रहेनछ । यसो नहुँदा भूमिका नाममा थरीथरीका आन्दोलनका भएका छन् । तीमध्ये कति सफल भए, कति आंशिक रूपमा सफल भए । कतिचाहिँ असफल भए जसले भूमिहीनको अवस्था झन् खस्कायो । धेरै ठाउँका यस्ता आन्दोलनलाई लगातार केही वर्षसम्म हेरिसकेर यज्ञश भन्छन्, अधिकारका सबै लडाइँले उपलब्धि नदिने पनि रहेछन् । सलमाले भरपाई माग गर्नु जायज थियो तर उनले कमाइरहेको जग्गासमेत गुमाइन् । आन्दोलनमा लाग्न उकास्ने तर त्यसलाई पार लगाउन नसक्नेहरूसँग सलमा रिसाएकी छन् । यसमा माओवादी र अधिकारवादी दुवैथरी पर्छन् । भूमिहीनताको अन्त्यका लागि उपायको संकेत पनि उनले एउटा प्रसंगमा गरेका छन् । जस्तै, मुक्त कमलरीलाई पढाउने र खाने बस्ने सुविधा भएको स्कुल । सबै भूमिहीनका सन्तानले स्तरीय शिक्षा र शिक्षा आर्जन गरुन्जेल खानबस्न पाउने हो भने अर्काे पुस्ताले केही हात जमिनमा शरण लिनका लागि यसअघिका पुस्ताले जस्तो जीवन दाउमा राख्नुपर्ने थिएन । यज्ञशले जसका बारेमा लेखेका छन् उनीहरूलाई पटकपटक भेटेका छन् । यसबीचमा उनीहरूको जीवन के कसरी फेरियो वा फेरिएन भन्ने हेरेका छन् । विभिन्न दृष्टान्त हेरेर उनले एक वा दुई वाक्यमा निचोड प्रस्तुत गरेका छन् । ती निचोडका एकाध दृष्टान्तका हकमा मात्र होइन समग्र नेपाली समाजका हकमा सत्य सावित छन् । लेखकले चाहिने ठाउँमा तथ्यांक राखेका छन् तर तिनलाई एकै ठाउँमा थुपारेर पाठकलाई वाक्कदिक्क बनाएका छैनन् । रोचक प्रसंगका बीचमा राखेर पाठकलाई थाहै नदिईकन तथ्यांक र तिनले दिने सन्देश सुनाएका छन् ।यज्ञश सुन्दर वाक्य कुँद्छन् । यस किताबमा पनि उनले त्यसो गरेका छन् । भुइयाँ पढ्दा लाग्छ सुन्दर लेखन कुनै विधाविशेषको एकाधिकार होइन । लेख्न जान्ने मान्छेले जुन विधा छोयो त्यसैलाई सुन्दर बनाउँछ । उनका केही सुन्दर वाक्य संयोजन : दजेह एउटा अग्नि कुण्ड हो, जसमा जिउँदा जाग्दा केटीहरूको हवन हुन्छ । मानिस त्यतिखेर पछि रहँदैन, जब उसमा चेतना आउँछ । बाढी एकपटक आयो, पालकी चढ्ने भक्त बारबार आउँछन् । कतैकतै ठाउँको वर्णन भने अलमल्याउने खालको छ । जस्तै, धनगढी पुगेर कञ्चनपुरको वर्णन गर्छन् अनि धनगढी र कञ्चनपुरबीचको ठाउँका मान्छे भेट्न जान्छन् । इटहरीबाट पाठकलाई धरान पुर्याउँछन् र त्यहाँ वर्णन गर्छन् धरानभन्दा तल्तिर बसेका मान्छेको । यज्ञशले भनेका छन्, विसं १४३६ मा जयस्थिति मल्लका पालादेखि छुवाछुतलाई कानुनी संरक्षण दिइएको मानिन्छ । मेरा विचारमा यो कानुनी संरक्षण मात्र होइन कानुनी संरक्षणभन्दा कठोर कुरा थियो किनभने त्यतिबेला छुवाछुत गर्नेले कानुनी संरक्षण मात्र पाएको थिएन । छुवाछुत नगर्नेलाई कठोर जरिवाना गरिन्थ्यो । कानुनी संरक्षण शब्दावलीले छुवाछुतसम्बन्धी प्रावधानको निर्दयताको व्याख्या गर्न सक्दैन । यस्ता सानातिना कुराको क्षतिपूर्ति यज्ञशले प्रस्तुतिमार्फत् दिएका छन् कुनै प्रसंग आउँदा त्यसभन्दा अघिपछिका कुरा जोडेर । जस्तै, रसुवाकी पुतली तामाङको कथा भन्दै जाँदा उनी पुतलीले जग्गाको लालपुर्जा पाएको कुरा बताउँछन् । र हामीलाई सम्झाउँछन् त्यतिबेला माधव नेपाल प्रधानमन्त्री थिए । यसअघि माधव नेपालका बारेमा बलदेव रामले गरेको मूल्यांकन बताउने क्रममा यज्ञशले भनेका हुन्छन् यिनका लागि चाहिँ बलदेवसँग धेरै प्रिय शब्द छैनन् । यस प्रसंगमा आएपछि यज्ञश भन्छन्, मैले अचानक बलदेव रामलाई सम्झिएँ । माधव नेपालकै पालामा पुतलीले लालपुर्जा पाएको खबर पाएदेखि उनी नेपालसँग अलि कम रिसाउँथे कि ? लेखकले एउटा निरर्थक आशा गरेका छन् जस्तो लाग्छ मलाई । उनले भनेका छन्, संघीय संरचनाले सरकारहरूलाई अलि नजिक पुर्याउनेछ भन्नेमा आशावादी पनि । सरकारलाई नजिक पुर्याएपछि निर्धा मानिसले अधिकार पाउलान् भन्ने आशा उनमा झल्कन्छ । तर उनले किताबभर उदाहरण दिएर के प्रस्ट पारेका छन् भने भूमिहीनका अधिकार खोस्न, उनीहरूलाई दबाउन स्थानीय ठालुहरूको हात छ र संघीय संरचनामा, तिनलाई नियन्त्रण गर्ने दलमा यिनै ठालुहरूको वर्चस्व छ । यस्ता बेलामा सरकार नजिक आइपुग्दा दमितहरूले झन् डराउनुपर्ने हुन्छ । भुइयाँ नेपाली समाजको यस्तो ऐना हो जसमा सबैभन्दा पिल्सिएको वर्गको दु:ख देख्न सकिन्छ, उनीहरूका त्यस्ता दु:ख निवारण गर्छु भनेर राजनीति गर्नेले अझ दु:ख दिएको पनि प्रस्ट हुन्छ ।"
स्टार संगीना,"संन् २००४ मा ओलम्पिक फेरि आफ्नो जन्म घर ग्रीसमा फर्केको थियो, यता नेपाली खेलकुदमा बेग्लै हलचल थियो, तेक्वान्दोकी संगीना वैद्यको सहभागिताका रूपमा । ओलम्पिक विश्व खेलकुदको सबैभन्दा ठूलो खेल महोत्सव हो, यसैमा नेपालले पदक जित्ने सपना बुनेको पहिलोपल्ट थियो, तिनै संगीनाको नाममा । लगभग १३ वर्षअगाडि संगीना अहिलेको तुलनामा निकै दुब्ली थिइन्, सुन्दर पनि । त्योभन्दा ठूलो उनको अनुहारको त्यति बेला गज्जबको चमक थियो । त्यो चमकमा उत्तिकै गतिलो आत्मविश्वास थियो । त्यति बेला एयरपोर्टमा भेटिएकी संगीनाले भनेकी थिइन्, मेरो उद्देश्य पक्कै पदक हुनेछ । उनले त्यति बेला आफ्नो वचन त राख्न सकिनन्, किनभने नामै ओलम्पिक, कडा प्रतिस्पर्धा चलेको थियो । उनी सातौं स्थानमा रहिन् । पछि पदक जित्न नसकेकोमा देशसँग माफी पनि मागिन् । यो उनको सादगी थियो । खासमा उनको सहभागिता नै नेपाली खेलकुद इतिहासका लागि कोसेढुंगा उपलब्धि थियो, किनभने उनले हकले ओलम्पिक खेलेकी थिइन्, सहानुभूतिको निम्तोले मात्र होइन । संगीना नेपाली खेलकुदमा ओलम्पिकमा खेलेर छनोट हुने पहिलो र अहिलेसम्म महिलामा एक्ली खेलाडी हुन् । ओलम्पिक छनोट आपैंमा गाह्रो हुन्छ, संगीनाले त्यसैलाई पार गरेकी थिइन् । ओलम्पिकमा छनोट भएयता उनी भन्थिन्, मैले त्यो बाटो तय गरेकी छु, जसले अबका दिनमा अरू नेपाली खेलाडीलाई प्रेरणा दिनेछ । पछि त्यही बाटो तेक्वान्दोकै दीपक विष्टले पनि तय गरे । दीपककै शब्दमा भन्ने हो भने उनको प्रेरणा पनि त संगीना थियो । जति बेला दीपकले तेक्वान्दो खेल्न सिकेका थिएनन्, त्यति बेला संगीना ठूलै नाम भइसकेकी थिइन् र धनगढीमा उनको खेल दीपकले कभर्डहलको एउटा सानो प्वालबाट हेरेका थिए । दीपक अझै पनि सम्मानले संगीना गुरु भन्ने गर्छन् । नेपाली तेक्वान्दोमा संगीनाको प्रभाव यत्तिको ठूलो छ र यो प्रभाव तेक्वान्दोमा मात्र सीमित नभएर पूरा नेपाली खेलकुदमा छ । अधिकांश नेपाली महिला खेलाडीका लागि प्रेरणाको पहिलो नाम हुने गर्छिन्, संगीना । अनौपचारिक कुराकानी नै सही, धेरैभन्दा धेरै नेपाली महिला खेलाडीले आफूले सुनेको पहिलो नाम संगीना नै रहेको बताउने गर्छन् । संगीना र दीपकसँगै वैकुण्ठ मानन्धर नेपाली खेलकुदका यस्ता नाम हुन्, जसलाई हाम्रो इतिहासमा सर्वाधिक सफल खेलाडी पात्रका रूपमा प्रस्तुत गर्न सकिन्छ । महिला भएको अर्थमा र त्यो ग्रीस ओलम्पिकको सहभागिताले सम्भवत: संगीनालाई एक पाइला अगाडि राख्छ । इतिहासको पानाले भन्छ, संगीना बेजोड छिन्, अब्बल छिन् । वास्तवमै संगीनाले तय गरेको उनको खेल जीवनको बाटोले पनि त्यसलाई पुष्टि गर्छ । उनी जत्तिको खेलाडी नेपाली खेलकुदले विरलै पाउनेछ भन्नेहरू दशरथ रंगशालामा धेरै भेटिन्छन् । यही दाबीमा संगीना आपैं खुसी भने हुने छैनन्, उनलाई अझ खुसी त्यति बेला मिल्नेछ, जति बेला उनीभन्दा सफल खेलाडी नेपाली खेलकुदले भविष्यमा देख्नेछ । तेक्वान्दो खेल्न छाडेयता प्राय: कुराकानीमा उनी भन्ने गर्थिन्, मेरो सपना तेक्वान्दोको एकेडेमीजस्तै बनाउने हो ।अर्थात् उनी आफूले जति सिकिन् र अनुभव गरिन्, ती सबै फेरि नेपाली तेक्वान्दोलाई दिन चाहन्छिन् । आफूजस्तै धेरै खेलाडी उत्पादन गर्न चाहन्छिन् । उनको यो सपनाको उडान कहाँ पुग्यो, त्यो संगीना आपैंलाई थाहा होला, तर उनले कम्तीमा त्यहाँसम्मको यात्राको क्रममा भने छिन् । खेल्न छाडेयता संगीना रोकिएकी छैनन् । अहिले उनी प्रशिक्षक छिन् । उनले हेरिरहेको आर्मीले तेक्वान्दो प्रतियोगिता हुनुपर्छ, सबैभन्दा बढी पदक जित्छ र च्याम्पियन बन्छ । ब्राजिलमा भएको पछिल्लो ओलम्पिकमा संगीनाले त्यसमा सहभागी निशाको प्रशिक्षकको भूमिका पनि निर्वाह गरिन् । खेलाडी र प्रशिक्षक दुवै भूमिकामा उनको यो ओलम्पिक यात्रा धेरै अरू खेल व्यक्तित्वका लागि सपना मात्र हुने गर्छ, जुन उनले आपंै अनुभव गर्ने अवसर पाइन् । सबैभन्दा पहिले संगीना खेलाडीका रूपमा कस्ती थिइन् त ? जतिले उनको खेललाई नजिकबाट नियालेर हेरे, सबैको दाबी छ, उनको खेलमा एउटा यस्तो लय भेटिन्छ । यो हेर्न खुबै मज्जा आउँछ, तर यही उनका प्रतिद्वन्द्वीका लागि भने सधैं टाउको दुखाइ । उनी चतुराइँपूर्ण खेल खेल्छिन् र मीठो ढंगले अंक चोर्ने गर्छिन् । उनी उत्तिकै मिहिनेती पनि थिइन् । तेक्वान्दो खेलाडीको तयारी कति गाह्रो हुन्छ, यो खेल सामान्य रूपमा बुझ्नेलाई पनि थाहा छ, यही तयारी संगीनाले धेरै अवसरमा खुसीखुसी गरिन् । उनी विरलै हार मान्ने खेलाडी हुन् । उनी कत्तिको खेलाडी थिइन्, त्यसका लागि उनले हात पारेको अहिलेसम्मकै सबैभन्दा ठूलो उपलब्धिलाई नाप्ने प्रयास गर्नुपर्छ । सन् १९९६ मा अस्ट्ेरलियामा भएको १२ औं एसियाली तेक्वान्दो च्याम्पियनसिपमा स्वर्ण जितेकी थिइन् । यो नै नेपाली खेलकुदले अहिलेसम्म प्राप्त गरेको सबैभन्दा ठूलो सफलता हो । एसियालीस्तरमा एक मात्र स्वर्ण । फाइनलमा उनको प्रतिस्पर्धा अस्ट्ेरलियाकै खेलाडीविरुद्ध थियो । फाइनलमा उनी पूर्णत: फिट पनि थिइनन्, तर उनले त्यो फाइनल निकै रोमाञ्चक ढंगले जितिन् । स्टेडियममा रहेका लगभग सबै दर्शक आफ्नै खेलाडीको पक्षमा थिए, तर पनि संगीनाको आत्मविश्वास कायम रह्यो । उनलाई अझै पनि त्यति बेलाका पलपलका घटना सम्झना छ र त्यसलाई दोहोर्याउँदा भावुक हुने गर्छिन् । नेपाली तेक्वान्दोले एसियालीस्तरको प्रतियोगितामा स्वर्ण जित्ने विश्वास कसैलाई थिएन । त्यसैले स्वर्ण जित्ने खेलाडीको सम्मानमा बजाइने राष्ट्रिय गीतका लागि प्रतियोगिताका आयोजकसँग त्यति बेला नेपाली धुन पनि थिएन । त्यस अवसरमा केही नेपालीले मुखैले नेपालको राष्ट्रिय गीत गाए र देशको गौरव राख्ने काम गरिन्, संगीनाले । ओलम्पिकको सहभागिता र एसियाली तेक्वान्दो च्याम्पियनसिपमा स्वर्ण जित्नु, मेरो खेल जीवनको सबैभन्दा उपलब्धिका अवसर हुन्, संगीनाले पछि धेरैपल्ट दोहोर्याएकी छन् । उनले दक्षिण एसियाली खेलकुदमा दुई स्वर्ण जितिन्, काठमाडौं र इस्लामावादमा । कोलम्बोमा भने उनी कांस्य पदकमै सीमित रहिन् । त्यति बेला उनलाई शरीरले साथ दिइरहेको थिएन । प्रतियोगिताअगाडि बिरामी थिइन् । तर पनि भाग लिइन् र गुनोसो गरिनन् । संगीनाको खेल जीवनसँग जोडिएर आउने एउटा महत्त्वपूर्ण घटना सन् १९९८ मा भएको थियो, जति बेला उनी बैंकक एसियाली खेलकुदको तयारीमा थिइन् । प्रतियोगिता सुरु हुन केही दिनअगाडि मात्र उनी दशरथ रंगशालाको नजिकै मोटरसाइकल दुर्घटनामा परिन् । यो दुर्घटना कस्तो थियो भने धेरैले अनुमान गरेका थिए, सायद संगीना फेरि खेल क्षेत्रमा फर्कन सक्ने छैनन् । संगीनालाई पनि यस्तै लागेको थियो । तर पनि खेलमा फर्किन् र मज्जाले खेलिन् । सबैको जीवनमा इफ एन्ड बट्स हुने गर्छन् । संगीना त्यो दुर्घटनामा सायद नपरेको भए, यदि त्यो स्थितिबाट नगुज्रेको भए, उनी अर्कै खेलाडी हुने थिइन्, यस्तो भन्नेहरू पनि धेरै छन् । त्यसको अर्थ त्यो दर्घटना नभएको भए उनले अझ धेरै अन्तर्राष्ट्रिय सफलता आत्मसात् गर्न सक्ने थिइन् । तर अब यस्तो भन्नुको अर्थ नै के छ र अब ? बरु यति बेला नेपाली तेक्वान्दोलाई संगीना निकै चाहिएको छ । उनको बेला नेपाली तेक्वान्दो जस्तो थियो, अहिले त्यस्तो पटक्कै छैन । खस्केको छ, खेल । पदक जित्न छाडेको छ, नेपाली तेक्वान्दोले । पछिल्लो समय संगीनासँग जति पनि कुराकानी भए, उनी नेपाली तेक्वान्दोको यही स्थितिको कारण चिन्तित छिन् । त्यसमाथि नेपाली तेक्वान्दो लगातार विवादबाट गुज्रिरहेको पनि छ । सायद संगीनाको मनलाई अचेल सन्चो छैन । तर यही बेला नेपाली तेक्वान्दोमा उनको बलियो उपस्थिति आवश्यक छ, जस्तो उनले खेलाडी छँदा खेलबाट प्रदर्शन गर्ने गर्थिन् । आखिरमा नेपाली खेलकुदले संगीना जत्तिको व्यक्तित्वबाट आस गर्ने पनि त यस्तै हो, किनभने उनी नेपाली खेलकुदको सबैभन्दा महत्त्वपूर्ण खेलाडी पात्र हुन् । :"
एक पुस्ताको अन्त्य,व्यावसायिक फुटबलरको भूमिकामा दुई दशक बिताएका पिर्लो जारी सिजनको अन्त्यमा खेलाडी जीवनबाट बिदा हुँदै छन् । सन् २००६ मा इटालीले विश्वकप जित्दा तीन खेलमा म्यान अफ द म्याच को उपाधि जितेका उनले प्रतियोगिताको ब्रोन्ज बल पनि जिते । इटालीका तीन ठूला क्लबबाट व्यावसायिक फुटबल खेलेका उनले एसी मिलानमा एक दशक बिताए । मिलानबाट दुईपटक च्याम्पियन्स लिग र इटालियन लिग जितेका उनले युभेन्ट्समा बिताएका चारै सिजनमा लिग उचाले । प्लेमेकरका रूपमा चर्चित पिर्लोले उमेर बढ्दै जाँदा थप उच्चस्तरको प्रदर्शन गरे । उनको फ्रिकिक हान्ने शैली पनि उत्तिकै चर्चित छ । करियरको अन्त्यमा मेजर लिग सकर पुगेका उनले हालसम्म समग्रमा क्लब फुटबलमा ७ सय ५५ खेल खेलेका छन् । इटालीका लागि उनले १ सय १६ पटक जर्सी पहिरिए ।(एजेन्सीको सहयोगमा)
कलासंस्कृतिका सेतु,"एक हूल साथीसँग सन् १९९२ मा घुम्न कोरिया छिरेका केपी उतै रोकिए, रत्तिए । सुरुमा सानातिना मजदुरी गरे । संघर्ष, हन्डरठक्कर खाँदै अघि बढ्दा पर्यटन क्षेत्रतिर पाइला बढाए । सन् २००० मा नेपाल टुर कम्पनी खोलेका उनी त्यसको दुई वर्षपछिदेखि नेपाल पर्यटन बोर्डको कोरियास्थित अवैतनिक प्रतिनिधि निरन्तर छन् । कोरियाका नेपाली सांस्कृतिक सेतु हुन् केपी । नेपाली हुन् वा कोरियाली कला, साहित्य, संस्कृति, पर्यटन, वातावरण क्षेत्रमा कुनै कार्यक्रम गर्नुपरे ओम लाई थलो बनाउने धेरै भइसकेका छन् । गत वर्ष त्यही रेस्टुरेन्टमा भेटिएका एसियन जर्नालिस्ट एसोसिएसनका अध्यक्ष ली साङ किले ओम लाई नेपाली संस्कृतिको संग्रहालय उपमा दिए । नेपाली संस्कृतिमा रुचि राख्ने विदेशी विद्यार्थीका लागि यो रेस्टुरेन्ट अनुसन्धानको थलो नै हो भन्दा हुन्छ, उनले भने । अत्यन्त छानिएका विदेशीलाई मात्र दिइने कोरियाको मानार्थ नागरिकता सन् २००९ मा पाएका केपीले त्यही वर्ष पहिलो रेस्टुरेन्ट खोलेका हुन् । नेपाली पासपोर्टमै गौरव गर्ने उनी उनी भन्छन्, मानार्थ नागरिकता विदेशीलाई दिइएको विशिष्ट सम्मान हो, नागरिक बनाइएको होइन ।"
