शीर्षक,विवरण
महरा र पोखरेलले एउटै क्षेत्र रोजेपछि,"दाङ माओवादी केन्द्र र एमालेका दुई प्रभावशाली नेताले दाङको एउटै क्षेत्र दाबी गरेपछि वाम गठबन्धनलाई तालमेल मिलाउन सकस परेको छ । प्रतिनिधिसभा सदस्यमा चुनाव लड्न माओवादी केन्द्रका नेता कृष्णबहादुर महरा र एमाले नेता शंकर पोखरेलले दाङको २ नम्बर क्षेत्र रोजेका हुन् । जिल्ला सदरमुकामसहितको महत्त्वपूर्ण क्षेत्र भएकाले दुवै नेता छाड्न चाहँदैनन् । महरा माओवादी केन्द्र अध्यक्ष पुष्पकमल दाहाल र पोखरेल एमाले अध्यक्ष केपी ओलीका विश्वासपात्र मानिन्छन् । नेतृत्वको पहुँचमा रहेका दुई प्रभावशाली नेतामध्ये कसले यो क्षेत्रमा टिकट पाउँछन् भन्नेबारे दिनहुँ बहस हुने गरेको छ । चिया गफमा समेत महरा र पोखरेल नै विषय बनिरहेका छन् ।जिल्लामा संघ (प्रतिनिधिसभा) का लागि तीन निर्वाचन क्षेत्र भए पनि १ र ३ नम्बरमा जान दुवै जना मानिरहेका छैनन् । आफूले २ नं क्षेत्रलाई नै मुख्य प्राथमिकता दिएको महराले बताए । मेरो दाबी २ नम्बरमै हो, उनले भने, अहिलेसम्म केही टुंगिएको छैन । पार्टीले टिकट दिए त्यहींबाट लड्ने हो । बाँकी कुरा उम्मेदवार टुंगिएपछि हुन्छ । पोखरेलले पनि २ नम्बरमै रुचि भए पनि निर्णय नहुँदै केही भन्न नसकिने बताए । अहिले वाम गठबन्धनका सबै उम्मेदवार टुंग्याउने, चुनावी घोषणापत्र र रणनीति बनाउने काममा व्यस्त छौं, उनले भने, रुचि २ नम्बरमै भए पनि गठबन्धनको निर्णयबमोजिम अघि बढ्नुपर्ने हुन्छ । पार्टीका सबै नेताकार्यकर्ताले आफ्नै नेता उठिदिए हुन्थ्यो भन्ने चाहना देखाउनु स्वाभाविक हो । तर कुरा नटुंगिँदै बहस गर्नु अलि उचित हुँदैन होला । कात्तिक १० सम्म उम्मेदवार टुंगिने र त्यसपछि सबै स्पष्ट हुने उनले बताए ।जिल्लाका प्रभावशाली नेता भएका कारण महरा र पोखरेल दुवै दाङको विकासका लागि सांसद हुन आवश्यक रहेको अधिकांशको बुझाइ छ । वामपन्थीको चुनावी तालमेलअघि पनि दुवै जना एउटै क्षेत्रबाट लड्न नहुने सुझाव धेरैको थियो । अहिले दुवैले आफूले रोजेको क्षेत्र पार्न तीव्र लबिइङ गरिरहेका छन् । दुवै जनाले पहिलेदेखि नै यही क्षेत्रमा तयारी गरेका कारण नयाँ क्षेत्रमा जान नचाहेको निकटस्थहरू बताउँछन् । स्थानीय तहको निर्वाचनमा पोखरेल लामो समय यही क्षेत्रमा बसेर निर्वाचन परिचालनमा खटिएका थिए । स्थानीय तहमा जिल्लाका दुई उपमहानगरपालिका घोराही र तुलसीपुरमा एमालेले जितेका कारण पनि पोखरेल सुरुदेखि उत्साहित थिए । २ नं क्षेत्रमा घोराही उपमहानगरपालिकाका साथै तुलसीपुरको महत्त्वपूर्ण भाग पर्ने भएकाले आफूले जित्ने आकलन गरेकाले नै पोखरेल सजिलै छाड्ने मनस्थितिमा देखिँदैनन् । यता, गठबन्धनमा महरालाई यो क्षेत्र दिएर पोखरेललाई पार्टी महासचिव र प्रदेशको मुख्यमन्त्री या राष्ट्रिय सभाको अध्यक्ष दिने गरी मिलाउने छलफल चलिरहेको चर्चा पनि छ ।पहिलो संविधानसभा निर्वाचनमा यही क्षेत्रबाट विजयी महरा पनि आफूले टिकट पाए जित्नेमा ढुक्क छन् । महराले भविष्य हेरेर नै यो क्षेत्रको विकास निर्माणमा ध्यान दिएको, बजेट विनियोजनमा समेत प्राथमिकता दिने गरेको चर्चा पनि गरिँदै छ । रोल्पा छाडेपछि महराले दाङलाई नै मुख्य आधार क्षेत्र मान्दै आएका छन् । त्यसमा घोराही क्षेत्र बढी सहज र अनुकूल भएका कारण उनले अन्य क्षेत्रमा जान इच्छा नभएको बताएका छन् ।पहिलो संविधानसभा निर्वाचनबाहेक सबै चुनाव महराले रोल्पाबाटै लडेका थिए । यसपालि पनि रोल्पा जान सक्ने चर्चा थियो तर वर्षमान पुनको उम्मेदवारी दर्ता भइसकेकाले त्यो विकल्प अन्त्य भएको छ । उनी अब दाङबाहेक अन्य क्षेत्रबाट प्रत्यक्षमा चुनाव लड्ने मनस्थितिमा देखिँदैनन् । पोखरेल पनि आफ्नो गृह क्षेत्र बिजौरी गाउँसमेत पर्ने २ नं क्षेत्रबाटै टिकट पाउन बढी इच्छुक छन् । १ र ३ नं क्षेत्र क्रमश: कांग्रेस नेता खुमबहादुर खडका र दीपक गिरीको प्रभाव क्षेत्र रहेकाले उनीहरूको रोजाइमा नपरेका हुन् ।२०४८ को संसदीय निर्वाचनमा रोल्पा क्षेत्र नं २ बाट सांसद बनेका महरा ०७० को संविधानसभामा पनि रोल्पा १ बाटै निर्वाचित भए । पहिलो संविधानसभा निर्वाचनमा भने उनी दाङ क्षेत्र नं ३ बाट विजयी भएका थिए । त्यसयता उनी दाङमा पनि रुचाइएका नेतामा गनिन्छन् । पोखरेल त निरन्तर दाङबाटै निर्वाचन लड्दै आएका छन् । ०५१ को संसदीय निर्वाचनमा उनी क्षेत्र नं ३ बाट निर्वाचित भएका थिए । ०५६ को संसदीय निर्वाचनमा ३ नं मै पराजित भए । पहिलो संविधानसभा निर्वाचनमा समानुपातिक सभासद भएका उनी दोस्रोमा दाङ क्षेत्र नं ४ बाट पराजित भएका थिए । यसअघि निर्वाचन लडेका ३ र ४ नं क्षेत्र अहिलेको २ नं मा पर्छन् । जसका कारण उनले त्यही क्षेत्र दाबी गरिरहेका हुन् ।"
आज छठ,"विराटनगर कठिन धार्मिक विधिको पालना गर्दै चार दिनसम्म मनाइने छठ पर्वको आज मुख्य दिन हो । झिलिमिली सिंगारिएको जलाशय किनारमा घरबाटै लगिएको सम्पूर्ण पूजा सामग्रीसहित बिहीबार साँझपख अस्ताइरहेको र शुक्रबार बिहान उदाइरहेको सूर्यलाई अर्घ दिएपछि यस वर्षको छठ समापन हुनेछ ।पर्वको यी अन्तिम दुई दिन नदी, पोखरी एवं नहर किनारमा उत्सवकै माहोल हुन्छ । अर्घ दिने, व्रतालुको आशीर्वाद लिने एवं बिहानीको पूजापछि प्रसाद थाप्नेको घाटमा बाक्लो उपस्थिति हुन्छ । बिहानको पूजाको समापनपछि भरपूर आस्थाका साथ प्रसाद माग्न आउने, वितरण गर्ने एवं मुख्य उपासकलाई ढोकेर आशिष लिनेक्रम घाटदेखि घरसम्मै चल्छ । दुई महिनाअघिको बाढीले खोलानालामा व्यापक कटान गरी धनजनको क्षति गरे पनि तराईमधेसमा छठको उल्लासमा कुनै कमी आएको छैन । घरघडेरी बगाउने तिनै खोला किनारमा ऋणसापट लिएर भए पनि स्थानीयले नयाँ घाट बनाएर सजावट गरी पूजाको सम्पूर्ण प्रबन्ध गरिसकेका छन् । यो खोला र मानवबीच गहिरो सम्बन्ध छ, विराटनगर केशलिया रोडकी ४१ वर्षीया पल्लवी गुप्ताले भनिन्, सम्हाल्नै नसकिने गरी पानी आएपछि खोलाले पनि के गरोस् ? जीउधनलाई नोक्सान पुर्याउने गरी फेरि त्यस्तो बाढी नआऊन् भनेर छठी मैयाँसँग प्रार्थना गरिरहेको उनले बताइन् । यसपालिको मनसुनमा तबाही मच्चाउने स्थानीय सिंघिया र केशलिया खोला किनारमा सम्पूर्ण साजसज्जा भइसकेको छ । बाढीले कटान गरी घाटको पुरानो संरचनालाई भत्काएकाले नयाँ निर्माणमा निकै समय लागेको व्रतालु परिवारजनले बताए । फोहोर मिल्काउन र घाट तयार पार्न पोहोरको भन्दा दोब्बर समय लाग्यो, सिंघिया खोलामा पूजा गर्ने ४५ वर्षीय भजनलाल मण्डलले भने, तर, सबै पीडा बिर्सेर नयाँ घाट बनायौं । उनी उक्त खोला नजिकैको मोरङको कटहरी गाउँपालिकास्थित आदर्शनगर बस्तीमा बस्छन् । मुलुकभर छरिएर रहेका छठ व्रतालुले यस पर्वको दोस्रो दिन बुधबार साँझ सादगीका साथ खरना पूजा गरे । यो महत्त्वपूर्ण पूजा हो । यसपछि व्रतालुको ३६ घण्टे व्रत सुरु भएको हो । यस महापूजाको मुख्य दिन बिहीबार बिहानैदेखि घाटमा अर्घ दिनलाई ठेकुवा, भुसुवा र पुरीलगायत लोकप्रिय प्रसाद परिवारजन मिलेर घरमा तयार पार्छन् । मौसमी फलफूल एवं तरकारीहरूसहित ती सामग्रीलाई उनीहरूले नाङलो र ढाकीमा सजाउँछन् ।"
वाम तालमेलमाओवादीलाई उपत्यकामा ४ सिट छाड्ने प्रस्ताव,"काठमाडौं (कास) एमालेले माओवादी केन्द्रलाई प्रतिनिधिसभामा उपत्यकाका ४ निर्वाचन क्षेत्रमा सघाउने प्रस्ताव गरेको छ । मंसिर २१ मा हुने दोस्रो चरणको चुनावका लागि निर्वाचन क्षेत्र बाँडफाँट संयुक्त कार्यदलले माओवादी केन्द्रलाई काठमाडौंमा ३ र ललितपुरमा एक क्षेत्र छुट्याउने प्रस्ताव गरेको हो । भक्तपुरमा भने प्रदेशको एक क्षेत्र मात्र माओवादी केन्द्रको भागमा पर्ने भएको छ ।उक्त प्रस्तावसहितको प्रतिवेदन कार्यदलले शीर्ष नेतृत्वलाई बुझाउने तयारी गरेको छ । काठमाडौंका १० निर्वाचन क्षेत्रमध्ये ६, ८ र १० मा माओवादी केन्द्रले आफूले पाउनुपर्ने दाबी गरेको छ । क्षेत्र नम्बर १० बाट यसअघि माओवादी केन्द्रका अध्यक्ष पुष्पकमल दाहालसँगै चुनाव लडेका एमाले नेता सुरेन्द्र मानन्धरको नाम पुन: सिफारिस भएकाले निर्णय गर्न भने नेतृत्वलाई गाह्रो भएको छ । ललितपुरमा भने क्षेत्र नम्बर ३ माओवादी केन्द्रको भागमा परेको छ । राजधानीबाहेक धुलिखेल, चितवन, हेटौंडाजस्ता ठूला सहर पर्ने प्रदेश ३ मा सिट बाँडफाँट टुंग्याउन कार्यदललाई निकै सकस परेको नेताहरूले जानकारी दिएका छन् । एमालेका शीर्ष नेतृत्वमध्ये पूर्वप्रधानमन्त्री एवं वरिष्ठ नेता माधवकुमार नेपाल काठमाडौं २ तथा महासचिव ईश्वर पोखरेल ५ बाट प्रतिनिधिसभामा उठ्ने तयारीमा छन् । काठमाडौं ९ बाट एमालेकी ३ नम्बर प्रदेश इञ्चार्ज एवं पार्टी उपाध्यक्ष अष्टलक्ष्मी शाक्य उठ्ने सम्भावना छ ।दोस्रो चरणको चुनावका लागि झापा, सुनसरी, मोरङ, चितवन, दाङ, कञ्चनपुर जस्ता जिल्लामा बाँडफाँटबारे टुंग्याउन नसकेको कार्यदलका सदस्य एमाले स्थायी समिति सदस्य सुरेन्द्र पाण्डेले बताए । उदयपुर, कास्की, स्याङ्जा, अर्घाखाँची, कञ्चनपुर, सल्यानमा पनि सिट टुंगो लागेको छैन । मिलाउन नसकेका क्षेत्र उल्लेख गर्दै हामी प्रतिवेदन नेतृत्वलाई बुझाउनेछौं, पाण्डेले भने । एमाले अध्यक्ष केपी ओली र माओवादी केन्द्रका अध्यक्ष पुष्पकमल दाहालसहित भएको शीर्ष नेतृत्वको समितिले विवादित क्षेत्रबारे अन्तिम निर्णय गर्नेछ ।"
सार्क सम्मेलन गर्न पहल,"काठमाडौं दक्षिण एसियाली क्षेत्रीय सहयोग संगठन (सार्क) को गत वर्ष अन्तिम समयमा स्थगित १९ औं शिखर सम्मेलन गराउने विषयमा सदस्य राष्ट्रहरूबीच अनौपचारिक पहल सुरु भएको छ । सार्क अध्यक्ष नेपालले आगामी शिखर सम्मेलन गर्न जोड दिइरहेको छ ।नेपालले निर्वाचनपछि पुस अन्त्य वा माघमा शिखर सम्मेलन भए सहभागी हुन सकिने धारणा यसअघि नै राखिसकेको छ । अधिकांश सदस्य राष्ट्रहरूको पहल पनि यही वर्ष (२०१७) अन्त्य वा नयाँ वर्षको आरम्भमा शिखर सम्मेलन गर्नुपर्ने रहेको छ । नेपाल र माल्दिभ्स पहिलेदेखि नै शिखर सम्मेलन सार्न नहुने पक्षमा थिए । पाकिस्तानसँगको तिक्ततापूर्ण सम्बन्धले शिखर सम्मेलन नहुने भएपछि भारतले भुटान, बंगलादेश र श्रीलंकाको साथ लिँदै स्थगनको पक्षमा वक्तव्य जारी गरेको थियो । त्यसपछि लगातार प्रयास गर्दा पनि अझै शिखर सम्मेलनको तयारी हुन सकेको छैन । गत असोज पहिलो साता राष्ट्रसंघको ७२ औं महासभाको साइडलाइनमा नेपालको पहलमा सार्कका विदेश मन्त्रीस्तरीय बैठक भएको थियो । बैठकमा सहभागी सबै सदस्य मुलुकले शिखर सम्मेलन जतिसक्दो छिटो गर्ने सहमति गरेका थिए । प्रक्रिया अघि बढाउन सार्क सचिवलाई जिम्मेवारीसमेत दिइएको थियो । यसबारे अनौपचारिक छलफल गरिरहेको सार्क सचिवालयले जनाएको छ । श्रीलंकाका राष्ट्रपति मैत्रीपाला सिरिसेनाले पाकिस्तानी विदेशमन्त्री तेहमिना जनजुवासँगको भेटमा भनेका थिए, श्रीलंका छिटो शिखर सम्मेलन होस् भन्ने पक्षमा नै छ । हामी शिखर सम्मेलनका लागि पहल गर्न तयार छांै । एक कार्यक्रममा सहभागी हुन श्रीलंका पुगेकी तेहमिनालाई सिरिसेनाले त्यस्तो बताएको पाकिस्तानी दैनिक डनको बुधबारको संस्करणमा उल्लेख छ । डनमा उल्लेख छ, श्रीलंकाका राष्ट्रपतिले पाकिस्तानमा गत वर्ष हुन नसकेको सार्कको १९ औं शिखर सम्मेलन आगामी केही महिनामा गर्नुपर्ने बताएका छन् ।तीन वर्षअघि नेपालमा सम्पन्न १८ औं सार्क शिखर सम्मेलनले हरेक २ वर्षमा शिखर सम्मेलन अनिवार्य गर्ने निर्णय लिए पनि त्यसलाई सदस्य राष्ट्रहरूले कार्यान्वयन गरेका छैनन् । त्यसअघि सार्क चार्टरमा हरेक वर्ष शिखर सम्मेलन गर्ने विषय उल्लेख थियो । सार्कमा नेपाल, भारत, भुटान, बंगलादेश, श्रीलंका, माल्दिभ्स, पाकिस्तान र अफगानिस्तान सदस्य छन् । सार्क अघि बढाउन सदस्य राष्ट्रबीचको दुईपक्षीय सम्बन्ध नै बाधक देखिएको छ । अधिकांश समय भारत र पाकिस्तानबीचको सम्बन्धका कारण नै सम्मेलन सर्ने गरेको छ । पछिल्लो समय सार्क र आसियान जोड्न भनेर अघि बढाइएको बिमस्टेकलाई सार्कको विकल्पका रूपमा हेर्न थालिए पनि सदस्य मुलुकहरूले छुट्टै महत्त्व रहेको भन्दै सार्कलाई नै अघि बढाउन पहल गरेका हुन् । सार्कमा ९ पर्यवेक्षक मुलुक र संस्था छन् । सार्क सम्मेलन आगामी केही महिनामा हुन नसके यस क्षेत्रको राजनीतिक र आन्तरिक राजनीतिका कारण थप ढिलाइ हुने स्पष्ट छ । नेपालले पनि अध्यक्षता लामो समय लिन गाह्रो हुने भन्दै छिटो गराउन पहल गरिरहेको र हाल सार्कका महासचिव पनि पाकिस्तानका नै रहेकाले उनले पनि आफ्नो तर्फबाट शिखर सम्मेलनका लागि पहल गरिरहेको अधिकारीहरू बताउँछन् । शिखर सम्मेलन छिटो गराउनुपर्ने नेपालको धारणा रहेको परराष्ट्र मन्त्रालयको सार्क महाशाखाका एक अधिकारीले बताए ।"
परीक्षा बोर्डको गाडीमा मन्त्रालयको हालीमुहाली,"काठमाडौं राष्ट्रिय परीक्षा बोर्ड (एनईबी) को गाडी शिक्षा मन्त्रालयका पदाधिकारीले लगेर हालीमुहाली गरिरहेका छन् । बोर्डका पदाधिकारीलाई भने गाडी नहुँदा सहसचिव र उपसचिवको गाडीमा सहयोग मागेर यात्रा गर्नुपर्ने बाध्यता छ ।बोर्डका निमित्त अध्यक्षको हैसियतले शिक्षा मन्त्रालयका तत्कालीन सचिव शान्तबहादुर श्रेष्ठ र सदस्य सचिव हुँदा डिल्ली रिमालले एकएकवटा गाडी लगेका थिए । श्रेष्ठले अवकाश पाइसके भने रिमाल मन्त्रालयका योजना महाशाखा प्रमुख छन् । तर, उनीहरूले बोर्डलाई गाडी फिर्ता गरेका छैनन् । जहाँबाट लगेको हो, त्यहीं फिर्ता गर्नुको सट्टा रिमालले मन्त्री गोपालमान श्रेष्ठलाई खुसी पार्न आफूले चढेको गाडी मन्त्रीकै छोरालाई चढ्न दिएका छन्, बोर्डका एक उच्चस्तरीय कर्मचारीले भने, त्यही गाडी १० लाखभन्दा बढी खर्च लाग्ने गरी दुर्घटना गराएको जानकारी आएको छ । सचिवलाई मन्त्रालयमा छुट्टै गाडी छ । रातो नम्बर प्लेट भएकै कारण श्रेष्ठले बोर्डको गाडीमा आँखा लगाएको कर्मचारीको आरोप छ ।दुवै जनाले बोर्डबाट लगेका गाडी मन्त्रालयमै छाडेपछि गाडी अभाव भएको कर्मचारीले बताए । बोर्डका नवनियुक्त अध्यक्षलाई समेत गाडी दिन नसकेपछि गाडी फिर्ता गरिदिन बोर्डले सोमबार मन्त्रालयलाई पत्र लेखेको छ । मन्त्रालयले भने गाडी फिर्ता गर्न नसकिने जवाफ दिएको छ । पदावधि सकिएपछि आफूले प्रयोग गरेको साधन फिर्ता गर्नु उसको कर्तव्य हो, बोर्डका एक सदस्यले भने । रिमालले मन्त्रालयले गाडी माग्दा निकायले दिनुपर्ने तर्क गरे । यो विषयमा म केही भन्न सक्दिनँ, उनले भने, सचिवज्यू आएपछि मात्रै डिसिजन हुन्छ । बोर्डलाई स्वायत्त निकाय मानिए पनि शिक्षा ऐनअनुसार यसको सदस्य सचिवमा मन्त्रालयकै सहसचिव वा कर्मचारीमध्ये एक हुनुपर्ने प्रावधान छ । पछिल्लो एक वर्षमा मन्त्रालयका चार सहसचिव बोर्डका सदस्य सचिव भइसके । बोर्डले लिने कक्षा ११ र १२ को परीक्षामा सुधार गर्नेभन्दा पनि बेथिति थपेर उनीहरू फर्कने गरेको कर्मचारीको आरोप छ । शिक्षामन्त्री श्रेष्ठले पनि बोर्डमा आफ्नो स्वार्थ पूरा गर्न सक्ने सहसचिवलाई पठाउने गरेको कर्मचारीको भनाइ छ ।"
देउवाद्वारा चिनियाँ राष्ट्रपति सीलाई बधाई,"काठमाडौं (कास) प्रधानमन्त्री एवं कांग्रेस सभापति शेरबहादुर देउवाले चिनियाँ कम्युनिस्ट पार्टीको १९ औं राष्ट्रिय कांग्रेस सफलतापूर्वक सम्पन्न भएकामा र पार्टी महासचिव पदमा पुन: निर्वाचित भएकामा चिनियाँ राष्ट्रपति सी चिनफिङलाई बुधबार बधाई दिएका छन् । देउवाले सीलाई पठाएको बधाई सन्देशमा सीको महासचिव पदमा दोस्रोपटकको विजय चिनियाँ जनता र चिनियाँ कम्युनिस्ट पार्टीले उनको गतिशील नेतृत्वप्रति दर्शाएको ठूलो विश्वासको संकेत भएको उल्लेख गरेका छन् । उनले सन्देशमा चिनियाँ जनताको सामाजिक, आर्थिक तथा प्रविधिगत विकास र जीवनस्तर सुधारमा चीनले अभूतपूर्व प्रगति हासिल गरेको उल्लेख गर्दै सम्पूर्ण मानवका लागि साझा गन्तव्य पछ्याएका विश्व समुदाय र आर्थिक समृद्धिका लागि राष्ट्रहरूबीच बृहत्तर सहयोगबारेको चिनियाँ नेता सीको दृष्टिकोणको सराहना गरेका छन् । आगामी दिनमा नेपालचीन द्विपक्षीय सम्बन्ध विविध पक्षबाट झाँगिँदै जाने र नयाँ उचाइमा पुग्ने विश्वाससमेत व्यक्त गरेका छ"
असन र वसन्तपुरमा ट्राफिक व्यवस्थित गरिँदै,"काठमाडौं राजधानीको पर्यटकीय क्षेत्र ठमेलपछि अब राजधानीका पुराना बस्तीहरूमा पनि ट्राफिक व्यवस्थापन गरिने भएको छ । ट्राफिक प्रहरी महाशाखा, रामशाहपथको संयोजनमा सांस्कृतिकपुरातात्त्विक महत्त्वको वसन्तपुर र असन क्षेत्रमा ट्राफिक व्यवस्थापनबारे थप छलफल सुरु भएको छ । कामपा वडा नं २५ का वडाध्यक्ष नीलकाजी शाक्यले असनलगायतका भित्री बस्तीमा सवारीसाधन व्यवस्थापनका लागि ट्राफिक प्रहरीसँग छलफल गरिरहेको बताए । जात्रापर्व मनाइने यो क्षेत्र व्यापारिक हिसाबले पनि निकै महत्त्वपूर्ण छ, शाक्यले सवारीसाधन व्यवस्थापनको आवश्यकता औंल्याउँदै भने, भूकम्पले भत्काएदेखि टेकोको भरमा अडिएका पुराना घर र पिच नभई ढुंगा छापिएको सडकका कारण पनि सवारी साधन चल्न सक्ने स्थिति छैन ।बुधबार ट्राफिक प्रहरीसँग हनुमानढोका, नरदेवी, बांगेमुढा, असन, इन्द्रचोकका जनप्रतिनिधिहरूले यस विषयमा छलफल गरेका छन् । वडाध्यक्ष शाक्यले यस विषयमा त्यहाँका व्यापारी र स्थानीयको धारणा पनि सकारात्मक पाएको बताए । यद्यपि सहरको भित्री क्षेत्र (कोर एरिया) नजिकै पर्याप्त पार्किङस्पेस नहुनु सबैभन्दा जटिल समस्या रहेको उनको भनाइ छ । ठमेल जस्तै फ्री भेहिकल जोन बनाउने कि एकतर्फी गर्ने वा अन्य के उपाय अपनाउन सकिन्छ भन्ने विषयमा शुक्रबार हामी स्थलगत निरीक्षण गर्नेछौं, ट्राफिक प्रहरी प्रवक्ता उमेश रञ्जितकारले भने, स्थानीयलाई कसरी सुविधा हुन्छ, उनीहरूको धारणा र परिस्थिति हेरेर मात्रै निर्णय गर्नेछौं ।ठमेललाई भने आइतबारदेखि फ्री भेहिकल जोन बनाइएको हो । पर्यटकीय सामग्री खरिदका लागि जाने र काठमाडौं भित्रिने अधिकांश पर्यटकहरू ठमेल क्षेत्रमा बस्ने हुँदा उनीहरूको सुरक्षा तथा सुविधालाई मध्यनजर गर्दै सवारी साधन निषेधित क्षेत्र बनाइएको प्रवक्ता रञ्जितकारले बताए । पर्यटकको चाप बढी हुन्छ तर बाटो साँघुरो छ, प्रवक्ताले भने, वडाध्यक्ष, नागरिक समाज, क्लब तथा पर्यटन व्यवसायीहरूको साझेदारीमा यो अवधारणा ल्याइएको हो । यो नियम लागू भएदेखि नै सवारी साधनसहित ठमेलको मुख्य बजार पस्न त्रिदेवी मार्ग हुँदै नरसिंह चोकबाट मात्र पस्न पाइन्छ । जेपी स्कुल चोक, सोह्रखुट्टे उकालो र अन्य ठमेल छिर्ने बाटोमा सवारीसाधन निषेध गरिएको छ । अहिले उक्त क्षेत्रमा एकपल्टमा १५ जना ट्राफिक प्रहरी र केही प्रहरी निरीक्षक परिचालन गरिएको रञ्जितकारले बताए । पानी, एम्बुलेन्स र अत्यावश्यक सवारी साधनबाहेक अन्यलाई प्रवेश निषेध गरिएको महाशाखाले जनाएको छ । व्यवसायी रबिन पाण्डेले आफूहरूले पनि ठमेलबाहिरै सवारी साधन पार्क गरेको बताए । पहिले रिक्सा, मोटरसाइकल वा गाडीमै पनि सामान ल्याउँथ्यौं । तर अब ट्रलीमा गुडाएर ल्याउँछौं, पाण्डेले भने । उनले सवारी साधनमाथि रोक लगाउनुले पर्यटकको संख्या झन् बढ्ने बताए । शान्त वातावरण भएकाले पर्यटकलाई यसले राम्रो वातावरण दिएको उक्त क्षेत्रका व्यवसायी बताउँछन् । त्यसैगरि चारपांग्रे सवारी नरसिंह चोकबाट क्षेत्रपाटी जान सक्ने भएपनि त्यहाँबाट आउन पाइन्न । दुईपांग्रे सवारीका लागि भने दुईतर्फबाटै खुला छ । दुई वर्ष अघिदेखि नै त्यो सडक वन वे भए पनि लागू हुने नगरेको त्यहाँ खटिएका प्रहरीले बताए ।"
"डेंगुले १ को मृत्यु, ३ सय संक्रमित","यसरी सर्छमेची अञ्चल अस्पतालका मेडिकल सुुपरिन्टेन्डेन्ट डा पीताम्बर ठाकुरका अनुसार डेंगु संक्रमणले गर्दा शरीरको रगत जम्ने क्लटिङ प्रक्रिया अव्यवस्थित हुन्छ । यो अवस्था रगतमा धेरैजसो प्लेटेलेट्स नष्ट हुनाले हुन्छ । यसको घातक रूप हुँदा सम्पूर्ण शरीरमा रक्तस्राव हुन लाग्छ । भाइरस शरीरमा प्रवेश गरेर प्लेटेलेट्समा आक्रमण गर्छ । यो भाइरस दिउँसो टोक्ने लामखुट्टेको टोकाइबाट शरीरमा पुग्छ । औलो उत्पन्न गर्ने लामुखट्टे फोहोर पानीमा पाइने भए पनि डेंगु सार्ने लामखुट्टेले थुप्रै दिनदेखि हलचल नभएको स्वच्छ पानीमा फुल पार्छ । रोग सार्ने लामखुट्टे ग्रामीण क्षेत्रमाभन्दा सहरी क्षेत्रमा बढी पाइने गर्दछ । यसले सफा पानी जमेको स्थानमा फुल पार्ने गर्दछ । खास गरी वर्षाको पानी जम्ने टिनका डब्बाहरू रङका खाली डब्बा थोत्रो टायर, अलकत्र वा मट्टितेलका खाली ड्रमहरू फूलदानी गमला, कुलर पानीका ट्यांकी आदिमा यसले फुल पार्दछ ।"
नेपाली राजनीतिका विभ्रम,"प्रदेश तथा प्रतिनिधिसभा निर्वाचनको माहोलसँगै केही दिनयता दल प्रवेश र गठबन्धनको चहलपहल ह्वात्तै बढेको छ । यसमध्ये सबैभन्दा ठूलो तरङ्ग वाम गठबन्धनको प्रसङ्गले ल्याएको देखिन्छ । यसैबीच एउटा फरक परिदृश्य पनि देखिएको छ । त्यो के भने विशेषगरी सञ्चार माध्यमको एउटा पक्ष यो गठबन्धनको कर्ताको रूपमा पर्दा पछाडि शक्ति रहेको अर्थमा त्यसको पहिचानमा कटिबद्ध भएर लागिपरेको देखिन्छ । छापा र टेलिभिजनका पर्दामा विश्लेषक र बुद्धिजीवीहरूलाई उक्त शक्तिबारे अड्कलबाजी गर्न लगाइँदैछ । नेताहरू अदृश्य शक्तिका गोटीका रूपमा काम गर्छन् । त्यसैले हरेक उल्लेख्य राजनीतिक घटनाका पछाडि बाह्य शक्तिको हात हुन्छ भन्ने एउटा आम बुझाइ खडा भइसकेको छ, नेपाली समाजमा । त्यही बुझाइलाई थप बल पुर्याउने कोसिस हुनसक्छ, यस्तो कसरत । नेपाली समाजको ठूलो हिस्सा ०६२६३ को आन्दोलनपूर्व तत्कालीन ७ दलबीच भएको १२ बुँदे सहमति भारतको मध्यस्थतामा भएको ठान्छन् । तर सहमतिका साक्षी वा हस्ताक्षरकर्ताहरू उक्त कुरा स्वीकार्न तयार देखिँदैनन् । सत्य हैन भने यस्तो आमबुझाइ बन्नु के राष्ट्रहितमा हुन्छ ? यस प्रसंगमा तथ्य पुष्टि गर्ने प्राधिकार को हो ? जबकि हामी जीवित साक्षीलाई विश्वास गर्दैनौं । देशभित्र प्रतिकूल अवस्था कायम रहेको अवस्थामा राष्ट्रहितका प्रसङ्गहरू विदेशी भूमिमा छलफल हुने प्रचलन विश्व इतिहासमा हुँदाहुँदै कुनै तथ्यबिना आरोप लागिरहनु कत्तिको जायज हुन्छ ? दरबार हत्याकाण्डका प्रत्येक प्रत्यक्षदर्शी दीपेन्द्र शाहलाई नै दोषी ठान्छन् । तर नेपाली समाजको ठूलो हिस्सा त्यो मान्न तयार देखिएको छैन । नेता मदन भण्डारीको असामयिक अवसानले नेपाली राजनीतिमा ठूलो क्षति पुगेको महसुस गरियो । उनको हत्या सुनियोजित रूपमा भएको बुझाइयो । तर त्यो घटना हत्याको रूपमा कतैबाट प्रमाणित भएको छैन । जनयुद्धकालमा माओवादीबारे थुप्रै शंकाउपशंका ब्याप्त थिए, तर समयकालमा ती कुनै पनि आशंका सत्यसावित हुनसकेन । माथिको प्रत्येक उदाहरणले के देखाउँछ भने बिना तथ्यगत आधार, केवल शंकाको भरमा यस्ता बुझाइ तयार हुँदै आएको छ । राजनीति र समाजमा स्थापित हँुदै गएका यस्ता स्थायी विभ्रमले गर्दा नेपाली जनता घटनाक्रमलाई सही अर्थमा बुझ्नबाट बञ्चित हुँदै आएका छन् । घटनालाई तथ्यको आधारमा बुझ्नुपर्छ । शंका वा दृष्टिकोणको आधारमा विश्लेषण गरी निचोडमा पुग्दा यस्ता विभ्रम तयार हुन्छन् । बुझाइ गलत छन् भने विशेषगरी नयाँ पुस्तामा त्यसको नकारात्मक असर हुन्छ । जस्तो राजनीति भ्रष्टहरूको खेल हो भन्ने बुझाइ, बुझ्ने भएदेखि सुन्ने नयाँ पुस्ता कसरी राजनीतिमा आकर्षित हुन्छ ? अनि कसरी योग्य व्यक्तिहरू राजनीतिमा आउलान् ? संसारमा विरलै मानिस होलान्, जसले जीवनको पूर्वार्धमा राजनीतिलाई आफ्नो लक्ष्य बनाएका हुन्छन् । अधिकांश राजनीतिज्ञको जीवनी खोतल्ने हो भने समय परिस्थितिले उनीहरूलाई यो क्षेत्रमा ल्याएको देखिन्छ । यो पनि एउटा कारण हुनसक्छ कि सही दृष्टिकोणका मानिसहरूको यो क्षेत्रमा कमी भयो । मानव सभ्यता सही दिशामा छिटो गतिमा जानबाट बञ्चित भयो । मानव सभ्यताको इतिहासले हजारौं वर्ष पार गरेको छ, तर अझै पनि हामी धेरै भद्रगोलबाट गुज्रिरहेका छौं । गलत भाष्य वा मान्यता अन्जानमा नै तयार होस् वा सुनियोजित, यसले समाजलाई नकारात्मक असर पारिरहेको हुन्छ ।समय कालमा यस्तै नकारात्मक भाष्यहरू निर्माण भएकै कारण आजपर्यन्त हाम्रो समाजले महिलालाई कमजोर र दोस्रो दर्जाको नागरिक ठान्ने गल्ती गर्यो । परिवार उत्थान, सामाजिक सन्तुलन, खेतीपाती, पशुपालन जस्ता मानव समाजका अभिन्न पक्षमा महिला वर्गको योगदान महत्त्वपूर्ण रहँदै आएको छ । महिला र पुरुष बीचको भिन्नता लिंगीयमात्र हो । ऊ शारीरिक रूपमा कमजोर हैन भन्ने प्रमाणित भइसक्दा पनि विश्वका कैयौं देशमा अझै पनि एउटै कामको लागि महिलाले पुरुषले भन्दा कम पारिश्रमिक पाउने गर्छन् । तेस्रो लिंगीको अस्तित्व किशोर अवस्थामा देखापर्ने यौन हार्मोन असन्तुलनको कारण देखापर्छ । भावनात्मक रूपमा ऊ अर्को मान्छेभन्दा भिन्न हैन । तर समाजले उनीहरूलाई मान्छेको दर्जामा राख्नसमेत हिच्किचाएको सत्य त हामीले भोगेकै हो । छालाको रंगको आधारमा मान्छेकै जातिलाई फरक नजरले हेर्ने, कुनै धर्म विशेषका अनुयायीलाई आतंकवादसँग जोडेर दुव्र्यवहार गर्ने कुप्रथा अझै विश्वका विभिन्न समाजमा जीवित छन् ।नेपाली समाजले गहनतापूर्वक विचार गर्नुपर्ने र प्रश्न गर्ने बेला आएको छ : के सामाजिक राजनीतिक घटनाको विश्लेषणका लागि हामीले प्रस्तुत गरेका व्यक्तिहरू इमानदार बोलिरहेका छन् ? कि मनगढन्ते तर्कको भरमा घातक विचारको प्रसारण गर्न योगदान गरिरहेका छन् ? के विश्लेषणका लागि नेपाली समाजका आधिकारिक व्यक्ति उनै हुन्, जसलाई हामी सञ्चार माध्यममा अत्यधिक स्थान दिइरहेका छौं ? आरोपहरू व्यक्तिपरक हुनसक्छन्, तर पुरै वर्ग वा समूह नै मुछिने तहमा हुन सक्तैन । जसले सार्वजनिक अभिव्यक्ति दिन्छन्, उनीहरूले आधिकारिकता पुष्टि गर्नु आवश्यक हुन्छ वा प्रमाण पेस गर्नुपर्छ । त्यसबारे आफुले गरेका अनुसन्धान र खोजको फेहरिस्त पेस गर्नुपर्छ । अन्यथा उनीहरूलाई त्यस्ता विचार प्रकट गर्ने नैतिक हक हुनुहुँदैन । सामाजिक राजनीतिक घटनाका आधिकारिक विश्लेषणको अधिकार विश्वविद्यालयका प्राध्यापकहरूलाई हुन्छ । जो आफै वा आफ्ना शोधकर्ता विद्यार्थीमार्फत निरन्तर अनुसन्धानमा संलग्न हुन्छन् । राजनीतिक घटना विश्लेषणका लागि राजनीतिशास्त्रका प्राध्यापक वा अनुसन्धानमा निरन्तर संलग्न शिक्षकहरू होलान् । उनीहरूले आफ्नो अनुसन्धानमार्फत घटनाक्रमलाई नजिकबाट नियालिरहेका हुन्छन् । विकल्पको रूपमा निरन्तर अनुसन्धानमा संलग्न अन्य स्वतन्त्र संस्था वा स्वनामधन्य अध्येता पनि होलान् । गतवर्ष अमेरिकी चुनावी अभियानको क्रममा डोनाल्ड ट्रम्पबारे मासाचुसेट्स विश्वविद्यालयका प्रतिष्ठित प्राध्यापक नोम चोम्स्कीको विश्लेषणलाई सञ्चार माध्यमहरूले विशेष प्राथमिकतासाथ आधिकारिक धारणाको रूपमा प्रसारण गरे । नेपालमा यस्तो अभ्यासको थालनी कहिलेदेखि गर्ने ? सरकारले विश्वविद्यालय र सम्बन्धित विभागहरूलाई अनुसन्धानमा आधारित बनाउन कहिलेदेखि आवश्यक रकम प्रदान गर्न थाल्ने ? सत्य के हो भने एउटा देशभित्र हुने घटनामा बाह्य देशको सरकार र नागरिक स्तरमा अवश्य चासो हुन्छ । छिमेकी तथा मित्रदेशका सरकारमा बहालवाला व्यक्ति वा शुभचिन्तकहरूले राजनीतिक घटना र परिणाम आफू अनुकूल भैदिए हुन्थ्यो भनी सोच्नु अन्यथा हैन । यसमा थोरै कहिलेकाहीँ भूराजनीतिक स्वार्थ पनि गाँसिने गर्ला । अमेरिकामा कुनै खास उम्मेदवारले जिते हुने भनेर नेपाली जनताले कामना गरेकै हुन् । म्यान्मारमा रोहिंग्या माथिको सरकारी रवैयाले हामीलाई चिन्तित बनाएकै छ । त्यसैले नेपालका घटनाक्रममा विदेशीले चासो दिनु, त्यहाँका एकाध छापामा नेपालबारे उनीहरूको धारणा छापिनुलाई हामीले हस्तक्षेपको स्तरमा विश्लेषण गर्नु स्वाभाविक हुन्न । त्यसलाई केके न भएको रूपमा आतंक खडा गर्नु भनेको प्रोपगन्डाको राजनीति गर्नु हो । नेपालमा हुने राजनीतिक घटनाको अन्तिम निर्णयकर्ता नेपाली नागरिक नै हुन् भन्ने मान्यता स्थापित हुनु अति जरुरी छ । नेपालभित्र हुने हरेक राजनीतिक घटनाक्रमको विकास तत्कालीन र ऐतिहासिक आवश्यकता अनुसार हुन्छ । दोष वा श्रेय बाह्य शक्तिलाई दिनु सधैं युक्तिसंगत हुँदैन । हरेक राजनीतिक घटनामा बाह्य शक्तिको प्रभाव हुन्छ भन्ने विश्लेषण समग्रमा नेपाली जनताको सार्वभौमिक अस्तित्व माथिको अवमूल्यन हो । गहिरोगरी बुझ्नुपर्ने के छ भने दृश्यमा कर्ताका रूपमा नेता देखिए तापनि नेपालको भाग्य र भविष्यबारे निर्णय गर्ने अन्तिम प्राधिकार नेपाली जनता हुन् । नेताहरू मात्र आएर सडकमा चिच्याएको भए, जनताको अपार सहभागिता नभएको भए आजको लोकतान्त्रिक नेपालको नक्सा खिचिने थिएन । नेपाली जनताको निर्णयबाटै लोकतान्त्रिक गणतन्त्र, संघीयता, धर्मनिरपेक्षता, समानुपातिक प्रतिनिधित्व र सामाजिक न्यायका बुँदाहरू संविधानमा सूचीकृत भएका हुन् । अघिल्लो पटक माओवादीकांग्रेस गठबन्धनलाई दक्षिणको इसारामा भएको रूपमा व्याख्या गर्न ठूलै नेताहरू लागेको देखियो । त्यही निहुँमा राष्ट्रवादको ठूलै उकेरा पनि लगाइयो । यस पटक माओवादीएमाले गठबन्धनको सूत्रको रूपमा दिग्गज विश्लेषकहरूले उत्तरतिर संकेत गर्न भ्याएका छन् । यी दुवै आरोप र विश्लेषणको आधिकारिक पुष्टि केही छैन । यस पटक त अझ अधिनायकवादतर्फको यात्रासमेत भन्न थालिएको छ । नेपालमा राजनीतिक अभ्यास नेपालको संविधान अनुसार चल्छ । संविधानले कुनै प्रकारको अधिनायकवादलाई ठाउँ छोडेको छैन । गठबन्धनको दुई तिहाइ मत आए पनि राष्ट्रियअन्तर्राष्ट्रिय परिस्थिति र तत्तत् दलहरूको राजनीतिक अनुभवले गलत वा नेपाली जनताले नचाहेको बाटोमा प्रेरित हुने रत्तिभर सम्भावना छैन ।तसर्थ बुद्धिजीवी, विश्लेषक र सञ्चार माध्यमहरूले तथ्यपरक विश्लेषण र तिनको प्रसारणमा विशेष ध्यान पुर्याउनुपर्ने आवश्यकता देखिएको हो कि ? सधंै शंकाउपशंका, तथ्यहीन तर्कका आधारमा प्रस्तुत गरिने विश्लेषणमै भर पर्नुपर्ने अवस्था कायम रहने हो भने कवि भूपी शेरचनकै स्वरमा स्वर मिलाउँदै, बाध्य भएर मानिसहरूले भनिरहनेछन् :यो हल्लैहल्लाको देश होयो हल्लैहल्लामाथि उभिएको देश हो ।"
गतिशील नेता ?,"जनयुद्धमा सहादत हुने सहिदको सम्मान नगरेको र जनयुद्ध नलडेको, २०६२ पछि माओवादी भएको र कुनै बेला जनयुद्धलाई फासीवाद र फासिस्ट दर्शन भन्ने नेता नारायणकजी श्रेष्ठले भन्दा जनयुद्ध लडेका नेता बाबुराम भट्टराईले १००० गुणा बढी गर्छन् । अहिले प्रचण्डले गोर्खाका शालिन नेता भनेर चिनिने नारायणकाजीलाई बाबुरामसँग भिडाएका छन् भने जनयुद्धको जगमा एकाकार भएका गोर्खाली जनतालाई बाबुरामले सहिदको अपमान गर्यो भनी हल्ला फिँजाउन लगाएका छन् ।जसले जनयुद्धको ग्रयान्ड डिजाइन बनायो, १० वर्षसम्म खाइनखाइ जनताको हितमा हिँड्यो, आफूसँगै हिँड्ने कैयौं सहयोद्धाहरू गुमायो, त्यो व्यक्तिले कसरी सहिदलाई अपमान गर्न सक्छ ? आम गोर्खाली प्रश्न गरिरहेका छन् । हिजो जनयुद्धका महान सहिदको सपना साकार पार्नकै निम्ति र युगको आवश्यकता अनि विकास र समृद्धिको प्यासमा छटपटाएका जनताको मनोभावना बुझेर देशलाई प्रगतिपथमा लैजान नयाँ बाटो थोरै उहाँले मोडेको हो, कसैले नयाँ बाटो मोड्यो भन्दैमा पुरानो बाटो बिर्सन्छ भन्ने हुँदैन । गोर्खालीको नजरमा बाबुराम आफ्नो लक्ष्य पूरा गर्न सबै हतियार प्रयोग गर्नसक्ने कुशल नेता हुन् । उनको इतिहासले त्यो कुरा पुष्टि गरेको छ । हतियार भनेको साधन हो, जुन राजनीतिक पार्टी या संगठनलाई जनाउँछ । बाबुराम गोर्खालीको नजरमा अस्थिर हैनन्, विकास र समृद्धि मुलुकमा हुनुपर्छ भनेर हिँडेका गतिशील नेता हुन् । सन्तोष सिम्खडाभीमसेन गाउँपालिका२, गोर्खाबाबुराम भट्टराई कुनै एक समयको सम्भावना बोकेका नेता हुन् । माओवादी पार्टीको शक्तिशाली नेतामा दरिन्थे, उनी । माओवादी पार्टी विद्रोहमा हुँदा उनी पार्टीको जनसरकार प्रमुख थिए । र समयकालक्रमले सरकार प्रमुख अर्थात प्रधानमन्त्रीसमेत बन्ने मौका पाए । त्यसबेला बाबुरामले के बोल्लान् वा के गर्लान् भन्ने कुरा आम नेपालीले बडो संवेदनशीलतासाथ सुन्ने गर्थे । तर आज ? आज उनले बोल्ने कुरा जनताले सुन्न छाडेका छन् । जुन सम्भावना र अपेक्षा जनताले उनीबाट राखेका थिए, आज त्यो सम्भावना कोशौं टाढा पुगेको छ । किन त ? यसको जवाफ बाबुराम भट्टराईले आफै दिँदा राम्रो होला । आम जनताले आर्किटेक्ट बाबुरामसत्ता र शक्तिमा गएपछि देशलाई पनि बनाउलान् भन्ने ठूलो अपेक्षा लिएका थिए । उनले बोलेको १० हजार मेगावाट विद्युत निकाल्न रेखांकन गर्लान् भन्ने सोचेका थिए । जनताको जीवनस्तर माथि उठ्ला भन्ने आशा राखेका थिए । तर जनताको आशा विपरीत यिनी सत्ताको दाउपेचमै रमाउन पुगे । हुँदाहुँदै भइरहेको संविधानसभा विघटन गरी देशलाई ५ वर्षपछि धकेलिदिए । समयक्रमसँंगै अब बाबुरामको शक्ति करिबकरिब माटोमा मिसिन पुगेको छ । मंसिर १० गते हुने ३१ जिल्लाको चुनावमा उनको पार्टी केवल १ सिटमा खुम्चिन पुगेको छ र त्यो पनि जित्नेनजित्ने कुनै ठेगान छैन । बाबुरामलाई एउटा सैद्धान्तिक प्रश्न सोध्न चाहन्छु । अब तपाई र तपाईको पार्टी कुन सिद्धान्तबाट हिँड्न चाहन्छ ? कांग्रेसको कार्यकर्ताबाट भोट लिएपछि कांग्रेसको सिद्धान्तबाट हिँड्नु तपाईंको नैतिक कर्तव्य हो कि होइन ?कहिले संघीय समाजवादीसँंग त कहिले एमालेमाओवादीसंँग अनि कहिले कांग्रेसको खोपीमा आएर राजनीतिमा सफल होइँदैन भन्ने कुरा जति चाँडो तपाईले बुझ्नुहुन्छ र जति चाँडो यो सैद्धान्तिक विचलनको नौटंकी रोक्नुहुन्छ, उति नै तपाईको बाँचेखुचेको अस्तित्व रहन सक्छ । आगे यहाँको मर्जी । तपाईको कति राम्रो संजोग कि कहिले उही प्रधानमन्त्री शेरबहादुर देउवालाई ५२ बँुदे ज्ञापन दिएर जनयुद्ध सुरु गर्नुभयो र आज उही प्रधानमन्त्री देउवाको पार्टीबाट १ सिटको लागि हारगुहार गर्नुभयो । यो जस्तो कन्तबिजोग र विडम्बना अरू के होला ? गोपाल देवकोटागोकर्णेश्वर८, जोरपाटी काठमाडौं कुनै बेला माओवादी पार्टीको उपाध्यक्षमा रही जिम्मेवारी सम्हालेका डाबाबुराम भट्टराई र नारायणकाजी श्रेष्ठ एउटै चुनावी क्षेत्र गोरखा२ बाट चुनावमा भिड्दैछन् । नेपाली कांग्रेस गठबन्धनबाट भट्टराई र एमालेमाओवादी गठबन्धनबाट श्रेष्ठ चुनाव उठ्न लागेका हुन् । दुवैले चुनाव जित्ने दाबीमात्र गरेका छैनन्, एकअर्का विरुद्ध आरोपप्रत्यारोप लगाउने र नसुहाउँदोगरी घोचपेचमा समेत उत्रेका छन् । उनीहरूको घोचपेच भइरहँदा उनीहरूले सत्ताको डाडुपुन्यु आफ्नो हातमा पारेपछि राज्यको ढुकुटीबाट कसले कति कुम्ल्याएछन्, राष्ट्रप्रति कसले कति गलत र कति गैरजिम्मेवार काम गरेका रहेछन् भन्ने कुरा हामी जनतालाई बुझ्न पाउने मौका त हुन्छ नै, तर आरोपप्रत्यारोप जुन चल्दैछ, त्यो गलत परम्पराको निरन्तरता हो । गालीगलौज र घोचपेचको राजनीतिले दुवै नेतालाई पतनको दिशातिरमा डोर्याउँछ । तिलप्रसाद न्यौपानेमाछापोखरी चोक, बालाजु, काठमाडौं"
चीनमा सीको उदय,"उत्तरी छिमेकी मुलुक चीनमा राष्ट्रपति सी चिनफिङले दोस्रो कार्यकाल चलाउनेमात्र होइन, माओ त्सेतुङपछिको उनी सरहकै शक्तिशाली नेताको रूपमा विश्वलाई चिनाउँदैछन् । नयाँ युगमा चिनियाँ विशेषताको नारालाई सायद त्यसैको झल्को दिन सी चिनफिङवादलाई प्रतिपादन गर्दैछन् । तिनीहरूको तीन दशकमा ७० करोड जनता गरिबीको रेखामुनिबाट माथि उठे । हामीकहाँ बहुदल आएको समयलाई हिसाब गर्ने हो भने सोही समय बराबर तुलना गर्ने हो भने पनि ७ लाख होइन, ७० हजार जनताले प्रत्यक्ष देखिने सुख पाउन सकेनन् । देश समृद्ध र नागरिक सुखी सम्पन्न हुन व्यवस्थाले मात्र होइन, नेतृत्व गर्ने दूरदृष्टि र शासन सोचमा पनि भर पर्छ । नेपालमा पनि बहुदल आएपछि अनेक वादलाई शिरोपर गर्ने प्रजातन्त्रवादी र वामपन्थी देखिए । माओ विचारधारा मान्ने धेरै नेता, कार्यकर्ता छन् । त्यत्तिले नपुगेर अलि फरक धारको कम्युनिष्ट बनाउने भनेर अनेक सिद्धान्त र धार पनि निर्माण गर्छन् । त्यही वाद र धारमा अनेक बहस र विमति राख्दै दल खोल्छन्, फेरि फुट्छन् र कमजोर अनुभूत भएपछि जुट्छन् । खाली सिद्धान्तका उग्र बहस गर्नमै रमाएका छन् । श्रीकृष्ण राजवंशीसुनकोसी३, सिन्धुली"
कसरी मुख देखाउने ?,"रुकुम ८६ जनाभन्दा बढी नेपाली कांग्रेसका कार्यकर्ताहरूको हत्या गरिएको जिल्ला हो । अंगभंग, घाइते, सम्पत्ति लुटिएका, विस्थापित भएका हजारौं छन् । म साधारण लेखपढ भएकी गृहिणी महिला हुँ । २०५३ असोज २६ गते रुकुमको सिम्म्रतु बजार प्रहरी चौकी नजिकै तत्कालीन खारा गाविसका अध्यक्ष मेरा श्रीमान टेकबहादुर वलीको माओवादीले छुरी प्रहार गरी निर्ममतापूर्वक हत्या गरे । त्यतिबेला मेरा तीन छोरा क्रमश: ८, ५ र ३ वर्षका थिए । बाबुको हत्या भएको ३ महिनापछि एक छोरी जन्मी । मेरो श्रीमानको लास बोक्ने र १३ दिने धार्मिक कार्यमा पनि डरले एकजना पनि मेरो घरमा आएनन् । चुनाव लड्दा लागेको ऋणका कारण घर जग्गा लिलाम गर्ने बैंकले चिठी लेखेको थियो । साँझबिहान छाक टार्ने बालबच्चाको शिक्षा दिने २५ वर्षको उमेरमा म विधुवाको काँधमा जिम्मेवारी आइपरेको थियो । मेरो लागि पार्टी बाहेक अरू कोही छैन भन्ने विश्वाससाथ पार्टीको राजनीतिमा होमिने निधो गरेंँ । पूर्व मन्त्री गोपालजीजंग शाहले घर लिलाम हुनबाट बचाइदिनुभयो । बालबच्चाहरू बुटवलको बालगृहमा राख्ने व्यवस्था गरिदिनुभयो । २०५४ सालको स्थानीय चुनावमा खारा गाविस अध्यक्ष भएँ । जेठा छोराको पढाइमा खुमबहादुर खड्काले सहयोग गरिदिनुभयो र उसले एसएलसीसम्मको पढाइ पूरा गर्यो । नेपाली कांग्रेस विभाजनपछि मलाई सहयोग गर्ने खुमबहादुर खड्का र गोपालजीजंग शाहको विभाजित पार्टीमा नलागी नेपाली कांग्रेसमै बस्ने निधो गरेंँ । १२ वर्ष रुकुम महिला संघको अध्यक्ष भएँ । ११ औं महाधिवेशनदेखि लगातार महाधिवेशन प्रतिनिधि छु । घरव्यवहार सबै त्यागेर पार्टीको पूर्णकालीन कार्यकर्ताको रूपमा काम गरी नै रहेकी छु । र पनि पार्टी नेतृत्वले मप्रति सदैव विभेद गरेको छ । चुनाव चाहे प्रत्यक्ष होस् या समानुपातिक नेताका आसेपासे, नातागोता र पैसावाललाई मात्र भयो । हामीजस्ता सहिद परिवारका पहुँच नभएकाहरूप्रति नेतृत्वको नजर परेन । यसले गर्दा म आफूलाई समाजमा मुख देखाउनै सकस भइरहेको छ । रुकुमेली सहिद पत्नीहरूका अगाडि मेरो पार्टीले मलाई सम्मान गर्यो भनेर कसरी अनुहार देखाउने, ठूलो सकसमा छु । सीता वलीमहाधिवेशन प्रतिनिधि नेपाली कांग्रेस, रुकुम"
किनारामा महिला,"आगामी मंसिरमा हुनलागेको प्रतिनिधिसभा र प्रदेशसभा चुनावका कारण यतिबेला यत्रतत्र खुल्दुली बढेको छ, पूरा देश निर्वाचनमय बन्न पुगेको छ । तथापि प्रत्यक्षतर्फको उम्मेदवारीमा महिला संख्या न्यून बनाइएपछि उनीहरू अपहेलित, उपेक्षित भएको आवाज उठाउन थालेका छन् । यो विषयमा मंगलबार प्रकाशित महिला उम्मेदवारी असाध्यै कम खबरभित्र थप विश्लेषण गर्न खोजिएको छ । सरसर्ती हेर्दा पहिलो चरणको निर्वाचन अन्तर्गत प्रतिनिधिसभातर्फ ३२० जनामा १८ र प्रदेशसभातर्फ ४८२ उम्मेदवारमध्ये २४ जनामात्र महिला परेका छन्, जसलाई सजग महिला, अधिकारकर्मी एवं चेतनशील नागरिकले सामान्य मान्न सक्दैन । तथापि प्रतिनिधिसभा निर्वाचन ऐनमा समानुपातिकतर्फको उम्मेदवार बनाउँदा ५० प्रतिशत महिला अनिवार्य हुनुपर्ने प्रावधान राखे पनि प्रत्यक्षतर्फको उम्मेदवारीमा त्यस्तो व्यवस्था नहुँदा आवाज उठाएर पनि केही हुने देखिंँदैन । तालमेल, साँठगाँठको राजनीति उत्कर्षमा पुगेपछि सर्वसाधारणको मनमा अनेक प्रश्न उठ्न थालेका छन् । अहिलेको राजनीतिक धु्रवीकरण, सत्तामोह र गन्जागोल स्थितिमा मतदाता अन्योलग्रस्त बनिरहँदा सिद्धान्तभन्दा व्यक्तिगत प्रभाव बढी हावी नहोला भन्न सकिंँदैन । राष्ट्रिय स्तरमा महत्त्वपूर्ण भूमिका निर्वाह गरिरहेका र राजनीतिक छवि उच्च बनाउँदै आएका महिलाको संख्या न्यून रहेको यथार्थलाई सबैले स्वीकार गर्नुपर्छ । अहिले साम, दाम, दण्ड, भेदको नीतिमा प्रखर बन्न नसक्ने व्यक्ति प्रत्यक्षतर्फको निर्वाचनमा विजयी बन्लान् भनेर नचिताए पनि हुन्छ । उता समानुपातिकतर्फ परिवारवाद, नातावाद, कृपावाद एवं पैसाको चलखेलले सडाएको राजनीतिभित्र अधिकांश सक्षम र इमानदार महिला पर्ने सम्भावना देखिंँदैन । तसर्थ महिलाले आफूलाई अहिलेको दुर्गन्धित परिवेशबाट अलग राखेर सुदूर भविष्यतर्फ उन्मुख हुँदै क्षमता विकासमा तल्लिन रही निष्ठा र सिद्धान्तको राजनीतिक स्तम्भ खडा गर्नु श्रेयस्कर देखिन्छ । डा भुवनेश्वर शर्माचन्द्रागिरि२, काठमाडौंदिनप्रतिदिन महिलाहरू पनि राजनीतिमा सक्रिय हुनथालेका छन् । घरपरिवार सम्हाल्नेदेखि मुलुकको उच्चपदस्थ ठाउँमा समेत महिला पुगेका छन् । नेपाल सन्दर्भमै कुरा गर्ने हो भने पनि राष्ट्रपति, सभामुख, प्रधानन्यायाधीश बनेका छन् । यो एउटा प्रतिनिधि उदाहरण भए पनि यसबाहेक अन्य ठाउँमा समेत महिलाले नै नेतृत्व सम्हालेको देखिन्छ । जनसंख्याको आधाभन्दा बढी हिस्सा ओगटेका महिलाले पनि पुरुषसरह काम गर्न सक्छन् र योग्य छन् भन्ने प्रमाण हो यो । विभिन्न क्षेत्रमा महिला सहभागिता बढे पनि अझै उनीहरूलाई सम्मानजनक रूपमा भने हेरिंँदैन । सधैं शंका गर्ने प्रवृत्ति रहेको छ । पुरुषवादी समाजका कारण यस्तो प्रवृत्ति रहेको हो । आधुनिकता उन्मुख समाजमा महिला समानताका कुरा गरेर यस्ता सोचलाई बदल्नु आवश्यक छ । समाजका हरेक पक्ष राजनीति, शिक्षा, सञ्चार, स्वास्थ्य आदिमा महिलाको सहभागिता कमै रहेको देखिन्छ । पुरुष नेृत्वले महिला सहभागिता, हक र अधिकारका कुरा गरे पनि व्यवहारमा लागू गर्न नसक्दा समस्या देखिएको हो । राजनीतिमा महिला सहभागिताको कुरा गर्ने हो भने स्थानीय तहको चुनावमा महिलाको अग्रसरता त्यति राम्रो देखिएन । कमै मात्र महिलालाई निर्वाचनमा सहभागी गराइयो । महिलामा आत्मबल हुँदाहुँदै पनि कमजोर ठानेर टिकट दिइएन । टिकट पाएका महिलाले जितेर देखाइदिएका छन् । एक महिनामात्र बाँकी रहेको प्रदेशसभा र प्रतिनिधिसभा निर्वाचनमा पनि महिलाको उपस्थिति कम हुने देखिएको छ । यसले गर्दा महिलालाई पुरुषले नेतृत्व दिन नचाहेको देखियो । सरस्वती पाण्डे धुनीबँेंसी९, धादिङ"
म्यादी प्रहरी बन्न खोज्दा,"मकवानपुर वकैया४ का प्रेमप्रसाद घिमिरेले म्यादी प्रहरीका लागि हुने दौडमा ज्यान गुमाएको समाचार छ । निश्चय नै यसमा कसैलाई केही हुँदैन । तर मेरो दृष्टिमा यो प्रहरीले गरेको गल्ती हो । २ महिनाको लागि मात्र काम गर्ने भनेर म्यादी प्रहरीमा भर्ना हुन चाहनेलाई कडा दौड गराउने काम नै चितबुझ्दो छैन । नियमित पुलिस भए यसको आलोचना हुँदैनथ्यो । तर उक्त घटना निश्चय नै पुलिस अधिकारीलाई जवाफदेही बनाउनुपर्छ । डा शिवशंकर यादवछपकैया, वीरगन्ज"
मूल्यवृद्धि र जनजीवन,"सरकारी आर्थिक कार्यक्रम असफलताका कारण देशमा मूल्यवृद्धि हर वर्ष नियन्त्रण बाहिर पुग्दै गएको छ । सरकारले आन्तरिक उत्पादनमा जोड दिँदै आएको भए पनि हरेक आर्थिक वर्षमा आम सर्वसाधारणले आम्दानीले धान्न नसक्नेगरी वस्तु तथा सेवाको मूल्यवृद्धि हुँदै आएको छ । नेपालले शून्य दसमलव ०३० प्रतिशत विश्व अर्थतन्त्रको हिस्सा ओगटेको छ । यति सानो अर्थतन्त्र सम्हाल्न देशले सकेको छैन । अरू देशले कसरी अर्थतन्त्र व्यवस्थापन गरेका छन्, त्यो सिक्न आवश्यक छ । देशले आव २०५९६० देखि मौद्रिक नीति जारी गर्न थाले पनि अर्थतन्त्र थला पर्दै गएको छ । देशको आर्थिक वृद्धिदर बढाउन र मूल्य वृद्धिदर काबुमा राख्न देशको केन्द्रीय बैंक र देशका अर्थशास्त्रीहरूलाई हम्मेहम्मे परेको छ । कुनै बेला कुनै वर्ष खाद्य र तरकारी वस्तुमा त ३० प्रतिशतभन्दा बढीले महँगी हँुदा उपभोताको पारिवारिक बजेटको ढाड भाँच्चिने गर्छ । क्षेत्रगत रूपमा विश्लेषण गर्दा काठमाडौं उपत्यकामा अन्य क्षेत्रभन्दा बढी मूल्यवृद्धि अनुभव हँुदै आएको छ । आव २०७२७३ मा र अरू वर्षमा पनि काठमाडौं उपत्यकामा ११ दसमलव ६ प्रतिशत मूल्यवृद्धि भएको थियो । यो त खाद्यान्नका थोक मूल्यवृद्धि हो । यस्तो हिसाबले कर्मचारीहरूको तलब हरेक पाँचपाँच वर्षमा दोब्बरभन्दा बढी बनाउनुपर्ने बाध्यता रहन्छ, अनि देशको मुद्राको मान र व्यक्तिको मान पनि घट्छ । त्यसर्थ मूल्यवृद्धिलाई वाञ्छित सीमाभित्र राख्नुपर्छ । डा सुमनकुमार रेग्मीकुपन्डोल, ललितपुर"
असल नेता चुन्ने बेला,"ठूला चाड सकिए लगत्तै देशमा अर्को चाड प्रतिनिधिसभा र प्रदेशसभाको निर्वाचनको माहोल सुरु भएको छ । निर्वाचन यही मंसिर १० र २१ गते दुई चरणमा हँुदैछ । पहिलो चरणमा ३२ जिल्लामा निर्वाचन हुँदैछ । वाम गठबन्धन र लोकतान्त्रिक गठबन्धन बनाएर राजनीतिक दलहरू चुनावी मैदानमा होमिएका छन् । मंसिर १० गते हुने चुनावको निम्ति प्रतिनिधिसभा र प्रदेशसभाको उम्मेदवारी दर्ता भए लगत्तै शीर्षनेता भोट माग्न गाउँघरतिर छिर्न थालेका छन् । ठाउँठाउँमा पार्टीका कार्यक्रम भइरहेका छन् । झण्डा फर्फराउन थालेका छन् । कुनै बेला एउटै पार्टीमा रहेका डा बाबुराम भट्टराई र नारायणकाजी श्रेष्ठ दुबै गोर्खाको एउटै क्षेत्रमा अलगअलग गठबन्धनबाट उम्मेदवार बनेका छन् । उनीहरूको प्रतिस्पर्धा सबैका लागि चासोको विषय बनेको छ । दुबै नेता चुनावी जित्न दौडधुपमा छन् । अर्कोतर्फ दलहरूले अत्यन्तै न्यून संख्यामा महिलालाई उम्मेदवार बनाएका छन् । अब देश चलाउन असल नेता चुन्ने जिम्मेवारी जनताको काँधमा आएको छ । हामी सचेत हुनुपर्छ, पैसा र भाषणको भरमा भोट नदिई देशप्रेमी नेता चयन गर्न सक्नुपर्छ । महेश भण्डारीठूलापोखरा९, अर्घाखाँची"
जनलाई जलसँग जोड्ने लोकपर्व,"जनलाई जलसँग जोड्नेलोकपर्व छठले जल वा जलाशयसंँगको सम्बन्धलाई वर्षेनि सम्झना गराउँछ । यस अर्थमा छठपर्व जनलाई जलसँंग जोड्ने महापर्व हो । तर छठपर्व सम्पन्न हुने बित्तिकै हामी जल र जलाशयको स्वच्छता र पवित्रताको कुरा बिर्सन्छौं । जसरी महिनौंदेखि नदी वा पोखरीहरूको घाटमा सरसफाइ गरिन्छ, पर्व सकिने बित्तिकै त्यहाँ फोहोरहरू छरपस्टिएको देखिन्छ । छठपर्व बडो सजगतासाथ पवित्रतापूर्वक मनाइन्छ, त्यसैगरी पानीको स्वच्छताको निम्ति वर्षभरि नै त्यतिकै सजगता र पवित्रता चाहिन्छ । यसरी गरिनु नै सही तरिकाले लोकपर्वको अनुष्ठान सम्पन्न भएको मान्न सकिन्छ । छठ पर्वले सम्झाउने अर्को तथ्य हो, हाम्रो समाजको त्यो पारस्परिक जीवनशैली जसमा राज्यसत्ताको दख्खल कम र सामूहिक प्रयत्नको बढी हुन्थ्यो । छठ पर्वको पारम्परिक अर्थशास्त्र र समाजशास्त्रले समुदाय र सामूहिकतालाई बढी प्रश्रय दिएको थियो । यी गम्भीर पक्षलाई बुझ्ने हामीमध्ये जोकोहीले पनि पहल गरे हुन्छ । मधेसतिर एउटा कहावत छ, चुटकी भर जिरा से चौगामा भोज अर्थात थोरै सामग्री भए पनि यदि साध्य अग्लो छ, त्यही अनुरुपको साधना छ भने साधन स्वत: जुट्न सक्छ । हाम्रा प्रयत्नले भलै समग्र अँध्यारोलाई हटाउन नसकोस्, तर छोटाछोटा दीयाले पनि सामान्य मानिसमा सही र गलतको पहिचान गराउन सक्छ । अँध्यारो जतिसुकै गहिरिएको होस्, प्रकाशको किरण त्यही अँध्यारो भित्रबाट चियाइराखेको हुन्छ । यसैगरी छठपर्वलाई पानी, पोखरी र नदीहरूको सरसफाइको महालोकपर्वको रूपमा अनुवाद गर्न सकिन्छ ।"
महाकाव्य साँझ,"धादिङ (कास) सजिसजाउ आकर्षक मञ्च, टाढासम्म सुनिने साउन्ड सिस्टम । प्रमुख जिल्ला अधिकारीदेखि सुरक्षा निकाय प्रमुखसम्म । आमसभाभन्दा पनि बढी मानिस धुइरिएको यो माहोल इपिक इभ (महाकाव्य साँझ) को थियो, जहाँ साहित्य र संगीतले मितेरी गाँस्दै थिए । धादिङबेंसीमा हालैको साँझ यसरी भिन्न माहोल बनेको हो । धरा, कर्ण जस्ता महाकाव्यका लेखक डा नवराज लम्साल आकर्षणका रूपमा थिए । कविगीतकारदेखि महाकाव्यकार र पत्रकारसम्मको छवि बनाएका लम्साललाई नीलकण्ठ नगरपालिका तथा स्थानीय आधा दर्जन संस्थाले अभिनन्दन पनि गरे । लम्सालले आफ्नै गीतहरूबाट सम्बोधन थाले । दिलको कुरा नगर दिलमाया, सायद मायामा फसें कि, नछोएरै पनि, कोही मान्छे ढुंगा, तिमी जून हौ, खुर्पेटोमा खुर्पा, झरना भई झर्दै उनका चलेका गीत हुन् । लम्सालका ६ कृति प्रकाशित छन् । उनले लेखेको हाम्रो धादिङ गीतलाई जिल्लागान बनाएर स्कुले कार्यक्रमहरूमा समावेशसमेत गरिएको छ । कार्यक्रममा धादिङका अर्का स्रष्टा डा नवीनबन्धु पहाडीलाई पनि सम्मान गरियो । नीलकण्ठ क्याम्पसमा प्राध्यापन गर्ने पहाडी धादिङको साहित्यिक गतिविधिमा सक्रिय छन् ।"
पिरामिडमा आधारित व्यवसाय निषेध,"काठमाडौं वस्तुको प्रत्यक्ष बिक्रीसम्बन्धी ऐन पारित भए पनि यसले पिरामिडमा आधारित व्यवसायलाई भने निषेध गरेको छ । हालै जारी ऐनअनुसार ऐनमा जुनसुकै कुरा लेखिए पनि पिरामिडमा आधारित व्यवसाय सञ्चालन गर्न पाइँदैन । पिरामिड भन्नाले खरिद गर्नुपूर्व अनिवार्य रूपमा कुनै किसिमको सदस्यता लिनुपर्ने अवस्था भएको सञ्जाल हो । वस्तु वस्तुबाट अप्रत्याशित लाभ हुने वा चिकित्सा विज्ञानबाट निको नहुने भनी प्रमाणित भएको रोग निको हुने अलौकिक वस्तु हो भनी विश्वासमा पारी बिक्री वा वितरण गर्ने, एक वस्तु खरिद गर्दा अन्य वस्तुसमेत एकमुष्ट प्याकेजमा खरिद गर्नुपर्ने सञ्जाललाई पनि ऐनले पिरामिडभित्र राखेको छ । वस्तु खरिद गर्ने व्यक्तिले आफू मातहत अर्को प्रत्यक्ष बिक्रेता वा वितरक बनाउन नसकेको अवस्थामा आफूले भुक्तानी गरेको रकम व लाभ बराबरको वस्तु प्राप्त गर्न नसक्ने स्थितिको सञ्जाल, वस्तुको कारोबार नगरी केबल प्रत्यक्ष बिक्रेता वा वितरक बनाई शुल्क मात्र लिने गरी गरिने सञ्जाललाई पनि पिरामिड भनिन्छ । यस्तै कम्पनीले वस्तु बिक्री गर्ने प्रयोजनको लाथि व्यावसायिक दृष्टिले अनुचित र असम्भव देखिने आकर्षक उपहार दिई वा कमिसनको प्रलोभन देखाई सदस्य बनाउने वा महँगो वस्तु खरिद गर्न लगाउने सञ्जाल, वस्तुको खुद्रा बिक्रीलाई निरुत्साहित गर्ने व्यापारिक कार्ययोजना भएको सञ्जाल पनि पिरामिडअन्तर्गत राखिएको छ । यसअघि युनिटी हर्बोजस्ता नेटवर्किङ व्यवसाय सञ्जालले पिरामिड शैलीमा व्यापार गरेर सर्वसाधारण ठगेका थिए । ठगीको उजुरी र विरोधपछि ती व्यवसायलाई सरकारले अवैध घोषणा गरेको थियो । त्यसलगत्तै यस्ताखाले व्यवसायका लागि ऐन आवश्यक भएको भन्दै केही समूहले लबिइङ गरेका थिए । सोहीअनुसार प्रत्यक्ष बिक्रीसम्बन्धी ऐन आए पनि पिरामिड शैलीको व्यापारलाई भने अवैध नै राखेको छ । ऐन अनुसार वस्तुको प्रत्यक्ष बिक्री भन्नाले इजाजतपत्रवालाले कुनै उत्पादक कम्पनी वा वितरक कम्पनीबाट उपलब्ध वस्तु प्रत्यक्ष रूपमा उपभोक्तालाई बिक्री वा वितरण गर्ने कार्य भनिएको छ । यो आधारमा कुनै पनि वस्तुको पिरामिडमा आधारित व्यवसाय गर्न निषेध गरिएको हो ।ऐनअनुसार व्यवसाय सञ्चालन भएनभएको अनुगमन तथा निरीक्षण वाणिज्य विभागले गर्नेछ । वस्तुको प्रत्यक्ष बिक्री वा वितरण सम्बन्धमा उपभोक्ताको गुनासो सुन्ने र सम्बोधन गर्ने अधिकार पनि विभागलाई हुने विधेयकमा उल्लेख छ । ऐनबमोजिम निरीक्षण, जाँचबुझ वा खानतलासी गर्दाका बखत निरीक्षण अधिकृतले माग गरेबमोजिमको विवरण वा अभिलेख उपलब्ध गराउनु इजाजतपत्रवाला तथा प्रत्यक्ष बिक्रेता वा वितरकको कर्तव्य हुने उल्लेख छ । कुनै उपभोक्तालाई हानि, नोक्सानी भएको वा क्षति पुगेको देखिएमा विभागले त्यस्तो उपभोक्तालाई मनासिब रकम क्षतिपूर्ति भराइदिन सम्बन्धित इजाजतपत्रवाला, वस्तुको प्रत्यक्ष बिक्रेता वा वितरकलाई आदेश दिन सक्ने जनाएको छ । आदेशबमोजिमको रकम आदेश प्राप्त भएको १५ दिनभित्र सम्बन्धित उपभोक्तालाई प्रदान गरी त्यसको जानकारी विभागलाई दिनुपर्ने, तोकेको अवधिमा रकम उपलब्ध नगराएमा विभागले त्यस्तो इजाजतपत्रवालाले राखेको धरौटीबाट पीडित उपभोक्तालाई क्षतिपूर्तिको रकम दिने सक्ने उल्लेख छ । व्यवसाय सञ्चालनका लागि स्वीकृति नलिई कम्पनीको स्वामित्व वा दायित्व हस्तान्तरण वा परिवर्तन गर्ने इजाजतपत्रवालालाई ५० हजार रुपैयाँदेखि १ लाख रुपैयाँसम्म जरिवाना हुनेछ । ऐनअन्तर्गत बनेको नियम विपरीत कुनै कार्य गर्ने वा विभागले दिएको आदेश वा निर्देशनको पालना नगर्ने इजाजतपत्रवाला तथा वस्तुको प्रत्यक्ष बिक्रेता वा वितरकलाई विभागले ५ लाख रुपैयाँसम्म जरिवाना गर्न सक्ने विधेयकमा उल्लेख छ । वस्तुको प्रत्यक्ष बिक्रीवितरण गर्ने स्थानमा निरीक्षण गर्दा वस्तुको मूल्य, गुणस्तर र परिमाणमा हेरफेर गरेको, मूल्यसूची नराखेको पाएमा त्यस्तो इजाजतपत्रवालालाई ५ हजार रुपैयाँदेखि १५ हजार रुपैयाँसम्म जरिवाना गर्न सक्नेछ । त्यस्तो कार्य पुन: दोहोर्याएमा पटकैपिच्छे दोब्बर जरिवाना गर्न सक्ने विधेयकमा उल्लेख छ । ऐन व्यवस्थापिका संसदबाट स्वीकृत भएको ९१ आंै दिनदेखि लागू हुने जनाएको छ । विधेयकअनुसार इजाजत पत्रवालाले वस्तुको प्रत्यक्ष बिक्री वा वितरण गर्दा कम्तीमा ५० प्रतिशत स्वदेशी वस्तुको बिक्री वा वितरण गर्नुपर्नेछ । तर, नेपालमा उत्पादन नहुने वस्तुको हकमा भने यो व्यवस्था लागू हुने छैन । विधेयकअनुसार बिक्री वितरण वा वितरण गरेको विवरण आर्थिक वर्ष समाप्त भएको ६० दिनभित्र सम्बन्धित विभागमा पेस गर्नुपर्नेछ । इजाजतपत्र प्राप्त नगरी कसैले तोकिएका वस्तुको प्रत्यक्ष बिक्री वा वितरणसम्बन्धी कार्य गर्न वा गराउन पाइने छैन । यस्तै उपभोक्ताले खरिद गरेको वस्तु फिर्ता गर्न सकिने उल्लेख छ । प्रत्यक्ष बिक्रेतावितरकबाट खरिद गरेको वस्तुको मूल्य, गुणस्तर, परिमाण वा उपयोगितामा चित्त नबुझेमा उपभोक्ताले त्यस्तो वस्तु खरिद गरेको मितिले ३० दिनभिभित्र सम्बन्धित प्रत्यक्ष बिक्रेता वा वितरकलाई फिर्ता गर्न सक्नेछ, विधेयकमा उल्लेख छ । उपभोक्ताले खरिद गरेको वस्तु फिर्ता गरेमा इजाजत पत्रवालावस्तुको प्रत्यक्ष बिक्रेतावितरकले वस्तु बिक्रीवितरण गर्दाका बखत लिइसकेको सेवा शुल्क र कानुनबमोजिम लाग्ने कर कट्टी गरी बाँकी रकम फिर्ता पाउनेछन । तर, कर कट्टी गरेको रकम सम्बन्धित कर कार्यालयमा दाखिल गर्नुपर्ने उल्लेख छ । व्यवसायीले प्रत्यक्ष बिक्री वा वितरणसम्बन्धी कार्य गर्दा असीमित दायित्व सिर्जना गर्ने खालको प्याकेज बनाई वस्तुको बिक्री गर्न पाइने छैन । निश्चित परिमाणको वस्तु खरिद गर्नुपर्ने र त्यस्तो वस्तु खरिद नगरे इजाजतपत्रवालाको व्यावसायिक योजनाअनुसार बोनस वा कमिसन प्राप्त नगर्ने खालको बन्धनकारी व्यवस्था राख्न नपाइने उल्लेख छ । उपभोक्तालाई आफ्नो इच्छाअनुसारको छुट्टाछुट्टै सामान खरिद गर्न दिनुपर्ने, उपभोक्ताको स्वास्थ्यमा प्रतिकूल असर पर्ने किसिमका उपभोग्य वस्तुको उत्पादन, प्रचार प्रसार वा बिक्री वितरण गर्न नहुने विधेयकमा उल्लेख छ ।"
तीन महिनामा साढे ४ प्रतिशत खर्च,"काठमाडौं विभिन्न उपायहरू अघि सारिए पनि चालु आर्थिक वर्षमा पनि पुँजीगत खर्च निराशाजनक देखिएको छ ।तीन महिनामा साढे ४ प्रतिशत मात्रै खर्च भएकाले विकास बजेट खर्चमा निराशा देखिएको हो । चालु आर्थिक वर्षका तीन महिनामै भइरहेको अनुपातले खर्च हुने हो भने योपटक पनि अन्तिम समयमा विकास बजेट जथाभावी खर्च हुनेछ । महालेखा नियन्त्रकको कार्यालयका अनुसार असोज ३१ गतेसम्म १५ अर्ब ५६ करोड ६८ लाख ३७ हजार रुपैयाँ मात्रै खर्च भएको छ । जुन रकम चालु आर्थिक वर्षका लागि विनियोजन भएको कुल पुँजीगत बजेटको ४ दशमलव ६४ प्रतिशत मात्रै हो । सरकारले यो वर्षका लागि ३ खर्ब ३५ अर्ब १७ करोड ५९ लाख ७० हजार रुपैयाँ पुँजीगत खर्च विनियोजन गरेको छ । आर्थिक वर्ष सुरु हुनुअगावै बजेट पास भए पनि यो वर्ष पनि विगतकै जस्तो पुँजीगत खर्च कम हुने प्रवृत्ति दोहोरिने सम्भावना देखिएको छ ।कात्तिकको सात दिनमा ० दशमलव २२ प्रतिशतले खर्चमा वृद्धि भएको छ । तथ्यांकअनुसार १६ अर्ब ३० करोड ३५ लाख ५२ हजार रुपैयाँ खर्च भई कात्तिक ७ गतेसम्ममा पुँजीगत खर्चको प्रतिशत ४ दशमलव ८६ प्रतिशत पुगेको हो । जुन तथ्यांक निकै निराशाजनक रहेको महालेखा नियन्त्रक कार्यालयका अधिकारीहरूले बताएका छन् । निर्वाचन आचारसंहिताका कारण केही विकास बजेट खर्च हुन नसके पनि सरकारी कार्यालयहरूबाट नियमित कामहरूसमेत अघि बढेका छैनन् । खर्च गर्नुपूर्वका बोलपत्र आह्वान, खरिद प्रक्रियाका पूर्वतयारीलगायतका कामहरू नभइरहेकाले योपटक पनि वर्षको अन्तिम समयमा बजेट खर्च हुने सम्भावना बढ्दै गएको हो ।आर्थिक वर्षका तीन महिनामा भइरहेको यो खर्चको स्थितिले योपटक पनि सरकारका नीति, नियम र निर्देशन उल्लंघनको सम्भावना बढ्दै गएको देखिन्छ । आर्थिक वर्षको सुरुका महिनाहरूमा आलटाल गरी जानाजान असार महिनामा एक तिहाइ पुँजीगत खर्च गर्ने प्रवृत्ति अन्त्य गर्न भन्दै संसद्का सार्वजनिक लेखा समिति, अर्थ समिति र विकास समितिले पटकपटक विभिन्न निर्देशन दिने गरेका छन् ।लेखा समितिले २० प्रतिशतभन्दा बढी पुँजीगत खर्च नहुने व्यवस्था मिलाउन सरकारलाई गत वर्ष नै निर्देशन दिएको थियो । तर, गत वर्ष पनि असारमा मात्रै करिब २७ प्रतिशत खर्च भएको तथ्यांकले देखाउँछ । यो तथ्यांकअनुसार संसद्का समितिहरू पनि आर्थिक वर्षको सुरुवाती चरणमा चुपचाप बस्ने र असारमा बजेट धमाधाम खर्च गर्न थालेपछि निर्देशन दिने प्रवृत्ति देखिन्छ । विगत ६ वर्षयता असार महिनामा मात्रै भएको खर्चको तथ्यांकले आर्थिक कार्यविधि ऐन २०५५, आर्थिक कार्यविधि नियमावली २०६४ र व्यवस्थापिका संसद्मा छलफल गरी कानुनसरह पारित गरिएका विभिन्न वर्षका बजेटका व्यवस्थाको उल्लंघन भएको देखिन्छ । आर्थिक वर्ष ०६८६९ को बजेटले यो विकृति रोक्न पुँजीगत खर्चमध्ये अन्तिम चौमासिक (चैतदेखि असार) सम्म ४० प्रतिशत र असार महिनामा मात्रै २० प्रतिशतभन्दा बढी खर्च नपाउने व्यवस्था छ ।तर, विगत ६ वर्षयताको तथ्यांक हेर्दा असार महिनामा मात्रै विनियोजन भएको बजेटको एकतिहाइभन्दा बढी खर्च असार महिनामा मात्रै भएको छ । आर्थिक वर्ष ०६८६९ मा ३४ दशमलव ७५, ०६९७० मा ३७ दशमलव २८, ०७०७१ मा ३७ दशमलव ४६, ०७१७२ मा ३२ दशमलव ८, ०७२७३ मा ४९ दशमलव ३४ र गत वर्ष २७ प्रतिशत पुँजीगत खर्च असार महिनामा भएको देखिन्छ । यस्ता तथ्यहरू सार्वजनिक भए पनि सरकारले पनि विभिन्न सुधारका योजनाहरू सार्वजनिक गर्दै आएको छ । चालु आर्थिक वर्षका लागि अर्थ मन्त्रालयले जारी गरेको कार्यतालिकाअनुसार विकास निर्माणका आयोजनाको ठेक्का सम्झौता, खरिद योजना, विस्तृत डिजाइन, लगत अनुमान र बोलपत्र आह्वानको काम साउन मसान्तभित्र गरिसक्नुपर्नेछ । बोलपत्र आह्वान र सम्झौताका लागि कार्यविधि र निर्देशिका तर्जुमा तथा संशोधनसमेत साउन मसान्तसम्ममा गरिसक्नुपर्ने व्यवस्था गरेको छ ।कार्यतालिका, अनुगमन संयन्त्र र सरोकारवाला निकायले निर्देशन दिने गरेपनि पुँजीगत खर्च कम हुनको कारण, खर्चका अवरोधकहरू र त्यसका उपायका विषयमा भने प्रभावकारी काम भएको देखिँदैन । खर्च कम गरेकै कारण सरुवा, सजाय वा छानबिनमा परेका उदाहरण छैनन् । तर, संसद्को विकास समितिले पनि गत वर्ष विकास बजेट खर्च हुन नसक्नुको प्रमुख कारण नै कार्यपालिकाको कमजोर इच्छाशक्ति रहेको भन्दै खर्च नगर्ने कर्मचारीलाई कारबाही गर्न निर्देशन दिएको थियो । अर्थ मन्त्रालय, योजना आयोग र अन्य विकासे मन्त्रालयहरूसँग छलफल गरी पुँजीगत खर्च कम गर्ने कर्मचारीलाई कारबाही गर्न निर्देशन दिएको हो ।यति मात्रै हैन राजनीतिक खिचातानीले समयमै बजेट नआउने, बजेट व्यवस्थापिका संसद्मा पेस भए पनि पास नहुने, पेस्की विधेयकले काम चलाई पुँजीगत खर्च कम हुनेलगायतका कारणले आर्थिक वर्षको डेढ महिनाअगावै बजेट ल्याउने गरिएको छ । संविधानमै जेठ १५ गते बजेट पेस गर्ने मिति राखी यस्तो व्यवस्था गरिएको हो । उक्त व्यवस्थाअनुसार चालु आर्थिक वर्षका लागि जेठ १५ मा बजेट पेस भई असार महिनामै व्यवस्थापिका संसद्बाट पास भएको हो । तर, त्यसको परिणाम भने खर्चमा देखिएको छैन ।"
ओम र जर्मन बैंकबीच सहकार्य,"लेखनाथ (कास्की) पोखराको ओम डेभलपमेन्ट बैंकसँग जर्मनीको केएफडब्लू डेभलपमेन्ट बैंकले वित्तीय सहकार्य गर्ने भएको छ । अर्थ मन्त्रालय र राष्ट्र बैंकको स्वीकृतिमा नेपालमा दिगो आर्थिक विकास कार्यक्रमका लागि वित्तीय सहकार्य गर्न लागिएको बैंकका प्रमुख कार्यकारी अधिकृत विश्वमोहन अधिकारीले बताए ।वित्तीय सहकार्यको सम्झौतापत्रमा अर्थ मन्त्रालयका सहसचिव लालबहादुर खत्री, राष्ट्र बैंकका कार्यकारी निर्देशक उपेन्द्रकुमार पौडेल, ओम डेभलपमेन्ट बैंकका प्रमुख कार्यकारी अधिकृत विश्वमोहन अधिकारी र केएफडब्लू डेभलपमेन्ट बैंकका प्रतिनिधिले बुधबार हस्ताक्षर गरेका छन् । सम्झौताबमोजिम केएफडब्लूले ओम बैंकलाई पहिलो चरणमा १० वर्षका लागि ३ मिलियन युरो ऋणस्वरूप उपलब्ध गराउनेछ । उक्त रकम ओमले सम्झौतामा तोकिएको क्षेत्रका साना तथा मझौला उद्यममा २ लाखदेखि ४० लाख रुपैयाँसम्मको कर्जा लगानी गर्नुपर्नेछ ।"
औद्योगिक ग्रामको अध्ययन सुरु,"काभ्रे प्रत्येक स्थानीय तहमा औद्योगिक ग्राम स्थापना गर्न उद्योग मन्त्रालयले अध्ययन थालेको छ । मन्त्रालयले औद्योगिक करिडोर, महानगर र उपमहानगरपालिकामा औद्योगिक भवन र क्षेत्रको विकासका लागि काम सुरु गरेको हो । मन्त्रायलयको योजना महाशाखाका सहसचिव गोपी खनालका अनुसार पहिलो चरणमा कम्तीमा एक जिल्लामा एक औद्योगिक ग्राम स्थापनाका लागि काम थालिनेछ । खनालले धनकुटा, कोल्बी, नमोबुद्ध, सिम्रनगढ, घोडाघोडी नगरपालिकाले औद्योगिक ग्राम स्थापना गर्न चासो देखाएर प्रक्रिया अघि बढाएको बताए । पनौती नगरपालिकाले पनि औद्योगिक क्षेत्र बनाउन जग्गा व्यवस्थापन गर्ने क्रममा छ । यहाँ स मिल, काष्ठ उद्योग, फुटवयेर, होटल तथा लज, सीपमूलक प्रशिक्षण संस्था, मिल, हस्तकला, खाद्यान्नसम्बन्धी र अन्य घरेलु उद्योगको प्रदर्शनी औद्योगिक ग्राममा सञ्चालन गर्ने सरकारको तयारी हो । स्थानीय तहसँग सहकार्य गरेर मन्त्रालयले ग्राम स्थापना गर्ने खनालले बताए । खनालका अनुसार स्थानीय तहले जग्गाको व्यवस्थापन गर्न नसके मन्त्रालयले किनेर पनि ग्राम स्थापना गर्नेछ । ग्राम स्थापनाका लागि हिमाल र पहाडमा ८ मिटर र तराईमा १० मिटरको बाटो चाहिन्छ । हिमालमा ७५ रोपनी, पहाडमा सय रोपनी तराईमा १० बिघा जग्गा छुटयाउनुपर्छ । स्थानीय तहले जमिनको व्यवस्थापन गरेर साना पूर्वाधार निर्माण गरेपछि सरकारले पूर्वाधार विकास, प्रविधि, क्षमता विकास र उत्पादनको प्रवद्र्धनको काम गरिदिन्छ । उद्योगराज्यमन्त्री रेसमबहादुर लामा, सचिव शंकर कोइरालालगायतको टोलीले पनौतीको र्यालेदेखि भकुन्डे हुँदै खुर्कोटसम्म औद्योगिक ग्राम र करिडोरको स्थलगत अवलोकन गरेको छ । बीपी राजमार्गको भकुन्डेदेखि खुर्कोटसम्म औद्योगिक करिडोर बनाउने तयारी मन्त्रालयले गरेको छ । बीपी राजमार्ग हाल पूर्वका जिल्ला जोड्ने छोटो दूरीको मार्ग हो । रोसी र कोसी करिडोरमा उद्योगहरू खोल्न उपयुक्त हुने मन्त्रालयको बुझाइ छ । उपत्यकामा बढदो जनघनत्व, सवारी चाप, प्रदूषणकम गर्न उपत्यकामा रहेका उद्योग स्थानान्तण गर्न काभ्रे उपयुक्त विकल्प हुन सक्ने खनालले दाबी गरे । राजधानीसँग काभ्रेको छिटो पहुँच र राजमार्ग पनि भएकाले थप सहज हुने मन्त्रालयको ठहर छ । उद्योग मन्त्रालयले वीरगन्जपथलैया, विराटनगरइटहरी, वेत्रावतीगल्छी, भैरहवाबुटवल, नेपालगन्जकोहलपुर, धनगढीगोदावरीलाई औद्योगिक करिडोरका रूपमा उपयुक्त भन्दै त्यसका लागि अध्ययन थालेको जनाएको छ । उद्योग राज्यमन्त्री लामाले युवा पलायन रोक्न प्रत्येक स्थानीय तहमा औद्योगिक ग्रामको नीतिगत निर्णय मन्त्रालयले गरेको जानकारी दिँदै उद्योगीहरू लगानी गर्न तयार हुनुपर्ने धारणा राखे । उद्योग सचिव शंकर कोइरालाले १० वर्षमा मुलुकभित्रै रोजगारी सिर्जना गर्न उद्योग खोल्न लागिएको जानकारी दिँदै स्थानीय तहमा खेर गइरहेको कच्चा पदार्थको पनि सदुपयोग हुने तर्क गरे । नेपाल उद्योग वाणिज्य संघका केन्द्रीय सदस्य सुरकृष्ण वैद्यले औद्योगिक ग्राम र करिडोर काभ्रेमा स्थापना हुनु गर्वको विषय भएको भन्दै लगानी गर्न आफू तयार भएको बताए । नमोबुद्ध नगरप्रमुख टीपी शर्मा तिमिल्सिनाले नगरवासीको आर्थिक अवस्था सुधार हुने अपेक्षा गरे ।"
सीजी ब्रान्डको माग बढ्दो,काठमाडौं (कास) सीजी ब्रान्डका घरायसी सामानको बजारमा माग बढ्दो छ । दसैं र तिहार चाडबाडमा यी सामानको माग निकै बढेको कम्पनीको जारी विज्ञप्तिमा उल्लेख छ । कम्पनीले गुणस्तरीय र मूल्य सस्तो भएको जनाएको छ ।
बुटवलमा राष्ट्रिय औद्योगिक प्रदर्शनी,"बुटवल स्वदेशी वस्तुको उत्पादन र बजार प्रवद्र्धनका लागि बुटवलमा राष्ट्रिय औद्योगिक प्रदर्शनी कृषि व्यापार तथा पर्यटन प्रवद्र्धन महोत्सव बुधबारदेखि सुरु भएको छ । राष्ट्रिय स्वाधीनताको लागि राष्ट्रिय अर्थतन्त्र, राष्ट्रिय अर्थतन्त्रको लागि राष्ट्रिय औद्योगीकरण तथा व्यापार विविधीकरण भन्ने मूल नारासहितको प्रदर्शनी रूपन्देही उद्योग व्यापार संगठनले आयोजना गरेको हो । संयोजक खेम श्रीशले कृषि, पर्यटन र स्थानीय उत्पादनलाई प्राथमिकताका साथ राखिने बताए । कृषि, पर्यटन, सूचना ,घरेलु उत्पादन, खाद्यान्न, गार्मेट औद्योगिक उत्पादन, अटो व्यवसाय, वैकल्पिक ऊर्जालगायतका स्टल राखिएका छन् । ११ दिनसम्म चल्ने प्रदर्शनीमा औद्योगिक उत्पादनका स्वदेशी तथा विदेशी वस्तुको प्रदर्शनी र बिक्री गरिने उनले बताए । दैनिक उपभोग्य वस्तु, साना तथा घरेलु उत्पादन, जडीबुटी तथा कृषि उत्पादन, औद्योगिक मेसिनरी तथा उपकरण, हस्तकलाका उत्पादन, अटोमोबाइल्स, सूचना प्रविधि तथा इलोक्ट्रनिक्सलगायतका ३ सय ५० स्टल रहेका छन् ।"
"एक वर्षअघि निधन, अन्त्येष्टि आज","५ दिने अन्त्येष्टि समारोहमा सहभागी हुन ठूलो संख्यामा सर्वसाधारण दरबारअगाडि भेला भएका छन् । अन्त्येष्टिमा थाइल्यान्डभरबाट २ लाख ५० हजार मानिस सहभागी हुने अनुमान गरिएको छ । बिहीबार अन्त्येष्टि गरिने भए पनि ग्रान्ड प्यालेसभित्रै बुधबार अन्त्येष्टि प्रक्रिया सुरु भएको थियो । राजा महाबज्रलङकर्नले चितामा अग्नि दिनेछन् । उनको अस्तुलाई शुक्रबार दरबार ल्याइनेछ भने थप दुई दिन अन्त्येष्टि समारोह चल्नेछ । समाधिस्थल मार्गमा कालो पोसाक लगाएका २५ हजार मानिस उपस्थित हुनेछन् । अन्त्येष्टि समारोहका लागि ९ करोड डलर खर्च हुने अनुमान गरिएको बेलायती अनलाइन डेली मेलले जनाएको छ । अन्त्येष्टि यो शताब्दीकै सबैभन्दा भव्य थाई शाही समारोह हुने जनाइएको छ ।अन्त्येष्टिमा सहभागी हुन ४० देशका शाही परिवार तथा विशिष्ट अतिथिहरू बैंकक पुग्नेछन् । जसमध्ये स्पेनका राजकुमार एन्ड्रयु, रानी सोफिया, बहराइनका राजकुमार खलिफा बिन सलमान, बेल्जियमकी रानी मथिल्दा, डेनमार्कका युवराज फ्रेडरिक, जापानका राजकुमार अकिसिनो र राजकुमारी किको, भुटानका राजा जिग्मे खेसर वाङचुक बैंकक पुगिसकेका छन् । गतवर्ष निधन भएयता स्वर्गीय राजाप्रति श्रद्धाञ्जली व्यक्त गर्न १ करोड २० लाख मानिस दरबार पुगेका जनाइएको छ । बिहीबार सरकारले राष्ट्रिय बिदा घोषणा गरेको छ भने ३ बजेसम्म बैंक तथा सपिङ सेन्टर बन्द रहनेछन् । राजा महाबज्रलङकर्नको राज्याभिषेक यसै वर्षको अन्त्यसम्ममा हुने जनाइएको छ । राजा भूमिबोल अदुल्याजेज सबैभन्दा लामो समय शासन गर्नेमा पर्छन् । सन् १९४६ मा १८ वर्षको उमेरमा राजगद्धी सम्हालेका उनले ७ दशक राज्य गरेका थिए ।"
काठमाडौंमा घले निरन्तर,"काठमाडौं काठमाडौं जिल्ला क्रिकेट संघको बुधबार सम्पन्न साधारणसभाले दिवाकर घलेको अध्यक्षतामा नयाँ कार्यसमिति चुनेको छ । काठमाडौं क्रिकेट यसअघिको दुई कार्यकाल पनि उनकै नेतृत्वमा थियो । १५ सदस्यीय कार्यसमिति उपाध्यक्षमा विनयसिंह प्रधान, सचिवमा राजु बस्न्यात र कोषाध्यक्षमा महेश्वर श्रेष्ठ तथा सदस्यमा मनीष ढुंगेल, कलाम अली, विजितध्वज चन्द, दिपेश पौडेल, विजयकुमार शर्मा, शैलेश कर्माचार्य, सचिन तिमिल्सिना, रितेश डंगोल, रमन श्रेष्ठ, अजयवीर पाण्डे र महेश्वरी डंगोल चुनिएका छन् । धनुषामा भगतजनकपुर धनुषा जिल्ला क्रिकेट संघको साधारणसभाले खेलाडी तथा युवा व्यवसायी हीरा भगतको अध्यक्षतामा १५ सदस्यीय जिल्ला कार्यसमिति चयन गरेको छ ।सर्वसम्मतबाट गठित समिति उपाध्यक्षमा शोभाकान्त पाण्डेय, सचिवमा आकाश पाण्डेय, कोषाध्यक्षमा प्रह्लादप्रसाद साह तथा सदस्यमा उत्तम कर्माचार्य, लाला गुणवन्तबहादुर सिंह, विमल भट्टराई, सचिनकुमार सिंह, अशोक दत्त, पूनम गुप्ता, सरोज मिश्र, धिरज कुमार, उमेश साह, कुमार प्रसून र संयोग कर्ण चयन भए । सभाले अक्षयकोष स्थापना गर्ने निर्णय पनि सभाले गरेको छ ।मकवानपुरको नेतृत्वमा पोखरेलहेटौंडा मकवानपुर जिल्ला क्रिकेट संघको अध्यक्षमा संजोग पोखरेल निर्वाचित भएका छन् । मंगलबार भएको छैटौं वार्षिक साधारणसभाले पोखरेलको अध्यक्षतामा १५ सदस्यीय कार्यसमिति चयन गरेको हो । उपाध्यक्षमा करन महतरा क्षेत्री, सचिवमा दीपेन्द्र ढकाल, कोषाध्यक्षमा नीरज श्रेष्ठ तथा सदस्यमा अनुप सिनोरिया, विनोद्बानियाँ, राजु गुप्ता, ईश्वरप्रसाद मैनाली, कृष्णगोपाल श्रेष्ठ, नवराज सापकोटा, धिरज श्रेष्ठ, विनोद प्रधान, अमित राई र प्रेम क्षेत्री चयन भए ।"
छिरिङको अग्निपरीक्षा,"काठमाडौं साढे दुई दशक लामो प्रशिक्षण करिअर, घरेलु फुटबलमा सफलताको अनगिन्ती गाथा र पहिलो अन्तर्राष्ट्रिय जिम्मेवारीमै उपाधि । ५२ वर्षीय छिरिङ लोप्साङले आफूलाई सफल प्रशिक्षकको सूचीमा उभ्याइसकेका छन् । गत महिना भुटानमा सम्पन्न साफ यू१८ फुटबल च्याम्पियसिपमा सहभागी राष्ट्रिय युवा टोलीका मुख्य प्रशिक्षक छिरिङले आफ्नो पहिलो अन्तर्राष्ट्रिय प्रयासमै उपाधि जिताए । डिफेन्डिङ च्याम्पियनका रूपमा भुटान गएको नेपालले आयोजक राष्ट्रसँग पहिलो खेलमा हार बेहोर्दै खल्लो सुरुआत गर्यो । तर बाँकी चार खेलमा जित्दै टोलीले उपाधि रक्षा गर्यो । प्रशिक्षक लोप्साङ यस उपाधि जितलाई आफ्नो करिअरकै सबैभन्दा स्वर्णिम समय मान्छन् । उपाधि रक्षा गर्ने लक्ष्य थियो, त्यसमा सफल भयौं । मैले घरेलु प्रातियोगितामा सफलता प्राप्त गर्दा केही गरेको छु भन्ने महसुस हुन्थ्यो । तर अन्तर्राष्ट्रिय प्रतियोगितामा मौका पाएर पहिलो पटकमै सफलता दिलाउँदा निकै खुसी छु, उनले थपे, लामो समयदेखि अवसरको प्रतीक्षामा थिएँ । पाएको अवसरको भरपूर फाइदा उठाउन मैले गरेको मिहिनेत सार्थक भएको अनुभूति भइरहेको छ ।सन् १९९४ मा तत्कालीन मुख्य प्रशिक्षक कृष्ण थापाको सहायक भएर मुम्बईमा भएको रोभर्स कप प्रतियोगिताबाट प्रशिक्षण क्षेत्रमा होमिएका छिरिङले सन् १९९७ मा एएफसीे सी प्रशिक्षण लाइसेन्स लिएका थिए । गत वर्ष नेपालमै पहिलोपल्ट आयोजित एएफसी ए लाइसेन्स कोर्समा छिरिङ संलग्न भए । उक्त कोर्समा सहभागी २४ मध्ये छिरिङसहित आठ प्रशिक्षकले ए लाइसेन्स पाएका थिए । घरेलु फुटबलमा मनाङ मस्र्याङी क्लबसँग दुई दशकभन्दा बढी समय विभिन्न भूमिकामा आबद्ध छिरिङले मछिन्द्र र पुल्चोक क्लबमा पनि केही समय बिताए । घरेलु फुटबलमा भने उनी मनाङसँग रहेर प्राप्त गरेको सफलताकै कारण चर्चित छन् । उनकै प्रशिक्षकत्वमा मनाङले घरेलु फुटबलमा गत वर्ष वर्चस्व कायम गर्यो । यसबाहेक बंगलादेशमा आयोजित शेख कमल अन्तर्राष्ट्रिय फुटबल प्रतियोगितामा पनि टोलीले सेमिफाइनलसम्म यात्रा गरेको थियो ।अन्तर्राष्ट्रिय सहभागितामा सुखद सुरुआत गरेका छिरिङ अर्को साताबाट किर्गिस्तानमा हुने एएफसी यू१९ च्याम्पियनसिपको छनोट तयारीमा व्यस्त छन् । पछिल्लो प्रतियोगिताभन्दा कठिन प्रतिद्वन्द्वी रहेपनि छिरिङले टोलीलाई अर्को चरणमा पुर्याउने लक्ष्य राखेका छन् । साफभन्दा एएफसीको प्रतियोगितामा बलिया प्रतिद्वन्द्वीको सामना गर्दै छौं । यसको मतलब हामी कमजोर छौं भन्ने पक्कै होइन । हामीले आफ्नो सक्दो राम्रो प्रदर्शन गरेर अर्को चरणमा छनोट हुने लक्ष्य राखेका छौं । मलाई टोलीप्रति पूर्ण विश्वास छ, उनले भने ।साफमा सफल प्रदर्शन गरेर स्वदेश फर्किएपछि टोली नियमित प्रशिक्षणमा छ । टोलीमा केही नयाँ खेलाडी पनि थपिएका छन् र प्रशिक्षक लोप्साङका अनुसार यसपल्ट टोलीमा ३४ वटा परिवर्तन हुने सम्भावना छ । साफको नियमअनुसार टोलीमा नअटाएका गोलरक्षक सोजित गुरुङ एएफसीका लागि टोलीमा पर्ने सम्भावना छ । सोजित पछिल्लोपल्ट पनि यू१९ टोलीका सदस्य थिए ।दसैं र तिहारका कारण प्रशिक्षणमा केही असर परेको छिरिङले बताए । हामीले नियमित प्रशिक्षण गर्ने भने पनि चाडवाडका कारण केही समय असर पर्यो । त्यसका कारण टोलीमा पूर्ण फिटनेस अझै आएको छैन । केही खेलाडीमा चोटको समस्या पनि देखिएको छ, छोटो समयमै त्यसलाई सुल्झाउनुपर्ने अवस्था छ, उनले भने ।प्रशिक्षक छिरिङले नेपाललाई एएफसी यू१९ च्याम्पियनसिपको अन्तिम चरणमा पुर्याउने लक्ष्य राखेका छन् । युवा समूहमा नेपालको प्रदर्शन सधैं राम्रो हुने गरेको छ । हामी त्यसलाई निरन्तरता दिँदै अन्तिम चरणमा स्थान बनाउने लक्ष्यसाथ त्यसतर्फ जानेछौं, उनले थपे, साफ उपाधिले टोलीमा थप हौसला थपेको छ । टोलीको अवस्था हेर्दा राम्रो प्रदर्शन अपेक्षा गर्न सकिन्छ ।उमेर समूहमा सुखद सुरुआत गरेका छिरिङले भविष्यमा राष्ट्रिय टोलीमा आफ्नो सम्भावनाबारे सकारात्मक रूपमा प्रस्तुत भए । म मात्र हैन, गतवर्ष ए लाइसेन्स पाएका आठ र यस वर्ष उत्तीर्ण नेपाली प्रशिक्षक जोकोही पनि त्यस जिम्मेवारीका लायक छन् । नेपाली फुटबलमा दशकौं बिताएर हामीले आशा गर्ने यहीं नै हो, उनले थपे, ए लाइसेन्सपछि प्रो लाइसेन्स गर्ने धेरैको योजना छ । तर यदि नेपालका प्रशिक्षकलाई अवसर प्रदान नगर्ने हो भने अन्य कोर्स गर्नुको कुनै औचित्य रहन्न ।एएफसीले सन् २००८ देखि यू१९ च्याम्पियनसिपको नाममा सुरु गरेको प्रतियोगितामा नेपालले अहिलेसम्म एकपल्ट मात्र जित दर्ता गरेको छ । सन् २०१० मा दशरथ रंगशालामा किर्गिस्तानलाई पराजित गरेयता नेपालले लगातार १० खेलमा जित दर्ता गरेको छैन । संयोगवश यसपल्ट प्रतियोगिता किर्गिस्तानमै आयोजना हुँदै छ । हालको यू१९ टोलीका अधिकांश सदस्यसम्मिलित यू१६ टोलीले दुई वर्षअघि किर्गिस्तानमै आयोजित यू१६ च्याम्पियनसिपको छनोट खेलेको थियो । यसले टोलीलाई थप सहयोग पुग्ने आस छ ।राष्ट्रिय टोलीको जिम्मेवारी सम्हाल्ने महत्त्वाकांक्षा राखेका छिरिङसामु यू१९ च्याम्पियनसिपमा नेपाललाई अर्को चरणमा पुर्याउने चुनौती र अवसर दुवै छ । यसमा छिरिङ कत्तिको खरो उत्रन्छन् ? त्यसले आउने प्रतियोगिता र उनको प्रशिक्षण करिअरका लागि अग्निपरीक्षा हुनेछ ।"
