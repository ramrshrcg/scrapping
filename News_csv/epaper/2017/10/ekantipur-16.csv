शीर्षक,विवरण
कांग्रेसफोरम लोकतान्त्रिक एकता,"काठमाडौं नेपाली कांग्रेसबाट निस्किएर मधेसवादी राजनीतिमा लागेको करिब एक दशकपछि विजयकुमार गच्छदार फेरि कांग्रेसमै फर्किने भएका छन् । संघ र प्रदेश चुनावको पूर्वसन्ध्यामा सुरु भएको दलहरूबीचको धु्रवीकरण र एकीकरणकै बीच गच्छदार नेतृत्वको नेपाल लोकतान्त्रिक फोरमले कांग्रेससँग एकता गर्ने निर्णय गरेको हो । एकता घोषणा सोमबार प्रधानमन्त्री निवास बालुवाटारमा हुने तय भएको कांग्रेस केन्द्रीय सदस्य एवं अर्थमन्त्री ज्ञानेन्द्रबहादुर कार्कीले बताए । संघ र प्रदेश निर्वाचनका लागि समानुपातिक उम्मेदवारको नाम बुझाउने दिन आइतबारै दुई पार्टीबीच एकता घोषणा गर्ने तयारी गरिएको थियो । त्यसका लागि अपराह्न साढे ५ बजे सञ्चारकर्मीलाई निमन्त्रणासमेत गरिएको थियो । तर, आउँदो निर्वाचनमा लोकतान्त्रिकबाट जाने नेताहरूको उम्मेदवारीका विषयमा टुंगो लाग्न ढिलाइ हँुदा घोषणा सोमबारलाई सरेको हो । कांग्रेस स्रोतका अनुसार गच्छदारलाई पार्टी पदाधिकारीमा मनोनीत गर्ने तयारीमा पार्टी सभापति एवं प्रधानमन्त्री शेरबहादुर देउवा छन् । उनलाई उपसभापति वा महामन्त्रीमध्ये कुनै एकमा मनोनीत गर्ने सम्भावना छ, देउवानिकट एक नेताले भने । दोस्रो जनआन्दोलन र मधेस आन्दोलनपछि गच्छदार मधेसी जनाधिकार फोरममा प्रवेश गरेका थिए । चौथोपटक सांसद बन्नुअघिका तीनवटा संसदीय निर्वाचनमा गच्छदार कांग्रेसबाट सांसद बनेका थिए । २०४८, २०५१ र २०५६ को निर्वाचनमा उनले कांग्रेसबाट जितेका थिए । त्यसबखत कांग्रेसका दोस्रो पुस्ताका प्रभावशाली नेतामा गच्छदारको गणना हुन्थ्यो । पहिलो पुस्ताको आरएसएस (रामचन्द्र पौडेल, शैलजा आचार्य र शेरबहादुर देउवा) भनेजस्तै अर्जुननरसिंह केसी, खुमबहादुर खड्का, गोविन्दराज जोशी र विजय गच्छदारलाई त्यसबेला एकेजेबी भन्ने गरिन्थ्यो । पटकपटक कांग्रेसबाट मन्त्री भएका गच्छदार २०४८ यताका पाँचवटै संसदीय र संविधानसभा चुनाव जित्ने चार नेतामध्ये पर्छन् । उनीबाहेक शेरबहादुर देउवा, रामचन्द्र पौडेल र नारायणमान बिजुक्छे मात्रै पाँचैपटक प्रत्यक्ष निर्वाचित भएका छन् । फोरमका नेताका रूपमा गच्छदार माओवादी अध्यक्ष पुष्पकमल दाहालको सरकारमा पनि मन्त्री बने । तत्कालीन प्रधानसेनापति रुक्माङ्गद कटवाललाई हटाउने प्रकरणसँगै दाहालले प्रधानमन्त्रीबाट राजीनामा दिएपछि उनले उपेन्द्र यादव नेतृत्वको मधेसी जनाधिकार फोरम विभाजित गरी आफ्नै नेतृत्वमा मधेसी जनाधिकार फोरम (लोकतान्त्रिक) गठन गरे र माधव नेपाल सरकारमा पहिलोपटक उपप्रधानमन्त्री बने । सधैं सत्ता र शक्तिको केन्द्रमा रहने नेताको छवि भएका गच्छदार यसपटक पनि चुनावी जोडघटाउको हिसाब गरेर कांग्रेससँग एकता गर्न लागेका हुन् । आइतबार नै हुने भनिएको एकता रोकिनुमा कैलालीका दुई संसदीय सिटमा कुरा नमिल्नु मुख्य कारण थियो । गच्छदारले कैलालीका दुई क्षेत्र आफ्नो पार्टीका नेताहरू रामजनम चौधरी र जनक चौधरीलाई दिइनुपर्ने अडान राखेका थिए । तर, कांग्रेस सभापति देउवाले एउटा मात्रै क्षेत्र रोज्न आग्रह गरे । त्यसैमा कुरा नमिलेपछि झन्डै एकता भाँडिएको थियो । कुरा नमिल्नासाथ पार्टीको समानुपातिक सूची बुझाउने तयारीमा गच्छदार निर्वाचन आयोग पुगेका थिए । तर, कांग्रेस लचक बन्दै दुवै क्षेत्र दिन तयार भएपछि साढे ८ बजे मात्रै एकता सहमति भएको हो । राति अबेरसम्म एकता मस्यौदा बनाइएको थियो । ढिलाइ भएका कारण सोमबार बिहान ११ बजे मात्रै औपचारिक रूपमा एकता गर्ने भन्दै गच्छदार त्यहाँबाट निस्केका थिए । एकता प्रक्रियामा गच्छदार र पर्यटन तथा नागरिक उड्डयनमन्त्री जितेन्द्र देव पनि सामेल थिए । स्रोतका अनुसार गच्छदारको पार्टीमा रहेका ५ जनालाई प्रतिनिधिसभाको समानुपातिक सिटमा राखिएको छ । सहमतिपत्रमा भने प्रतिनिधिसभा, प्रदेशसभा, राष्ट्रिय सभालगायत पार्टीको केन्द्रीय कार्यसमिति र भ्रातृसंस्थामा आपसी छलफलका आधारमा समुचित प्रतिनिधित्व गर्ने भन्ने उल्लेख छ । गच्छदार नेतृत्वको फोरम लोकतान्त्रिकमा पछिल्लोपटक प्रवेश गरेका थरुहट तराई पार्टी, पिपुल्स पार्टी, लिबरल डेमोक्रयाटिक पार्टी, दलित जनजाति पार्टी, राष्ट्रिय जनमुक्ति पार्टीलगायत राजपा र नयाँ शक्तिबाट प्रवेश गरेका केही नेताले भने एकता प्रक्रियामा सहभागी नभएको बताएका छन् । अध्यक्षले कसरी एकता गर्नुहुन्छ, हामीबीच छलफल भएकै छैन, हामी एकता प्रक्रियामा छैनौं, जनमुक्ति पार्टीबाट फोरममा प्रवेश गरेका शिवलाल थापाले भने, हामी यही पार्टीमा रहन्छौं । यसैबीच कुमार खड्का नेतृत्वको अखण्ड नेपाल पार्टी पनि आइतबारै कांग्रेस प्रवेश गरेको छ ।"
५५ दलले बुझाए बन्दसूची,"काठमाडौं प्रतिनिधिसभा र प्रदेशसभाको आगामी निर्वाचनका लागि राजनीतिक दलहरूले आइतबार समानुपातिक निर्वाचन प्रणालीतर्फका उम्मेदवारहरूको बन्दसूची निर्वाचन आयोगमा बुझाएका छन् । आयोगले बन्दसूची बुझाउन बिहान १० बजेदेखि ५ बजेसम्मको समय निर्धारण गरे पनि राति अबेरसम्म दलहरू आवश्यक प्रक्रिया पूरा गर्न आयोग परिसरमा व्यस्त देखिएका थिए । आयोगका प्रवक्ता नवराज ढकालले निर्धारित ५ बजेभित्र आयोग परिसर प्रवेश गरेका दलहरूको बन्दसूची बुझिने बताए । ५ बजेसम्म ५५ वटा राजनीतिक दलले आवश्यक धरौटी बुझाएर प्रक्रियामा प्रवेश गरेका थिए । तर, राति ८ बजेसम्म नेपाली कांग्रेस, एमालेसहितका ठूला दलले बन्दसूची बुझाएका थिएनन् । समानुपातिक निर्वाचन प्रणालीमा चुनावमा भाग लिन ८८ दलले आयोगमा दल दर्ता गराएका छन् । बन्दसूची तयार पार्न धेरै कानुनी प्रक्रिया पूरा गर्नुपर्ने व्यवस्था र दलहरूलाई उम्मेदवारको नामावली टुंग्याउन सकस परेकाले बन्दसूची बुझाउन ढिला भएको हो । दलका नेताहरू आयोग परिसरमै सूची तयार गर्न राति अबेरसम्म व्यस्त देखिए ।प्रवक्ता ढकालले कानुनी र प्राविधिक हिसाबले समानुपातिकतर्फको सूची तयार पार्दा दलहरूले धेरै विषयमा ध्यान पुर्याउनुपर्ने भएकाले सबै प्रक्रिया पूरा गरेर सूचीलाई अन्तिम रूप दिन बढी समय लागेको बताए । दोस्रो संविधानसभाको तुलनामा यसपटक समानुपातिक बन्दसूची बुझाउने दलहरूको संख्या घटेको छ । संविधानसभा निर्वाचनमा १ सय २२ राजनीतिक दलले समानुपातिक निर्वाचन प्रणालीतर्फ उम्मेदवारी दिएका थिए । प्रमुख निर्वाचन आयुक्त अयोधीप्रसाद यादवले राजनीतिक दलहरूले समानुपातिकतर्फको उम्मेदवारी दर्ता उत्साहपूर्ण ढंगले गराएको बताए । यो ऐतिहासिक दिन हो, संविधान कार्यान्वयनका दिशामा महत्त्वपूर्ण क्षण हो, उनले भने, उम्मेदवारी दर्तामा दलहरूले देखाएको सौहार्दता चुनावको सम्पूर्ण प्रक्रियामा देखिनुपर्छ । उनले आगामी निर्वाचनलाई बेस्ट इलेक्सन बनाउन सबैले आफ्नो ठाउँबाट भूमिका निर्वाह गर्नुपर्ने बताए ।सञ्चारकर्मीसँग संक्षिप्त प्रतिक्रिया दिँदै प्रमुख आयुक्त यादवले उम्मेदवारी दर्तासँगै चुनावी प्रचारप्रसार सुरु हुने भएकाले त्यसमा संयमता अपनाउन र आचारसंहिता पालना गर्न राजनीतिक दल तथा उम्मेदवारहरूलाई आग्रह गरे । आयोग परिसरमा समानुपातिकको बन्दसूची बुझ्न प्रतिनिधिसभा र ७ वटा प्रदेशका लागि छुट्टाछुट्टै डेस्क स्थापना गरिएको थियो । बन्दसूची बुझाउने दलले प्रतिनिधिसभाका लागि ५० हजार र प्रदेशपिच्छे २५ हजार धरौटी रकम जम्मा गर्नुपर्ने प्रावधान छ ।समानुपातिक बन्दसूचीमा परेका व्यक्तिले प्रत्यक्षतर्फको उम्मेदवार हुन पाउने छैनन् । बन्दसूची कानुनअनुसार क्लस्टर मिलाएर पेस भएनभएको यकिन आयोगले गरी नमिलेको भए त्यसलाई मिलाउन दलहरूलाई अवसर दिइनेछ । कात्तिक १२ भित्र बन्दसूची संशोधन गरिसक्ने आयोगले समयसीमा निर्धारण गरेको छ । बन्दसूची पेस गर्ने दलले समानुपातिकतर्फको कुल सदस्य संख्याको कम्तीमा १० प्रतिशत सदस्यका लागि उम्मेदवारी दिनुपर्ने हुन्छ । प्रतिनिधिसभामा १ सय १० सदस्य समानुपातिक निर्वाचन प्रणालीबाट चुनिने छन् । प्रदेश १ मा ३७, २ मा ४३, ३ मा ४४, ४ मा २४, ५ मा ३५, ६ मा १६ र प्रदेश ७ मा २१ जना समानुपातिक प्रणालीबाट सदस्य छानिने छन् । बन्दसूचीमा ५० प्रतिशत महिला उम्मेदवार अनिवार्य राख्नुपर्ने प्रावधान छ । आइतबार बुझाइएको बन्दसूची सच्याउन, संशोधन गर्न र नाम फिर्ता लिन, दाबी विरोधजस्ता विभिन्न प्रक्रिया पूरा गरेपछि आयोगले मंसिर ३ गते मात्रै अन्तिम रूप दिनेछ । प्रतिनिधिसभा र प्रदेशसभाको निर्वाचन एकैसाथ मंसिर १० र २१ गते दुई चरणमा हुँदै छ ।"
उपसभामुख यादव एमालेमा,"काठमाडौं उपसभामुख एवं राप्रपा नेता गंगाप्रसाद यादव आइतबार एमाले प्रवेश गरेका छन् । एमाले अध्यक्ष केपी शर्मा ओलीले बालकोटस्थित निवासमा आयोजित कार्यक्रममा यादवलाई पार्टी प्रवेश गराएका हुन् । पार्टी प्रवेशपछि बोल्दै यादवले राप्रपा अध्यक्ष कमल थापाले कांग्रेससँग गठबन्धन गरेकामा असन्तुष्टि रहेको बताउँदै एमाले प्रवेश गरेको बताए । ओली एक नम्बर राष्ट्रवादी र विकासवादी नेता हुनुहुन्छ, म राप्रपामा हँुदा कमल थापाले पनि यसरी नै समीक्षा गर्नुभएको थियो, एमालेले हिमाल, पहाड, तराई जोड्ने काम गरेको भन्दै यादवले भने, तर कमलजीले गठबन्धन तोड्दा चित्त बुझेन ।यादवले ठूलो पार्टीमा काम गर्ने इच्छा स्वाभाविक भएको बताउँदै भने, भ्यागुतो जसरी पोखरी, इनार हुँदै समुद्रमा जान चाहन्छ, म पनि सानो पार्टीबाट एमालेजस्तो ठूलो पार्टीमा आएर काम गर्न चाहन्छु । १० पढदासम्म आफू कम्युनिस्ट रहेको उल्लेख गर्दै यादवले अहिले संयोगले एमालेमा जोडिन पाउँदा खुसी महसुस भएको उल्लेख गरे । सप्तरी, योगिनियाका यादव ०३३ सालमा प्रधानपञ्च र २०४९ मा गाविस अध्यक्ष निर्वाचित भएका थिए । शाहीकालका जिविस उपसभापति रहेका उनी २०७० सालमा तत्कालीन राप्रपाबाट समानुपातिक सांसद निर्वाचित भएका थिए । ०७२ असोजमा एमालेमाओवादीराप्रपा गठबन्धनबाट यादव उपसभामुख निर्वाचित भएका थिए ।कार्यक्रममा एमाले अध्यक्ष ओलीले स्थानीय तहको चुनावमा विविध कारणले २ नम्बर प्रदेशमा एमाले पहिलो पार्टी हुन नसकेको उल्लेख गर्दै अबको चुनावमा पहिलो पार्टी नै हुने दाबी गरे । आगामी प्रदेश र प्रतिनिधिसभा निर्वाचनमा एमाले पहिलो मात्रै होइन, अत्यधिक बहुमतसहितको ठूलो पार्टी बन्ने उनले दाबी गरे । पार्टी प्रवेश कार्यक्रममा एमाले महासचिव ईश्वर पोखरेल, संसदीय दलका उपनेता सुवासचन्द्र नेम्वाङसहित सहभागी थिए ।"
अपहरण र हत्याका आरोपी दुबईबाट ल्याइए,काठमाडौं नेपाल प्रहरीको इन्टरपोल शाखाले अपहरण र हत्या अभियोगका दोषी प्रकाश लामिछानेलाई दुबईबाट पक्रेर नेपाल ल्याएको छ । गत फागुन ५ गते न्युरोड मखनगल्लीका साडी तथा कुर्तासुरुवालका व्यापारी श्यामसुन्दर अग्रवालको अपहरण गरी फिरौती असुलेको घटनाको मुख्य अभियोग लामिछानेमाथि छ । उनले अग्रवालको पसलमा काम गर्ने युवती राधिका श्रेष्ठसँग नक्कली प्रेम गरेर उनैको प्रयोग गरी अपहरण गरेका थिए । अपहरणपछि पोल खुल्ने डरले भक्तपुर पुर्याई राधिकाको हत्या गरेर उनी फरार थिए । लामिछाने भारत हुँदै दुबई पुगेका थिए ।फरार लामिछाने दुबईमा रहेको सूचना पाएपछि प्रहरीले इन्टरपोलमार्फत खोजी गरेको थियो । २६ गते दुबईमा पक्राउ परेका लामिछानेलाई आइतबार ६:२० को फ्लाई दुबईमार्फत नेपाल ल्याइएको हो ।लामिछानेले राधिकालाई साहुको अपहरण गर्नसके मनग्गे पैसा कमाइने प्रलोभन दिएर फकाएका थिए । योजनाअनुसार राधिकाले श्यामसुन्दरलाई फकाई सुनधाराको एक लजमा पुर्याएर बन्धक बनाएकी थिइन् । व्यापारी अग्रवालबाट १० लाख ७० हजार रुपैयाँ हात पारेपछि उनलाई मुक्त गरिदिएका थिए ।अपहरणमा लामिछानेका साथी सरोज घोरासैनी र किशोर गिरी पनि संलग्न रहेको महाशाखाको अनुसन्धानमा खुलेको थियो । रकम बाँडफाँट गरेर भक्तपुर वागेश्वरीस्थित लामिछानेको घर पुगेपछि उनीहरूले अपहरणको पोल खुल्ने डरले राधिकाको हत्या गरी शव घरनजिकै गाडेर भागेका थिए । घटनालगत्तै लामिछाने विमानमार्फत र गिरी स्थलमार्ग हुँदै दिल्ली पुगे । दिल्लीमा केही दिन बसेर नेपाल फर्किएका गिरी त्रिभुवन अन्तर्राष्ट्रिय विमानस्थलमा पक्राउ परेका थिए भने घोरासैनी असनबाट । लामिछाने दिल्लीबाट दुबई पुगेका थिए । प्रहरीले लामिछानेसँग विस्तृत बयान लिई अपहरण तथा शरीरबन्धक ऐनअन्तर्गत मुद्दा चलाउने तयारी भएको जनाएको छ ।
विकासका जटिल काम गर्न तयार : सेना,"काठमाडौं (कास) प्रधानसेनापति राजेन्द्र क्षत्रीले मुलुकको विकासका लागि जटिल र जोखिमपूर्ण काम गर्न नेपाली सेना सधैं तत्पर रहेको बताएका छन् । विगतदेखि अहिलेसम्मको इतिहासलाई केलाउने हो भने पनि विकास निर्माणका निकै जटिल काम नेपाली सेनाले गर्दै आएको छ । अहिले पनि कैयौं जटिल कार्य मेहनतसाथ अघि बढाइरहेका छौं, उनले भने, मुलुकका हरेक भेगलाई जोड्न सेनाले ट्रयाक खोल्नेदेखि पक्की सडक निर्माणसम्मका काम गर्दै आएको छ । यसको पछिल्लो उदाहरणका रूपमा उनले फास्ट ट्रयाक लाई प्रस्तुत गरे । राष्ट्र विकासमा नेपाली सेना नामक पुस्तकको अंग्रेजी अनुवाद सार्वजनिक गर्दै क्षत्रीले उक्त कुरा बताएका हुन् । नेपाली सेनाले दिएको तथ्यांक र सूचनाका आधारमा सरोज अधिकारीले तयार गरेको उक्त पुस्तकको अंग्रेजी अनुवाद प्रवास गौतमले गरेका हुन् । सेनाका कार्य राखेर पुस्तक तयार गरिएको छ । सेनाले हालसम्म झन्डै एक हजार एक सय २५ किलोमिटर कठिन र दुर्गम सडक निर्माण गरिसकेको पुस्तकमा उल्लेख छ । यस्तै, सेनाले २१ परियोजना पूरा गरेको छ भने पाँचवटा निर्माणाधीन छन् । सेनाले जलविद्युत् उत्पादनमा पनि लाग्ने र सरकारले जिम्मा दिए निर्माण कार्य सम्पन्न गर्ने बताउँदै आएको छ । सेनाले यस अलावा कुनै पनि प्राकृतिक प्रकोपका कारण भत्किएको सडक संरचना पुन: निर्माण गर्ने, पहिरो हटाउनेजस्ता कार्य पनि गरिरहेको छ । आफू विकास निर्माण गर्दै जनतालाई जोड्न र मुलुकको मुहार फेर्न सक्रिय रहेको नेपाली सेनाले उल्लेख गरेको छ ।"
कुनकुन दलले बुझाए बन्दसूची ?,१ ग्रिन पार्टी नेपाल२ राष्ट्रिय यथार्थवादी पार्टी नेपाल३ राष्ट्रिय जनता दल नेपाल४ चुरे भावर लोकतान्त्रिक पार्टी५ संघीय लोकतान्त्रिक राष्ट्रिय मञ्च६ नेपाल युवा किसान पार्टी७ एकीकृत राष्ट्रिय प्रजातन्त्र पार्टी (राष्ट्रवादी)८ ताम्सालिङ लोकतान्त्रिक पार्टी९ नेपाली कांग्रेस१० नेपाल समावेशी पार्टी११ नेपाल समाजवादी पार्टी लोहियावादी१२ जनशक्ति नेपाल१३ जनतान्त्रिक पार्टी नेपाल१४ राष्ट्रिय शिवसेना पार्टी र नागरिक पार्टी१५ राष्ट्रिय जनता पार्टी नेपाल१६ देशभक्त समाज१७ नेपाल कम्युनिस्ट पार्टी माक्र्सवादी१८ देशभक्त लोकतान्त्रिक पार्टी१९ बहुजन शक्ति पार्टी२० दलित मुस्लिम जनशक्ति पार्टी२१ संघीय समाजवादी फोरम नेपाल२२ नेपाल जनता पार्टी२३ नेपाल मजदुर किसान पार्टी२४ संघीय लोकतान्त्रिक राष्ट्रिय मञ्च थरुहट२५ युवा नेपाल पार्टी२६ राष्ट्रिय जनमोर्चा२७ लिबरल डेमोक्र्याटिक पार्टी२८ देशभक्त जनगणतान्त्रिक मोर्चा२९ नयाँ शक्ति पार्टी नेपाल३० हाम्रो पार्टी३१ नेपालवाद३२ आमुल परिवर्तन मसिहा पार्टी नेपाल३३ नेपाल दर्शन३४ राष्ट्रिय प्रजातन्त्र पार्टी३५ मंगोल नेसनल अर्गनाइजेसन३६ राष्ट्रिय प्रजातन्त्र पार्टी (प्रजातान्त्रिक)३७ नेपाल कम्युनिस्ट पार्टी (एमाले)३८ संघीय खम्बुवान लोकतान्त्रिक पार्टी नेपाल३९ राष्ट्रिय त्रिशूल बहुजन समाजवादी पार्टी४० नेकपा माले समाजवादी पार्टी नेपाल४१ नेपाल नौलो जनवादी पार्टी४२ नेपाल लोकतान्त्रिक फोरम४३ नेकपा (माओवादी केन्द्र)४४ नेपाल सुकुम्बासी पार्टी लोकतान्त्रिक४५ नेपाल लोकतान्त्रिक जनता कांग्रेस४६ नेपाली जनता दल४७ नेपाली कांग्रेस बीपी४८ राष्ट्रिय मुक्ति आन्दोलन४९ राष्ट्रिय समाजवादी पार्टी नेपाल५० नेपाल दलित पार्टी५१ राष्ट्रिय जनमुक्ति पार्टी५२ नेपाल संघीय समाजवादी पार्टी५३ विवेकशील साझा पार्टी५४ ऐतिहासिक प्रजातान्त्रिक जनता पार्टी नेपाल५५ नेपा: राष्ट्रिय पार्टी
जुम्लामा जलवायु सम्मेलन,"जुम्ला हिमाली र पर्वतीय क्षेत्रका मुद्दाबारे छलफल गर्न जलवायु परिवर्तनविज्ञहरूको सम्मेलन जुम्लाको खलंगामा आइतबारदेखि सुरु भएको छ । आगामी कात्तिक तेस्रो सातादेखि जर्मनको बोनमा हुने जलवायु परिवर्तनसम्बन्धी राष्ट्रसंघीय महासन्धिका पक्ष मुलुकको २३ औं सम्मेलन (कोप २३) को पूर्वसन्ध्यामा सम्मेलन आयोजना भएको हो । वातावरण मन्त्रालय र कर्णाली एकीकृत ग्रामीण विकास तथा अनुसन्धान केन्द्र (किर्डाक) नेपालले यस क्षेत्रमा काम गर्ने विभिन्न संस्थासँगको सहकार्यमा आयोजना गरेको दुईदिने सम्मेलनमा जलवायु परिवर्तनका क्षेत्रमा कार्यरत संघसंस्थाका विशेषज्ञ र सरोकारवालाहरू सहभागी छन् । वातावरणमन्त्री मिथिला चौधरीले दुईदिने सम्मेलनको उद्घाटन गरिन् । उद्घाटन क्रममा उनले नेपालले विगतदेखि नै जलवायु परिवर्तनले हिमाली र पर्वतीय क्षेत्रमा पारेको असरबारे विभिन्न तरिकाले विश्व समुदायको ध्यानाकर्षण गराउँदै आएको बताइन् । कोप १५ अघि सरकारले सगरमाथाको कालापत्थरमा मन्त्रिपरिषद् बैठक गरेर हिमालय क्षेत्र पग्लिएको सन्देश दियो, उनले भनिन्, जुम्लाको यो कार्यक्रमले पनि हिमाली क्षेत्रमा जलवायु परिवर्तनले गरेको असरबारे विश्वको ध्यान खिच्ने विश्वास छ । मन्त्रालयले राष्ट्रिय र अन्तर्राष्ट्रिय फोरमहरूमा जलवायु परिवर्तनले हिमाल, पर्वत, कृषि, खाद्य सुरक्षा र स्वच्छ पिउने पानीको स्रोतमा परेको असरबारे ध्यानाकर्षण गराउँदै आएको उनले बताइन् । मन्त्रालयका सचिव डा विश्वनाथ ओलीले पर्वतीय क्षेत्रका मुद्दाबारे वकालत गर्न थालेको धेरै वर्ष भए पनि जलवायु परिवर्तनसम्बन्धी सम्मेलनभित्र (कोपमा) यो विषयले प्रवेश पाउन नसक्नु दु:खद भएको बताए । तर, दुई महिनाअघि क्यानडामा भएको जलवायु परिवर्तनसम्बन्धी महासन्धि (यूएनएफसीसीसी) को अन्तरसकारी वैज्ञानिक निकायको ४६ औं बैठकले गरेको पर्वतीय क्षेत्रका मुद्दाबारे अलग्गै परिच्छेदसम्बन्धी प्रतिवेदन तयार गर्ने निर्णय स्वागतयोग्य भएको ओलीले उल्लेख गरे ।नेपालले जलवायु परिवर्तनका हिसाबले जोखिममा परेका अति कम विकसित मुलुकको समूह (एलडीसी) सँग मिलेर हिमाली र पर्वतीय क्षेत्रमा जलवायु परिवर्तनले पारेका असरलाई उठान गर्ने गरेको ओलीले स्मरण गराए । ओलीका अनुसार आगामी डिसेम्बरमा पनि इटलीको रोममा पर्वतीय क्षेत्रका मुद्दामा छलफल हुनेछ । सोमबारसम्म चल्ने सम्मेलनमा जलवायु परिवर्तन, खाद्य सुरक्षा, स्वच्छ पानीको स्रोतमा परेका र पर्न सक्ने असर तथा त्यसको न्यूनीकरणका लागि चाल्नुपर्ने कदमबारे छलफल जारी छ । सोमबार जुम्ला घोषणापत्र जारी गर्दै सम्मेलन सकिने आयोजक किर्डाकका गोविन्द शाहीले बताए ।"
छापामार शैली को रिट असफल,"काठमाडौं सर्वोच्च अदालतको न्यायाधीशमा गैरसंवैधानिक रूपमा नियुक्त भनी ११ जना न्यायाधीशको मानमर्दन । रजिस्ट्रारलाई समूहगत दबाब दिएको गम्भीर आक्षेप । सर्वोच्च अदालतकै बहालवाला न्यायाधीशमाथि अवहेलनाजन्य शब्द प्रयोग गरी रिट निवेदन दर्ता । तर निवेदनको प्रतिरक्षा र बहसका क्रममा भने रिट निवेदक कानुन व्यवसायी नै गायब !सर्वोच्च अदालतका ११ जना न्यायाधीशविरुद्ध गत असोज १ गते अधिवक्ताद्वय गणेश पाण्डे र श्रवणकुमार श्रेष्ठले सर्वोच्चमै रिट निवेदन दर्ता गर्न खोजे । भोलिपल्ट रिट निवेदन दर्ता नहुने भनी निमित्त रजिस्ट्रार महेन्द्र उपाध्यायले आदेश जारी गरे । उक्त आदेशविरुद्ध ती दुई कानुन व्यवसायीले दसैं बिदा सकिएपछि गएको २० गते फेरि निवेदन दिए । एकदुई दिनमै किनारा लाग्नुपर्ने निवेदन एक सातासम्म पेसीमै अलमलियो र आइतबार न्यायाधीश ओमप्रकाश मिश्रको इजलासले दर्ता नहुने भनी निमित्त रजिस्ट्रारले गरेको निर्णयलाई सही ठहर्यायो ।न्यायाधीश मिश्रको इजलासले जारी गरेको आदेशमा २०७२ फागुनमा ११ जना न्यायाधीशहरूको नियुक्तिको विवाद निरूपण भइसकेकाले त्यही विषयमा ल्याइएको निवेदन फेरि दर्ता गर्न नहुने उल्लेख छ । यस अदालतबाट एकपटक निरूपण भई अन्तिम भइसकेको मुद्दाको विषय उठान गरी परेको निवेदन हेर्दा, आदेशमा भनिएको छ, यस्तो निवेदन सुनुवाइ गर्न नमिल्ने भएबाट दरपीठ गर्ने निमित्त मुख्य रजिस्ट्रारको निर्णय सही देखिएको छ । कानुनविपरीत निवेदन दर्ताको प्रयास गरी ती दुई अधिवक्ताले झन्डै एक महिना बहालवाला ११ न्यायाधीशलाई अप्रत्यक्ष दबाब र प्रभावमा पार्ने प्रयास गरेका थिए । विधिसम्मत रूपमा नियुक्त भई गत वर्ष नै संसदीय अनुमोदन भइसकेको विषय हो, सबै कानुनी विवाद टुंगिएकाले केही बाँकी थिएन, सर्वोच्च अदालतका एक पूर्वन्यायाधीशले कान्तिपुरसित भने, आफूअनुकूलका कानुन व्यवसायी परिचालन गरी रिट दर्ता गर्ने र छापामार शैलीमा न्यायाधीशहरूको हुर्मत लिन खोज्ने प्रवृत्ति न्यायालयका लागि शुभसंकेत होइन । लो प्रोफाइल का कानुन व्यवसायी प्रयोग गरी रिट निवेदन दर्ता गर्न खोजिएकामा आफ्नो निवेदनमाथिको बहसमा ती दुवै जना इजलासमै आएनन् । यस्ता घटनाक्रमले ती कानुन व्यवसायीलाई पर्दापछाडि कुनै स्वार्थ समूह ले परिचालन गरेको आशंका ती पूर्वन्यायाधीशले गरे । तत्कालीन प्रधानन्यायाधीश कल्याण श्रेष्ठका पालामा भएको ११ न्यायाधीशको नियुक्ति गैरसंवैधानिक भन्दै अघिल्लो वर्ष टुंगिइसकेको विषयमा रिट निवेदन परेको थियो । न्यायाधीशहरूमाथि गम्भीर र आपत्तिजनक शब्द प्रयोग गरेका उनीहरूले दुईपटक निवेदन दर्ताको प्रयासबाहेकका काम गरेनन् । स्रोतका अनुसार हालका ११ जना न्यायाधीशहरू हटाएर प्रधानन्यायाधीश हुने गरी न्यायाधीशमा नियुक्त हुन खोज्ने केही कानुन व्यवसायीहरूको डिजाइनमा यसरी रिट परेको हो ।सर्वोच्चबाट फैसला भइसकेर त्यसविरुद्ध पुनरावलोकन नहुने भनी पूर्ण इजलासबाट किनारा लागिसकेको विषयलाई दुई कानुन व्यवसायीको आवरणमा फेरि उठाउन खोजिएको थियो । कानुनी शासनप्रति प्रतिबद्ध तथा विधिशास्त्रीय मान्यताविपरीतको निवेदनलाई तत्काल किनारा लगाई न्यायाधीशको मानमर्दन हुन रोक्नुपर्नेमा सर्वोच्च प्रशासनले समेत एक सातासम्म निवेदनलाई झुन्ड्याइरह्यो । गत वर्ष नियुक्त भएका सर्वोच्च अदालतका केही न्यायाधीशहरू विभिन्न शक्ति केन्द्रका लागि टाउको दुखाइ बनेका थिए । लोकमानसिंह कार्कीको अयोग्यता, लाउडा विमान भाडा प्रकरण, पूर्वअधिराजकुमारी प्रेरणाको जग्गामाथिको फैसला, माओवादी केन्द्रका नेता बालकृष्ण ढुंगेललाई पक्राउ गर्न दिइएको आदेशलगायतका विषयमा यी न्यायाधीशहरूले गरेको फैसलाका कारण रुष्ट पक्षहरू योजनाबद्ध रूपमा सक्रिय थिए । पछिल्लो रिट निवेदनलाई उनीहरूको टाउकोमाथिको तरबारका रूपमा प्रयोग गर्न खोजिएको थियो, सर्वोच्च अदालत स्रोतले भन्यो ।"
डा केसीसँग वार्ता सकारात्मक,"काठमाडौं चिकित्सा शिक्षा र सेवामा सुधारका माग राखी ११ दिनदेखि आमरण अनशन बसिरहेका प्राडागोविन्द केसीका प्रतिनिधि र सरकारी पक्षबीच आइतबार भएको वार्ता निष्कर्षमा पुग्न नसके पनि सकारात्मक भएको छ । डा केसीका सातवटै मागका विषयमा वार्तामा विस्तृत छलफल भएको जानकारी दिँदै केसी पक्षबाट वार्तामा सहभागी डा वाईपी सिंहले भने, दुवै पक्षबीचको वार्ता सकारात्मक दिशामा गइरहेको छ, यस्तै स्पिरिट कायम रहे एकदुई दिनमै कुनै टुंगोमा पुग्न सकिन्छ ।डा केसीको मुख्य माग चिकित्सा शिक्षा विधेयक प्रमुख दलहरूबीच असमझदारीका कारण संसदबाट पारित हुन सकेको थिएन । उक्त विधेयकलाई सहमतिमा अध्यादेशका रूपमा जारी गर्ने विकल्पबारे छलफल भएको सरकारी वार्ता टोलीका एक प्रतिनिधिले जनाए । हामीले चिकित्सा शिक्षा विधेयकलाई हालको बदलिएको परिस्थितिमा वैकल्पिक रूपमा कसरी अघि बढाउन सकिन्छ भन्नेबारे समेत विस्तृत छलफल गर्यौं, ती सरकारी अधिकारीले भने, मेडिकल कलेजले सरकारले निर्धारण गरेको शुल्कभन्दा बढी लिन नपाउनेलगायत जनसरोकारसँग जोडिएका मागमा दुवै पक्षबीच धेरै सकारात्मक छलफल भएको छ ।डा केसीका अर्का प्रतिनिधि डा अभिशेकराज सिंहका अनुसार सरकारी टोलीले आइतबारको वार्तामा भएको सहमतिअनुसार गृहकार्य गरेर प्रस्तुत भए सोमबारको वार्ता निर्णायक हुन सक्छ । अर्को वार्ता सोमबार बिहान १० बजे हुने जानकारी उनले दिए । यता, ११ दिनदेखि १३ औं आमरण अनशनमा रहेका डा केसीको स्वास्थ्य गम्भीर बन्दै गएको चिकित्सकहरूले बताएका छन् । डा केसीलाई जुनसुकै बेला आकस्मिक अत्यावश्यक स्वास्थ्य उपचार चाहिन सक्ने अवस्थाको आकलन गरेर चिकित्सकहरू तम्तयार अवस्थामा छन् । अक्सिजनको सहारामा रहेका डा केसीलाई बोल्दा रिंगटा लाग्ने, पसिना आउने समस्यासँगै रक्तचापमा समेत कमी देखिएको छ । डा केसीको रगतमा क्याल्सियमको मात्रा निकै कमी देखिएपछि मुटुको चाल बिग्रन सक्ने सम्भावनासमेत बढेको छ । क्याल्सियमको सम्बन्ध मुटुको चालसँग हुने भएकाले उनको स्वास्थ्यलाई नजिकबाट अवलोकन गरिरहेका चिकित्सकहरू थप चिन्तित छन् । रगतमा सेतो रक्तकणिकाको संख्या ३ हजारभन्दा कम भएपछि डा केसीलाई भविष्यमा हुन सक्ने जटिल संक्रमणको जोखिमसमेत अत्यधिक वृद्घि भएको छ ।"
गिरोहका थप ८ पक्राउ,"काठमाडौं (कास) सिमकार्डजडित डिजिटल डिभाइस प्रयोग गरेर एमबीबीएस प्रवेश परीक्षामा चिट चोराउने गिरोहका थप ८ सदस्य पक्राउ परेका छन् । गिरोहका दुई सदस्यलाई नेपाल प्रहरीको महानगरीय अपराध महाशाखाले र ६ जनालाई प्रहरी परिसर काठमाडौंले आइतबार पक्राउ गरेका हुन् । महाशाखाले शनिबार प्रवेश परीक्षामा डिभाइस प्रयोग गरेर चिट चोर्ने विद्यार्थी र चोराउन सहयोग गर्ने गिरोहका सदस्यसहित १४ जनालाई पक्राउ गरेको थियो । शनिबार चिकित्साशास्त्र अध्ययन संस्थानले एमबीबीएसको प्रवेश परीक्षाका निम्ति १७ परीक्षा केन्द्र तोकेको थियो । प्रहरीका अनुसार गिरोहका सदस्यले प्रविधिको प्रयोग गरी सेटिङमा चिट चोराउने काम अधिकांश केन्द्रमा गरेका थिए । प्रवेश परीक्षा पास गराइदिएबापत गिरोहका सदस्यलाई दुईदेखि पाँच लाखसम्म बुझाएको विद्यार्थीहरूले बताएका छन् । काठमाडौं प्रहरी परिसरले पक्राउ परेकामध्ये १० जनालाई विद्युतीय कारोबार ऐनअन्तर्गत मुद्दा चलाउने भएको छ । सौरभ कुमार, समीर कुमार झा, नवराज निरौला, देवेशकुमार झा, शैलेशकुमार झा, आशुतोषकुमार झा, अजय यादव, हिरेन्द्र शर्मा, मुकेश झा र सुविस देवमाथि मुद्दा चलाइने भएको छ । प्रहरीले डिभाइससहित पक्राउ परेका चार विद्यार्थीलाई भने जाहेरवाला बनाएको छ । यस्तै, पप्पु यादवका नाममा नक्कली विद्यार्थी बनेर जाँच दिइरहेका ज्ञानेन्द्र ठाकुर र उनलाई सहयोग गर्ने सञ्जयकुमार यादवलाई भने किर्तेको आरोपमा मुद्दा चलाइने भएको छ । काठमाडौं प्रहरी परिसरले सबैलाई पाँच दिनको न्यायिक हिरासतमा राखेर अनुसन्धान अगाडि बढाउने भएको छ । एमबीबीएसको प्रवेश परीक्षामा सिमकार्डयुक्त अत्याधुनिक उपकरण प्रयोग गरेर चिट चोर्ने चार विद्यार्थी शनिबार पक्राउ परेका थिए । महानगरीय प्रहरी अपराध महाशाखाले तीन विद्यार्थीलाई बौद्धस्थित परीक्षा केन्द्रबाट र एकजनालाई तीनकुनेबाट पक्राउ गरेको हो ।"
स्मार्ट कूटनीति अवलम्बन होस्,गैरआवासीय नेपाली संघ पोर्चुगलले प्रधानमन्त्री शेरबहादुर देउवासमक्ष पोर्चुगलमा नेपाली दूतावास स्थापनाको माग गरेको छ । संघका आईसीसी सदस्य रमेशकुमार गुरुङले देउवालाई भेटेर दूतावास स्थापनाको माग गर्दै ज्ञापनपत्र बुझाएका हुन् ।
आर्थिकप्राविधिक मूल्यांकन सुरु,"काठमाडौं (कास) सहरी विकास मन्त्रालयले उपत्यकाका चारै दिशामा बन्ने नयाँ सहरको आर्थिक तथा प्राविधिक मूल्यांकन प्रक्रिया अघि बढाएको छ । जनसंख्या चाप बढदै गएपछि व्यवस्थित सहरीकरणको विकास गर्न मन्त्रालयले चाँडो प्रक्रिया अघि बढाउन केही दिनअघि उपत्यका विकास प्राधिकरणलाई निर्देशन दिएको थियो । सरकारले मूलपानीसाँखु, भक्तपुरको कटुन्जे, टोखा र भैंसेपाटी छम्पीदेखि सैंबु क्षेत्रमा व्यवस्थित सहरीकरणको विकास गरी स्मार्ट सिटी का रूपमा विकास गर्ने भएको हो । परामर्शदाता छनोट कार्य अघि बढाइसेका छौं, प्राधिकरणका आयुक्त भाइकाजी तिवारीले भने, केही दिनभित्र सबै प्रक्रिया टुगिन्छ । बढदो जनसंख्या मध्यनजर गर्दै उपत्यकाको १ लाख ३० हजार रोपनीमा ल्यान्डपुलिङका माध्यमबाट आधुनिक र सुविधा सम्पन्न सहरको विकास गरिने उनले बताए । यसका लागि आवश्यक लगानी, समय र लाभान्वित संख्या तथा स्वरूपको खाकाबारे पनि विस्तृत अध्ययन गरी मन्त्रालयमा पठाइने उनले बताए । उपत्यकाको उतरपूर्वतर्फ जोरपाटी, मूलपानी, साँखु हँुदै भक्तपुरको तेलकोटसम्म करिब १ लाख रोपनीमा नयाँ सहर निर्माण गरिनेछ । पूर्वदक्षिणतर्फ भक्तपुरको कटुन्जे, गुन्डु, दधिकोट, सिरुटार, सूर्यविनायकदेखि अरनिको राजमार्गको सीमासम्म, दक्षिणपश्चिमतर्फ बुङ्मती, भैंसेपाटी छम्पीदेखि सैंबु हुँदै फर्सिडोल र दक्षिणमा वाग्मती नदीसम्म र उत्तरपश्चिममा साङ्ला, झोर, पञ्चेटारलगायत क्षेत्रमा १०१० हजार रोपनीमा नयाँ सहर निर्माण गरिनेछ ।गत आवमा सरकारले उपत्यकामा व्यवस्थित सहरीकरणको विकास गर्ने घोषणा गरेको थियो । घोषणाअनुसारै सरकारले ४ व्यवस्थित, आधुनिक र सुविधासम्पन्न सहरको विकास प्रक्रिया अघि बढाएको हो । १ लाख रोपनी भएको १५ महिनाभित्र र १० हजार रोपनी भएको स्थानको ५ महिनाभित्र आर्थिक तथा प्राविधिक मूल्यांकन प्रतिवेदन मन्त्रालयलाई बुझाउने तिवारीले बताए । तिवारीका अनुसार सन् २०३० सम्ममा समावेशी र दिगो सहरीकरण, सहभागितामूलक, एकीकृत, दिगो मानवबस्तीको योजना तथा व्यवस्थापन क्षमता अभिवृद्धि गर्ने लक्ष्य साथ सरकारले यो अवधारणा अघि सारेको हो । मन्त्रालयका सूचना अधिकारी सुमन चालिसेले प्रक्रिया अघि बढिसकेकाले चांडै टुगो लाग्ने बताए । सम्पूर्ण प्रक्रिया ३ वर्षभित्र सम्पन्न गर्नुपर्छ, उनले भने ।"
केशर पुस्तकालय सेवाविहीन,"काठमाडौं गुगल सर्च गर्दा केशर लाइब्रेरी अहिले बन्द भन्ने सूचना मिल्छ । यसरी बन्दको सूचना जारी भएको २०७२ वैशाख १२ को भूकम्पपछि हो । पुस्तकालयको वेबसाइटीभित्र छिर्दा भूकम्पअघिका फोटाहरूले भव्य र सुविधा सम्पन्न पुस्तकालय भन्ने जनाउँछ । आइतबार पुस्तकालय हाताभित्र छिर्दा भेटिएका केही पाठक आफ्नै घरबाट पुस्तक लिएर प्यासेजमा राखिएका कुर्सीमा बसेर पढिरहेका भेटिए ।पुस्तकालयको वेबसाइट हेरेर सबैखाले सेवा सुविधा छ भन्ने देखियो, थापाथली इन्जिनियरिङ क्याम्पसमा अध्ययनरत सौर्य भण्डारीले भने । उनी वेबसाइट चहारेरै पुस्तकालय पुगेका हुन् । पेप्सीकोलाका उनी साता दिनदेखि दैनिक पुगेको उल्लेख गर्दै भने, तर, चाहिने कुनै पुस्तक हेर्ने व्यवस्था रहेनछ । घरबाटै लिएर आएको पुस्तक पढेर बसेको छु । वातावरण शान्त छैन । व्यवस्थित पनि छैन ।त्यसैगरी लैनचौरका सक्सेस महर्जन घरमा बसेर पढ्ने वातावरण नभएकैले दैनिकजसो पुस्तकालयमा आउने गर्छन् । चार्टर्ड एकाउन्टेन्ट गर्दै गरेका उनले भने, आफ्नै किताब लिएर आउँछु । प्यासेजको कुर्सीमा बसेर पढ्ने गरेको छु । कान्तिपथस्थित साढे तीनतले केशर महलको भवन भूकम्पपछि जीर्णावस्थामा छ । यहाँबाट शिक्षा मन्त्रालय सिंहदरबार सरेपछि भवनमा पुस्तकालयलगायत केही कार्यालय थिए । भूकम्पपछि पुस्तकालयको अवस्था बेहाल भएको हो । भूकम्पलगत्तै बीच तलाका पुस्तक बोरामा राखिएका थिए । यतिखेर भुइँतलाका केही कोठामा पुस्तक राखिएका छन् । ती पुस्तक मुस्किलले जोगाउने काम भएको प्रमुख दशरथ मिश्र बताउँछन् । सबै पुस्तक बोराबाट झिकेर १ सय २५ वटा दराज र र्याकमा राख्ने काम भइसकेको छ, झन्डै १५ सय वर्ष पुराना युनेस्कोमा दर्ता पुस्तकसमेत संरक्षण गरिएको उल्लेख गर्दै उनले भने, तर, पुस्तकालय विज्ञानअनुसार विषयत रूपमा क्रमबद्ध राख्ने काम भइसकेको छैन । त्यसैगरी पाठकलाई सेवा पनि दिन सकिरहेका छैनौं । बिग्रिएकालाई मर्मतसम्भार, बाइन्डिङ गर्ने काम जारी छ । सर्वसाधारणले प्रवेश गर्न सक्ने भएकाले यहाँ सीसी क्यामेरासमेत जडान गरिएका छन् ।केशरशमशेर प्रधानमन्त्री चन्द्रशमशेरका छोरा हुन् । बेलायत भ्रमण गर्दा उनी त्यहाँको पुस्तकालय र संग्रहालय देखेर प्रभावित बनेका थिए । स्वदेश फर्किएपछि व्यक्तिगत संग्रहमा रहेका पुस्तक, महत्त्वपूर्ण वस्तु, जनावरका आखेटहरू, चित्रकला तथा फोटोग्राफीलाई व्यवस्थित गरेका थिए । उक्त संकलन पुस्तकालय मात्र नभई संग्रहालयकै रूपमा विकास भएको थियो । केशरशमशेरको इच्छाअनुसार उनको परिवारले २०२५ मा उक्त पुस्तकालय तथा संग्रहालय ३४ रोपनी जमिन सहितको भवन तथा बौद्धिक सम्पत्तिको सम्पूर्ण स्वामित्व सरकारलाई हस्तान्तरण गरेको थियो । यहाँ अंग्रेजी, नेपाली, हिन्दी, नेवारी, संस्कृतलगायत भाषा तथा विविध विधाका ६ हजार बढी पुस्तक छन् । त्यसैगरी महत्त्वपूर्ण कागजातका पाण्डुलिपि, दस्तावेज, चित्रकला, फोटोग्राफी, आखेट छन् ।भूकम्पपछि पुस्तकहरू बचाइएको पुस्तकालय प्रमुख मिश्रको दाबी छ । तर, चित्रकला, फोटोग्राफी, आखेटहरू भने भित्तामा, कुनातिर अडयाएर राखिएका छन् । सजाएर राख्ने ठाउँ अभावमा देख्न सकिने अवस्थामा छैनन् । माथिल्लो तलामा प्रवेश निषेध गरिएको छ । माथिल्लो तलामा रहेका पत्रपत्रिका भने झिक्न नसकेर त्यही सडेको जनाइएको छ । पुस्तकालयमा एक उपसचिवसहित १७ कर्मचारी कार्यरत छन् । चालू आवमा ८८ लाख रुपैयाँ बजेट रहेको प्रमुख मिश्र बताउँछन् । अधिक बजेट कर्मचारीको तलबमै खर्च हुने गरेको छ । नयाँ पुस्तक किन्न ४ लाख रुपैयाँ मात्र छुटयाइएको छ । भूकम्पलगत्तै केशर भवनको अगाडि पाल टाँगेर पाठकलाई पत्रपत्रिका पढ्ने व्यवस्था मिलाइएको थियो । अहिले पाल थोत्रिइसकेको छ । शिक्षा मन्त्रालयका प्रवक्ता हरिप्रसाद लम्सालले केशर भवनलाई रेट्रोफिटिङ गर्ने योजना बनेको बताए । युनेस्कोको मापदण्डअनुसार सय वर्षभन्दा पुराना भवनलाई सम्पदाका रूपमा संरक्षण गर्नुपर्ने हुन्छ । केशरभवन १ सय २६ वर्ष पुरानो हो । भवनलाई रेट्रोफिटिङ गरिनेछ, पुस्तकालय व्यवस्थित गर्न बजेट छ तर हुन नसकेको मात्रै हो, उनले भने ।"
सरकारी अस्पतालमा आईसीयू पाउनै मुस्किल,"काठमाडौं (कास) राजधानीका सरकारी अस्पतालहरूमा प्राय: आईसीयूमा स्थान अभाव हुने गरेको छ । बिरामीले सहजैआईसीयूमा भर्ना भई उपचार सेवा मुस्किलले मात्रै पाउँछन् । बिरामीका आफन्त आईसीयू खोज्न सरकारी अस्पताल परिसरमा रुमल्लिरहेका हुन्छन् । कति बिरामी आईसीयू उपलब्ध नहुँदा अस्पतालमै अलपत्र पर्ने गरेका छन् । बिरामीको बढदो चाप र अस्पतालमा सीमित पूर्वाधारले आईसीयूका लागि बिरामीले सास्ती खेप्नुपरिरहेको अस्पतालका निर्देशकहरू बताउँछन् । सरकारी अस्पतालमा आईसीयू अभावकै कारण बिरामीले समयमै उपचार सेवा पाउन सक्दैनन् ।दसैंका बेला अचानक बेहोस भएपछि सिन्धुपाल्चोकका नेत्र गुरुङलाई महाराजगन्जस्थित त्रिवि शिक्षण अस्पताल (टिचिङ) ल्याइयो । निकैबेरसम्म आकस्मिक कक्षमा राख्दा पनि होस नआएपछि चिकित्सक टिमले उनलाई आईसीयू कक्षमा रिफर गरे । टिचिङ अस्पतालको आईसीयू खाली नहुँदा गुरुङ परिवार दिनभरि अस्पताल परिसरमा छट्पटिए । उनकी पत्नी रोइकराइ गर्न थालिन् । डाक्टरले काठमाडौं मेडिकल कलेजको आईसीयूमा लैजानू भनेका छन्, उता पनि खाली छैन भनिसके, आफन्त अञ्जन गुरुङले भने, आईसीयूमा नराखी काकाको होस आउँदैन भनेका छन्, हामी कता जानु, के गर्नु ?टिचिङ अस्पतालमा हाल ११ वटा आईसीयू बेड उपलब्ध रहेको अस्पतालका प्रशासन प्रमुख गोविन्दबहादुर प्रधानले बताए । कक्ष, जनशक्ति र उपकरण सबै सीमित छन्, अधिकांश बिरामीलाई हामी अन्तै रिफर गर्न बाध्य छौं, फर्काउनुबाहेक अरू विकल्प छैन, उनले भने । रिफर गरेका अस्पतालमा समेत आईसीयू नपाउँदा कतिपय बिरामी निजी अस्पतालको आईसीयूमा महँगो शुल्क तिरेर भर्ना हुन बाध्य छन् । टिचिङ अस्पतालले अब आईसीयू कक्ष थप्ने योजना बनाइरहेको प्रधानले जानकारी दिए ।राजधानीका वीर, प्रसूति, टिचिङ र कान्तिजस्ता ठूला अस्पतालमा सधैं आईसीयू अभाव हुने गरेको बिरामीका आफन्तको गुनासो छ । वीरमा दैनिक सयको हाराहारीमा आईसीयूमा राख्नुपर्ने अवस्थाका बिरामी आउने अस्पतालका निर्देशक डा भूपेन्द्र बस्नेत बताउँछन् । वीरमा हाल २५ वटा मात्रै आईसीयू बेड छन् । अधिकांश बिरामीलाई निजीलगायत अन्य अस्पतालमा रिफर गर्नुको विकल्प नभएको उनले बताए । एकै दिनमा सय बिरामीका लागि आईसीयूको व्यवस्था गर्न सकिँदैन, एउटालाई डिस्चार्ज नगरी अर्को राख्न पनि मिल्दैन, बस्नेतले भने ।जिल्लाबाट दिनानुदिन राजधानी आउने बिरामीको संख्या बढिरहेको छ । तर, अस्पतालमा पूर्वाधार थप्न नसकिएका कारण बिरामीहरू अलपत्र परिरहेको बस्नेत स्वीकार्छन् । बिरामी पनि पैसा हुन्जेल निजी अस्पतालमा बस्छन्, खर्च सकिएपछि सरकारी अस्पतालमा आईसीयूका लागि झगडा गर्न आउँछन्, उनले भने । वीरमै उपचाररत बिरामीलाई मात्रै आफ्नो आईसीयूमा सार्न मिल्ने र खाली हुँदा मात्रै बाहिरबाट रिफर भएर आएकालाई आईसीयू दिने गरेको उनले बताए । जापानी नियोग जाइकाले वीरको नयाँ भवन बनाउने जिम्मा लिएको छ ।"
योजना सम्झौतामा दुविधा,"काठमाडौं (कास) बूढानीलकण्ठ नगरपालिका वडा नं ५ मा १ करोडको हाराहारीमा बजेट छुट्याइएको छ । वडाध्यक्ष विजय तामाङले वडामा बजेट आइसके पनि योजना सम्झौता अझै नभएको बताए ।तिहार पछिसम्म प्रतीक्षा गर्छौं, कुनै परिपत्र वा निर्देशन आउँछ कि ? उनले थपे, चुनावले निर्माण र ठेकेदारलाई भुक्तानीमा कठिनाई आउन सक्छ । उक्त वडामा सडक र पुल मर्मत तथा निर्माणलाई प्राथमिकता दिँदै योजना छनोट गरिएका छन् । १३ वडा रहेको उक्त नगरपालिकाको ५ नं वडामा ७० प्रतिशत क्षेत्रमा अझै राम्रो सडक नरहेको तामाङले बताए ।आगामी चुनावका कारण स्थानीय सरकारद्वारा सञ्चालित हुने योजना सम्झौता तथा विकास निर्माणका काममा बाधा पुग्ने दुविधा वडाध्यक्षहरूमा देखिन्छ । चुनाव आउन महिनादिन मात्र बाँकी रहँदा योजनाका लागि रकम निकासा, उपभोक्ता समिति गठनलगायत कार्यमा आचारसंहिता लाग्ने हो कि भन्ने डर जनप्रतिनिधिमा देखिन्छ ।दक्षिणकाली नगरपालिका १ का वडाध्यक्ष जय थापामगर पनि अहिलेसम्म योजना सम्झौता नभएको बताउँछन् । उनले भने, दु:खको कुरो हो अहिलेसम्म कुनै योजना सम्झौता नहुनु । तर चुनावकै कारण काम गरिसके पनि ठेकेदारले पैसा नपाउने हुन् कि भन्ने डर छ ।उनले चुनावपछि नै सभ्झौता गरी विकास निर्माणका कार्य गर्ने विषयमा छलफल भइरहेको बताए । योजना सम्पन्न भए पनि रकम निकासामा झन्झट हुने डर ठेकेदार र जनप्रतिनिधि दुवैमा छ । ९ वडा रहेको दक्षिणकालीको वडा नं १ मा ८५ लाख बजेट छ । कागेश्वरी मनोहरा २ का वडाध्यक्ष सुदर्शन धिमालाले पनि चुनावकै कारणबाट योजना सम्झौता केही ढिला हुनसक्ने बताए । उपभोक्ता समिति र समाजसेवामा लागेका व्यक्ति पनि दलसम्बद्ध हुन्छन् । चुनावका कारण उनीहरूको व्यस्तता बढदा विकास निर्माणका कार्य पनि प्रभावित हुन्छन् होला, उनले भने । यद्यपि गोकर्णेश्वर नगरपालिका प्रमुख सन्तोष चालिसे नगर परिषद्बाट पारित योजना कार्यान्वयनमा आचारसंहिता नलाग्ने बताउँछन् । स्थानीय सरकारले आफूले पास गरेको योजनाअनुसार आफैं काम गर्छ, उनले भने, हाम्रो नगरपालिकामा मंसिर १ देखि योजना सम्झौता गर्नेछौं । वडाले सम्झौता गरी टेन्डर निकाल्ने र कार्य सम्पन्न गराउने उनले बताए । चुनावकै बहानामा विकास निर्माण नरोकिने उनको भनाइ छ ।"
ऐतिहासिक संसद्,"नयाँ संविधान जारी भएपछि संविधानसभाबाट रूपान्तरित व्यवस्थापिकासंसद्को कार्यकाल सकिएको छ । रूपान्तरित संसद्को म्याद प्रतिनिधिसभा सदस्यको उम्मेदवार मनोनयनको अघिल्लो दिनसम्म रहने संवैधानिक व्यवस्थाअनुसार शनिबार संसद् अन्त्य भएको हो । प्रतिनिधिसभा सदस्य निर्वाचनका लागि समानुपातिक प्रणालीअन्तर्गत उम्मेदवारी मनोनयन गर्ने कार्यक्रम आइतबार थियो । संविधान निर्माण गर्ने मूल उद्देश्यले चुनिएका जनप्रतिनिधिले आफैंले लेखेको संविधान कार्यान्वयन गराउने भूमिकासमेत निर्वाह गर्ने मौका पाए । संविधान निर्माण तथा कार्यान्वयनका सन्दर्भमा राजनीतिमा देखा परेको उथलपुथल तथा उपलब्धिका दृष्टिले समेत संविधानसभा र त्यसपछि रूपान्तरित संसद् ऐतिहासिक बन्न पुगेको छ । यो संसद् संविधानको संक्रमणकालीन व्यवस्थाअनुरूप रूपान्तरित थियो । नयाँ संविधानबमोजिम चुनाव भएर संसद् गठन नभएसम्म रहने रूपान्तरित संसद्को मुख्य काम चुनावलगायतका संविधान कार्यान्वयनसँग सम्बन्धित कानुन निर्माण हो । सरकार गठन, वार्षिक नीति तथा कार्यक्रम र बजेट विनियोजन, विभिन्न कानुन निर्माणजस्ता नियमित कामकारबाही छँदै थिए । स्थानीय चुनाव भएर स्थानीय सरकारको अभ्यास सुरु भइसकेको छ, प्रतिनिधिसभा र प्रदेशसभा सदस्यको निर्वाचन संघारमा छ । यसको अर्थ संविधान कार्यान्वयनले गति लिएको छ । यस दृष्टिले रूपान्तरित संसद्लाई सफल मान्नुपर्छ । यो संसद्ले राष्ट्रपति र सभामुखमा पहिलोपटक महिलालाई चुनेर गर्व गर्न लायक इतिहास पनि बनाएको छ । रूपान्तरित संसद्बाट ५६ वटा विधेयक पारित भए । डेढ शताब्दी पुरानो मुलुकी ऐनलाई प्रतिस्थापन गर्ने नयाँ कानुन तथा स्वास्थ्य बिमासम्बन्धी कानुन बनाउनुलाई संसद्का महत्त्वपूर्ण उपलब्धि मान्नुपर्छ । स्थानीय तह, प्रदेशसभा र संघीय संसद्को निर्वाचनसँग सम्बन्धित दर्जनभन्दा बढी कानुन पनि निर्माण भएका छन् । कानुन निर्माण कार्य अपेक्षित गतिमा भने हुन सकेन । संविधान कार्यान्वयनका सन्दर्भमा तीन वर्षमा एक सय ३८ काननु बनाउनुपर्नेमा दुई वर्ष बित्दा पनि धेरै कानुन बन्न बाँकी रहेकाले अब बन्ने प्रतिनिधिसभालाई भार पर्नेछ । सरकारले मस्यौदा निर्माणमा ढिलाइ गर्नाले र संसद्मा पुगेपछि अनेक कारणले अल्झाइनाले थोरै कानुन मात्र बन्न सके । निर्वाचनसम्बन्धी विधेयकहरूसमेत निर्वाचन आउनै लागेका बेला मात्र पारित गरिए । राष्ट्रिय सभा निर्वाचनसम्बन्धी विधेयक भने दलहरूबीच सहमति नजुट्दा पारित हुन सकेको छैन । यो विधेयकलाई सरकारले अध्यादेशमार्फत जारी गर्नुपर्ने भएको छ । कतिपय कानुन विधिसम्मत छलफल नगरी फास्ट ट्रयाक मा पारित गर्नुपर्ने अवस्था आयो । राजनीतिक दलहरू सत्तास्वार्थमा केन्द्रित हुनाले पनि यस्तो अवस्था आएको हो । रूपान्तरित संसद्ले तीनवटा सरकार बनायो । ६०१ सदस्यीय संसद् आफैंमा ऐतिहासिक छ । संविधान निर्माणमा विभिन्न जाति, वर्ग, समुदायको अधिकतम प्रतिनिधित्व गराउन संविधानसभालाई जम्बो बनाइएको थियो । यति ठूलो संसद् न गणतन्त्र स्थापनाअघि थियो न अब नै गठन हुने सम्भावना छ । विभिन्न पेसा, व्यवसायमा संलग्न व्यक्तिसमेत सांसद बन्दा त्यसको प्रभाव कानुन निर्माणमा प्रत्यक्ष रूपमै पर्यो । निश्चित वर्गसमूहको स्वार्थमा बनेका बैंक तथा वित्तीय संस्थासम्बन्धी विधेयक, शिक्षा ऐन संशोधन त्यसका उदाहरण हुन् । निजी मेडिकल कलेजका लगानीकर्ता आफैं कानुन निर्माण गर्ने ठाउँमा हाबी बन्दा चिकित्सा शिक्षा सुधारका लागि ल्याइएको विधेयक पारित हुन सकेन । आफ्ना लागि आफैं सेवासुविधा बढाउनु, संसद्बाट बिदा भएपछि पनि सेवासुविधा लिन पाउने व्यवस्था गर्न खोज्नु, निर्वाचन क्षेत्र विकासका नाममा सोझै आफैं बजेट खर्च गर्नु सांसदका आलोच्य काम हुन् । नीति, नियम कार्यान्वयन गराउने सन्दर्भमा पनि सांसदहरूको भूमिका उति प्रभावकारी बन्न सकेन । संसदीय समितिहरूले दिएका अधिकांश निर्देशन सरकारले पालना गरेन र संसदीय समितिले दबाब पनि दिन सकेन । सांसदको भूमिका सिंगो संसद्को छविसँग जोडिन्छ । रूपान्तरित संसद्का कतिपय सांसद विवादमा मुछिए । सांसद सञ्जयकुमार साह हत्या अभियोगमा जेल परेपछि निलम्बित भए । सांसदले अनावश्यक कार्यक्रम र भ्रमणलाई प्राथमिकता दिँदा संसद् बैठकमा कोरम नपुग्ने अवस्था धेरैपटक बन्यो । महाअभियोग प्रस्तावका कारण पनि संसद् चर्चामा रह्यो । एमाले र माओवादीका सांसदले अख्तियार दुरुपयोग अनुसन्धान आयोगका तत्कालीन प्रमुख लोकमानसिंह कार्कीविरुद्ध तथा कांग्रेस र माओवादीका सांसदले तत्कालीन प्रधानन्यायाधीश सुशीला कार्कीविरुद्ध महाअभियोग प्रस्ताव संसद्मा दर्ता गराए तर दुवैलाई निचोडमा पुर्याउन सकेनन् । सुशीला कार्कीविरुद्धको महाअभियोग प्रस्तावले राज्यका तीन अंग कार्यपालिका, व्यवस्थापिका र न्यायपालिकाबीच सम्बन्ध नै चिसिने हो कि भन्ने चिन्तासमेत सिर्जना भएको थियो । नयाँ संसद् गठन नहुँदै रूपान्तरित संसद् अन्त्य भएको छ । संघीय संसद् र प्रदेशसभा सदस्यको निर्वाचन गराएर संवैधानिक संक्रमण टुंग्याउन बाँकी छ जुन जिम्मेवारी शेरबहादुर देउवा नेतृत्वको सरकारमा सरेको छ । घोषित दुई महत्त्वपूर्ण चुनाव शान्तिपूर्ण र निष्पक्ष रूपले सम्पन्न गराउन अब सरकार, सबै राजनीतिक दल तथा पक्ष केन्द्रित हुनुपर्छ । नयाँ प्रतिनिधिसभा मंसिर १० र २१ को निर्वाचनपछि बन्छ जुन २ सय ७५ सदस्यीय हुनेछ । नयाँ सांसदहरूले यो रूपान्तरित र विगतका संसद्बाट पाठ सिक्दै संसद्लाई मर्यादित बनाउने भूमिका निर्वाह गर्नुपर्छ । संसद् बलियो, गरिमामय बन्न सक्यो भने लोकतन्त्र पनि सुदृढ हुन्छ ।"
लोकतन्त्रका निम्ति निर्वाचन एजेन्डा,"बन्दको अपसंस्कृतिलाई बढावा दिनु स्वतन्त्रता, प्रगति र उन्नतिको मार्गलाई अवरुद्ध गर्नु हो । नागरिकको स्वतन्त्रतामा आघात पुग्ने बन्द, तोडफोड, आगजनी र कुनै पनि प्रकारको हिंसात्मक क्रियाकलाप नगर्ने दृढतासहित बन्द सदाका लागि बन्दको प्रतिबद्धता व्यक्त गर्नुपर्छ । प्राकृतिक तथा अन्य विपत्तिका दौरान उद्धार, राहत र पुनर्वास तथा जनधनको सुरक्षाका लागि बलियो तथा दक्ष स्थायी संयन्त्र स्थापना गर्नुपर्छ ।सुशासनको प्रत्याभूतिका लागि दृढ संकल्पसहित कार्ययोजना सार्वजनिक गर्नुपर्छ र पारदर्शिताको मापदण्डलाई उच्च तवरमा अवलम्बन गर्नुपर्छ । भ्रष्टाचारका घटनामा शून्य सहनशीलताको नीति अवलम्बन गर्दै नीतिगत भ्रष्टाचार र सामाजिक दुराचारमा संलग्नहरूलाई समेत कारबाही गर्ने प्रतिबद्धता व्यक्त गर्नुपर्छ । समानुपातिकतर्फ हुने प्रतिनिधित्व लगायत राजनीतिक नियुक्तिमा आर्थिक चलखेल र लेनदेन नभएको सुनिश्चित गर्नुपर्छ । युद्ध निषेध : शान्ति विशेष नीति सदैव प्राथमिकता हुनुपर्छ । दक्षिण एसिया लगायत समग्र विश्वलाई युद्धको विभीषिकाबाट मुक्त राख्न र विश्वव्यापी रूपमा आणविक अस्त्रको उन्मूलनका लागि नेपालले आवाज बुलन्द गर्नुपर्छ । लागूऔषधमदिरा दुव्र्यसनको घटना बढ्दै जानु देश र समाजका लागि गम्भीर चिन्ताको विषय भएको हुँदा लागूऔषधमदिरा, दुव्र्यसन रोकथामका लागि व्यापक अभियान र सहकार्यमा जोड दिनुपर्छ । जननिर्वाचित निकायहरूमा कम्तीमा ३३ प्रतिशत महिलाको प्रतिनिधित्व सदैव सुनिश्चित गर्नुपर्छ । यसैगरी संवैधानिक एवं राजनीतिक नियुक्ति, कर्मचारी प्रशासन लगायत राष्ट्रिय जीवनका हरेक क्षेत्रमा कम्तीमा ३३ प्रतिशत महिलाको प्रतिनिधित्व अनिवार्य हुनुपर्छ । साथै यथोचित संख्यामा दलितहरूको प्रतिनिधित्व सुनिश्चित गर्नुपर्छ । अपाङ्गता भएकाहरूको हकअधिकार संरक्षण गर्दै समाजको संवेदनशील पक्षको उत्थान र अधिकार संरक्षण प्राथमिकता बन्नुपर्छ । शत्रुताविहीन आचरण अवलम्बन गर्दै लोकतान्त्रिक मूल्यमान्यताको संरक्षण एवं सम्मान तथा लोकतान्त्रिक विधिअनुरुप आवधिक निर्वाचन, स्वस्थ प्रतिस्पर्धा र शासन सञ्चालनको प्रतिबद्धता चाहिन्छ ।मानवअधिकार उल्लंघन गम्भीर अपराध हो । मानवअधिकार उल्लंघनकर्ताहरूलाई कानुनसम्मत कारबाही गरी मानवअधिकारका मूल्यमान्यताप्रति सम्मान व्यक्त गर्नुपर्छ । विगतमा जस्तो मानवअधिकार उल्लंघनकर्ताहरूलाई पुरस्कृत गर्ने कार्य हुनुहुँदैन । अन्तर्राष्ट्रिय फौजदारी अदालतको रोम विधानलाई नेपालले अनुमोदन गर्नुपर्छ । २०६२६३ को ऐतिहासिक जनआन्दोलनको सफलतापछि त्यही जनआन्दोलन दमन गर्ने खलपात्रहरूलाई संवैधानिक लगायत अन्य पदमा नियुक्तिका लागि प्रमुख दलहरूबीच भएको सहमति विगतको सबैभन्दा तितो र कोक्याउने कृत्य थियो । नेताहरू कुन हदसम्म गिर्न सक्छन् भन्ने यो एउटा उदाहरण मात्र हो । समग्रमा भन्नुपर्दा कैयन प्रमुख नेता अनेक कमजोरीले थिचिएका कारण बाह्य तथा आन्तरिक शक्तिबाट यदाकदा भयादोहन (ब्ल्याकमेल) मा परेका पनि हुन सक्छन् । अबको प्राथमिकता विकासमुखी राजनीति, सेवामुखी राज्य संयन्त्र र उद्यममुखी समाजको अवधारणालाई मूर्तरूप दिनुपर्छ । लगानी मैत्री वातावरण सिर्जना गरी अवसर, रोजगारीमा वृद्धि र राष्ट्रिय समृद्धिका लागि कार्ययोजना सार्वजनिक गर्नुपर्छ । विभिन्न क्षेत्रमा विद्यमान शोषणलाई अन्त्य गर्दै शिक्षा, स्वास्थ्य लगायतका क्षेत्रमा राज्यले गर्नुपर्ने लगानीमा वृद्धि गर्नुपर्छ । मानव गरिमामाथि घात पुर्याउने प्रवृत्तिको अन्त्य गर्न दृढ इच्छाशक्तिको प्रदर्शन गर्नुपर्छ । सामाजिक सुरक्षाको प्रत्याभूतिसहित विपन्नहरूको उत्थानमा जोड दिनुपर्छ । जलवायु परिवर्तन, विश्वव्यापी उष्णता र त्यसबाट परेको दुष्प्रभावबारे सजगता अपनाई वातावरणीय संरक्षणका लागि ठोस नीति निर्धारण गर्नुपर्छ ।पीडितहरूले न्याय र राहत नपाएसम्म शान्ति प्रक्रिया तार्किक निष्कर्षमा पुग्दैन । तसर्थ विगतको हिंसात्मक द्वन्द्वका दौरान राज्य संयन्त्र र माओवादी दुवैतर्फबाट पीडितहरू (सबै) ले न्याय र राहत पाउनुपर्छ । माओवादीद्वारा द्वन्द्वकालमा कब्जा गरिएका नागरिकका घरजग्गा लगायत सम्पत्ति अझै पनि फिर्ता नभएको हुँदा शीघ्र फिर्ता गर्नुपर्छ । भविष्यमा गैरकानुनी तवरमा कसैको पनि सम्पत्ति कब्जा गरिने छैन भन्ने प्रतिबद्धता व्यक्त गर्नुपर्छ । हालै बनेको वाम गठबन्धनले भविष्यमा व्यक्ति समूहले आर्जेको सम्पत्ति हठात कब्जा गरिने छैन भन्ने विश्वास नदिलाउने हो भने थुप्रै अनर्थ सिर्जना हुन सक्छन् । तसर्थ द्वन्द्वकालमा माओवादीले कब्जा गरेको घरजग्गा तत्काल फिर्ता गरी विश्वासको वातावरण सिर्जना गर्ने अवसरका रूपमा वाम गठबन्धनले यसबारे सार्वजनिक प्रतिबद्धता व्यक्त गर्नु आवश्यक छ ।यसैगरी न्यायपालिका लगायत संवैधानिक निकायहरूको निष्पक्षता कायम राख्नुपर्छ । त्यस्ता निकायहरूमा राजनीतिक भागबन्डाको आधारमा होइन, योग्यता, दक्षता र निष्पक्षताका आधारमा नियुक्ति प्रक्रिया सुनिश्चित गर्नुपर्छ । साथै केन्द्र, प्रदेश र स्थानीय निकायहरूबीच हुनसक्ने टकराव रोक्न आवश्यक नीति र संयन्त्र निर्माणमा जोड दिनुपर्छ । नेपालको संविधानको धारा३ मा उल्लेखित मौलिक हकको पूर्णत: कार्यान्वयन हुनुपर्छ । सूचना प्रविधिमा आम नागरिकको पहुँच सुनिश्चित गर्नुपर्छ र सूचना प्रविधिको विकास र विस्तार प्राथमिकता बन्नुपर्छ । स्वतन्त्र, निष्पक्ष र भयरहित निर्वाचन नै लोकतन्त्रको मेरुदण्ड भएको हुँदा स्वतन्त्र, निष्पक्ष र भयरहित निर्वाचनका लागि योगदान गर्नुपर्छ । निर्वाचन आचारसंहिताको पूर्णत: पालना गर्नुपर्छ । धनबल र बाहुबलको प्रदूषणबाट निर्वाचन प्रक्रियालाई सदैव मुक्त राख्नुपर्छ । मेरो गोरुको बाह्रै टक्का भन्ने मानसिकता प्रमुख दलहरूमा व्याप्त छ, आफूले सत्ता भोग गर्न नपाए लोकतान्त्रिक मूल्य बाहिर गएर असंवैधानिक बाटोबाट हिँड्न खोज्ने र सत्ताको केन्द्रविन्दुमा रहन चाहने रोगले कतिपय नेता ग्रसित छन् । निर्वाचनमा गठबन्धनहरू बन्छन्, टुट्छन्, यो स्वाभाविक प्रक्रिया हो । विगतका आँकडा खेलाएर र वर्तमानलाई अनेकौं कोणबाट केलाएर आआफ्नो पक्षमा विश्लेषण र दाबेदारी हुन्छ, तर अन्तिम निर्णय नागरिकले गर्छन्, गोप्य मतदानको माध्यमबाट । यो नै लोकतन्त्रको विशेषता हो । कसलाई स्वीकार गर्ने र कसलाई खारेज गर्ने अधिकार जनतामा निहित हुन्छ । यो नै लोकतन्त्रको सुन्दरता हो । लोकतान्त्रिक संस्कृति बलियो बनाउने अवसरका रूपमा सबैले निर्वाचनलाई लिनुपर्छ ।"
मन्त्रीको हूल,"नेपालको राजनीति कसद्वारा निर्देशित छ र कतातिर उन्मुख भइरहेको छ भन्ने विषयमा राजनीतिक पार्टी या जनस्तरमा बहस नहुनु विडम्बना हो । उत्तर र दक्षिणका प्रभावबारे अनेकौं आँकलन हुन्छन्, तर दिनहुँ परिवर्तन भइरहेको राजनीतिक समीकरणको सूत्रधारबारे खासै चर्चा हुँदैन । पछिल्लो राजनीतिक घटनाक्रममा तीन पार्टीका शीर्षस्थ नेताहरू शेरबहादुर देउवा, केपी ओली र पुष्पकमल दाहालका विगत र वर्तमान अनि राजनीतिमा उनीहरूको इमान र बेइमानीबारे अब बहस हुनु जरुरी छ । देउवाबाट संस्कारयुक्त राजनीतिको परिकल्पना ब्यर्थ छ । विगतमा राजनीतिक विकृतिको सूत्रधारका रूपमा परिचय बनाइसकेका देउवालाई फेरि प्रधानमन्त्री यही देशका जनताले बनाएका हुन् । उनीबाट निष्ठा र आदर्शको राजनीतिको कल्पना मुर्खहरूले मात्र गर्न सक्छन् । जहाँसम्म केपी ओलीको प्रश्न छ, राष्ट्रवादको पगरी उनका लागि भैंसीलाई सिङको भारी भनेजस्तै भएको छ । नाकाबन्दीलाई लम्बाउन उनले गरेको हर्कत अक्षम्य रहेको छ । देश संकटमा परेका बेला विवेकी शासकले छिमेकलाई चिढाएर आफ्नै जनतालाई कष्टकर जीवन भोग्न बाध्य गराउँदैन । भारतीय नाकाबन्दीका बेला समस्या समाधानमा भन्दा व्यवधानमा निर्वाह भएको उनको भूमिकाबारे विश्लेषण हुन नसक्नु विडम्बना हो । जहाँसम्म पुष्पकमल दाहालको सवाल छ, हजारौं निरीह जनताको लासमाथि राजनीति गर्दै सत्ता सम्हाल्न पुगेका उनका हर प्रयास पाप पखाल्ने हर्कतमात्रै हुन् भन्ने सत्यलाई जनताले राम्रोसंँग बुझेका छन् । आखिर यिनै अनुहारका वरिपरि नेपाली राजनीति घुमिरहेको सन्दर्भलाई हेर्ने हो भने अझै केही दशक नेपालले समृद्धिको ढोका उघार्न नसक्ने निश्चित छ । शेरबहादुर कसैलाई टेर्दैनन्, केपी ओली राष्ट्रवादको अन्धो घोडामा सवार छन् भने पुष्पकमल पाप पखाल्ने हतारोमा बर्बराइरहन्छन् । वर्तमान गठबन्धन अनि शेरबहादुरको मन्त्रिपरिषद पुनर्गठनको सिलसिला तथा डा बाबुराम भट्टराईको छटपटी केवल लोभ र पापको सम्मिश्रण हो भन्ने सत्यलाई अब जनताले बुझ्नु जरुरी छ । उत्तम पुडासैनी जोरपाटी, काठमाडौं"
"बराबरी त हैन, हाराहारीसम्म पुग्यौं","अन्त्यमा, अबको तपाईंको भूमिका र बाटो कस्तो हुनेछ ?मैले जिन्दगीमा एउटामात्र लक्ष्य लिएको छु । त्यो भने जनताको सेवा नै हो । अन्तिम घडीसम्म त्यही हो । राजनीति भनेको सबैभन्दा ठूलो समाजसेवा हो । हो, कतिपय यसका विकृति छन्, जसको कारणले मान्छेहरू फोहोरी खेल भन्छन् । तर सबै त्यस्तो होइन । मेरो चाहिंँ लक्ष्य जनसेवा नै हो ।"
एनआरएनए : एक विघटोन्मुख अवधारणा,"कसरी यहाँ आइपुग्यो ?परिभाषा र कानुनी दुवै दृष्टिले गैरआवासीय नेपालीको कर्मस्थल र अधिकारको हक जताउने ठाउँ नेपाल होइन । उनीहरू जुन देशका नागरिक भए, त्यही देशको राजनीतिक, आर्थिक एवं सामाजिक गतविधिको हिस्सा हुने हो । त्यहींको निर्णय प्रक्रियामा हस्तक्षेप गर्ने हैसियत बनाउने हो । नेपालसँगको सम्बन्ध भावनात्मक र सांस्कृतिक मात्र हो । यहाँ लगानी गर्ने कुरा मायामा होइन, प्रतिफलमा नै निर्भर गर्ने हो । तर व्यवहारमा यो पक्षलाई चटक्कै बिर्सियो । अरू कुरामा एनआरआईको नक्कल गरिए पनि यो अवधारणा र अभ्यास उनीहरूको ठिक विपरीत कार्य भयो । गैरआवासीय नेपालीहरूले भारतीयहरूले जस्तो आफू बसेको मुलुक र समुदायमा सामाजिक र राजनीतिक हैसियत निर्माण गर्न सकेनन् । जो थोरैले यस्तो हैसियत आर्जन गरे, उनीहरू एनआरएन अभियानमा विरलै सक्रिय भए । आर्थिक हैसियत उकास्दा पनि त्यहाँ सामाजिक हैसियत बनाउन नसक्नुको क्षतिपूर्ति उनीहरूले विदेशी मुलुक र सहरहरूमा नेपालका राजनीतिक दल र तिनका गुटउपगुटका शाखा विस्तारमार्फत गरे । प्रकारान्तरमा, दलको कार्यकर्ता को हो र एनआरएन अभियन्ता को हो भन्ने नछुट्टिने अवस्था आयो । परिणामत: सिङ्गो एनआरएन अभियान यतिखेर नेपालको राजनीतिको समानान्तर चिरा र धाँजामा बाँडिएको छ । एनआरएनएको नेतृत्वका लागि अघोषित तर देखिनेगरी पार्टीगत आधारमा चुनाव हुनथालेको वर्षौं भइसक्यो । अहिले त राजनीतिक विभाजनमात्र नभएर चुनाव जित्नका लागि जातीय र साम्प्रदायिक विभाजन र घृणासमेत जरैसम्म ठोसिएको छ । यो विकृतिबाट एनआरएनएलाई मुक्त गरेर फेरि सबैको साझा संगठन बनाउन क्रमश: असम्भव देखिन थालेको छ ।सामान्यत: एनआरएनहरूलाई चार समूहमा वर्गीकरण गरौं । पहिलो, वैधानिक बाटोबाट विकसित विश्वमा प्रवेश गरेको, त्यहाँ प्राज्ञिक, बौद्धिक समुदायमा इज्जत प्रतिष्ठा कमाएको र नैतिक चरित्र पनि कायमै राखेको, अत्यन्तै सानो समूह । दोस्रो, वैधअवैध जुनसुकै बाटोबाट विदेशमा पुगेको भए पनि आफ्नो व्यापार व्यवसायबाट पर्याप्त पैसा कमाएको, आर्थिक हैसियत अनुरुपको सामाजिक प्रतिष्ठा एवं इज्जत खोजिरहेको र विगतको छविलाई बिर्सन वा छोप्न चाहेको समूह । तेस्रो, खासगरी मध्यपूर्वी वा सुदूर पूर्वी मुलुकहरूमा शारीरिक श्रम बेचेर नेपालमा निरन्तर रेमिटेन्स पठाइरहेको समूह, जो एनआरएन राजनीतिमा छिर्नसकेको छैन । र चौथो, विकसित मुलुकमा जसोतसो छिरेर उतै टिक्न संघर्षरत, नियमित र सीमित मासिक कमाइ गर्ने, त्यहाँको समुदायमा खासै हैसियत वा घुलमिल हुन नसकेको तर नेपाल आउँदा विदेश बस्नुको धाकधक्कु लगाउने समूह ।अहिलेसम्म एनआरएनएको नेतृत्व दोस्रो समूहबाट मात्र आएको छ । पहिलो कोटीकाहरू स्वस्फुर्त रूपमा यसमा समाहित भएका छैनन् । देश वा विदेश जताका हुन्, बौद्धिक जमात यो अभियानमा मिसिंँदा आफ्नो इज्जत र हैसियत होचिने लघुताभासबाट नेतृत्वमा आउनेहरू ग्रसित छन् । तेस्रो समूहको हित र अस्तित्वलाई पूर्णत: बेवास्ता एवं चौथो समूहको कमजोरीलाई दोहन गरेर नेतृत्व लिने रणनीति निकै सफल भएको छ । यसको घातक असर संस्थाको दूरदृष्टि, प्रभावकारिता र दिगोपनमा परेको छ । एनआरएनएको नेतृत्वमा पुग्दा नेपालको राजनीतिक नेतृत्वसँग सिधै सम्पर्कमा आउन पाइने र त्यसबाट निजी व्यापारिक लाभ र सामाजिक हैसियत दुवै सहजै आर्जन हुने दृष्टान्त स्थापित भएको छ । त्यसैले अहिले करोडौं खर्चेर पनि एनआरएनएको नेतृत्वमा एकपटक नपुगी नछाड्नेहरूको होड तीव्र छ । यो होडमा पैसाको खेल घिनलाग्दो गरी भएको छ । प्रत्येक एनआरएन मतदाताले आउनेजाने र खानेबस्ने व्यवस्था भए मात्र साधारणसभामा उपस्थित हुने सर्त उच्च पदाकांक्षीसँग खुलेरै राख्न थालेका छन् ।नैतिकताको प्रश्न पनि उत्तिकै पेचिले बनेर रहेको छ । हिजो मात्रै एनआरएनए केन्द्रीय नेतृत्वका एकजना सदस्य ठूलो ठगी मुद्दामा पक्राउ परे । उनी एनआरएनए नेतृत्वभित्रको प्रवृत्तिको अपवाद नभएर सायद एउटा मानक हुन् । कुनै न कुनै ढंगको मानव तस्करी, हुन्डी वा कागजात फर्जी गरेका मानिसहरूको क्रमश: एनआरएनको नेतृत्वमा बाहुल्य हुँदैछ । विदेशमा बस्ने नेपालीले लोकतन्त्र, पारदर्शिता, सुशासन र व्यक्तिगत नागरिक आचरणका मानकहरू प्रस्तुत गर्ने जुन अपेक्षा हो, त्यो अवधारणा नै गलत सावित हुने खतरा छ । आफ्नो स्वार्थका लागि नेपालका राजनीतिक नेताको पाउ पर्ने, अपारदर्शी आर्थिक क्रियाकलापमा संलग्न हुने र तटस्थ एवं समीक्षात्मक दृष्टिकोण राख्नेहरूसँग नजिकै नपर्ने शैली अहिले एनआरएनए भित्रको साझा अभ्यास भएको छ । नेपाली राजनीतिभित्र मौलाएको भ्रष्टाचार, गुट एवं जातिवाद र नातावादकृपावादको सिङ्गो विरासत अहिलेका एनआरएनएको नेतृत्व आकांक्षीहरूले बोकेको देखिँदैछ । यसर्थ एनआरएनबाट नेपालले पाएको वा पाउने लाभको तुलनामा चुकाउनुपर्ने मूल्य कैयौं गुणा ठूलो हुने देखिंँदैछ ।अवस्था कस्तो छ भने हिजो संस्थागत रूपमा सुरु भएका उदाहरणका लागि लाप्राक भूकम्प पीडित बस्ती, एनआरएन भवन वा एनआरएन पार्क निर्माण आदि । आयोजनाको संस्थागत स्वामित्वको विषयसमेत कसले चुनाव जित्छ भन्ने कुरामा निर्भर हुने देखिएको छ । ती आयोजना के आधारमा छनोट भएका थिए वा वास्तवमै ती कसरी पूरा होलान् ? यी आदि प्रश्नमाथि सार्थक छलफल हुँदैन । छलफलको सट्टा अचेल सार्वजनिक स्थलमै एनआरएनएका हस्तीहरूबीच गालीगलौज आदानप्रदान हुन्छ । हिजो इज्जत कमाएको नेतृत्वसमेत अहिले यस्तै गाली र गुटबन्दीमा ओर्लिएको छ ।प्रत्यक्ष लगानी कति भित्रियो वा एनआरएनको सहायताले नेपालको पर्यटन वा निर्यात कति प्रबद्र्धित भयो भन्ने भौतिक उपलब्धि पनि समीक्षा हुनसक्ला । नेपाल सरकारले एनआरएनहरूलाई दिने भनेका सेवासुविधा सहजै प्रतिबद्धता अनुरुप असल नियतले प्रत्याभूत गर्न चाहेनचाहेको विषयमा पनि बहस गर्न सकिएला । तर, अहिले योभन्दा थप जटिल प्रश्नहरू उब्जिएका छन् । यिनै विकृतिका पहाडसहितको एनआरएन अभियानलाई निरन्तरता दिनु वा प्रोत्साहित गर्नुको औचित्य कति छ ? यसलाई सुधारेर, प्रारम्भिक अवधारणा अनुरुप अगाडि लैजाने सम्भावना कति छ ? अहिलेको नेतृत्वका आकांक्षीहरूले यस्तो सुधारको आवश्यकता वास्तवमा महसुस गरेका छन् कि छैनन् ? उनीहरूबाट सुधारका कार्ययोजना कति प्रस्टसँग आएका छन् र तिनको कार्यान्वयनको प्रस्तावना कति विश्वसनीय छन् ?वास्तवमा यी तमाम प्रश्नहरूको धेरै आशावादी उत्तर उपलब्ध छैन । तथापि यो बनिसकेको एउटा संस्थालाई यसरी सहजै असान्दर्भिक र क्षयोन्मुख हुन नदिने जिम्मेवारी सबै सरोकारवालाको हो । आजको चुनावबाट चुनिने नेतृत्वले आफ्ना अन्धप्रेमका योजना र एकांकी अवधारणाबाट माथि उठेर समयसापेक्ष, वास्तविक सहकारिताको भावनामा आधारित एनआरएन विश्वदृष्टि निर्माणको बहसलाई अघि बढाउन सक्नुपर्छ । अन्यथा यो सिङ्गो अभियानको औचित्य र अस्तित्व छिट्टै अन्त्य हुनेछ । यसको सुरुवात अहिले सतहमा आएका विकृति र अस्वाभाविक गतिविधिले गरिसकेका छन् ।ट्वीटर :"
बिक्दैन दलितको दूध,"अर्गली (पाल्पा) गीता बम्रेलका बारीभरि फलेका तरकारी र फलफूल कहिल्यै खेर जाँदैनन् । किनकि उनी तिनलाई सजिलै नजिकैको ग्रामीण बजार पुर्याएर बेच्न सक्छिन् । आयआर्जनको राम्रै माध्यम बनेको छ तरकारी खेती । यसभन्दा बढी आम्दानी दिन सक्ने अर्को व्यवसायको सम्भावना पनि छ उनीसँग, दूध उत्पादन र बिक्री वितरण । उनले भैंसी पालेकी छन् । तर, दलित भएकै कारण यो व्यवसाय अघि बढाउन पाएकी छैनन् । आफ्नै गाउँमा दूध बेच्न पाउँदिनन् बम्रेलले । मेलापात, तरकारी बेचबिखन सबै चल्छ यहाँ तर दूध चल्दैन, उनी भन्छिन्, हाम्रा भैंसीले दिएको दूध अछूत हुन्छ रे । तानसेन नगरपालिका१४, अर्गलीको दलित समुदाय अझै पनि जातीय विभेद खेप्दै छ । यहाँ झन्डै ७० परिवार दलित छन् । उनीहरू सबैको मुख्य पेसा कृषि हो । नजिकैको ग्रामीण बजार देउरालीमा दूध डेरी खोलिएको छ । और्व दूध उत्पादक समूहले सञ्चालन गरेको उक्त डेरीमा दलित समुदायबाहेक सबैले उत्पादन गरेको दूध संकलन हुन्छ । दलित कृषकले पनि डेरीमा आफूहरूले उत्पादन गरेको दूध संकलन गराउन प्रयत्न नगरेका होइनन् । तर, अनेक बहाना देखाएर पन्छाउँछन्, गीताले भनिन् । देउराली बस्ने इन्दिरा शाही समुन्द्री पनि भैंसीको दूध बेचेर घर खर्च चलाउन चाहन्छिन् । डेरीले नलिएपछि दूध खेर जाने गरेको उनले बताइन् । एक्लै छु, कति मात्रै खानु ?, उनी भन्छिन्, दलित भनेर लिनै मान्दैनन्, त्यत्तिकै खेर जान्छ ।कृष्ण दर्जी नेपालीलाई पनि आफैं दूध व्यवसाय सञ्चालन गरेर आत्मनिर्भर बन्ने चाहना थियो । प्रयास पनि नगरेकी होइनन् । तर, डेरीले दूध लिने छाँट नदेखेपछि भैंसी पाल्ने सोचै त्यागिन् । अहिले उनी गाउँकै तरकारी किनेर बजारमा बेच्छिन् । हाम्रो श्रम मात्रै बिक्छ, न दूध बिक्छ न घिउ, उनी भन्छिन्, अचेल दूधेलो भैंसी पाल्ने जाँगर मरिसक्यो । तानपा१४ अर्गली दलित समन्वय समितिका अध्यक्ष प्रेम शाही समुन्द्रीले कागजी रूपमा विभेदमुक्त भनिए पनि आफ्नै गाउँमा व्यापक विभेद भइरहेको गुनासो गरे । दलित समुदायको दूध नियतवश डेरीमा संकलन गर्न नदिइएको उनको आरोप छ । अध्यक्षसँग दलित समुदायले उत्पादन गरेको दूध किन लिनुहुन्न भनेर धेरैपटक अनुरोध गरें, उनले भने, विचार गर्छु भन्दै कुरा टार्ने प्रवृत्ति छ । और्व दूध उत्पादक समूहका अध्यक्ष राधाकृष्ण भट्टराई डेरीमा दलित समुदायको दूध संकलन गर्दा व्यापार घाटामा जाने हाकाहाकी बताउँछन् । दलितको दूध आए हाम्रो बिक्दैन, उनले भने, यहाँ ठूला पदमा बस्नेहरू पनि दलितले दिएको दूध खान इच्छुक छैनन्, हामीले के गर्ने ? तानपा १४ वडाध्यक्ष कमल रानाले जातीय आधारमा विभेद गर्नु कानुनी अपराध रहेको स्विकार्दै छिट्टै समस्या सुल्झाउन आफू प्रयत्नशील रहेको बताए । गाउँका हरेक हिस्सामा हरेक समुदायको उत्तिकै हक छ, उनले भने, दलित समुदायले सम्मानपूर्वक व्यवसाय चलाउन पाउनुपर्छ । नगरका मेयर अशोक शाही भने आफ्नै वडामा भइरहेको विभेदबारे अनभिज्ञ छन् । यद्यपि उनले जुनसुकै प्रकारको विभेदलाई अपराध भन्दै छिट्टै यसबारे खोजीनीति गर्ने बताए । नगरपालिकालाई सम्पूर्ण रूपले विकसित बनाउने हाम्रो योजना छ, शाही भन्छन्, मानवीय विभेदजस्तो कुसंस्कार नहटाएसम्म त्यो सम्भव छैन ।"
संग्रहालय निर्माण,"लमजुङ (कास) बेंसीसहर नगरपालिका३ स्थित पर्यटकीय गन्तव्य गाउँसहरनजिकैको थुम्काडाँडामा स्थानीय दलित समुदायले संग्रहालय निर्माण गरेको छ । जनज्योति युवा क्लबको पहलमा राक्सेस्थान आमा समूह र जयश्री गणेश बाबा समूहको सक्रियतामा चार वर्षअघि सुरु निर्माण थालिएको संग्रहालयले बल्ल स्वरुप पाएको हो । उक्त गाउँका दुई घरमा होमस्टे चलाइएको छ । नजिकै माथिल्लो भेगमा काउलेपानी होमस्टे छ । बीचमा लमजुङ दरबार पर्छ । बेंसीसहर नगरपालिकाका सदस्यसमेत रहेका क्लबका सल्लाहकार अजय मजाकोटीका अनुसार संग्रहालयबाट दलित समुदायको ऐतिहासिक, सांस्कृतिक, सामाजिकलगायत पक्षबारे पर्यटक र नयाँ पुस्ताले जानकारी लिन सक्छन् ।परम्परागत शैलीको मानिने उक्त घरमा आँखीझ्याल, दुई पलेटा ढोका र खोपा बनाइएका छन् । माथिल्लो तलामा चढ्न पुरानै शैलीमा काठ खोपेर भर्याङ बनाइएको छ । घुमफिरमा आउनेलाई बाहिरैबाट वा भित्रबाट परम्परागत घरको अनुभूति मिलोस् भनेर घुमाउने घरको डिजाइन बनाएर निर्माण गरेका छौं सिकर्मी हर्कबहादुर मौरतीले भने । संग्रहालय निर्माणमा हालसम्म १० लाख रुपैयाँ खर्च भएको मजाकोटीले बताए । उनका अनुसार तत्कालीन जिल्ला विकास समितिले ३ लाख, नगरपालिका दलितकोष र पर्यटन कार्यक्रमबाट १ लाख ३३ हजार ४ सय ६८ रुपैयाँ, गाउँमा आयोजित सांस्कृतिक कार्यक्रम, स्थानीय आमासमूह, बाबा समूह र वैदेशिक रोजगारमा गएका युवाबाट साढे ५ लाख रुपैयाँ सहयोग संकलन भएको थियो । संरचना निर्माणकार्य सकिएको छ । अन्तिम चरणको निर्माण तथा आवश्यक सामग्री जुटाउन अझै १० लाख रुपैयाँ लाग्ने देखिन्छ, उनले भने, बिभिन्न निकायबाट सहयोगको अपेक्षा गरेका छौं ।"
पिछडिएको क्षेत्र माग,"डोल्पा (कास) यहाँका ४ स्थानीय तहलाई पिछडिएको क्षेत्र बाट हटाएको भन्दै स्थानीयले आपत्ति जनाएका छन् । हालसम्म सडक सञ्जालले नछोएका जिल्लाका सबै तहलाई समावेश गर्नुपर्ने उनीहरूको माग छ । सरकारले ८ तह रहेको डोल्पाका २ नगरपालिका र २ गाउँपालिकालाई पिछडिएको क्षेत्रबाट हटाएको छ । ठूलीभेरी र त्रिपुरासुन्दरी नगरपालिका तथा काइके र जगदुल्ला गाउँपालिकालाई सूचीबाट हटाएको हो । मुडेचुला, शेफोक्सुन्डो, डोल्पोबुद्ध र छार्का ताङ्सोङ गाउँपालिकालाई मात्र पिछडिएको क्षेत्रमा सूचीकृत गरेको छ । सडक लगायतका आधारभूत सुविधै नभएका स्थानीय तहलाई पिछडिएको क्षेत्रबाट हटाउनु आपत्तिजनक भएको जिल्ला समन्वय समिति संयोजक शेरबहादुर बुढाले बताए । छुटेका चार तहलाई पनि समावेश गर्न माग गरे ।"
गाउँ फर्कन चाहन्नन्पहिरोपीडित,"निसीखोला (बागलुङ) साउन दोस्रो साता पहिरो खसेर घर भत्केपछि आश्रय खोजीमा हिँडेका निसीखोला२ बाहुनगाउँका हेमबहादुर घर्तीको परिवार अझै थातथलो फिरेको छैन । घर्ती मात्रै होइन त्यहाँका सय हाराहारी घरपरिवार विस्थापित छन् । उनीहरू गाउँ छाडेर व्यांग्री, जुग्जाखोला र अन्य सुरक्षित स्थानतर्फ गएका थिए । अधिकांश स्थानमा पहिरो जाने क्रम नथामिएपछि उनीहरू फर्कन नसकेका हुन् । केही परिवार भने दसैं मान्नका लागि मात्र गाउँ पुगे । उनीहरूले त्रासैत्रासका बीच पर्व मनाए । पहिरोमा परिवारका चार जनाको मृत्यु भएपछि मनिराम छन्त्यालका छोराहरूले सधैंका लागि गाउँ छाडिसके । उनीहरू रोजगारीको खोजीमा विदेशिएको उदिमान घर्तीले बताए । उदिमानको परिवार पनि दसैं मान्न मात्र गाउँ पुगेको थियो । उनका दाजु हुमबहादुर र डिलबहादुर पनि दमपाटामा गएर बसेका छन् । बारीमा लगाएको धान पाक्नै लागेको छ, कोदो टिप्ने बेला भइसक्यो, घर्तीले भने, तीन महिनादेखि भाडाको घरमा बसेका छौं । कसरी गएर खेती थन्क्याउने ? पहिरोले अधिकांशको खेतबारी पुरेको छ । बचेखुचेको बारीमा अन्न पाकेर बसेको छ । तर, घर बस्न नमिल्ने गरी भत्किएकाले विस्थापितहरूले फर्कने आँट गरेका छैनन् । साबिक देवीस्थान गाविसको अधिकांश भूभागमा पहिरो खसेको छ । कतै पार गर्नै नसकिने खाडल परेका छन्, गाईभैंसी चराउन लैजानसमेत मुस्किल छ । गोठका जनावर अझै फुकाएर अन्यत्र लैजान नसकिने भयो, उनले भने, पानी पर्नेजस्तो देखिनासाथ सबै गाउँले पोको बोकेर सुरक्षित ठाउँ खोज्न हिँड्छन् । सुख्खा दिनमा पनि आनन्दले निदाउन सकिने अवस्था नभएको उनले गुनासो गरे । जुग्जाखोलादेखि बाहुनगाउँ लगिएको कृषि सडकमा खसेको पहिरोले तीनवटा खानेपानीका मुहान र पाइपलाइन बगाएको छ । खानेपानी नभएपछि फर्केर पनि बस्न सकिने अवस्था नरहेको अर्की पीडित लीला परियारले बताइन् । सडक मर्मतका लागि काम थाल्नेबित्तिकै दर्जनभन्दा बढी घर हिउँदमै बग्ने खतरा रहेको उनको भनाइ छ । पहिरोकै कारण यहाँको ज्योति बालविकास केन्द्र बन्द भएको छ । बालबालिका आउनेजाने बाटै नभएपछि केन्द्र सञ्चालन हुन नसकेको हो । सहयोगी कार्यकर्ता बेलमती सापकोटाले बेलाबेलामा सुरक्षित स्थानमा राखेर बालबालिकालाई पढाउने काम गरे पनि केन्द्र खोलेर सञ्चालन गर्न नसकिएको गुनासो गरिन् । घरपछाडि भ्वाङ परेको, पिँढी र छानोसमेत खसेपछि अर्जेलटोलाका प्रेमबहादुर खत्रीको परिवार पनि घर फर्कन सकेन । दिउँसो पुगेर हेरविचार गरेपछि साँझ नपर्दै उनीहरू निसीखोलापारिको सुरक्षित स्थानमा पुगिहाल्छन् । अहिलेसम्म परिवारका सदस्य गुमाएकाहरूले मात्र सरकारी राहत र क्षतिपूर्ति पाएका छन् । घर क्षति भएका र जोखिममा परेका अन्य विस्थापितलाई विभिन्न संस्थाले पाल तथा खाद्यान्नज उपलब्ध गराएका थिए । उनीहरू सबैको जीवन कष्टकर छ । पहिरोपछि बालबालिका हिमालय प्राविमा पढ्न गएका छैनन् । उक्त घटनापछि बालबालिका घट्ने क्रम सुरु भएको छ, प्रधानाध्यापक टेकबहादुर छन्त्यालले भने, विद्यालयकै मैदान पनि जोखिममा छ ।"
आगलागी घटना नियोजित,"कानेपोखरी (मोरङ) (कास) कोनेपोखरी गाउँपालिका३ हरकपुरमा आगोले जलेर घरसहित एकै परिवारका चार जनाको मृत्यु घटना नियोजित भएको पीडित परिवारले आरोप लगाएको छ ।मृतकका आफन्तले घटना भवितव्य नभई हत्या भएको दाबी गरेका हुन् । उनीहरूले सूक्ष्म अनुसन्धान गरी दोषीलाई कारबाही गर्न माग गरे । पीडित परिवारले घटना शंकास्पद भए पनि प्रहरी प्रशासन गम्भीर नबनेको आरोप लगाए । उनीहरूले आइतबार घटनास्थलमै पत्रकार सम्मेलन गरी घटनामा शंका गर्ने आधारहरू धेरै रहे पनि यथेष्ट प्रमाणको अभावमा किटानका साथ अघि बढ्न नसकिएको बताए ।आश्विन ४ गते राति आगलागी हुँदा हरकपुरका ५६ वर्षीय चन्द्रकुमार राई, उनकी ८६ वर्षीया आमा गंगामाया, श्रीमती ४९ वर्षीया पार्वता र बहिनी ४६ वर्षीया विष्णुकुमारीको जलेर मृत्यु भएको थियो । राति करिब २ बजेतिर भएको आगलागीमा उनीहरूसहित दुई तले काठको घर नष्ट भएको थियो । मृतक चन्द्रकुमारका दाजु रामकुमारले आमा, भाइ, बहिनी र बुहारीको मृत्यु नभई हत्या भएको दाबी गरे । उनले नियोजित रूपमा केही व्यक्तिले चारैजनाको हत्या गरी घरमा आगो लगाइदिएको बताए । आगलागीबाट चारैजनाको मृत्यु हुनु शंकास्पद छ । यति ठूलो घर जलेर खरानी हुँदासम्म किन कोही चिच्याएन ? घरको बेरा भत्काएर किन हामफालेनन् ? उनको प्रश्न थियो ।आमा अशक्त भए पनि अन्य तीन जनामध्ये कोही एक जना त बच्नुपथ्र्यो । आगोले पोल्दा चिच्याउनुपथ्र्यो । कसैलाई बचाउन नसक्दा पनि मेरो भाइले उत्तरतिरको बेरा भत्काएर धान खेतमा हाम फाल्न सक्ने अवस्था थियो । तर, त्यस्तो कुनै प्रयास गरेको देखिँदैन, उनले भने, यसबाट पनि उनीहरूको हत्या भएको आशंका गर्न सकिन्छ ।मृतककी बहिनी इन्दिरा राईले विद्युत् सर्ट भएर आगलागी भएको भनी प्रहरीको सूचना गलत भएको बताइन् । उनले विद्युत् सर्ट भएर आगलागी हुँदा एक छेउबाट आगो लाग्नुपर्नेमा घरको चारैतिर एकैपटक आगो लाग्नुले उक्त कुराको पुष्टि नहुने बताइन् । यति दर्दनाक घटनालाई सहजै सल्टाउन खोजेजस्तो देखिन्छ, उनले भनिन् ।"
दुई महिनामै व्यवस्थापन योजना,"सुझाव संकलनका लागि आयोजना गरिएको कार्यशालाका अधिकांश सहभागीले विस्थापितको पुन:स्थापना र उनीहरूको रोजगारीलाई कसरी सम्बोधन गर्न सकिन्छ भन्ने विषयमा चासो राखेका छन् । विस्थापितको जीवन अहिलेको भन्दा राम्रो हुने गरी पुन:स्थापना गरिनुपर्छ, एक सहभागीले भने, उनीहरू कुनै विपत्ति वा प्राकृतिक प्रकोपभन्दा पनि ठूलो आयोजनाका कारण विस्थापित हुन लागेका हुन् । सामुदायिक वन उपभोक्ता संघ कञ्चनपुरका सचिव प्रकाश जोशीले पुन:स्थापना नगरी आयोजनाको काम सुरु गर्न नहुने बताए । पीडितलाई पुन:स्थापना नगरेरै काम सुरु गरिए शुक्लाफाँटा वन्यजन्तु आरक्ष विस्तारका क्रममा विस्थापित भएकाहरूको जस्तै हालत हुन्छ, उनले भने । त्यसो भए शुक्लाफाँटाजस्तै पञ्चेश्वर समस्या समाधान आयोग गठन गर्नुको विकल्प नरहने उनको भनाइ थियो ।"
१८ दिनपछि आमाको काख,"जनकपुर १८ दिनअघि चोरी भएको सातमहिने छोरा भेटिएपछि आइतबार सुनीतादेवी यादवको खुसीको सीमा रहेन । लामो समयपछि छोरा शुभमलाई काखमा खेलाउन पाउँदा हर्षको आँसु बग्न थाल्यो ।कति दुब्लाइसकेछ, छोराको नाडीमा चाँदीको बलिया सुमसुम्याउँदै उनले भनिन्, पहिले यो बलिया साँघुरो थियो, अहिले खुकुलो भइसकेछ । पहिलो भेटमै छोराले आफूलाई चिनेर काखमा लुटुपुटु गरेको सुनीताले बताइन् ।कमला नगरपालिका३ पर्सागाउँस्थित घरको छतमा आमासँगै सुतिरहेका शुभम असोज १२ गते मध्यराति चोरिएका थिए । सुनीतासँगै छोरीहरू १५ वर्षीया सञ्जु, १० वर्षीया बेबी र ७ वर्षीया श्रुति पनि सुतेका थिए । छोरा छतबाट खस्ला भनेर कान्छी छोरी श्रुतिलाई सिरानीतिर सुताएकी थिइन् उनले । परिवारका अन्य सदस्य पनि छतमै थिए । त्यति हुँदा पनि बालक चोरिएको कसैले पत्तै पाएनन् ।पाँच सन्तानकी आमा हुन्, सुनीता । पति महेन्द्र रोजगारीका लागि विदेशमा छन् । जेठा छोरा सुरेन्द्र कक्षा ९ मा पढ्छन् । सुनीताको घरभन्दा उत्तरतिर सामुदायिक दालानको छतबाट उक्लेर बच्चा चोरी गरिएको अनुसन्धानमा संलग्न प्रहरीको दाबी छ । सिरहा प्रहरीको सहयोगमा जिल्ला प्रहरी कार्यालय धनुषाको टोलीले शुभमलाई आइतबार सिरहा लक्ष्मीपुर पताइर गाउँपालिका४ लक्ष्मीपुरस्थित लीलादेवी साह कलवारको घरबाट उद्धार गरेको हो । चोरीमा संलग्न आरोपमा तीन जना पक्राउ परेका छन् । जिल्ला प्रहरीमा आयोजित पत्रकारसम्मेलनमा आइतबार उनीहरूलाई सार्वजनिक गरियो । दुई जना अझै फरार रहेको प्रहरी उपरीक्षक चक्रबहादुर सिंहले जानकारी दिए । प्रहरीका अनुसार चोरी योजनामा कमला नपा३ का वीरेन्द्र यादव, २ का राधाकृष्ण मण्डल, सिरहा नपा१० नरहियाका दिलीपकुमार मण्डल, विदेह नपा झिझा टोलका बाला पासमान संलग्न थिए । उनीहरूले लीलादेवीलाई बच्चा बेचेका थिए । तीमध्ये मुख्य आरोपी वीरेन्द्र र बाला फरार रहेको सिंहले बताए । शुभमलाई छिमेकी वीरेन्द्रले छतबाट उक्लिएर चोरी गरेको र राति नै लीलादेवीलाई बुझाएको अनुसन्धानमा खुलेको छ । लीलाले बच्चा ल्याइदिएबापत दिलीपलाई साढे ६ लाख रुपैयाँ भुक्तान गरिसकेको बयान दिएकी छन् । उनका तीन छोरी मात्र छन् । पति वैदेशिक रोजगारीमा छन् । प्रहरीका अनुसार दिलीप घटनाका मुख्य योजनाकार हुन् । उनीहरूले राधाकृष्ण मण्डलको घरमा बसेर बच्चा चोर्ने योजना बनाएका थिए जसमा बालासमेत संलग्न थिए ।"
द्वन्द्वकालीन मुद्दाको अनुसन्धान सुस्त,"सुर्खेत (कास) दसवर्षे सशस्त्र द्वन्द्वका पीडितले न्याय पाउन सकेका छैनन् । चार महिनाअघि प्रदेशस्तरमै सत्य निरुपण तथा मेलमिलाप आयोग (टीआरसी) को मुकाम स्थापना गरिए पनि मुद्दा अनुसन्धान निकै सुस्त छ । आयोगले हालसम्म एउटै मुद्दा पनि किनारा लगाउन नसकेको हो ।भौगोलिक विकटता, पीडितहरूसँग सम्पर्क हुन नसक्नु र जनशक्तिको कमी जस्ता कारणले लक्ष्यअनुसार उपलब्धि हासिल गर्न नसकेको आयोगले जनायो । आयोगमा यस प्रदेशका १० जिल्लाबाट १० हजार बढी उजुरी परेका छन् । जेठ अन्तिम साता स्थापना भएको मुकाम कार्यालयले प्रारम्भका तीन महिनाभित्र एक हजार उजुरीमाथि अनुसन्धान गर्ने योजना बनाएको थियो । तर, चार महिना बितिसक्दा एकाध मुद्दाका पीडितसँग बयान लिनेबाहेक आयोगले थप प्रगति गर्न नसकेको हो । आयोगले नमुनाका रूपमा विभिन्न प्रकृतिका उजुरीमाथि छानबिन थालेको जनाएको छ । पीडितले सत्य, न्याय र परिपूरण के पाउनुपर्ने हो ? त्यो किटान गर्नलाई मुद्दाको अनुसन्धान हुनुपर्यो । अनुसन्धान प्रक्रिया निकै सुस्त छ, पश्चिम सुर्खेतका तारा देवकोटाले गुनासो पोखे, आयोगले यही गतिमा काम गर्ने हो भने हामीले बाँचुन्जेल न्याय पाउँदैनौं । द्वन्द्वपीडित आयोगले प्रदेश कार्यालय स्थापना गर्दा स्थानीय निकै हर्षित थिए । आफूहरूका उजुरीमाथि छानबिन हुने र न्याय पाउने आशामा बसेका पीडित आयोगको कामकारबाहीबाट निराश बन्न पुगेका छन् । टीआरसीले अनुसन्धान अधिकारीका रूपमा कानुन व्यवसायीद्वय विवश बस्नेत र कौशिला योगीलाई तोकेको छ । आयोगकी सदस्य माधवी भट्टले यहाँको मुख्य चुनौती नै भौगोलिक विकटता रहेको बताइन् । अन्य प्रदेशकै सरहको साधन स्रोतले यहाँको आवश्यकतालाई सम्बोधन गर्न सक्दैन, उनले भनिन्, पीडित झिकाउनै कठिन छ ।"
रोमियो को ट्रेलर,"काठमाडौं (कास) प्रेमकथामा आधारित फिल्म रोमियोको ट्रेलर सार्वजनिक भएको छ । कात्तिक २४ देखि प्रदर्शनमा आउन लागेको शंकर कार्की निर्देशित उक्त फिल्ममा मेलिना मानन्धर, हसनराजा खान, निशा अधिकारी, ओसिमा बनु लगायतका कलाकारको मुख्य भूमिका रहेको छ । एचआरके प्रोडक्सनको ब्यानरमा निर्माण भएको रोमियो को ट्रेलरमा प्रेम र बिछोडका घटनाक्रम देखाइएको छ । यसै फिल्मबाट ओसिमाले नायिकाका रूपमा डेब्यु गरिरहेकी छन् । फिल्मकै ल्याङ ल्याङ बोलको गीतलाई दर्शकले रुचाइरहेका बेला फिल्मले दर्शक तान्नेमा निर्माण पक्ष आशावादी देखिएको छ । निर्माता तथा नायक हसनराजाले फिल्मको कथामा नयाँपन खोज्नुका साथै मेकिङमा सम्झौता नगरी स्तरीय बनाउने प्रयत्न गरेको दाबी गरे । भने, फिल्म हेर्दा दर्शक मायामा बग्नुहुनेछ । ताराप्रकाश लिम्बू, सुनील सन्डे, कुर्वान खान, योगेश काजीको संगीत रहेको फिल्ममा अष्ट महर्जनको एक्सन, शिशिर खाती, विपेन गुरुङ, सुरेश न्यौपानेको कोरियोग्राफी, साहिल खान र मिलन श्रेष्ठको सम्पादन, किरण माइकल घिमिरेको लेखन र रामेश्वर कार्कीको छायांकन रहेको छ । आशिका श्रेष्ठको फिल्ममा लगानी रहेको छ ।"
"फिल्म खेल्न सजिलो, बनाउन गाह्रो","पोखरा फिल्म निर्माणमा तिनैले हात हाल्छन्, जो कुनै न कुनै विधामा काम गरिआएका हुन्छन् । कलाकार रमेश उप्रेतीको हकमा पनि त्यस्तै हो । ऐश्वर्य को प्रचारात्मक कार्यक्रमका लागि पोखरा आइपुगेका यी कलाकारले निर्माणमा हात हालेपछि मात्रै यो क्षेत्रका चुनौतीसँग साक्षात्कार गर्न पुगेको बताए । पहिलापहिला मलाई लाग्थ्यो, डाइरेक्टरक्यामेराम्यानले आफ्ना काम गर्छन्, कलाकारले आफ्नो । फिल्म बनाउन सजिलो छ, उनले भने, आफैंले बनाउन भनेर लागिपरेपछि मात्रै थाहा भयो, फिल्ममेकिङ सजिलो काम होइन रहेछ । दर्जनौं फिल्ममा अभिनय गरेका यी कलाकार सात वर्ष अमेरिका भास्सिएपछि पुन: फिल्म क्षेत्रमा फर्किएका हुन् । फिल्म आफूलाई मन परेर मात्रै सफल हुने होइन, उनले भने, दर्शकले कस्तो प्रतिक्रिया देलान् भन्ने पनि चिन्ता हुने रहेछ ।अमेरिकाबाट फर्किएपछि एक वर्षसम्म यो फिल्मका लागि धेरै परिश्रम गर्नुपरेको उनले बताए । अर्काले बनाउने फिल्ममा आफूले अभिनयमात्रै गर्नुपर्दा त्यति गाह्रो छैन, उनले भने, तर, सबै टिम जुटाएर आफैंले फिल्म बनाउँछु भन्नु आफैंमा ठूलो चुनौती रहेछ । प्रविधिले फड्को मारेर फिल्म निर्माण केही सजिलो भए पनि पूरा युनिटले काम गर्न अझै पनि व्यावसायिक काम गर्नेको कमी र पोस्ट प्रोडक्सनको काम पहिलेभन्दा महँगो भएको अनुभव आफूले गरेको उनको भनाइ छ । छायांकन सकेर फिल्म पोस्ट प्रोडक्सनमा गएपछि आफूहरू अहिले त्यसको बजार प्रवद्र्धनका लागि हिँडिरहेको उनले बताए । दिवाकर भट्टराई निर्देशित ऐश्वर्य मा तीन मुख्य पात्रको अभिनय उप्रेती, प्रशान्त ताम्राकार र नवोदित दीपिका प्रसाईंले गरेका छन् । युटयुबमा रिलिज भएको ट्ेरलर दर्शकले मन पराएको यो फिल्ममा केकी अधिकारी, अर्जुन श्रेष्ठ, विकास खतिवडा, केशव भट्टराई र अमित पोखरेलको पनि अभिनय छ ।कात्तिक ९ देखि देशभर प्रदर्शनको तयारीमा रहेको यो फिल्म सहरको कथा भएको निर्मातामध्येका निर्मल शर्माले बताए । मैले करिब २२ वर्ष फिल्म क्षेत्रमा बिताइसकेँ, धेरै फिल्म खेलेँ, लगानी पनि गरेँ, उनले भने, अहिलेसम्म म जोडिएमध्येको ऐश्वर्य कथा, डाइरेक्सन, स्टोरी, क्यारेक्टर र एक्टिङ सबैमा उच्चस्तरको बनेको छ भन्ने लागेको छ । प्रविधिले हातहातमा मोबाइल ल्याएपछि ट्रेलर हेरेरै फिल्मको स्तर दर्शकले थाहा पाउने भएकाले फिल्मकर्मीका लागि स्तरीय कथावस्तुसहितको सिनेमा पर्दामा ल्याउन सक्नु ठूलो चुनौती भएको उनले बताए । अहिले नेपाली फिल्म इन्डस्ट्री आसलाग्दो भएको छ, उनले भने, तर, साथमा क्वालिटीको फिल्म दिनुपर्ने चुनौती पनि छ । दर्शक अब नेपाली फिल्मलाई माया गरिदिएर हेर्नेमात्रै होइन, क्वालिटी छ कि छैन भनेर जाँच्ने भइसकेका छन् ।लामो समयदेखि मोडलिङ र फेसनको क्षेत्रमा आबद्ध ताम्राकारले फिल्ममा आफूलाई दिइने पात्रलाई न्याय हुने अभिनय गर्न सक्नु ठूलो च्यालेन्ज भएको बताए । योभन्दा अघि मैले दुइटा फिल्ममा खेलेको छु, तर खास डेब्यु चाहिँ ऐश्वर्य नै हो भन्ने मान्छु, उनले भने, फेसनको लाइनभन्दा फिल्म गाह्रो भन्ने लाग्छ । यो फिल्मबाट पहिलो पटक पर्दामा अउन लागेकी प्रसाईंले आफूलाई दिइएको पात्रको अभिनयमा गरेको कामको मूल्यांकन दर्शकले नै गर्नुपर्ने बताइन् । क्यारेक्टरलाई कति गर्न सकियो त्यो दर्शकले भन्नुपर्छ, उनले भनिन्, आफूले गरेको एक्टिङ आफूलाई त राम्रै लाग्छ । ऐश्वर्य बाट आफू निकै आशावादी रहेको उनले बताइन् ।"
विराटनगरमा जुनकिरी,"मोरङ विराटनगरस्थित गुरुकुल नाटक घरमा शनिबारबाट नाटक जुनकिरी मञ्चन सुरु भएको छ । भूकम्प पीडितको लागि एकीकृत नमुना बस्ती विकासका लागि श्वेताश्री फाउन्डेसनलाई सहयोग गर्न लोटस फोटोग्राफी स्कुलले नाटक मञ्चन सुरु गरेको हो । नाटकको लेखन, निर्देशन र प्रस्तुति रंगकर्मी नानी थापाले गरेकी छन् । नाटकको कथावस्तु, प्रकाश संयोजन र पाश्र्व ध्वनिको संयोजनले नाटकको प्रस्तुति रोचक बनेको छ । थापाको यो एकल नाटक हो । दर्शकलाई १ घण्टा ४० मिनेट बाँधिराख्न उनी सफल छिन् । गरिब तर आँटिली एक ग्रामीण युवतीको जीवन यात्रा, उनले भोग्ने उतारचढाव र संघर्षलाई नाटकको विषयवस्तु बनाइएको छ । खासगरी नाटकमा यौनकर्मी महिलाले जन्माउने बच्चाको सामाजिक पक्ष र त्यसका लागि कानुनले दिएको अधिकारका साथै संसारका महिलाहरूको मागलाई एकसाथ प्रस्तुत गरेको छ । नाटकमा महिला सशक्तीकरणको मजबुत सन्देश समेत अनुभूत गर्न सकिन्छ । फाउन्डेसनको सहयोगार्थ यो नाटक यसअघि हेटौंडा र राजधानीमा समेत मञ्चन गरिएको थियो । नाटक असोज ३१ गते गुरुकुल विराटनगरमा दुई सो हुँदै छ भने कात्तिक १ गते झोराहाट नाटकघरमा दुई सो हुँदै छ ।"
कोइरालाको प्रेमालय,"काठमाडौं (कास) लेखक अश्विनी कोइराला अचेल प्रेमका लागि अपिल गर्दै छन् । आऊ, प्रेम गरौं भन्दै उनले आफ्नो तेस्रो पुस्तक प्रेमालय बजारमा ल्याएका छन् । प्रेमको विद्यालयमा भएका गतिविधि पुस्तकमा समेटेको उनको भनाइ छ । महेन्द्र पुलिस क्लबमा आयोजित कार्यक्रममा विवेकशील साझा पार्टीकी रञ्जु दर्शना, पत्रकार महावीर विश्वकर्मा, स्वेच्छा राउत र अभिनेत्री बेनिशा हमालले पुस्तक लोकार्पण गरे । पत्रकारसमेत रहेका कोइरालाले यसअघि उनी र जुकरबर्ग क्याफे पुस्तक निकालिसकेका छन् । अघिल्ला पुस्तकभन्दा फरक गर्न मन लागेको थियो, उनले भने, प्रेमको दर्शनमाथि कमै लेखिएको महसुस भएपछि दुई वर्षदेखि म यसमा लागिपरेको थिएँ । लेख्नुअघि उनले प्रेमबारे विश्वमा पढाइ हुन्छ कि हुँदैन भनेर निकै खोजेछन् । र, कुनै पनि विद्यालयमा औपचारिक रूपमा अध्यनअध्यापन नहुने गरेको तथ्य फेला पारेको उनले कार्यक्रममा बताए ।बर्लिन इन्स्टिच्युट अफ लभ भन्नेमा चाहिँ प्रेमबारे अध्ययन हुँदोरहेछ, उनले भने, तर, यसले मान्यता पाएको छैन । मेरो उपन्यासका पात्र त्यस्तै इन्स्टिच्युटमा पुग्छन् । र, उनीहरूको प्रेम सम्बन्ध सुरु हुन्छ । प्रेमका विभिन्न स्वरूप देखाउन खोजेको उनले बताए । प्रेमबारे पूर्वीय र पश्चिमा सिद्धान्तका कुरा पनि उपन्यासमा पाइने कोइरालाको भनाइ छ । उक्त पुस्तक बुकहिल पब्लिकेसन्सले छापेको हो ।"
रोजीको यच्चुगु सर्ग:,"काठमाडौं (कास) गायिका रोजी डंगोल यच्चुगु सर्ग: (कञ्चन आकाश) सहित श्रोतामाझ आएकी छन् । रक्षामन्त्री भीमसेनदास प्रधान, वरिष्ठ गायक प्रेमध्वज प्रधान लगायतले आइतबार एल्बमको लोकार्पण गरे । नेपाल भाषामा रहेका गीतहरूको शब्द पूर्णकाजी ज्यापूको रहेको छ भने संगीतकार जुगल डंगोलले संगीतबद्ध गरेका हुन् । संगीतबिना जिन्दगी निरर्थक हुने बताउँदै मन्त्री प्रधानले भने, कसैले गाएर आनन्द लिन्छ, कसैले सुनेर । मैले पनि सानोमा गीत गाएबापत पुष्टकारी पाएको छु । संगीतबिना जिन्दगी चल्दैन । उनले रोजीलाई नेपालभाषाका मात्रै गीतहरू नभई नेपाली भाषाका गीतहरू पनि गाउन आग्रह गरे । सँगै रहेका प्रेमध्वज प्रधानको उदारण दिँदै उनले थपे, उहाँले नेपालभाषाका गीतहरूबाट गायन यात्रा सुरु गरे पनि पछि नेपाली भाषाको गीत पनि थुप्रै गाउनुभएको छ । यसले उहाँ नेपालभाषाको क्षेत्रमा मात्र नभई राष्ट्रिय व्यक्तित्वको रूपमा स्थापित हुनुभयो । तर गीत राम्रो हुन शब्द, संगीत र गायन तिनै पक्षको संयोजन पनि मिल्नुपर्छ । एल्बममा मस्यु जित: छुजु छुजु, यच्चुगु सर्ग:, मोहनी तया ला, चुली जाया वङगु र मतिना फसं गरी पाँच वटा गीत समावेश छन् । मोहनी तया ला गीतमा रोजीलाई हास्यकलाकार मदनकृष्ण श्रेष्ठले साथ दिएका छन् भने मतिना फसंमा गायक सानुबाबु महर्जनले साथ दिएका छन् । कार्यक्रममा मस्यु जित: छुजु छुजु गीतको भिडियो समेत लोकार्पण गरिएको थियो । गीत सुनिसकेपछि गायक प्रेमध्वजले रोजीलाई सम्भावना बोकेकी गायिकाको रूपमा व्याख्या गरे । लामो समय संगीत सिकेकी रोजीले विवाहपछि भने निरन्तरता दिन नसकेको उनका पति बालचन्द्र श्रेष्ठले बताए । एल्बमको प्रकाशकसमेत रहेका उनले भने, विवाहपछि पनि रोजीको मनमा केही गर्छु भन्ने संकल्प थियो । उनी प्रतिभावान् पनि छिन् । त्यसैले मैले पनि साथ दिएँ ।"
नर्वेनेपाल अर्केस्ट्रा कन्सर्ट,"ललितपुर चार वर्षदेखि हुँदै आएको नर्वेनेपाल अर्केस्ट्रा कन्सर्ट ले यसपालि पनि निरन्तरता पायो । डीएभी स्कुलको बुद्ध हलमा शनिबार आयोजित कन्सर्टमा नेपाल र नर्वेका गरी ८१ वाद्यवादकले प्रस्तुति दिए । उनीहरूले दुवै देशको संगीत पालैपालो सुनाए ।कार्यक्रमको सुरुमा जुनियर र सिनियर टोलीले नेपाली र नर्वेली राष्ट्रगान बजाए । त्यसपछि विभिन्न स्कुलका जुनियर वाद्यवादकले १४ वटा कम्पोजिसन सुनाए । बिथोभेनको एन डाई फोइड हुँदै उनीहरूले फ्रान्स सुबर्टको डी फोरेले, जोहान हेल्मिक रोमनको मिनुएट, मोजार्टको मिनुएट, लाउस बाडेल्टको ही इज अ पाइरेट जस्ता कम्पोजिसन प्रस्तुत गरे ।दोस्रो चरणको चेलो क्वार्टे्रटमा नर्वेका एभिन्ड रोसब्याक हेयर, आन हयान्डेल्यान्ड र नेपालका निशद श्रेष्ठ र सञ्जय श्रेष्ठको प्रस्तुति रोचक सुनियो । अक्टेभ स्ट्रिङ क्वार्टे्रटमा चाहिँ क्वार्ताल क्वार्तेतेन र एडवार्ड ग्रिगका कम्पोजिसन प्रस्तुत गरियो । सिनियर टोलीको ज्वाइन्ट अर्केस्ट्रामा नेपाली र युरोपेली धुनले हल तरंगित बन्यो । समारोहमा एडवार्ड ग्रिगको होलबर्ग सुट, जिन सिल्बेलियसको एन्डान्ट फेस्टिभो, कार्ल जेनकिन्सको पल्लाडियो, बेला वार्तोकको रोमानियन फोक डान्स सुनाइए । नेपालीतर्फ विजेन्द्र श्रेष्ठको भावना, नारायण गोपालको जाग लम्क चम्क हे, नातिकाजीको नेपाल हामी रहुँला कहाँ, अम्बर गुरुङको तिम्रो पहाड, रातो र चन्द्र सूर्य र गोपाल योञ्जनको देशले रगत मागे प्रस्तुत गरिए । तलेजु धनकुमारी ट्रस्ट, यूएनओएफ र हिसानद्वारा आयोजित कन्सर्टमा नर्वेको क्वार्ताल क्वार्तेतेन, नेपालका अन्नपूर्ण च्याम्बर अर्केस्ट्रा, क्रिसेन्डो इन्टरनेसनल अर्केस्ट्रा र काठमाडौं युथ अर्केस्ट्राका म्युजिसियन सहभागी थिए । कन्सर्टका संयोजक वरिष्ठ भायोलिनवादक राजकुमार श्रेष्ठले नर्वेको युथ अर्केस्ट्रा फेडरेसनलाई धन्यवाद दिए । हामीलाई सपोर्ट गर्दै आएको छ, उनले भने, नर्वेली टिमले तालिम पनि दियो ।पाँचौं शताब्दीमा ग्रिकबाट सुरु भएको अर्केस्ट्रा म्युजिक १८ औं र १९ औं शताब्दीमा प्रख्यात भएको थियो । यसलाई वेस्टर्न क्लासिकल म्युजिकको सुन्दर पक्ष मानिन्छ । ५० भन्दा कम सदस्य संख्या रहेको टोलीलाई च्याम्बर अर्केस्टा र ७० देखि १०० जनासम्मको समूहलाई सिम्फोनी भनिने कार्यक्रममा अवगत गराइयो । नेपालमा सन् २००९ मा हिमालयन युथ अर्केस्ट्राले म्युजिकको यो विधा पहिलो पटक अभ्यास गरेको थियो ।अम्बर गुरुङ अर्केस्ट्राकै लोभले नेपाल आउनुभयो, तलेजु धनकुमारी कोषका जयदेवकृष्ण श्रेष्ठले भने, राजा महेन्द्रले उहाँलाई नेपाल बोलाएर अर्केस्ट्राको चलन सुरु गर्न अप्रत्यक्ष भूमिका खेल्नुभयो । नारायण गोपाल र अम्बर गुरुङहरूकै सपना पूरा गर्न आफूहरू बर्सेनि अर्केस्ट्रा कन्सर्ट आएको उनको भनाइ थियो ।कार्यक्रममा वरिष्ठ संगीतकर्मी, साहित्यकार, शिक्षक, अभिभावकलगायतको उपस्थिति थियो ।"
तिङ्लावासी नो भोट कै अडानमा,"तिङला (सोलुखुम्बु) स्थानीय तहको चुनाव नो भोट नो क्यान्डिडेट नारासहित बहिष्कार गरेका तिङ्लावासीले आगामी निर्वाचनमा पनि यही अडानलाई निरन्तरता दिने भएका छन् । उनीहरूले आफ्ना माग सम्बोधन नभएको भन्दै प्रदेश र प्रतिनिधिसभा निर्वाचन पनि बहिष्कार गर्ने जनाएका हुन् । अहिलेसम्मको परिस्थिति हेर्दा हामी चुनावमा सहभागी हुने वातावरण बनेको छैन, एमालेका गाउँ कमिटी प्रमुख नरबहादुर कटवालले भने, चुनावअगावै माग सम्बोधन भए मात्र भोट हाल्छौं । राज्य पुनर्संरचनाका क्रममा तिङ्लालाई नेचा सल्यान गाउँपालिकामा गाभिएपछि ६ महिनाअघि सुरु आन्दोलन अझै रोकिएको छैन । स्थानीयको अपेक्षाअनुरूप नेचा सल्यानले दूधकुण्ड नगरपालिकालाई तिङ्ला रहेको ६ नं वडा हस्तान्तरण गर्ने लिखित सहमति भइसके पनि कार्यान्वयनमा नआएपछि उनीहरू असन्तुष्ट छन् । गत असारमा सम्पन्न स्थानीय चुनावमा २ हजार ४ सय ७६ मतदाता रहेको तिङ्लामा एक भोट पनि खसेन । वडाध्यक्ष नरहेको तिङ्लामा अहिले वडासचिवले नागरिकता सिफारिसलगायत काम गर्दै आएका छन् । पछिल्लोपटक थप गरिएको फोटोसहितको मतदाता नामावली अद्यावधिकमा समेत स्थानीय बासिन्दा सहभागी भएनन् । माग पूरा नभएसम्म तिङ्लाका ९ सय ९५ घरधुरी कुनै चुनावमा सहभागी नहुने माओवादी केन्द्रका गाउँ कमिटी इन्चार्ज ललित कार्कीले बताए । हामीले २० वर्षपछि आफ्नो प्रतिनिधि छान्ने चुनाव त माया मार्यौँ भने अब प्रदेश र केन्द्रको चुनाव बहिष्कार गर्नु ठूलो कुरा होइन, उनले भने, राज्यले नै तिङ्लालीलाई आफ्नो देशको नागरिक ठान्दैन भने हाम्रो भन्नु केही छैन ।यसरी सुरु भयो आन्दोलन २० मिनेट दूरीको दूधकुण्ड नगरपालिकामा समावेश नगरी तिङ्लालाई नेताको स्वार्थमा ५ घण्टा टाढाको नेचा सल्यानमा गाभिएको भन्दै स्थानीय आन्दोलनमा उत्रिएका हुन् । ०७३ चैत २ गते तिङ्लाको सर्वपक्षीय बैठकले यसको विरोधमा आन्दोलन गर्ने निर्णय गर्यो । स्थानीयले चैत ११ देखि सातासम्म ओखलढुंगासोलुखुम्बु सडक ठप्प पारे । जिविस घेराउ गरे । आन्दोलन सम्बोधन नभएपछि उनीहरूले केरुङसँगै जोडेर तिङ्ला स्वायत्त गाउँपालिका बनाउन माग गरे । हालको वडा कार्यालयमा समेत तिङ्ला स्वायत्त गाउँपालिकाको बोर्ड राखिएको छ । चरणचरणको आन्दोलनमा दर्जनांैंलाई पक्राउ गरियो । स्थानीय बासिन्दा राज्य पुनर्संरचना आयोग, प्रधानमन्त्री, स्थानीय विकासमन्त्रीसमक्ष डेलिगेसन पनि गए । यति गर्दा पनि माग सम्बोधन नभएपछि तिङ्लावासीले सामूहिक रूपमा जेठ ११ गते निर्वाचन आयोगलाई स्थानीय चुनाव बहिष्कार गर्ने भन्दै ज्ञापनपत्र बुझाए ।राज्यले आफूहरूलाई उपेक्षा गरेको स्थानीय ललित कार्की बताउँछन् । आन्दोलनक्रममा उनलाई प्रहरीले १५ दिन थुनेको थियो । आन्दोलनको पक्षमा तिङ्लाका केटाकेटीदेखि वृद्धवृद्धासम्म एकजुट छन् । अहिले पनि उक्त आन्दोलनका अगुवा तथा सँघर्ष समितिका संयोजक बालकुमार कार्की गाउँपालिका र नगरपालिकाको सहमतिपत्र, जिल्ला समन्वय समितिको सिफारिलगायत पत्र लिएर राजधानीमै छन् । संघीय मामिला तथा स्थानीय विकास मन्त्रालयको माध्यमबाट मन्त्रिपरिषद्सम्म पुर्याएर निर्णय कार्यान्वयन गराउन उनी दौडधुपमा छन् । दलीय रूपमा तिङ्ला कांग्रेसको पकड क्षेत्र हो । त्यही फाइदा उठाएर स्थानीय स्रोतसाधन उपयोग गर्ने लोभमा सांसद बलबहादुर केसीको दबाबमा तिङ्लालाई नेचा सल्यानमा गाभिएको स्थानीयको आरोप छ । तिङ्लावासी चुनावमा सहभागी नभएकै कारण स्थानीय तहको प्रमुख पदमा एमालेका उम्मेदवार विजयी भएका छन् ।"
सबै पार्टीमा आकांक्षी धेरै,"पाल्पा (कास) मंसिरमा हुने प्रतिनिधि र प्रदेशसभा निर्वाचनका लागि मुख्य तीन दलमा उम्मेदवार आकांक्षी धेरै देखिएका छन् । खासगरी कांग्रेस र एमालेमा आकांक्षीको सूची लामो छ । एमाले र माओवादीबीच तालमेल हुने भए पनि छुट्टाछुट्टै सूची तयार पारिएका छन् । सिफारिसमा परेकाहरू टिकट फुत्काउन समर्थकसहित राजधानीमा व्यस्त छन् । केही आकांक्षी केन्द्रीय नेता भेटेर जिल्ला फर्किएका छन् । आफ्नो शक्ति र पहुँच देखाउने बेला यही हो भन्ने धेरैको बुझाइ छ, सिफारिसमा परेका एक कांग्रेस नेताले टेलिफोनमा भने, योग्यता, क्षमता र योगदानभन्दा पहुँच र भनसुनले काम गर्ने भएकाले सबैले नेताको घरदैलो चाहारेका छन् । आकांक्षीहरू आफ्नो पक्षका समर्थक लिएर काठमाडौंमा सम्पर्क सूत्रमार्फत लबिइङ गरिरहेका छन् । प्रतिनिधिसभाका लागि २ र प्रदेश सभाका लागि ४ निर्वाचन क्षेत्र रहेको जिल्लामा प्रत्यक्ष र समानुपातिकमा गरी कांग्रेस, एमाले र माओवादी केन्द्रबाट १ सय ५० भन्दा बढी सिफारिसमा परेका छन् । सबैभन्दा बढी कांग्रेसले ६९, एमालेले ४३ र माओवादी केन्द्रले २१ जना सिफारिस गरेका छन् । सर्वसम्मत नाम छान्न नसकेपछि कांग्रेस र माओवादीका जिल्ला नेतृत्वले टिकट टुंगो लगाउने जिम्मा केन्द्रीय समितिकै तजबिजमा छाडेका छन् । सिफारिसमा परेका सबैजसो नेता दलबलसहित काठमाडौं पुगेका छन्, एमालेका एक नेताले भने । धेरै नाम सिफारिसमा परेका कारण काठमाडौं धाउनेमा पनि कांग्रेसकै नेताकार्यकर्ता बढी छन् । माओवादी केन्द्रका नेता, कार्यकर्ताको पनि दौडधुप पनि उस्तै छ । एमालेले प्रदेशस्तरीय कमिटीलाई टिकट टुंगो लगाउन जिम्मा दिएको थियो । कमिटीले सर्वसम्मत नाम छान्न नसकेपछि जिल्लाबाट आएका सबै नाम केन्द्र पठाउने निर्णय गरेको छ ।"
गाउँ पुगेनन् बैंक,"हेटौंडा (कास) गाउँपालिकामा बैंक नहुँदा स्थानीय तहलाई आर्थिक गतिविधि अघि बढाउन असहज भएको छ । सानोभन्दा सानो बैंकिङ कारोबारका लागि पनि जनप्रतिनिधि र कर्मचारी हेटौंडा नै पुग्नुपर्ने बाध्यता छ । मकवानपुरका कैलाश, राक्सिराङ, इन्द्रसरोवर, मकवानपुरगढी र बागमती गाउँपालिकामा एउटै बैंक छैनन् । बकैया र मनहरी गाउँपालिकामा एकएक वटा निजी बैंक छन् । मनहरीमा स्थानीय निर्वाचनपछि बैंक राखिएको हो । बैंक नहुँदा गाउँपालिकालाई आर्थिक कारोबार गर्न समस्या छ, कैलाश गाउँपालिकाका अध्यक्ष टंक मोक्तानले भने, सानो कारोबार गर्न पनि हेटौंडा नै पुग्नुपर्छ । गाउँपालिकाले सामुदायिक विद्यालयका शिक्षक, कर्मचारी, स्वास्थ्य, कृषि र भेटेरेनरीका कर्मचारीलाई पनि मासिक तलब उपलब्ध गराउनुपर्छ । उनीहरूले हेटौंडास्थित राष्ट्रिय वाणिज्य बैंक र नेपाल बैंकबाट आर्थिक कारोबार गर्ने गरेका छन् । सरकारले गाउँपालिका क्षेत्रमा साउन महिनाभित्रै बैंक स्थापना हुने जनाएकामा असोज बित्न लाग्दा पनि सुरसार छैन । मासिक तलब होस् वा अन्य कारोबार गर्न, सदरमुकाम नै धाउनुपर्छ वाग्मती गाउँपालिकाका कार्यकारी अधिकृत भीम परियारले भने, यसले गर्दा जनप्रतिनिधि र कर्मचारीलाई सास्ती छ । गाउँपालिकाका केन्द्रमा सुरक्षा व्यवस्था, इन्टरनेट सेवा र भौतिक पूर्वाधार नभएकाले शाखा विस्तार गर्न नसकिएको हेटौंडास्थित एक बैंकका मेनेजरले भने, कैलाश र मकवानपुर गढीमा शाखा स्थापना गर्न कोसिस गरिए पनि पूर्वाधार नहुँदा सम्भव भएन । राक्सिराङको केन्द्रमा सुरक्षा, इन्टरनेट सेवा, बाटोघाटो र बैंक राख्ने भवनको अभाव छ मकवानपुर गढीमा सुरक्षा, इन्टरनेट सेवा र भवन छैन । कैलाश र वाग्मतीमा इन्टरनेट सेवा र भवन व्यवस्थापन गर्न समस्या छ । इन्द्रसरोवरमा इन्टरनेट र अरू पूर्वाधार छैनन् । पूर्वाधार अभावमा स्थानीय तहले संविधान प्रदत्त अधिकार प्रयोग गर्न नपाएको र ती सबै कागजमै सीमित हुन पुगेको कर्मचारी बताउँछन् । राष्ट्रबैंकले स्थानीय तहमा शाखा विस्तार गर्न बैंकहरूलाई निर्देशन दिइसकेको छ । हेटौंडामा मात्र चार दर्जनभन्दा बढी बैंकका शाखा छन् ।"
१२ वर्ष पुगेपछि मात्र स्कुल,"मैतेस (चितवन) नगरपालिकाभित्रकै बस्ती हो मैतेस । तर, यहाँका बालबालिकाले १२ वर्ष नपुगेसम्म पढाइ अगाडि बढाउनै पाउँदैनन् । यसको कारण हो नजिकै मावि नहुुनु । कालिका नगरपालिका९ को यो विकट बस्तीबाट मावि भेट्न कम्तीमा तीन घण्टा हिँड्नुपर्छ । पुलबिनाका थुप्रै खोला तर्नुपर्छ । खोला तर्न सक्ने नभएसम्म अभिभावक नै सन्तानलाई विद्यालय पठाउँदैनन् ।मैतेसबाट मावि पढ्न शक्तिखोरको चतुर्मुखी मावि पुग्नुपर्छ । पढ्न जान धेरै दु:ख छ, दैनिक ३ घण्टा हिँडेर शक्तिखोर पुग्ने १८ वर्षीय वीरबहादुर चेपाङले भने, एसईई पास भइसक्ने बेला बल्ल ९ कक्षा पुगिएको छ । उनका अनुसार बाटामा समफराङलगायत एक दर्जनजति खोला तर्नुपर्छ । बर्खामा त ती खोला तर्न सम्भवै हुँदैन । उनीहरू पढ्नै जाँदैनन् । पानी परेका बेला बाढीको त डर छँदै छ, खोलाकिनारमा कतिखेर पहिरो खस्ने हो, पत्तो हुँदैन । पानी कम्मरभन्दा माथि आइपुग्ने खोला थुप्रै पार गर्नुपर्ने भएकाले बालबालिका विद्यालय पोसाक र किताब झोलाभित्र कोच्छन् । विद्यालयछेउ पुगेपछि लछप्पै भिजेका लुगा फुकालेर विद्यालय पोसाक लगाउँछन् । अहिले गाउँबाट विद्यालय जाने ८ जना मात्र छन् । आधारभूत विद्यालय भ्युराङमा कक्षा ३ सम्म छ । त्यहाँ पुग्न पनि २ घण्टा लाग्छ । पढ्न जान समस्या नै समस्या छ, विद्यार्थी शुक्रराज चेपाङले भने, टाढा छ, कहिलेकाहीँ त भोकभोकै हिँड्नुपर्छ । गाउँका अधिकांशले विद्यालय टाढा भएकै कारण पढाइ छाडेको उनले जानकारी दिए । मैले कष्ट सहेर भए पनि पढ्नु छ, शुक्रराजले भने, धेरै पढेर जागिर खाई खोलामा पुल हाल्नु छ, गाउँसम्म पुग्ने बाटो बनाउनु छ । अर्का स्थानीय सुकवीर चेपाङका अनुसार खोलाकै कारण अभिभावकले बालबालिकालाई पढाउन पठाउन मान्दैनन् । विद्यालय टाढा छ, ठूलो समस्या खोला तर्नकै छ, उनले भने, १२ वर्ष उमेर पुगेर खोला तर्न सक्ने भएपछि मात्र पठाउने गरिएको छ । गाउँमा १२ वर्षभन्दा कम तर विद्यालय जाने उमेरका १५ बालबालिका पढाइबाट वञ्चित छन् । विकटका बालबालिका विद्यालयबाहिर हुँदाहुँदै छिटो हुने होडमा २०७१ भदौमा भव्य कार्यक्रमसाथ सिंगो जिल्लालाई साक्षर जिल्ला घोषणा गरियो । अभियान चलाएर साक्षरता घोषणा गर्ने क्रममा २ करोड ३२ लाख खर्च भयो । घोषणाबारे विकटका अभिभावक अहिलेसम्म जानकार छैनन् । चेपाङ बस्तीमा ६ महिना मात्र पाखोबारीको अन्नले खान पुग्छ । त्यसपछिको ६ महिना अनिकाल सामना गर्नुको विकल्प हँुदैन । बालबालिका भोकभोकै विद्यालय जानुपर्ने बाध्यता उस्तै छ । छोराछोरीलाई सानै उमेरदेखि पढाउन मन लागे पनि बाध्यताले सकिएको छैन, दलबहादुर चेपाङले भने, पाखोको बसाइ छ, बाटो राम्रो छैन, खोलो तर्न नसक्दा विद्यालय पठाउन डर लाग्छ । उनले बाटो बनाएर खोलामा हालिदिए सबैलाई आउजाउमा सजिलो हुने बताए । गाउँमा एसईईसम्म पढ्ने बालबालिकाको संख्या असाध्यै थोरै छ । पढदापढदै बिहे गर्नेको जमात पनि बाक्लो छ । सजिलै विद्यालय जान सक्ने भए कसले छोराछोरी पढाउँदैनथ्यो ?, रिजाल चेपाङले भने, पढ्न पठाउँदा सधैं छोराछोरी फर्किने हुन् कि होइनन् भन्ने पीर हुन्छ ।"
दुर्घटनामा मृत्यु,दाङ (कास) गढवा गाउँपालिका१ जरौनीमा लु ३ त ३४९८ नम्बरको टयाक्टर दुर्घटना हुँदा आइतबार १३ वर्षीय विश्वास अधिकारीको मृत्यु भएको छ । ट्रयाक्टर चलाउन खोज्दा नजिकैको खाल्डोमा पल्टिएर घाइते भएका अधिकारीको उपचार क्रममा रूपन्देहीको बुटवलमा मृत्यु भएको जिल्ला प्रहरीले जानकारी दिएको छ ।
न्यायाधीश अभाव,गुलरिया (कास) जिल्लामा न्यायाधीश नहुँदा अदालती कारकारबाही प्रभावित हुन पुगेको छ । कार्यरत दुई न्यायाधीश सरुवा भएपछि नयाँ आइपुगेका छैनन् । गत भदौ २८ गते जिल्ला न्यायाधीश कुलप्रसाद शर्मा र न्यायाधीश रमेश पौडेलको सरुवा भएको थियो । यहाँका लागि तोकिएका जिल्ला न्यायाधीश किरणकुमार पोखरेल उपस्थित भएका छैनन् । अदालतका स्रेस्तेदार हिरण्यप्रसाद भण्डारीले सरुवा भई आउने जिल्ला न्यायाधीश पोखरेलका पिताको असामयिक निधन भएकाले तिहारपछि आउने बताए ।
बर्दिवास घोषणापत्र जारी,महोत्तरी (कास) ९ बुँदे बर्दिवास घोषणापत्र जारी गर्दै आइतबार राष्ट्रिय आमसञ्चार नीतिसम्बन्धी अन्तरक्रिया सम्पन्न भएको छ । अन्तरक्रियामा सहभागी प्रदेश २ अन्तर्गतका ८ जिल्लाका सञ्चारकर्मीले सार्वजनिक सेवा प्रसारण ऐन २०७४ को प्रारम्भिक मस्यौदामाथि क्षलफलपछि बर्दिवास घोषणापत्र जारी गरिएको छ । राष्ट्रिय आमसञ्चार नीति कार्यान्वयन सुझाव उच्चस्तरीय समितिका अध्यक्ष काशीराज दाहाल र सञ्चार विज्ञ टीकाराम राईद्वारा प्रस्तुत प्रारम्भिक मस्यौदामाथि सहभागीले आफ्ना धारणा राखेका थिए ।
आमाको नामै लेख्दैनन् नागरिकतामा,"रुकुम बाँफिकोट गाउँपालिका२ की कल्पना गौतमले बुबाको उपस्थितिमा नागरिकता बनाइन् । उनलाई जिल्ला प्रशासन कार्यालय रुकुमले नागरिकतामा रहेको आमाको नाम लेख्ने ठाउँ खाली रहेको नागरिकता दियो । सोही गाउँपालिका८ का वीरेन्द्र खत्रीले पाएको नागरिकतामा पनि आमाको नाम लेख्ने ठाउँ खाली छ । त्रिवेणी गाउँपालिका६ का लोकेन्द्र पुनले पनि आइतबारै प्राप्त गरेको नागरिकताको प्रथम प्रतिलिपिमा आमाको नाम लेखिएको छैन ।गौतम, खत्री र पुन त प्रतिनिधि पात्र मात्रै हुन् । जिल्ला प्रशासन कार्यालयबाट जारी हुने अधिकांश नागरिकता आमाको नामबिनै जारी भइरहेका छन् । छोराछोरीले आमाकै नामबाट नागरिकता पाउने व्यवस्था संविधानमै उल्लेख छ । तर जिल्ला प्रशासन रुकुम पश्चिम वा पूर्व दुवै कार्यालयले जारी गर्ने नागरिकतामा भने आमाको नाम प्राय: लेखिन्न । छोराछोरीको नागरिकता बनाउँदा सनाखत गर्न आमा आए मात्रै नागरिकतामा आमाको नाम लेखिने गरेको छ । सनाखत गर्ने व्यक्ति आमाबाहेक अन्य भएपछि जारी हुने कुनै पनि नागरिकतामा आमाको नाम उल्लेख गरिँदैन । अब त आमाकै नामबाट नागरिकता बन्ने संविधान भइसकेको भन्ने सुनिन्छ, गौतमले भनिन्, तर मेरो नागरिकतामा त आमाको नाम नै लेखिएको छैन । आफ्नो नागरिकतामा आमाको नाम किन नलेखिएको भनेर धेरैले प्रश्नै गर्दैनन् । केहीले गरिहाले कर्मचारीको तयारी उत्तर एउटै छ, केही फरक पर्दैन । जिल्ला प्रशासन कार्यालय रुकुम पश्चिमले भने यो कार्यालय र कर्मचारीका कारण नयाँ जारी हुने वा प्रतिलिपि लैजाने नागरिकतामा आमाको नाम नछुटेको बताएको छ । प्रमुख जिल्ला अधिकारी वंशीकुमार आचार्यले सेवाग्राहीकै कारण नागरिकतामा आमाको नाम छुटिरहेको बताए । नागरिकता बनाउन आउने कसैले पनि आमाको नागरिकताको प्रतिलिपि बोकेर नआउने हुँदा आमाको नाम नागरिकतामा लेखिनबाट छुटेको उनको भनाइ छ । नयाँ नागरिकता लिने हुन् वा प्रतिलिपि लिने कसैले पनि अनुसूची फारमको साथमा आमाको नागरिकता ल्याएका हुँदैनन्, प्रजिअ आचार्यले भने, प्रमाण पेस नगर्नाले नाम लेख्न समस्या भइरहेको साँचो हो । यसअघि जारी भइसकेका नागरिकतामा पनि कसैले आमाको नाम थप्न चाहेमा त्यो सजिलै गर्न सकिने जिल्ला प्रशासन कार्यालयले बताएको छ । आमाको नागरिकताको प्रतिलिपि र नागरिकता फारमको २ नम्बर अनुसूची भरेर आउँदा आमाको नाम थप्न कुनै समस्या नहुने प्रजिअ आचार्यले बताए । जिल्ला प्रशासन कार्यालयका अनुसार आमाको नामबाट नागरिकता लिनेको संख्या निकै न्यून छ ।"
कार्यालय अभाव,"नवलपरासी (कास) प्रदेश नम्बर ४ र ५ मा विभाजित नवलपरासीले नवलपुर क्षेत्र र परासी क्षेत्रका रूपमा छुट्टाछुट्टै जिल्लाको मान्यता पाएको छ । सुस्ता पश्चिमको समन्वय समितिका संयोजक रामशंकर रायले आइबार पदभार ग्रहण गरे पनि पूर्वका चेसराम आलेको समितिले सपथ ग्रहण कार्यालय अभावमा कहिले गर्ने भन्नेमा अन्योल छ । स्थानीय तहको निर्वाचनपछि गत शुक्रबार दुवै क्षेत्रमा जिल्ला समन्वय समिति पनि गठन भइसकेका छन् । तत्कालका लागि एउटा कोठा मात्र भए पनि व्यवस्थापन गरेर सोमबार सपथ ग्रहण गर्ने तयारी गरेका छौं, आलेले भने, केही दिनमै व्यवस्थित कार्यालय स्थापना हुनेछ । समन्वय समितिको मात्र नभएर धेरै कार्यालय व्यवस्थापन गर्नुपर्ने भएकाले विस्तारै सबै सहज हुनेछ । प्रदेशसभाले नामकरण नगरेसम्मका लागि यसलाई बर्दघाटसुस्तापूर्व नवलपुर क्षेत्र र बर्दघाटसुस्तापश्चिम परासी क्षेत्र भनिएको छ । मन्त्रिपरिषदको बैठकले नवलपुर क्षेत्रमा जिल्ला प्रशासन, समन्वय समिति, कोष तथा लेखा नियन्त्रक, अदालतलगायत १० कार्यालय तत्काल स्थापना गर्न निर्देशन दिएअनुसार कार्यालय प्रयोजनका लागि घर खोजी भइरहेको छ । कार्यालय सञ्चालनका लागि पर्याप्त पार्किङसहितको घर खोज्न समन्वय समिति अधिकारी विजयराज पौडेल जुटेका छन् । नयाँ जिल्ला भएकाले केही समय कार्यालय व्यवस्थापन गर्न समय लाग्ने भन्दै सबै राजनीतिक दल र स्थानीयको पूर्ण सहयोग रहेकाले छिट्टै व्यवस्थापन हुनेछ, उनले भने ।सदरमुकाम कावासोती जिल्ला टुक्रिएपछि अन्योल बनेको बर्दघाटसुस्तापूर्व प्रदेश नम्बर चार नवलपुर क्षेत्रको सदरमुकाम कावासोती तोकिने निश्चित भएको छ । सदरमुकाम कावासोती बन्ने करिब निश्चित भइसकेको समन्वय समिति अधिकारी विजय पौडेलले बताए । उनका अनुसार सदरमुकाम राख्ने आधिकारिक पत्र नआए पनि कार्यालय व्यवस्थापन गर्ने गरी सम्पूर्ण तयारी पूरा भएको छ । कावासोतीमै सदरमुकाम बनाउन स्थानीय बासिन्दा एकमत भएका छन् ।"
प्रहरी हाम्रो टोलमा प्रभावकारी,प्युठान (कास) प्रहरीले सञ्चालन गरेको प्रहरी हाम्रो टोलमा कार्यक्रम प्रभावकारी बनेको छ । यसले गाउँमा शान्तिसुरक्षा कायम रहने सर्वसाधरणको अपेक्षा छ । यसअन्तर्गत गाउँमा गठन गरिएका नागरिक सुरक्षा समन्वय समितिले अपराध रोकथाममा महत्त्वपूर्ण भूमिका खेल्न थालेको गाउँका अगुवाले बताए । गाउँमा शान्ति सुरक्षा कामय गर्न मद्धत पुर्याएको नौबहिनी गाउँपालिका६ बाहानेका स्थानीय शंकर केसीले बताए । शनिबार उत्तरी प्युठानको बाहाने र डाम्रीमा सुरक्षा अवस्थाबारे स्थानीयसँग छलफल गरी समन्वय समिति गठन गरिएको छ । यसअघि जिल्लाका ढुंगेगढी र बाग्दुलामा समिति गठन भइसकेका छन् ।
फिदिम बसपार्क प्रयोगविहीन,पाँचथर (कास) फिदिम नगरपालिका२ पल्लोटारमा निर्मित बसपार्क प्रयोगविहीन छ । व्यवसायीले गाडी पार्किङ नगर्दा १८ वर्षअघि निर्माण गरिएको बसपार्क बेकामेझंै भएको हो ।पटकपटक उद्घाटन गरिए पनि प्रयोगमा नआउँदा लगानी खेर गएको छ । स्थानीयवासीले नगर विकास समितिलाई ९ रोपनी जग्गा नि:शुल्क प्रदान गरेपछि बसपार्क निर्माण गरिएको थियो । भौतिक पूर्वाधार निर्माणका लागि फिदिम नगरपालिका र नयाँ सहर आयोजनाले करोडौं खर्चिएका छन् । बस पार्क बनाउन स्थानीय टंकप्रशाद अधिकारीलगायत ८ जना स्थानीयवासीले १ करोड ९ लाख रुपैयाँ बराबरको जग्गा नगर विकास समितिलाई रजिस्ट्रेसन पास गरिदिएका थिए ।
राज्य सरकारले बन्दुकराज गर्यो,"काँकडभिट्टा गत शुक्रबार दार्जिलिङको तकभर चिया कमान क्षेत्रमा विमल गुरुङलक्षित राज्य सरकारको कारबाही र त्यसपछिको हिंसात्मक घटनाको दार्जिलिङका राजनीतिक दलले आपत्ति जनाएका छन् । दलका नेताले राज्य सरकारले बन्दुक शासन सुरु गरेर दार्जिलिङलाई थप अशान्त बनाएको आरोप लगाएका छन् । उनीहरूले तकभर घटनाको सत्यतथ्य बाहिर ल्याउन राज्य सरकारसँग माग गरेका छन् । जनआन्दोलन पार्टीका अध्यक्ष डा हर्कबहादुुर क्षत्रीले तकभर घटनाको नेसन्स इन्भेस्टिगेटिङ एजेन्सी ले छानबिन गर्नुपर्ने माग गरे । क्षत्रीले कालिम्पोङको पत्रकार सम्मेलनमा आइतबार भने, तकभर क्षेत्रमा मोर्चाका धेरै समर्थक मारिएको आशंका छ, सरकारले सत्यतथ्य बाहिर ल्याउनुपर्छ । विमल गुरुङको पातलेवासस्थित निवास नजिकै शनिबार राति आगो लगाइएको छ । आगलागीमा करिब आधा दर्जन घर जलेर नष्ट भएका छन् । गुरुङको निवासमा तोडफोड गरिएको थियो । क्षत्रीले भने, स्थानीयले सुरक्षाकर्मीले घर जलाएको दाबी गरेका छन्, यसको पनि छानबिन हुनुपर्छ । राज्य सरकारले आज कोलकाताको नवान्नमा तेस्रो द्विपक्षीय बैठक आयोजना गर्ने जनाएको छ । विनय तामाङ गुटका नेताहरूले बैठकमा सहभागी बन्ने जनाए पनि अन्य दल बैठकमा सहभागी नहुने सम्भावना बढी छ । क्षत्रीले भने, यो बैठकको कुनै औचित्य छैन, हाम्रो सहभागिता हुँदैन । क्रान्तिकारी माक्र्सवादी कम्युनिस्ट पार्टी (क्रामाकपा) का महासचिव गोविन क्षत्रीले राज्य सरकारको पछिल्लो क्रियाकलापले दार्जिलिङमा थप हिंसा भड्किने आशंका व्यक्त गरे । उनले भने, गोर्खाल्यान्ड मुद्दालाई दबाउन राज्य सरकारले दार्जिलिङलाई पुन: अशान्त बनाउँदै छ । राज्यले विमल गुरुङको हत्या गरेर गोर्खाल्यान्डको माग सधैंका लागि निस्तेज पार्न खोजेको दलको आरोप छ । गुरुङलाई आतंककारी घोषित गर्न राज्य सरकारले षड्यन्त्र गरेको मोर्चाका महासचिव रोशन गिरीले जनाए । गिरीले विज्ञप्तिमार्फत तकभर घटनापछि अत्याधुनिक हतियार फेला पारेको भने राज्य सरकारले षड्यन्त्र भएको दाबी गरे । उनले भने, दार्जिलिङमा हतियार भित्रिन सक्ने कुनै सम्भावना नै छैन । दार्जिलिङदेखि २० किलोमिटर टाढावर्नसवेग चिया कमान तीन दिनदेखि सुरक्षाकर्मीको कब्जामा छ । त्यस क्षेत्रका घरमा छापा मारेर स्थानीयवासीलाई आतंकित पारेको पत्रकार विमल राईले जनाए ।"
विस्फोटमा २३० मारिए,"मोगादिसु (बीबीसी) सोमालियाको राजधानी मोगादिसुमा भएको शक्तिशाली बम विस्फोटमा कम्तीमा २ सय ३० जनाको मृत्यु भएको छ । आक्रमणमा कम्तीमा सय घाइते भएका छन् । अधिकारीका अनुसार आक्रमणकारीले विस्फोटक सामग्रीले भरिएको लरी होडान जिल्लाको केएम४ सडकस्थित एक होटलको गेट नजिकै विस्फोट गराएका थिए । विस्फोटनपछि होटल र नजिकैका भवन पूर्णरूपमा ध्वस्त भएका थिए । प्रहरीका अनुसार मृतकमध्ये दुई जनाको मेदिना जिल्लामा भएको दोस्रो विस्फोटनमा मृत्यु भएको हो । घटनाप्रति राष्ट्रपति मोहम्मद अब्दुल्लाही फर्माजो मोहम्मदले दु:ख व्यक्त गर्दै तीनदिने शोक घोषणा गरेका छन् । स्थानीय सञ्चार माध्यमका अनुसार घटनास्थलमा हराइरहेका आफन्तको खोजीमा आइतबार बिहानैदेखि स्थानीय मानिसहरू जम्मा भएका थिए । आक्रमणपछि मोगादिसु प्रहरी प्रमुख मोहम्मद हुसेनले रोयटर्ससँग भने, यो एउटा ट्रक बम थियो । घटनास्थलमा आगलागी भइरहेकाले हामीले अहिलेसम्म पनि मृतकको संख्या यकिन गर्न सकिरहेका छैनौं । प्रत्यक्षदर्शीले अझै दर्जनौं मारिएको विश्वास गरेको जनाएका छन् । मोगादिसुका स्थानीय मुहिदिन अलीले एएफपी समाचार संस्थालाई आफ्नो जीवनकै शक्तिशाली विस्फोटन भएको जनाउँदै ठूलो क्षेत्र ध्वस्त भएको बताए । हालसम्म आक्रमण कसले र किन गर्यो भन्ने केही थाहा हुन सकेको छैन । मोगादिसुमा पछिल्ला महिनामा अलकायदा सम्बद्ध अलसबाब समूहले नियमितजसो हमला गर्दै आएको छ । उसले सरकारविरुद्धमा आक्रमण गर्ने गरेको जनाउँदै आएको छ । उनीहरूले सन् २००७ देखि २०११ सम्म राजधानी मोगादिसु नियन्त्रणमा लिएका थिए ।"
कतारमा १३ सयनेपालीको रोजगारी गुम्यो,"काठमाडौं कतारमा रहेको युनाइटेड क्लिनिङ कम्पनी धराशायी हुँदा करिब १३ सय नेपालीसहित २५ सय कामदारको रोजगारी गुमेको छ ।कम्पनी धाराशायी भएपछि रोजगारी गुमाउनेमध्ये ३ सय नेपाली महिला छन् । युनाइटेड कम्पनीमा नेपालीसहित फिलिपिन्स, बंगलादेश, श्रीलंका र अफ्रिकी देशका नागरिक कार्यरत छन् । कम्पनीले कामदारको तीन महिनाको तलब भुक्तानी नगर्नुको साथै आवसीय अनुमतिपत्र (भिसा) नवीकरण गरेको छैन । पीडितहरूले तलबसहित स्वदेश पठाइदिनका लागि कतारको श्रम विभाग र अदालतमा उजुरी दिएका छन् । पीडितले स्वदेश पठाइदिन वा अर्को कम्पनीमा काम गर्नका लागि रिलिज दिलाइदिन नेपाली दूतावासलाई अनुरोध गरेको छ ।कम्पनीले उनीहरूलाई कतारका विभिन्न मन्त्रालय, प्रहरी, सेना, अदालत, बन्दरगाह, बैंक, निजी क्षेत्रका ठूला कार्यालयलगायत क्षेत्रमा सफाइ मजदुर र कार्यालय सहयोगीका रूपमा काम गर्न पठाउने गरेको थियो । सरकारी निकायमा काम गर्ने भए पनि कम्पनी धराशायीमा गएको वा तलब दिन नसक्नुको स्पष्ट कारणबारे कामदारलाई जानकारी दिएको छैन । कम्पनीमा सुरुदेखि नै समस्या आइरहेको थियो । अधिकांश कामदारको भिसा पनि नवीकरण गर्न सकेको छैन, ५ वर्षदेखि काम गर्दै आएकी इलामकी रेणु कार्कीले कान्तिपुरलाई भनिन्, अगस्टदेखि त तलब दिएको छैन । काम पनि दिएको छैन । काम र तलब नहुँदा पीडित कामदार समस्यामा पर्न थालेका छन् । पुरुष साथीहरू श्रम विभागमा उजुरी हालेको छ । महिला साथीहरू सीधैं दफना अदालतमा उजुरी हालेको छ, कार्कीले भनिन्, न्याय दिलाइदिनका लागि हामी नेपाली दूतावास र कतार मानव अधिकार समितिमा पनि पुगिसकेका छौं । पुरुष र महिला कामदारलाई अलगअलग स्थानमा राखिएको छ । महिला कामदारलाई कतारको अबुहम्मर, अलकिसा र एनखालिदस्थित क्याम्म राखिएको छ । नेपाली महिला कामदार राखिएको एउटा क्याम्पमा बिजुली नै काटिदिएको छ । हाम्रो सम्पर्कमा कम्पनीका जिम्मेवार व्यक्ति छैनन् । क्याम्पमा बत्ती छैन । गर्मीमा एसीबिना बस्नुपरेको छ । दिनमा दुई घण्टा जेनेटर चलाइदिन्छ, उनले भनिन्, धेरैजसो साथीहरूले घर फिर्न राखेको पैसाबाट नै खानाका लागि आफैं जोहो गरिरहेका छन् । पैसा नहुनेहरूलाई आफन्त, साथीभाइ सहयोग मिलिरहेको छ । पीडित कामदारले ठूलो समस्या आउनुअघि नै उद्धार गर्न दूतावाससमक्ष अनुरोध गरेका छन् । कतारको श्रम विभागले कम्पनीका सञ्चालकप्रतिनिधिलाई उपस्थित हुन बोलाउँदा पनि पुगेका छैनन् । दूतावासले आफ्नो सम्पर्कमा आएका कामदारलाई श्रम विभाग पठाएको छ । टिकट जुटाउन सक्ने केही कामदार भने स्वदेश फिर्न थालेका छन् । भिसाको म्याद नभएका कामदार खोज तथा अनुसन्धान केन्द्र (डिपोर्टटेसन सेन्टर) बाट नेपाल आएका छन् । कम्पनी पहिलेको जस्तो अवस्थामा आउने स्थिति देखिएन । त्यहाँ रिलिज लिएर काम गर्न अवस्था पनि देखिनँ, नेपाल आइपुगेकी सञ्जु सुन्दासले भनिन्, भिसा नभएकाहरू केहीले आफ्नै खर्चमा सीआईडीमार्फत नेपाल फर्किएका छन् र फर्किने सुरमा छन् । मलाई टिकट सहयोग भएपछि स्वदेश फिर्न सफल भएँ । आफ्नै खर्चमा फर्किनेहरू आफूले पाउनुपर्ने बाँकी तलब, पाउनुपर्ने अन्य सबै सुविधालाई त्यागेर फर्किएका हुन् । न्यायका लागि कतारको अदालत धाएर अदालतले पीडितको पक्षमा फैसला दिए पनि कम्पनीले फैसला कार्यान्वयन गर्ने क्षमता नभएको भन्दै पीडित कामदारले अर्को कम्पनीमा काम गर्ने वातावरण मिलाइदिनुपर्ने बताउँछन् । नेपाली दूतावासका श्रम काउन्सिलर गिरिजा शर्माले पीडितको हितका लागि दूतावासले सक्दो कोसिस गरिरहेको बताइन् । कामदारले समस्या लिएर आउनेबित्तिकै कम्पनीसँग कुराकानी भइरहेको थियो । त्यतिखेर कामदारको समस्या समाधान गर्नका लागि कम्पनी सकारात्मक देखिए पनि हाल सम्पर्कविहीन छन्, उनले भनिन्, दूतावासले श्रम विभागसँग समन्वय गर्ने काम भइरहेको छ ।"
मिसावट रोक्न रक्सीको मापदण्ड,"काठमाडौं सरकारले मदिरा (रक्सी) मा हुने मिसावट रोक्न मापदण्ड जारी गर्ने भएको छ । रक्सी मिसावटले उपभोक्ता बिरामीसमेत पर्ने घटना भएपछि खाद्य प्रविधि तथा गुण नियन्त्रण विभागले रक्सीको मापदण्ड जारी गर्न लागेको हो । विभागले तयार पारेको मापदण्ड राजपत्रमा सूचना प्रकाशित गर्नका लागि कृषि मन्त्रालयमा पेस गरेको छ । रक्सीको गुणस्तरमा स्वच्छता, हानिकारक वस्तुहरू मिश्रण नहोस् भनेर मापदण्ड बनाएका छौं, विभागका प्रवक्ता पूर्णचन्द्र वस्तीले भने, मापदण्ड मन्त्रालयमा छ । राजपत्रमा प्रकाशित भएपछि पूर्ण रूपमा कार्यान्वयन हुन्छ । विभागले ह्वीस्की, रम, भोड्का, ब्रान्डी र जिनको मापदण्ड तयार गरेको छ । मापदण्डअनुसार ह्वीस्की भन्नाले कुनै पनि अन्न वा स्टार्चजन्य खाद्य पदार्थलाई जीव रासायनिक प्रक्रियाद्वारा किन्वन (फर्मेन्टेसन) गरी डिस्टिलेसन प्रक्रियाद्वारा प्राप्त डिस्टिलेट अल्कोहलजन्य पदार्थलाई जनाउँछ । उत्पादन गर्ने देश, प्रयोग गरिने कच्चा पदार्थ, उत्पादनको प्रक्रिया, प्रविधि आदिको आधारमा हवीस्की विभिन्न प्रकारका हुन सक्ने उल्लेख छ । ह्वीस्कीमा चारित्रिक स्वाद र बास्ना हुनुपर्नेछ । यसमा केरामेल रङ वा अन्य स्वीकृत खाद्य योगशील तथा स्वीकृत बास्नाहरू प्रयोग गर्न सकिनेछ । परिपक्व भनी लेखिएको हवीस्कीलाई कम्तीमा १ वर्ष ओकको भाँडामा राखी भण्डारण गरिएको हुनुपर्नेछ । तर, ह्वीस्कीमा क्लोरल हाइड्रेट, अमोनियम क्लोराइड, डाइजेपाम, पराडिहाइडलगायत नसालु, साइकोट्रपिक पदार्थ तथा क्याफिनको उपस्थिति हुनु मान्य हुँदैन ।विभागका अनुसार रम उखुको रसउखुको गुड वा उखुको अन्य उत्पादन वा सुगर बिट वा सुगर बिट वा सुगर बिट मोलासेसजन्य खाद्य पदार्थलाई किन्वन गरी डिस्टलेसन प्रकियाद्वारा प्राप्त अल्कोहोलिक डिस्टिलेसनबाट बनेको मदिराजन्य पदार्थलाई जनाउँछ । उक्त खाद्य पदार्थबाट बनेको न्युट्रल स्प्रिट वा रेक्टिफाइड स्प्रिट वा डिस्टिल्ड स्प्रिट वा यिनको मिश्रणबाट पनि रम तयार गर्न सकिने जनाएको छ । मापदण्डअनुसार रमसब जिरो तापक्रमसमेतमा पनि थिग्रो वा कुनै प्रकारका सस्पेन्डेड पदार्थरहित हुनुपर्छ । रममा स्वाभाविक स्वाद र बास्ना हुनुपर्ने जनाएको छ । यसमा स्वीकृत बास्ना तथा खाद्य योगशीलहरू प्रयोग गर्न सकिन्छ । रममा केरामेलबाहेक अन्य रङ प्रयोग गर्न पाइने छैन । लेबलमा परिपक्व भनी लेखिएको रमलाई कम्तीमा एक वर्ष ओकको भाँडोमा राखी भण्डारण गरिएको हुनुपर्ने उल्लेख छ । काठको भाँडोमा परिपक्व गरिएको रममा काठको स्वाभाविक रङ आउनुपर्दछ । रममा कुनै पनि थिग्रेको, तैरेको वस्तु मापदण्डभित्र नपर्ने विभागले जनाएको छ । रममा क्लोरल हाइड्रेट, अमोनियम क्लोरइड, डाइजेपाम, पाराडिहाइडलगायत कुनै पनि आन्य किसिमका नसालु, साइकोट्रपिक पदार्थहरू तथा क्याफिन राख्न नपाइने मापदण्डमा उल्लेख छ । विभागका अनुसार भोड्का आलु, अन्न, मोलासेल वा अन्य किन्वन हुने कार्बोहाइड्रेटजस्ता पदार्थलाई किन्वन गरी डिस्टिलेसन प्रक्रियाद्वारा प्राप्त न्युट्रल स्प्रिटबाट बनेको मदिराजन्य पेय पदार्थलाई जनाउँछ । भोड्का कुनै पनि प्रकारका सस्पेन्डेड पदार्थहरूरहित हुनुपर्छ । उत्पादन गर्ने देश, प्रयोग गरिएको कच्चा पदार्थ, उत्पादनको प्रक्रिया, प्रविधिको आधारमा भोड्का विभिन्न प्रकारका हुन सक्छन् । भोड्कामा स्वाभाविक स्वाद र बास्ना हुनुपर्ने जनाएको छ । यसमा स्वीकृत बास्ना र खाद्य योगशील प्रयोग गर्न सकिन्छ । भोड्कामा क्लोरल हाइड्रेट, अमोनियम क्लोराइड, डाइजेपाम, पाराडिहाइडलगायत कुनै पनि अन्य किसिमका नसालु साइकोट्रपिक पदार्थहरू तथा क्याफिन उपस्थित हुन नहुने जनाएको छ । ब्रान्डी भन्नाले अंगुर वा अन्य फलफूलको किन्वन रसलाई डिस्टिलेसन गरी प्राप्त भएको अल्कोहलिक डिस्टिलेटबाट तयार गरिएको मदिराजन्य पदार्थलाई जनाउँछ । ब्रान्डीको आफ्नै स्वाभाविक रङ, बास्ना र स्वाद छन् । ब्रान्डी चार प्रकार (ब्रान्डी अंगुर, फलफूल, ब्लेन्डेड) छन् । ब्रान्डीमा स्वाभाविक स्वाद र बास्ना हुनुपर्छ । यसमा स्वीकृत बास्ना तथा रङहरू प्रयोग गर्न सकिने जनाएको छ । लेबलमा परिपक्व भनी लेखिएको ब्रान्डीलाई कम्तीमा एक वर्ष ओकको भाँडामा राखी भण्डारण गरिएको हुनुपर्छ । तर, एक हजार लिटरभन्दा कम क्षमता भएको ओकको भाँडोमा परिपक्व गरिएको ब्रान्डी कम्तीमा ६ महिना भण्डारण गरिएको हुनुपर्ने उल्लेख छ । ब्रान्डीमा क्लोरल हाइट्रेड, अमोनियम क्लोराइड, डाइजेपाम, पाराडिहाइडलगायत कुनै पनि प्रकारको नसालु, साएकोट्रपिक पदार्थहरू मिसावट गर्न पाइँदैन । मापदण्डअनुसार यी रक्सीहरूमा इथाएल अल्कोहलको मात्रा ३६ देखि ५० प्रतिशत (आयतनको आधारमा २० डिग्री सेन्टिग्रेड) सम्म हुनुपर्छ । इथाएल अल्कोहलको मात्रा रक्सीको लेबलमा उल्लेख गरिएको मात्राभन्दा ३ प्रतिशतले घटी वा बढी हुन सक्नेछ । विभागका अनुसार रक्सीहरू सफा गरिएको खाद्य ग्रेडको बोतल वा कन्टेनरमा प्याकेजिङ गर्नुपर्नेछ । प्याक गरिएको लेबलमा उत्पादन वा प्याकरको नाम वा ठेगना, वस्तुको नाम, इथाएल अल्कोहलको माात्रा प्रतिशत (आयतन) वा यूपी वा प्रुफमा, योगशील प्रयोग भएकामा योगशीलको नाम वा संकेत नम्बर उल्लेख गर्नुपर्छ । उत्पादन वा प्याकिङ मिति, ब्याच नम्बर वा लट नम्बर उल्लेख गर्नुपर्ने, खुद परिमाण, अन्य प्रचलित कानुनले तोकेका विवरण उल्लेख गर्नुपर्नेछ । यस्तै मापदण्डअनुसार लेबलमा स्वास्थ्यसम्बन्धी कुनै पनि दाबी गर्न पाइने छैन । प्रयोगकर्तालाई हवीस्कीको प्रकृति, उत्पादन, स्रोत अन्य गुणहरूसम्बन्धी भ्रामक सूचना दिने गरी कुनै पनि फोटो, शब्द वा वाक्यहरू प्रयोग गर्न नपाइने जनाएको छ । रक्सीको मापदण्ड आवश्यक भए पनि व्यवसायीको दबाबमा बने उपभोक्तालाई हित नगर्ने उपभोक्ताकमीहरू बताउँछन् । राष्ट्रिय उपभोक्ता मञ्चका अध्यक्ष प्रेमलाल महर्जनका अनुसार सस्तो बनाउने होडमा जउको बहानामा चोक्कर प्रयोग गरिन्छ । उपभोक्तालाई जे भन्यो त्यही मान्नुपर्ने बाध्यता छ । त्यसैले मापदण्ड अत्यावश्यक छ, उनले भने, तर, मापदण्ड व्यवसायीको पक्षमा बन्नुहुँदैन ।"
व्यक्तिगत योजनालाई सांसदको बजेट,"गोरखा पहिलेको निर्वाचन क्षेत्र नम्बर ३ का सांसद छमबहादुर गुरुङले निर्वाचन क्षेत्र पूर्वाधार विशेष कार्यक्रमको बजेट आफूनिकट कार्यकर्ताको व्यक्तिगत योजनामा विनियोजन गरेका छन् ।३ करोड बजेटमध्ये ६० लाख रुपैयाँ उनले चुमनुब्री गाउँपालिका ४ स्थित नामरुङ ऐतिहासिक सांस्कृतिक लाक्पा डुन्डुप संग्रहालय पुनर्निर्माणका लागि छुट्याएका हुन् । जिल्लाबाट प्रतिनिधित्व गर्ने सांसदहरूले चुनावअघि विनियोजन गरेको बजेट कार्यकर्तामुखी र झिनामसिना आयोजनाहरूमा केन्द्रित छन् । गुरुङले स्थानीय लाक्पा डुन्डुप लामाको नाममा रहेको व्यक्तिगत संग्रहालय पुनर्निर्माण गर्न उक्त रकम छुट्याएका हुन् । लामा स्थानीय तहको निर्वाचनमा चुमनुब्री गाउँपालिकाको प्रमुखमा माओवादी केन्द्रबाट उम्मेदवार थिए । माओवादी केन्द्रबाटै सांसद बनेका गुरुङले व्यक्तिगत संग्रहालमा बजेट विनियोजन गरेका हुन् । लामाले भने संग्रहालय सामुदायिक भएको दाबी गर्दै आएका छन् । जिल्ला प्रशासन कार्यालयमा भने लामाको नाममा मात्रै संग्रहालय दर्ता छ । ३ करोड रकम जिल्लाका २३ आयोजनाका लागि विनियोजन गरिएको छ । तीमध्ये चार योजना भूकम्पपछिको पुनर्निर्माणमा खर्च गर्न लागिएको जिल्ला समन्वय समितिले जनाएको छ ।क्षेत्र नम्बर २ का सांसद हितराज पाण्डेले २५ योजनाका लागि बजेट विनियोजन गरेका छन् । अघिल्लो आर्थिक वर्ष क्षेत्र नम्बर २ को विद्युतीकरणका लागि उनले ३ करोड विनियोजन गरेका थिए । यसपटक भने अधिकांश १० लाखका योजनामा उनले रकम छरेका हुन् । बजेट बढाएर खर्च गर्ने तरिकाको कार्यविधि परिवर्तन गरे पनि सांसदहरूको ध्यान पार्टी र कार्यकर्तालाई वितरणमुखी देखिएको हो । माओवादी निकट सहिद सुरेश वाग्ले, वासु स्मृति पार्कका लागि १० लाख छुट्याइएको छ । उक्त पार्कका लागि बर्सेनि माओवादी पार्टीका सांसदहरूले लाखौं बजेट छुट्याए पनि भौतिक पूर्वाधारको काम भने हुन सकेको छैन । पार्टी निकट संघसंस्थालाई छुटयाएको बजेट कागजजात मिलाएर कार्यकर्ताको गोजीमा पुग्ने गरेको छ, जिससका एक कर्मचारीले भने ।क्षेत्र नम्बर १ का सांसद बाबुराम भट्टराईले राजीनामा दिएपछि समानुपातिक सांसद कृष्ण धितालले बजेट विनियोजन गरेका छन् । उनले २४ योजनाका लागि ३ करोड बाँडफाँट गरेका हुन् । भूकम्पले क्षति पुगेका खानेपानी आयोजना, सामुदायिक भवन निर्माण गर्न र खानेपानी पाइप वितरण गर्नसमेत उनले बजेट छुट्याएका छन् । खेल मैदान बनाउन, सामग्री किन्न, दलित जनचेतना कार्यक्रम, अन्तरक्रिया गर्न बजेट विनियोजन गरिएको छ । कांग्रेस सांसद चिनकाजी श्रेष्ठ र कमला पन्तले हरेक वर्ष सदरमुकामस्थित पार्टी कार्यालय भवनको नाममा बजेट छुट्याउने गरेका छन् । उनीहरूले वितरण गरेको ५०५० लाख बजेट पनि कार्यकर्ता लक्षित छ । बीपी गणेशमान स्मृति भवन, परिवर्तनका लागि समाज नामक संस्था र गोरखा गौरव प्रतिष्ठानका लागि पन्तले हरेक वर्ष तालिम सञ्चालन र क्षमता अभिवृद्धिका नाममा बजेट दिने गरेकी छन् । यी संस्थाका सबै सदस्य उनी निकट कांग्रेस नेताकार्यकर्ता मात्र छन् । श्रेष्ठले ५० लाख रुपैयाँ १८ वटा खुद्रा योजनाबाट बाँडेका छन् । तीमध्ये ६ योजना उनको घर रहेको गाउँपालिका आरुघाट केन्द्रित छ । श्रेष्ठले समेत बीपी गणेशमान भवनमा फर्निचर खरिद गर्न ३ लाख छुटयाएका छन् । गत वर्ष पन्त र श्रेष्ठ दुवैले उक्त भवनका लागि ५५ लाख विनियोजन गरेका थिए ।परिवार दलका अध्यक्ष तथा सांसद एकनाथ ढकाल र अर्का सांसद बाबुराम पोखरेलले जिल्लामा निर्वाचन क्षेत्र विकास कार्यक्रमको बजेट ल्याएका छैनन् । ढकालले अघिल्ला वर्षहरू पनि उक्त बजेट अर्कै जिल्लामा खर्च गरेका थिए । संसद् विघटन हुनुअघि नै सांसदहरूले बजेट विनियोजनका सूची जिससमा बुझाएका थिए ।"
सामसङ ग्यालेक्सी नोट ८ बजारमा,काठमाडौं (कास) सामसङ इलेक्ट्रोनिकले एसपेन र दुइटा क्यामेरा भएको ग्यालेक्सी नोट ८ नेपाली बजारमा भित्र्याएको छ । यसमा जडान गरिएको स्क्रिन अफ मेमोले सय पानासम्मको मेमो अनलक नगरीकनै टिप्न सक्ने क्षमता भएको जारी विज्ञप्तिमा उल्लेख छ । कम्पनीका अनुसार यसमा १२ मेगापिक्सलका दुईवटा क्यामरा लेन्स छ । फोटो र भिडियोका लागि अप्टिकल इमेज स्टयाब्लाइजेसन (ओआईएस) प्रविधि रहेको हुँदा यसबाट वाइडएन्गल र टेली फोटो दुवै खिच्न सकिने कम्पनीले दाबी गरेको छ । नेपालमा ग्यालेक्सी नोट ८ को मूल्य १ लाख २ हजार ९० रुपैयाँ रहेको कम्पनीले जनाएको छ ।
भित्रियो फियाट पुन्टो इभो प्योर,"काठमाडौं (कास) फियाट क्रिस्लर अटोमोबाइलले नयाँ फियाट पुन्टो इभो प्योर बजारमा ल्याएको छ । पुन्टो प्योरलाई प्रतिस्थापन गरेर फियाट पुन्टो इभो प्योर फियाट ब्रान्डको इन्ट्री लेभल हयाचब्याक बनेको विज्ञप्तिमा छ । नयाँ पुन्टो इभो प्योरमा फियाटो सिग्नेचर रिइनडियर हेडल्याम्प, क्वालिटी बिल्ड र अतुलनीय अनरोड डाइनामिक्सजस्ता विशेषता रहेको कम्पनीले जनाएको छ । ४ सिलिन्डरयुक्त १२ लिटर फायर पेट्रोल इन्जिन जडान गरिएको कारले ६ हजार आरपीएममा अधिकतम ६८ पीएस पावर र २५ सय आरपीएममा ९६ एनएम अधिकतम टर्क उत्पन्न गर्न सक्ने दाबी कम्पनीको छ । नेपालमा यस मूल्य २६ लाख ९५ हजार रुपैयाँ रहेको छ ।"
अशोक लिल्यान्डका सर्भिस सेन्टर विस्तार,"काठमाडौं (कास) अशोक लिल्यान्डले झापाको बिर्तामोडमा आफ्नो सर्भिस सेन्टर सञ्चालनमा ल्याएको छ । यहाँबाट अशोक लिल्यान्ड गाडीका लागि सेल्स, सर्भिस र स्पेयर्स उपलब्ध हुने जानकारी कम्पनीले जनाएको छ । बिक्रेता आईएमई मोटर्सको मेची अञ्चलस्थित डिलर सहारा अटोमोबाइल्स एन्ड कम्पनीले उक्त सेन्टर सञ्चालनमा ल्याएको जारी विज्ञप्तिमा उल्लेख छ ।"
रिलायबलको कारोबार सुरु,काठमाडौं (कास) रिलायबल नेपाल लाइफ इन्स्योरेन्सले आइतबारदेखि औपचारिक कारोबार सञ्चालनमा ल्याएको छ । कम्पनीले नेपालमा विशेष किसिमको बिमा योजना रिलायबल धनपति जीवन बिमा योजना समेत उक्त अवसरमा सार्वजनिक गरेको जारी विज्ञप्तिमा छ ।
कुखुरा प्रतिबन्धपछि मासु तस्करी,"बाँके बर्डफ्लूको उच्च जोखिमका कारण भारतबाट कुखुरा र पक्षीजन्य वस्तु आयातमा प्रतिबन्धपछि मासु बनाएर नेपालगन्ज तस्करी हुने गरेको पाइएको छ । आइतबार भारतको दिल्लीबाट नेपालगन्ज ल्याउँदै गरेको ठूलो परिणामको कुखुराको मासु भन्सारमा बरामद भएपछि तस्करीको नयाँ तरिका सार्वजनिक भएको हो । भारतीय नम्बर प्लेटको एचआर ५५ एन ५२४० नम्बरको ट्रकमा ल्याउँदै गरेको ११ हजार २ सय किलो ब्रोइलर कुखुरा र १ हजार २ सय किलो बंगुरको मासु भन्सार कर्मचारीले नियन्त्रणमा लिएको हो । भन्सार कार्यालयका अनुसार नेपालगन्जका दिलीप सोनकारले उक्त परिमाणको मासु भित्र्याउन लागेको थियो । उनले आलु र केराउको भन्सार गराएर प्रतिबन्धित भारतीय मासु तस्करी गर्न खोजेका थिए । भन्सारका कर्मचारीलाई शंका लागेपछि जाँच गर्दा ठूलो परिणाममा मासु भेटिएको थियो । प्याकेजिङ गरेर ल्याउँदै गरेको मासु सीमास्थित पशु क्वरेनटाइनको रोहबरमा नष्ट गर्ने बताइएको छ । यसअघि पनि तरकारीको भन्सार गराएर भारतीय कुखुराको मासु तस्करी भएको हुन सक्ने शंका गरिएको छ । भन्सार प्रमुख जनार्दन आचार्यले प्रतिबन्धित भारतीय कुखुराको मासु जाँच क्रममा नियन्त्रणमा लिएको बताए । आलु र केराउको भन्सार गराउन खोज्ने तर फरक वस्तु भेटिएपछि नियन्त्रणमा लिएका हौं । मासु भएका कारण लिलाम गर्न मिल्दैन । त्यसलाई नष्ट गर्छौं, उनले भने, त्यसबारे थप अनुसन्धान भइरहेको छ । त्यसो त खुला सीमाका कारण भारतबाट दैनिकजसो कुखुरा तस्करी हुने गरेकै छ । जसका कारण सीमावर्ती जिल्लाहरू बर्डफ्लुको उच्च जोखिममा रहेका छन् । भरिया प्रयोग गरी भारतबाट कुखुरा तस्करी हुने गरेको हो । प्रहरीले भारतबाट ल्याइएका कुखुरा दैनिकजसो बरामद गर्दै आएका छन् । तर, तस्करी घटेको छैन । नेपालमा मासुको माग अत्यधिक रहेको तर कुखुरा उत्पादन कम हुने भएका कारण भारतीय सहरबाट तस्करी भएका कुखुरा मासुको भर नेपाली बजार पर्नुपरेको हो । त्यस्तै भारतमा कुखुराको मासुको मूल्य सस्तो हुने भएका कारणले पनि तस्करी फस्टाउँदै गएको छ । ग्रामीण नाकाबाट पनि प्रतिबन्धित कुखुराको मासु तस्करी हुने गरेको स्थानीय बताउँछन् । तर, यसपल्ट भने नेपालगन्ज भन्सारबाटै त्यसरी नै तस्करी हुने गरेको तथ्य सार्वजनिक भएको छ । यसैगरी भारतबाट कुखुराको चल्लाको चोरी तस्करी नरोकिएपछि यहाँका कुखुरापालन व्यवसायीहरू समस्यामा पर्दै आएका छन् । पारिबाट तस्करी गरिएका पक्षीजन्य वस्तुहरू सस्तोमा पाइने भएकाले स्थानीय किसानलाई मूल्यमा प्रतिस्पर्धा गर्न समस्या हुने गरेको छ । भारतको गोरखपुरबाट प्रतिगोटा ९ देखि १५ रुपैयाँसम्म किनेर ल्याइएका चल्ला सीमावर्ती गाउँमा ३० देखि ५० रुपैयाँसम्म बिक्री हुने गरेको छ । पक्षीजन्य वस्तु भारतबाट चोरी पैठारी गर्नेलाई २५ हजार रुपैयाँसम्म जरिवाना गर्न सक्ने कानुनी व्यवस्था छ ।"
मलको मौज्दात सकिँदै,"कम्पनीको वीरगन्ज क्षेत्रीय कार्यालय तथा मातहतका जिल्ला कार्यालहरूमा पनि मलको अभाव छ । कार्यालय प्रमुख अजयकुमार श्रीवास्तवका अनुसार हाल कम्पनीको क्षेत्रीय कार्यालय वीरगन्ज तथा मातहतका जिल्लाहरूमा २ सय ४३ टन युरिया, १ सय ७४ टन डीएपी र १ हजार ३ सय ३९ टन पोटास मलको मौज्दात छ । ग्लोबल टेन्डरमार्फत विल्सन कम्पनीले ल्याउन लागेको २० हजार टन डीएपी मल कोलकाता बन्दरगाहको जामले लामो समयदेखि त्यहाँ अडकिएको र त्यो किन आउन नसकेको भनी आफूले पनि बुझ्न नसकेको उनले बताए । वीरगन्ज, विराटनगर र भैरहवाका लागि ११ गरी ७ हजार ५ सय टन युरिया मल आउनुपर्नेमा विराटनगरको मल मात्र आइपुगेको उनले बताए । गत वर्ष सरकारले कम्पनीको मलको मूल्य घटाएपछि मलको माग अत्यधिक बढेर धान्न गाह्रो भएको श्रीवास्तव बताउँछन् । चालु आवको पहिलो चौमासिकका लागि वीरगन्ज क्षेत्रीय कार्यालयले परिचालन गर्ने लक्षित मलको ठूलो हिस्सा ३ महिना पनि नपुग्दै परिचालन गरिसकेका छौं, उनले भने, यस अवधिमा लक्ष्यको करिब ७९ प्रतिशत युरिया, करिब ५८ प्रतिशत डीएपी र १ सय ५ प्रतिशत पोटास मल परिचालन भइसकेको छ ।"
तीन महिनामा ८० करोड रेमिटयान्स,"धादिङ (कास) दसैं र तिहारको अवधिमा मात्रै जिल्लामा औपचारिक रूपमा ८० करोडको रेमिटयान्स भित्रिएको छ । भदौदेखि हालसम्म ८० करोड रुपैयाँ भित्रेको हो । यो जिल्ला वैदेशिक रोजगारीको गन्तव्यमा जानेहरूमध्ये अग्रणी स्थानमा पर्छ । यहाँबाट मलेसिया, कुवेत, कतारलगायतका देशमा रोजगारीका लागि जाने गरिएको छ । जिल्लामा रेमिटयान्सको कारोबार गर्दै आएको कला इन्टरनेसनल प्रालिका प्रबन्धक रामचन्द्र गिरीका अनुसार चालु वर्षको तीन महिनामा ८० करोड भित्रेको हो । चाडपर्वमा रेमिटयान्सको कारोबार वृद्धि हुने गर्छ । इन्टरनेसनल रेमिटयान्स ७१ करोड ४० लाख र आन्तरिक रेमिटयान्स ९ करोड भुक्तानी भएको छ । दैनिक २० देखि ४० लाखको हाराहारीमा १ सय देखि १ सय ५० जनाले रेमिटयान्स पठाउने गरेका छन् । सामान्य समयमा दैनिक ५० देखि ६० लाखको हाराहारीमा रेमिटयान्स भित्रिँदै आएको छ । दसैंको समयमा दैनिक डेढ करोड भुक्तानी भएको गिरीले बताए । जिल्लाका सबैजसो कम्पनीबाट बाहय र आन्तरिक कारोबार बढेको हो । अघिल्लो वर्ष २०७३, ०७४ मा बाहय रेमिटयान्स १ अर्ब ६६ करोड ५८ हजार ३ सय ११ र आन्तरिकतर्फ ५१ करोड १० लाख ९५ हजार ३ सय ७० गरी जम्मा २ अर्ब १७ करोड ११ लाख ५३ हजार भित्रिएको थियो । आव वर्ष ०७१ र ७२ मा जम्मा २ अर्ब १ करोड ११ लाख ५४ हजार रुपैयाँ बराबर रेमिटयान्सको कारोबार भएको थियो । जसअन्तर्गत १ अर्ब ५६ करोड ५७ हजार ३ सय १६ रुपैयाँ र आन्तरिकतर्फ ४५ करोड १० लाख ९७ हजार ४ सय ७१ रहेको छ । विदेशमा रहेका नेपालीहरूले खासगरी आईएमई गरी रकम पठाउने गर्छन् ।"
निकासी नहुँदा अदुवा कुहियो,"काँकडभिट्टा भारतीय भन्सारको अवरोधका कारण निकासी हुन नसक्दा करिब डेढ करोड मूल्यको नेपाली अदुवा कुहिएको छ । नेपाली कच्चा अदुवामा भारतीय भन्सारले वस्तु तथा सेवा कर (जीएसटी) लागू गर्ने जनाएपछि १० दिनयता अदुवा निकासी ठप्प छ । विगतमा ड्राई जिन्जर का रूपमा निकासी भएकाले अहिले समस्या उत्पन्न भएको व्यवसायीहरूको भनाई छ । अदुवा व्यवसायी भक्तबहादुर थापाले निकासी ठप्प हुँदा करिब सय टन अदुवा मेची भन्सार कार्यालय परिसरमा कुहिने अवस्थामा रहेको बताए । अदुवा सडेर व्यवसायीले करिब डेढ करोड रुपैयाँ क्षति व्यहोर्नुपरेको छ । भन्सार एजेन्ट श्याम सुब्बाका अनुसार भारतीय भन्सारले ड्राई जिन्जर मा कुल सामानको ५ प्रतिशत जीएसटी लागू गर्दै आएको छ । अदुवामा जीएसटी लागू हुँदा प्रतिट्रक करिब १० हजार रुपैयाँसम्म लागत बढ्न सक्ने देखिन्छ । त्यसका अतिरिक्त प्रतिटन १ हजार ७ सय रुपैयाँ क्वारेन्टाइन चार्ज पनि बुझाउनुपर्ने बाध्यता छ । भारतको पानीट्यांकी ल्यान्ड कस्टमका अधिकारीले अदुवासँगै अन्य कृषिजन्य वस्तुको निकासीमा समेत अवरोध गरेका छन् । अदुवासँगै अन्य कृषिजन्य वस्तुको निकासी पनि ठप्प छ, अर्का व्यापारी अजय साहले भने । भारतीय पक्षको बारम्बार अवरोधका कारण नेपाली कृषिजन्य वस्तुको निकासी व्यापार नराम्ररी प्रभावित भएको नेपाल उद्योग वाणिज्य महासंघ प्रदेश १ का अध्यक्ष नरेन्द्रकुमार खडकाले बताए । उनी भन्छन्, भारतको यही गतिविधि जारी रहने हो भने कृषि उपजको व्यापार पूर्ण रूपमा प्रभावित हुनेछ । मेची भन्सार कार्यालयका अधिकृत गणपति कँडेलले निकासी हुन नपाएको अदुवा भन्सार परिसरमा सड्न थालेको बताए । उनका अनुसार अदुवा निकासीमा नेपाली पक्षबाट कुनै समस्या नरहेको तर भारतीय भन्सार ५ प्रतिशत जीएसटी लगाएका कारण लागत बढेकाले अदुवा निकासी हुन नपाएको उनले जनाए । कँडेलले भने, यस विषयमा भारतीय भन्सारसँग समन्वय गरिरहेका छौं ।"
निकुञ्जमा जिप सफारी खुला,"सौराहा साढे तीन महिनादेखि बन्द चितवन निकुञ्जभित्रको जिप सफारी शनिबार खुला भएको छ । वर्षातको समयमा बन्द रहने जिप सफारी योपटक भने पर्यटकीय सिजन सुरु भएको केही ढिला खुला भएको हो । यो वर्ष ठूलो बाढी आएर ढिलो भएको हो । हाल दैनिक १६ भन्दा बढी जिपमा निकुञ्जभित्र पर्यटक घुम्ने गरेका छन् । सौराहा घुम्न आउने ८० प्रतिशत बढी पर्यटकले जिप सफारी गर्न रुचाउँछन्, क्षेत्रीय होटल संघ सौराहाका अध्यक्ष सुमन घिमिरेले भने, तर, पहिलाभन्दा अहिले केही ढिला सफारी सुरु गरिएको हो । उनले सिजन सुरु भएकाले बिस्तारै पर्यटक आगमन बढदै जाने बताए । निकुञ्जमा जिप सफारी सुरु भएसँगै पर्यटक दंग छन् । निकुञ्ज घुम्न आन्तरिक तथा बाह्य पर्यटकको भीड लाग्ने गरेको छ । यसअघि वर्षातका कारण असारदेखि भदौसम्म जिप सफारी बन्द हुने गथ्र्यो । हाल भने असोज अन्तिममा आएर सुरु भएको हो । निकुञ्जमा गैंडा, बाघ, भालु, चित्तल, बँदेल, चरा प्रत्यक्ष देखिने भएकाले जिप सफारी गर्न पर्यटकहरूबीच प्रतिस्पर्धा चल्ने गरेको छ । जिप सफारी खुला भएसँगै निकुञ्ज घुम्ने पर्यटकको भीड बढदै गएको छ, संघका सचिव दामोदर रेग्मीले भने, अहिले दैनिक १६ वटा जिप चलेका भए पनि बिस्तारै संख्या बढदै जानेछ, ३५ वटाभन्दा माथि पुग्नेछ । उनले हात्ती सफारीमा पनि पर्यटकको चाप बढेको बताए । सार्वजनिक बिदाको दिन घुम्न आउनेको भीड बढी हुन्छ । बाढीले क्षति पुर्याएको राप्ती किनारका रेस्टुरेन्ट सञ्चालनमा आएसँगै किनारमा बसेर रमाउने आन्तरिक पर्यटकको जमात बाक्लो छ । परिवारसँग घुम्न आउने बढेका छन् । हात्ती, डुंगा र जिप सफारी गर्ने पर्यटकको संख्या बढदो क्रममा छ । जिप सफारी बन्द हुँदा गाइडको सहयोगमा पर्यटक पैदल यात्रामार्फत निकुञ्ज घुमेर रमाउने गरेका थिए । निकुञ्जका सूचना अधिकारी नुरेन्द्र अर्यालका अनुसार तीनतिरकै रुटमा जिप सफारी खुला भएको छ । कसरासौराहा, कसरासुखीभार र अमलटारीभिम्लेमा सुरु भएको हो । बाढीले गर्दा निकुञ्जभित्र जिप हिँड्ने बाटो बिग्रिएको थियो, पुल भत्किएका थिए, उनले भने, मर्मत गरिएपछि जिप सफारी सुरु गरिएको हो । उनका अनुसार बिहान बेलुका घुम्न आउने पर्यटकको भीड लाग्ने गरेको छ ।"
नापतौलमा ठगी,"कास्की (कास) गुणस्तर तथा नापतौल विभागले प्रमाणित गरेका ढकतराजु या डिजिटल तौल मेसिनले नापतौल गर्नुपर्छ । तर, महानगरका कतिपय स्थानमा व्यवसायीले ढुंगालाई ढक भनेर व्यवहार ल्याइरहेका छन् । पाल्पा घर भइ पोखराको लामाचौर बस्ने इन्जिनियरिङ क्याम्पसका विद्यार्थी केदार घिमिरे भन्छन्, तरकारी किन्दा कहिले ढुंगाको ढक हुन्छ, कहिले नुनको पोकोको । नियमले ढुंगा वा अरू त्यस्तो केही राखेर तौल लिन नपाइने छ । उनले भने, गुनासो गर्यो कि व्यापारी झर्केर दुव्र्यवहार गर्छन् । गोरखा घर भई पोखराको बागबजारमा बस्दै आएकी सुनिला तामाङ पसलेले किलोमा लानेलाई ढकको प्रयोग गरे पनि आधा किलोभन्दा कम तौलका वस्तु किन्दा ढुंगाको प्रयोग गर्ने गरेको बताइन् । किलोको ६० रुपैयाँ रेट भए पनि पाउ लानेले २० रुपैयाँ तिर्नुपर्छ, उनले भनिन्, रेटमा आफूखुसी छ, नापतौलमा झनै मनपरी । सम्बन्धित निकायले बजार अनुगमन नगरिदिँदा व्यापारी छाडा भएको उनले बताइन् । पैसा धेरै हुनेलाई फिक्री हुन्न, ठगिने त हामीजस्ता मजदुर हो, उनले भनिन्, नापतौल र बजारको रेट कसले हेर्छ कुन्नि ? स्याङजा घर भई बगरमा बस्दै आएकी खगिसारा थापामगर तरकारीमा मात्र नभई अरू खाद्य पदार्थमा पनि उपभोक्ता नापतौलमा ठगिएको बताउँछिन् । सम्बन्धित निकायले यसरी बजार नहेर्ने हो भने ठगको मनोबल बढ्छ, उनले भनिन्, हेर्दा झिनामसिना लाग्ने कुरामा पनि सरकारलाई धर्ना, जुलुस र नाराबाजी भयो भने मात्रै समस्या छ भनेर थाहा हुने हो कि ? गुणस्तर नापतौल विभाग गुणस्तर तथा नापतौल कार्यालयले भने बजारको निरन्तर अनुगमन भइरहेको दाबी गरेको छ ।"
टाइफुनले खेल अन्योलमा,"हङकङ विश्व क्रिकेट लिगअन्तर्गत आइतबार हुने भनिएको नेपाल र हङकङबीचको दोस्रो खेल टाइफुनका कारण सम्भव हुन सकेन । अघिल्लो दिनदेखि प्रतिकूल मौसमका कारण खेल नहुने सम्भावना बढेको थियो । आइतबार टाइफुन आठ स्तरसम्म बढेको संकेत सरकारले जारी गरेको सूचनामा उल्लेख छ ।आइतबार खेल हुन नसकेपछि वैकल्पिक दिनका रूपमा राखिएको सोमबारलाई खेल सारिएको छ । यद्यपि आइतबार साँझसम्म पनि वर्षा नरोकिएपछि वैकल्पिक दिनलाई सारिएको खेल पनि प्रभावित हुने सम्भावना बढेको छ । आइतबार हुने भनिएको दोस्रो खेल खानुन टाइफुन बढ्दै गएपछि स्थगित भएको थियो । आयोजकको निर्देशानुसार दुवै टोली बिहानबाटै होटलमै रहेका थिए । टाइफुन उच्च विन्दुमा पुगेपछि भारी वर्षा भएका कारण सोमबार पनि खेल नहुने अनुमान रहेको छ ।हङकङ मौसम विभागको पूर्वानुमानअनुसार सोमबार पनि वर्षा हुने अत्यधिक सम्भावना रहेको छ । सोमबार पनि खेल हुन नसकेको खण्डमा दुवै टोलीले ११ अंक बाँड्नेछन् । शुक्रबार खेलिएको पहिलो खेलमा नेपाल ८३ रनले पराजित भएको थियो । सोमबार खेल नभएको खण्डमा नेपालको १२ खेलबाट ९ अंक हुनेछ, जुन बाँकी रहेको दुवै खेल जिते पनि शीर्ष चारमा रहँदै विश्वकप छनोटमा पुग्न पर्याप्त हुने छैन ।"
स्टोकमाथि सिटीको सात गोल,म्याड्रिड स्पेनी ला लिगमा शनिबार राति एटलेटिको म्याड्रिड र बार्सिलोनाले ११ को बराबरी खेले । साउल निगुएजको गोलमा एटलेटिकोले अग्रता लिए पनि बार्सिलोनाका लुइस स्वारेजले बराबरी गोल फर्काएका थिए । त्यसअघि रियल म्याड्रिडले गेटाफेलाई २१ ले हराएको थियो । रियलको जितमा क्रिस्टियानो रोनाल्डोले ८५ औं मिनेटमा विजयी गोल गर्दै लिगमा गोलको खाता खोले । त्यसअघि करिम बेन्जेमाले गरेको सुरुआती गोल जोर्गे मोलिनाले बराबर गरेका थिए । यस्तै एथलेटिको बिलबाओले सेभियालाई १० र रियल सोसिडाडले एलाभेसलाई २० ले हराएका थिए । बार्सिलोना ८ खेलबाट २२ अंकसहित पहिलो स्थानमा छ । रियल १७ अंकसहित दोस्रो स्थानमा छ ।
नेपोलीको विजयी यात्रा कायमै,मिलान (एएफपी) इटालियन सिरी ए अन्तर्गत शनिबारको खेलमा नेपालीले रोमालाई पराजित गर्दै शतप्रतिशत जितको सिलसिलालाई कायम राख्यो । लोरेन्जो इन्सिन्याले २० औं मिनेटमा गरेको गोलमा नेपोलीले रोमालाई १० ले हरायो । लाजियोले युभेन्ट्सको अपराजित यात्रा पूर्णविराम लगाउने क्रममा २१ को जित हात पार्यो । पाउलो डिबालाले खेलको अन्तिम मिनेटमा पेनाल्टीमार्फत गोल गर्न नसकेपछि युभेन्ट्स घरेलु मैदानमा २१ ले पराजित भयो । यस नतिजासँगै नेपोलीले शीर्षस्थानमा ५ अंकको अग्रता कायम गरेको छ । युभेन्ट्सका लागि डग्लस कोस्टाले २३ औं मिनेटमा सुरुआती गोल गरेका थिए । दोस्रो हाफमा चिरो इम्मोबिलेले लगातार दुई गोल गरेपछि लाजियोले अग्रता लियो । अंक तालिकामा शीर्षस्थानमा रहेको नेपोलीको ८ खेलमा २४ अंक छ त्यसपछिका तीन टोलीको समान १९ अंक छ । लाजियो र युभेन्ट्सको तुलनामा इन्टरले एक खेल कम खेलेको छ ।
दोस्रो वरीयताका सुमितले चुमे उपाधि,दोलखा मध्यम वरीयताका सुमित पन्तले नौ जना नेपाल च्याम्पियनलाई पछि पार्दै चौथो संस्करणको अन्तर्राष्ट्रिय गौरीशंकर बुद्धिचाल प्रतियोगिताको उपाधि चुमेका छन् । नेपाल चेस क्लब र दोलखा बुद्धिचाल संघको आयोजनामा दोलखाको चरिकोटमा सञ्चालित प्रतियोगिताको अन्तिम चरणमा सुमितले नेपालका केशव मानन्धरलाई पराजित गर्दै ७ दशमलव ५ अंक हासिल गरे । उनले उपाधिसँगै ६० हजार रुपैयाँ हात पारे । अन्तिम चरणमा नेपाल च्याम्पियन मदनकृष्ण कायस्थ र फिडे मास्टर मनीष हमालले बराबरी खेलेपछि सुमितले उपाधि हात पारेका हुन् । कायस्थ र हमालको समान ७ अंक भए पनि हमाल प्रतियोगिताको उपविजेता बने । उनले ४० हजार रुपैयाँ प्राप्त गरे । प्रतियोगिताका डिफेन्डिङ च्याम्पियन कायस्थ तेस्रो हुँदै २५ हजार रुपैयाँमा चित्त बुझाउन बाध्य भए । असोज २४ देखि सञ्चालन भएको प्रतियोगितामा भारतका एरिमा फिडे मास्टर सौरभ चोवेले नवौं र बंगलादेशका अकिव जवादले दसौं स्थानमा रहँदै खेलको अन्त्य गरे । नेपालसहित भारत र बंगलादेशका १ सय १० खेलाडी सहभागी प्रतियोगितामा महिलातर्फको उपाधि सिन्द्रा जोशीले हात पारिन् भने दस वर्षमुनिको उपाधि भारतकी स्नेहा होल्डले जितिन् । यस्तै १५ वर्षमुनिको उपाधि भारतकै अरित्रा गांगुलीले हात पारिन् भने भेट्रानतर्फ नेपालका नवीन तण्डुकारले उपाधि जिते । कुल ४८ विधाका खेलाडीलाई पुरस्कृत गरिएको थियो । प्रतियोगिता स्विस लिगअन्तर्गत नौ चरणमा खेलाइएको थियो ।
नेपालको फराकिलो हार,काठमाडौं (कास) एएफसी फुटसल च्याम्पियनसिपको छनोट चरणअन्तर्गत पहिलो खेलमा नेपाल उज्वेकिस्तानसँग १४१ ले पराजित भएको छ । दक्षिण एवं मध्यक्षेत्रको समूह ए मा रहेको नेपालले दुवै हाफमा ७७ गोल खाएको थियो । नेपालका लागि अन्तर्राष्ट्रिय फुटसलमा पहिलो गोल गर्ने क्रममा दोस्रो हाफमा कप्तान सुरज राउतले गोल गरेका थिए । पछिल्लो संस्करणको उपविजेता रहेको उज्वेकिस्तानले खेलको सुरुआती मिनेटमै गोल गरेको थियो । उसका लागि अग्रता दिलाएका दिल्सोद रहमतोभले ह्याट्रिक गरे । उज्वेकिस्तान र नेपालसँगै समूहमा किर्गिस्तान र तुर्कमेनिस्तान रहेका छन् । नेपाली टोलीले छनोटको दोस्रो खेलमा सोमबार किर्गिस्तानको सामना गर्नेछ । समूहको शीर्ष दुई स्थानमा रहने टोलीले चाइनिज ताइपेईमा हुने अन्तिम चरणमा सहभागिता जनाउनेछन् ।
समाज तारा प्रथम,सिन्धुपाल्चोक (कास) समाज तारा युवा क्लबले प्रथम पाँचपोखरी थाङपाल सुपर एट्स क्रिकेट प्रतियोगिताको उपाधि जितेको छ । उसले मेलम्ची वरियर्सलाई २ विकेटले पराजित गर्यो । सुपर क्रिकेटको विजेता समाज ताराले ३५ हजार नगदसहित सिल्ड हात पार्यो । उपविजेता मेलम्ची वरियर्सले २० हजार रुपैयाँमा चित्त बुझायो ।
वागवानी पहिलो,"चितवन (कास) वागवानी युवा समाजले दोस्रो वातावरणमैत्री राइनो कप खुला भलिबल प्रतियोगिताको उपाधि जितेको छ । भरतपुर १३ स्थित चम्पानगरमा हिमाल युवा क्लबले आयोजना गरेको प्रतियोगितामा उसले डीवाईसी बलुवालाई २१२५, २५१९, २५१८ र २५२० को सेटमा हरायो । जितसँगै वागवानीले ५० हजार र ट्रफी हात पार्यो । उपविजेता डीवाईसीले ३० हजार रुपैयाँ प्राप्त गर्यो ।"
एसके सिंह च्याम्पियन,"नवलपरासी (कास) एसके सिंहले नवलपरासीको चौधरी उद्योग ग्राममा सञ्चालन भएको सिजी गल्फ रिट्रिट कपको उपाधि जितेका छन् । आइतबार सम्पन्न सोसल गल्फमा १४ गल्फर सहभागी थिए । आरआर पौडेल दोस्रो र सुहृद घिमिरे तेस्रो भए । लङ्गेस्ट ड्राइभमा आङछिरिङ शेर्पा, क्लोजेट टु द पिनमा महेन्द्र मैनाली र सर्वाधिक बर्डीमा सन्य पौडेल पुरस्कृत भए ।"
कालिमाटीको जित,अछाम (कास) कालिमाटी युवा क्लब बैजीनाथले आइतबार रिडिकोट बडासैनमा आयोजित जिल्लास्तरीय क्रिकेट प्रतियोगिताको उपाधि जितेको छ ।उसले रिडिकोट युवा क्लबलाई २ विकेटले पराजित गर्दै सफलता हात पारेको हो । म्यान अफ द सिरिजको उपाधि ईश्वर कुमालले प्राप्त गरे ।
कुमारलाई सफलता,काठमाडौं (कास) कुमार केसीले सर्वाधिक ४० अंक जोड्दै घनश्याम गोल्डेन जुब्ली एमेच्योर गल्फको उपाधि जितेका छन् ।रोयल नेपाल गल्फ क्लबमा सम्पन्न दुईदिने सोसल गल्फमा विष्णु कार्की ३९ अंकसहित उपविजेता भए । फुन्सो नोर्बु लामाले सर्वाधिक ३५ ग्रास प्वाइन्ट बटुले । महिलातर्फ पहिलो भएकी रेखा घिमिरेले ३४ अंक बनाएकी थिइन् । सिनियरमा बीबी थापा (३७ अंक) र सुपर सिनियरमा नरेन्द्रकुमार राई (३३ अंक) पहिलो स्थानमा रहे । जुनियरमा शाश्वत प्रधान (२१ अंक) ले ट्रफी चुमे । तासी घलेले सर्वाधिक तीन बर्डी बनाए ।
हाङथुम र एडभान्स फाइनलमा,संखुवासभा (कास) हाङथुम क्लब अरुण भ्याली रनिङ सिल्ड प्रतियोगिताको फाइनलमा आइतबार प्रवेश गरेको छ । उसले मोरङको कञ्चन युवा क्लबलाई २१ ले पराजित गर्यो । मोरङका विजय ढकालले सुरुमै अग्रता दिलाए पनि राजन जिमीले दुई गोल गरेर हाङथुमलाई जित दिलाएका थिए । अर्को खेलमा आयोजक एडभान्सले संखुवासभा युनाइटेडलाई टाइब्रेकरमा ४२ ले हराएर फाइनल यात्रा तय गर्यो ।
