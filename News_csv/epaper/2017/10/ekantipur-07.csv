शीर्षक,विवरण
सम्भावना र प्रभाव,"निश्चय नै, अगाडि सम्भावना मात्रै छैनन्, चुनौतीहरू पनि छन् । थुप्रै वैचारिकसैद्धान्तिक प्रश्नहरूमा एकरूपता कायम गर्नुछ । संगठनात्मक एकता र नेताहरूको व्यवस्थापन चुनौतीपूर्ण छ । भिन्नभिन्न स्कुलिङ र विगतको तिक्ततापूर्ण सम्बन्धका असरलाई मेटाएर भावनात्मक एकता कायम गर्न लामो समय लाग्नेछ । यसबीच, वामपन्थी सहकार्य भएर राष्ट्रियताका पक्षधर शक्तिहरू सुदृढ भएको, घेराबन्दी तोडिएको, अग्रगामी शक्तिहरूको हात बलियो भएको मन नपराउने शक्तिहरूका चलखेल पनि पक्कै हुनेछन् । तर एउटा संकल्पले हामीलाई चुनावी तालमेल हुँदै एकीकृत कम्युनिस्ट निर्माणको दिशामा मार्गदर्शन गरिरहनेछ नेपाल कम्युनिस्ट पार्टी स्थापना भएको १०० वर्षभित्र हामीले हाम्रो मुलुकलाई समुन्नत, न्यायपूर्ण, लोकतान्त्रिक र समृद्ध समाजवादी मुलुक निर्माण गर्नु छ !"
व्यर्थको अलमल,"२) हामीले एमालेलाई हामीजस्तै वडावडा र टोलटोलसम्म गतिशील संगठन भएको सुदृढ पार्टी ठानेका थियौं । यति ठूलो सांगठनिक आधार भएको पार्टीले माओवादीलाई करिब आधा नै स्थान दिएर आफूतिर आकर्षित गर्छ भन्ने अनुमान लगाउन सकेन भनेर कांग्रेसलाई आलोचना गर्न न्यायसंगत हुँदैन । हामीले त एमालेलाई हामीजस्तै इच्छा हुँदाहुँदै पनि आफ्ना समर्पित कार्यकर्ताको भाग काटेर एकदुई सिटसमेत अरूलाई दिन गाह्रो हुने ठूलो दल हो भन्ने ठान्यौं । भरखरै स्थानीय निर्वाचनमा प्रथम भएपछि एमालेमा अब देशै कब्जा गर्ने महत्त्वाकांक्षा पलाइसकेको थियो, जसलाई उसले लुकाएको पनि थिएन । आगामी प्रदेश र संसदीय दुवै निर्वाचनमा विजयी भएर केन्द्रलगायत सबैतिर एक्लैले सरकार बनाउने दाबी गर्दै एमालेको विजय सुन्ने बानी पार्न विपक्षीलाई चेतावनी दिइरहेका केपी ओली कथित विजययात्रामा निस्किएको आफ्नो पार्टीलाई हठात् पचास प्रतिशत स्थानमा खुम्च्याउन तयार होलान् भनेर कसरी अन्दाज लगाउनु ? तर यो एकताको मूलमा सत्ता नै छ । एमालेको अनुमान र अपेक्षा विपरीत स्थानीय निर्वाचनमा कांग्रेस र माओवादीको प्रदर्शन कमजोर रहेन । यस्तो अवस्थामा कांग्रेस र माओवादी सहकार्य सुदृढ हुँदै जाँदा आगामी निर्वाचनपछि पनि यही गठबन्धनकै सरकार बन्ने सम्भावना प्रबल थियो । जसको अर्थ एमाले सत्तामा आउने सम्भावना झन्झन् टाढिँदै गएको थियो । त्यसैले कांग्रेसमाओवादी सहकार्यलाई तोड्न एमालेले आफूलाई आधै खुम्च्याइदियो । आफ्ना अध्यक्षलाई प्रधानमन्त्री बनाउन ५० प्रतिशत त्याग्न सक्ने पार्टीले भोलि त्यसरी पाएको कुर्सीलाई टिकाउन वा जोगाउन अरू के मात्र नगर्ला ? ३) तर यदि यो साँच्चै कम्युनिस्ट आन्दोलनको पुनरुत्थान गर्ने उद्देश्यसाथ चालिएको कदम हो भने त्यसको परिणाम निकै दु:खद र खतरनाक हुनेछ । एउटै पार्टी बनाएर विश्वलाई नै देखाइदिने, साम्यवादै ल्याउने सपना केही एमाले नेतामा जहिल्यै थियो । हामीले त्यसलाई शास्त्रीय कम्युनिस्टहरूको पुरानो र असान्दर्भिक भइसकेको रोमाञ्च ठानेर उपेक्षा गरिरह्यौं । संसदीय अभ्यासका क्रममा एमालेको यात्रा त्यो रुमानी मोडबाट धेरै पर पुगिसकेको र उसमा हामीजस्तै बहुलवादी लोकतन्त्रका चरित्र विकसित भइसकेको अनुमान थियो । सन् १९९० पछि प्रतिरक्षात्मक अवस्थामा पुगेको विश्व कम्युनिस्ट आन्दोलनको वास्तविकतालाई आत्मसात गरेर, कम्युनिस्टहरूले राष्ट्रिय र अन्तर्राष्ट्रियस्तरमा गरेका गल्तीकमजोरीबाट शिक्षा लिँदै सबैभन्दा बढी परिमार्जित हुने अभ्यासमा एमाले नै देखिन्थ्यो । एमालेको आधिकारिक दस्ताबेजमा लेखिएको छ, कम्युनिस्ट पार्टीले शासन चलाएका कतिपय देशमा बहुलवाद र खुलापन रहेन र त्यसको परिणाम पनि राम्रो भएन । हामी बहुलवाद र खुला समाजको पक्षमा छौं । तर बहुलवादी खुला समाज कायम गर्ने वाचा गर्दै संसदीय व्यवस्थाका सबैभन्दा स्वादिष्ट फलहरू छानीछानी खाइरहेको र स्वास्थ्यलाभ गरिरहेको एमाले पार्टीको नेतृत्व वर्ग सुदूर विगतमा अध्ययन गरेको हिंसात्मक पाठशालाका प्रारम्भिक शिक्षाको धङ्धङीबाट अझै मुक्त भइसकेको रहेनछ । यो कमरेड प्रचण्डले घोषणा गरेजस्तै दस वर्षमा साम्यवाद ल्याउने लक्ष्यसाथ गरिएको एउटै कम्युनिस्ट केन्द्र निर्माण गर्ने, निर्वाचनको परिणामपछि एउटा मजबुत कम्युनिस्ट पार्टी बनाएर हिँड्ने योजना नै हो भने त्यसले नेपाली राजनीतिलाई घरिघरि असफल हुन अभिशप्त उही पुरानो उग्रवामपन्थी हिंसाको बाटोमा लिएर जाने सिवाय कुनै सकारात्मक योगदान दिने छैन । उनीहरूको लक्ष्य मात्र के छ भने एउटा ठूलो कम्युनिस्ट पार्टी बनाउने, जसले समाजवादको नयाँ मोडलको अभ्यास गर्दै नेपाललाई मात्र होइन संसारलाई नै नयाँ बाटो देखाउँछ । तर संसारमा यस्तो नयाँ बाटो देखाउने भनेर सत्ताको शिखरमा पुगेका कम्युनिस्टहरूले जनतालाई अन्तिममा हत्या, हिंसा र दमनको त्यही आदिम स्थानमा पुर्याए, जसबाट सम्पूर्ण मानवजाति धेरै अगाडि बढिसकेको थियो । विगतको माओवादी जनयुद्ध को अनुभवका आधारमा पनि त्यो नयाँ बाटोको प्रारम्भिक नक्सा कोर्न सकिन्छ । त्यसो भए कम्युनिस्ट गठबन्धनको प्रतिक्रियामा कांग्रेस पार्टीको पहलमा सुरु भएको लोकतान्त्रिक गठबन्धनचाहिँ के हो त भन्ने स्वाभाविक प्रश्न उब्जिन्छ । तर, कांग्रेसले दीर्घकालीन गठबन्धन निर्माण गर्न खोजेको नभएर चुनावी तालमेलको पहल मात्र गरेको हो । कम्युनिस्ट गठबन्धन नभएको भए पनि हामी यो पहल गर्ने थियौं । हिजो हामीले स्थानीय निर्वाचनमा माओवादीसँग तालमेल गरेका थियौं, अहिले पनि आगामी चुनाव पछाडिको सरकार बनाउन प्रिपोल अलायन्स को वार्ता प्रक्रिया अगाडि बढिरहेको थियो । माओवादीलगायत सबै शक्तिसँग तालमेल गरेर निर्वाचनमा सबैभन्दा ठूलो दल हुने प्रयत्न स्वाभाविक संसदीय अभ्यास हो । तर, कांग्रेसले गरिरहेको प्रयत्न एकल कम्युनिस्ट पार्टीको वर्चस्व स्थापित गर्न खडा भएको गठबन्धनभन्दा विलकुल अलग हो । कांग्रेसले यो तालमेललाई चुनावी परिणामसँग मात्र सीमित राख्नुपर्छ । हाम्रा लागि महत्त्वपूर्ण विषय भनेको कम्युनिस्ट गठबन्धनले हठात् ल्याएको चुनौतीलाई आफ्नै तागतमा सामना गर्दै त्यससँग आएको सुनौलो अवसरलाई कसरी छोप्ने भन्ने हो । यो कांग्रेस पार्टीलाई अझ ठूलो लक्ष्यसाथ अगाडि बढ्ने मौका हो । नेपाली राजनीतिको ६०७० प्रतिशत स्पेस लोकतान्त्रिक राजनीतिको स्पेस हो । ती अहिलेजस्तो शिक्षित छोराछोरीले सुख र अवसरको खोजीमा कतै अज्ञात जगत्मा जानु नपरोस्, यही देशले युवाहरूमा योग्यता र परिकल्पनाको प्रतिस्पर्धालाई उत्प्रेरित गरोस्, यहीं अवसरको सिर्जना होस् भन्ने चाहन्छन् । यो चाहना पूरा गर्ला कि भनेर ती कहिले एउटा पार्टीलाई भोट दिन्छन्, कहिले अर्कोलाई । आफ्ना आधारभूत मूल्यमान्यतासँग सम्झौता नगरी उसले कहिले कांग्रेसलाई, कहिले एमालेलाई त कहिले माओवादीलाई पनि चुनेको छ । केपी ओलीदेखि वैकल्पिक राजनीतिको उद्घोष गरेर छोटो समय नेपाली समाजलाई तरंगित गर्ने बाबुराम भट्टराईसम्म सबैले यो वर्गको स्नेह पाएकै हुन् । तर त्यो ठूलो कन्स्टिट्युएन्सी को २५३० प्रतिशतले मात्र कांग्रेसलाई विश्वास गरेको आजको अवस्था छ । यसभित्रको ठूलो जमातले कांग्रेसले बोकेको लोकतान्त्रिक मूल्यमान्यताप्रति आस्थावान् भए पनि कांग्रेसलाई अझै भरोसा गर्न सकेको छैन । कांग्रेसका लागि यो विश्वास आर्जन गर्ने कुरा हिजो चुनौतीपूर्ण थियो तर कम्युनिस्ट गठबन्धनको निर्माणपछि आज ठूलो अवसर बनेको छ । अब कांग्रेसले यही लोकतान्त्रिक जनमतलाई आश्वस्त पार्दै यसभित्र आफ्नो विस्तारमा केन्द्रित हुनुपर्छ । त्यो कसरी गर्ने ? निर्वाचन लक्षित तालमेलसँगै जुन अप्रत्याशित र आश्चर्यजनक ढंगले कांग्रेसलाई रोक्ने प्रयत्न भएको छ, त्योभन्दा ठूलो सरप्राइज दिने गरी कांग्रेसले प्रत्युत्तर दिनुपर्छ, दिनेछ । पार्टी सञ्चालनको हाम्रो कार्यशैली, पुँजीवाद र समाजवादको अन्तहीन नीतिगत अस्पष्टता, शीर्ष नेतृत्वको अलमल आदि त्यो ७० प्रतिशत जनमतको विश्वास आर्जन गर्न बाधक भएको छ । हामीले आफ्ना नीति, निर्णय र कर्ममार्फत उदार लोकतान्त्रिक मूल्यमान्यताको संरक्षण र संवद्र्धन गर्ने दल कांग्रेस नै हो भन्ने विश्वास गैरकांग्रेसी जनमतलाई समेत दिलाउन सक्नुपर्नेछ । अनेकौं राजनीतिक शक्तिहरूको संघर्ष र अडानबीच आएको संविधानले सबैका सबै अपेक्षा पूरा गर्न नसकेर निश्चय नै केही असन्तुष्टि बाँकी होलान्, तर हामी आफ्नै असीमित क्षमता र सम्भावनाको बलमा बाहिर कतैतिर नगुहारी घरभित्रैबाट तिनको समाधान गर्नेछौं भन्ने कांग्रेसले भरोसा दिलाउन सक्नुपर्छ । यसरी लोकतन्त्रमा विश्वास गर्ने आम नेपाली नागरिकको त्यो विशाल पंक्तिसम्म सहजै पुग्ने ढोका खोलिदिएर कम्युनिस्ट गठबन्धनले हामीलाई एउटा गुन त लगाएकै छ । तिन पंक्तिको विश्वास, आस्था र भरोसा अब साम्यवादी, दक्षिणपन्थीलगायत सबै किसिमका प्रतिगमनसँग लड्ने हाम्रो सबैभन्दा ठूलो आधार र शक्ति हो । तर हामी जस्ता छौं त्यस्तै रहेर त्यो विश्वास आर्जन र जगेर्ना हुँदैन । अब हामी पनि बदलिनुपर्छ ।"
निर्वाचन प्रभावित नहोस् : आयोग,"काठमाडौं (कास) राजनीतिक दलहरूले चुनावकै लागि गठबन्धनहरू बनाइरहेका बेला निर्वाचन आयोगले आगामी निर्वाचनलाई प्रत्यक्ष वा परोक्ष रूपमा प्रभाव पार्ने कुनै गतिविधि नगर्ननगराउन सरकार, दलहरू र सरोकारवालासित आग्रह गरेको छ ।दुई ठूला कम्युनिस्ट पार्टीले वाम गठबन्धन गर्दा एक्लिएको महसुस गरेको सत्तारूढ नेपाली कांग्रेसले चुनाव सार्न सक्ने विभिन्न कोणबाट कुराहरू आउन थालेपछि सतर्क गराउन विज्ञप्ति निकालिएको आयोग स्रोतले जनाएको छ । दिनदिनै नयाँ राजनीतिक घटनाक्रमहरू विकास भइरहेका छन्, त्यसले आगामी चुनावलाई कुनै प्रकारले प्रभावित नपारोस् भन्ने हो, स्रोतले भन्यो, आयोगको चासो र सतर्कता चुनाव कहीँ कतैबाट प्रभावित नहोस् भन्नेमै छ । निर्वाचन आयुक्त नरेन्द्र दाहालले भने आयोगको चासोलाई सामान्य रूपमा लिन आग्रह गरे । उनले निर्वाचनको तयारीले प्रशस्तै गति लिइसकेकाले त्यसमा प्रतिकूल हुने गरी कोही कसैबाट कुनै अप्रिय काम नहोस् भन्नेतर्फ मात्रै आयोगले ध्यानाकर्षण गराएको बताए । निर्वाचनप्रति कोही कसैमा पूर्वाग्रह नहोस् भन्नेमा आयोगले चासो मात्रै राखेको हो, कान्तिपुरसँग उनले भने ।आयोगले जारी गरेको विज्ञप्तिमा मंसिर १० र २१ गते दुई चरणमा हुने निर्वाचनका लागि आवश्यक तयारी चरणबद्ध रूपमा बढिरहेको उल्लेख छ । मुख्य निर्वाचन र निर्वाचन अधिकृतहरूको नियुक्तिदेखि समानुपातिक निर्वाचन प्रणालीबमोजिम निर्वाचन प्रक्रियाको थालनी र मतपत्र छपाइसमेत सुरु भइसकेको छ, प्रवक्ता नवराज ढकालले भने, निर्वाचन तयारीमा आयोग पूर्णरूपेण खटिएको छ । यस्तो बेला निर्वाचनलाई प्रतिकूल हुने गरी कसैबाट कुनै पनि गतिविधि नहोस् भन्ने आयोगको आग्रह हो । आयोगले संविधान कार्यान्वयनका क्रममा स्थानीय तहको चुनाव सम्पन्न भई ती संरचनाहरू कार्यान्वयनमा आइसकेको र प्रदेश तथा प्रतिनिधिसभा निर्वाचन हुन गइरहेकाले त्यसमा सघाउन सबैमा आग्रहसमेत गरेको छ ।"
परमाणु अस्त्र विरोधी संस्थालाई नोबेल शान्ति,"ओस्लो (रोयटर्स) यस वर्षको नोबेल पुरस्कार परमाणु अस्त्र निर्मूल गर्न क्रियाशील अन्तर्राष्ट्रिय संस्थाले प्राप्त गरेको छ । शुक्रबार नोबेल पुरस्कार प्रतिष्ठानका अध्यक्ष बेरित रेइस एन्डरसेनले परमाणु हतियार उन्मूलनका लागि अन्तर्राष्ट्रिय अभियान (आईसीएएन) लाई पुरस्कार दिने घोषणा गरेकी हुन् ।एन्डरसेनले आईसीएएनले परमाणु अस्त्रमाथि प्रतिबन्ध लगाउने सन्धिका लागि महत्त्वपूर्ण भूमिका निर्वाह गरेकाले पुरस्कार दिने निर्णय गरिएको बताइन् । उनले भनिन्, हामी हाल रहेका भन्दा पनि प्रयोग भइरहेका परमाणु हतियारको अत्यन्तै जोखिमयुक्त विश्वमा बाँचिरहेका छौं । उनको भनाइ उत्तर कोरियातर्फ लक्षित भएको अन्तर्राष्ट्रिय सञ्चार माध्यमले जनाएका छन् । एन्डरसेनले परमाणु शक्तिसम्पन्न देशले विस्तारै हतियारको निर्माण रोक्न वार्ता सुरु गर्नसमेत आग्रह गरिन् । पुरस्कार घोषणाले परमाणु अस्त्रको अन्त्यतर्फको बाटोमा आवश्यक पर्ने ज्योति छरेको छ, पुरस्कार घोषणापछि आईसीएएनले फेसबुक पेजमा उल्लेख गरेको छ, हामी ढिला नगरीकन उक्त बाटोमा हिँड्नैपर्छ । समूहका कार्यकारी निर्देशक बेट्रिस फिनले पुरस्कारको घोषणा आश्चर्यका रूपमा आएको जनाए । नोबेल पुरस्कार समितिले उल्लेख गरेको छ, विश्वका केही देशले आफ्नो परमाणु कार्यक्रमलाई आधुनिकीकरणतर्फ लगेकाले उत्तर कोरियाले जस्तै अन्य देशले पनि परमाणु हतियार निर्माणमा जोड दिन सक्ने खतरा रहेको छ । हालैका महिनामा उत्तर कोरियाले परमाणु हतियारको परीक्षणलाई तीव्रता दिँदै आइरहेको छ । अमेरिका र रुसले पनि आफ्ना परमाणु शक्तिलाई थप विकसित पार्ने जनाउँदै आएका छन् । हाल विश्वमा रहेका १४ हजार ९ सय परमाणु हतियारमध्ये रुस र अमेरिकासँग मात्रै १३ हजार ८ सय छन् । आईसीएएन विश्वबाटै परमाणु हतियारको विकास र प्रयोगलाई शून्यमा झार्ने उद्देश्यले सन् २००७ मा स्थापना भएको गैरसरकारी संस्था हो । यो विश्वका करिब एक सय देशमा क्रियाशील रहेको छ । आईसीएएन सन् २००७ मा अस्ट्ेरलियामा स्थापना भएको थियो । यसको मुख्यालय स्विट्जरल्यान्डको जेनेभामा छ । गत जुलाईमा परमाणु हतियारको बन्देजसम्बन्धी सन्धिमा विश्वका आईसीएएनको दबाबपछि १ सय २२ मुलुकले हस्ताक्षर गरेका थिए । तर अमेरिका, रुस, चीन, बेलायत, फ्रान्सलगायत ९ परमाणु शक्तिसम्पन्न राष्ट्रले भने उक्त सन्धिमा हालसम्म हस्ताक्षर गरेका छैनन् । आईसीएएनलाई आगामी डिसेम्बर १० मा पदकसहित ११ लाख अमेरिकी डलर राशीको पुरस्कार प्रदान गरिने समितिले जनाएको छ । उसका अनुसार प्राप्त ३ सय १८ आवेदनबाट आईसीएएन पुरस्कारका लागि छनोट भएको हो ।"
८६ हजार कर्मचारी समायोजनको ढोका खुला,"काठमाडौंव्यवस्थापिका संसद्ले संघीय ढाँचामा कर्मचारी समायोजनका लागि ढोका खुला गरेको छ । संसद्ले कर्मचारी समायोजन सम्बन्धमा व्यवस्था गर्न बनेको विधेयक लाई शुक्रबार बहुमतले पारित गरेको हो । नयाँ संविधान जारी भएको २ वर्षपछि कर्मचारी समायोजनसम्बन्धी कानुन बनेको हो । पारित विधेयक राष्ट्रपतिबाट प्रमाणीकरण भएपछि सरकारले कुल ८६ हजार निजामती कर्मचारीलाई केन्द्र, प्रदेश र स्थानीय तहमा समायोजन गर्नेछ । यो विधेयकले समायोजनका आधार र मापदण्ड तोकेको छ । समायोजनमा जान नचाहने निश्चित मापदण्ड पूरा गरेका कर्मचारीलाई गोल्डेन ह्यान्डसेक को व्यवस्थासमेत यसमा गरिएको छ । समायोजनमा जाँदा एक तह स्वत: बढुवा हुनुपर्ने भन्ने कर्मचारीको मागलाई भने विधेयकले अस्वीकार गरेको छ । विधेयक प्रमाणीकरण भएर आउनासाथ समायोजनको कामलाई गति दिन्छौं, सामान्य प्रशासन मन्त्रालयका सचिव मोहनकृष्ण सापकोटाले बताए । विधेयकमा जुनसुकै सेवा र समूहका कर्मचारीलाई सरकारले प्रदेश र स्थानीय तहमा खटाउन सक्ने व्यवस्था छ । समायोजन गर्दा ज्येष्ठता, कर्मचारी स्वयंको छनोट, स्थायी बसोबासको ठेगानालाई मुख्य आधारका रूपमा तोकिएको छ । एक पटक खटाएको तहमा ५ वर्षसम्म बस्नुपर्ने व्यवस्था छ । प्रदेश र स्थानीय तहमा समायोजनमा जाने कर्मचारीलाई तोकिएको अवधिपछि संघमा फर्कन सक्ने कानुनी व्यवस्था छ । समायोजनमा जाने कर्मचारी ३५ दिनभित्र सम्बन्धित स्थानमा हाजिर नभए सरकारले सेवाबाट अवकाश दिनेछ । सेवाबाट अवकाश दिनुपूर्व प्रचलित कानुनबमोजिम सफाइको मौका दिने र लोकसेवा आयोगसँग परामर्श लिने प्रक्रिया भने पूरा गर्नुपर्नेछ । सामान्य प्रशासनमन्त्री टेकबहादुर बस्नेतले उक्त विधेयक पारित गरियोस् भनी राखेको प्रस्तावलाई सदनले बहुमतले पारित गरेको हो । विधेयकमा ५० वर्ष उमेर पूरा भएका र निवृत्तिभरण पाउने अवस्थाका (२० वर्ष सेवा अवधि पूरा गरेका) कर्मचारीलाई सात वर्षको निवृत्तिभरण एकमुष्ट दिने व्यवस्था गरिएको छ । जसअनुसार २०४९ कात्तिक २१ अघि निजामती सेवा प्रवेश गरेकाहरूको ६० वर्ष उमेर ननाघ्ने गरी र त्यसपछि भर्ना भएकाहरूको ५८ वर्ष उमेर ननाघ्ने गरी सात वर्षको सेवा अवधि थप हुनेछ । सेवा अवधि बढीमा सात वर्ष थपिने भए पनि अवकाशमा जाने सबै कर्मचारीले एकमुष्ट सात वर्षको निवृत्तिभरण पाउनेछन् । गोल्डेन हयान्डसेक को व्यवस्थाले नवगठित प्रदेश सेवा र स्थानीय सेवामा युवा जनशक्ति प्रवेशको अवसर सिर्जना हुनेछ । विधेयकमा प्रदेश र स्थानीय तहमा समायोजन हुने कर्मचारीलाई संघीय निजामती सेवामा बढुवा तथा वृत्तिविकासका अन्य अवसर प्रदान गर्ने ग्यारेन्टीसमेत गरिएको छ । तर समायोजित स्थान (प्रदेश वा स्थानीय तह) मा गई एकपटक बढुवा भइसकेपछि भने संघीय सेवामा बढुवा वा सरुवा हुन पाउने छैनन् । विधेयकले प्रदेश लोकसेवा आयोग गठन नभएसम्म हालको लोकसेवा आयोगले नै कर्मचारी भर्ना लिन सक्ने गरी ढोका खुलासमेत गरेको छ । प्रदेशमा समायोजित कर्मचारीलाई सम्बन्धित प्रदेशभित्र र स्थानीय तहमा समायोजित कर्मचारीलाई सम्बन्धित प्रदेशभित्रका स्थानीय तहमा संघीय निजामती सेवा ऐनबमोजिम सरुवा गर्न सकिने व्यवस्था विधेयकमा गरिएको छ । संसद् सेवा, स्वास्थ्य सेवा र विभिन्न विकास समितिका स्थायी कर्मचारीलाई पनि समायोजनमा लैजान सक्ने आधार विधेयकले सिर्जना गरेको छ । कर्मचारी समायोजन नहँुदासम्म सहसचिवदेखि माथिल्लो तहका कर्मचारीलाई सरकारले र अन्य तहका कर्मचारीलाई सेवा सञ्चालन गर्ने निकायले काजमा खटाउन सक्ने व्यवस्था विधेयकमा छ । करिब ४५ प्रतिशत कर्मचारी स्थानीय तहमा आवश्यक पर्ने सरकारी आकलन छ । कम्तीमा ४१ हजार कर्मचारी स्थानीय तहमा आवश्यक पर्छन् । अहिले करिब १६ हजार मात्र छन् ।"
स्थानीय तहको अधिकार खोसेर सम्बन्धन दिन खोजिँदै,"काठमाडौं शिक्षामन्त्री गोपालमान श्रेष्ठले स्थानीय सरकारको अधिकार खोसेर केन्द्रबाटै प्राविधिक विषयको सम्बन्धन दिन छलफल तीव्र बनाएका छन् । शुक्रबार सम्बन्धन दिने प्रयास असफल भएपछि सीटीईभीटी परिषद्को बैठक पुन: आइतबार बिहान डाकिएको छ । शिक्षा मन्त्रालयमा शुक्रबार भएको बैठकमा सम्बन्धन दिन लागिएका २५ संस्थाको भिडियोसहितको प्रतिवेदन पेस गरिएको थियो । सीटीईभीटीबाट सम्बन्धन लिएका संस्थामा भदौ १५ देखि पठनपाठन भए पनि मन्त्री श्रेष्ठ अध्यक्ष रहेको परिषदले यसै वर्षदेखि पठनपाठन हुने गरी ती कलेजलाई सम्बन्धन दिने प्रयास तीव्र पारेको हो । साउनमा बसेको परिषद बैठकले ०६८ अघि आवेदन दिएका संस्थाको भिडियोसहित प्रतिवेदन बनाउने निर्णय गरेको थियो । परिषद् सदस्यहरूले भिडियो प्रतिवेदन देखावटी भएको भन्दै विरोध गरेका छन् । मन्त्री श्रेष्ठले आफ्नो कार्यकाल सकिन लागेकाले हतारहतार २५ संस्थाको ५० भन्दा बढी कार्यक्रममा सम्बन्धन दिन लागेका हुन् । संसदले विद्यालय तहको प्राविधिक शिक्षा अध्ययन गराउने संस्थालाई सम्बन्धन अधिकार स्थानीय सरकारलाई दिने विधेयक पारित गरेको तीन साता नबित्दै शिक्षामन्त्री श्रेष्ठ स्थानीय तहको अधिकार कटौती गर्न अग्रसर भएका हुन् । संसद्ले असोज ३ मा उक्त विधेयक सर्वसम्मत पारित गरेको थियो । उक्त ऐनको दफा ११ मा गाउँपालिका तथा नगरपालिकाको अधिकारको व्यवस्था छ । संविधानको अनुसूची ८ मा उल्लेख भएको अधिकारलाई यो दफामा समावेश गरिएको हो । उपदफा २ मा स्थानीय सरकारको के अधिकार हुने सूचीकृत गरिएको छ । त्यसमध्ये ज मा आधारभूतदेखि माध्यमिक शिक्षासम्मको सञ्चालन अनुमति, अनुगमन, मूल्यांकन र नियमनका अधिकार तोकिएको छ । ज को ३ मा प्राविधिक शिक्षा तथा व्यावसायिक तालिमको योजना तर्जुमा, सञ्चालन, अनुमति, अनुगमन, मूल्यांकन र नियमनको अधिकार उल्लेख छ । यो व्यवस्थाअनुसार विद्यालय तहको प्राविधिक शिक्षा अनुमति दिने अधिकार स्थानीय तहमा आएको छ । यो ऐन कार्यान्वयनमा आएसँगै शिक्षा मन्त्रालय र सीटीईभीटीले तीनवर्षे डिप्लोमा तहको सम्बन्धन दिन सक्दैनन् । शिक्षा ऐनअनुसार तीनवर्षे डिप्लोमा विद्यालय संरचनाभित्र पर्छ । स्थानीयलाई दिएको अधिकार खोस्नु संघीयताविरोधी गतिविधि हो, सीटीईटीभीका एक कर्मचारीले भने । ललितपुर महानगरपालिकाका मेयर चिरीबाबु महर्जनले संविधानको मर्मअनुसार संसदबाट बहुमतले पारित ऐनको बर्खिलाप हुने गरी अधिकार खोस्न लागेको भन्दै विरोध गरे । संविधानले दिएको अधिकार कसैले खोस्ने हिम्मत नगरे हुन्छ, उनले भने, कसैले यसो गर्छ भने संविधानप्रदत्त अधिकारमाथि हस्तक्षेप हो । शुक्रबारको बैठकमा कर्मचारी संघसंगठनले पनि सम्बन्धन दिने अधिकार स्थानीयलाई दिइसकेकाले केन्द्रले हस्तक्षेप गर्न नहुने सुझाव दिएका छन् । सीटीईभीटी नेपाल राष्ट्रिय कर्मचारी संगठनको अध्यक्ष तेजबहादुर खत्रीले यो शैक्षिक सत्रमा कुनै पनि हालतमा सम्बन्धन दिन नहुने बताए । क्याबिनेट निर्णय गरेर ल्याए पनि हामी मान्दैनौं, उनले भने ।आर्थिक चलखेल गरेर शैक्षिक सत्र सुरु भइसकेपछि सम्बन्धन दिन लागेको भन्दै चौतर्फी विरोध भएको छ । निर्वाचन प्रभावित गर्न शिक्षामन्त्री श्रेष्ठले वर्षौदेखि रोकिएको सम्बन्ध दिन लागेका हुन् । सम्बन्धन प्रयास तत्कालीन शिक्षामन्त्री चित्रलेखा यादवकै पालादेखि भए पनि प्रक्रिया पूरा नभएको भन्दै रोकिएको थियो । कुन ठाउँमा के कार्यक्रम आवश्यक छ भन्ने नक्सांकनबिनै सम्बन्धन दिन खोजिएको छ । डा गोविन्द केसीले नक्सांकनबिना सम्बन्धन दिन नहुने बताए । हचुवाको भरमा आर्थिक चलखेल गरेर सम्बन्धन दिने कार्य तत्काल रोक्नुपर्छ, उनले भने, मेडिकल शिक्षाको जग नै कमजोर बनाउने खेल भइरहेको छ । करोडौंको चलखेल गरेर नियमविपरीत सम्बन्धन बाँड्न लागेको भन्दै अखिल (क्रान्तिकारी) ले सीटीईभीटीमा उपाध्यक्ष, सदस्य सचिव र स्तर निर्धारण महाशाखामा तालाबन्दी गरेको छ । क्रान्तिकारीका विद्यार्थीले सम्बन्धनसम्बन्धी महत्त्वपूर्ण कागजात नियन्त्रणमा लिएका छन् । शिक्षामन्त्री श्रेष्ठको प्रत्यक्ष संलग्नतामा सीटीईभीटीअन्तर्गत कलेजलाई सम्बन्धन दिन लागिएकाले तालाबन्दी गरिएको क्रान्तिकारीका सचिव डा अच्युत भट्टले बताए । सम्बन्धन दिने निर्णय गरिए थप आन्दोलनका कार्यक्रम घोषणा गर्ने क्रान्तिकारीले चेतावनी दिएको छ । आर्थिक प्रलोभनमा दिन लागिएको सम्बन्धनको तयारी आफैंमा अवैध र गैरकानुनी हो, क्रान्तिकारीको विज्ञप्तिमा भनिएको छ, राष्ट्रिय शिक्षा नीति नबनाई हचुवाको भरमा मापदण्ड नपुगेका कलेजलाई यो वा त्यो सालको नाममा मोलमोलाई गरी सम्बन्धन दिने प्रपञ्चलाई कुनै हालतमा स्वीकार गर्न सकिन्न । खुलेआम रूपमा करोडौंको आर्थिक चलखेलसहित गरिन लागिएको सम्बन्धनको तयारीलाई तत्काल फिर्ता गर्न माग गर्दछौं ।"
फोरम र राजपाबीच गठबन्धन,"काठमाडौं कांग्रेस नेतृत्वमा लोकतान्त्रिक गठबन्धन बनाउने प्रयास भइरहेका बेला राष्ट्रिय जनता पार्टी (राजपा) र संघीय समाजवादी फोरमबीच गठबन्धन बनेको छ । दुवै पार्टीले आगामी निर्वाचनमा साझा उम्मेदवार उठाउने गरी गठबन्धन निर्माण गरेका हुन् । राजपा अध्यक्षमण्डलका संयोजक महन्थ ठाकुर र संघीय समाजवादी फोरम नेपालका अध्यक्ष उपेन्द्र यादवद्वारा हस्ताक्षरित विज्ञप्तिमा यी दुई दलले अन्य राजनीतिक पार्टी तथा दलहरूसँग गठबन्धन या तालमेल गर्नुपरे पनि संयुक्त रूपमा नै गर्ने सहमति भएको उल्लेख छ । राजपा र संघीय समाजवादी फोरम प्रदेशसभा र संसद्कको निर्वाचनमा आपसी समझदारीका आधारमा दुवै पार्टीले संयुक्त भई साझा उम्मेदवारका रूपमा चुनावमा भाग लिने, उम्मेदवारी दिने, संयुक्त विज्ञप्तिमा उल्लेख छ, अन्य राजनीतिक पार्टीदलहरूसँग मोर्चा वा गठबन्धन तथा तालमेल गर्नुपरेमा संयुक्त रूपले सहभागी हुने वा सहकार्य गर्ने सहमति गरिएको छ ।"
राजनीतिमा फर्कन राजीनामा,"काठमाडौं (कास) सक्रिय राजनीतिमा फर्किन भारतका लागि राजदूत दीपकुमार उपाध्यायले पदबाट राजीनामा दिएका छन् । कपिलवस्तुबाट संसदीय निर्वाचनमा उम्मेदवारमा सिफारिस भएपछि उनले राजीनामा दिएका हुन् । नेपाल र भारतबीच निकै असहज परिस्थितिमा उपाध्याय मन्त्रीस्तरीय राजदूत बनेका थिए । बिहीबार संसद्को अन्तर्राष्ट्रिय सम्बन्ध तथा श्रम समितिमा बदलिँदो विश्व परिवेशमा नेपालको कूटनीतिबारे प्रस्तुति दिन आएका उपाध्यायले निकै अघिदेखि नै आफू सक्रिय राजनीतिमा फर्कन चाहेको धारणा व्यक्त गर्दै आएका थिए । राजीनामा स्वीकृत नभएसम्म उनले राजदूतका रूपमा काम गरिरहन सक्ने परराष्ट्र अधिकारीहरूले बताएका छन् । उनले परराष्ट्र मन्त्रालयमार्फत आफ्नो राजीनामा प्रधानमन्त्रीसमक्ष प्रस्तुत गरेका हुन् । राजीनामा दिनुअघि उनले प्रधानमन्त्री शेरबहादुर देउवासँग छलफल गरेका थिए । नेपाल आउनुअघि भारतीय विदेशमन्त्री सुष्मा स्वराजलाई भेटेका उपाध्यायले काठमाडौंबाट दिल्ली फर्केपछि बिदाइ भेट गरेर सहज रूपमा बाहिरिने जानकारी परराष्ट्र मन्त्रालयलाई दिएका छन् । मैले असहज परिस्थितिमा भारतका लागि राजदूत भएर काम गरिरहेको छु । अहिले परिस्थिति सहज बन्दै गएको छ । विगतमा भएका कमजोरीबाट पाठ सिक्दै सम्बन्ध मजबुत बनाएर अघि बढ्नुपर्छ, उपाध्यायले राजीनामा बुझाएपछि कान्तिपुरसँग भने, म अब सक्रिय राजनीतिमा रहन्छु । म राजनीतिक प्राणी हुँ । उपाध्याय भारतका लागि दोस्रो पटक चारवर्षे कार्यकालका लागि राजदूतमा नियुक्त भएको एक वर्ष मात्र भएको छ । सुशील कोइराला प्रधानमन्त्री रहँदा भारतमा हाई प्रोफाइल राजदूत पठाउने भन्दै मन्त्री भइसकेका उपाध्यायलाई कांग्रेस केन्द्रीय सदस्यबाट राजीनामा गराएर राजदूत बनाइएको थियो । नेपालभारतको सम्बन्ध बिग्रेको समयमा उनले सम्बन्ध सकारात्मक बनाउनेदेखि राज नीतिक तहमा सम्बन्ध विस्तारमा भूमिका निर्वाह गरेका थिए । कर्मचारी तहबाट राजदूत हुँदा त्यसरी सम्बन्ध विस्तार हुन नसक्ने भन्दै सरकारले भारतमा पुन: राजनीतिक वृत्तामा सक्रिय व्यक्तिलाई नै राजदूत बनाउने तयारी थालेको छ ।"
सिलवाल एमालेमा,"काठमाडौं (कास) एमाले अध्यक्ष केपी ओलीले वामपन्थी लगायत दलको गठबन्धन चुनावमा बहुमत ल्याउन नभई मुलुकको समृद्धिका लागि भएको बताएका छन् । उनले यो गठबन्धन र एकताको प्रक्रियाबाट नअत्तालिन कांग्रेस लगायतका शक्तिहरूलाई आग्रह गरेका छन् । बहुमत प्राप्त गर्न तालमेल गरेको होइन । बहुमत मात्र ल्याउन एमालेले कसैसँग तालमेल गर्नु पर्दैन । एमाले एक्लै निर्वाचनमा जाँदा पनि बहुमत ल्याउँछ, राजीनामा दिएर बसेका डीआईजी नवराज सिलवाल, गायक सञ्जय श्रेष्ठ लगायतलाई पार्टी प्रवेश गराउँदै ओलीले भने, यो सुन्दर राष्ट्र निर्माणका लागि सबै दलको बुद्धि प्रयोग गरौं भनेर तालमेल र एकतामा लागेका हौं । उनले कम्युनिस्ट मिले भन्दा कोही आत्तिनु जरुरी नभएको उल्लेख गर्दै भने, आत्तिएर कम्युनिस्ट अधिनायकवाद भन्न थालेको सुन्दैछु । यो सत्तामा घ्याक पसारेर बस्न होइन, काम गर्न तालमेल भएको हो । प्रहरी महानिरीक्षक नियुक्तिमा आफूमाथि अन्याय भएको भन्दै सिलवाल अदालत पुगेका बेला एमालेले उनको पक्ष लिएको थियो । आईजीपी नियुक्ति प्रकरणमा एमालेको ढाडस पाएका सिलवाल शुक्रबार त्यही पार्टीबाट राजनीति गर्ने घोषणा गर्दै औपचारिक रूपमा प्रवेश गरेका हुन् । ओलीले सही बाटो पक्रेर एमालेमा प्रवेश गरेको भन्दै सिलवालको प्रशंसा गरे । काठमाडौं जिल्ला कमिटीले गरेको कार्यक्रममा सिलवाललाई अध्यक्ष ओलीले टीका र माला लगाएर स्वागत गरेका थिए । पार्टी प्रवेशपछि सिलवालले आफू राजनीतिको थप सिकार हुनु नपरोस् भनेर पार्टीमा प्रवेश गरेको बताए । परिस्थितिले यस्तो मोड ल्यायो कि म राजनीतिमा प्रवेश गरिनँ भने राजनीति मभित्र प्रवेश गर्ने भयो, उनले भने ।"
भारतीय टोली आयो,"काठमाडौं (कास) नेपालभारत प्रबुद्ध व्यक्ति समूह (ईपीजी) को पाँचांै बैठकमा सहभागी हुन भारतीय टोली काठमाडौं आइपुगेको छ । बैठकमा आतंकवाद, उग्रवाद र अवैध मुद्रा, लागूपदार्थ ओसारपसारलगायत तस्करी नियन्त्रणका लागि भारतले नेपालभारत सीमा नियमनमा जोड दिने तयारी रहेको छ । यसमा भारतीय पक्षले प्रस्तुति राख्नेछ । सीमा नियमन र सीमा सुरक्षा प्रमुख एजेन्डा बनाउँदै भारतीय पक्षले आफ्नो धारणा समितिमा पहिलो पटक राख्न लागेको हो । टोलीले नेपालको पछिल्लो राजनीतिक अवस्थाबारे राजनीतिक भेटघाटसमेत थालेको छ । टोलीका एक सदस्य जयन्त प्रसादबाहेक अन्य सहभागिता रहने उक्त बैठकमा १९५० को मैत्रीसन्धि तथा जल उपयोगिताबारे छलफल हुने र निचोड निकाल्ने प्रयास यो बैठकमा हुनेछ । माइनर हार्ट अट्याकपछि स्वास्थ्य लाभ गरिरहेका पूर्वराजदूत जयन्त अस्वस्थ भएकै कारण बैठक एक महिना ढिलो बस्न लागेको हो । स्रोतका अनुसार आगामी बैठकमा भारतीय टोलीका सदस्य प्राध्यापक बीसी उप्रेतीले भारतका तर्फबाट सीमा नियमनका विषयमा आफ्नो प्रस्तुति राख्नेछन् । नेपालका तर्फबाट सूर्यनाथ उपाध्यायले जल उपयोगका बारेमा समेत छलफल गर्नेछन् । भारतले अहिले पनि हवाई मार्गबाट भारत जानेलाई पासपोर्ट वा नागरिकता माग्ने गर्छ । तर सीमामा कुनै आधार नचाहिने अवस्थाले दोहोरो मापदण्डलाई एकरूपता दिनेजस्ता विषयमा पनि छलफल हुनेछ । कोको भारत प्रवेश गरे, कोको नेपाल भन्नेसम्म पनि कुनै रेकर्ड नराखिने अवस्था रहेकाले यसलाई नियमन गर्न आवश्यक भएको दुवैतर्फको आशयमा भारतले प्रस्तुति गर्न लागेको हो ।"
कांग्रेस र एमालेद्वारा उम्मेदवार सिफारिस,"भक्तपुर कांग्रेस र एमाले भक्तपुरले प्रतिनिधि र प्रदेशसभा निर्वाचनका आकांक्षी उम्मेदवारको नाम पार्टी केन्द्रीय समितिमा सिफारिस गरेका छन् । कांग्रेसले क्षेत्र नं १ मा प्रतिनिधिसभा प्रत्यक्षतर्फ बाबुराजा जोशी, नवराज दाहाल, यादवप्रसाद अधिकारीको नाम सिफारिस गरेको छ । समानुपातिकतर्फ अम्बिकादेवी झा शारदा, सुभद्रा काफ्ले, पुरुषोत्तम लामिछाने र गणेशकुमार प्रजापतिको नाम सिफारिस भएको जिल्ला सचिव उद्धव सिलवालले जानकारी दिए । यसैगरी, कांग्रेसले क्षेत्र नं २ मा प्रतिनिधिसभा प्रत्यक्षतर्फ जिल्ला सभापति दुर्लभ थापा, तरुण दलका पूर्वअध्यक्ष विनोद कायस्थ, कवीर राणा, सांसद रामेश्वर ढुंगेल, माथवरसिंह बस्नेत, भेषबहादुर कार्की र सांसद मनमोहन भट्टराईको नाम सिफारिस गरेको छ । समानुपातिकतर्फ रामप्रसाद दवाडी, अच्युतप्रसाद मिश्र र गौरी खड्का केसी सिफारिसमा परेका छन् ।एमालेले क्षेत्र नं १ बाट प्रतिनिधिसभा प्रत्यक्षतर्फ कृष्णराम गेलाल, प्रेम श्रेष्ठ र नारायणी दंगालको नाम सिफारिस गरेको छ । समानुपातिकतर्फ केदार अधिकारी, नारायणभक्त बाटी र मन्दरा मिश्रको नाम सिफारिस गरिएको छ । २ नं मा प्रतिनिधिसभा प्रत्यक्षतर्फ पूर्वउद्योगमन्त्री महेश बस्नेतको नाम सर्वसम्मत सिफारिस गरिएको छ भने समानुपातिकतर्फ गणेशबहादुर खत्री, निर्मल भट्टराई र मालती पौडेलको नाम सिफारिस भएको छ । यता प्रदेशसभातर्फ कांग्रेसले निर्वाचन क्षेत्र नं १ अन्तर्गत प्रदेश निर्वाचन क्षेत्र नं १ चाँगुनारायणबाट प्रत्यक्षतर्फ क्षेत्रीय सभापति जीवन खत्री, प्रवीण वन, कृष्णलाल भँडेल, मनोजकुमार थापा, धर्मराज थापामगर, सुरेश श्रेष्ठ, किरण न्यौपाने र यज्ञविक्रम थापाको नाम सिफारिस गरेको जनाएको छ । समानुपातिकतर्फ सरु बानियाँ, हरिप्रसाद नेपाल, विजेश अवाल, शंकरप्रसाद गौतम, रूपा थापा, शिवप्रसाद मुनकर्मी, राधा कार्की, गंगालक्ष्मी अवाल, संगीता फुयाल, विजयालक्ष्मी सुवाल, सावित्री लामिछाने, सानुमान लामा तामाङको नाम सिफारिस भएको छ । क्षेत्र नं १ कै प्रदेश २ भक्तपुरबाट प्रत्यक्षतर्फ रवीन्द्र प्रधान, नारायणप्रसाद तमखु, अनिल भुजु, समानुपातिकतर्फ रजनी जोन्छे, दयामान कर्माचार्य, रमा शिल्पकार, रञ्जना कक्षपति, सुन्दर भेले, धर्मरत्न खाइतु, किरण शिल्पकार र सुरेशराज भण्डारीको नाम सिफारिस भएको छ । त्यसैगरी, एमालेले प्रदेशसभातर्फ क्षेत्र नं १ अन्तर्गत प्रदेश निर्वाचन क्षेत्र नं १ चाँगुनारायणबाट प्रत्यक्षतर्फ हरिशरण लामिछानेको नाम सर्वसम्मत सिफारिस गरेको छ भने समानुपातिकतर्फ सावित्री थापा, शिवराम तिमल्सिना र राजु सुवेदीको नाम सिफारिस भएको छ । क्षेत्र नं १ अन्तर्गत प्रदेश निर्वाचन क्षेत्र नं २ भक्तपुरबाट प्रत्यक्षतर्फ रोमन शिलाकार तथा समानुपातिकतर्फ माइलाबाबु देउला, रञ्जु नापित र सरस्वती बाटीको नाम सिफारिस भएको प्रदेश कमिटी सचिव भाइकृष्ण श्रेष्ठले जानकारी दिए । जिल्लाको क्षेत्र नं २ अन्तर्गत प्रदेश निर्वाचन क्षेत्र नं १ सूर्यविनायकबाट कांग्रेसले प्रत्यक्षतर्फ पार्टी सचिव उद्धव सिलवाल, नारायण खायमली, अंगद खडका, सुशील बस्नेत, कृष्णमुरारी न्यौपाने, रामगोपाल न्यौपाने, शंकर केसी, विदुरमानसिंह बस्नेत, विनोद ढुंगेल र सुनील ठकुरीको नाम सिफारिस गरेको छ । समानुपातिकतर्फ राजनकाजी त्वाती, पूर्ण नेपाली बिसुङ्खे, रोजी बिसुङ्खे, शशि बस्नेत, नीलकमल ध्वजु, सावित्री कार्की, ललिता धिताल पोखरेल, विजया शर्मा कोइराला र हीरालक्ष्मी कोजुको नाम सिफारिस भएको छ ।क्षेत्र नं २ को प्रदेश निर्वाचन क्षेत्र नं २ मध्यपुर थिमिबाट प्रत्यक्षतर्फ पूर्वसभापति गणेशमान चक्रधर, सन्तोष भट्टराई, महासमिति सदस्य मदनकृष्ण श्रेष्ठ, मध्यपुरनगर सभापति सुरेन्द्र श्रेष्ठ, महेश श्रेष्ठ, मुरारीप्रसाद आचार्य, गोकुल शर्मा, केदार खड्का र गणेशमान कुटुको नाम सिफारिस भएको छ । समानुपातिकतर्फ जीवन सिजापति, उर्मिला वन, सीताराम दुगु, ओमप्रकाश श्रेष्ठ, भगवती अधिकारी र कल्पनादेवी पोखरेलको नाम सिफारिस भएको छ । क्षेत्र नं २ अन्तर्गत प्रदेश निर्वाचन क्षेत्र नं १ सूर्यविनायकबाट एमालेले प्रत्यक्षतर्फ जिल्ला अध्यक्ष राजेन्द्र राजथला र शशिजंग थापाको नाम सिफारिस गरेको छ भने समानुपातिकतर्फ चित्रबहादुर अछामी, धु्रवराज विष्ट र सरिता भट्टराईको नाम सिफारिस भएको छ । क्षेत्र नं २ अन्तर्गत प्रदेश निर्वाचन क्षेत्र नं २ मध्यपुर थिमिबाट प्रत्यक्षतर्फ एमाले जिल्ला उपाध्यक्ष बचन देउजाको नाम सिफारिस भएको छ भने समानुपातिकतर्फ चन्दनकृष्ण श्रेष्ठ, दीपेन्द्र थापा र सुशीला सुवेदीको नाम सिफारिस गरिएको छ । यता, माओवादी केन्द्रले भने पार्टीको पोलिटब्युरो बैठकपछि मात्र निर्णय हुने जनाएको छ । नेमकिपा, राप्रपालगायतका दलहरूले पार्टीभित्र बैठक बसिरहेको र निर्णय हुन बाँकी रहेको जनाएका छन् ।"
माओवादीले तीनबुँदे सहमति तोड्यो,"काठमाडौंकांग्रेसले सरकार गठबन्धनमा रहेको माओवादी केन्द्रले हठात रूपमा एमालेसँग चुनावी तालमेल गरी सरकार निर्माणका बेला भएको तीन बुँदे राजनीतिक सहमति तोडेको ठहर गरेको छ । कांग्रेस केन्द्रीय कार्यसमितिको शुक्रबार बसेको बैठकले भनेको छ, एमाले र माओवादी केन्द्रबीच भएको ६ बुँदे सहमतिले सरकारको वर्तमान गठबन्धन निर्माण गर्दा भएको ३ बुँदे सहमति तोडेको यो बैठक ठहर गर्छ ।सरकार निर्माणका बेला कांग्रेस, माओवादी र मधेस केन्द्रित दलबीच संविधान संशोधनसहितको तीनबुँदे सहमति भएको थियो । तर संविधान सशंोधनको मुद्दा पार नलाग्दै गठबन्धन तोडिएको भन्दै कांग्रेस माओवादी केन्द्रप्रति आक्रोशित बनेको छ । सरकार निर्माणका बेला भएको सहमति तोडिए पनि माओवादी केन्द्रलाई सरकारबाट अलग गराउने या नगराउने भन्ने विषयमा भने बैठकले केही बोलेको छैन । कांग्रेस केन्द्रीय सदस्य ज्ञानेन्द्रबहादुर कार्कीले माओवादीका मन्त्रीलाई हटाउने या मन्त्रिपरिषद् पुनर्गठन गर्ने विषय नउठेको बताए । कांग्रेसले तोकिएको मितिमा निर्वाचन सम्पन्न हुने निर्णयसमेत लिएको छ । कांग्रेसले एमालेसँग माओवादी केन्द्रले गरेको सहकार्यले देशलाई अनावश्यक रूपमा ध्रुवीकरणतर्फ धकेल्नुका साथै राष्ट्रिय एकता र सामाजिक सद्भावलाई कमजोर बनाउने निष्कर्ष निकालेको छ । संविधान कार्यान्वयन, राष्ट्रिय एकता र विभिन्न जाति तथा समुदायबीचको सद्भाव र विश्वासका आधारमा देशलाई समृद्धि र विकासको मार्गमा अघि बढाउनेभन्दा पनि विभाजनको मानसिकतालाई प्रोत्साहन गर्दै कांग्रेसको निर्णयमा छ, लोकतन्त्र, राष्ट्रिय एकता र सामाजिक सद्भावसमेतलाई कमजोर पार्नेतर्फ उन्मुख हुँदै आएको एमालेसँग माओवादी केन्द्रले गरेको सहकार्यले देशलाई अनावश्यक रूपमा ध्रुवीकरणतर्फ धकेलेको छ । वर्तमान कम्युनिस्ट गठबन्धनले राष्ट्रिय एकता र लोकतान्त्रिक मूल्यमान्यतालाई कमजोर बनाएको ठहर गर्दै कांग्रेसले विधिको शासनमा आधारित पद्धतिमार्फत त्यस्तो गठबन्धनको दृढताका साथ सामना गर्ने निर्णयसमेत गरेको छ । शान्ति प्रक्रियाबाट विकसित नेपालको राजनीतिक सहमति, सहकार्य र मेलमिलापको कार्यदिशाबाट दिगो शान्ति, राजनीतिक स्थिरिता र आर्थिक समृद्धि हासिल गर्न सकिन्छ भन्ने हाम्रो दृढ विश्वास छ, कांग्रेसले भनेको छ, विकसित परिस्थितिबाट विचलित नभई राष्ट्रिय एकता, लोकतान्त्रिक शासन, शान्ति प्रक्रिया र संविधान कार्यान्वयनमा जिम्मेवारीका साथ अघि बढ्न प्रतिबद्ध छ । कांग्रेसले कम्युनिस्ट गठबन्धनसँग जुध्न समान सोच राख्ने सबैसँग सहकार्य गर्ने निर्णयसमेत लिएको छ । कांग्रेसले भनेको छ, देशका सबै लोकतान्त्रिक, राष्ट्रवादी र प्रगतिशील राजनीतिक शक्तिहरूका बीचमा आपसी सद्भाव कायम राख्दै सहकार्य र आवश्यकताअनुसार चुनावी तालमेल गरी अघि बढ्ने निर्णय गर्दछ । यसैबीच कांग्रेसले समानुपातिकतर्फबाट सांसद बनेकालाई अपवादबाहेक पुन: त्यही सुविधा नदिने गरी उम्मेदवार छनोटको मापदण्ड तय गरेको छ । कांग्रेसको यो निर्णयले समानुपातिक प्रतिनिधित्व गर्ने सांसदले अब प्रदेशसभा या प्रतिनिधिसभाको प्रत्यक्षतर्फ चुनाव लड्नुपर्नेछ । तर, अपवादबाहेक भन्ने शब्द राखेर कांग्रेसले केहीलाई दोहोर्याउन सक्ने बाटो भने खुलाएको छ । स्थानीय तहमा प्रमुखउपप्रमुखका उम्मेदवार भएकाले पनि प्रतिनिधिसभा र प्रदेशसभाका लागि उम्मेदवार बन्न नपाउने भएका छन् । साथै स्थानीय तहमा आधिकारिक उम्मेदवारविरुद्ध बागी हुने, बागी उम्मेदवारको प्रस्तावक र समर्थक हुनेलाई पनि उम्मेदवार नबनाइने निर्णय कांग्रेसले गरेको छ । उम्मेदवारको मापदण्डको प्रस्ताव महामन्त्री शशांक कोइरालाले बैठकमा राखेका थिए । त्यसलाई बैठकले सर्वसम्मत निर्णय गरेको कांग्रेस केन्द्रीय सदस्य प्रदीप पौडेलले जानकारी दिए । कांग्रेसले असोज २७ भित्रै प्रदेश र प्रतिनिधिसभाका लागि प्रत्यक्ष र समानुपातिकतर्फका उम्मेदवार टुंगो लगाउने निर्णय लिएको छ । देउवाले प्रदेश र प्रतिनिधिसभाका लागि उम्मेदवार छनोट गर्न आधिकारिक निकाय संसदीय समिति चाँडै नै बनाउने घोषणासमेत बैठकमा गरेका छन् । बैठकले वरिष्ठ नेता रामचन्द्र पौडेल पक्षसँग परामर्श गरी संसदीय समिति गठनका लागि सभापति देउवालाई अधिकार दिइएको निर्णय गरेको छ । बैठकमा लोकतान्त्रिक गठबन्धन निर्माण गर्नेगरी चुनावी तालमेलका लागि सहमति जुटाउन गठित कार्यदलका सदस्य पूर्णबहादुर खडकाले चुनाव जित्न सक्नेलाई ६ दलको सामूहिक उम्मेदवार बनाउने गरी छलफल अघि बढेको जानकारी गराएका थिए । बैठकमा केन्द्रीय सदस्य महेश आचार्यले तत्काल लोकतान्त्रिक गठबन्धनलाई औपचारिकता दिएर चुनावी माहोलमा पार्टी एकढिक्काका साथ होमिनुपर्ने बताए । उनले पार्टीभित्रको आन्तरिक झैझगडा अन्त्य गरेर चुनावमा जानुपर्ने बताए । केन्द्रीय सदस्य एनपी सावद र गगन थापाले लोकतान्त्रिक गठबन्धन निर्माण किन गर्ने भन्नेबारे पार्टीले स्पष्ट दृष्टिकोण ल्याउनुपर्ने बताए ।"
सिट बाँडफाँडमा छलफल सुरु,"काठमाडौं (कास) लोकतान्त्रिक गठबन्धन बनाउने प्रयासमा जुटेका ६ दल सम्मिलित कार्यदलले चुनावी तालमेलका लागि निर्वाचन क्षेत्र बाँडफाँडमा छलफल सुरु गरेको छ । कार्यदलले प्रदेश २ बाट छलफल अघि बढाएको हो । कार्यदल सदस्य मीनेन्द्र रिजालले ठोस निष्कर्ष भने आइनसकेको कान्तिपुरलाई बताए । कांग्रेस नेतृत्वमा गठन हुन लागेको लोकतान्त्रिक गठबन्धनमा राष्ट्रिय जनता पार्टी (राजपा), संघीय समाजवादी फोरम, राप्रपा, राप्रपा (प्रजातान्त्रिक) र लोकतान्त्रिक फोरम आबद्ध छन् ।शुक्रबार नै फोरम र राजपाबीच चुनावमा साझा उम्मेदवार बनाएर जाने सहमति भएको छ । यो सहमति भए पनि लोकतान्त्रिक गठबन्धनलाई कुनै असर नपुग्ने जानकारी उक्त दलका नेताहरूले कांग्रेसलाई दिएका थिए । दुई पार्टीबीच साझा उम्मेदवार दिने सहमति भएको हो, अन्य पार्टीसँगको तालमेल र गठबन्धनमा जान नसकिने भन्ने होइन, कार्यदल बैठकमा राजपा नेता सर्वेन्द्रनाथ शुक्लले बताएका थिए । उनी राजपाबाट कार्यदल सदस्य हुन् । राजपा र फोरमको संयुक्त प्रेस विज्ञप्तिमा अन्य राजनीतिक पार्टीदलहरूसँग मोर्चा या गठबन्धन तथा तालमेल गर्नुपरेमा पार्टी संयुक्त रूपले सहभागी हुने वा सहकार्य गर्ने उल्लेख छ । शुक्रबार दुई चरणमा बसेको कार्यदल बैठकमा लोकतान्त्रिक गठबन्धनको राजनीतिक अवधारणा र सिटको तालमेल कसरी गर्ने भन्ने विषयमा छलफल भएको थियो । राजनीतिक आधार र कार्यक्रम, सिटको बाँडफाँडका आधारमा हामी निर्वाचनको तयारीमा जुट्छौं, रिजालले भने, यी विषयमा अहिले सकारात्मक ढंगले छलफल भइरहेको छ । उनले कार्यदलले एकसरो छलफल सकेपछि शीर्ष तहमा बैठक बसेर टुंगो लगाइने जानकारीसमेत दिए । शुक्रबारको बैठकमा ६ दलकै कार्यदल सदस्यको उपस्थिति थियो । बैठकले कायर्दलको संयोजकमा कांग्रेस नेता विमलेन्द्र निधिलाई तोकेको छ ।"
कहीं नभएको जात्रा हाँडीगाउँमा,"काठमाडौंसामान्यतया गजुर टुप्पोपट्टि फर्किएको खट बोकेर जात्रा गरिन्छ । राजधानीको हाडीगाउँमा भने शुक्रबार गजुर भुइँपट्टि र देवता टुप्पोमा भएको जात्रा गरियो । यही जात्राले गर्दा नै कहीं नभएको जात्रा हाडीगाउँमा भन्ने उखान नै बन्यो । कोजाग्रत पूर्णिमाको भोलिपल्ट मनाइने जात्रामा ब्रह्मा, विष्णु र महेश्वरको छुट्टाछुट्टै खट यात्रा गरिन्छ । जात्रालाई स्थानीय भाषामा चोक्ते नारायणको जात्रा पनि भनिन्छ ।पौराणिक कथाअनुसार लिच्छविकालमा दिदीको बिहे धनी र बहिनीको गरिब परिवारमा भएछ । धनी दिदीले राम्रो स्वस्थ सन्तान जन्माउन सक्छु भनी घमण्ड गरिन् । बहिनीले आफूसँग धनसम्पत्ति नभए पनि भगवान् विष्णुप्रति आस्था भएकाले आफ्नो पनि राम्रो सन्तान जन्मने विश्वास लिइन् । ९ महिनामा बहिनीले स्वस्थ सुन्दर सन्तानको जन्म दिइन् । घमण्ड गर्ने दिदीको गर्भमा रहेको सन्तान भने १३ वर्ष बित्दा पनि जन्मिएन । गर्भावस्थामै दाह्री जुंगा पलाएपछि ज्योतिषीलाई देखाउँदा रिसाएर शिवपुरी जंगलमा बसेका विष्णुलाई मनाउन सके बच्चा जन्मिने बहिनीले थाहा पाइछन् । त्यसपछि ज्योतिषकै सल्लाहमा दिदीले क्षमापूजा गरिन् । अन्यत्र कतै नपाइनेखटमा राखेर जात्रा गर्ने, सुनको धागोले गाँसेको मैनको फूल र हिमालय पर्वतलाई ल्याएर जात्रा गर्ने प्रतिबद्धता उनले गरेपछि विष्णु खुसी भएछन् । यसरी १४ वर्षपछि जन्मिएको छोरालाई विष्णुको प्रतीकका रूपमा लिइएको स्थानीय धिमे बाजाका गुरु टेकबहादुर डंगोलले बताए । १४ वर्षमा जन्मिएको हुनाले नेपाल भाषामा नारायणलाई चोक्ते: नारायण भनियो, उनले भने । मन्दिर सुनको धागोले गाँसेको मैनको फूलले सजाइएको पृथ्वीजस्तो घुम्ने आकारको हुन्छ । यस्तो अनौठो मन्दिरलाई १५१५ गुठियारले बोकेर जात्रा गरिने भएकाले यसलाई कहीं नभएको जात्राका रूपमा चिनिएको डंगोलले बताए । खटको टुप्पोमा हिमालको प्रतीकका रूपमा बेतको गोलाकार चक्कालाई सेतो कपडाले बेरिन्छ । बीच भागमा पृथ्वीको प्रतीकका रूपमा घुमाउन मिल्ने गरी बाँस र बेतले कलात्मक ढंगले मन्दिर बनाइएको थियो, जसको माथिपट्टि पृथ्वीको श्रृष्टि फूलका बगैंचाका रूपमा फूलैफूलले सजाइन्छ । सर्वसाधारणले पूजाआजा गर्दा मन्दिरको देवतालाई नभई गजुरलाई गर्छन् । कोता: त्वा: (टोल) का गुठियार गुणनारायण डंगोलका अनुसार जात्रा गर्न कतिं पुन्ही (कोजाग्रत पूर्णिमा) का दिन कोता: गुठीका गुठियारहरू शिवपुरी ध्यान मग्न विष्णुको आत्मा लिन बाँसबारीमा रातभर जाग्राम बस्छन् । बेलुका विधिपूर्वक नारायण भगवानको पूजाआराधना गरी प्राण निकाली कोता: टोलस्थित पुजारीको घरमा ल्याइएको थियो, उनले भने, यस दिन हाडीगाउँका रैथाने निराहार बस्छन् । उनका अनुसार व्रत बसेका पुरुषले म्हतुं दाय्गु भनी जीउले नापी प्रत्येक एक जीउ बराबर एक बत्ती चढाउँदै नगर परिक्रममा गर्छन् । शुक्रबार रातिदेखि मूर्तिलाई विधिवत् पूजा गरी खटमा विराजमान गराई नगर परिक्रममा गराइएको थियो ।जात्रामा ब्रह्माको प्रतीकका रूपमा खट कोता: टोलका, विष्णुको खट न्याल्म टोल र महेश्वरको थतु टोलका गुठियारले बोकेर जात्रा गर्ने चलन छ । खट यात्राका लागि पोङ्गा बाजा अनिवार्य बजाउने परम्परा छ ।"
भूकम्पपीडितले नयाँ घरमा मनाए दसैं,"लमजुङ दूधपोखरी गाउँपालिका १, गैरीगाउँकी ७० वर्षीया मैत गुरुङले यसपटक धुमधामसँग दसैं मनाइन् । त्रिपाल र टहरामा २ दसैं कटाएकी उनले यस वर्ष नयाँ घरमा दिल खोलेर चार्ड मनाएको बताइन् । उनीसँग अहिले विदेशबाट बिरामी भएर फर्केका छोरा छन् । पतिको ४ वर्षअघि निधन भइसकेको छ । घर बनाउँदाको ५० हजार ऋण छ । टहरामा भन्दा त नयाँ घरमै दसैं मनाउन पाउँदा खुसी लाग्यो, उनले भनिन् ।तेस्रो किस्ताको रकम पाउन बाँकी छ । गैरीगाउँकै ६१ वर्षीया चेप्ची गुरुङले यसपटक गोठमा भएका पति गोपीलाललाई घरमै बोलाएर दसैं मनाइन् । भूकम्प गएपछि चाडबाड पनि के आयो के आएन, थाहै भएन, उनले भनिन्, गरिबको दसैं यस्तै हो । नयाँ घरमा मनाउन पाइयो, खुसी लागेको छ । सामाजिक परिचालिका कुमारी गुरुङका अनुसार सबैले यसपटक धुमधामसँग दसैं मनाए । घर बनिनसकेको भने योपटक पनि दसैं टहरामै भयो । सकिन लागेकाले छिटोछिटो गरेर नयाँ घरमा मनाए । यसअघि नै घर बनिसकेकाले राम्रोसँग लितपोत गरेर चाड मनाए, उनले भने ।दूधपोखरी गाउँपालिका ५, कोल्की तस्योकी खमाया गुरुङले पनि यसपटक हर्षोल्लाससाथ दसैं मनाएको बताइन् । भूकम्पपछि मनमा सन्तोष कहिल्यै भएन । घर ढलेको ठाउँमा अहिले नयाँ घर बन्यो । त्यसैमा ओत लागेर दसैं मनाएँ, उनले भनिन् । पतिसहित ७ परिवारले नयाँ घरमा दसैं मनाएको उनले बताइन् । भूकम्पपछि त्रिपालमा बस्यौं । एक वर्ष अस्थायी टहरामा बस्यौं । अहिले गतिलै घर बनाएका छौं, उनले भनिन् ।स्थानीय दीर्घ गुरुङले नयाँ घर बनेपछिको दसैं भूकम्पअघिकाजस्तै रमाइलो लागेको बताए । घर बनाउँदा कम्तीमा ३ लाख ऋण त लाग्यो । नयाँ घरमा दसैं मनाउँदा ऋणलाई भुलिदिएँ, उनले भने । स्थानीय धनबहादुर गुरुङका अनुसार भूकम्प गएको २ वर्षसम्मको दसैंले खासै महत्त्व राखेन । त्यसमा पनि नाकाबन्दीले झनै खल्लो बनायो । अहिले त गाउँलेले धुमधामसँग दसैं मनाए, उनले भने । भूकम्प गएको २ वर्षपछि दूधपोखरी गाउँपालिका १, गैरीगाउँ ३ सानोकाभ्रे ५ कोल्कीलगायतका गाउँका अधिकांश घर पुनर्निर्माण भइसकेका छन् । यस्तै, सुन्दरबजार नगरपालिका ३, ४ र राइनास नगरपालिका ७ धमिलिकुवा गरमबेंसीमा केही घर पुनर्निर्माण भएका छन् । राइनासकै राइनासकोटमा पनि घरहरू पुनर्निर्माण भएका छन् । घर बनाइसकेका सबैले दसैंमा टीकाजमरा लगाउनुका साथै मीठोमसिनो खाएर नयाँ घरमा दसैं मनाएका गाउँलेले बताए ।राष्ट्रिय पुनर्निर्माण प्राधिकरण तथा संघीय मामिला तथा स्थानीय विकास मन्त्रालयअन्तर्गत निजी आवास तथा पुनर्निर्माण कार्यक्रमका लमजुङ जिल्ला सम्पर्क व्यक्ति शिव रेग्मीका अनुसार जिल्लामा कुल लाभग्राही १३ हजार ९ सय ५९ छन् । ११ हजार ४ सय ३१ ले घर बनाउन रकम सम्झौता गरिसकेका छन् । यसमा नेपाल सरकारको अनुदान ४ हजार ४ सय ९५ जनाले प्रथम किस्ता लगेका छन् । दुई सयले गैरसरकारी अनुदानको प्रथम किस्ता लगेका छन् । दोस्रो किस्ता भने गैरसकारीतर्फका ७५ घरले लगेका छन् । सरकारी अनुदान दोस्रो किस्ता कसैको पनि निकासा भएको छैन । लाभग्राहीमा नपरेको र सर्भे छुटेको भन्दै ३ हजार ५ ले गुनासो फारम भरेका छन् । सरकारी रेकर्डबाहेक करिब १ हजार पीडितले आफ्नै तवरले घर बनाएर बसेको अनुमान रेग्मीको छ ।"
मेलाले चैनपुर झिलिमिली,"बझाङ बझाङको सबैभन्दा प्रशिद्ध शिलदेवी मेलाको रौनकले सदरमुकाम चैनपुर झिलिमिली भएको छ । कोजाग्रत पूर्णिमाबाट सुरु हुने यो मेला ३ दिनसम्म चल्ने गर्छ । एघारौं शताब्तीतिर दुर्गादेवीकी १६ बहिनीमध्ये सुर्मादेवी सुर्मा सरोवर जाने क्रममा चैनपुर आएको र यहीँका जोख्या थापासित काँक्रो माग्दा नदिएपछि आफ्नो दिव्यशक्तिले सेती नदी र बाहुलीगाड खोलाको बहाब बढाई चैनपुर बगाइदिएको किंवदन्ती छ । किंवदन्तीअनुसार कोजाग्रत पूर्णिमाको दिन भएको उक्त घटना चैनपुर उपत्यका बीच भागमा रहेको ढुंगामा बसेर सुर्मादेवीले रमाइलो मानी हेरेकाले सोही ढुङ्गा (शिला) लाई यहाँका मानिसले मन्दिर बनाई पूजा गर्ने गरेका हुन् । त्यही दिनको सम्झनामा रमाइलोका लागि प्रत्येक वर्ष कोजाग्रत पूर्णिमाको दिन मेला लाग्ने गरेको बझाङको धार्मिक इतिहासका अध्येयता विष्णुभक्त शास्त्री बताउँछन् ।शास्त्रीका अनुसारपछि सोह्रौं शताब्दीतिर बझाङी राजा गजराज सिंहले यो मन्दिरलाई अझ भव्य बनाउन लगाएको र मेलालाई पनि थप व्यवस्थित तथा आकर्षक बनाउन उनले पहल गरेका थिए । मेलाको दिन आएर शिलदेवीको दर्शन गरे पुण्य प्राप्त हुने र इच्छित बर प्राप्त हुने भएकाले यसको महत्त्व अझ बढेको शास्त्री बताउँछन् ।मेला भर्न बझाङलगायत सुदूरपश्चिमका विभिन्न जिल्लाबाट दर्शनार्थी सदरमुकाम चैनपुर आउने गर्छन् । मेला अवसर पारेर यहाँका विभिन्न संघसंस्थाले राष्ट्रिय कलाकारको प्रस्तुति, जिल्लाकै ठूलो पुरस्कार राशिको भलिबल प्रतियोगिता र विभिन्न खालका मनोरञ्जनात्मक कार्यक्रम आयोजना गरिएको सुर्मादेवी मेला व्यवस्थापन समितिले जनाएको छ । मेलाको प्रमुख आकर्षण महिला पुरुषबीच हुने जिल्लाव्यापी देउडा गीत प्रतियोगिता राखिएको समिति अध्यक्ष लोकेन्द्र विष्टले बताए । यस्तै मेलालाई व्यवस्थित गर्न मेला अवधिभर मदिरा निषेध गरिएको छ । मेलामा रक्सी खाएर होहल्ला हुने र विभिन्न प्रकारका आपराधिक घटना घट्ने भन्दै जिल्ला प्रशासन, जिल्ला प्रहरी, सुर्मादेवी मेला व्यवस्थापन समिति र जयपृथ्वी नगरपालिकाले चैनपुरलाई असोज १८ देखि २२ गतेसम्म मदिरा निषेधित क्षेत्र घोषणा गरेको प्रहरी नायब उपरीक्षक ऋषिराम कँडेलले बताए । निषेधित क्षेत्रभित्र रक्सी खाएर प्रवेश गर्नेे व्यक्तिलाई २ हजार २ सय र मदिरा ओसारपसार तथा बिक्रीवितरण गर्नेलाई ५ हजार रुपैयाँसम्म जरिवाना तोकिएको छ ।"
चित्लाङमा कार्तिके नाच,"मकवानपुर (कास) पर्यटकीय गाउँ चित्लाङमा बिहीबार रातिदेखि कार्तिके नाँच (कृष्ण जात्रा) सुरु भएको छ । पाँच सय वर्षअघिबाट सञ्चालनमा आएको नाँच दसंैको कोजाग्रत पूर्णिमादेखि स्वच्छन्द भैरवको रथ चित्लाङ माझगाउँमा घुमाएपछि सुरु हुन्छ । बेलुका गाउँमा युवाले रथ घुमाएर पूजाआजा गरेपछि तीन दिनसम्म नाँच सञ्चालन गरिन्छ । गाउँका मुख्य गुरु रामकृष्ण बलामीको घरमा पूजा गरी ९ वटा देवताको नाँच निकालिन्छ । विभिन्न देवताका मुखुन्डोलगाएका वाँजाको तालमा नाच्दै माझगाउँस्थित अशोक चैत्य परिसरमा पुगेर देवाताले नृत्य देखाउने गर्छन् । शुक्रबार बिहानसम्म विभिन्न किसिमका नेवारी नृत्य प्रस्तुत गरिएको थियो । राति पनि नाँच प्रस्तुत गरिन्छ, गुरु बलामीले भने । नाँच हेर्न स्थानीयवासी रातभर जाग्राम बस्छन् । काठमाडौं र ललितपुरबाट पनि जात्रा हेर्न ठूलो संख्यामा आउने गर्छन । चित्लाङका नेवार समुदायमात्र होइन, बज्रबारही, मार्खु, कुलेखानीलगायत क्षेत्रका बासिन्दा रातभर जात्रामा बस्छन् । वृद्धदेखि बालकसम्म जात्रामा सहभागी हुन्छन् । जात्रामा पुरुषको भन्दा महिला संख्या अधिक रहने गरेको छ । गाउँका थकालीका रूपमा रहेका ८२ वर्षीय भीमबहादुर बलामीले कृष्णलीला ५ सय वर्षदेखि यहाँ सञ्चालन भइरहेको जनाए ।"
हत्याको आरोपमा ३ पक्राउ,पर्सा (कास) ठोरी गाउँपालिका ५ सुवर्णपुरबाट प्रहरीले हत्या आरोपमा शुक्रबार बिहान ३ जनालाई पक्राउ गरेको छ । स्थानीय गेलु लामाकी ५० वर्षीया पत्नी सानीलक्ष्मी बम्जनको हत्यामा संलग्न आशंकामा प्रहरीले पक्राउ गरेको हो । अनुसन्धान प्रभावित हुने भन्दै प्रहरीले पक्राउ गरिएकाको नाम सार्वजनिक गरेको छैन । घरायसी प्रयोजनका लागि माटो लिन गएकी बम्जनको शव घरदेखि करिब ५ सय मिटर दूरीमा उखुबारीमा बिहीबार फेला परेको थियो । स्थानीयले प्रहरीलाई खबर गरेपछि टोली घटनास्थल पुगेको हो । शवको प्रकृति हेर्दा टाउकोमा धारिलो हतियार प्रहार गरिएकाले घटनास्थलमै मृत्यु भएको जस्तो देखिएको प्रहरीले बतायो ।
हतियारसहित ३ नियन्त्रणमा,"गुलरिया (कास) अवैध रूपमा हतियार बनाउँदै बेचबिखन गर्ने बढेपछि प्रहरीले बिहीबार छापा मारेको छ । प्रहरीले अवैध हतियारसहित तीन जनालाई नियन्त्रणमा लिएको जनाएको छ । बारबर्दिया नगरपालिका १ जमुनियास्थित भक्तबहादुर सुनारको भरुवा बन्दुक निर्माण उद्योगमा छापा मारेको प्रहरी निरीक्षक हेम शाहीले बताए । सुनारको घरबाट तीन थान बन्दुक, बन्दुक बनाउन प्रयोग हुने तीन थान सनासो, दुई थान रेती, एक थान घनलगायत बरामद भएको छ । प्रहरीले अवैध बन्दुकसहित सुनार, बलबहादुर सुनार र बाँके नेपालगन्जका इन्द्र सुनारलाई नियन्त्रणमा लिएको हो । उनीहरूविरुद्ध हातहतियार तथा खरखजाना मुद्दा दायर गरिने प्रहरी निरीक्षक शाहीले जनाए । चोरी सिकारका लागि अवैध बन्दुक बेचबिखन गर्ने गरेको प्रहरीको शंका छ ।"
डुबेर मृत्यु,दमक (कास) चिप्लिएर खोलामा डुब्दा शुक्रबार गौरीगन्ज गाउँपालिका ६ देवीगन्जमा एक महिलाको मृत्यु भएको छ । घर लिप्ने माटो लिन गएकी स्थानीय २१ वर्षीया पिंकीदेवी यादवको गेउरिया खोलामा डुबेर मृत्यु भएको हो । माटो खन्ने क्रममा यादव चिप्लिएर खोलामा खसेकी थिइन । खोलाबाट तत्कालै निकाल्ने कोही नहुँदा उनको डुबेर मृत्यु भएको वडाध्यक्ष बद्रीनारायण यादवले बताए । उनका अनुसार पिंकी गाउँकै बहिनी नाता पर्ने एक सानी बालिका लिएर माटो लिन गएकी थिइन् । पिंकी खोलामा डुबेपछि बालिकाले गुहार मागेकी थिइन् । केहीबेरमा बस्तु बाँध्न गएका भेला भएर पिंकीलाई खोलाबाट निकालेका थिए । उनी दसैं मनाउन गौरीगन्ज माइती आएकी थिइन् ।
चोरी आरोपमा ६ समातिए,"कञ्चनपुर (कास) कञ्चनपुर प्रहरीले विभिन्न ठाउँमा मोबाइल, मोटरसाइकल र साइकल चोरी गर्ने समूहलाई पक्राउ गरेको छ । दसैंका दिन शुक्लाफाँटा नगरपालिका ४ का इन्द्रजीत रानाको घरबाट मोबाइल चोरी गर्ने ३ जनालाई प्रहरीले बिहीबार नियन्त्रणमा लिएको हो । उनीहरू शुक्लाफाँटा नगरपालिका १० का प्रकाश ठगुन्ना, कृष्णपुर नगरपालिका २ का निरज थापा र सोही ठाउँका लालबहादुर विष्ट हुन् ।यसैगरी मंगलबार शुक्लाफाँटा नगरपालिका १२ कालागौडीमा रामप्रसाद बडायकको घरबाट मोटरसाइकल चोरी गर्दै गर्दा ३ जना पक्राउ परेका छन् ।"
भारतबाट ४ को उद्धार,"भरतपुर (कास) भारतको मुम्बईस्थित एक कोठीबाट केआई नेपालले ३ बालिका र दिल्लीको एक कोठीबाट एक महिलाको उद्धार गरेको छ । संस्थाका कार्यक्रम निर्देशक इन्द्रराज भट्टराईका अनुसार उद्धार गरिएका बालिकालाई मुम्बईको एक गैरसरकारी संस्थामा पुनस्र्थापना गरिएको छ । चितवन ठेगाना भएकी महिलालाई भने भारतस्थित नेपाली दूतावाससँगको समन्वय र सहकार्यमा नेपाल ल्याइँदैछ । देशका विभिन्न ६ शाखा कार्यालय, मोरङ, पर्सा, चितवन, रुपन्देही, कपिलवस्तु, बाँकेमार्फत मानव बेचबिखन तथा लैङ्गिक हिंसाविरुद्ध कार्य गर्दै आइरहेको संस्थाले नेपालभारत सीमामा निगरानी, सूचना सम्प्रेषण, परामर्श तथा उद्धार र उद्धार गरिएका महिला तथा बालिकाको पुनस्र्थापना गरी परिवारमा पुनर्मिलन गराउँदै आएको छ ।"
टिकट आकांक्षीको भीड,प्रदेश र प्रतिनिधिसभा सदस्य निर्वाचनका लागि दलका जिल्ला कार्य समितिलाई केन्द्रले दिएको निर्देशनअनुसार अघि बढ्न समस्या भएकोछ । कांग्रेस केन्द्रलेप्रदेश र प्रतिनिधिसमा सदस्य निर्वाचनका सम्भावित ३३ जनाको नाम उम्मेदवार छनोटका लागि सिफारिस गर्न निर्देशन दिए पनि ६७ जनाको नाम पठाइएको छ ।
वडाध्यक्ष हारका छनोटमा,"काभ्रे (कास) स्थानीय तह निर्वाचनमा वडाध्यक्षमा पराजित भएका समेत प्रदेश सभाको निर्वाचनमा सांसदका लागिसिफारिसमा परेका छन्। धुलिखेल नगरपालिका १२ को वडाध्यक्षमा पराजित महेन्द्रबहादुर लामा र नमोबुद्ध नगपालिका८ मा पराजित रामेश्वर अधिकारी प्रदेश सभा क्षेत्र नं २ बाट समानुपातिकतर्फ सिफारिस भएका छन्। मण्डनदेउपुरनगरपालिकाकोप्रमुखमा पराजित जिल्ला उपसभापति अच्यूतप्रसाद पौडेल प्रदेश सभा क्षेत्र नं ३ को प्रत्यक्षमा रउपप्रमुखमा पराजित राधिका ढकाल समानुपातिकतर्फ सांसदका लागि सिफारिस भएका छन्। पनौती नगरप्रमुखमा पराजित विदुर बञ्जारा प्रदेश क्षेत्र नं २ मा प्रत्यक्ष र उपप्रमुखमा पराजित अञ्जु रञ्जित केसी समानुपातिकतर्फ सिफारिस भएका छन्।नमोबुद्धमा पराजित कुन्साङ लामा प्रदेश नं २ को प्रत्यक्ष र उपप्रमुखमा पराजित कमला खनाल समानुपातिकतर्फबाटसांसदका लागि सिफारिस भएका छन्।बनेपा नगरपालिकामा उपप्रमुखमा पराजित उम्मेदवार निर्मला श्रेष्ठ पनि प्रदेश सभा क्षेत्र ४ मा समानुपातिकतर्फ उम्मेदवार बनेकी छन्। चौरीदेउराली गाउँपालिकाकोअध्यक्षमा पराजित विक्रमराज गौतम प्रदेश सभा क्षेत्र नं १ को समानुपातिकमा, भुम्लु गाउँपालिका उपाध्यक्षमा पराजित शान्ता क्षत्री थापा प्रदेश नं ३ को समानुपातिकमा रमहाभारत गाउँपालिकाकोउपाध्यक्षमा पराजित विष्णुमाया पुलामी प्रदेश सभा क्षेत्र नं १ को समानुपातिक सांसदका लागि सिफारिस भएकी छन्। कांग्रेसलेकाभ्रेकोक्षेत्र नं १ मा प्रतिनिधिसभाका लागि सांसद तीर्थ लामाको नाम सिफारिस गरेको छ । क्षेत्र न २ मा मधुप्रसाद आचार्यलगायत ६ जनाको नाम सिफारिस गरेको छ ।प्रदेश सभा क्षेत्र नं १ मा दिनेश लामा,चन्द्रबहादुर लामा (सीबी) लगायत ५ जनाको नाम सिफारिस भएको छ ।दिनेश लामा क्षेत्र नं २ मा पनि प्रत्यक्षतर्फ सिफारिस भएका छन्।उनीसँगैनेता इन्द्रमणि अधिकारी, तीर्थबहादुर पसखलसहित १४ जनाको नाम सिफारिस भएको छ । प्रदेश सभा क्षेत्र नं ३ मा सुन्दरमणि आचार्यलगायत ८ जनाको नाम सिफारिस भएको छ ।प्रदेश नं ४ मा १६ जनाको नाम प्रत्यक्षतर्फ सिफारिस भएको छ ।वडा सदस्य पनि सिफारिसमा एमालेकाभ्रेलेप्रतिनिधिसभा र प्रदेश सभाका लागि उम्मेदवार सिफारिस गरेको छ । एमालेले स्थानीय तहको निर्वाचनमा वडा सदस्यमा निर्वाचितलाई समेत सांसदका लागि सिफारिस गरेको छ ।प्रतिनिधिसभा क्षेत्र नं १ का लागि सांसद रामहरि सुवेदीलगायत ४ जनाको नाम सिफारिस भएको छ । प्रतिनिधिसभा क्षेत्र नं २ का लागि गोकुल बाँस्कोटाको नाम मात्रै सिफारिस भएको छ । प्रदेश सभा क्षेत्र नं १ मा इन्द्र तामाङलगायत १२ जनाको नाम सिफारिस भएको छ ।प्रदेश सभा क्षेत्र नं २ मा पनि रामकृष्ण हुमागाईं, चन्द्र लामालगायत १२ जनाको नाम सिफारिस भएको छ । प्रदेश सभा क्षेत्र नं ३ मा स्थानीय तहको निर्वाचनमा वडा सदस्यमा निर्वाचित टीकाबल्लभ सापकोटा पनि सांसद पदका लागि सिफारिस भएका छन्। प्रदेश सभा क्षेत्र नं ४ मा हरिदेव गिरीलगायत ८ जनाको नाम सिफारिस भएको छ ।गाउँपालिका अध्यक्ष पनि सिफारिसचौरीदेउराली गाउँपालिकाका अध्यक्ष दीनानाथ गौतम पनि प्रतिनिधिसभा सदस्यका लागि माओवादी केन्द्रका तर्फबाट सिफारिस भएका छन्। उनीसँगै सूर्यमान दोङ, इन्द्रबहादुर थिङको नाम सिफारिस भएको छ । प्रदेश सभा क्षेत्र नं१ का लागि विष्णुप्रसाद गौतम, गंगाबहादुर दोङ र रत्न ढकालकोनाम सिफारिस भएको छ । दोङ तेमाल गाउँपालिकाकोअध्यक्षमा पराजितभएका थिए ।"
धमाधम नाम सिफारिस,"हेटौंडा (कास) प्रतिनिधि र प्रदेश सभा निर्वाचनका लागि एमालेर माओवादी केन्द्र जिल्ला कमिटीले उम्मेदवार आकांक्षीका नामकेन्द्र पठाएका छन्। एमालेले २१ तथा माओवादी केन्द्रले १९जनाकोनाम सिफारिस गरेकोछ ।एमालेमकवानपुरकोशुक्रबार बसेकोबैठकलेक्षेत्रीय समन्वय समितिबाट आएका नाम जिल्लाले सदर गरी केन्द्र पठाएको जिल्ला अध्यक्ष मुनु सिग्देलले बताइन्। उनका अनुसार प्रतिनिधिसभाका लागि १ नम्बर क्षेत्रबाट पूर्वसांसद कृष्णप्रसाद दाहाल, सांसद अनन्त पौडेल र चन्द्राकान्त ढुंगानाको नाम सिफारिस गरिएको छ । २ बाट पूर्वसांसद विरोध खतिवडा, सांसद सुभाषचन्द्र ठकुरी र ठाकुरराम खड्काको नाम पठाइएको छ ।एमालेले प्रदेश सभाका चार सिटका लागि १५ जनाको नाम सिफारिस गरेको छ । क्षेत्र नम्बर १ बाट बद्री लम्साल, रामचन्द्रराई, कमल विष्ट, कृष्णप्रसाद चौलागाईं, अणराज जर्घामगर, मदन दाहाल र सीता विष्टको नाम प्रस्ताव गरिएको छ । २ बाट भने रामेश्वर रानालाई सर्वसम्मत उम्मेदवार चयन गरिएको छ । ३ नम्बरबाट डोरमणि पौडेल, श्रीधर पोखरेल र गायत्री सुवेदीकोनाम सिफारिस भएको जिल्ला इन्चार्ज विरोध खतिवडाले बताए ।यसैगरी ४ बाट सांसद राजाराम स्याङ्तान, विद्यार्थी नेता महेशबर्तौला, फटकबहादुर (पीबी) गोले र दुर्गा सुवेदीको नाम सिफारिस गरेकोछ ।माओवादी केन्द्रले प्रतिनिधिसभाको १ नम्बर क्षेत्रमा सांसद रामनारायण बिडारी र २ मा पूर्वसभासद कुमारी मोक्तानलाई उम्मेदवार बनाउने भएको छ । प्रदेश सभाको १ नम्बरका लागि पूर्वसभासद प्रेमबहादुर पुलामी, कमानसिंह पाख्रिन, भीम पाख्रिन,ज्ञानसागर लामा र लोकनाथ गौतमको नाम सिफारिस गरेको जिल्ला इन्चार्ज कुमारी मोक्तानले बताइन्। २ नम्बरका लागि प्रकाशचन्द्र पाण्डे, बालकृष्ण चौलागाईं, कमलचन्द्र सुमन र डीबी लामाको नाम सिफारिस गरेको छ । ३ बाट विष्णु विष्ट, अरुण रायमाझी, अप्सरा लोप्चन र विनायक गोलको नाम पठाइएको छ । ४ बाट ओमबहादुर घलान, बालकुमार मल्ल, इन्द्रबहादुर थिङ र रामप्रसाद कालाखेतीको नाम प्रस्ताव गरिएको छ ।गुप्ता सर्वसम्मत कपिलवस्तुमा राजपा छाडेर आएका वृजेशकुमार गुप्ता एमालेबाट प्रतिनिधिसभाको २ नम्बर क्षेत्रमा उम्मेदवार बन्ने भएका छन्। त्यस्तै क्षेत्र ३ बाट क्षेत्रबहादुर खत्री, अहमदअब्दुल रहुफ, महादेव पोख्रेल, सुशीला खनाल र निशा विश्वकर्मा नाम सिफारिसमा परेको छ । क्षेत्र १ बाट सांसद बलराम अधिकारी,विष्णु पन्थी, हीरालाल पौडेल र शारदा पोख्रेललाई सिफारिस गरिएकोछ ।त्यस्तैप्रदेश सभातर्फ कृष्ण पौडेल, जञ्जिरप्रसाद थारू, डम्मर शर्मा, विश्राम थारू र शारदा पोख्रेल, अजिजुररहमान शेष, अर्सराद अहमद खाँ, जगन्नाथ कुर्मी चौधरी, फैजल खाँ र रामनयन यादव,दीर्घनारायण पाण्डे, अर्जुन केसी, लंकबहादुर हमाल र हुमा पौडेल,मिर्जाअर्सद बेगको नाम पठाइएको छ ।"
बालबालिकाका प्रिय मुनाल,"वासुदेवले एकताका स्कुल पढाए । गिरिजाप्रसाद कोइराला प्रधानमन्त्री हुँदा उनलाई राम्रो जागिरको प्रस्ताव आएको रहेछ । युनिसेफबाट पनि अफर आएको थियो, वासुदेवका छोरा मोहितले भने, उहाँले मान्नु भएन । बाल कार्यक्रम नै ठिक छ भन्नुभयो । उनी रेडियो नेपाललाई मन्दिर मान्थे । त्यसकै शरणमा रहन चाहे ।तर जिन्दगी सधंै एकनास भएन । २०६४ सालमा उनलाई मस्तिष्कघात भयो । २० दिन त कोमामै रहे । पैसा धेरै चाहियो । साथीभाइ, शुभचिन्तकको भरथेगले अलि पुगेन । रेडियो नेपालबाट उपदान लिए । पेन्सन पाउने बाटै बिलायो । बाँच्नका लागि अनेक गर्नुपर्यो, क्यान्सर भएको थाहा पाएपछि उनले रुँदै भनेका थिए, सरकारले हेरिदिए हुन्थ्यो मलाई ।वासुदेवमा हास्य चेत राम्रो थियो । उनी बिरामी छँदा पनि ठट्टा गरिरहन्थे । भारतका प्रख्यात कमिक क्यारेक्टर चाचा चौधरीबाट प्रभावित थिए । मलाई नेपाली चाचा चौधरी बन्ने रहर छ, ज्ञानेश्वरस्थित निवासमा भेटिएका बेला उनले भनेका थिए, केटाकेटीलाई हँसाउन, खुसी बनाउन चाहन्छु । एउटा बाल बगैँचा बनाउने धोको छ ।६८ वर्षको उमेरमा उनी पुस्तक लेखिरहेका थिए । दिनको न्यूनतम १ घन्टा लेखनलाई छुट्याएका थिए । सुनकेस्रा बाल पत्रिका निकालेका उनले हाम्रा शत्रु, पिपी गर्छ बाजा, घैंटोमा घाम, हराएको हात जस्ता बाल किताब प्रकाशन गरेका छन् । बाल गीतकारी पुरस्कार थाप्ने उनी पहिलो व्यक्ति हुन् ।"
दोहोरो झट्का,"ठीक रातको तीन बजेर पाँच मिनेटमा आएको भूकम्पको आकस्मिक झट्काले राजधानी काठमाडौं प्रकम्पित भयो । टोलमा बेस्सरी हल्लीखल्ली मच्चिएकोले म पनि हतार हतार घरबाट बाहिरिएँ । गणेशथानको मोडनेर सीतारामजी भेटिए ।भूकम्प आएको थाहा पाउनुभयो, सीतारामजी ? मैले एक सासमा सोधेंँ ।जय नेपाल । उनले जवाफमा भने । मेरो छिमेकी सीताराम कँडेल उग्र जयनेपालवादी कांग्रेसी हुन् ।नेपाली कांग्रेस पार्टीका मझौला स्तरका नेता ।एक पटक मेयरमा उठेर मजाले हारेका । अर्थात् झन्डै जितेका ।यो रातमा केको जयनेपाल ? मैले चिढिएर भनँें, धेरै पछि भूकम्प आयो नि सीतारामजी ।यो कम्युनिस्टहरूका बदमासी हो । सीतारामजी क्रुद्ध मुडमा थिए ।होइन, म त भूकम्पको कुरो पो गरिरहेको छु, सीतारामजी ।कम्युनिस्टहरूका कुनै विश्वास हँुदैन ।के भन्दैछ यो ? मैले मनमनै भनेर सीतारामजीको अनुहारमा गडेर हेरँें ।कम्युनिस्टहरूका भरोसा गरे यस्तै हुन्छ । सीतारामजी आफ्नै रटानमा थिए ।यो के भनिरहनुभएको हो, सीतारामजी ? म दंग परेको थिएँ ।होइन सीतारामजी, तपाई अघिदेखि एकनासले के भनिरहनुभएको छ ? मैले विरक्तिएर भनेंँ, भर्खरै भूकम्प आएको चाल पाउनु भएन ?म भूकम्पकै त कुरो गरिरहेको छु । उनले रोषका साथ मलाई हेरे, कम्युनिस्टहरू काम लाग्दैनन् ।तपाईं के कम्युनिस्टकम्युनिस्ट भनिरहनुभएको छ ? मेरो स्वर चर्कियो ।कम्युनिस्टहरू यस्तै हुन्छन् । उनको स्वर पनि ठूलो भयो ।यो भूकम्प कति रेक्टरको थियो, मलाई थाहा भएन । सम्भवत: तीन रेक्टरको थियो । अथवा साढे तीन रेक्टरको थियो कि ? राजधानी काठमाडौं नै केन्द्र भएको भूकम्प त्यति ठूलोचाहिँं थिएन । तर अचम्म के छ भने यसले नेपालको एक ठूलो पार्टी नेपाली कांग्रेस पार्टीलाई ठूलो धक्का दिएको थियो । उसो भए के यो राजनीतिक भूकम्प थियो त ? यसको प्रत्यक्ष प्रमाण बनेर कट्टर कांग्रेसी सीतारामजी मसमक्ष उभिएका थिए । अहिले उनी मोबाइल फोनमा कसैसँग एकहोरो संवाद गरिरहेका थिए । (उताको आवाज सुनिएन) ।जयनेपाल बानियाजी ।यो कम्युनिस्टहरूको चाल हो ।भूकम्प त्यसै आएको होइन, बानियाजी ।रामचन्द्र पौडेलसँग कुरा गर्नुभएन ?डाइरेक्ट महामन्त्री शशांक कोइरालासँग गरे पनि हुन्छ ।होइन, कम्युनिस्टहरूका चालामालासँग तपाई पनि त परिचित हुनुहुन्छ ।मैले कम्युनिस्टहरूबारे त्यस्तै भनेको होइन, बानियाजी ।मैले पहिले नै भनेको होइन त बानियाजी ?भूकम्पबारे नै भनिरहेको छु, बानियाजी ।कम्युनिस्टहरूलाई म राम्ररी चिन्छु ।यो भूकम्प त्यसै आएको होइन ?तपाई मेरो कुरामा अविश्वास नगर्नाेस्, बानियाजी ।भूकम्पकै कुरो हो नि !कम्युनिस्टहरूलाई त्यसै छाड्नुहुन्न ।प्रधानमन्त्री शेरबहादुरजीसँग पनि सम्पर्क गर्नुपर्छ ।भूकम्प भनेर हुन्छ, बानियाजी ?सही भन्नुभयो, कम्युनिस्टहरूबारे तपाईले ।यही भूकम्पलाई लिनोस् ।हो, कम्युनिस्टहरू नै ।मेरो परम कांग्रेसी छिमेकी सीताराम कँडेलको मोबाइल फोनमा बातचितको सिलसिला कायमै थियो । यतिखेरै एक्कासी मलाई मंगलबारका दिन राष्ट्रिय सभागृहमा भएको वाम एकता घोषणासभाको सम्झना भयो । अर्थात् नेकपा एमाले, नेकपा माओवादी (केन्द्र) र नयाँ शक्ति पार्टीको । यस लगत्तै राति राजधानी काठमाडौंमा भूकम्प आएको हो । कतै दोहोरो मारमा परेर नेपाली कांग्रेस हल्लिरहेको त होइन ?"
"त्यो अन्त्येष्टि, यो अन्त्येष्टि","नेपाली तथा हिन्दुका आराध्यदेव पशुपतिनाथको मन्दिरमा २०११ सालसम्म अछूतलाई प्रवेश निषेध भन्ने बोर्ड राखिएको थियो । हिन्दुहरूका लागिमात्र प्रवेश भन्ने बोर्ड त अहिले पनि छ । अछूतका लागि प्रवेश निषेध भन्ने बोर्ड पशुपति प्रवेश आन्दोलनले हटाएको थियो । पशुपति अर्थात महादेव हिन्दु धर्मशास्त्र अनुसार संहारक पनि मानिन्छन् । त्यसैले उनको सान्निध्यतामा अन्तिम संस्कार हुनु भनेको स्वर्गको ढोका खोलिनु पनि हो भन्ने मान्यता भएकाले पशुपतिको आर्यघाटमा अन्तिम संस्कार गर्ने चाहना हिन्दु धर्ममा आस्था राख्ने सबैमा हुने गर्छ । आर्यघाटमा विशिष्ट व्यक्ति तथा सर्वसाधारणका लागि छुट्याइएका घाट छन् । पशुपतिनाथको मन्दिरमा चढाइएको जल एउटा नालीबाट बहेर सिधै वाग्मती नदीमा मिसिने ठाउंँलाई ब्रह्मनाल भन्छन् । त्यही नजिक अन्त्येष्टि गर्न जोकोही पनि लालायित हुन्छन् । तर त्यस्तो ब्रह्मनालमा अन्त्येष्टि गर्न पाउनु दलित समुदायको कल्पनाबाहिर थियो । सर्वसाधारणको अन्त्येष्टि गरिने घाटमा समेत दलितहरूको शव जलाउन वर्जित थियो । राजाका परम भक्त तथा जीवनको अन्तिम अवस्थामा आपूर्ति राज्यमन्त्री भएका हीरालाल विश्वकर्माको देहावसान २०४५ सालको असोजको टीकाकै दिन भयो । निधन हँुदा उनी मन्त्री पदमा त थिएनन्, तर राज्यको सम्मानित पदमा पुगेका व्यक्तिहरूलाई राज्यले सम्मान गर्ने परम्परा छ । अत: उनको अन्तिम यात्रामा पनि सम्मान पाउने अपेक्षा परिवार लगायत उनका इष्टमित्रको हुने नै भयो । तर दलितहरूको मृत्युपछिको अन्तिम संस्कार अरूलाई जलाउने ठाउंँमा गर्न पाइँदैन थियो । नत अहिलेजस्तो घाटेहरूले नै शवको नियमसम्मत दाहसंस्कार गर्थे । उनीहरूको शव जलाउनुपर्दा वाग्मती वा विष्णुमतीको बालुवाको बगरमा मलामीले नै चिता बनाई शवदहन गर्नुपथ्र्याे । हीरालालको चिता वाग्मतीको बगरको बालुवामाथि नै बनाइयो । उनको मलामी तत्कालीन समयका दलितका नेताहरू थिए, तत्कालीन प्रधानमन्त्री मरिचमान सिंह र राष्ट्रिय पञ्चायतका अध्यक्ष नवराज सुवेदी पनि गएका थिए । उनीहरू एउटा दलितको मलामी आउनु आफैंमा परम्परा विरोधी थियो, किनभने नेपाली हिन्दु संस्कारमा आफ्नो गुठियार तथा जातका बाहेक अरू मलामी जानहुन्न भन्ने मान्यता थियो र छ । त्यतिबेलाका अति विशिष्ट व्यक्तिहरू शवको नजिक पुगेनन्, टाढैबाट हेरे भन्ने पनि सुनियो । त्यतिबेलाका दलित नेताहरूलाई बगरमा बनाइएको चिता देखेर अपमानबोध भयो । एउटा समूहले परम्परागत रूपमा चलिआएको चलन अनुसार नै दिवंगत नेताको अन्तिम संस्कार गर्नुपर्छ भन्यो । अर्को समूहले अन्य व्यक्तिले शव जलाउने पेटीमै जलाउनुपर्छ भन्ने कुरा राख्यो । पहिलो समूहले बनिसकेको चिता बिगारेर सार्दा अपशकुन हुने तर्क राख्यो । अर्को समूहले चिता सार्नैपर्ने तर्क राख्यो । यसो गर्दा त्यहाँं जातपात मान्ने अन्य समूहले हुलदंगासहित आक्रमण गर्नसक्ने अवस्थाको पनि चर्चा गरियो । चिता सार्नैपर्ने समूहले त्यस्तो हमला भए त्यहाँ एउटा चिता होइन, अरू चिता जले पनि पछि नहट्ने हुंकार गर्यो । अन्त्यमा चिता सार्नुपर्छ भन्ने पक्षको जित भयो र सम्मानित ठाउंँमा दिवंगत हीरालालको अन्तिम संस्कार सम्पन्न भयो । कुनै अवरोध भएन । शान्तिपूर्ण तरिकाले अन्तिम संस्कार सम्पन्न भयो । त्यसपछि अन्य दलितलाई पनि सर्वसाधारण जलाउने ठाउंँमा अन्तिम संस्कार गर्न सहज भयो, घाटेहरूले पनि सहजतापूर्वक दलितका शव जलाइदिन थाले । गत महिनाको २२ गते दलित आन्दोलनका पुराना प्रजातन्त्रवादी नेता तथा पूर्व वातावरण तथा विज्ञान सहायक मन्त्री प्रतापराम लोहारको निधन भयो । सुशील कोइरालाको पालामा नेपाली कांग्रेसको केन्द्रीय सदस्यसमेत मनोनीत भएका उनको शवलाई पार्टी कार्यालय सानेपामा राखिएको थियो । प्रधानमन्त्री तथा पार्टी सभापति शेरबहादुर देउवाले पार्टी झण्डा ओढाएर सम्मान व्यक्त गरे । उनको शवलाई आर्यघाटको ब्रह्मनालमा पुर्याइयो । विशिष्ट व्यक्तिहरूको अन्त्येष्टि गरिने घाटमै उनको चिता तयार पार्न लगाइएको थियो । तर आर्यघाट हेर्ने समितिले अन्य व्यक्तिलाई बढी पैसा तिरेको आधारमा अर्को शव जलाउन अनुमति दिँंदा ४ घन्टा कुरेर बस्नुपर्यो । त्यस अवधिमा नेकाका वरिष्ठ नेता रामचन्द्र पौडेल, एनपी साउद लगायतका नेता आएर श्रद्धाञ्जलीमात्र व्यक्त गरेनन्, पुन: पार्टीको झण्डा पनि ओढाए । यो सम्मान केवल प्रतापरामका लागिमात्र थिएन, प्रजातन्त्रमा आस्था राख्ने सबै दलितकर्मीका लागि पनि थियो । ब्रह्मनालमा पुर्याइएको चार घन्टापछि पुन: चितालाई सजाउने काम भयो र त्यो सजावट नेपालका अन्य विशिष्ट व्यक्तिहरूको अन्तिम संस्कारमा गरिने सजावटभन्दा फरक थिएन । राज्यका पूर्वमन्त्री पनि भएकाले उनलाई नेपाल प्रहरीबाट अन्तिम सलामी पनि दिइने परम्परा अनुसार गर्न गृह मन्त्रालयमा अनुरोध गरियो । तर पूर्व सहायक मन्त्रीका विषयमा स्पष्ट नीति नभएको हुंँदा नेपाल प्रहरीबाट नमिल्ने जवाफ आयो । सशस्त्र प्रहरीका अवकाश प्राप्त डीएसपी, जो नेपाल राष्ट्रिय विश्वकर्मा समाजका केन्द्रीय अध्यक्ष पनि छन्, ले सशस्त्रले पनि त्यस्तो गर्नसक्ने सुझाव दिएपछि नेकाकै पहलमा सम्भवत: प्रधानमन्त्रीको अनुरोधमा गृह मन्त्रालयले अन्तिम संस्कारमा सहयोग पुर्याउने टोलीसहित सलामी अर्पण गर्ने एउटा टुकडीलाई उपस्थित गरायो । दिवंगत लोहारका एकमात्र छोराले दागबत्ती दिने बेला सशस्त्र प्रहरीको टुकडीले विगुल फुकेर अन्तिम सलामी अर्पण गर्यो । अन्तिम सलामीमा त्यो टुकडीले आफूसँंग ल्याएको हतियारलाई रितपूर्वक सिधा, उल्टो तरिकाले घुमाएर सम्मान व्यक्त गर्यो । मन्त्री पदमा पुगेका दलितका दुई जनाको अन्तिम संस्कार हामीले देख्यौं र भोग्यांै । तर उनीहरूको अन्तिम यात्रामा आकाशजमिनको फरक देखियो । पञ्चायत सहितको राजतन्त्रमा एउटा सम्मानित दलित नेताको अन्तिम संस्कार गर्ने क्षण कति दु:खद, अपमानजनक र संघर्षपूर्ण थियो र अहिले लोकतन्त्र सहितको गणतन्त्रमा अर्को सम्मानित दलित नेताको अन्तिम संस्कार कति सम्मानित रह्यो । त्यो अर्थमा दिवंगत प्रतापराम लोहार भाग्यमानी मात्र ठहरिएनन्, उनले प्राप्त गरेको सम्मानले समस्त दलित समुदायको शिर उँचो भएको छ । किनभने राज्यले विभेद नगरिकन सम्मान पाउनुपर्ने व्यक्तिलाई सम्मान दिएको छ । यसले दलित आन्दोलनमा एउटा इतिहास बनाएको छ । किनभने आगामी दिनमा राज्यको विशिष्ट स्थानमा पुग्ने दलित नेताहरूले आफ्नो अन्तिम यात्रामा कस्तो सम्मान पाउँछन्, त्यो त आगामी दिनले नै बताउला । तर जुन परम्पराको थालनी दिवंगत लोहारको अन्तिम संस्कारबाट भएको छ, त्यसले धर्म र राज्यको तर्फबाट समेत विभेद अन्त्य हुनलागेको संकेत गरेको छ । त्यतिमात्र नभइकन समस्त दलितहरूलाई राज्यको व्यवहारबाट आत्मगौरवको अनुभूतिसमेत भएको छ ।"
प्रोस्टेटसम्बन्धी समस्यामा उपचार,"प्रोस्टेटसँग सम्बन्धित मूत्र लक्षण प्राय: ४० वर्षपछि देखापर्छन् । यी लक्षण ग्रन्थिको साइज ठूलो भएर वा मूत्रनलीको सुरुको प्रोस्टेटले घेरिएको भागको लचकतामा कमी भएर पनि हुन सक्छन् । पिसाब फेर्न गएपछि कुरेर मात्र हुने, पिसाबको धारा लुलो तथा मसिनो हुने, एकैपल्ट सरर सबै पिसाब नहुने, पिसाब फेरेपछि निख्रेको अनुभव नहुने, राति पिसाब फेर्न उठिराख्नुपर्ने जस्ता लक्षणले पुरुषलाई चिन्तित पारेका खण्डमा चिकित्सकको सल्लाहमा उपचार गर्नुपर्छ । यही सिलसिलामा प्रोस्टेट ग्रन्थिको क्यान्सर भएनभएको प्रारम्भिक जाँच पनि गर्ने गरिन्छ । तरल पदार्थ प्रयोगको समय तथा मात्रामा फरक पारेर पनि धेरै फाइदा उपलब्ध गर्न सकिन्छ । औषधी उपचारको मुख्य उद्देश्य मूत्रथैलीको घाँटी तथा मूत्रनलीको सुरुको भाग खुकुलो पार्ने हुन्छ । दोस्रो उद्देश्य हो, ठूलो प्रोस्टेट बढ्न नदिने तथा सुकाउने । यी दुबै थरीका औषधीले यौन गतिविधिमा केही शिथिलता तथा वीर्य स्खलनमा असर पार्न सक्छन् । औषधी उपचारबाट सन्तोषप्रद फाइदा नपाए शल्यक्रियाको सहयोग लिनुपर्छ । भट्ट वरिष्ठ कन्सल्टेन्ट युरोलोजिस्ट हुन् ।"
"ठगिएर गैरकानुनी हुन्छन्, झन् ठगिइन्छन्","नेपाली श्रमिक एकता केन्द्रका अध्यक्ष रहेका रविलाल अधिकारी एजेन्टको झुटो वाचाको सिकारमा परेर कामदारहरू गैरकानुनी हुन बाध्य हुने तथ्य बताउँछन् । उनका अनुसार आकर्षक तलब र गतिलो कामको आश्वासनमा परेर चर्को शुल्क बुझाई मलेसिया आएका कामदारहरू कम्पनी पुग्ने बित्तिकै खिस्रिक्क पर्छन् । अधिकारीले भने, भनेजस्तो काम र तलब नहुने र मरीमरी काम गर्दा पनि ऋण तिर्न नसकिने देखेपछि कामदारहरू कम्पनी छोडेर भाग्न बाध्य हुन्छन् । मलेसियाका अधिकांश कम्पनीहरूले कामदारको पासपोर्ट आफूसँग राख्छन् । जब कामदारहरू कम्पनी छोडेर भाग्छन्, उनीहरूसँग पासपोर्ट हुँदैन र स्वत: गैरकानुनी हैसियतमा पुग्छन् । त्यसपछि सुरु हुन्छ, कामदारको दु:ख र शोषणको शृङखला । न भन्ने बित्तिकै घर फर्किन सक्ने अवस्था, नत काम अनुसारको आम्दानी । गैरकानुनी कामदारको दु:खको कथा खोज्न चमकधमकले भरिएको राजधानी क्वालालम्पुरदेखि पेनाङ, जोहारबारु, ग्यान्टिङ हाइल्यान्ड हुँदै क्यामरुन हाइल्यान्डसम्म जहाँ पुग्दा पनि हुन्छ । गैरकानुनी हैसियतमा पुगेका नेपाली कामदारसँग घर फर्किने सपना त छ, तर मलेसिया आउँदा लागेको चर्को ऋणको बोझले उनीहरू हच्किन्छन् । लुकिछिपी काम गरेरै केही पैसा बचाउन सकिने धिपधिपे आशाको पछि दगुर्दादगुर्दै उनीहरूले वर्षौं बिताउँछन् ।चार वर्षदेखि गैरकानुनी हैसियतका जोहारबारुको एक कागज उत्पादन कम्पनीमा काम गरिरहेका दुर्गा न्यौपानेलाई पनि घर फर्किन औधी मनलागेको छ । तर दलाललाई चर्को शुल्क बुझाउनुपर्ने र पैसाको जोहो गर्न नसकेकै कारण उनी हच्किएका छन् । गैरकानुनी हैसियतमा रहेकै कारण न उनको बिमा छ, नत उनले कम्पनीबाट स्वास्थ्य र अन्य सुविधा पाएका छन् । कम्पनी छाडेर हिँंडे पक्राउ परिने डरले लुरुलुरु काम गर्न बाध्य भएका न्यौपानेले भने, काम अनुसारको तलब छैन, ओभर टाइमको सुविधा छैन भन्ने जान्दाजान्दै काम गर्न बाध्य छु । मलेसियामा सातामा दुई दिन सरकारी विदाको चलन छ । तर न्यौपाने साप्ताहिक बिदा पनि हत्तपत्ति पाउँदैनन्, अनि दैनिक गर्ने काम गर्ने घन्टा पनि कम्पनीको म्यानेजरको तजविजमा भर पर्छ । उनले भने, बँधुवा मजदुरको हैसियतमा काम गर्न बाध्य भइएको छ । न घर फर्किन सकिन्छ, नत मरीमरी काम गरेर भनेजस्तो कमाउन सकिएको छ । न्यौपाने जस्तै गैरकानुनी हैसियतका काम गर्ने अधिकांश नेपाली कामदारको परिबन्धको कथा उस्तैउस्तै छ । न उनीहरूले भनेजस्तो कमाउन सकेका छन्, नत घर फर्किन नै सक्छन् ।मलेसियास्थित नेपाली दूतावासका एक कर्मचारी त मलेसिया आउने ७५ प्रतिशत कामदार केही महिना वा वर्षमै गैरकानुनी हैसियतमा पुग्ने तथ्यांक सुनाउँछन् । त्यसो त पछिल्ला तीन वर्षमा दूतावासले एक लाख ४३ ट्राभल डकुमेन्ट जारी गरेको तथ्यांकबाटै गैरकानुनी नेपाली कामदारको संख्या मलेसियामा कति छ भन्ने आँकलन गर्न सकिन्छ । गैरकानुनी हैसियतमा रहेकाले स्वदेश फर्किन चाहेमा नेपाली दूतावासबाट ट्राभल डकुमेन्ट लिनुपपर्छ । बैसाख यता चार महिनामा मात्रै दूतावासले ६ हजार ६ सय ८३ ट्राभल डकुमेन्ट जारी गरेको देखिन्छ । अर्थात् दूतावासले सरदर दैनिक ५५ वटा ट्राभल डकुमेन्ट जारी गर्ने गर्छ । दूतावासका अनुसार गत जूनमा विभिन्न कम्पनीले प्रहरीले छापा मार्दा त्यहाँको डिटेन्सन क्याम्पमा नेपाली कामदारको संख्या चार सयसम्म पुगेको थियो । अहिले गैरकानुनी हैसियतमा काम गरेकै कारण पक्राउ परेर डिटेन्सन क्याम्पमा पुगेका नेपाली कामदार २ सय २५ छन् । अवैध कामदार राख्दा सरकारलाई बुझाउने कामदारको लेबी छल्न र सस्तोमा धेरै घन्टा काम लगाउन पाइने आसमा कम्पनीहरू गैरकानुनी कामदारलाई रोज्छन् । कम्पनीले दिने बोनस, ओभर टाइम र स्वास्थ्य विमा केही गर्नु नपर्ने भएकाले गैरकानुनी कामदारहरू कैयन कम्पनीका निम्ति रोजाइमा पर्छन् । कतिपय कम्पनीले भने आफ्ना कामदारको भिसा अवधि सकिएपछि पनि घर पठाउन खोज्दैनन् । बरु तिनै कामदारलाई गैरकानुनी हैसियतमा काम गराइराख्न चाहन्छन् । त्यसो गर्दा कामदार राखेबापत तिनुपर्ने लेबी र दिनुपर्ने अन्य सुविधाको दायित्वबाट कम्पनी मुक्त हुन पाउँछ । कम्पनीको यस्तै चेपुवामा परेका प्रतिनिधि कामदार हुन्, कपिलवस्तु विजुवाका रामनिवास कोरी । चार वर्षअघि मलेसिया आएका उनी पछिल्लो एक वर्षयता भने गैरकानुनी हैसियतमा कार्यरत छन् । तिलोकस्थित एक सुपरमार्केट कम्पनीमा कार्यरत कोरी एक वर्षअघि भिसा सकिने बित्तिकै घर फर्किने सुरमा थिए । तर उनलाई कम्पनीले घर पठाएन । कम्पनीले पासपोर्ट कब्जा गरेपछि उनी न घर फर्किन पाए, नत कम्पनी छोडेर अन्यत्रै जान नै । कोरीले निराश स्वरमा भने, आपत्मा पर्या छु । यसरी आपत्मा परेका कोरीजस्ता कामदार घर फर्किनका निम्ति वा कम्पनी परिवर्तन गरेर अर्कोमा जान दलालको भर पर्न बाध्य छन् । गुल्मीका राजन थापा पनि ग्यान्टिङ हाइल्यान्डमै खेती किसानीमा पछिल्ला १५ वर्षदेखि घोटिएका छन् । नेपालबाट मलेसिया पठाउने एजेन्टको वाचा झुटो नभइदिएको भए उनी १५ वर्षदेखि गैरकानुनी हैसियतमा लुकेर काम गर्ने थिएनन् । २१ वर्ष उमेरमा मलेसिया छिरेका थापा सुरुमा एउटा विद्युतीय सामान उत्पादन गर्ने कम्पनीमा कार्यरत थिए । नेपालबाट मेडिकल पास भएर आएका उनी कम्पनीले लिएको मेडिकल जाँचमा फेल भएपछि कम्पनी छोडेर भागे । त्यसपछि सुरु भयो, उनका हैरानीका अनगिन्ती दिनहरू । अवैध कामदारको हैसियतमा केही महिना क्यासिनोमा गार्डको काम गरे । त्यहाँ पनि भनेजस्तो सुविधा नहुने र प्रहरीले जतिबेलै समात्ने डर बढेपछि दुर्गम मानिने ग्यान्टिङमा खेती किसानीको काम गर्न आइपुगे । चलामी र थापा दुवैसँग वर्षौंदेखि घर फर्किन नपाउनुको दु:ख र छटपटीको लम्मेतान कथा छ । जसलाई सुनिदिने न कुनै सरकारी निकाय छ, नत अन्य नै । क्वालालम्पुरमा लामो समयदेखि गाडी चलाइरहेका किरण बजगाईंसँग पनि गैरकानुनी हैसियतमा लुक्दैछिप्दै काम गरेको वर्षौंै लामो अनुभव छ । नेपालबाट एक लाख रुपैयाँभन्दा धेरै रकम असुलेर मलेसिया पठाउने एजेन्टले झुटो वाचा नगरेको भए उनी गैरकानुनी हुनु पर्दैनथ्यो । सन् २००५ मा मलेसिया आएर किरणले काठ चिर्ने मिलमा काम सुरु गरेको १ महिना १९ दिनपछि नै कम्पनी छोडेर भागे । कारण थियो, जोखिमयुक्त काम र एजेन्ट भनेभन्दा निकै थोरै तलब । यसरी गैरकानुनी हैसियतमा पुगेका किरणले अनेकन कम्पनीमा लुकिछिपी काम गरे । कतिसम्म भने एकपटक पुलिसले पक्रिने डरले ढलभित्र छिरेर समेत लुके । दस वर्ष पुरानो घटना सुनाउँदै किरणले भने, अँध्यारो ढलभित्र झन्डै एक किलोमिटर हिँडेपछि अर्कै ठाउँमा पुगेर जोगिएँ । मसँगै काम गर्ने कैयन साथी पक्राउ परे । किरणको अनुभवमा गैरकानुनी कामदारको दु:ख उनले भोगेभन्दा अहिले पनि कत्ति फरक छैन । उनले अनुभवी स्वरमा भने, कम्पनी र दलालको निरन्तरको ठगीमा परेर पनि चर्को श्रम गर्न बाध्य छन्, गैरकानुनी कामदार ।गैरकानुनी हैसियतमा पुगेका कोरी र थापाजस्ता हजारौं नेपाली कामदार मलेसियाका अस्पतालमा स्वास्थ्य सुविधा लिन, कानुनी हैसियतमा रकम पठाउनबाट बञ्चित छन् । ग्रुप अफ पार्लियामेन्टेरियन अफ साउथ इस्ट एसियामा विज्ञको हैसियतमा कार्यरत मलेसियन नागरिक जेजे डेनिस सरकारी रवैया र कामदार पठाउने देशको कमजोर भूमिकाका कारण कामदारमाथि चरम शोषण भइरहेको बताउँछन् । उनले गैरकानुनी कामदारहरूमाथि चर्को श्रम शोषण भइरहेको तथ्य बताउन एउटा घटनाको सहारा लिए । उनले एक निर्माण कम्पनीमा २ सय ७० जना कामदारलाई २० वटा कन्टेनरमा कोचेर राखिएको प्रसंग सुनाउँदै भने, भनेजति तलबको त कुरै छाडौं, स्वच्छ पानी, स्वच्छ शौचालय र राम्रो खाना पनि नदिएर कामदारमाथि चर्को शोषण गरिएको छ ।डेनिसका अनुसार मलेसियाको कानुनले कामदारको पासपोर्ट कम्पनीले होल्ड गर्न मिल्दैन । तर अधिकांश कम्पनीहरू कामदारको पासपोर्ट होल्ड गर्छन् । कामदारहरू गैरकानुनी हुनुका पछाडि यस्तो अभ्यास पनि जिम्मेवार छ । डेनिसले भने, गभर्मेन्ट टु गभर्मेन्ट सम्झौता नभएसम्म कामदार शोषणको लामो शृङखला रोकिँदैन । एमनेस्टी इन्टरनेसनलले हालैमात्र प्रकाशित गरेको मानिसलाई मुनाफामा परिणत गरिँदै शीषर्ककको अध्ययन प्रतिवेदनमा नेपाली आप्रवासी श्रमिकहरूको ज्यादतियुक्त भर्ना, बेचिबिखन र श्रमको विषयमाथि नयाँ तथ्यहरू उजागर गरिएको छ । मलेसियाका कामदारसँग पनि कुराकानी गरेर तयार पारिएको उक्त प्रतिवेदनमा भनिएको छ, नेपाल फर्किन पैसा कमाउन वा सापटी लिन प्रयास गरिरहेका शोषणमा परेका श्रमिकहरू उल्टै अध्यागमनजन्य अपराध गरेको भनी पक्राउ, थुना र मुद्दा खेप्ने जोखिममा पर्छन् । झुटो वाचा गर्ने एजेन्टमात्रै होइन, भिसा नवीकरण नगरिदिने कम्पनीका कारण पनि सयौंको संख्यामा नेपाली कामदार स्वत: गैरकानुनी हुनपुगेका देखिन्छन् । डेनिसका अनुसार ससाना कम्पनीहरूले कामदारको भिसा म्याद थप्न एजेन्टहरूलाई चर्को शुल्क तिर्न बाध्य हुन्छन् । त्यस्तो शुल्कबाट बच्न र गैरकानुनी कामदार राख्दा लेबी तिर्नु नपर्ने भएकाले उनीहरू भिसाको म्याद थप्न अनिच्छुक देखिन्छन् । आप्रवासी कामदारको हक अधिकारका निम्ति कार्यरत संस्था नर्थ साउथ इनिसियटिभ्सका कार्यकारी अध्यक्ष एड्रियन परेरियाका अनुसार गैरकानुनी कामदार जोखिमयुक्त श्रम गर्न बाध्य छन् र तिनीहरूको न्यूनतम मानव अधिकारबाट पनि बञ्चित छन् । किन यस्तो भइरहेको छ त ? परेरियाको अनुसार सस्तो मूल्यका श्रमिक खोज्ने कम्पनीहरू र हरेक तहमा कमिसन खाने एजेन्टहरूको कारण यस्तो भइरहेको छ । उनले भने, नियमनकारी कमजोर सरकारी संयन्त्र र बलिया एजेन्टका कारण कामदारहरू चंगुलमा परिरहेका छन् ।त्यसो त गत असारमा मलेसिया सरकारले गैरकानुनी हैसियतमा काम गरिरहेका कामदारहरूलाई वैधानिक बन्ने प्रक्रिया अन्तर्गत रि हाइरिङ कार्यक्रम ल्याएको थियो । तर सरकारले ल्याएको यो कार्यक्रममा जम्मा २२ प्रतिशत गैरकानुनी कामदार मात्रै सामेल भए । जसलाई मलेसियाका विपक्षी दलका नेताले सरकारले गैरकानुनी कामदारबाट ठूलो संख्याका दस्तुर उठाउन मात्रै ल्याएको प्रभावहीन कार्यक्रम भनेका छन् ।त्यसो त सन् २०१० यता मलेसिया सरकारले यसअघि पनि गैरकानुनी कामदारलाई सम्बोधन गर्ने भन्दै तीन फरक कार्यक्रम ल्याइसकेको छ । यस्ता अधिकांश कार्यक्रमबाट पनि गैरकानुनी कामदारको संख्या घटन मद्दत पुगेको देखिँदैन । डेनिस भन्छन्, रि हाइरिङ कार्यक्रमका नाममा सरकारले गैरकानुनी कामदारको संख्या कटौती गर्ने जोखिमयुक्त कदम उठाएको छ ।यस अघि मलेसिया सरकारले थ्रि पी र सिक्स पीजस्ता कार्यक्रम ल्याएर गैरकानुनी कामदारको संख्या घटाउन खोजेको थियो । तर यी दुवै कार्यक्रमबाट पनि गैरकानुनी कामदारको संख्या घट्न सकेन । यसका पछाडि सस्तो मूल्यमा श्रम लगाउन खोज्ने मलेसियाका ससाना कम्पनीहरू र गैरकानुनी कामदारमार्फत असुली धन्दा चलाइरहेको एजेन्टहरू सबैभन्दा धेरै जिम्मेवार छन् । प्रभावकारी सूचना सम्प्रेषणको अभावमा र मलेसिया सरकारको र घर फिर्ती कार्यक्रमको अविश्वसनीय पृष्ठभूमिका कारण कैयन नेपाली कामदार अझै पनि लुकिछिपी नै काम गरिरहेका छन् । ग्यान्टिङका टोप चलामीले त सरकारले ल्याएको घर फिर्तीको कार्यक्रमबारे नै थाहा पाएनन् । चलामी भन्छन्, मलाई जस्तै धेरैलाई घर फिर्तीको कार्यक्रमबारे थाहा छैन । कतिले त कार्यक्रमको अवधि सकिएपछि मात्रै यसबारे थाहा पाए ।गैरआवासीय नेपाली संगठन मलेसियाका अध्यक्ष खगेन्द्र न्यौपानेका अनुसार गैरकानुनी कामदारहरूको अवस्था जोखिमपूर्ण देखिन्छन् । धेरै कमाउने प्रलोभनमा परेर वा अरूको लहैलहैमा लागेर पनि कैयन नेपालीहरू गैरकानुनी हैसियतमा पुगेको बताउँदै उनी भन्छन्, कतिपय भने एजेन्टबाट पनि ठगिएका छन् । जसरी भए पनि गैरकानुनी बनेकाहरूको अवस्था दु:खपूर्ण नै छ ।"
चर्को शोषण छ,"एक दशकयता मलेसिया बहुराष्ट्रिय लगानीकर्ताका निम्ति त गज्जबको लगानी केन्द्र बनिरहेको छ । तर बहुराष्ट्रिय कम्पनीको लगानीमा बनिरहेका भौतिक संरचनाहरू, चलिरहेका कम्पनीहरूमा सस्तो श्रम गरिरहेका कामदारहरूका निम्ति मलेसियाको कथा त्यति राम्रो छैन । शोषण र दुव्र्यवहार भयो भने कामदार न्याय खोज्न कहाँ जाने भन्नेबारे कुनै प्रणाली छैन । वैध हैसियतका भन्दा गैरकानुनी हैसियतका कामदारहरूको शोषण चर्को छ । ठूलठूला कम्पनीका एजेन्ट र राजनीतिक दलहरू बीचको गोप्य साँठगाँठले कामदारमाथिको शोषणको चर्को शृङखलाले निरन्तरता पाइरहेको छ । त्यस्ता एजेन्टहरू मलेसियामा निकै शक्तिशाली छन् । कतिसम्म भने सचेत समाजले तिनीविरुद्ध आवाज उठाए धम्कीको सामना गर्नुपर्छ । केही समयअघि म पुचोङस्थित एउटा निर्माण साइटमा पुगेंँ । जहाँ २ सय ७० इन्डोनेसियन, नेपाली र बंगलादेशी कामदारहरू कार्यरत थिए । तिनीहरू यति दु:खसँग बसिरहेका थिए कि मलाई निकै शरम लाग्यो । बीसवटा ससाना कन्टेनरमा तिनीहरू सुतिरहेका रहेछन् । त्यहाँ न खानेपानीको राम्रो व्यवस्था थियो, नत सरसफाइ र शौचालयको । कामदारहरूमाथि संस्थागत रूपमा शोषण भइरहेको छ र यसलाई एजेन्टहरूले सहयोग पुर्याइरहेका छन् । जबर्जस्ती काम गर्न बाध्य हुनु, काम गरे अनुसारको तलब नपाउनु जस्ता समस्याहरू धेरै ठाउँमा सुन्न पाइन्छ । निर्माण कम्पनीका कामदारका निम्ति आधारभूत सुरक्षाको समेत प्रबन्ध गरेको देखिँदैन । कतिसम्म भने आवश्यक जुत्ता र हेलमेट विना नै कामदारहरू जोखिमयुक्त काम गरिरहेका देखिन्छन् । मलेसियाका धेरै गैरकानुनी हैसियतका कामदार छन् भन्ने मलेसिया सरकारलाई पनि थाहा छ । तर कामदारहरू किन र कसरी गैरकानुनी बन्छन् भन्नेबारे धेरैले चासो देखाएका छैनन् । के मलेसिया आउँदैमा कामदारहरू गैरकानुनी भइसकेका हुन्छन् त ? त्यसो त हुँदैन । उनीहरू त मलेसिया छिरेको केही महिनापछि नै गैरकानुनी बन्न थाल्छन् । यसमा त सरकारको विधि र प्रणालीको कमजोरी छ । सरकारले बारम्बार गैरकानुनी कामदारलाई पक्राउ गर्छ ? यस्तो किन गरिन्छ ? के यसरी समस्याको समाधान हुन्छ त ? सरकारले हालैमात्रै गैरकानुनी कामदारलाई वैध बनाउन रि हाइरिङ कार्यक्रम ल्यायो । यसमा जम्मा २२ प्रतिशत गैरकानुनी कामदारमात्रै सामेल भए । यसैबाट बुझ्न सकिन्छ, गैरकानुनी कामदार किन सरकारी कार्यक्रमको विश्वास गर्दैनन् । किनकि गैरकानुनी कामदारको समस्या सल्टाउने हिसाबले काम भइरहेको छैन । मलेसियामा बंगलादेशी कामदारपछि सबैभन्दा धेरै दु:ख नेपाली कामदारले पाइरहेका देखिन्छन् । नेपाल र मलेसिया सरकारबीच श्रम सम्झौता नभएसम्म कामदारले दु:ख पाउने क्रम चलिरहन्छ । सरकारले सोझै कम्पनीमा कामदार पठाउने विधि स्थापना गरियो भने एजेन्टहरूको जरुरत पर्दैन । एजेन्ट मात्रै हटाउन सकियो भने धेरै समस्याहरू विस्तारै हल हुन्छन् । हालैमात्र मलेसिया सरकारले फिलिपिन्स र बंगलादेशसँग श्रम सम्झौता गर्यो । यस्तो श्रम सम्झौतापछि ती देशका कामदारको न्यूनतम पारिश्रमिक तोकिएको छ । कामदार र कम्पनीबीच सम्झौता हुने सम्झौतामा दुवै देशको भाषा हुन्छ । जसले गर्दा कामदार ठगिने सम्भावना कम हुन्छ । नेपालले पनि फिलिपिन्स र बंगलादेशको बाटो समात्न ढिला गर्नु हुँदैन । डेनिस ग्रुप अफ पार्लियामेन्टेरियन अफ साउथ इस्ट एसियामा विज्ञको हैसियतमा कार्यरत छन् ।"
बौद्धिक सभ्यताको तेजोवध,"बौद्धिकतालाई सदियौंदेखि शक्तिको स्रोत मानिआएको देखिन्छ । विश्व दृष्टिकोणले सुसज्जित विद्वानसँग तानाशाहहरू पनि डराउँथे । द्रव्यमोही समयमा शासकका सुगा बन्नबाट बचेखुचेका सार्वजनिक बुद्धिजीवीको तेजोवध तीव्र गतिमा भइरहेको छ । अहिले बुद्धिजीवी शब्दसँग जोडिएर अनेक दलीय तथा पेसागत संघसंस्था अस्तित्वमा आएका छन्, ट्रेड युनियनी शैलीमा । बुद्धिजीवी शब्द नै बदनाम बन्दैछ । सबैभन्दा बढी बुद्धिजीवी वर्गलाई दुरुपयोग राजनीतिक दलले गरेको देखिन्छ । नेकपा एमालेमा बुद्धिजीवी परिषद छ । नेपाली काङ्ग्रेसमा बुद्धिजीवी एवं पेसागत विभाग र नेकपा माओवादी केन्द्रभित्र बुद्धिजीवी सङ्गठन नामधारी ट्रेड युनियनी छातामुनि थुप्रै बुद्धिजीवी थुप्रिएका देखिन्छन् । अन्य दलभित्र पनि अनेक नामका बुद्धिजीवी जोड्ने यस्ता भ्रातृ युनिट छन् । तिनको भूमिका बुद्धिविलासी वर्गलाई बँधुवा बुद्धिजीवीका रूपमा सङ्गठित गर्नुमै सीमित छ । सार्वजनिक विमर्शविहीन बुद्धिजीवीका यस्ता झुन्डभित्र स्वाधीन बौद्धिकताका कुराले कहिल्यै स्थान पाएको देखिन्न । विश्वविद्यालयमा पनि ट्रेड युनियनी प्रभाव नराम्ररी परेको छ । हुँदाहुँदा शिक्षक, कर्मचारी, प्राध्यापक, वकिल, पत्रकारका लागि सबैतिर बुद्धिजीवी ब्रान्डमा अनेक प्रकारका ट्रेड युनियन खुलेका छन् । दलगत छातामुनि बुद्धिजीवी ओत खोज्दै बसेका छन् । सङ्गठित कुन उद्देश्य पूर्तिका लागि हुने भन्ने विषयमा बुद्धिजीवी स्पष्ट छैनन् । डा गोविन्द केसीको अनशनलाई पनि यो वा त्यो ट्रेड युनियनी लोगो लगाउन खोजिएको देखिन्छ । अन्तत: ६४ दिने रिले अनशनपछि त्रिविका आंशिक प्राध्यापकले पनि आमरण अनशन थालेका छन्, दसंैको फूलपातीको दिनदेखि । आंशिक प्राध्यापक डा महेशकुमार गजुरेल आमरण अनशनबाट थलिएका छन् । यो स्वतन्त्र बौद्धिक विद्रोह हो कि आत्मकेन्द्रित स्वार्थपूर्ण विलौना ? नेपाली उच्च शिक्षाको विकासमा यो सत्याग्रह शौभाग्य कि दुर्भाग्य हो ? प्रश्नहरू उब्जिएका छन्, आलोचनात्मक बहस उब्जनु पनि पर्छ । किनकि नेपालमा स्वतन्त्र बुद्धिजीवी सिला खोज्नुपर्ने अवस्थामा छ । ट्रेड युनियनी बुद्धिजीवी भने छ्यापछ्याप्ती भेटिन्छन्, विश्वविद्यालयभित्रै, पाइलैपिच्छे । प्राज्ञिक अनुहारहरू ट्रेड युनियनी मुखुन्डोभित्र छिपिँदैछन् । विद्यार्थीहरू भिसी कांग्रेस, रेक्टर माओवादी र रजिस्ट्रार एमाले भन्दै गफिइरहेका भेटिन्छन् । अन्य निकाय उस्तै छन् । विभागीय प्रमुखहरूको अनुहारमा दलकै झण्डा फरफराइरहेको स्पष्ट देखिन्छ । प्रत्येकजसो प्राध्यापकको निधारमा ट्रेड युनियनी लोगोकै टिको टल्किरहेको देखिन्छ । कर्मचारीहरूको कुरै नगरौं । कुनै तह र तप्का ट्रेड युनियनी टिकेहरूको कब्जाभन्दा बाहिर छैन । ट्रेड युनियन स्कुलिङ अति अबौद्धिक हो । जसको सिता खायो, उसकै गीता गाउनेहरू सार्वजनिक बुद्धिजीवी होइनन्, हनुमानहरू हुन् । ट्रेड युनियनी प्राध्यापकहरूले कोरेकै लम्पसारवादी मार्गमा आन्दोलित आंशिक प्राध्यापकहरू पनि उभिएका देखिन्छन् । आन्दोलनरत आंशिक प्राध्यापक संघका पदाधिकारी पनि दलीय भागबन्डाबाट बनेको देखिन्छ । तिनका मुख्य माग आत्मकेन्द्रित देखिन्छ । आफूहरूलाई बिनासर्त करार गरिनुपर्ने मागसहित आन्दोलित आंशिक प्राध्यापक आमवृत्तमा आलोचित छन् । तिनले विश्वविद्यालयमा विद्यमान दलीय ट्रेड युनियनी दलालीको विरुद्ध विद्रोह गरेका भए इतिहास अर्कै हुने थियो । बौद्धिक संस्कृतिका पक्षमा आमरण अनशन बसेका भए आम मानिस आकर्षित हुन्थे होलान् । सबैभन्दा स्वाधीन सोचिने प्राध्यापकहरू नै जसको सिता खायो, उसैको गीता गायो गर्दै गए । सार्वजनिक बुद्धिजीवीको भूमिका कमजोर बन्दै गएपछि प्राज्ञिक क्षेत्र पनि भ्रष्ट भए । ट्रेड युनियनी आडमा भ्रष्टहरू चोखिइरहेका छन् । लडाइँ लड्नुपर्ने भ्रष्ट ट्रेड युनियनी संस्कृति विरुद्ध हो । आजसम्मका पदाधिकारी ट्रेड युनियनकै ट्रेडमार्कले डामिएका देखिन्छन् । आन्दोलनरत आंशिक प्राध्यापक पनि ट्रेड युनियनी ब्रान्डबाटै डामिएका देखिन्छन् । एउटा ट्रेड युनियनीले अर्कोलाई आक्रमण गर्दैछन् । आफैले खनेका ट्रेड युनियनी खाडलमा आम नेतृत्व आफै जाकिँदैछन् । अलि अघि जनप्रशासन कार्यालयमा त्रिविका आंशिक प्राध्यापकले पदाधिकारीलाई थुनिदिए । मुक्त गर्न प्रहरीले बल प्रयोग गर्यो । नजिकबाट नियाल्दा आंशिक प्राध्यापकको अनुहारमा ट्रेड युनियनकै लोगो टल्किरहेको देखिन्छ । तिनको आन्दोलनभित्र सार्वजनिक बृहत मुद्दा केन्द्रित बौद्धिक विद्रोहका झिल्का कमै देखिन्छन् । विलौनाका सुस्केरा बढी सुनिन्छन् । असली उत्पीडित (सवाल्टर्न) खासै देखिन्नन् । त्रिविको निकम्मा पद्धतिबाट आंशिक प्राध्यापक जन्मदै बढ्दैछन् । २०६९ सालदेखि त्रिविको कार्यकारीबाट आंशिक शिक्षक नियुक्तिलाई निषेध गरिएको थियो । अझ २०६५ सालमै आंशिक प्रथालाई सदाका लागि अन्त्य गर्ने भन्दै १३ सय ८० करार दरबन्दी कायम गरियो । पहिले सात सय आंशिकलाई मात्रै करार गर्ने कुरो तय भएको थियो अरे । गिरिजाप्रसाद कोइरालाले नौ सय दरबन्दी दिने कुरा कतै बोलिदिएछन् । प्रधानमन्त्री कोइरालाले बोलेपछि पुगिगयो । रातारात १३ सय ८० आंशिकलाई करार गराइयो । जसको शक्ति उसैको भक्ति शैलीमा ट्रेड युनियन निकटतम कतिपय क्याम्पस प्रमुखले फर्जी हाजिरी गराएर शिक्षक नियुक्ति गरेका तथ्य बाहिर आएका छन् । जुन नजिर जुस करारका नामले इतिहासमा दर्ज भएको छ । जसका कारण समर्पित प्राध्यापक पनि बदनाम बन्न पुगे । भद्रगोलमाझ होलसेलमै गोल गराइँदा अब्बल र अवसरवादी दुबै स्तरका प्राध्यापक उही स्थानमा उभिन बाध्य बनेका छन् । अब त्यसको उपचार भनेको पदोन्नतिमा कडाइका साथ क्रसचेक गर्नेभन्दा अर्को विकल्प देखिन्न । यद्यपि अहिले विद्यमान सेवा आयोगबाट होलसेलवालालाई पदोन्नतिमा कडाइ गर्ने विश्वास कमैमा देखिन्छ । यसर्थ समग्र विश्वविद्यालको साझा उच्च शिक्षा सेवा आयोगको वकालत गर्नेहरूको सङ्ख्या बढ्दो छ । अहिले अविछिन्न आंशिक रूपमा ५ वर्ष काम गर्नेलाई उमेरको हक नलाग्ने सेवा आयोग कार्यविधि पास गरिएको छ । आंशिक प्राध्यापकले अब ६३ वर्षसम्म सेवा आयोग लडिरहन पाउने भयो, उसो भए ? विश्वविद्यालयमा राजनीतिक हस्तक्षेपको पनि हद हुन्छ । अनि मुलुकबाट बेस्ट युवा माइन्ड बाहिरिने नै भए । विश्वविद्यालयभित्र बढ्दो ट्रेड युनियनी प्रथा हेर्दा पनि लाग्छ, नेपाललाई सक्षम युवा लखेटेर असक्षमले राज गर्ने मुलुकको नमुना बनाइँदैछ । दलैपिच्छे ट्रेड युनियनी ब्रान्डवाला पदाधिकारी बन्ने दौडमा दमदार रूपले समर्पित समूहमा भव्य व्यक्तित्व छैनन्, बौद्धिकताका भाइरस छन् । त्रिविमा हिजोका जस्ता बेस्ट माइन्ड घट्दो छ । जसको सिता खायो, उसकै गीता गाउने भजनमण्डलीहरू विश्वविद्यालयमा पञ्चायतकालमा भन्दा पनि बढी हावी बन्दै गइरहेको देखिन्छ । विश्वविद्यालय सुधार्न सीमित प्राध्यापक सुध्रिएर मात्रै हुन्न । पहिले सिंहदरबार सङ्लिनुपर्छ । देशभर दलगत ट्रेड युनियन खारेजी घोषणा गर्ने हुत्ती भएको नेतृत्व मुलुकले खोजिरहेको छ । संयन्त्रका नाममा मुठ्ठीभर दलका दलालहरूले सबै निकाय नियन्त्रण गरिरहेका छन् । सिंहदरबारभित्रै ट्रेड युनियनको लर्को छ । देश बचाउने हो, दलाल बचाउने होइन । दलालभन्दा मुलुक ठूलो हो । अदालतभित्र समेत दलीय ट्रेड युनियनका दलालहरू छाती फुलाएर हिँडिरहेका छन् । न्यायालय स्वतन्त्र छैन, विश्वविद्यालयका प्राज्ञ स्वाधीन छैनन् । आंशिक प्राध्यापक पनि स्वाधीन छैनन् । स्वाधीन बुद्धिजीवी कहाँ खोज्ने ?आन्दोलनरत आंशिक प्राध्यापकका आंँकडा अनुसार देशभर १४ सय हाराहारी आंशिक प्राध्यापक कार्यरत छन् । आंशिक शिक्षकबारे त्रिविको आधिकारिक अवधारणा भेटिन्न । कति समयसम्म काम गर्नेलाई आंशिक प्राध्यापक भन्ने अन्योल छ । आंशिक प्रथा सदाका लागि अन्त्य अपरिहार्य भनिकन भाषण गर्ने पदाधिकारीहरू थुप्रै परमधाम गइसके । आंशिक (कु)प्रथा वर्णीय व्यवस्थाझैं विद्यमान देखिन्छ । त्रिविको झन्डै ७० प्रतिशत कक्षाभार आंशिकहरूले वहन गरिरहेको आन्दोलनरतहरूको दाबी छ । तर विज्ञहरू भन्छन्, आंशिकले बढीमा २५ प्रतिशतमात्रै कक्षाभार धानिरहेका होलान् । २०६२ सालसम्मका आंशिकलाई करार बनाउने २०६५ सालको निर्णयले बाँकी बसेका केही सय आंशिक अलपत्रमा परेकै हुन् । ट्रेड युनियनी प्रमुखहरूले जथाभावी आंशिक शिक्षक भर्ती गरेकै हुन् । असुरक्षित अनुभूति गरेर इमानदार आंशिकहरू दलीय ट्रेड युनियनी छातामुनि ओत लाग्न पुगेकै हुन् । २०७४ वैसाख १९ गते बसेको कार्यकारी परिषदको बैठकले एक वर्षदेखि कार्यरतलाई करार गर्न १४ सय २० दरबन्दीको मागपत्र अनुदान आयोग तथा शिक्षा मन्त्रालय पठाइएको देखिन्छ । होलसेलमा एकैपटक त्यत्रो दरबन्दी दिन खोजेको देखेर अर्थ मन्त्रालय झस्कियो रे । प्रचण्ड सरकारको मन्त्रिपरिषदमा उक्त प्रस्ताव पेस भएन । त्रिविले टेकनाथ ढकालको संयोजकत्वमा उच्चस्तरीय समिति गठन गर्यो । आंशिकहरूको देशभरबाट वास्तविक सङ्ख्या सङ्कलन गर्दागर्दै तथ्याङ्क मिथ्याङ्क बन्यो । समितिले रिपोर्ट सार्वजनिक गर्न सकेन । एक दर्जन बुँदामा कार्य पूरा गर्न नसकेको रिपोर्ट बुझाएको अनौपचारिक खबर छ । चुरो कुरो, जति आंशिकको सङ्ख्या दाबी गरियो, त्यसको औचित्य पटक्कै प्रमाणित गर्न सकिएन भन्ने सुनिन्छ । साताको १२ देखि १५ कक्षाभार बोकेका असली उत्पीडित आंशिक निकै न्यून सङ्ख्यामा रहेको अनुमान छ । उही अपूर्ण रिपोर्टको आधारमै सरकारले दरबन्दी दिए उक्त निर्णय सरकारको नालायकीपनको नमुना बन्ने समितिकै कतिपय सदस्य बताउँछन् । आवश्यक कक्षाभार वहन नगर्ने स्थायी प्राध्यापकको इतिहासदेखि वर्तमानसम्म छानबिन गरौं । काम र दाम चोर स्थायी प्राध्यापकले श्रमजीवी आंशिक प्राध्यापकलाई क्षतिपूर्ति तिर्नुपर्ने अवस्था आउन सक्छ । मुख्य खलपात्रहरू अन्धाधुन्द आंशिक नियुक्ति गर्ने निकाय प्रमुख र ट्रेड युनियनी प्राध्यापकहरू देखिन सक्छन् । बेस्ट माइन्डलाई सम्मानका साथ नियमित प्रवेश गराउने सिस्टम विश्वविद्यालयले खोजिरहेको छ । त्यसमा कहिल्यै कोही तगारो बनेर नतेर्सियोस् । विश्वविद्यालयपिच्छे सेवा आयोग समस्या हो भने उच्च शिक्षा सेवा आयोगको व्यवस्था गर्न पनि असम्भव भएन । ट्रेड युनियनी संस्कारमार्फत बौद्धिक सभ्यताको तेजोवध गरेर कसैको भलो हुनेवाला छैन ।"
समयमै उपचार नगरे मुटु र मृगौलासम्बन्धी जटिलता,लक्षण
असमय कपाल फुल्नु मुटुको कमजोरीको संकेत,"उमेरभन्दा अगावै कपाल सेतो हुनु मुटु रोगको संकेत हुन सक्छ । अध्ययनअनुसार, उमेरभन्दा अगावै कपाल फुल्न थाल्ने पुरुषलाई मुटु रोगको चपेटामा आउने सम्भावना सामान्य पुरुषको दाँजोमा बढी हुन सक्छ । यो अध्ययन स्पेनको मालागामा गतअप्रिल ६ देखि ८ तारिखसम्म भएको युरोपियन एसोसिएसन अफ प्रिभेन्टिभ कार्डियोलजीको वार्षिक बैठकमा प्रस्तुत गरिएको हो । मिश्रको काहिरा विश्वविद्यालयको अनुसन्धानकर्ताले सयौं वयस्क व्यक्तिमाथि गरिएको अध्ययनपछि यो परिणाम प्रस्तुत गरेका हुन् ।अध्ययनअनुसार, धमनीको आन्तरिक पर्खालमा बोसो जम्नु र कपाल सेतो हुनुको जैविक प्रक्रियामा धेरै समानता छ । उमेरमा वृद्घि हुनुका साथै दुवैमा वृद्घि हुन्छ । बिग्रिएको डीएनए, तनाव, सुन्नाइ, हार्मोनसम्बन्धी परिवर्तनसँगै कार्यशील कोषिकामा उमेरको लक्षणजस्तो वस्तु यो प्रक्रियामा सामान रूपले उपस्थित रहन्छ । आर्टरियोस्क्लेरोसिस अर्थात् धमनीको कडापनको एउटा चरण यस्तो हुन्छ, जसमा धमनीको आन्तरिक पर्खालमा बोसो जम्न लाग्छ । एथेरोस्केलेरोसिस भनिने यो चरणले गर्दा धमनीमा रक्त प्रवाहको बाटो साँगुरो हुन्छ । अध्ययनमा सहभागीहरूमा मुटुको रोग छ वा छैन, मुटुको प्रमुख रक्त बाहिनीमा कुनै क्षति ग्रस्त त छैन भनी जान्नका लागि धमनीको आन्तरिक स्थितिको सिटी कोरोनरी एन्जियोग्राफी प्रविधिको माध्यमले जाँच गरियो ।अनुसन्धानमा मुटुको रोग र कपालको सेतोपनाको मात्राका आधारमा सहभागीलाई दुई समूहमा बाँडियो । सेतो कपालका आधारमा अनुसन्धानकर्ताहरूले कपाल सेतो हुनुको विभिन्न चरणका लागि अंंक तय गरे । यसअनुसार पूरै कालो कपालका लागि १ अंक, सेतोभन्दा बढी कालो कपालका लागि २ अंक, कालो र सेतो कपालको बराबर मात्राका लागि ३ अंक, कालोभन्दा बढी सेतो कपालका लागि ४ अंक र पूरै सेतो कपालका लागि ५ अंक तय गरियो । हरेक सहभागीको अंक दुई स्वतन्त्र पर्यवेक्षकद्वारा निश्चित गरियो । उनीहरूको मधुमेह, तनाव, रक्तचाप, धूमपान, मुटु रोगको आनुवांशिक इतिहासजस्तो मुटु रोगका लागि पारम्पारिक कारकहरूको तथ्यांकसमेत एकत्रित गरियो । सबै तथ्यांकको विश्लेषणले के थाहा पाइयो भने, जुन सहभागीको कपाल बढी सेतो भइरहेको थियो, उनीहरूमा मुटु रोगको खतरा बढी थियो । उमेर र मुटु रोगसँग जोडिएको कारकको यसमा छुट्टै कुनै प्रभाव थिएन । अनुसन्धानअनुसार, वास्तविक उमेर कम भए पनि कपालको सेतोपनाले व्यक्तिको बढेको जैविक उमेरको वर्णन गर्छ । यो मुटु रोगको चेतावनीको संकेत हुन सक्छ ।"
राम्रो पुस्तकले स्मरणशक्तिलाई तिखार्छ,"एउटा अनुसन्धानको दाबीअनुसार, राम्रो पुस्तक पढ्नाले मस्तिष्कमा सकारात्मक परिवर्तन आउँछ, यसले स्मरणशक्तिलाई तिखार्छ । यो अध्ययन जर्नल ब्रेन कनेक्टिभिटीमा प्रकाशित भएको हो । यो अनुसन्धानअन्तर्गत विश्वविद्यालयका २१ विद्यार्थीलाई रावर्ट हारिसको पुस्तक पाम्पेई, पढ्न दिइएको थियो । १९ दिनसम्मको निगरानीमा मस्तिष्कको बायाँ खण्ड सक्रिय पाइयो । यो अध्ययनमा फंग्सनल म्याग्नेटिक रेसोनेन्स इमेजिङ (एफएमआरआई) को सहयोग लिइएको थियो । राम्रो पुस्तक पढ्नाले मस्तिष्कमा सकारात्मक परिवर्तन आउँछ । राम्रो पुस्तक पढ्नाले मस्तिष्कमा कुनै कामलाई गर्नका लागि विचारको गतिविधि सक्रिय हुन्छ । यसले मस्तिष्क कुनै विषयलाई छिट्टै याद गर्छ । अनुसन्धानअनुसार, राम्रो कथा पढ्नाले मस्तिष्कको काम गर्ने तरिका पनि परिवर्तन गर्न सकिन्छ । यदि तपाईं केही बढी नै नकारात्मक सोचाइ राख्नुहुन्छ भने राम्रो पुस्तक पढेर तपाईं यसलाई सकारात्मक बनाउन सक्नुहुन्छ । अध्ययनमा एफएमआरआई स्केनरको सहयोगले थाहा पाइयो कि कथा पढ्नाले मस्तिष्कको आरामको अवस्थामा परिवर्तन आउँछ । कथाले हाम्रो जीवनलाई आकार दिन्छ । एउटा राम्रो कथा मस्तिष्कको सम्झना क्षमता बढाउँछ । कथा पढ्नाले मस्तिष्कमा स्नायुसम्बन्धी परिवर्तन हुन्छ । शरीरमा उत्तेजना हुन्छ र हामी आफूलाई कथाको पात्रको रूपमा अनुभव गर्न थाल्छौं । पुस्तक पढ्ने समय मस्तिष्क भर्चुवल (यथार्थभाषी) दुनियाँमा पुग्छ र त्यही गतिविधिलाई सही मान्छ ।"
जुन भाषामा प्रभावकारी त्यसैमा लेखन,"साहित्यकारहरूमा आफ्नो साहित्य रचना धेरैभन्दा धेरैले पढोस् भन्ने स्वार्थ हुने भएकाले धेरैभन्दा धेरैले बुझ्ने भाषामा लेख्न चाहने उनले बताए । थपे, आफ्नो भाषामा लेख्दा थोरै मासले मात्रै सुन्ने र बुझ्ने हुन्छ । सबैले जानेको भाषामा लेख्दा धेरै मासमा आफ्नो कुरा सम्प्रेषण हुन्छ । कविले भाषाको सेवाको लागि मात्रै लेख्दैन । श्रवण मुकारुङ चाहिँ वान्तवा भाषा बोल्छन् । तर उनले नेपाली भाषामा लेखेका कविताले नै उनलाई चर्चित बनाएका छन् । उनलाई आफ्नो मातृभाषामा त्यति राम्रो पकड भएको जस्तो लाग्दैन । उनले सुनाए, म मिश्रित जातजाति भएको ठाउँमा हुर्किएको हुँ । मेरा बुबा बान्तवा भाषी, मेरी आमा चाम्लिङ भाषी । फरक भाषा भएको, माध्यम भाषाको रूपमा खस नेपाली भाषा बोलियो । तैपनि बान्तवा भाषामा ६ वटाजति कविता लेखेको छु । जुन भाषामा लेखे पनि कविसाहित्यकारहरूले सोच्ने, कल्पना गर्ने कुराहरू एउटै हुन्छ, सम्प्रेषण जुन भाषाबाट गरे पनि हुन्छ ।मुलुकमा भएको राजनीतिक परिवर्तनपछि मात्रै मातृभाषामा साहित्य लेख्ने क्रम बढदै गएकोले मुकारुङ मातृभाषामा दक्षता भएकाहरूलाई मातृभाषामै साहित्य रचना गर्न सुझाउँछन् । मेरो मातृभाषामा राम्रो पकड छैन । म सिक्दै छु । मातृभाषामै लेख्नेहरूको लागि पनि सम्भावनाका बाटा खुल्दै छन्, उनले भने, कुनै भाषामा लेखिएका राम्रा पुस्तकहरू अनुवाद भएर अन्य भाषीहरूमाझ पनि लोकप्रिय बन्छन् । त्यसको लागि काव्य रचना, लेखाइ र त्यसले सम्प्रेषण गर्ने विचार सशक्त हुनपर्छ ।"
मगर भाषामा लर्फु,"नवलपरासी जिल्लाका जनजाति युवा मातृभाषाको फिल्म निर्माणमा जुटेका छन् । मौलिक संस्कृति लोप हुन लागेको भन्दै उनीहरूले यस्तो पहल थालेका हुन् । नवलपरासीको पहाडी भेगमा बाहुल्य रहेको मगर समुदायका युवा यस क्षेत्रमा बढी सक्रिय छन् । हालै मात्र चेतन रजाली मगरको लेखननिर्देशन रहेको लर्फु (पछयौरी) को छायांकन सकिएको छ । मगर समुदायमा सानै उमेरमा पछयौरी चिनो दिएपछि उमेर पुग्दा सोही केटाकेटीबीच विवाह हुने परम्परालाई फिल्ममा प्रस्तुत गरिएको हो । नारन सारु र रूपा थापाको मुख्य भूमिका रहेको फिल्मको छायांकन पोखरा र नवलपरासीकै पहाडी भेगमा गरिएको हो । मातृभाषाको रक्षाका लागि नयाँ पुस्तालाई घचघच्याउन फिल्म बनाएको निर्माता अमरबहादुर घर्तीले बताए । आफ्नै मातृभाषामा फिल्म बन्न थालेपछि धेरै युवायुवतीले यसप्रति चासो दिन थालेका छन्, उनले भने । दलदलेमा शनिबार उक्त फिल्मको च्यारिटी सो हँुदै छ ।पछिल्लो पुस्ताले आफ्नो मातृभाषा बोल्दैन, निर्देशक मगरले भने, युवालाई मातृभाषामा आकर्षित गर्ने सबैभन्दा राम्रो माध्यम मनोरञ्जन भएकाले मगर भाषामा फिल्म बनाएका हौँ । आफ्नै भाषा नबुझ्ने नयाँ पिँढीका लागि परम्परागत भेषभूषा र संस्कृतिको जानकारी दिन यही माध्यम उपयुक्त हुन्छ ।मगर भाषामा यहाँ अहिलेसम्म चार फिल्म बनेका छन् । गाउँको माया, मेरो कर्म, आजभोलि जस्ता फिल्म पनि लर्फु कै निर्देशकले निर्देशन गरेका हुन् ।नवलपरासीमा मगर समुदायले मात्र होइन, थारू, गुरुङ तथा अन्य जनजातिकाले पनि फिल्म, गीत तथा नाटकका माध्यमले मातृभाषाको संरक्षणमा योगदान दिइरहेका छन् ।"
अग्निदहन प्रदर्शन तयारीमा,"लेखनाथ (कास) बोक्सी प्रथाको विरोधमा कथा बुनिएको अग्निदहन को मुलुकका विभिन्न स्थानमा च्यारिटी सो गरिने भएको छ । पोखरामा शुक्रबार आयोजित पत्रकार सम्मेलनमा फिल्म युनिटले डेढ वर्ष च्यारिटी सो गरिसकेपछि नियमित प्रदर्शनमा लैजाने बताएको छ । मान्छे बोक्सी हुन्न राष्ट्रिय जागरण प्रतिष्ठान ले बनाएको फिल्मको प्रथम प्रदर्शन भने राष्ट्रपति विद्यादेवी भण्डारीका लागि शीतल निवासमा भदौ १६ मा देखाएर गरिएको थियो । उक्त फिल्मका परिकल्पनाकार प्रतिष्ठान अध्यक्ष कोविदशरण उपाध्यायले समाजमा व्याप्त अवैज्ञानिक सोचलाई जरैदेखि निर्मुल गर्नु उद्देश्य भएको बताए । प्रतिष्ठानका संरक्षक भुवनेश्वर शर्मा पौडेलले बोक्सी प्रथाविरुद्धको अभियानलाई अन्तर्राष्ट्रियकरण गर्न फिल्म निर्माणको चरणसम्म आइपुगेको सुनाए ।फिल्म निर्देशक घनश्याम लामिछानेले संस्थाको उद्देश्यसँग मिल्ने फिल्म बनाउनु अत्यन्तै जटिल भएको बताए । उनले भने, कथित बोक्साबोक्सीमाथि हुने गालीगलौज, कुटपिट, सामाजिक बहिस्कारदेखि लिएर हत्या गर्नेसम्मका विद्यमान अमानवीय र जघन्य अपराधलाई सजीवतापूर्वक फिल्ममा चित्रण गर्ने प्रयास गरेका छौं । बालमस्तिष्कमा कुरीति र कुसंस्कार घुसाउँदा समाज कसरी अधोगतितर्फ गइरहेको छ भन्ने फिल्ममार्फत देखाउन खोजेका छौँ ।लोकमणि नेपालको कथा रहेको फिल्ममा प्रकाश घिमिरे, माओत्से गुरुङ, अनुपमा भण्डारी, प्रमिला तुलाचन, तुलसा जीसी, ताराबहादुर गुरुङलगायतको अभिनय छ । फिल्म निर्माणमा पोखरा लेखनाथ महानगरपालिका र कास्की जिविसले पनि सहयोग गरेका छन् ।"
भागबन्डा मिलाउन चुनौती,"दमकमंसिरमा हुने प्रदेश र प्रतिनिधिसभा चुनावमा गठबन्धन गर्ने निर्णय गरेका वामपन्थी दलका जिल्ला नेतृत्व भागबन्डालाई लिएर अन्योलमा परेका छन् । केन्द्रले सहमति जुटाएजस्तो ६०४० प्रतिशतको भागबन्डा मिलाउन चुनौती हुने उनीहरूको बुझाइ छ ।अन्योलकै बीच दलहरू सम्भावित उम्मेदवारको नामावली तयार पारिरहेका छन् । केन्द्रको सहमतिले जिल्लामा राम्रो सन्देश गएको माओवादी केन्द्रका जिल्ला इन्चार्ज झलकसिंह दर्लामीले बताए । अहिलेको अवस्थामा ६०४० को सहमति मानेर जाने हो भने झापाको हकमा हामी खुसी नै हुन्छौं, उनले भने, तर, कुन तहमा कसरी अघि बढ्ने भन्ने छलफल भएको छैन ।एमाले सांसद दीपक कार्की भने झापाको हकमा ६०४० को सहमति मान्न नसकिने बताउँछन् । माथिको सहमति केन्द्रीय राजनीतिको भविष्य हेरेर गरिएको हो । त्यसैलाई आधार मानेर जिल्लामा दाबी गर्न मिल्दैन, उनले भने, यसका लागि अर्को सहमति आवश्यक छ ।माओवादी केन्द्रका केन्द्रीय सदस्य गगन पुरीले वाम एकताका क्रममा भएका सहमतिकै आधारमा अघि बढ्ने तयारी भइरहेको बताए । जिल्लामा संगठनात्मक रूपमा हाम्रो पोजिसन रामै्र छ । त्यसैले केन्द्रीय सहमतिअनुसार ६०४० लाई नै मानेर अघि बढ्नुपर्छ, उनले भने । ५ निर्वाचन क्षेत्र रहेको जिल्लामा यो सहमति मान्न नसके पार्टीलाई अप्ठ्यारो पर्ने पुरीको बुझाइ छ । एमाले जिल्ला अध्यक्ष चिन्तन पाठक जिल्लामा ६०४० को सहमति कार्यान्वयन गराउन मुस्किल पर्ने ठान्छन् । उनले केन्द्रमा सहमति भए पनि जिल्ला तहमा आआफ्नो प्रभावअनुसार अघि बढ्नुपर्ने तर्क गरे । सबै जिल्लामा हाम्रो मात्र प्रभाव छैन । उहाँहरूको प्रभाव भएको ठाउँमा हामीले सघाउने र हाम्रो प्रभाव रहेको ठाउँमा उहाँहरूले सघाएर जानुपर्छ, उनले भने, झापामा पनि ६०४० नै हुनुपर्छ भनिए गाह्रो छ । एमालेको राम्रो प्रभाव रहेको झापामा नयाँ शक्तिको उपस्थिति भने बलियो छैन । स्थानीय तह चुनावमा एमालेले बहुमत स्थानमा जित हासिल गरेको छ । माओवादीले वडाध्यक्षमाथिको सिट जित्न सकेन । पहिलो संविधानसभा चुनावमा बहुमत ५ स्थानमा जित हासिल गरेको माओवादी दोस्रो संविधानसभामा शून्य रह्यो । एमाले जिल्ला अध्यक्ष पाठकले २२ गतेदेखि सुरु हुने प्रदेशस्तरीय बैठकबाट तालमेल र सिफारिस गरिएका उम्मेदवारबारे ठोस निर्णय हुने बताए । वाम एकताअनुसार जिल्लामा कस्तो पोजिसन हुन्छ भनेर अहिले नै भन्न सकिने अवस्था छैन । यो विषयमा पार्टी केन्द्रीय तहबाटै आवश्यक निर्णय होला, उनले भने । जिल्ला नेतृत्वलाई उम्मेदवार सिफारिस गर्नेसम्मको अधिकार नभएकाले कसरी अगाडि बढ्ने भन्नेमा सुझाव मात्र दिन सकिने पाठकको भनाइ छ । माओवादीका दर्लामी पनि तालमेलको निर्णयपछि गठित कार्यदलकै निर्णयअनुसार उम्मेदवार तय गर्ने बताउँछन् । अहिले हाम्रो काम भनेको तल्लो तहबाट सिफारिस भएर आएका नामलाई माथि फर्वार्ड गरिदिने मात्र हो । गठबन्धनअनुसार कुन क्षेत्रमा कसलाई उम्मेदवार बनाउने भन्ने कार्यदलले टुंगो लगाउँछ, उनले भने । शनिबारदेखि सुरु हुने पार्टी पोलिटब्युरो बैठकले पनि यस विषयमा थप निर्णय गर्ने दर्लामी बताउँछन् । जिल्लामा ७ वटा निर्वाचन क्षेत्र रहेकामा घटाएर ५ वटामा झारिएको छ । प्रदेश सभाका लागि १० वटा क्षेत्र तय गरिएको छ ।"
चिनियाँलाई जरिवाना,लमजुङ (कास) ड्रोन क्यामराबाट तस्बिर तथा भिडियो खिच्दै गर्दा प्रहरी फन्दामा परेका चिनियाँ नागरिकलाई २५ हजार रुपैयाँ जरिवाना गरिएको छ । मनाङको चामेमा गत सोमबार वाङ झोड्दीलाई ड्रोन क्यामेरासहित फक्राउ गरिएको थियो ।
दुर्घटनामा २ को मृत्यु,अर्घाखाँची (कास) मालरानी३ मा शुक्रबार लु१ख ७५१८ नम्बर बस दुर्घटना हुँदा दुई जनाको मृत्यु भएको छ । प्रहरीका अनुसार मृत्यु हुनेमा मालारानीका अभियान आचार्य र गुल्मीकी सुन्तली विक छन् ।
मालेबाट कांग्रेसमा,जनकपुर (कास) मालेका समानुपातिक सांसद शिवचन्द्र चौधरी कांग्रेसमा गएका छन् । कांग्रेस नेता विमलेन्द्र निधि निवासमा शुक्रबार आयोजित कार्यक्रममा उनी माले पार्टी छाडी कांग्रेस प्रवेश गरेका हुन् ।
ऋणबाट थालेको व्यापारले अर्बपति,(एजेन्सीको सहयोगमा)
दरबारमार्ग पसलको प्रहरीले अनुसन्धान थाल्यो,"काठमाडौंसेलका नाममा लत्ताकपडा, जुत्ता, घडीलगायत सामग्री ठगी गर्ने दरबारमार्गका व्यवसायीविरुद्ध प्रहरीले पनि अनुसन्धान थालेको छ । आपूर्ति व्यवस्थापन तथा उपभोक्ता हित संरक्षण विभागले व्यवसायीसँग लिएको बयान र विश्लेषण गरेको फाइल महानगरीय प्रहरी परिसर, टेकुमा बुझाएपछि प्रहरीले अनुसन्धान थालेको हो । विभागले अत्यधिक मुनाफा राखी बिक्री गरेको निष्कर्षसहित फाइल बुझाएको थियो । ती फाइलका आधारमा परिसरले पुन: अनुसन्धान सुरु गरेको जनाएको छ । विभागले अध्ययन र अनुसन्धान गरी फाइल बुझाएको छ । फाइल अध्ययन गर्दा केही अपूर्ण छन्, परिसरका डीएसपी बेलबहादुर पाण्डेले भने, हाम्रो तर्फबाट पनि अध्ययन प्रक्रिया सुरु गरेका छौं । उनका अनुसार विभागले पठाइएका केही फाइलमा विभागकै कर्मचारीको हस्ताक्षर छैन । अध्ययनअनुसन्धान हतारहतार गरेको परिसरको दाबी छ । प्रक्रिया पूरा नगरी मुद्दा दर्ता हुँदा कमजोर भई व्यवसायीकै पक्षमा फैसला हुने गरेको छ । हस्तारक्षर नभएको फाइलमा हस्ताक्षर गराउँछांै । त्यसपश्चात् केही व्यवसायीसँग बयान लिने काम सुरु हुन्छ, पाण्डेले भने, यसलाई छिट्टै टुंगोमा पुर्याउँछांै । कालोबजार तथा केही अन्य सामाजिक अपराध तथा सजाय ऐन २०३२ अनुसार मुद्दा दायर गर्न सरकारी वकिलको राय आवश्यक पर्छ । वकिलको रायअनुसार शुक्रबार कालोबजारी ऐनअनुसार परिसरमा मुद्दा दर्ता भएको जनाएको छ । विभागका अनुगमन शाखा अधिकृतअनुसन्धान अधिकृत रमेशकाजी श्रेष्ठका अनुसार कारबाहीका लागि १३ व्यवसायीको सिफारिस गरेको थियो । ती सबै दर्ता भएको हो । दरबारमार्गका ११ र न्युरोडका २ लत्ताकपडा व्यवसायीलाई कारबाही गर्न फाइल बुझाएका छौं, श्रेष्ठले भने, परिसरमा दर्ता भएको जानकारी पाएका छौं । आपूर्तिमन्त्री शिवकुमार मण्डलसहितको टोलीले भदौ १९ र २१ गते दरबारमार्गका पसल अनुगमन गर्दा अत्यधिक नाफा लिने गरेको फेला पारेपछि ९ वटा पसलमा सिल गरिएको थियो । दुईवटा पसलमा भने सिलबन्दी गरिएको थिएन । विभागले ती दुई लत्ताकपडा व्यवसायीलाई पनि कारबाहीका लागि सिफारिस गरेको श्रेष्ठले बताए । डीएसपी पाण्डेका अनुसार व्यवसायीले पेस गरेको खरिद र बिक्री बिल हेर्दा २० प्रतिशतभन्दा उच्च मुनाफा राखेको देखिन्छ । तर, विभागले अनुसन्धान र बयानका क्रममा केही त्रुटि गर्दा समस्या उत्पन्न भएको छ । परिसरले सोही फाइलकै आधारमा कारबाही प्रक्रिया अघि बढाइने जनाएको छ । परिसरका अनुसार विभागले अनुसन्धान गरी धेरै ढिलाइ गरेर फाइल पठाएको छ । फाइल धेरै समय होल्ड बस्दा कारबाही प्रक्रियामा केही बाधा पुग्ने जानकारहरू बताउँछन् । प्रहरीमा फाइल बुझाउनेबित्तिकै सिलबन्दी फुकुवा गर्नु उचित छैन । छापा मार्दा परिसरको सहायता लिएको भए कडा हुन्थ्यो । त्यो हुन सकेन । फाइल हेर्दा खरिद गरेको मूल्य र केही बिक्री बिल मात्रै छ, डीएसपी पाण्डेले भने, विभागले जे आधरमा फाइल पठाएको छ, सोही आधारमा फाइल जान्छ ।विभागका महानिर्देशक कुमार दाहालले आफू नेपालबाहिर भएका बेला व्यवसायीसँग र परिसरमा फाइल बुझाएको बताए । कारबाहीका सम्बन्धमा शुक्रबार फलोअप गरेको उनले बताए । हाम्रो तर्फबाट व्यवसायीसँग बयान लिई कारबाहीका लागि फाइल प्रहरीमा बुझाएका छौं, उनले भने, उपभोक्ता ठगी गर्नेलाई कारबाही हुन्छ । उनले आइतबारदेखि अनुगमनलाई पुन: तीव्र बनाइने बताए । अनुगमन लत्ताकपडा, पानी, मिठाई पसलमा केन्द्रित हुने उनले बताए । दरबारमार्गमा ठगी गरेको फेला पारेपछि बन्द गरिएका पसलको सिल सरकारले सुटुक्क खुला गरिसकेको छ । सरकारी वकिलको राय लिएपछि मात्रै सिलबन्दी फुुकुवा गर्नुपर्ने प्रावधान भए पनि विभागले प्रक्रिया नपुर्याई फुुकुवा गरेको हो । कारबाहीका लागि सरकारी वकिलको रायपछि कालोबजारी ऐनअनुसार प्रमुख जिल्ला अधिकारीले दिएको आदेशमा मात्र सिल तोड्नुपर्छ । तर, सिलबन्दी फुुकुवा गर्दा गोप्य रूपमा टोली परिचालन गरी उन्मुक्ति दिइएको छ । दोषी व्यवसायीलाई कारबाहीको सट्टा सुटुक्क सिलबन्दी फुुकुवा गरी उन्मुक्ति दिएको भन्दै उपभोक्ता अधिकारकर्मीले मन्त्रालय र विभागको आलोचना गर्दै आएका छन् । ठगी गरेको भन्दै अनुगमन टोलीले पुमा, नाइकी, बेन्टले र स्टोर वानमा सिलबन्दी गरेको थियो । भदौ २१ गते दरबारमा पुन: अनुगमन गर्दा छुटका नाममा व्यापारीले थप ठगी गरिरहेको फेला परेको थियो । त्यस क्रममा अनुगमन टोलीले वाच एन्ड सी, सुलक्स सेन्टर, लेबल्स स्टोर प्रालिको रिबक, लाइन्स स्टाइल इन्टरप्राइजेज प्रालिको बोसिनी, लेबल्स स्टोर प्रालिका पसल सिलबन्दी गरेको थियो ।"
प्रमाणा पुलको मर्मत पूरा,"मोरङ बाढीका कारण क्षति ग्रस्त बनेको भारतको बथनाहा मिरगन्जस्थित प्रमाणा नदीको पुल मर्मतपछि शनिबारदेखि सञ्चालनमा आउने भएको छ । विराटनगर भन्सारबाट करिब ५ किलोमिटर दक्षिणपश्चिमको उक्त पुल साउन २८ मा आएको बाढीले क्षति पुर्याएपछि भदौ ४ देखि बन्द गरिएको थियो । भारतीय राष्ट्रिय राजमार्गका इन्जिनियर राजु रञ्जनले पुल मर्मतको काम पूरा भएको बताए । ६० वर्षअघि ब्रिटिस इस्ट इन्डिया कम्पनीले उक्त फलामे पुल निर्माण गरेको थियो । ६ वटा फलामको पिल्लरमा रहेको पुलको पूर्वबाट तेस्रो पिल्लरको उत्तरपट्टिको फलामको खम्बा धसिएको थियो, रञ्जनले भने, ४० फिट माटामुनि जग हालेर पिल्लरमा थप तीनवटा खम्बा जडान गरेको र त्यसमाथि फलामको क्रस गडर राखेर सपोर्ट दिई मर्मत गरेका छौं । पिल्लरमा रहेका खम्बाहरूको ब्रेसिङ स्थानीयले खोलेर लगेकाले त्यो पुन: जडान गरी रंगरोगनको काम भइरहेको उनले बताए । १० टन भार वहन क्षमता रहेको पुलमा ८० टन बोकेको मालवाहक गाडी चलाउँदा क्षति हुनु स्वाभाविक भएकाले अर्को बन्दै गरेको नयाँ पुलको निर्माण काम नहुन्जेल यसैलाई मर्मत गर्दै काम चलाउनुको विकल्प नभएको उनले जनाए । ढिलो भए पनि बनेको छ, नेपाल उद्योग वाणिज्य महासंघ प्रदेश १ का उपाध्यक्ष राजेन्द्र राउतले भने, शनिबार १ बजेदेखि मलवाहक साधन आउन थाल्छन् ।"
बिटक्वाइन कारोबारी पक्राउ,"काठमाडौंबिटक्वाइनका नामले इन्टरनेटमार्फत पैसाको कारोबार हुने एक प्रकारको साइबर मुद्राको किनबेचमा संलग्न व्यक्तिहरू पहिलोपटक पक्राउ परेका छन् । प्रहरीको केन्द्रीय अनुसन्धान विभाग (सीआईबी) ले ७ जना यस्ता कारोबारीलाई पक्राउ गरेको हो । बिटक्वाइन र ग्रयाभिटी क्वाइनलगायत क्रिप्टोकरेन्सी वित्तीय उपकरण जारी गरी सोको अवैध किनबेच गरी विदेशी विनिमयसमेत कारोबार गर्ने मानिसलाई मोबाइल तथा ल्यापटपलगायत उपकरणसहित काठमाडौं र चितवनबाट पक्राउ गरिएको छ, सीआईबीद्वारा जारी विज्ञप्तिमा उल्लेख छ । प्रहरीले सिन्धुली घर भएका ज्ञानप्रसाद पौडेल, अर्घाखाँची घर भएका माधव खनाल, काठमाडौंका प्रशान्तप्रताप शाह, नुवाकोट घर भएकी विन्दा ढकाल, सिन्धुपाल्चोकका मिंगमार तामाङ, काठमाडौंकै दमन बस्नेत र रुपन्देही घर भएका मनीषकुमार गिरी रहेको सीआईबीको विज्ञप्तिमा छ । सीआईबीका प्रहरी उपरीक्षक जीवनकुमार श्रेष्ठका अनुसार बिटक्वाइन कारोबारीलाई पक्राउ गरिएको पहिलो घटना हो । हामीले म्याद थप लिइसककेका छौं, उनले भने, थप अनुसन्धानपछि कारोबार रकम पत्ता लाग्ला । पक्राउ परेकाहरूलाई राष्ट्र बैंक ऐनअनुसार कारबाही हुने श्रेष्ठले बताए । तीन गुणा बिगो वा ३ वर्ष कैद वा दुवै सजाय हुने व्यवस्था छ, उनले भने ।साइबर मुद्राहरू भनेका सामान्यतया सामान, वस्तु वा अन्य भौतिक हस्तान्तरणबिना इन्टरनेटमा पैसाको कारोबार गर्ने एक प्रकारका संयन्त्र हुन् । बिटक्वाइनलगायत यस्ता मुद्राको अन्तर्राष्ट्रिय बजारमा मूल्य तोकिएको हुन्छ । पछिल्लो तथ्यांकअनुसार एउटा बिटक्वाइनको मूल्य करिब ४४ सय डलर छ । यही मूल्यमा हुने घटबढका आधारमा बिटक्वाइन किनबेच हुन्छ । सस्तोमा किनेर महँगोमा बेच्दा फाइदा हुने र यसको मूल्य निरन्तर बढिरहेकाले युवाहरू बिटक्वाइनतर्फ आकर्षित भइरहेका छन् । घरमा बसिबसी मूल्य बढ्ने हँुदा सजिलो पनि छ । सन् २००९ मा एक क्वाइनको १० सेन्ट रहेकामा अहिले ४४ सय डलर पुग्नुले यसको माग अत्यधिक भएको देखाउँछ । संसारका करिब एक लाख पसलले बिटक्वाइनजस्ता साइबर मुद्रालाई भुक्तानीको माध्यमका रूपमा समेत अपनाइसकेको विकिपिडियामा उल्लेख छ । तर यो थप पुष्टि गर्नुपर्ने विषय रहेको विज्ञ बताउँछन् । यसलाई सञ्चालन गर्न विश्वको कुनै ठाउँमा सर्भर पनि राखिएको छ । तर नेपालमा विदेशमा लगानी निषेध गरिएको छ । यसबाट हुने कारोबारको भुक्तानी विदेश मुद्रामा गर्नुपर्छ । यस्तो कारोबारका लागि पनि विदेश रकम हुन्डीमार्फत गइरहेको छ । यससँगै वित्तीय कारोबार सरकारको नियमनमा हुनुपर्छ । तर बिटक्वाइनको अनुगमन गर्ने र गर्न सक्ने निकाय छैन । यो बिटक्वाइन पत्ता लगाउने व्यक्तिको समेत अहिलेसम्म पहिचान भएको छैन ।सातोसी नाकामोतो भन्ने व्यक्तिले पत्ता लगाएको भनिए पनि उसको पहिचान खुलेको छैन । डिजिटल करेन्सी भनेर पनि युवाहरूलाई डिजिटल शब्दसँग आकर्षित भएर कारोबार गर्नेहरू नेपालमा बढ्न थालेका छन् । केही वर्षयता नेपालमा यसको कारोबार भइरहे पनि हालसम्म कारबाही भएको थिएन । करिब दुई महिनाअघि केन्द्रीय बैंकले सूचनामार्फत बिटक्वाइन अवैधानिक भएको सूचना जारी गरेपछि प्रहरीले कारोबारी खोज्न थालेको थियो । प्रहरीका अनुसार इन्टरनेटको जानकारी भएका र विगतमा यस्तैखाले सजिलो माध्यमबाट रकम कमाउन पल्केकाहरू बिटक्वाइनमा पनि संलग्न भेटिएका छन् । पक्राउ पर्नेमा दुई जना विगतमा हर्बो इन्टरनेसनल नामक नेटवर्क व्यवसायमा संलग्न थिए । यसैगरी दुई जना विदेश बसेर आएका युवा छन् । बिटक्वाइन साइबर मुद्राको एउटा बढी चलेको ब्रान्ड हो । अहिले विश्वभर अन्य नाममा यस्ता कारोबार भई नै रहेका छन् । राष्ट्र बैंकको सूचनामा बिटक्वाइनलाई मात्रै अवैध मानेको छ । अन्य मुद्रा उल्लेख नभएकाले कारोबारीलाई कारबाही गर्न प्रहरीलाई कठिन हुने देखिन्छ ।"
सुपथ पसलबाट ६५ लाखको बिक्री,"कञ्चनपुर प्रदेश ७ मा दसैंको अवधिमा सुपथ मूल्य पसलबाट ६५ लाख बढीको नुन र चिनी बिक्री भएको छ । तराई र पहाडका विभिन्न ७ ठाउँमा साल्ट ट्रेडिङले खोलेका सुपथ मूल्य पसलबाट विगतको तुलनामा ठूलो मात्रामा नुन र चिनी बिक्री भएको हो । साल्ट ट्रेडिङको क्षेत्रीय कार्यालय धनगढीका अनुसार भदौ १६ देखि सुरु भएको सुपथ मूल्य पसलमा १ महिना अवधिमा ७ सय २० क्विन्टल चिनी र ४ सय २० क्विन्टल नुन बिक्री भएको छ । चाडपर्वलाई लक्षित गरी सञ्चालन गरिएको सुपथ मूल्य पसलबाट चिनी प्रतिकिलो ७७ र नुन प्रतिकिलो १८ रुपैयाँमा उपभोक्तालाई उपलब्ध गराइएको छ । तराईका कैलाली र कञ्चनपुरका बजारमा चिनी ८० देखि ८५ र नुन २२ देखि २५ रुपैयाँ प्रतिकिलोमा पाइने गरेको छ । साल्ट ट्रेडिङ क्षेत्रीय कार्यालयका अनुसार सुपथ मूल्य पसलबाट ५५ लाख बढीको चिनी र १० लाखजतिको नुन बिक्री भएको छ । विगतमा पहाडमा मात्रै बिक्री हुने चिनीको माग यसपटक तराईमा समेत बढेको छ । छठ पर्वसम्मै सुपथ पसल सञ्चालन हुने भएकाले उपभोक्ताको माग अझै बढ्ने अनुमान गरिएको छ । कैलालीको धनगढी र टीकापुरमा सञ्चालित सुपथ मूल्य पसलमा १ सय ६० क्विन्टल नुन र १ सय ३० क्विन्टल चिनी बिक्री भएको छ । यसैगरी कञ्चनपुरको महेन्द्रनगर र बेलौरीमा २५ क्विन्टल नुन र १० क्विन्टल चिनी बिक्री भएको छ । यो विगतको वर्षभन्दा धेरै राम्रो हो, साल्ट ट्रेडिङ कार्यालय महेन्द्रनगरका प्रमुख ध्रुवमान श्रेष्ठले भने, गत वर्ष यहाँबाट १ क्विन्टल पनि चिनी बेचिएको थिएन, अहिले १०१२ क्विन्टल बेचिएको छ । उनले बजारको तुलनामा चिनी राम्रो र सस्तो भएकाले उपभोक्ताको माग बढेको बताए । सुपथ मूल्य पसल सञ्चालन भएपछि बजारमा समेत चिनीको मूल्य ५७ रुपैयाँ घटेको उनले बताए । पहाडी जिल्ला बैतडी, डडेलधुरा र डोटीमा भने सुपथ मूल्य पसलमा उपभोक्ताको चाप निकै बढी रहेको क्षेत्रीय कार्यालयले जनाएको छ । नुन र चिनीका लागि ग्रामीण भेगबाट समेत उपभोक्ता आउने गरेको साल्ट ट्रेडिङका निमित्त क्षेत्रीय प्रमुख तेजबहादुर कुँवरले बताए । तीनवटै जिल्लामा एकएक ठाउँमा मात्रै सुपथ मूल्य पसल सञ्चालन गरिए पनि कैलाली र कञ्चनपुरको भन्दा तीनचार गुना बढी बिक्री भएको उनले बताए ।डडेलधुरामा सञ्चालित सुपथ मूल्य पसलबाट सबैभन्दा बढी ३ हजार क्विन्टल चिनी बिक्री भएको छ । यसैगरी बैतडीको पाटनबाट १७ सय र डोटीको दिपायलबाट ११ सय क्विन्टल चिनी बिक्री भएको निमित्त प्रमुख कुँवरले बताए । पहाडमा पनि विगतका तुलनामा सुपथ मूल्य पसल निकै प्रभावकारी भएको देखिन्छ, कुँवरले भने, सुपथ मूल्य पसलले सस्तोमा सामान उपलब्ध गराउने मात्रै होइन, बजारको दर पनि घटाउने काम गरेको छ । उनका अनुसार कैलाली र कञ्चनपुरका बजारमा ८५ रुपैयाँ प्रतिकिलोमा बिक्री भइरहेको चिनीको मूल्य सुपथ पसल सञ्चालन भएपछि घटेर ८० मा पुगेको छ । विगतका वर्षमा व्यवसायीले साल्ट ट्रेडिङको भन्दा सस्तोमा चिनी बेच्ने गरेका कारण तराईमा सुपथ मूल्य पसल प्रभावकारी हुन सकेको थिएन ।"
यात्रुसँग मनोमानी भाडा,"गाउँमा दसैं मनाएर कर्मथलो फर्कने यात्रुसँग सार्वजनिक यातायातका साधनले मनोमानी भाडा असुुल्न थालेका छन् । यात्रुमाथि चालकसहचालकले दुव्र्यवहार गरेको गुनासोसमेत व्यापक छ । पत्नीलाई पोखरा पठाउन गोरखा बसपार्क पुगेका एक कर्मचारीलाई सहचालकले दुव्र्यवहार गरेपछि प्रशासनमा उजुरी गरे । सहचालकले पोखरा जान दोब्बर भाडा मागेपछि ती कर्मचारीले प्रतिवाद गर्दा दुव्र्यवहार खेप्नुपरेको थियो । ३ सय भाडा लाग्ने ठाउँमा ५ सय मागे, उनले भने, भनेजति भाडा नपाएपछि गाडीबाट झोला नै फालिदिए । चाडपर्वमा यात्रुको चाप बढेको मौका छोपेर यातायात व्यवसायीले दोब्बरतेब्बर भाडा लिने गरेका हुन् । दोब्बरभन्दा बढी भाडा लिएकै आरोपमा एक सहचालकलाई प्रहरीले पक्राउ गरी सचेत गराएको थियो । काठमाडौं, पोखरा, नारायणगढलगायत लामो दूरीमा चल्ने सवारी साधनले दोब्बर भाडा माग्ने गरेको सर्वसाधारणको गुनासो छ ।बढी भाडा लिनकै लागि व्यवसायीबीच नियमित यातायात व्यवसायी समितिको क्यु मै नबसी आआफ्नै ढंगले गाडी चलाउने होडबाजी छ । ग्रामीण सडकमा चल्ने बसले पनि तोकिएभन्दा बढी भाडा लिने गरेका छन् । दोब्बर भाडा नदिए गाडी नै चढाउन मान्दैनन्, अजिरकोट गाउँपालिकाका रामचन्द्र अधिकारीले भने । भच्चेक चल्ने जिपले ५ सयदेखि २ हजारसम्म भाडा लिने गरेका छन् । यात्रु धेरै भएका बेला सवारीसाधनले मनोमानी गरेको गुनासो आएको सहायक प्रजिअ केशवप्रसाद शर्माले बताए । चाडपर्वअघि नै यातायात व्यवसायीलाई यात्रुले सास्ती नपाऊन् भनेर सचेत गराएका थियौं, उनले भने, नियमविपरीत काम गर्नेलाई कारबाही थालेका छौं । क्षमताभन्दा बढी यात्रु राखेर जोखिमपूर्ण यात्रा गराएपछि गाडीका क्यु थप्न निर्देशन दिइएको उनले बताए । कतिपय यात्रुले क्यु का गाडी पनि आफूखुसी बढी भाडा दिएर रिजर्भ गर्दा बाँकी यात्रु मर्कामा छन् । व्यवसायी समितिले भने यात्रा सहज र सरल बनाउन लागिपरेको जनाएका छन् । जिल्लामा यातायात व्यवसायी समिति गोरखा र पृथ्वीराजमार्ग बस सञ्चालक समितिले बस र माइक्रोबस चलाउने गरेका छन् । सार्वजनिक सवारीसाधन व्यवस्थित गर्न कच्ची सडक भए पनि मापदण्ड हेरेर रुट पर्मिट को व्यवस्था गरिएको छ । ९ वटा सडकलाई रुट पर्मिट कायम गर्ने निर्णय भएको शर्माले बताए । भच्चेक, बारपाक, आरूघाट, मनकामना, पालुङटार जोड्ने मुख्यमुख्य कच्ची सडकमा रुट पर्मिट लागू गरिएको हो । चाडपर्वलाई लक्षित गरी प्रहरीले सवारीसाधनको सरप्राइज चेकिङ गरिरहेको प्रहरी नायब उपरीक्षक भेषराज रिजालले बताए । स्याङ्जामा पनि दसैंको मौका छोपी यातायात साधनले मनपरी भाडा असुलेको पाइएको छ । ट्याक्सी, बस, माइक्रो, जिप, भ्यानलगायत यात्रुवाहक साधनले आफूखुसी भाडा बढाएका हुन् । पोखरादेखि स्याङ्जा सदरमुकाम आउन ट्याक्सीमा प्रतिव्यक्ति २ सय ५० रुपैयाँ भाडा रहेकोमा अहिले ४ सयदेखि एक हजार रुपैयाँसम्म असुलेको यात्रुको गुनासो छ । पोखराको पृथ्वीचोकदेखि स्याङ्जा सदरमुकाम पुतलीबजार आएकी मनकुमारी नेपालीले ट्याक्सीमा चार सय भाडा तिरिन् । अरू साधनमा खुट्टा राख्नेसमेत ठाउँ नभएपछि विकल्पमा ट्याक्सी चढें, उनले भनिन्, चालकले ५ सय रुपैयाँ दिने भए लैजान्छु नत्र अरूमै जानुस् भन्यो । अन्तिममा चार सय तिरेर आएँ । दसैंको टीका थाप्न माइत आएकी उनले आउँदा जाँदा गरी आठ सय रुपैयाँ भाडामै खर्च भएको बताइन् । पुतलीबजार नगरपालिका ठूलाडिही निवासी उर्मिला गुरुङले पनि पोखरादेखि बाडखोला आउँदा ट्याक्सीमा सात सय रुपैयाँ तिरेको बताइन् । अरू गाडी नपाएपछि महँगो तिरेरै भए पनि ट्याक्सीमा आउन बाध्य हुनुपरेको उनको भनाइ छ । प्रहरीले दसैंको बेला वालिङ र पुतलीबजारमा यात्रु सहायता कक्ष सञ्चालन गरे पनि सवारीले मनपरी भाडा लिँदा वास्ता नगरेको स्थानीयले बताए । माइक्रोबसले पनि दोब्बरभन्दा बढी भाडा लिने गरेका छन् । वालिङदेखि पुतलीबजारसम्म माइक्रोमा ९० रुपैयाँ भाडादर तोकिएकामा डेढ सयदेखि साढे दुई सयसम्म तिर्नुपरेको वालिङकी अमृता पौडेल बताउँछिन् । दसैं मात्र होइन चाडपर्व आएपछि गाडीको भाडा छोइसक्नुहुन्न, उनले भनिन्, भीडभाड भएपछि मागबमोजिम भाडा दिएर हिँड्नै पर्यो । अड्कलेको पैसा लिएर कामविशेषले यात्रा गर्दा तोकिएभन्दा बढी भाडा मागिदिनाले बीच बाटोमा ठूलो समस्या भोग्नुपरेको उनले बताइन् । जिल्ला ट्राफिक निमित्त प्रहरी प्रमुख असई तेजबहादुर रावलले सार्वजनिक सवारीसाधनमा बढी भाडा असुल्ने गरेको सुनिए पनि प्रहरीकोमा उजुरी नपरेको बताए । भनाइको आधारमा कारबाही गर्न भएन । मलाई फलानो गाडीले यति ठग्यो भनेर उजुरीसहित कोही आएका छैनन्, उनले भने । दसैंमा सम्बन्धित निकायले नै यातायातमा अनुगमन गर्नुपर्ने अधिकांश यात्रुको भनाइ छ । सवारीसाधनले छतमा यात्रु राख्दा पनि प्रहरीले कारबाही गरेका छैन । फेदीखोला, सेतीदोभानस्थित प्रहरीचौकीले छतभरि यात्रु बोकेर आएर बसलाई देखे नदेखेझैं गरिरहेका छन् ।"
नगरको फोहोर नदीमा,"प्युठान (कास) सदरमुकाम खलंगाबाट बिजुवार, विजयनगर, दाखाक्वाडी र चेरनेटासम्म झिमरुक नदी किनारमा अवस्थित फाँटमाथिको बस्ती असाध्यै मनमोहक देखिन्छ । तर, फाँट मास्दै बनेका बजारबाट निस्केको फोहोर सीधै नदीमा फाल्न थालेपछि यो क्षेत्र कुरूप बन्दै गएको छ । घरघरबाट निस्केको फोहोर सीधै नालीमार्फत नदीमा फाल्ने पुरानै चलन थियो, प्युठान नगरपालिका४ का नवीन गौतमले भने, प्युठान नगरपालिकाले उठाउने फोहोरसमेत हिजोआज नदी किनारमै फाल्न थालेको छ । उनले नगरपालिकाले आफ्नो झिमरुक फाँटको खेत नजिक फोहोर फाल्न थालेको दुखेसो गरे । नगर क्षेत्रमा फोहोर बढ्यो भनेर नगरपालिकाले सरसफाइ अभियान चलाए पनि व्यवस्थित गर्न नसकेपछि नदीमै फाल्न थालेको छ । सफा र स्वच्छ नगर हाम्रो रहर भन्ने नारा नै बनाएर नवनिर्वाचित नगर प्रतिनिधिसहित दस्तीदेखि क्वाडीसम्म दसंैअगाडि एक साता सरसफाइ अभियान चलाएको नगरपालिकाका फोहोरमैला व्यवस्थापन शाखा प्रमुख रामकृष्ण पौडेलले बताए । ल्यान्डफिल साइट तयार नभएकाले नदीकिनारमा फोहोर फाल्नुपरेको उनको भनाइ छ । दुईचार दिनमै ल्यान्डफिल साइटमै फोहोर फाल्ने व्यवस्था मिलाउँदैछौं, पौडेलले भने, अहिले यत्रतत्र भएको फोहोरसमेत पुरेर छाड्नेछौं । जिल्ला विकास समिति र प्युठान नगरपालिकाको लाखौं रुपैयाँमा निर्माण गरिएको प्युठान नगरपालिका४ थापडाँडाको ल्यान्डफिल साइट भने अलपत्र अवस्थामा छ । यसपालि नगरपालिकाले ३५ लाख रुपैयाँ विनियोजन गरी सडक निर्माण गरेको शाखा प्रमुख पौडेलले बताए ।"
कैदीबन्दीलाई सकस,"भोजपुर (कास) न्यूनतम सुविधासम्म नपाउँदा भोजपुर कारागारका कैदीबन्दी कष्टमा छन् । ३० जना क्षमताको पुरुष कक्षमा ७१ जनासम्म अटाएका छन् । महिला कक्षमा पनि ८ जना महिलासहित एक नाबालक सकसले बसिरहेका छन् । वर्षौं पुराना कारागार भवन जीर्ण छन् । पटकपटकको भूकम्पले गर्दा दुईवटा भवनका १८ वटै कोठामा क्षति पुगेको छ । हाल १० कोठा मात्र प्रयोगमा छन् । प्रयोगमा रहेका कोठाका चौकोश जीर्ण छन् । चिसो भुइँ भएका साँघुरा कोठामा उनीहरू बस्न बाध्य छन् ।भवन मर्मतसम्भार तथा पुनर्निर्माणमा सरकारको चासो नपुग्दा ज्यानलाई जोखिममा पारेर बस्नुपरेको कैदीबन्दी गुनासो गर्छन् । दु:खदायी र कष्टकर बसाइँ बस्नुपरेको इटहरी घर भई जबरजस्ती करणीअन्तर्गत ३ वर्षयता जेलजीवन भोग्दै आएका देवेन्द्र पराजुलीले बताए । ठाउँ साँघुरो छ, जताततै चर्केको छ, जसोतसो मिलेर अट्नुपरेको छ, उनले भने । राज्यले ध्यान नदिएकै कारण कारागारमा हुनुपर्ने न्यूनतम सुविधासमेत पाउन नसकिरहेको चौकीदार नवीनकुमार राईले बताए । भूकम्प गएदेखि स्थिति झन् गाह्रो भएको हो, सुरक्षित र सुविधायुक्त बसाइँ व्यवस्थापनका लागि पटकपटक माग गरे पनि हाम्रो कुरा सुन्ने कोही भएन, उनले भने । सुरक्षाका हिसाबले बस्नै नमिल्ने तथा सुविधा पर्याप्त नभए पनि कैदीबन्दीलाई अटाएरै राख्नुपरेको जेलर खगेन्द्र अधिकारीले बताए । बस्नै नमिल्ने भएको छ भनेर नहुने, अदालतले पठाएपछि राख्नैपर्यो, उनले भने । लागत र संरचना स्टिमेटसहित सुरक्षा समितिको बैठकले पारित गरेको कैदीबन्दीको माग कारागार केन्द्रीय विभाग र गृहमन्त्रालयमा पठाएको उनले बताए । कहिले बनाइदिने हुन् पत्तो छैन, प्रक्रिया चल्दैछ भन्छन्, यता कामचलाउ भवनमै धान्नुपरेको छ, उनले भने ।"
गोली हान्ने पक्राउ,पर्सा (कास) छिमेकीलाई गोली प्रहार गरी फरार भएका वीरगन्ज महानगरपालिका २ का सलिम शेष मियाँ १६ वर्षपछि पक्राउ परेका छन् । जिल्ला प्रहरी प्रवक्ता प्रहरी नायब उपरीक्षक प्रेमबहादुर शाहीका अनुसार मियाँलाई सोमबार पक्राउ गरिए पनि शुक्रबार अनुसन्धानको म्याद थपका लागि जिल्ला अदालतमा पेस गरी सार्वजनिक गरिएको हो । उनले छिमेकी शेष आलमलाई २०५८ भदौ १८ गते गोली हानी हत्याको प्रयास गरेका थिए । घटनापछि ज्यान मार्ने उद्योगमा मुद्दा चलाइएकामा सर्वोच्च अदालतले २०६६ पुस ८ गते उनलाई १० वर्ष कैद सजाय तोकेको थियो ।
हेलिकोप्टर दुर्घटनामा ७ को मृत्यु,"नयाँदिल्ली (एजेन्सी) अरुणाचल प्रदेशको तवाङमा शुक्रबार भारतीय वायुसेनाको हेलिकोप्टर दुर्घटनामा ७ सैनिक अधिकारीको मृत्यु भएको छ । खराब मौसमका कारण शुक्रबार बिहान भारतीय वायुसेनाको एमआई१७ हेलिकोप्टर दुर्घटना हुँदा उनीहरूको मृत्यु भएको हो । मृत्यु हुनेमा ५ जना चालक दलका सदस्य र २ सैनिक अधिकारी छन् । भारतीय वायुसेना प्रमुखले घटनाबारे अनुसन्धान गर्न निर्देशन दिएका छन् । दुर्घटनास्थल भारत र चीनको सीमा क्षेत्रमा पर्छ । अधिकारीका अनुसार अरुणाचल प्रदेशको तवाङ क्षेत्रमा निकै छोटो समयमा मौसम परिवर्तन भइरहने क्षेत्र हो । भारतीय सञ्चारमाध्यमले पटकपटक हेलिकोप्टर दुर्घटना हुने भएकाले अरुणाचल प्रदेशलाई दोस्रो बरमुडा ट्ेरंगलको संज्ञा दिने गरेका छन् । अरुणाचल प्रदेशमा गत जुलाईमा पनि भारतीय वायुसेनाको हेलिकोप्टर दुर्घटना भएको थियो । उक्त घटनामा २ जनाको मृत्यु भएको थियो । सन् २०१५ मा उक्त क्षेत्रमा भएको हेलिकोप्टर दुर्घटनामा अरुणाचलका सहायक कमिस्नर कमलेश जोशीसहित ३ को मृत्यु भएको थियो । सन् २०११ मा अरुणाचलमा हेलिकोप्टर दुर्घटनामा पूर्वमुख्यमन्त्री दोर्जी खान्डूको समेत मृत्यु भएको थियो । १९९७ मा रक्षा राज्यमन्त्री एनबीएन सोमू, मेजर जनरल रमेश नागपालको समेत हेलिकोप्टर दुर्घटनामा मारिएका थिए । एमआई१७ भी५ हेलिकोप्टर सैनिक प्रयोजनका लागि विश्वमै उपयुक्त तथा सुविधाजडित मानिन्छन् । तर भारतमा पुराना हेलिकोप्टरको प्रयोगका कारण विगत तीन दशकमा १ सय ७० भन्दा बढी दुर्घटना भइसकेका छन् । हालैका वर्षमा भारतीय वायुसेनाले आफ्ना पुराना हेलिकोप्टरलाई विस्थापित गर्न अर्बौं डलर लगानी गरिरहेको छ । तर झन्झटिलो कानुनी प्रक्रियाका कारण ढिलाइ भइरहेको सेनाको भनाइ छ ।"
अत्याधुनिक हतियार कडाइ गर्न माग,"वासिङ्टन (बीबीसी)अमेरिकामा अत्याधुनिक बन्दुक समर्थित समूह नेसनल राइफल एसोसिएसन (एनआरए) ले लस भेगास गोलीकाण्डमा प्रयोग भएको बम्प स्टक भनिने उपकरणको प्रयोगमा कडाइ गर्नुपर्ने जनाएको छ । स्टेफन प्याडकले गत आइतबार लस भेगासको सांगीतिक कार्यक्रमका सहभागीमाथि अन्धाधुन्ध गोली प्रहार गरी ५९ जनाको हत्या गरेका थिए । उनले बम्प स्टक को प्रयोगले आफ्ना हतियारलाई स्वचालित बनाएको प्रहरीको भनाइ छ । एनआरएले उल्लेख गरेको छ, अर्ध स्वचालित राइफललाई पूर्ण स्वचालित बनाउन तयार गरिएको उक्त उपकरणको नियमनमा कडाइ गर्न अत्यावश्यक भएको छ । उसले बिहीबार नियामक नियकायलाई बम्प स्टक प्रविधि संघीय कानुनअनुकूल भएनभएको तत्काल समीक्षा गर्न आग्रह गरेको छ । उक्त घटना उद्धृत गर्दै एनआरएले भविष्यमा अमेरिकी जनताले दु:खान्त घटना रोक्नेतर्फ सरकारको जवाफ खोजिरहेको बताएको छ । वर्षौंसम्म बन्दुक नियन्त्रणका लागि भएका प्रयत्न रोक्दै आएका रिपब्लिकनले पनि बम्प स्टकस माथि प्रतिबन्ध लगाउन सकिने जनाएका छन् । बीबीसीका निक ब्रायन्ट भन्छन्, रिपब्लिकन सभामुख र अन्य वरिष्ठ नेताहरूले पनि थप नियमनको आग्रह गरेका छन् । राष्ट्रपति डोनाल्ड ट्रम्पले उक्त प्रविधिमाथि प्रतिबन्ध लगाउन विचार गर्न सकिने प्रतिक्रिया दिएका छन् । उनले निश्चित छोटो समयको निम्ति त्यसमाथि प्रतिबन्ध लगाउनेबारे प्रशासनले विचार गरिरहेको बताए । अमेरिकी तल्लो सदनका सभामुख पल रायनले आइतबारको गोलीकाण्डअघि बम्प स्टक बारे आफूलाई कुनै जानकारी नरहेको जनाउँदै प्रतिबन्धको पक्षमा रहेको जनाएका छन् । कंग्रेसका सांसदले त्यसबारे बहस गर्ने योजना बनाइरहेको बताएका छन् । उनीहरूले बम्प स्टकस बन्द गर्ने विधेयक बनाउने बताएका छन् ।"
"मध्यअमेरिकामा आँधी, २२ को मृत्यु","कोस्टारिका (बीबीसी) मध्यअमेरिकामा आएको शक्तिशाली आँधी नेट का कारण कम्तीमा २२ जनाको मृत्यु भएको छ । मृत्यु हुनेहरू कोस्टारिका, निकारागुवा र होन्डुरसका नागरिका हुन् । अधिकारीले कम्तीमा २० जना हराइरहेको जनाएका छन् । मध्यअमेरिकाका अधिकांश देशमा संकटकालको घोषणा गरिएको छ । आँधीका कारण ती देशमा भीषण वर्षासँगै बाढीपहिरो गएको जनाइएको छ । आँधीका कारण कोस्टारिकामा मात्रै ८ जनाको मृत्यु भएको छ । करिब ४ लाख मानिस खानेपानी, खाद्यान्न र बासस्थानको अभावमा रहेका अधिकारीको भनाइ छ । निकारागुवामा ११ र होन्डुरसमा ३ जनाको मृत्यु भएको हो । आँधी मेक्सिको र अमेरिकातर्फ लागिरहेको सञ्चारमाध्यमले उल्लेख गरेका छन् । अमेरिकी राज्य फ्लोरिडा र टेक्सासमा उच्च सतर्कता अपनाइएको अधिकारीले जनाएका छन् । उनीहरूले ती राज्यमा आइतबारसम्म आँधी आइपुग्ने जनाउँदै कतिपय स्थानमा संकटकालको घोषणा गरेका छन् । अधिकारीले अमेरिका प्रवेश गर्नुअघि नेट अझै शक्तिशाली हुने भविष्यवाणी गरेका छन् । गत अगष्ट र सेप्टेम्बरमा अमेरिकाका टेक्सास र फ्लोरिडामा हार्भी र इर्मा आँधीले व्यापक क्षति पुर्याएको थियो ।"
क्याटालोन प्रहरी प्रमुखविरुद्ध मुद्दा,म्याड्रिड (बीबीसी) क्याटालोनियाका प्रहरी प्रमुख जोसेफ लिउइस ट्रापेरोलाई राज्यद्रोहको आरोपमा म्याड्रिडको अदालतमा उपस्थित गराइएको छ । उनलाई क्यटालोनियाको प्रहरी बलले स्पेनी राष्ट्रिय प्रहरीलाई प्रदर्शनकारीबाट सुरक्षित राख्न नसकेको आरोपमा मुद्दा दायर गरिएको हो । यस मुद्दामा ट्रापेरोसँगै अर्का क्याटालान प्रहरी अधिकारी र दुई स्वतन्त्रताकर्मीमाथि अनुसन्धान गरिएको स्पेनी प्रहरीले जनाएको छ । स्पेनी संवैधानिक अदालतले बिहीबार स्वतन्त्राका लागि भएको जनमतसंग्रह असंवैधानिक भएको जनाउँदै सोमबार हुने संसद्को बैठक स्थगित गरेको थियो । क्याटालान नेता कार्लस् पुइग्देमोन्टले मंगलबार संसद्लाई सम्बोधन गर्ने जनाएका छन् । यसअघि उनले सोमबारको संसद् बैठकले क्याटालोनियालाई स्वतन्त्र घोषणा गर्ने बताएका थिए । नेताहरूले यसै साता क्याटालोनिया स्पेनबाट भिन्न भएको घोषणा गर्ने बताएका छन् । गतआइतबार भएको चुनावमा ९० प्रतिशतले मतदान गरेको क्याटालान अधिकारीको भनाइ छ । सरकारले जनमतसंग्रह असंवैधानिक भएको बताउँदै आएको छ । जनमतसंग्रहका क्रममा २ सयभन्दा बढी प्रदर्शनकारी र ३३ प्रहरी घाइते भएका थिए ।
आक्रमणमा २० मारिए,क्वेटा (एएफपी) पाकिस्तानको दक्षिणपश्चिमी प्रान्त बलुचिस्तानमा भएको एक आत्मघाती आक्रमणमा परी २० जना मारिएका छन । झाल मुग्सी जिल्लाको सुफी मुस्लिम धर्मावलम्बीको पवित्र स्थलनजिकै भएको आत्मघाती हमलामा तत्काल १३ जनाको मृत्यु भएको थियो । अधिकारीका अनुसार आक्रमणका घाइतेमध्ये थप ७ जनाको मृत्यु भएको छ । घटनामा परी ३० जना घाइते भएका छन् । उक्त धार्मिकस्थल इरान र अफगानिस्तानको सीमा क्षेत्रमा पर्छ । मस्जिदको सुरक्षार्थ खटिएका प्रहरीले आक्रमणकारीलाई मस्जिद पस्न रोकेपछि आत्मघाती विस्फोट गराएका थिए ।
बस र रेल ठोक्किँदा १६ को मृत्यु,मस्को (एएफपी) रूसको भ्लादिमिर नगरनजिकै बस र रेल एकआपसमा ठोक्किँदा कम्तीमा १६ जनाको मृत्यु भएको छ । रूसको राजधानी मस्कोबाट करिब १ सय १० किलोमिटर टाढाको भ्लादिमिरमा गुडिरेहका बस र रेल एकआपसमा ठोक्किएका थिए । दुर्घटना शुक्रबार बिहान करिब साढे ३ बजे भएको हो । रूसी गृह मन्त्रालयले दुर्घटनामा बसका यात्रुको मृत्यु भएको हो । रूसी अधिकारीले बस रेलसँग ठोक्किनुपहिले कतिपय यात्रुले भागेर ज्यान जोगाएको बताएका छन् ।
थ्री स्टारलाई हचुवामै क्षतिपूर्ति,"२०७३ भदौ ९ : एसियाली क्लब फुटबलकै दोस्रो ठूलो प्रतियोगिता एएफसी कप छनोटको प्रारम्भिक चरण मंगोलियामा उलानबटारमा आयोजना । थ्री स्टार क्लबले मंगोलियाको च्याम्पियन इर्चिमलाई २० ले हरायो । कम्बोडियाको लिग विजेता नागवल्र्डसँग ११ को नतिजा निकाल्दै थ्री स्टार समूहमा पहिलो भई अन्तिम प्लेअफमा छनोट ।२०७३ मंसिर : एएफसी कप प्लेअफको खेलतालिका सार्वजनिक । एसियाली फुटबल महासंघ (एएफसी) ले चारपल्ट पत्राचार गरे पनि एन्फाले थ्री स्टारको टिम दर्ता नगरेको रहस्योद्घाटन । मंगोलियामा सम्पन्न छनोटमा पहिलो भएर पनि थ्री स्टार प्लेअफ खेल्न वञ्चित ।२०७३ मंसिर २४ : थ्रीस्टार एएफसी कपबाट वञ्चित भएकोबारे सत्यतथ्य पत्ता लगाउन भनी उपाध्यक्ष वीरबहादुर खड्का संयोजक, सदस्य रमेश रायमाझी र सहायक महासचिव सन्जीव मिश्र रहेको छानबिन समिति गठन ।२०७३ मंसिर २८ : राजधानीका फुटबल क्लबहरूका प्रतिनिधिको भेला गरी थ्री स्टारद्वारा ६ करोड रुपैयाँ क्षतिपूर्ति माग । कुनै पनि प्रतियोगिता नखेल्ने घोषणा । क्षतिपूर्ति माग गर्दै युवा तथा खेलकुद मन्त्रालय, राष्ट्रिय खेलकुद परिषद्मा निवेदन । दोषीलाई कारबाही गर्नुपर्ने न्यायको सिद्धान्तबारे भने एन्फा मौन ।२०७३ पुस १४ : वीरबहादुर खड्का संयोजकत्वको समितिले महासचिव धिरेन्द्र प्रधान, कर्मचारीहरू गोकुल थापा र वसन्त रिजाललाई दोषी देखाउँदै उनीहरूलाई सचेत गराएर नसियत दिनुपर्ने प्रतिवेदन बुझाएको ।२०७४ असार ७ : एन्फा अध्यक्ष नरेन्द्र श्रेष्ठको नेतृत्वमा भएको छलफलमा १ करोड ५० लाख रुपैयाँ क्षतिपूति दिने थ्री स्टारसँग सहमति । दोषीलाई कारबाही गर्नेबारे दुवै पक्ष मौन ।२०७४ साउन १२ : उपाध्यक्ष वीरबहादुर खड्का, सदस्य पंकज नेम्वाङ, रत्नकुमार श्रेष्ठ, वसन्त अर्यालले दोषीलाई कारबाही गरेपछि मात्र क्षतिपूर्ति दिनुपर्ने चर्को माग गरेपछि कार्यसमिति बैठक नै स्थगित ।२०७४ साउन ३२ : वरिष्ठ उपाध्यक्ष मणि कुँवर संयोजकत्वमा गणेश चन्द र दिनेश व्यञ्जनकार सदस्य रहेको अर्को समिति गठन । थ्री स्टारलाई क्षतिपूर्ति दिन कानुनी र व्यावहारिक प्रक्रिया पूरा गरी कार्यसमितिमार्फत् आगामी विशेष साधारणसभामा पेश गरी अनुमोदन गर्ने गरी जिम्मेवारी समितिलाई दिने निर्णय । दोषीलाई कारबाही नगरी क्षतिपूर्ति गराउने कार्य अघि बढाएको भन्दै उपाध्यक्ष वीरबहादुर खड्का, सदस्य पंकज नेम्वाङ र रत्नकुमार श्रेष्ठको नोट अफ डिसेन्ट ।२०७४ भदौ १३ : वरिष्ठ उपाध्यक्ष मणि कुँवर संयोजकत्वको समितिद्वारा महासचिव धिरेन्द्र प्रधान, कर्मचारी गोकुल थापा र वसन्त रिजाललाई १५ दिन पदीय जिम्मेवारीबाट मुक्त हटाउने प्रस्तावसहित प्रतिवेदन प्रस्तुत ।२०७४ भदौ २९ : वरिष्ठ उपाध्यक्ष मणि कुँवर संयोजकत्वको समितिको प्रतिवेदनलाई पारित गर्दै उक्त प्रस्ताव अध्यक्षले उपयुक्त समयमा कारबाही गरी कार्यान्वयन गर्ने कार्यसमितिको निर्णय । विशेष साधारणसभाबाट अनुमोदन गरी १ करोड ५० लाख रुपैयाँ थ्री स्टारलाई दिने निर्णय । महासचिव धिरेन्द्र प्रधान, कर्मचारी गोकुल थापा र वसन्त रिजाललाई दसैं बिदा पारेर १५ दिन पदीय जिम्मेवारीमुक्त तर निरन्तर कार्यरत् ।२०७४ असोज १८ : राखेपको रोहबरमा थ्री स्टारलई क्षतिपूर्तिस्वरुप १ करोड ५० लाख रुपैयाँ दिने सम्झौता ।"
प्रदर्शनमा सुधारको आस,"काठमाडौं पछिल्लो खेलको तुलनामा प्रदर्शन सुधार गर्ने लक्ष्यसाथ नेपाली राष्ट्रिय फुटबल टोली एएफसी एसियन कप २०१९ को छनोट चरणअन्तर्गत समूह एफ को चौथो खेल खेल्न शुक्रबार ताजिकिस्तान गएको छ । गत महिना घरेलु मैदानमा सम्पन्न खेलमा २१ को पराजित नेपाली टोली यसपल्ट त्यसको बदला लिने दाउमा छ । एन्फा कम्प्लेक्स मैदानमा भएको पछिल्लो खेलमा नेपालले पहिलो हाफमै २ गोल खाएको थियो । विमल घर्तीमगरले वैकल्पिक खेलाडीका रूपमा मैदान छिरेर गोल फर्काएपछि केही सम्हालिएको टोलीले दोस्रो हाफमा प्रदर्शन सुधारेको हो ।यसपल्ट नयाँ संरचनासाथ ताजिकिस्तान लागेका प्रशिक्षक ग्योतोकु कोजी टोलीले सुधार्दै लगेको प्रदर्शनलाई निरन्तरता दिने बताउँछन् । पछिल्लो खेलमा हामीले दोस्रो हाफमा सुधार गरेका थियौं । त्यसैलाई अबको खेलमा निरन्तरता दिने हाम्रो लक्ष्य छ । ताजिकिस्तान घरेलु मैदानमा भए पनि हामी ३ अंक जोड्ने प्रयासमा हुन्छौं, उनले भने । प्रशिक्षक कोजी आफैं नेपालको छनोट हुने आस अझै बाँकी रहेको बताउँछन् । हामी अझै पनि छनोट हुने लक्ष्यसाथ अगाडि बढेका छौं । तीन खेल बाँकीको अवस्थामा अनुकूल नतिजा आए हामी छनोट हुने देखिन्छ । त्यसका लागि ताजिकिस्तानमा जित अत्यावश्यक छ, उनले थपे ।२३ सदस्यीय नेपाली टोली शनिबार राजधानी दुसानबे पुग्नेछ । त्यहाँ रहेर ३ दिन प्रशिक्षणपछि नेपालले ताजिकिस्तानसँग मंगलबार खेल्नेछ । सुरुआती तीन खेलमा १ अंकमात्र जोडेको नेपाल पराजित भएमा छनोटको गणितीय सम्भावनामात्र बाँकी हुनेछ । टोलीका महत्त्वपूर्ण खेलाडीका रुपमा दरिएका मिडफिल्डर रोहित चन्दले यसै छनोट प्रतियोगिताबाट राष्ट्रिय टोलीमा पुनरागमन गरेका हुन् । एक वर्ष घुँडाको शल्यक्रियाका कारण आराम गरेका रोहितले अहिलेसम्मका तीनै खेलमा राम्रो प्रदर्शन गरेका छन् । उनले टोलीको प्रदर्शन एकै स्तरमा नियमित नहुनुले नतिजामा असर परेको बुझाइ राखे ।हामीले कुनै समय एकदम राम्रो खेल्छौं तर छोटो समयमै लय गुमाइरहेका हुन्छौं । यदि नियमित आफ्नो स्तरअनुसार प्रदर्शन गर्ने हो भने नतिजा हाम्रोतर्फ आउनेमा शंका छैन, रोहितले थपे, ताजिकिस्तान राम्रो टोली हो । हामी सक्दो राम्रो प्रदर्शन गर्ने प्रयासमा हुन्छौं । पछिल्लो खेलको गल्ती सुधारेर अगाडि बढ्ने छौं । हाल इन्डोनेसियाको पर्सिजा जकार्ताबाट व्यावसायिक फुटबल खेलिरहेका रोहितले नेपालको छनोट हुने आस अझै पनि ५०५० रहेको बताए ।टोलीका कप्तान विराज महर्जनले पनि घरेलु मैदानमा जित्न नसकेको घाटाको पूर्ति अवे मैदानमा लिने बताए । हामीसँग जितको विकल्प छैन । अझै ३ खेल बाँकीको अवस्थामा अनुकूल नतिजा निकालेर छनोट हुने लक्ष्य छ । घरेलु टोलीलाई पराजित गर्न कठिन भए पनि हामी डटेर लड्नेछौं , उनले थपे, ताजिकिस्तान हामी भन्दा धेरै राम्रो टोली पक्कै छैन । पछिल्लो खेलमा पनि हामीले कडा प्रतिस्पर्धा दिएका थियौं । अब गल्ती सुधार्दै नतिजा ल्याउने प्रयास गर्नेछौं ।"
इनिस्टा लाइफटाइम बार्सिलोनामै,"बार्सिलोना (एएफपी) बार्सिलोनाले शुक्रबार आफ्ना कप्तान आन्द्रेस इनिस्टालाई उनको पूरा खेलजीवनका लागि अनुबन्ध गरेको छ । बार्सिलोनाको इतिहासमै लाइफटाइम अनुबन्ध पाउने ३३ वर्षीय मिडफिल्डर इनिस्टा पहिलो खेलाडी हुन् । यो अद्वितीय खेलाडीका लागि पुरस्कार हो, बार्सिलोनाका अध्यक्ष जासेफ मारिया बार्टाेमेउले भने ।इनिस्टा आफैंले भने आफ्नो खेलजीवनपछि क्लबमा कुनै नयाँ भूमिकाका लागि योजना भने नबनाएको बताए । आजीवन अनुबन्धको अर्थ पूरा जीवन बार्सिलोनामै रहने भन्ने होइन । यसरी जीवन चल्दैन, इनिस्टाले भनेका छन्, जति बेला मेरो पूरा आकांक्षा रहने छैन वा मेरो महत्त्व कम हुनेछ, त्यति बेला परिवर्तन आवश्यक हुन्छ ।क्लबले मेरा लागि जुन प्रकारको अनुबन्ध प्रदान गरेको छ, त्यसका लागि भने म आभारी छु, उनले थपे । पाँचपल्टका विश्व वर्ष खेलाडी लियोनल मेसीसँगै इनिस्टा बार्सिलोनाका सबैभन्दा सफल खेलाडी हुन् । उनले बार्सिलोनाका लागि ३० उपाधि जितेका छन् । त्यसमा ८ ला लिगा र ४ च्याम्पियन्स लिग छन् ।जाभी हर्नान्डेजपछि इनिस्टा बार्सिलोनाका लागि सबैभन्दा बढी खेल खेल्ने खेलाडी हुन् । इनिस्टाले १५ वर्षको उमेरमा डेब्यू गरेयता बार्सिलोनाबाट ६ सय ३९ पल्ट खेलिसकेका छन् । उनी जत्तिको खेलाडी क्लबमा अरु कोही छैनन्, उनी नयाँ पुस्ताका प्रत्येक खेलाडीका लागि उदाहरण र प्रेरणा हुन्, अध्यक्ष बार्टाेमेउले भने ।"
बुटवल युथ र प्रोफेसनल क्वाटरफाइनलमा,"पाल्पा बुटवल युथ रूपन्देही र प्रोफेसनल क्रिकेट क्लब तानसेनले शुक्रबार प्रदेशस्तरीय ट्वान्टीट्वान्टी क्रिकेट प्रतियोगितामा जित हात पारेका छन् । जितले दुवै टिम क्वाटरफाइनल पुगेका छन् । पहिलो खेलमा बुटवल युथले अलस्टार क्रिकेट क्लव पिप्ले पाल्पालाई २८ रनले हरायो । टस जितेर ब्याटिङ रोजेको बुटवलले निर्धारित १६ ओभरमा १ सय ७ रन जोड्यो । पुष्कर थापाले सर्वाधिक ४२ र राकेश गुप्ताले २५ रन जोडे । अलस्टारका दीपक बस्यालले ३ र शैलेन्द्र यादवले २ विकेट लिए ।१ सय ८ रनको लक्ष्य पाएको पिप्ले १३५ ओभरभित्रै ८० रनमा समेटियो । शैलेश श्रीवास्तवले १७ र आदित्य त्रिपाठीले १५ रन जोडे । बुटवलका आरिफ हसन शेखले ४ र खिमबहादुर थापाले २ विकेट लिए । आरिफ हसन म्यान अफ द म्याच भए ।अर्को खेलमा प्रोफेसनल क्रिकेट क्लबले आयोजक दमकडा क्रिकेट क्लबमाथि ४ विकेटले जित पाएको छ । टस जितेको दमकडा १४२ ओभरमा अलआउट हुँदा ७३ रन जोड्न सफल भयो । भुवनराज पाण्डेयले १९, मनोज गैरेले १७ र नवीन गैरेले १३ रन जोडे । प्रोफेसनलका सुरेश गोदारले ४, सुरेश थापाले ३ र अनुज कार्कीले २ विकेट हात पारे । ७४ रनको लक्ष्य प्रोफेसनलले १५३ ओभरमा ६ विकेट गुमाई पूरा गरेको थियो । निरञ्जन कनौजेले ३५ र सुरेश गोदारले १५ रन जोडे । दमकडाका श्रीधर भुसालले २, गोपाल तिमिल्सेना, मोहन भुसाल र भुवनराज पाण्डेयले ११ विकेट लिए । प्रोफेसनलका सुरेश गोदार म्यान अफ द म्याच भए । शनिबार न्यु होराइजन स्पोर्ट्स क्लब रूपन्देही र बुटवल नयाँगाउँ तथा पाल्पाली क्रिकेट प्लेयर्स र मिसन क्रिकेट क्लब तानसेनबीच प्रतिस्पर्धा हुँदै छ ।"
बायर्नमा फेरि हेयन्कस,"बर्लिन (एएफपी) बुन्डेसलिगा महारथी बायर्न म्युनिखले शुक्रबार भेट्रान जर्मन प्रशिक्षक जुप हेयन्कसलाई फेरि क्लबको जिम्मेवारी सुम्पेको छ । हेयन्कसले यो सिजनको अन्त्यसम्म क्लबमा प्रशिक्षकको भूमिका निभाउने छन् । उनले बर्खास्तगीमा परेका यसअघिका प्रशिक्षक कार्लोस एन्सेलोर्ीको स्थान लिनेछन् ।हेयन्कसले बायर्न सम्हाल्ने भएको यो चौथोपल्ट हो । यसका लागि ७२ वर्षीय हेयन्कसले आफूले लिएको संन्यास फुकुवा गरेर प्रशिक्षणको जिम्मवारी लिनुपर्नेछ । बायर्न र हेयन्कसबीच बलियो र सुमधुर सम्बन्ध छ, बायर्नका अध्यक्ष कार्ल हेन्ज रुमेनिंगेले भने, उनी बायर्नका लागि निकै सुहाउँदा प्रशिक्षक हुन् ।हेयन्कसलाई क्लबका वर्तमान प्रशिक्षक फोरचुना डसलडर्फ, पिटर हर्मन र हर्नन गेरल्यान्ज्डले सहयोगीको भूमिका निभाउने छन् । गेरल्यान्ज्ड बायर्न युवा टिमका निर्देशक हुन् । हर्नन र गेरल्यान्ज्डको सहयोगमै हेयन्कसले सन् २०१३ मा तीन उपाधि जितेका थिए । जर्मन फुटबल इतिहासमै पहिलोपल्ट बायर्नले बुन्डेसलिगा, जर्मन कप र च्याम्पियन्स लिग जितेको थियो ।"
तीन खेलाडी अकल्यान्डतिर,"काठमाडौं (कास) एसियाली सिनियर बुद्धिचाल च्याम्पियनसिपमा भाग लिन नेपाली बुद्धिचाल टोली शुक्रबार न्युजिल्यान्डको अकल्यान्ड गएको छ । अक्टोबर ९ देखि १७ सम्म हुने ५० वर्षमाथिको प्रतियोगितामा ३ खेलाडी भाग लिने छन् । खेलाडीमा फिडे मास्टर सुजेन्द्रप्रसाद श्रेष्ठ, भेट्रान राष्ट्रिय च्याम्पियन रवीन्द्र शाक्य र राजभाइ शाक्य छन् ।"
विश्व च्याम्पियनसिपमा ६ खेलाडी,"काठमाडौं (कास) इन्डोनिसियामा हुने विश्व जुनियर ब्याडमिन्टन च्याम्पियनसिपमा नेपाली खेलाडीले भाग लिने भएका छन् । असोज २५ देखि कात्तिक ५ सम्म हुने च्याम्पियनसिपमा नेपालका प्रफुल महर्जन, पविन लिन्थेप, रुकेश महर्जन, रसिला महर्जन, जेसिका गुरुङ र सुनैना मुखियाले प्रतिस्पर्धा गर्ने छन् । टोली नेतामा ब्याडमिन्टन संघका सदस्य जगत खडा, टिम व्यवस्थापकमा छविलाल शाही र प्रशिक्षकमा रजनीमैयाँ जोशी छन् । नेपाली खेलाडीले पुरुष एकल र युगल, महिला एकल र युगलसहित महिला र पुरुष टिम र मिश्रित युगलमा प्रतिस्पर्धा गर्ने छन् । टोली शनिबार त्यसतर्फ जानेछ । प्रफुल, रसिला र जेसिका हाल म्यानमारमा जारी एसियन यू१५ र यू१७ ब्याडमिन्टन प्रतियोगितामा सहभागी भइरहेकाले उनीहरू उतैबाट इन्डोनेसिया जाने नेपाल ब्याडमिन्टन संघले जनाएको छ ।"
विजय खुला तौलमा भिड्ने,काठमाडौं (कास) क्योकुसिन काईकान कराते संघ नेपालका खेलाडी विजय सिंहले इन्डोनेसियाको जाकार्तामा हुने खुला अन्तर्राष्ट्रिय तौल समूह कराते च्याम्पियनसिपमा भाग लिने भएका छन् । इन्टरनेसनल कराते अर्गनाइजेसन (आईकेओ) को आयोजनामा असोज २१ र २२ मा हुने प्रतियोगिताको पुरुष ८० केजीमा प्रतिस्पर्धा गर्नेछन् ।
प्रशिक्षक संघको ज्ञापनपत्र,"काठमाडौं (कास) नेपाल खेलाडी तथा प्रशिक्षक संघले राष्ट्रिय खेलकुद परिषद प्रशासन विभाग प्रमुख वासुदेव आचार्यलाई खेलाडी, प्रशिक्षक र कर्मचारीको माग सम्बोधन गर्दै शुक्रबार ज्ञापनपत्र बुझाएको छ । संघका अध्यक्ष महेश नेवा:को नेतृत्वमा रहेको टोलीले परिषदमा कार्यरत प्रशिक्षक र कर्मचारीका विविध माग सम्बोधन गरिएको ज्ञापनपत्र बुझाएको हो ।"
राजवंशी पुन: निर्वाचित,काठमाडौं (कास) नेपाल खेलकुद पत्रकार मञ्चका पूर्व अध्यक्ष निरञ्जन राजवंशी एसियाली खेलकुद पत्रकारको छाता संगठन एआईपीएस एसियाको कोषाध्यक्षमा निर्वाचित भएका छन् । पाकिस्तानको इस्लामावादमा शुक्रबार भएको एआईपिएस एसियाको विशेष साधारणसभाबाट राजवंशी कोषाध्यक्षमा निर्वाचित भएका हुन् । सभाले अध्यक्षमा कुवतेका सल्लाम अली अलसाहीमासहित १७ सदस्यीय कार्यसमिति चुनेको हो । प्रथम उपाध्यक्षमा दक्षिण कोरियाका ही डन जुङ र महासचिवमा पाकिस्तानका अम्जद अली मलिक निर्विरोध चुुनिए ।
इङल्यान्ड र जर्मनी छनोट,"एएफपी, पेरिसकप्तान ह्यारी केनले ९४ औं मिनेटमा खेलको एकमात्र गोल गरेपछि इङल्यान्डले विश्वकप छनोटअन्तर्गत स्लोभेनियालाई १० ले पराजित गरेको छ । जितसँगै इङल्यान्ड सन् २०१८ रसिया विश्वकपका लागि छनोट हुन सफल भयो । प्रतियोगिताको डिफेन्डिङ च्याम्पियन जर्मनी पनि उत्तरी आयरल्यान्डलाई ३१ ले पराजित गर्दै छनोट भएको छ ।लगातार छैटौंपल्ट विश्वकपका लागि छनोट भएको इङल्यान्डले स्लोभेनियालाई हराउन निकै कसरत गर्नुपर्यो । यसैकारण प्रशिक्षक गारेथ साउथगेट जितका बावजुद खुसी देखिएनन् । केनले अन्तिम समयमा काइल वाल्करको क्रसमा गोल गर्दै इङल्यान्डलाई जित दिलाएका हुन् । जर्मनीको जितमा सेवास्टियन रुडी र स्यान्ड्रो वाग्नरले पहिलो हाफमा गोल गरेका थिए भने जोसुआ किमिचले अन्तिम समयमा जित पक्का गरे । चारपल्टको विश्वकप विजेता जर्मनीले जितसँगै विश्वकप छनोटको अवे खेलमा अपराजित यात्रा कायम राख्यो । सन् १९३४ यता ४७ अवे खेलमा जर्मनी अपराजित छ ।स्कटल्यान्डले स्लोभाकियालाई १० ले पराजित गर्दै सन् १९९८ यता पहिलोपल्ट विश्वकप खेल्ने आशा कायम राख्यो । उसको जितमा मार्टिन स्कर्टलले आत्मघाती गोल गरेका थिए । रोबर्ट लेवान्डोस्कीले ह्याट्रिक प्रहार गरेपछि पोल्यान्डले आर्मेनियालाई ६१ ले पराजित गर्यो । ह्याट्रिकसँगै लेवान्डोस्की पोल्यान्डका सर्वाधिक गोलकर्ता पनि बने । पोल्यान्डलाई विश्वकपमा छनोट हुन अन्तिम चरणको खेलमा मोन्टेनेग्रोसँग कम्तीमा एक अंक आवश्यक पर्छ । क्रिस्टियन एरिक्सनले १६ औं मिनेटमा गरेको गोलमा डेनमार्कले मोन्टेनेग्रोलाई १० ले हरायो ।"
अर्जेन्टिनाको छनोट अनिश्चित,अन्तिम चरणका खेलब्राजिलविरुद्ध चिलीइक्वेडरविरुद्ध अर्जेन्टिनापेरुविरुद्ध कोलम्बिया उरुग्वेविरुद्ध बोलिभियापाराग्वेविरुद्ध भेनेजुएला
ज्ञानेन्द्रसँग स्पार्टनको सम्झौता,"काठमाडौं (कास) अस्ट्रेलियाको प्रतिष्ठित खेलकुद सामग्री उत्पादक कम्पनी स्पार्टनले राष्ट्रिय क्रिकेट टोलीका उपकप्तान ज्ञानेन्द्र मल्लसँग दुईवर्षे सम्झौता गरेको छ । स्टाइलिस ब्याट्सम्यान ज्ञानेन्द्रले यो अवधिमा स्पार्टनको खेलसामग्री प्रवद्र्धन गर्नेछन् । भारतीय सुपर स्टार सचिन तेन्दुलकर, पूर्व कप्तान महेन्द्रसिंह धोनी, वेस्ट इन्डिजका क्रिस गेल, अस्ट्रेलियाका पूर्व कप्तान माइकल क्लार्क स्पार्टनका अनुबन्धित खेलाडी हुन् । इङल्यान्डमा रहेर नेपाली क्रिकेटलाई प्रवद्र्धन गर्दै आएका प्रशान्त कुँवरले ज्ञानेन्द्रका लागि स्पार्टनसँगको सम्झौता मिलाइदिएका हुन् । ज्ञानेन्द्रले अनलाइनमार्फत् स्पार्टनसँगको सम्झौतामा हस्ताक्षर गरे । यद्यपि यी दुईबीचको आर्थिक पक्ष खुलाइएको छैन । स्पार्टनले क्रिकेटिङ राष्ट्रका रूपमा उदाइरहेको नेपालमा छिर्ने प्रयास गरेको देखिन्छ । ज्ञानेन्द्रसँको सम्झौतामा आर्थिक पक्ष केही राखेको छैन । अहिलेका लागि सम्झौता हुनु ठूलो हो, कुँवरले लन्डनबाट भने । मेरो एसएससँग यसअघिको तीनवर्षे सम्झौता थियो । त्यो भर्खर सकियो । यही समयमा यो प्रस्ताव आयो । कम्पनी राम्रो र ठूलो भएकाले मैले सहमति जनाएको हँु । यसका सबै क्रिकेट सामग्री स्तरीय हुन्छ । हाम्रा लागि यसको एउटा ब्याट नै निकै महँगो पर्छ, त्यही भएर पनि हाम्रो परिपेक्ष्यमा यो नै ठूलो हो । यस्ता ठूलो कम्पनी यहाँ आएर नेपाली खेलाडीलाई चुन्नु नै महत्त्वपूर्ण पक्ष हो जस्तो लाग्छ मलाई, ज्ञानेन्द्रले भने । उपकप्तान ज्ञानेन्द्र विश्व क्रिकेट लिग च्याम्पियनसिपमा हङकङसँग खेल्नका लागि नेपाली टोलीसँगै मंगलबार हङकङ जाँदै छन् । च्याम्पियनसिपका १० खेलमा ज्ञानेन्द्रले ३०७७ को औसतमा २ सय ७७ रन बनाएका छन् । नेपाली टोलीमा उनीभन्दा बढी रन बनाउनेमा पारस खड्का (३५२) र शरद भेषावकर (३२१) छन् । ज्ञानेन्द्रलाई स्पार्टन परिवारमा स्वागत गर्न पाउँदा हामी उत्साही छौं । उनले लामो समयदेखि नेपाली क्रिकेटलाई योगदान दिँदै आएका छन् । उपकप्तानको हैसियतमा उनले महत्त्वपूर्ण भूमिका खेल्दै आएका छन् । स्पार्टन उनको सफल खेलजीवनको कामना गर्दछ, स्पार्टनका प्रमुख कुनाल शर्माले विज्ञप्तिमा भनेका छन् ।"
गैंडा संरक्षणका लागि फुटबल,"नवलपरासी एकसिंगे गैंडा संरक्षण र जनचेतनाका लागि नवलपरासीको मध्यविन्दु २ कोल्हुवामा राष्ट्रियस्तरको १४ औं राइनो संरक्षण गोल्डकप फुटबल प्रतियोगिता हुने भएको छ । सर्वाधिक धनराशिको पुरस्कार रहेको प्रतियोगितामा विभागीय टिमहरूको पनि सहभागिता रहने छ । संरक्षण चेतनाका लागि खेलकुद भन्ने नारासहित कात्तिक १० देखि हुने प्रतियोगितामा त्रिभुवन आर्मी, एपीएफ र नेपाल पुलिस सहित ए डिभिजनका क्लब सहभागी हुने प्रतियोगिता आयोजक नन्दभाउजु मध्यवर्ती उपभोक्ता मूल समितिका अध्यक्ष दोमन बहादुर भण्डारीले जानकारी गराए । लोपोन्मुख गैंडाबारे जानकारी दिने तथा प्रतियोगिता अवधिभर वन, वातावरण र वन्यजन्तु संरक्षणको उद्देश्य जानकारी गराइने संरक्षणकर्मी विष्णु अधिकारीले बताए । चितवन राष्ट्रिय निकुञ्जअन्तर्गत नन्दभाउजु मध्यवर्ती उपभोक्ता समितिको आयोजनामा प्रतियोगिता हुन लागेको हो । २०६७ सालदेखि उपभोक्ता समितिले निरन्तर गोल्डकप गर्दै आएको छ । स्पर्धाका लागि ६५ लाख रुपैयाँ खर्च लाग्ने आयोजकको अनुमान छ । गत वर्ष ३ लाख २५ हजार पुरस्कार राखिएको प्रतियोगितामा यस वर्ष ५ लाख २५ हजार ५ सय ५५ रुपैयाँ पुर्याइएको छ । गत वर्ष राइनो कप ब्वाइज युनियन काठमाडौंले जितेको थियो ।"
किताब बेच्ने च्याप्टरभित्र,"पछि कमल दाइले संकलन गरेका सबै किताब जलाए । आफ्नो नागरिकता, स्कुलका प्रमाणपत्रहरू पनि जलाए । किताब बेच्ने च्याप्टर सधैंका लागि बन्द भयो । मेरो रोजगारी त्यही किताब जलेको धूवाँसँगै चट् भयो ।"
कर्णालीको भरोसा ब्याच नम्बर ११,"कालिकोटकी ३२ वर्षीया सुपर्णा हमाल गत १९ असारमा सातौं बच्चा जन्माउँदै थिइन् । प्रसूति तथा स्त्रीरोग विशेषज्ञ डा राजीव शाह (३३) उनको केस हेर्दै थिए । बच्चा जन्माउने क्रममा हमालको अचानक पाठघर फुटेर रक्तश्राव सुरु भयो । यस्तो अवस्थामा आमाको ज्यान उच्च जोखिममा हुन्छ । रक्तश्राव धेरै भएकाले उनलाई तत्काल रगत दिनुपर्ने अवस्था आयो । उनको ज्यान बचाउन अस्पतालकै केही डाक्टर शल्यक्रिया गर्नतिर लागे भने केही रगतको जोहो गर्न । तत्काल अन्यत्रबाट रगत आउने सम्भावना नभएपछि शल्यक्रिया गर्दा बेहोस बनाउनका लागि बसेका डा रमेश भट्टराई आफैंले पहिलो एक पिन्ट रगत दिए । डा निराजना कायस्थ, डा मंगल रावल, डा हरिहर देवकोटा, डा अनुस्मृति पल, डा अनुपमंगल समाललगायतका चिकित्सकहरू पनि कोही थप रगत जुटाउन लागे भने कोही डा राजीवलाई शल्यक्रियामा सहयोग गर्न । डाक्टरहरूको अथक प्रयासमा ५ घण्टाको शल्यक्रिया र १४ पिन्ट रगत दिएपछि हमालले जुम्लाको कर्णालीको स्वास्थ्य विज्ञान प्रतिष्ठानमा पुनर्जन्म पाइन्, नवजात शिशुको साथमा । पूर्वाधार र उपकरणको राम्रो व्यवस्था नहुँदा प्रतिष्ठानमा यस्तो आपतकालीन परिस्थिति मेडिकल टिमले दैनिक झेलिरहेको हुन्छ । तर पनि चिकित्सा विज्ञान राष्ट्रिय प्रतिष्ठान (न्याम्स) को ११ औं ब्याच आफ्नो विशेषज्ञतामार्फत कर्णालीको स्वास्थ्य सेवामा परिवर्तन ल्याउन कस्सिएको छ । चिकित्सा विज्ञानका फरकफरक विषयमा विशेषज्ञता हासिल गरेका ७ युवा चिकित्सक सीमित उपकरण, व्यवस्थापनका बाबजुद कर्णालीका जनताको ज्यान जोगाउन तल्लीन छन् । विशेषज्ञ (पीजी) डाक्टरी हासिल गरेर दुर्गमको सेवामा खटिएको ब्याच नं ११ सुगम मात्र रोज्नेहरूको यो भीडमा प्रेरणादायी हुन सक्छ । कर्णालीवासीको स्वास्थ्य सेवामा तल्लीन यही ब्याच नं ११ का एक सदस्य हुन्, हाडजोर्नी विशेषज्ञ डा मंगल रावल, ३३ । हुम्लाका उनले बीपी कोइराला स्वास्थ्य विज्ञान प्रतिष्ठान धरानबाट एमबीबीएस पूरा गरे । दुई वर्ष मेडिकल अधिकृतको रूपमा काम गरिसकेपछि पुन: धरानमै जनरल मेडिसिनमा विशेषज्ञ चिकित्सक पढ्नका लागि छात्रवृत्ति पाए । पढ्दै गर्दा सरकारले कर्णाली स्वास्थ्य विज्ञान प्रतिष्ठानका लागि न्याम्समा हाडजोर्नी तथा ट्रमा शल्य चिकित्सकको छात्रवृत्ति खोल्यो । कर्णालीमै जन्मेको त्यो अवसर मेरा लागि महत्त्वपूर्ण थियो, हालैको एक भलाकुसारीमा मंगलले भने, त्यसमाथि कर्णालीको प्रमुख समस्या भनेकै हाडजोर्नी र ट्रमा उपचारको व्यवस्था नहुँदा अकालमा ज्यान गरेको आफैंले देखेको थिएँ । डा रावललाई यिनै कुराले कर्णाली तान्यो ।सप्तरीका राजीव साहचाहिँ किन तानिए त दुर्गम कर्णालीमा ? पत्रपत्रिकामा दैनिकजसो आउने उपचार नपाएर कर्णालीमा सुत्केरी महिलाको मृत्युका खबरले मलाई निकै पिरोल्थ्यो, ३३ वर्षीय उनले सुनाए, कर्णाली आउनुको यही प्रमुख कारण हो । यहाँको स्वास्थ्य सूचाकंक पनि एकदमै कमजोर छ । हामीजस्ता युवाको योगदानले कर्णालीको स्वास्थ्यमा योगदान गर्नुपर्छ भन्ने लागेर आएँ । डेढ वर्षअघि बाल रोग विशेषज्ञ भएर डा निराजना कायस्थ कर्णाली स्वास्थ्य विज्ञान प्रतिष्ठान पुग्दा दैनिक मुस्किलले १० देखि १५ जना बालबालिका बहिरंग सेवा लिन आइपुग्थे, भर्ना भन्ने कुरा त गाह्रो थियो । तर यो डेढ वर्षमा पूरै फरक भएको छ । दैनिक ५० देखि ६० बच्चा बहिरंगमा उपचार हुन्छन् भने १५ देखि २० जना इमर्जेन्सीमा आइपुग्छन् । १२१३ जना त प्रत्येक दिन भर्ना नै भएका हुन्छन् । अलिअलि बिरामी धामीझाँक्रीकोमा लान्थे, गाह्रो भए नेपालगन्ज लैजान्थे, बनेपाकी ३१ वर्षीया यी डाक्टरले सुनाइन्, अहिले त एक छिन बस्ने फुर्सद नै हुँदैन । निराजनाको विशेषज्ञताले यो डेढ वर्षमा कर्णालीका धेरै बच्चाको ज्यान जोगिएको छ । एउटा गाउँको कुनै बच्चा राम्रो भएपछि उनीहरूले नै विज्ञापन गर्दा रहेछन्, उनले थपिन्, पहिलेभन्दा प्रतिष्ठानप्रति धेरैको विश्वास जागेको छ । चिकित्सक बुवाआमाकी छोरी उनले नेपालगन्ज मेडिकल कलेजबाट एमबीबीएस सकेपछि दुई वर्ष पाटन अस्पताल र सिभिल अस्पतालमा मेडिकल अफिसरको रूपमा काम गरिन् । सिभिलमा काम गर्दैगर्दा दुर्गमबाट ढिलो गरी उपचारका लागि आइपुग्ने बालबालिकाहरूलाई बचाउन नसक्दा उनको मुटु पोल्थ्यो । त्यही थकथकीकै कारण उनी दुर्गममा सेवाका लागि तयार भइन् । मैले दुर्गममा गएर काम गर्ने सोच राख्दाराख्दै सरकारले त्यही बेला कर्णालीका लागि बालरोग विशेषज्ञ पढ्न छात्रवृत्ति खुलायो, उनले कर्णाली किस्सा सुनाउन थालिन्, तँ सोच म पुर्याउँछु भन्ने उखानजस्तै छात्रवृत्तिमा पढ्न पाएँ, अहिले यहाँ आएर सेवा गर्ने मौका पाएकी छु । अछामका डा हरिहर देवकोटालाई कर्णाली पुर्याउने कारण पनि न्याम्सको ब्याच नं ११ नै हो । शिक्षा मन्त्रालयबाट छात्रवृत्तिमा एमबीबीएस पढेका उनले सेती अञ्चल अस्पताल र कैलालीको जोशीपुर प्राथमिक स्वास्थ्य केन्द्रमा दुई वर्ष काम गरे । त्यसपछि त्रिवि शिक्षण अस्पताल र बीपी कोइराला स्वास्थ्य विज्ञान प्रतिष्ठान धरान दुवै ठाउँबाट विशेषज्ञ चिकित्सा शिक्षा अध्ययनका लागि दिएको परीक्षामा उनको नाम निस्कियो । तर, त्योभन्दा कर्णालीका लागि निस्किएको न्याम्सको छात्रवृत्ति उनलाई बढी प्यारो लाग्यो । धरान र आईओएमबाट पढेर सुविधासम्पन्न सहरका अस्पतालमा काम गरेका भए सहरका सुविधासम्पन्न अस्पतालहरूमै शल्यक्रिया गर्नलाई उनलाई भ्याइनभ्याई हुन्थ्यो होला ? तर, ३४ वर्षीय यी डाक्टर कर्णाली पुगेका छन् । कर्णाली मेरा लागि चुनौतीसँगै ठूलो अवसर पनि हो, उनी भन्छन्, सेवा सुविधा भएको ठाउँमा त जसले पनि गरिहाल्छ नि, केही नभएको ठाउँमा गरेर देखाउन सक्नुमा पो आनन्द छ । जनरल सर्जनको रूपमा विशेषज्ञता हासिल गरेका उनको टिमले महिनामा ५० देखि ६० वटा सानाठूला शल्यक्रिया गर्छ । विशेषज्ञताको उपाधि हासिल गर्न कर्णाली छात्रवृत्ति कोटा काठमाडौंका डा अनुप मंगल समाललाई अवसर थियो । तीन वर्षको पढाइपछि जब उनी कर्णाली पुगे त्यसपछि त्यहाँको स्वास्थ्य क्षेत्र सुधारका लागि केही गर्नैपर्छ भन्ने लाग्यो । ३४ वर्षीय यी तन्नेरी डाक्टर अहिले कर्णालीमा जनरल फिजिसियनका रूपमा दैनिक ५० बढी बिरामीको स्वास्थ्य निरीक्षण गरिरहेका छन् । देश के रहेछ भनेर यहाँ आएर थाहा पाएँ, उनले भने, नेपाल काठमाडौं उपत्यका मात्रै रहेनछ । देवदह मेडिकल कलेज भैरहवा र नेपाल मेडिकल कलेज काठमाडौंमा दुई वर्ष काम गरेका बुटवलका डा रमेश भट्टराई एनेस्थेसिया विशेषज्ञका रूपमा कर्णाली पुगेका हुन् । एनेस्थेसिया (शल्यक्रिया गराउँदा बेहोस बनाउने प्रक्रिया) पढेका उनलाई आफूले पढेको ज्ञान भरपूर उपयोग गर्न नपाउँदा सुरुका दिनमा केही खिन्नता हुन्थ्यो । ब्याच नं ११ को कर्णाली यात्रा उनका लागि त्यो खिन्नता मेट्ने कारण माध्यम बन्यो । एक्लै आएको भए उहिल्यै छोडिसक्थे होला, ३४ वर्षीय यी तन्नेरी अनुभव सुनाउँछन्, सँगै पढेका एउटै ब्याचका सबै किसिमको विशेषज्ञता भएका साथी एकै ठाउँमा रहँदा निकै रमाइलो भइरहेको छ । उमेरले ब्याच नं ११ की सिनियर हुन्, अनुस्मृति पल । ३६ वर्षीया उनी इन्टरनल मेडिसिनकी विशेषज्ञ हुन् । पुरानो घर अछाम भए तापनि काठमाडौंकै बासिन्दा भइसकेकी पलको माइती पश्चिम नेपाल हो । त्यही पश्चिमको लिगेसीले उनलाई कर्णाली नजिक लाग्यो । पश्चिमको स्वास्थ्य सूचकांक कमजोर नै छ, उनले भनिन्, त्यो सूचकांक देखेर मलाई केही गरौं भन्ने भावना जाग्यो र कर्णाली आएँ । न्याम्सको २०१२ को ८५ जनाको ब्याचमध्ये यी ७ जना कर्णाली स्वास्थ्य विज्ञान प्रतिष्ठानका लागि छानिएका विद्यार्थी थिए । जसले कर्णालीको स्वास्थ्यमा सुधारका लागि मिलेर सामूहिक पहल गरिरहेका छन् । त्यसमा डा रावल एक जना मात्र कर्णालीका बासिन्दा हुन् भने अरू सबै देशका फरक क्षेत्र र भूगोलका हुन् । आफ्नो क्षेत्रमा टिमसहित नै जाने भएपछि रावलले अरूलाई त्यस क्षेत्रको बारेमा जानकारी गराउनु सामान्य नै हो । म एक्लै आएको भए केही हुने थिएन, डा रावलले भने । उनको कुरा बीचमै काट्दै डा साहले थपे आउनुअगाडि कर्णालीको बारेमा जुन डरलाग्दो कल्पना गरिएको थियो, त्यो गलत रहेछ । विशेषज्ञ डाक्टर अभाव झेलिरहेको कर्णालीमा ब्याच नंंं ११ को उपस्थिति स्वास्थ्य सेवामा कायाकल्प ल्याउन थालेको छ । उपचारका लागि अस्पताल जानेहरू बढेका छन् भने विशेषज्ञ डाक्टर उपस्थितिको परिणाम पनि बिरामीमा देखिने थालेको छ । अर्कोतर्फ पैसा हुनेहरू नेपालगन्ज र काठमाडौं धाउने परिपाटी कर्णालीमा बिस्तारै रोकिँदै गएको डा देवकोटाको बुझाइ छ । यहाँ १० देखि १५ हजारमा हुने शल्यक्रिया गर्न लाखौं तिरेर नेपाल र भारतका विभिन्न ठाउँमा जाने अवस्था बिस्तारै कम हँुदै गएको छ, उनले भने । ५ वर्षका लागि कर्णाली पुगेको यो ब्याचले के त्यहाँको स्वास्थ्य अवस्थामा आमूल परिर्वतन नै ल्याउला त ? आमूल परिर्वतनभन्दा पनि धेरै हदसम्म यो टिमले जनतालाई सुविधा दिन्छ, डा कायस्थ थप्छिन् तर राज्यले स्रोत साधनमा भने सहयोग गर्नैपर्छ । ब्याच नं ११ लाई सघाउन ब्याच नं १२ का डा मणिक न्यौपाने र डा सुनानन्द पौडेल पनि कर्णाली पुगेका छन् । त्यसो त पुराना विशेषज्ञहरू डा सूर्यमान म्याङबो, डा प्रवीणकुमार गिरी र डा विनोद अर्यालले उनीहरूलाई सुरुका दिनमा कर्णालीको परिवेशमा घुलमिल गराएका थिए । कर्णालीको स्वास्थ्य मात्र हैन यो ब्याचलाई प्रतिष्ठानलाई चाँडोभन्दा चाँडो एमबीबीएस चिकित्सक उत्पादन गर्न सक्ने बनाउने जिम्मेवारी पनि छ । किनकि सरकारले यो प्रतिष्ठानलाई एउटा चिकित्सक उत्पादन गर्ने विश्वविद्यालयको मान्यतासमेत दिएको छ । ७ जना विशेषज्ञ चिकित्सकको टोली कर्णाली पुगेपछि त्यहाँबाट बाहिर उपचार गर्न जानेको संख्या प्राय: शून्यमा झरेको कणली जिल्लाका पूर्वसभासद नरेश भण्डारी बताउँछन् । यसअघि पनि केही सीमित विशेषज्ञ हुनुहुन्थ्यो, तर अहिले भने प्राय: सवै रोगका विशेषज्ञ चिकित्सक पाइएको छ, उनी भन्छन्, सेवा नियमित भएको छ, यो क्षेत्रका जनतामा त्यहाँ गएपछि उपचार पाइन्छ भन्ने मनोवैज्ञानिक छाप पार्न उहाँहरू सफल हुनुभएको छ ।"
यसपालि यस्तै भयो२,"क्यानबेरा, अस्ट्रेलियातपाईं आफूलाई मन परेको एउटा गीत कतिपटकसम्म लगातार सुन्न सक्नुहुन्छ ? मेरो उत्तर सजिलो छ : जतिचोटि पनि । मेरो लागि मन परेको गीत मन परेको मान्छेजस्तै हो । मन परेको मान्छेले मनैदेखि गरेको मन छुने गनगन कतिपटकसम्म लगातार सुन्न सक्नुहुन्छ ? मेरो उत्तर सजिलो छ : जतिचोटि पनि । मेरो लागि मन परेको मान्छे आफंैजस्तै हो । तपाईं आफ्नो कुरा कतिपटकसम्म लगातार सुन्न सक्नुहुन्छ ? उत्तर सजिलो छ  । सिड्नीबाट क्यानबेरासम्मको ३०० किलोमिटरको मोटरयात्रामा सम्यक भाइ र मैले सानु घिमिरेजीको मोबाइलको डाटाको काँटा तल पुगुन्जेल दुइटा गीत दोहोर्याएर सुनिरह्यौं : कतियाँ करूं (रकस्टार फिल्मबाट) र हवाएँ (जब ह्यारी मेट सेजल फिल्मबाट) । सिड्नीबाट मेरो हिरो साथी अन्जित (जो बिहानबेलुकी आधा खाना र आधा गीत खान्छ) ले हवाएँ कतिऔं चोटि सुन्दै छु भन्ने खबर मोबाइलमा पठाउँदै थियो । मैले म्यासेज गरें, म फर्केपछि सिड्नीको हावासँगै चबाउनुपर्छ । गीतकार इर्साद कामिलले यो हवाएँ भन्ने गीतमा लेखेका छन् : मै जो तेरा ना हुवा, किसिका नहीं (या त म तिम्रो हुँ, या कसैको पनि हैन) । सिड्नीबाट क्यानबेरा जानु मेरा लागि काठमाडौँबाट झापातिर जानु, वालमजुंगतिर जानु, या हेटौंडातिर जानु या सुर्खेततिर जानुजस्तै थियो । काठमाडौँ सुन्दर सहर हो, तर सहर हो । सिड्नी सुन्दर सहर थियो तर सहर थियो । गाउँको मान्छे सहरमा बस्दा ऊभित्र एउटा खाली ठाउँ बाँकी भैरहन्छ, गाउँका लागि राखेको खाली ठाउँ, छोडेर गएको मान्छेको ठाउँजस्तै । त्यहाँ बेलाबेला ऊ गइरहन चाहन्छ । हामी गाउँबाट आएकाहरूलाई बेलाबेला खुला चाहिँदो रहेछ, कम्तीमा त्यति खुला कि हावा ट्राफिक जाममा नपरोस् । खुलाले गाउँको तिर्खा मेटाउँछ । कम्तीमा त्यति खुला कि मान्छे जोडिएका हुन् घर हैन । घरहरूलाई पनि आफ्नो काखीमा हावा छिर्ने ठाउँ होस् । हावाले गाउँको तिर्खा मेटाउँछ । हावा । हवाएँ । मै जो तेरा ना हुवा, किसिका नहीं । मलाई थाहा हुँदै थियो कि क्यानबेरामा केही त्यस्तो छ, जसले मलाई उसको नजिक पुर्याउनेछ जसको म हुन चाहन्छु । नभन्दै विनायकजीले हामीलाई एउटा यस्तो टावरमा लिएर गए जहाँबाट मैले एक अद्भुत दृश्य देखें : केही यस्ता साना पहाडहरू जसको खुट्टामा जल चढाउन भनेर समुद्रको एउटा औंला आइपुगेको छ । रूखमा फल फलेजसरी ती पहाडमा रूखहरू फलेका थिए । पहाडको अनुहार थियो, अनौठो आकारको । पर्खाइको आकार कस्तो हुन्छ ? त्यस्तै आकारको । त्यो अनुहारको एउटा सानो नाक थियो, जो सायद पहाडलाई मन पर्दैनथ्यो । म पहाडको त्यो पुन्टे नाकलाई मेरा बुढीऔंला र चोरऔंलाले चेपिदिन चाहन्थें । तर पहाड टाढा थियो, मेरा औंलाभन्दा टाढा, म छुन सक्थें, आफूले लगाएको लुगालाई जस्तै गरी । हामी टावरमा उभिएर तातो कफी पिउँदै पहाडलाई हेर्दै थियौं । बाहिर निस्किँदा त सहन नसक्ने गरी चिसो सिरेटो चल्दै थियो । चिसोले उडाउलाजस्तो ! म डराएँ पहाडलाई चिसो लाग्दैन ? चिसोले मेरोजस्तै पहाडको हड्डी दुखायो कि ! एउटा जादुले छोएको त्यो पलमा, मभित्र पहाड मिस्सिएजस्तै भयो, यसपालि यस्तै भयो ।ऐले सोच्दै छु मिल्यो भने पहाडले यो लेख पहाडमै बसेर पढ्ला ।"
"भ्रष्टाचार मन पराउँदैनौं, तर भ्रष्ट छौं",खोइ सामाजिकआर्थिक न्यायका मुद्दा ?मलाई सामाजिक न्यायका कुरा आवश्यक लाग्छन् । र आर्थिक न्यायका पनि । नेपाल यी दुवै कुरामा एकदमै पछाडि छ । सामाजिक न्यायका केही मुद्दा हामीकहाँ सुरु नै भएका छैनन् जुन अमेरिकालगायतका मुलुकका नागरिकले अब पुग्यो भनिसके । हामीले सामाजिक तहमा देश निर्माणको चरण पूरा गरेका छैनौं । नेपालले त्यो देखेकै छैन । त्यो देख्दै नदेखीकन हामीकहाँ नियो लिबरालिजम आइसक्यो । त्यो धान्नै नसकिने भ्यागुते उफ्राइ हो । त्यो बेला राजाले बनाइदेलान् भनियो । बनाइदिएनन् । अब कसले बनाउने ? त्यो बहस भएकै छैनजस्तो लाग्छ । नेपालमा सामाजिक आन्दोलन आएकै छैन ।(सिपी अर्यालसँगको कुराकानीमा आधारित)
मरुभूमिमा सौन्दर्यको खोजी,"समयको गतिसँगै नियात्राकार ओर्लिएका छन् बालुवाको राजधानीमा । यामानका बालुवाका फाँटहरूले उनको स्वागत गरेका छन् । नीलो जलराशि धीमा गतिमा सुस्ताइरहेको छ । यात्रीका आँखाले खोजेको हरियाली वनजंगल, भीरपाखा, पखेरा नामोनिसान छैन कतारमा । विशाल फाँटका गहना सायद लुटिएका छन् कंक्रिटे बालुवाको एकछत्र राज छ कतारमा । नियात्राकारको यात्रा यिनै परिवेशबीच अगाडि बढेको छ । पेसाले दूतावासका कर्मचारी जय छाङ्छाले आफूले देखेको कतारको भूगोल, त्यहाँको संस्कृति, रहनसहन र परिवेश टपक्क टिपेका छन् दोहाको सीधा उडान मा । समयको सदुपयोग गर्ने र यात्राका पारखी छाङ्छाले कतारमा भएका र चर्चामा नआएका बिल्कुलै नयाँ र अनौठा ठाउँहरूको खोज र अवलोकन गरेका छन् । नयाँ यात्रीका लागि ती ठाउँमा पुग्न सघाउने सीधा मार्ग पनि होदोहाको सीधा उडान । कतारको जानकारीमूलक मरहवा मासिक पत्रिकामा प्रकाशित पर्यटक आकर्षक केन्द्र गायकी बालुवातर्फ एकाएक खिचिन पुगे नियात्राकारका आँखा । आफूले खोजेजस्तो नयाँ ठाउँको अनौठो दृश्य हेर्न उत्सुकताले भरिएर आयो यात्रीको मन । साप्ताहिक बिदाको अवसर पारेर हानिए अल खर्रारा क्षेत्रमा अवस्थित सिङ्गिङ स्यान्ड डुन हेर्न । समतल फाँटमा टक्रक्क उभिएको बालुवाको पहाडले मोहनी लगाउँदो रहेछ आगन्तुकलाई । घाम र बादलसँगै आफ्नो सौन्दर्य लुकाउने र फुकाउने जादुगरी चालाले सबैलाई लठ्याउने गायकी बालुवाको काखमा धित मर्ने गरी रमाएका छन् नियात्राकार । यात्राका क्रममा मितेरी पुलसँग परिचयको हात बढाउने धोको भने असफल भएको छ । उचित दिशा निर्देशन र समयको अभावमा अरबी समुद्रमाथि बन्दै गरेको ४० किलोमिटर लामो पुल हेर्न आतुर भएका आँखाहरू निराश भएर फर्केका छन् । सुगम भूगोल भएको कतार दिनप्रतिदिन विकासको तीव्र हिँडाइमा छ । आजभन्दा भोलि, भोलिभन्दा पर्सि नौलोपन छ कतारको एकैनासे निर्माण संरचनामा आधुनिक मानव कौशलको शिल्प टाँसिएको छ । कतारमा ती मजरा कम्पनी र सडक छैनन् जहाँ नेपाली नभेटिएको होस् । कतारका निर्माणाधीन संरचनाहरूमा नेपाली युवाहरूको थोपाथोपा पसिना पोखिएका छन् । जैदा पार्क साक्षी छ नेपाली दाजुभाइ र दिदीबैनीको थोरै हाँसोका कुरा अनि धेरैधेरै बिलौना सुन्न, हाँसो त केवल मरुभूमिको बालुवाले पानी पिएझैँ कता हराएको छ कुन्नि ? धेरै कथा र व्यथाका स्वरहरू नियात्राकारका कानमा प्रतिध्वनि भएर गुन्जिएका छन् । ४५ डिग्रीको तापमान भूमिमा पसिना भिजाएर आर्जेको अंशलाई छुट्याएर आफ्नो मातृभूमिको काखलाई ओत लगाउन अर्थात् विभिन्न गाह्राअप्ठेरा परिस्थितिबाट उन्मुक्ति दिलाउने हैसियतमा उभिएका आदर्श नेपाली मनलाई तारिफ गर्ने शब्द सायदै शब्दकोशले जन्माएको छैन होला । नियात्राकारले रोजगारीका लागि कतार हानिएका नेपाली युवाहरूको सनसनीपूर्ण व्यथालाई पारदर्शी रूपमा प्रस्तुत गरेका छन् दोहाको सीधा उडानमा, आर्थिक समृद्धिको चाहना बोकेर बिदेसिएका धेरै नेपाली युवा श्रम शोषणपश्चात् पारिश्रमिकविहीन भएर दूतावासको शरणमा आएको यथार्थ निकै दयनीय छ । स्वयम् दूतावासका अधिकृतका रहेका नियात्राकारका आँखाले देखे, भोगेका यस्ता दर्दनाक वास्तविकताले पाठकको मन छुन्छ । सफा र सुन्दर धागो तानेजस्तो सीधा सडक छन् कतारमा । रमादान पर्वको पवित्र अवसर पारेर नियात्राकारले यात्री दलसहित दुखानको यात्रा गरेका छन्, दोहादेखि ८५ किलोमिटर पश्चिममा रहेको दुखान हाइवेमा यात्रा गरिरहँदा खजुरका सुन्दर रूख, बयरका पोथ्रापोथ्री, फलफूल तथा तरकारीका मजरा नियाल्दै व्यस्त छन् नियात्राकार । कारको झ्यालबाट देखिएका एकपछि अर्को दृश्य नियाल्दानियाल्दै सहयात्रीसँग बोल्नसम्म फुर्सद छैन । मन फुरुङ्ग भएर कल्पनाको गगनमा उँडेको छ माथिमाथिसम्म । मरुभूमिको बीचमा अवस्थित दुखान निर्माण संरचना र चहलपहल निकै कम भएको एकलासको उजाड ठाउँ लाग्यो नियात्रीलाई । ग्यास र तेलको उर्वर क्षेत्र उनले सोचेअनुरूपको भव्य र आकर्षक पटक्कै रहेनछ दुखान । कतारको राजधानी दोहाबाट दक्षिण पश्चिम दिशामा ९५ किलोमिटर दूरीमा रहेको आबु सामरा शून्यतामा हराइरहेको छ । सुनसान छ । भन्सार क्षेत्र भन्न सुहाउने अवस्थामा छैन । एकतमासले बालुवादार, समतल भूभाग डंग्रङ्ग लडेका छन् बिनाचहलपहल तारेबारभित्र कैद गरिएको छ आबु सामरा । साउदी अरब र कतारलाई छ्ट्याउने सामरा नियात्राकारको अनुमानभन्दा निकै भिन्न रहेछ । तैपनि अन्तर्राष्ट्रिय सीमा क्षेत्र भने अवश्य हो । छाङ्छाले सूक्ष्म रूपमा अवलोकन गरेका छन् सीमाक्षेत्रको । दोहाबाट प्रत्येक दिन चल्ने करवा बस स्टपको समेत त्यहाँ दयालाग्दो स्थिति छ । खुला आकाशमुनि पार्क गरेर राखिएका छन् ती बसहरू । नियात्रीले करवा बसबाट यात्रा गरेका छन् अल ओक्राको । अल ओक्रा समुद्रभित्र पसेको जमिनको टुक्रा हो जहाँ मोटरहरू दोहोरो आवत्जावत्, पार्किङस्थल, मछुवारेहरूको व्यस्तता र पौडीबाजको चहलपहल यथेष्ट मात्रामा देख्न सकिन्छ । सुन्दर प्रकृतिको थलोबाट मीठो अनुभूति सँगाल्दै बिदाइका हात हल्लाएका छन् अल ओक्रालाई मस्जिदमा गुन्जिएको माघ्रिवको आवाजसँगै । नियात्राकारको निवास बेयती कम्प्लेक्सको बरन्डाबाट देखिने अलि परको दृश्य अलकर निसको यात्रा गर्ने सुअवसर जुरेको छ लेखकलाई भतिज इन्द्रको साथमा । खजुर, पाम र पुष्प बगानले सिँगारिएको छ अलकर निस । मानिसको बाक्लो उपस्थिति छ कर्निसमा । प्रकृति र कृत्रिम सौन्दर्यको दोभान अलकर निस सुन्दर सिर्जनाको थलो नियाल्दानियाल्दै नथाकेका आँखा र अतृप्त मन लिएर फर्किएका छन् नियात्राकार । सिर्जनाका हस्ती एवं नवीन खोज अभियन्ता मनभरि कतारको अग्लो पहाड हेर्ने धोको बोकेर अभियानमा जुटेका छन् । सहकर्मी, चिनजान र पहुँच भएसम्मका साथीभाइ कोही पनि कुरायन आबु अल बाबलको १०३ मिटरको उचाइसँग परिचित छैनन् । गुगलले संकेत गरेदेखि नै नियात्रीको मन कतारको शिर अल बाबलको खोजीमा छ । तर पहिलो, दोस्रो र तेस्रो तीनैपटकको यात्राले साक्षात्कार गर्न नसकेको अल बाबलको शिखर चौथोपटकको प्रयासमा आरोहण गरेका छन् उनले । कुरायन अल बाबलको पत्रैपत्र चट्टानको आङभरि खुसीले नाचेका छन् । खोज अभियानको सिलसिलामा सुन्दर यथार्थ नियात्रीको आँखाले देखेको छ । त्यो हो कतारको मरु भूस्वर्ग । अल खोर र अल थकिराको बीचमा अवस्थित पर्पल आइल्यान्ड जुन कतारलाई प्रकृतिले दिएको अनुपम उपहार हो । याने कि बाटो बिराएर मरुभूमिमा ओर्लिएको वसन्तको बहार भन्दा फरक पर्दैन । पर्पल आइल्यान्ड कतारको ऐतिहासिक थलो हो जहाँ सजीव दुनियाँको जीवनलीला छरपस्ट देख्न सकिन्छ । म्यानग्रोभका हरिया रूखहरूमा पक्षी फुरफुर नाचिरहेका छन् चिर्बिर आवाजका साथ । समुद्रमा विभिन्न प्रजातिका माछा सल्बलाइरहेका छन् । पानीमा डुबुल्की मार्दै म्यानग्रोभका सुन्दर रूखहरूमा चढ्दै गरेको गंगटाको दृश्य देख्दा जुनसुकै मानव मन पनि डुब्छ आनन्दको पोखरीमा । यिनै मनमोहक दृश्यका साथमा हराएका छन् नियात्राकार । अनौठो छ नियात्राकारको मन पनि । प्राकृतिक सौन्दर्यको विहार गर्न हरपल तत्पर देखिन्छन् । गुगलले नयाँ वस्तु संकेत गर्नेबित्तिकै खोजीमा हतारिनु प्राप्तिका लागि अथक साधक बनेर अनवरत लागि पर्नु प्राप्तिमा हर्षविभोर हुनु र विछोडिँदा अत्यन्तै भावुक मुद्रामा देखिनु नियात्राकारको विशेषताजस्तै भएको छ । कतारी भूमि अल्प छ तर हेर्नलायक विविध भौगोलिक चामत्कारिक दृश्य छन् । तिनीहरूलाई भ्याएसम्म खोजीखोजी नियालेका छन् यात्रीले । उम्म अल साब्रुममा अवस्थित १०० मिटर गहिरो गुफा समतल मैदानमा रहनु आफंैमा आश्चर्य हो । मुस्फर गुफाभित्र अँधेरो र सयौं संख्या अटाउने विशाल हल छ । यसको भित्तामा खोपाहरू छन् जहाँ भँगेराले गुँड लगाएका छन् । गुफाको फेदीसम्म पुग्न १० मिनेट लाग्ने नियात्राकारको ठहर छ ।नेपालको हावापानी र भूबनोटसँग पटक्कै मेल खाँदैन कतारको हावापानी र भूबनोट । कतारमा पहाड भनेर चिनिने दृश्य र त्यसको बनावट पनि फरक खालको छ । तिनै अनौठो आकृतिको पहाड मसरुम मेसा हेर्न लेखक हतारिएका छन् । मेसालाई खोज्न पक्की सडक छाडेर समुद्रको किनारैकिनार आगोको भुंग्रोजस्तो तातो बालुवामा २० मिनेट जति पैदल यात्रा गरेका छन् ।कतारको उम्म टाका क्षेत्रमा अवस्थित घाफ ट्री अनौठो इतिहास बोकेको जवान रूख हो । हर्षको आँसु बगाउँदै चिरञ्जीवी घाफ ट्रीको हाँगाबिँगा, पत्रपत्र नियालेका छन् नियात्राकारले । कंक्रिटे बालुवाको सान्निध्यमा ३०० वर्ष काटिसकेको घाफ ट्रीसँग जीवन बाँच्न गरेको संघर्ष र बाँचेर देखेको इतिहासको जीवन्त कथा छ । घाफ ट्री अझै संघर्षरत् छ, लाग्छ थोकेको छैन । तापमान भूमिमा सर्लक्क उभिएको घाफ ट्री मरुभूमिका जीवात्मा सुस्ताउने शीतल काख हो । निर्जन भूमिमा एकांकीपन बोकेर उद्देश्यसाथ बाँचेको छ घाफ ट्री । १० तन्नेरी घाफ ट्रीमध्ये ८ वटा रूख राबदात रसिद क्षेत्र र अर्को एउटा कतारको दक्षिणी भेक माउन्ट अलंंखकमा रहेको छ ।अन्तत: लगभग साढे दुई वर्षभन्दा बढी कतारमा रहँदा आफूले चहारेका ठाउँ र अनुभूत गरेका तीतामीठा पलहरूलाई सरल र मीठासपूर्ण भाषाशैली र उखान तुक्काको निकै सान्दर्भिक ढंगबाट प्रयोग गरी रचना गरिएको कृति दोहाको सीधा उडानले खाडी मुलुकको वास्तविकतालाई उजागर गरेको छ ।"
अब बार्सिलोना कता ?,"क्याटलनको उत्तरी सीमामा फ्रान्स र आर्मेनिया पर्छन् । त्यसैले क्याटलान स्वतन्त्रतापछि बार्सिलोनाले फ्रान्सको लिग वा पनि खेल्न सक्छ । फ्रान्सबाहिरकै स्वतन्त्र मुलुकको क्लब मोनाको अचेल लिग वानको प्रमुख क्लब हो । त्यसैले यसमा बार्सिलोना पनि जोडिन सक्छ । उसले इंग्ल्यान्डको प्रिमियर लिग खेल्ने कुरा धेरै टाढाको हुन सक्छ । बार्सिलोनालाई ला लिग छाडेमा रूसको लिग खेल्ने प्रस्ताव पनि आइसकेको छ । रूसको दोस्रो डिभिजनको शीर्षस्थानमा रहेको क्लब येनेसेय क्रास्नोयाक्र्सले बार्सिलोनालाई आफ्नो लिगमा ट्विटरमार्फत् स्वागत गरेको हो ।योहान क्रयुफ, लुइस स्वारेज (स्पेन), डिएगो म्याराडोना, रोनाल्डो, लुइस फिगो, रिभाल्डो, रोनाल्डिनोजस्ता लिजेन्ड्सले नुक्याम्पमा थुप्रै सफलता चुमेका थिए । यसपालि ट्रान्सफर विन्डोमा ब्राजिलियन स्टारलाई राख्न नसकेकोमा बार्सिलोना र स्पेनी लिगकै आलोचना भयो । तर लियोनल मेसीले क्याटलान क्लब छाड्ने इच्छा कहिल्यै देखाएका छैनन् । लुइस स्वारेजले पनि नुक्याम्पमै छन् । अहिले रियललाई उछिन्दै बार्सिलोना ला लिगाको शीर्षस्थानमा पनि छ । क्यालोनिया स्वतन्त्र भयो र बार्सिलोनाले स्पेनी लिग छाड्यो भने मेसी, स्वारेजलगयात स्टार खेलाडी ब्लगराना मे राख्न सक्ला त ? यसै भन्न सक्ने अवस्था छैन ।बार्सिलोना विश्वकै दोस्रो धनाढ्य फुटबल क्लब पनि हो । फाब्र्सका अनुसार उसको मूल्य ३ अर्ब ६३ करोड ५० लाख अमेरिकी डलर छ र यसमा भने उसले बस्क क्लबले रियललाई पछाडि पारेको छ । यी दुई सधैंजसो स्पेनी लिगको उपाधि होडमा हुने गर्छन् । यी दुईबाट खोसेर विरलै मात्र अरूले उपाधि जितेका छन् । त्यसैले बार्सिलोना बाहिरिँदा रियललाई पनि घाटा हुन सक्छ । प्रतियोगिताको लोकप्रियता र आकर्षणको हिसाबले स्पेनी लिगलाई ठूलै धक्का लगाउने त पक्का नै छ । स्पेन छाड्दा बार्सिलोना आफैंलाई पनि आर्थिक रूपमा ठूलै घाटा हुनेछ ।त्यसैले बार्सिलोनाका अध्यक्ष जोसेप मारिया बोर्तामेउले स्पेनी लिग छाड्न सक्ने भए पनि सचेत भएर उपयुक्त विकल्प लिने बताएका छन् । त्यसैले बार्सिलोना र स्पेनी फुटबलको भलाइ ला लिगामा रहनेमै छ । तर क्याटलोनिया स्वतन्त्र देश भयो भने बार्सिलोनलाई स्पेनी लिगमा रहन गाह्रो छ किनभने त्यसको लागि स्पेनी संसद्ले ऐनमै संशोधन गर्नुपर्छ ।सन् १७१४ मा स्पेनी शासकले क्याटलान स्वाधीनता लिएको विरोधस्वरूप नुक्याम्पमा हरेक खेलको १७ औं मिनेटमा क्याटलानहरूले नारा लगाउने गरेका छन् । त्यसैले क्याटलान दर्शकबाट सचेत हँुदै बार्सिलोनाले आइतबार लिगमा लास पाल्माससँग बिनादर्शक नुक्याम्पमा खेलेको थियो । अब एट्लेटिको म्याड्रिडसँग हुने अवे खेलमा पनि आफ्ना समर्थकलाई टिकट उपलब्ध गराउन नसक्ने उसले जनाइसकेको छ ।स्पेनी तानाशाहको उपस्थितिमा उसैको विरोध गर्दै नाराबाजी गरेको रंगशाला पनि हो नुक्याम्प । त्यसैले सन् १९२० को दशक ६ महिना रंगशाला बन्द नै गर्नुपरेको थियो । त्यसैबेला यो राजनीतिक समारोह गर्ने थलो पनि बन्यो । बार्सिलोनाका अध्यक्ष जोसेफ सुनयोल गृहयुद्धमा सन् १९३६ मा सुरक्षाकर्मीबाट मारिएका थिए । उनलाई बार्सिलोनामा क्याटलन सहिदको रूपमा पुज्ने गरिन्छ । त्यसैले पनि क्याटलान स्वतन्त्रताको राजनीतिक आन्दोलनप्रति बार्सिलोनाको भावनात्मक सम्बन्ध पनि छ । बार्सिलोनाको कार्यालयमै इटालीले १९३८ मा बम खसालेको थियो । त्यसपछि अमेरिका भ्रमणमा निस्किएको टिमका ६ खेलाडीले फ्रान्स र मेक्सिकोमा शरण लिएपछि बार्सिलोना संकटमा परेको थियो । बार्सिलोनाका अधिकांश स्पेनी खेलाडी क्याटलान हुन् । उसका डिफेन्डर जेरार्ड पिके त स्वतन्त्र क्याटलोनियाको पक्षमा खुलेरै बोलेका छन् । विश्वकप र युरो कप च्याम्प्यिन टिमका महत्त्वपूर्ण खेलाडी रहेका उनले स्पेनी राष्ट्रिय टिम छाड्न सक्ने धम्कीसमेत दिएका छन् । उनले स्पेनी टिमबाट खेल्नुलाई कुनै राष्ट्रभक्ति नभई एक समूहमा रहेर प्रतिस्पर्धा गर्नु भएको अभिव्यक्ति दिएका छन् । उनका कटु आलोचक हुन्, सर्जियो रामोस । रियलका डिफेन्डर रामोस अहिले स्पेनी टिमका कप्तान पनि हुन् ।बार्सिलोनाको खेलमा नुक्याम्पमा क्याटलान झन्डा फहराइने गरिन्छ । बार्सिलोनाको झन्डा र क्याटलानको झन्डामा पनि समानता छ । र, बार्सिलोनाको जर्सीको रङ पनि क्याटलान झन्डाको प्रतीक हो । त्यसैले हुन सक्छ, बार्सिलोनाले रियललाई पराजित गर्दा क्याटलानहरू स्वतन्त्रता नै हासिल गरेजस्तो खुसी मनाउँछन् भने रियलले सफलता हात पारेपछि म्याड्रिडमा हर्षित हुने गर्छ । :"
युवाबाट आशा : प्रदर्शन कि प्रतिफल ?,"गत महिना नेपालमै आयोजित साफ यू१६ च्याम्पियनसिपमा उपविजेता नेपालले बंगलादेशलाई सेमिफाइनलमा पराजित गर्यो । बंगलादेशी टोली पनि नेपालको तुलनामा माथिल्लो स्तरको देखिन्थ्यो । यसै पनि भारतको छायामा रहिआएको नेपाल अब बंगलादेशसँग पनि पछाडि पर्ने संकेत देखिएको छ । बंगलादेशको लिग फुटबल वर्षैपिच्छे सुधारिंदै जाँदा नेपालमा भने लिग हुनेनहुने अझसम्म तय छैन । अखिल नेपाल फुटबल संघ (एन्फा) ले पटकपटक लिग सुरु हुने मिति तोक्दै आए पनि त्यसको कार्यान्वयन हुन सकेको छैन । यसको असर सिनियर टोलीमा प्रत्यक्ष रूपमा परेको छ ।सिनियर टोलीमा युवा खेलाडीको बाहुल्य रहनु नेपालको घरेलु फुटबलको दुरवस्थाको उपज हो । नेपालमा ए डिभिजन लिग आयोजना नभएको तीन वर्ष बितिसकेको छ । हाल राष्ट्रिय टोलीमा रहेका कतिपय खेलाडीले ए डिभिजन लिग खेलेका छैनन् । यस्तो अवस्थामा उमेर समूहको राष्ट्रिय टोलीमा गरेको प्रदर्शन नै छनोटको मुख्य आधार बनेको छ । सिनियर टोलीका प्रशिक्षक ग्योतोकु कोजीले मोफसलका एकाध प्रतियोगिताको आधारमा राष्ट्रिय टोलीमा छनोट गर्दै आएका छन् । यद्यपि त्यसरी छनोट भएर आएका खेलाडी टोलीमा टिक्न सकेका छैनन् । लिग फुटबल नहुँदा उमेर समूहमा नियमित प्रशिक्षण पाएका खेलाडी नै टोलीको मेरुदण्डका रूपमा अगाडि आएका छन् । हाल राष्ट्रिय टोलीमा रहेका अधिकांश खेलाडी एन्फा एकडेमीकै उत्पादन हुन् ।एन्फाले नियमित रूपमा विभिन्न उमेर समूहका खेलाडी समेट्दै एक दशकदेखि एन्फा एकेडेमी सञ्चालन गर्दै आएको छ । एकेडेमीमा हरेक वर्ष खुला छनोटबाट खेलाडी भर्ना हुन्छन् । ती खेलाडीहरूको खानेबस्नेदेखि शिक्षाको पनि सम्पूर्ण भार एन्फाले उठाउने गरेको छ । त्यसबाहेक खेलाडीलाई प्रशिक्षणका क्रममा आवश्यक पर्ने आधारभूत सामग्री पनि एन्फाले व्यवस्था गर्छ । विगतमा एन्फा एकेडेमीकै नाममा मोफसलको प्रतियोगितामा हुँदै आएको सहभागिता अहिले शून्यप्राय: छ । एएफसी र साफ बाहेकका अन्तर्राष्ट्रिय प्रतियोगितामा सहभागिता त टाढाको कुरा भयो । एकेडेमीको स्थापनाकालदेखि तीन फरक उमेर समूह रहँदै आएकोमा हाल यू१४ र यू१६ उमेर समूहका खेलाडी मात्र एकेडेमीमा छन् । अझ एकेडेमीका कल्पनाकार एवं तत्कालीन कार्यबाहक अध्यक्ष ललितकृष्ण श्रेष्ठको निधनपछि एकेडेमी सञ्चालन गर्नेनगर्ने नै दुविधामा थियो । तर रवीन्द्र जोशीको संयोजनमा तीन सदस्यीय समितिको गठनपछि व्यवस्थित रूपमा एकडेमी सञ्चालनमा आयो । विगतको तुलनामा अहिले खेलाडीले पाउने सुविधामा पनि स्तरोन्नति भएको छ । सगँसँगै एन्फाले प्रत्यक शनिबार १९ वर्षसम्मका खेलाडीलाई खुला प्रशिक्षण पनि दिंदै आएको छ । एएफसीका लाइसेन्स प्राप्त प्रशिक्षकहरूले एन्फा कम्प्लेक्सको मैदानमा उमेर समूहअनुसार प्रशिक्षण दिन्छन् ।एन्फाले एकेडेमीबाट खेलाडी उत्पादन गर्न ठूलो लगानी गरेको छ । तर खेलाडी उत्पादन गरेर तिनलाई हुर्काउन घरेलु लिग नहुने हो भने त्यसको कुनै अर्थ रहन्न । युवा टोलीको प्रदर्शन खस्कँदै गइरहे पनि नतिजा आएको छ । तर, अहिले युवा फुटबलरबाट राम्रो प्रदर्शन आउँदा तिनले पछि सिनियर टोलीलाई योगदान दिन सक्छन् । युवामै टिकेको नेपाली फुटबलमा सिनियरको नतिजाले बढी महत्त्व राख्छ ।अहिले लिग फुटबल नभएकै कारण खेलाडीहरू पलायन भएका उदाहरण धेरै छन् । फुटबललाई नै आफ्नो जीवन बनाएका खेलाडीलाई लिग आयोजना नगर्दा प्रत्यक्ष रूपमा जीवनयापनमै समस्या पर्छ । लिग नहुँदा युवा अवस्थाका खेलाडीको भविष्य त अन्धकार हुन्छ नै, आउने पिँढीका युवालाई पनि फुटबलमा होमीन निरुत्साहित गर्छ ।"
सहरको सान,"नवमीको दिन कुमारी घरमा कुमारीले टीका लगाइने परम्परा छ । नयाँ कुमारीको हातबाट टीका थाप्न यसपल्ट वसन्तपुरमा राम्रै हूल थियो । तृष्णा भने आसनमै बस्न मानिरहेकी थिइनन् । खुबै चुलबुल गरिरहेकी थिइन् । आसनमा बस्न धेरैपल्ट अनुरोध पनि गरियो, तर उनी कहिले कसैको काखमा बस्थिन् भने कहिले कसैको । बोतलको दूध खाइरहेकी थिइन्, एक अवसरमा । धेरै श्रद्धालु देखेपछि धेरै बेर लाज पनि मानिन्, पुलुकपुलुक सबैलाई हेर्थिन् । सायद केही दिनमा उनी त्यहाँको परम्परामा अभ्यस्त हुनेछिन् । यता अष्टमीको दिन मतिनाको इटुंबहालस्थित घरमा खुबै चहलपहल थियो । नौ वर्षपछि मतिना आफ्नो घर फर्कन लागेकी थिइन् । यस्तोमा परिवारका सबै सदस्यलाई खुसी नहोस् पनि किन ? मतिना अहिले १२ वर्षकी भइन् । तीन वर्षको उमेरमा कुमारी भएकी थिइन् । ०६५ को दसैंताका मतिनाको घरमा पनि ठूलै छलफल चलेको थियो, आफ्नी कान्छी छोरीलाई कुमारी बनाउने विषयलाई लिएर । बुवा प्रतापमान शाक्यले कान्छी छोरीको नाम राखेका थिए, मतिना । नेपाल भाषामा यसको अर्थ हुने गर्छ, प्रेम, माया, प्रीति, प्यार । त्यति बेला मतिना नर्सरीमा भर्ना मात्र भएकी थिइन् । पछि शाक्य परिवारले निर्णय गर्यो, आफ्नो संस्कृतिको धरोहर कायम राख्न मतिनालाई कुमारी बनाउने । त्यसो त कुमारीका पनि एक दर्जनभन्दा बढी प्रथा छन् । त्यसमध्ये केही लोप भइसके । जति छन्, त्यसमध्ये पनि वसन्तपुरकी कुमारी मुख्य मानिन्छ, यसकै बढी महत्त्व छ ।अष्टमीको दिन दिउँसो १२ बजेर २ मिनेटको दिन साइत निकालेर अहिलेको कुमारीलाई बिदाइ गरेर नयाँलाई भित्र्याइएको थियो । यी दुवै कार्यक्रम राजकीय सम्मानपूर्वक गरिए । कुमारी परिवर्तन हुने साइतमा मतिनाले कुमारी घरको मूलढोकामा एक पाइला बाहिर राखिन् भने ठीक त्यही बेला तृष्णाले एक पाइला भित्र राखिन् । घरबाट बाहिर निस्केर खटमा राखेयता मतिनाले कुमारी घरतिर एकपल्ट फर्केर हेरिन् । सायद उनको आँखा रसाएको थियो कि ? मतिनालाई बिदाइ गर्दा कुमारी घरमा जति छन्, सबै उत्तिकै भावुक बने । धेरै रोए पनि । यता प्रतापमान आपैं पनि प्राज्ञिक व्यक्ति हुन्, भाषा संस्कृतिप्रति अनुराग राख्ने । उनी लिपि विशेषज्ञ हुन् । नेपालमा चलनचल्तीमा रहेका कम्तीमा १२ लिपिका ज्ञाता हुन् । त्यसमा नेपालको गौरव रञ्जना लिपि पनि पर्छ । अहिले उनी कुमारी अधिकारकर्मीजस्तै भएका छन् । र, कुमारीबारे विशेषज्ञ पनि । सबैभन्दा ठूलो उनी प्रोकुमारी भएका छन् । हाम्रो आफ्नो मौलिक र विशेष परम्परालाई हामी आपैंले जीवन्त राख्ने प्रयास नगरे कसले गर्ने त ? अहिले उनी भन्छन् । उनीजस्ता प्रगतिशील मान्छेले पनि किन आफ्ना छोरीलाई कुमारी बनाए भनेर आरोप लगाउने पनि धेरै निस्के । आफ्नै छोरी कुमारी भएकाले पनि त्यसका लागि उनले धेरै गरे भन्ने पनि उत्तिकै छन् । तर उनलाई अचेल त्यसको मतलब छैन । भन्छन्, कुमारीको बुवा भएर त यत्तिको गर्न पाएको हो । उनको प्रयासमा कुमारी प्रथामा धेरै सुधार भए, यसका लागि उनलाई श्रेय जान्नैपर्छ । वर्तमान कुमारीलाई नियमित राम्रै आयको स्रोत उनकै प्रयासमा भएको थियो । कुमारीको राम्रो शिक्षादीक्षाका लागि उनले नै प्रयास गरे । अनि कुमारी भइसकेका सबैलाई फेरि नियमित आयको स्रोतको व्यवस्था गर्न पनि उनी नै लागे । अझै धेरै गर्न बाँकी, उनी भन्छन्, कसैलाई यस्तो गरे अथवा गरेनन् भनेर आरोप लगाएर मात्र पनि हुन्न । सबै मिलेर अगाडि बढ्नुपर्छ । कुमारी प्रथा नेपालकै विशिष्ट परम्परा हो । यसलाई जीवन्त राख्नैपर्छ र त्यसैले यसमा सुधार आवश्यक भएको हो । त्यसैले त आफ्नी छोरी कुमारी घरमा लिन जाँदा आफूले चिनेजानेका सबैलाई बोलाउने प्रयास गरे । यसअघि यस्तो कहाँ हुन्थ्यो र ? निकै धुमधामले छोरीलाई घरमा भित्र्याए, उनले । सुरुका दिनमा लागेको थियो, नौ वर्ष परिवारबाट अलग भएर बसेकी छोरीलाई घरमा अभ्यस्त हुन गाह्रो हुनेछ । उनलाई यसबारे चिन्ता पनि थियो । तर त्यस्तो केही भएन । घर फर्केयता केही रात उनी आफ्ना पाँच दिदीबहिनीसँगै सुतिन् । सबैसँग खेलिन्, हाँसिन् र मज्जा गरिन् । अब मतिना चाँडै बेल विवाह र गुफा राख्ने परम्पराबाट पनि गुज्रिने छिन् । अनि चाँडै स्कुल पनि जानेछिन् । कुमारी घरमा छँदा उनलाई ग्रिनपिस कोएडका शिक्षिकाहरू वसन्तपुरमै पुगेर पढाउने काम गर्थे । मतिना घर फर्कने दिन त्यही स्कुलका विद्यार्थी र शिक्षकशिक्षिकाहरू ब्यानर लिएर संगीतको धुन बजाउँदै कुमारी घरसम्म पुगेका थिए । अहिले स्कुल मतिनाको आगमनको व्यग्र प्रतीक्षामा छ । कुमारी घरबाट निस्केको चार दिनयता मतिनाले सामान्य लुगा पनि लगाउन सुरु गरिसकेकी छन्, अनि परिवारसँग बाहिर घुम्न पनि निस्किसकेकी छन् । कुमारीलाई कोही महालक्ष्मी त कोही वज्रदेवीको प्रतीक मान्छन् । यस्तै कोही तलेजु भवानीको प्रतीक । मल्ल राजा जयप्रकाशले यो कुमारी प्रथा चलाएको मानिन्छ । अहिले वसन्तपुरमा रहेको कुमारी घर नेपाल संवत् ८७७ तिर बनेको हो । त्यसअगाडि सायद हनुमानढोकामै कुमारीलाई बस्ने व्यवस्था थियो । जयप्रकाश मल्लदेखि अहिलेसम्म लगातार एकपछि अर्को कुमारी बन्दै आएका छन् । अनुमान छ, मतिना सम्भवत: ४४ औं राजकीय कुमारी हुन सक्छिन्, तृष्णा ४५ औं । जो कोहीले कुमारी कहाँ हुन पाउँछन् र ? शाक्य कुलकी हुनुपर्यो । आमा र बुवा दुवैमा तीन पुस्तासम्म हेरिन्छ । कुल ठीक छ कि छैन, त्यो पनि जाँच्ने काम हुन्छ । पहिलेपहिले कुमारी हुनेको चिना राजाको चिनासँग मिल्नुपथ्र्यो । अहिले त राजा रहेनन्, त्यसैले मतिनाको चिना देशको ग्रहदशासँग मिलाइएको थियो । सबै मिलेपछि अन्तत: मतिना बनिन्, गणतन्त्र नेपालको पहिलो कुमारी । कुमारी फेरिएकै अवसरमा सामाजिक सञ्जालतिर यसको विरोधमा केही आवाज पनि सुनिए । यस्तो विरोध अहिले होइन, पहिले पनि सुनिएको थियो । यसलाई नकारात्मक पनि नमानौं । यसलै कुमारी प्रथा सुधार्न मद्दत मिलेको छ, अहिले प्रतापमान भन्छन् । उनकै भाषामा मतिना कुमारी हुनुअगाडिसम्म यो प्रथा एकप्रकारले संकटमा थियो । डर थियो, कतै त्यो लोप हुने त होइन । आफ्नी छोरी कुमारी भएपछि प्रण गरे, यो प्रथालाई कायम राख्न केही दिगो काम गर्नुपर्छ । आफ्नो स्वार्थ मात्र हेरिने छैन । यसका लागि उनले पछिल्लो नौ वर्ष लगातार काम गरे । संस्कृतविद् रमेशमान पिया पनि भन्छन् कुमारी प्रथामा सबै थोक राम्रो छ भन्ने पनि होइन । मुख्य विषय यसमा लगातार सुधार आवश्यक छ । सबैभन्दा ठूलो कुमारी प्रथा जीवन्त रहनुपर्छ । अन्त्यमा फेरि कुमारीसँग जोडिएको जनश्रुतिको कथा दोहोर्याउनु ठीक हुन्छ । कुमारीको दैत्यसँग माया बसेको हुन्छ । पछि यस्तो स्थिति आउँछ, कुमारीले आफ्नो प्रेमी दैत्य र देशबीच एउटा रोज्नुपर्ने हुन्छ । कुमारीले देश रोज्छिन् । दैत्यको हत्या गर्छिन् । आफ्नो प्रेमीलाई रोजेको भए, देश रहने थिएन । यो उनको मायाको हत्या पनि त थियो । तर यही नै राष्ट्रियता हो, धेरै अर्थमा ।  :"
चुइगमजस्तो,"२० वर्षीया आकांक्षा (स्वस्तिमा) अस्ट्रेलिया जाने चक्करमा छे । सम्पन्न परिवारकी एक्ली छोरी भए पनि आकांक्षाका लागि आमा उमा (प्रियंका) नै विदेश सपनाको तगारो बनिदिन्छे । आफ्नै बलबुताले जान लागेकी ऊ आईईएलटीएसमा नम्बर कम आएपछि डिपेन्डेन्ट भिसा को वैकल्पिक बाटोमा होमिन्छे । नक्कली पतिका रूपमा आईईएलटीएसमा गतिलो नम्बर ल्याएको प्रज्वल (स्वरूप) भेटिन्छ । प्रज्वल पनि पैसा नभएर अस्ट्रेलिया जान सकिरहेको हुँदैन । दुवैको स्वार्थ मिल्छ । तर त्यसपछि घटनाक्रम भने उनीहरू अनुकूल हुँदैनन् र एकपछि अर्को झमेलामा फस्दै जान्छन् । प्रदर्शनरत छक्का पञ्जा २ ले विदेश मोहमा परी डिपेन्डेन्ट (फिल्मको भाषामा भन्दा शैक्षिक विवाह) भिसामा जान खोज्ने युवा पुस्ताको मर्मलाई हास्यरसको चास्नीमा घोलेर दर्शकलाई पस्केको छ । चास्नीको गुलियोमार्फत फिल्मले जति दर्शक रिझाएको छ, तुलनात्मक रूपमा कथाको खुराकले पेट भर्न सकेको छैन । कति केटाकेटीले चक्लेटमा फोहोर लागेको छ भने पनि पुछेर खान्छन्, त्यसैगरी फिल्मलाई फगत हाँसो र मनोरञ्जनको मिठाई ठान्ने दर्शकले छक्का पञ्जा २ को कथा र पटकथामा देखिने कमजोरीको फोहोर पनि फालेर स्वाद लिन सक्छन् । ती दर्शकले सबा दुई घण्टा जिब्रो फड्कारेर यो फिल्म हेर्न सक्नेछन् । तर फिल्मलाई स्वादभन्दा माथि सोचेर हेर्ने दर्शकका लागि भने छक्का पञ्जा २ मध्यम हो ।छक्का पञ्जा मा वैदेशिक रोजगारीले ग्रामीण समाजमा पारेको असरलाई पस्केको टिमले यतिबेला सहरिया युवायुवतीबीच फस्टाएको विदेशमोहमाथि कटाक्ष गर्न खोजेको छ । प्रज्वलमार्फत् कथावाचन गरिएको फिल्मको पहिलो भाग दर्शक हँसाउनमा केन्द्रित छ । कमेडी जानरामै रेडियो कार्यक्रमदेखि टेलिभिजनमा लामो समय तीतो सत्य चलाएका दीपकराजले नै तयार पारेको पटकथा भएकाले छक्का पञ्जा २ मा पनि त्यसको ठूलो प्रभाव देखिन्छ । उनी दर्शक हँसाउन घटनाक्रममा भन्दा बढी संवादमा भर परेका छन् । द्विअर्थी लाग्ने, अन्त्यानुप्रासवाला संवाद र चुट्किले शैली दर्शक हँसाउने मुख्य हतियार हुन् ।तर हाँसो, रमाइलोसँगै फिल्मले सिर्जना गरेको संसारमा पनि विचरण गर्न खोज्नेका लागि भने छक्का पञ्जा २ मा विश्वस्त हुन नसक्ने थुप्रै प्लट फेला पर्नेछ । ननलिनिअर स्क्रिनप्लेमा टाइम फ्रेमको ख्याल गरिएको छैन भने अदालती प्रक्रियामा विषयगत ज्ञान अभावमा फिल्मको धज्जी उडेको छ । पेसागत चरित्रहरू दोषरहित बन्न सकेका छैनन् ।कथा स्वघोषित राजा उर्फ भगवान र उमाको गाउँ छँदाको प्रेमदेखि सुरु हुन्छ । प्रहरीमा जागिरे भगवानले उमासँग असफल प्रेम गर्छ । उमा सहर आएर बिहे गरेर छोरी नै २० वर्षको हुँदा पनि भगवान उही रवाफ, उही उमेर र गेटअपमा प्रहरीमै रहेर छोरी पुस्ताको मुद्दामा भिडिरहेको छ । त्यसो त उमाको गेटअपमा पनि समयानुकूल ठूलो बदलाव देखिँदैन । अधिकांश दृश्यहरूको दर्शक हँसाउने ध्येयबाहेक मूलकथामा योगदान देखिँदैन । पहिलो भाग त मूल द्वन्द्वमा नै प्रवेश गर्दैन । फलस्वरूप दोस्रो भागमा कथा उठानदेखि कन्फ्लिक्ट, ट्विस्ट, क्लाइमेक्स सबै एकै ठाउँमा कोचिँदा बोझिलो र दर्शकलाई अलमल पार्ने हुन पुगेको छ । शैक्षिक परामर्शदाताको भूमिकामा रहेका मामा (केदार) को चरित्र अतिरञ्जित बन्न पुगेको छ । फिल्मले विद्यमान समाजको यथार्थपरक समस्यामा कथा भन्ने जमर्को त गरेको छ तर त्यसलाई व्यक्त गर्ने पात्रचरित्र सही छान्न सकेको छैन । परामर्शदाता बौद्धिक कम कमेडी ज्यादा छन् । अझ उनी ठाउँको ठाउँ नाइलनको सारी मा नाचिदिन पनि सक्छन्, नक्कली विवाह गराउनेदेखि कागजपत्र मिलाउनेसम्म आफैं गरिदिन्छन् । यस्तो लाग्छ, उनी आकांक्षालाई अस्ट्रेलिया पठाउनकै लागि मात्रै कन्सल्ट्यान्सी खोलेर बसेका हुन् । फिल्मकी मुख्य चरित्र उमा नै वकिल हुन् । फिल्मको मूल द्वन्द्व नै अदालतमा छ । तर फिल्मको सबैभन्दा कमजोर पक्ष पनि अदालती प्रक्रियामै छ । काइदा, कानुन नै लत्याएर फिल्म चलिरहन्छ । न्यायाधीशले नै मुद्दा फैसलाको जिम्मा पुलिसलाई लगाउनु, कठघरामा उभिएको साक्षी मोबाइलमा पत्नीको फोन आयो भनेर बाहिरिनु, मुद्दा पैरवी गरिरहेको वकिल नै साक्षीका लागि लगत्तै कठघरामा उभ्याईनु पेसागत धर्मप्रतिको अन्याय हो । फिल्ममा अर्को उदेकलाग्ने दृश्य राखिएको छ, ट्राफिक चेकिङको । मापसे चेकिङ गर्ने ट्राफिकले ट्याक्सीका प्यासेन्जरसहितलाई प्रहरी थानामा पुर्याएर केरकार गर्छ, फजुल प्रश्न गर्छ । अर्कोतर्फ, २० लाख रुपैयाँ चन्दा उठाउनकै लागि कुनै युवती अपहरण गर्न प्रहरीको साहारा लिने विद्रोही पक्षको शैली अर्को उदेकलाग्दो पक्ष हो । दर्शकलाई सरप्राइज दिनकै लागि न्युनतम तर्कको पनि गुन्जायस राखिएको छैन । फिल्म हेरिसकेपछि पुन: एकपटक कथा र चरित्र अनि तिनको उद्देश्य र क्रियाकलापबीचको तालमेल खोज्यो भने धेरै घटनाक्रम बाझिन्छन् । खासगरी प्रज्वलले आकांक्षासँग प्रेम गर्नेदेखि विवाह प्रस्ताव गर्ने घटनाक्रम दोषपूर्ण छ ।फिल्मको निर्देशन नराम्रो छैन । तर दीपाश्रीमा दोस्रो फिल्म आइपुग्दाको निर्देशकीय प्रगतिमा सुस्तता देखिन्छ । अधिकांश पात्र संवादमा बाँचेकाले अभिनय गौण र संवाद सम्प्रेषण हावी लाग्छ । संवादको कुन शब्दमा बढी स्ट्रेस दिने र कुनमा कम भन्ने विषयमा प्रियंका र आयुष्मानले ध्यान दिन सकेको भए राम्रो सुनिन्थ्यो । स्वरूपको डेब्यु काम सन्तोषजनक नै छ । बिनी (वर्षा) पात्र फिल्मका लागि आवश्यक बनाउन सकिएको छैन भने भगवान, पण्डितलगायतका केही पात्र भीड बढाउनकै लागि थोपरिएको भान हुन्छ ।प्राविधिक पक्षमा सबल देखिएको छक्का पञ्जा २ चुइगमजस्तै हो । गुलियो आइन्जेल चपाउनुस्, फुलाउनुस् अनि थुक्नुस् । यो न निल्न ठीक छ न त चपाइरहन नै ।"
