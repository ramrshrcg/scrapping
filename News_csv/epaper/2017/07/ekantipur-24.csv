शीर्षक,विवरण
४ हजार स्कुल अझै छाप्रोमा,"काठमाडौं विद्यालय पुनर्निर्माणका लागि सरकार र दातामार्फत बजेट पठाए पनि खर्च गर्न नसक्दा ५ अर्ब रुपैयाँ राज्यकोषमै फिर्ता भएको छ। पुनर्निर्माण प्राधिकरणमार्फत विद्यालय निर्माण गर्न गत आर्थिक वर्षमा ९ अर्ब ८० करोड ८८ लाख रुपैयाँ विनियोजन भए पनि ४ अर्ब २२ करोड मात्रै खर्च भएको छ। प्राधिकरणका उपसचिव भीष्मप्रसाद भुसालका अनुसार शिक्षाको पुनर्निर्माणमा छुट्याएको बजेटको ४७ प्रतिशत मात्रै खर्च भएको छ। विश्वविद्यालय र विद्यालय पुनर्निर्माण गर्न छुट्याइएको ५ अर्ब ५७ करोडभन्दा बढी बजेट खर्च नहुँदा फ्रिज भएको हो। शिक्षा मन्त्रालयको केन्द्रीय आयोजना कार्यान्वयन इकाईका प्रमुख इमनारायण श्रेष्ठका अनुसार भूकम्पबाट ३१ जिल्लामा ८ हजार ४ सय ११ विद्यालयमा क्षति भएको छ। यसमध्ये गैरसरकारी संस्थाले अस्थायी सिकाइ केन्द्रसहित २ हजार ४ सय ५६ विद्यालय बनाएका छन्। तीमध्ये सरकारी लगानीमा भने विद्यालय व्यवस्थापनमार्फत ३ सय ५० विद्यालय बनिसकेको उनले बताए। भूकम्पबाट अति प्रभावित १४ जिल्लामा ५ हजार ३ विद्यालयमध्ये १ हजार २ सयको हाराहारीमा विद्यालय पुनर्निर्माण भएका छन्। श्रेष्ठका अनुसार १ हजार ६ सय १ विद्यालय पुनर्निर्माणकै क्रममा छन्। यो तथ्यांकअनुसार अझै ४ हजार विद्यालयको निर्माण सुरु भएकै छैन, विद्यार्थीहरू अझै छाप्रोमै पढ्न बाध्य छन्। आयोजनाले गत आर्थिक वर्षमा विनियोजन भएको रकम खर्च गर्न नसकेर असार अन्तिममा १ अर्ब फिर्ता पठाएको छ। भारत सरकारको अनुदानमा ७० विद्यालय पुनर्निर्माण गर्न २ अर्ब ५० करोड रुपैयाँ विनियोजन गरे पनि दुई देशबीच सम्झौता हुन नसकी निर्माण प्रक्रिया अघि नबढ्दा बजेट फ्रिज भएको आयोजना प्रमुख श्रेष्ठले बताए। जापानिज फन्ड फर पोभर्टी रिडक्सन (जेएफपीआर) ले ८ विद्यालय बनाइदिन ८० करोड बजेट दिए पनि कन्सल्टेन्टले डिजाइन नदिँदा काम अघि बढ्न नसकेको आयोजनाको भनाइ छ। एसियाली विकास बैंक (एडीबी) र जाइकामार्फत पनि विद्यालय पुनर्निर्माण भइरहेको आयोजनाले जनाएको छ। आयोजनाका अनुसार पछिल्लो १५ महिनामा ३ सय २४ विद्यालयको ठेक्का भइसकेको छ। श्रेष्ठका अनुसार जाइकाले ८३ र एडीबीले ६४ विद्यालय पुनर्निर्माण गरिरहेका छन्। दसैंअघि दुवैले एकएक वटा विद्यालय पुनर्निर्माण गरिसक्ने आयोजनाले जनाएको छ।प्राधिकरणले विद्यालय व्यवस्थापन समिति परिचालन गरेर भूकम्पले भत्किएको विद्यालय बनाउन आयोजनालाई बजेट पठाएको हो। आयोजनाले जिल्लामा पठाए पनि खर्च गर्नै सकेको छैन। आयोजनाले पहिलो चरणमा समितिमार्फत १४ जिल्लाका १ हजार ६५ विद्यालय छनोट गरेको थियो। यसमध्ये ९ सय ७६ विद्यालयको निर्माणका लागि बजेट दिइएको थियो।२७ विद्यालय नेपाली सेनामार्फत बनाउने भनिए पनि निर्वाचनको कारण देखाएर अन्तिम समयमा सेनाले बनाउन नसक्ने जवाफ दिएको छ। त्यस्तै छनोट भएका १९ मध्ये केहीमा विद्यालय व्यवस्थापन समितिले निर्माण गर्न चासो नदेखाएको र केहीमा व्यवस्थापन समिति गठन नहुँदा काम अघि बढाउन नसकिएको आयोजनाले जनाएको छ। निर्वाचन भएकाले विद्यालय व्यवस्थापन समितिले वैशाखमा कामै गर्न सकेन। जेठमा केही काम भयो। असारमा पानी परेकाले हुन सकेन, श्रेष्ठले भने, जिल्लाबाट पैसा माग नभएपछि प्राधिकरणमा फिर्ता गर्यौं। बजेट विद्यालय खातामाभूकम्पले भत्किएको विद्यालय पुनर्निर्माण गर्न शिक्षा मन्त्रालयले आर्थिक वर्षअघि नै छुट्याएको बजेट खर्च गरेको देखाउन आर्थिक वर्षको अन्तिममा विद्यालय खातामा पठाएको छ। मन्त्रालयले २ अर्ब २८ करोड रुपैयाँ बजेट विद्यालयमा कनिका छरेजस्तै २ हजार ८ सय विद्यालयलाई बाँडेको छ। असार मसान्तसम्म निर्माण गरिसक्नुपर्ने गरी बजेट छुट्याए पनि हतारमा विद्यालय छनोट गरेर बजेट पठाएको हो। ८० लाख खर्च गरेर ६ कोठे भवन बनाएको भए उक्त रकमले २ सय ८५ विद्यालय बनाउन सकिन्थ्यो। विद्यालयको स्थायी संरचना बनाउनुको सट्टा बजेट छरेर सही सदुपयोग नभएको भन्दै आलोचना हुन थालेको छ। मन्त्रालयले विद्यालयको ट्रस्ट बनाउन खर्च गर्न अख्तियारी दिएको छ। विद्यालयको खातामा रकम थन्क्याएर प्रगति देखाइएको छ, शिक्षाका एक सहसचिवले भने, अर्को वर्ष बेरुजु थप २ अर्ब त त्यत्तिकै बढ्यो। आर्थिक वर्ष सकिन एक साताअघि मात्रै शिक्षा विभागले जिल्ला शिक्षा कार्यालयमा ट्रस्ट बनाउन बजेट पठाएको हो। शिक्षा कार्यालयहरूले पनि विभागबाट आएको बजेट फ्रिज हुन नदिन हतारमा विद्यालय खातामा राखेको जनाएका छन्। हतार भएकाले विद्यालय छनोटसमेत राम्ररी गर्न पाइएन, नुवाकोटका जिल्ला शिक्षा अधिकारी चन्द्रबहादुर खडकाले भने, जति बजेट आएको हो, विद्यालयको खातामा राखेका छौं।"
यो त हदै भयो देउवाजी,"फेरि प्रत्यक्ष राष्ट्रपति !शान्ति प्रक्रिया सुरु भएदेखि संविधानसभा अवधिभर माओवादीले आक्रामक रूपमा उठाएको प्रत्यक्ष निर्वाचित राष्ट्रपतिको मुद्दा फेरि उठाउने भएको छ। साउन २ गतेदेखि शनिबारसम्म जारी माओवादी केन्द्र सचिवालयको विस्तारित बैठकले दोस्रो संविधानसभाकालमा फेरिएको शक्ति सन्तुलनका कारण गतिरोध तोड्न यो मागमा सम्झौता गर्नुपरे पनि राजनीतिक अस्थिरता तोड्न पुरानै माग ब्युँताउने निर्णय गरेको हो। अध्यक्ष दाहालले भने, २००७ देखि ०१७ सालसम्म कुनै पनि सरकारले पूरा कार्यकाल काम गर्न पाएनन्। पञ्चायतमा राजाले कुनै सरकारलाई पनि पाँच वर्ष काम गर्न दिएनन्। २०४७ पछि बहुदलकालभरि यस्तै रह्यो। गणतन्त्रका १० वर्षमा १० वटै सरकार आउने हो भने कसरी स्थिरता र विकास हुन्छ?राजा र विदेशी शक्तिले त्यस बेला बलियो सरकार नचाहेको विगत अझै दोहोरिन खोजेको भन्दै दाहालले संविधान संशोधन विधेयक परिमार्जन गरी माओवादीले यो बहस अघि बढाउने बताए। तर यही माग राखेर संघर्ष भने नगर्ने उनको प्रस्टीकरण थियो।प्रत्यक्ष निर्वाचित राष्ट्रपति र संसद्ले चुनेको प्रधानमन्त्री पहिलो संविधानसभाले अनुमोदन गरेको थियो, तर कांग्रेस र एमाले पुरानो प्रतिबद्धताबाट पछि हटे, दाहालले आरोप लगाए, गाउँपालिका जित्नसमेत ५६ करोड खर्च भएको देखियो, प्रदेश र संघमा झन् के होला? धनी, तस्कर, भ्रष्टले मात्रै जित्ने चुनाव अमेरिकी र हिन्दी सिनेमामा हेर्न पाइन्थ्यो, हाम्रोमा त्यही दिन आयो। अब पार्टी नै चुनाव लड्ने पूर्ण समानुपातिक पद्धतिमा जाऔं।दाहालले स्थानीय चुनावबाट आफ्नो पार्टीले पाएको मतलाई बाबुराम भट्टराईको नयाँ शक्ति र मोहन वैद्य नेतृत्वको क्रान्तिकारी माओवादीले पाएको मतसित घुमाउरो किसिमले तुलना गर्दै अब एकता गर्नुपर्ने तर्क गरे। बैठकमा पेस भएको प्रस्ताव पढ्दै उनले माओवादी केन्द्र मूलधार र वैकल्पिक शक्ति दुवै रहेको दाबी गरे। माओवादी केन्द्र नै माओवादी धारको मूलशक्ति रहेको तथ्यलाई अनुमोदन गरेर सच्चा क्रान्तिकारी एकताबद्ध गर्ने पहल हाम्रो काँधमा आएको छ। जनताले हामीलाई वैकल्पिक शक्ति बनाए, अरूलाई त बनाएनन्। मूलधार पनि माओवादी केन्द्र नै हो भन्ने पनि अनुमोदन भयो। उनले विगतको खुला समीक्षा गर्ने भन्दै वैद्य, भट्टराई र नेत्रविक्रम चन्दलाई एकतामा आउन अपिल गरे।संसद्मा छौं, संसदवादी होइनौंसचिवालय बैठकमा प्रचण्डपथ ब्युँताउने बहस उछालिए पनि दाहालले आइतबार उक्त शब्द प्रयोग गर्न चाहेनन्। पार्टीमा पेस गरिएको प्रस्तावमा भने विचारको केन्द्रीकरण गर्ने उल्लेख छ। सचिवालय नेताहरूको भनाइमा विचारको केन्द्रीकरण भन्नाले नेतापिच्छे विशृंखलित मतहरूलाई दाहालले अघि सारेको मान्यताले अब विस्थापित गर्नेछ। प्रचण्डपथ भन्नाले हामी युद्धतिर जाँदैनौं, तर युद्धबाट शान्तिमा आएपछि हामीले संस्थागत गरेको परिवर्तनलाई सैद्धान्तिकीकरण गर्नेछौं, एक सचिवालय सदस्यले भने, प्रचण्डपथको वैचारिक गाइडलाइन त्यही हो। तर नारायणकाजी श्रेष्ठ पक्षले दाहालको चाकरीका लागि प्रचण्डपथ ल्याइएको भन्दै त्यसलाई मान्यता नदिने चेतावनी बैठकमा दिइसकेको छ। दाहालले व्यंग्य र असन्तोष मिश्रित स्वरमा भने, नारायणकाजीले नेतृत्वमा कसैको एकत्व नरहेको धारणा बैठकमार्फत स्थापित गरिसक्नुभएको छ।दाहालले संविधान निर्माणको नेतृत्व र कार्यान्वयनको पहल लिएको हुनाले अब परिवर्तन संस्थागत गर्ने बताए। उनले हालको स्थिति बहुदलकालीन संसद्को नरहेको, लेनिनले उपयोग गर्ने भनेको जारशाहीकालीन रुसी संसद् दुमा जस्तो पनि नरहेको भन्दै केबल उपयोग गर्ने अर्थमा नबुझ्न आग्रह गरे।आफ्नो दलबाट स्थानीय चुनाव जित्ने जनप्रतिनिधिका लागि माओवादी केन्द्रले साउन २० देखि तीन दिनसम्म राष्ट्रिय भेला चलाउने निर्णय गरेको छ।"
घरमै सुत्केरी भए तीनपुस्ते सार्वजनिक,"बैतडी पाटन नगरपालिका८ खोड्पेस्थित सिद्धेश्वर स्वास्थ्य चौकीको भित्तामा नागरिक बडापत्रसँगै एउटा फरक खाले सूची देखिन्छ। त्यो हो स्वास्थ्य चौकी नआएर घरमै सुत्केरी गराउनेको तीनपुस्ते विवरण। जहाँ ठूला अक्षरमा लेखिएका छन् घरमै सुत्केरी गराउने महिला, पति र ससुराबाबुको नाम तथा ठेगाना। साथमा सुत्केरी भएको मिति पनि। प्राय: स्वास्थ्य संस्थामा आफूकहाँ प्रसूति सेवा लिनेको विवरण अद्यावधिक गरिन्छ, तर यहाँ भने उल्टो छ। प्रसूतिका लागि स्वास्थ्य संस्थामै आउने संस्कार विकास गर्न यस्तो उपाय अपनाइएको हो, स्वास्थ्य चौकी प्रमुख मदनसिंह महराले भने, तीनपुस्ते विवरण सार्वजनिक गर्न थालिएपछि सामाजिक मर्यादामा आँच आउने डरले स्वास्थ्य संस्थामै सुत्केरी हुन आउनेको संख्या बढेको छ।गतवर्ष साउनयता यस क्षेत्रका १२ जना घरमै सुत्केरी भएको तथ्यांक छ। अघिल्लो वर्ष यो संख्या २४ थियो। भौगोलिक विकटता र पारिवारिक समस्याले गर्दा सबैलाई स्वास्थ्य संस्थाको पहुँचमा ल्याउन सकेका छैनौं, महराले भने, अघिल्लो वर्षको तुलनामा अभियान प्रभावकारी देखिएको छ, अब व्यवस्थापन समिति बैठकबाट नयाँ रणनीति बनाउने योजना छ। गाउँलाई पूर्ण संस्थागत सुत्केरी घोषणा गर्न स्वास्थ्य संस्थाबाहिर थप एउटा सुरक्षित प्रसूति केन्द्र खोल्ने तयारी भएको उनले बताए। स्वास्थ्य चौकी पुग्न असहज रहेका बस्तीमा पायक पर्ने गरी केन्द्र स्थापना गर्न लागिएको हो। संस्थाले गर्भवतीको प्रसवको अनुमानित मितिसहित महिला स्वास्थ्य सेविकालाई फोनबाट खबर गर्ने व्यवस्था गरेको छ। उनीहरूले गर्भवतीको घरमै गएर स्वास्थ्य संस्थामा सुत्केरी हुन प्रोत्साहित गर्दै आएका छन्।टाढा घर भएका र पति बाहिर रहेका महिलाहरू घरमै सुत्केरी हुने गरेको स्वास्थ्य चौकी व्यवस्थापन समिति सदस्य मोहनसिंह ऐरले बताए। गतवर्ष स्वास्थ्य कार्यालयले २०७४ असारभित्र पूर्ण संस्थागत सुत्केरी जिल्ला घोषणा गर्ने लक्ष्य लिएको थियो। तर घरमै सुत्केरी हुने क्रम नघटेकाले लक्ष्य पूरा हुन सकेन। अब २०७५ असारभित्र लक्ष्य हासिल गर्न गाउँका संस्थाहरू परिचालन गरिएको उनले बताए। सुरक्षित मातृत्व र पूर्ण संस्थागत सुत्केरी बनाउन जिल्लाका १२६ ठाउँमा सुरक्षित प्रसूति केन्द्र सञ्चालन गरिएको जिल्ला स्वास्थ्य प्रमुख डा गुणराज अवस्थीले बताए।"
"बरु दुई तिहाइ नपुगोस्, मतदानमा लैजाऊँ","काठमाडौं कांग्रेस केन्द्रीय सदस्यहरूले प्रदेश २ को चुनावअघि नै संविधान संशोधन विधेयक मतदानमा लगेर टुंग्याउन नेतृत्वलाई दबाब दिएका छन्। संविधान संशोधन पारित हुन आवश्यक दुई तिहाइ मत नपुग्ने अवस्थामा पनि मतदानमा लैजानुपर्ने उनीहरूको जोड छ। कांग्रेस केन्द्रीय कार्यसमितिको दुई दिनसम्म चलेको बैठकमा बोल्ने सबैजसो केन्द्रीय सदस्यले संविधान संशोधन थाती राख्न नहुने धारणा राखेका थिए। संविधान संशोधन विधेयक पारित गर्न दुई तिहाइ मत सुनिश्चित नभएका कारण राष्ट्रिय जनता पार्टी (राजपा) कै परामर्शमा सरकारले विधेयकलाई मतदानमा नलगी स्थगनमा राख्दै आएको छ। स्थगनमा राख्न नहुने पक्षमा कांग्रेसका मधेसकेन्द्रित नेताहरू नै अग्रपंक्तिमा उभिएका छन्। पार्टीका मधेसबाट प्रतिनिधित्व गर्ने केन्द्रीय सदस्य, सांसद र जिल्ला सभापतिहरूको शुक्रबार राजधानीमा सम्पन्न भेलाले समेत संविधान संशोधन विधेयक मतदानमा लैजानुपर्ने निर्णय गरेको थियो। मधेसका केन्द्रीय सदस्यहरूले आइतबार केन्द्रीय कार्यसमिति बैठकमा सोही निर्णय सुनाउँदै त्यसको कार्यान्वयनमा अघि बढ्न प्रधानमन्त्री एवं पार्टी सभापति देउवासँग आग्रह गरे।मधेसमा कांग्रेसले आफ्नो स्थिति सुदृढ बनाउन पनि संशोधन विधेयक अघि बढाउनुपर्ने निष्कर्षमा कांग्रेस नेताहरू पुगेका हुन्। संशोधन विधेयक अघि नबढाए राजपा कांग्रेसविरुद्ध चुनावी प्रचारमा उत्रने संशय कांग्रेसका मधेसकेन्द्रित नेताले व्यक्त गरेका थिए। मधेसमा कांग्रेस बलियो छ। बलियो पार्टीलाई कसरी कमजोर बनाउन सकिन्छ भन्ने ध्येय नै अहिले राजपाको छ, कांग्रेसका एक नेताले भने, मुख्य प्रतिस्पर्धी कांग्रेस भएकाले राजपाले संविधान संशोधन गर्न कांग्रेस नै तयार नभएको भ्रम मधेसमा फिजाउँदै छ। यसलाई चिर्न पनि संशोधन विधेयक मतदानमा लैजानुपर्छ। मतदानमा लैजाँदा असफल भए पनि कांग्रेसलाई असर नगर्ने राय मधेस केन्द्रित नेताहरूले नेतृत्वसमक्ष राखेका छन्। पारित भयो भने त्यसको जस लिन सकिन्छ, भएन भने पनि एमालेकै कारण हुन सकेन भनेर त्यसैलाई मुद्दा बनाएर चुनावमा जान सकिन्छ, उनीहरूको भनाइ छ, त्यसैले चुनावअघि जसरी पनि संविधान संशोधन विधेयकलाई निर्णयमा लैजानुपर्छ। बैठकमा केन्द्रीय सदस्यहरू दिलेन्द्र बडू, गगन थापा, अर्जुन जोशी, एनपी साउद, किरण यादव, बद्री पाण्डे, पुष्पा भुसाल, वीरबहादुर बलायर, मोहन बस्नेत, ईश्वरी न्यौपाने, सीता गुरुङ, जीवनबहादुर शाही, श्यामकुमार घिमिरेलगायतले संशोधन विधेयक अघि बढाउन जोड दिएका थिए। राजपाले के भन्छ, त्यसलाई नहेरौं, संविधान संशोधन हाम्रो पनि एजेन्डा हो। मधेसी जनताले उठाएको एजेन्डा हो, राजपाको होइन, अधिकांश सदस्यको भनाइ थियो, हामी आफंै जिम्मेवार भएर यसलाई निर्णयमा पुर्याउन सक्नुपर्छ। पार्टी केन्द्रीय कार्यसमितिको बैठक जारी रहेकाले यसबारे पार्टीको औपचारिक निर्णय भने आउन सकेन।"
निरन्तर आलोचना,"आइतबारको बैठकमा पनि तत्कालीन प्रधानन्यायाधीश सुशीला कार्कीविरुद्धको महाअभियोग दर्ता र आईजीपी नियुक्ति प्रकरणमा भएको गलत निर्णयलाई लिएर प्रधानमन्त्री एवं पार्टी सभापति देउवाको आलोचना भएको थियो। देउवानिकट नेताहरूले त्यसको प्रतिवाद गर्दै आईजीपी नियुक्ति गर्ने कार्यकारिणी अधिकारमाथि न्यायालयको हस्तक्षेप भएको भन्दै तत्कालीन प्रधानन्यायाधीश कार्कीविरुद्धको महाअभियोग प्रस्तावको औचित्व साबित गर्न खोजेका थिए। कांग्रेस नेता रमेश लेखकले कार्यकारी अधिकारमाथि हस्तक्षेप गर्ने काम भएकै कारण कार्कीविरुद्ध महाअभियोग प्रस्ताव दर्ता गरिएको बताउँदै त्यसले मतदातामा कुनै असर नपारेको दाबी गरेका थिए। सरकारलाई मुख्य सचिव, सचिव, महान्यायाधिवक्ता नियुक्त गर्ने अधिकार छ। त्यस्तै, आईजीपी कसलाई नियुक्त गर्ने भन्ने निर्णय गर्ने अधिकार सरकारको हो, न्यायालयको होइन, लेखकको भनाइ थियो, यसमा न्यायालयले कार्यकारीमाथि हस्तक्षेप गरेको हो। यसलाई त्यही रूपमा बुझ्न आवश्यक छ। केन्द्रीय सदस्य गगन थापाले भने स्वतन्त्र न्यायालयलाई लोकतन्त्रको प्राण मान्ने कांग्रेसले न्यायालयकै निर्णयविरुद्ध बोल्नु गलत भएको बताए। अदालतबारे पार्टीले बोल्ने विषय मेरो असहमति हो, थापाको भनाइ थियो। उनले पार्टीले उम्मेदवार छनोटमा गल्ती गर्दा कांग्रेसले आफ्नो पकड क्षेत्रसमेत गुमाउन पुगेको बताएका थिए। केन्द्रीय सदस्य नवीन्द्रराज जोशीले कांग्रेसका आम कार्यकर्तामा आशाभन्दा निराशा छाउने काम पार्टीबाट भएको बताए। अब निराशा थप्ने काम पार्टी पंक्तिबाट नहोस्, उनको भनाइ थियो। केन्द्रीय सदस्य श्याम घिमिरेले अन्तर्घातीलाई कारबाही गरेर मात्रै पार्टी बलियो नहुने भन्दै नेपालमा कम्युनिस्टहरूको जनमत बलियो बन्नुको कारण खोजेर कांग्रेसले त्यही किसिमको रणनीति बनाउनुपर्नेमा जोड दिए। टिकट पाउनेले भन्छ अन्तर्घातले हारें, नपाउनेले भन्छ, गलत मान्छेलाई दिँदा हारियो। यो मात्रै हारको कारण होइन, घिमिरेको भनाइ थियो, संविधान जारी भएपछि सुशील कोइरालाले प्रधानमन्त्रीमा उम्मेदवार दिएदेखि नै कांग्रेसको जनमत खस्कने र कम्युनिस्ट जनमत बढ्ने क्रम चलेको छ।अर्का केन्द्रीय सदस्य मीनेन्द्र रिजालले पार्टी दोस्रो स्थानमा पुग्नुको अपजस नेतृत्वले लिनुपर्ने बताए। तपाईं (देउवा) सभापति हुनुहुन्छ। तपाईंको कार्यकालमा पार्टी दोस्रो हुँदा त्यसको अपजस तपाईंले लिनुपर्ने हुन्छ, रिजालको भनाइ थियो, अब हुने प्रदेश नम्बर २ को चुनाव र त्यसपछिका दुवै चुनावमा होमिएर कांग्रेसलाई पहिलो पार्टी बनाउन लाग्नुहोस्। बैठकमा केन्द्रीय सदस्य केशवकुमार बुढाथोकीले वरिष्ठ नेता रामचन्द्र पौडेलले उमेरका कारण पार्टीबाट अवकाश लिने पनि भन्ने र भागबन्डा पनि खोज्ने काम स्वाभाविक नभएको बताएका थिए। पार्टी नेतृत्वबाट अवकाश लिने भए किन भागबन्डा खोज्ने? के यो पार्टी प्राइभेट लिमिटेड हो? पौडेलविरुद्ध जंगिँदै बुढाथोकीले भने, यस्तो भागबन्डाको अन्त्य हुनुपर्छ।"
निर्वाचनसम्बन्धी दुई विधेयक स्वीकृत,"काठमाडौं (कास) संसद्ले प्रतिनिधिसभा र प्रदेशसभा निर्वाचनसम्बन्धी दुई विधेयक अघि बढाएको छ। सदनले आइतबार प्रतिनिधिसभा सदस्य निर्वाचन विधेयक र प्रदेशसभा सदस्य निर्वाचन विधेयक सैद्धान्तिक रूपमा स्वीकृत गरेको हो। यी विधेयकमा संशोधन दर्ताका लागि सांसदहरूले ७२ घण्टा समय पाएका छन्। ७२ घण्टे समयसीमाको गणना आइतबार साँझदेखि सुरु भएको छ। विधेयकमा सांसदहरूले राख्ने संशोधनको संख्या र प्रकृतिका आधारमा यी विधेयक छोटो प्रक्रियाबाट पारित हुने वा दफावार छलफलका लागि सम्बन्धित समितिमा पठाउने भन्ने तय गरिनेछ। दुवै विधेयकमाथिको सैद्धान्तिक छलफलमा भाग लिने सांसदहरूले माघ ७ को समयसीमाभित्रै संघीय संसद् र प्रदेशसभाको निर्वाचन सुनिश्चित गर्न छोटो प्रक्रियाबाट विधेयक पारित गर्नुपर्ने धारणा राखेका छन्। जवाफमा गृहमन्त्री जनार्दन शर्माले समयसीमाभित्रै दुवै निर्वाचन गराउन सरकार प्रतिबद्ध रहेको बताए। संविधानले तोकेको मितिमा निर्वाचन हुन्छ, उनले भने, यसमा सरकारले तलमाथि गर्न सक्दैन। निर्वाचन मिति तोक्ने अधिकार सरकारको तजबिजीमा हुननहुने उल्लेख गर्दै प्रतिपक्षी सांसदहरूले भने सबै आवधिक निर्वाचन (प्रतिनिधिसभाको मध्यावधि निर्वाचनबाहेक) को मिति तोक्ने अधिकार निर्वाचन आयोगलाई दिइनुपर्ने धारणा राखे। निर्वाचन आचारसंहिता उल्लंघन, भड्किलो प्रचार र अधिक खर्च नियन्त्रणका लागि विधेयकमा प्रभावकारी व्यवस्था गर्नुपर्नेमा सांसदहरूको जोड थियो। निर्वाचन खर्च कटौती गर्न कानुनी प्रावधान खोजी गर्न आग्रह गर्दै गृहमन्त्री शर्माले निर्वाचन आचारसंहिता पालनामा राजनीतिक दल स्वयंले ध्यान दिनुपर्ने औंल्याए।"
थिमिको जिब्रो छेड्ने जात्रा,"भक्तपुर एघार वर्षदेखि रोकिएको थिमिको जिब्रो छेड्ने जात्रालाई बालकुमारीका २९ वर्षीय वीरेन्द्रभक्त गजु श्रेष्ठले निरन्तरता दिने भएका छन्। पछिल्लोपटक २०६३ मा कृष्ण नानिचा श्रेष्ठले जिब्रो छेडेयता जात्रा रोकिएको छ। श्रेष्ठले २०५२ मा २५ वर्षदेखि लोप भएको जात्रालाई प्राण दिएका थिए। उनले जिब्रो छेड्ने जात्रालाई वर्षैपिच्छे निरन्तरता त दिन सकेनन्। तर, पुन: ०५७ र ०६३ मा गरी १० वर्षमा तीनपटक जिब्रो छेडाएका थिए। ११ वर्षपछि जात्रा जोगाउन वीरेन्द्रभक्त अघि सरेका हुन्। संस्कार र संस्कृति जोगाउने जिम्मा युवाको काँधमा छ, उनले भने, हाम्रो पुस्ताले जोगाउन नसके संस्कृति इतिहासमा सीमित हुनेछ।इन्द्रजात्राको भोलिपल्ट अर्थात् भाद्र शुक्लपक्ष पूर्णिमाको साँझ जिब्रो छेडाएर जात्रा सुरु हुन्छ। आर्थिक अभावले जात्रा लोप भएको स्थानीय बताउँछन्। जात्रा आर्थिक अभावले नै लोप भएको हो, स्थानीय प्रदीप श्रेष्ठले भने, जिब्रो जसले छेडाउँछ, जात्रा सञ्चालनको सबै खर्च स्वयं जुटाउनुपर्छ। जात्रा सञ्चालन गर्न करिब ६ लाख ७५ हजार रुपैयाँ खर्च हुने येंया पुन्हिया मेय् प्वा: खनेगु जात्रा व्यवस्थापन समिति सचिव हरिसुन्दर साँय् श्रेष्ठले बताए।किंवदन्तीअनुसार प्राचीनकालमा भूतप्रेतले थिमिका बासिन्दालाई दु:ख दिने गर्थे। उक्त भूतप्रेत, पिसाच, ख्याकलाई पक्रेर जिब्रो छेडी नगर परिक्रममा गरेपछि दु:ख दिन छोडेको स्मरणमा जात्रा मनाउने परम्परा बसेको २०६३ मा जिब्रो छेडाएका नानिचा श्रेष्ठ बताउँछन्। जिब्रो छेडाउने व्यक्तिले ८ दिनअघिदेखि बालकुमारी मन्दिरमा मु पूजा (मन्दिरको चारैतिर पर्दाले छोपेर कसैले नदेख्ने गरी गर्ने पूजा) चलनमा थियो, उनले भने, अन्यत्रको जिब्रो छेड्ने जात्राभन्दा थिमिको सञ्चालन गर्न अलि गाह्रो हुन्छ। जात्राको ४ दिनदेखि नगरका बासिन्दालाई भोज खुवाउनुपर्ने जिम्मा जिब्रो छेडनेकै हुन्छ। जिब्रो छेडाउन थिमिमै बनाएको माटोको पाला, सुपारी, जिउँदो माछासहित दिगु भैरव मन्दिरमा पूजा गर्नुपर्ने, ८ दिनदेखि एकछाक मात्र खाएर शुद्ध भई बस्नुपर्ने, पशुपक्षी छुन नहुने, जिब्रो छेडाउनु एक दिनअघि देखि पत्नीको अनुहार हेर्नसमेत नहुने परम्परा छ। जात्राका दिन थिमि लायुका नायो प:माहरू गई हनुमानढोका लायु (दरबार) बाट राजाको चिनो (खड््ग) लिएर आएपछि मात्र जिब्रो छेडाउने चलन छ। नकर्मीले डेढ महिनाअघि बनाएर तेलमा डुबाइराखेको करिब १० इन्च लामो फलामको सियो देवगणको पूजा एवं प्रार्थना गरी भाद्र शुक्लपक्ष पूर्णिमाको साँझ दिगु भैरव मन्दिरको मण्डपमा जिब्रो छेडाइन्छ। जिब्रो छेडाएपछि मानन्धर थरका व्यक्तिहरूले बालेको या:मता (लामो तीनवटा बत्ती) अघिपछि राखी जिब्रो छेडाउने व्यक्तिले चन्द्राकारको मसालजस्तो बनाइएको भ्वाय् अर्थात् महाद्वीप बोकेर नगरपरिक्रमा गर्ने चलन छ। जिब्रो छेडाउने व्यक्ति मध्यपुर थिमिको श्रेष्ठ थरकै व्यक्ति हुनुपर्ने मान्यता छ।जिब्रो छेडाउनेको परिक्रमा गर्ने निश्चित स्थान छैन। जिब्रो छेडाएर नगर परिक्रमा गरिसकेर बालकुमारी मन्दिरमा आई सियो निकाल्ने र उक्त सियो पूजा गरी त्यहींकै खम्बामा गाड्ने गरिन्छ। जात्रा लोप भए पनि पहिलेपहिले जिब्रो छेडाएर निकालेका हजारौं सियो बालकुमारी मन्दिरहरूको चारैतिरको खम्बामा देख्न सकिन्छ। एकैपटक २७ जनाले जिब्रो छेडाएको इतिहास रहेको स्थानीय निरञ्जन श्रेष्ठले बताए।जिब्रो छेडाएर नगर परिक्रमा गराए देशमा दु:ख, रोग, अनिकाल, अनावृष्टि, अतिवृष्टि, महाभूकम्पजस्ता विपत्ति नआउने र धर्मको चेष्टा बढ्ने जनविश्वास छ। मध्यपुरथिमिकै बोडेस्थित प्रत्येक वर्ष वैशाख २ गते मनाइने जिब्रो छेडने जात्राले भने निरन्तरता पाएको छ।"
हुन लागेको ट्रायल रोकियो,"भक्तपुर जिल्लामा पहिलोपल्ट आइतबारबाट हुने भनिएको सवारी चालक अनुमतिपत्र (लाइसेन्स) को प्रयोगात्मक परीक्षा सुरु नहुँदै रोकिएको छ। यातायात व्यवस्था कार्यालय भक्तपुरले मध्यपुरथिमी नगरपालिका ९ राधेराधेस्थित ईजी वे ट्रायल सेन्टर प्रालि मा दुईपांग्रे सवारी साधनको लाइसेन्सको ट्रायल आइतबारदेखि सुरु गर्ने गरी मंगलबार सम्झौता गरेको थियो। उपत्यकाका अन्य व्यवसायी र कार्यालयबीच ट्रायल गराउने सवारीका विषयमा विवाद भएपछि आइतबारबाट सुरु हुन लागेको परीक्षा स्थगित भएको हो। यातायात व्यवस्था विभागले मनोमानी ढंगबाट बिनासम्झौता ट्रायल गराउने मोटरसाइकल र गाडीको कम्पनी परिवर्तन गराएको भन्दै पुरानै कम्पनीबाट सञ्चालन गर्नुपर्ने माग राखेर व्यवसायीले अवरोध गरेपछि स्थगित भएको हो।विभागले वैशाखसम्म हिरो कम्पनीको स्प्लेन्डर मोटरसाइकल र सुजुकी कम्पनीका गाडीबाट ट्रायल गराउँदै आएकोमा यामाहा कम्पनीबाट सञ्चालन गर्न खोजेपछि व्यवसायीले विरोध जनाएका हुन्। विभागले प्रतिपरीक्षार्थी ५५ रुपैयाँ लिएर यामाहा मोटरसाइकलबाट ट्रायल दिन व्यवस्था मिलाउन दिएको निर्देशनविपरीत अन्य व्यवसायीले विरोध गरेका हुन्। विभागले व्यवसायीसँग मनोमानी ढंगबाट सवारी परिवर्तन गर्दै छ, व्यवसायी अंगदजंग अधिकारीले भने, बोलपत्र आह्वान नगरी भित्रभित्रै यामाहालाई अनुमति दिएको हो। कि आआफ्नै सवारी साधनबाट ट्रायल परीक्षा दिन लगाउनुपर्यो।बिहान ७ बजेदेखि परीक्षा सुरु हुने भनी ५ बजेदेखि लाइन बसेका परीक्षार्थीलाई विवाद र तनावबीच ९ बजे परीक्षा रद्द भएको जानकारी गराउँदै यातायात कार्यालय भक्तपुरका प्रमुख अनोज घिमिरेले विगतमा जस्तै बानेश्वरमै परीक्षा दिन जान आग्रह गरे। परीक्षा रद्द भएपछि परीक्षार्थीले केहीबेर नाराबाजीसमेत गरे। अफिस बिदा लिएर आएको ट्रायल नै रद्द भयो, पनौती ४, खरिबोट काभ्रेकी सुनीता बञ्जाराले भनिन्।कार्यालयले दुईपांग्रे सवारीको ट्रायल दिन राधेराधेमा सहभागी भएका ३१९ परीक्षार्थीलाई विभाग परिसर बानेश्वर पठाएको जनाएको छ। भक्तपुरलगायत पूर्वतर्फका सेवाग्राहीको सहजका लागि सरकारले २०७३ माघ २ बाट सूर्यविनायक ८ जगातीमा कार्यालय स्थापना गरी सेवा दिँदै आए पनि करिब ६ महिनापछि मात्र ट्रायल सञ्चालन हुन लागेको थियो। कार्यालय प्रमुख घिमिरेले भने विभागको निर्देशनअनुसार काम गर्नुपर्ने बताउदै ट्रायल लिने सवारीको छनोट विभागले नै गरेको बताए।"
लागूऔषधसहित २ पक्राउ,"काठमाडौं (कास) प्रहरीले लागूऔषध कारोबार गर्ने दुई जनालाई ११ लाख ८३ हजार ५ सय बजार मूल्य भएको अवैध मनोद्विपक पदार्थसहित पक्राउ गरेको छ। पक्राउ पर्नेमा काभ्रे पनौती १ का दिनेश थापा र तेह्रथुम आठराईका पदम आलेमगर छन्। उनीहरूलाई डाइजेपाम, ब्रुपेनर्फिन र फेनारगन ७८९७८९ एम्पुल गरी २३६७ एम्पुलसहित लागूऔषध नियन्त्रण ब्युरोको टोलीले पक्राउ गरेको हो। टोलीले साउन ४ मा बूढानीलकण्ठ नगरपालिका ७ मा भाडामा बस्दै आएका थापालाई उक्त परिमाणको लागूऔषध र ४७ हजार नेपाली रुपैयाँ तथा भारु १ हजार ९ सय २० सहित पक्राउ गरेको थियो। थापाले दिएको जानकारीका आधारमा प्रहरीले बालाजुबाट मगरलाई पक्राउ गरेको हो। मगर यसअघि पनि २०७१ मा लागूऔषधकै कारोबारमा २ वर्ष जेल सजाय भोगिसकेका व्यक्ति हुन्।"
मिर्गौला प्रकरणबारे अनुसन्धान हुँदै,"काठमाडौं (कास) नुवाकोटका शिवप्रसाद रिमालको पत्थरीको शल्यक्रिया गर्दा मनमोहन अस्पतालमा मिर्गौला झिकिएको घटनाबारे अनुसन्धान सुरु भएको छ। नेपाल मेडिलक काउन्सिलले विभिन्न चिकित्सकसहितको समिति गठन गरी छानबिन अघि बढाएको छ। काउन्सिलले डा सतिश देवको अध्यक्षतामा ११ सदस्यीय समिति बनाएर छानबिन थालेको हो। हामीले बिरामी पक्षका मान्छे भेटयौं, कार्यविधि बनायौं, अहिले जिल्ला प्रशासन धाइरहेका छौं, अध्यक्ष देवले भने। १५ दिनभित्र घटनाको सत्यतथ्य उजागर गरिसक्ने काउन्सिलले जनाएको छ। रिमाल गत जेठ २२ गते कोखा दुखेर जचाउन अस्पताल जाँदा मिर्गौलामा पत्थरी भएको भन्दै शल्यक्रिया गरी उनको बायाँ मिर्गौला झिकिएको थियो।"
कर्मचारी पर्खंदै जनप्रतिनिधि,"काभ्रे महाभारत गाउँपालिका अध्यक्ष कान्छालाल जिम्बा दिनहुँजसो जिल्ला प्रशासन र जिल्ला समन्वय समितिको कार्यालय धाइरहेका छन्। आफ्नो गाउँपालिकामा कर्मचारी खटाइदिन माग गर्दै उनले निवेदन बुझाएको केही दिन भइसक्यो। यसका लागि उनी जिल्ला कर्मचारी व्यवस्थापन समितिका अध्यक्षसमेत रहेका प्रजिअ शिवप्रसाद सिंखडा र सदस्य सचिव रहेका स्थानीय विकास अधिकारी कोमलप्रसाद धमलालाई दैनिक टेलिफोन गर्छन्। कर्मचारी नहुँदा गाउँपालिकाको दैनिक प्रशासनिक काम प्रभावित भइरहेको जिम्बाले बताए। ४ जना वडा सचिव नहुँदा दैनिक प्रशासनिक काममा समस्या भइरहेको छ, जिल्ला प्रशासनमा भेटिएका उनले भने, वडा सचिव नै छैनन् भने गाउँपालिका स्तरमा रहने कार्यालय र कर्मचारी त कहिले हो कहिले? जिम्बाका अनुसार कर्मचारी नहुँदा विनियोजित बजेट कार्यान्वयनमा समस्या निम्तिएको छ। चौरीदेउराली गाउँपालिका अध्यक्ष दीनानाथ गौतम पनि कर्मचारी व्यवस्थापनकै माग लिएर प्रशासन धाइरहेका छन्। जिल्लामा भएका सबै कार्यालयका कर्मचारी मेरो गाउँपालिकामा पठाइदिनुपर्यो, प्रजिअलाई अनुरोध गर्दैगर्दा प्रशासन कार्यालयमा भेटिएका उनले भने, सबैलाई कार्यालय उपलब्ध गराउँछौं, आफूलाई चाहिने कार्यालयका सामान भने आफंै ल्याउनुपर्छ। उनले पनि कर्मचारी अभावमा बजेट कार्यान्वयनमा समस्या रहेको बताए। जनप्रतिनिधि छानिएको निकै दिन बित्दा पनि कर्मचारी नआएपछि नगरपालिका र गाउँपालिका प्रमुखहरू प्रजिअलाई त्यसका लागि दबाब दिइरहेका छन्। बढीजसो नयाँ बनेका नगरपालिका र गाउँपालिकामा कर्मचारी छैनन्। सरकारले नगरमा ११ र गाउँमा ९ कर्मचारीको दरबन्दी तोके पनि अझै पदपूर्ति र पदस्थापन हुन सकेको छैन। कर्मचारी व्यवस्थापनका लागि गृहकार्य सुरु भए पनि विकट भेगका गाउँपालिका जान कोही मानेका छैनन्। डाँडापारि क्षेत्रका खानीखोला र महाभारत गाउँपालिका जान अधिकांश कर्मचारी आनाकानी गरिरहेका छन्। वरिष्ठता र योग्यताका आधारमा छान्ने अवसर दिँदा सबैले सुगम ठाउँ नै रोजेको पाइयो, सदस्य सचिव धमलाले भने, विकट क्षेत्र कसैको रोजाइमा नपर्नुले समस्या ल्याउने देखिएको छ। महाभारतका अध्यक्ष जिम्बा विशेष संरक्षित क्षेत्र घोषणा गरेर कर्मचारीलाई प्रोत्साहन दिए मात्रै समस्या समाधान हुने तर्क गर्छन्। कर्मचारी लैजान सदरमुकाम आएको, कोही जान मान्दैनन्, कतिलाई फकाउनु, उनले भने, दुर्गम भत्तालगायत प्रोत्साहन दिएर भए पनि जाने वातावरण बनाउनुपर्छ। मन्त्रिपरिषद्को निर्देशनविपरीत मन्त्रालय र विभागले आफैं कर्मचारी तोक्न थालेकाले पनि व्यवस्थापन भद्रगोल हुन पुगेको हो। मन्त्रिपरिषद्ले राजपत्रमा सूचनै प्रकाशित गरेर त्यसको जिम्मेवारी प्रजिअलाई दिएको छ, प्रजिअ सिंखडाले भने, मन्त्रालय, विभागले आफैं तोकेर पठाउने काम भइरहेकाले केही असहज भएको हो। आयुर्वेद विभागबाट धुलिखेल नगरपालिकाअन्तगर्त काम गर्ने गरी पत्र लिएर आएकी धुलिखेल आयुर्वेद औषधालयको छैटौं तहमा कार्यरत भवानी काफ्लेलाई नगरपालिकाले हाजिर गराएन। विभागको पत्र लिएर नगरपालिका गएकी थिएँ तर व्यवस्थापन समितिमा नै बुझ्नुस् भनेर फकाइदिए, उनले भनिन्। मन्त्रिपरिषद्ले २०७४ असार ५ गते राजपत्रमा सूचना प्रकाशित गरी प्रजिअ संयोजक, प्रमुख कोष नियन्त्रक वा कोष नियन्त्रक सदस्य, सम्बन्धित कार्यलयको प्रमुख सदस्य, सम्बन्धित स्थानीय तहको कार्यकारी अधिकृत सदस्य र स्थानीय विकास अधिकारीलाई सदस्य सचिव तोकेर जिल्ला कर्मचारी व्यवस्थापन समिति गठन गर्ने र त्यसैले जिल्लाभित्रका सबै स्थानीय तहमा कर्मचारी खटाउने निर्णय गरेको थियो। तर, मन्त्रालय र विभागको निर्णय भन्दै जिल्लाका केही सरकारी कार्यालयले कर्मचारी खटाउने गरी खाका तयार गरिसकेका छन्। समितिका सदस्य सचिव धमलाले कार्यालयको प्रस्तावलाई समितिमार्फत निर्णय गरेर खटाउने जानकारी दिए। उनका अनुसार कृषि, स्वास्थ्य, पशु विकास, महिला विकास र जिल्ला समन्वय समितिले केही कर्मचारी सिफारिश गरेका छन्। वन, सिँचाइ र खानेपानी कार्यालयले भने विभागमार्फत आफैं परिचालन हुने भन्दै समितिलाई विवरण दिएका छैनन्। बरु राजीनामानुवाकोट जिल्ला प्रशासनले स्थानीय तहमा खटाएपछि कर्मचारीहरू राजीनामा दिन थालेका छन्। सदरमुकाममा बसेर काम गर्दै आएका कर्मचारीले बाहिर खटिनुपरेपछि जागिरै छाड्न थालेका हुन्। जिल्लामा पछिल्लो केही दिनयता ६ जनाले राजीनामा बुझाइसकेका छन्। पशु कार्यालय प्रमुख खगेन्द्र भट्टले भने, उहाँहरूले एक्कासि राजीनामा दिनुभयो। कृषि कार्यालय प्रमुख डा कमलराज गैरेका अनुसार कर्मचारीलाई बढुवासहित खटाउँदा पनि स्थानीय निकायमा जान इच्छुक देखिएनन्। जिल्लामा २ नगर र १० गाउँपालिकामा ८८ वडा छन्। ती निकायमा ८० भन्दा बढी कर्मचारी खटाइसकिएको छ। तर, कतिपय स्थानीय तहमा जान नमानेर हात जोड्दै आउँछन्, प्रजिअ जगदीशराज बरालले भने, सरकारले अह्राएको काम गर्नैपर्छ भन्दै फकाएर पठाउने गरेका छौं। कर्मचारी अपुग हुँदा स्थानीयको काम गर्न कठिनाइ भएको भन्दै गाउँपालिकाका प्रमुख प्रशासन धाइरहेका छन्। कर्मचारी परिचालन गरिए पनि कतिपय कार्यालयमा हाजिर भइसकेका छैनन्।"
खाद्य सुरक्षा नेतृत्व जनप्रतिनिधिलाई,"लमजुङ (कास) सिंहदरबारको अधिकार स्थानीय तहमा आएसँगै यसअघि कर्मचारीले नेतृत्व गर्दै आएको कार्यकारीबाहेकका पद निर्वाचित जनप्रतिनिधिले पाउनुपर्ने माग उठेको छ। प्रजिअले नेतृत्व गर्दै आएको जिल्ला खाद्य सुरक्षा सञ्जालको अध्यक्षता अब स्थानीय तहका प्रमुखले गर्नुपर्ने जनप्रतिनिधि बताउँछन्। हिजोसम्म केन्द्रीकृत अधिकार थियो। संविधानले सबै अधिकार अब स्थानीय तहमा दिएको छ, सुन्दरबजारका मेयर जनकराज मिश्रले भने, अब हरेक तहले खाद्य सुरक्षा स्थितिबारे अध्ययन तथा तथ्यांक लिनेछ। स्थानीय स्तरमा सञ्जालको नेतृत्व निर्वाचित जनप्रतिनिधिले नै गर्नेछन्। बेंसीसहरका मेयर गुमानसिंह अर्यालले जनप्रतिनिधिलाई काम गर्न दिएजस्तो गर्ने तर अधिकार नदिइएको गुनासो गरे। अब हरेक स्थानीय तहको प्रोफाइल तयार पारिने भएकाले सही र सत्य तथ्यांक आउने जनप्रतिनिधिले दाबी गरेका छन्। नेपाल खाद्य सुरक्षा अनुगमन प्रणाली (नेक्साप) ले स्थानीय तहमा निर्वाचित प्रमुख र उपप्रमुखलाई आइतबार खाद्य सुरक्षाबारे अभिमुखीकरण गराएको थियो। कार्यक्रममा जनप्रतिनिधिले अझै पनि आफूहरूलाई काम गर्ने स्वतन्त्रता नदिइएको बताए। क्षेत्रीय कृषि निर्देशनालयका क्षेत्रीय निर्देशक शरदचन्द्र श्रेष्ठले कर्मचारी र जनप्रतिनिधि नङमासु भएर अघि बढ्नुपर्ने बताए। जनप्रतिनिधिले आफ्नो तहको खाद्य सुरक्षाको अवस्थाबारे यकिन तथ्यांक लिएर कार्यक्रम गर्नुपर्छ, उनले भने।"
अनुसन्धान केन्द्रको ओज,"अध्ययनअनुसन्धान सरकारको प्राथमिकतामा नपर्दा र पदाधिकारीकर्मचारी नियुक्तिमा दलगत राजनीति हावी हुँदा त्रिभुवन विश्वविद्यालयअन्तर्गतका अनुसन्धान केन्द्रहरू निष्प्रभावी बन्न पुगेका छन्। अध्ययनअनुसन्धानबाटै ख्याति आर्जन गरेका नेपाल तथा एसियाली अध्ययन केन्द्र (सिनास), शिक्षा विकास तथा अनुसन्धान केन्द्र (सेरिड), व्यावहारिक विज्ञान तथा प्रविधि अनुसन्धान केन्द्र (रिकास्ट) र आर्थिक विकास तथा प्रशासन अनुसन्धान केन्द्र (सेडा) कर्मचारीलाई तलब खुवाउने थलोमा मात्र सीमित हुँदै गएका छन्। यी अनुसन्धान केन्द्र (थिंक ट्यांक) को निष्क्रियताका कारण मुलुककै जेठो त्रिभुवन विश्वविद्यालयको ओजसमेत घटेको छ। राजनीतिक, सामाजिक, आर्थिक, मानवीय र राष्ट्रिय महत्त्वका विविध पक्षको अनुसन्धान गर्न भनेर सन् १९६९ मा सिनास स्थापना गरिएको थियो। मुलुकको आर्थिक विकास र नीतिगत अनुसन्धान निकायका रूपमा त्यही वर्ष सेडा पनि खुलेको थियो। सन् १९७५ मा स्थापित सेरिडको उद्देश्य भने शिक्षा नीतिको विहंगम अध्ययन, अनुसन्धान गरेर नीति परिवर्तनका लागि सुझाव दिनु रहेको छ। रिकास्ट भने प्रविधि हस्तान्तरण, मौलिक प्रविधिको प्रसार र दिगो विकासका लागि भनेर सन् १९७७ मा खोलिएको हो। यी सरकारी थिंक ट्यांक दलीय राजनीतिक प्रभावको सिकार भएर थलिएका हुन्। लेख्नबोल्न अहिलेजत्तिको स्वतन्त्रता नभएका बेला पनि कामले साख कमाएका यी थिंक ट्यांक २०४६ सालको बहुदलीय व्यवस्था पुनर्बहालीपछि क्रमश: ओरालो लागेका हुन्। पछिल्लो समय विश्वविद्यालय नै दलगत भागबन्डा गरेर पदाधिकारी नियुक्ति गर्ने थिति बसेको छ। त्यसको प्रभावबाट त्रिविका थिंक ट्यांकहरू अछुतो रहन सकेनन् र तिनीहरू कुनै दल वा नेतासँग पहुँच भएकाहरूका लागि भर्ती केन्द्रमा रूपान्तरण भए। नीति निर्माणका क्रममा अध्ययनअनुसन्धानको पाटो सरकारको प्राथमिकतामै पर्न पनि छाड्यो। गैरनाफामूलक यी निकायमा अनुसन्धानलाई प्राथमिकता दिने गरी बजेट विनियोजन गर्न पनि जरुरी ठानिएन। अनुसन्धानका निष्कर्ष नीति निर्माण गर्ने निकायका लागि त प्राथमिकतामा परेनन् नै, त्रिविका विषयगत विभागसँग समन्वय हुन नसक्दा अध्ययनअध्यापनमा समेत ठाउँ पाएनन्। यिनै प्रवृत्तिले त्रिविका थिंक ट्यांकहरूलाई अहिलेको हविगतमा पुर्याएका हुन्। सार्वजनिक नीति निर्माणमा अध्ययनअनुसन्धानका निष्कर्षले सरकारलाई दिशानिर्देश गर्नुपर्ने हो। त्यही उद्देश्यका साथ नै थिंक ट्यांक स्थापना हुन्छन्। तर हामीकहाँ थिंक ट्यांकबाट रचनात्मक लाभ लिने परिपाटी नै विकसित हुन सकेन। सरकारी थिंक ट्यांक कर्मचारी भर्ती केन्द्रमा सीमित पारियो जसका कारण खास उपलब्धिबिना राज्यकोषबाट कर्मचारीको तलबमा बजेटको ठूलो हिस्सा खर्च गर्नु परिरहेको छ। पछिल्लो समय त्रिविअन्तर्गतका थिंक ट्यांकमा आन्तरिक प्रतिस्पर्धाका आधारमा कार्यकारी प्रमुख छान्न थालिएको छ जुन सकारात्मक छ। नयाँ नेतृत्वले पहिलेको साख ब्यँुताउन खोजेको पनि देखिन्छ तर बजेटको अपर्याप्तता र केही नीतिगत समस्या अवरोध बनेका छन्। सरकारले थिंक ट्यांकको महत्त्वलाई नबुझिदिँदा पनि यो अवस्था आएको हो। सरकारी थिंक ट्यांकलाई चुस्तदुरुस्त र स्रोत साधनयुक्त बनाउन जरुरी छ। नीतिगत अनुसन्धानलाई प्राथमिकता दिँदै सरकारले गैरनाफामूलक यस्ता थिंक ट्यांकलाई पुग्दो बजेट छुट्याउन सक्नुपर्छ। स्रोतसाधन जुटाउन पदाधिकारीकै भूमिका महत्त्वपूर्ण हुन्छ। अध्ययनअनुसन्धानको निष्कर्षलाई सार्वजनिक नीति तर्जुमाको आधार बनाइनुपर्छ। सार्वजनिक नीति, नियम र कानुन हचुवाका भरमा तर्जुमा गरिएकैले बढी विवादित हुने गरेका छन्। यस्ता प्राज्ञिक थलोलाई राजनीतिक हस्तक्षेपबाट मुक्त गर्नैपर्छ। सक्षम पदाधिकारी, योग्य अनुसन्धाता प्राध्यापक र कर्मचारी नियुक्त गर्ने थिति बसाउनुपर्छ। त्रिविका विषयगत विभागसँग समन्वय गराई अनुसन्धान प्रतिवेदनलाई अध्ययनअध्यापनमा समेत उपयोग गर्नसके अध्ययनअनुसन्धान कार्य प्रोत्साहित हुन्छ। नयाँ अनुसन्धाताहरू पनि उत्पादन हुन सक्छन्।"
स्थानीय सरकार ! शिक्षा सुधार्न पहल गर,"१ राष्ट्रिय शिक्षा नीति अनुकूल आफ्नो ऐन बनाऊ, अब केन्द्रले नीति दिने हो, निर्देशन हैन। २ माध्यमिक शिक्षासम्मको एकल अधिकारको भरपुर उपयोग गर, कसैको मुख नताक। ३ संविधानको अनुसूची ८ को नम्बर ८ ले स्थानीय तहलाई विद्यालय शिक्षा व्यवस्थापनको असीमित अधिकार दिएको छ।४ स्थानीय सरकार सक्षम छ र यसले शिक्षामा आमूल परिवर्तन ल्याउन सक्छ।५ शिक्षा ऐन आठौँ संशोधन संविधानसम्मत छैन। त्यसैले त्यसमाथि मात्रै भरपर्ने काम नगर।६ गाउँसभा र नगरसभाका सभासद स्थानीय सरकारका सांसद हुन् र उनीहरू सबै किसिमले जनताको पक्षमा फैसला गर्न स्वायत्त छन्।७ साधारण माध्यमिक तहसम्मको शिक्षा बाहेक स्थानीय सरकारलाई व्यावसायिक शिक्षाको समेत असीमित अधिकार संविधानले प्रदान गरेको छ र आफ्नो स्थान विशेष व्यावसायिक शिक्षाको कानुन बनाऊ र लागु गर।८ सार्वजनिक शिक्षालाई माथि उठाउन जस्तोसुकै कठिन कदम चाल्न पनि पछि नहट र अब स्थानीय सरकारकै काँधमा सरकारी शिक्षाको गुणस्तर उकास्ने अवसर प्राप्त भएको छ। ९ शिक्षामा सल्लाह पाउन र नीति विकास गर्न आफ्नै शिक्षा परिषद् बनाऊ।१० शिक्षक कर्मचारीका कति पद रिक्त छन्, पत्ता लगाऊ र स्थायी व्यवस्था नभएसम्म खाली पदमा शिक्षक र कर्मचारी नियुक्त गर्न आफ्नै आयोग बनाऊ, नियुक्त गर र काममा लगाऊ।११ विद्यालय नक्सांकन गर र आउँदो ५ वर्षभित्र कुन स्थानमा कति विद्यालय थप वा घट गर्नुपर्ने हो? गाभ्नुपर्ने हो? यकिन गर र आफ्नो योजनासहित आफूलाई आवश्यक पर्ने निरीक्षक, स्रोतव्यक्ति वा अरू कुनै मानवस्रोतबारे तुरुन्तै पहल गर।१२ अब शिक्षा मन्त्रालय सहजकर्ता मात्रै हो, हाकिम होइन। स्थानीय सरकार हाकिम भएको छ। त्यसैले शिक्षामा सरोकारवालाको विश्वास जितेर गतिलो कानुन बनाऊ। लागु गरेर देखाऊ। यो स्थानीय सरकारको लागि सुनौलो अवसर हो। १३ इमानदार शिक्षक, कर्मचारीलाई प्रोत्साहित गर्ने र राम्रो काम नगर्नेलाई दण्डित गर्ने गतिलो कानुन पास गर।१४ केन्द्रबाट कर्मचारी पठाउन ढिलो भए सभाबाट पास गराएर आफ्नै स्रोतमा कर्मचारी नियुक्त गर्न पनि स्थानीय सरकार स्वायत्त छ। काम रोकिन नदेऊ। आवश्यक परामर्श आजैबाट सुरु गर।१५ संविधानको मर्मभित्रै बस, स्थानीय सरकारले बनाएको कानुन सबभन्दा बलियो कानुन हुनेछ र कसैले त्यसलाई निस्तेज पार्न सक्नेछैन। डा मनप्रसाद वाग्ले मीनभवन, काठमाडौँ स्थानीय तहलाई अपमान नगरौं शनिबार प्रकाशिते सिंहदरबारसँग द्वन्द्व विशेष रिपोर्टले अहिलेको जल्दोबल्दो समस्या उजागर गरेको छ। स्थानीय तह सञ्चालनका लागि गाउँपालिका र नगरपालिकाका नवनिर्वाचित जनप्रतिनिधिहरू र सरकारको केन्द्रीय तहका कर्मचारीहरूबीच वैमनश्यता सुरु भएकै छ। सचिव दिनेश थपलिया र प्रवक्ता रुद्रसिंह तामाङले स्थानीय तहबाट आएका विरोधका स्वरहरू थेग्नकै लागि संविधानको भावना र मर्मविपरीत स्थानीय सरकारलाई कुनै प्रकारको पत्राचार वा निर्देशन नपठाइएको दाबी गरेका छन्। तर तामाङले आचारसंहिताको नमुना पठाएको भन्नुभएको छ। आचारसंहिता अरूले बनाइदिने कुरा हो कि जसको लागि प्रयोग हुने हो, उनीहरू आफैले बनाउने कुरा हो? गाउँपालिका र नगरपालिकाको लागि आचारसंहिता अरूले बनाइदिँंदा उनीहरूलाई हेपेको भएन र? नेपालको संविधान २०७२ को भाग ५ को धारा ५७ को उपधारा (४) मा स्थानीय तहको आधिकार अनुसूची ८ मा उल्लिखित विषयमा निहित रहनेछ र त्यस्तो अधिकारको प्रयोग यो संविधान र गाउँसभा वा नगरसभाले बनाएको कानुन बमोजिम हुनेछ भनिएको छ। यो धाराले गाउँपालिका र नगरपालिकाले अनुसूची ८ मा तोकिएका काम गर्न आफैले कानुन बनाउनुपर्ने स्पष्ट किटान हुँदाहुँदै कहिले आचारसंहिताको नाममा त कहिले अन्य बहानामा ट्युसन पढाएको शैलीमा स्थानीय जनप्रतिनिधिहरूलाई पत्र र निर्देशनको चाङ पठाएर गिज्याउने काम गर्नु हुँदैन। जनताको मत पाएर स्थानीय शासन चलाउन आएकाहरूको पनि सोच छ, वाचा छ, सपना छ। उनीहरूलाई आफै अगाडि बढ्न दिनुपर्छ। कर्मचारीहरू पठाउँदासमेत सबै निकायबीच तालमेल गरेर कनिष्ट कार्यकारी अधिकृत नहुनेगरी कार्यकारीको जिम्मेवारी दिने कुरा न्यायसंगत हुन्छ। विजयप्रसाद मिश्र विराटनगर कर्मचारी व्यवस्थापनका चुनौतीमुलुक संघीय अभ्यासको कार्यान्वयनमा छ। संघीयता कार्यान्वयनका लागि २ नम्बर प्रदेश बाहेक स्थानीय जनप्रतिनिधिहरू चयन भएर आआफ्ना क्षेत्रमा क्रियाशील भइसकेको अवस्था छ। यसै क्रममा सरकारलाई विभिन्न मन्त्रालयका कर्मचारीहरू स्थानीय तहमा खटाउन गम्भीर समस्या देखापर्न थालेको अवस्था छ। तसर्थ देहाय बमोजिमका उपायबाट समस्या समाधान गर्न सकिन्छ।क) प्रशासन सेवाबाट मात्र सम्भव नभएपछि सबै मन्त्रालयबाट वरिष्ठ उपसचिव र वरिष्ठ शाखा अधिकृतहरूको रोष्टर तयार पारी सोही रोष्टरबाट स्थानीय तहमा प्रशासन प्रमुखका रूपमा पठाउने। यस मामिलामा सेवा समूहभन्दा पनि कार्य व्यवस्थापनको पक्ष ठूलो हो भनी सोच्न गम्भीर हुनुपर्छ। ख) महानगर बाहेक सबै स्थानीय तहमा एकएकजना वरिष्ठ उपसचिव र वरिष्ठ शाखा अधिकृत सरहको नयाँ पद सिर्जना गरी उक्त पदमा तोकिएको मापदण्डमा कार्यकारी प्रमुखको हैसियतमा काम गर्नेगरी नयाँ नियुक्तिको अधिकार सम्बन्धित पालिकाहरूलाई दिने र सोही अनुरूप नयाँ नियुक्त भएका कार्यकारी प्रमुखको मातहतमा अन्य कर्मचारी खटाउने। यसमा म सिनियर वा यति वर्ष अनुभव राखी बखेडा झिकेर हलो अड्काउन पाइँदैन। किनकि प्राय: सबै मुलुक र स्थापित संस्थामा यसैगरी वरिष्ठ पद पूर्ति गर्ने प्रावधान पनि छ। उदाहरणका लागि प्राय: सबै बैंकमा वर्षौंसम्म कार्यरत वरिष्ठ कर्मचारी सीईओ हुँदैनन् र बाहिरबाट योग्यलाई ती सिनियर कर्मचारीसमेत तिनै नवनियुक्त सीईओकै मातहतमा काम गर्नुपर्ने प्रावधान छ। अधिकार प्राप्त स्थानीय तहमा यस किसिमको अभ्यास किन नगर्ने? यसका लागि त्यति ठूलो आर्धिक भार पनि पर्दैन। नीति पास भएमा आफ्नै स्रोतबाट पनि उनीहरूले यो पदको व्यवस्थापन गर्न सक्छन्। कार्य सम्पादनमा पनि यो पदले प्रभावकारी भूमिका निर्वाह गर्न सक्छ। ओम शर्मा चापागाईंफलेबास१०, पर्वत प्रचण्डपथको पुनर्उत्थान प्रयासजनयुद्धदेखि बोक्दै आएका एजेन्डा ओझेलमा पर्दै जाने र नयाँ नयाँ एजेन्डलाई बढुवा दिनु वा त्यसैको आडमा सत्ता र शक्ति केन्द्रमा रमाउनु माओवादी पार्टीको सबैभन्दा ठूलो भुल हो। यसमा नेतृत्वगणले बेलैमा सोचविचार गरेन भने आउने संघीय तथा केन्द्रीय चुनावमा अरू क्षति सहनुपर्ने देखिन्छ। सायद त्यसकारण पनि होला, अहिले केन्द्रीय सचिवालयमा जारी चुनावी समीक्षा भेलामा प्रचण्डपथको पुरानो ह्याङ्ओभर पुन: ब्युँझिन खोज्नुले गुटउपगुटदेखि पार्टीमा बढ्दो सुविधाभोग वा भौतिक विचलनसम्मलाई सम्बोधन गर्न धेरैले जरुरी ठाने। त्यसैको अर्को छायाशक्ति कार्यकारी प्रमुखको पुरानै एजेन्डा फेरि बहसमा आउन लाग्दै छ। हो, हाम्रोजस्तो मुलुकमा राजतन्त्र हटेपछि विकास गर्ने कार्यकारी प्रमुखको जरुरत थियो। तर भूबनोट र आन्तरिक विकासमा न्यूनतम विकास गर्न असमर्थ भएको अवस्थामा यस्ता कार्यकारी अरू निरंकुश हुन बाध्य पर्न बेर छैन। गिरिजाप्रसाद कोइरालादेखि सुशील कोइरालासम्मको अनेक कमजोरी वा असफल नेतत्वदायी क्षमतामा प्रचण्डजस्ता चतुर नेताले सहयात्री डा बाबुराम भट्टराईलाई मात्र होइन, एमालेका तत्कालीन अध्यक्ष झलनाथ खनाल, माधव नेपाल तथा आफ्ना कटु आलोचक भनी चिनिएका एमाले अध्यक्ष केपी ओलीलाई पनि प्रधानमन्त्री बनाइदिए। त्यत्तिमात्र हो र? उपराष्ट्रपतिमा जनयुद्धलाई एक खालको उचाइमा पुर्याउन अहम् भूमिका खेलेर अवसरबाट विमुख नन्दबहादुर पुनलाई पुरस्कृत गरिदिए भने सभामुखमा अर्का विश्वासपात्र वर्षामान पुन पत्नी तथा समावेशी समानुपातिक महिला कोटा भनेर ओनसरी घर्तीले मौका पाइन्। पार्टी विचलन तथा लाइन विपरीत गएको भनेर सैद्धान्तिक गुरु मोहन वैद्यले छाडेर अलग पार्टी खोलेपछि आलोचना बढ्दै गएकोमा फेरि अर्का परममित्र बाबुरामले उनकै सिको गर्दै केही भिन्न देखाउन अलग पार्टी खोलेर जाँदासमेत उनी हरेक सत्ता र शक्तिको केन्द्रमा रहिरहे। वागमतीमा धेरै फोहोर भएको र पुन: सफाइ भएको देखेका जनताले उनको पार्टी वा उनी स्वयंले भित्री सदीक्षा पालेको चाहना कार्यकारी प्रमुख वा प्रचण्डपथको आवाजले तत्कालै त्यत्ति धेरै महत्त्व वा स्थान पाउला भन्ने लाग्दैन। श्रीकृष्ण राजवंशी सुनकोसी गाउँपालिका३, सिन्धुली खोइ नेताहरूमा त्याग?आफूमात्र खाऊँ भन्ने नेताहरूको चालाले देशमा संकट बढेको छ। बीपी कोइराला, गणेशमान सिंह, कृष्णप्रसाद भट्टराई, मनमोहन अधिकारी, मदन मण्डारीजस्ता नेताले देखाएको मार्गमा पछिल्लो पुस्ताका नेताहरू हिँड्न सकेनन्, जसका कारण संकट बढ्दैछ। उनीहरूकै नाम जपेर अभीष्ट पूरा गर्छन्, तर उनीहरूले देखाएको मार्गचाहिँ भुल्छन्। बीपी स्मृति दिवसको उपलक्ष्यमा अनेकौं कार्यक्रम भए, तर उनले राखेको राष्ट्रिय मेलमिलापको नीति भने भुले। सधंै शक्तिमा आफै बस्नुपर्ने, आफूभन्दा योग्यलाई कहिल्यै नदेख्ने, शक्तिको दुरुपयोग गरेर अकुत सम्पत्ति आर्जन गर्ने। करोडौंको भ्रष्टाचार गर्नेलाई उन्मुक्ति दिने कस्तो नजीर बसेको होला? परिवर्तनकै नाममा निरंकुश राणाशासनको अन्त्य भयो। पञ्चायती व्यवस्थाको अन्त्य भयो। प्रजातन्त्र हँुदै गणतन्त्र आयो। तर यसबाट पनि जनताले सुखशान्ति पाएनन्। देशमा सधैं अराजकता, भ्रष्टाचार र लथालिंग अवस्था छ। तर नेताहरूचाहिँ आफ्ना दिवंगत नेताहरूका आदर्शभन्दा पनि स्वार्थमा लाग्नाले विकृति र विसंगति झन् बढ्दैछ। त्याग गर्न कोही तयार छैनन्। प्राय: सबै नेता सत्ता, शक्ति र पदका लागि नै मरिहत्ते गर्दैछन्। पुरुषोत्तम घिमिरेजोरपाटी, काठमाडौं महानगरपालिकाको आक्रोशकाठमाडौंका सडकपेटीमा नाङ्ला व्यापारी हुन्, धोक्रोमा कपडा राखी बिक्री गर्ने साना व्यापारी हुन् वा पानीपुडी बेच्ने ठेलागाडी व्यापारी नै हुन्, यतिखेर महानगरपालिकाको ध्यान केन्द्रित भएको छ। नगर प्रहरी वा प्रहरीको गाडी आउनासाथ महिलाहरू बच्चा च्यापी सामान बोक्दै दौडिएको दृश्यले जोकोहीको मन छुन्छ। यो भागदौड र खिचातानीको जुहारी चलेको पनि वर्षौं भयो, तर महानगरपालिकाले अहिलेसम्म यस्ता व्यापारीलाई निश्चित ठाउँ तोक्नसकेको छैन, तर खिचातानी भने गरिरहेको छ। निर्वाचित जनप्रतिनिधिले समस्या समाधान गर्ला भन्ने सबैको विश्वास थियो, तर झन् भागदौड, खिचातानीको क्रम बढ्दै गइरहेको छ। सबैको बाँच्न पाउने अधिकार छ, तर साना व्यापारीको पीरमर्का बुझी महानगरपालिकाले निश्चित ठाउँ र समय तोक्नुपर्छ। यो जुहारीको अन्त्यका लागि पहल गर्नु आवश्यक छ। अर्को पक्ष भनेको मोटरसाइकललाई पार्किङ गर्ने स्थल नहुँदा यत्रतत्र पार्किङ गर्दा नगरको सौन्दर्यमा ह्रास आउनुका साथै सडक जाम हुने गरेको छ। त्यसका लागि महानगरपालिकाले निश्चित ठाउँ तोकी पार्किङ व्यवस्थित पार्नुपर्छ। अनि मात्र महानगरपालिका सद्भावमैत्री हुनसक्छ। कसैप्रति आक्रोश पोख्नुपर्ने स्थिति आउँदैन। प्रमोद पौडेलश्रीपुर१४, वीरगन्ज अन्धविश्वासको पराकाष्ठा सुदूर पश्चिमका पहाडी जिल्लामा बालविवाह गर्ने प्रचलन अझै पनि कायमै रहेको छ। महिनावारी हुनुभन्दा अघि नै छोरीलाई विवाह गरिदिए पुण्य प्राप्त हुने अर्थात धर्म कमाइने भन्ने अन्धविश्वासले बालविवाहको प्रचलन कायमै रहेको हो। यहाँका पहाडी जिल्ला डडेलधुरा, अछाम, बझाङ, बाजुरा, दार्चुला र डोटीमा उमेर नपुग्दै विवाह गरिदिने प्रचलन रहेको छ। यहाँका जिल्ला सदरमुकाममा बालविवाहका जोडी डोली र घोडा चढेर जाँदै गर्दासमेत उनीहरूलाई कसैले पनि रोक्न नसक्दा बालविवाह झनै कायमै रहेको स्थायी बासिन्दा बताउँछन्। उनीहरू भन्छन्, बाल विवाहको अन्त्यका लागि खुलेका संघसंस्था तथा बालविवाह रोक्ने अधिकार पाएको स्थानीय प्रशासन त मौन छ, अरूलाई के चासो? कानुनमा विवाहका लागि अभिभावकको मञ्जुरीमा भए केटा र केटीको उमेर १८ वर्ष र आफूखुसी अर्थात कानूनी विवाह गर्ने हो भने २० वर्ष पुगेको हुनुपर्ने प्रावधान रहेको छ। कानुनले बालविवाह गराउनेमा संलग्न सबैलाई कानुनी सजाय तोकेको भए पनि सुदूर पश्चिममा हालसम्म कसैलाई पनि सजाय गरेको र गर्नसकेको छैन। बाल विवाह नियन्त्रणका लागि विभिन्न सरकारी तथा गैरसरकारी संघसंस्था क्रियाशील भए पनि बढ्दो बालविवाह भने नियन्त्रण गर्नसकेका छैनन्। स्थानीयबासीका अनुसार सुदूर पश्चिममा कम्तीमा पनि ७० प्रतिशत बालविवाह हुने गरेको छ। लक्ष्मण आचार्यबर्दघाट१३, नवलपरासी राजपालाई सुझावविद्वत् ज्योतिषलाई राजपाको भविष्यबारे सोधेको भए के भन्थे होलान्? अन्तत: सीमाङ्कन हेरफेरका लागि आन्दोलनरत राजपाले आउँदो असोज २ को स्थानीय निर्वाचनमा जाँदा ढिलै भए पनि श्रेयष्कर र बुद्धिमानी निर्णय गरेकै ठहर्छ। हुटिट्याउँ भन्ने बगेडी प्रजातिको चराले आफ्ना दुइटा मसिना खुट्टा आकाशतिर फर्काएर एक्लै आफैँले आकाश थामेझैँ हु डिड इट भन्ने भ्रममा पर्दै सधैँका लागि सिङ्गै देश बन्द गरिदिन सक्ने उद्घोषित नारा भने अब बदल्नु बुद्धिमानी हुनेछ। लुका डरले अझै काठमाडौँमै बस्नुभएको भए २ महिनाका निम्ति मधेस झरेर मधेसीका झिनामसिना विषयसमेत केलाएर भावी योजना र चुनावी रणनीतिबारे व्यापक छलफल गर्नु बरु थप बुद्धिमानी ठहर्ला। कोशीको पश्चिम नारायणीको पूर्व पर्ने २ नं प्रदेशको तराईको भूभागभित्र तपाईहरूका कारण रोकिएको निर्वाचन राज्यले जसरी पनि गर्ने हुँदा निर्वाचन भाँड्न सक्छौँ भन्ने भ्रमबाट मुक्त हँुदा राम्रै बुद्धिमानी ठहरिनेछ। मधेसमा पनि २ नं प्रदेश मधेसीको मात्रै हकभोगको भूमि हो भन्ने गल्ती कृपया नगर्दा बुद्धिमानी होला। किनकि नागरिकका पुख्र्यौली जायजेथा त हदबन्दीको र स्वआर्जनमा सम्पत्ति शुद्धीकरणको सीमा नाघ्यो भने राज्यले कव्जा गर्ने अधिकार राख्छ भने राज्य अधीनस्थ देशको भूभागलाई मेरो भन्ने छुट कसैलाई छैन भन्ने हेक्का राख्नु बुद्धिमानी हो। तपाईँहरूका आन्दोलनले भड्काएका वीरगन्ज, राजविराज लगायतका धेरै नगरवासीले राजपालाई बदलास्वरूप निर्वाचनमा हराइदिए पनि सहर्ष स्वीकार गर्नु बुद्धिमानी हुनेछ। जिते मैले गरेर, हारे अन्तर्घातमा परेर भन्ने उखानलाई चरितार्थ नगरिए अर्को बुद्धिमानी देखिनेछ। आम जनतालाई सास्ती दिनेगरी गरिएको भारतीय नाकाबन्दीले आहत नेपाली मनमा पारेको चोटलाई राजपाले आत्मालोचना गर्नु बुद्धिमानी हुनेछ। श्यामसुन्दर कुइँकेलहाँडीगाउँ, काठमाडौँ"
"मोबाइल, आइडियोलोजी र अस्ताचल","राजनीति विषयमा लेख्ने र त्यसमा लागिपर्ने मानिस नभए पनि मलाई अस्तिको स्थानीय चुनावपछि केही भन्नुपर्ने विषय छन् जस्तो लागिबस्छ। चुनावको विषयमा अखबारहरूमा सटिक विश्लेषणहरू पढिआएको छु। अहिले सबैतिर चुनाव र त्यसका परिणामबारे चर्चा भएका छन्। स्थानीय तहले धेरै बजेट चाहिने योजना बनाए, केन्द्र र सिंहदरबारले कस्न खोज्यो जस्ता प्रयोगै नभएका विषयमाथि निष्कर्ष सहितका समाचार अखबारहरूमा ब्याप्त भएका छन्। यो चुनावमा किन यति धेरै मानिस भोट दिन आए भन्ने प्रश्नका उत्तर त्यत्तिकै पुरातनवादी छन्, सिद्धान्तले वा अभ्यासले। पैसाको खोलो बगेकाले मानिसहरू त्यसरी भोट दिन आए जस्ता अभिव्यक्तिहरूले यो देशका सर्वसाधारण नागरिकमाथि कति नकारात्मक र अविश्वास गर्ने मनोग्रन्थि बनेको रहेछ भन्ने देखिन्छ, आइडियोलोजीहरूको। साधारण अर्थमा, मैले देखेको, अहिले नेपालमा परिवर्तन भएको कुरा गतिशील न्यारेटिभ हो। तर परिवर्तन कति छिटोछिटो भएका छन् र ती कताकता जाँदैछन् भन्ने कुरामाथि केही साधारण विम्ब लिएर पनि देख्न सकिने रहेछ भन्ने कुरा हेर्नु भने चाखलाग्दो हुने रहेछ। कहिलेकाहीं शास्त्रहरूले भन्दा विम्बहरू अनि ससाना संस्मरणले बढी कुरा भन्छन्। यिनै कुराहरू राख्ने प्रयास भएको छ, यस छोटो लेखमा। म शास्त्रहरू निकै पढ्ने र पढाइबस्ने मानिस भए पनि तिनलाई मुल्तबी राखेर सोच्दा नयाँ कुरा पाउँछु जस्तो लाग्छ। त्यसो त विद्वत छलफलपछि निचोडमा बुझिने कुरा पनि सानै हुन्। एकाध साना प्रसङ्गबाट आरम्भ गर्छु। मिडिया पण्डित भनिएका क्यानाडाका मार्सल मक्लुहानले लेखेका किताबबाट निकै कुरा खुल्छन्। अन्डरस्ट्यान्डिङ मिडिया (१९६४) भन्ने तिनको युगान्तकारी किताबमा तिनले भनेको एउटै कुरामात्र यहाँ राख्न चाहन्छु। त्यस किताबमा तिनले ठन्डा माध्यम र गरम माध्यम भनेर छुट्याएका छन्। घतलाग्दा कुरा भनेका छन्, जस्तो कि एउटा फोटो भनेको गरम माध्यम हो, किनभने यसमा सबै कुरा देखिन्छन्। कार्टुन ठन्डा माध्यम हो, किनकि यसमा कुरा भर्नुपर्छ। रेडियो गरम माध्यम हो भने टेलिफोन ठन्डा माध्यम हो, किनभने विचरा फोनले एउटा कानमा थोरै सूचनामात्र हाल्न सक्छ। बोलीचाली ठन्डा माध्यम हो, किनकि जो तिमीलाई सुन्दैछ, त्यसले तिम्रो कुरा सुनेर तिमीले नभनेका खाली ठाउँ भर्नुपर्छ। तर अर्को एउटा कुरा छ। त्यो हो, ठन्डा माध्यममा धेरै सहभागिता हुन्छ, गरम माध्यममा त्यति हुँदैन। किनकि त्यो त्यसै ब्यापक छ, कसैले सुनुन् कि नसुनुन्। नेपाली समाजमा मिडिया र विचारमा कति छिटो र कति व्यापक परिवर्तन भए, त्यो कुरा हेर्दा धेरै कुरा बुझिन्छन्। तर मिडियासँग सिद्धान्तहरू पनि परिवर्तन भएका देखिन्छन्। हिजो शीतयुद्धको युगका नाइके देश अमेरिका र रूसमा अहिले जुन मिडियाका कारणले शक्तिका उथलपुथल हुँदैछन्, त्यत्ति हेरे पुग्ने भैसकेको छ। मेरो उदाहरण सानो छ। पहिलो जनयुद्ध पछिको अमूक वर्षको कुरा हो। अहिले मलाई सम्झना भएन। एउटा वाचाल समाचार आयो। मेरा साथी कवि मञ्जुलका भाइ एमालेका युवा नेता प्रदीप नेपालले अरू नेताले नगरेको काम गरेछन्। तिनले मोबाइल किनेर प्रयोग गर्न थालेछन्। समाचारहरू आए। प्रदीप नेपालको पार्टीको माथिल्लो तहका अनौपचारिक मिटिङहरूमा आलोचना भयो। यिनले यो के गरेको मोबाइल प्रयोग गरेर? के यी गद्दार भएकै हुन्? के यिनको अब पुँजीवादी संस्कृतिभित्र प्रवेश हुनलागेकै हो? आदिआदि प्रश्न उठे। मैले केही अखबारमा पढेंँ। मलाई अहिले त्यो सानो घटना सम्झिंँदा ठूलठूला कुरा खुल्छन्। मलाई त्यति सम्झना छैन, यी प्रदीप भाइका लेखहरूमा पनि भेटिन। यिनले सायद मैले सूचनाको गतिशील चरित्रको उचित प्रयोग गर्न मोबाइल प्रयोग गर्न थालेको हुँ भनेर बयान दिएका थिए। म सबै यकिन उद्धरण गर्न सक्तिन। तर यो घटना घटेको थियो र यो वाचाल घटना थियो। यसबाट धेरै कुरा बुझिन्छ। प्रदीपले मोबाइल छाडेनन्, यसको प्रयोगमा पनि यिनले मन्त्री भएका बेला केही परिवर्तन ल्याएका थिए जस्तो लाग्छ। नेपालमा प्रदीपको मोबाइल कालदेखि अहिलेसम्म नेपालमा कम्युनिस्टहरूकै मिडिया जगत, सूचना र सिद्धान्त बुझ्ने शैलीमा परिवर्तन भयो। त्यो परिवर्तन सिद्धान्तवादीको गद्दारवादतिरको परिवर्तन थिएन, त्यो सिर्जनशील परिवर्तन थियो। विश्वमा आएको परिवर्तनको हिस्सा थियो, त्यो। अहिले कम्युनिष्टहरूको बीचमा परिवर्तनका कुरा विम्बको रूपमा उठेका छन्। कान्तिपुरमा पढेंँ, माओवादीका उच्च नेताले पढ्न छाडे। कान्तिपुरमै शनिबार प्रकाशित कवि विमल निभाको व्यङ्ग्य झन् वाचाल छ। उनी लेख्छन्, हो, हावाको विराट शून्यतामा निरुद्देश्य फिरफिर हल्लिरहेको रूखको पात नै नेकपा माओवादी (केन्द्र) का लागि उपयुक्त चुनाव चिन्ह हुनेछ। यो संसदीय प्रजातन्त्रमा हँसियाहथौडाजस्तो गह्रुँगो चुनाव चिन्ह लिएर के पो लाभ हुन्छ र? यो व्यङ्ग्यले कम्युनिष्टहरूले अनुभव गर्नथालेको द्वन्द्वलाई सङ्केत गर्छ। यसरी विम्बहरूको प्रयोग हुनथालेको केही वर्षयता हो। ७२ सालको महाभूकम्पपछि बाबुराम भट्टराईले माओवादी पार्टी छाडेको कारण बुझाउन भैंचालोपछि घरको अवस्था जाँचेर टाँसेका साइनबोर्ड प्रयोग गरेका थिए। रातो टाँसेको घर खतरनाक हुने भएकाले आफूले माओवादी दल छोडेको भन्न उनले विम्ब प्रयोग गरेका थिए।विचारका बहसहरूमा विम्बको प्रयोग त्यतिबेला हुन्छ, जुनबेला आइडियोलोजी वा कर्म कि तीव्र हुन्छन् कि शिथिल हुन्छन्। अहिले कैयौं विम्बले पार्टी र आइडियोलोजीमा आएका शिथिलता र अविश्वासलाई प्रतिनिधित्व गर्छन्। अर्कोतिर नेपालमा राजनीतिक दलहरूमा सूचनाको प्रयोग र उत्पादनमा प्रयोग गर्ने होड चल्यो। सूचना उत्पादन गर्ने कुरा चानचुने विषय होइन, यसका परिणाम गम्भीर हुनसक्छन्। आफ्नो बचाउ गर्ने र प्रोपगन्डा गर्नेहरू सूचना आफूलाई मिल्नेगरी जन्माउँछन्, जुन झुट हुनसक्छ, मनगढन्त हुनसक्छ। अहिले अमेरिका र पश्चिमी प्रजातान्त्रिक पद्धतिमा जुन कुरा सत्य हुँदैन, त्यसलाई अतिरिक्त सत्य हो भन्ने कुराका बहस चलेका छन्। आफूले हासिल गरेको उपलब्धिलाई देखाउन नसक्दा, पथभ्रान्त राजनीतिको ढाकछोप गर्दा, नेपालका दलहरूले आजकाल अतिरिक्त सत्यको सहारा लिएको देखिन्छ। यिनीहरूले हतियारजस्तो विषयको जसरी समाधान निकाले, हिजो अनेक दु:ख गरेर, देशदेशावर गएर हतियारको निम्ति पैसा र हतियार सङ्कलन गरेका बीपी कोइरालाले जसरी हतियार बिनाको राजनीतिमा परिवर्तन हुनुपर्ने देखे, माओवादीहरूले आफूले जम्मा गरेका हतियार जसरी छाडेर शान्तिपूर्ण राजनीतिको अभ्यास गर्न थाले, ती सबै उदाहरण नेपालको राजनीतिमा महत्त्व राख्ने विषयहरू हुन्।नेपालमा साधारण जनता विषयमा नेपाली राजनीतिक चिन्तन र बोलीहरूमा अतिरिक्त सत्य बोलिने चलन देखिँंदैछ। दुइटा कुरामा देखिन्छ, त्यो। पहिलो र मलाई सधैं लागिरहने विषय भनेको नेपालका विपन्न साधारण र टाढाटाढा बस्ने वा सहरबजारमै बस्ने निमुखा मानिसबारे राजनीतिका सिद्धान्त र बोली प्रस्ट छैनन्। साधारण मानिसको सम्मान गर्ने कुरामा ती निकै चुकेका छन्। एउटा प्रश्न उठ्छ, अढाई वर्षसम्म शिरमाथि एउटा छानो नभएका भूकम्प पीडितलाई मद्दत गर्न कम्युनिष्टहरूलाई कुनै सिद्धान्तले रोकेको थिएन। सम्पत्तिमाथि बढी आँखा लगाउने बानी भएका नेपाली कांग्रेसलाई साधारण विपन्न मानिसलाई आफ्नो आदर्श मान्ने नेता बीपी कोइरालाका विचारले रोकेका थिएनन्। राजा, गाई र पूजनका पद्धतिको डोको बोकेर हिंँड्ने राष्ट्रिय प्रजातन्त्र पार्टीहरूलाई कुनै धर्मले रोकेको थिएन। भ्रष्टाचारलाई खुलेआम संस्थागत गर्नलागेका सरकारहरू र प्रशासनलाई तराईका बाढी पीडितलाई मद्दत गर्न संसद्मा दुई तिहाइ भोट र विधेयक चाहिएको थिएन, बरु पानीले भने तिनका घरजमिन दुई तिहाइ सिध्द्याइसकेको देखियो। मेरा एक मित्र र साहित्यकार अनि नेपाली कांग्रेसका नेता पुरुषोत्तम बस्नेतले लेखेको नेपाली कांग्रेसको इतिहासको प्रारूपको दोस्रो भागको ढड्डु संस्करणको विमोचनमा गएको थिएँ। पुरुषोत्तमले मलाई पहिले नै किताब पठाइदिएकाले पढेको थिएँ। यो खण्ड भद्र अवज्ञा आन्दोलनदेखि बीपीको कार्यकालभरि सम्मको रहेछ। त्यस अर्थमा अहिलेका सबै दलका नेताहरूले खुला मनले यो कालको तरलता र लोकतन्त्र समाप्त गर्ने केके कारक रहेछन् भनेर बुझ्न पढ्नैपर्ने यो किताबमाथि बोल्ने कांग्रेसका नेताहरूले त्यो इतिहासको सम्वेदनशील पक्षमाथि बोल्नै सकेनन्। यो विमोचनमा अरू दलका नेता र विचारकलाई नबोलाएको कुरा असंगत लाग्यो। बीपी कोइराला र नेपालको लोकतान्त्रिक राजनीतिको यति महत्त्वपूर्ण कालखण्डको कति मूल्याङ्कन होला, मलाई थाहा छैन। तर एउटा कुरा भने थाहा हुँदै गएको छ। त्यो हो, नेपालका सबै किसिमका राजनीतिक दल र नेताहरूले बीपीले साधारण नेपाली जनता राजनीतिको अन्तिम लक्ष्य हो, अनि तिनको शिर ठाडो गराउनु राजनीतिको लक्ष्य हो भन्ने सन्देश अस्ताचलतिर सर्दै गएको भने सत्य हो।"
पराजयको लघुताभास र तालमेल,"राजनीतिमा निर्वाचन महत्त्वपूर्ण परीक्षाको घडी मानिन्छ। जुनसुकै राजनीतिक दलले निर्वाचनअघि आफू जतिसुकै ठूलो शक्ति हुँ भनी कुर्लिए पनि निर्वाचन परिणामपछि नै उसको हैसियत छर्लङ्ग हुन्छ। अनि उसका एजेन्डा जनताबाट स्वीकृत भएभएनन् भनी परीक्षण गर्ने माध्यम पनि भएकाले निर्वाचन नै राजनीतिक दलका जनाधार बुझ्ने राम्रो अवसर हो।जनताले चुनावको मुखमा गरिने प्रचारप्रसारको खासै वास्ता राख्दैनन्। अघिल्लो निर्वाचनपछि हुनगइरहेको निर्वाचनको अवधिसम्ममा कुन दलले गरेको कुन व्यवहार मनपर्यो र कुन व्यवहार मनपरेन भनी मनमनै हिसाब राखेका हुन्छन्। त्यही हिसाबको परिणाम निर्वाचनमा आउने गर्छ। नेपालमा जातिवादको नाराले प्रश्रय पाउँदैन भन्ने चुनावले देखायो। नेपालको समस्या र विभेद वर्गीय समस्या हो, जातीय होइन। धनी र ठूलो पदको मान्छे जुनसुकै जात र समुदायको भए पनि समाजमा पुजनीय हुन्छ। तर गरिब र शक्तिहीन भए जुनसुकै जातसमुदायका भए पनि त्यो दलितसरह नै हुन्छ। हाम्रो समाजमा विभेद यी दुई वर्ग बीचमा छ, जातिवादले यो वर्गीय विभेद छुदैन।निर्वाचनमा धेरै बिक्ने २ वटा नारा रहेछ। एउटा, राष्ट्रवाद र अर्काे भारतको हेपाहा प्रवृत्तिको विरोध। यी दुवै नारालाई एमालेले आफ्नो निजी बनायो। अरू पार्टी यो नारा लिंँदा एमाले होइन्छ भन्ने लघुताभासले जकडिएका छन्। हुँदाहुँदा नेपालमा नाकाबन्दी भएको होइन भन्दै अरू पार्टी हिंँडेपछि जनताले पत्याउने कुरै भएन। केपी शर्मा ओलीको रेलमा चढ्न एमालेलाई भोट हालेका होइनन्। जनताले, उनीहरूले स्पष्ट राष्ट्रवाद, भारतको परतन्त्र, परनिर्भर घटाउँदै चीनसंँगको सम्बन्ध विस्तार र अब विकासको युगको शंखघोषलाई मनपराएका हुन्, यो तथ्य अरू पार्टीले बाध्यताले बुझ पचाएका छन्। भारतसँगको परनिर्भरता घटाउने कुराले अरू पार्टीमा स्थान पाउँदैन, जो जनता पनि बुझिरहेका छन्।जब स्थानीय तहको निर्वाचनको मिति नजिक आयो, तब कांग्रेस र माओवादीले कुरा बुझे, यसपाली जनता हाम्रो पक्षमा छैनन्। जनताले एमालेलाई भोट हाल्छन्, तर एमाले स्वयंचाहिँ अनभिज्ञ थियो। चुनाव गराउ भनी मेचीकाली अभियान गरायो। तर सरकारमा विपक्षी भएकोले निर्वाचन परिणाम उतै जाला कि? भन्ने डर थियो। जसले निर्वाचन गराउँछ, परिणाम उसैले लैजान्छ भन्ने नेपाली राजनीतिमा एउटा भूत सवार छ, जो कि सर्वथा गलत हो। यदि त्यस्तो भूत सवार नभए खिलराज रेग्मीलाई सापटीको रूपमा अदालतसँंग किन माग्नुपथ्र्याे त? उत्तर कसैसँग छैन। त्यसकारण त्यो लघुताभास नेपाली राजनीतिमा यथावतै छ र त्यो एमालेले पनि पालेकै छ। उसले परिणामको सही आंँकलन गर्न सकेन। चुनावको आँंकलन कांग्रेस, माओवादीको ठिक थियो। परिणामको नजरअन्दाज उनीहरूले गरिसकेका थिए र त्यसैको परिणाम हो कांग्रेस, माओवादीको चुनावी तालमेलको सोच। कांग्रेस र माओवादी एमालेसँग तर्सिएर चुनावी तालमेल गरे। उता एमालेका नेताहरूलाई आफू कुन अवस्थामा रहेको छ भन्ने अनुमान रहेन र कांग्रेस र माओवादीको चुनावी तालमेलदेखि डराएर भैंसी जोगीदेखि डरायो, जोगी भैंसीदेखि डराएको उखान चरितार्थ हुनपुग्यो र आत्तिएर एमाले पहिलो चरणको निर्वाचनमा केही स्थानमा राष्ट्रिय प्रजातन्त्र पार्टी, नेपालसँग हठात् चुनावी तालमेल गर्न पुग्यो। यसले नत ताल मिल्यो न मेल नै हुनसक्यो। यो चुनावी तालमेल केवल शब्दमै सीमित हुनपुग्यो। एमाले समर्थकहरूले राप्रपालाई मत दिएनन् भने राप्रपाले पनि एजेन्डाविना एमालेलाई भोट दिएनन्। नेताले आआफ्ना समर्थक जनता साट्नेगरी गरेको तालमेल विरुद्ध जनताले आफू सार्वभौम भएको परिचय दिन सफल भए। उता कांग्रेस, माओवादी बीचको तालमेल पनि तातो पिँडालु नै सावित भयो। भरतपुरको मेयर पदका लागि माओवादीको निम्ति छोड्नाले देउवा समर्थक कार्यकर्ता बाहेक अन्य कांग्रेसले माओवादीलाई मत दिन चाहेनन् र ती मत एमालेकै पोल्टामा गयो। एमाले विरुद्धको कांग्रेस र माओवादीको तालमेल पनि एमालेको पोल्टामा गयो। यद्यपि प्राविधिक कारणले औपचारिक घोषणा हुन बाँकी नै छ। पहिलो चरणको स्थानीय निर्वाचनपछि दोस्रो चरणमा स्थान नै पिच्छे फरकफरक दलसंँग तालमेलको लहर नै चल्यो। कसैको चुनाव अघिको तालमेल चुनावको अघिल्लो राति भत्कियो र पुन: अर्काे दलसँग चुनावी तालेमल भयो। यसबाट कोही पनि ढुक्क भएर बस्ने अवस्था थिएन। नेपालको पूर्व अर्थात एक नं प्रदेशमा आफ्नो बर्चस्व राखी अन्य प्रदेशमा गुमेको स्थानको सोधभर्ना गर्न चाहन्थ्यो, कांग्रेस। माओवादी भने एमाले पनि एक नं प्रदेशलाई आफ्नो प्रतिष्ठाको विषय मानेको थियो। फोरम लोकतान्त्रिक पनि पूर्व झापादेखि पश्चिम कैलाली, कञ्चनपुरसम्म आफ्नो बर्चस्व प्रमाणित गर्न चाहन्थ्यो। मधेसी जनअधिकार फोरमका उपेन्द्र यादवले मधेसमै आफू नदेखिए कहाँ देखिनु? भनी जीवनमरणको सवाल ठानेका थिए। भद्रपुरदेखि इटहरी, धरानसम्म जितेको एमालेले विराटनगरमा जित्न सकेन। विराटनगरमा फोरम लोकतान्त्रिक (विजय गच्छदार) सँग तालमेल गरी मेयरमा एमाले र उपमेयरमा फोरम लोकतान्त्रिकलाई बाँडफाँड गरेकोमा लोकतान्त्रिकबाट धोका भएको ठहरमा पुग्यो। उता एमालेका कार्यकर्ताबाट फोरमलाई भोट नआएकाले उपमेयरको हार भएको हल्ला पनि फैलियो। यसबाट देखियो कि मतदाताले आफ्नो अधिकारको निर्णय गर्ने जिम्मा कुनै नेताको पोल्टामा दिन चाहेनन्। आफ्नो स्वतन्त्रताको प्रयोग गरे। यसबाट जनताको नामबाट अर्काले गरिदिने सम्झौता जनताले मान्दैनन् भन्ने सन्देश गएको छ।"
आफूबाहेक सबैलाई जितेको एमाले,"गृहजिल्ला झापा पुगेर एमाले अध्यक्ष केपी ओलीले ३६५ दिन एमाले हुने तर अन्तै भोट हाल्नेहरू एमालेलाई चाहिंँदैन भनेको सन्दर्भ यतिबेला चर्चामा छ। पहिलो चरणभन्दा दोस्रो चरणमा यस्तो प्रवृत्ति बढी देखिएकाले उहाँको यस्तो कडा अभिव्यक्ति आएको हो। विपक्षी गठबन्धनलाई पछाडि पारेको एमालेका अध्यक्षले नै किन यस्तो बोल्नुपर्यो? यस कुराको संकेत हो, एमाले दुई चरणका स्थानीय चुनावको वस्तुनिष्ठ समीक्षा गरी त्यसबाट शिक्षा लिएर तेस्रो चरणको चुनावमा होमिँदैछ। अपेक्षा गरौं, प्रदेश र संघको निर्वाचनमा पार्टी अध्यक्षले पुन: यो वाक्य दोहोर्याउनुपर्ने छैन। तीन चरणमा स्थानीय चुनाव गराउनु सरकारी अकर्मण्यता र लाचारीको प्रतिविम्ब हो। यसरी चरणचरणमा चुनाव गराउने योजनाभित्र अनेकौं षड्यन्त्र थिए। पहिलो चरणका तीन प्रदेश त्यस्ता रोजियो, जहाँ २०७० को चुनावमा सत्ताधारीहरू निकै बलिया थिए, एमाले धेरै कमजोर थियो। त्यहाँ जितेर रातो अविर र माला पहिरिएर अरू प्रदेश छिर्ने उनीहरूको दाउ थियो। यसलाई जनताले विफल बनाइदिए। परिणामत: एमाले पहिलो पार्टी बन्यो। पहिलो चरणमा त्यस्तै भयो, दोस्रो चरणमा हेरांैला भनेर एमाले विरुद्ध सरकार पक्षधरहरूले सक्ने र मिल्नेजति ठाउँमा गठबन्धन गरे। सत्ताको विरुद्ध विपक्षीहरूको गठबन्धन अनौठो होइन। तर यहाँ विपक्षी पार्टीविरुद्ध सत्तामा भएका र नभएका सबैजसो पार्टीको गठबन्धन भयो, केवल एमालेलाई हराउन। गठबन्धनको हालत के भयो? परिणाम आइसकेको छ, एमालेको पहिलो हुने यात्रालाई कसैले रोक्न सकेन। एमालेले यत्रो घेराबन्दीको बीच अरूलाई त जित्यो, तर दु:खद पक्ष आफैंलाई भने जित्न सकेन। घर झगडाको दुष्परिणामगत फागुनमा सम्पन्न स्ववियु निर्वाचनको समीक्षा गर्दा हामीले तीनवटा पक्षमा विशेष जोड दिएका थियौं। पहिलो, चरणचरणमा चुनाव गर्ने कुरा गलत हुनेछ, त्यसो हुनदिनु हुँदैन। दोस्रो, अनेरास्ववियु विरुद्ध नेविसंघ, क्रान्तिकारी र अन्य संगठनको एलाइन्स भएको दृश्यले यसको प्रत्यक्ष प्रभाव स्थानीय चुनावमा पर्न सक्छ, त्यसप्रति बेलैमा सजग रहनुपर्छ। तेस्रो, विपक्षी विद्यार्थी संगठनहरूसंँगको प्रतिस्पर्धामा पनि आफ्नो संगठनभन्दा अन्तै भोट हालेका दृष्टान्त केही कलेजमा देखियो। यसकारण अनेरास्ववियुले हार व्यहोर्नुपर्यो। यसको समीक्षा गरी गलत गर्नेलाई सजायको भागिदार बनाउनुपर्ने निचोड निकालिएको थियो। स्थानीय चुनावका परिदृश्य र नतिजा पनि उल्लेखित निष्कर्षसँंग मेल खाएको छ। एमालेले त्यसबाट शिक्षा लिएर त्यस्ता घटनाक्रम दोहोरिन नदिएको भए अहिलेको भन्दा राम्रो परिणाम आउँथ्यो। विपक्षीहरूको यत्रो धेराबन्दी हुँदा पनि घर झगडा मिलाएर सबैलाई एक बनाउन नसक्नु, विपक्षी पार्टीसँंग चुनाव उठ्दा जतिसुकै विमति नै भए पनि वर्षौं दु:ख गरेको पार्टी छोडेर अर्को पार्टीलाई भोट हाल्नु, क्षणिकको आवेगले गलत निर्णय गर्दा त्यसबाट पार्टीलाई दीर्घकालसम्म हुनसक्ने क्षतिको आँकलन गर्न नसक्नुले धेरैको योग्यतामाथि प्रश्न उब्जाएको छ। चुनावको मुखमा पार्टी छोड्ने, भोट अन्तै हाल्ने, प्रचारमा नहिँड्ने, प्रचारमा हिंँडे पनि औपचारिकता मात्र पूरा गर्ने, मनैदेखि नलाग्ने, सातै छाप भोट नहाली योजनाबद्ध तवरले ६ छाप भोट हाल्ने, टिकट नपाएको झोंँक चुनाव हराएर पोख्ने प्रवृत्ति पार्टीभित्र मौलाउँदैछ। यसरी न पार्टी बन्छ, नत राम्रो संस्कृतिको विकास नै हुन्छ। यी सबै अन्तरघातका बहुरूप हुन्। विपक्षीहरू मिलेर घरमा आक्रमण गर्न आउँदा भित्र बसेकाहरूले एकमतले प्रतिकार नगर्नु एमालेका लागि चिन्ताको विषय हो। पार्टी र गुट भित्रकै प्रतिस्पर्धामा घात अन्तरघातको नेतृत्व गर्ने हिमायतीहरूलाई यसले कत्तिको छोला? तर एमाले बचाउन दिलोज्यान दिने इमानदार र निर्दोष कार्यकर्ताको मुटुमा अन्तरघातका यस्ता शृङखलाले सियोझंै रोपेको छ। जुनसुकै तह र ओहदाको भए पनि अन्तरघातीको पहिचान गरी दण्डित भएको हेर्ने चाहना आम एमालेको छ। एमालेभित्र पछिल्लो समय जतिबेला पनि गुटबन्दी गर्ने परिपाटी विकास हुँदैछ। बिहान उठ्दादेखि सुत्दासम्म, पार्टी सदस्य दिंँदादेखि संगठित गर्दासम्म, प्रतिनिधि छनोट हुँदादेखि अधिवेशनसम्म, जनसंगठनको तल्लो तहदेखि पार्टी केन्द्रसम्म हँुदाहुँदा विपक्षीसंँग प्रतिस्पर्धा गर्नुपर्ने चुनावमा उम्मेदवारहरूको नाम सिफारिसदेखि निर्णय गर्ने ठाउँसम्मै गुटबन्दी गर्ने तरिकाले पार्टीलाई कहाँ पुर्याउला? यसो गर्नेहरूले एकपटक सोचौं। अझ गुटले मात्र नपुगेर त्यसभित्र पनि खास आफ्नो मान्छे को हो? ऊ जसरी पनि हुनुपर्ने चिन्तन हावी हुँदैछ। गुटभित्र पनि अलिकति विमति भयो कित सुट गरिहाल्ने (राजनीतिक हत्या गर्ने) क्रम पनि बढ्दो छ। यिनै क्रियाकलापको जगमा मवादी चिन्तन विकास भएको छ। आफू बाहेक अरू उठ्दा जिताउनै नलाग्ने, हराउन अगुवाइ गर्ने, भोट अन्तै हाल्ने भनेको मवादी चिन्तनको पराकाष्ठा हो। गुटगत गतिविधिले धराशायी बनाएको पार्टीगत भावनालाई मवादी चिन्तनले खरानी पार्दैछ। गुटको रूपमा पार्टीभित्र छिरेको भाइरस मवादी चिन्तनमा फ्युजन भएर एमालेलाई खान खोज्दैछ। यसर्थ आफैंले आफैंलाई जित्न आन्तरिक शुद्धीकरण आजको आवश्यकता हो।उत्कृष्ट छानौं, सन्तुलन नगुमाऔंस्थानीय चुनावमा एमालेले अवलम्बन गरेको उम्मेदवार छनोटको तरिकामा त्रुटि देखियो। कहीं तीनजना त कहीं त्योभन्दा बढीलाई स्वीकार गरियो। तीन जना छनोट हुँदा तल्लो तहमा कहीं निर्वाचन त कहीं सर्वसम्मति भयो। यसरी निर्वाचन गर्दा पार्टी कमिटीमा भन्दा सम्बन्धित तहका पार्टी सदस्यहरूबीच गरेको भए त्यसबाट जनमतको वास्तविक अवस्था प्रकट हुने थियो। यदि निर्वाचन नै गरिन्छ भने पहिलो भोट ल्याउनेलाई नै उम्मेदवार बनाउनु उत्तम हुन्छ। त्यसभित्र पनि फेरि छनोट गर्ने, दोस्रो, तेस्रो भोट ल्याउनेलाई निर्णय गर्दा त्यसले नकारात्मक नतिजा दिएको छ। यसमा एकरूपता ल्याउनैपर्छ। व्यक्ति हेरेर विधि बनाउनेभन्दा पनि राम्रा मान्छेहरू, सम्बन्धित तहले रुचाएकाहरू छनोटको वैज्ञानिक आधार तयार पार्नुपर्छ।पछिल्ला केही वर्ष हुँदै आएका अधिवेशन पार्टीभित्रको एकपक्षीय खालका छन्। ती कतिपय कमिटीले उम्मेदवारको सिफारिस पठाउँदा वा निर्णय गर्दा पक्षधरताको सीमारेखा नाघ्न नसकेका कारण कतिपय ठाउँमा नतिजा राम्रो आउन सकेन। यसरी निर्णय गर्दा हरेक कुराको सन्तुलन मिलाउने र गुटगत आधारमा नभई, स्थानीय आवश्यकताको आधारमा उत्कृष्टको छनोट गर्ने सर्वस्वीकार्य तरिका अपनाउँदा पार्टीले विजय हात पारेको देखिन्छ। योभन्दा फरका बाटो हिँड्न खोज्नु भनेको दुर्घटना निम्त्याउनु हो। धनकुटा, दाङ र कञ्चनपुरलाई मानक बनाएर सबैले शिक्षा लिऔं। जनताले एमालेमै आफ्नो भविष्य सुरक्षित देखेका छन्। एमालेसँंगै आशा र विश्वास राखेका छन्। यसर्थ यो गाउँमा एक पक्षले, त्यो नगरमा अर्को पक्षले, एउटा जिल्लामा एकथरीले, अर्को जिल्लामा अर्काथरीले अन्तरघात गर्यो, हिसाबकिताब बराबर भयो भनेर तैं चुप मै चुप बस्ने गम्भीर भुल कसैले नगरौं। यस्तो बराबरीको खेल एमालेलाई सिध्याउने खेल हो। जहाँ जसले गल्ती गरेको छ, विना पक्षधरता समीक्षा गरौं।आचार्य अनेरास्ववियुका केन्द्रीय उपाध्यक्ष हुन्।"
विशाखापटनम भर्सेज कोलकाता,"नेपालले आफ्नोलागि भर्खरै मात्र प्रयोगमा ल्याएको भारतको आन्ध्र प्रदेशमा अवस्थित विशाखापटनम बन्दरगाहका सकारात्मक पक्षहरूलाई हाइलाइट गर्न दिल्लीस्थित नेपाली दूतावासले भारतको थिङट्याङ्क आईडीएसएसंँगको सहकार्यमा सेमिनार आयोजना गर्यो। दुई देशको व्यापार, वाणिज्य तथा कनेक्टिभिटीमा विविध विषयमा छलफल भए पनि सबैको चासो भनेको बन्दरगाह नेपालका लागि कति उपयोगी हुन्छ भन्ने नै थियो।विशाखापटनमलाई भारतको एउटा महत्त्वपूर्ण बन्दरगाहका रूपमा लिइन्छ। यसलाई विश्वव्यापी मापदण्ड पूरा गरेको दक्षिण एसियाकै एक रोजाइको बन्दरगाह बनाउने भारतको योजना छ। यो भारतको मुख्य १३ वटा बन्दरगाहमध्ये एक हो। भारतको पूर्वी तटमा अवस्थित विशाखापटनम बन्दरगाह कोलकाता र चेन्नईको बीचमा पर्छ। यसलाई भारतीय पक्षले नेपालका लागि दोस्रो गेटवेका रूपमा व्याख्या गरिरहेको छ। सन् २००९ मा नेपाल र भारत बीचमा नेपालले यो बन्दरगाह प्रयोग गर्ने सहमति भए पनि दुई वर्षभन्दा अगाडि तत्कालीन प्रधानमन्त्री केपी ओलीको समयमा यस सम्बन्धमा ठोस सहमति भएको थियो। त्यही सहमति अनुसार गतवर्ष बन्दरगाह नेपालले प्रयोग गर्ने विषयमा दुई देश बीचमा लेटर अफ एक्सचेन्ज भएको थियो।नेपालले अहिलेसम्म कोलकाता बन्दरगाहको मात्र प्रयोग गरिरहेको र त्यहाँ नेपाली व्यापारीहरूले विभिन्न खालका समस्या झेलिरहेको सन्दर्भमा गत महिना भएको बहस दुई बन्दरगाहको तुलनामा केन्द्रित थियो। यो विशाखापटनम भर्सेज कोलकाता बहस थियो। एउटा रोचक कुरा त के रह्यो भने विशाखापटनम बन्दरगाहका उच्च अधिकारीहरूले नै कोलकाता बन्दरगाहमा निकै समस्या रहेकोले नेपालमा लागि टाढा भए पनि यही बन्दरगाह उपयुक्त हुने सुझाए। यसबाट के प्रस्ट हुन्छ भने भारतमा बन्दरगाहहरू बीचमा तीव्र प्रतिस्पर्धा चलिरहेको छ। त्यो प्रतिस्पर्धाबाट नेपालले सकेसम्म बढी फाइदा लिन सक्नुपर्छ।सडक तथा रेलवे दूरीको हिसाबले हेर्ने हो भने विशाखापटनम कोलकाताभन्दा झन्डै दोब्बर दूरीमा पर्छ। कोलकातासंँग जति भौगोलिक तथा अन्य सामिप्यता छ, विशाखापटनमको सन्दर्भमा छैन। अझ भन्ने हो भने कोलकातासंँग नेपालको एक स्वाभाविक पहुँच छ। कोलकातामै अभ्यस्त भइसकेका व्यापारीहरू विशाखापटनमतिर सहजै जान मान्दैनन्। दूरी पनि एक समस्या नै हो। त्यही कारणले हुनसक्छ, अहिले त्यो बन्दरगाहमा अहिले नेपाली कारोबार एकदमै कम छ र कारोबार बढाउने ठूलो चुनौती छ। उसो त कारोबार सुरु गरे पनि विशाखापटनम बन्दरगाहमा अहिलेसम्म नेपालले कन्सुलेट कार्यालय खोलेको छैन। कार्यालय खोल्ने विषयमा विभिन्न मन्त्रालयहरू बीचमा फरक मत पाइन्छ। परराष्ट्र मन्त्रालय तत्काल कन्सुलेट कार्यालय खोल्ने पक्षमा छैन। वाणिज्य मन्त्रालयका अधिकारीहरू भने कार्यालय खोल्ने पक्षमा छन्। भारतीय पक्षले भने सकेसम्म कार्यालय खोल्न आग्रह गरिरहेको छ। अहिले दिल्लीस्थित नेपाली दूतावासले नै त्यस बन्दरगाहको कन्सुलेट सम्बन्धी कार्यहरूको जिम्मा लिइरहेको छ। फिल्डमै कार्यालय नभएकाले पनि व्यापारीहरू त्यो बन्दरगाह प्रयोग गर्ने कि नगर्ने भन्ने अन्योलमा छन्। कारोबार नै न्यून रहेको बन्दरगाहमा कार्यालय स्थापना गर्दा राज्यलाई आर्थिक भार भने पर्छ। तर नेपाली व्यापारीहरूले कोलकातामा बारम्बार झेलिरहेको समस्या, विभिन्न कारणले तिर्नुपरेका विभिन्न शुल्क, अनावश्यक रूपमा हुने ढिलाइहरू लगायतका कारणले दीर्घकालीन रूपमा व्यापारीहरू विशाखापटनम बन्दरगाहतर्फ नै आकर्षित हुने देखिन्छ। तर प्रतिस्पर्धात्मक अवस्थालाई दृष्टिगत गरेर कोलकाता बन्दरगाहले आफूलाई अपग्रेड गरे कोलकाता नै नेपालका लागि लाभदायी पनि हुनसक्छ।विशाखापटनम बन्दरगाहको एउटा महत्त्वपूर्ण पक्ष भनेको अत्याधुनिक प्रविधिहरूको प्रयोग हो। यसलाई पेपरलेस बन्दरगाहका रूपमा लिने गरिन्छ। सम्पूर्ण कार्यहरू अनलाइनका माध्यमले गरिन्छ। जसले गर्दा कारोबारमा पारदर्शिता कायम भएको छ भने भ्रष्टाचार तथा अन्य गडबडीका सम्भावना कम छन्। यसले टेबल मुनिबाट पैसा बुझाएर कार्गाे छुटाउनुपर्ने अवस्था पनि अन्त्य गरिदिन्छ। यसको अर्काे महत्त्वपूर्ण पक्ष भनेको सबै प्रक्रिया पारदर्शी हुने भएकाले सामान कतिबेला आइपुग्छ भन्ने कुरा व्यापारीलाई पहिला नै थाहा हुन्छ र त्यही अनुसारको योजना बनाउन सकिन्छ। उता कोलकाता बन्दरगाहमा भने विभिन्न कारणले कार्गाे छुट्न गाह्रो हुने, कति शुल्क बुझाउनुपर्ने हो, त्यसको यकिन नहुने लगायतका समस्या व्यापारीले झेलिरहेका छन्। कतिपय सन्दर्भमा त नेपालमा लगेर सामान बेचिसकेपछि विभिन्न बिलहरू आउने गरेको गुनासो व्यापारीहरूको छ। विशाखापटनम बन्दरगाहको एउटा समस्याचाहिँ कोलकाताभन्दा धेरै टाढा छ। सडक मार्गबाट कार्गाे ल्याउने सम्भावना निकै कठिन छ। रेलमार्गको दूरी पनि दोब्बर भएकाले भाडा पनि दोब्बर नै लाग्ने भयो। तर समग्र शुल्क र भाडाको सन्दर्भमा हेर्ने हो भने विशाखापटनम सस्तो पर्ने देखिन्छ। सडक मार्ग लामो भए पनि सामुद्रिक बाटो भने छोटो छ। हाल चीनका विभिन्न बन्दरगाह र अन्य मुलुकबाट कोलकाता बन्दरगाहमा कार्गाे सिंगापुर तथा अन्य बन्दरगाह हुँदै आउने गर्छन्। तर विशाखापटनमको हकमा ती बन्दरगाहबाट सिधै आउने गर्छन्, जसले गर्दा सामुद्रिक भाडा कम हुन जान्छ। कोलकातामा हाल विभिन्न शीर्षकमा तिनुपर्ने, बढी सामुद्रिक शुल्क लगायतले बढी पर्ने रेलवेको शुल्कलाई सहजै क्षतिपूर्ति गर्ने देखिन्छ।यसैबीच तेस्रो बन्दरगाह पनि चर्चामा आयो। भारतीय पक्ष उडिसा राज्यमा रहेको धाम्र बन्दरगाह नेपाललाई प्रयोग गर्न दिन सकारात्मक देखिन्छ। भारतीय पक्षले यस विषयमा दिल्लीस्थित नेपाली दूतावासलाई अनौपचारिक रूपमा कुराकानी अगाडि बढाएको समेत देखिन्छ। त्यो बन्दरगाह कोलकाताभन्दा केही टाढा तर विशाखापटनमभन्दा निकै नजिकको दूरीमा छ। हल्दिया र परादीप बन्दरगाह बीचमा रहेको धाम्र बन्दरगाहलाई भारतको पूर्वी कोष्टको सबैभन्दा ठूलो र प्रभावकारी बन्दरगाहको रूपमा विकास गर्ने कार्य भइरहेको छ।भारतीय पक्षले यस विषयमा सम्भाव्यता अध्ययनका लागि नेपाललाई आग्रहसमेत गरिरहेको छ। विशाखापटमन जस्तै यो बन्दरगाह पनि आधुनिक प्रविधिमा आधारित रहेको बताइएको छ। यो छलफल र बहससँंगै यस विषयमा दुई देशका सरकारी अधिकारीहरूबीच छलफल गर्ने वातावरणसमेत बनेको छ। सन् २०१४ देखि यो बन्दरगाहको जिम्मेवारी अडवानी पोर्टले लिइरहेको छ। अब हुने दुई देशको उच्च राजनीतिक तहमा यो विषयले प्रवेश पाउने बताइएको छ। सम्भवत: प्रधानमन्त्री शेरबहादुर देउवाको आसन्न भारत भ्रमणको समयमै यो विषयले प्रवेश पाउनेछ।विशेषत: दुई वर्ष अगाडि भारतले लगाएको नाकाबन्दीपछि नेपालको पारवहन अधिकार तथा भूपरिवेष्टित मुलुकको समुद्रसम्मको पहुँच बारेमा निकै बहस भइरहेको छ। नाकाबन्दीपछि केपी ओली नेतृत्वको सरकारले चीनसँंग व्यापार तथा पारवहन सन्धि गरेपछि यो विषयमा झन् बढी बहस भइरहेको छ। यही सन्दर्भले हुनसक्छ, पछिल्लो समय भारत नेपाललाई पारवहन सुविधा प्रदान गर्न र समुद्रसम्मको पहुँच दिन बढी नै उदार हुनथालेको देखिन्छ। भारतीय अधिकारी तथा विश्लेषकहरूले बारम्बार भन्ने गर्छन् नेपालले भारतमार्फत समुद्रमा जुन प्रकारको सहज र प्रभावकारी पहुँच पाउँछ, चीनतर्फ निकै जटिल छ। उनीहरूको तर्क के छ भने भौगोलिक जटिलताका कारण चीनबाट नेपालले समुद्रसम्म पाउने पहुँच निकै खर्चिलो र कठिन छ। यसबाट सजिलै बुझ्न सकिन्छ, पारवहनका लागि नेपाल चीनतर्फ नजाओस्, आफूतर्फ नै आओस् भन्ने भारतीय चाहना छ। तर नेपाललाई पारवहन सुविधा दिनका लागि दुवै देशले पछिल्लो समयमा देखाएको तदारुकता तथा भारतकै बन्दरगाहहरूबीच बढ्दो प्रतिस्पर्धा हाम्रोलागि एउटा अवसर हो। यसले सरकारी निकायलाई एउटा ठूलो चुनौती थपिदिएको छ भारत र चीनमा रहेका नेपाललाई उपयुक्त हुने बन्दरगाह छनोट गर्ने, तुलनात्मक अध्ययन गर्ने र त्यही अनुसारको नीति लिने। तर विडम्बना, अहिलेसम्म कोलकाता र विशाखापटनमको तुलनात्मक अध्ययनसमेत भएको छैन।"
"अनुदान बुझे, घर बनाएनन्","धादिङ रुविभ्यालीका पर्यटकीय बस्तीको हवाई दृश्य जति रमणीय देखिन्छ, वास्तविकता भने त्यस्तो छैन। आकाशबाट हेर्दा रंगीचंगी जस्तापाताका छाना भएका बाक्लो बस्तीका घर प्राय: सबै चर्केका छन्। केही भत्केका छन्। भूकम्पको केन्द्रबिन्दु गोरखा नजिकैको साबिकको री, झार्लाङ, लापा, तिप्लिङ, सेर्तुङलगायत गाविसमा सबैभन्दा बढी धनजनको क्षति भएको थियो। भूकम्पले जमिन मात्रै होइन, पहाड नै चर्काएको थियो। भूकम्पबाट रीगाउँका मात्रै ७२ जनाले ज्यान गुमाएका थिए। उद्धारका लागि ४ दिन कुर्नुपर्यो।तर यहाँका बासिन्दा पहिलो किस्ता अनुदान बुझेर घर बनाउने सुरसारै नगरी चुपचाप बसेका छन्। उनीहरूले साता दिन लगाएर पहिलो किस्ता लिए। दोस्रो किस्ता लिन उनीहरूले चासो देखाएका छैनन्। उनीहरूले सबैजसो घर मर्मत गरेर काम चलाउका रूपमा बस्दै आएका छन्। रीगाउँमा खटिएका प्राविधिक दिपेन्द्र शाहीका अनुसार साबिकको रीगाउँ गाविसमा बल्लतल्ल १५ जनाले घर निर्माणको जग बसालेका छन्। उनी भन्छन्, जनशक्ति र पैसाको अपुगले निर्माणले गति लिन नसकेको अनुमान गर्छन्। भन्छन्, घर निर्माणको सल्लाह दिने हो, नक्साअनुसार काम गर्न प्ररित गरेको छौं। गाउँका बस्तीमा कतै निर्माण सामग्री थुपारिएका छन्, कतै भर्खरै जग हालिएको छ। एकातिर वास्तविक पीडितले मात्रै राहत पाएनन्, गैरपीडित पनि हावी भएपछि घर बन्न सकेका छैनन्।टान, नेपाल पर्यटन बोर्डलगायतले पर्यटन क्षेत्र घोषणा गरेको तावल बस्तीमा ३ सय २० घर छन्। तीमध्ये धेरैको घर निर्माण सुरु गरिएको छैन। उमेर पुगेका सबैलाई नागरिकता दिएजस्तै जिल्लाका सबै घरधुरीलाई लाभग्राहीको सूचीमा राख्दा गैरपीडित हावी भएको स्थानीय बताउँछन्। २०६८ को जनगणनाअनुसार ६३ हजार घरधुरी रहेको जिल्लामा ५७ हजार ३ सय ५४ जनाले पहिलो किस्ता बुझेका छन्। तीमध्ये ७ हजार ६ सय ६४ ले मात्र बनाउन थालेका छन्। दोस्रो किस्ताका लागि ४ हजार ६ सयको मात्र सिफारिस भएको छ। थप १७ हजार ५ सय ६१ जनाले लाभग्राही सूचीमा नाम छुटेको गुनासो टिपाएका छन्। जिल्लाभर करिब १५ प्रतिशतले मात्र घर निर्माण सुरु गरेका छन्। नेपाल रेडक्रस सोसाइटीका जिल्ला शाखाका उपसभापति नारायाण तिमिल्सिनाका अनुसार ३ लाखको लोभमा परिवार विखण्डन गरेर घरधुरी बढाएकाले समस्या थपिएको छ। यसो गर्दा घर निर्माणको बदला संयुक्त परिवारमा फर्केर एउटै घरमा बसोबास सुरु भएको छ, उनले भने। जिल्ला स्थित सहरी विकास कार्यालय प्रमुख दिलिप भण्डारीका अनुसार अन्तिम किस्ता बुझ्ने एक जना पनि छैनन्। स्थानीयको आफ्नै तर्क छ। ढुवानी समस्या, निर्माण सामग्री र जनशक्ति अभावले पुनर्निर्माणमा कठिनाइ भएको उनीहरू बताउँछन्। रुविभ्यालीका प्रमुख चेरुङ तामाङले भूकम्पले बस्न नमिल्ने भएको स्थानीय ८ वटा बस्तीबाट पीडितहरूलाई अन्यत्र सार्नुपर्ने भएकाले घर निर्माण सुरु गर्न नसकिएको बताए। १ अर्ब ३८ करोड फिर्ता आवास निर्माणका लागि चालु आवका लागि प्राप्त रकममध्ये १ अर्ब ३८ करोड रुपैयाँ खर्च हुन नसकेर फिर्ता पठाइएको छ। पीडितले आवास बनाउन नथालेको र थालेकाले पनि दोस्रो किस्ता नलिएकाले यो रकम फिर्ता गएको हो। पहिलो किस्ता ३ अर्ब २५ करोड पहिलो किस्ताका रूपमा वितरण गरिएको थियो। दोस्रो किस्ताका लागि ५४ करोड ३६ लाख रुपैयाँ वितरण गर्न सिफारिस गरिएको छ।"
सीमावर्ती नेपाली बजार प्रभावित,"इलाम दार्जिलिङमा एक महिनाभन्दा लामो समयदेखि जारी आन्दोलनका कारण सीमावर्ती क्षेत्रका बासिन्दा प्रभावित भएका छन्। दार्जिलिङ, मिरिकलगायत सीमावर्ती बजारमा जाने दैनिक उपभोग्य सामग्री रोकिँदा कृषक मारमा छन्। सीमावर्ती गाउँमा उत्पादन हुने घिउ, छुर्पी, खुर्सानी, सागसब्जीको मुख्य बजार दार्जिलिङ हो। मानेभञ्ज्याङ, जौबारी, कालपोखरी, पशुपतिनगरलगायत क्षेत्रमा संकलन भएर नेपालतर्फबाट यी सामग्री भारत जाने गरेका थिए। माइजोगमाई५ का उमा सुवेदीले दस रोपनीमा खुर्सानी लगाएका छन्। दार्जिलिङमा चर्किएको आन्दोलनका कारण उनलाई चिन्ता थपिएको छ। सदरमुकामभन्दा सीमापारिका बजारमा अकबरे खुर्सानीको माग राम्रो छ। यस्तै आन्दोलन हो भने यहाँका दर्जनौं कृषकको उत्पादनले बजार नपाउने अवस्था छ, उनले भने। सीमावर्ती क्षेत्रका बासिन्दा भने चामल, चाउचाउलगायत अत्यावश्यक सामग्री लिन नेपालतर्फ आउने गरेका छन्। तर, सवारीसाधन नचल्दा सीमित क्षेत्रमा मात्र लैजान सकिने भएकाले बजार सुधार हुन सकेको छैन। दैनिक ३५ हजार रुपैयाँ राजस्व संकलन गर्दै आएको पशुपतिनगरस्थित भन्सार कार्यालयमा अहिले चहलपहल निकै पातलो छ। बन्द लम्बिँदै जाँदा भन्सारको कारोबार त घट्यो नै, यस क्षेत्रको जनजीवनलाई नै प्रत्यक्ष मार परेको छ, भन्सार कार्यालयका नायब सुब्बा दीपबहादुर कटुवालले भने। सीमावर्ती गोर्खे, पशुपतिनगर, श्रीअन्तु, समालबुङलगायत क्षेत्रमा उत्पादित ठूलो परिमाणको सागसब्जी बिक्री नहुँदा कुहिने अवस्थामा छ। उत्तरी जमुना, माबु, माईमझुवा, प्याङ, नयाँबजारलगायत क्षेत्रमा उत्पादन हुने आलुको मुख्य बजार पनि दार्जिलिङ नै हो। अहिले निर्यात हुन नसक्दा कृषकले मार खेप्नुपरेको छ। दार्जिलिङ क्षेत्रका शैक्षिक केन्द्र पनि बन्द हुँदा ठूलो संख्यामा नेपाली विद्यार्थी प्रभावित भएका छन्। दार्जिलिङ, खर्साङ र सीमावर्ती क्षेत्रका भारतीय विद्यालयमा नेपालका करिब एक हजार दुई सय विद्यार्थी अध्ययन गर्छन्। दार्जिलिङको आन्दोलनले पर्यटकीय क्षेत्रमा पनि उत्तिकै प्रभाव पारेको छ। दार्जिलिङ भएर आउने पर्यटकमा आश्रित पशुपतिनगर बजार सुनसान छ। सीमावर्ती भारतका ग्राहकले धानेको पशुपतिनगर बजार दार्जिलिङमा आमहडतालपछि पूरै सुनसान भएको उद्योग वाणिज्य संघ पशुपतिनगरका प्रमोद राईले जनाए। नेपालतर्फबाट उता घुम्न जानेहरू पनि आन्दोलनले रोकिएपछि पशुपतिनगर, फिक्कललगायत क्षेत्रका होटल पनि सुनसान छन्। बंगाल सरकारले गोर्खाल्यान्डमा नाकाबन्दी लगाएपछि सीमावर्ती क्षेत्रका नागरिक घण्टौं हिँडेर नेपालतर्फबाट चामल खरिद गर्न थालेका छन्। उनीहरू चामल किन्न पशुपतिनगर, अन्तु र समाल्बुङसम्म आइपुग्छन्। विकल्प खोज्न केन्द्रको आग्रहदार्जिलिङ छुट्टै गोर्खाल्यान्ड राज्य माग्दै जारी आन्दोलन सन् १९८६ कै जसरी झन्झन् लम्बिँदै छ। आन्दोलनकारीले वर्षौं पुराना धरोहर तोडफोड र आगजनी गरिरहेकै छन्। बंगाल सरकारको दमन झन् तीव्र हुँदै छ। आन्दोलनकारीको सामूहिक भनाइ छ, बरु भोकभोकै मर्छौं, गोर्खाल्यान्ड नभएसम्म बन्द खोल्दैनौं। सर्वदलीय संयन्त्र गोर्खाल्यान्ड मुभमेन्ट कोअर्डिनेसन कमिटी ले पनि आन्दोलनलाई थप मजबुत बनाउने अभियान जारी राखेको छ। कालिम्पोङमा सम्पन्न पछिल्लो सर्वदलीय बैठकले आन्दोलन दिल्ली केन्द्रित गर्ने निर्णय गरेको छ। गोर्खा जनमुक्ति युवा मोर्चाको अगुवाइमा शुक्रबार दार्जिलिङ, कालिम्पोङ, खर्साङ र मिरिकमा एकैपटक आमरण अनशन थालिएको छ। दार्जिलिङबाट लोकसभा निर्वाचनमा विजयी सांसद एसएस आहलुवालियाले हिन्दुस्तान टाइम्ससँगको ताजा अन्तर्वार्तामा भनेका छन्, गोर्खाल्यान्ड पुरानो माग हो, यो रातारात सम्भव छैन। यो अभिव्यक्ति सांसद आहलुवालियाको निजी होइन, सिंगो भारतीय जनता पार्टीको आधिकारिक विचार हो। स्थानीय बुद्धिजीवी सीके श्रेष्ठका अनुसार चार छिमेकी देश (नेपाल, चीन, भुटान र बंगलादेश) को सीमानजिक रहेको दार्जिलिङलाई केन्द्र सरकारले चिकेन नेक का रूपमा बुझ्दै आएको छ। यस्तो क्षेत्रमा अलग राज्य वन्नु राष्ट्रहितअनुकूल नहुने केन्द्रको बुझाइ हो। अहिलेसम्म गोर्खाल्यान्ड हुन नसक्नुको मुख्य कारण यही नै हो, श्रेष्ठले भने, भविष्यमा पनि गोर्खाल्यान्ड हुने कुरामा मचाहिँ ढुक्क छैन। जनता पनि अझै ढुक्क देखिएका छैनन्। सर्वदलीय संयन्त्रप्रति उनीहरू अझै आश्वस्त छैनन्। विगतमा जस्तो आन्दोलन तुहिने हो कि भन्ने आशंका यथावत् छ, बुद्धिजीवी नरबहादुर दाहाल भन्छन्। सन् १९८६ यता करिब ३० वर्षमा गोर्खाल्यान्डका लागि थुप्रै आन्दोलन भए। यकिन तथ्यांक नभए पनि अहिलेसम्म २ हजारभन्दा बढीले ज्यान गुमाइसके। अर्बौ मूल्यका भौतिक पूर्वाधारको क्षति भइसक्यो। विकल्प खोजी दार्जिलिङ केन्द्रित राजनीतिक शक्तिहरूले अलग राज्य गोर्खाल्यान्डको विकल्प खोज्न थालेका छन्। जारी आन्दोलनमा आठ आन्दोलनकारीको मृत्यु भइसकेको छ। जनता भने गोर्खाल्यान्डबाहेक कुनै विकल्प स्वीकार्ने पक्षमा छैनन्। गोर्खाल्यान्ड प्राप्त नभएसम्म आन्दोलन रोकिनेवाला छैन, मोर्चा कार्यकर्ता विमल शेर्पाले भने, गोर्खाल्यान्डको विकल्प गोर्खाल्यान्ड मात्रै हुन सक्छ। भारतीय सञ्चारमाध्यमका अनुसार केन्द्रले गोर्खाल्यान्डको उचित विकल्प खोजी गर्न आन्दोलनरत दललाई आग्रह गरेको छ। केन्द्र सरकारले दार्जिलिङका करिब १२ जति जातीय समुदायलाई जनजातिको अधिकारसहित गोर्खाल्यान्ड स्टेट काउन्सिल को प्रस्ताव गरेको स्रोतको दाबी छ। केन्द्रबाट अनौपचारिक प्रस्ताव आएको बुझिएको छ, गोर्खा जनमुक्ति मोर्चाका एक सदस्यले भने, सबै दलको परामर्श र सुझाव लिएर मात्रै निर्णय गर्ने पक्षमा छौ। चीन र नेपालले उक्साएपश्चिम बंगालकी मुख्यमन्त्री ममता बेनर्जीले चीन र नेपालले आन्दोलनलाई सघाएको आरोप लगाएकी छन्। मुख्यमन्त्रीले नेपालको नेत्रविक्रम चन्द्र (विप्लव) नेतृत्वको माओवादीले दार्जिलिङको आन्दोलनलाई सघाइरहेको प्रमाण रहेको दाबी गरिन्। आन्दोलनरत दलले भने आन्दोलनमा कुनै देशको कुनै सहयोग नरहेको प्रस्ट्याएका छन्।"
नेपाली भाषाको टीभी प्रसारणमा रोक,"सिलिगुडी (कास) पश्चिम बंगाल सरकारले शनिबार रातिदेखि नेपाली भाषाको टीभी च्यानलको प्रसारणमा प्रतिबन्ध लगाएको छ। सिलिगुडीको सेबोक रोडस्थित एबीएन टीभी नेटकवर्कको कार्यालयमा शनिबार राति साढे १ बजे प्रहरीले तालाबन्दी गरेको छ।इन्टरनेट सेवामा एक महिनाअघिदेखि नै प्रतिबन्ध छ। भारतकै पहिलो नेपाली टीभी च्यानलमाथि प्रतिबन्धपछि दार्जिलिङका नेपालीभाषी थप आन्दोलित बनेका छन्। बंगाल सरकारले गोर्खाल्यान्ड आन्दोलनलाई थप दमन गर्ने नीतिअनुसार टिभीमा समेत प्रतिबन्ध लगाएको उनीहरूको आरोप छ। एबीएन टीभीका सिनियर जर्नालिस्ट रुबेन गुरुङले बंगाल सरकारको ठाडो निर्देशनमा प्रसारण बन्द गराइएको बताए। पूर्वजानकारीबिना प्रहरीले अचानक तालाबन्दी गर्दा हामी आतंकित छौं, उनले भने, यो बंगाल सरकारको ज्यादति हो। उक्त टीभीले गोर्खाल्यान्डको समर्थनमा समाचार प्रसारण गरेको प्रशासनको आरोप छ। सिलिगुडीका प्रहरी कमिसनर नीरज सिंहले माथिको आदेशअनुसार टिभी प्रसारण रोकिएको बताए। टीभीका प्रमुख कार्यकारी स्वप्निल चट्टोपाध्यायले सत्य समाचार सम्प्रेषण गर्दा बंगाल सरकारले तारो बनाएको दाबी गरे। जनतालाई सही सूचना प्राप्त गर्ने अधिकारबाट रोक्नु मानवअधिकारको उल्लंघन मात्रै होइन, गणतन्त्रको बर्खिलाप पनि हो, उनले भने। झन्डै ६ महिनाअघि प्रसारण सुरु भएको एबीएन च्यानलमा सिक्किमका मुख्यमन्त्री पवन चामलिङको प्रत्यक्ष लगानी छ। गोर्खाल्यान्ड आन्दोलनसँगै चर्किएको सिक्किमबंगालबीचको झगडाका कारण पनि च्यानलमा प्रतिबन्ध लगाइएको हुन सक्ने अनुमान गरिएको छ। बंगाल सरकार अहिले दार्जिलिङविरुद्ध मात्रै होइन, सिक्किमविरुद्ध पनि उत्रिएको छ, सिक्किमका एक पत्रकारले भने, सिक्किमसँगको रिस टीभीको प्रसारण रोकेर पोख्न खोजेको हुनुपर्छ। झन्डै ४० दिनदेखि जारी अलग राज्य गोर्खाल्यान्ड आन्दोलनप्रति बंगालका कुनै पनि मिडिया सकारात्मक छैनन्। सबैले बंगाल सरकारको समर्थनमा समाचार प्रकाशन प्रसारण गर्दै आएका छन्। तर, एबीएनले गोर्खाल्यान्ड आन्दोलनमा बंगाल सरकारबाट भइरहेको दमनलगायतका गतिविधि समेटेर जनतालाई सूचना प्रवाह गरिरहेको थियो।"
सीटीईभीटी प्रवेश परीक्षाको प्रश्नपत्र आउट,"काठमाडौं प्राविधिक शिक्षा तथा व्यावसायिक तालिम परिषद् (सीटीईभीटी) ले शनिबार लिएको प्रवेश परीक्षाको प्रश्नपत्र जनकपुरबाट बाहिरिएको छ। जनकपुरको नेपाल टेक्निकल इन्स्टिच्युटबाट परीक्षा सञ्चालन भएको केही समयपछि भाइबरमार्फत प्रश्नपत्र बाहिर पठाएको सूचना आफूले पाएको परीक्षा नियन्त्रक ईश्वरी भट्टले बताए। हाम्रा साथीहरू प्रश्नपत्र बाँड्न थाल्नुभएछ, त्यसबेला परीक्षा हलबाट फोटो खिचेपछि भाइबरमार्फत बिहान ८५५ मा बाहिर ल्याइयो भन्ने छ, भट्टले भने, छानबिन गरेपछि मात्रै यथार्थ बाहिर आउनेछ। शनिबार सीटीईभीटीले पूर्ण शुल्क तिरेर पढ्न चाहने ३८ हजार विद्यालयका लागि प्रवेश परीक्षा लिएको थियो। प्रश्नपत्र बाहिरिएको खबर सार्वजनिक भएको दुई दिन बितिसक्दा पनि शनिबारको परीक्षा रद्द हुने होहोइन कुनै निर्णय हुन सकेको छैन। परीक्षा हलबाट बाहिर पठाएको प्रश्नपत्र र त्यसको उत्तर लेखिएको कागजको टुक्रा आइतबार दिउँसो नै सञ्चारमाध्यममा सार्वजनिक भएको हो। शिक्षामन्त्री एवं सीटीईभीटीका अध्यक्ष गोपालमान श्रेष्ठ, सदस्य सचिव पुष्परमण वाग्ले विदेश भ्रमणमा भएकै कारण यस विषयमा कुनै निर्णय हुन सकेको छैन। सदस्य सचिवज्यू फर्कंदै हुनुहुन्छ, भोलि (सोमबार) परीक्षा समितिको बैठक बसेर यस विषयमा निर्णय हुनेछ, उनले भने। नियन्त्रक भट्टले आफूलाई हटाएर प्रहरीको केन्द्रीय अनुसन्धान ब्युरोलाई यस विषयमा छानबिन गराउन माग गरेका छन्। आइतबार नै प्रहरीलाई अनुसन्धान गर्न आग्रह गर्ने भनिए पनि सदस्यसचिव वाग्ले विदेशबाट फर्केर सल्लाह गरेपछि मात्रै पत्राचार गर्ने तयारी भएको छ। सीटीईभीटीले परीक्षा हलमा पत्रकारलाई समेत फोटो खिच्न नदिन निर्देशन दिएको थियो। राजधानीको तीनकुनेस्थित एक परीक्षा केन्द्रमा कान्तिपुरकर्मीलाई केन्द्राध्यक्षले फोटो खिच्नसमेत रोक लगाएका थिए। सानोठिमीको अर्को परीक्षा केन्द्रमा सीटीईभीटी परीक्षा केन्द्रकै कर्मचारीलाई सँगै लगेपछि मात्रै फोटो खिच्न दिइएको थियो। विद्यार्थीलाई परीक्षा हलमा मोबाइल लैजान प्रतिबन्ध गरिएको थियो। परीक्षा केन्द्रका कर्मचारी र सीटीईभीटीबाट खटिएका कर्मचारीलाई भने मोबाइल लैजान प्रतिबन्ध थिएन। प्रश्नपत्र बाहिर ल्याउन सीटीईभीटीका कर्मचारी र परीक्षा केन्द्रका कर्मचारीबाहेक अरूले सम्भव नै नरहेको जानकार बताउँछन्। सीटीईभीटीका अनुसार तीनवर्षे डिप्लोमा कोर्स गर्न ३८ हजार ८ सय ८६ जनाले आवेदन फाराम भरेका थिए। यसमध्ये शनिबार कति जनाले परीक्षा दिए भन्ने यकिन तथ्यांक छैन। फाराम भर्नेमा सबैभन्दा बढी नर्सिङमा १० हजार १ सय ४ जना, एचएमा ७ हजार ५ सय ६१, फार्मेसीमा ३ हजार ८ सय ७० थिए। त्यस्तै सिभिल इन्जिनियरिङमा ५ हजार ४ सय ३, कृषि (प्लान्ट) मा ३ हजार ६ सय ६८ जनाले आवेदन दिएका थिए। सीटीईभीटीमा यसअघि पनि प्रवेश परीक्षाको प्रश्नपत्र कर्मचारीको मिलेमतोमा आउट भएको थियो। प्रश्नपत्र बाहिर ल्याउने कर्मचारीलाई कारबाही नहुँदा बर्सेनि यस्ता घटना दोहोरिने गरेका छन्। यसअघि प्रश्नपत्र बाहिर ल्याउने कर्मचारीलाई पाँच हजार जरिवाना गरिएको थियो।"
एकता प्रक्रिया रोकियो,"काठमाडौं (कास) नयाँ शक्ति र संघीय समाजवादी फोरमबीच एकता प्रक्रिया अन्तिम घडीमा रोकिएको छ। शनिबारसम्म कार्यदलस्तरमा भएका वार्तामा नेतृत्व र अधिकार क्षेत्रबारे सहमति नहुँदा एकता प्रक्रिया स्थगित भएको हो।आइतबार नयाँ शक्ति संयोजक बाबुराम भट्टराईसहितका नेताले फोरम अध्यक्ष उपेन्द्र यादव र अन्य नेतासँग वार्ता गर्दै तत्काललाई स्थगित गर्ने प्रस्ताव गरेका हुन्। स्रोतका अनुसार फोरमसित एकता गरे नयाँ शक्तिभित्रैका केही नेताले पार्टी छाड्ने धम्की दिएपछि भट्टराई पछि हटेका हुन्। फोरम सहअध्यक्ष राजेन्द्र श्रेष्ठलगायतले पनि भट्टराईले संविधानमा हस्ताक्षर गरेको भन्दै गल्ती नसच्याई एकता गर्न नहुने अडान लिएका थिए।एकताका लागि ढोका खुलै राखेर हाललाई स्थगित गर्ने निर्णय गरियो, नयाँ शक्ति नेता केशव दाहालले भने, भोलि (सोमबार) देखि सुरु हुने पार्टी बैठकमा एकताको एजेन्डा प्रवेश गर्दैन, बीचमा भएका प्रगतिबारे ब्रिफिङ मात्रै हुनेछ।फोरमसँग वार्तामा भट्टराईसहित देवेन्द्र पौडेल, पर्शुराम तामाङ, पर्शुराम खापुङ, केशव दाहाल सहभागी थिए भने फोरमबाट यादवसहित हेमराज राई, राजेन्द्र श्रेष्ठ र रेणु यादव सहभागी थिए। यसअघि दुवै पक्षले साउन १५ मा एकता घोषणा गर्ने गरी साउन ११ र १२ का लागि आआफ्ना केन्द्रीय कार्यसमिति बैठक डाकेका थिए। एकीकृत पार्टीको नाम र झन्डामा सहमति जुटिसके पनि नेतृत्व र अधिकार क्षेत्रमा विवाद भएको स्रोतले बतायो। पार्टी अध्यक्षमा उपेन्द्र यादव रहने, भट्टराई अधिकारसम्पन्न सर्वोच्च नेता रहने, अशोक राई वरिष्ठ नेता रहने सहमतिमा दोस्रो तहका नेताले आपत्ति जनाएका थिए।फोरमको असार २४ र २५ गते भएको पदाधिकारी बैठकले तेस्रो चरणको स्थानीय चुनाव अगावै नयाँ शक्तिसँग एकता गरिसक्ने निर्णय लिएको थियो।"
नेपथ्यको हाउसफुल प्रस्तुति,"अस्ट्रेलिया तीन साता लामो सांगीतिक प्रस्तुति लिएर अस्ट्रेलिया आएको नेपथ्यले तीन सहरहरूमा हाउसफुल प्रस्तुति दिएको छ। सिड्नीमा शनिबारको प्रस्तुतिसँगै नेपथ्य अब छिमेकी देश न्युजिल्यान्डमा पहिलोपटक कन्सर्ट गर्न जाँदै छ। मेलबर्न, एडिलेड र सिड्नीमा अन्तर्राष्ट्रिय स्तरको कार्यक्रमस्थल पाएको नेपथ्यको कन्सर्टबाट अस्ट्रेलियाका नेपालीहरूले निकै मनोरञ्जन उठाए। यस वर्षको अस्ट्रेलियाको कार्यक्रम हामीले सोचेभन्दा सफल र भव्य रह्यो, गायक अमृत गुरुङले कान्तिपुरसँग भने, अस्ट्रेलिया हाम्रा लागि विशेष रहँदै आएको छ। नेपथ्यको सांगीतिक यात्राको २५ वर्ष यहाँका दर्शकहरूसँग पनि बसेर मनाउन पाएकोमा खुसी लागेको छ।नेपथ्यले मेलबर्नमा करिब २ हजार दर्शकश्रोतासामु प्रस्तुति दिएको थियो। एडिलेडमा करिब ८ सय दर्शकश्रोता उपस्थित थिए। सिड्नीको बिग टप अडिटोरियममा चाहिँ नेपथ्य ३ हजार दर्शकश्रोताका अघिल्तिर प्रस्तुत भएको थियो। आयोजकका अनुसार हाउसफुल रहेको उक्त अडिटोरियममा नेपथ्यले नयाँपुराना गरी डेढ दर्जन गीत प्रस्तुत गरेको थियो। दर्शकश्रोताले निकै आनन्द उठाएका थिए।म्याग्दी ओभरसिज नेप्लिज एसोसिएसनको निम्तामा आएको नेपथ्यको यो चौथो अस्ट्रेलिया भ्रमण हो। अस्ट्रेलिया टुर सकिएपछि अब केही दिनमै नेपथ्यले तुलनात्मक रूपमा थोरै नेपाली रहेको न्युजिल्यान्डमा पहिलोपटक प्रस्तुति दिने तय भएको छ। त्यो कन्सर्ट अकल्यान्डमा हुने आयोजक आरोह इभेन्ट्सले जनाएको छ।"
तीज गीत धमाधम,"सुर्खेत हिन्दु नारीहरूको महान् पर्व तीज आउन एक महिना बाँकी छ। तैपनि गाउँघर, सहरबजार सबैतिर तीजको रौनक बढ्दै गएको छ। गायकगायिकाहरू गीत रेकर्डिङ र भिडियो निर्माणमा बनाउन व्यस्त छन्।गायिका सविता परियारले प्रकाश कटुवालसंग मिलेर नयाँ गीत ल्याएकी छन्मलाई नक्कली भइछ नभन परारभन्दा पोहोर सालपोहोरभन्दा अहिले सालछोटो लाउने आयो जमानागत वर्षको तीज गीत पनि राम्रै चलेको थियो, पछिल्लो गीतको भिडियो बनाउने तरखरमा रहेकी उनले भनिन्, यस पटकको गीतले पनि श्रोताहरूको माया पाउने आशा छ।गायिका भावना आचार्यलाई पनि तीजको माहोलले छोइसकेको छ। यस पटक भावनाले खेम भण्डारीसँग मिलेर कलाकारको जिन्दगी कति रमाइलो बोलको सिंगल ट्रयाक ल्याइसकेकी छिन्। उनको यो गीतको भिडियोमा दीपाशा बीसी र दुर्गेश थापाले मोडलिङ गरेका छन्। आफ्नो भिडियोको काम सकियो, अब एउटा भिडियोमा मोडलिङ गर्दै छु, भावनाले भनिन्।गायिका सञ्चिता शाहीले खुट्टा भए जुत्ताको के कमी गीतमा मोडलिङ गरेकी छन्। तीनवटा म्युजिक भिडियोमा अभिनय गरेकी उनी तीजको रौनक बढेलगत्तै बेफुर्सदी जस्ती भएकी छन्।पछिल्लो समय सुर्खेतमै रेकर्डिङ र म्युजिक भिडियोको छायांकन गर्ने चलन बढ्दो छ। यहाँका बुलबुले, घण्टाघर पार्कमा छायांकन गर्ने गरिएको छ। रेर्कडिङ स्टुडियोसमेत यहाँ सञ्चालन हुँदा कलाकारहरूलाई महँगो खर्च गरेर राजधानी जानुपर्ने बाध्यता टरेको छ।"
तिमीलाई नसोचेको,"काठमाडौं (कास) वरिष्ठ गायक दीप श्रेष्ठले गाएको एउटा गीत म्युजिक भिडियोमा आएको छ। नदिया लिवाङले लेखेको तिमीलाई नसोचेको कुनै पल छैन यहाँ गीतको भिडियोको निर्देशन पत्रकार अनुज थापाले गरेका हुन्।गीतकार नदिया र पत्रकार अनुज दुवै न्युयोर्कमा बसोबास गर्छन्। म्युजिक भिडियो उतै छायांकन गरिएको हो। दीप दाइलाई म बच्चादेखि चिन्थेँ, नदियाले विज्ञप्तिमा भनेकी छन्, आफूले लेखेको गीत गाउन दिँदा धक लागेको थियो, तर दाइले मन पराएर गाइदिनुभयो। उक्त गीत दीपले नै संगीतबद्ध गरेका हुन्।म्युजिक भिडियोमा समी भन्ज्याङ लेखनाथ, कास्की (कास) लमजुङको समी भन्ज्याङका विषयमा तयार पारिएको मेरो मुटु समी भन्ज्याङ गीतको म्युजिक भिडियो आएको छ। पाहार ट्रस्ट नेपालका अध्यक्ष चन्द्रबहादुर गुरुङले शनिबार पोखरामा भिडियो सार्वजनिक गरे।मध्य नेपाल नगरपालिकाको वडा नम्बर ५ मा पर्ने समी भन्ज्याङका भूगोल, प्रकृति, संस्कृति, कला, पर्यटनका विषयमा तयार पारिएको म्युजिक भिडियोको निर्देशन सुरज गुरुङले गरेका हुन्। रुपिन्द्र प्रभावीको रचना, सन्तोष प्रधानको संगीत तथा सन्तोष प्रधान र जुनु रिजालको स्वर रहेको गीतमा राहुल थापा र अनुषा गुरुङको अभिनय छ। भिडियोको कोरियोग्राफी राहुल थापा र छायांकन पुष्कर थापाले गरेका हुन्।समी भन्ज्याङका बासिन्दा एवं पाहार ट्रस्ट नेपालका अध्यक्ष गुरुङले समी भन्ज्याङको चिनारी विश्वमै पुर्याउन गीत र भिडियोले महत्त्वपूर्ण भूमिका खेल्ने बताए। कवि प्रकट पंगेनी शिव ले मातृभूमिको चिनारी हुने गीत निर्माण गरेर टिमले उदाहरणीय कार्य गरेको जनाए। वडा नम्बर ५ समी भन्ज्याङका अध्यक्ष बालकुमार जोशी र सदस्य ओमवीर गुरुङले स्थानीय कला, साहित्य र संस्कृतिको प्रवद्र्धन गर्न स्थानीय सरकारका तर्फबाट आफूहरू लागिपर्ने प्रतिबद्धता जनाए।"
ए मेरो हजुर २ ट्रेलर,"काठमाडौं (कास) रिलिजको एक महिनाअघि लभस्टोरी ए मेरो हजुर २ को ट्रेलर सार्वजनिक भएको छ। झरना थापाको डेब्यु निर्देशन रहेको फिल्म भदौ १६ मा रिलिज हुँदै छ। सलिनमान बानियाँ र साम्राज्ञी राज्यलक्ष्मी शाहको मुख्य भूमिका रहेको फिल्ममा सलोन बस्नेत, अम्बर सुवेदी, सुमन पौडेल, अनुभव रेग्मी, बुद्धि तामाङ, विल्सनविक्रम राई लगायतको पनि अभिनय छ। झन्डै दुई दशकदेखिको मेरो अभिनय अनुभवलाई उपयोग गर्न खोजेकी छु, निर्देशनमा हात हालेकी झरनाले ट्रेलर सार्वजनिक कार्यक्रममा भनिन्, फिल्ममा सबै कलाकारले एकदमै मिहिनेत गरेर मलाई सघाउनुभएको छ। खुसी छु। हरिहर अधिकारीको कथामा उनैसँग मिलेर पटकथा लेखेका सामीप्यराज तिमल्सेनाले उक्त फिल्मले एक यात्रामा निस्कँदाको लभस्टोरीमा आधारित भने। कार्यक्रममा यसै फिल्मबाट नायकमा ब्रेक पाएका सलिनमानले फिल्मको डायलग समेत सुनाएका थिए। संवाद भने बाबुराम दाहालको रहेको छ। सुनीलकुमार थापाको निर्माण रहेको फिल्मको ट्रेलर भने साहिल खानले तयार पारेका हुन्। बनिश शाह र मिलन श्रेष्ठको सम्पादन रहेको फिल्मलाई सञ्जय लामाले खिचेका हुन्।"
सफलता चुमेर फर्किए सुरभि र जनक,"काठमाडौं जन्मिएको नौ महिनामै काठमाडौंकी सुरभि मानन्धरले सुन्न र बोल्न छोडिन्। अब छोरी कसरी पढाउने? परिवारमा चिन्ता छायो। चिन्ता स्वाभाविक पनि थियो। परिवारले उनलाई सांकेतिक भाषा पढ्ने विद्यालय भर्ना गरिदिए। तर पनि परिवारमा पछि के गर्लिन्? भन्ने चिन्ता हटेको थिएन। सुन्न नसक्ने भएर के भयो र ? अरू काम गर्न सकिहालिन्छ नि भन्दै हजुरबुवाले उनलाई प्रेरित गरिरहे। हजुरबुवाले देखाएको बाटोमा सुरभि पनि अघि बढ्दै गइन्। उनै २३ वर्षीया सुरभि असार २६ देखि साउन २ सम्म फ्रान्सको पेरिसमा आयोजित मिस डिफ इन्टरनेसनलमा पहिलोपटक नेपालका तर्फबाट सहभागी भइन्। र मिस डिफ एसिया २०१७ भएर फर्किएकी छन्। आइतबार पत्रकार सम्मेलनमा आफ्नो ताज र ट्रफी सबैसामु देखाउँदा मुहारको चमकले नै उनको खुसी व्यक्त गरिरहेको थियो। यो सफलता आफ्ना हजुरबुवा र परिवारको साथ र सहयोगले पाएको उनी मान्छिन्। घरमा आफू सुन्न र बोल्न सक्दिनँ भन्ने अनुभव नभएको उनले अथ्र्याइन्। संकेत गरिन्, हजुरबुवाले मेरो भाषा बुझ्नुहुन्थ्यो। हामीबीच त कम्पिटिसन नै पथ्र्यो। पछि परिवारका अन्य सदस्यले पनि मेरो भाषा बुझ्न थालेपछि सहज भयो।हजुरबुवाको सल्लाहअनुसार उनी फाइन आर्टमा लागिन््। तर टिभीमा कहिलेकाहीँ देखिने ब्युटी प्याजेन्टहरू हेर्दा उनमा पनि क्याट वाक गर्दै र्याम्प नाप्ने इच्छा पलाउँथ्यो। तर यो त साङ्गहरूका लागि मात्रै हो भन्ने कुराले उनको मन अमिलो भएर आउँथ्यो। हामीले त केवल हेर्ने मात्रै त हो भन्ने लाग्थ्यो। बोल्न, सुन्न नसक्नेलाई यस्तो प्याजेन्ट के काम भन्ने पनि लाग्थ्यो। तर मनको अन्तरकुन्तरमा इच्छा भने मरेन, उनले खुलाइन््। क्रिएटिभ ह्यान्ड्स अफ डिफ विमेनको विज्ञापन हेरेपछि इच्छा पूरा गर्ने ढोका भेट्टाइन् र निवेदन दिन पुगिहालिन्। अग्ली र चिटिक्क परेकी उनी प्रतियोगिताका लागि छानिइन् पनि। र प्रतियोगितामा मिस डिफ एसिया २०१७ हुन सफल भइन्। अहिले प्याजेन्ट जितेर आएपछि उनलाई आफूमा केही कमजोरी छ जस्तो लाग्दैन। उनमा अवसर पाए जे पनि गर्न सक्दा रहेछौं भन्ने आत्मविश्वास बढेको छ। उता मिस्टरतर्फ सहभागिता जनाएका गोरखाका २५ वर्षका जनकराज भट्ट भने टप पाँचमा पर्न सफल भए। जन्मिएको चार महिनामै उनको बोल्न र सुन्न सक्ने क्षमता दादुराले लियो। यस्तैमा एक दिन मामाले गोरखामा सांकेतिक भाषा पढ्ने व्यवस्था भएको सुनाएपछि उनलाई उक्त विद्यालयमा भर्ना गरिएको थियो। १२ कक्षासम्म विदेशी दाताको सहयोगमा उनले सांकेतिक भाषा पढे। सांकेतिक भाषा भएपछि दु:ख नहुने उनले सुनाए। आठ महिनाअघि मात्रै उनले दरबार मार्गस्थित साम्स वान ट्री क्याफे मा काम पाएका छन्। संकेत गरे, नसुन्ने र बोल्न नसक्नेहरूका लागि त यहाँ काम नै पाउन मुस्किल छ। हामीले पनि साङ्गहरूले झैँ काम गर्न सक्छौं। तर बुझिदिने कोही छैन। क्रिएटिभ ह्यान्ड्स अफ डिफ विमेनद्वारा २०११ देखि सञ्चालित यो संस्थाले नेपाली तथा अन्तर्राष्ट्रिय संस्थाहरूसँग सहकार्य गर्दै घरेलु र अन्तर्राष्ट्रियस्तरमा सम्पन्न हुने गतिविधिमा नेपाली सांस्कृतिक नृत्य प्रस्तुत गर्दै आइरहेको छ। प्रतियोगितामा जानुअघि सुरभि र जनकलाई द हिडन ट्ेरजरले गु्रमिङ क्लासहरू दिएको थियो। उनीहरूले क्याट वाक, जिम लगायत कुराहरू सिकेका थिए। नेपालमै सिकेर गएकाले फ्रान्समा सजिलो भएको सुरभि र जनकले सुनाए। फ्रान्समा लिएको गु्रमिङ क्लास र नेपालमा सिकेर गएको कुरामा खासै भिन्नता नभएको उनीहरूले दाबी गरे। तर प्रतियोगितामा अन्तर्राष्ट्रिय सांकेतिक भाषाको भने समस्या भएको उनीहरूको अनुभव छ।अन्तर्राष्ट्रिय सांकेतिक भाषाकै समस्याले प्रश्नोत्तर राउन्डमा सुरभि र जनक केही अलमलिएको जस्तो लागेको क्रियटिभकी अध्यक्ष कल्पना वज्राचार्यले सुनाइन्। प्रतियोगितामा जित्नु नजित्नु भन्दा पनि नेपालको नाम अन्तर्राष्ट्रियस्तरमा चिनाउन केही मद्दत भएको द हिडन ट्ेरजरका अध्यक्ष गोपालसुन्दर लाल कक्षपतिले बताए। उनले भने, अहिलेसम्म अन्तर्राष्ट्रियस्तरका ब्युटी प्याजेन्टमा नेपालका प्रतियोगीहरू सहभागितामा मात्रै सीमित छन्। तर तीन हप्ताको तयारी र पहिलो सहभागितामै यस्तो सफलता मिल्नु ठूलो हो। अहिलेका कमीकमजोरीलाई सुधार गर्दै अर्काे वर्ष प्याजेन्टमा जानका लागि कसरी राम्रो प्रोडक्ट निकाल्ने भन्ने सोचेका छौं।"
बीपीको सम्झनामा कविता,"मोरङ नेपाली लेखक संघले विराटनगरस्थित कोइराला निवासमा बीपी कोइरालाको ३५ औं स्मृति दिवस अवसरमा विचार विमर्श एवं काव्य सन्ध्या आयोजना गर्यो। बीपी बस्ने र टहल्ने गरेका बार्दली र आँगनमा बसेर कवि, साहित्यकार, समालोचकहरूले आफ्ना सृजनामार्फत उनलाई सम्झिए। कवि मधु पोखरेलले सिर्जना वाचन गर्दै थिए साँझ ढल्दै थियो, रात पर्दै थियोऊ भने देश सम्झेर मर्दै थियोअनन्तराज न्यौपाने, राधिका गुरागाईं, हरि कट्टेल, सविता गौतम दाहाल, सरिता तुलाधर, पूजा आराधना, मुनाल पोखरेल, चूडामणि, मेनका चापागाईं, सीमा आभास, योगेन्द्र दाहाल, शंकर सुवेदी, शुभलक्ष्मी लम्सालले पनि सिर्जना वाचन गरे। समालोचक दधिराज सुवेदीले बीपीले पश्चिमा साहित्यमा प्रचलित सिद्धान्तलाई आफ्ना कथा र उपन्यासमार्फत नेपाली साहित्यमा भित्र्याएको बताए। बीपीको राजनीतिक व्यक्तित्व इतिहासको कालखण्डमा हराउन सक्ला तर उनले नेपाली साहित्यमा दिएको योगदान जहिले पनि सम्झिनलायक रहनेछ, उनले भने। कांग्रेसका केन्द्रीय सदस्य डा शेखर कोइरालाले विराटनगरलाई राजनीतिक राजधानीसँगै साहित्य, कला र संस्कृतिको केन्द्रसमेत बनाउनुपर्ने उल्लेख गर्दै यसका लागि आफूले सहयोग गर्ने प्रतिबद्धता जनाए। विराटनगर महानगरपालिकाका निर्वाचित मेयर भीम पराजुलीले महानगरलाई साहित्य, कला र संस्कृतिको संरक्षण तथा संवर्धनका लागि छुट्टै शाखा स्थापना गरेर तत्काल काम सुरु गर्ने बताए। नेपाली लेखक संघ, मोरङका अध्यक्ष गोकुल अधिकारीले साहित्यकारहरूको सम्झना उनकै जन्मथलोमा गर्ने परम्परालाई आफूहरूले पछ्याएको सुनाए।"
आँखालाई यही बाटो प्यारो थियो,"भरतपुर (कास) गजल मञ्च चितवनले आयोजना गरेको विशेष गजल वाचन कार्यक्रममा गजलकारहरूले ताली पाइरहे। गजलसँग कार्यक्रममा चार युवा गजलकार कृष्णप्रसाद सिम्खडा, दिग्गज धौराली, मुक्त उदास र विमर्श कँडेल प्रस्तुत भएका थिए। हिँड्नलाई अलिकति उकालो थियो आँखालाई यही बाटो प्यारो थियो ।आँगन छेउ झुन्डिएको तिम्रो शरीरभन्दा दाइजोमा दिएको तिम्रो गहना महँगो थियो ।विमर्शले उपर्युक्त गजल सुनाउँदा हुटिङ र ताली एकोहोरो आइरह्यो। श्रोताहरूको मागमा उनले उक्त गजल दोहोर्याउन बाध्य भए। सिम्खडा, धौराली र उदासका सिर्जनामा पनि श्रोताहरूको स्याबासीको भने कमी थिएन।प्रत्येक गजलकारले तीनतीन सिर्जना वाचन गरे। तिनका विषय थिए मायाप्रेम, संसार, राजनीति, जीवन आदि। जस्तो, धौराली भन्दै थिए : सागरमा पुगेपछि नदी सकिएको हो जिन्दगी खोज्दाखोज्दै जिन्दगी सकिएको हो ।जून हेर्ने रहर मेरो फूल हेर्ने रहरतिमीलाई देखेपछि सकिएको हो ।"
चापागाईंका हाइकु,"काठमाडौं (कास) साहित्यकार मोहन चापागाईंको हाइकु संग्रहसहित आएका छन्। च्छोरोल्पाको छायाँमा राजधानीमा शनिबार नेपाल स्रष्टा समाजद्वारा आयोजित कार्यक्रममा वरिष्ठ साहित्यकार नगेन्द्रराज शर्माले लोकार्पण गरे। हरेक देशको भाषाको आफ्नै सौन्दर्य हुने र त्यो सौन्दर्यकै उजागर गर्न साहित्यकारहरू लाग्नुपर्ने औंल्याउँदै शर्माले थपे, अनुकरण नराम्रो काम त होइन, तर आफ्नैपनको विकास र विस्तार गर्नसके भाषा, संस्कृति र राष्ट्र समृद्ध बन्छ।रचना साहित्यिक पत्रिकाका सम्पादक रोचक घिमिरेले हाइकु लेखनमा चापागाईंको भविष्य राम्रो रहेको टिप्पणी गरे। निबन्धकार श्रीओम श्रेष्ठ रोदन ले जम्मा १७ अक्षरभित्रको संरचनामा लेखिनुपर्ने हाइकु जस्तो विधामा पूरा साहित्य अटाउन वर्षाैंको तपस्याबाट मात्र सम्भव हुने बताउनुभयो। पत्रकार चेतनाथ धमलाले प्रकृतिको दर्शन नै हाइकुको मुटु रहेको उल्लेख गरे। चापागाईंले आफूले आत्मसन्तुष्टिका लागि साहित्यको सिर्जना गर्ने बताउँदै साहित्यको पूर्ण रसास्वादनका लागि हाइकु लेखेको सुनाए। च्छोरोल्पाको छायाँमा उनको नवौं कृति हो।कार्यक्रममा स्रष्टा समाजका अध्यक्ष पवन आलोक, चेतनाथ कँडेल हरित, पुष्पा खनाल, हिरण्यकुमारी पाठक, चन्द्रप्रसाद भट्टराई, विधान आचार्य, देविका तिमिल्सिना, प्रह्लाद पोखरेल, ध्रुव मधिकर्मी, नारायण तिवारी, तुलसीहरि कोइरालाको समेत सहभागिता थियो।"
ट्रम्पको अधिकार सीमित पार्ने सहमति,वासिङ्टन (बीबीसी) अमेरिकी कंग्रेसका दुवै दल राष्ट्रपतीय चुनावमा संलग्नताको सजायस्वरूप रुसमाथि नयाँ प्रतिबन्ध लगाउन सक्ने विधेयक पारित गर्न सहमत भएका छन्। नयाँ विधेयकले रुसमाथिको प्रतिबन्ध फुकुवा गर्ने राष्ट्रपति डोनाल्ड ट्रम्पको अधिकार पनि हटाउनेछ। निर्वाचित भएको केही समयदेखि नै ट्रम्पको चुनावी अभियानमा रुसले प्रभाव पारेको आरोप लाग्दै आएको छ। रुसले अमेरिकी चुनावी अभियानमा कुनै पनि संलग्नता अस्वीकार गरिरहे पनि अमेरिकी गुप्तचर अधिकारीहरूले यसबारे अनुसन्धान गरिरहेका छन्। यसअघि ट्रम्पले क्रेमलिनबारे निर्णय लिन आफूलाई कूटनीतिक स्वतन्त्रता दिन कंग्रेससमक्ष आग्रह गरेका थिए। ट्रम्पको धारणाविपरीत दुई दलीय सहमतिले मस्कोबारे अमेरिकी कंग्रेसको प्रस्ट धारणा रहेको संकेत गरेको छ। ट्रम्पले यो विधेयकलाई रोक्न विशेषाधिकार प्रयोग भने गर्न सक्छन्। मस्कोसँगको शंकास्पद सम्बन्धको आरोपबीच ट्रम्पले विधेयक रोक्ने सम्भावना भने न्यून छ। अर्कोतर्फ यदि उनले यस विधेयकमा हस्ताक्षर गरेमा ट्रम्प प्रशासनले विरोध गरिरहेको कानुन पास हुनेछ। सिनेटको विदेश मामिला समितिका वरिष्ठ सदस्य बेन कार्डिनले सघन वार्तापछि विधेयकमा सहमति जुटेको जनाए। उनले अमेरिकी जनताका तर्फबाट कंग्रेसले राष्ट्रपति पुटिनलाई स्पष्ट सन्देश दिनका लागि ट्रम्पको सहयोग चाहिने बताए। डेमोक्रयाट सिनेटर चक सुमरले हाउस अफ रेप्रिजेन्टेटिभ र सिनेटले बृहत् दुई दलीय सहमतिका आधारमा विधेयकलाई समयमै अगाडि बढाउने बताए। उनले प्रतिबन्धसम्बन्धी सशक्त विधेयक आवश्यक रहेको उल्लेख गरे। विधेयकमा उत्तर कोरिया र इरानमाथि थप प्रतिबन्ध लगाउन अनुमति दिने व्यवस्था छ। सिनेटबाट पारित भएको विधेयकमा हाउस अफ रेप्रिजेन्टेटिभमा मंगलबार मतदान हुँदै छ। अमेरिकाले यसअघि केही रुसी नागरिक र कम्पनीहरूलाई प्रतिबन्ध लगाइसकेको छ। डिसेम्बरमा पूर्वराष्ट्रपति बाराक ओबामाले जासुसी गरेको आरोपमा ३५ जना कूटनीतिज्ञलाई फिर्ता पठाउनुका साथै दुई रुसी भवनहरू बन्द गरिदिएका थिए। त्यसयता क्रेमलिनले लगातार बन्द भवनहरू फिर्ता गर्न माग गरिरहेको छ। भवन फिर्ता गर्न रुस र अमेरिकाले गरेको वार्ता निष्कर्षमा पुग्नै लागेको रुसी अधिकारीले बताएका थिए। तर नयाँ विधेयकले ट्रम्पलाई कंग्रेसको सहमतिबिना प्रतिबन्ध फुकुवा गर्न र रुसी भवन फिर्ता गर्न अप्ठ्यारो परेको छ। रुसका लागि अमेरिकी राजदूत सर्गेई किस्ल्याक नौ वर्षपछि कार्यकाल सकेर फर्किएका छन्। अमेरिकी सञ्चार माध्यमहरूले उनलाई राष्ट्रपतीय निर्वाचनमा रुसी संलग्नताबारे अनुसन्धानको मुख्य व्यक्ति बताएका थिए। नयाँ राजदूतबारे रुसले अहिलेसम्म केही बताएको छैन।
माफी दिने अधिकार मैसँग,"वासिङ्टन (सीएनएन) अमेरिकी राष्ट्रपति डोनाल्ड ट्रम्पले आफ्नो पदीय हैसियतले जो कसैलाई माफी दिने पूर्णअधिकार आफूसँग भएको बताएका छन्। चुनावी अभियानका क्रममा रुसी संलग्नतामा दोषी देखिए उनले आफ्ना परिवारका सदस्य, सहयोगी र आफूलाई समेत माफी दिने तयारी गरिरहेको समाचार प्रकाशमा आएपछि ट्रम्पले यस्तो बताएका हुन्। डेमोक्रयाटिक पार्टीका प्रवक्ताले पछिल्लो भनाइ अति निराशाजनक रहेको प्रतिक्रिया दिए। अमेरिकी अधिकारीहरूले ट्रम्पको चुनावी अभियान समूह र रुसबीचको संलग्नताबारे अनुसन्धान गरिरहेका छन्। रुसले ट्रम्पलाई राष्ट्रपतिको पदमा पुग्न सहयोग गरेको गुप्तचर निकायहरूले दाबी गरिरहेका छन्। रुसले चुनावमा संलग्नाता अस्वीकार गर्दै आएको छ। राष्ट्रपति ट्रम्पले पनि रुससँग कुनै साँठगाँठ नभएको प्रस्ट पारेका छन्। द वासिङ्टन पोस्टले बिहीबार राष्ट्रपति ट्रम्पले चुनावी अभियान समूहका व्यक्तिहरूलाई माफी दिने उपाय खोजिरहेको खबर प्रकाशित गरेको थियो। अमेरिकामा कुनै फौजदारी अभियोग लगाइनु वा अपराध प्रमाणित हुनुअघि राष्ट्रपतिले माफी दिनसक्ने कानुनी व्यवस्था छ। डेमोक्रयाट सिनेटर मार्क वार्नरले दोषीलाई माफी दिने निर्णयले गलत नजिर स्थापित गर्ने धारणा राखे। राष्ट्रपति ट्रम्पले ट्वीटरमा अमेरिकी राष्ट्रपतिसँग माफी दिने पूर्ण अधिकार हुने उल्लेख गर्दै अहिले त्यसबारेमा सोच्ने समय नभइसकेको जनाए। उनले आफूहरूविरुद्ध सूचना चुहाइनु अपराध भएको दाबी गरे।"
परमाणु हमलाबारे पूर्वसंकेत,हवाई (सीएनएन) उत्तर कोरियाको परमाणु क्षेप्यास्त्र हमलाको चेतावनी दिने व्यवस्था पहलोपटक अमेरिकाको हवाईमा स्थापना हुने भएको छ। सम्भावित परमाणु हमलाबारे पूर्वजानकारी दिन अमेरिकामा पहिलोपटक हवाई राज्यमा आक्रमणचेतावनी नामक संकेत व्यवस्थाको परीक्षण सुरु गर्न लागिएको हो। हवाईको आपतकालिक व्यवस्थापन एजेन्सीले त्यहाँका बासिन्दालाई साइरन अलार्म र चम्किलो प्रकाशको मद्दतले पूर्वचेतावनी दिने बताएको छ। हवाई उत्तर कोरियाबाट गुआम र अलास्कापछि नजिकको राज्य हो। उत्तर कोरिया र हवाईबीचको दूरी ४ हजार ६ सय ६१ माइल छ।
अमेरिकामा ट्रकभित्र ८ मृत,टेक्सास (रोयटर्स) अमेरिकाको टेक्सास राज्यको सान एन्टोनियोमा आइतबार ट्रकभित्र आठ जना मृत अवस्थामा फेला परेका छन्। वालमार्ट स्टोरपछाडि रोकिरहेको ट्रकभित्र मृतकहरू भेटिएका हुन्। घटनामा गम्भीर घाइते भएका २० को उपचार भइरहेको प्रहरीले जनाएको छ। उनीहरूलाई प्रहरीले उद्धार गरी हेलिकप्टरबाट अस्पताल लगेको थियो। मृत्यु हुनेहरू गैरकानुनी आप्रवासीहरू हुनसक्ने अमेरिकी अधिकारीहरूले आशंका गरेका छन्। घाइतेमध्ये एकले वालमार्टमा पानी मागेपछि कर्मचारीले प्रहरीलाई खबर गरेका थिए। प्रहरी आएको थाहा पाएपछि केही व्यक्तिहरू नजिकैको जंगलतर्फ भागेको सान एन्टोनियोका प्रहरी प्रमुख विलियम म्याकमनुसले बताए।
हारको दोषजति अरूलाई,"दोलखा जिल्लाका मुख्य राजनीतिक दलका नेताहरू स्थानीय निर्वाचनमा पराजयको दोष अरूमाथि थोपर्दै आफू चोखिन खोजेका छन्। चुनावी समीक्षामा एमाले, कांग्रेस र एमाओवादी केन्द्र तीनै दलका नेताले सकेसम्म आफ्नो कमजोरी लुकाइरहेका छन्। उम्मेदवार छनोट र चुनाव परिचालनमा मुख्य भूमिका रहेका नेताहरूले गरेको भूल माथि छलफल नै एमालेको समीक्षा बैठक सकिएको छ। देखिने गरी अन्तरघात गरेको आरोपामा १२ जनालाई कारबाही सिफारिस गरिएको छ। भित्री रूपमा हराउन षड्यन्त्र गर्नेहरू बारे नेतृत्वले छलफल चलाउनै नचाहेको कार्यकर्ताको गुनासो छ। बैठकका सदस्यहरूका अनुसार उम्मेदवार छनोटमा भएका त्रुटिबारे बोल्ने मौकासमेत दिइएन। चुनावका दिनसम्म विभिन्न ढंगले असहयोग गर्नेहरूको विषयमा बैठकमा चर्काचर्की भयो। तर, ती भनाइलाई बैठक पुस्तिकामा दर्ज गरिएन। एमालेले जिल्लाका नौ तहमध्ये दुई नगरसहित सातवटामा जितेको छ। यद्यपि एमालेले गरेको कारबाही सूचीमा पार्टीलाई लामो समय योगदान गरेकाहरू छन्। चुनावमा थप घात गर्नेहरू पहिचान गरी सिफारिसका लागि समितिसमेत बनाइएको छ। बलियालाई उन्मुक्तिकांग्रेसले स्थानीय निर्वाचनमा अन्तर्घात गरेको भन्दै १४ जनालाई कारबाही सिफारिस गरेको छ। महाधिवेशन प्रतिनिधि र शक्तिशाली नेताहरूबाटै अन्तर्घात भएको भन्दै शुक्रबारको समीक्षा बैठकमा आरोपप्रत्यारोपको जुहारी चले पनि कारबाहीको कुरा उठेन। सहभागीका अनुसार बलिया भनिएका नेताहरूप्रति लक्षित गरेर उनीहरूले असहयोग गरेका प्रमाण पेस गरे पनि वास्ता गरिएन। बैठक पुस्तिकामा कुनै निर्णय नलेखिएको कांग्रेसका एक महाधिवेशन प्रतिनिधिले बताए। खस्कँदो संगठन, पार्टीभित्र लामो समयदेखि चल्दै आएको अन्तद्र्वन्द्वलाई आँखा चिम्लिएर चुनावमा हारको कारण एकतर्फी रूपमा समीक्षा गरियो, एक सहभागीले भने, अन्तर्घात, उम्मेदवार चयनमा ढिलाइ र एमाओवादी केन्द्रसँगको गठबन्धन प्रक्रियाको मर्मलाई कार्यकर्तामाझ पुर्याउन नसकेको बैठकमा महसुस गरिएको थियो। उक्त दुई पार्टीबीच गठबन्धन भइकन पनि कांग्रेसले बिगु गाउँ कार्यपालिकामा सजिलै र बैत्यश्वर गाउँ कार्यपालिकामा निकै मुस्किलले अध्यक्ष जितेको छ। कतैकतै गठबन्धनमै धोका भएको बैठकका सहभागीले बताए। निर्वाचनका लागि उठाइएको सहयोग रकम पारदर्शी नभएको भन्दै पार्टी सभापति र अध्यक्ष पदका एक पराजित उम्मेदवारबीच बैठकमा भनाभन भएको थियो। सहभागीहरूले नेताले आफ्नो कमजोरी ढाकछोप गर्दै अरुमाथि दोष थोपारेर बैठक टुंग्याएको आरोप लगाएका छन्। अगुवा कार्यकर्तास्तरको समीक्षापछि बसेको जिल्ला कार्य समितिको बैठकले अन्तरघात गर्नेहरूको थप अनुसन्धान गर्न छानबिन समिति बनाएको उक्त पार्टीले जनाएको छ।माओवादीको आलटाले समीक्षामाओवादी केन्द्रले जनता आफ्ना पक्षमा भइकन पनि उम्मेदवार र कार्यकर्ताको आर्थिक कमजोरीले हार बेहोर्नुपरेको ठहर गरेको छ। जुँगु हत्या घटना, कार्यकर्ताबीचको गरिबी, अन्तर्घातजस्ता कारण औंल्याएको उसले पार्टीको आन्तरिक कमजोरी अलिकति पनि कोट्याएन। माओवादीले हारको मुख्य कारण एमालेको प्रोपोगान्डा भनेको छ। बैठकमा सहभागी एक सदस्यले चुनावमा अन्तरघात गर्नेहरूको नाम नै लिएर चर्चा भएको तर पार्टीबाट हटाउने हिम्मत नगरेको बताए। हारलाई ६ कारणमा विभाजन गरी माओवादी केन्द्रले जिल्लास्तरीय कार्यकर्ताबीच छलफल चलाएको थियो। कमजोर संगठनका बाबजुद पनि जित निकाल्ने कसरतलाई गुटगत संरचनाले हानि पुर्याएको समीक्षा गरिएको छ। माओवादीले कांग्रेससँग गठबन्धन गरी जिल्लाभर दुईवटा गाउँपालिकामा उपप्रमुख जितेको छ। जुँगुमा कुलबहादुर तामाङको हत्या भएपछि चुनावी माहोल बिग्रिएको निष्कर्ष उक्त पार्टीेको छ।अन्तर्घात छानबिन गर्न समिति काभ्रे नेकपा एमाले काभ्रेले स्थानीय तह निर्वाचनमा भएको अन्तर्घात छानबिन गर्न समिति गठन गरेको छ। जिल्ला सचिव नारायण पाण्डे संयोजक रहेको ५ सदस्यीय समितिले उम्मेद्ववारलाई प्रत्यक्ष वा अप्रत्यक्ष रुपमा असहयोग गर्ने, विरोधी पार्टीलाई मतदान गर्ने, समयमा मातहतका कमिटीको बैठक नराख्ने नेता तथा कार्यकर्तामाथि अध्ययन गरी कार्वाहीको लागि जिल्ला कमिटीमा सिफारिस गर्नेछ।"
पहरो खस्दा पुल भाँचियो,"सिन्धुपाल्चोक पहरो फुटेर भीषण पहिरो खस्दा आइतबार अरनिको राजमार्गको लार्चास्थित भोटेकोसीको मोटरेबल पुल भाँचिएको छ। चीन सरकारले २०३८ सालमा बनाएको पुल भाँचिएपछि तातोपानी नाका जोड्ने राजमार्ग पूर्ण रूपमा विच्छेद भएको छ। प्रत्यक्षदर्शी डुपछिपछिरिङ शेर्पाका अनुसार साँझ साढे ८ बजे गाउँ नै थर्काउने गरी पहरो फुटेको आवाज आएको थियो। पहरो खस्दा चट्याङ परेजस्तो चारैतिर उज्यालो भयो, उनले भने, पुलको बीचको भाग र पहिरोले केही समय भोटेकोसी थुनियो। २०५३ साउन ७ गते पनि सोही ठाउँको भैरवकुण्ड खोलामा बाढीसँग पहिरो खस्दा लार्चा पुल बगाएको थियो। तातोपानीका पूर्वअध्यक्ष अमृतकुमार खड्काका अनुसार उक्त पहिरोमा ५४ जनाको मृत्यु भएको थियो। उक्त घटनाको २१ वर्ष पुगेकै दिन अर्को पहिरो गएको हो। पुल भोटेकोसीमा खसेपछि सीमा जोड्ने करिब ५ किमि क्षेत्रमा यातायात पूरै रोकिएको छ। भूकम्पले चर्केपछि चीन सरकारले पुलको तल्लो भागमा फलामको संरचना बनाएर अड्याएको थियो। भूकम्प र भोटेकोसी बाढीले दुई वर्षदेखि सुनसान हुँदै गएको तातोपानी नाका पुल भत्किएपछि थप संकटमा परेको छ। सीमा सुरक्षा बल तातोपानीका सशस्त्र प्रहरी नायब उपरीक्षक विमल डाँगीका अनुसार पहिरोका कारण स्थानीय त्रस्त छन्। रातको समय भएकाले स्थानीयलाई सकभर सुरक्षित भएर रहन आग्रह गरेका छौं, उनले भने।"
टोली तिब्बत,"मुगु (कास) व्यापारिक सम्बन्ध सहज बनाउन मुगुम कार्मारोङ गाउँपालिकाका प्रमुख छिरिङ क्याप्ने लामासहितको टोली तिब्बत गएको छ। टोलीले तिब्बतको स्थानीय सरकारसँग द्विपक्षीय व्यापार सम्बन्ध विस्तार विषयमा छलफल गर्नेछ। मुगु र तिब्बतबीच अनौपचारिक रूपमा सञ्चालन हुँदै आएको हाटबजारलाई स्थायी बनाउने, तिब्बतले गाउँपालिकाका बस्तीलाई अनुदान स्वरूप दिँदै आएको खाद्यान्न, निर्माणाधीन मुगुतिब्बत सडकका विषयमा समेत छललफल हुने टोलीले जनाएको छ। चीनसँगको व्यापारीक गतिविधि दिगो बनाउन र विकासका लागि सहयोग माग्न टोली तिब्बततर्फ गएको गाउँपालिका प्रमुख लामाले जानकारी दिए।"
४७ अर्बको चेक अझै साट्न बाँकी,"काठमाडौं असारमा काटिएको करिब ४७ अर्ब रुपैयाँको चेक अझै साटिएको छैन। सरकारी कर्मचारी र सेवा प्रदायकबीच लेनदेन मिलाउन असारमा काटिएका चेक साट्न बाँकी रहेको हो। असारमा काटिएका १ खर्ब २ अर्ब रुपैयाँ बराबरको चेक साट्नै बाँकी भन्ने समाचार आयो, महालेखा नियन्त्रक राजेन्द्र नेपालले भने, यो रकम अहिले ४७ अर्ब रुपैयाँमा झरेको छ। बैंक क्लियरिङलगायतका समस्याले उक्त रकम बाँकी रहेको अनुमान उनको छ। चेक साट्ने अवधि ३० दिनको हुन्छ। तर, कोष तथा लेखा नियन्त्रक (कोलेनिका) को कार्यालयमा काटिसकेका कुनै पनि चेक रहँदैनन्, महालेखा नियन्त्रकको कार्यालयले गत वर्ष गरिएका उपलब्धि र आगामी वर्ष गरिने कार्यक्रमबारे जानकारी दिन आयोजित पत्रकार सम्मेलनमा उनले भने, काटिएका चेक सम्बन्धित कार्यालयमा भुक्तानी लिन नआएकाले बाँकी रहेको हुन सक्छन्। चेक काट्ने र रोक्ने विषयमा कोलेनिकाको कुनै भूमिका नरहने उनले बताए।चेक काटिएको मितिले ३० दिनभित्र पनि नसाटिए उक्त रकम स्वत: फ्रिज भएर जाने उनले बताए। सरकारी निकायहरूबाट चेक नसाटिनुका विभिन्न कारणहरू देखाए पनि यस्तो चेक ठेकेदार वा अन्य सेवा प्रदायक र सरकारी अधिकारीबीच चलखेलका लागि सरकारी कार्यालयमा थन्किएर बसेका हुन्। चेक साट्न बाँकी रहेकामध्ये केहीको समस्या रहे पनि अधिकांश सम्बन्धित कार्यालय प्रमुख, लेखापाल वा इन्जिनियर र ठेकेदारबीचको अतिरिक्त लाभको विषयमा अड्किएको विश्लेषक बताउँछन्। उक्त लेनदेनपछि सम्बन्धितलाई भुक्तानी दिने चलन रहेको पूर्वप्रशासकहरूले बताउँदै आएका छन्।सरकारी काम गरेपछि सम्बन्धित कार्यालयले विवरणसहित चेक काट्नका लागि जिल्ला कोष तथा लेखा नियन्त्रक कार्यालय (कोलेनिका) मा पठाउँछ। उक्त विवरणको आधारमा कोलेनिकाले चेक काटी सम्बन्धित कार्यालयमा पठाउँछ। तर, लेनदेनका लागि सम्बन्धित कार्यालयले कोलेनिकाबाट चेक काटे पनि सम्बन्धित कार्यालयको घर्रामा राखेका हुन्छन्। चेक थन्काएर अतिरिक्त रकम माग गर्ने भयावह अवस्था बढेकाले २०५७ देखि सरकारी चेक एक महिनाभित्र साटिसक्नुपर्ने व्यवस्था गरिएको छ। सोही बेलादेखि असार २५ गतेपछि चेक काट्न नपाइने व्यवस्था पनि गरिएको छ। तर, पनि अतिरिक्त लाभको प्रवृत्ति हट्न सकेको छैन। यसबारे राष्ट्रिय सतर्कता केन्द्र र अख्तियार दुरुपयोग अनुसन्धान आयोगजस्ता निकायले अनुगमन गर्नुपर्ने हो। यसबारे सार्वजनिक भइसक्दासमेत यसबारे ती निकायको चासो देखिएन, महालेखा नियन्त्रक कार्यालयका अर्का एक अधिकारीले भने, महालेखा नियन्त्रक वा कोलेनिकाले यसको अनुगमन गर्ने हैन।यस्ता प्रवृत्ति रोक्न पारदर्शिता अपनाउनका लागि अनलाइनमार्फत (ईपेमेन्ट) सिधै ठेकेदार वा सेवा प्रदायकको खातामा भुक्तानी दिने व्यवस्थाको सुरुवात महालेखा नियन्त्रकको कार्यालयले सुरु गरेको छ। हाललाई सिंहदरबारमा यो प्रणाली लागू भइसकेको छ। भुक्तानी पाउनेको खातामा सोझै रकम जम्मा हुने गरी ईपेमेन्टका रूपमा सिंहदरबार कोलेनिकाबाट सुरु गरिएको छ, महालेखा नियन्त्रक नेपालले भने, यस कार्यलाई चालु आर्थिक वर्षमा थप कोलेनिकाहरूमा विस्तार गरिनेछ। ईपेमेन्टका लागि सरकारी निकायको बजेट कारोबार गर्ने बैंकहरूसँग जोडिएको हुनाले उनीहरूसँग छलफलपछि कति स्थानमा यो प्रणाली लागू गरिहाल्ने भन्नेबारे निश्चित हुने नियन्त्रकको कार्यालयले जनाएको छ। उनले महालेखा नियन्त्रकको कार्यालयले गरेका गतिविधिहरूसमेत सार्वजनिक गरेका थिए।नेपालका अनुसार सरकारले आर्जन गर्ने सबै प्रकारका राजस्वहरूको विवरण कम्प्यूटर प्रणालीमा अभिलेखन गर्ने गरी ५० जिल्लामा राजस्व व्यवस्थापन प्रणाली लागू गरिएको छ। कुल राजस्वको ९६ प्रतिशत राजस्व प्रणालीमा अभिलेख भएको छ। चालु आर्थिक वर्षदेखि सबै जिल्लामा लागू गरिनेछ, उनले भने। संविधानअनुसार मुलुक नयाँ संरचनामा गइसकेकाले संघ, प्रदेश, स्थानीय तहबाट एकै प्रकारको आर्थिक संकेत तथा बजेट वर्गीकरणको व्यवस्थाका लागि खाता सूचीको अन्तिम मस्यौदा तयार गरी स्वीकृतिका लागि अर्थ मन्त्रालय पठाइएको उनले बताए।संघीय, प्रदेश र स्थानीय तहको आर्थिक कार्यविधि ऐनको मस्यौदा तयार गरी स्वीकृतिका लागि अर्थ मन्त्रालयमा पठाइएको छ, उनले भने, महालेखा नियन्त्रक कार्यालयको संघीयताअनुरूपको प्रस्तावित दरबन्दी ढाँचा तयार गरी स्वीकृतिका लागि अर्थ मन्त्रालयमा पठाएको छ।सबै स्थानीय तहहरूमा लेखा समूहका कर्मचारी खटाइसकेको जनाइएको छ। महालेखा नियन्त्रक कार्यालयमा प्राप्त भएको ४६ अर्ब रुपैयाँ शोधभर्ना रकम सञ्चित कोषमा दाखिला गरिसकेको माहालेखा नियन्त्रक नेपालले बताए। सबै तहको आन्तरिक लेखा परीक्षण कार्यलाई प्रभावकारी बनाउन महालेखा नियन्त्रकको अध्यक्षतामा उच्चस्तरीय अध्ययन समिति गठन भई कार्य भइरहेको छ, उनले भने, महालेखा नियन्त्रकको कार्यालय र देशैभरिका कोलेनिका कार्यालयहरूको नेटवर्किङ सुधार, डाटा सेन्टर सुधारसम्बन्धी ठेक्का व्यवस्थापन भई कार्य भइरहेको छ। ७९ वटा कोलेनिका कार्यालय तथा अन्य केही कार्यालयहरूमा सञ्चालनमा रहेको कम्प्युटर प्रणालीमा आधारित सरकारी लेखा प्रणालीलाई थप विकास गर्ने काम भइरहेको उनले बताए।"
भारतको जीएसटीले नेपाललाई फाइदा,"काठमाडौं भारतले वस्तु तथा सेवा कर (जीएसटी) लागू गरे पनि नेपाललाई कुनै असर नपर्ने उद्योग वाणिज्य महासंघले जनाएको छ। महासंघ अध्यक्ष भवानी राणाले हालसम्मको अध्ययनले नेपालमा कुनै असर नपर्ने देखिएको बताइन्। उनले केही क्षेत्रमा भने फाइदा पुग्ने बताइन्। वाणिज्य मन्त्रालयसँगको सहकार्यमा जीएसटी अध्ययन गर्न महासंघको टोली भारत गएको थियो। अध्ययन गर्दा जीएसटीले व्यापारमा असर नगर्ने देखियो, उनले भनिन, पूर्ण रूपमा कार्यान्वयन हुँदा बजार व्यवस्थित हुन्छ। यसले औपचारीक व्यापार बढ्ने अपेक्षा गरेका छौं। महासंघको वर्तमान कार्यकारिणी समितिको एक सय दिन पूरा भएको अवसरमा आयोजित कार्यक्रममा वरिष्ठ उपाध्यक्ष शेखर गोल्छाले पनि असर नदेखिएको बताए। नेपाललगायत अन्य मुलुकमा विदेशी मुद्रा र भारतीय मुद्रामा निर्यात गर्दा जीएसटी लाग्दैन। त्यसको मतलव वस्तुमा कुनै प्रकारको जीएसटी लाग्दैन भन्ने प्रस्ट छ, उनले भने। भारतबाट निर्यात हुने वस्तुमा जीएसटी नलाग्ने भएकाले यहाँ आउने सामानको भाउ पनि बढ्नेछैन। भारतबाट लिने सेवा ढुवानी, बिमालगायत अन्य सेवामा जीएसटी लाग्नेनलाग्नेमा छलफल भएको उनले बताए। भारतीय कमिसनरसँगको बैंकिङ सेवाबाट जाने सेवामा पनि जीएसटी नलाग्ने प्रस्ट पारेको उनले बताए। विगतमा भारतमा १० प्रतिशत सेवा शुल्क लाग्थ्यो। अर्बौं रुपैयाँ बाहिरिएको थियो। अब जीएसटी लागेपछि शुल्क लाग्दैन, उनले भने। यसैगरी भारतबाट निर्यात हुँदा जिरो जीएसटीको बिल नभरेसम्म आयात गर्न नपाउने नियम बन्न लागेको जानकारीमा आएको उनले सुनाए। यसले न्यूनबिजकीकरणको समस्यालाई केही हदसम्म न्यूनीकरण गर्छ, वरिष्ठ उपाध्यक्ष गोल्छाले भने, समग्रमा जीएसटीले स्वच्छ व्यापार बढ्छ। स्वच्छ व्यापार गर्ने व्यवसायीको लागत बढ्दैन। सय दिन पुगको अवसरमा महासंघले आफ्नो कामको समीक्षा र योजना पनि सार्वजनिक गरेको छ। महासंघले संस्थागत विकास तथा प्रशासनिक सुधार, नीतिगत सुधारमा पहल पैरवी, आर्थिक कूटनीतिक तथा अन्तर्राष्ट्रिय सम्बन्ध विस्तार, नवीनतम कार्यक्रममार्फत समग्र निजी क्षेत्रको क्षमता विकास एवं सेवा विस्तार गर्ने योजना रहेको जनाएको छ। मुलुकको संघीय संरचनाअनुसार आफ्नो विधान संशोधन गरी प्रादेशिक ढाँचामा संगठन विस्तार गरेको महासंघको दाबी छ। विधानत: गठित ७ वटा प्रदेश उद्योग वाणिज्य महासंघमध्ये ६ वटाको निर्वाचन सम्पन्न भई नयाँ नेतृत्वले कार्यभार सम्हालिसकेको छ, अध्यक्ष राणाले भनिन्, एउटा प्रदेशमा छिट्टै निर्वाचन गर्नेछौं। विधानअनुसार गठन गरिने सबै परिषद्, समिति, फोरम गठन भइसकेका छन्। उनका अनुसार महासंघ सचिवालयलाई सूचना प्रविधियुक्त बनाउने प्रक्रिया प्रारम्भ भइसकेको छ। अबको ६ महिनाभित्र महासंघ सचिवालय सूचना प्रविधिले पूर्णत: सुसज्जित हुने उनले बताइन्। आर्थिक कूटनीतिक तथा अन्तर्राष्ट्रिय सम्बन्ध विस्तारमा पनि जोड दिएको जनाएको छ। चीनमा सम्पन्न चीन दक्षिण एसिया व्यावसायिक फोरम बैठक, ब्रसेल्समा सम्पन्न विश्व पुनर्निर्माण सम्मेलन तथा आईएलओ महाधिवेशनलगायतका अन्तर्राष्ट्रिय मञ्चमा निजी क्षेत्रका तर्फबाट सशक्त प्रतिनिधित्व गरेको महासंघको दाबी छ। ती कार्यक्रमहरूमार्फत नेपालको विकासका लागि आर्थिक कूटनीतिसहित वैदेशिक लगानी तथा प्रविधि आकर्षण, निजी क्षेत्रको क्षमता विकास, सुदृढीकरण, उद्यम व्यवसायको क्षमता विकासमा सहयोगका लागि पहल गरेको अध्यक्ष राणाले बताइन्। आर्थिक कूटनीति तथा अन्तर्राष्ट्रिय सम्बन्ध विस्तार गर्न सेप्टेम्बरमा भारतीय उद्योग परिसंघ (सीआईआई) सँगको सहकार्यमा काठमाडौंमा नेपालभारत लगानी सम्मेलन आयोजना गर्ने जनाएको छ। भारतीय राजदूतावासको सहयोगमा महासंघभित्र नेपालभारत लगानी तथा व्यापार प्रवद्र्धन इकाई स्थापना गर्ने, आगामी अगस्तमा पश्चिम बंगाल सरकारसँग मिलेर पश्चिम बंगालमा क्रस बोर्डर व्यापार मेलाको आयोजना गर्ने योजना बनाएको जनाइएको छ। अबको दिनमा महासंघले नीतिगत सुधारका लागि सरकारमा दिएका सुझावको कार्यान्वयन भएनभएको उचित मूल्यांकन गरी नीतिगत सुझावका लागि नयाँ तौरतरिका अवलम्बन गर्ने जनाएको छ। औद्योगिक व्यावसायिक ऐन नियमावली जारी गर्न पहल गर्ने, स्थानीय करसहितअन्य करमा आउन सक्ने विवादलाई समेत ध्यानमा राखी छिट्टै कर तथा राजस्व सुधारमा सरकारलाई सुझाव दिने जनाएको छ। उपभोक्ता हित संरक्षण ऐनको मस्यौदालाई निजी क्षेत्रसँग छलफल नगरी अगाडि बढाइएकामा त्यसको विरोध गरेको छ। शंकाको भरमा उद्यमी व्यवसायीलाई धरपकड गर्ने थुनामा राख्ने, शंकाको भरमा मुद्दा चलाउने कार्यको विरोध गरेको जनाएको छ। उद्यमी व्यवसायीमाथिको आक्रमण, हत्या, अपहरणलगायतका कार्यको विरोध गर्दै औद्योगिक सुरक्षा बललाई साधन स्रोत सम्पन्न बनाउनेदेखि सुरक्षाको प्रत्याभूतिका लागि सरकारसँग जोडदार माग गरेका छौं, अध्यक्ष राणाले भनिन्। यस्तै मुलुकभरका उद्योग व्यवसायीको समस्या सम्बोधन गर्न हेल्पलाइन सञ्चालनमा ल्याएको छ।"
मुग्लिनको विकल्प खोज्दै पर्यटन व्यवसायी,"दामन (मकवानपुर) नारायणगढमुग्लिन सडकखण्ड स्तरोन्नतिको काममा ढिलाइ भएपछि पर्यटन व्यवसाय धराशायी बनेको भन्दै सौराहाका व्यवसायी वैकल्पिक मार्गको खोजीमा जुटेका छन्। पर्यटक आवागमनमा समस्या भएपछि क्षेत्रीय होटल संघ सौराहाको अगुवाइमा विकल्पको खोजी सुरु गरिएको हो। व्यवसाय चौपट हुन लागेपछि संघका पदाधिकारीले हालै मुग्लिन सडकको स्थलगत निरीक्षण गरेका छन्। निरीक्षणका क्रममा सडक स्तरोन्नतिको काममा सम्बन्धित निकाय उदासीन रहेकाले ढिलाइ भएको संघले जनाएको छ। निरीक्षणका क्रममा ठाउँठाउँमा पहिरोको जोखिम रहेको, जाम खुल्न घण्टौं कुर्नुपर्ने हुँदा पर्यटकले बुकिङ रद्द गर्ने पाइएको छ। संघको टोलीले नौबिसेदामनहेटौंडा हुँदै भरतपुरसम्म सडकको अवस्थाबारे निरीक्षण गरेको हो। संघले वैकल्पिक मार्ग खोजी गरी पर्यटक आगमन सहज बनाउने निर्णय गरेको जनाएको छ। सडक निर्माणमा सरकारी संयन्त्र उदासीन बनेको देखियो, संघका द्वितीय उपाध्यक्ष भेषराज दुवाडीले भने, सडक अवरुद्ध हुँदा एयरलाइन्सलाई फाइदा भए पनि सडकबाट दैनिक खाद्यान्न, निर्माणका सामानसमेत ढुवानी गर्न समस्या छ। उनले बाटोको अवस्थाका कारण सौराहा आउने पर्यटकले धमाधम बुकिङ रद्द गर्नु दु:खको कुरा भएको बताए। निरीक्षणको क्रममा नौबिसेहेटौंडा सडक उपयुक्त ठहरिएको संघले जनाएको छ। यो सडकमा एकतर्फी मात्र यातायात सुचारु गर्ने व्यवस्था मिलाउन सम्बन्धित निकायलाई संघले आग्रह गर्ने भएको छ। हाल अधिकांश पर्यटन व्यवसायीले यही मार्ग प्रयोग गर्दै आएका छन्। ठूला सवारी साधनले गर्दा यस मार्गमा जाम हुन थालेको छ। ट्रक र यात्रुबाहक बसले गर्दा साना सवारीमा यात्रा गर्नेले सास्ती खेप्नुपर्ने बाध्यता छ। घुम्ती धेरै भएकाले लामा तथा लोड बढी भएका सवारी साधनलाई यो खण्ड उपयुक्त नहुने र एकतर्फी गर्न सकिए पर्यटकलाई राहत मिल्ने व्यवसायीको ठहर छ। हाल बाटोको अवस्थाले गर्दा पर्यटक आगमनमा मन्दी आएको छ, संघका महासचिव रामणि खनालले भने, सरकारी निकाय गम्भीर हुन जरुरी छ, वैकल्पिक मार्गको खोजी नगरिए व्यवसाय चल्न नसक्ने भएको छ। उनले जिल्लाका सरोकारवाला निकायको ध्यानाकर्षण गरिने बताए। सौराहामा १ सय १० होटल छन्। नारायणगढमुग्लिन सडकमा पहिरो खसेर सडक अवरुद्ध हुने क्रम बढेसँगै पर्यटक आगमन ५ देखि ७ प्रतिशतमा झरेको छ। अफ सिजन भए पनि विगतका वर्षहरूमा २५ देखि ३० प्रतिशतसम्म पर्यटक हुन्थे। वैकल्पिक मार्गको बारेमा जिल्लामा सांसद, सुरक्षा निकाय, ट्राफिक प्रहरी, उद्योगी व्यवसायीसँग बसेर छलफल गर्छौं, संघका अध्यक्ष सुमन घिमिरेले भने, त्यसपछि ट्राभल एजेन्सीदेखि सम्बन्धित निकायलाइ जानकारी गराउँछौं। उनले वर्षातपछि दिउँसो सडक बन्द गरेर भए पनि तीव्र गतिमा काम गर्नुपर्ने सुझाए। उनका अनुसार साना सवारी साधनले उक्त समयमा वैकल्पिक मार्ग प्रयोग गर्न सक्नेछन्। त्यस्तै मलेखुभण्डारा चेपाङ मार्गको अवस्था बुझेर उक्त सडकलाई पनि वैकल्पिक मार्गका रूपमा प्रयोग ल्याउनमा लागिपर्ने अध्यक्ष घिमिरेले बताए। यो सडक ६२ किलोमिटर छ। विदेशीको तुलनामा हाल हवाईमार्ग प्रयोग गर्नेमा नेपाली धेरै रहेको व्यवसायीले बताए। बाह्य पर्यटकलाई आगमनमा समस्या भएको छ, अध्यक्ष घिमिरेले भने, व्यवसायी गम्भीर भई पर्यटक भित्र्याउन लागिनपरे सिंगो जिल्लाको होटल व्यवासाय प्रभावित बन्ने निश्चित छ। मुग्लिन सडकखण्ड समयमै निर्माण गर्नका लागि व्यवसायीले दबाब समूह गठन गर्ने जनाए। जोखिम क्षेत्र आसपास सेना, सशस्त्र प्रहरी र नेपाल प्रहरीको अस्थायी क्याम्प राखेर पहिरो खस्दा तुरुन्तै पन्छाउने व्यवस्था हुनुपर्नेमा व्यवसायीको जोड छ।"
फोर्सको एक्सचेन्ज अफर,काठमाडौं (कास) फोर्स मोटर्सले साउन ९ बाट सीमित अवधिका लागि लागू हुने गरी एक्सचेन्ज अफर सार्वजनिक गरेको छ। यो अफरमा ग्राहकले जस्तोसुकै पुरानो गाडीको मूल्य पनि कम्तीमा ५ लाख रुपैयाँ प्राप्त गर्न सक्ने जारी विज्ञप्तिमा उल्लेख छ। ग्राहकले उक्त रकम समायोजन गरी फोर्स मोटर्सको १४ सिट क्षमता भएको ट्रयाक्स क्रुजर जिप वा २६ सिट क्षमता भएको ट्राभलर मिनी बस खरिद गर्न पाउने बिक्रेता आयाम इन्टरकन्टिनेन्टलले जनाएको छ।
स्ट्यान्डर्ड चार्टर्डलाई अवार्ड,काठमाडौं (कास) स्ट्यान्डर्ड चार्टर्ड बैंकले ग्लोबल फाइनान्सवल्र्डस बेस्ट कन्जुमर डिजिटल बैंक अवार्ड २०१७ प्राप्त गरेको छ। डिजिटल ग्राहकहरूलाई आकर्षक सेवा प्रदान गर्ने रणनीति बनाई ग्राहक वृद्धि गर्दै प्रोडक्ट अफरिङको दायरा बढाउन सफल भएको कार्यदक्षताको आधारमा उक्त बैंक अवार्डका लागि छनोट भएको जारी विज्ञप्तिमा छ। बैंकले यो अवार्ड प्राप्त गरेको लगातार तेस्रोपटक भएको जनाएको छ।
प्रभु बैंक गुर्जुधारामा,काठमाडांै (कास) प्रभु बैंकले राजधानीको गुर्जुधारामा नयाँ शाखा सञ्चालनमा ल्याएको छ। बैंकले उपत्यकाभित्रका बैंकिङको पहुँच नपुगेको स्थानमा शाखा खोल्ने क्रममा उक्त स्थानमा सम्पूर्ण बैंकिङ सुविधासहितको अत्याधुनिक शाखा स्थापना गरेको जारी विज्ञप्तिमा छ।
एनएमबी एकेडेमीको सुरुवात,काठमाडौं (कास) एनएमबी बैंकले आफ्नो आन्तरिक प्रशिक्षण केन्द्र एनएमबी एकेडेमीको सुरुवात गरेको छ। एकेडेमीको मुख्य उद्देश्य बैंकका कर्मचारीहरूलाई प्रशिक्षणको वातावरण तयार गरी उनीहरूलाई भविष्यमा आइपर्ने सबै प्रकार चुनौतीहरूको सामना गर्न सक्षम बनाउनु रहेको जारी विज्ञप्तिमा छ। बैंकले कर्मचारीलाई उत्कृष्ट प्रशिक्षणको अवसर एवं सीप प्रदान गरी कार्य दक्षता अभिवृद्धि गर्न एकेडेमीको सुरुवात गरेको जनाएको छ।
ओम डेभलपमेन्ट र एनआईबीएलबीच सम्झौता,काठमाडौं (कास) ओम डेभलपमेन्ट र एनआईबीएल क्यापिटल मार्केटसबीच हकप्रद सेयर निष्कासनका लागि सम्झौता भएको छ। ओम डेभलपमेन्टको १० सेयर बराबर ३ (१०:३) सेयरको अनुपातमा हकप्रद सेयर निष्कासनका लागि एनआईबीएल क्यापिटललाई बिक्री प्रबन्धकमा नियुक्त गरेको जारी विज्ञप्तिमा छ। सम्झौतापत्रमा ओम डेभलपमेन्टका प्रमुख कार्यकारी अधिकृत विश्वमोहन अधिकारी तथा एनआईबीएल क्यापिटलका महाप्रबन्धक मेखबहादुर थापाले हस्ताक्षर गरेको जनाइएको छ।
फावाखोलाको विद्युत् परीक्षण,"ताप्लेजुङ याङवरक गाउँपालिकाको फावाखोला नदीबाट उत्पादित ५ मेगावाट विद्युतको परीक्षण सुरु गरिएको छ। निर्माण सुरु भएको १४ वर्षमा सिवानी हाइड्रो पावरले आयोजना सम्पन्न गरी उत्पादन भएको विद्युत् यसै साता केन्द्रीय प्रसारण लाइनमा जोडिने जनाइएको छ। नेपाल विद्युत् प्राधिकरणसँगको सम्झौताअनुसार साउन १४ सम्ममा केन्द्रीय प्रसारण लाइनमा जोडिने आयोजनाका अध्यक्ष सुधीर प्रधानांगले बताए। यसै साता नेपाल विद्युत् प्राधिकरणको टोली आउँछ र अमरपुर स्टेसनमा जोड्ने तयारीमा छौं, प्रधानांगले भने, आवश्यक प्रक्रिया पूरा गर्ने काम भइरहेको छ। प्राधिकरणको टिमले अनुगमन गरेपछि राष्ट्रिय प्रसारण लाइनमा जोडिने उनले बताए। यो जिल्लामा उत्पादित हालसम्मको ठूलो आयोजना हो। हालसम्म १ सय ५० किलोवाटसम्मका साना जलविद्युत् आयोजना मात्रै सञ्चालन तथा उत्पादन हुँदै आएका छन्। ठूलो यो आयोजना दुई वर्ष ढिलो गरी सम्पन्न भएको हो। आयोजनाले २०६२ सालदेखि काम सुरु गरेको थियो। क्यानलको लम्बाइ डेढ किलोमिटर बढेको, हेडवर्कमा ठुल्ठूला ढुंगा निस्किएको र एक सिजनको बाढीले निर्माण भएको संरचना बगाएका कारण उत्पादनमा केही ढिलाइ भएको प्रधानांगले बताए। निर्माण ढिलो हुँदा लागत पनि वृद्धि भएको छ। आयोजना ८५ करोडमा निर्माण सम्पन्न गर्ने प्रारम्भिक योजना भए पनि १ अर्ब १८ करोड रुपैयाँ खर्च भएको उनले बताए। आयोजनामा सेल्वेज ग्रुप, बैंक, ताप्लेजुङका छजना व्यापारी लगानीकर्ता छन्।"
हावाबाट ३ किलोवाट,"मुस्ताङ जोमसोममा हावाबाट ३ किलोवाट विद्युत् बुद्ध पावर प्रालिले उत्पादन गरेको छ। स्पेनिस र नेपाली लगानीकर्ताको कम्पनीले १६ महिनाको परीक्षणबाट विद्युत् निकाल्न सफल भएको हो। जोमसोम जिल्ला प्रहरी कार्यालय परिसरमा गरेको परीक्षणबाट प्रारम्भिक चरणमा तीन किलोवाट विद्युत् उत्पादन भएको छ। जोमसोम निकै हावा चल्ने ठाउँ हो। यहाँको भौगोलिक अवस्था अध्ययनपछि हावाबाट बिजुली निकाल्न सकिने भन्दै पुष्पराज तिमिल्सेना र स्पेनिस लगानीकर्ता राफेल भेनस पिच खटिएका थिए। पहिलो चरणको परीक्षण सफल भएपछि जिल्लाभरिलाई पुग्ने विद्युत् उत्पादनका लागि पंखा र उपकरण थप गरी ४० मेगावाटको पावर प्लान्ट बनाउने योजना थालिएको तिमिल्सेनाले बताए। हामी गएको वैशाखदेखि नै जिल्लाभरिलाई पुग्ने बिजुली कसरी निकाल्न सकिन्छ भन्ने परीक्षणमा छौं, उनले भने, हालको तीन किलोवाट १६ महिनादेखिको पहिलो परीक्षणको नतिजा हो। निजी लगानीबाट निस्किएको बिजुली र यसको सबै संरचना सरकारलाई हस्तान्तरण गर्ने योजना रहेको जानकारी उनले दिए। पहिलो चरणको परीक्षणबाट उत्पादित बिजुली जिल्ला प्रहरी कार्यालयले प्रयोग गरेको छ। बिजुली निकाल्न प्रयोग भएका सबै सामान स्पेनबाट झिकाइएको हो। जडान गर्दा केही खर्चिलो भए पनि यसको टिकाउ २५ वर्ष हुने स्पेनमा व्यवसाय गरेका लगानीकर्ता तिमिल्सेनाले बताए। प्रविधि र प्राविधिक सबै स्पेनबाटै ल्याएका हौं, उनले भने। पहिलो चरण सफल भएपछि दोस्रो चरणमा ठूलो आयोजनाको काम भइरहेको उनले बताए। कम्पनीले हावाबाट बिजुली निकाल्न अत्याधुनिक मौसम मापन यन्त्र पनि जोमसोम प्रयोगमा ल्याएको छ। जोमसोमको हावा जुनसुकै दिशाबाट पनि बहने भएकाले सोहीबमोजिमको पंखा जडान गरिएको उनले बताए। दुइटा टर्बाइन छन्, पंखा सानो हावाले पनि घुम्छ, उनले भने, ठूलो हावा चल्दा पनि पंखा भाँचिने डर छैन। बरु त्यस्ता अवस्थामा आफैं बन्द हुन्छ। पंखासँगै आठवटा सोलार प्यानल छन्। त्यसबाट निस्कने ऊर्जा पनि ब्याट्रीमा सञ्चित हुन्छ। ब्याट्रीमा सञ्चित बिजुली तार तानेर बाहिर खपतको व्यवस्था मिलाइएको छ। मुलुकमै पहिलो प्रयोग रहेको उक्त प्रविधि वैकल्पिक ऊर्जा प्रवद्र्धन केन्द्रसँगको सहकार्यमा भित्र्याइएको हो। मौसम मापन यन्त्रले मिति, हावाको गति, हावामा पानीको मात्रा, तापक्रम र सापेक्षिक आद्र्रताको अवस्था देखाउँछ। यहाँबाट देखाइएका सबै तथ्यांक वैकल्पिक ऊर्जा प्रवद्र्धन केन्द्रको केन्द्रीय कार्यालयको कम्प्युटरमा देखिने व्यवस्था मिलाइएको छ। विन्ड मिल प्रविधिको प्रयोग युरोपेली मुलुकमा सफल रूपमा भएकाले मुस्ताङमा दीर्घकालीन रूपमा सफल हुनेमा विश्वस्त रहेको तिमिल्सेनाले बताए।"
बैंकहरूले लिए सवा १४ अर्बको सस्तो कर्जा,"काठमाडौं आर्थिक वर्ष ०७३७४ को एघार महिनासम्म बैंक तथा वित्तीय संस्थाले सहुलियत दरमा १४ अर्ब ३६ करोड रुपैयाँ कर्जा लिएका छन्। साधारण र विशेष पुनर्कर्जामार्फत बैंक तथा वित्तीय संस्थाले उक्त ऋण सुविधा लिएका हुन्। उत्पादनशील क्षेत्रमा लगानी तथा निर्यात विस्तारमा सहयोग पुर्याउने उद्देश्यले राष्ट्र बैंकले सहुलियत दरमा यस्तो कर्जा प्रदान गर्दै आएको छ। यसरी सहुलियत ब्याजदरमा प्रदान गरिने कर्जालाई पुनर्कर्जा भनिन्छ। यस्तो सुविधा लिएबापत बैंक तथा वित्तीय संस्थाले राष्ट्र बैंकको निर्देशनअनुसार थोरै ब्याज थप गरी सस्तो दरमै तोकिएका उत्पादनमूलक क्षेत्रमा ऋण प्रवाह गर्नुपर्छ।अघिल्लो आर्थिक वर्षको तुलनामा गत आर्थिक वर्षमा बैंक तथा वित्तीय संस्थाले यस्तो कर्जा उपयोग ९१ प्रतिशतले बढाएका छन्। आर्थिक वर्ष ०७२७३ को एघार महिनासम्म बैंक तथा वित्तीय संस्थाले ७ अर्ब २२ करोड रुपैयाँ पुनर्कर्जा उपयोग गरेकामा गत आर्थिक वर्षको सोही अवधिसम्म १४ अर्ब ३५ करोड ९९ लाख रुपैयाँ पुगेको छ। यो ९०८२ प्रतिशतको वृद्धि हो। अघिल्लो वर्षको तुलनामा गत वर्ष बैंक तथा वित्तीय संस्थाको ऋण प्रवाह धेरैले बढेकाले पुनर्कर्जा उपयोग करिब दोब्बरले बढेको हो। राष्ट्र बैंकले साधारण र विशेष गरी दुई प्रकारको पुनर्कर्जा सुविधा दिँदै आएको छ। बैंक तथा वित्तीय संस्थाले ४ प्रतिशत ब्याजमा साधारण पुनर्कर्जा र १ प्रतिशतमा विशेष पुनर्कर्जा पाउँछन्। साधारण पुनर्कर्जामार्फत आएको रकमलाई बैंक तथा वित्तीय संस्थाले बढीमा ९ प्रतिशतसम्म र विशेष पुनर्कर्जाको रकमलाई बढीमा साढे ४ प्रतिशतसम्ममा लगानी गर्नैपर्ने राष्ट्र बैंकको निर्देशन छ। गत आर्थिक वर्षको ११ महिनासम्म बैंक तथा वित्तीय संस्थाले १३ अर्ब ५३ करोड साधारण पुनर्कर्जा र ८३ करोड रुपैयाँ निर्यात (विशेष) पुनर्कर्जा उपयोग गरेका छन्। अघिल्लो वर्षको सोही अवधिमा बैंक तथा वित्तीय संस्थामार्फत ६ अर्ब २२ करोड साधारण र १ अर्ब ३० करोड रुपैयाँ निर्यात पुनर्कर्जा उपयोग भएको राष्ट्र बैंकको तथ्यांक छ।राष्ट्र बैंकका अनुसार चुरोट, बिँडी, सिगार, सुर्ती, खैनीलगायत सुर्तीजन्य उद्योग र मदिरा तथा मदिराजन्य उद्योगबाहेकका क्षेत्रलाई उत्पादनमूलक उद्योगका रूपमा तोकिएको छ। यस्तै सडक, पुल, रोपवे, ट्रलीबस, टनेल, फ्लाइङ ब्रिज, केबलकार, विद्युत् प्रसारण लाइनलगायतको लगानीलाई भौतिक पूर्वाधार निर्माण उद्योगका रूपमा वर्गीकरण गरी साधारण पुनर्कर्जा प्रवाह गर्न पाइने व्यवस्था छ। विशेष पुनर्कर्जाबापत प्राप्त ऋण सरकारबाट तोकिएका रुग्ण, घरेलु तथा साना उद्योग, वैदेशिक रोजगारीलगायतमा प्रवाह गर्न सकिन्छ। यस्तै निर्यात गर्ने प्रयोजनका लागि गरिएको अस्ट्रिचपालन, अलैंचीखेती र मौरी पालनलगायतमा पनि निर्यात भएको रकम बराबर यस्तो कर्जा प्रदान गर्ने छुट बैंकहरूलाई दिइएको छ। बैंकहरूले दलित, जनजाति, उत्पीडित, महिला, विपन्न वर्ग तथा समुदायका व्यक्तिद्वारा सञ्चालित साना व्यवसायमा प्रदान गरिएको असल कर्जाको धितोमा पनि यस्तो ऋण उपयोग गर्न पाउने व्यवस्था छ। गत वर्षसम्म राष्ट्र बैंकले १० अर्ब ८४ करोड रुपैयाँको सीमाभित्र रही पुनर्कर्जा सुविधा दिँदै आएको थियो। चालु आर्थिक वर्षको मौद्रिक नीतिमार्फत उक्त कोषको सीमा बढाएर २० अर्ब रुपैयाँ पुर्याएको छ। आर्थिक पुनरुद्धार कोषमा रहेको ५ अर्ब रुपैयाँ जलविद्युत् लगायतका रणनीतिक महत्त्वका प्राथमिकता प्राप्त क्षेत्रमा पुनर्कर्जा उपलब्ध गराउन उपयोग गर्न सकिने व्यवस्था हुन लागेको र राष्ट्र बैंकको गत वर्षको मुनाफाबाट समेत रकम छुट्टयाई करिब २० अर्ब रुपैयाँको पुनर्कर्जा कोष स्थापना गरिनेछ, मौद्रिक नीतिमा उल्लेख छ। मौद्रिक नीतिमार्फत राष्ट्र बैंकले उत्पादनमूलक क्षेत्रको परिभाषा परिमार्जन गरी जलविद्युत्, कृषि, पर्यटन, निर्यात, साना एवं मझौला उद्योग, औषधि उत्पादन, सिमेन्ट, गार्मेन्टलगायतका क्षेत्रहरूलाई प्राथमिकता प्राप्त क्षेत्रमा समेटेको छ। बैंक तथा वित्तीय संस्थाले भूकम्पपीडितलाई आवास निर्माणका लागि २ प्रतिशतमा ब्याजदरमा काठमाडौं उपत्यकाभित्र २५ लाख र उपत्यका बाहिर १५ लाख रुपैयाँसम्म ऋण प्रदान गरेबापत पनि पुनर्कर्जा सुविधा पाउँछन्। तर, यस्तो ऋण निकै न्यून मात्र प्रावह भएको छ। बैंक तथा वित्तीय संस्थाको बेवास्ता र झन्झटिलो नीतिगत व्यवस्थाका कारण उक्त ऋण थोरै प्रवाह भएको हो। ०७४ जेठसम्म बैंक तथा वित्तीय संस्थाले २ प्रतिशत ब्याजदरमा ८१ करोड ६५ लाख रुपैयाँ ऋण प्रवाह गरेका छन्। ठसम्म ३ सय ८२ जना पीडितले मात्र उक्त ऋण प्राप्त गरेको राष्ट्र बैंकले जनाएको छ।"
मूल्य घटेपछि मलको बिक्री बढ्यो,"पर्सा सरकारले मूल्य घटाएपछि कृषि सामग्री कम्पनीमा रासायनिक मलको माग बढेको छ। मूल्य घटेपछि कम्पनीको क्षेत्रीय कार्यालयले लक्ष्यभन्दा १५ प्रतिशत बढी मल बिक्री गरेको जनाएको छ। मन्त्रिपरिषदको निर्णयले युरियामा प्रतिबोरा २ सय र डीएपीमा १ सय रुपैयाँ मूल्य घटाएको हो। यसअघि कम्पनीले प्रतिबोरा युरिया (वीरगन्जमा) ९ सय र डीएपी २ हजार २ सय ५० रुपैयाँमा बिक्री गर्दै आएको थियो। गत आर्थिक वर्षमा क्षेत्रीय कार्यालयले लक्ष्यभन्दा १५ प्रतिशत बढी मल बिक्री गरेको प्रमुख अजयकुमार श्रीवास्तवले बताए। उनका अनुसार कम्पनीले गत आवमा पर्सामा मात्र ६ हजार टन युरिया मल बिक्री गर्ने लक्ष्य राखेकामा ८ हजार ८ सय २५५ टन बिक्री भएको छ। डीएपी मल ६ हजार टन बिक्री गर्ने लक्ष्य राखेकामा ५ हजार ९४९ टन बिक्री भएको छ। पोटास मल २ सय ५० टन बिक्रीको लक्ष्यमा १ हजार ६ सय ६० टन बिक्री भएको छ। पर्सामा मात्रै लक्ष्यभन्दा १४८१ प्रतिशत बढी कम्पनीको मल बिक्री प्रमुख श्रीवास्तवले बताए। पर्साबाहेक मध्यमाञ्चल तथा पश्चिमाञ्चलका जिल्लामा पनि कार्यालयले मल बढी बिक्री गरेको जनाएको छ। यी जिल्लामा कुल ३९ हजार ४ सय २० टनको लक्ष्य रहेकामा ५१ हजार ४ सय ६४८५ टन युरिया बिक्री भएको छ। यी जिल्लामा पनि लक्ष्यभन्दा १४४१ प्रतिशत बढी मल बिक्री भएको हो। मूल्य घटेपछि किसानले भारतीयभन्दा तौल र गुणस्तर दुवै राम्रो कम्पनीको मल खरिद गर्न आकर्षित भएको श्रीवास्तवले दाबी गरे। पछिल्लो केही वर्षयता किसानले तरकारीमा समेत युरिया मल प्रयोग गर्न थालेपछि माग बढ्न थालेको उनले जनाए। यसअघि विशेषगरी सीमावर्ती जिल्लामा भारतीय रासायनिक मल तस्करी भई भित्रिँदा कम्पनीको तुलनात्मक रूपमा कम थियो। सीमापारि भारतमा युरिया मल प्रतिबोरा ७ सय र डीएपी २ हजार रुपैयाँँ मूल्य पर्छ। सीमापारिबाट ल्याउँदा प्रतिबोरा थप १ सय देखि १ सय ५० रुपैयाँ ढुवानी शुल्क पर्दा किसानलाई फाइदा हुन छाडेको हो। डीएपी र युरियाको निर्यात धमाधमकम्पनीको डीएपी र युरिया मल धमाधम आउने क्रम जारी रहेको श्रीवास्तवले जानकारी दिए। कम्पनीले ग्लोबल टेन्डरबाट २० हजार टन डीएपी मल ल्याउन लागेकामा त्यसमध्ये १२ हजार ५ सय टन आइसकेको उनले बताए। एक रेल्वे र्याक मल शनिबार सिर्सिया सुख्खा बन्दरगाहमा आइपुगेको श्रीवास्तवले जानकारी दिए। दक्षिण कोरियाको सामसङ कम्पनीले चीनबाट खरिद गरी ल्याउँदै गरेको डीएपी मलमध्ये ७ हजार ५ सय टन कम्पनी वीरगन्ज कार्यालयले, अर्को ७ हजार ५ सय टन भैरहवा र बाँकी ५ हजार टन विराटनगर कार्यालयले परिचालन गर्छ। सिंगापुरस्थित विल्सन इन्टरनेसनल कम्पनीले यो मलको एक र्याक शनिबार सिर्सिया सुख्खा बन्दरगाहमा आइपुगेको छ। थप २ र्याक मल कोलकाताबाट वीरगन्जतिर लागेको उनले बताए।"
"सडकको ट्रयाक खुल्यो, पुल अझै बनेन","सुर्खेत दुई छिमेकी जिल्ला सुर्खेतबर्दिया जोड्ने फास्टट्रयाक नहुँदा यात्रुहरू रत्न राजमार्ग (कोहल्पुरसुर्खेत) को लामो यात्रा गर्न बाध्य छन्। उत्तरदक्षिण जोड्ने उद्देश्यले आव ०६४६५ देखि तेलपानीभेरीगाउँसुर्खेत सडक खण्डको सर्भे थालिए पनि ठेकेदारको लापरबाहीले फास्टट्रयाक पूरा हुन नसकेको हो। सडकको ट्रयाक खोल्ने काम पूरा भए पनि भेरी नदीमा पुल निर्माण थालिएको पाँच वर्ष बितिसक्दासमेत अधुरै छ। जसले गर्दा सुर्खेतबर्दिया सीधा यातायात सम्बन्ध विस्तार हुन सकेको छैन। बराहताल गाउँपालिका र वीरेन्द्रनगर नगरपालिकाको सिमानामा पर्ने रानीघाटमा निर्माणाधीन पक्की पुल अलपत्र अवस्थामा छ। ०७१ को बाढीले पिलर बंग्याएको भन्दै ठेकेदार निर्माणबाट पन्छिन खोजेको स्थानीयवासीको आरोप छ। रानीघाटका प्रेमप्रसाद पौडेलले पुल अलपत्र पर्नुमा ठेकेदारसँगै सडक डिभिजन कार्यालयको पनि दोषी रहेको भन्दै आक्रोश पोखे। ठेकेदार र सडकका कर्मचारी दुवैको मिलेमतो हो। नत्र सम्झौता भएको ५ वर्ष बितिसक्दा पनि काम लथालिंग हुन्थेन होला, उनले भने। पुल नहुँदा बर्दियाका यात्रु मात्रै होइन हरिहरपुर, तरंगा र वीरेन्द्रनगरका बासिन्दासमेत मर्कामा छन्। बराहताल गाउँपालिका २ का प्रेमबहादुर ओलीले आफूहरूलाई वीरेन्द्रनगरकोहल्पुर हुँदै बर्दिया, कैलाली जानुभन्दा यो सडक खण्ड धेरै छोटो पर्ने बताए। छिटो पुल निर्माण सम्पन्न गर्न स्थानीय बासिन्दाले सडक डिभिजनलाई दबाब दिँदै आएका छन्। पुल निर्माणका लागि पप्पु मल्ल जेभी कन्ट्रक्सन प्रालि र डिभिजन सडक कार्यालय सुर्खेतबीच आव ०६८६९ मा सम्झौता भएको थियो। १४ करोड २९ लाख ७९ हजार २ सय ७८ रुपैयाँ लागत रहेको योजनाअन्तर्गत हालसम्म दुईवटा सपोर्ट पिल्लर मात्र निर्माण गरिएको छ। कम्पनीले ०७२ पुस २९ गते सम्पन्न गर्ने कार्यादेश पाएको थियो। डिभिजन सडक कार्यालयले तीन वर्षमा निर्माण सकेर हस्तान्तरण गर्ने सम्झौता उल्लंघन गरेको भन्दै छिटो काम थाल्न ठेकेदारलाई ताकेता गर्दै आएको छ। कार्यालयका इन्जिनियर दीपक रजकले म्याद थप गरिसकेकाले मनसुन सकिने बित्तिकै काम थाल्न ताकेता गर्ने बताए। थपिएको म्यादभित्र निर्माण सम्पन्न नगरे आवश्यक कारबाहीसहित ठेक्का सम्झौता रद्द गर्न बाध्य हुने भन्दै कार्यालयले ताकेता दिँदै आए पनि ठेकेदारले निर्माणपूर्वको तयारी थालेको छैन। यसले गर्दा थपिएको म्यादभित्र निर्माण सम्पन्न गर्नेमा स्थानीय बासिन्दाको आशंका छ। निर्माण कम्पनीले पहिलो किस्ताबापत १ करोड ७६ लाख रुपैयाँ भुक्तानी लगिसकेको छ।सुर्खेतबाट बर्दियाको भुरीगाउँ ५० किमि दूरीमा पर्छ। सुर्खेतदेखि ३२ किमि बर्दियाको तेलपानीसम्म सडकको ट्रयाक निर्माण भइसकेको छ। तेलपानी जोड्न झन्डै ६ किमि बाँकी छ।"
काम सुस्त,"दैलेख राष्ट्रिय गौरवको मध्यपहाडी राजमार्गको निर्माण कार्य दैलेख खण्डमा सुस्त छ। राजमार्गको १३४ किमिमध्ये ५८ किलोमिटर टेन्डर अझै आह्वान हुन सकेको छैन। ठेक्का लिएका कम्पनीको लापरबाहीले मध्यपहाडी (पुष्पलाल) राजमार्ग आयोजनाले गति लिन नसक्दा स्थानीयहरूले चिन्ता व्यक्त गरे। सरकारले ०६४६५ देखि आयोजनाको निमार्ण कार्य अघि बढाए पनि दैलेख खण्डमा अझै प्रारम्भिक चरणको काम सम्पन्न भएको छैन।सदरमुकामदेखि रावतकोट हुदै रामाघाटसम्मको २९ किमि खण्डमा २ कम्पनीले निर्माण गर्ने भएका छन्। के आस रमन र पप्पु हाई हिमालय कम्पनीको मिलेर काम गर्ने भएका हुन्। चार वर्ष देखि ७ कम्पनीलाई काम सक्न अल्टिमेटम दिए पनि काम भने गुणस्तर नभई सबै कम्पनीले पेनाल्टी तिरेर भए पनि भुक्तानी लिइसकेका छन्। तर, बाटोको हालत भने उस्तै छ। पादुका खोलामा निमार्ण गरिएको पक्की पुल जीर्ण अवस्थामा पुगेको छ। निमार्णको एक वर्ष नपुग्दै गाडी वारपार गर्न मुस्किल छ। स्थानीयहरू वर्षातको समयमा जोखिम मोलेर नदी तरिरहेका छन्। दैलेख बजारबाट दुल्लु हुँदै राकमकर्णाली जोड्ने बाटो लामो समयदेखि अवरुद्ध बनेको छ। लोहोरेदेखि मनघरसम्म भने टेन्डर सुरु भएको छ। काम गर्न निकै समय लागे पनि दैलेख खण्डको काम गुणस्तरहीन भएको स्थानीयले गुनासो गरेका छन्। लोहोरे खोलादेखि जाजारकोट खण्डको बाटो बन्द भएको छ। ट्रयाक खनिएका स्थानमा नाली, पर्खालको काम अलपत्र छ। सम्पन्न कामको गुणस्तर छछैन जाँच्ने स्थानीय संयन्त्र नहुँदा काम नहेरीकन भुक्तानी लिने गरेको पाइन्छ। सडक निर्माणमा संलग्न मजदुरहरूका भनाइमा आयोजनाबाट खटिएका प्राविधिकहरू झारा टार्ने उद्देश्यले अनुगमनमा आउने गर्छन्। सबै स्थानमा पुग्दैनन्। जिल्लास्तरमा आयोजनाको समन्वय इकाई तथा अनुगमन संयन्त्र नहुँदा राजमार्गको काम गुणस्तरहीन पाइएको हो। दैलेखमा खण्डमा खटिएका इन्जिनियर भने गुणस्तरीय काम भएको दाबी गर्छन्।"
एक अर्बको सेयर कारोबार,"काठमाडौं (कास) अघिल्लो दिनको तुलनामा आइतबार नेप्से परिसूचक ०१९ अंकले ऋणात्मक रह्यो। तर, कारोबार रकम भने करिब ४ करोड रुपैयाँले बढेर १ अर्ब रुपैयाँ पुगेको छ। गत बिहीबार ९६ करोड ७ लाख रुपैयाँ बराबरको सेयर कारोबार भएको थियो। आइतबार दिनभर निकै उतारचढावपूर्ण रहेको बजार अन्तमा झिनो अंकले ऋणात्मक भएर १ हजार ६ सय ३५५६ अंकमा बन्द भएको छ। यो ००१ प्रतिशतको सामान्य गिरावट हो। कारोबारमा आएका आठ समूहमध्ये चारवटा समूहको परिसूचक बढ्यो भने बाँकी चारवटाको घट्यो। बढ्नेभन्दा घट्ने समूहको भार बढी भएपछि समग्र नेप्से ऋणात्मक रह्यो। बिमा समूहको परिसूचक सबैभन्दा बढी ३०६ प्रतिशतले बढ्यो। उक्त दिन बैंकिङ समूहको परिसूचक ०९८, जलविद्युत्को ०११, वित्त कम्पनीको ०६७ र अन्य को ०६७ प्रतिशतले घटे। तर, होटल समूहको परिसूचक ०१९, विकास बैंकको ००८ र उत्पादन तथा प्रशोधन समूहको परिसूचक ०७ प्रतिशतले बढे। आइतबार क वर्गका कम्पनीहरूको कारोबार मापक सेन्सेटिभ परिसूचक ०१३ प्रतिशतले घट्यो। कारोबारमा आएकामध्ये ६५ कम्पनीको सेयर मूल्य बढ्यो, ७० कम्पनीको घट्यो र बाँकी १६ कम्पनीको सेयर मूल्य स्थिर छ।"
सडक ६ लेनमा विस्तार गरिँदै,"बुटवल बुटवलबेलहिया व्यापारिक मार्ग विस्तार आयोजनाअन्तर्गत सडकलाई ६ लेनमा विस्तार थालिएको छ। सडकलाई अन्तर्राष्ट्रिय मापदण्डको बनाउन ४ लेनको सडकलाई १ सय ४ फिट कायम गरी ६ लेनको बनाउन लागिएको हो। आयोजनाले सडक बीचबाट ८२ फिटभित्र पर्ने दायाँबायाँका घर भत्काउन लागेको जनाएको छ। यसबाट ३ सय ११ घर भत्काइने भएको छ। आयोजनाका इन्जिनियर लीलाबहादुर भण्डारीले वैशाखदेखि काम थाल्ने भनिए पनि स्थानीय तहको निर्वाचनले सरोकारवालाको सहमतिमा विस्तार रोकिएको थियो। राजमार्ग चौराहादेखि चिडियाखोलासम्म साढे ३ किलोमिटर सडक छ। उक्त सडक विस्तारका लागि ४७ करोड २७ लाख रुपैयाँ बजेट विनियोजन भएको छ। ठेक्का लागेको ३० मार्च २०१७ बाट ३० महिनाभित्र सडकको काम सम्पन्न गर्नुपर्ने सम्झौता छ। चौराहादेखि गोलपार्कचिडियाखोलासम्म हाल ४ लेनको सडक छ। त्यसमा बीचको भागमा २ लेयर अर्थात १० सेन्टिमिटर पिच थपिनेछ। छेउमा ६६ मिटर फराकिला सर्भिस लेन थप गर्ने र त्यसमा समेत पिच गरिने भण्डारीले जनाए। सडकको दुवै छेउमा फलामे पर्खाल लगाइनेछ।सीमा क्षेत्रको सडक अन्तर्राष्ट्रिय मापदण्डको बनाउन बुटवलदेखि बेलहिया नाकासम्मको सडक विस्तार आर्थिक वर्ष ०६८०६९ मा सुरु गरिएको थियो। सुरुमा बुटवलको चौराहादेखि बेलहियासम्मको २४ किलोमिटर सडक विस्तार गर्ने योजना थियो। गत वर्ष चौराहादेखि गोलपार्कचिडियाखोलासम्मको साढे ३ किलोमिटर सडक थपिएको हो। हाल बुटवलदेखि बेलहिया पुग्न करिब ३० मिनेट लाग्छ। सडक निर्माणपछि १९ मिनटमै पुगिने अनुमा छ। दर्जन आकासेपुल फराकिलो र व्यस्त सडक वारपार गर्न यही खण्डमा १२ वटा आकासेपुल बनाउन थालिएको छ। तीव्र विकास र सहरीकरण भइरहेको जिल्लाको सिद्धार्थ राजमार्ग क्षेत्रमा आकासेपुल बनाउन थालिएको हो। ६ लेनको सडक विस्तारसँगै पैदल यात्रुलाई सडक वारपारमा देखिएको समस्या र दुर्घटना कम गर्न आकासेपुल बनाउन थालेको बेलहियाबुटवल व्यापारिक मार्ग विस्तार आयोजनाले जनाएको छ। बुटवलबेलहिया खण्ड २७ मिटर छ। योजनाअन्तर्गत बुटवल क्षेत्रमा ७, भैरहवामा ३ र तिलोत्तमा क्षेत्रमा २ वटा आकासेपुल निर्माण भइरहेका छन्। पुल निर्माणको काम एक वर्षभित्र सम्पन्न गर्ने लक्ष्य छ। बुटवल क्षेत्रअन्तर्गत योगीकुटी, कालिकानगरको कालिका उच्चमावि अगाडि, राजमार्ग चौराहा, मिलनचोक, अस्पताल लाइन, ट्राफिकचोक र गोलपार्कमा आकासेपुल बन्दै छन्। तिलोत्तमा नगरपालिकाको जानकी नगर र ड्राइभरटोल तथा भैरहवामा बुद्धचोक, देवकोटाचोक र आँखा अस्पताल अगाडिको क्षेत्र छनोट गरिएको आयोजनाका इन्जिनियर लीलाबहादुर भण्डारीले बताए। सोलार बत्तीबुटवल व्यापारिक मार्ग विस्तार आयोजनाले निर्माणाधीन सडकमा सोलार बत्ती जडान गरेको छ। यहाँ २४ किलोमिटर सडकमा ८ सय सोलार बत्ती जडान हुनेछन्। सडक निर्माण सम्पन्न भएको बुटवलको चौराहादेखि ड्राइभरटोल र भैरहवाको देवकोटाचोकदेखि बेलहियासम्मको ५ किलोमिटर सडकमा सौर्य बत्ती जडान भइसकेको छ।"
एसियाली युवाजुनियर भारोत्तोलन,"काठमाडौं एसियाली युवा तथा जुनियर भारोत्तोलन च्याम्पियनसिपको उद्घाटन आइतबार लगनखेलस्थित नेपाली सेनाको शारीरिक तालिम तथा खेलकुद केन्द्रमा भएको छ। विभिन्न सांस्कृतिक झाँकी र नृत्यले समारोह आकर्षक रह्यो।च्याम्पियनसिपको उद्घाटन उपप्रधान तथा पराराष्ट्र मन्त्री कृष्णबहादुर महराले गरेका थिए। समारोहमा अन्तर्राष्ट्रिय भारोत्तोलन महासंघ (आईडब्लूएफ) का अध्यक्ष तामस अजन, महासचिव मोहमद हसन जलुद, एसियाली भारोत्तोलन महासंघ (एडब्लूएफ) का प्रथम उपाध्यक्ष योधाङतोय बुसाबा, उपाध्यक्ष अब्दुल्लाह जमललगायत उच्च पदाधिकारीहरू उपस्थित थिए।सहभागिताको हिसाबले महादेशकै बृहत् प्रतियोगिता मानिएको च्याम्पियनसिपको प्रतिस्पर्धा भने सोमबार सुरु हँुदैछ। पाँच दिन सञ्चालन हुने च्याम्पियनसिपमा ३२ देशका ३ सय ७ खेलाडीले युवा र जुनियरमा गरी कुल ९६ स्वर्णपदकका लागि प्रतिस्पर्धा गर्नेछन्। यसमा नेपालका १३ खेलाडी सहभागी छन्।तेस्रो एसियन जुनियर भारोत्तोलन च्याम्पियनसिप सन् १०८४ मा त्रिपुरेश्वरस्थित कभर्डहलमा भएको थियो। त्यसयता नेपालले आयोजना गर्न लागेको सबैभन्दा ठूलो भारोत्तोलन प्रतियोगिता एसियन युवा तथा जुनियर च्याम्पियनसिप नै हो।"
सुभम र अनुभवको राष्ट्रिय कीर्तिमान,काठमाडौं (कास) सुभम श्रेष्ठ र अनुभव सुब्बाले हंगेरीमा भइरहेको विश्व पौडी च्याम्पियनसिपमा नयाँ राष्ट्रिय कीर्तिमान बनाएका छन्। हंगेरीको बुढापेस्टमा सुभम श्रेष्ठले १ सय मिटर ब्रेस्टस्टोकमा हिटमा १ मिनेट ११३४ सेकेन्डको समय निकाले। उनले एलिस श्रेष्ठको १३ वर्षको कीर्तिमानलाई तोडेका हुन्। एलिसले २००४ को एथेन्स ओलम्पिकमा १ मिनेट १२३९ सेकेन्डमा निर्धारित दूरी तय गरेका थिए। सुभम कुल ७३ जना सहभागीमा ७० औं भएका थिए। उनी आफ्नो हिटमा छैटौं भएका थिए। पहिलो स्थानमा बेलायतका एडम पिटीको समय ५८२१ सेकेन्ड थियो। अनुभवले ५० मिटर बटरफ्लाईमा घरेलु कीर्तिमान बनाएका हुन्। ८१ जना सहभागीमा उनी ७४ औं भएका उनले २८२६ सेकेन्डमा दूरी तय गरे। चन्द्रसिंह महतोले २०६५ मा पाँचौं राष्ट्रिय खेलकुदमा बनाएको २८४३ सेकेन्डको समयलाई उछिनेका हुन्। दुवै नेपाली खेलाडी हिटबाटै बाहिरिएका छन्। सुभमले ५० मिटर ब्रेस्टस्टोक र अनुभवले १ सय मिटर फ्रिस्टाइलमा खेल्न बाँकी छ। च्याम्पियनसिपमा नेपालका चार खेलाडी सहभागी छन्। महिलातर्फ सोफिया शाह र तिसा शाक्यले प्रतिस्पर्धा गर्नेछन्।
नेयमरको प्रभाव,"इस्ट रुथरफोर्ड (एएफपी) नेयमरको प्रभावशाली प्रदर्शनमा बार्सिलोनाले शनिबारको मैत्रीपूर्ण प्रिसिजन खेलमा युभेन्ट्सलाई २१ ले हराएको छ। २५ वर्षीय ब्राजिली सुपरस्टार नेयमर यतिबेला विश्व कीर्तिमान २५६८ मिलियन डलरमा पेरिस सेन्ट जर्मेन सरुवा हुन लागेको चर्चा चुलिएको छ। उनले हालै इन्टाग्राममा शुक्रबार सोचमग्न तस्बिर राखेपछि यो अनुमानलाई झन् बल मिलेको हो। तर शनिबारको खेल हेर्दा उनी सरुवाको ज्वरोले प्रभावित नभएको देखियो। नेयमरले सुरुदेखि नै आक्रामक खेल देखाउन खोजे। लियोनल मेसी र एलेक्सी भिडाल दुवैलाई युभेन्ट्सको रक्षापंक्तिले विफल पारिरहेको थियो। त्यसैमा मारियो मान्जुकिज युभेन्ट्सलाई १४ औं मिनेटमा अग्रता दिलाउने मौकासँग नजिक त भए तर स्टेफानो स्टुरारोको क्रसलाई उनले हेडबाट सही दिशा दिन सकेनन्। त्यसको ठीक एक मिनेटपछि नेयमरले पाको एलासेरसँग वान टु खेल्दै जिनोलुइजी बुफोनलाई छक्याउँदै गोल गरे। नौ मिनेटपछि नेयमरले दोस्रो गोल गरे। उनले मेसीले झन्डै मध्यमागबाट दिएको पासलाई सदुपयोग गर्दै युभेन्ट्स रक्षापंक्तिका सबैजसो खेलाडीलाई डिएरिया एरियामा छलाउँदै लो शटमा आकर्षक गोल गरे। उनले मध्यान्तरको ३ मिनेटअघि ह्याट्रिक गर्ने अवसर गुमाए। मेसीले दिएको आकर्षक पासलाई उनले वान टु वानमा बुफोनलाई पार गर्न सकेनन्। लगत्तै मेसीको प्रहार पोस्टमा ठोक्किएर बाहिरियो। मध्यान्तरमा बार्साले थुप्रै परिवर्तन गर्यो। २ जनाबाहेक लाइनअपका सबैलाई आराम दिइयो। नेयमरको ठाउँमा सर्जियो रोबर्टो र मेसीको ठाउँमा अर्डा टुरान मैदान पसे। युभेन्ट्सले पनि थुप्रै परिवर्तन गर्यो। पाउलो डिबाला, गोन्जालो हिगुइन र डग्लस कोस्टा पनि मैदानमा प्रवेश गरे। त्यसपछि इटालियन विजेताको आक्रमण तेज भयो। अन्तत: ६२ औं मिनेटमा डिबालाको कर्नरमा जर्जियो चिलेनीले गोल गरे। बाँकी समय लुइस स्वारेजले लगातार आक्रमण गरी दबाब सिर्जना गरिरहे। नेयमरले सञ्चारकर्मीसँग कुरा नगरी रंगशाला छाड्दा बार्सिलोनाका प्रशिक्षक अर्नेस्टो भाल्भारडेले आफू ब्राजिली सुपरस्टारलाई राख्न इच्छुक रहेको बताए। नेयमर हामीसँगै रहन् भन्ने चाहन्छु। उनी मैदानमा के गर्छन् र के लिएर लकर रुम छिर्छन् भन्ने हामीलाई थाहा छ, उनले भने। स्पर्शको रबाफिलो जित ओर्लान्डो ह्यारी केनको उत्तराद्र्धको पेनाल्टीसँगै टोटेनहम हटस्परले फ्रेन्च महारथी पेरिस सेन्ट जर्मेनमाथि रबाफिलो जित हात पारेको छ। योसँगै स्पर्शको प्रिसिजन तयारी उल्लेख्य हिसाबले सुरु भएको छ। जर्मन गोलकिपर केभिन ट्रयापले बक्स बाहिर ह्यान्ड गरेपछि ४५ औं मिनेटमा मैदान बाहिर निकालिँदा पीएसजी १० जनामा सीमित भयो। युनाई इमेरीको टोलीलाई छिचोल्न गाह्रो परे पनि बेल्जियन टोबी अल्डरवेयरेल्ड र केनले अन्तिम समयमा गोल गरेपछि ४२ को जित सुनिश्चित भएको हो। सिटी आए डानिलो लन्डन रियल म्याड्रिडका राइटब्याक डानिलो म्यानचेस्टर सिटी सरुवा हुने आइतबार पक्का भएको छ। २६ वर्षीय ब्राजिली पेप ग्वार्डिओलाको टोलीसँग अमेरिकामा जारी प्रिसिजन भ्रमणमा मिसिनेछन्। अन्य क्लबबाट पनि अवसर आएको थियो। तर सिटीसँग खेल्नु मेरो भित्री इच्छा हो, डानिलोले सिटीको वेबसाइटसँग भने। डानिलो सरुवाको मूल्य साढे २६ मिलियन पाउन्ड भएको बताइएको छ। ग्वार्डिओलाले नयाँ सिजनका लागि फुलब्याक भित्र्याउन खुबै प्राथमिकता दिएका छन्। उनले पाब्लो जाब्लेटा, गेल क्लिसी र बकारी साग्नालाई क्लबबाट रिलिज गरिसकेका छन्। डानिलोले सिटीका नयाँ भर्तीवाल काइले वाकरसँग रक्षापंक्तिमा सहकार्य गर्नेछन्। पोर्टोबाट सन् २०१५ मा रियल आएका उनले गत सिजन मात्रै १७ वटा स्पेनिस लिग खेल खेल्न पाए। उनको ठाउँमा रियल व्यवस्थापक जिनेदिन जिदानले डानी कार्भाजाललाई बढी प्राथमिकता दिए। प्रिसिजन मैत्री खेलमा रियलले आउने साता लस एन्जलसमा सिटीसँग खेल्नेछ।"
सेभेन ए साइड फुटबलको तयारी,पोखरा (कास) सेभेन ए साइड फुटबल फेडेरेसनले पोखरा रंगशालामा वीरबहादुर जीसी स्मृति अन्तरकर्पोरेट रनिङ सिल्ड फुटबल प्रतियोगिता गर्ने भएको छ। साउन २१ देखि सुरु हुने उक्त प्रतियोगितामा करिब तीन दर्जन टिम सहभागी हुने आयोजकले आइतबार पत्रकार सम्मेलन गर्दै जनाए। विजेता र उपविजेताका लागि ५० हजार र ३० हजार नगदसहितको पुरस्कार राखिएको प्रतियोगिता पहिलोपटक आयोजना हुन लागेको संयोजक सुनील जीसीले बताए।
मलेसियासँग खेल्दै नेपाल,काठमाडौं (कास) नेपालले आईसीसी यू१९ विश्वकप छनोट एसिया क्षेत्रमा सोमबार मलेसियाको सामना गर्दैछ। सिंगापुरमा भइरहेको प्रतियोगितामा नेपालले पाँचौं खेल खेल्न लागेको हो। नेपाल ५ खेलमा ४ जित र १ पराजयसाथ डबल राउन्ड लिग प्रतियोगिताको अंक तालिकामा दोस्रो स्थानमा छ। नेपालले मंगलबार अफगानिस्तानसँग आफ्नो अन्तिम खेल खेल्नेछ। अफगानिस्तान पहिलो चार खेलमै जित हात पारी अर्को वर्ष न्युजिल्यान्डमा हुने यू१९ विश्वकपको नजिक पुगेको छ। बिहीबार अफगानिस्तानसँग १ सय ४१ रनको हारपछि नेपालको विश्वकपमा पुग्ने सम्भावना क्षीण भइसकेको छ। प्रतियोगिताको विजेताले मात्र न्युजिल्यान्डमा हुने आईसीसी यू१९ को विश्वकपमा छनोट हुन पाउने प्रावधान छ। नेपालले प्रतियोगिताको पहिलो चरणमा मलेसियालाई ५ विकेटले पराजित गरेको थियो। तर नेपालले त्यसका लागि ५९ रनको लक्ष्य पूरा गर्न ५ विकेट गुमाएको थियो। सिंगापुरमा नेपालको मुख्य चिन्ता ब्याटिङमा छ। नेपालले ५ खेल खेल्दा दीपेन्द्र सिंह ऐरीले मात्र अर्धशतक बनाउन सकेका छन्। मलेसियासँगको यसअघिको यू१९ को प्रतिस्पर्धामा नेपालले १३ मध्येको १२ खेल जितेको छ।
