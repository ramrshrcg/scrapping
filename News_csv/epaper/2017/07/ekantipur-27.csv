शीर्षक,विवरण
भ्याट छल्नेलाई नै कर मिनाहा,"यति मात्र होइन, आन्तरिक राजस्व विभागले कर फछ्र्योट आयोगलाई नक्कली भ्याट बिलमा मुछिएका कम्पनीहरूको सूची २०७२ वैशाख २५ मा पठाएको थियो। तर आयोगका तीनै जना पदाधिकारीले एकमतका आधारमा त्यस्ता कम्पनीलाई धमाधम कर छुट दिएको देखिन्छ। अख्तियारको अनुसन्धानले पनि कार्य प्रणालीको बेवास्ता गरी व्यक्तिगत लाभ लिने मनसायले बदनियतपूर्वक नक्कली भ्याट बिल विवादमा मुछिएका कम्पनीहरूलाई पनि कर छुट दिइएको निष्कर्ष निकालेको छ। अख्तियारले विशेष अदालतमा बुझाएको आरोपपत्रमा भने नक्कली भ्याट बिल प्रयोग गरेर कर छुट पाउने २० वटा कम्पनीको नाम समावेश छ। आन्तरिक राजस्व विभागले भ्याट छली गरेको भनी पठाएका २७ कम्पनीले कर फछ्र्योट आयोगबाट कर छुट पाएको कान्तिपुरलाई प्राप्त कागजातबाट देखिन्छ। अर्थमन्त्रालय स्रोतका अनुसार दोस्रो चरणमा म्याद थपका क्रममा तत्कालीन अर्थमन्त्री रामशरण महतले आयोगलाई नक्कली भ्याट बिल विवादमा मुछिएका कम्पनीहरूको बक्यौता करसमेत मिनाहा गर्न सक्ने अधिकार दिई कार्यादेश फराकिलो बनाउन प्रयास गरेका थिए। तर अर्थकै केही उच्च अधिकारीको विमतिका कारण नीतिगत प्रयास विफल भएको थियो। आयोगका पदाधिकारीले भने नक्कली भ्याट बिलमा मुछिएका कम्पनीहरूका कर बक्यौतासमेत विवादास्पद रूपमा टुंग्याएका हुन्।"
बल्ल विस्तार भो मन्त्रिपरिषद्,"काठमाडौं (कास) प्रधानमन्त्री शेरबहादुर देउवाले कांग्रेस, माओवादी केन्द्र, लोकतान्त्रिक फोरम र नेकपा (संयुक्त) बाट १९ मन्त्री थप्दै बुधबार मन्त्रिपरिषद् विस्तार गरेका छन्। अब मन्त्रिपरिषद् २७ सदस्यीय बनेको छ। जेठ २३ मा निर्वाचित प्रधानमन्त्री देउवाले सानो आकारको मन्त्रिपरिषद् गठन गरे पनि विस्तार गर्न भने डेढ महिनाभन्दा बढी समय लगाए।विस्तारित मन्त्रिपरिषद्मा माओवादी केन्द्रबाट गिरिराजमणि पोखरेल स्वास्थ्य, महेन्द्रबहादुर शाही ऊर्जा, टेकबहादुर बस्नेत सामान्य प्रशासन, शिवकुमार मण्डल आपूर्ति, सन्तकुमार थारू पशुपन्छी विकास र आशा खनाल कोइराला महिला, बालबालिका मन्त्री भएका छन्। अहिले माओवादी केन्द्रबाट ६ जना थपिएका छन्। यसैगरी कांग्रेसबाट थपिएका १० मन्त्रीमा मोहनबहादुर बस्नेत सूचना तथा सञ्चार, महेन्द्र यादव खानेपानी तथा सरसफाइ, रामकृष्ण यादव कृषि विकास, सञ्जय गौतम सिँचाइ, वीरबहादुर बलायर भौतिक पूर्वाधार तथा यातायात, यज्ञबहादुर थापा कानुन, न्याय तथा संसदीय मामिला, राजन केसी युवा तथा खेलकुद, मीन विश्वकर्मा वाणिज्य, अम्बिका बस्नेत सहकारी तथा गरिबी निवारण र भीमसेनदास प्रधान रक्षामन्त्री भएका छन्। लोकतान्त्रिक फोरमबाट जितेन्द्र नारायण देव संस्कृति, पर्यटन तथा नागरिक उड्डयन र गोपाल दहित भूमिसुधार तथा व्यवस्था मन्त्री भएका छन्। नेकपा (संयुक्त) बाट मिथिला चौधरी जनसंख्या तथा वातावरण मन्त्री भएकी छन्। माओवादी केन्द्र अध्यक्ष पुष्पकमल दाहालको लाजिम्पाट निवासमा बुधबार बिहान बसेको हेडक्वार्टर बैठकले ६ मन्त्रीको टुंगो लगाएको हो। बैठकमा माओवादीतर्फबाट चार राज्यमन्त्रीको नामसमेत प्रस्ताव गर्ने तयारी भए पनि पहिले मन्त्रीको मात्रै नाम टुंगो लगाउने निर्णय भएको नेता अग्निप्रसाद सापकोटालेअर्का एक नेताका अनुसार मन्त्रिपरिषद् सानै बनाउनुपर्छ भन्ने चाहना भए पनि प्रधानमन्त्री देउवाले आफ्नो दलका आकांक्षी मिलाउने क्रममा अझै विस्तार हुने सम्भावना छ। यदि त्यस्तो भयो भने हाम्रोतर्फबाट पनि राज्यमन्त्रीको संख्या चारबाट अझै बढ्न सक्छ, ती नेताले भने।माओवादीबाट यसअघि सीता नेपालीसमेतको नाम मन्त्री बन्ने सूचीमा राखिए पनि अन्तिममा हटाइएको थियो। ६ जनाको सूचीभित्र माओवादीले महिला, मधेसी, थारूको सन्तुलन देखाउन खोजे पनि दलित छुटाएको भन्दै पार्टीभित्र असन्तुष्टि देखिएको छ। अब राज्यमन्त्री बनाउँदा दलित सहभागिता नछुटाउने हेडक्वार्टर नेताहरूले दाबी गरे। यसअघि माओवादी मन्त्रीहरूको सूची ठीकठाक राखे पनि कांग्रेसका कारण ढिलाइ भएको भन्दै अध्यक्ष दाहालले प्रधानमन्त्री देउवाको कडा आलोचना गरेका थिए। लोकतान्त्रिक फोरमबाट छानिएका देव र दहित दुवैजना दाहाल नेतृत्वको सरकारमा अन्तिम समयमा मन्त्री छानिएका थिए। तर पार्टी र मधेस राजनीतिमा आफूले उनीहरूभन्दा पहिलेदेखि योगदान गरे पनि अध्यक्ष विजय गच्छदारले उपेक्षा गरेको पार्टी उपाध्यक्ष आशा चतुर्वेदीले आरोप लगाइन्। म सद्भावनाकालदेखि मधेस राजनीतिमा छँदा उहाँहरू कहाँ हुनुहुन्थ्यो? मधेस आन्दोलनमा मेरो सक्रियताको मूल्यांकन भएन, विजयजीले योगदान र क्षमताको मूल्यांकन गर्नुभएन, चतुर्वेदीले दुखेसो गरिन्। गच्छदार यसअघि नै उपप्रधान तथा स्थानीय विकास मन्त्री भइसकेका छन्। मन्त्रिपरिषद् विस्तारमै ढिलाइ गरेको भन्दै सत्तासाझेदार माओवादी र आफ्नै दलभित्र आलोचना खेपेका देउवाले सत्ता गठबन्धनलाई समर्थन दिएको तेस्रो शक्ति राप्रपालाई भने अझै सरकारमा सामेल गर्न सकेका छैनन्। राप्रपाभित्रकै आन्तरिक कलहका कारण सरकारमा ल्याउन नसकिएको देउवा निकट स्रोतले बतायो। राप्रपाका लागि भन्दै प्रधानमन्त्री देउवा आफंैले उद्योग, वन, शान्ति र विज्ञान तथा प्रविधि मन्त्रालय राखेका छन्। राप्रपाले भने मन्त्रिपरिषद् विस्तार गर्नेबारे आफूहरूसँग छलफल नभएको भन्दै असन्तुष्टि जनाएको छ। मन्त्रिपरिषद् विस्तार गर्दा हामीसँग एक पटक पनि सोधिएन, अब हामी सरकारमा जाने होइन, सरकारलाई दिएको समर्थनसमेत फिर्ता लिने मुडमा पुगेका छौं, राप्रपाका एक वरिष्ठ नेताले भने। प्रधानमन्त्री देउवाले तेस्रो चरणमा पार्टीभित्रका असन्तुष्टलाई समेट्ने गरी थप राज्यमन्त्री बनाउने तयारीसमेत थालेका छन्। अहिलेको विस्तारमा क्षेत्रीय सन्तुलन नमिलेको भन्दै कांग्रेसभित्र असन्तुष्टि बढेको छ। कांग्रेसबाट २ र ३ नम्बर प्रदेशबाट ३३ जना मन्त्री भएका छन्। आउँदो असोज २ को स्थानीय तहको चुनावलाई मध्यनजर गरी कांग्रेसले २ नम्बर प्रदेशबाट बढी मन्त्री बनाएको छ। कांग्रेसबाट थपिएका मन्त्रीमा मोहनबहादुर बस्नेतबाहेक सबै अनुहार नयाँ छन्। बस्नेत यसअघि स्वास्थ्य राज्यमन्त्री थिए। यस्तै, केसी माओवादी केन्द्रका अध्यक्ष दाहाललाई काठमाडौंको १० नं निर्वाचन क्षेत्रबाट पराजित गरेर सांसद भएका हुन्। थपिएका १९ मन्त्रीले बुधबार नै राष्ट्रपति विद्यादेवी भण्डारीबाट शपथ लिएलगत्तै आआफ्ना मन्त्रालय पुगेर कार्यभार सम्हालेका छन्। २७ सदस्यीय मन्त्रिपरिषद्मा महिलाको संख्या ३ मात्रै छ। ३३ प्रतिशत सहभागितामा जोड दिए पनि कांग्रेसबाट १, माओवादी केन्द्रबाट १ र नेकपा (संयुक्त) बाट १ गरी तीन महिलाले मात्रै मन्त्री हुने मौका पाएका छन्। महिला प्रतिनिधित्व कम भएको भन्दै कांग्रेस र माओवादी केन्द्रका महिला नेताहरू नै असन्तुष्ट भएका छन्। यस्तै, खानेपानी मन्त्री भएका महेन्द्र यादवलाई शपथ लिनु केहीछिनअघि मात्रै मन्त्री हुनेबारे जानकारी गराइएको थियो। उनी बाटैबाट शपथ लिन शीतल निवास पुगेका थिए। त्यही कारण उनी शपथ कार्यक्रममा औपचारिक पोसाकमा समेत जान सकेनन्। कुर्तापाइजामा र चप्पल लगाएरै उनले शपथ लिए। बाटैबाट आउनुपरेकाले औपचारिक पोसाक लगाउन सकिएन, तैपनि आफ्नो पहिचानमा म आएको छु, कान्तिपुरसँग उनले भने।कांग्रेस वरिष्ठ नेता रामचन्द्र पौडेल, कृष्णप्रसाद सिटौला र खुमबहादुर खडकाले अघिल्लो दिनमै मन्त्री हुनेको नाम दिए पनि देउवालाई आफ्नै समूहबाट मन्त्री बनाउन सकस भएको थियो। मन्त्री हुने चर्चामा रहेका अर्जुन जोशी, चीनकाजी श्रेष्ठ र भरत शाहलाई पन्छाउँदै यादवलाई अन्तिम समयमा मन्त्री बनाइएको थियो। नेता विमलेन्द्र निधिको दबाबमा उनी मन्त्री बनेका हुन। बिहानसम्म यादवको ठाउँमा चीनकाजी श्रेष्ठ र अर्जुन जोशीमध्ये एक जनालाई लैजाने तयारी देउवाको थियो। हाल कांग्रेसबाट १३, माओवादी केन्द्रबाट ९, लोकतान्त्रिक फोरमबाट ३ र नेकपा (संयुक्त) बाट एक गरी २७ सदस्यीय मन्त्रिपरिषद् बनेको छ। जसमा तीन उपप्रधानमन्त्री छन्। यसअघि कांग्रेसबाट गोपालमान श्रेष्ठ उपप्रधान तथा शिक्षा, ज्ञानेन्द्रबहादुर कार्की अर्थ र फरमुल्लाह मन्सुर श्रम तथा रोजगार मन्त्री भइसकेका छन। माओवादीबाट केन्द्रबाट उपप्रधान तथा परराष्ट्रमन्त्रीमा कृष्णबहादुर महरा, गृहमा जनार्दन शर्मा र सहरी विकासमा प्रभु साह मन्त्री भइसकेका छन् भने लोकतान्त्रिक फोरमबाट अध्यक्ष गच्छदार उपप्रधान तथा स्थानीय विकास मन्त्री छन्।कुनबाट कति थपिए?कांग्रेस १०माओवादी केन्द्र ६लोकतान्त्रिक फोरम २नेकपा (संयुक्त) १"
सामूहिक हत्याको अनुसन्धान सुस्त,"भोजपुर तीन बालबालिकाको सामूहिक हत्या भएको एक महिना नाघे पनि अनुसन्धान टुंगिएको छैन। अरुण गाउँपालिका३, प्याउलीमा दुई छिमेकी घरका १४ वर्षीय रञ्जीव सापकोटा, १३ वर्षीया सुष्मा फुयाल र ८ वर्षीय प्रदीप फुयाल असार १० गते साँझ रहस्यमय ढंगले हराएका थिए। त्यसको दुई दिनपछि उनीहरूको शव स्थानीय तोरन कार्कीको माछापोखरीभित्र डुबेको अवस्थामा फेला परेको थियो।पालिकाको सदरमुकामसमेत भएकाले प्याउलीमा त्यतिबेला निर्वाचन सुरक्षार्थ नेपाली सेना, नेपाल प्रहरी र सशस्त्र प्रहरी खटिसकेका थिए। नेपाली सेना बसेको रेडक्रस भवन आसपास खेल्न गएका अवस्थामा बालबालिका हराएका थिए। धरानस्थित बीपी कोइराला स्वास्थ्य विज्ञान प्रतिष्ठानमा गरिएको पोस्टमार्टमका क्रममा तीनैजनाको मुखमा केही चुइगमलाई मुठो पारेर खाँदिएको अवस्थामा फेला पारिएको थियो। त्यसको रिपोर्ट पनि सार्वजनिक गरिएको छैन। घटना आज थाहा होला, भोलि थाहा होला भनेर कुरेको एक महिना बित्यो, टुंगो लाग्ने छाँटकाँट छैन, पीडित परिवारका चेतनाथ फुयालले भने, अनुसन्धान हुँदै छ, हुँदै छ भन्छन्, कति कुरांै? अहिलेसम्म केही न केही त पत्ता लाग्नुपर्ने हो नि, अब त आसै लाग्न छाड्यो। उनी सुष्मा र प्रदीपका बुवा हुन्।घटना भएदेखि प्रहरी अनुसन्धानमा निरन्तर खटिरहेको जिल्ला प्रहरी कार्यालयका डीएसपी काजीकुमार आचार्यले बताए। पीडित परिवार र प्याउलीवासीलाई भने त्यसमा पत्यार लाग्न छाडेको छ।खै, अनुसन्धान के अनुसन्धान भनांै, गावैं बसाइँ सर्ने तयारीमा छ, ज्यानलाई धरापमा राखेर यस्तो डरमर्दो ठाउँमा बसेर पनि के गरौं? स्थानीय बद्री खनालले भने, सम्साँझै झ्यालढोका बन्द गरेर कति दिन सुरक्षित होइएला र? दिनदिनै रहस्यमय बन्दै गएको घटनाले मानसिक रूपमा आतंक बढाउँदै गएको उनले बताए। विद्यालय बर्खे बिदा सकिएर सञ्चालन हुन थालेका छन्। बालबालिकामाथि भएको हत्याले विद्यार्थी विद्यालय जान नसक्ने अवस्थामा छन्। मुठी खाएर मुरी उब्जाउने बेला आफ्नो ज्यानै के होला भन्ने सुनिश्चित नभएकाले स्थानीय बासिन्दा मेलापात जान सकेका छैनन्। उनीहरू आफ्नै मकैबारीमा पसेर मेलापात गर्न सकेका छैनन्। ओल्लोपल्लोघर जाँदा पटकपटक पछाडि फर्कन्छन्। जुनेली रातमा आफ्नै छायासँग डराउँछन्। घटना रहस्यमै रहेपछि स्थानीय राजकुमार खत्रीको संयोजकत्वमा २० सदस्यीय संघर्ष समिति बनेको छ। समितिको अगुवाइमा स्थानीय बासिन्दाले गएको शनिबार मुख्य सडक भोजपुरलेगुवा नारदमुनि थुलुङ राजमार्गमा अरुण गाउँपालिकावासीलाई सुरक्षाको ग्यारेन्टी गर्नपर्ने, तत्काल विस्थापित हुनबाट रोक्नुपर्ने, हत्यारा चाँडो पत्ता लाग्नुपर्ने, मृतकलाई सहिद घोषण गर्नपर्नेलगायत माग राख्दै ६ घण्टा चक्काजाम गरे। मंगलबार सरकारी तथा गैरसरकारी कार्यालयमा कामकाज ठप्प पारे। चाँडो र प्रभावकारी अनुसन्धान हुनुपर्ने माग राख्दै आफ्नो पहुँच पुगेका विभिन्न न्यायिक निकायमा पीडित परिवार पुगेका छन्। तर अनुसन्धान टुंगो लाग्ने गरी हालसम्म सान्त्वना दिन नसकेको पीडित परिवारका रवीन्द्र सापकोटाले बताए। उनी मृतक रञ्जीवका बुवा हुन्। घटनालाई लिएर मृतकका आफन्त गृहमन्त्री जनार्दन शर्मा, प्रधानमन्त्री कार्यालय, मानव अधिकार तथा बालबालिकाका क्षेत्रमा काम गर्ने सबै निकायमा पुगेका छन्। जिल्लास्थित राजनीतिक दल, नागरिक समाज, अधिकारकर्मीको घटनाको ढिलासुस्तीप्रति ध्यानाकर्षण बढेको छ। अनुसन्धानमा खटेका सरकारी निकायको सुस्तताले घटना रहस्य लम्बिँदै गएको महिला तथा बालअधिकारकर्मी सविना राईको भनाइ छ। चाहे वयस्क होस् या बालबालिका, कसैलाई निर्मतापूर्वक मार्न पाइँदैन, चुनावकै बेला जसरी अबोध बालिकाहरू मारिए, घटना जसरी रहस्यमै गुपचुप गराउन खोजिएको छ, हामी अधिकारकर्मी खेद प्रकट गर्दछौं, दोषी चाँडो पत्ता लाग्नुपर्छ र पीडितले न्याय पाउनुपर्छ, उनले भनिन्। अरुण गाउँपालिकाका नवनिर्वाचित अध्यक्ष गजेन्द्रबहादुर कार्कीले घटना अनुसन्धानमा खटिएको टोलीले पत्ता लगाउने अवस्था नदेखेको भन्दै केन्द्रीय तहबाटै अनुसन्धान हुनुपर्ने बताए। घटनाको वास्तविकता जसरी भए पनि पत्ता लाग्नुपर्छ, केन्द्रीय तहकै अनुसन्धान टोली खटिनुपर्छ। यहाँका सबै डराएका छन्। हामी नवनिर्वाचित जनप्रतिनिधिलाई पनि काम गर्ने वातावरण बन्न सकेको छैन, उनले भने। जिल्लास्थित अधिकारवादी संघसंस्थाहरूले पनि घटना राज्यका लागि सुरक्षा चुनौती भएको उल्लेख गर्दै तथ्य तत्काल बाहिर ल्याउन माग गरेका छन्।सांसद कुमारीलक्ष्मी राईले अनुसन्धानका लागि ल्याएको प्रहरीको कुकुर नेपाली सेनाको बिटमा पस्न लागेपछि तानिएको संसद्मा अभिव्यक्ति दिइन्। संघर्ष समितिले समेत अनुसन्धानका लागि ल्याएको कुकुर आफूहरूले देख्ने गरी अनुसन्धानमा खटाएको नपाएको बताएका छन्। घटनाका सन्दर्भमा पूर्व क्षेत्रीय प्रहरी कार्यालयका डीआईजी रमेशराज भट्टराईले सांसदले कुन आधारमा बोलेको र सञ्चारमाध्यमले कसरी लेखे उनीहरूले नै जान्ने बताएका छन्। घटनाको अनुसन्धान कसैको पक्षमा गर्नेनगर्ने हुँदैन, वास्तविकता पत्ता लगाउने हो, अनुसन्धान टोली निरन्तर खटेको छ, उनले भने। उनले केन्द्रीय अनुसन्धान टोली पनि घटनास्थल जाँदै गरेको जानकारी दिए।"
विवादरहित ढंगले क्षेत्र निर्धारण गर्छौं : दास,"काठमाडौं (कास) निर्वाचन क्षेत्र निर्धारण आयोगका अध्यक्ष कमलनारायण दासले आफूहरूले सकेसम्म विवादरहित ढंगले प्रतिनिधिसभा र प्रदेशसभा निर्वाचनका लागि क्षेत्र निर्धारण गर्ने बताएका छन्। आयोगले बुधबार (साउन ११) बाट काम थालेको जनाउ दिन आयोजित पत्रकार सम्मेलनमा उनले २१ दिनभित्र प्रतिवेदन बुझाइसक्ने प्रतिबद्धतासमेत जनाए। कुनै कुरा निर्विवाद हुँदैन, विवादलाई न्यूनीकरण गर्ने र सक्दो विवादरहित ढंगले नै हामी काम गर्छौं, दासले भने, संविधानले नै आयोगमाथि ठूलो विश्वास गरेको देखिन्छ। त्यो विश्वासलाई निर्वाह गर्ने हरसम्भव प्रयास गर्नेछौं। साउन ५ को मन्त्रिपरिषद् बैठकले सर्वोच्च अदालतका पूर्वन्यायाधीश दासको अध्यक्षतामा ५ सदस्यीय आयोग गठन गरेको हो। पदाधिकारीले ८ गते शपथ लिएका थिए। २३ दिन कार्यालय व्यवस्थापनमा लाग्यौं, आजबाट औपचारिक रूपमा हामीले काम थालेका छौं, उनले भने। शपथपछिको अवधिमा आयोगले आफ्नो कार्यविधि तय गर्नुका साथै संविधानमा रहेका केही अस्पष्टताका विषयमा विज्ञ तथा संविधान निर्माणमा संलग्न केही सांसदसँग छलफल गरेको छ। आयोगका प्रवक्ता तोकिएका सदस्य गणेशराज कार्कीले क्षेत्र निर्धारणसँग प्रत्यक्ष सरोकार राख्ने संविधानका केही धाराबारे सरोकारवालासँग स्पष्ट हुन छलफल गरिएको बताए। संविधानले ७५ जिल्ला भनेको तर अहिले नवलपरासी र रुकुम टुक्रिएर ७७ जिल्लाजस्तो भएकाले त्यस विषयमा आयोगले बढी स्पष्टता खोजेको हो। आयोगले प्रतिनिधिसभा निर्वाचनका लागि प्रत्येक जिल्लामा न्यूनतम १ निर्वाचन क्षेत्र रहने गरी १ सय ६५ क्षेत्र निर्धारण गर्नुपर्नेछ। संविधान र ऐनले भनेअनुसार जनसंख्यालाई मुख्य र भूगोललाई दोस्रो प्राथमिकता दिएर क्षेत्र निर्धारण हुन्छ, प्रवक्ता कार्कीले भने, बढी जनघनत्व भएका स्थानमा नै अहिलेका निर्वाचन क्षेत्रमा बढी फेरबदलको सम्भावना छ। हाल कायम रहेको २ सय ४० निर्वाचन क्षेत्रलाई आयोगले घटाउनुपर्ने छ। प्रदेशसभाका लागि प्रत्येक प्रदेशमा प्रतिनिधिसभाका लागि कायम क्षेत्रको भन्दा दोब्बर संख्यामा निर्वाचन क्षेत्र रहने संवैधानिक व्यवस्था छ। आयोगले प्रदेशसभाका लागि ३ सय ३० क्षेत्र निर्धारण गर्नेछ। तर, प्रतिनिधिसभाको क्षेत्र निर्धारणपछि मात्रै कुन प्रदेशमा प्रदेशसभाका लागि कति वटा क्षेत्र रहने भन्ने निर्धारण हुनेछ। आयोगले ७ दिनको समयसीमा दिएर आम नागरिक, सरोकारवाला र राजनीतिक दलको सुझाव लिनेछ। बढी जनघनत्व भएका जिल्लाका सदरमुकामहरू विराटनगर, जनकपुर, वीरगन्ज, पोखरा, नेपालगन्ज, सुर्खेत र धनगढीमा अन्तक्र्रियासमेत गर्ने आयोगले जनाएको छ। आयोगको प्रतिवेदनलाई सरकारले संसद् तथा कार्यान्वयनका लागि सीधै निर्वाचन आयोगमा पठाउनुपर्ने संवैधानिक व्यवस्था छ। यसअनुसार आयोगले गरेको क्षेत्र निर्धारणमा सरकारले फेरबदल गर्न पाउने छैन। त्यस्तै, आयोगको काममाथि कुनै अदालतमा प्रश्न उठाउन नपाउनेसमेत संवैधानिक व्यवस्थाले आयोगको प्रतिवेदन नै अन्तिम हुनेछ।"
साउदीमा नेपालीको मृत्यु,"नुवाकोट (कास) वैदेशिक रोजगारीका क्रममा साउदी पुगेका विदुर नगरपालिका१० गेर्खुका शम्भु पाण्डेको शव समुद्री किनारमा फेला परेको छ। स्वदेश फर्किने क्रममा रहेका ३५ वर्षीय पाण्डे प्लेन टिकटको पर्खाइमा थिए। उनी १६ महिनादेखि साउदीको जुगलस्थानमा रहेको गार्डेन कम्पनीमा काम गर्दै आएका थिए। उनी बिदा स्वीकृत गराई घर फर्कन प्लेन टिकटको पर्खाइमा रहेको भाइ नाता पर्ने रमेशजंग पाण्डेले जानकारी दिए। सोमबार मृत अवस्थामा शव भेटिएको फोनबाट जानकारी पायौं, रमेशजंगले भने। उनको शव ल्याउन प्रयास भइरहेको छ। शम्भुका पत्नी, १ छोरा र छोरी छन्।"
विवेकशील र साझाको मौन गति,"काठमाडौं फागुन १७ गते बीबीसी नेपाली रेडियो सेवा छाडेको अर्को महिना साझा पार्टी खोल्दै गर्दा संयोजक रवीन्द्र मिश्रले विवेकशील नेपाली दलसित एकता गर्लान् भन्ने कमैले ठानेका थिए। सहकार्यका एकाध प्रयासपछि विवेकशील नेताहरूले कान्तिपुरसँग मुखै फोरेर भनेका थिए, रवीन्द्रजीले त हामीलाई युवा संगठनजस्तो पो ठान्नुभएको रहेछ। यस्तोमा एकता हुन सक्दैन। त्यही विवेकशील दलसँग मिश्रले बुधबार पार्टी एकता गरेका छन्। एकीकृत पार्टीको नाम विवेकशील साझा पार्टी राखिएको छ। पार्टीका बैठकहरू मिश्रले अध्यक्षता गर्ने सर्तमा उनी र विवेकशील अध्यक्ष उज्ज्वल थापा दुवै अब सहसंयोजक बन्ने भएका छन्। दुवै नेताहरूले समृद्ध नेपालका लागि भरपर्दो वैकल्पिक शक्ति बनाउने संकल्पसमेत गरे।विवेकशील र साझा पार्टीबाट १७१७ गरी ३४ जनाको नयाँ केन्द्रीय समिति घोषणा गरिएको छ। आठ सदस्यीय केन्द्रीय संयोजन समितिमा मिश्र, थापासहित मुमाराम खनाल, अनुषा थापा, गोविन्दनारायण तिमल्सिना, निरूपमा यादव, रमेश पौडेल र सूर्यराज आचार्य सदस्य छन्। केन्द्रीय सदस्यहरूमा ओमप्रकाश अर्याल, किशोर थापा, प्रकाशचन्द्र परियार, रञ्जु दर्शना न्यौपाने, रमेश महर्जन, शोभा शाक्य, सरोज धिताललगायत छन्। ३४ सदस्यीय केन्द्रीय समितिलाई महाधिवेशनसम्ममा ५१ पुर्याउन सकिने पार्टीले जनाएको छ। पार्टीको चुनाव चिह्न तराजु हुनेछ। रोचक त के छ भने मिश्रसँग सहकार्य प्रस्ताव गर्ने प्रयासमा रहेको अर्को वैकल्पिक दल नयाँ शक्ति पार्टी डेढ वर्षयता संघीय समाजवादी फोरमसँग निरन्तर एकता प्रयासपछि केही तिक्तता बोकेर पछि हटेको छ। मिश्र र थापाले राजधानीको बुद्धनगरमा एकता गरेकै दिन त्यसैको छेउ क्वालिटी ब्यांक्वेटमा सुरु नयाँ शक्ति भेलामा फोरम पक्षले आफ्ना नेतालाई होच्याउने किसिमको व्यवहार गरेपछि एकता प्रयास धकेलिएको टिप्पणी यसका नेताहरूले गरे। एक वर्षयता संयुक्त वक्तव्यमा हस्ताक्षर गर्दै आएका बाबुुराम भट्टराई र उपेन्द्र यादवले आन्तरिक तनाव झेल्न नसकेर हाललाई एकताका लागि ढोका खुलै राख्ने, तर वार्ता स्थगित गर्ने निर्णय यसै साता गरे। यी दुवै दलले भर्खरैको स्थानीय चुनावमा संयुक्त उम्मेदवारी घोषणा गर्दै एउटै चुनाव चिह्न मसाल लिएर लडेका थिए। पछिल्लो एक वर्षयता उनीहरू एउटै लेटरप्याडमा संयुक्त वक्तव्य निकाल्ने, प्रधानमन्त्रीलाई सँगै भेट्न जाने, एकअर्काका कार्यक्रममा ऐक्यबद्धता जनाउन पुग्ने गरिरहेका थिए। नयाँ शक्तिको बुधबारै सुरु संघीय परिषद् बैठकमा भट्टराईले पेस गरेको राजनीतिक प्रतिवेदनमा सहरी जनमत विकल्प खोज्न उत्सुक देखिएको ठहर गरिएको छ। भट्टराईले स्थानीय चुनावमार्फत आफ्नो पार्टी भरपर्दो वैकल्पिक शक्तिका रूपमा जनताबाट अनुमोदित हुन नसकेको स्वीकार गर्दै हारलाई स्वाभाविक रूपमा लिनुपर्ने, अब नयाँ योजना ल्याउनुपर्ने प्रस्ताव गरे।नयाँ शक्तिफोरम एकता भाँडिँदै गर्दा हुन नसक्ने भनिएको साझाविवेकशील एकताचाहिँ कसरी हुन सक्यो त? एक साताअघि मिश्रले टीट गरेका थिए, कहिलेकाहीँ मौनतामा तीव्र गति हुन्छ। म एउटा मौनता मा त्यस्तै गति देखिरहेको छु। मंगलबार साँझ उनैले अर्को टीट गरे, साँच्चिकै त्यो गति देखिएको छ। साझा र विवेकशीलसँग दुई चरणको स्थानीय तह चुनाव लडेको मिश्रित अनुभूति रह्यो। पहिलो चरणको चुनावमा राजधानी सहरमा दुवै पार्टीका उम्मेदवारले एमाले र कांग्रेसपछि उल्लेख्य मत पाए। ललितपुर, भक्तपुरमा पनि त्यस्तै रह्यो। निर्वाचन आयोगले राष्ट्रिय दलको मान्यता प्राप्त गर्न थ्रेसहोल्ड निर्धारण गर्नु र दोस्रो चरणको चुनावमा राजधानीबाहिर दुवैले खासै प्रभाव छाड्न नसक्नु यो एकताका लागि कारक पक्ष देखिन्छन्।हामीलाई पार्टी खोल्ने बेला तपार्इंहरू किन जन्मेको? तपाईंहरूको आइडियोलोजी के हो भनेर खुबै सोधियो, मिश्रले भने, पहिले जति पनि दलहरू खुले, आन्दोलनको दौरान खुलेकाले तिनको आदर्श थियो। परम्परागत राजनीति गर्ने नेताहरू त्यस बेला अधिकार स्थापित गर्न लड्नुभएको थियो तर समृद्धिको नेतृत्व गर्नुभएन। हामी समृद्धिको नेतृत्व गर्न जन्मिएका हौं। मिश्रले आफ्नो पार्टी सेन्टर टु लेफ्ट अर्थात् वाम झुकाव राख्ने मध्यमार्गी रहने बताए। मिश्रले यसो भन्दै गर्दा अर्का नेता उज्ज्वल थापाले भने आफ्नो पार्टी वाम वा दक्षिणपन्थी नभई अग्रगामी (फरवार्ड) पार्टी रहेको तर्क गरे।थापाले नेपाल विश्वको केन्द्रविन्दु बन्ने क्षमता राख्न सक्ने देश भए पनि खराब राजनीतिक संस्कारले रोकिरहेको बताए। उत्तरको छिमेकी चीन विश्वको ठूलो अर्थतन्त्र बनिसकेको छ, अब १२ वर्षभित्र महाशक्ति बन्नेवाला छ, थापाले भने, दक्षिणको छिमेकी भारत विश्वको तेस्रो ठूलो अर्थतन्त्र बन्नेछ, यी दुईको बीचमा हामीले सम्भावनाका अनेकन ढोका खोल्नुपर्नेछ। हामीले चाह्यौं भने नेपाललाई केन्द्रविन्दु बनाउन सक्छौं। त्यसका लागि असल राजनीतिक संस्कार र तत्परता चाहिन्छ। आफूलाई वैकल्पिक जिकिर गर्ने दुई नयाँ पार्टीहरूको मौन गति ले बुधबारदेखि साझा बाटो पाएको छ। उनीहरूले देखाएको लक्ष्य हासिल हुनेनहुनेचाहिँ तिनकै चालढाल र मूलधारका पार्टीहरूको कार्यशैलीमा निर्भर रहने देखिन्छ।"
दुई देशबीच सम्बन्धको आधार विश्वास,"काठमाडौं (कास) भारतीय राजदूत मन्जिभसिंह पुरीले भारतनेपाल सम्बन्ध विश्वासकै आधारमा अघि बढ्ने बताएका छन्। दुईपक्षीय समझदारीमा कहीँकतै समस्या भए बहस र छलफलबाट समाधान खोजेर अघि बढ्नुपर्ने उनले औंल्याए।नेपालभारत सम्बन्ध सांस्कृतिक र जनस्तरमा मात्र नभई ऐतिहासिक हो, त्रिभुवन विश्वविद्यालयअन्तर्गतको नेपाल र एसियाली अध्ययन केन्द्र (सिनास) ले बुधबार राजधानीमा गरेको परिवर्तित अवस्थामा नेपालभारत सम्बन्ध विषयक अन्तरक्रियामा राजदूत पुरीले भने, यो सम्बन्ध अझै मजबुत बनाएर विनविन हुने गरी अघि बढ्न आवश्यक छ। राजनीतिक स्थिरता र विकासमा नेपाल अघि बढिरहेको भन्दै उनले आफ्ना अपार सम्पदा उपयोग गर्दै विकासको लय लिन आवश्यक रहेको बताए। नेपालको आन्तरिक राजनीतिक विषयमा भारतको चाहना रहँदैन, राजदूतले भने, विनविन विकास सहकार्य नै अहिलेको आवश्यकता हो। राजनीतिक अस्थिरतामा नेपालले सल्लाहसुझाव लिँदा भारत आफ्नो अनुभव सुनाउन चुक्दैन। त्यसअघि योजना आयोगका सदस्य प्राध्यापक हिरेन्द्रमान प्रधानले नेपाल र भारतबीच विद्यमान अविश्वासले विकास सहकार्यमा ढिलाइ भइरहेको धारणा राखेका थिए। अविश्वासकै कारण नेपालभारत सम्बन्धमा कहिलेकाहीँ समस्या आउने गरेको प्रधानको भनाइ थियो। आपसी विश्वास हुन नसक्दा अपार जलस्रोतको उपयोग हुन नसकेको हो, उनले भने, पञ्चेश्वर एउटा ज्वलन्त उदाहरण हो। यसको काम किन अघि बढ्न सकेन, सर्वसाधारणलाई पनि राम्रो जानकारी छ। राजनीतिक दलका नेताहरूले पनि यो अविश्वास चिर्न नसकेको भन्दै उनले थपे, भारतले नेपाललाई एक भरपर्दो विश्वासिलो मुलुकका रूपमा हेर्न जरुरी छ र नेपालले पनि भारतलाई पुरानो मित्रराष्ट्र जसले नेपालको विकासमा सहयोगी भावना जनस्तरबाटै देखाउने गरेको छ।"
भिजिट भिसामा कामदार पठाउनेलाई कारबाही सिफारिस,"काठमाडौं (कास) भिजिट भिसामा विदेश कामदार पठाउने ट्राभल एजेन्सीलाई कारबाही गर्न श्रम मन्त्रालयले गृह मन्त्रालयलाई अनुरोध गरेको छ। राम्रो काम र आकर्षक तलब पाइने भन्दै कामदारसँग लाखांै असुल गरी संयुक्त अरब इमिरेट्स (यूएई) मा अवैध ढंगले पठाउने अर्थलाइन ट्राभल एजेन्सी र क्रोमोजो ट्राभल्सलाई कारबाही गर्न श्रमले अनुरोध गरेको हो। यी ट्राभल एजेन्सीले पठाएका मध्ये १९ जना यूएईमा अलपत्र परेका थिए। अर्थलाइनले पठाएका १४ जना मंगलबार राति नेपाल फर्किएका छन्। अर्थलाइनले ३ लाख ५० हजार रुपैयाँसम्म असुल गरी उनीहरूलाई यूएई पठाएको थियो।ट्राभल एजेन्सीबाट कामदार पठाउने कार्य गैरकानुनी भएको र मानव तस्करीभित्र पर्ने भन्दै यसको छानबिन गृहबाट हुनुपर्ने श्रमले जनाएको छ। अध्यागमन विभागले छानबिन गर्न भन्दै उनीहरूको राहदानी नियन्त्रणमा लिएको छ। पीडितले पनि ट्राभलविरुद्ध उजुरी दिने तयारी गरेका छन्। चार साथीहरू ओभरस्टे भएको कारण जरिवाना नतिरेसम्म आउन पाउने छैनन्, पाख्रेवास९, धनकुटाका २३ वर्षीय वीरेन्द्र घिसिङले कान्तिपुरलाई भने, हामी १४ जनाको भिसा अवधि सकिनुअघि नै उद्धार भयो। उद्धार हुनेमा वीरेन्द्र घिसिङ, कनार गुरुङ, मुकेश घले, तेजबहादुर गुरुङ, अर्जुन नेगी, राजकुमार श्रेष्ठ, चन्द्रबहादुर डाँगी, नेत्र राउत, सुरेन्द्रप्रकाश चन्द, पूर्णबहादुर पुन, पदमलाल वली, पूर्ण राजवंशी र जीवन घिसिङ छन्। कुलबहादुर केसी, लोकबहादुर डाँगी र विनोद नेपाली दुई महिनादेखि ओभरस्टे भएकाले स्वदेश फिर्न सकेका छैनन्। उनीहरूले ५ हजार दिराम यूएईको अध्यागमनलाई बुझाएपछि मात्रै नेपाल आउन पाउने उनीहरूले बताए। उनीहरूमध्ये अधिकांशलाई लाइफगार्ड काममा २५ सय दिराम पाउने आश्वासन दिई यूएई पठाइएको थियो। अर्थलाइनसँग सम्बन्ध रहेका साजन पाण्डे र धु्रव अधिकारीले हामीसँग एक हजार डलर लिए पनि काममा लगाउन सकेनन्। उल्टो हामीलाई मानसिक यातना दिने, पिट्ने काम भयो, झापाका पूर्ण राजवंशीले भने, नेपालमा भन्दा यूएईमा धेरै दलाल रहेछन्। उनीहरू हामीलाई काममा लगाउनेभन्दा हाम्रो रकम लुट्न उद्यत देखिए। हामी डरै डरमा बस्न बाध्य भयौं। सुनसरीका सुरेश चौधरीले भिजिट भिसा सोझासीधा नेपालीलाई लुट्ने हतियार भएको बताए। भिजिट भिसा देखाएर राम्रो काम र तलब पाइन्छ भनेर ठग्ने काम भइरहेको रहेछ। हामीजस्ता धेरै नेपाली यसबाट लुटिएका छन्, उनले भने, यस्तो भिसामा जानेहरू ठूलो ट्रयापमा पर्ने रहेछन्। आफूहरू ठगिएको थाहा भएपछि पीडितहरूले साजन पाण्डे र ट्राभल एजेन्सीलाई कारबाही गर्न माग राख्दै नेपाली दूतावासमा उजुरी दिएका थिए। दूतावासले पाण्डेमाथि कारबाही नगरेकोप्रति उनीहरू आक्रोशित देखिएका छन्। पाण्डेले स्वदेश फिर्ने बेला हामीलाई टिकट त दिए, क्षतिपूर्ति दिएनन्। दूतावासले त्यसरी मान्छे ल्याई अलपत्र बनाउनेलाई यूएईको नियमअनुसार कारबाही नगरेको देख्दा अचम्म लाग्यो, दाङका पदमलाल ओलीले भने। दूतावासले उनीहरूलाई ल्याउने साजन पाण्डेलाई दबाब दिई टिकट उपलब्ध गराई उद्धार गरेको बताएको छ। यूएईका लागि कार्यवाहक राजदूत नेत्रप्रसाद टन्डनले पीडक पाण्डेलाई कारबाही गर्दा पीडितहरूको उद्धार हुन कठिन हुने भएकाले कारबाही गर्न नसकिएको बताए। पाण्डेलाई कारबाही गरे उनले ल्याएका नेपालीको बिचल्ली हुने र थप जटिलता हुने भएकाले कारबाही गर्न सकिँदैन, राजदूतको भनाइ उद्धृत गर्दै जनसम्पर्क समितिका अध्यक्ष खेमराज बस्नेतले भने, दूतावाससँग पीडकलाई कारबाही गर्न बजेट छैन। हामी कारबाही गर्न सक्दैनौं। पीडकलाई कारबाही नभएकोप्रति बस्नेतसहित यूएईमा रहेका राजनीतिक दलका भ्रातृ संगठनका प्रमुखहरू दूतावास पुगेका थिए।"
प्रत्यक्षमा पनि आरक्षण,"काठमाडौं प्रतिनिधिसभा र प्रदेशसभा सदस्य निर्वाचनसम्बन्धी विधेयकमा सांसदले थरीथरीका संशोधन प्रस्ताव ल्याएका छन्। संसद्मा संशोधन राख्ने समयसीमाको अन्तिम दिन बुधबारसम्म प्रतिनिधिसभा सदस्य निर्वाचन विधेयकका विभिन्न दफामाथि ४२ र प्रदेशसभा सदस्य निर्वाचन विधेयकमाथि ३५ वटा संशोधन दर्ता भएका छन्।व्यक्तिगत र सामूहिक संशोधन प्रस्ताव दर्ता गराउने सांसदमा प्रतिपक्षी मात्र नभई सत्तारुढ कांग्रेस र माओवादी केन्द्रका समेत छन्। सांसदहरूले एकल र संयुक्त रूपमा दर्ता गराएका अधिकांश संशोधन निर्वाचन मिति तोक्ने अधिकार, प्रत्यक्ष प्रणालीलाई समावेशी बनाउने विकल्प र निर्वाचन खर्च नियन्त्रणमा केन्द्रित देखिन्छन्। छुट्टाछुट्टै संशोधनमार्फत सत्तापक्ष र प्रमुख प्रतिपक्षी सांसदले प्रत्यक्ष निर्वाचनतर्फ महिलाहरूबीच मात्रै प्रतिस्पर्धा हुने गरी निश्चित सिट आरक्षण गर्ने विषयमा समान सैद्धान्तिक दृष्टिकोण राखेका छन्। सत्तापक्ष र प्रतिपक्षका सांसदहरूले छुट्टाछुट्टै र संयुक्त रूपमा राखेको संशोधनमा प्रतिनिधिसभामा प्रत्यक्षतर्फको ३३ प्रतिशत सिट महिला उम्मेदवारबीच मात्रै प्रतिस्पर्धा हुने गरी आरक्षित हुनुपर्ने उल्लेख छ। प्रमुख प्रतिपक्षी एमालेले वरिष्ठ कानुन व्यवसायीसँगको परामर्शसमेत लिई संस्थागत रूपमै दर्ता गराएको संशोधन प्रस्तावमा प्रतिनिधिसभाको १६५ निर्वाचन क्षेत्रमध्ये ५५ सिट महिलाहरूबीच मात्रै प्रतिस्पर्धा हुने गरी निर्वाचन क्षेत्र तोकिनुपर्ने उल्लेख छ। त्यसैगरी कांग्रेस नेतृ आरजु राणा नेतृत्वको सर्वदलीय समूहले प्रतिनिधिसभामा कम्तीमा ३३ प्रतिशत र प्रदेशसभामा कम्तीमा ४० प्रतिशत सिट महिला उम्मेदवारबीच मात्रै प्रतिस्पर्धा हुने गरी आरक्षण प्रस्ताव गरेको छ। उक्त प्रस्तावमा कांग्रेसकी राणा, प्रमुख प्रतिपक्षी एमालेकी श्रीमाया थकाली, सत्तारुढ माओवादी केन्द्रकी सीता नेपाली, राप्रपाकी कुन्तीकुमारी शाही, लोकतान्त्रिक फोरमकी कल्पना चौधरी, नेकपा मालेकी कमला विश्वकर्मालगायत महिला सांसदले हस्ताक्षर गरेका छन्। संघीय संसद्मा कम्तीमा एकतिहाइ महिला प्रतिनिधित्व हुनुपर्ने संवैधानिक व्यवस्था कार्यान्वयनका लागि प्रस्तावित विधेयकमा प्रत्यक्ष निर्वाचनबाट अपुग हुने महिलाको संख्या समानुपातिक कोटाबाट पूर्ति गर्ने व्यवस्था छ। कांग्रेस सांसद जीवन परियार नेतृत्वको अर्को समूहले दर्ता गराएको संशोधन प्रस्तावमा भने महिला र दलित समुदायलाई जनसंख्या अनुपातमा समानुपातिक प्रतिनिधित्वका लागि चक्रीय प्रणालीमा सिट आरक्षित गरिनुपर्ने उल्लेख छ। प्रमुख प्रतिपक्षी एमालेले दर्ता गराएको संसोधनमा प्रतिनिधिसभा कार्यकालको पाँचौं वर्षको चैतमा आम निर्वाचन मिति तोकिने व्यवस्था कानुनमै उल्लेख गर्ने प्रस्ताव गरेको छ। प्रस्तावित विधेयकमा निर्वाचन मिति नेपाल सरकारले तोक्ने व्यवस्था छ। प्रतिनिधिसभाको मध्यावधि चुनावबाहेक सबै निर्वाचनको मिति तोक्ने आधिकार निर्वाचन आयोगलाई दिइनुपर्छ भन्नेमा निर्वाचन आयोगलगायत सरोकारवालाहरू एकमत छन्। यसअघि स्थानीय निर्वाचन सम्बन्धी कानुन निर्माणका बेला यस सम्बन्धी छलफल भए पनि सरकारले निर्वाचन मिति तोक्ने अधिकार आयोगलाई छाड्न अस्वीकार गरेको थियो।प्रतिनिधिसभाको निर्वाचन एकै चरणमा गरिने बाध्यात्मक कानुनी व्यवस्था प्रस्ताव गर्दै एमाले सांसदहरूले काबुबाहिरको परिस्थितिका कारण कुनै क्षेत्रमा निर्वाचन हुन नसकेको अवस्थामा मतदानसम्बन्धी परिमार्जित कार्यक्रम प्रकाशित गर्ने अधिकार निर्वाचन आयोगलाई हुने व्यवस्था प्रस्ताव गरेका छन्। सरकारद्वारा प्रस्तावित विधेयकमा दुई वा दुईभन्दा बढी चरणमा निर्वाचन सम्पन्न गर्न अलगअलग मिति तोक्ने अधिकार सरकारसँग सुरक्षित राखिएको छ। चरणबद्ध निर्वाचन मिति तोक्दा सामान्यतया एक प्रदेशमा एकै चरणमा निर्वाचन हुने गरी तोक्ने व्यवस्था प्रस्तावित छ। एमालेकै सांसद रामेश्वर फुयालले भने कानुनमै निर्वाचन मिति उल्लेख गर्ने गरी अलग्गै संशोधन दर्ता गराएका छन्। ऐन प्रारम्भ भएपछि पहिलोपटक २०७४ मंसिर ४ गते र त्यसपछिका प्रत्येक पाँचौं वर्षको मंसिर ४ गते आम निर्वाचन गर्ने उनको प्रस्ताव छ।पूर्वगृहमन्त्री एवं सत्तारूढ माओवादी केन्द्रका नेता शक्ति बस्नेतले प्रतिनिधिसभाको कार्यकाल पूरा भएको चैत महिनामा निर्वाचनका लागि नेपाल सरकारले मिति तोक्ने व्यवस्था प्रस्ताव गरेका छन्। दलले प्राप्त गरेको मतका आधारमा राजनीतिक दललाई सरकारले निर्वाचन खर्च उपलब्ध गराउनुपर्छ भन्ने संशोधन गराउने अधिकांश सांसदले निर्वाचन आचारसंहिता कार्यान्वयनमा कडा दण्ड प्रस्ताव गरेका छन्। एमाले सांसद रेवतीरमण भण्डारीले प्रतिनिधिसभा र प्रदेशसभाका लागि एकै निर्वाचन क्षेत्र कायम रहने विकल्पसहितको संशोधन दर्ता गराएका छन्। प्रतिनिधिसभाको एक निर्वाचन क्षेत्रलाई प्रदेशसभाको दुई निर्वाचन क्षेत्रमा विभाजन गर्नुको साटो प्रतिनिधिसभामा एक र प्रदेशसभामा दुई सांसद निर्वाचित हुने गरी निर्वाचन क्षेत्र कायम गर्ने उनको प्रस्ताव छ। उनको प्रस्तावमा राजनीतिक सहमति जुटेमा क्षेत्रनिर्धारण आयोग ऐनलगायत अन्योन्याश्रित कानुनसमेत परिमार्जन आवश्यक हुन्छ।कांग्रेस सांसद रामहरि खतिवडाले प्रतिनिधिसभामा प्रत्यक्ष निर्वाचित १६५ सदस्य मात्रै रहने र समानुपातिक प्रणालीबाट निर्वाचित सदस्य रहने गरी राष्ट्रिय सभा गठन प्रस्ताव गरेका छन्। तर मिश्रित निर्वाचन प्रणाली, प्रत्यक्ष र समानुपातिक सिटको अनुपात र सिट संख्याजस्ता विषय संविधानमै उल्लेख छन्। माओवादी केन्द्रका सांसद धनीराम पौडेलले दर्ता गराएको संशोधनमा भने प्रत्यक्ष निर्वाचन प्रणालीतर्फ बढी मत प्राप्त गर्ने दुई उम्मेदवारबीच बराबरी भए समानुपातिक रूपमा कार्यकाल बाँड्ने संशोधन दर्ता गराएका छन्।"
सिंहदरबारभित्रै अस्थायी शिक्षकको धर्ना,काठमाडौं (कास) अस्थायी शिक्षकहरूले आफूहरूसँग यसअघि भएका सम्झौता कार्यान्वयन गराउन बुधबार शिक्षा मन्त्रालयमा धर्ना दिएका छन्। शिक्षक सेवा आयोगले लिने परीक्षामा असफल भए पनि सुविधा दिने व्यवस्था गराउन शिक्षा ऐन संशोधन गर्ने भनी शिक्षा मन्त्रालय र शिक्षकहरूबीच सम्झौता भएको स्मरण गराउँदै उनीहरूले कार्यान्वयनका लागि दबाब दिइरहेका छन्। परीक्षामा असफल भए पनि सुविधा दिनुपर्ने माग राखेर अस्थायी शिक्षक अनशन बसेका थिए। अनशन तोडाउन मन्त्रालयले असार ९ मा ऐन संशोधन प्रक्रिया अघि बढाउने सम्झौता गरेको थियो। सम्झौताअनुसार शिक्षाले कानुन र अर्थ मन्त्रालयमा सहमतिका लागि पठाए पनि अर्थले अस्वीकार गरेको छ। अर्थले सहमति दिन नसकिने पत्र शिक्षालाई पठाएपछि अस्थायी शिक्षकहरू सम्झौता कार्यान्वयनप्रति सशंकित छन्। गत वर्ष असारमा संशोधन भएको शिक्षा ऐनमा अस्थायी शिक्षकलाई परीक्षा अथवा सेवासुविधा रोज्ने मौका दिइएको थियो। मन्त्रालयले बिहीबार उनीहरूलाई छलफलका लागि बोलाएको छ। आयोगले ऐनअनुसार १९ हजार २ सय ६५ दरबन्दीमा विज्ञापन गरे पनि १५ हजार ६ सय ९७ ले मात्र परीक्षामा सहभागी हुन आवेदन गरेका छन्। ३ हजार ५ सय ६८ जनाले सुविधा लिएर बाहिरिने निवेदन शिक्षा कार्यालयमा दिइसकेका छन्। आयोगले भदौ ३ गते परीक्षा तोकेको छ। अर्थले अस्वीकार गरेका कारण असफल भए पनि सुविधा दिने गरी ऐन संशोधन हुने सम्भावना कम छ।
विश्वसम्पदामा डोजर,"काठमाडौं पशुपति क्षेत्र विकास कोषको अनुमतिमा पशुपति क्षेत्रको शिव मन्दिरमा डोजर लगाएर मन्दिर भत्काइएको छ। किरियापुत्री भवनको कोठा थप्ने भन्दै दाता ललितपुर लगनखेलका सुरेन्द्रबहादुर बस्नेतले चार शिवालयसँगैको शिव मन्दिर डोजर लगाएर भत्काइदिएका हुन्। किरियापुत्री भवनको दक्षिणतिरको चार शिवालय छेउमा बस्नेतले किरियापुत्रीका लागि केही कोठा बनाइदिन गत वर्ष पशुपति क्षेत्र विकास कोषबाट स्वीकृति पाएका थिए। भवन बनाउन कोषका सदस्य सचिव गोविन्द टन्डन र बस्नेतबीच २०७३ साउन २८ गते सम्झौता पत्रमा हस्ताक्षर भएको थियो। टन्डन चार वर्षे कार्यकाल बिताएर बिदा भएकै दिन डोजर लगाइएको थियो। कोषका कार्यकारी निर्देशक रमेश उप्रेतीले मन्दिर जीर्ण भएकाले भत्काएको प्रतिक्रिया दिएका छन्। पशुपति क्षेत्र विकास कोष र ललितपुर४ लगनखेल निवासी श्री सुरेन्द्रबहादुर बस्नेतबीच भएको सम्झौताअनुसार चार शिवालय क्षेत्रमा किरियापुत्री सेवा सदन विस्तार अन्तर्गत केही कोठा थप्न कार्य प्रारम्भ हुँदा चार शिवालयभित्रको पुरानो जीर्ण मन्दिर भत्काउने निर्णय भएको हुँदा स्थानीय जनप्रतिनिधि एवं स्थानीय जनताको प्रतिनिधि मण्डलसँग छलफल हुँदा उक्त मन्दिर पुनर्निर्माण गर्न कोषको तर्फबाट प्रतिबद्धता गरियो, निर्देशक उप्रेतीले जारी गरेको विज्ञप्तिमा छ, सम्बन्धित दाताबाट पुनर्निर्माण कार्य नभएमा आफैंले निर्माण गर्ने प्रतिबद्धता जाहेर गर्दै सर्वसाधारणको जानकारीका लागि यो विज्ञप्ति प्रकाशित गरिएको छ। मन्दिर भत्काउनैपर्ने गरी जीर्ण नभएको पशुपतिका भण्डारी केदारमान भण्डारी बताउँछन्। चार शिवालय, अग्निहोत्री र भत्काइएको शिव मन्दिर सँगै छन्। अग्निहोत्रीमा अखण्ड हवन हुन्छ। चौबीसै घण्टा हवन गर्न पण्डितको व्यवस्था गरिएको छ। त्यही अग्निहोत्री शालाको केही जग्गा लिएर किरियापुत्री कोठा बनाउन लागिएको हो। सम्पदा क्षेत्रमा डोजर लगाउने कार्यको स्थानीयवासी, मन्दिरका भण्डारी लगायतले विरोध जनाएका छन्। यो हाम्रो आस्थामा डोजर चलाइएको हो, भण्डारी भन्छन्, यहाँका सम्पदा सक्न वर्षाैंदेखि षड्यन्त्र भइरहेका छन्। त्यही षड्यन्त्रको एउटा उदाहरण हो शिवालयमा डोजर प्रहार।आस्थाकेन्द्रमा डोजर चलाउनेलाई कारबाही गर्न माग गर्दै पशुपति क्षेत्रभित्र बसोबास गर्ने ९ वटै जाति मिलेर संघर्ष समिति बनाएका छन्। पशुपति क्षेत्र ९ ढोका, ९ डबली, ९ इनार, ९ धारा, ९ शक्तिपीठ, ९ चोक, ९ चउर र ९ जात मिलेर बनेको छ। यसलाई ९ गुणा ९ अर्थात् ८१ ग्रहको संयोजन भनिन्छ। नेपालको पहिलो वंश गोपाल वंशको राजधानी यही क्षेत्रलाई मानिएको छ। देवपाल राजाले शासन गरेको हुनाले यो ठाउँलाई देवपतन समेत भनिन्छ। यस क्षेत्रको व्यवस्थापन गर्ने काम यही ९ जातले गर्दै आएका छन्। राजोपाध्याय, कर्माचार्य, जोशी, राजभण्डारी, कपाली, वैद्य, डंगोल, खड्गी र देउला जाति मिलेर यो क्षेत्रको व्यवस्थापन गर्दै आएका छन्। यी जातिले यहाँ जन्मदेखि मरणसम्मका क्रियाकलाप सञ्चालन गर्दै आएका छन्। पशुपतिमा मुगल सम्राटले ११ औं शताब्दीमा आक्रमण गरेको थियो, रघुराज राजभण्डारी भन्छन्, यसलाई पनि हामीले त्यही तहको आक्रमण ठानेका छौं।भण्डारीका अनुसार जनप्रतिनिधि, स्थानीयावासी कसैलाई थाहै नदिई मन्दिरमा डोजर लगाइएको थियो। डोजर लगाएर भत्काएपछि त्यहाँ भएको मूर्ति समेत अलपत्र छाडिएको भण्डारीले बताए। पछि भैरवको मूर्ति अलपत्र भएको देखिएको थियो, राजभण्डारी भन्छन्, पछि त्यो मूर्ति कहाँ छ, पत्तै छैन।सम्पदा नष्ट गर्नेलाई कारबाही नगरेसम्म संघर्ष गरिरहने स्थानीयवासी बताउँछन्। सम्पदा नष्ट गर्नेलाई प्राचीन स्मारक ऐनमा कारबाहीको व्यवस्था छ। २०१३ सालमा बनेको प्राचीन स्मारक ऐनको दफा १२ मा सजाय सम्बन्धी व्यवस्था छ। उक्त दफाको खण्ड क मा कुनै पुरातात्त्विक स्मारकलाई नष्ट गरेमा, भत्काएमा, विरूप पारेमा, चोरी गरेमा वा अनधिकृत रूपमा हटाएमा वा परिवर्तन गरेमा पुरातात्त्विक वस्तुको बिगोबमोजिम रकम असल उपर गरी पच्चीस हजार रुपैयाँदेखि एक लाख रुपैयाँ जरिवाना वा ५ वर्षदेखि १५ वर्षसम्म कैद वा दुवै सजाय हुने व्यवस्था छ। हदैसम्मको कारबाही होस्, राजभण्डारी भन्छन्, पहिला किरियापुत्री भवन बनाउँदा पनि यस्ता मन्दिर भत्काइए। पशुपति कोषले आफू कमाउनका लागि सम्पदा नष्ट गर्दै आएको छ। यो हामीलाई सह्य हुँदैन।कोषले आफैं गरेको सम्झौतामा पनि पुरातात्त्विक सम्पदा नष्ट नगरी कोठा थप्नुपर्ने उल्लेख छ। सम्झौता पत्रको पहिलो नम्बर बुँदामा सनातन हिन्दुधर्म, संस्कृति, परम्परा एवं विश्व सम्पदा सूचीमा सूचीकृत पशुपति नाथको महिमा, गरिमा, आस्था र कोषको मापदण्ड एवं पुरातात्त्विक मापदण्डविपरीत नहुने गरी कोषको स्वीकृति र अनुगमनमा कार्य गर्ने उल्लेख छ।विश्व सम्पदा सूचीमा सूचीकृत पशुपति क्षेत्रमा यस्ता सम्पदा पाइला पाइलामा भएको भण्डारी बताउँछन्। जहाँ खन्यो, त्यही शिवलिंग भेटिन्छन्, भण्डारी भन्छन्, त्यही भएर यहाँ खन्दा पनि होसियार हुनुपर्छ। पाशुपत क्षेत्रले देवपाटन, जयवागेश्वरी, गौरीघाट, चाबहिल, कुटुम्बहाल, सिफल, गौशाला, पिंगलास्थान र श्लेष्मान्तक वनक्षेत्र गरी २ सय ६४ हेक्टर क्षेत्र ओगटेको छ। यहाँ कुम्भ, अर्धकुम्भ, महाकुम्भ, चारधाम, ८४ तीर्थ, द्वादश ज्योतिर्लिंग (६४ ज्योतिर्लिंग) लगायत छन् ।"
कुम्भेश्वर मन्दिर जीर्ण,"ललितपुर विश्व सम्पदामा सूचीकृत पाटन बगलामुखीस्थित कुम्भेश्वर मन्दिर जीर्ण बन्दै गएको छ। ललितपुर महानगरपालिका११ स्थित मन्दिर पुनर्निर्माण गर्ने ठेकेदार कम्पनीले समयमा चासो नदिँदा मन्दिरमा पानी चुहिन थालेको हो। अहिले पुनर्निर्माणको काम पनि रोकिएको छ।भूकम्पले पाँचतले मन्दिरको माथिल्लो तला (गजुरसहित) भत्केको थियो। पुरातत्त्व विभाग दरबार हेरचाह तथा स्मारक संरक्षण कार्यालयका अनुसार कुम्भेश्वर मन्दिर पुनर्निर्माणको ठेक्का धर्मएसतुल्सीड्रामा जेभी (संयुक्त)ले २०७४ पुस मसान्तभित्र सम्पन्न गर्ने गरी २०७३ साउन १० मा भ्याटसहित २ करोड ८५ लाख ९३ हजार ४० रुपैयाँमा ठेक्का पाएका थिए।तर ठेक्का पाएको १ वर्ष बितिसक्दा पनि मन्दिर पुनर्निर्माणका लागि गर्नुपर्ने विस्तृत अध्ययन भएको छैन। अहिले मन्दिरमा स्केट फोल्डिङ राखिएको छ। पुरातत्त्व विभाग, दरबार हेरचाह तथा स्मारक संरक्षण कार्यालय प्रमुख काजी प्याकुरेलले पुनर्निर्माणको काम वर्षा र जात्राले गर्दा ढिलाइ भएको दाबी गरे। पुनर्निर्माणको काममा पक्कै पनि ढिलाइ भएको हो, उनले भने, अर्को महिनादेखि काम सुरु हुन्छ। उनले मन्दिरको भत्केको गजुरको भागमा जस्तापाता राखिएकाले पानी नचुहिने दाबी गरे। स्थानीयवासीका अनुसार मन्दिरमा पानी जम्दा टुँडाल, खम्बा, मूर्तिलगायत ऐतिहासिक पुरातात्त्विक महत्त्वका वस्तुमा खिया लागेको छ। मन्दिर ढल्नबाट बचाउन गजुरदेखि दोस्रो तलासम्म राखिएको एउटै खम्बामा पानी परेको छ।मन्दिरका मूल पुजारी माधवश्याम शर्माले भारी वर्षाको बेलामा मन्दिरमा बस्न समेत डर लाग्ने गरेको बताए। ठेक्का अवधिभित्रमा पुनर्निर्माण सम्पन्न हुने छाँटकाँट देखिएन, उनले भने, यस्तै स्थिति रहिरहे अहिले भइरहेको दैनिक नृत्य, आरती पूजा र सर्वसाधारणलाई बगलामुखी र महादेवको दर्शन गराउन मन्दिर खुला राख्न मुस्किल हुनेछ। उनले वैज्ञानिक तरिकाले निर्माण भएको मन्दिरको पछि हतारहतार काम गर्नुपर्दा गतिलो र पुरातात्त्विक ढंगबाट नहुनेमा चिन्ता व्यक्त गरे। जेठमा मन्दिरको नौ महिनादेखि रोकिएको काम प्रधानमन्त्री शेरबहादुर देउवाले मन्दिरमा क्षमा पूजा गरी पुनर्निर्माणका लागि ज्याबल हस्तान्तरण गरेका थिए। मन्दिर पुनर्निर्माण गर्न स्थानीय २९ जना पदाधिकारीसहितको कुम्भेश्वर मन्दिर पुनर्निर्माण समन्वय समिति गठन गरिएको थियो। जसमा मन्दिरका मूल पुजारी, कुम्भेश्वर टोल सुघार समिति र बगलामुखी द्य: पाला (देवता हेरचाह गर्ने व्यक्ति) ले समन्वय गर्ने निर्णय भएको थियो। मन्दिर पुनर्निर्माणको जिम्मा पाएका ठेकेदार दिनेश श्रेष्ठले मन्दिरको बिग्रिएको भाग भत्काउन प्रहरीलगायत सम्बन्धित सुरक्षा निकायका प्रतिनिधि नखटिएकाले पुनर्निर्माण रोकिएको दाबी गरे।"
वाग्मती संरक्षणबारे नयाँ ऐन बनाइँदै,"काठमाडौं (कास) सहरी विकास मन्त्री प्रभु साहले वाग्मती र यसका सहायक नदीको संरक्षण तथा विकासका लागि नयाँ ऐन बनाइने बताएका छन्। सहरी विकास मन्त्रालयमा बुधबार आयोजित कार्यक्रममा बोल्दै मन्त्री साहले ऐन निर्माणका लागि ५ सदस्यीय समिति गठन गरिएको समेत जनाए। उनका अनुसार अधिकार सम्पन्न एकीकृत विकास समितिका सदस्यसचिव ज्योति श्रेष्ठको संयोजकत्वमा ऐन मस्यौदा समिति गठन गरिएको छ। समितिका अन्य सदस्यमा सहरी विकास मन्त्रालयका उपसचिव वीरेन्द्र थपलिया, वाग्मती सरसफाइ अभियानका अभियन्ता राजु अधिकारीलगायत छन्।"
वर्षायामसँगै कानका बिरामी बढे,"काठमाडौं (कास) वर्षायामसँगै अस्पतालहरूमा कानका बिरामीको चाप बढ्न थालेको छ। वीर अस्पतालको नाक, कान, घाँटी विभागमा दिनहुँ २ सयको हाराहारीमा आउने बिरामीमध्ये ९० प्रतिशत कानको समस्याका छन्। आएका बिरामीमध्ये आधाआधीलाई त हेर्नर्ै भ्याइँदैन, वीर अस्पतालको नाक, कान, घाँटी विभाग प्रमुख डा ढुण्डीराज पौडेलले भने, एकै दिनमा धेरै बिरामी जाँच्नै मुस्किल हुन्छ। हामीकहाँ जनशक्तिको पनि अभाव छ। बर्खामा फिल्टर नगरी दूषित पानी पिउने, सडकमा बेच्न राखिएका खुला खानेकुरा खाने र रुघाखोकी दबाउनेमा बढी कानको इन्फेक्सन हुने गरेको डा पौडेलले बताए।"
चुनाव नहुँदा झन् पछाडि,"वीरगन्ज स्थानीय तह बारम्बार सर्नुको असर प्रदेश २ का स्थानीय तहमा प्रत्यक्ष देखिन थालेको छ। निर्वाचित प्रतिनिधि नआउँदा यी जिल्लामा नयाँ योजना लगभग ठप्प छन्। चालू आवको आरम्भदेखि नै भौतिक निर्माण, योजना र कर संकलनलगायत काममा अन्योल छ। संविधानले स्थानीय तहको कार्यकारिणी, व्यवस्थापकीय र न्यायिक अधिकार जनप्रतिनिधिलाई दिएकाले उनीहरूबिना काम अघि बढाउन सम्भव छैन। गाउँघरमा लाग्ने हाटबजार र पोखरीको ठेक्का लगाउने काम हुन सकेको छैन। अन्य प्रदेशमा चुनाव सकिएर जनप्रतिनिधि खटिइसके पनि यहाँ अझै दुई महिनाभन्दा बढी लाग्ने देखिएको छ। सरकारले यो प्रदेशको चुनाव असोज २ लाई तोकेको छ। पर्साको सुवर्णपुर गाउँपालिकाका कार्यकारी अधिकृत तुलसीराम भगत जनप्रतिनिधि कार्यसञ्चालनमा बाधा परेको बताउँछन्। अन्योलको स्थिति छ, उनले भने, नयाँ योजनाकार्यक्रम बनाउन सकिएको छैन। चुनाव सकिएका प्रदेशका तहले असार अन्तिम साता पहिलो बजेट नै सार्वजनिक गरिसके। प्रदेश २ का १ सय २७ तह भने कामचलाउ बजेटले चलिरहेका छन्। विकास निर्माण र नीतिगत योजनामा खर्च गर्न रोक लगाइएको छ। आर्थिक र सामाजिक कमजोर यो प्रदेशमा समयमै जनप्रतिनिधि नचुनिँदा झन् पछाडि परिरहेको विज्ञहरू बताउँछन्। उनीहरू असोज २ गते स्थानीय चुनाव गर्ने निर्णयले यो प्रदेशलाई तुलनात्मक रूपमा एक वर्ष पछि धकेलेको ठान्छन्। असारमा अगामी आवका लागि बजेट ल्याउने, केन्द्रको अनुदानका आधारमा वार्षिक राजस्वका शीर्षक यकिन गरेर आयव्यय विवरण बनाउनुपर्ने बेला यहाँ त्यसो हुन सकेन। संविधानअनुसार प्रत्येक आवको राजस्व र व्यय गाउँसभा वा नगरसभामा पेस गरी पारित गराउनुपर्छ। त्यसपछि मात्र नयाँ आवमा बजेट खर्चन पाइन्छ। वीरगन्ज महानगरपालिका राजस्व शाखा प्रमुख राजेश कर्णका अनुसार निर्वाचित जनप्रतिनिधि नहुँदा करको दायरा बढाउन सकिएको छैन। तलब, कार्यालय सञ्चालन र अत्यावश्यकबाहेक अन्य शीर्षकमा खर्च गर्न मन्त्रालयले रोक लगाएको छ, उनले भने, जनप्रतिनिधि भए नयाँ योजनासाथ काम अघि बढिसक्थ्यो। २ महिनाअघि वीरगन्जलाई उपमहानगरबाट महानगरपालिकामा स्तरोन्नति गरिए पनि मन्त्रालयले यस आवमा उपमहानगरकै हैसियतमा बजेट निकासा गरेको छ। लेखा स्रोतका अनुसार महानगरले करिब १ अर्ब २५ करोड रुपैयाँ पाउनुपर्ने हो तर अहिले ७६ करोड रुपैयाँ मात्र दिइँदै छ। निर्वाचित जनप्रतिनिधि भइदिए महानगरकै हैसियतको बजेट माग्न सकिन्थ्यो, एक कर्मचारीले भने। संघीयता विज्ञ डा खिमलाल देवकोटाले प्रदेश २ मा समयमै निर्वाचन नहुनु दुर्भाग्य भएको टिप्पणी गरे। एक त मतदाताले अधिकार प्रयोग गर्न पाएनन्, उनले भने, त्यसमाथि आर्थिक र सामाजिक हिसाबले अन्य प्रदेशको तुलनामा झन् पछाडि पर्ने भए। निर्वाचन सकिन्थ्यो त असार मसान्तसम्म बजेट पास भइसक्थ्यो। स्थानीय तहको प्राथमिकता औंल्याई जनप्रतिनिधिले काम अगाडि बढाउँथे। कुल जनसंख्याको झन्डै २० प्रतिशत बसोबास गर्ने यस प्रदेशमा सरकारले चालु आवमा अनुदान पनि जनसंख्याकै हाराहारी विनियोजन गरेको देवकोटाले बताए। काठमाडौंसँग नजिक र समथर भए पनि विकास, शिक्षा र स्वास्थ्य सुविधामा यो प्रदेश देशका विकट क्षेत्रभन्दा पनि पछाडि छ। मुलुकमै सबैभन्दा बढी शिशु मृत्युदर रौतहटमा देखिन्छ। प्रदेशको साक्षरता दर पनि कम छ। रौतहटमा महिला साक्षरता दर ३२ प्रतिशत मात्र छ। सामाजिक र आर्थिक रूपान्तरणका लागि सरकारले विनियोजन गर्ने वार्षिक बजेटका अलावा यस क्षेत्रमा थप बजेट निकासा गर्नुपर्छ, देवकोटाले भने, यो प्रदेशको समग्र विकासका लागि शिक्षा र स्वास्थ्यमा सरकारले हस्तक्षेपकारी भूमिका निर्वाह गर्नुपर्छ। विगत दुई दशकदेखि कर्मचारीका चलिरहेका स्थानीय तहमा बेथिति बढ्दो छ। विद्यालयमा शिक्षक उपस्थित भए पनि निर्धारित समयसम्म कक्षा सञ्चालन हँुदैनन्। राज्यले स्वास्थ्यचौकीमा हरेक सुविधा उपलब्ध गराएको दाबी गरे पनि बिरामी उपचारबाटै वञ्चित छन्। जनप्रतिनिधि भए राज्यको सेवासुविधा लिने तर आफ्नो कर्तव्य पूरा नगर्ने शिक्षक र स्वास्थ्यचौकी प्रमुखलाई खबरदारी गर्ने थिए, उनले भने, यस प्रदेशमा बाक्लो बसोबास रहेको मधेसी दलितको उत्थानका लागि पहल हुन्थ्यो। अन्योल कायमै चुनावअघि संविधान संशोधनको माग गरिरहेको राष्ट्रिय जनता पार्टीलाई मनाउन सरकारले प्रदेश २ को निर्वाचन चारपटक सारिसकेको छ। असोज २ मा पनि राजपा सहभागी हुनेमा अझै आशंका छ। संविधान र सीमांकनबारे असन्तुष्टि पोख्दै आएको मधेसकै अर्को शक्ति संघीय समाजवादी फोरमले भने निर्वाचनलाई पनि आन्दोलनकै स्वरूप मानेर सहभागिता जनाइसकेको छ। राजपाले बहिष्कार गरे पनि दोस्रो चरण निर्वाचनमा उक्त पार्टीका नेताले रूपन्देही, नवलपरासीमा स्वतन्त्र उम्मेदवारी दिएका थिए। तीमध्ये केहीले जित पनि हासिल गरे। आफ्नो पकड बलियो रहेको क्षेत्रमा निर्वाचन हुन नदिएर राजपाले यहाँका नागरिकलाई लोकतान्त्रिक अधिकारबाट वञ्चित गरेको स्थानीय बुद्धिजीवीको टिप्पणी छ।"
तटबन्ध भासियो,"राजापुर (बर्दिया) बर्दिया र कैलालीको सिमाना राजापुरमा कर्णाली नदीको तटबन्ध भासिन थालेपछि पुल र आसपासका दर्जन गाउँ जोखिममा छन्। पहाडी भेगमा तीव्र वर्षापछि उर्लिएको कर्णालीपुलको उत्तरपूर्वी तटबन्धमा क्षति पुर्याएको हो। नदीले तटबन्धका तारजाली बगाइसकेको छ। राजापुर नगरपालिका प्रमुख शिव चौधरीका अनुसार एक सय मिटरभन्दा बढी तटबन्ध भासिएको छ। नदीले धार परिवर्तन गर्न लागेको छ, उनले भने, नगरपालिकाका जनप्रतिनिधिले पुल आसपासका क्षेत्रको अवलोकन गर्दै छन्, तटबन्ध तत्काल मर्मत नगरिए नदी पुल बाहिरबाट बग्न थाल्छ, मुक्त कमैया बस्ती संघर्षनगरलगायत गाउँमा पानी पस्छ। पानी दुई फिटमाथि आए तटबन्ध पूरै भासिने स्थानीयको भनाइ छ। ठेकेदार कम्पनी रसुवा जेभीले पुल र गाउँ जोगाउन भन्दै तटबन्ध मर्मत गरे पनि कमसल पाइएको छ। ढुंगा, गिटी र बालुवा नदीमा बग्ने क्रम जारी छ। नदीले पूर्वतर्फको तटबन्धमा क्षति पुर्याएकाले राजापुर क्षेत्रलाई बढी जोखिम छ। नदीमा जलस्तर बढदै गएको र धार परिवर्तन हुनासाथ तटबन्ध पूर्णरूपले भत्किने स्थानीयको बुझाइ छ। उद्योग वाणिज्य संघ बर्दियाका कोषाध्यक्ष केदार थापाले तटबन्ध भासिँदै गएको र नदीले धार परिवर्तन गर्न थालेकाले समस्या भएको बताए। हुलाकी मार्ग आयोजना प्रमुख सौरभ वज्राचार्यले तटबन्ध भासिँदै गएको जानकारी पाएपछि प्राविधिकलाई हेर्न पठाएको जानकारी दिए। पुनर्निर्माण गरिएको तटबन्ध कमसल खालको भएकाले भत्किएको संघर्षनगरका सुकदेव थारूले बताए। एक सातादेखि तटबन्ध भासिने क्रम जारी छ, उनले भने, यस्तै स्थिति रहे एकदुई दिनमै पुलसँगै वरिपरिका गाउ उच्च जोखिममा पर्ने देखिन्छन्। काम कमसल भएको भन्दै स्थानीयले पटकपटक प्रशासनको ध्यानाकर्षण गराएका थिए। प्रजिअ विष्णुबहादुर थापाले तत्कालै निर्माण कम्पनी र हुलाकी आयोजनालाई इस्टिमेटअनुसार बलियो तटबन्ध बनाउन निर्देशन दिएका थिए। तर, निर्माण कम्पनी रसुवा कन्स्ट्रक्सनले बोरामा बालुवा राखी अस्थायी तटबन्ध गरेको थियो। पुल बने, सडक छैनबबई र कर्णाली नदीमा २ वर्षअघि पुल बनाइए पनि सडक नजोडिँदा स्थानीय बासिन्दा सुविधाबाट वञ्चित छन्। राजापुर हुँदै कैलाली र गुलरियाबाट पूर्वपश्चिम राजमार्ग जोड्ने रम्भापुरमा सडक बनाउने योजना अलपत्र छ। सडक नहुँदा झन्डै ६५ करोडको लागतमा बनाइएका पुल प्रयोगविहीन छन्। पानी पर्नासाथ कच्ची बाटो हिलाम्मे भएर हिँड्नै मुस्किल पर्छ। हुलाकी सडक आयोजना र निर्माण कम्पनीले सम्झौता पालना नगर्दा यस्तो अवस्था निम्तिएको हो। बर्दियाकैलाली सिमाना सत्तीघाटमा निर्मित कर्णाली पुल जोड्ने पुरानो बाटो कायम नगरी अन्तैबाट सडक बनाइँदै छ। डेढ वर्षअघि टेन्डर हुँदा पुरानै बाटो कालोपत्रे गर्ने सम्झौता थियो। भूमाफिया र कर्मचारीको आर्थिक चलखेलमा योजना अन्यत्र सार्न लागिएकाले विवाद जारी छ।सम्झौताअनुसार राजापुरतर्फको पश्चिम सडक लठवा सामुदायिक वन हँुदै बनाउन निर्माण कम्पनी सहमत थियो। डेढ वर्षअघि करिब २ किमि लामो पुरानो सडक निर्माण र कालोपत्र गर्न करिब ५ करोडको ठेक्का भएको आयोजनाले जनाएको छ। सडक नबन्दा बर्खामा स्थानीयलाई आउजाउ गर्न कठिनाइ भएको उद्योग वाणिज्य संघका कोषाध्यक्ष केदार थापाले बताए। कैलालीमा भने सत्तीघाटस्थित पुल जोड्ने सडक निर्माण अन्तिम चरणमा पुगेको छ। ४५ करोडभन्दा बढी लागतको यो पुल २ वर्षअघि बनेको हो। पुलको लम्बाइ ५ सय ३१ मिटर छ। पूर्वपश्चिम राजमार्ग जोड्ने जब्दीघाटस्थित बबई नदीको पुल बनेको पनि दुई वर्ष पुगिसकेको छ। करिब ८ सय मिटर सडक नबन्दा सवारी आवागमन हुन सकेको छैन। १६ करोड ६८ लाख रुपैयाँमा बनेको पुल ४ सय २५ मिटर लामो छ। पप्पु कन्स्ट्रक्सनले बनाएको पुल तटबन्ध अभावले बाढीको उच्च जोखिममा रहेको स्थानीयको भनाइ छ।"
घूसमा दुई कर्मचारी रंगेहात,"बाजुरा (कास) मुक्त हलियालाई घर मर्मतका लागि सरकारी अनुदान दिलाएबापत घूस माग्ने मालपोत कर्मचारी पक्राउ परेका छन्। सदरमुकाम मार्तडीमा बुधबार मुक्त हलियाबाट रकम संकलन गरी एकमुष्ट बुझ्दै गर्दा प्रहरीले जिल्ला मालपोत कार्यालयका ओभरसियर कोपिलराज गिरीलाई ८० हजार रुपैयाँसहित रंगेहात समातेको हो। मालपोतका करार कर्मचारी गिरीलाई पुस बाजुरा नामक गैरसरकारी संस्थामा कार्यरत हलिया अगुवा गोरख सार्कीबाट नगद लिँदै गर्दा पक्राउ गरिएको प्रहरी निरीक्षक जगदीश भट्टले बताए। रकम लेनदेन गरिरहेको अवस्थामा मार्तडीको होटलबाट पक्राउ गरिएको हो, उनले भने। मालपोतले हिमाली गाउँपालिका६ का ४० परिवार मुक्त हलियालाई घर मर्मतबापत ७५ हजार रुपैयाँका दरले चेक काटेको थियो। सार्की प्रतिपरिवार २ हजारका दरले उठाएर गिरीलाई दिँदै थिए। ओभरसियर गिरीले भने उक्त रकम आफूले फिल्डमा गएर काम गरेबापतको पारिश्रमिक रहेको दाबी गरे। हामीलाई कार्यालयले पारिश्रमिक दिँदैन, मुक्त हलियाको काम गरेबापत उनीहरूबाटै खाना खर्च लिनु भनिएको थियो, उनले भने। तर, मुक्त हलिया भने कर्मचारीले आफूहरूसँग सुरुमा ५ हजारका दरले रकम मागेको बताउँछन् । उनीहरूले दुई चरणमा चेक बुझेका थिए। पहिलो चरणमा पेस्कीबापत ५० हजार रुपैयाँ वितरणपछि प्रतिपरिवार एक हजार रुपैयाँका दरले लिएको गिरीले स्विकारे। दोस्रो चरणमा प्राप्त ७५ हजारको चेकबाट पाँच हजार मागिएको थियो, मुक्त हलिया अगुवा सार्कीले भने, हामीले प्रतिपरिवार दुई हजार मात्र संकलन गर्यौं। भूमिसुधार मन्त्रालयअन्तर्गत जिल्ला मालपोतले मुक्त हलिया पुन:स्थापना कार्यक्रमअन्तर्गत ४ सय ७२ परिवारका लागि घर निर्माण, जग्गा खरिद र घर मर्मतका लागि ६ करोड ४५ लाख रुपैयाँ अनुदान उपलब्ध गराएको थियो। गिरी पक्राउ परेपछि जिल्लाका ६ सय ३२ सबै मुक्त हलियाले आफूहरूबाट कर्मचारीले कमिसनका नाममा ५ प्रतिशतका दरले रकम असुलेको आरोप लगाएका छन्। घ वर्गकाले पाउनुपर्ने १ लाख २५ हजार हो, पाँच हजार कम दिए, गोरे सार्कीले भने। केहीले भने मुक्त हलियाका अगुवा नै कमिसनको खेलमा संलग्न रहेको आशंका गरेका छन्। हलिया पुन:स्थापना कार्यलदलका संयोजक तथा प्रजिअ देवेन्द्र लामिछानेले रकम लेनदेनमा संलग्नहरूमाथि छानबिन गरिने बताए। मालपोत प्रमुख तथा हलिया पुन:स्थापना कार्यदलका सदस्य सचिव हीरालाल गिरीले भने उक्त रकम घूस नभएको दाबी गरेका छन्। गोरख सार्कीले मुक्त हलियाले प्राप्त गरेको चेक संकलन गरी आफंैले रकम साटेर योजनाबद्ध रूपमा कर्मचारीलाई फसाएको हो, उनले भने। सहकारी कर्मचारी पनिसिरहा अख्तियारले सहकारी संस्था दर्ता गर्न सेवाग्राहीसँग लिएको घूस रकमसहित एक कर्मचारीलाई पक्राउ गरेको छ। सहकारी डिभिजनका सहायक निरीक्षक सुभाष गड्तौलालाई अख्तियारको पूर्वाञ्चल क्षेत्रीय टोलीले बुधबार कार्यालयबाटै नियन्त्रणमा लिएको हो। सेवाग्राहीसँग १५ हजार रुपैयाँ लिएपछि मात्र उनी काम गरिदिन राजी भएका थिए। गड्तौलाले राजविराजस्थित योग्य कृषि महिला सहकारी संस्था लिमिटेड दर्ता गर्न आएकी संस्थाकी अध्यक्ष प्रतिमा यादवसँग रकम लिएका थिए। उक्त रकम अख्तियार टोलीले कार्यालयको तेस्रो तलामा रहेको गड्तौलाको निवासबाट बरामद गरेको थियो। टोली प्रमुख डीएसपी रमेश बस्नेतले गड्तौलाले सेवाग्राहीसँग घूस लिएर राखेको सूचना पाएपछि छापा मारिएको जानकारी दिए। पहिले सोध्दा लिएका छैनौं भन्दै थिए, उनले भने, तर, उनको निवासबाटै रकम बरामद भएपछि स्विकारे। गड्तौलालाई अख्तियारको हिरासतमा राखेर मुद्दा चलाइने बस्नेतले जानकारी दिए। सेवाग्राही यादवले दुई महिनादेखि संस्था दर्ताका लागि कार्यालय धाए पनि गड्तौलाले यो मिलेन, त्यो मिलेन भन्दै दु:ख दिइरहेको बताइन् ।"
जताततै सिंहदरबार,"मुख्य दलहरु वैचारिक रुपले विसंगतिपूर्ण अवस्थामा रहेका बेला बजाइएको विकासको नगरा जतिसुकै आनन्ददायी भए पनि कसैले सुन्दैन।नेपालको राजनीति र प्रशासनमा सिंहदरबारको भूमिका महत्त्वपूर्ण छ। २००७ फागुन ७ गतेसम्म सिंहदरबार राणा प्रधानमन्त्रीहरूको आवास थियो। देशमा प्रजातन्त्रको आगमनपछि यो दरबार सरकारको केन्द्रीय सचिवालय बन्यो। त्यस बेलादेखि अहिलेसम्म सिंहदरबारले केन्द्रीय शासनको प्रतिनिधित्व गर्छ। तर यसको रेकर्ड राम्रो छैन। सिंहदरबारको प्रशासन सुस्त र अलमले पाराको छ। भोलिभोलिको पाराले चल्छ। पुरै देशको केन्द्रीय सचिवालय भए पनि यसको सञ्चालन राजधानीका शक्तिकेन्द्रले गर्छन्। राजनीति देखाउनका लागि निर्णायक नीति हो। तर नेपालमा राजनीतिको शक्ति बढे पनि जनताप्रति शासन सत्ताले देखाउने गरेको उपेक्षाको व्यवहार बदलिएको छैन। नेपाली आर्थिक वर्ष साउन १ गते सुरु हुन्छ। अघिल्लो वर्षको विकासको काम पछिल्लो वर्षमात्र सम्पन्न हुन्छ। जनता गरिब छन्। उनीहरूको आशा राजनीतिसंँगै झुन्डिएको छ। कहिले श्री ३ महाराज, कहिले श्री ५ महाराजाधिराज र अहिले जनताका प्रतिनिधिको अनुहारमा एकटक लगाएर आशामुखी नेत्रले हेर्नु नै जनताको नियति बनेको छ। स्थानीय तहको चुनावपछि राजनीतिक दलका नेताहरूले नेपालको नयाँ संविधानले यो परम्परा र प्रक्रियालाई विस्थापित गरेर प्रत्येक नगरपालिका र गाउँपालिकामा सिंहदरबार पुर्याएको बताएका छन्। सबै गाउँमा सिंहदरबार पुग्नु साह्रै गतिलो कुरा पनि होइन। सिंहदरबार ढिलासुस्ती र निर्णयहीनताको केन्द्र पनि हो। एउटै चुनावले सिंहदरबारलाई नेपालका सबै गाउँ र नगरपालिकामा पुर्याउँछ भन्नु अल्पदर्शी विचारमात्र हो। नेपालको आकार सानो भए पनि यसको भूगोल जटिल छ। बितेका सात दशकसम्म राजतन्त्र, प्रजातन्त्र वा लोकतन्त्र अन्तर्गतका कुनै पनि सरकारले सामान्य जनताको घरआँगनमा सामान्य सेवासुविधा पुर्याउनसकेको भए देशले अहिले यो विडम्बनापूर्ण स्थिति भोग्नुपर्ने थिएन। त्यसैले यो भन्नु युक्तिसंगत हँुदैन कि एउटै चुनावले सिंहदरबार स्थानीय तहमा पुगेको छ। हाम्रो बानीबेहोरा, संस्कारसंस्कृति यही ढंगको रहने हो भने जनताले आधारभूत र समावेशी अधिकारका लागि अझै लामो समय लड्नु पर्नेछ। एकातिर अहिले निर्वाचित भएका जनप्रतिनिधिहरूको हातमा स्रोत छैन। अहिले केन्द्रले निकासा दिएको रकम पालिकाहरू सञ्चालनका लागिसमेत पर्याप्त हुँदैन। पालिकाका निर्वाचित प्रतिनिधिहरूले सामान्य आधारभूत सुविधासमेत नपाउने हो भने उसले आफ्नो परिवारको निर्वाह कसरी गर्ने? यो विषयमा केन्द्रले नीति बनाउनसकेको छैन। देश संघीय संरचनामा गइसकेपछि केन्द्रीय सरकारले त्यस्तो नीति बनाउनु भनेको हस्तक्षेपको बाटो बनाउनु हो। केन्द्रीय हस्तक्षेपले संघीय स्वरूपलाई विस्तारित विकेन्द्रीकरणमै खुम्च्याउने हो। पालिकाहरूलाई आत्मनिर्भर बनाउन केन्द्रले सघाउनुपर्छ। किनभने स्रोतको खोजी र व्यवस्थापनको अनुभव नयाँ जनप्रतिनिधिहरूलाई छैन। अहिलेसम्म सञ्चार माध्यम र सामाजिक सञ्जालमा जेजति समाचार, विचार वा प्रतिक्रिया आउने गरेका छन्, ती सबैको मुख्य स्रोत राजधानी सहर नै बनेको छ। राजधानी बाहिरबाट प्रकाशन हुने सञ्चार माध्यमहरूको लगानीको स्रोत राजधानी सहर नै हुने गरेको छ। यो निर्भरताले राजधानी वा काठमाडौं उपत्यका बाहिरका समाचार केन्द्रीय तहमा स्थापित हुन पाउँदैनन्। काठमाडौंबाट प्रकाशन हुने सञ्चार माध्यम र सामाजिक सञ्जालमा असन्तुष्टिको ज्वाला जति चर्किएको देखिन्छ, त्यो काठमाडौंकै उत्पादन हुन्छ। घटनाको प्रत्यक्ष प्रसारण हुने बेलासम्म घटनाका प्रभावहरू नै सामसुम भैसकेको हुन्छ। समाचारको हावा चलेकै भरमा टेलिभिजनहरूले दर्जनौंपटक एक्सन रिप्ले गरेपछि घटनाको गाम्भीर्य रहन पाउँदैन। त्यो अमानवीय घटना नभएर तमाशा बन्छ। हालै रूपन्देहीको मर्चवारमा मीना यादव र दिनेश लोधको मायाप्रितीको घटना सामाजिक परिवर्तनको मोडमा प्रवेश गर्नै पाएन। मीनालाई प्रेम गरेबापत दिनेशले मीनाका बाबुलाई एक लाख रुपियाँ बुझाउनुपर्यो। त्यो पनि समाजको दबाबमा। स्वयं सिंहदरबार गाउँपालिका र नगरपालिकामा उपस्थित भएको महोत्सवसमेत नसकिँदै प्रेम गरेकामा आफ्नै सन्तानलाई निर्घात पिट्ने यो सामाजिक अवस्थामा परिवर्तन नआई देशका नगर र गाउँको विकास कसरी होला? एकछिन सबैले सोच्नुपर्ने विषय हो। छाउपडी जस्ता कुसंस्कारको जरो उखेल्ने आवश्यकता समाजमा सबभन्दा बढी देखिएको छ। तर परिवर्तनका आवाजहरू काठमाडौं उपत्यकामा मात्र गुञ्जिएका छन्। जुन गाउँ, बस्ती र नगरलाई यी समस्याले घेरेका छन्, त्यहाँ यस्ता अभियानको सञ्चालन कमै हुन्छ। सबभन्दा सचेत मानिने काठमाडांै उपत्यकामै अघोषित रूपमा छाउप्रथा जारी रहेका आवाजहरू आइरहेका छन्। छाउ नबार्दाको अवस्थामा मानिसको सर्वनाश हुने विचार व्यक्त गर्ने धामी, झाँंक्री, पुरोहित र स्वामीहरूलाई सञ्चार माध्यमले रोचक र मनोरञ्जक सामग्रीका रूपमा प्रस्तुत गर्ने गरेको सबैले अनुभव गरेकै कुरा हो। सामाजिक सुधारका ससाना पक्षमा समेत असफल रहेको हाम्रो सुधार अभियानको औकात योभन्दा बढी देखिएको छैन। छाउ बार्ने चलन पश्चिममा मात्र होइन, पूर्वमा पनि त्यत्ति नै बाक्लो छ। कुरा यतिमात्रै हो, यो समस्याले पश्चिमको समाजमा जस्तो विभत्स अवस्था र हाहाकार पूर्वको समाजमा सिर्जना गरेको छैन।स्थानीय तहको निर्वाचन हुने बित्तिकै परिवर्तनको हावा सररर चल्ने अपेक्षा राख्नु एउटा कुरा हो। अपेक्षा जति पनि राख्न पाइन्छ। तर राजनीतिक दल र यसका नेताहरू विभाजित मनस्थिति, एकाधिकारवादी चिन्तन, शासन सत्ताको अहंकार, सत्ताच्युत हुने भयको अवस्थामा रहेको देशमा परिवर्तनले मजबुत पाइला चाल्नै सक्दैन। यो नै हामी सर्वसाधारण जनताको निराशाको विन्दु बन्दै आएको छ। देशको अहिलेको राजनीतिक अवस्थाले आशाको वातावरण बनाउनुपर्ने हो। देशका ६ वटा प्रदेशमा स्थानीय तहको निर्वाचन शान्तिपूर्ण भएको छ। अब हुने प्रदेश नम्बर २ को निर्वाचन विना कुनै अवरोध र व्यवधान सम्पन्न हुुने आशा गरिएको छ। तर मानिसको मनमा हिंसाको भय र आशंका मडारिइरहेको छ। देशका तीनवटै मुख्य राजनीतिक दल तीन भिन्न कार्यसूची बोकेर हिँंडेका छन्। संविधान कार्यान्वयनको कार्यसूचीमा दलहरूबीच मतभेद छ। कांग्रेस, एमाले र माओवादी तीनवटै पार्टी अहिलेको आफ्नो यथास्थितिबाट दायाँबायाँ हुन चाहँदैनन्। नयाँ गठन भएको राष्ट्रिय जनता पार्टी आफ्नो यथास्थितिबाट अलिकति पनि दायाँबायाँ हुन तयार छैन। मुख्य दलहरू नै आपसमा वैचारिक रूपले विसंगतिपूर्ण अवस्थामा रहेका बेला बजाइएको विकासको नगरा जतिसुकै आनन्ददायी भए पनि कसैले सुन्दैन।निर्वाचित संविधानसभाका ९० प्रतिशतभन्दा बढी सदस्यद्वारा पारित नेपालको संविधान नयाँ नेपालको संविधान बन्न सकेन। प्राविधिक हिसाबले यो सत्य हो कि यो संविधानसभाले बनाएको संविधान हो। तर व्यावहारिक हिसाबले यो संविधान कसैको भएन। संशोधन चाहँदाको अवस्थामा कांग्रेस आफ्नै धारणा अनुसारको संशोधन चाहने, माओवादी सके आफू अनुरूपको संशोधन ल्याउने, नसके जे हातमा आयो, त्यसलाई नछाड्ने र एमाले अहिलेको संविधानलाई कर्याप्प समाउने र यसैलाई लोकतन्त्रको मियो बनाउने दाउमा लागेको स्पष्ट देखिएको छ। राजनीतिक हिसाबले यो सुस्पष्ट लोकतान्त्रिक वातावरण होइन। त्यस्तो वातावरण भएको भए अहिलेको संवैधानिक संकट आउने नै थिएन। यो स्पष्ट छ, संविधानसभाको ९० प्रतिशतभन्दा बढी सदस्यले अनुमोदन गरे पनि प्रमुख राजनीतिक दलहरू नै संविधानप्रति सहमत छैनन्। यो अत्यन्त अस्पष्ट र धमिलो परिस्थितिमा कुनै पनि बुद्धिजीवी, विश्लेषक वा व्यवसायीले देशको राजनीतिक भविष्य यसै हुन्छ भन्न सक्दैन।जारी भएको नेपालको संविधानले आफूसंँगै काखी च्यापेर ल्याएको संवैधानिक मतभेद र स्थानीय तहको चुनावले थपेका समस्याहरू आगामी प्रादेशिक र संघीय चुनावसम्मै तानिने अब स्पष्ट भइसकेको छ। माओवादी केन्द्रले प्रत्यक्ष निर्वाचित कार्यकारी प्रमुखको माग गर्न थालेको छ। माओवादी अध्यक्ष प्रचण्ड प्रत्यक्ष निर्वाचित कार्यकारी प्रमुख निर्वाचन गर्नुपर्ने अभियानमा सक्रिय छन्। यो मागप्रति जनताको आकर्षण बढ्न थालेको खण्डमा प्रमुख प्रतिपक्षी एमाले पनि यसबाट पछि हट्ने छैन। अहिलेका लागि नेपाली कांग्रेस र राष्ट्रिय जनता दलमात्र संसदीय लोकतन्त्रको निरन्तरताका पक्षमा देखिएका छन्। यो विवादले संघीय चुनावलाई खलबल्याउने आशंका पनि उत्तिकै छ।देशका गाउँ र नगरपालिका तहमा सिंहदरबार पुगेको उत्साहपूर्ण राजनीतिक नारा लगाउँदा देशको जर्जर अवस्थामाथि पनि विचार पुर्याउन जरुरी हुन्छ। देशभरका सडकहरू ध्वस्त छन्। उद्योग व्यवसाय चौपट छन्। तथ्यांकमा बढेको प्रतिव्यक्ति आय जनताको आँखामा प्रतिविम्बित हुनसकेको छैन। न सामाजिक न आर्थिक न बौद्धिक र नत सांस्कृतिक, कुनै पनि क्षेत्रको अवस्था अस्तव्यस्त छ। सरकारको सेवाप्रदायक भूमिकामा बसेका महत्त्वपूर्ण व्यक्तिहरू सेवा दिनमा भन्दा आन्दोलन गर्नमा गौरव गर्छन्। पढेलेखेका र बुद्धिजीवी भनिने व्यक्तिहरू वैचारिक तटस्थताको अवस्था स्वीकार गर्नै सक्दैनन्। यो अवस्थामा राजनीतिक दलहरूमाथि नैतिक लगाम लगाउन नागरिक समाज चाहिने हो। तर दलहरूको आआफ्नै नागरिक समाज भएको अवस्थामा स्वतन्त्र नागरिक समाजको लगाम कसले समाउने?"
रोलमोडल सुजाता,"एकाबिहानै पत्रिका पढ्दै थिएँ, एक अपरिचित अपाङ्ग व्यक्तिको ह्विलचेयर पानीमा फसेको देखेर कुनै विद्यार्थीले ड्रेससितै पानीमा भिज्दै र आफ्ना जुत्ता, मोजा र लगाएको पाइन्ट नै ढलको पानीमा डुब्दासमेत त्यो ह्विलचेयर तान्दै गरेको दृश्य छापिएको रहेछ। ह्विलचेयरमा बसेका असहाय व्यक्तिले उनलाई पानीमा डुब्दै नआउन भन्दै थिए। तर उनले मानिनन् र सहयोग गरिछाडिन्। पत्रिकाले देखाइदिएको यो दृश्यलाई एकछिन घोरिएर हेरेँ, मलाई लाग्यो वास्तवमा हाम्रो देश त यो हो नि हाम्रा पुर्खाले हामीलाई सिकाएको त यस्तो पो हो त। अनास्था, घृणा, लोभ, पाप, लुटपाट, अपहरण, फिरौती, भ्रष्टाचार, नकारात्मकता यस्ता कुरा हो र? हाम्रा पुर्खाले बनाएको हाम्रो देश र हाम्रो संस्कारअनुरूपका गतिविधि हेर्न अब दुर्लभ हुँदै गएको छ। यो दृश्यमार्फत हामीलाई भावुक बनाएकी उनै सुजाता गोलेलाई कान्तिपुरले चिनारीसहित फेरि छापेछ। यस्तो पवित्र र सकारात्मक समाचारलाई महत्त्व दिएकामा कान्तिपुरलाई धन्यवाद साथै सुजाता गोलेजस्ता नानीहरूलगायत यो देशका सबै युवामा यस्तै आदर्श जीवन जिउने प्रेरणा मिलोस्। रमेश घिमिरे काठमाडौंहिजोआजको हट न्युज डागोविन्द केसीको ११ औं अनशन वा देउवा सरकारको मन्त्रिपरिषद विस्तारको हो। अब केसीको माग जायज हो भनी मैले पनि दर्जनौंपटक धेरै पत्रिकामा लेखँें। अझ गएको १० औं अनशनको १६ दिनका दिन भेटेर अब निर्णायक र अन्तिम सम्झौता होस् भनी मेरो कलमले हस्ताक्षर होस् भनी उपहार दिएको थिएँ अफसोच अधुरो उनको माग अझै पुरा भएको छैन। लाग्छ, अरू कति अनशन बसेर पुरा हुने हो? यो देशका नेतागण जबसम्म आफैं सरकारी अस्पतालमा गएर अरू नागरिकझैं लाइन लागेर उपचार गर्दैनन्, तबसम्म यो मेडिकल सेवा, शिक्षा वा बेथिति न्युन होला भनी कल्पना पनि नगरौं। यो विषयमा लेख्नु र नलेख्नुको के अर्थ भनी गम खाँदै गर्दा केही देखी पहिले एउटी विद्यालयकी छात्रा सुजाताले राधजानीको जलमग्न सडकमा अलपत्र परेका ह्विलचेयरमा बसेका अशक्त मानिसलाई गरेको मानवीय सहयोगका लागि सम्मान, सलाम छ। श्रीकृष्ण राजवंशसुनकोसी गाउँपालिका३, सिन्धुली"
भारतमा नयाँ राष्ट्रपति र नेपाल,"भारतका १३ औं राष्ट्रपति प्रणव मुखर्जी पदबाट निवृत्त भएका छन् र तिनका ठाउँमा नयाँ राष्ट्रपतिका रूपमा रामनाथ कोविन्द चुनिएका छन्। मुखर्जी नेपालबारे गहिरो रुचि राख्ने र नेपाली राजनीतिकर्मीहरूको एउटा हिस्सासँंग परिचित अनुहार हुन्। गतवर्ष कात्तिकमा उनी नेपाल आएका थिए। भारतीय राष्ट्रपतिको त्यो नेपाल भ्रमण झन्डै १८ वर्षपछि भएको थियो। यस अघि २०५५ सालमा तत्कालीन भारतीय राष्ट्रपति केआर नारायणनले नेपाल भ्रमण गरेका थिए। मुखर्जीको नेपाल साइनो पुरानो रहिआएको छ। खासगरी नेपालमा अहिले जारी रहेको १२ बुँदे सम्झौताले आत्मवरण गरेको राजनीतिक मार्गचित्रका उनी एक मुखर हितैषी हुन्। २०६२६३ को राजनीतिक परिवर्तनपश्चात उनी पटकपटक काठमाडौमा देखिएका अनुहार हुन्। विगतमा उनी भारत सरकारका वित्तमन्त्री हुँदासमेत नेपाल मामिलामा दिल्ली संस्थापनले उनकै सुझावलाई प्राथमिकता दिन्थ्यो। उनी राष्ट्रपति पदमा पुगेपछि नेपालीमाझ नेपालभारतका सम्बन्धमा आयामिकता थपिन्छ भन्ने विश्वास अग्लिएको थियो। त्यसैले यतिखेर उनको पाँचवर्षे कार्यकालमा नेपालसंँगको मैत्री सम्बन्ध तथा नयाँ राष्ट्रपतिबारे चर्चा हुनु स्वाभाविक हुन्छ। भारतको नेपालसँंगको सम्बन्धमा के र कुन तहले भूमिका खेल्छ र कुनै शीर्ष पदीय पात्रको वैयक्तिक रुझानका सीमा र सम्भावना के कस्ता हुनसक्छन्, त्यसलाई पनि यतिखेर बुझ्न सजिलो हुन्छ।मुखर्जी जसलाई नेपालमा पनि कतिपयले प्रणव दा भनी आदर गर्छन्। उनी पछिल्लोपटक राष्ट्रपतिका रूपमा नेपाल त्यतिखेर आएका थिए, जतिखेर मधेस आन्दोलनका क्रममा उत्पन्न सीमा अवरोध र त्यसै पृष्ठभूमिमा दिल्लीसँंग चिसिएको सम्बन्धको अवस्था थियो। काठमाडौंको बुझाइमा त्यो अघोषित भारतीय नाकाबन्दी थियो र सम्बन्धलाई सामान्य अवस्थामा फर्काउन मुखर्जीको भूमिका खोजिएको थियो। उनको प्रयासले केही न्यानोपन पनि ल्यायो। गतवर्ष कात्तिकमा राष्ट्रपतिका रूपमा आउँदा मुखर्जीले यसै पत्रिकामार्फत भनेका थिए, निश्चय पनि भारतका केही स्वार्थ छन्। तर साथै यी स्वार्थ नेपालका स्वार्थसँंग पनि मिल्छन्। हामी आपसी रुचि र स्वार्थको तालमेल अनुसार निर्देशित हुने गर्छौं। यो बहुआयामिक अवधारणा हो। उनले आफूलाई नेपालको निकट छिमेकीको नाताले शान्ति, स्थायित्व र प्रगतिमा चासो राख्ने गरेको बताउँदै आएका छन्। नेपालबारे गहिरो जानकारी राख्ने तथा फराकिलो राजनीतिक सम्बन्ध राख्न चाहने उच्च तहका थोरै भारतीय राजनीतिज्ञमध्ये उनी एक हुन्। यसका बाबजुद पनि जसरी उनी राष्ट्रपति हुँदा नेपालमा जुन प्रकारले आशा गरिएको थियो, त्यस अनुसारको भूमिका उनीबाट निर्वाह हुनसकेन। यसको पछाडिको तथ्य के हो भने भारतका राष्ट्रपतिले आफ्ना कार्यकारी प्रधानमन्त्रीभन्दा फरक गर्ने कुनै गुञ्जायस हुँदैन। भारतको विदेश नीति त्यहाँको सरकारले निर्धारित गर्छ। राष्ट्रपतिले आफ्ना सरकारको नीति र व्यवहारलाई औपचारिकता दिन्छ। निश्चित रूपमा मुखर्जीको कार्यकाल अवधिभित्र धेरै नेपालीले पहिलेका राष्ट्रपतिहरूका तुलनामा उनीसँंग राष्ट्रपति भवनमै अनौपचारिक रूपमा भेट्ने अवसर जुराए।भारतका प्रधानमन्त्री नरेन्द्र मोदीले हालै एक कार्यक्रममा मुखर्जीलाई पिताको संज्ञा दिएका छन्। मोदीले मुखर्जीबाट अभिभावकीय भूमिका प्राप्त भएको स्वीकारेका छन्। गुजरातको प्रादेशिक राजनीतिबाट दिल्लीको केन्द्रीय राजनीतिमा स्थापित हुन मुखर्जीको आत्मीयताले निकै काम गरेको मोदीको भनाइ छ। मुखर्जीको राजनीतिक पृष्ठभूमि त्यहाँको भारतीय कंग्रेससंँग रहेको छ भने मोदी त्योभन्दा नितान्त फरक राजनीतिक विचारधारा अँगाल्ने दल भारतीय जनता पार्टीको नेतृत्व गर्छन्। तर पनि राष्ट्रपतिको कार्यकालभरि उनको प्रधानमन्त्रीसँंगको सम्बन्ध सन्तुलित र सहज रहेको थियो। मुखर्जीले चाहेको भए प्रधानमन्त्रीसंँगको सम्बन्धमा कैयौंपटक अन्तरद्वन्द्व देखिन सक्थ्यो। मुखर्जीसंँग जोडिएको अर्को चर्चायोग्य विषय के हो भने उनी निवृत्त हुँदै गर्दा उनका बारेमा उनी एउटा अच्छा प्रधानमन्त्री हुनसक्ने सम्भावना भएको तर त्यो अवसर भारतले पाउन नसकेको प्रशस्त टिप्पणी गरिएको छ। त्यहाँको परम्परा अनुसार निवृत्त हुने राष्ट्रपतिलाई प्रधानमन्त्रीबाट विदाइ भोज, संसद्बाट औपचारिक विदाइजस्ता समारोह गरिन्छ। त्यहाँ पूर्व राष्ट्रपतिलाई बाँकी जीवन राष्ट्र र जनताका लागि हुने भएकाले उनको संरक्षण गर्ने प्रचलन छ। भारतमा प्रादेशिक संरचना रहेकाले तिनको चाहनालाई आफ्नो अनुकूल बनाउन केन्द्रीय कार्यकारीले राष्ट्रपति संस्थालाई माध्यम बनाएर नियमित र नियन्त्रित गर्ने गर्छन्। नेपालमा प्रादेशिक संरचनाको व्यावहारिक अभ्यास प्रवेशको क्रममा छ। जब ७ वटा मुख्यमन्त्री र राज्यपाल अस्तित्वमा आउँछन्। त्यतिखेर हामीकहाँ पनि राष्ट्रपति संस्थाको उपयोगिता कार्यकारीका निम्ति आकर्षित हुनपुग्छ। संसद्द्वारा आयोजित विदाइ समारोहमा मुखर्जीले सत्ता र प्रतिपक्ष दुइटैलाई केही विनम्र सुझाव दिएका छन्। सरकारलाई उनले अध्यादेशको गोरेटोबाट बढ्नुभन्दा संसद्को लोकमार्गबाट हिँड्न सुझाएका छन् भने विपक्षीलाई पनि संसद्लाई सुचारु राख्न र त्यसको अधिकतम सहयोग गर्न बताएका छन्। उनले विपक्षीलाई सडकमा ओर्लिनुछ भने ठिक तर संसद्भित्रको कामकारबाहीलाई त्यसको गरिमा अनुसार चल्न दिनुपर्छ भनी बताएका छन्। उनले आम मानिसलाई पनि भारतको आत्मा बहुलवाद र सहिष्णुतामा बस्दोरहेछ भनी आंैल्याउँदै भिडबाट हुने हिंसाको बढ्दो प्रवृत्तिबाट जोगिन आग्रह गरेका छन्। उनले त्यहाँ आफूलाई संसद्को रचनाको रूपमा बताएर संसद्को सर्वोच्चताप्रति राष्ट्रपति संस्थाको विनम्र नमन प्रस्तुत गरेका थिए। नयाँ राष्ट्रपति रामनाथ कोविन्द भारतीय जनता पार्टीसंँग सम्बद्ध थिए। उनी छिमेकी भारतीय राज्य विहारको राज्यपाल पदमै रहँदा भाजपाले राष्ट्रपतिको प्रतिस्पर्धामा पठाएको हो। दलित समुदायका कोविन्द अर्का सीमावर्ती राज्य उत्तरप्रदेशका स्थायी वासिन्दा हुन्। दलित समुदायलाई भारतको सर्वोच्च पदमा पठाउने छनोटका पछाडि सत्तारुढ भाजपाको दुई वर्षपछि हुने आम चुनावको रणनीति हो। खासगरी उत्तरप्रदेश र विहारको दलित समुदायलाई आफ्नो दलीय जनमतसंँग जोड्ने योजनाको तहत उनलाई उभ्याइएको हो। उसो त कंग्रेसको नेतृत्वमा विपक्षीले पनि प्रसिद्ध दलित नेता जगजीवन रामकी छोरी तथा पूर्व सभामुख मीरा कुमारलाई प्रतिस्पर्धामा ल्याएका थिए। प्रतीकको राजनीतिक औजार भारतमा प्रयोग हुने पुरानै परम्परा छ। हालका वर्षहरूमा मत तान्ने सूत्रका रूपमा प्रतीकको राजनीतिलाई हौस्याइएको छ। मोदी सरकारले दलित नेता अम्वेडकरको जयन्ती तथा भीम एपको सञ्चालनजस्ता सूत्रहरूलाई अभ्यास गरिसकेको छ। नेपालमा पनि मधेसी आन्दोलनको राप, ताप रहेको बखत राष्ट्रपतिको प्रथम निर्वाचनमा तीनवटै प्रतिस्पर्धी मधेसी समुदायबाट नै थिए। एमालेले चाहेको भए आफ्ना पूर्वउम्मेदवार रामप्रित पासवानलाई यसपटक राष्ट्रपति बनाएर इतिहास बनाउन सक्थ्यो, भारतको १४ वटा राष्ट्रपतिमा दुईजना मात्र दलित हुनपाएका छन्। भारतमा प्रत्येक राष्ट्रपतिले मौजुदा सरकारको कदममा कदम मिलाएर हिँड्ने गरेका छन्। प्रणव मुखर्जीले पनि त्यही गरे र कोविन्दले पनि त्यही बाटो समाउँछन्। कोविन्दको सपथग्रहण समारोहमा भाजपाका केही सांसदले जय श्रीराम नारासमेत लगाए। यसले पनि देखिन्छ, त्यहाँको सत्तारुढ भाजपाले यतिखेर संसद् प्रमुख, राष्ट्रपति, उपराष्ट्रपति र प्रधानमन्त्रीसमेत चारवटै महत्त्वपूर्ण पदमा कब्जा जमाउन पुगेका छन्। यसले गर्दा नरेन्द्र मोदीको सरकार अत्यधिक शक्तिशाली हुनपुगेको छ। उनले चाहेको र रोजेको बाटोमा अंकुश लगाउने कुनै ठाउँ तत्काल देखिँदैन। यसको प्रतिछाया मोदीले लिने नेपाल नीतिमा पनि पर्छ। यस अर्थमा नेपालले भारतमा बद्लिंँदो शक्ति संरचनाको आलोकमा आफ्नो आवश्यकता र अवस्थिति अनुसार सुझबुझपूर्ण दृष्टि राख्नु अपरिहार्य हुन्छ। भारतको राष्ट्रपति आलंकारिक भए तापनि उनीसंँग नैतिक अधिकार (मोरल अथोरिटी) अवश्य नै हुन्छ। विगतमा पनि पूर्वराष्ट्रपति केआर नारायणनले तत्कालीन प्रधानमन्त्री अटलविहारी बाजपेयीलाई पत्र लेखेर स्मरण गराएका थिए कि न्यायिक सेवामा दलित तथा पिछडा वर्गलाई आरक्षण गरियोस्। भारतका प्रथम राष्ट्रपति राजेन्द्रप्रसाद र प्रथम प्रधानमन्त्री जवाहरलाल नेहरूमाझ पनि कैयौं सवालमा मतभिन्नता मुखरित भएको थियो। प्रधानमन्त्री इन्दिरा गान्धीले आपत्काल लगाउने निर्णय गर्दा तत्कालीन राष्ट्रपति फखरुद्दिन अलि अहम्मदले बेहिचक सदर गरिदिएका थिए। त्यसैगरी ज्ञानी जैलसिंह राष्ट्रपति हुँदा तत्कालीन राजीव गान्धी सरकारको मुखौटाका रूपमा उनलाई चिनाइन्थ्यो। किनभने तत्कालीन प्रधानमन्त्री इन्दिरा गान्धीको हत्यापछि उनले जसरी पनि राजीव गान्धीलाई प्रधानमन्त्री बनाउन खोजे। उसो त सिंह र गान्धीबीच लामो समयसम्म बोलचाल बन्द नै भएको समेत बताइन्छ। डा एपीजे अब्दुल कलाम रूसको भ्रमणमा रहेका बेला कार्यकारीको आग्रहमा विहारमा राष्ट्रपति शासन लगाउन अनुमति दिएका थिए। यसरी भारतका १३ वटा राष्ट्रपतिको कार्यकालमा राष्ट्रपति र प्रधानमन्त्री बीचको सम्बन्ध, राष्ट्रपतिको भूमिकामा सन्तुलन, संविधानको संरक्षण र दायित्वका सवालमा फरकफरक पदचिन्ह छाडेका छन्। भारतीय संविधानले राष्ट्रपतिलाई संविधानको संरक्षक बनाएको छ र प्राय:ले त्यसअनुरूप आफूलाई बढाएका पनि छन्। कार्यकारीको निर्णयलाई राष्ट्रपति मान्न बाध्य हुने कि राष्ट्रपतिले राष्ट्रिय परिस्थिति र लोकतन्त्रको अन्तरप्रवाहलाई समीक्षा गर्दै कार्यकारीलाई बढ्न सुझाव दिने? यी दुई खालको दृष्टि राष्ट्रपतिको भूमिकालाई लिएर देखिन्छ। लामो समयपश्चात भारतको केन्द्रीय सत्तामा बहुमत भएको सरकार र तिनको छनोटको राष्ट्रपतिउपराष्ट्रपति हुने अवसर जुरेको छ। यसले त्यहाँ के कस्तो लोकतान्त्रिक अभ्यास गर्न सघाउँछ, त्यसका लागि प्रतीक्षा गर्नैपर्छ। तर जसरी निवर्तमान भारतीय राष्ट्रपति मुखर्जीले भारतको बहुलता र सामाजिक सहिष्णुताको ऐतिहासिक पृष्ठभूमितिर औंल्याएका छन्, त्यसले गर्दा आउने दिनमा भारतमा खुला समाज र खुला विमर्शको स्पेस के कस्तो हुने हो र त्यसमा संविधान संरक्षकले के कसरी सकारात्मकता र रचनात्मकता देखाउने हुन्, अहिले नै बढी अनुमान गर्न नसकिए पनि यतिमात्र भन्न सकिन्छ, नयाँ राष्ट्रपतिका लागि आउँदा समय चुनौतीपूर्ण हुनेछन्। राष्ट्रपतिको व्यक्तित्व, चरित्र र क्षमताले पनि संविधानको अभ्यास र लोकतन्त्रको यात्रालाई गति र मति दिने गर्छ। कोविन्दको नेपाल साइनोको पाटो उजार भएको छैन। त्यसैले यतिमात्र भन्न सकिन्छ, उनी उत्तरप्रदेश र विहारको आफ्नो कार्यप्रयोगको अवधिमा नेपालबारे जानकार पक्कै होलान्, तर त्यो मुखर्जीको जस्तो आयामिक पक्कै छैन। मुखर्जीको कार्यकालभरि नै भारतीय कार्यकारीले चाहेको जस्तो नेपाल सम्बन्ध रह्यो र कार्यकारीले खोजेका बेला मुखर्जी नेपालमा मित्रताको मिसन लिएर आउन पाए, त्यस्तैगरी नयाँ राष्ट्रपति कोविन्दको कार्यअवधि हुने अनुमान गर्न सकिन्छ। कूटनीतिलाई बुझ्न समय, सन्दर्भ, संगत र संस्थाको अस्तित्वलाई एकीकृत रूपमा अथ्र्याउनुपर्ने मान्यता जो रहिआएको छ।"
उकुसमुकुस राजधानी,"काठमाडौँलाई फोहोर प्यारो भएको छ। धुलोधुवाँ, हिलोले सहर ढाकेको छ। वातावरण धेरै प्रदूषणयुक्त छ। राजधानी जस्तो ठूलो ठाउँ स्वच्छ र सुन्दर हुनुको साटो उल्टै दुर्गन्धमय र कुरूप हुँदै गइरहेको छ। अटाइनसक्नुको बसोबासले जनजीवन अस्तव्यस्त छ। उपत्यकाभित्र करिब दुईतीन लाख गुड्ने सवारी साधनले काठमाडाँै उपत्यकाभित्रको हावालाई दूषित बनाएको छ। यस्तो प्रदूषित हावा धेरै बेरसम्म सहरभरि कालाम्मे भएर रुमल्लिएर बस्छ। दिसा, पिसाब र डिजेल, पेट्रोलका गन्धले काठमाडौवासीले प्रतिदिन नारकीय वातावरण भोग्नु परिरहेको छ। सहरभरि आँखा हेर्न नहुने भइसक्यो, सास फेर्न नसक्ने भइसक्यो। चौबाटो, दोबाटोका सहर र गल्लीभित्रका बाटाहरू साँगुरिएर हिँडडुल गर्दा मानिस अटेसमटेस भइरहेका छन्। यता हिँड्यो यतै ठोक्किन्छ, उता हिँड्यो उतै ठोक्किन्छ।सडक व्यस्त छ, त्यत्तिकै अव्यवस्थित पनि छ। वाग्मती पुल नजिकै पुग्छु, मोटरगाडीको धुलो र धुवाँबाहेक केही छैन, दायाँ र बायाँ गुडिरहेका मोटरबाइकहरू मेरो छेउमै खुट्टा किचिदिउँलाझंै गर्छन्, झसङ्ग भइरहनुपर्ने अवस्था छ। ट्राफिक जाम छ। मोटरबाइक, टेम्पु, माइक्रोबस लस्कर लागेर रोकिएका छन्। माइक्रोबस र टेम्पुमा सिट सीमित छ। भित्र सबैले आरामसँग बस्न पाएका छैनन्। सिट गनेर यात्रुहरू बसे पनि हुन्थ्यो, तर भिडमा च्यापिएर पसिना पुछिरहेका छन्। आफ्नो नजरलाई वाग्मती नदीतिर फ्याँक्छु। दुर्गन्धले भरिएको छ, नदी। साँच्चै वाग्मती फोहोरमैलामा लुकेको प्रतीत हुन्छ। फोहोरमाथि फोहोर खप्टिँदा पानी नै कालो देखिन्छ। एक दिन होइन, दुई दिन होइन, सधैँ गनाउने। हैजा लागेर मरिन्छ कि क्या हो धुलो र धुवाँको साम्राज्यमा अहिले नै खोकी बढेर स्याँस्याँ बढ्ला जस्तो हुन्छ। सायद कारागार र नर्कमा भोग्ने सजाय यस्तै हुन्छ होला भन्ने अड्कल काट्छु।फेरि आफ्नै गतिमा हुनहुनाउँदै सवारी साधनहरू गुड्न हाँकिएका हुन्छन्, जेब्रा क्रसिङमा समेत। सडक काट्न सकिन्न। त्यसै अलमल परिन्छ। पुल मुनिको डङ्गुरडङ्गुर फोहोरको थुप्रो देखेर म आत्तिइसकेँ, पोलिथिन ब्यागभित्र कसिङ्गरको थुप्रो, केके हुन् केके यता हेर्छु, उता हेर्छु, आइरहेकागइरहेका मान्छेमान्छे देख्छु। थरीथरीका मान्छेका थरीथरीका हिँडाइ छन्। आकाश खुला छ, ओत छैन। भिडमा मान्छेको आगमन, प्रत्यागमन र एउटा विलयन छ। काठमाडौँको दर्शनीय स्थल सुनधारा, सहिदगेट, रत्नपार्क, जमल, वीर अस्पताल जता पुगे पनि धुलो, धुवाँ र होहल्ला छ। ओहो काठमाडौँ सहर त मानिसहरूले भरिएर टनाटन भएछ। सवारी साधनहरूले बाटो पाएका छैनन्। सडकका दायाँबायाँ खुद्रा व्यापारीहरूले पसल खोलेर आगन्तुकहरूलाई हिँंड्न नहुनेगरी ठाउँ अवरुद्ध गरेका छन्। यस्तो पनि हुँदोरहेछ। म कल्पना गर्छु। काठमाडाँै सहर राजनीतिक दङ्गाले ध्वस्त भइसक्यो। सिंहदरबार र संसद् भवनमा उकुच पल्टिसकेको छ। सुरक्षाकर्मी र प्रहरीहरूले बुट बजार्ने मैलो र बूढो टुँडिखेल, पहिलेदेखि अहिलेसम्म जस्ताको तस्तै छ। त्यसलाई क्यान्सर रोगले समातेको छ। लहलह हरियो दुबोमा मौलाउनुपर्ने ठाउँमा, प्रत्येक दिन ऐँजेरु पलाइरहेका छन्। धुलो र धुवाँको राजधानी काठमाडौँ सहरमा नयाँ माहोल, नयाँ घर, नयाँ जीवन बिताउन, सफा लगाउन र आरामसँग जीवन बिताउन पचहत्तरै जिल्लाबाट आएर मानिस बसोबास गरेका छन्।जुन बेला (अठ्तीसचालीस सालतिर) मैले काठमाडाँै बस्ने कल्पना गरेको थिएँ, त्यतिबेला यहाँ प्रदूषण थिएन। काठमाडौँ आइपुग्दा मलाई अर्कै संसारमा आइपुगेझैँ लाग्थ्यो। अहिले ती सपनाजस्तै भइसके। आज ती सोचाइ सबै धुलो र धुवाँमा परिणत भए। यो अमरावती शिवको पुरी, अलकापुरी कान्तिपुरी नगरी जसलाई पहिले नेपाल खाल्टो पनि भनिन्थ्यो, त्यतिबेला प्रदूषणरहित थियो। आजकाल काठमाडौँलाई कैद गरिएको छ, खालि पैसा भए पुग्छ काठमाडौँलाई, अरू केही चाहिँदैन।"
उत्तरपुस्तिका हराउँछन् कसरी?,"विश्वविद्यालय भन्नेबित्तिकै हाम्रो मानसपटलमा एक प्रकारको श्रद्धा रसाउन थाल्थ्यो, उहिले। तर अहिले हाम्रो मानसपटलमा निर्मित यस शब्दको बिम्बात्मक स्वरूप परिवर्तन हुँदै गरेको अनुभूति हामीले गरेको हुनुपर्छ। मानिस अनेक सपना बोकेर विश्वविद्यालयमा भर्ना हुन्छन्, बडो कष्टसाथ मिहिनेत गरेर पढ्छन्, अनि परीक्षा दिन्छन्। यसमा अभिभावकका पीडाको पाटो अर्कै छ। यसरी परीक्षा दिएपछि परीक्षाफल तयार हुने बेलाका अनेक तिगडम र खेलका कथाहरू पनि बेलाबखत अनौपचारिक रूपमा धेरैले सुनेकै हुनुपर्छ। बेलाबेला सुनिने यस्ता अनेक कथा ओपन सेक्रेटका रूपमा रहेका देखिन्छन्। विश्वविद्यालयको परीक्षामा हुने यस्ता ओपन सेक्रेट बाहेक प्रशस्तै अन्य खाले अपराध एवं नाटकहरू पनि विद्यार्थीले खुलेआम सुन्नेभोग्ने गरेका छन् र ती सञ्चार माध्यममा समाचार पनि बन्ने गर्छन्। हरेक वर्षजस्तो कुनै न कुनै विषयका थुप्रै उत्तरपुस्तिकाका पोका हराएको कुराले सञ्चार माध्यममा स्थान पाइरहेको हुन्छ। यसरी अनेक पटक उत्तरपुस्तिकाको पोका हराउँछ कसरी र यस्ता पोका हराउनुमा जिम्मेवार को हुने ?मैले जानेबुझेसम्म विश्वविद्यालय अन्तर्गतका परीक्षा समाप्त भइसकेपछि परीक्षा नियन्त्रण कार्यालयले अधिकांश उत्तरपुस्तिका सम्बन्धित विषयका शिक्षकको घरमै पठाउँछ। यसरी पठाउँदा पनिकाले आफ्नै गाडीमा जिम्मेवार चालक एवं कर्मचारीको साथ पठाउने गरेको मेरो जानकारीमा छ। शिक्षकको घरमा पुर्याइसकेपछि निजले उत्तरपुस्तिका बुझेको भर्पाइसमेत गरिएको हुन्छ। केही समयपछि उत्तरपुस्तिका परीक्षण गरिसकेको सूचना सम्बन्धित शिक्षकले पनिकालाई दिएपछि उही चालक तथा कर्मचारी उक्त पोको लिन शिक्षकको घरमा जान्छन्। पनिकाले यसरी जिम्मेवार व्यक्तिका साथ गाडीमा ओसारपसार गर्दा हराउने स्थिति पटक्कै हुँदैन। अर्काेतिर भर्खर सेवामा प्रवेश गरेका कतिपय शिक्षकचाहिँ स्वयं पनिका गएर उत्तरपुस्तिकाको पोको लिएर आउँछन्। यसरी लिन जाने शिक्षकहरू यति सजग हुन्छन् कि उनीहरूबाट यस्ता उत्तरपुस्तिका हराउने सम्भावना पनि हुँदैन। उत्तरपुस्तिका हराउने व्यक्तिमा अधिकांशत: बूढापुराना नै रहेको जानकारी पाइन्छ। गतवर्ष मेरा परिचित एक जनाका कोठाबाट उत्तरपुस्तिका हराएको समाचार बाहिरिएको थियो। यसबारे उनीसँग जिज्ञासा राख्दा कापी परीक्षण गरेर प्राप्ताङ्कको सूचीसमेत तयार गरिएको अवस्थामा उनको कोठाको टेबुलमाथि राखिएको उत्तरपुस्तिकाको पोको हराएको भन्ने मौखिक जानकारी पाइयो। सुन्दै हास्यास्पद लाग्ने कुरा, कोठामा चोर पसेको भए उसको नजर कापीको पोकोतिर नभएर अरू नै मूल्यवान वस्तुतिर जान्थ्यो होला। एक पोको कापी चोर्न त्यो चोर उनको कोठामा पसेन होला। ल, भैगो, उनलाई बदनाम गराउने अभिष्टले चोर कोठामा पसेर कापीको पोको लिएर हिँडेछ रे, तर त्यतिबेला कसैले पनि उनले परीक्षण गरेको कापीको पोको यसरी बेवारिसे अवस्थामा भेटियो भनेर उनलाई बदनाम गर्ने प्रयास गरेको समाचार पनि सार्वजनिक जानकारीमा आएन। यसैले यस्ता गैरजिम्मेवार एवं हास्यास्पद कुतर्क गरेर आफूलाई जोगाउने असफल प्रयास गर्ने व्यक्तिको नैतिक जिम्मेवारी हुन्छ कि हुँदैन? उत्तरपुस्तिका हराएको समाचारका सन्दर्भमा कसैकसैले सम्बन्धित व्यक्तिका परिवारले खाली सिसी पुराना कागज सङ्कलन गर्नेलाई दिएको हुनसक्छ भनेर अनुमान गरेको पनि पाइन्छ। तर त्यसमा पनि त्यति सत्यता देखिन्न। किनकि घरपरिवारका व्यक्ति शिक्षित भए यस्ता काम गर्दै गर्दैनन्, अनि परिवारका अशिक्षित सदस्य त झन् जाने कागत, नजाने क्या गत? भन्दै घरमा भएका कुनै पनि कागजपत्र कुनै पनि हालतमा चलाउँदैनन्। अझ ती शिक्षकको त परिवार नै पनिकामा जागिरे भएकाले यस्तो स्थिति सिर्जना हुने कुरै भएन। एउटा विद्यार्थीले कतिसम्म कष्ट बेहोरेर उच्चशिक्षा अध्ययन गरेको हुन्छ भन्ने कुरा सबैले भोगेकै हो। अर्काेतिर सन्तानलाई उच्चशिक्षा दिलाएर अनेक सपनाको पर्खाइमा रहेका अभिभावक कतिसम्म किचिएका र पिल्सिएका हुन्छन् भन्ने कुरा यहाँ दोहोर्याउनु पर्दैन। एक त हाम्रो विश्वविद्यालयको परीक्षा नै समयमा नहुने, परीक्षा भएपछि परीक्षाफल समयमा प्रकाशित नहुने अनि बल्लबल्ल प्रकाशित भएको परीक्षाफलको घडीमा उत्तरपुस्तिका हराएको समाचार बाहिरिँदा विद्यार्थी एवं अभिभावकले भोग्नुपर्ने भौतिक एवं मानसिक पीडा पनि हामी सबैले अनुभूत गर्न सक्छौं। यस खाले संवेदनशीलतालाई सम्बन्धित शिक्षक तथा प्रशासनले अनुभूत गरेको भए यो स्थिति आउने थिएन। यसरी परीक्षाफल प्रकाशन हुने बेला उत्तरपुस्तिका हराएको समाचार प्रकाशन गरी विद्यार्थी र अभिभावकको आशा र सपनामा आगो लाग्नेमात्र नभई कसैको प्राणै जानसक्ने सम्भावनालाई पनि नकार्न सकिन्न। यस्तो संवेदनशील पक्षमा पनि गम्भीर भएर आफ्नो कर्तव्य निर्वाह गर्न नसक्ने यस्ता गैरजिम्मेवारहरूलाई गुरु भनेर सम्मान गरिरहनु उचित हुन्छ कि हुँदैन? कुनै पनि नागरिकको अत्यन्त संवेदनशील पक्षसँग गाँसिएका यस्ता अनैतिक क्रियाकलापमा संलग्नलाई सम्बन्धित निकायले कारबाहीको दायरामा ल्याउनु आवश्यक पनि देखेको पाइँदैन। यस खालका करतुत एवं जघन्य अपराधलाई हल्काफुल्का लिनुले यस्ता अपराधप्रति सम्बन्धित प्रशासन गम्भीर नभएको पुष्टि हुँदैन र? होइन भने त्यस्ता अपराधीलाई सार्वजनिक गर्दै कानुनको दायरामा ल्याएर थोरैमात्र भए पनि सजाय दिए पटकपटक यसरी उत्तरपुस्तिका हराएको समाचार कसैले पनि पुन: पढ्नु पर्दैनथ्यो कि? उच्च शिक्षाको अभिलाषी एवं देशकै कर्णधार युवा वर्ग कहिलेसम्म यस्ता अपराधबाट पीडित हुनुपर्ने हो?"
कर फछ्र्योट आयोगको ब्रह्मलुट,"विवादित कर फछ्र्योट आयोगले ३० अर्ब ५२ करोड रुपैयाँ फछ्र्योट गरी ९ अर्ब ५४ करोड रुपैयाँमात्र असुल गरी २१ अर्ब रुपैयाँ मिनाहा गरी सरकारी कोषलाई हानिनोक्सानी पुर्याएको सम्बन्धमा अख्तियारबाट विशेष अदालतमा मुद्दा दायर भइसकेको छ। आयकर भनेको कारोबार र आयको आधारमा लगाइने कर हो। आयकर ऐन, २०५८ आउनु पूर्व आयकरको विवरण पेस गरेपछि कर अधिकृतले कर निर्धारण गर्ने गर्थे। तर नयाँ ऐन आएपछि आफ्नो कारोबार र आयको आधारमा आफ्नो कर आपैंले निर्धारण गरिन्छ। करदाताले निर्धारण गरेको करमा कुनै प्रमाणले थप कर लाग्ने देखेमा मात्र कर अधिकृतले थप कर लगाउँछन्। नत्र करदाताले आफ्नो आयको आधारमा निर्धारण गरेको कर अन्तिम भएर रहन्छ। त्यसैले यो आयकर ऐन, २०५८ अनुसार करदाता स्वयंले कर निर्धारण गर्ने भएको र योयो ऐनमा धेरै प्रगतिशील प्रावधान भएकाले करसम्बन्धी व्यवस्था यसै ऐन बमोजिम हुने भनी दफा १४२ मा प्रचलित कानुनमा जुनसुकै कुरा लेखिएको भए तापनि सालबसाली लागु हुने आर्थिक ऐनले बढाउने, घटाउने, छुट दिने, मिनाहा दिने आदि अन्य व्यवस्था गरेकोमा बाहेक अन्य कुनै पनि ऐनले यस ऐन बमोजिमका करका व्यवस्थाहरूमा कुनै पनि संशोधन, परिवर्तन वा करसम्बन्धी अन्य व्यवस्थाहरू गर्न सक्ने छैन भनी यो ऐन नै आयकरको सम्बन्धमा सर्वेसर्वा भनी विशेष व्यवस्था गरेको छ। आयकर ऐन, २०५८ आइसकेको अवस्थामा कथित कर फछ्र्योट ऐन, २०३४ आकर्षित हुनै सक्तैन। कानुन व्याख्या सम्बन्धी ऐन, २०१० र हाम्रो संवैधानिक प्रावधान र व्यवस्था अनुसार आयकरको सम्बन्धमा यो ऐन नै जेठो हुन्छ, यो ऐनका प्रावधान आकर्षित हुन्छन्। स्वयं कर निर्धारणको अवधारणा कार्यान्वयन नहुँदा विगतको फरक सन्दर्भमा विवाद समाधानका लागि व्यवस्था गरिएको आधारमा आयोग गठन गरी विवादित करका विषयहरू टुङ्गो लगाउनु हालको आयकर ऐन अनुकूल देखिएन। तसर्थ ९ अर्ब ५४ करोड ६१ लाख रुपैयाँ सम्झौता गरी ३० अर्ब ५२ करोड ५८ लाख राजस्व फछ्र्योट तथा मिनाहा गरको सम्बन्धमा छानबिन हुनुपर्छ भन्ने महालेखाको प्रतिवेदन सार्वजनिक भएपछि मात्र यो विवादमा अख्तियारले अनुसन्धान सुरु गरेको हो। बक्यौता कर असुलीमा न्यायोचित रूपले व्यवसायीको कारोबार र प्रमाणको आधारमा उचित कारण खुलाई करदातालाई मर्का परेको अवस्थामा कर घटाउने निर्णय गर्नुपर्नेमा उचित र पर्याप्त कारणबिना नै अर्बौं रुपैयाँ मदिरा उद्यमीलाई मिनाहा दिएको देखियो। राज्यको ढुकुटी रित्याउनेगरी २० अर्ब रुपैयाँ मिनाहा दिएको देखिन आएको छ।त्यतिमात्र नभई मूल्य अभिवृद्धि कर ऐन, २०५२ अनुसार मूल्य अभिवृद्धि कर उपभोक्तालाई लाग्ने कर हो। व्यवसायीले यो कर उपभोक्तासँग असुल गर्छन् र सो कर सरकारी कोषमा दाखिल गर्नुपर्छ। सरकारले अग्रिम रूपमा असुल गरेकोमा पनि व्यवसायीले उपभोक्तासँग असुल गर्छन्। भ्याट रकम सरकारले फिर्ता दिन नै हो भने पनि जोसँंग असुल गरेको हो, उसैलाई फिर्ता गर्नुपर्छ, कारोबारदाता व्यवसायीलाई होइन। यो कर फछ्र्योट आयोगले त भ्याट रकमसमेत व्यवसायीलाई फिर्ता गरेको देखियो। यो सरासर भ्याट ऐनको बर्खिलापको निर्णय हो। यस्तो निर्णय गर्ने अधिकार यो कथित आयोगले पाएकै छैन। आफूले पाउँदै नपाएको अधिकारसमेत यो आयोगले बक्यौता कर फछ्र्योटको नाममा प्रयोग गरेर राज्यको ढुकुटीबाट अर्बौं रुपैयाँ घोटाला गरेको छ। विद्यमान मूल्य अभिवृद्धि कर ऐनको प्रावधानलाई समेत मिचेर भ्याट रकम व्यवसायीलाई फिर्ता गरेकोमा आयोगका सदस्य सचिव चूडामणि शर्मामात्र होइन, अध्यक्ष लुम्बध्वज महत र सदस्य उमेश ढकाल समेतले गैरकानुनी कामको जिम्मेवार हुनुपर्छ। यो आयोगको निर्णयलाई ठाडै कानुनी डकैती भने हुन्छ, यो हातमा कलम छ भन्दैमा, अधिकार छ भन्दैमा कानुन मिचेर मनपरी गर्न कसैलाई अधिकार हुँदैन। दिनलाई रात बनाउने काम भ्याट फिर्ताबाट भएको छ। सार्वजनिक पदाधिकारीले आफूलाई प्राप्त अधिकारलाई यो वा त्यो भनेर राजनीतिक संरक्षणको आडमा दुरुपयोग गर्न पाउँदैनन्। ऐनको सकारात्मक प्रावधानलाई लिएर अपराध र कसुरदारको बचाउ हुन सक्दैन। पूर्व अर्थ सचिव रामेश्वर खनालले यस्तो आयोग अब आइन्दा गठन गर्दैनौं भनेर २०५८ सालमै संसद्को लेखा समितिमा हस्ताक्षर गरेर आउनुभएको रहेछ। तर त्यतातिर संसद्ले पनि ध्यान दिएनछ। २०५८ सालमै आयोगले फछ्र्योट गरेका सबै रकम बेरुजु निकालेको थियो। कर फछ्र्योटको नाममा भएको यो भ्रष्टाचारमा गैरकानुनी रूपले कर मिनाहा गराएर सरकारी ढुकुटी रित्याउने व्यवसायीहरूलाई पनि अख्तियारले मुद्दा चलाउन मिल्छ। अख्तियारले मुद्दा चलाएपछि आफूले फिर्ता लगेको भनेको कर फिर्ता गर्नुपर्ने अवस्था आएमा व्यवसायीहरूले यो आयोगको पोल खोल्नेछन्। कर फछ्र्योट ऐनमा भएको कागजात गोप्य रहने दफा १४ को व्यवस्थालाई लिएर आयोगका अध्यक्ष, सदस्य र सचिवलाई कुनै मुद्दा नलाग्ने, सुरक्षित रहेको भनी चूडामणि शर्माका वरिष्ठ वकिलहरूको आवाज सुनिन आएको छ। कर फछ्र्योट गर्दा व्यवसायीलाई छुट दिएको रकम, निवेदन नै नदिनेलाई समेत कर मिनाहा दिएको अवस्था, मूल्य अभिवृद्धि कर फिर्ता दिएको अवस्था र दुराशय राखेर गरेको निर्णयको नियत सम्बन्धमा सायद कुनै जवाफ अभियुक्तको तर्फबाट आउने छैन। ऐनको रौंचिरा व्याख्यामात्र अदालतले सायद नगर्ला, न्याय पार्नु नै न्यायको मकसद भनिन्छ। न्यायकर्मी, न्यायालय र न्यायाधीशको समेत सामाजिक लेखापरीक्षण हुन्छ। यतिखेरको प्रश्न भनेको विवादित आयोगले शुद्ध कर निर्धारण सम्बन्धी काममात्र गरेको छ कि सो काम गर्दा सरकारी राजस्व मार्ने बदनियतले काम गरेको छ भन्ने प्रश्न खडा भएको छ। कर निर्धारणमा पनि करदाताको आयसंँग नमिल्नेगरी अत्यधिक बढी कर निर्धारण गरियो कि भनी यो आयोगले हेर्ने हो, जथाभावी, मनगढन्त रूपमा मूल्य अभिवृद्धि कर लगायत कर मिनाहा गर्ने होइन। मूल्य अभिवृद्धि कर ऐन, २०५२ अनुसार मूल्य अभिवृद्धि कर उपभोक्ताले तिर्ने कर हो। अग्रिम रूपमा करदाताले दाखिल गरेको छ भने पनि उसले करदातासँंग असुल गरेको हुन्छ। भ्याट फिर्ता गर्ने प्रावधान दफा २५ ले गरेको छ भने उपदफा (२) मा करको वास्तविक भार बहन गर्ने व्यक्तिलाई मात्र फिर्ता गरिने प्रस्ट उल्लेख छ। कर फछ्र्योट आयोगले उपभोक्ताले तिरेको भ्याट रकमसमेत मदिरा कम्पनी लगायतलाई फिर्ता गरेको महालेखाको लेखापरीक्षणले देखाएको छ। मूल्य अभिवृद्धि कर करदाता, उद्योग वा कुनै कम्पनीले फिर्ता पाउने कानुनी प्रावधान नभएकाले फिर्ता दिने अधिकार यो आयोगलाई छैन। आयकर ऐन, २०५८ अनुसार गरेको कर निर्धारणमा चित्त नबुझ्नेले प्रशासकीय पुनरावलोकनका लागि दफा ११५ अनुसार कर विभागमा निवेदन दिन सकिन्छ भने दफा ११६ अनुसार राजस्व न्यायाधीकरणमा पुनरावेदन लाग्न सक्तछ। आयकर ऐनमै यस्तो कानुनी प्रावधान भएकोमा पटकपटक कर फछ्र्योट आयोग राजस्व मार्नेमराउने दुराशयले गठन गरिँदै आएको छ। सार्वजनिक पदाधिकारी र संस्थाको रूपमा रहेको कर फछ्र्योट आयोगको नाममा भएको कानुन विपरीतका कामबाट भ्रष्टाचार भइरहेको प्रत्यक्ष देखिन आएकाले अख्तियारले यो कर फछ्र्योट आयोगको नाममा दुराशयपूर्वक भएका कामकारबाहीको सम्बन्धमा संविधान र भ्रष्टाचार निवारण ऐन अनुसार अनुसन्धान तहकिकात गरी विशेष अदालतमा दायर गरेको मुद्दा कानुनसम्मत नै भएकाले संवैधानिक र कानुनी क्षेत्राधिकारको उल्लंघन हुन जाँदैन। कार्की विशेष अदालतका पूर्वअध्यक्ष हुन्।"
कुपोषणको जोखिम बढ्यो,"बारा जिल्लामा कुपोषणको जोखिम बढेको छ। दलित तथा पिछडिएका समुदायमा कुपोषणको समस्या देखिएको हो। किशोरी, गर्भवती, ५ वर्षमुनिका बालबालिका र आमामा यस्तो समस्या देखिएको छ। कुपोषण घटाउन चेतनामूलक पोषण कार्यक्रम सञ्चालन भइरहे पनि घटेको छैन। चेतना अभावसँगै कुपोषितको संख्या धेरै भएकाले जोखिम बढेको हो।गत वर्ष जनस्वास्थ्य कार्यालयले मातृ शिशु तथा बाल्यकालीन अवस्था सम्बन्धी शिक्षक र स्वास्थ्य कर्मचारीमार्फत चेतना फैलाउन ४३ लाख रुपैयाँ खर्च गरेको थियो। रकम खर्चेर पनि चाहेअनुसारको उद्देश्य पूरा नभएको जनस्वास्थ्य प्रमुख रोशनलाल चौधरीले बताए। सुरुवातको अवधि भएकाले सामाजिक अगुवाहरूलाई कुपोषणसम्बन्धी जानकारी गरायांै, उनले भने, अब सोझै लक्षित कुपोषितकहाँ पुग्छौं। बिरामी भएपछि मात्र अन्न, सागपात, मासुजन्य स्रोत तथा गेडागुडी खाने मानसिकता विकास भएकाले तत्काल जोखिम कम गर्न नसकेको उनले बताए। लामो समयसम्म प्रयास गरे घट्छ, उनले भने। चेतना अभाव, बानी व्यहोराका कारण रोगको संक्रमणले कुपोषित हुने उनले बताए। घरकै दूध, दही, सागपात बजारमा बिक्री गरी चाउचाउ खाने बानी छ, उनले भने, स्वयंले उत्पादन गरेको माछामासु र गेडागुडी नखाएर अरूलाई बेच्नु चेतनाको कमी मान्न सकिन्छ। जिससले ४ वर्षयता सुनौलो हजार दिन र बहुक्षेत्रीय पोषण योजना सञ्चालन गर्न क्रमश: १८ करोडमध्ये ५ करोड र ९१ लाख खर्च गरेको छ। विषयगत कार्यालय कृषि, पशु, महिला तथा बालबालिका, शिक्षा र खानेपानीसित समन्वय गरी जिल्लामा बहुक्षेत्रीय पोषण योजना लागू गरी कुपोषणको जोखिम घटाउन योजनाबद्ध काम भइरहेको स्थानीय विकास अधिकारी भरतबहादुर ढुंगानाले बताए।आमा र बच्चाका लागि साबिकका २५ गाविसमा लागू गरिएको कार्यक्रम प्रभावकारी नभएपछि बहुक्षेत्रीय पोषण योजना कार्यक्रम सञ्चालन गरिएको उनले जनाए। जनस्वास्थ्य कार्यालयअन्तर्गत तथ्यांक फाँटका रामनरेश यादवका अनुसार आव २०७३७४ मा १ वर्षमुनिका १ सय २४ बालबालिका अति जोखिममा परेको फेला पर्यो। ५ सय ८१ जना जोखिममा र १० हजार ५ सय ८७ सामान्य जोखिममा रहेको पाइयो। त्यस्तै एक वर्षमाथि र दुई वर्षमुनिका १ सय ७ जना अति जोखिम, ४ सय १० जोखिम र ७ हजार सामान्य जोखिममा रहेको तथ्यांक छ। अति जोखिममा रहेका बालबालिकालाई वीरगन्जस्थित पोषण पुन:स्थापन केन्द्र नजिकै रहे पनि पुर्याउन सकिएको छैन। चेतना अभाव छ। आफ्नै र परिवारको स्वास्थ्यप्रति ख्याल छैन, बहुक्षेत्रीय पोषण योजना कार्यक्रमका योजना अधिकृत मकाबुल रैनले भने, त्यसैले यो अवस्था आएको हो। कुपोषित परिवारलाई पुन:स्थापना केन्द्र जान जति सम्झाउँदा पनि नजाने रहेछ। जनस्वास्थ्य कार्यालयको तथ्यांकअनुसार ३९ प्रतिशत किशोरी रक्तअल्पताले कुपोषित छन्। ५ वर्षमुनिका कम तौलका २९ प्रतिशत, पुड्कोपन ४१ प्रतिशत, ख्याउटेपन ११ प्रतिशत बालबालिका छन्। गर्भवती भने ४८ प्रतिशत कुपोषित छन्।"
खहरेको त्रास सधैं,"पोखरा (कास) सिद्धबराह माविमा कक्षा ११ अध्ययनरत अनीता पराजुली ढुक्कले कहिल्यै विद्यालय जान सक्दिनन्। उनलाई घरनजिकैको हर्पन र स्कुल नजिकैको खहरे (अँधेरी खोला) तर्नुपर्ने बाध्यता छ। खहरेमा अस्थायी पुल भए पनि कतिबेला खोला बढेर बगाउने हो भन्ने चिन्ता सधैं हुन्छ। पानी परेर खोला बढयो भने पढाइ छुटिहाल्छ, उनले भनिन्, त्रासमा छौं। साना भाइबहिनी बढी पीडित छन्। पोखरा लेखनाथ महानगरपालिका २३ नौबिसे र रातोमाटा (ठूलाखेत) बीच भएर बग्ने खहरे र फेवातालको मुख्य स्रोत हर्पन खोलाका कारण यस क्षेत्रका बासिन्दा सधैं त्रासमा बस्न बाध्य छन्। पुल निर्माणका लािग पटकपटक सरकारी निकायलाई जानकारी दिँदा पनि सुनुवाइ नभएको स्थानीय बताउँछन्।वर्षा हुनासाथ उर्लिएर आउने खहरेखोलाका कारण धारापानी, कार्कीको तहरा, माझथुम, नौबिसे, ठूलाखेत, रातोमाटोलगायतका बस्ती उच्च जोखिममा छन्। घर छाडेर कता जाने, ज्यानको आशा लाग्दो रहेछ। ठूलो पानी पर्नासाथ बत्ती बालेर बस्ने गरेका छौं, माझथुमका ९१ वर्षीय मनपति भण्डारीले भने। पहिला खोला सानो हुने भए पनि भूकम्पपछि पानीको सतह बढेर जोखिम बढेको उनले बताए। भूकम्पले माथिल्लो तटीय क्षेत्र हल्लिएर सानो वर्षा हुनसाथ लेदो पानी आएर खोला बढेको स्थानीय बताउँछन्। गाउँले रातभर निदाउन सक्दैनन्। पुल नहुँदा सास्ती बेहोर्नुपरेको छ, कार्कीको तहरा, माझथुम बस्ती संरक्षण समिति सचिव डम्बर विकले भने, हाम्रो पीडालाई कसैले सुनिदिएन।खोलाले बर्सेनि धार बदल्दा पनि समस्या थपिएको खहरे खोला बस्ती संरक्षण समिति अध्यक्ष रामजी भण्डारी बताउँछन्। यसका लागि खोलालाई बीचबाट बगाएर दुवै किनारमा पर्खाल लगाउनुपर्नेमा उनले जोड दिए। २३ नम्बरका वडाध्यक्ष विष्णुप्रसाद पराजुलीले खहरे, चनौटे र वाम्दीमा पुल आवश्यक रहेको बताए। पुललगायत पूर्वाधार अभावमा स्थानीयले समस्या भोग्दै आएका छन्, उनले भने, यसतर्फ विशेष पहल गर्नेछु। पुल नहुँदा यो खोलामा ३ जनाले ज्यान गुमाइसकेको स्थानीय बताउँछन्।"
केन्द्रीय क्याम्पसमै खस्कँदो नतिजा,"सुर्खेत मध्यपश्चिमाञ्चल विश्वविद्यालय (एमयू) को इन्जिनियरिङ संकायअन्तर्गत केन्द्रीय क्याम्पस स्नातक तह (बीई) मा ३ सय ६० विद्यार्थी अध्ययनरत छन्। तीमध्ये शैक्षिक सत्र ०७३७४ मा ५३ जना उत्तीर्ण भए। दक्ष इन्जिनियर बन्ने लक्ष्य लिएर महँगो शुल्कमा विभिन्न जिल्लाबाट पढ्न आएका विद्यार्थी निराशाजनक नतिजाले आक्रोशित भए। उनीहरूले दक्ष प्राध्यापक, पर्याप्त ल्याब सामग्री र आवश्यक प्रयोगात्मक अभ्यासको माग राखी पटकपटक आन्दोलन गरे। सुनुवाइ नभएपछि क्याम्पसमा तालाबन्दीसमेत गरे। बीईका ८ सेमेस्टरमा सैद्धान्तिकप्रयोगात्मक गरी करिब ६८ विषय हुन्छन्। तीमध्ये डिन, सहायक डिन र क्याम्पस प्रमुखबाहेक मास्टर्स अफ इन्जिनियरिङ (एमई) गरेका ९ जना मात्र प्राध्यापक छन्। बाँकी योग्यता नपुगेकाले पढाइरहेका छन्। यसले गर्दा पढाइ सन्तोषजनक नभएको विद्यार्थीको आरोप छ। केन्द्रीय क्याम्पसमा सिभिलतर्फ २ सय ४०, कम्प्युटरतर्फ ७२ र हाइड्रो इन्जिनियरिङतर्फ ४८ विद्यार्थी छन्। बीईका प्रतिविद्यार्थीले ३ लाख ८४ हजार रुपैयाँ तिर्दै आएका छन्। एमयू नेपालमा हाइड्रोपावर इन्जिनियरिङ पढाइ हुने एकमात्र विश्वविद्यालय हो। त्यसैले देशैभरका विद्यार्थी यहाँ अध्ययन गर्न आउँछन्। पाठ्यक्रम अझै बनिसकेको छैन। पाठ्यक्रम तयार नगरी अन्धाधुन्ध पढाइ भइरहेको अर्का विद्यार्थी सागर लम्सालले बताए। डिन कार्यालयकै कमजोरीका कारण परीक्षा समयमा हुन नसकेको, शिक्षक नियुक्त नगरेको, ल्याब सामग्री व्यवस्थापन हुन नसकेको उनको भनाइ छ। क्याम्पसलाई भूमिकाविहीन बनाइएको छ, उनले भने, क्याम्पस प्रमुखको सिफारिसलाई डिन कार्यालयले लत्याउने गरेको छ।क्याम्पसको ध्यान उत्कृष्ट नतिजा दिलाउनेभन्दा पैसा कमाउनतिर देखिन्छ। सिभिलमा कोटाभन्दा ४८ विद्यार्थी बढी भर्ना गरिएको छ। सिभिल इन्जिनियरिङ विद्यार्थी न्युटन वलीले विद्यार्थी थपिने, शिक्षक नथपिने समस्या रहेको बताए। घरपायक भनेर यहाँ पढ्न थालियो तर फेल भइयो, उनले गुनासो पोखे, क्याम्पसमा गतिलो पढाइ भएन। सिभिलतर्फ थर्मल साइन्सजस्तो कठिन विषयको कोर्स हतारहतार गरी ३९ घण्टामा सकाइयो। जायज माग राखेर आन्दोलन गर्दा पार्टीका स्थानीय नेतामार्फत नियन्त्रण गर्ने प्रयास भएको विद्यार्थीको गुनासो छ। इन्जिनियरिङ संकाय कतिसम्म भद्रगोल अवस्थामा सञ्चालन भइरहेको छ भन्ने दृष्टान्त हाइड्रोपावर इन्जिनियरिङ कोर्सबाटै लिन सकिन्छ। पढाइ सुरु भएको ९ महिना बित्दासमेत पाठ्यक्रम बनाइएको छैन। क्याम्पस प्रमुख विजय पण्डितले भने शिक्षक पदपूर्तिका लागि आवेदन मागिएको बताए। नतिजा कमजोर हुनुमा विद्यार्थीकै कमजोरी रहेको उनको दाबी छ। ल्याब, शिक्षक व्यवस्थापन गर्न सकेका छैनौं तर बाहिरबाट जनशक्ति झिकाएर भए पनि पढाएका छौं, पण्डितले भने।"
प्रहरीकै कुरा बाझ्छ,"घटनालगत्तै अञ्चल प्रहरी प्रमुख एसएसपी उत्तरकुमार कार्की घटनाको अनुसन्धान गर्न विराटनगरबाट पुगेका थिए। उनलाई अनुसन्धानको प्रगतिबारे सोध्दा आफूलाई होइन अनुसन्धान अधिकृतलाई सोध्न भने। डाक्टरको रिपोर्ट आइसकेको छ। संसद्मा सांसदले जे पायो त्यही बोल्दै हिँड्छन्, पत्रकारले त्यही लेख्छन्, उनले भने, हाम्रो देश यस्तै छ। उनले डाक्टरको रिपोर्ट मृतकका बुवालाई भनिसकेको बताए। उतै सोध्नुहोस्, उनले टेलिफोनमा भने। हामीलाई भन्नु हुँदैन र? भन्ने प्रश्नमा उनले भने, रिपोर्ट मसँग छैन, थाहा छैन। अनुसन्धान अधिकृत इन्स्पेक्टर गीतनारायण चौधरीले भने पोस्टमार्टम रिपोर्ट आइसकेको, भिसेराको आउन बाँकी रहेको टेलिफोनमा जानकारी दिए। पोस्टमार्टमको रिपोर्ट पनि सार्वजनिक गर्न नमिल्ने बताए। आफू मंगलबारदेखि लामो समयका लागि बिदामा घर (सुनसरी) गएको जानकारी दिँदै उनले भने, अनुसन्धान भइरहेको छ। अनुसन्धान अधिकृत नै बिदामा जिल्लाबाहिर लामो समय बिदामा गएपछि कसरी अनुसन्धान अघि बढ्छ? भन्ने प्रश्नमा उनले भने, म यताबाटै मिलाउँछु, उताबाट काम भइरहन्छ। उक्त क्षेत्रमा पर्ने तिवारीभन्ज्याङस्थित चौकीका इञ्चार्ज इन्स्पेक्टर छेतिन्दो भोटेले पनि जानकारीका लागि अनुसन्धान अधिकृतलाई नै देखाए। जिल्ला प्रहरी प्रमुख डीएसपी आचार्यले थपे, अनुसन्धानलाई ढिलाइ गरेर झनै रहस्यमय बनाउँदै लगेको पक्कै होइन, हामीले सकेको खटिराखेका छौं, टोली खटेका छन्। प्रमुख जिल्ला अधिकारी गोमादेवी चेम्जोङले घटनाबारे पत्ता लगाउन सक्दो सुरक्षा संयन्त्र प्रयोग गरिएको बताइन्।"
मालपोतमा तनाव,"बाँके (कास) एउटा लिखत पास हुन एक साता लाग्ने गरी ढिला भएपछि सेवाग्राही र लेखापढी व्यवसायीबीचको विवादले मालपोत कार्यालयमा बुधबार तनाव भएको छ। अनलाइन सेवाका नाममा सानातिना कामका लागि दैनिक दौडधुप गर्न बाध्य भएपछि सेवाग्राहीहरूले मालपोतका कर्मचारीसँग विवाद गरेका हुन्। विवादले कार्यालयको काम प्रभावित भएको छ। काम चाँडो हुने भन्दै केही दिनदेखि अनलाइन सेवा सुरु गरिएको छ। यसबाट कार्यसम्पादनमा ढिलो भएको भन्दै सेवाग्राही आक्रोशित बनेका हुन्। सातादेखि काम नभएको भन्दै उनीहरूले कार्यालय प्रमुख कक्षमै गएर आक्रोश व्यक्त गरेका थिए। उनीहरूले कर्मचारी थपेर भए पनि अनलाइन सेवा प्रभावकारी बनाउन सुझाव दिए।यसअघि दृष्टिबन्धक, कित्ताकाट गर्नुबाहेकका राजीनामा कागज मुस्किलले २ घण्टामा पास हुँदै आएका थिए। अनलाइन सेवाका लागि जनशक्ति नहुँदा सेवाग्राहीले सास्ती खेप्दै आएका छन्। कित्ताकाट गर्नुपर्ने जग्गा पास गराउन ८१० दिन लाग्ने गरेको लेखापढी व्यवसायीहरूको गुनासो छ। जग्गा बिक्री गर्ने र किन्नेको तीनपुस्ते तथा खरिदबिक्री हुने जग्गाको पूर्ण विवरण अनलाइमा राख्दा ढिला भएको कार्यालय प्रमुख ऋषिराम केसीले बताए।"
श्रोता रिझाउँदै डिस्पासिटो,"ल्याटिन अमेरिकी गायक लुइस फोन्सी र डयाडी यांकीको डिस्पासिटो अहिले पपुलर छ। स्पेनी भाषाको यो गीत बिलबोर्ड हट हन्ड्ेरड को एक नम्बरमा छ। एघार सातादेखि लगातार पहिलो नम्बरमा रहेको गीत बेलायतमा गङनम स्टायल पछि सर्वाधिक लोकप्रिय हुने अर्को विदेशी भाषाको गीत हो। स्पोटिफाईलगायत डिजिटल म्युजिक प्लेयरहरूमा पनि यसले लामो समयदेखि पहिलो स्थान ओगटिरहेको छ।जस्टिन बिबरले स्पेनीअंग्रेजी भाषामा रिमिक्स गरिदिएपछि गीत झनै चर्चित बन्यो। लुइसफोसन्सभेभो नामक युटयुब अकाउन्टमा अपलोड गरिएको यसको म्युजिक भिडियोमा २ अर्ब ८१ करोडभन्दा बढी भ्युज छ। डयाडी यांकी संलग्न रहेको र यसरी भाइरल बनेको यो दोस्रो गीत हो। सन् २००४ मा उनले निकालेको ग्यासोलिना गीत पनि मारामार चलेको थियो। पोर्तो रिकन आर्टिस्ट र रेगेटन (ल्याटिन अमेरिकन संगीत) लाई विश्व विख्यात बनाएको जस यांकीलाई दिने गरिएको छ।किङ अफ रेगेटन को उपाधि नै पाएका डयाडी यांकीले ग्यासोलिना गाएको एक दशकपछि डिस्पासिटो मार्फत धुम मच्चाइरहेका छन्। यसको अर्थ स्लोली अर्थात् बिस्तारै हो। सन् १९९६ को मकरेना पछि यांकी मात्रै स्पेनी भाषाका गीतलाई मेनस्ट्रिममा ल्याउन सफल भए। उनका रम्पे, लिम्बो जस्ता गीत उत्तिकै चर्चित छन्। भाषा नबुझे पनि साल्सा बिट, हिपहप शैली र रेगेको सम्मिश्रणले गीत गज्जबसुनिन्छन्। बढी सेन्सेसनल हुने भएकाले आफ्नै देश, पोर्तो रिकोमा भने उनका गीत सेन्सरमा पर्छन्।पोर्तो रिकन समाजमा डयाडी यांकी को अर्थ अग्लो र ख्यातिप्राप्त मान्छे भन्ने हुन्छ। यो उनको स्टेज नेम हो भने वास्तविक नामचाहिँ रमन लुइस आयाला रोड्रिगेज हो। उनलाई किङ डयाडी, एल जेफे, द बिग बस, एल कांग्रीजस्ता नामले पनि चिनिन्छ। गायक र र्यापरबाहेक उनी एक्टर पनि हुन्। रेगेटन म्युजिकको पायोनर मानिने उनी सुंगीतमा भने अचम्मै तालले लागेका थिए।यांकी सुरुमा बेसबल खेलाडीका रूपमा उदाउन चाहन्थे। त्यसका लागि अभ्यासरत पनि थिए। एकदिन उनलाई कसैले गोली हान्यो। खुट्टामा गोली गालेपछि एक वर्ष अस्पतालमै थन्किए। त्यसपछि खेल जीवनमा फर्किन सकेनन्। अनि अनायास गाउनबजाउन थाले। भनिन्छ, उनले खुट्टामा लागेको गोली अझै निकालेका छैनन्। त्यही काण्डले आफूलाई संगीतमा लाग्न प्रेरित गरेकाले उनी गोली झिक्न चाहँदैनन्।"
एकसाथ २७ तीज गीत,"काठमाडौं (कास) प्रत्येक वर्षझैं यस वर्ष पनि तीज गीत धमाधमा आइरहेका छन्। राजधानीमा मंगलबार एकैचोटि २७ गीत आएका छन्।। राष्ट्रिय लोक सञ्चारकर्मी नेपालद्वारा आयोजित कार्यक्रममा संस्कृतिविद् कान्त भट्टराईलगायतले सिंगल ट्रयाकहरू सार्वजनिक गरे।उमा श्रेष्ठको चढ्यो बैंस, कमल सरगमको नाच सानी नाच, धनकुमारी थापा सरुको फरर फरर, निता पुन मगर र मीना गर्बुजाको झम्के बुलाखी, हरिबहादुर काफ्ले मगरको जोर मादल, नवीन पुलामी मगरको तीजलाई किन्देको सारी, पूर्णकला बिसीको माइतीघर, मञ्जु गौतमको लोडसेडिङ हुँदैन, शर्मिला रायमाझीको जिरो फिगर, शीतल पाण्डेको माइती देशैमा, विनय खत्रीको रिमेझिमे पानीमा, शोभा त्रिपाठीको टिकिया हरायो, सुनिला गुरुङको हङकङको चुरा, चन्द अर्यालको औ हो महादेव, सुनिला गुरुङको मेरै खुट्टाले, शान्ति रिजाल पौडेलको बटौली घुमाउनि तीज गीत आएका हुन्। त्यस्तै, पुजा पौडेलको पाउडरले गोरो, सुषमा लामाको काँकरीको झाल, मञ्जु लावतीको यसपालि तीजमा, राजु सुनाम र कालिका रोकाको आजै पानी परेर भिजायो, डिल्लीराम रेग्मी सुजनको सासु बुहारी, टीका पुनको यूकेको सहर, केशु गुरुङको जुन देशमा रहे पनि तीज, अमृता लुंगेली मगरको जो बढी नाच्छ उही धेरै बाँच्छ, जागर घर्ती मगरको घुमायो फनफनी, विष्णु डीसीको कोइली गाई पनि सार्वजनिक भए।कार्यक्रममा वरिष्ठ गायिका चन्द्रकला शाह, लोक गायक नवीन खडका, शर्मिला गुरुङलगायतले तीजको मौलिकता र वर्तमान अवस्थाबारे बोलेका थिए।"
कुमारले ल्याए कथा जिन्दगीको,"लेखनाथ, कास्की (कास) गायक एवं मोडल कुमार शर्मा कथा जिन्दगीको एल्बम तथा म्युजिक भिडियोसहित आएका छन्। उनको पहिलो एल्बमको विमोचन लेखनाथ साहित्यिक प्रतिष्ठानका अध्यक्ष पदमराज ढकाल, संगीत प्रशिक्षक नवराज बराल र पत्रकार महासंघ कास्की अध्यक्ष दीपेन्द्र श्रेष्ठले पोखरामा बुधबार गरे। एपोस्टल मिडिया प्रालिको प्रस्तुति रहेको एल्बममा तीन गीत छन्। तीनै गीतमा शर्माको स्वर, संगीत तथा अभिनय छ। कथा मेरो र चिरा चिरा गीत उनैले लेखेका हुन्। धेरै चोटि रेटिएछु गीत प्रकाश सुवेदीले लेखेका हुन्। कथा मेरो गीतको म्युजिक भिडियोको निर्देशन तथा छायांकन राजन रोक्काले गरेका हुन्। भिडियोमा शर्माका अलावा भीमराज तिमिल्सिना र सम्झना शिर्पालको अभिनय छ। अनील शाही निर्देशित चिरा चिरा को भिडियोमा कुमार, अञ्जिता सुवेदी र कोमल श्रेष्ठले अभिनय गरेका छन्। धेरै चोटि रेटिएछु को भिडियो निर्देशन सुवास राईले गरेका हुन्, जसमा कुमार, गोकुल घिमिरे र विनीता तामाङको अभिनय छ। कार्यक्रममा कुमारले गायन र अभिनयमा भएको रुचिलाई एल्बममार्फत सार्वजनिक गरेको बताउँदै जनगायक जीवन शर्माको संगतले संगीत क्षेत्रमा लाग्न अभिप्रेरित भएको सुनाए।"
संस्कृति बुझाउन चिन्डो कला,"काठमाडौं चिन्डो अर्थात् लौकाजस्तै एक प्रकारको फल। किरात समुदायमा चिन्डोको कति महत्त्व छ भने, योबिना कुनै धार्मिक कार्य अघि बढ्दैन। सोलुका राजकुमार राई चिन्डो खोज्न धेरैपटक धेरै गाउँ डुले। उनलाई चाहिँ दुई सयभन्दा बढी चाहिएको थियो। पूजा गर्न होइन।इन्स्टलेसन आर्ट बनाउन, उनले भने, अचेल गाउमा पनि चिन्डो पाउन गाह्रो छ। गाह्रो कतिसम्म भने, उनले आखिर भनेजति चिन्डो पाएनन्। अनि माटोलाई चिन्डोको आकार दिन बाध्य भए।उनको त्यो परिश्रम र सिर्जना बबरमहलस्थित आर्ट काउन्सिलमा अवलोकन गर्न सकिन्छ। त्यहाँ काठमाडौ विश्वविद्यालयमा बीएफए अध्ययनरत अन्य कलाकारका सिर्जना पनि छन्।ध्यानचाहिँ निश्चय नै राजकुमारको कलाले बढी खिच्छ। त्यो अलि उद्देश्यपूर्ण प्रतीत हुन्छ। चिन्डो कलामार्फत उनले समग्र किराती सभ्यता र संस्कृति झल्काउने जमर्को गरेका छन्। चिन्डोहरूलाई उनले डोरीका माध्यमले झुन्डयाएर कलात्मकता दिएका छन्। यो नौलो कलाले पारखीहरूको मन कति तानिरहेको छ भने, आगन्तुकहरू कलाकारको प्रशंसा गर्दै फोटो खिच्नमा व्यस्त हुन्छन्। चिन्डो प्रचार भइरहेछ, जिज्ञासुहरूलाइ किरात समुदायका लागि महत्त्वबारे अथ्र्याउनबाट एकछिन फुर्सद पाएपछि राजकुमारले सुनाए, धेरैभन्दा धेरैले यसको बारेमा सोधे हुन्थ्यो जस्तो लाग्छ।आफ्नो प्रस्तुतिलाई राजकुमारले उँधौलीउँभौली पर्वसँग एकाकार गर्ने प्रयत्न पनि गरेका छन्। उँधौलीउँभौलीमा नाच्ने गरिन्छ, जसको हरेक मुभमेन्टमा किरात कथा समेटिएको हुन्छ। चिन्डो कलामा उनले त्यसैलाई झल्काउने गरेका छन्। उनले परम्परागत पहिरनका टुक्रा कोलाज गरेर राखेका छन्। दिवंगत चित्रकार अर्जुन खालिङका भाइ राजकुमारले कलामा कल्चरल थिम मिसाउन धेरै पछि सुरु गरेका हुन्। अर्जुन दाइले कल्चरमा धेरैपटक काम गर्न आग्रह गरे पनि खासै चासो लागेको थिएन, उनले सुनाए, जब अर्जुन दाइ बिते, त्यसपछि त्यो बाटो पछयाउन थालेँ। त्यसबारे अध्ययन गर्न थालेँ। संस्कृतिको महत्त्व बुझ्न थालेँ। किरातीहरू प्रकृति र पुर्खाका पूजक हुन्। हामी युवा पुस्ता संस्कृति पछयाउन त खोज्छौं, तर अर्थै नबुझी।प्रदर्शनीमा ग्राफिक कम्युनिकेसनअन्तर्गत अनिल मानन्धर, विशेषता धख्वा, ज्योति श्रेष्ठ, नुरीसा सिंह, शम्भु महर्जन, श्रेया श्रेष्ठका कला छन्। त्यस्तै, स्टुडियो आर्टअन्तर्गत वर्षात जे कार्की, कञ्चन तामाङ, नीलम भुर्तेल, पुष्पा पराजुली, राज कुमार राई, राजा महर्जन, सरला मानन्धर, युनिसा श्रेष्ठका सिर्जना छन्।"
घुम्ती पुस्तक प्रदर्शनी,"काठमाडौं (कास) साझा प्रकाशनले पाठकसम्म पुस्तकको पहुँच विस्तार गर्न त्रिभुवन विश्वविद्यालय कीर्तिपुर परिसरबाट घुम्ती पुस्तक प्रदर्शनी सुरु गरेको छ। पुस्तकमाथि पाठकको पहुँच सन्देशसहित पठनसंस्कृति निर्माण र व्यवसाय प्रवद्र्धनकै सिलसिलामा साझाले आयोजना गरेको प्रदर्शनीको पहिलो दिन उल्लेख्य पाठकको सहभागिता थियो। पाठकले पुस्तक खोज्दै हिँड्ने परिपाटीलाई अन्त्य गर्दै साझाले पहिलोपटक आफैँ पुस्तकका लागि पाठक खोज्न घुम्ती प्रदर्शनी गरेको साझाका महाप्रबन्धक डोलिन्द्रप्रसाद शर्माले बताए। उनले भने, यो अभियान उपत्यकाका मुख्य स्थान तथा उपत्यकाबाहिर बुटवल, चितवन, विराटनगर, पाल्पालगायतमा सञ्चालन गरिनेछ। पठनसंस्कृति निर्माण वा पढ्ने बानीको विकास, पुस्तकमा पाठकको पहुँच, चेतना अभिवृद्धि तथा ज्ञानको स्रोत संकलनमा अवसर, पाठक र लेखकबीचको सम्बन्ध विस्तारका लागि विभिन्न पुस्तक प्रदर्शनी गर्दै आएको उनले जानकारी दिए।"
एकदिने टयालेन्ट हन्ट,"काठमाडौं पछिल्लो समय रियालिटी सो तिर आकर्षण बढ्दो छ। यस्ता सोहरूमा बर्सेनि थुपै्र प्रतिभाले मञ्च पाउने गरेका छन्। गायन, अभिनय, नृत्य, वाद्यवादन लगायतका प्रतिभाहरूलाई एकमुष्ट समेटेर क्लासिक इभेन्ट र सेलिब्रिटी म्यानेजमेन्ट नेपालले पहिलोपटक एक दिने टयालेन्ट हन्ट सो गर्न लागेका छन्। पत्रकार सम्मेलनमा मंगलबार जनाइएअनुसार, उक्त सो आउँदो भदौ ३ मा राजधानीको टुँडिखेलमा हुनेछ। गायनतर्फ मुख्य निर्णायक रहने वरिष्ठ गायिका संगीता प्रधानले उक्त सोले छरिएर बसेका प्रतिभाहरूलाई एकै ठाउँ ल्याउने दाबी गरिन्। मेरै शिष्य रहेका गायकगायिकाहरूसमेत आफ्नो टयालेन्ट देखाउने प्लेटफर्म नपाएर बसिरहेको अवस्था छ, उनले भनिन्, यस्तोमा टयालेन्ट देखाउने मौका पाउनु नै ठूलो कुरा हो। अब नेपालका तेरिया मगरहरूले आफ्नो प्रतिभा नेपालमै देखाउने अवसर प्राप्त गर्नुपर्छ। क्लासिक इभेन्टका निर्देशक गौरव रिमालले उक्त सो राजधानी केन्द्रित हुने जानकारी दिए। राजधानीमा हुने कार्यक्रमको प्रतिक्रिया पाएपछि नेपालका अन्य क्षेत्रमा पनि कार्यक्रम गर्दै लैजाने योजना रहेको उनले सुनाए। सोमा उमेर, शिक्षा, संगीत, गीतलगायत कुरामा सीमा नतोकिएको सेलिब्रिटी म्यानेजमेन्ट नेपालका अध्यक्ष सुवास प्रधानले बताए। उनका अनुसार, अडिसनका लागि मंगलबारैदेखि आवेदन खुला गरिएको छ।आयोजकका अनुसार, विजेतालाई ५० हजार, फस्र्ट रनरअपलाई ३० हजार र सेकेन्ड रनरअपलाई २० हजार रुपैयाँ दिइनेछ। सबटाइटल पाउनेहरूले १०१० हजार पाउनेछन्।"
सार्क आर्टिस्ट क्याम्प भोलिदेखि,"काठमाडौं (कास) कलामार्फत सम्बन्ध गाढा पार्ने हेतुले राजधानीमा सार्क आर्टिस्ट क्याम्प२०१७ हुने भएको छ। क्याम्पको आयोजना संस्कृति मन्त्रालय र सार्क कल्चर सेन्टर श्रीलंकाले गर्न लागेका हुन्।मन्त्रालयका सहसचिव भरतमणि सुवेदीले बुधबार पत्रकार सम्मेलनमा बताएअनुसार नेपालमा पहिलोपटक गर्न लागिएको सार्क आर्टिस्ट क्याम्पबाट नेपाली कला, कलाकार र सार्क मुकुलुबीचको सांस्कृतिक सम्बन्ध विस्तारमा सघाउ पुर्याउनेछ। गोकर्ण फरेस्ट रिसोर्टमा शुक्रबार सुरु हुने चारदिने क्याम्पमा अफगानिस्तानबाहेक बंगलादेश, भुटान, भारत, पाकिस्तान, श्रीलंकाका ५५, माल्दिभ्सका २ र नेपालका १० कलाकार सहभागी हुनेछन्। क्याम्पमा नेपालका तर्फबाट अनिता भट्टराई, एरिना ताम्राकार, जस्मिन भण्डारी, ज्योति प्रकाश विके, लोक चित्रकार, नम्रता सिंह, एससी सुमन, सुभा जोशी, सुनिता राणा र उदय चरण श्रेष्ठको सहभागिता रहनेछ।कलाकारहरूले रिसोर्टमै बसेर चित्र कोर्नेछन्। सेक्रेड साइट र द ब्युटी अफ नेचर थिममा उनीहरूले सिर्जना गर्ने चित्रहरू रिसोर्टमै प्रदर्शन पनि गरिने सहसचिव सुवेदीले जानकारी दिए। सार्क कल्चर सेन्टर श्रीलंकाकी प्रोग्राम डेपुटी डाइरेक्टर किसानी ज्यासिंहविजयाशेखराले नेपालमा सातौं सार्क आर्टिस्ट क्याम्प हुन लागेको बताइन्।नेपाल ललित कला प्रज्ञा प्रतिष्ठानकी कुलपति रागिनी उपाध्यायले क्याम्पमा नेपालका तर्फबाट योग्य कलाकारहरूको छनोट भएको दाबी गरिन्।"
रानीजमरा सुधारोन्मुख,"टीकापुर राष्ट्रिय गौरवको आयोजना रानी, जमरा र कुलरिया कुलो सिँचाइ आयोजनाको काम करिब ७० प्रतिशत पूरा भएको छ। ठूलो अवरोध नआए लक्षित अवधिमै काम सकिने अयोजना प्रमुख सुशीलचन्द्र आचार्यले बताए। उनका अनुसार इन्टेकको काम सकिएको छ। मुख्य नहर करिब ११ सय मिटर निर्माण बाँकी छ। १ सय १५ किमि बाटो ग्राभेलको काम गर्नुपर्नेमा १ सय ८ किमि निर्माण पूरा भएको छ। ५० किमि तटबन्धमध्ये ३५ किमि सकेर बाँकी काम पनि भइरहेको छ। आचार्यका अनुसार आव ०७४७५ मा पहिलो चरणका सबै काम पूरा गर्ने लक्ष्य छ। त्यति गर्दा १२ अर्ब ६३ करोड २१ लाख रुपैयाँ खर्च हुने अनुमान छ। पहिलो चरणअन्तर्गत २० हजार ३ सय हेक्टरमा बाह्रै महिना सिँचाइ सुविधा पुर्याउने उद्देश्य छ। यो आवमा २ अर्बभन्दा बढी खर्च भएको जनाइएको छ। आयोजनाले कर्णालीचिसापानीमा कर्णाली नदीको पुलको तलतिर मूल इन्टेक, इन्टेकबाट करिब ९ किमि मूल नहर, १४ किमिको नयाँ शाखा नहर बनाउनुका साथै कृषक सञ्चालित नहर प्रणाली पुनर्निर्माणसुदृढीकरण, सिञ्चित क्षेत्र बचाउ र गाउँले कृषि सडक सुधार गर्ने उद्देश्य लिएको छ।आचार्यले मूल इन्टेकको गेट स्वचालित रहने बताए। उनले भने, पानीको सतह तलमाथि हुँदा पनि मुख्य इन्टेकका ढोकाबाट एउटै लेबलमा पानी छिर्छ। पहिलो चरणमा रानी, जमरा र कुलरिया कुलो तथा दोस्रो चरणमा बलियाको बलचौर क्षेत्र हुँदै राजमार्गको माथिबाट नहर निकाली कैलालीको कन्द्राखोलासम्मको क्षेत्रमा सिँचाइ सुविधा पुर्याइने आचार्यले जानकारी दिए। कान्द्राखोलासम्म नहर विस्तार गरी थप १८ हजार हेक्टरमा सिँचाइ सुविधा पुर्याउने लक्ष्य छ, उनले भने।आयोजनामा नेपाल सरकार र विश्व बैंकको लगानी छ। बैंकले नदी नियन्त्रण, बाटोको स्तर सुधार तथा सहायक नहर निर्माण र सरकारले मूल इन्टेक तथा मुख्य नहर निर्माणमा लगानी गर्ने आयोजना कार्यालय टीकापुरले जनाएको छ।आयोजना बनेपछि यी कुलामा बाह्रै महिना पानी उपलब्ध हुने र खेतीपातीका लागि अन्यत्र जानुपर्ने बाध्यता हट्ने किसानको आस छ। व्यवस्थित सिँचाइ नभएका कारण उनीहरूले प्रत्येक वर्ष करिब ४ महिनासम्म रानी, जमरा र कुलरिया कुलोको मुहान खनेर बर्खे बाली लगाउँदै आएका छन्।"
वर्षाले काम ठप्प,"रुकुम (कास) एसियाली विकास बैंक (एडीबी) को साढे १० करोड लगानीमा निर्माणाधीन चौरजहारी टार सिँचाइ आयोजनाको काम अवरुद्ध भएको छ। बर्खा लागेसँगै जहारीखोलामा पानीको मात्रा बढेपछि काम बन्द गरी कामदार घर हिँडेका छन्।२०१७ फेब्रुअरीबाट सुरु आयोजनाको हालसम्म २० प्रतिशत मात्रै काम भएको छ। त्यसमा पनि सिँचाइ नहरका लागि निर्मित वाल खोलाले क्षति पुर्याएको छ। खोला बढेपछि केही महिनाका लागि आयोजनाका सबै काम बन्द गरिएको ठेकेदार कम्पनी वज्र ग्रुप प्रालिका सुपरभाइजर सोमनाथ थकालीले बताए। उनका अनुसार जहारीखोलाको पानी घटेपछि असोज अन्तिमबाट मात्रै काम थालिनेछ।जहारीखोलाले बालुवा, गिट्टी, छडलगायत सामग्री ठूलो परिमाणमा बगाइसकेको छ। बर्खाको मुखमा काम थालिएकाले अवरुद्ध भएको स्थानीयको भनाइ छ। खोलो बढ्ने समयमै काम सुरु गरेकाले क्षति पुगेको डिलबहादुर खत्रीले बताए। असारदेखि नै खोला बढ्न थालिहाल्छ, उनले भने, बर्खा लाग्नु केही समयअघि मात्रै काम थालिएपछि सबैतिर क्षति भएको हो। २०३४ मा निर्मित उक्त आयोजनाको नहर जीर्ण बनेपछि नयाँ योजनामार्फत पुन: काम थालिएको हो। आफूहरूको आग्रहमा एडीबीले निर्माण गर्न सहमति जनाएको विजयेश्वरी जलविद्युत् उपभोक्ता समिति अध्यक्ष पदमबहादुर बुढाले बताए। ४० वर्षअघिको नहर जीर्ण बन्दा झन्डै हजार हेक्टर खेतीयोग्य जमिन बाँझिने खतरा उनले औंल्याए। १९ किमि लामो नहरको मुहान तथा पहिरोले फालेका, भत्केका ठाउँमा नयाँ बनाइनेछ। नहर राम्रो भएका स्थानमा भरिएको बालुवा झिकिनेछ। हरेक वर्ष जहारीखोलामा आउने बालुवा नहरमा जम्मा हुँदा पनि सिँचाइ प्रभावित छ।"
प्रतिबन्ध कडा पार्ने अमेरिकी कानुन,"मस्को (रोयटर्स) अमेरिकी कंग्रेसको तल्लो सदनबाट आफ्नो मुलुकविरुद्ध थप प्रतिबन्ध लगाउने विधेयक पारित भएपछि रूसले कूटनीतिक सम्बन्ध जटिल मोडमा पुग्ने चेतावनी दिएको छ। रूसले हाउस अफ रेप्रिजेन्टेटिभबाट पारित विधेयकले पहिलेदेखि नै कमजोर सम्बन्धलाई अन्त्यतर्फ डोर्याएको प्रतिक्रिया दिएको छ। अमेरिकाले प्रतिशोधपूर्ण व्यवहार गरेको रूसी प्रतिक्रिया छ। रुसी उपविदेशमन्त्री सर्गेई र्याबकोभले पछिल्लो कदमले वासिङ्टनले मस्कोसँग सम्बन्ध सुधार गर्न कुनै ठाउँ बाँकी नराखेको बताए। उनले भने, यसले सम्बन्धलाई सामान्यीकरण गर्नुपूर्व नै चरम नकारात्मक प्रभाव पारेको छ। र्याबकोभले अमेरिका र रूसबीचको राजनीतिक र कूटनीतिक सम्बन्ध पहिलोपटक शून्यतामा प्रवेश गरेको बताए। उनले नयाँ विधेयकलाई अमेरिकी सासंदहरूको बालमगज को संज्ञा दिए। यसअघि डोनाल्ड ट्रम्प राष्ट्रपतिमा निर्वाचित भएसँगै रूसले शीतयुद्ध यताकै खराब सम्बन्ध सुधार हुने अपेक्षा गरेको थियो। उक्त अपेक्षा राष्ट्रपतीय निर्वाचनमा रूसको हस्तक्षेपको आरोपसँगै निराशामा बदलिएको रूसी अधिकारीहरूले बताएका थिए। रूसले भने निर्वाचनमा आफ्नो संलग्नतालाई अस्वीकार गरिरहेको छ। राष्ट्रपति डोनाल्ड ट्रम्पले विरोध जनाए पनि हाउस अफ रेप्रिजेन्टेटिभले रूसविरुद्धको प्रतिबन्ध कडा पार्ने विधेयक पारित गरेको हो। तर विधयेक कानुनी रूपमा कार्यान्वयनमा ल्याउन माथिल्लो सदन सिनेटबाट समेत पारित हुनुपर्छ। सिनेटबाट पारित विधेयक हस्ताक्षरका निम्ति राष्ट्रपतिसमक्ष पेस गरिने कानुनी व्यवस्था छ। राष्ट्रपतिले त्यसलाई भिटो प्रयोग गरी निष्क्रिय पार्न सक्नेछन्। तर यसबारे ह्वाइटहाउसले अहिलेसम्म केही बताएको छैन। नयाँ प्रस्तावित कानुनले रूससँग सम्बन्ध सुधार्ने राष्ट्रपति ट्रम्पको इच्छालाई क्षीण बनाएको छ। सन् २०१६ को राष्ट्रपतीय निर्वाचनमा रूसले हस्तक्षेप गरेको आरोपको सजायस्वरूप प्रतिबन्ध कडा पार्न लागिएको हो। प्रस्तावित नयाँ कानुनमा राष्ट्रपतिलाई एकलौटी ढंगले प्रतिबन्ध हटाउन वा खुकुलो पार्न नदिने, रूसी सरकारी रेल र खनिज कम्पनीका सम्पत्ति रोक्का गर्ने, रूसी तेल र ग्यास कम्पनीलाई दिएको ऋणको अवधि घटाउने प्रस्तावहरू समावेश छन्। अमेरिकाले गतवर्ष ३५ रूसी कूटनीतिज्ञलाई जासुसीको आरोपमा फिर्ता पठाएको थियो। साथै, ओबामा प्रशासनले अमेरिकास्थित दुई रूसी भवनलाई बन्द गरेपछि चिसिएको दुई देशको सम्बन्ध थप बिग्रेको हो। त्यसयता रूसी विदेश मन्त्रालयले गत जुलाईमा अमेरिकाले कूटनीतिक नियोगमार्फत जासुसी गरेको आरोप लगाएको थियो। उसले अमेरिकी कूटनीतिज्ञलाई फिर्ता पठाउने चेतावनीसमेत दिएको थियो। अमेरिकी नयाँ विधेयकबारे रूसको प्रतिक्रिया त्यसैको निरन्तरता भएको विश्लेषकहरूको भनाइ छ।"
युरोपेली संघको चिन्ता,ब्रसेल्स (रोयटर्स) अमेरिकी कंग्रेसको तल्लो सदनले रूसविरुद्धको नाकाबन्दी कडा पार्ने कानुन पास गरेपछि युरोपेली संघले चिन्ता व्यक्त गरेको छ। युरोपेली संघका प्रमुख जाँ क्लाउड जंकरले विज्ञप्तिमार्फत रूसविरुद्ध प्रतिबन्ध लगाउने विषयमा युरोपेली युनियन प्रतिबद्ध रहेको जनाएका छन्। उनले अमेरिकाको एकलौटी कदमले निम्त्याउने अनपेक्षित परिणामले ईयूको ऊर्जा सुरक्षा स्वार्थमा प्रभाव पर्न सक्ने चिन्ता व्यक्त गरे। जर्मनीसहित कैयौं युरोपेली देश अमेरिकाको कदमबाट रुष्ट भएका छन्। तिनीहरूले नयाँ अमेरिकी कानुनले रूसबाट युरोपसम्म जोड्ने पाइपलाइन निर्माणमा संलग्न युरोपेली कम्पनीहरूलाई प्रभाव पार्न चिन्ता व्यक्त गरेका छन्। युरोपेली देशहरूले आफ्ना कम्पनीहरूको अमेरिकी बैंकसम्मको पहुँच सीमित पार्ने षड्यन्त्रको रूपमा विश्लेषण गरेका छन्। रूससँगै नयाँ विधेयकमा इरान तथा उत्तर कोरियाविरुद्ध पनि प्रतिबन्ध कडा पार्ने प्रस्ताव थपिएका छन्। जर्मन उद्योग संघको आपत्तिबर्लिन जर्मन उद्योग संघले रूसविरुद्धको प्रतिबन्ध कडा पार्ने अमेरिकी कंग्रेसको निर्णयले आफ्ना कम्पनीहरूलाई प्रत्यक्ष असर पर्ने बताएको छ। जर्मन उद्योग तथा वाणिज्य संघले रूससँग मिलेर ऊर्जा आपूर्ति गर्ने जर्मन कम्पनीहरूको प्रयासलाई आघात पुगेको बताएको छ। संघले अमेरिकी ग्यास र तेल कम्पनीको व्यापारिक स्वार्थपूर्तिका लागि अमेरिकाले रूसविरुद्धको नाकाबन्दी कडा पारेका जनाएको छ।
नीतीशद्वारा राजीनामा,"नयाँदिल्ली (एजेन्सी) विहारका मुख्यमन्त्री नीतीश कुमारले बुधबार आफ्नो पदबाट राजीनामा दिएका छन्। उनले आफ्नो निवासमा भएको विधायकहरूको बैठकमा अनपेक्षित रूपमा राजीनामाको निर्णय लिएका थिए। उनले बैठकलगत्तै विहारका गभर्नर केशरीनाथ त्रिपाठीसमक्ष राजीनामा बुझाएका हुन्। त्रिपाठीले उनको राजीनामा स्वीकार गरिसकेका छन्। नीतीशले आफ्नो अन्तरआत्माको आवाज सुनेर राजीनामा दिएको बताए। उनले राजीनामा पछि संक्षिप्त कुराकानी गर्दै विहारमा विकसित घटनाक्रमका कारण बृहत् गठबन्धन सरकार चलाउन गार्हो भएको प्रतिक्रिया दिए। उनले उपमुख्यमन्त्री तेजस्वी यादवतर्फ लक्षित गर्दै भने, मैले राम्रो काम गर्ने कोसिस गरें, मैले कसैलाई राजीनामा गर्न पनि भनिनँ। विहारका उपमुख्यमन्त्री तेजस्वी यादव पूर्वमुख्यमन्त्री लालु यादवका छोरा हुन्। उनलाई भारतीय केन्द्रीय अनुसन्धान ब्युरोले भ्रष्टाचारको अभियोगमा मुद्दा दायर गरेको छ। नीतीशले उनले आफूसँग अन्य विकल्प नभएकाले राजीनामा दिएको बताए। उनले हालै कंग्रेसका उपाध्यक्ष राहुल गान्धीलाई तेजस्वी यादवलाई राजीनामा गराउन राष्ट्रिय जनता दलको नेतृत्वलाई सहमत गराउन आग्रह गरेका थिए।भारतीय प्रधानमन्त्री नरेन्द्र मोदीले भ्रष्टाचारको विरुद्ध लड्न राजीनामा दिएको भन्दै ट्वीटमार्फत नीतीशलाई बधाई दिएका छन्। उनले विहारको उज्वल भविष्यका लागि भ्रष्टाचारविरुद्ध लड्न आवश्यक भएको बताए।"
फ्रान्समा डढेलोले १० हजार विस्थापित,फ्रान्स (बीबीसी) फ्रान्सको दक्षिणपूर्वी क्षेत्रमा फैलिएका डढेलोका कारण कम्तीमा १० हजार मानिसलाई अन्यत्र सारिएको छ। आगो नियन्त्रण गर्न सयौं संख्यामा अग्नि नियन्त्रकहरू खटिएका छन्। यस क्रममा कम्तीमा १२ जना अग्नि नियन्त्रक र १५ जना प्रहरीहरू घाइते भएका छन्। सरकारी अधिकारीका अनुसार आगो फैलिन थालेपछि त्यस क्षेत्रबाट कम्तीमा १० हजार मानिसलाई स्थानान्तरण गरिएको हो। त्यसमध्ये करिब ३ हजार पर्यटक हुन्। डढेलो नियन्त्रणका गर्न स्थानीय अधिकारीले युरोपियन संघलाई आग्रह गरेका छन्। आगो भूमध्य सागरको तटीय क्षेत्रदेखि कोर्सिका टापुसम्मको भित्री पहाडी क्षेत्रमा फैलिएको हो। ४ हजार हेक्टर क्षेत्रमा फैलिएको आगो निभाउन ४ हजार अग्नि नियन्त्रक र सैनिकले पानीका बमहरूको प्रयोग गरिरहेका छन्।छुट्टी मनाउने स्थानका रूपमा लोकप्रिय त्यस क्षेत्रमा हाल गर्मीको समयमा ठूलो संख्यामा पर्यटकसमेत जम्मा भएका थिए। कोर्सिकामा सयौं घरहरू खाली गरिएका छन्। स्थानीय अधिकारीले स्थिति नियन्त्रणमा नआएसम्म पर्यटकलाई समुद्री किनारमा रहन आग्रह गरेका छन्।
अफगानिस्तानमा१०६ मारिए,काबुल (एएफपी) अफगानिस्तानको कान्दाहारमा सेना र तालिवानबीचको भिडन्तमा कम्तीमा १ सय ६ जनाको मृत्यु भएको छ। तालिवानले दक्षिणी कान्दाहारको सैनिक क्याम्प लक्षित गरी आक्रमण गरेपछि दोहोरो भिडन्त भएको हो। भिडन्तमा ८० जना तालिवान र २६ सैनिकको मृत्यु भएको छ। रक्षा मन्त्रालयले १३ सैनिक घाइते भएको जनाएको छ। तालिवानले कम्तीमा ७० सैनिकहरूलाई मारेको दाबी गरेका छन्। उनीहरूले खक्रेज जिल्ला पूर्णरूपमा आफ्नो कब्जामा रहेको बताए। यसअघि अफगानी गुप्तचर संस्थाले भने ४० जना सैनिक मारिएको जनाएको थियो। रक्षा मन्त्रालयका प्रवक्ता दवलत वाजिरीले अफागानी सेनाले निकै बहादुरीपूर्वक लडेर ८० आतंककारीलाई मारेको बताए। स्थानीवासीहरूले सयौं तालिवानहरूले सैनिक क्याम्पलाई चारैतिरबाट आक्रमण गरेको बताए। उनीहरूका अनुसार भिडन्त घण्टौंसम्म चलेको थियो। एक वरिष्ठ सैनिक अधिकारीका अनुसार आक्रमणपछि १२ सैनिक अझै बेपत्ता छन्। अफगानिस्तानमा सन् २०१४ यता अमेरिकी नेतृत्वको नेटो सेनाले तालिवानविरुद्ध संघर्ष गरिरहेको छ। २०१४ को अन्त्यमा नेटो सैनिकले युद्ध सकेको घोषणा गर्दै देश फर्किने र अफगान सैनिकलाई सल्लाह र सहयोग गर्ने घोषणा गरेका थिए। अधिकारीहरूका अनुसार सन् २०१६ मा तालिवानको आक्रमणमा ६ हजार ८ सय सेना र प्रहरी मारिएका थिए। जुन विगत वर्षको भन्दा ३५ प्रतिशतले बढी हो। सन् २०१७ मा तालिवानहरूले पहिलेका भन्दा डरलाग्दा आक्रमण गरेका छन्। गत अप्रिलमा मजारईसरिफ नजिकैको सैनिक क्याम्पमा तालिवानले गरेको आक्रमणमा १ सय ३५ सैनिकको मृत्यु भएको थियो। अधिकारीहरूले यस वर्ष मारिने सेना र प्रहरीको संख्या अझ बढ्ने चिन्ता व्यक्त गरेका छन्। संयुक्त राष्टसंघले पाकिस्तानसँग सीमा जोडिएको कान्दाहार सर्वसाधारणका लागि देशको सबैभन्दा खतरनाक क्षेत्र भएको बताएको छ। तालिवानले यस क्षेत्रबाट गतसाता अपहरण गरेका ७० सर्वसाधारणमध्ये ७ जनालाई मारेका थिए।अफगानिस्तानमा तालिवान तथा अन्य सशस्त्र विद्रोहीहरूले देशका १११ प्रतिशत क्षेत्र कब्जा गरेका अमेरिकी निगरानी संस्था सोअरले जनाएको छ।
१५ दिनमा ८० अर्ब निक्षेप थपियो,"काठमाडौं वाणिज्य बैंकहरूमा १५ दिनमा ८० अर्ब रुपैयाँ निक्षेप थपिएको छ। गत आर्थिक वर्षको अन्त्यमा ठूलो मात्रामा भएको सरकारी खर्च बैंक तथा वित्तीय प्रणालीमा आउन थालेपछि निक्षेपको वृद्धि उच्च भएको हो। निक्षेप थपिन थालेपछि तरलता संकट भोगिरहेका बैंक तथा वित्तीय संस्थाले राहत महसुस गर्न थालेका छन्। यसकारण चालु आर्थिक वर्ष सुरु भएपछि नै ट्ेरजरी बिल्स र अन्तर बैंक दर निकै तल झरेको छ। असार २३ मा २० खर्ब १८ अर्ब रुपैयाँ रहेको वाणिज्य बैंकहरूको निक्षेप साउन ६ मा आइपुग्दा २० खर्ब ९८ अर्ब रुपैयाँ पुगेको छ। साउन पहिलो साता मात्रै बैंकमा ११ अर्ब रुपैयाँ निक्षेप थपिएको राष्ट्र बैंकको तथ्यांक छ। सरकारले साउन १ मा स्थानीय निकायका लागि ७५ अर्ब रुपैयाँ (बजेटको ३३ प्रतिशत) रकम विनियोजन गरेको छ। उक्त रकम बिस्तारै बैंकिङ प्रणालीमा आइरहेकाले यो साता (दोस्रो साता) पनि बैंक तथा वित्तीय संस्थामा निक्षेप उच्च दरले बढेको आकलन गरिएको छ। गत आर्थिक वर्षको अन्त्यमा धेरै सरकारी खर्च भएकाले बैंकहरूमा निक्षेप बढेको बैंकर्स संघका अध्यक्ष अनीलकेशरी शाहले बताए। निक्षेपको वृद्धि राम्रो छ तर अझै सहज भइसकेको छैन, अहिलेकै दरले निक्षेप थपिँदै गएमा पहिलो त्रैमासको अन्त्यदेखि अवस्था सहज हुनेछ, उनले भने।गएको १५ दिनमा वाणिज्य बैंकहरूको कर्जा तथा सापटी भने ३० अर्ब रुपैयाँले मात्र विस्तार भएको छ। असार २३ मा १६ खर्ब ९१ अर्ब रुपैयाँ रहेको बैंकहरूको कर्जा तथा सापटी साउन ६ सम्ममा बढेर १७ खर्ब २१ अर्ब रुपैयाँ पुगेको छ। निक्षेप बढेसँगै बैंकहरूले विगतमा रोकेका क्षेत्रहरूमा पनि बिस्तारै ऋण प्रवाह सुरु भएको बैंकरहरूले जनाएका छन्। निक्षेप थपिँदै गएपछि बैंक तथा वित्तीय संस्थामा अधिक तरलता धेरै भएको भन्दै राष्ट्र बैंकले बजारबाट रकम झिक्ने तयारी गरेको छ। तर, बैंकहरूले भने अझै अवस्था सहज भइनसकेको बताउँदै आएका छन्। यसकारण बैंकहरूले ऋणको ब्याज घटाउने संकेतसम्म पनि दिएका छैनन्।"
६ हजारले लिए आयातनिर्यात कोड,"काठमाडौं आयात निर्यातका लागि अनियार्य गरिएको आयातनिर्यात कोड ६ हजार फर्मले लिएका छन्। साउन १ देखि निकासीपैठारी संकेत नम्बर (एक्जिम कोड) लिनुपर्ने बाध्यात्मक व्यवस्था गरिएको थियो। सरकारले निकासी संकेत नम्बर प्रदान गर्नेसम्बन्धी कार्यविधि २०७३ नै जारी गरी लागू गरेपछि फर्महरूले धमाधम कोड लिन लागेका थिए। हालसम्म ६ हजारले एक्जिम कोड लिइसकेका छन्, भन्सार विभागका निर्देशक देवी भण्डारीले भने, कोड नलिएकाले आयातनिर्यात गर्न नपाउने व्यवस्था गरेपछि आवेदकहरू अझै थपिइरहेका छन्। उनका अनुसार एकपटकमा ५० हजारभन्दा कम मूल्यका सामग्रीहरू आयात गर्ने र ५ लाख रुपैयाँभन्दा कमको सामान निर्यात गर्नेहरूका लागि भने यस्तो कोड आवश्यक छैन। उनीहरूले कोड नलिई आयातनिर्यात गर्न पाउनेछन्। सरकारी निकाय, सार्वजनिक संस्थान, सरकारी आयोजना, कूटनीतिक नियोग आदिले गैरव्यापारिक प्रयोजनका लागि निकासी वा पैठारी गर्दा वा सामान्यतया बिक्रीका लागि नभई आफ्नै प्रयोजनका लागि पैठारी गर्दा, दान, उपहार वा राहतका लागि पटके रूपमा पैठारी गर्दा संकेत नम्बर लिनुपर्ने छैन, निर्देशिकामा भनिएको छ। एक्जिम कोडले अनधिकृत व्यापारमा कमी, अस्वस्थ्य व्यापारमा नियन्त्रण, करको छलीलाई निरुत्साहित, करका दायरा थप विस्तार र व्यापारीले घरमै बसी भन्सार नाकाबाट सामान छुटाउन सक्ने फाइदा रहेको निर्देशक भण्डारीले बताए।एक्जिम कोड लिने प्रक्रिया साना तथा घरेलु उद्योग विभाग, उद्योग विभाग, वाणिज्य विभाग वा कम्पनी रजिस्ट्रारको कार्यालयमा आयातनिर्यात फर्म दर्ता भएको हुनुपर्छ। उक्त सरकारी निकायहरूमा दर्ता भइसकेको फर्मको स्थायी लेखा (प्यान) नम्बर, मूल्य अभिवृद्धि कर (भ्याट) नम्बर र दर्ता प्रमाणपत्र भएको हुनुपर्नेछ। नभए प्रक्रिया पूरा गरिएको विवरणसहितका अन्य कागजात भन्सार विभाग तथा मातहतका कार्यालयमा निवेदनसहित आवेदन दिनुपर्नेछ। हस्ताक्षरसहितको प्रणालीबाट जारी हुने गरी निवेदन दिनुपर्नेछ। निर्देशिकाअनुसार अन्त:शुल्क लाग्ने वस्तुको कारोबार गर्ने भए सोसम्बन्धी इजाजतपत्र पनि चाहिनेछ। कुनै कारोबार गर्न छुट्टै अनुमतिपत्र चाहिने भए सो पनि निवेदनका साथ पेस गर्नुपर्नेछ। व्यक्ति, प्रोप्राइटर वा सम्बन्धित प्रमुखको पछिल्लो ६ महिनाभित्र खिचिएको फोटो र व्यवसाय रहेको स्थान चिनिने ट्रेस वा स्केचको नक्सासमेत आवश्यक पर्नेछ। आवेदकको बैंक खाता रहेको बैंकले जारी गरेको सिफारिस पत्र निर्देशिकामा पेस गर्नुपर्ने कागजातबारेको विवरणमा भनिएको छ, नेपाल राष्ट्र बैंकबाट इजाजत प्राप्त क वर्गको वाणिज्य बैंकले जारी गरेको न्यूनतम एक वर्ष अवधि भएको ३ लाख रुपैयाँ बराबरको बैंक जमानत। सम्बन्धित व्यक्तिको बैंक खातामा रहेको रकममध्ये बैंक जमानतका लागि रकम रोक्का राखी सोबापत वाणिज्य बैंकले जारी गरेको न्यूनतम १ वर्ष अवधि भएको ३ लाख रुपैयाँ बराबरको नगद सुरक्षणबापतमा जारी गरेको जमानत पत्र भए पनि हुनेछ। तर, निकासी व्यापार मात्रै गर्ने व्यापारीहरूका लागि लागि भने जमानत रकम आवश्यक पर्ने छैन। एक्जिम कोड नियमित कर विवरण बुझाउँदै आएका, अन्तरिक राजस्व विभाग र अन्तर्गतका कार्यालयले कारोबारका लागि निषेध नगरेको र चुक्ता पुँजी १० लाख रुपैयाँ भएको व्यक्तिले पाउनेछ। निकासी मात्र गर्ने गरी संकेत नम्बर लिन चाहेका व्यक्तिका लागि चुक्ता पुँजीको कुनै हद रहने छैन, निर्देशिकामा भनिएको छ। यस्ता कागजात भन्सारमा सामान आयातनिर्यात होस् या अन्य प्रयोजनका लागि पुन: प्रयोग गरिरहनुपर्ने छैन।एउटा व्यक्तिले एकभन्दा बढी संकेत नम्बर पाउने छैन। एक्जिम कोड एक वर्षे अवधिका लागि हुनेछ। बैंक ग्यारेन्टी थप गरी वर्षैपिच्छे समय थप गर्न सकिनेछ। एकैपटक धेरै वर्ष अवधिको बनाउनुपर्ने भएमा ३ लाख बराबरको बैंक ग्यारेन्टी पनि कायम गरी पेस गरेमा माग गरेबमोजिमको अवधि पाइनेछ। यी सबै काम विद्युतीय प्रणालीबाट गर्न सकिनेछ। प्रमाणपत्रसमेत विद्युतीय प्रणालीबाटै उपलब्ध हुने जनाइएको छ। यसरी विवरण पेस गरेको सात दिनभित्र विभागले एक्जिम कोड दिनेछ। यस्ता कागजात पेस गरी जुनसुकै भन्सार कार्यालयहरूबाट सामान आयातनिर्यात गर्न सकिनेछ, विभागका निर्देशक भण्डारीले भने, एउटा भन्सारमा पेस गरिसकेको कागजात अर्कोमा पेस गर्नु नपर्ने भएकाले व्यापारीलाई सजिलो हुनेछ। भन्सारमा कागजरहित प्रणालीको विकाससमेत हुने उनले बताए। ३ लाख रुपैयाँसम्मको बैंक ग्यारेन्टीले गर्दा सरकारले आयातकर्ताबाट असुल गर्नेपर्ने राजस्वमा समेत सहयोग पुग्नेछ। संकेत नम्बर प्राप्त गर्ने व्यक्तिले भन्सार कार्यालयमा बुझाउनुपर्ने कुनै रकम बाँकी भएमा भन्सार अधिकृतले त्यस्तो रकम बैंक जमानत वा नगद सुरक्षणबापतको जमानत पत्रबाट असुल गर्न सक्ने छ, निर्देशिकामा भनिएको छ, यसरी असुल गरेको अवस्थामा पुन: बैंक जमानत पेस नगरेसम्म संकेत नम्बर स्वत: स्थगन हुनेछ।अन्तर्राष्ट्रिय व्यापारमा समेत एक्जिम कोड अनिवार्य भइसकेकाले व्यापारीहरूलाई नै बढी फाइदा हुने विभागका निर्देशक भण्डारीले बताए। नेपाली व्यापारीले कुनै मुलुकमा समान पठाउनुपर्यो भने एक्जिम कोड अनिवार्य चाहिन्छ, उनले भने, अन्तर्राष्ट्रियस्तरमा वैध व्यापारका लागि यो कोड अनिवार्य भएको हो।"
कर संकलन वृद्धि,"तनहुँ (कास) करदाता सेवा कार्यालयले वार्षिक लक्ष्यभन्दा ३४ प्रतिशत बढी कर संकलन गरेको छ। गत आर्थिक वर्षका लागि २५ करोड ५४ लाख राजस्व संकलनको लक्ष्यमा ३४ करोड १६ लाख ४० हजार रुपैयाँ असुली गरेको कार्यालयले जनाएको छ। कर अधिकृत प्रदीप रेग्मीका अनुसार कर संकलनको दायरा फराकिलो बनाएकाले असुली बढी भएको हो। विशेषगरी तनहुँमा आयकर, मूल्य अभिवृद्धि कर, स्वास्थ्य सेवा कर र शिक्षा सेवा शुल्कजस्ता शीर्षकमा राजस्व संकलन हुन्छ। अघिल्लो वर्षसम्म १२ हजार करदाता रहेकामा गत वर्षमा २ हजार थप भएका छन्। कार्यालयले राजस्व व्यवस्थापन सूचना प्रणाली पनि जडान गरेको छ। उक्त प्रणालीले हरेक दिन संकलित राजस्वलाई खातामा दाखिला गर्ने र सूचना प्रणालीमा पठाउने गर्छ। योबाहेक केही ठूला व्यवसायीले पोखरा पुगेर कर तिर्ने गरेका छन्।"
किबी खेतीमा आकर्षण,"सिन्धुपाल्चोक मेलम्ची नगरपालिकाको हैबुङ र हेलम्बुमा किबीको व्यावसायिक खेती सुरु गरिएको छ। मेलम्ची भोटेचौरका ३० कृषकको समूह किबी खेतीमा लागेको छ। हाल साविक हेलम्बु र हैबुङका दर्जनौं किसानले गाउँमा किबी खेती गर्दै छन्। उत्पादन राम्रो भएमा कृषकले किबी खेती विस्तार गर्दै जाने योजना बनाएका छन्। जिल्लामा पहिलोपटक ०७० मा भोटेचौरका ३२ कृषक परिवारले सामूहिक ऋण लिएर २० रोपनी खेतमा खेती गरेका थिए। सुरुमा निरुत्साहित भएका थियौं, हैबुङ बन्जराटोलका महलाल दुलालले भने, हाल उत्पालन सुरु गरेपछि उत्साहित छौं। उत्पादन राम्रै हुन थालेपछि उत्साहित भएको दुलालले बताए। हाल साविकका २ गाविसका २० कृषक समूहले खेती गरेका छन्। भोटेचौरमा कृषकले सुरु गरेको हिमालयन किबी प्रालि बाट किबीको फलका साथै बिरुवा पनि उत्पादन भइरहेको छ। सुरुमा फर्मबाट २२ केजी किबी उत्पादन भएको छ। आगामी वर्ष बढ्दै जाने आशामा किसानहरू रहेको बताउँछन्। किबी खेती गर्न चाहने र जानकारी लिन चाहने धेरै छन्। टाढाटाढाका कृषकलेसमेत किबी खेतीबारे चासो लिन थालेका छन्, भोटेचौरकी कृषि प्राविधिक सहायक रमा लामिछिनेले भनिन्। उनले मेलम्चीलगायत अन्य गाउँपालिका कृषकले यसबारे जिज्ञासा लिइरहेको उनले बताइन्। किबीको बिरुवा प्रतिगोटा ३ देखि ३ सय ५० रुपैयाँसम्म बिक्री हुने गरेको छ। यसमा फल लाग्न ५ वर्ष लाग्छ। किबीलाई पौष्टिक फलका रूपमा लिइन्छ।"
एक लाखभन्दा बढी रकम राख्दा परिचयपत्र,"काठमाडौं बैंक तथा वित्तीय संस्थामा एक लाख रुपैयाँभन्दा बढी रकम जम्मा गर्दा आफ्नो परिचय खुल्ने कागतजात पेस गर्नुपर्ने भएको छ। जतिसुकै रकम निक्षेप गर्दा पनि निक्षेपकर्ताको परिचयपत्र चाहिने राष्ट्र बैंकको विद्यमान व्यवस्थाले ग्राहकलाई अप्ठ्यारो पारेपछि त्यसलाई परिमार्जन गरी १ लाख रुपैयाँभन्दा बढीको सीमा तोक्न लागिएको हो। राष्ट्र बैंकले सम्पत्ति शुद्धीकरण तथा आतंकवादी क्रियाकलापमा वित्तीय लगानी निवारणसम्बन्धी व्यवस्था भन्दै यही साउन १ देखि ग्राहकको खातामा निक्षेप गर्ने व्यक्तिको परिचय खुलाउने कागजात लिन बैंक तथा वित्तीय संस्थालाई निर्देशन दिएको थियो। ग्राहकबाहेक अन्य कुनै व्यक्तिले ग्राहकको खातामा नगदै जम्मा गर्न आएमा रकम जम्मा गर्ने व्यक्तिको परिचय खुल्न सक्ने विवरण तथा कागजात लिनुका साथै नगद जम्मा गर्नुको प्रयोजनसमेत खुलाउनुपर्नेछ, राष्ट्र बैंकको निर्देशनमा उल्लेख छ। यो निर्देशनपछि बैंक तथा वित्तीय संस्थाले सबै निक्षेपमा ग्राहकबाहेकका व्यक्तिको परिचयपत्र माग्न थालेका छन्। बैंक तथा वित्तीय संस्थामा थोरै रकम जम्मा गर्ने निक्षेपकर्ता धेरै हुने भएकाले यो व्यवस्थाले उनीहरूलाई बढी प्रभाव पारेको छ। यसकारण उनीहरूले अप्ठ्यारो महसुस गरेका हुन्। सानो रकम निक्षेप गर्दा पनि परिचयपत्र चाहिने व्यवस्थाले सेवाग्राहीलाई अप्ठ्यारो भएको भन्दै निक्षेपको सीमा तोक्ने अर्थ मन्त्रालयले राष्ट्र बैंकलाई निर्देशन दिइसकेको सहसचिव आनन्द ढकालले बताए। यो व्यवस्थाले निक्षेपकर्तालाई अप्ठ्यारो परेको जानकारीमा आएको छ, उनले भने, यसकारण १ लाख रुपैयाँभन्दा बढी रकम जम्मा गर्न आउने व्यक्तिको मात्र सामान्य परिचय आवश्यक हुने व्यवस्था गर्न आग्रह गरेका छौं। सम्पत्ति शुद्धीकरण तथा आतंकवादी क्रियाकलापमा वित्तीय लगानी निवारणसम्बन्धी व्यवस्थामा एक लाखभन्दा बढीको निक्षेप गर्दा ग्राहकबाहेक निक्षेपकर्ताको परिचयपत्र चाहिने व्यवस्था रहेकाले राष्ट्र बैंकलाई पनि त्यहीअनुसार सीमा तोक्ने निर्देशन दिइएको उनले जनाए। निक्षेपकर्ताको परिचयपत्र चाहिने व्यवस्थाले ग्राहकलाई असुविधा भएको भन्दै निश्चित सीमाभन्दा बढीको रकममा मात्र पहिचान चाहिने व्यवस्था गर्न गृहकार्य भएको राष्ट्र बैंकका प्रवक्ता नारायण पौडेलले बताए। यो विषयमा छलफल भइरहेको छ, एकदुई दिनमै निर्देशन आउँछ, पौडेलले भने।"
पेट्रोलियम पाइपलाइन अब मोतिहारीबाट,"काठमाडौं बहुचर्चित पेट्रोलियम पाइपलाइन अब मोतिहारीदेखि अमलेखगन्जसम्म बन्ने भएको छ। रेल मार्गले रक्सौलमा इन्धन भण्डारण गर्न कठिनाइ भएपछि मोतिहारीबाट बनाउन लागेको हो। रक्सौलअमलेखगन्ज पेट्रोलियम पाइपलाइन प्रोजेक्टका म्यानेजर प्रदीप यादवका अनुसार मोतिहारीदेखि अमलेखगन्जसम्मको ६८९६ किलोमिटर पाइपलाइन निर्माण क्षेत्र हो। यसअघि रक्सौलदेखि अमलेखगन्जसम्म ४१ किलोमिटर तय गरिएको थियो। पाइपलाइनको ३९ किलोमिटर हिस्सा नेपाली भूभाग र बाँकी २ किलोमिटर भारततर्फ पर्ने जनाइएको छ। तर, नयाँ अध्ययनबाट अमलेखगन्जबाट सिमानासम्म ३६२८ र सीमाबाट मोतिहारीसम्म ३२६८ किलोमिटर हुने यादवले बताए। पाइलाइनको दूरी बढे पनि भारततर्फको खर्च भारतीय आयल निगम (आईओसी) ले नै व्यहोर्नेछ। भारतले निजी जग्गा अधिग्रहण गरेर पाइपलाइन बनाउन लागेको हो। पाइपलाइन निर्माणको दूरी बढे पनि भारततर्फ लाग्ने खर्च आईओसीले नै व्यहोर्छ, उनले भने, यसकै लागि भारतले खेतीयोग्य जमिन अधिग्रहण गरिसकेको छ। त्यसैले समस्या छैन। सरकारले पाइपलाइन राष्ट्रिय प्रथामिकताको आयोजना मा राखेको छ। पाइपलाइन प्रोजेक्ट पर्सा वन्यजन्तु आरक्षण क्षेत्रका जग्गाबाट बन्न लागेकाले सहजीकरण गर्न प्राथमिकताको आयोजनामा राखेको हो। आयल निगमका अनुसार निर्माणका क्रममा करिब २५ हजार रूख काट्नुपर्छ। अधिकांश रूख आरक्षण क्षेत्रका हुन्। प्राथमिकतामा नपर्दा आरक्षण क्षेत्रका रूख काट्न पाइँदैन। सडक किनारका रूख काट्नका लागि वातावरणीय प्रभाव मूल्यांकन (ईआईए) गर्नुपर्छ। ईआईएपश्चात् प्रतिवेदन क्याबिनेटमा पेस हुन्छ। क्याबिनेटले पास गरेपछि निर्माण प्रक्रिया सुचारु हुन्छ।यस्तै पाइपलाइन बिछ्याउँदा करिब ३ सय घरटहरा भत्काउनुपर्ने यादवले बताए। जितपुर, परवानीपुर, वीरगन्जको रजतयन्ती चोकको सरकारी जग्गामा स्थानीयले अतिक्रमण गरेर बसेका छन्। पाइपलाइनका लागि आईओसीले टेन्डर गरी पाइप बनाउन कम्पनी छनोट गरिसकेको जनाएको छ। कम्पनीले पाइप निर्माणको काम पनि सुरु गरिसकेको प्रोजेक्ट म्यानेजर यादवले बताए। पाइपलाइन बनाउन सुरु गरेसँगै पाइप बिछ्याउनका लागि टेन्डर पनि खुला गरेको छ, उनले भने। यस्तै पाइप नेपाल भित्र्याउँदा लाग्ने भन्सार शुल्क सम्बन्धमा आईओसीले पत्राचार गरेको छ। उक्त पत्र अर्थ मन्त्रालयमा पठाएको जनाइएको छ। निगमका अनुसार अन्य प्रोजेक्टका लागि १ प्रतिशत भन्सारमा सामान आयात गरिन्छ। निगमले पनि १ प्रतिशत शुल्क लाग्ने भनेर आईओसीलाई पत्र पठाएको यादवले जनाए। आईओसीले सोहीअनुसार टेन्डर सुरु गरेको उनको दाबी छ। अबको दुई महिनामा पाइप बिछ्याउने कम्पनी छनोट गरी बिछ्याउने काम सुरु हुन्छ, उनले भने। निगमका अनुसार पाइपलाइन पटनादेखि मोतिहारी, मोतिहारीदेखि अमलेखगन्ज र मोतिहारीबाटै बेतालपुरसम्म निर्माण गरिनेछ। नेपाली भूभाग पथलैयादेखि परवानीपुरसम्म सडक विभागले गर्ने भएको छ। तर, सीमाबाट परवानीपुरसम्म सडक विभागले कुनै योजना बनाएको छैन। यसका लागि विद्युत् प्राधिकरण, सडक, टेलिकमलगायत सरोकारवाला निकायसँग समन्वय भइरहेको जनाइएको छ। त्यसका लागि छुट्टै कमिटी गठन भएको छ। कमिटीले सडकमा आउने अवरोध हटाउन सुझाव दिने जनाइएको छ। कमिटीले बिजुलीको पोल, टेलिकम, घरटहरा, रूखलगायत हटाउँदा खर्चको विवरण उपलब्ध गराउँछ, भत्काउनका लागि छिट्टै टेन्डर खुला हुन्छ, यादवले भने। उनका अनुसार आईओसीले २०१७ भित्र पाइप बिछ्याउन सुरु गर्ने योजना बनाएको छ। २०१८ सम्म पाइप बिछ्याउने काम सम्पन्न हुने यादवको दाबी छ। आईओसीले एक दिनमा एकदेखि डेढ किलोमिटरसम्म बिछ्याउँछ। नेपालतर्फ ३६ किलोमिटर बिछ्याउने हो, उनले भने, जसअनुसार करिब डेढ महिनामा काम सकिन्छ। अमलेखगन्जदेखि मोतहारीसम्म पाइपलाइनका परिवर्तन विन्दु करिब ८० वटा छन्। निगमका अनुसार पहिलो चरणमा अमलेखगन्जमा रहेका करिब ४ वटा ट्यांकीमा भण्डारण गरिनेछ।दोस्रो चरणमा भण्डारण बढाइने जनाइएको छ। नयाँ भण्डारण निर्माण गर्दा धेरै रूख काट्नुपर्छ। स्वीकृतिका लागि धेरै समय लाग्न सक्छ, उनले भने, जसले गर्दा पहिलो चरणमा हाल सञ्चालन भएकै ट्यांकीमा भण्डारण गर्नेछौं। छोटो दूरी हुनुका साथै मुआब्जा लागतसमेत घट्ने भएकाले सडक किनारै किनार पाइपलाइन विस्तार गर्न लागिएको उनले बताए। यसका लागि निगमले विस्तृत इन्जिनियरिङ सर्वेक्षणको प्रतिवेदन, विश्व जिओडेटिक प्रणाली १९८४ प्रतिवेदन भारतीय आयल निगम (आईओसी) लाई पठाइसकेको छ। जिओडेटिक प्रणालीले पाइपलाइनको नक्सा, भूकम्पीय क्षेत्रलगायतको प्रतिवेदन हो। आईओसीले प्रतिवेदनको अध्ययन गरी अन्तिम रूप दिई प्रतिवेदन पुन: निगमलाई दिनेछ। त्यसपश्चात् निर्माण प्रक्रिया सुरु हुनेछ। झन्डै २० वर्षदेखि चर्चामा रहेको पाइपलाइन निर्माण सम्बन्धमा ०७२ भदौ ७ मा सम्झौता भएको हो।"
सवा १ अर्बको सेयर कारोबार,"काठमाडौं बजारमा बुधबार १ अर्ब २९ करोड रुपैयाँ बराबरको सेयर कारोबार भएको छ। अघिल्लो दिनको तुलनामा कारोबार रकम करिब ३४ करोड रुपैयाँले बढी हो। बैंकिङ र जलविद्युत्बाहेक कारोबारमा आएका सबै समूहअन्तर्गतका कम्पनीको सेयर मूल्य बढेपछि समग्र नेप्से करिब ९ अंकले बढेको छ। तीमध्ये पनि बिमा र उत्पादन तथा प्रशोधनमूलक समूहको परिसूचक उच्च अंकले बढ्यो। यी दुई समूहको परिसूचक उच्च अंकले बढेपछि समग्र नेप्सेको वृद्धिमा बलियो टेवा पुगेको हो। गत साता बिमा कम्पनीहरूले पुँजी वृद्धिको योजना सार्वजनिक गरेका छन्। सबै बिमा कम्पनीले बोनस र हकप्रद सेयरमार्फत नै पुँजी बढाउन चाहेकाले लगानीकर्ताको आकर्षण ती कम्पनीको सेयरमा देखिएको हो। यही कारण केही दिनयता बिमा समूहको परिसूचक उच्च अंकले उकालो लागिरहेको छ। यसैक्रममा बुधबार यो समूहको परिसूचक करिब ३ सय १० अंक (३२५ प्रतिशत) ले बढ्यो। यो वृद्धिले नेप्सेलाई १ हजार ६ सय ४५०३ विन्दुमा पुर्याएको छ। उक्त दिन होटल समूहको परिसूचक १११, विकास बैंकको ०७२, वित्त कम्पनीको ०५४, उत्पादन तथा प्रशोधनको १३८ र अन्य को ०१३ प्रतिशतले बढे। तर, बंैकिङ समूहको परिसूचक ०३८ र जलविद्युत्को ०१ प्रतिशतले ऋणात्मक रहे।सूचीकृत २ सय १० कम्पनीमध्ये बुधबार १ सय ५६ कम्पनीको मात्र सेयर कारोबार भयो। तीमध्ये ९२ कम्पनीको सेयर मूल्य बढ्यो, ५३ कम्पनीको घट्यो र ११ कम्पनीको सेयर मूल्य स्थिर छ। ९ हजार ६ सय कारोबारबाट २५ लाख ३५ हजार ८ सय ५५ कित्ता सेयर किनबेच भए। नेप्सेमा सूचीकृत क वर्गका कम्पनीहरूको सेयर कारोबार मापक सेन्सेटिभ परिसूचक ०२९ र कारोबारमा आएका सबै कम्पनीको सेयर कारोबार मापक फ्लोट परिसूचक ०४१ प्रतिशतले सकारात्मक रहे।"
भारतचीन व्यापार प्रभावित,"गान्तोक (सिक्किम) भारत र चीनबीच १२ वर्षदेखि नाथुला नाकाबाट हुँदै आएको व्यापार प्रभावित भएको छ। पहिरो गएको बहानामा चिनियाँ व्यापारीले सामान पनि नपठाउने र लिन पनि छाडेकाले नाथुलाको व्यापार ठप्प भएको हो। चिनियाँ पक्षले आफ्ना सेना फिर्ता पठाउन गरेको आग्रहलाई भारतले बेवास्ता गर्दै आएको छ। त्यसपछि चिनियाँ व्यापारीले भारततिर सामान पठाउन छाडेका छन्। उनीहरूले पहिरोको बहानामा भारतीय सामान लिन मानेका छैनन्। नाथुला व्यापार हेर्ने इन्डस्ट्रिज एन्ड कमर्स डिपार्टमेन्ट सिक्किमका अनुसार गत १७ जुलाईदेखि नाथुला व्यापार ठप्प छ। चिनियाँ व्यापारीहरू टिबिटेन अटोनोमस रिजन (टार) बाट १० दिनयता चिनियाँ व्यापारीहरू नाथुला आएका छैनन्, इन्डस्ट्रिज एन्ड कमर्स डिपार्टमेन्टका एक अधिकारीले भने, १२ वर्षअघि सुरु भएको व्यापार पुन: रोकिने सम्भावना बढ्दै गएको देखिन्छ। नाथुला हँुदै भारतले फलाम, नुन, पशुजन्य पदार्थलगायतका ४५ वटा मालवस्तु चीन निर्यात गर्दै आएको छ। चीनले भारततर्फ ऊन, हर्बल, इलेक्ट्रोनिक उपकरणलगायतका वस्तु निर्यात गर्छ। चीनले पहिरोको कारण देखाए पनि भारतचीनबीचको कूटनीतिक विवादपछि व्यापार प्रभावित भएको हो। दोक्लम प्रकरण र त्यसपछि चिसिएको भारतचीन सम्बन्धकै कारण व्यापार र मानसरोवर यात्रा ठप्प भएको हो, न्युज लाइभ टेलिभिजनका पत्रकार प्रकाश अधिकारी भने, यद्यपि सीमा व्यापारलाई चिनियाँ पक्षले आधिकारिक रूपमा बन्दको घोषणा भने गरेको छैन। सिल्क रुट का रूपमा बहुचर्चित भारत र चीनको स्वशासित क्षेत्र तिब्बतबीचको नाथुला नाका करिब ४४ वर्षपछि गत २००६ जुलाई ६ तारिखदेखि सञ्चालनमा आएको हो। मानसरोवार यात्रा पनि अनिश्चितभारतचीनबीचको सीमा विवाद (दोक्लम घटना) लगत्तै चीनले कैलाश मानसरोवार जाने तीर्थयात्रीलाई समेत सीमाबाटै फर्काउन थालेको छ। मानसरोवार यात्रामा जाने तयारीमा करिब साढे ३ सय यात्रीमध्ये दिल्लीबाट गान्तोक आएका दुई टोली फर्किएका छन्। एउटा टोली भारतचीन सिमानाको नाथुला जिरो प्वाइन्टमा दुई दिनसम्म बसेर गान्तोक फर्किएका हुन्। दुई दिनसम्म पर्खंदा पनि चीनले नाका नखोलेपछि तीर्थयात्रीहरू निराश भएर फर्किएको सिक्किमका पर्यटनमन्त्री उगेन टी ग्याचु भुटियाले बताए।"
भारतीय सुरक्षाकर्मीको जाँच केही खुकुलो,"भैरहवा नेपालबाट प्रवेश गर्ने मालबाहक गाडीलाई सुनौली नाकामा भारतीयले सुरक्षाकर्मीले थालेको कडा जाँच र खानतलासीलाई केही खुकुलो बनाएका छन्। जाँच प्रक्रिया खुकुलो भएपछि नेपाली भूमिमा लागेको गाडीको लामो लाइन र जाम कम हँुदै गएको छ।सुरक्षाको कारण देखाउँदै सिमानामा तैनाथ भारतीय अर्ध सैनिक बल (एसएसबी) ले केही दिनदेखि कडा जाँच गर्न थालेका थिए। उनीहरूले मंगलबार साँझदेखि जाँच र खानतलासीमा खुकुलो बनाएका हुन्। भारततर्फ जाने पैदल यात्रुमाथिको जाँच प्रक्रिया भने यथावत् छ। भारतीय पक्षबाट भएको कडाइमा कमी भएपछि भारततर्फ जाने गाडीको जाम धेरै हटेको छ, भैरहवा भन्सार प्रमुख भुपालराज शाक्यले भने, ४५ दिनसम्मको कडा चेकिङबाट भारततर्फ जान नपाएका गाडीबाट केही दिनसम्म निकासीपैठारीमा असर पर्ने देखिएको छ। यदि जाँच खुकुलो भएमा सहज रूपमा गाडी भारततर्फ गएर ढुवानीमा केही दिनपछि पहिलाकै अवस्थामै आउने उनले जनाए। जाँचमा कडाइ यथावत् रहे आयातकर्ताले भैरहवा नाकाको रुट परिवर्तन गर्ने सम्भावना बढेको थियो। जाममा परेर फर्किन धेरै दिन लागेकाले भारतबाट सामान लिएर आउने गाडीको संख्या दैनिक १ सय हाराहारीमा घटेको छ। ट्राफिक प्रहरी कार्यालय बेलहियाका इन्चार्ज सई विष्णु जीसीले जाँच खुकुलो बनेपछि लाइन घटेर भन्सार परिसरमा मात्र रहेकाले ट्राफिक व्यवस्थापनको समस्या टरेको बताए। धेरै दिनसम्म गाडीको जामका कारण चोरीलगायत अन्य अपराधका घटना हुने डर थियो, जीसीले भने, कुनै कारणबस एउटा गाडीमा आगलागी भएमा सम्पूर्ण गाडी सखाप हुने डरले सुरक्षाको चुनौती थपिएको थियो। भारतबाट मालबाहक गाडीको आउने क्रम भने धेरै घटेको उनले बताए।"
मुआब्जा ४ अर्ब ३६ करोड वितरण,"गोरखा राष्ट्रिय गौरवको आयोजना बूढीगण्डकी जलविद्युत्ले आर्थिक वर्ष ०७३७४ मा गोरखा र धादिङका डुबानमा पर्ने जग्गाका लागि ४ अर्ब ३६ करोड रुपैयाँ मुआब्जा वितरण गरेको छ।आयोजनाको लागि मुआब्जा वितरणका लागि छुट्याइएको ५ अर्बमध्ये धादिङमा २ अर्ब ३० करोड र गोरखामा २ अर्ब ६ करोड रुपैयाँ वितरण भएको छ। आयोजनाको वातारण मुआब्जा वितरण पुनर्बास तथा पुन:स्थापना इकाईले गोरखाको घ्याल्चोकको सिउरेनीटारमा कार्यालय स्थापना गरेर मुआब्जा रकम बाँडेको हो। दुई जिल्लाका गरी आयोजना प्रभावित दुई हजारजनाले मुआब्जा रकम पाएका छन्। पहिलो चरणमा गोरखातर्फ साविकका घ्याल्चोक, भुम्लिचोक र दर्बुङ तथा धादिङको सलाङ, मैदी र खरी गाविसमा मुआब्जा दिइएको हो। जग्गाको विभिन्न प्रकृतिका समस्या र कर्मचारी अभावका कारण छुट्याएको रकम वितरण गर्न नसकेको इकाई संयोजक कृष्ण कार्कीले बताए। मुआब्जाका लागि निवेदन दिएका अधिकांश प्रभावितको बैंक खातामा पैसा पुगेको छ, उनले भने, रोक्का भएका, पहिल्यै विवादमा रहेका जग्गाकाधनीले मुआब्जा पाउन बाँकी छ।मुआब्जा लिएकाहरूको जग्गा मालपोत कार्यालयमार्फत बूढीगण्डकी आयोजनाको नाममा पास गरिएको गोरखाका प्रमुख जिल्ला अधिकारी जितेन्द्र बस्नेतले बताए। धादिङ र गोरखाका प्रजिअ संयोजक रहेको समितिले मुआब्जा निर्धारण गरेपछि वितरण थालिएको हो। जग्गाबाहेक घरगोठ र बोटबिरुवाको मुआब्जाका लागि पनि कार्यदल गठन गरेर अध्ययन भइरहेको उनले बताए।ऊर्जा मन्त्रालयले चिनियाँ कम्पनी चाइना गेजुवा वाटर एन्ड पावर ग्रुप एन्ड कम्पनी (सीजीजीसी) लाई आयोजना निर्माण गर्न जिम्मा दिएपछि स्थलगत अध्ययन थालेको छ। गोरखाका साविकका १४ र धादिङका १३ गाविसका भूभाग आयोजनाबाट डुबानमा पर्छन्। गोरखाको आरुघाट र धादिङको सल्यानटार क्षेत्रको जग्गाको अझै मुआब्जा निर्धारण गरिएको छैन। भूकम्पपीडितसमेत रहेका स्थानीय प्रभावितले छिटो मुआब्जा दिएर पुनर्बासको योजना ल्याउन माग गरेका छन्।त्यस्तै मस्र्याङदी जलविद्युत् आयोजनादेखि काठमाडौंसम्म केन्द्रीय प्रसारण लाइन विस्तार गर्न मुआब्जा वितरण थालिएको छ। गोरखा नगरपालिकाको देउराली र सहिद लखन गाउँपालिकाको मनकामनामा २ सय केभीए प्रसारण लाइनको ४४ वटा टावर राख्न २ करोड ३० लाख मुआब्जा वितरण गर्न लागिएको जिल्ला प्रशासन कार्यालयले जनाएको छ। प्रतिरोपनी ४ लाख ५० हजारदेखि ११ लाख रुपैयाँसम्म जग्गाको मूल्य निर्धारण गरी १ सय १० जना जग्गाधनीलाई मुआब्जा दिन लागिएको हो। मुआब्जा दिएको जग्गामा प्रसारण लाइनको टावर (खम्बा) राखिनेछ।"
माडीपुल निर्माण अघि बढाउन प्रक्रिया सुरु,"रोल्पा माडीखोलाको अलपत्र पुलको निर्माण गर्ने टुंगो लगाउन सडक डिभिजन कार्यालयले प्रक्रिया अघि बढाएको छ। ठेक्का लिएका व्यवसायीबाटै पुल निर्माण गराउने वा टेन्डरमार्फत नयाँलाई दिने भन्ने अन्योल हटाउन डिभिजनले टिप्पणी फाइल उठाएको हो। उक्त पुल ८ वर्षदेखि अलपत्र अवस्थामा रहेको छ।रोल्पा माडीखोलाको अलपत्र पुल निर्माणका विषयमा कार्यालयले टुंगो लगाउन सकेको थिएन। पुलको निर्माण थालेयता ६ जना डिभिजन प्रमुख फेरिए पनि पुलको कामले तीव्रता लिएन। कार्यालयलाई पुरानै ठेकेदारबाट निर्माण गराउने वा नयाँलाई लगाउने भन्ने निर्णयका लागि डिभिजनले टिप्पणी फाइल उठाएको छ। उक्त फाइल सडक विभागमा पठाएको जनाइएको छ। रोल्पा सदरमुकाम लिबाङसँग पश्चिमी रोल्पाको भागलाई सडक सञ्जालबाट जोड्ने उद्देश्यले प्यूठानस्थित सडक डिभिजन कार्यालयको अगुवाइमा ०६६ सालमा उक्त पुलको निर्माण थालिएको हो। पछिल्लो वर्ष पुलको डिजाइन स्टिमेट गल्ती भएको जानकारी दिइयो। तर, ८ वर्षसम्ममा पनि ठेकेदारको लापरबाही र सडकका कर्मचारीको बेवास्ताले पुल बन्न सकेन। उक्त पुल पूर्वअर्थमन्त्री वर्षमान पुन र सभामुख ओनसरी घर्तीको गाउँमै पर्छ। करिब ७२ मिटर लामो पुल निर्माण गर्न करिब ४ करोड रुपैयाँको बजेटमा प्यूठानका निर्माण व्यवसायी वसन्त डीसीले ठेक्क लिएका थिए। लामाएडीधर्मेन्द्र जेभीका तर्फबाट ०६६ सालमा ३० महिनामा पुल निर्माण गर्ने भनेर सडक डिभिजन कार्यालयसँग उनले सम्झौता गरेका थिए। तर, इस्ट कन्सल्टेन्सी नामको कम्पनीमार्फत गराएको पुलको डिजाइन स्टिमेट गलत भएपछि काम सम्पन्न गर्न कठिनाइ भएको निर्माण व्यवसायी डीसीले बताए। उक्त विषयमा डिभिजन र व्यवसायीबीच पटकपटक समन्वयात्मक प्रक्रिया भए पनि काम अघि बढेको थिएन। डिभिजन प्रमुख सुरेश न्यौपानेले भने, हाल ठेकेदारलाई काम सक्न निरन्तरता दिने वा ठेक्का रद्द गर्ने भन्ने बारेमा फाइल उठाइएको छ। उनले केही वर्षसम्म ठेकेदारले कामै नगरेकाले यस्तो उपाय खोजिएको बताए। तत्कालीन डिभिजन प्रमुख भीमार्जुन अधिकारीलाई स्टिमेट सच्याउन र सोहीअनुसारको पुन: सम्झौता गराइदिन पटकपटक आग्रह गर्दा पनि बेवास्ता गरेपछि काम गर्न ढिलाइ गरेको डीसीले बताए। नयाँ डिजाइनअनुसारको पुन: सम्झौता, कामदारका लागि बिमा र म्याद थप गर्ने गरी पुन: सहमति भएमा मात्र काम गर्न सकिन्छ, निर्माण व्यवसायी डीसीले भने। पुन: म्याद थपेर माग पूरा गरेमा १ वर्षभित्र पुल निर्माण भइसक्ने उनले बताए। बेलिब्रिज बन्योवर्षौंसम्म पुल बन्न ढिलाइ भएपछि दुई वर्षअघि माडीपुलमा बेलिब्रिज निर्माण गरिएको छ। यसले यातायात आवागमनमा सहजता बनाएको छ। उक्त पुल निर्माणका लागि सांसद अमरसिंह पुनले पहल गरेका हुन्। सडक विभागमा आपतकालीन अवस्थाका लागि राखिएको बेलिब्रिज माडीखोलामा निर्माण गरिएको हो।"
भारत विशाल स्कोरतर्फ,"गेल (रोयटर्स) शिखर धवनले बनाएको व्यक्तिगत उत्कृष्ट १ सय ९० रनसँगै चेतेश्वर पुजाराको नटआउट १ सय ४४ रनको मद्दतमा भारतीय टिम श्रीलंकाविरुद्धको पहिलो टेस्टको पहिलो दिन बुधबार विशाल स्कोरतर्फ अग्रसर भएको छ। धवन र पुजाराले दोस्रो विकेटमा २ सय ५३ रनको साझेदारी गरे। त्यसमा धवन आक्रामक रहे भने पुजाराले संयमित खेले। पहिलो दिनको खेल सकिँदा भारत तीन विकेट गुमाएर ३ सय ९९ रनको स्थितिमा छ।भारतका लागि अर्का नटआउट ब्याट्सम्यान अजिन्क्या रहानेले पुजारालाई क्रिजमा साथ दिइरहेका छन्। उनीहरूले गेलको अन्तर्राष्ट्रिय स्टेडियममा चौथो विकेटका लागि १ सय १३ रनको साझेदारी गरिसकेका छन्। नियमित प्रारम्भिक ब्याट्सम्यान मुरली विजय र लोकेश राहुलको स्थानमा धवन र अभिनव मुकुन्दले भारतको इनिङ्स सुरुआत गरे। तीन टेस्ट सिरिजको पहिलो खेलमा कप्तान विराट कोहलीले टस जितेर ब्याटिङको निर्णय गरेका थिए।मुकुन्द १२ रन बनाएर नुवान प्रदीपको बलमा आउट भए। त्यसयता भाग्यको साथ पाएका ३१ वर्षीय धवनले भारतलाई अगाडि बढाए। उनी ३१ रन बनाएर खेलिरहेको बेला सेकेन्ड स्लिपमा असेला गुणरत्नेले लाहिरू कुमारको बलमा क्याच छाडेका थिए। श्रीलंकाली टिम त्यति बेला थप संकटमा पर्यो, जति बेला गुणरत्नेलाई औलामा चोट लागेपछि अस्पताल लानुपरेको थियो। उनले यो टेस्ट मात्र होइन, पूरा सिजन गुमाउने तय मानिएको छ। जीवनदान पाएयता धवनले श्रीलंकाली बलरविरुद्ध आक्रामक खेले।उनले पेस र स्पिन आक्रमण दुवैविरुद्ध लगातार चारैतर्फ प्रहार गरे। दिलरुवान परेराको बलमा चौका प्रहार गर्दै उनले आफ्नो शतक पूरा गरे। उनले यसका लागि १ सय १० बलमात्र सामना गरे। लन्चपछि भारतले एकै सेसनमा सय रन जोडे। आफ्नो पहिलो दोहोरो शतकतर्फ अग्रसर धवनले त्यसलाई भने पूरा गर्न सकेनन्। प्रदीपको बलमा प्रहार गर्ने क्रममा एन्जेलो म्याथ्युजलाई मिडअफमा क्याच दिए। आफ्नो १२ औं शतकका लागि उनले १२ चौका प्रहार गरे। प्रदीपले तीन रनमात्र बनाएका कोहलीको विकेट लिए।"
नर्वे कपमा भाग लिने,"काठमाडौं, (कास) नर्वेको ओस्लोमा हुने नर्वे कपमा १३ देखि १६ वर्षसम्मका विभिन्न स्कुलका छात्र खेलाडीले प्रतिस्पर्धा गर्नेछन्। जुलाई ३० देखि अगस्ट ५ सम्म हुने प्रतियोगिता सेभेन ए साइडका आधारमा हुनेछ। त्यसमा आयन सिलवाल, कृष न्यौपाने, निर्भानराज शाक्य, आदित्य सुवेदी, सुमंश गौतम, श्रृजेश कार्की, ऋता दत्त, गणेश भण्डारी, सुमन गुरुङ, सञ्जय खत्री, ओम दाहाल, प्रवीण कार्की, दीप गुरुङ र निश्चल न्यौपाने सहभागी हुनेछन्। मुख्य प्रशिक्षकमा प्रज्ज्वलप्रताप क्षेत्री, सहायक प्रशिक्षकमा अमित खड्का र प्रमोद पाण्डे तथा व्यवस्थापकमा सुमन तिमल्सिना छन्।टोली शुक्रबार नर्वे जाने कार्यक्रम छ। नर्वे बसाइका क्रममा खेलाडीहरू तालिममा पनि सहभागी हुने जनाइएको छ। अक्षराको विशेष पहलमा विभिन्न विद्यालयका राम्रा फुटबल खेलाडीको टोली चयन गरी प्रतियोगितामा सहभागी गराउन लागेको बताइएको छ। टोलीलाई थ्री स्टारका व्यवस्थापक राम श्रेष्ठले ट्रयाकसुट प्रायोजन गरेका छन्।"
रसियामा पराले रंगशाला,"क्रासनोय, रसिया (एपी) रसियाले विश्वकप २०१८ माथिको खर्च कटौती गर्न खोजिरहेको छ। त्यो कसरी त? यस्तोमा एउटा किसानसँग मात्र उपाय होला पराल। रोमन पोनोमारयोभले तीन साना सुंगुर वाला दन्त्यकथामा आधारित भएर सेन्ट पिटर्सबर्गस्थित नयाँ रंगशालाको एउटा पराले नक्कल उतारेका छन्। ७ सय मिलियन डलर लागतमा बनेको उक्त रंगशालामा विश्वकपका सेमिफाइनल खेलाइने छ। ४ सय ५ थान परालका टौवा थुपारेर रोमनले बनाएको उक्त नक्कली रंगशालामा ३ सय जना बस्न सक्छन्। झन्डा हाल्ने पोल पनि छ। यसले गत सप्ताहन्त केही हेरफेरसहितका नियम लगाएर आफनो पहिलो प्रतियोगिता आयोजना गर्यो। जुन स्थानीय टोलीहरूका लागि थियो। मानिसहरू उत्साहित छन्। विश्वकपअगाडि खेलकुदीय माहोल बन्दैछ, उनले हालैको अन्तर्वार्तामा भने। सक्कली सेन्ट पिटर्सबर्ग रंगशाला चाहिँ लागत, भ्रष्टाचार काण्ड, ढिलाइ र कामदारको मुत्युका कारण विवादमा पर्यो। रोमन आफैमा जेनिथ सेन्ट पिटर्सबर्ग क्लबका फ्यान हुन्। उनले नयाँ रंगशालाको नक्कल उतार्नुका कारण हो निर्माण क्रमका समस्याप्रति भद्र व्यंग्य गर्नु। साँच्चै अनौठो थियो, रंगशालाको लागत र निर्माण समयावधि, उनले भने। रसियाली विश्वकपको कुल बजेट करिब ११ खर्ब रुपैयाँ हो। जेनिथले पनि पराले रंगशालाको अक्कललाई रमाइलो पारामा स्वीकार गरेको छ। त्यसबापत उनले रोमनलाई सक्कली रंगशालामै गएर खेल हेर्ने टिकट दिएको छ। रोमन आउने केही साता खेल सञ्चालनमै व्यस्त हुनेछन्। उनको मनमा अर्को योजना पनि छ पराले विश्वकपको आयोजना।"
जुनियर ब्याडमिन्टनमा तीन जित,"काठमाडौं (कास) नेपाली खेलाडीहरूले इन्डोनेसियामा जारी पेम्वाङगुनाल जया राया ब्याडमिन्टन एसिया जुनियर च्याम्पियनसिपमा राम्रो प्रदर्शन गरेका छन्।नेपालका प्रफुल महर्जनले कम्बोडियाका डिना साओमलाई २१११, २१८ ले पराजित गर्दै दोस्रो चरणमा स्थान बनाए। उनले आयोजक इन्डोनेसियाका फतुरामन फौजीसँग प्रतिस्पर्धा गर्नेछन्। नेपाल ब्याडमिन्टन संघका सचिव नवीनविक्रम शाहले जनाएअनुसार रुकेश महर्जनले मंगोलियाका मेन्देव्यर बात्सुकलाई २१८, २१७ को सोझो सेटमा हराए। अर्का खेलाडी पविन लिन्थेपले पाकिस्तानी राजा महम्मद हैदरविरुद्ध १५२१, २११७, २११७ को जित कठिन जित निकाले। रुकेशले रसिन्दु हेन्देवा र पविनले रन्थुस्का ससिन्दुसँग प्रतिस्पर्धा गर्नेछन्। दुवैको प्रतिद्वन्द्वी श्रीलंकन हुन्। च्याम्पियनसिप जुलाई ३० सम्म चल्नेछ।"
प्रकाश र सुरजको सामान्य प्रदर्शन,"काठमाडौं प्रकाश केसी र सुरज वैश्यले एसियाली युवा तथा जुनियर भारोत्तोलन च्याम्पियनसिपको तेस्रो दिन बुधबार औसत प्रदर्शन गरेका छन्।पुरुषतर्फ ६९ केजी जुनियरमा प्रकाशले स्न्याचमा १ सय र क्लिन एन्ड जर्कमा १ सय ३२ केजीसहित कुल २ सय ३२ केजी भार उठाए। दोस्रोपल्ट महादेशीय च्याम्पियनसिपमा प्रतिस्पर्धा गरेका उनी समूह बी मा सातौं स्थानमा रहने क्रममा जुनियरको राष्ट्रिय कीर्तिमान भंग गरेको नेपाल भारोत्तोलन संघका सचिव सञ्जय महर्जनले बताए। प्रकाशले सिनियरको प्रतियोगिता सातौं राष्ट्रिय खेलकुदमा गत वर्ष स्वर्ण पदक जितेका थिए।पुरुष ६९ केजीको युवाजुनियरमा सहभागी सुरजले स्न्याचमा ७५ केजी र क्लिन एन्ड जर्कमा ९५ केजी गरी कुल १ सय ७० तौल उचाले। उनी समूह बी को प्रतिस्पर्धा नवौं स्थानमा रहेर टुंग्याए।एसियाली भारोत्तोलनकै बृहत् प्रतियोगिताको रूपमा लगनखेलस्थित आर्मी शारीरिक तालिम तथा खेलकुद केन्द्रमा जारी भइरहेको प्रतियोगिताको चौथो दिन बिहीबार नेपाली खेलाडीको स्पर्धा हुने छैन। पाँचौं दिन शुक्रबार विशाल सिंह विष्ट, जइदी कोजु र सागर भण्डारीले प्रतिस्पर्धा गर्नेछन्।उत्तर कोरियालाई स्वर्णउत्तर कोरियाकी सोङ कु ह्याङले ६३ केजी युथतर्फ स्वर्ण पदक जितेकी छन्। उनले कुलतर्फ २०८ केजी उचाल्दै पहिलो भइन्। सोङले स्न्याचमा ९६ केजीसाथ दोस्रो स्वर्ण र क्लिन एन्ड जर्कमा ११२ केजीसाथ रजत जितिन्। यस्तै युथमा उज्वेकिस्तानकी फेजुल्लेभा कुमुस्कोनले कुल १९७ केजीसाथ रजत र चीनकी लाइब गुईफाङले १९७ केजीसाथ नै कास्य पदक जिते।६३ केजीकै जुनियरतर्फ कुल तौलमा मंगोलियाकी गन्जोरिग अन्नुजिनले १९८ केजीसहित स्वर्ण, उज्वेकिस्तानकी फेजुल्लेभाले १९७ केजीसाथ रजत र चीनकी लिआवले १९७ केजीसाथ कांस्य पदक जिते। सोही तौलको स्न्याचमा चीनकी लिआवले ९२ केजी र क्लिनतर्फ ११५ केजी उचाल्दै उज्वेकिस्तानकी फेजुल्लेभाले स्वर्ण जिते ।"
भलिबल उपेक्षित भएको गुनासो,"विराटनगर भलिबल खेल उपेक्षित भएको भन्दै यसका अग्रजहरूले चिन्ता जनाएका छन्। राष्ट्रिय खेलको मान्यता पाएको भलिबलबारे जिल्ला भलिबल संघ मोरङद्वारा आयोजित छलफलमा सहभागीहरूले यस्तो चिन्ता जनाएका हुन्।पूर्वअन्तर्राष्ट्रिय खेलाडी दीपक सापकोटालगायत अग्रज खेलाडी र प्रशिक्षक सहभागी भएको भेलामा पहिले निकै लोकप्रिय भलिबल अचेल हराउने अवस्थामा पुगेको स्मरण गराए। राज्यले स्रोतसाधन, व्यवस्थापन, संरक्षण र परिचालन गर्न नसक्दा भलिबल खेल लोप हुँदै गएको सापकोटाको आरोप थियो।यही अवस्था हो भने भलिबल मुलुकका लागि इतिहास बन्ने छ, उनले भने। भलिबलका जिल्ला, क्षेत्रीय र केन्द्रीय समितिले वैधानिकता र पूर्णता नपाउनु पनि यो खेल समाजबाट हराउँदै जानुको कारक भएको उनको दाबी थियो।आफ्नो पालाको स्मरण गर्दै उनले भने, त्यति बेला भलिबल लोकप्रिय खेल हुँदा सबै संघ संस्थाले खेलाडीलाई रोजगारी दिन तँछाडमछाड गर्थे। राम्रा खेलाडीको रोजगारी सुनिश्चित थियो। अहिले विगतको तुलनामा रोजगारी दिने संघसस्था सयौं छन्। तर खेल नै लोप भएपछि संघसस्थाले चाहेर पनि राम्रा भलिबल खेलाडीलाई रोजगारी दिन पाएका छैनन्। उनी भलिबलका राम्रा खेलाडी भएकै कारण विद्युत प्राधिकरणमा जागिरे हुन्। नेतृत्वले प्रतियोगिता नै गर्न छाडेपछि भलिबल आफैं लोप भएको अर्का पूर्वराष्ट्रिय खेलाडी वीरबल थापाको गुनासो थियो। समय समयमा प्रतियोगिता आयोजना गर्ने हो भने अझै पनि भलिबल पुनर्जीवित गर्न सकिन्छ। थापाले भने, प्रतियोगिता गर्न लगानीकर्ता भेटिन्छन् तर नेतृत्वले ध्यान नै दिँदैन। वार्षिक खेल तालिका बनाएर प्रतियोगिता गर्ने हो भने भलिबलप्रति अझै पनि युवालाई आकर्षित गर्न सकिन्छ।विभागीय टोलीहरूले भलिबलको अस्तित्व जोगाएको पूर्वराष्ट्रिय खेलाडी तीर्थ अधिकारीको भनाइ थियो। पुलिस र आर्मीमा मात्र भलिबल खेलाडी छन्। राज्यले भलिबललाई राष्ट्रिय खेलको सूचीमा राखे पनि यसको उत्थानका लागि लगानी गर्न चुकेकाले भलिबल लोप भएको अधिकारीको गुनासो थियो।पूर्वराष्ट्रिय खेलाडीहरू सन्जय थपलिया, शैलेन्द्र श्रेष्ठ, टुकन चौधरी, मुन्ना चौधरी, वीरनारायण चौधरी, हरि निरौला र गोपाल थपलियाले विद्यालय तहबाट भलिबललाई प्राथमिकता नदिए खेलको पुनरुत्थान नहुने तर्क गरे। दुई दशकअघिसम्म भलिबलको राष्ट्रिय टिममा पूर्वाञ्चलको झन्डै ७५ प्रतिशत हिस्सा हुन्थ्यो। भलिबल संघ पूर्वाञ्चलका अध्यक्ष विश्वराज धिमालले भने अहिले राष्ट्रिय टिममा पूर्वका एकजना पनि खेलाडी नभएको बताए। उनले भने, अहिले पूर्वमा भलिबल प्रतियोगितान नै हुँदैन अनि कहाँबाट खेलाडी उत्पादन हुन्छ?नेतृत्वले भलिबल खेलको विकास गर्ने उद्घोष गरे पनि आबद्ध संस्थाले बेवास्ता गर्दा भलिबल लोप भइरहेको संघका पूर्व कोषाध्यक्ष बुद्धिबहादुर विष्टको आरोप थियो। कुनै समय पूर्वका हरेक चोकचोकमा भलिबल स्पर्धा हुने गरेको उल्लेख गर्दै वरिष्ठ प्रशिक्षक वीरेन्द्र चौधरीले अहिले पूर्वमा भलिबल नै दुर्लभ भएको स्मरण गराए। राज्यले भलिबललाई राष्ट्रिय खेलमा घोषणा गरे पनि यसको वर्तमान अवस्था बुझ्न नसकेको उनको गुनासो थियो। संघका केन्द्रीय सदस्य लोकनाथ पराजुलीले राज्यले अब पनि ध्यान नदिए मुलुकको भलिबल खेल इतिहासमा मात्र सीमित रहने अवस्था रहेको बताए। प्याब्सन मोरङका उपाध्यक्ष प्रेम सुवालले निजी विद्यालयहरूले भलिबललाई प्राथमिता दिए पनि सम्बद्ध निकायबाट बेवास्था भएको गुनासो पोखे। प्याब्सनले हरेक वर्ष स्कुल स्तरबाट भलिबलका उत्कृष्ट खेलाडी उत्पादन गरे पनि सम्बन्धित निकायले बेवास्ता गर्दा उनीहरू भलिबलप्रति निरुत्साहित हुने गरेको उनले बताए।"
एनओसी विवाद,"काठमाडौं अन्तर्राष्ट्रिय मान्यताप्राप्त नेपाल ओलम्पिक कमिटी (एनओसी) का अध्यक्ष जीवनराम श्रेष्ठले कानुनी उपचारबाटै समस्या समाधानको बाटो चाहेको बताएका छन्।सर्वोच्च अदालतले सोमबार पूर्ण सुनुवाइको बाटो खोल्दै सबै पत्र स्थगन गर्ने कार्यलाई निरन्तरता दिँदै अल्पकालीन आदेश जारी गर्यो। यसले हामीलाई निरन्तर काम गर्ने अवस्था कायमै राखेको छ, अध्यक्ष श्रेष्ठले बुधबार भने, अब काम गर्न दिइएन, अवरोध र्सिजना गर्यो भने अदालतको मानहानी हुनेछ। हामी उक्त निर्णय कार्यान्वयन गर्न सक्रियतापूर्वक लाग्ने छौं।निर्वाचन गरेर बाहिरिइसकेको रुक्मशम्शेर राणा नेतृत्वको कार्यसमितिलाई सर्वोच्च अदालतले २०६७ सालमा पुन:स्थापना गरेको थियो। २०७२ सालमा भने तत्कालीन अध्यक्ष ध्रुवबहादुर प्रधान अध्यक्षताको पक्षमा फैसला गरेको थियो। सर्वोच्चको फैसला कार्यान्वयन शाखाले २०६७ सालको निर्णय लागू गर्न पत्राचार गरेपछि गृह मन्त्रालय, जिल्ला प्रशासन कार्यालय ललितपुरको सहयोगमा रुक्मशम्शेर समूहले वैशाखमा ओलम्पिक कमिटी कब्जा गरेको थियो। अहिले पनि सातदोबाटोस्थित कार्यालय उसैको नियन्त्रणमा रहेको छ। त्यसैले अन्तर्राष्ट्रिय ओलम्पिक कमिटी (आईओसी) र ओलम्पिक काउन्सिल अफ एसिया (ओसीए) को मान्यता पाएको श्रेष्ठ समूहले सर्वोच्च अदालतको फैसला कार्यान्वयन शाखा, गृह मन्त्रालय, जिल्ला प्रशासन कार्यलय ललितपुर लगायतलाई विपक्षी बनाई रिट हालेको थियो। त्यसैमा बहसपछि फैसला कार्यान्यवन शाखाको पत्र स्थगन गर्नू भनी सर्वोच्च अदालतले सोमबार पूर्ण सुनुवाइका लागि आदेश दिएको थियो।ओलम्पिक भवन राणा समूहको कब्जामै भए पनि बाहिरबाटै नेपाली खेलकुदको अन्तर्राष्ट्रिय सहभागिताबारे कार्यसन्चालनलाई निरन्तरता दिइरहेको उल्लेख गर्दै श्रेष्ठले भने, हामी अब प्रतीक्षा (ओलम्पिक भवनका लागि) गर्दैनौं तर कानुनी प्रक्रियाबाटै जानेछौं। उनले कार्यालय नखोलेसम्म अर्को पक्षसँग कुरा नहुने अडान पनि दोहोर्याए।सरकारसँग सहकार्य कायमैसर्वोच्च अदालतको दुई किसिमको निर्णयले संकटमा परेको एनओसीले वैधानिकताको लडाइँ कायमै रहे पनि १३ औं दक्षिण एसियाली खेलकुद (साग) आयोजनाका लागि सरकारसँग सहकार्य भइरहेको जनाएको छ।पूर्व युवा तथा खेलकुदमन्त्री दलजीत श्रीपाइलीले जीवनराम श्रेष्ठ समूहलाई कहिल्यै सार्वजनिक कार्यक्रममा सम्वोधनसमर्थन गरेका थिएनन्। यसबारे एनओसी अध्यक्ष श्रेष्ठले भने, मन्त्रालय र राष्ट्रिय खेलकुद परिषद्सँग नजिक भएरै १३ औं साग आयोजनाबारे काम गरिरहेका छौं। सरकारले बनाएको कमिटी मात्र सक्रिय भएन। भित्रभित्रै काम (सहकार्य) भइरहेको छ। १३ औं साग नेपालले सन् २०१९ मार्चमा आयोजना गर्ने निर्णय भए पनि यसका लागि पूर्वाधार निर्माण कार्य खासै अघि बढेको छैन।दक्षिण एसियाली ओलम्पिक परिषद् (एसएओसी) का अध्यक्षसमेत रहेका श्रेष्ठले हालै भुटानमा भएको बैठकले साग चारचार वर्षमा आयोजना गर्ने सहमति भएको पनि बताए। दुईदुई वर्षमा निरन्तर नहुँदा राम्रा खेलाडी उत्पादन गर्ने मूल उद्देश्य पूरा भएन। त्यसैले एसियाली खेलकुद (जुन ४४ वर्षमा हुन्छ) अघि मात्र साग आयोजना गर्ने सहमति भएको छ।साग आयोजकबारे निर्णयका लागि सरकारले ग्यारेन्टी लिनुपर्ने, ५ लाख अमेरिकी डलर एसएओसीको खातामा जम्मा गर्नुपर्ने, सम्बन्धित सरकार, सहर र ओलम्पिक कमिटीका प्रतिनिधिको अनिवार्य सहभागिता हुनुपर्ने नियम बनाइएको पनि उनले बताए।एनओसीका महासचिव लामा टेन्डी शेर्पाका अनुसार १३ औं सागमा २५ खेल समावेश गर्ने सैद्धान्तिक सहमति भएको छ। कराँते, फेन्सिङ, सेपाकटाक्रोसहित २८ खेल प्रस्ताव गरिएको छ। आयोजकले राख्न पाउने दुई खेलसहित २५ खेललाई १३ औं सागमा समावेश गर्नेछौं। कुनकुन खेलमा सहभागी हुने भन्ने निीश्चत गर्न सम्बन्धित देशहरूलाई पत्राचार गरिसकेका छौं, उनले भने।"
जुडो खेलाडी बैंककतिर,"काठमाडौं (कास) थाइल्यान्ड इन्टरनेसनल जुडो नर्थ बैंकक युनिभर्सिटी च्याम्पियनसिपमा नेपालका पाँच जुडो खेलाडीले भाग लिने भएका छन्। बैंककमा यही जुलाई २९ र ३० मा हुने च्याम्पियनसिपमा नेपालबाट १२ औं सागकी स्वर्णधारी फुपुल्हामु खत्री, हालै सम्पन्न एसियन जुनियर जुडो च्याम्पिनसिपमा कांस्य जितेकी मनिता प्रधान श्रेष्ठसहित सुनीता मगर ताम्राकार, उमेश मगर र इन्द्रबहादुर श्रेष्ठले प्रतिस्पर्धा गर्ने छन्। फुपुले ६३ केजीमुनि, मनिताले ५७ केजीमुनि, सुनीताले ७० केजीमुनि, पुरुषतर्फ उमेशले ६० केजीमुनि र इन्द्रले ६६ केजीमुनि सहभागिता जनाउने छन्। उमेशबाहेक अन्य चारै खेलाडीले सातौं राष्ट्रिय खेलकुदमा स्वर्ण जितेका थिए। उमेशले भने रजतमा चित्त बुझाउनुपरेको थियो। टिम प्रशिक्षकमा सूर्यनारायण श्रेष्ठ र व्यवस्थापकमा धर्मरत्न पाछै छन्।"
रोल्यान्डले डेब्यु गर्ने,लन्डन (रोयटर्स) मिडलसेक्सका दायाँहाते सिमर टोबी रोल्यान्ड जोन्सले दक्षिण अफ्रिकाविरुद्ध बिहीबार सुरु हुने टेस्टमा इङल्यान्डका लागि डेब्यु गर्ने भएका छन्। मार्क उड चोटका कारण खेल्न नसक्ने भएपछि रोल्यान्डले मौका पाउने निश्चित भएको हो। इङल्यान्डका लागि सीमित ओभरको क्रिकेटमा प्रतिनिधित्व गरिसकेका २९ वर्षीय रोल्यान्डले तेस्रो टेस्टमा अवसर पाउन लागेका हुन्। चार टेस्टको सिरिज अहिले ११ को बराबरीमा छ।
मुख्य प्रशिक्षकमा राई,"काठमाडौं (कास) तेक्वान्दोमा मुख्य प्रशिक्षकको जिम्मेवारी नन्दु राईले पाएका छन्। बुधबारै नेपाल तेक्वान्दो संघले नवनियुक्त प्रमुख प्रशिक्षक राईलाई स्वागत गरेको छ। सातदोबाटोस्थित तेक्वान्दो मुख्यालयमा राईलाई संघका अध्यक्ष प्रकाश शम्शेर राणा, महासचिव दीपराज गुरुङलगायत प्रशिक्षक, खेलाडी र विभिन्न डोजाङ प्रमुखले स्वागत गरे। करिब ३४ वर्षदेखि तेक्वान्दोसँग संलग्न राई यसअघि राखेप तालिम तथा प्रशिक्षण विभागका उपनिर्देशक थिए।"
सुन्दरीदेवी च्याम्पियन,"हेटौंडा (कास) सुन्दरीदेवी मावि थाहानगर७, आग्रा कोकाकोला कप अन्तरस्कुल फुटबल च्याम्पियन भएको छ। बुधबार हेटौंडामा सम्पन्न फाइनलमा सुन्दरीदेवीले श्रमिक मावि हेटौंडा४, कर्रालाई २१ ले हराएको थियो। हर्दिप गुरुङले २२ औं मिनेटमा फ्रिकिकबाट र बिके राईले २७ औं मिनेटमा गोल गरेका थिए। ७० औं मिनेटमा श्रमिकबाट राम गुरुङले एक गोल फर्काए। फाइनलका म्यान अफ दी म्याच हर्दिप गुरुङ घोषित भए। सर्वोत्कृष्ट खेलाडी च्याम्पियन टोलीका दीपक गोले भए।"
एचएचसीए विजयी,काठमाडौं (कास) ज्ञान निकेतन र डिफेन्डिङ च्याम्पियन एचएचसीए स्कुल ११ औं श्रीदिवा मनसुन मिट अन्तरस्कुल बास्केटबलको क्वाटरफाइनल पुगेका छन्।ज्ञानले आयोजक श्रीदिवालाई ५९५० स्कोरले हराउँदा भूमि सम्राटले १८ स्कोर जोडे। राजकुमार राईको १६ स्कोरमा एचएचसीएले स्किब्सलाई ५६४४ ले हरायो। गल्र्सको समूह डी मा इनोभेटिभ टिम ज्ञानोदयलाई ४३२६ ले हरायो ।
