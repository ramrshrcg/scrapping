शीर्षक,विवरण
१० लाखभन्दा बढी नगदमा कारोबार गरे जफत,"काठमाडांै तपार्इं कुनै ठूलो आर्थिक कारोबार गर्दै हुनुहुन्छ ? यदि हुनुहुन्छ भने आजदेखि नगदमा गर्न पाइँदैन १० लाख रुपैयाँभन्दा बढीको आर्थिक कारोबार गर्दै हुनुहुन्छ भने नगदमा नगर्नूस् । नगदमा कारोबार गरेको भेटिए तपाईंलाई सम्पत्ति शुद्धीकरण (मनी लाउन्डरिङ) निवारण ऐन २०६४ अनुसार कारबाही हुन सक्छ । १० लाख रुपैयाँभन्दा बढीको कारोबार गर्नुछ भने बैंकिङ प्रणालीबाटै गर्नुपर्ने व्यवस्था गरेका छांै, सम्पत्ति शुद्धीकरण विभागका एक अधिकारीले भने, अर्थ मन्त्रालय र राष्ट्र बैंकले छलफल गरी यसबारे राजपत्रमा सूचना प्रकाशित गरी कानुनसरह बनाइसकेकाले अब यस विरुद्धमा गए कारबाही हुनेछ ।कारोबार गरेको भेटिएमा उक्त रकम जफत गरी बिगो बराबरको जरिवाना हुनेछ । यो ऐन वा यस ऐनअन्तर्गत बनेको नियम उल्लंघन गरेमा बिगो खुलेकामा बिगो जफत गरी बिगो बराबरको जरिवाना र बिगो नखुलेकामा १० लाख रुपैयाँसम्म जरिवाना हुनेछ, ऐनको दण्ड सजाय परिच्छेदको दफा ३० को उपदफा ९ मा भनिएको छ । विभागले पछिल्लो साता विभिन्न माध्यमबाट सार्वजनिक सूचना प्रकाशित गरी जानकारी गराइरहेको छ ।विभागका अनुसार कुनै सम्पत्ति खरिदबिक्री, ऋण तथा सापटीजस्ता काम गर्दा १० लाख रुपैयाँभन्दा बढी भएमा बैंकिङ प्रणाली नै अपनाउनुपर्ने बाध्यात्मक व्यवस्था सरकारले गरेको हो । मानांै तपार्इंसँग आज घरमा ११ लाख रुपैयाँ छ । तर कुनै कारोबारमा उक्त रकम भुक्तानी गरेको फेला परेमा कारबाही हुनेछ, त्यसो भए त्यो ११ लाख के गर्ने त ? ती अधिकारीले भने, बैंकमा लगेर राख्ने । बैंकमा लगेर राख्न समस्या छैन । त्यसपछि चेक, अनलाइन बैंकिङ वा मोबाइल बैंकिङबाट भुक्तानी गर्ने । नेपालभित्र कारोबार हुने जोकोहीका लागि यही व्यवस्था लागू हुनेछ । विदेशीलाई समेत यही व्यवस्था लागू हुन्छ, उनले भने, यसको अनुगमन सम्पत्ति शुद्धीकरण विभाग, राष्ट्र बैंक, अर्थ मन्त्रालय र प्रहरीले गर्नेछ । अन्य सरकारी निकाय र आम नागरिकले समेत स्वैच्छिक रूपमा अनुगमन र जानकारी गराउन सक्नेछन् ।राष्ट्र बैंकको परामर्शमा अर्थ मन्त्रालयले जारी गरेको राजपत्रको सूचनाअनुसार सम्पत्ति शुद्धीकरण निवारण ऐन २०६४ को दफा ४४ ग बमोजिम २०७४ साल साउन १ देखि लागू हुने गरी कुनै व्यक्ति, फर्म, कम्पनी वा संस्थाले एक पटकमा नेपाली रुपैयाँ दस लाख वा सोभन्दा बढी मूल्यको कुनै सेवा वा वस्तुको खरिदबिक्री तथा अन्य कारोबार गर्दा वित्तीय संस्था वा बैंकिङ प्रणालीमार्फत गर्नुपर्ने छ । अघिल्लो वर्षको मौद्रिक नीतिले ३० लाख रुपैयाँभन्दा बढीको कारोबार नगदमा गर्न नपाइने व्यवस्था गरेको थियो । त्यसभन्दा अघि यसको सीमा ५० लाख रुपैयाँ तोकिएको थियो । यी दुवै रकमभन्दा निकै कम १० लाख रुपैयाँभन्दा बढीको नगद कारोबार गर्न नपाउने व्यवस्था गरिएको हो । गत जेठ २५ गते सार्वजनिक भएको मौद्रिक नीतिले पनि १० लाखभन्दा बढीको कारोबार नगदमा गर्न नपाइने व्यवस्था गरेको छ ।तर सीमाभन्दा बढी नगद रकम भुक्तानी दिनुपर्ने कुनै खास कारण देखिएमा सोको पुस्ट्याइँसहित नगदमा कारोबार गर्न उक्त नियमले बाधा नपुर्याउने व्यवस्था पनि गरिएको छ । तर सम्बन्धित व्यक्ति तथा संस्थाले बाध्यात्मक कारण भने खुलाउनुपर्ने छ । उक्त आधारमा बैंक तथा वित्तीय संस्थाले नगद कारोबार गर्न दिने व्यवस्था गरिएको छ । तर यसलाई निकै झन्झटिलो र कठोर बनाइने छ, उनले भने, वास्तविक समस्यामा परेकाले भने नगद कारोबार गर्न पाउने छन् ।तोकिएको सीमाभन्दा बढी हुने गरी कुनै पनि कार्य घरजग्गा खरिदबिक्री, व्यापारव्यवसायदेखि दानचन्दासम्म वित्तीय संस्था वा वित्तीय उपकरण प्रयोग गरी गर्नुपर्ने बाध्यता भएको हो । यसले मुद्रा छपाइ र हाल नेपाल राष्ट्र बैंकलगायत विभिन्न प्रकारका बैंक वित्तीय संस्थाको मुद्रा व्यवस्थापनमा देखिएको अत्यधिक लागत कम हुने अनुमान राष्ट्र बैंकको छ । गैरकानुनी कार्य तथा भ्रष्टाचारजन्य क्रियाकलापबाट आर्जित रकम संकलन, बाँडफाँड, प्रयोग र परिचालनसमेत नियन्त्रणमा आउने अपेक्षा छ । बैंकिङ प्रणालीमा भित्रिनुपर्ने बाध्यताले खातावालको अभिलेख, पहिचान र स्रोत खुलाउनुपर्ने छ, ती अधिकारीले भने, यसले गैरकानुनी कमाइ निरुत्साहित गर्नेछ । बैंकमा १० लाख रुपैयाँभन्दा बढी नगद जम्मा गर्दा स्रोत खुलाउनुपर्ने छ । यसबारे राष्ट्र बैंकको वित्तीय जानकारी इकाईले सूचना संकलन गर्ने र सम्पत्ति शुद्धीकरणसम्बन्धी अध्ययन गर्ने गरेको छ । हाल गैरकानुनी कमाइ नगदका रूपमा प्रयोग हुने भएकाले यो प्रणाली पनि प्रभावकारी हुन सकिरहेको थिएन ।"
डोल्मा बेखर्ची,"काठमाडौं कुवेतमा १० वर्ष आजीवन कारावास सजाय भुक्तान गरेर फर्किएकी डोल्मा शेर्पा राजधानीमा बेखर्ची भएर आश्रयघरमा बसिरहेकी छन् । तर उनको नाममा उठाइएको लाखौं रकम कहाँ छ, कसैलाई थाहा छैन ।फिलिपिनो सहकर्मीको हत्या अभियोगमा कुवेती कानुनअनुसार सुरुमा मृत्युदण्ड सजाय सुनाइएकी डोल्माको सजाय ब्लडमनी बुझाएर आजीवन कारावासमा झारिएको थियो । दस वर्ष लामो जेलजीवन कटाएर उनी एक साताअघि राजधानी फर्किएकी हुन् ।डोल्मालाई थुनामा राखेर मृत्युदण्ड सुनाइएपछि डोल्मा शेर्पा बचाऊ अभियान भनेर अन्तर्राष्ट्रिय तहमा सुरु भएको अभियानमा ५० लाख रुपैयाँभन्दा बढी सहयोग रकम उठेको मिडियामै सार्वजनिक भएको थियो । अहिले त्यो रकम कहाँ छ, कसैलाई थाहा छैन । उनको नाममा उठेको लाखौं रुपैयाँको खोजबिन अझै हुन सकेको छैन । डोल्माले कुवेतको जेलबाट छुटकारा पाउने भएपछि हामीले पनि उनका नाममा गैरआवासीय नेपाली संघबाट उठेको रकमको खोजबिन गर्यौं, गैरआवासीय नेपाली संघ, अन्तर्राष्ट्रिय समन्वय समितिका कोषाध्यक्ष हिक्मत थापाले नाइजेरियाको लागोसबाट कान्तिपुरसँग भने, उनका नाममा उठेको झन्डै ३२ लाख रुपैयाँ अहिले पनि संघको कल्याणकारी शाखामा छ । यो रकम संघको काठमाडौं केन्द्रीय कार्यालयबाट प्रक्रिया पुर्याएर डोल्माले लिन सक्नेछिन् । थापाका अनुसार डोल्मा बचाऊ अभियानअन्तर्गत २००८ को सुरुआतदेखि उठेको अन्तर्राष्ट्रिय सहयोगबाट त्यही वर्ष अप्रिलमा १ हजार डलर (१ लाख रुपैयाँ) साउदी एकाउन्ट मा प्रत्यक्ष डिपोजिट गरिएको देखाए पनि यो एकाउन्ट कहाँ, कसको नाममा छ, स्पष्ट हुन सकेको छैन । साउदी अरेबियाको रियादस्थित दूतावासका अधिकारीले परराष्ट्र मन्त्रालयमार्फत दिएको जनाए पनि संकलित कुनै रकम दूतावासको खातामा देखिन्न ।डोल्मा थुनामा परेर मृत्युदण्डको सजाय सुनाइएपछि बनेको डोल्मा जीवन बचाऊ अभियान का संयोजक एवं नेपाल शेर्पा संघका पदाधिकारी ल्हाक्पा थिन्ले शेर्पाका अनुसार डोल्मा बचाऊका नाममा बौद्धजोरपाटी यात्रामा उठेको झन्डै डेढ लाख रुपैयाँ माइती नेपाल मातहतको खातामा सुरक्षित छ भने राष्ट्रियअन्तर्राष्ट्रिय संस्थाबाट उठेको रकमबारे संघ बेखबर छ । गैरआवासीय नेपाली संघ, दक्षिण कोरियाका अध्यक्ष तेन्जिङ शेर्पाले डोल्माको ब्लडमनी रकममा ३ लाख रुपैयाँ प्रत्यक्ष बुझाएको थाहा छ, शेर्पाले भने, अरू संकलन र खर्चबारे जानकारी छैन ।डोल्माको जीवनरक्षामा नेपाल सरकारले ४ हजार डलर (बीउ पैसा) राखेको थियो भने त्यसमा ६ हजार डलर (६ लाख रुपैयाँ) थपेर ब्लडमनीबापत फिलिपिनो परिवारलाई बुझाइएको थियो । उठेको रकमबाट १२ हजार डलर डोल्माका पक्षमा लड्ने कुवेतस्थित वकिललाई बुझाइएको थियो । तर, उठेको र बचत हिसाबकिताबबारे कुनै जानकारी नभएको कुवेतस्थित एक कूटनीतिक अधिकारीले बताएका छन् । मेरो जानकारीमा रहेअनुसार डोल्माका नाममा कुनै हिसाबकिताबको फाइल यहाँ दूतावासमा छैन, ती अधिकारीले भने । १० वर्षअघि डोल्माका नाममा नेपाल सरकारको पहलमा सुरु भएको सहयोग संकलन अभियानबारे परराष्ट्र मन्त्रालयको पश्चिम एसिया महाशाखालाई पनि जानकारी छैन । महाशाखाका एक वरिष्ठ अधिकारी भन्छन्, त्यो अभियान र संकलित रकमबारे परराष्ट्रलाई कुनै जानकारी छैन । गैरसरकारी संघसंस्था र विशेषत: महिला हकअधिकारका पक्षमा बोल्ने निकायका लागि आकर्षणको नाम बनेको डोल्मा शेर्पाका श्रीमान् आङतेन्जी शेर्पा यतिखेर इराकको कुर्दिस्तानमा छन् । डोल्माका एक छोरा काठमाडौंकै एक निजी स्कुलमा माध्यमिक तहमा अध्ययनरत छन् । डोल्माका छोराका नाममा ६ लाख रुपैयाँ बैंकमा जम्मा गरिएको छ, यो पनि गैरआवासीय नेपालीले गरेको सहयोग हो, शेर्पा संघका प्रतिनिधि ल्हाक्पा थिन्ले भन्छन् ।डोल्मा बचाउ अभियानमा सुरुदेखि संलग्न आप्रवासी महिला कामदार समूहकी अध्यक्ष विजया राईले पनि डोल्माका नाममा उठेको रकमको पारदर्शिता कतै नरहेको बताइन् । डोल्माको जीवनरक्षाका नाममा दिएको ब्लडमनीबापतको रकम, वकिलका लागि दिइएको रकम र अरू हिसाबकिताबबारे पनि कहींकतैबाट जानकारी पाउन सकिएको छैन, अभियन्ता राईले भनिन्, साउदी अरेबिया र कुवेतको दूतावास पनि डोल्मा बचाउ अभियानको हिसाबमा बेखबर छन्, परराष्ट्र पनि थाहै नभएझैं गर्छ । अब यो हिसाबबारे कसलाई सोधपुछ गर्ने ?१० वर्ष लामो जेल सजाय जुन २० (असार ६) मा पूरा भएपछि डोल्मालाई कुवेत सरकारको घर फिर्ती प्रक्रिया (डिपोर्टेसन) केन्द्रमा राखिएको थियो । २००७ को जुन २० देखि जेलमा रहेकी डोल्मालाई कुवेतको उच्च अदालतले २००८ को डिसेम्बर २३ मा सहकर्मी हत्या गरेको पुष्टिसहित मृत्युदण्ड सजाय सुनाएको थियो । लगत्तै नेपाल सरकारले गरेको आग्रह र अन्तर्राष्ट्रिय रूपमा चलेको डोल्मा बचाऊ अभियान का कारण डोल्माको मृत्युदण्ड १० वर्षे जेल सजायमा रूपान्तरण भएको थियो । इस्लामिक कानुनअनुसार हत्या गरिएको परिवारले ब्लड मनी (हत्या गरिएबापत रगतको मूल्य) स्वीकार गरेको अवस्थामा डोल्माले पाएको कठोर सजाय मिनाहा भएको थियो ।पछिल्लो तथ्यांकमा खाडीको कुवेतमा मात्रै ६१ हजार नेपाली कामदार रहेकोमा २३ हजार घरेलु कामदार महिला छन् । दूतावासका अनुसार कुवेतका जेलमा हाल ५२ जना नेपाली रहेकोमा ३ जनालाई मृत्युदण्ड, १४ जनालाई आजीवन कारावास र अन्यलाई बढीमा १५ वर्षको जेल सजायका लागि थुनामा राखिएको छ । यसमा १ देखि १५ वर्षसम्मको जेलसजाय बेहोर्ने महिलाको संख्या ८ छ । थुनामा पर्नेमध्ये अधिकांशले लागूपदार्थ कारोबारको अभियोग बेहोरिरहेका छन् ।"
"११ डीआईजी, १५ एसएसपीको बढुवा सिफारिस","काठमाडौं (कास) गृहसचिव संयोजकत्वको बढुवा समितिले ११ प्रहरी नायब महानिरीक्षक (डीआईजी) लाई अतिरिक्त महानिरीक्षक (एआईजी) मा पदोन्नति गर्न सिफारिस गरेको छ । समितिले प्रहरी महानिरीक्षक बढुवाका क्रममा विवादमा तानिएका वरिष्ठ डीआईजी नवराज सिलवाललाई भने एआईजी बढुवामा सिफारिस गरेन । डीआईजी जयबहादुर चन्दलाई प्रहरी महानिरीक्षकमा बढुवा गर्ने मन्त्रिपरिषद्निर्णयविरुद्ध सिलवाल सर्वोच्च अदालत गएका थिए । सर्वोच्चले चन्द बढुवाको निर्णय रद्द गरिदिएको थियो । सरकारले अर्का डीआईजी प्रकाश अर्याललाई महानिरीक्षकमा बढुवा गरेपछि पनि सिलवाल सर्वोच्च गए जुन मुद्दा सर्वोच्चमा विचाराधीन छ । बढुवा समितिको सिफारिसअनुसार डीआईजी बमबहादुर भण्डारी एक नम्बरमा छन् भने सर्वोच्चको आदेशबाट आईजीपी हुनबाट रोकिएका चन्द दोस्रो नम्बरमा । समितिले डीआईजीहरू देवेन्द्र सुवेदी, पशुपति उपाध्याय, केशरीराज घिमिरे, माधवप्रसाद जोशी, विजयलाल कायस्थ, कमलसिंह बम, मिङमार लामा, रणबहादुर चन्द र विजयकुमार भट्टलाई पनि एआईजीमा बढुवा गर्न सिफारिस गरेको छ ।यसैगरी, गृह मन्त्रालयले १५ जना एसएसपीलाई प्रहरी नायव निरीक्षक (डीआईजी) मा बढुवा गर्न सिफारिस गरेको छ । सिफारिस भएकामा सर्वेन्द्र खनाल, रमेशप्रसाद खरेल, पुष्कर कार्की, उत्तमकुमार कार्की, भोगबहादुर थापा, पुष्कलराज रेग्मी, पवनप्रसाद खरेल, छविलाल जोशी छन् । एसएसपीहरू मनोज न्यौपाने, ज्ञानविक्रम शाह, ठूले राई, शरद चन्द, धिरु बस्नेत, पुष्पचन्द्र रञ्जित र सुरेशविक्रम शाहलाई पनि डीआईजीमा बढुवा गर्न सिफारिस गरिएको छ ।"
राप्रपामा किन चुलियो विवाद ?,"काठमाडौं एकता भएको ७ महिना कट्न नपाउँदै राष्ट्रिय प्रजातन्त्र पार्टीका शीर्ष नेताबीच विवाद चुलिएको छ । सुरुमा डा प्रकाशचन्द्र लोहनी एकीकृत राप्रपाबाट अलग भए, पार्टीको चुनाव चिह्नको विवाद उठाएर । अहिले अध्यक्ष कमल थापा र वरिष्ठ नेता पशुपतिशमशेर राणाबीच पनि मतभिन्नता बढेको छ ।राप्रपामा यति छिट्टै किन बढ्यो विवाद । त्यसमा मुख्य तीन कारण रहेको नेताहरू औंल्याउँछन् । पहिलो कारण हो, कांग्रेसमाओवादी केन्द्र गठबन्धन सरकारमा सहभागी हुने कि नहुने । यस्तै, संसद्मा विचाराधीन संविधान संशोधन विधेयकलाई समर्थन गर्ने कि नगर्ने भन्ने दोस्रो कारण हो भने पुरानै विवाद एकीकृत राप्रपाको चुनाव चिह्न गाई लिने कि हलो भन्ने पनि तेस्रो कारणका रूपमा देखा परेको छ ।यी विवादलाई संसदीय दलले सुल्झाउन नसकिरहेका बेला अध्यक्ष थापाले शुक्रबार ४२ जना केन्द्रीय सदस्य मनोनयन गरी निर्वाचन आयोगलाई जानकारी गराए । त्यसमा आफ्नो असहमति राख्दै राणाले कडा शब्दमा विज्ञप्ति निकाले । त्यसमा उनले राप्रपालाई अध्यक्ष थापाको एकल बिर्ता को संज्ञा दिई उक्त मनोनयनको निर्णय फिर्ता नगरे पार्टीबाट अलग हुने चेतावनीसमेत दिएका छन् ।राणाको यो चेतावनीपछि अध्यक्ष थापाले साउन ४ का लागि बोलाएको केन्द्रीय समिति बैठकसमेत अन्योलमा परेको छ । निर्वाचनको समीक्षा गर्न र अन्य राजनीतिक मुद्दामा साझा धारणा बनाउन केन्द्रीय समिति बोलाइएको हो । तर, वरिष्ठ नेता राणाबाट धम्कीपूर्ण विज्ञप्ति आएको छ, एकपछि अर्को चुनावी सन्दर्भमा पार्टीभित्र अनावश्यक मतान्तर हुनु दुर्भाग्य रहेको प्रतिक्रिया दिँदे प्रवक्ता सुशील श्रेष्ठले कान्तिपुरसित भने, पार्टी विवाद समाधानका लागि ठोस निर्णय होला । केन्द्रीय समितिमा छलफल गर्दा सबै विषयले किनारा पाउँथ्यो । यो तरिका राम्रो भएन, उनले भने । श्रेष्ठ पार्टी एक हुनुअघिदेखि नै अध्यक्ष थापाले नेतृत्व गरेको तत्कालीन राप्रपा नेपालका नेता हुन् । राणा पक्षीय नेताहरू भने केन्द्रीय समिति र संसदीय दल दुवैमा अल्पमतमा परेपछि थापाले आफूखुसी मनोनयन गरेको दाबी गर्छन् । पार्टी अध्यक्ष आफ्नै नेतृत्वमा चाँडै सरकारमा जान चाहनुहुन्छ । संशोधन विधेयक पनि पारित गर्न चाहनुहुन्छ । तर पार्टीमा उहाँ अल्पमतमा हुनुहुन्छ । त्यसकै परिणाम यो मनोनयन हो, राणानिकट नेता शोभित उप्रेतीले भने । मनोनयन एकलौटी गरेको, राणासहितका नेतासँग सुझाव नमागिएको उप्रेतीको भनाइ छ । सरकारमा आउनेनआउने विषयमा सत्तारूढ कांग्रेस र माओवादी केन्द्रले प्रस्ट निर्णय गर्न थापालाई सुरुदेखि नै दबाब दिँदै आएका छन् । संशोधन विधेयकमा भने आफ्नै पार्टीका १० जना सांसदले खुलेर विरोध गरिरहेका छन् । अघिल्लो पटक संसद्मा विधेयकमा मतदानको तयारी गर्ने सन्दर्भमा राप्रपाका १० सांसद अनुपस्थित भएका थिए ।तत्कालीन राप्रपा नेपालका २५ र राप्रपाका १२ गरी एकीकृत राप्रपासँग संसद्मा ३७ सिट छ । त्यसो त पार्टीको चुनाव चिह्नबारे राणाको अभिव्यक्तिलाई थापालगायत नेताले मन पराएका थिएनन् । स्थानीय तहको पहिलो चरणको चुनावी परिणाम आशा गरेअनुसार नआएपछि भक्तपुरको एक कार्यक्रममा नेता राणाले त्यसको एउटा कारण गाई चिह्न हुनु भनी प्रतिक्रिया दिएका थिए । लगत्तै दोस्रो चरण चुनावमा होमिनुपर्ने बेला दिएको यस्तो अभिव्यक्ति शोभनीय नभएको भन्दै अध्यक्ष थापा चिढिएका थिए । उनले शुक्रबार राजधानीमा भएको एक पार्टी कार्यक्रममा एकता भएपछि पार्टी बलियो होला भन्ने लागेको थियो, तर साथीहरू कमजोर बनाउने खेलमा सक्रिय हुन थाल्नुभएको छ भन्दै असन्तुष्टि राखेका थिए । त्यो कार्यक्रममा राणा भने सहभागी थिएनन् ।मुख्य मतभेदचुनाव चिह्न : हलो कि गाई ?सरकारमा : जाने कि नजाने ?संशोधन पास : गर्ने कि नगर्ने ?"
राजपा र साझा आयोगमा दर्ता,"काठमाडौं (कास) मधेस केन्द्रित ६ दल एकीकरण भएर बनेको राष्ट्रिय जनता पार्टी, नेपाल निर्वाचन आयोगमा दर्ता भएको छ । एक साताअघि नै दर्ताको निवेदन दिएकामा आयोगको शनिबार बसेको बैठकले राजपा, नेपाल दर्ता गर्ने निर्णय गरेको जानकारी निर्वाचन आयुक्त नरेन्द्र दाहालले दिए । उनले पार्टी दर्ता भए पनि चुनाव चिह्नबारे भने टुंगो नलागेको बताए । राजपाले छाता चुनाव चिह्न माग गरेको छ ।आयोगमा दर्ता भएसँगै राजपाले आफ्नै पार्टीको नाममा चुनाव लड्न पाउँछ । तर, चिह्न भने पुराना ६ दलमध्ये कुनै एकको रोज्नुपर्नेछ ।तराई मधेस लोकतान्त्रिक पार्टी, सद्भावना पार्टी, नेपाल सद्भावना पार्टी, राष्ट्रिय मधेस समाजवादी पार्टी, तराई मधेस सद्भावना पार्टी र मधेसी जनअधिकार फोरम (गणतान्त्रिक) बीच एकीकरण भएर वैशाख ८ गते राजपा नामक नयाँ पार्टी घोषणा भएको थियो ।आयोगले शनिबारै रवीन्द्र मिश्र नेतृत्वको साझा पार्टीसहित ७ वटा दल दर्ता गरेको छ ।"
सैनिक सहयोग निरन्तर रहोस्,"लन्डन (कास) प्रधानसेनापति राजेन्द्र क्षत्रीले सैनिक सहयोगलाई निरन्तरता दिन बेलायती सेनासमक्ष आग्रह गरेका छन् । बेलायतको साताव्यापी सद्भावना भ्रमणका क्रममा यहाँका उच्च सैनिक अधिकारीसँगको भेटवार्तामा क्षत्रीले यस्तो आग्रह गरेका हुन् । बेलायती र नेपाली सेनाबीचको सम्बन्ध अझ प्रगाढ तुल्याउन विभिन्न विषयमा कुराकारी भयो, क्षत्रीले कान्तिपुरसँग भने, बेलायतले नेपाली सेनालाई दिएको सैनिक सहयोगबारे पनि विचारविमर्श भयो । नेपाली सेनाले बेलायतमा विशेष तालिम गरिरहेकामा त्यसलाई निरन्तरता दिनेबारे पनि छलफल भयो । बेलायती सेना नेपाल गएर नेपाली सेनासँग निरन्तर तालिम लिने सम्बन्धमा समेत कुरा भएको क्षत्रीले बताए । भ्रमणका क्रममा बेलायती सेनाले द्वन्द्वकालमा नेपाली सेनालाई गरेको सहयोगबारे पनि छलफल भएको प्रधानसेनापतिले बताए । बेलायती सेनाले हामीलाई तालिमको कोटा अभिवृद्धि गर्दै आएकामा यसलाई निरन्तरता दिने विषयमा पनि कुरा भएको छ, क्षत्रीले भने, खासगरी यो गुडविल भिजिट हो । दुई देशबीचको ऐतिहासिक सम्बन्धलाई निरन्तरता दिने सिलसिलामा भ्रमण उपलब्धिमूलक भएको छ । भूकम्पका बेला तीनवटा चिनुक हेलिकप्टर नेपालमा उड्न नदिई फर्काइएको र बहालवाला कर्णेल कुमार लामालाई बेलायतले मुद्दा हालेपछि बेलायत र नेपाली सेनाबीचको सम्बन्ध चिसिएको जिज्ञासामा क्षत्रीले केही असमझदारी भएको स्वीकार गर्दै भने, भविष्यमा यस्तो घटना नदोहोरियोस् भन्नेमा हामी दुवै पक्ष उत्तिकै सचेत हुनुपर्छ । सच्चा र हार्दिक भ्रमणले यस्ता असमझदारी सम्बोधन गर्नेछ । बेलायतले नेपालको विकास प्रक्रियामा पुर्याउँदै आएको सहयोग र पुरानो मित्रतालगायत विषयमा पनि छलफल भएको उनले जानकारी दिए । बेलायतका सेनाध्यक्ष निकोलस प्याट्रिक कार्टरको औपचारिक निमन्त्रणामा आइतबार बेलायत आएका प्रधानसेनापति क्षत्रीले बेलायती उच्च सैन्य अधिकारीसँग भेटघाट गरेका थिए ।"
शिक्षणमा ६ महिनाभित्र कलेजो प्रत्यारोपण,"काठमाडौं (कास) त्रिवि शिक्षण अस्पतालले ६ महिनाभित्र कलेजो प्रत्यारोपण सेवा सुरु गर्ने भएको छ । अस्पतालको ३५ औं वार्षिकोत्सवको पूर्वसन्ध्यामा निर्देशक प्राडा दीपकप्रकाश महराले यो सेवा आगामी जनवरीदेखि सुरु गर्न लागिएको जानकारी दिए । कलेजो प्रत्यारोपण विश्वमै जटिल मानिन्छ । सरकारले कलेजो प्रत्यारोपण सुरु गर्न पूर्वाधार विकासका लागि अस्पताललाई बजेटसमेत दिएको छ । अस्पतालमा कलेजो, प्यांक्रियाज, विलियरी, ग्यास्ट्रो इन्टेस्टाइनल तथा कलेजो प्रत्यारोपण शल्यचिकित्सक डा रमेशसिंह भण्डारीको नेतृत्वमा प्रत्यारोपण सेवा सुरु गरिने महराले जनाए । सुरुमा केही प्रत्यारोपणका लागि अस्पतालले अस्ट्रेलियाका विशेषज्ञको प्राविधिक सहयोग लिनेछ । यसअघि मुलुकमा मानव अंग प्रत्यारोपण केन्द्रले ६ महिनायता दक्षिण कोरिया र भारतीय विशेषज्ञको प्राविधिक सहयोगमा दुई पटक कलेजोको सफल प्रत्यारोपण गरिसकेको छ ।कलेजो प्रत्यारोपणकै लागि सरकारले ७ करोड र प्रत्यारोपणमा सघाउन आईसीयूलगायत पूर्वाधार निर्माणका लागिसमेत थप बजेट दिएको छ, डा भण्डारीले भने, हामी आगामी जनवरीदेखि प्रत्यारोपण सुरु गर्ने तयारीमा छौं ।अस्पतालमा कलेजो प्रत्यारोपण गर्न जनशक्ति सक्षम रहेको उल्लेख गर्दै उनले सातामा एउटा प्रत्यारोपण गर्ने लक्ष्यसहित शिक्षणको कलेजो प्रत्यारोपण टिम अगाडि बढिरहेको जानकारी दिए । उनका अनुसार यसका लागि विभिन्न सेवासुविधा, परीक्षणलगायत सेवासमेत थप्न लागिएको छ ।"
४ स्थानीय तहको बजेट २ अर्ब ८४ करोड,"भक्तपुर जिल्लाका ४ स्थानीय तहले प्रथम नगर परिषद् सम्पन्न गरेका छन् । ४ नगरपालिकाले सार्वजनिक गरेको आर्थिक वर्ष ०७४७५ का लागि कुल बजेट २ अर्ब ८४ करोड ५२ लाख ८३ हजार रुपैयाँ रहेको छ । भक्तपुर नगरपालिकाको नगर परिषद्ले १ अर्ब ५ करोड ५५ लाखको बजेट सार्वजनिक गरेको छ ।नगर प्रमुख सुनील प्रजापतिले नीति, बजेट तथा कार्यक्रम सार्वजनिक गर्दै आम्दानीतर्फ नेपाल सरकारबाट स:सर्त अनुदान १९ करोड ७८ लाख ९५ हजार र नि:सर्त वित्तीय समानीकरणको १७ करोड ८७ लाख ९५ हजार, सामाजिक सुरक्षा भत्ता ११ करोड ८ लाख र अन्य निकाय अनुदान ६० लाख गरी २९ करोड ५५ लाख ९५ हजार अनुदान प्राप्त हुने बजेट प्रस्तुत गरे ।प्रजापतिले आन्तरिक स्रोततर्फ पर्यटन सेवा शुल्क २५ करोड, आवास योजना जग्गा बिक्रीबाट १० करोड, घर जग्गा कर १ करोड ७० लाख, व्यवसाय कर १ करोड, दण्ड जरिवाना २६ लाख ५० हजार, मनोरञ्जन, मालपोत, पसल बहाल, सवारी कर तथा नक्सापास, दस्तुर, बहाल र विविध कर आम्दानी गरी ४ करोड ६० लाख ६० हजार गरी कुल आन्तरिक आम्दानी ४२ करोड ५७ लाख संकलन हुने बताए । नगर प्रमुख प्रजापतिले चालुगत खर्चतर्फ ३३ करोड ४७ लाख ५७ हजार र पुँजीगततर्फ ६९ करोड ८५ लाख बजेट विनियोजन गरिएको जनाए । नगरपालिकाले पुर्खाले सिर्जेको सम्पत्ति, हाम्रो कला र संस्कृति नारा तय गरेको छ । नगरपालिकाले २५ शय्याको ख्वप अस्पताल सञ्चालनमा ल्याउनेजस्ता कार्यक्रम अघि सारेको छ ।त्यस्तै, चाँगुनारायण नगरपालिकाले ५७ करोड १२ लाख २८ हजार रुपैयाँको बजेट सार्वजनिक गरेको छ । सुशासनयुक्त, सक्षम, समृद्ध स्थानीय सरकार पर्यटन, संस्कृति, सम्पदा चाँगुनारायणको आधार भन्ने नारा तय गरिएको छ । नगर प्रमुख सोम मिश्रले दफावार रूपमा नीति तथा कार्यक्रम, बजेट, विधेयकमाथि छलफल गरेका थिए । उपप्रमुख विना बास्तोलाले नीति तथा कार्यक्रम प्रस्तुत गर्दै १ वर्षभित्र आफ्नै भवन निर्माण गर्ने, पर्यटकीय क्षेत्रमा ईलाइब्रेरी र फ्री वाईफाईको व्यवस्था गर्ने, नगर क्षेत्रका सडक सञ्जालमा सबैको पहुँच पुर्याउने, सहरी विकास तथा भौतिक पूर्वाधार निर्माण गर्ने, ५ सय सिट क्षमताको बहुउद्देश्यीय भवन निर्माणको योजना प्रस्तुत गरिन् । परिषद्ले १५ शय्याको अस्पताल सेवा प्रदान गर्ने, सामुदायिक इन्जिनियरिङ कलेज स्थापना गर्ने, राष्ट्रिय स्तरको छाती रोग अस्पताल निर्माण गर्ने योजना पारित गरेको छ । सूर्यविनायक नगरपालिकाको प्रथम नगर परिषद्ले ४८ करोड १० लाख २८ हजार रुपैयाँको नीति, कार्यक्रम सार्वजनिक गरेको छ । नगर प्रमुख वासुदेव थापाले नगरको विकासका लागि उद्योगलाई प्राथमिकतामा राखेको बताए ।नगरपालिकाले पर्यटन प्रवद्र्धनका लागि अनन्तलिंगेश्वर डाँडामा भ्यु टावर निर्माण गर्ने, स्मार्ट सिटीको निर्माणलाई तीव्रता दिइने, रंगशाला निर्माण, सभागृह निर्माण, एकीकृत जग्गा विकास योजना सञ्चालन गर्ने, सुरक्षित आवासीय क्षेत्रको विकास गर्न व्यवस्थित सहरीकरणका लागि पूर्वाधार विकास गर्ने, नगर यातायात गुरुयोजना तर्जुमा गर्नेजस्ता योजना अघि सारेको छ । त्यसैगरी मध्यपुर थिमि नगरपालिकाले ७३ करोड ९८ लाख ८९ हजार रुपैयाँको बजेट सार्वजनिक गरेको छ । नगर प्रमुख मदनसुन्दर श्रेष्ठले १७ करोड ६५ लाखको चालु खर्च र ५६ करोड ३३ लाखको पुँजीगत खर्च गर्ने गरी बजेट प्रस्तुत गरे ।"
नक्सापासमा १० प्रतिशत छुट,काठमाडौं (कास) बूढानीलकण्ठ नगरपालिकाले महिलालाई घरको नक्सापासमा १० प्रतिशत छुट दिने निर्णय गरेको छ । बूढानीलकण्ठ नगर परिषदद्वारा पारित नीति तथा कार्यक्रमले महिलालाई घर बनाउँदा नक्सापासमा १० प्रतिशत छुट दिएको छ । छुट पाउन घर र जग्गाको स्वामित्वको महिलाकै नाममा हुनुपर्नेछ ।नगरले विदेश अध्ययन गर्न जाने विद्यार्थीको परिवारलाई आयस्रोतमा ७५ प्रतिशत छुटसमेत गरेको छ । नगरको बजेट भने समय अभावका कारण पारित हुन बाँकी छ । नगरले पुँजीगततर्फ ५२ करोड ९७ लाख ८६ हजार ६ सय १० र चालुतर्फ १७ करोड रुपैयाँ बजेट विनियोजन गरेको छ । यसैबीच नगरले फोहोर संकलनका लागि वडा नं १० का महिला समूहलाई २५ थान डस्टबिन वितरण गरेको छ।
सांस्कृतिक सहर बनाइने,"ललितपुर ललितपुर महानगरले आर्थिक वर्ष ०७४७५ को बजेट, नीति तथा कार्यक्रम सार्वजनिक गरेको छ । शनिबार आयोजित प्रथम नगरसभामा नगर प्रमुख चिरीबाबु महर्जनले महानगरलाई सांस्कृतिक सहर बनाइने घोषणा गरे।महानगरको बजेट वक्तव्यअनुसार चालु आवमा आयतर्फ असार २५ सम्म ४७ करोड ५६ लाख ४४ हजार ६ सय ३१ रुपैयाँ राजस्व संकलन भएको छ । आगामी आवका लागि आन्तरिक स्रोतबाट १ अर्ब १६ करोड ४४ लाख र राजस्व बाँडफाँडबाट ६ करोड गरी १ अर्ब २२ करोड ४४ लाख रुपैयाँ आय प्रस्ताव गरिएको छ । खर्चतर्फ चालु आवमा १ अर्ब १८ करोड ७८ लाख ५० हजार खर्च हुने अनुमान गरिएकोमा ७८ करोड २० लाख ५४ हजार भएको छ।नगर प्रमुख महर्जनले सांस्कृतिक सहर बनाउन ८ बुँदे प्राथमिकता र १२ नीति सार्वजनिक गरे । काठमाडौं महानगरपालिकासँगको समन्वयमा मोनो रेल सञ्चालन, फलाई ओभर पुल, फलाई ओभर इन्टरसेक्सन मार्ग, अपांगमैत्री वडा कार्यालय निर्माणलाई प्राथमिकतामा राखिएको छ ।महानगरले ट्राफिक व्यवस्थापन गर्न भर्टिकल पार्किङ स्थलको सम्भाव्यता अध्ययन, यातायात, सडक, ढल, घुम्ती र सार्वजनिक शौचालय व्यवस्थापन गर्ने नीति लिएको छ । आव ०७२७३ मा सम्झौता भएका तर सञ्चालनमा नआएका उपभोक्ता समितिहरूको सम्झौता खारेज, ०७३७४ का वडा र नगरस्तरीय योजनाको दायित्व ०७४७५ को प्रथम चौमासिकसम्ममा सम्पन्न गर्ने गरी सारिएको छ । सार्वजनिक परीक्षण गर्ने परिपाटीलाई संस्थागत गरिनेछ, महर्जनले भने, १० लाख रुपैयाँभन्दा माथिका योजनास्थलमा सोसम्बन्धी जानकारी दिने व्यवस्थालाई अनिवार्य गरिएको छ । खानेपानी, ढल तथा विद्युतपोल स्थापित भइसकेका सडकको स्तरोन्नतिमा प्राथमिकता दिइनेछ । कालोपत्रेको ल्याब टेस्ट प्रतिवेदन अनिवार्य पेस गर्ने व्यवस्थालाई निरन्तरता दिनेछ ।महानगरको पुल्चोकस्थित भवनको भुइँ तलामा अपांग, अशक्त, वृद्धवृद्धासँग नगर प्रमुखको भेटघाटको व्यवस्था मिलाइनेछ । हरिसिद्धि, धापाखेल, सुनाकोठी, डुकुछाप, खोकना र बुङमतीको प्राचीन बस्तीका पुरात्तात्विक महत्त्वका घर नक्सापास गर्न छुट्टै कार्यविधि निर्माण गरिने, आदिवासी, जनजाति, पिछडिएका वर्ग, भाषा लिपि, बाजा एवं सांस्कृतिको प्रवद्र्धन गर्न सरोकारवाला पक्षसँग समन्वय गरी कार्यक्रम तय गर्ने, सम्पदा क्षेत्रभित्र बनिसकेका आधुनिक भवन पुरात्तात्विक सम्पदा शैलीमै बनाउन प्रोत्साहन दिने, नेपाल भाषा डेस्क, नगरपालिकाको नागरिक वडापत्र नेपाल भाषामा प्रकाशित, नेपाल भाषाको अध्ययन अध्यापनसम्बन्धी व्यवस्था, पुल्चोकमंगलबजार क्षेत्रमा विद्युतीय बस सञ्चालन गर्ने, साझा बसलाई बुङमती, खोकना, भैंसेपाटी, गोदावरीसम्म सञ्चालन गर्न समन्वय गरिने, लोप भइसकेका र हाल लोप हुने अवस्थामा रहेका चाडपर्व, जात्रा, भजनकिर्तनलाई निरन्तरता दिने जस्ता कार्यक्रम अघि सारिएको छ ।नगरका विभिन्न स्थानमा सहरी स्वास्थ्य क्लिनिक स्थापना, विपत् व्यवस्थापन तथा महामारी रोग नियन्त्रणसम्बन्धी कार्ययोजना तयार, एम्बुलेन्स, शव वाहन व्यवस्थित गरिनेछ । दमकल नपुग्ने टोलमा हयुम पाइप बिछयाउने, मेलमिलाप केन्द्र स्थापना गर्ने नीति लिएको बताउँदै नगर प्रमुख महर्जनले सडकपेटीका पसल हटाउने, मासु पसल तथा वधशालाको अनुगमन, नयाँ वधशाला स्थापना र जथाभावी पार्किङमा रोक लगाउने बताए । हाम्रो ललितपुर नामक मोबाइल एप्स प्रचारप्रसार र सूचना सम्प्रेषणको माध्यम बनाइनेछ । वडा र केन्द्रीय कार्यालयमा वाईफाई फ्री जोन बनाइने छ, उनले भने ।उनका अनुसार लगनखेलस्थित तरकारी बजारलाई साझेदारी मोडलमा सञ्चालन गर्न, बालकुमारी, धापाखेल, सुनाकोठी र सुन्दरीघाटमा बजारको सम्भाव्य अध्ययन गरिनेछ ।"
सुन्दर बनाइने,"महालक्ष्मी नगरपालिकाको आर्थिक वर्ष ०७४७५ को बजेट, नीति तथा कार्यक्रम सार्वजनिक गरिएको छ । शनिबार इमाडोलमा आयोजित कार्यक्रममा महालक्ष्मी नगरपालिका प्रमुख रामेश्वर श्रेष्ठले नगरलाई सुन्दर सहर बनाउने घोषणा गरे ।नगरपालिकाद्वारा प्रस्तुत बजेट वक्तव्यमा साबिक ५ गाविसमा ११ ठूला पूर्वाधार निर्माण गरिने छ । लुभु र सिद्धिपुरको मौलिक सम्पदा संरक्षण गर्न ती क्षेत्रमा निर्माण हुने भौतिक संरचनामा प्राचीन सांस्कृतिक तथा मौलिक झल्कने घर निर्माणलाई प्रोत्साहित गर्ने, एक घर एक बिरुवा अभियान, कृषि पकेट क्षेत्र, विषादीरहित कृषि प्रणाली प्रोत्साहन गर्ने कार्यक्रममा उल्लेख छ । त्यस्तै गोदावरी तथा हनुमन्ते खोला करिडोर निर्माण अघि बढाउने नीति तथा कार्यक्रममा उल्लेख छ । कर्मनाशा खोलाको पुलमा स्वागतद्वार निर्माण गर्ने र ८, ९ र १० का खाली वनपाखामा वृक्षरोपण गर्ने, मुख्य स्थानमा सार्वजनिक शौचालय बनाउने नीति ल्याइएको छ । बाल उद्यान, वनभोज, पक्षी अवलोकन प्रवद्र्धन, खेलकुद विकास गर्न मेयर कप आयोजना, ५ वर्षभित्र २५ शय्याको सामुदायिक अस्पताल, ज्येष्ठ नागरिक आवास गृह निर्माणको लक्ष्य लिइएको छ ।"
एउटै कानुन दुई मन्त्रालयमा बन्दै,"काठमाडौं संविधानले माध्यमिक तहको विद्यालय व्यवस्थापन अधिकार स्थानीय तहलाई दिएपछि शिक्षा नियमावली र निर्देशिका बनाउन अन्योल भएको छ । शिक्षा मन्त्रालयले तयार गरेको निर्देशिका रायका लागि स्थानीय विकास मन्त्रालयमा पठाएकामा स्थानीयले आफैंले कानुन बनाइरहेको बताएपछि अन्योल भएको हो । स्थानीयले विद्यालय तहको शिक्षाको नमुना कानुन आफैंले बनाइरहेको भन्दै शिक्षा मन्त्रालयले तयार गरेको निर्देशिकामा राय दिन आनाकानी गरेको हो । शिक्षाको निर्देशिका हामीले नै बनाइरहेका छौं, स्थानीय विकास मन्त्रालयका सचिव दिनेश थपलियाले भने, शिक्षाले बनाएको निर्देशिकालाई हामी स्वीकार गर्दैनौं । शिक्षाले बनाएको निर्देशिकामा मेयर र उपमेयरलाई भन्दा पनि स्थानीय तहमा हुने शिक्षाको शाखालाई प्राथमिकता दिएको स्थानीय विकास मन्त्रालयको आरोप छ ।संविधानले विद्यालय व्यवस्थापनको अधिकार स्थानीय तहलाई दिइसकेकाले कानुन पनि उसैले बनाउन सक्ने स्थानीय विकास मन्त्रालयको तर्क छ । कानुन बनाउने स्थानीयको अधिकार खोसेर केन्द्रले बनाउने होइन, थपलियाले भने, हामीले त नमुना कानुन बनाएर पठाउने हो, त्यसकै आधारमा स्थानीय तहले आफूअनुकूल बनाएर कार्यान्वयन गर्नेछ । शिक्षा मन्त्रालयले मुलुकभर एउटै निर्देशिका लागू गराउन खोजेको छ भने स्थानीय विकास मन्त्रालय भने केन्द्रले नमुना कानुन मात्रै बनाउनुपर्ने अडानमा छ । १० र १२ को परीक्षा सञ्चालन, पाठ्यक्रम निर्माणको काम केन्द्रले बनाउने र अन्य सबै काम स्थानीय तहलाई दिने गरी निर्देशिका निर्माण भइरहेको स्थानीय विकास मन्त्रालयका उपसचिव प्रहलाद कार्कीले बताए । शिक्षाले बनाएको नियमावली र निर्देशिकाकै आधारमा स्थानीयले शिक्षाको नमुना कानुन बनाइरहेको उनले बताए । चाँडै टुंग्याएर रायका लागि शिक्षामा पठाउँछौं, उनले भने, शिक्षाको विज्ञता हामी होइन, शिक्षा मन्त्रालय नै हो । दुवै पक्षबीच छलफल गरेर हामीले बनाएको नमुना कानुन टुंग्याउँछौं । शिक्षा मन्त्रालयले यसअघि नियमावली बनाए पनि संविधानविपरीत भएको भन्दै मन्त्रिपरिषद्ले पारित नगरेपछि अन्योल बढेको हो । स्थानीय र शिक्षाको अडानले शिक्षा क्षेत्र कानुनविहीन जस्तै भइसकेको छ । शिक्षा ऐन र नियमावलीका दफाहरू संविधानसँग बाझिएका छन् । निर्वाचनपछि जनप्रतिनिधिले आफ्नो अधिकार कटौती नगर्न केन्द्रीय सरकारलाई दबाब दिन थालेका छन् । मन्त्रिपरिषद् विधेयक समिति बैठकले शिक्षा मन्त्रालयले निर्देशिका तयार गरी तत्काल कार्यान्वयनमा ल्याउने प्रबन्ध मिलाउने निर्णय गरेको थियो । उक्त बैठकले शिक्षा, स्थानीय र अर्थ मन्त्रालयका सहसचिवको प्राविधिक कमिटीले संविधान र प्रचलित कानुनअनुकूल हुने गरी नियमावलीको मस्यौदा परिमार्जन गरी स्थानीय र अर्थ मन्त्रालयको सहमति भएपछि मात्रै स्वीकृत गर्ने निर्णय गरेको थियो । मन्त्रालयबीच कसले के गर्ने भनेर बाँडफाँड नहुँदा नियमावली र निर्देशिका ल्याउन ढिलाइ भइरहेको छ ।शिक्षक कारबाहीदेखि गुणस्तर सुधारसम्मकाठमाडौं शिक्षा मन्त्रालयले स्थानीय तहमार्फत शिक्षासम्बन्धी सेवा प्रवाह व्यवस्थित बनाउन निर्देशिकालाई अन्तिम रूप दिएको छ । ७ सय ४४ वटै स्थानीय तहमा एकरूपता हुने गरी निर्देशिका तयार गरिएको शिक्षा मन्त्रालयले जनाएको छ ।शिक्षामन्त्रीले पारित गरिसकेको निर्देशिका मन्त्रिपरिषद्बाट पास गराउन भने बाँकी छ । त्यसका लागि शिक्षाले कानुन र स्थानीय विकास मन्त्रालयमा रायका लागि पठाइसकेको छ । शिक्षा विभाग, क्षेत्रीय शिक्षा निर्देशनालय र जिशिकाले प्रयोग गर्दै आएको अधिकार स्थानीय निकायमा हस्तान्तरण भएपछि स्थानीय तहमा शिक्षा सञ्चालन तथा व्यवस्थापनसम्बन्धी निर्देशिका जारी गर्न लागिएको हो । निर्देशिकाको मस्यौदाअनुसार विद्यालय खोल्न चाहनेले वडा कार्यालयको सिफारिस लिएर गाउँपालिका वा नगरपालिकामा निवेदन दिनुपर्ने हुन्छ । यसअघि शिक्षा कार्यालय, क्षेत्रीय शिक्षा निर्देशनालय र विभागमा धाउनुपथ्र्यो । यसअघि विद्यालय खोल्न शिक्षा कार्यालयमा प्राप्त भइसकेको निवेदनको टुंगो भने शिक्षा कार्यालयले नै लगाउने सर्त भने राखिएको छ । निर्देशिकामा जुनसुकै काम गर्न पनि वडा कार्यालयबाट सिफारिस ल्याएपछि स्थानीय शिक्षा अधिकारीलाई निवेदन दिनुपर्ने प्रस्ताव गरेको छ । निर्देशिकामा स्थानीय प्रमुखलाई भन्दा शिक्षा अधिकारीलाई प्राथमिकता दिइएको छ । यसअघि शिक्षा नियमावलीमा प्रस्ताव गरिएको अधिकांश विषयलाई निर्देशिकामा समावेश गरिएको छ ।विद्यालय गाभ्न सकिने नयाँ आधार नियमावलीमा प्रस्ताव गरिएको थियो । नियमावली संविधानसँग बाझिएको भन्दै मन्त्रिपरिषद्ले पारित गर्न रोकिएको थियो । निर्देशिकाको मस्यौदाअनुसार स्थानीय तहले आफ्नो क्षेत्रभित्रका २ वा २ भन्दा बढी विद्यालय गाभेर एउटा कायम गर्न सकिने उल्लेख छ । अधिकांश कक्षामा तोकिएको संख्याको १० प्रतिशतभन्दा कम विद्यार्थी भए, २ वा सोभन्दा बढी विद्यालयको परिसर आपसमा जोडिए, २ विद्यालयको पैदल दूरी ३० मिनेटभन्दा कम भए गाभ्न सकिने आधार बनाइएको छ । यसअघि जिल्लामा जिशिअ हुन्थ्यो भने अब प्रत्येक स्थानीय तहमा स्थानीय शिक्षा अधिकारी हुनेछन् । स्थानीय शिक्षा अधिकारीको काम, कर्तव्य र अधिकारमा शिक्षासम्बन्धी स्थानीय योजनाको मस्यौदा तयार गर्ने, गाउँ कार्यपालिकानगर कार्यपालिकामा पेस गर्ने, कार्यान्वयन गर्ने, बालबालिका, शिक्षक र कर्मचारीको तथ्यांक अद्यावधिक गरी प्रदेश र केन्द्रमा नियमित पठाउने, विद्यालय सञ्चालन तथा शैक्षिक कार्यक्रम कार्यान्वयनका लागि स्रोतको बाँडफाँड गर्ने, माध्यमिक तहसम्मको शैक्षिक कार्यक्रमको समन्वय र नियमन गर्ने, विद्यालय नक्सांकन तथा अनुगमन गरी विद्यालय खोल्न अनुमति प्रदान गर्ने, कक्षा थप गर्न, विद्यालय सार्न, गाभ्न गाउँ वा नगर कार्यपालिकामा सिफारिस गर्नेलगायत अधिकार दिइएको छ । शिक्षक र कर्मचारीको तलबी प्रतिवेदन स्वीकृत गर्ने अधिकार पनि स्थानीय शिक्षा अधिकारीलाई दिइएको छ ।यसअघि जिल्ला शिक्षा समिति रहेजस्तै अब गाउँ शिक्षा समिति र नगर शिक्षा समिति रहनेछ । समितिको गठन स्थानीय तहको प्रमुखको संयोजकत्वमा गर्न सकिने व्यवस्था छ । समिति सदस्यमा कार्यपालिकाका वडा अध्यक्षहरूमध्ये गाउँ वा नगर कार्यपालिकाले तोकेको एक, विद्यालय व्यवस्थापन समितिका अध्यक्षहरूमध्ये एक, कार्यकारी अधिकृत, प्रधानाध्यापकहरू मध्येबाट एक, संस्थागत विद्यालयका संस्थापकहरू मध्येबाट एकजना विज्ञ सदस्य रहनेछन् । स्थानीय शिक्षा अधिकारी सदस्यसचिव रहने प्रस्ताव छ । समितिले आफ्नो क्षेत्रको शैक्षिक गुणस्तर सुधार गर्नुका साथै शिक्षकको कार्य दक्षताका आधारमा पुरस्कारको व्यवस्था गर्ने र व्यवस्थापन समितिले कारबाहीको सिफारिस गरे कारबाही गर्नेसम्मको अधिकार छ । विद्यालय व्यवस्थापन समितिको सहमति भए स्थानीय तहले आफ्नो क्षेत्रभित्र कार्यरत शिक्षकको सरुवा गर्न सक्ने प्रस्ताव गरेको छ ।"
डोलेश्वरमा श्रावणी मेला,"भक्तपुर (कास) केदारनाथको शिर डोलेश्वर महादेव मन्दिरमा साउन १ देखि भदौ ६ सम्म ३८ दिने श्रावणी मेला लाग्ने भएको छ । सूर्यविनायक ८, सिपाडोलमा रहेको धार्मिक एवं ऐतिहासिक मन्दिरमा आइतबारबाट सुरु हुने मेलाका लागि सबै तयारी पूरा भएको विकास समिति सचिव मोहन बल्लले बताए ।मेलाका लागि समितिले सुरक्षा व्यवस्थाका साथै मन्दिर दर्शन गर्न आउने भक्तजनका लागि लाइन व्यवस्थापन गर्न कुपन प्रणालीको व्यवस्था गरेको छ । मेलामा करिब २० लाख भक्तजनको आगमन हुने समितिले अपेक्षा लिएको छ । भक्तजनको भेटी बापत २ करोडबराबर संकलन हुनसक्ने वरिष्ठ उपाध्यक्ष किरण थापा बताउँछन् । उनका अनुसार संकलित भेटी मन्दिर निर्माण तथा व्यवस्थापनमै खर्च गरिनेछ । आइतबार (आज) बिहान चन्द्रविनायक मन्दिरदेखि डोलेश्वर मन्दिर परिसरसम्म कलशयात्रा गरी मेलाको आरम्भ हुनेछ । मेलामा करिब २० लाख खर्च हुने समितिको भनाइ छ । गत वर्षको मेलाबाट संकलित १ करोड रुपैयाँ मन्दिर निर्माणमा खर्च गरेको थापाले बताए ।"
ज्येष्ठ नागरिकका सेवक,"ट्याक्सी चालक चेत आले ९० वर्ष कटेका कुनै पनि नागरिकसँग पैसा लिँदैनन् । वृद्धाश्रममा बस्नेहरूलाई जति नै उमेर भए पनि सित्तैमा बोक्छन्लेखनाथ (कास्की) मध्याह्न १२ बजेको टन्टलापुर घाम । पोखरा वृद्धाश्रमको परिसरमा ग१ज ४९०९ नम्बरको ट्याक्सी टक्क अडिन्छ । ट्याक्सीबाट झर्छन् दुई वृद्धवृद्धा । भाडा बुझाउन खोज्छन् तर ती ड्राइभरले लिन मान्दैनन् । वृद्धाश्रमका वृद्धवृद्धा ट्याक्सीको वरिपरि झुम्मिन्छन् र ड्राइभरलाई आशिष दिन्छन् । ड्राइभर खुसी हुँदै त्यहाँबाट निस्कन्छन् । पोखरा रामबजारका चेत आलेले आफ्नो ट्याक्सीमा वृद्धवृद्धा ओसार्न थालेको महिना दिन नाघ्यो । उनी वृद्धाश्रममा मात्रै होइन, बजारभित्र जहाँ पुर्याउनुपरे पनि ९० वर्ष माथिकासँग एक सुको लिँदैनन् । वृद्धाश्रममा बस्ने वृद्धवृद्धालाई भने उनी उमेरको हदबन्दी लगाउँदैनन् । ट्याक्सी उनको आफ्नै हो । ट्याक्सीको अघि र पछि दुवैतिर वृद्धवृद्धा सम्मान, ९० वर्षमाथि १०० प्रतिशत छुट, वृद्धाश्रम १०० प्रतिशत छुट (सबै उमेरका लागि) लेखेको देख्न सकिन्छ । ट्याक्सीबाहेक अर्को आम्दानीको स्रोत नभएका यिनलाई किन समाज सेवाको यत्रो रहर जाग्यो होला ? धनसम्पत्ति धेरै भएर होइन, उनी भन्छन्, मन्दिरमा गएर पूजा गरेर पैसा चढाउनुभन्दा यसरी धर्म हुन्छ जस्तो लागेर । उनले थप भने वृद्धवृद्धालाई स्याहार गर्दा आफ्नै बाआमालाई स्याहार गरेजस्तो लाग्छ, बूढाबूढीले आशीर्वाद दिँदा आत हरर हुन्छ ।चेतका दुई आमा छन् । दुवै उनीसँगै बस्छन् । पूर्वगोर्खा सैनिक बुवा बेलायतमा कान्छो छोरासँग बस्छन् । चेत पनि एकताका भारतीय सैनिकमा थिए । १० वर्ष जागिर गरेपछि स्वैच्छिक अवकाश लिएर नेपाल फर्के । वालिङको पुख्र्यौली थातथलो छाडेर रामबजार आए । द्वन्द्वकालमा काम गर्ने वातावरण बनेन । उनी साउदी हान्निए । त्यसपछि कतार, मलेसिया, इराक र पुन: कतारमा । १२ वर्ष कसरी बित्यो भन्ने भेउ नपाएको उनी बताउँछन् । अब भएन, विदेश धेरै बसियो, नेपालमै केही गर्छु भनेर फर्किएँ, उनले सुनाए । मोटाघाटा जीउ भएका उनलाई अरू काम सक्छु जस्तो लागेन । एउटा ट्याक्सी किने र घरनजिकै रामबजार चोकमा क्यु थाप्न बसे । अहिले दुई आमा, श्रीमती, एक छोरा र एक छोरीको लालनपालन त्यही ट्याक्सीको भरमा छ । हातमुख जोर्ने आम्दानीको स्रोतमा कमी हुँदा जहानले के भन्दी हुन् ? बाआमाको प्रतिक्रिया कस्तो होला ? उनी अरूले सोचेजस्तो घरपरिवारले अप्ठेरो नमानेको सुनाउँछन् । बूढी सजिलै छ, उनले भने, बाआमाले पनि राम्रै गरिस् भन्नुहुन्छ । त्यसो त उनको यो समाज सेवाको सोख पहिलो होइन । यसअघि उनले ०७२ को विनाशकारी भूकम्पमा परेका पीडितलाई नि:शुल्क सेवा दिए । भूकम्पमा परी घाइते भएर पोखरा ल्याइएकालाई यिनले सित्तैमा ओसारे । वैशाख १२ पछि ५० दिनसम्म पोखराका विभिन्न अस्पतालबाट भूकम्पपीडितले सेल्टर लिएको ठाउँसम्म नि:शुल्क पुर्याए । मोटो ज्यान लिएर गोरखा जान सक्छु जस्तो लागेन, त्यतिबेलाको अवस्था सुनाउँदै उनले भने, बरु यहीं गर्न सक्छु जस्तो लागेर उनीहरूलाई सेवा दिएँ । ढाड भाँच्चिएकाले उचाल्नै नमिल्ने एक जना घाइतेलाई उनले अस्पताल पुर्याएछन् । केही दिनपछि ती घाइते ठीक भएर उनैको ट्याक्सीमा फर्केछन् । मैले बोकेको बिरामी ठीक भएर मैसँग खेलेर घर जाँदा निकै खुसी लाग्यो, उनले भने ।आफूले बोकेका वृद्धवृद्धासँग पैसा लिँदैनन् बरु प्रत्येकको रेकर्ड राख्छन् । कलम र कापी हरबखत ट्याक्सीमै हुन्छ । वृद्धवृद्धालाई बोक्दा उनलाई खिस्याउने ट्याक्सी ड्राइभर पनि छन् । कतिपयले हाँसेर उडाउँछन्, दुखित हुँदै उनले भने, भोलि बिहान बूढाबूढीको लाइन लाग्यो भने के गर्छस् पनि भन्छन् । मलाई भने उदाहरणीय काम सबैले गरे हुन्थ्यो जस्तो लाग्छ । वृद्धवृद्धाबाहेक उनले दृष्टिविहीनलाई पनि नि:शुल्क सेवा दिने सोच बनाएका छन् ।"
स्थानीय सरकारमार्फत रूपान्तरण,४ स्थानीय सरकारका चुनौतीचालु संक्रमणकाल नै स्थानीय सरकारको सबैभन्दा ठूलो चुनौती हो । सबै ऐन कानुन संघीय संसद्ले बनाएर पद बहाल गरेकै दिनदेखि जनप्रतिनिधिहरूले संविधान र कानुनबमोजिम कार्य गर्न पाउने अवस्था छैन । घरायसी तमसुक गरेझंै गरेर कालखण्ड तोकिएर बन्ने गरेका सरकारले स्थानीय तह आउनेबित्तिकै नयाँ कानुन चाहिन्छ भन्ने ज्ञान नै नभएझंै गरी त्यसलाई प्राथमिकतामा राख्न सकेनन् । केपी ओली सरकारकै पालामा प्राथमिकताको सूचीमा परेका कानुनहरूले प्रचण्ड सरकारको पालामा चर्चासमेत नगरी व्यतीत भएर देउवा सरकारको पालमा संसद्मा प्रवेशसम्म पाएका देखिन्छन् । संविधानले अधिकारसम्पन्न बनाएका स्थानीय सरकारलाई चल्नै नदिने रणनीति सरकारले बनाएको हो कि भन्ने आभास हुन थालिसकेको छ । यसरी स्थानीय सरकारले प्रयोग गर्ने मूलभूत कानुन हालसम्म सरकारले संसद्बाट पास गराउन सकेको छैन । साविकमा क्रियाशील स्थानीय स्वायत्त शासन ऐन स्थानीय निकायका लागि भएकाले त्यो प्रयोग गर्न मिल्दैन तर विडम्बना त्यसलाई प्रतिस्थापन गर्ने अर्को कानुन पनि बनेको छैन । यसरी कानुनकै अभावमा अझ केही समयसम्म स्थानीय सरकारहरू निष्क्रिय बस्नुपर्ने बाध्यता एकातर्फ छ भने अर्कोतर्फ स्थानीय सरकारमा काम गर्ने कर्मचारीको समायोजन र व्यवस्थापन सम्बन्धमा समेत कुनै कानुन नहुँदा अन्योलपूर्ण अवस्था रहेको छ । स्थानीय सरकारले अझ केही समय संक्रमणकालमै व्यतीत गर्नुपर्ने देखिन्छ । तर पनि संविधानले दिएको अधिकार प्रयोग गर्ने अठोटका साथ आफैंले बनाउनुपर्ने कानुन विज्ञहरूको अधिकतम सहयोगमा धमाधम बनाएर कार्य प्रारम्भ गर्न सक्छन् । स्थानीय सरकारहरूले यो पाँचवर्षे अवधि निर्बाध रूपमा कार्य गर्न सफल भएको अवस्थामा साँच्चै जनताको जीवनस्तरमा आमूल रूपान्तरण सम्भव छ । यसैको माध्यमबाट नेपालको संविधानले परिकल्पना गरेको समाजवादतर्फको यात्रा सुनिश्चित गर्न सकिन्छ । यो कार्यमा आमनागरिकको खबरदारी र सहयोग निरन्तर जरुरी छ । जनस्तरको खबरदारीले नै जनप्रतिनिधिहरूलाई क्रियाशील र जवाफदेही अनि पारदर्शी बनाउन सहयोग पुग्नेछ ।
कर फस्र्योटमा उन्मुक्ति नदेऊ,"विवादास्पद कर फस्र्योट आयोगले मनोमानी ढंगले गरेका छुटका निर्णयहरू एकपछि अर्को सार्वजनिक हँुदै गएका छन् । कहिलेकाहीं विशेष प्रकृतिको निर्णय गरी टाट पल्टिएर रुग्ण बनेका, बन्द भएर कर नउठ्ने भनी माया मारेका र प्राकृतिक वा अन्य दुर्घटनाले समस्यामा परेका उद्योग वा करदातालाई छुट दिने सिद्धान्त दुरुपयोग गर्दै आयोगले मदिरा, ट्ेरडिङ तथा वार्षिक अर्बौं नाफा गर्ने कम्पनीलाई समेत कर छुट दिएको सार्वजनिक भएको छ । कर फस्र्योटका नाममा उपभोक्ताबाट सरकारी ढुकुटीमा जम्मा गर्ने गरी उठाइएको मूल्य अभिवृद्धि कर (भ्याट) समेत संकलन गर्ने व्यापारीलाई नै फिर्ता गरेको पाइएको छ । आयोगले ठूला १ सय २५ कम्पनीलाई मात्रै ३ अर्ब ९३ करोड ५३ लाख १३ हजार रुपैयाँ भ्याट छुट दिने निर्णय गरेको देखिएको छ । डेढ सय कम्पनीले तिर्नुपर्ने भ्याट रकमको ९० प्रतिशतभन्दा बढी छुट पाएका छन् । राज्यकोषमा बुझाइसकिएको करसमेत फिर्ता गरिएको छ । निवेदन नै नदिएका कम्पनीहरूले समेत कर छुट पाएका छन् भने कतिपय फाइलमा मितिसमेत केरमेट गरेको भेटिएको छ । कर तिर्नुपर्ने रकमको झन्डै शतप्रतिशत रकम छुट पाउने कम्पनीहरू त दर्जनौं छन् । फस्र्योट रकम बढी देखाउन सरकारी संस्थानहरूलाई दबाब दिई असुल्ने र निजी प्रतिष्ठान तथा करदातालाई जतिसक्दो बढी छुट दिने नीति आयोगले अवलम्बन गरेको पाइएको छ । अर्कोतर्फ, तिर्नुपर्ने रकम नतिरी अटेर गरेर बसेका करदातालाई समेत सबै रकम मिनाहा गरिएको छ । आयोगले यसरी जथाभावी र भारी मात्रामा कर छुट दिनु राज्यविरुद्ध गम्भीर अपराध हो । आयोग गठन आफैंमा विवादित थियो । आयोग ४१ वर्ष पुरानो पञ्चायतकालीन कानुन (कर फस्र्योट आयोग ऐन २०३३) मा टेकेर बनाइएको थियो । तत्कालीन अर्थमन्त्री रामशरण महतको प्रस्तावमा मन्त्रिपरिषद्ले ०७१ माघ १० मा ०७२ असार मसान्तसम्मका लागि आयोग गठन गरेको हो । तोकिएको अवधिमा थोरै निवेदन परेपछि मन्त्रिपरिषद्बाटै पुन: तीन महिनाको समय थप गराई आयोगले धेरै करदातालाई छुट दिएको थियो । यति धेरै विवरण र तथ्यांक बाहिर आइसकेपछि आयोगको कामकारबाही असल मनसायले हो भन्ने कुनै आधार छैन । कर फस्र्योटको निर्णयमा संलग्नमध्येका एक आन्तरिक राजस्व विभागका निलम्बित महानिर्देशक चूडामणि शर्मालाई अख्तियार दुरुपयोग अनुसन्धान आयोगले पक्राउ गरी मुद्दा दायर प्रक्रिया अघि बढाएको छ । आयोगका अध्यक्ष तथा चार्टर्ड एकाउन्टेन्ट लुमध्वज महत र सदस्य तथा चार्टर्ड एकाउन्टेन्ट उमेशप्रसाद ढकाल फरार छन् । ढिलै भए पनि अनुसन्धान अघि बढेको छ, जुन सकारात्मक छ । कर छुटको निर्णयमा संलग्न अधिकारीहरूले यति बेला विभिन्न कानुनी कमजोरी देखाउँदै आयोगको औचित्यमाथि पुष्ट्याइँ गर्ने चेष्टा गरिरहेका छन् । तत्कालीन अवस्थामा कर फस्र्योट आयोग ऐन खारेज नगरिए पनि त्यो ऐन आवश्यक नपर्ने गरी २०५० पछि कर प्रशासन प्रणाली परिवर्तन भइसकेको छ । २०५८ सालमा जारी आयकर ऐनले आयोगबारे व्यवस्था खारेज गरिसकेको छ । ऐनको दफा १४२ को व्यवस्थाअनुसार निर्धारित कर मिनाहा थप वा परिवर्तन गर्न आयकर ऐन २०५८ आकर्षित हुन्छ, कर फस्र्योट आयोग २०३३ होइन । त्यसैले आयोग गठन नै पनि नीतिगत रूपमा त्रुटिपूर्ण देखिन्छ । राजस्व प्रशासन प्रणाली परिवर्तन भइसकेको सन्दर्भमा कर फस्र्योट आयोग गठन गर्नुको नियत नै गलत थियो भन्ने सार्वजनिक भइरहेका विवरणहरूले पुष्टि गर्दै छन् । उपभोक्ताबाट असुल गर्ने गरिएको भ्याटबारे अनुसन्धान गर्न आयोगलाई कार्यादेश दिनु अर्को गम्भीर त्रुटि थियो । यसबाट कार्यादेश दिने तत्कालीन अर्थमन्त्री महत र मन्त्रिपरिषद्माथि समेत प्रश्न खडा भएको छ । कर फस्र्योटको यति ठूलो अनियमितता सार्वजनिक भइसक्दासमेत जनप्रतिनिधिमूलक संस्थाहरूको मौनता उदेकलाग्दो छ । राज्यकोषमा यो ढंगको अनियमितता हुँदा संसद्को सार्वजनिक लेखा र अर्थ समितिले विषय उठाए पनि पछि चुप लागेका छन् । अर्थ समितिले त आयोग ऐन खारेज गर्नुको सट्टा परिमार्जन गर्ने विवादास्पद प्रयाससमेत थाल्यो । राज्यको कार्यकारी निकायले गरेको गलत काममा अंकुश लगाउनुपर्ने व्यवस्थापिकासंसद्का समितिले अनियमित काम गर्नेहरूलाई एकपटक बैठकमा बोलाएर छानबिन नै नगरी उन्मुक्ति दिन खोज्नु विडम्बनापूर्ण छ । यो प्रकरणलाई गहन अनुसन्धान गरेर टुंग्याइनुपर्छ र संलग्न दोषीलाई कानुनी कारबाहीको दायरामा ल्याउनुपर्छ । राजनीतिक संरक्षण वा अन्य कुनै कारणबाट उन्मुक्ति दिइयो भने यस्तै ठूला अनियमितता प्रकरणको पुनरावृत्ति हुन सक्छ । सरकारले कर फस्र्योट आयोग ऐन २०३३ समेत तत्काल खारेज गर्नुपर्छ ।"
सुवेदीको स्वतन्त्रता,"ठाडो लबजमा बोल्ने मधेसी भाषा ? शनिबारको कान्तिपुर दैनिकको पेज ४ (पूर्व) मा आफ्नै भाषा राम्रो शीर्षकको समाचार पढियो । पहिलो अनुच्छेदमै तराईमधेसका बहुसंख्यकले ठाडो लबजमा बोल्ने मधेसी भाषासँग मिल्दोजुल्दो छ भनिएको छ । यो ठाडो लबजमा बोल्ने मधेसी भाषा भनेको कुन भाषा हो ? यसलाई किन ठाडो लबजमा बोल्ने भनियो ? चौथो अनुच्छेदमा दीपककुमार मण्डलले मधेसीमै कुरा गर्न रुचाउँछन् भन्नुभएको छ ? यो मधेसी भनेको कुन भाषा हो ? त्यसैगरी मधेसमा विभिन्न प्रकारका मैथिली बोलिन्छ भनी लेखिएको छ । कुनकुन प्रकारको मैथिली हुन्छ ? र कुनकुन बोलिन्छ ? यसले प्रस्ट पारेको छैन । समाचारमै भारती सरदारले आफ्नै मौलिक मधेसी भाषा बोल्छिन् भनिएको छ । समाचारको धेरै ठाउँमा मधेसी भाषाको जिकिर गरिएको छ । कतै ठेट मधेसी भाषा त कतै मौलिक मधेसी भाषा तथा कतै ठाडो मधेसी भाषाको कुरा गरिएको छ । तर नेपालको मधेस क्षेत्रमा बोलिने भाषाहरूको बारेमा सेन्ट्रल ब्युरो अफ स्टाटिक्स, काठमाडौंले सन् २०१३ मा प्रकाशन गरेको कास्टइथनिसिटी एन्ड ल्याङ्गुएज मा तराईमा बोलिने भाषाहरूमध्ये मैथिली १२३० प्रतिशत, भोजपुरी ७५३ प्रतिशत, थारू ५८६ प्रतिशत, अवधी २४७ प्रतिशत, बज्जिका १०५ प्रतिशत र अन्य तराईमा बोलिने भाषाहरूमा राजवंशी, हिन्दी, उर्दू अंगिका, सन्थाल, झाँगड, बंगाली र सतार भाषा बोलिन्छ भनिएको छ । कान्तिपुरले भन्न खोजेको मधेसी भाषा यसमध्ये कुन हो वा यसबाहेक को हो ? यो समाचारले हिन्दी भाषालाई भन्दा मातृभाषालाई मधेसवासीले जोड दिएको कुरालाई समर्थन गरेको छ जुन मधेस केन्द्रित दलहरूका लागि प्रेरणादायी छ । हिन्दीको हल्लामा हिँड्दा मातृभाषाहरू ओझेलमा परेको कुरा यथार्थ हो । विजयप्रसाद मिश्रविराटनगर१२ त्रिदेशीय विन्दु लिपुलेक होइनअसार २९ को कान्तिपुरमा गेजा शर्मा वाग्लेको दोक्लम द्वन्द्वको संकेत शीर्षकको लेख पढ्न पाइयो । त्यसमा लिपुलेकलाई त्रिदेशीय विन्दु भनिएको छ । कालापानीबाट ५३ किलोमिटर र लिपुलेकबाट ६३ किलोमिटर पश्चिममा पर्ने (कुल ३७२ वर्ग किलोमिटर क्षेत्रफल ओगटेको) काली (कुटियाङदी) नदीको मुहान रहेको लिम्पियाधुराको पश्चिम विन्दु त्रिदेशीय विन्दुसम्म नेपालको भूमि हो । यसका पचासौं नाप नक्सा प्रमाण छन् । यस्ता प्रमाण र नापी र सीमाविद्हरू बुझी लेखे र त्यसमा अडिग रहे देशको अखण्डता र सार्वभौमसत्ता सुरक्षित रहनेछ भन्ने हेक्का रहोस् सबैमा । मुक्तिनारायण पौडेलस्याङ्जा डोल्माको व्यथाकोसेलीमा सम्प्रेषण गरिएको डोल्माको व्यथा भरिएको कथाले खाडी मुलुकमा जाने महिलालाई सचेत हुन भनेको छ । डोल्मा एक प्रतिनिधि पात्र हुन्, विदेशी भूमिमा जेलयात्रा गरिरहेको अनेक नेपाली नागरिक फाँसीको मिति कुरिरहेका छन्, ब्लडमनीको पर्खाइमा छन् । तर दोषी हामी छौं र दोष हाम्रो । खाडी मुलुकलाई दोष थोपारेर हामी वास्तविकताबाट भाग्न सक्दैनौं । खाडी मुलुकमा जाँदा भारतको बाटो भएर जानु नै हाम्रो कमजोरी हो । खाडी मुलुक छिर्दा त्यहाँको रहनसहन, भाषा, सीप सिक्नु नै समस्याबाट छुट्कारा हो तर हामी धन कमाउन हतारिन्छौं । त्यसैकारण खाडी मुलुकका जेलहरूमा थुप्रै नेपाली अलपत्र परेका छन् । अर्को पक्ष खाडी मुलुकमा खोलिएको दूतावासको फितलो अनुगमन वा सहयोगले गर्दा नेपालीले दु:ख पाइरहेका छन् । दूतावासको सक्रियता र अनुगमनलाई तीव्रता दिनु आवश्यक छ । दोस्रो पक्ष हाउसमेड का लागि जाने महिला असुरक्षित छन् । महिला असुरक्षित हुने देशमा पठाउन निषेध गर्नु सरकारको दायित्व हो । तेस्रो पक्ष भनेको सरकारले स्वदेशमै रोजगारीको अवसर सिर्जना गरी नेपाली नागरिकलाई बिदेसिनुबाट रोक्नु हो । यस्तो हुने हो भने कसैको भविष्य अन्धकार हुने छैन, कोही पनि जेलमा बस्नुपर्ने छैन र कोही आफ्नो परिवारबाट टाढिनुपर्ने छैन । प्रमोद पौडेलवीरगन्ज, पर्सा पेट्रोल खानी अन्वेषणमा मौन२७ वर्षअघि ३५ सय २० मिटर गहिराइसम्म ड्रिल गरिसकिएको मोरङको बेलबारी ८ राधानगरस्थित रहेको पेट्रोल खानी अन्वेषण प्रक्रिया हाल के भइरहेको छ ? २०१६ मे १ देखि २५ सम्म नेपाल र चीनका सरकारी प्राविधिकको संयुक्त टोलीले पेट्रोलियम पदार्थ खानीको प्रारम्भिक सम्भाव्यता अन्वेषणसमेत थालेको थियो । पूर्वपश्चिम राजमार्गबाट करिब ३ किलोमिटर दक्षिणमा पर्ने पेट्रोल खानीको अन्वेषण २६ वर्षदेखि रोकिएको थियो । राजमार्गमै स्थानीय युवाले पेट्रोल खानी जाने बाटो लेखेर बोर्डसमेत राखेका छन् । २०४३ सालमा इटालियन कम्पनीको सहयोगमा पहिलो चरणमा खानीको अन्वेषण भएको थियो । त्यति बेला बाहुनीमा पेट्रोलियम पदार्थको खानी नभएको निष्कर्षमा भूगर्भ विभाग पुगेको थियो । तर पनि विभागले तत्कालीन समयमा तीन बिघा तीन कठ्ठा जग्गा स्थानीयलाई मुआब्जा भुक्तानी गरी लिएको थियो । हाल दुई जना हेरालु राखेर त्यो क्षेत्र घेराबेरा गरी सुुरक्षित गरिएको छ । राजमार्गमा पेट्रोल खानी जाने बाटो लेखिएको होडिङ बोर्ड राखेपछि र केपी ओली सरकारका उद्योगमन्त्री सोमप्रसाद पाण्डेसहित प्राविधिक टोली आएर अनुगमन गरे पश्चात् आन्तरिक पर्यटकको समेत आवागमन बढेको छ । नाकाबन्दीको समयमा खुब चर्चामा आएको पेट्रोल खानी अन्वेषण प्रक्रियाका विषयमा सरकार परिवर्तन हुनासाथ किन मौन ? विवेक मिश्रबेलबारी११, मोरङ कर फस्र्योटमा अनियमितताकर फस्र्योटमा अनियमितताबारे अख्तियारले गरेको निर्णयमा राजस्व विभागका निलम्बित महानिर्देशकसहित कर फस्र्योट आयोगका अध्यक्ष र एक जना सदस्यविरुद्ध बिगो र जरिवाना गरी कुल करिब ३३ अर्ब मागदाबी गरेको सार्वजनिक भएको छ । फस्र्योट भएको ३० अर्ब ५२ करोड रुपैयाँमध्ये ९ अर्ब ७२ करोड रुपैयाँ ठाडै अनियमितता भएको व्योहोरा पनि सार्वजनिक भएको छ । सरकारी सम्पत्ति भनेको जनताको हो । जनताको सम्पत्ति निर्विवाद रूपमा पचाउन क्रियाशील रहने कर्मचारीलाई के भन्ने ? यसमा अन्य ठूला माछा पनि संलग्न छन् कि ? यसबारे अख्तियारले चुरो कोट्याउन मात्र सक्यो भने पनि लुटतन्त्रमा छुटतन्त्र कम गराउन केही सहयोग पुग्ने थियो । ठूला माछाहरूबाट भएका आर्थिक अनियमितता छानबिन गर्ने दृढता अख्तियारले देखाओस् । कृष्ण न्यौपानेनारायणी सिमेन्ट, वीरगन्ज नायकको मनभरि धूलो र मैलोसंविधानसभाको चुनावदेखि हाल सम्पन्न स्थानीय तहको निर्वाचनसम्म प्राप्त नतिजाको लेखाजोखा गर्दा अब पछिसम्म नेपाली कांग्रेस र नेकपा एमाले राजनीतिक वृत्तमा हावी भइरहने अनुमान गर्न सकिन्छ । तर पछिल्लो समय प्रधानमन्त्री शेरबहादुर देउवा र एमाले अध्यक्ष केपी शर्मा ओलीले सर्वसाधारण, कार्यकर्तामाथि देखाएको व्यवहार सर्वत्र आलोचित बन्न पुगेको छ । कान्तिपुर टेलिभिजनबाट असार १८ गते प्रसारित साझा सवाल कार्यक्रममा सकारात्मक अभिव्यक्ति दिन सकिने अवस्था हुँदाहुँदै प्रधानमन्त्रीको गरिमामय पदमा आसीन व्यक्तिले प्रदर्शन गरेको आक्रोशपूर्ण प्रतिक्रिया कसैलाई पाच्य बन्न सकेन, समय बित्दै जाँदा पनि त्यो परिदृश्य मानसपटलबाट हट्न सकेन । उता आफ्नो क्षेत्रमा आशातीत चुनावी परिणाम प्राप्त नभई हार खाएपछि तिरिमिरी झ्याइँ बनेका केपी शर्मा ओलीले क्रोधित भई कार्यकर्तामाथि जाई लाग्ने, धम्की दिँदै कारबाही गर्ने अभिव्यक्ति दिन थालेपछि लोकतन्त्रमा विश्वास राख्ने जोकोही मर्माहत नबनिरहन सकेन । दिलैदेखि दलीय सिद्धान्तमा अडिएका सर्वसाधारणलाई दुई नेताका अभिव्यक्ति र व्यवहारले कुण्ठित तुल्याइदिएको छ, उनीहरूको विकाससपना ध्वस्त पारिदिएको छ । के क्रोध, प्रतिशोध, दम्भ, अहंकार, अदूरदर्शिता, विवेकहीनता, धैर्य, दया र करुणाविहीनता शीर्ष नेताका परिचायक हुन् ? के नेपालको लोकतन्त्रका पर्याय हुन् ? राजनीतिको उच्चविन्दुमा पुगेका जनप्रतिनिधिले दिएको अवाञ्छित अभिव्यक्तिले के कस्तो दूरगामी असर पर्ला भनेर लेखाजोखा गरिएको छ ? मुलुकलाई समृद्ध बनाउने अभियानमा दिलो ज्यान दिएर लागेका र ४५ दशकदेखि एउटा सिद्धान्त बोकेर राष्ट्रिय राजनीतिमा होमिएका नायकहरू नै अहंकारले ग्रसित छन् भने अरू राजनेताबाट के आश गर्ने ? डा भुवनेश्वर शर्माचन्द्रागिरी२, काठमाडौं समानुपातिकमा थारू र मुस्लिम प्रतिनिधिसभा तथा प्रदेशसभामा समानुपातिक निर्वाचनका लागि पेस गरिने बन्दसूचीको क्लस्टर मा थारू र मुस्लिम समुदायसमेत थप्ने प्रस्ताव स्वागतयोग्य छ । दलित, थारू र मुस्लिम राज्यको हरेक क्षेत्रमा पछि रहकोलाई दृष्टिगत गरी राज्यको हरेक क्षेत्रमा जनसंख्याको प्रतिशतअनुसार सेना, प्रहरी, शिक्षा, प्रशासन आदिमा समेत आरक्षण गर्नुपर्ने देखिन्छ तसर्थ भवष्यमा समस्या नआउने गरी अहिले नै व्यवस्था मिलाइयोस् । हासिम अन्सारीसप्तरी, राजविराज जम्बो सांसदको निरर्थक बहसकान्तिपुरमा प्रकाशित समाचारअनुसार अहिले भने प्रतिनिधिसभा सदस्य निर्वाचनका लागि पहिले जत्तिकै २४० निर्वाचन क्षेत्र नै कायम राख्ने बहस दलहरूमा चलिरहेको छ । त्यसो गर्दा त प्रतिनिधिसभा र प्रदेशसभामा गरी १ हजार २ सय ५९ जना पो सांसद बन्ने रहेछन् । जुन कुरा नेपालजस्तो देशका लागि सोच्न पनि सकिँंदैन र आवश्यकता पनि छैन । जनताले यस्तो कुरा सुन्न पनि चाहँदैनन् र अहिलेको संविधानले यसको कल्पना पनि गरेको छैन । दलगत स्वार्थ र सबैलाई पालो पुर्याउने गरी सांसदको संख्या बढाउनेजस्तो विषय राखी जबर्जस्ती रूपमा संविधान संशोधनको बाटो अपनाइयो भने अब जनता चुप लागेर बस्लान्जस्तो लाग्दैन । अत: संविधानमै उल्लेख भएअनुसार नै मन्त्रालय, मन्त्री तथा सांसदहरूको संख्या कायम गरिनुपर्छ । अनावश्यक र अस्वाभाविक यस्ता खालका चर्चा परिचर्चाले जनताको मानमर्दन हुनेछ । नरनाथ पाण्डेमध्यविन्दु बहुमुखी क्याम्पस, नवलपरासी काठमाडौंले मधेसलाई बुझ्नैपर्छचन्द्रकिशोरद्वारा मधेस र काठमाडौंको मेलमिलाप शीर्षकमा लेखिएको लेख एकदमै समय सान्दर्भिक छ । लेखबाट मधेसको मुद्दालाई अझ जीवन्त पार्ने कोसिस र काठमाडौंलाई मधेस बुझ्न प्रेरित गरिएको छ । राजधानी खाल्डोका पहाडी समुदायले भारतको गोर्खाल्यान्ड आन्दोलनलाई सजिलै समर्थन गर्छन् तर मधेस र मधेसीको मुद्दालाई पराईझैं व्यवहार गरिन्छ । मधेस मुद्दाको समाधान जिम्मेवार ठूला पार्टीले नै बेलैमा गरेको भए आज देशले यत्रो ठूलो विभेद तथा धनजनको क्षति बेहोर्ने थिएन । अब ठूला र मधेसी पार्टीहरूले मधेस मुद्दालाई राजनीतिक अस्त्र नबनाई छलिएर, पिल्सिएर पछाडि रहेकालाई अगाडि ल्याई देश विकासमा सहयात्री बनाउन अति आवश्यक छ । राजनीतिक मुद्दालाई काठमाडौंको खाल्डोबाट निकाली मधेस र मधेसीलाई गौरवान्वित बनाउने ठूलो जिम्मेवारी काठमाडौंको काँधमा आएको छ । अब मधेसलाई सहानुभूति होइन कि अधिकार सम्पन्न बनाई देश विकासको एक प्रमुख भागीदार बनाउने सुवर्ण अवसर आएको छ । साबिर अन्सारीवीरगन्ज, पर्सा देशैभरि घोषणाको लहर२०७४ असार २९ को कान्तिपुरमा डोटी र ओखलढुंगा खुला दिसामुक्त क्षेत्र घोषणा भएको समाचार पढ्न पाइयो । यसैगरी इलाम जिल्ला पनि साक्षर जिल्ला घोषणा भएको खबर पाइयो । सन् २०१७ सम्म नेपाललाई नै खुला दिसामुक्त गर्ने राष्ट्रिय योजना रहेछ । यसै साल देशलाई घरभित्रको धूवाँमुक्त देश घोषणा गर्ने पनि लक्ष्य राखिएको रहेछ । पूर्ण खोपयुक्त भनेर घोषणा गर्ने अर्को लक्ष्य पनि छँदै छ । साक्षर देश घोषणा गर्न पनि बाँकी नै रहेछ । यसरी विभिन्न खालका घोषणा गर्ने अभियान गरिरहँदा यी केका लागि भनेर पनि सोच्ने बेला आएको छैन र ? चर्पी बनाउने तर प्रयोग नगर्ने, घरभित्रको धूवाँ हटाउन चिम्नी हुड राख्ने तर चुरोट तान्ने बानीमा रत्तिभर कमी नगर्ने, अनि साक्षर बनेर राहदानीमा सहीछाप गर्न सक्षम हुने हो भने केका लागि घोषणा ? गाउँठाउँ सफा हुनु, नागरिक शिक्षित हुनु राम्रो कुरा हो, तर घोषणाकै लागि गरिएका काम कारबाहीले कतिको दिगो नतिजा ल्याउँछ भनेर पनि मूल्यांकन गर्न जरुरी छ । यी घोषणा गर्ने होडमा लागेर विकासका कतिपय आधारभूत कार्य छुटेका त छैनन् ? यसबारे पनि सम्बन्धित निकाय चनाखो हुनु जरुरी छ । इभा मानन्धरठहिटी, काठमाडौं"
तिरिसकेको कर खानु लुट हो,"मुख्य सचिव सोमलाल सुवेदी पदलाई लियन राखेर एडीबीको वैकल्पिक कार्यकारी निर्देशक बन्न गएपछि कर्मचारीतन्त्रको मर्यादामाथि बहस सुरू भएको छ । अर्कातिर, कर फस्र्योट आयोग ले व्यापारीलाई ठूलो मात्रामा कर छुट दिएको विषय अख्तियारमा पुगेको छ । यही मेसोमा पूर्व अर्थ तथा राजस्व सचिव रामेश्वर खनाल भन्छन्, कर्मचारीतन्त्रमा गिरोह चलेको छ । प्रस्तुत छ, उनीसँग यिनै सेरोफेरोमा हरिबहादुर थापा र अखण्ड भण्डारीले गरेको कुराकानी६७ वर्ष बाहिर बस्दा भित्रको कर्मचारीतन्त्रको तस्बिर कस्तो देखिरहनुभएको छ ?मैले देख्नेभन्दा पनि आम नागरिकले महसुस गर्ने कुरा हो । तैपनि सरकारको सेवा प्रवाह क्षमता, विकास आयोजनाहरू सम्पन्न गर्ने दक्षता, आम नागरिकले सुशासनको अनुभूति गरे कि गरेनन् भन्ने दृष्टिकोणबाट हेर्दा अलि कमजोर भएको हो कि जस्तो लागिरहेको छ । यसको कारण के हुन सक्छ ?दृश्य तथा लक्षणहरूले के देखाउँछन् भने माथिल्लो तहमा पुगेका कर्मचारीहरू, जसले राजनीतिक नेतृत्व कमजोर भएको अवस्थामा पनि त्यो संस्थालाई डोर्याएर लैजानुपर्छ, उनीहरू नै आफ्नो व्यक्तिगत स्वार्थमा बढी केन्द्रित भएको हो कि भन्ने केही वर्षमा देखियो । उदाहरणका लागि कतिपयले आफ्नो लाभ हुने ठाउँमा पद सिर्जना गर्ने, पदस्थापन हुने, चाँडै बढुवा हुने तथा माथिल्लो तहमा पुग्ने, कतिपयले अरूलाई पछाडि धकेलेर, पैसाको लेनदेन गरेर पनि खरिदबिक्री भएको देखिएको छ । यस्ता खाले उदाहरण निजामती कर्मचारी, प्रहरी, सशस्त्र प्रहरीमा सबैतिर पाइन्छन् । सिंगै कर्मचारीतन्त्रलाई खराब भन्न खोज्नुभएको हो ? कर्मचारीतन्त्रमा सबै कमसल भन्ने छैन र सबै असल भन्ने पनि छैन । संख्यात्मक हिसाबले हेर्दा कमसलभन्दा असलको संख्या बढी नै होला । कतिपय यस्ता ठाउँ हुन्छन् जहाँ उनीहरूले लाभको वातावरण सिर्जना गर्छु भन्दा पनि सक्दैनन् । कतिपय ठाउँमा प्रत्यक्ष जनसम्पर्क भएको हुनाले कर्मचारीले उनीहरूको दु:ख, गरिबी आदि देखेर नै लाभ लिन चाहँदैनन् । कतिपयचाहिँ सरकारले खाजा, खाना, भत्ता आदि दिए पनि, नदिए पनि कुनै परवाह नगरी काम गरिरहेका हुन्छन् । लाभ लिनेचाहिँ को हुन् त ? जुनजुन बेलामा राजनीतिक नेतृत्व कमजोर हुन्छ, कर्मचारीतन्त्रले खेल्न पाउँछ । यसका प्रबुद्धशाली व्यक्तिहरूले मन्त्रालय तहमा सेवाग्राहीसँग प्रत्यक्ष सम्पर्क नहुने र लाभ कम हुने भएकाले सकेसम्म आफूलाई गतिलो ठाउँमा सरुवा गराउन चाहन्छन् । गतिलो ठाउँ छैन भने गतिलो हुने ठाउँमा पद नै सिर्जना गराएर पनि जाने गरेको देखिएको छ । विदेशमा नचाहिने ठाउँमा पनि मिलाएर गई राज्यकोषको दुरुपयोग गरेको देखिएको छ । राम्रो पद सिर्जना गरेर त्यहाँ जाने, राम्रो गाडी चढ्ने, पटकपटक विदेश गइरहने, नेपाल सरकारको कुनै बलियो निकायले अर्को निकायको वैदेशिक कार्यक्रममा जसरी भए पनि आफ्नो नाम राखेर विदेश भ्रमण गर्ने चाहना बढी छ । उदाहरणका लागि स्थानीय विकास मन्त्रालयले विदेश भ्रमणको कार्यक्रम राखेमा अर्थ मन्त्रालय, महालेखा, मन्त्रिपरिषद् र अरू बलिया निकायबाट पनि आफ्ना मान्छे घुसाइदिने प्रवृत्ति छ । सम्बन्धित मन्त्रालयबाट जाने मान्छेले त काम नगर्ने नै भए, नजानेले पनि फलानो बठ्याइँ गरेर गयो, हामीले मौका पाएनौं भनेर निराश भई काम नगर्ने भए । यस्तो समस्या संसद्मा पनि देखिएको छ । कर्मचारीले सुविधा र अवसर मात्रै खोजिरहने, स्वार्थ मात्रै चाहिरहने भन्ने कुरो आयो, होइन ?राजनीतिक नेतृत्व कमजोर भएको बेला यस्तो चरित्र बेलाबेलामा प्रकट हुने गर्छ । राजनीतिक नेतृत्व बलियो भयो भने यस्ता कुराहरूको सामना त्यत्ति गर्नु पर्दैन । कर्मचारीतन्त्रमा विकृति बढ्नुमा राजनीतिक नेतृत्वको पनि साँठगाँठ हो त ? यस चरित्रका दुइटा पाटा छन् । एउटा, आफ्नो दलनजिक रहेका तथा व्यक्तिगत रूपमा कुनै हिसाबले सहयोग गरेका व्यक्तिलाई टिपेर आयोजना प्रमुख वा निर्णायक पदमा पुर्याउने । दोस्रो, नेतृत्वलाई बेलाबेलामा चाहेका कामकुराहरू गरिदिने व्यक्तिलाई लाभका पदमा नियुक्ति गरिदिने । त्यसो गरेपछि मेरो काम पनि गरिरहेको छ, मेरा गोप्य कुराहरू थाहा पाएर पनि चुप छ भनी उसलाई संरक्षण दिनुपर्यो । त्यो संरक्षण दिने क्रममा उसले सुविधाहरू खोज्छ, लाभ लिन चाहन्छ । हो, त्यसैले राजनीतिक नेतृत्व र कर्मचारीतन्त्रमा दोहोरो लेनदेन हुन्छ । यो कहिलेदेखिको समस्या हो ? पञ्चायतकालमा पनि यस्ता घटना हुन्थे । तर, सीमित व्यक्तिहरूमा मात्रै । लोकतन्त्र बहाली भएपछि धेरै दल भए, ती दलका नेतृत्वकर्ता, कार्यकर्ता बढेका हुनाले तिनको शक्ति आर्जन गरी कतिपय अवस्थामा दललाई नै बाइपास गर्ने गरेको समेत पाइन्छ । अहिले सुन्दै छु केही सचिवले मैले माथि कुरा मिलाइसक्या छु, हजुरले चिन्ता गर्नु पर्दैन भनेर मन्त्रीलाई नै अड्काउने गरेका छन् । यो कुनै पीपलपाते हल्ला होइन, आधिकारिक स्रोतबाट नै पाएको जानकारी हो । यस्ता घटनाले कर्मचारीतन्त्र स्वाभाविक रूपमा कमजोर हुन्छ । यसले एउटा व्यक्ति बलियो हुन्छ, प्रणाली बलियो हुँदैन । उसले जे पायो त्यही गर्न सक्ने भयो । अरूले कुनै प्रश्न नै सोध्न नहुने, माथि कुरा मिलाइसकेँ भन्छ । उसका भूमिगत गिरोह कताकता फैलिएका छन्, पहिचान छैन । कतिपय अवस्थामा उसले मैले यतिउति जना सभासदलाई मिलाइसकेको छु, केही आपत्ति हुँदैन भन्छ । यसले के दर्साउँछ भने कर्मचारीतन्त्रमै एक प्रकारको गिरोह चलेको देखिन्छ । भर्खरै मुख्य सचिव आफ्नो पदलाई लियन मा राखेर विदेशमा जागिर खान जानुभयो, यस्तो क्रियाकलापले कर्मचारीतन्त्रमा कस्तो असर पर्छ ?पहिलो कुरा कर्मचारीतन्त्रमा काम गरेका विभिन्न तहका व्यक्तिलाई नेपाल सरकार सेयरधनी वा सदस्य भएका विदेशी संस्थाहरूमा प्रतिनिधित्व गर्ने अवसर हुन्छ । त्यहाँ हाम्रो कर्मचारी प्रतिनिधि गएर बस्छ । कर्मचारीबाहेकको व्यक्ति त्यो ठाउँमा गयो भने उसले राष्ट्रको हितमा काम नगर्न पनि सक्छ । एउटा नियममा बाँधिने भएकाले बहालमा रहेका कर्मचारी नै पठाइन्छ । किनभने, त्यहाँ सिकेका असल कुराहरू यहाँ ल्याएर कार्यान्वयन गराउन पनि बहालवाला नै पठाउने चलन छ । अर्कातर्फ कुनै पनि अन्तर्राष्ट्रिय निकाय भनेको नेपाल सरकारभन्दा माथिल्लो होइन । उदाहरणका लागि नेपालका प्रधानमन्त्री र भारतका प्रधानमन्त्री अन्तर्राष्ट्रिय स्तरमा समान हुन्छन् । हामी हीन भावनाले आफूलाई तल्लो स्तरको मान्नु अलग कुरा हो, तर सबै किसिमको विधि, विधान, सन्धी, अन्तर्राष्ट्रिय प्रचलनले भने फरक हुँदैन । अमेरिकाको राष्ट्रपति र सानो राष्ट्र फिजीको राष्ट्रपतिको संयुक्त राष्ट्रसंघमा मत हाल्दा एकएक मत नै गनिन्छ । नेपालका मुख्य सचिव र भारतको मुख्य सचिव एउटै तहका हुन्छन् । जहाँसम्म यो पद (मुख्यसचिव सोमलाल सुवेदी गएको एडीबीको वैकल्पिक कार्यकारी निर्देशक) भनेको सञ्चालक समितिमा रहेको सञ्चालकको सहयोगीजस्तो हो । कदाचित ऊ नभएको बेला वा एकछिन शौचालय गएको बेला त्यो कुर्सीमा बस्न पाउने हो । तर ऊ फर्किएपछि त्यो कुर्सी छाडेर पछाडिको कुर्सीमा बस्नुपर्छ । तहगत हिसाबले त्यहाँ मुख्यसचिवजस्तो मान्छे जानुहुन्थ्यो वा हुँदैनथ्यो भन्ने प्रश्नचाहिँ रहन्छ । त्यसो भए मुख्य सचिव हैसियतको पद हैन त्यो ?एडीबीमा सञ्चालक समितिका अग्रपंक्तिमा बस्ने पदहरूमै पनि कतिपय देशले, जस्तो जापानले सहसचिव पठाउँछ, भारतले अहिले सञ्चालक समितिको सदस्यमा महाराष्ट्रका अर्थसचिव पठाएको छ । प्राय:ले अर्थ मन्त्रालयका कर्मचारी पठाउँछन् । बंगलादेशले पनि अर्थ सचिव नै पठाएको छ । तर, उसले पाएको पद नेपालभन्दा माथिल्लो अर्थात् कार्यकारी निर्देशक हो । बंगलादेशले पनि हाम्रोजस्तै गल्ती गर्छ, अवकाश पाउने बेलाकालाई पठाएर । जिन्दगीभर गतिलो कमाइ भएन, अब राम्रो कमाउनलाई पुरस्कारस्वरूप जाऊ भन्ने गरेको छ । भुटान एकदम चलाख छ । उसले अवकाश पाउन धेरै बाँकी रहेकालाई पठाउँछ, फर्केर आएपछि सरकारलाई सहयोग पुग्छ भन्ने ठान्छ । नेपालबाट कर्णध्वज अधिकारीबाहेक यति ठूलो पदबाट पठाइएको थिएन । तर, उहाँ जाँदा उक्त पद कार्यकारी निर्देशक थियो । उहाँ पनि नगइदिएको भए हुन्थ्यो, जसले गर्दा मुख्य सचिवको पदको गरिमा रह्योरहेन भन्ने प्रश्न उठेको छ । एडीबीमा हाम्रो एउटा निर्वाचन क्षेत्र छ । त्यसमा नेपाल, ब्रुनाई, मलेसिया, थाइल्यान्ड, इन्डोनेसिया छन् । हाम्रो सेयर कम छ । कम भए पनि सबै साना मुलुक भएकाले हामीलाई पनि समान ठानेर कार्यकारी निर्देशक पद दिइहाल्थे । २०४८ मा जब कर्णध्वज अधिकारीलाई फिर्ता बोलाइयो, नेपाललाई नचाहिने रहेछ भन्ने ठानेर होला, त्यो पदै उनीहरूले खोसिदिए र वैकल्पिक मा झारिदिए । हाम्रो कार्यकारी निर्देशक गुमाउनुको कारण पनि हाम्रै विकृति रहेछ नि ? हो, हाम्रो प्रतिनिधि सक्षम भएको भए उनीहरूले फिर्ता नलान दबाब दिन्थे होला । फिर्ता गराउँदा खुसी मानेर नेपालको पद नै किन खाइदिए भने सायद उहाँले केही गर्न सक्नुभएन । उहाँ जाँदाखेरि नै राम्रो तलब पाइन्छ, ऐस गर्ने हो भनेर जानुभयो कि ? मैले व्यक्तिको टिप्पणी गरेको होइन । हाम्रो प्रवृत्तिको । नेपालले उनलाई बोलाउनुपर्ने कारण के थियो त्यस बेला ?निजामती सेवामा सचिवहरू सबैलाई ३० वर्षको सेवा अवधि वा ५५ वर्षको कुल अवधि पारियो । त्यसभन्दा बढी भएका सबैलाई स्वत: अवकाश दिइएको थियो । त्यो अवकाशमा कतिपय सचिवहरू पर्नुभयो । त्यसपछि सचिवको पद खाली भएपछि करारमा सचिवहरू ल्याइएको थियो । त्यो गर्ने क्रममा पुरानो पञ्चायतको संस्कार, शैली बोकेका, राजाप्रति बढी भक्ति दर्साउने खालका मान्छेहरू भए भने हाम्रो सरकारलाई सहयोग पुग्दैन भनेर त्यस्तो निर्णय गरिएको थियो । पञ्चायतकालमा नियुक्त भएको व्यक्तिलाई त्यहाँ राखिरहनु उचित नदेखेर पनि फिर्ता बोलाएको थियो । मुख्य सचिवको पद लियनमा राखेर त्यहाँ जान मिल्ने हो कि होइन ?त्योचाहिँ मिल्छ । फर्केर आएर उसले सिकेका राम्रा विधिहरू यहाँ ल्याउन सक्छ कि भन्ने आसले त्यो व्यवस्था गरिएको हो । फर्केर आएपछि काम गरेकाहरू निकै हुनुहुन्छ । शाखा अधिकृतहरू पनि हुनुहुन्छ । सचिवको हकमा चाहिँ शशिनारायण शाह, भुवनेश्वर खत्री, माधवप्रसाद घिमिरे लगायत ।अहिले इतिहासकै ठूलो काण्डका रूपमा कर मिनाहा आइरहेको छ, कसरी हेर्नुहुन्छ ?म पदमा हुँदाखेरि नै आयकर ऐन, २०५८ आइसकेको थियो । त्यो आउने क्रमको छलफलमा म महालेखा कार्यालयमा थिएँ । ऐन मस्यौदामा मेरो पनि सहभागिता थियो । अघिल्लो ऐन र यो ऐनमा ठूलो भिन्नता के छ भने अघिल्लोमा कर अधिकृतलाई कर निर्धारण गर्ने स्वविवेकीय अधिकार थियो । कुनै करदाताले आयकर विवरण पेस गर्दै गरेन भने कर अधिकृतले आफैं निर्धारण गर्ने अधिकार थियो । अहिलेको व्यवस्थाले करदातालाई स्वयं कर निर्धारण गर्न अवसर दियो । करदाताले दिएको विवरण चित्त बुझेन भने मात्रै नमुनाका आधारमा आन्तरिक राजस्व विभाग र आन्तरिक राजस्व कार्यालयले लेखापरीक्षण गर्न सक्छन् । त्यो ऐनमा कर फस्र्योट आयोगको प्रावधानचाहिँ जीवितै रहेछ । २०५८ मा खारेज नहुनुको कारण त्यसअगाडिका मुद्दाहरू छलफलका आधारमा फस्र्योट गनुपर्ने ठानिएर पनि होला । २०५८ सालपछि एउटा कर फस्र्योट आयोग बन्यो र त्यहाँसम्मका कर मिनाहा पनि गर्यो । त्यसपछि पनि मलाई दुइटा दबाब परेको हो, मैले मानिनँ । म जतिबेला राजस्व सचिव थिएँ, महालेखा परीक्षकको कार्यालयले २०५८ को आयोगले फस्र्योट गरेका सबै रकम बेरुजु निकाल्यो । सार्वजनिक लेखा समितिमा लामो बहसमा मैले के भनेँ भने आयोगलाई कर फस्र्योट गर्ने अधिकार दिइएको छ । त्यसको न्यायिक विषयमा प्रश्न उठाउन पाइन्छ सर्वोच्चमा । तर उसले प्रक्रिया कसरी गर्यो भन्ने अर्को सवाल हो । आफैं सरकारी पक्षको भएकाले मुद्दामा म आफैं जान पनि मिल्दैन थियो, अरू कोही मुद्दामा गइदिएको भए सजिलो हुन्थ्यो । कोही गएनन् । त्यसैले मैले अहिलेसम्मका बेरुजु मिनाहा गरिदिनुहोस्, अब आइन्दा कर फस्र्योट आयोग गठन गर्दैनौं भनेर माइन्युटमा हस्ताक्षर गरेको हुँ । सार्वजनिक लेखा समिति र महालेखाको आशय पनि यस्तो आयोग आइन्दा गठन नगरियोस् भन्ने थियो । फेरि गठन नगर्ने हस्ताक्षरको हालतचाहिँ के भयो ?यसको पनि कथा छ । पछिल्लोपटक कर फस्र्योट आयोग ऐन गठन भएपछि मैले सार्वजनिक लेखा समितिका त्यो बेलाका पदाधिकारीहरूलाई फोनै गरेर यसरी तपाईंहरूकहाँ आएर राजस्व सचिव हुँदाखेरि कबोल गरेर अब आइन्दा आयोग गठन गरिंदैन भनेर हस्ताक्षरै गरेको थिएँ, अहिले गठन भएछ, तपाईंहरूले मुद्दा उठाउनुपर्यो नि भनेँ । तपाईंहरूले उठाएको मुद्दामा, त्यो बेलामा त्यत्रो बेरुजु मिनाहा पनि गरेको हो भन्दा हो, यो आयोग गठन गर्न नहुने हो भन्ने कुरा गर्नुभयो । विधिको शासन भएन भन्दै उहाँहरूले रोक्ने कुरा पनि गर्नुभयो । उहाँहरूले अनौपचारिक छलफल गर्नुभएछ । टाकटुकटाकटुक पारेर चुप लाग्नुभएछ । के भयो होला भन्ने त अनुमान गर्ने कुरा मात्र हो, लेखा समितिले प्रश्नै उठाएन । पछि गएर त्यो निर्णय खोजेको, भेट्दै भेटिएन भनेको सुनेँ । त्यसो भए, अख्तियारले जुन मुद्दा अघि बढाएको छ, ठीक हो ?ठीक हो वा होइन भन्ने कस्तो कागजका आधारमा उहाँहरूले छानबिन गर्नुभएको छ, त्यसमा निर्भर गर्छ । मुख्य कुरो भ्रष्टाचार निवारण ऐन, अख्तियार दुरुपयोग अनुसन्धान आयोग ऐन आदि हामी सबैले पढेका छौं, दुइटै ऐनमा सार्वजनिक पदको दुरुपयोग हुने गरी वा खर्चको दुरुपयोग हुने गरी वा प्राप्त अधिकार दुरुपयोग गरी कुनै किसिमको वित्तीय वा अन्य कुनै लाभ हासिल गरेको रहेछ भने त्यसलाई भ्रष्टाचार मानिन्छ । कर फस्र्योट आयोग पनि सार्वजनिक निकाय भयो । त्यहाँ पदको दुरुपयोग गरेको रहेछ भने दुवै ऐनको परिभाषाभित्र पर्नुपर्ने हो । छुट दिइएको रकमको ठूलो हिस्सा भ्याट छ । यो त उपभोक्ताले सरकारलाई तिरेको कर हो । त्यो पनि मिनाहा गर्न मिल्छ र ? कर फस्र्योट आयोगले करको साँवा रकम नै छुट दिन मिल्छ कि मिल्दैन भनेर बोल्दैन । उसले करदाताको अवस्था हेरेर, न्याय, कानुन, विवेक प्रयोग गरेर निर्णयमा पुग्नुपर्छ । कतिपय अवस्थामा करको दायित्व अति कम, जरिवाना थपिँदाथपिँदा दसौं गुणा बढी भएको हुन्छ । जरिवाना करको कारणले सिर्जना भएको हुनाले विगतमा जरिवाना मात्र मिनाहा हुन्थ्यो, करको मूल धनलाई मिनाहा गरेजस्तो लाग्दैन । सरकारी उद्योग नै बन्द भएको छ, तिर्ने पनि सरकारै हो भने, त्यस्तो मिनाहा गर्ने गरिएको थियो । निजी क्षेत्रको हकमा चाहिँ मिनाहा गरेको थिएन कि जस्तो लाग्छ मलाई । भ्याटको सन्दर्भ फरक होइन र ?हो, एउटा विन्दुमा कर तिरिसकेको छ । मूल्य अभिवृद्धि कर तिर्ने भनेको व्यवसायीले होइन । व्यापारी, उद्योगपतिले तिर्ने भनेर कसैले भन्यो भने त्यो बकबास हो । यो त सेवाग्राही र उपभोक्ताले तिर्ने हो । त्यो कर तिरिसकेका छन् नि । व्यवसायीले नासोका रूपमा केही समय रकम राखेको हो । महिना सकिएको २५ दिनभित्र दाखिला गर्नुपर्ने थियो । दाखिला नगरेर चुप लागेर बसेको, आलटाल गरेको रकम पनि मिनाहा गरिएको छ भने त न्यायोचित भएन, विवेकसम्मत समेत भएन । तिरिसकेको कर बीचमा खानु लुट हो । अझ राजस्वमा जम्मा भइसकेको करसमेत फिर्ता दिइएको भन्ने बाहिर आएको छ, हो भने गलत हो । एक जना चार्टर्ड एकाउन्टेटले कुनै कम्पनीलाई कर्मचारीको तलबबाट कट्टा गरिएको कर मिनाहा गरिएछ भनेर सुनाउँदै थिए । उनले बेरुजु निकालेको थियो रे त्यो । यस्तो पनि हुन्छ भन्दै झ्वाँक्किदै थिए उनी । देशमा ५६ प्रतिशत मात्र पुँजीगत खर्च भइरहेको छ, यो कर्मचारीको कमजोर कार्यसम्पादनजस्तो लाग्दैन ? जब कर्मचारीमा लोभलाई लाभमा रूपान्तरण गर्ने चाहना हुन्छ, त्यसका लागि नेतृत्वलाई रिझाउन लागिपर्छन् र सम्भव पनि गराउँछन्, अनि विकृति बढ्ने हो । कर्मचारीलाई काबुमा राख्ने काम राजनीतिक नेतृत्वको हो । तर, यस्तो नेक्सस निर्माण भइसकेको छ । काम गर्नुपर्ने ठाउँमा, काम गर्न सक्ने, काम गर्ने चाहना राखेको र त्यसमा क्षमता पनि भएको व्यक्ति नपुगुन्जेल कार्यक्षमता घट्नु स्वाभाविक हो । समयमा काम भएका ठाउँका उदाहरण हेर्नुभयो भने त्यहाँ काम गर्ने क्षमता र चाहना भएको व्यक्ति पाउनुहुनेछ । यो मेरो मुलुक हो, यसको विकास हुनुपर्छ भनेर पेट पोल्ने मान्छे सही ठाउँमा लगिनुपर्छ । विभूषण, तक्मा र पुरस्कारमा बढ्दो विकृतिबारे के भन्नुहुन्छ ?मैले कहिल्यै पाइनँ, यो त पाउनेहरूलाई नै थाहा होला । एउटा कुरा कि हिजो मात्र दुर्गमबाट आएका एक राष्ट्रसेवकले मलाई भेट्नुभयो । उहाँले भन्नुभयो फलानालाई फोन गरेर यसपालिको तक्मा मलाई सिफारिस गर्न लगाइदिनुपर्यो । यसले बुझिन्छ तक्माका नाममा दौडधुपचाहिँ हुँदो रहेछ । संघीयता कार्यान्वयनका सिलसिलामा कर्मचारीतन्त्रमा खैलाबैला मच्चिएको छ, तपाईंको बुझाइ के छ ? कुकुरलाई पुच्छरले हल्लाउने होइन, पुच्छरलाई कुकुरले हल्लाउनुपर्छ । संघीयता नेपालको ठूलो राजनीतिक कार्यसूची हो । यसको सही प्रयोग गरियो भने नेपालको विकास तीव्र गतिमा हुन्छ । जति तल्लो तहमा जनप्रतिनिधि आम नागरिकप्रति उत्तरदायी हुनुपर्छ, त्यस्तो भएन भने चुनावमा दण्ड मिलिहाल्छ । संघीयता भएका मुलुक अविकसित भएका कमै छन् । हामीले ठूलो राजनीतिक परिवर्तन गर्यौं, त्यसलाई सघाउनु कर्मचारीको दायित्व हो । यदि सघाउँदैनन् भने तिनलाई राजनीतिक नेतृत्वले प्रतिक्रान्तिकारी भन्नुपर्यो । एक तह बढुवा पायो भने वा तलब वृद्धि भयो भने जान्छु भनेर जसरी कर्मचारी संगठनहरूले थर्काइरहेका छन्, तिनलाई नेताले ठाउँ दिनै हुँदैन । त्यस्ता कर्मचारीलाई अहिल्यै बर्खास्त गरिदिए हुन्छ ।"
मधेसमा बढ्दो भागी बिहे,"मधेसी समाजमा धान काटिसकेर अर्को वर्ष धान नरोपुन्जेलको अवधिमा बिहेवारी गर्ने चलन छ । यो बीचको समयमा तराईमधेसका चियापसल, पानपसल, चोकचौराहामा प्राय:जसो बिहेकै चर्चा हुने गर्छ । कसको छोरा कति पढेको, कसको बिहेमा कति दाइजो लियो, कसकी छोरी कति राम्री, कसले कति तामझामका साथ बिहे गर्यो जस्ता विषयबारे चर्चा सुन्न पाइन्छ । पछिल्लो समय युवकयुवती भागेर बिहे गर्ने गरेको बारे पनि मधेसतिर निकै चियोचर्चा हुन थालेको छ, जुन केही वर्षअघि विरलै सुनिन्थ्यो ।गत वर्षको वैशाखमा म आफ्नो घर सप्तरी गएकी थिएँ । घरमा बिहेको निम्ताको एउटा कार्ड आएको थियो । कार्ड पल्टाएर हेर्दै थिएँ । आमाले भन्नुभयो, यो कार्डको अब काम छैन । कारण के रहेछ भने जसको बिहेको कार्ड थियो, ती युवती बिहेको तिथिभन्दा दुई दिनअघि नै घरबाट भागिसकेकी थिइन् । युवतीले आफूले मन पराएको युवकसंँग बिहे गरिसकेको थाहा भयो । आमाले सुनाएअनुसार अर्की एक युवतीले पनि त्यसरी नै घरपरिवारले तय गरिदिएको केटासँग बिहे नगरी आफूले प्रेम गरेको युवकसँग भागेर बिहे गरेकी थिइन् । कुरा त्यतिमै सीमित रहेन । युवती पक्षले पहिला बिहेको कुरा छिनेको केटासँग दाइजो फिर्ता माग्न थाले । तर केटा पक्षले दिन मानेन । केटा पक्षको भनाइ थियो, एक त बिहे हुनुभन्दा पहिले केटी भागेर हाम्रो बेइज्जती भयो, त्यसमाथि दाइजो पनि फिर्ता गर्ने ? विवाद बढ्दै गएर केही दिनसम्म लगातार पञ्चैती नै भएको थियो रे ।आजकल मधेसमा भागी बिहेका घटनाहरू छ्यापछ्याप्ती सुन्न पाइन्छ । युवकयुवती एकअर्कालाई प्रेम गरी भागेर बिहे गर्ने चलन नयाँ होइन । यसको ऐतिहासिक पृष्ठभूमि छ । द्वापर युगको कथा महाभारतमा रुकमिणीले प्रेमपत्र लेखी श्रीकृष्ण भगवान्लाई मन्दिरमा बोलाएर भागी विवाह गरेको कथा हामी सबैले पढेका छौं । यस्ता अनेक पौराणिक कथाहरूमा भागी बिहे गरेका दृष्टान्तहरू उल्लेख छ । हाम्रै देशको पहाडी समाजमा कतिपय समुदायमा भागी बिहेलाई स्वाभाविक मानिन्छ । युवकयुवतीले एकअर्का मन पराएर बिहे गर्नुलाई सहर्ष स्वीकार पनि गरिन्छ । तर मधेसको सहरबजारमा युवकयुवतीबीच प्रेम गर्नुलाई त्यति असहज रूपमा नलिइए पनि भागेर बिहे नै गरेकोलाई अझै पनि पचाउन सकेको देखिँदैन । भागेर बिहे गर्ने अनेक कारण छन् । समाजमा बढ्दै गएको चेतनासँगै छोरीलाई पनि छोरासरह स्कुलकलेज पठाउने क्रम बढेको छ । स्कुलकलेजमा पढ्न जाँदा युवकयुवतीबीच घनिष्टता बढ्नु स्वाभाविकै हो । घनिष्टता प्रेममा परिणत हुन्छ । अचेल मधेसी समुदायमा अधिकांशले छोरीलाई शिक्षित बनाउन चाहन्छन्, तर प्रेम गर्न अघोषित बन्देज लगाउँछन् । कसैकी छोरी प्रेममा परेको सुइँको पाउनेबित्तिकै उनका अभिभावक बिहे गर्न तम्सिहाल्छन् । पढाइ छोडाउने, घरबाट बाहिर निस्कन नदिने गर्नुका जति सक्दो चाँडै बिहे गरिदिन चाहन्छन् । परिणामत: युवकयुवती विद्रोह गरेर घरबाट भागेर बिहे गर्ने जोखिम मोल्छन् । अन्तरजातीय र अन्तरधार्मिक युवकयुवतीबीच प्रेम सम्बन्ध स्थापित हुन गएको छ भने समाज र परिवारले नस्विकार्ने डरले पनि तिनीहरू भागेर बिहे गर्छन् । अहिले पनि मधेसी समुदायमा अन्तरजातीय बिहेलाई अधिकांश परिवार र जातीय संगठनहरूले अपराधकै रूपमा हेर्ने गर्छन् । यस्तो बिहे गर्नेलाई गाउँ निकाला गर्ने, भोजभतेरमा बन्देज लगाउनेजस्ता सजायजरिवाना तोक्ने चलन छ ।समाजमा आमाबुवाको रोजाइभन्दा पनि आफैंले जीवनसाथी रोज्नुपर्ने जमात दिनदिनै बढ्दो छ । आफंैले रोजेको जीवनसाथी परिवारले नस्विकार्ने डरले पनि भागेर बिहे गर्छन् । पछिल्लो समयमा वैदेशिक रोजगारका कारणले पनि भागी बिहे बढेको छ । कतिपय यस्ता घटनाहरूमा पुरुषहरू वैदेशिक रोजगारमा जाँदा गाउँघरतिर महिला वा युवतीहरूलाई फकाएर भागी बिहे गर्ने गरेको सुनिन्छ । वैदेशिक रोजगारका कारण अर्काकी श्रीमती भगाउने घटना पनि बढेको छ ।भागी बिहेलाई कतिपय महिला अधिकारकर्मीले महिला सशक्तिकरणसँग पनि जोडेर हेर्छन् । पहिलापहिला युवतीहरू आफ्नो बिहेको कुरा गर्न पनि पाउँदैनथे, अहिले आफैंले मन पराएको युवकसँग भागेर बिहे गर्नु एक प्रकारको महिला सशक्तीकरण नै हो भन्ने तर्क उनीहरूको हुन्छ । भागी बिहेको स्वीकार्यता वा सफलता पनि जाति, वर्ग र लिंगका आधारमा तय हुने गर्छ । युवकयुवती एउटै जातको रहेछन् भने स्वीकार्यता अलिक सहज हुन्छ । तर दलितगैरदलित, मुस्लिमगैरमुस्लिम, कथित उपल्लो जात र कथित तल्लो जातबीचको बिहे हो भने स्वीकार्यता त्यति सहज हँदैन । गरिब र धनी युवकयुवतीबीच भागी बिहे भयो भने केटा पक्षका परिवारले स्वीकार गर्न गाह्रो मान्छन् । समाजमा भागी बिहेमा छोरा र छोरीका लागि पनि फरकफरक मापदण्ड तय गरिएको हुन्छ । छोराले भागी बिहे गर्छन् भने धेरै परिवारलाई प्राय: स्वीकार्य हुने गर्छ । तर छोरीले भागी बिहे गर्दा परिवारको नाक कट्ने, इज्जत जाने ठान्छन् । र सकेसम्म त्यस जोडीलाई छुट्याउन खोज्छन् । छोराछोरीबीच यस्तो खालको विभेद हेर्दा लाग्छ कि घरको इज्जत राख्ने जिम्मा छोरी मात्रको हो । त्यस्तै कथित उपल्लो जातको युवकले कथित तल्लो जातको युवती बिहे गरेको छ भने विरलै स्वीकार्य हुन्छ । त्यस्तै हिन्दु र मुस्लिम युवकयुवतीबीच भएको बिहे पनि प्राय: स्वीकार्य हुँदैन, खासगरी हिन्दु परिवारमा ।भागेर बिहे गरेको सुन्दा सहज लाग्छ । तर त्यत्तिकै यसका अप्ठ्यारा तथा चुनौतीहरू पनि छन् । अधिकांश युवकयुवती कम उमेरमा, पढ्दापढ्दै भाग्ने गर्छन् । पढाइ पनि पूरा भएको हँदैन । यस्तोमा आत्मनिर्भर हुने कुरै हँदैन । केही दिन घरपरिवारबाट टाढा लुकीछिपी बसे पनि फेरि घरमै आउनुपर्ने बाध्यता हुन्छ । तर केटा पक्षको परिवारले केटीलाई स्विकारेन भने केटी दोहोरो मारमा पर्छिन् । एकातिर माइतीबाट विद्रोह गरेर भागेकाले माइती जाने बाटो बन्द हुन्छ भने केटा पक्षले घर भित्र्याएन भने अलपत्र पर्ने अवस्था आउँछ । कतिपय घटनामा केटालाई पनि दबाब दिएर केटीलाई छाड्न लगाइन्छ । यस्तो अवस्थामा प्राय: केटीहरू घरका न घाटका हुन्छन् । भागेर बिहे गर्ने युवतीलाई समाज र छरछिमेकले पनि अपहेलित नजरले हेर्छन् ।कथंकदाचित युवती गर्भवती भइछन् भने तेहरो मारमा पर्छन् । प्राय:जसो भागी बिहे मन्दिरमा वा लुकेर गरेका हुन्छन्, जसको कुनै प्रमाण हँदैन । फलस्वरूप केटाको सम्पत्तिमा अधिकार पाउने आधार पनि हुँदैन । यस्तै खालको घटना गत जेठ २७ गते एक राष्ट्रिय दैनिकमा पनि छापिएको थियो । जनकपुर बस्ने एक युवतीलाई सोही ठाउँ बस्ने युवकले घरबाट भगाएर बिहे गरी तीन महिनासम्म सँगै राखेर गर्भवती बनाए, अनि छाडे । युवतीले न्यायको खोजीमा भौंतारिनुपरेको छ । केटा दलित र आर्थिक रूपमा विपन्न छ भने केटा पक्षले पनि चुनौतीहरू सामना गर्नुपर्छ । यस्ता अधिकांश घटनामा केटी पक्षले अपहरण, बालविवाह र बलात्कारको मुद्दा लगाएर केटासँग बदला लिन खोज्छ । गत वर्ष अध्ययनका क्रममा धनुषा र सिरहा जाँदा स्थानीय प्रहरीहरूले सुनाएका थिए, सुरुसुरुमा केटी पक्षले छोरी अपहरणको मुद्दा दर्ता गराउँछ, तर अनुसन्धान गदै जाँदा केटाकेटी मिलेमतोमा भागेका हुन्छन् । हामीलाई पनि समस्या पर्छ । कहिलेकाहीं भागी बिहेले सामाजिक द्वन्द्व पनि सिर्जना गर्छ । खासगरेर दलित युवकसँग गैरदलित युवती भागेर बिहे गरेको छ भने केटा र केटा पक्षलाई कुटपिट गर्ने र जातीय रङ दिएर हत्या गर्नसम्म पनि पछि पर्दैनन् । आफैंले जीवनसाथी रोजेर बिहे गर्नु अपराध होइन । तर यसरी बिहे गर्नुअघि युवकयुवती पनि सचेत हुनु आवश्यक छ । बिहे कति उमेरमा गर्नुपर्ने हो, शारीरिक सम्पर्क गर्न र बच्चा पाउन प्रजनन अंगहरू कहिलेसम्ममा परिपक्व हुन्छन् जस्ता कुरा परिवार र शैक्षिक संस्थाहरूमा पनि सिकाउन आवश्यक छ । हामीले आफ्न छोराछोरीलाई अधिकारसँगसँगै कर्तव्यबारे पनि उचित जानकारी दिनुपर्छ ।"
मिल्नै चाहन्नन् झगडिया,"लेखनाथ (कास्की) पति गुमाएकी तनहुँकी एक महिलाले २ छोराछोरीलाई मानाचामल भराउन माग गर्दै ससुरा र जेठाजुविरुद्ध जिल्ला अदालतमा मुद्दा दायर गरिन् । ती महिलाले पतिको अंश पहिले नै लिइसकेकीले अदालतको फैसला ससुरा र जेठाजुको पक्षमा पर्यो । उनले पुन: उच्च अदालत पोखरामा पुनरावेदन गरिन् । उच्च अदालतले मुद्दा मेलमिलाप केन्द्रमा पठायो । मेलमिलापकर्ता अधिवक्ता गीता आचार्यले मुद्दाको जिम्मा लिइन्। तेस्रो बसाइमा पनि मेलमिलापको टुंगो लागेन । महिलाले ८ आना जग्गा माग गरेकी थिइन् । विपक्षी कत्ति पनि दिन तयार थिएनन् । पाँचौं बसाइमा बल्ल कुरा मिल्यो । महिलाले १ रोपनी जग्गा पाइन् ।आव ०७३७४ मा उच्च अदालत पोखराले मेलमिलाप शाखामा पठाएको १०३ मुद्दामध्ये मेलमिलापमा टुंगिएको यो एउटा मात्रै हो । तीमध्ये ४ वटा प्रक्रियामै छन् । ९८ वटा उच्च अदालतमै फिर्ता भएका छन् । उच्च अदालतका मुख्य न्यायाधीश कुमार चुडाल मेलमिलापलाई जोड दिने घोषित नीतिअनुसार अपेक्षित परिणाम नआएको स्विकार्छन् । उनी भन्छन्, उच्च अदालतमा आइसक्दा एउटाको जित अर्कोको हार भइसकेको हुन्छ, त्यसैले मिल्नतिर दुवै पक्षले ध्यान दिँदैनन् । शब्दले मेलमिलाप भनिए पनि सहजकर्ता विज्ञ नहुनु र सूचीकृत मेलमिलापकर्ताप्रति झगडियाको विश्वास कम हुनु पनि अपेक्षित परिणाम नआउनुको कारण भएको चुडाल बताउँछन् । उच्च अदालत पोखरामा हाल १० सूचीकृत मेलमिलापकर्ता छन् ।सर्वसाधारणमा न्यायको पहुँच पुर्याउन र खर्च कम गराउन मेलमिलाप नीति ल्याइएको हो । सरकारवादीबाहेक मुद्दाका झगडिया पक्षबीच मेलमिलापकर्तामार्फत सहज वातावरणमा छलफल गराई सहमति जुटाउन अदालतमा केन्द्र स्थापना गरिएको छ । उच्च अदालत पोखरामा आव ०६९७० मा २२ मुद्दा मेलमिलाप शाखा पठाइएकामा एउटा मात्र मिलेको थियो । ०७०७१ मा ९३ मुद्दामा ४, ०७१७२ मा ५५ मा ३, ०७२७३ मा ४८ मा ६ मुद्दा मिलापत्र भएका थिए ।सरकार, फौजदारी मुद्दा तथा विभिन्न रिट निवेदन मेलमिलाप केन्द्र पठाइँदैन । अंश, लेनदेन, जग्गा किचलो, सामान्य कुटपिट, लुटपाटलगायत झगडा अर्थात् दुनियाँवादी मुद्दा मेलमिलापमा पठाइन्छ । मेलमिलापकर्ताले पनि सहजीकरण मात्रै गर्ने तर मिल्नैपर्छ भनेर दबाब दिन मिल्दैन । केन्द्रमा पठाएको १५ दिनदेखि १ महिनासम्म मिलापत्र नभए मुद्दा उच्च अदालतमै फर्किने उच्च अदालतका शाखा अधिकृत नन्दप्रसाद आचार्य बताउँछन् । उनका अनुसार मेलमिलाप ऐन २०६८ मा मेलमिलापकर्तासँग छलफलपछि उनीहरूकै प्रतिवेदनअनुसार मिलापत्र भए जिल्ला अदालतले तोकेको जरिवाना वा कैद मिनाहा पनि गर्न सकिने प्रावधान छ । तर, यसको व्यापक प्रचारप्रसार नहुँदा समस्या आएको उनले बताए । मुद्दाका दुवै पक्षलाई राखेर बढीमा ३ पटकको बसाइमा सहजीकरण गरिसक्नुपर्ने कार्यविधि छ । मुद्दा मिले पनि नमिले पनि सहजकर्ता वकिलले १ पटकको ५ सय रुपैयाँका दरले प्रोत्साहन रकम पाउँछन् । मुद्दा मिलेको खण्डमा १ हजार थप गरी २५ सय रुपैयाँ अदालतले उपलब्ध गराउँछ ।मेलमिलापकर्ता गीता आचार्य मेलमिलापमा कानुन व्यवसायीको असहयोग भन्न नमिल्ने बताउँछिन् । मेलमिलापकर्ताको सुविधा कम हुँदा त्यसतर्फ कानुन व्यवसायी आकर्षित हुन नसकेको हो, उनले भनिन् । झगडियाले नै मुद्दालाई प्रतिष्ठासँग जोड्नु मेलमिलाप नहुनुको प्रमुख कारण भएको उनको ठम्याइ छ । जिल्लाबाट जितेर आएको पक्षले मेलमिलाप गर्नै मान्दैन, सहजकर्ताको अनुभव सुनाउँदै उनले भनिन्, बिगोभन्दा पनि व्यक्तिको इगो (अहं) ठूलो हुँदा बरु मुद्दै लड्ने सोच बनाउने धेरै छन् । उच्च अदालत पोखरामा साउनयता दर्ता भएका १ हजार ९४ र अघिल्लो आवबाट जिम्मेवारी सरेका २ सय ८५ गरी १ हजार ३ सय ७९ मुद्दा थिए । तीमध्ये अदालत १ हजार ६४ मुद्दा फस्र्योट गर्न सफल भएको छ । रजिस्ट्रार रामेश्वर रेग्मीका अनुसार आव ०७३७४ मा लक्ष्यभन्दा २१५ प्रतिशत बढी मुद्दा फस्र्योट भएको हो ।"
नयाँ घरमा भूकम्पपीडित,"लमजुङ भूकम्पपछिका २ बर्खा गोठ र टहरामा बिताएका लमजुङ गैरीगाउँकी ६१ वर्षीया चेप्ची गुरुङको परिवार यसपटक नयाँ घरमा सरेको छ ।आफ्नै छानोमुनि बस्दा ढुक्क लागेको उनको परिवारको भनाइ छ । नजिकै रहेको गोरखा बारपाकमा २०७२ वैशाख १२ को भूकम्पको केन्द्रविन्दु थियो । भूकम्पले उनको पनि घर भत्किएको थियो । त्यसयता उनको परिवारले गोठ र टहरामा दैनिकी चलायो । अब त छोटो आयु यहीं बिसाउन पाइएला, उनले भनिन् । ७० वर्षीया मैत गुरुङ पनि नयाँ घरमा सरेकी छन् । ४ वर्षअघि उनका पतिको मृत्यु भएको थियो । विदेशबाट बिरामी भएर फर्किएका छोरा भीमबहादुरका साथ उनी नयाँ घरमा सरेकी हुन् । २ लाख रुपैयाँ पाएँ । यताउता गर्दा १ लाख जुटाएँ । अझै ५० हजार ऋण छ, उनले भनिन्, यो बर्खा कसरी कटाउने भन्ने चिन्ता छैन । खुसी लागेको छ । वाग्मती गुरुङले पनि २ कोठाको चिटिक्क परेको घर बनाएकी छन् । घरछेवैको टहरामा उनले डेढ वर्ष बिताइन् । ६ महिनाजति पालमै गुजारिन् । पति भारतमा छन् । गौरीमाया र प्रीतिमान गुरुङ दम्पतीले ऋण काढेर घर बनाएका छन् । भच्चेक (गोरखा) को बैंकमा दुईपटक गएर दुई लाख ल्याएँ । फेरि एक लाख पाइन्छ रे, प्रीतिमानले भने, तीन लाख जति ऋण छ । एक लाख ल्याएर तिर्छु, दुई लाख नमरी बाँचे तिरौंला । स्थानीयका अनुसार घर पुनर्निर्माणका लागि जनचेतना अभिवृद्धि र विकास अध्ययन समिति (कोपाडेस) ले सहयोग गरेको हो । कार्यक्रम संयोजक विजय गुरुङका अनुसार दूधपोखरी गाउँपालिका१ (साबिक दूधपोखरी गाविस७), गैरीगाउँमा ३२ घर निर्माण गरिएको छ । दूधपोखरी गोरखासँग सीमा जोडिएको छ । सदरमुकाम बेंसीसहरबाट पानी नपरेको समयमा मुस्किलले १ दिनमा पुगिन्छ । राष्ट्रिय पुनर्निर्माण प्राधिकरण तथा संघीय मामिला तथा स्थानीय विकास मन्त्रालयअन्तर्गत निजी आवास तथा पुनर्निर्माण कार्यक्रमका लमजुङ जिल्ला सम्पर्क व्यक्ति शिव रेग्मीका अनुसार जिल्लामा कुल लाभग्राही १३ हजार ५ सय १९ छन् । ८ हजार १ सय ७३ जनाले घर बनाउन रकम सम्झौता गरिसकेका छन् । १ सय ६५ ले पहिलो र ३२ घरपरिवारले दोस्रो किस्ताको रकम बुझिसकेका छन् । उनका अनुसार लाभग्राहीमा नपरेको र सर्भेमा छुटेको भन्दै १८ सय १५ जनाले गुनासो फारम भरेका छन् ।पुनर्निर्माण आशालाग्दोभूकम्प गएको लामो समयसम्म पनि सुस्त देखिएको पुनर्निर्माण कार्यले गति लिन थालेपछि ओखलढुंगाका बासिन्दाले राहत महसुस गरेका छन् । अन्य जिल्लाको तुलनामा यहाँ पछिल्ला दिन घर निर्माण तीव्र छ । घर पुनर्निर्माणका लागि १८ हजार ७ सय १ परिवारले सम्झौता गरेका थिए । तीमध्ये १८ हजार ६ सय ५४ ले पहिलो किस्ता बुझेकामा ६४ सय ७९ घर निर्माण क्रममा छन् । १ हजार ३ सय ८६ घर बनिसकेका छन् । दुई परिवारले अन्तिम किस्तासमेत बुझिसकेका छन् । ८ सय ७९ परिवारलाई अन्तिम किस्ताका लागि सिफारिस गरिएको छ । निर्माण सम्पन्न भइसकेकाले धमाधम अन्तिम किस्ता पाउनेछन्, राष्ट्रिय पुनर्निर्माण प्राधिकरणको जिल्ला समन्वय समिति प्रमुख युवराज खरेलले भने, अहिले हामी तीव्र गतिमा पुनर्निर्माण गरिरहेका छौं ।आवास अनुदानको तेस्रो किस्ताका लागि मात्रै १ हजार ८ सय २३ निवेदन परेका छन् । दोस्रो किस्ता लिनेको संख्या ४ हजार ११ छ । जिल्लामा पहिचान भएका लाभग्राही २० हजार १ सय ६५ थिए । लाभग्राहीमा नपरेको गुनासो गर्दै ८ हजार १९ निवेदन परेका थिए । तीमध्ये ६ हजार ६ सय ७५ जनाको गुनासो सम्बोधन भइसकेको प्राधिकरणले जनाएको छ । गुनासोमा परेकामध्येबाट १६ सय ४३ घरधुरीलाई रेक्ट्रोफिटिङ (आंशिक मर्मत) गर्न सिफारिस गरिएको छ । जिल्लामा प्राविधिक र आवश्यक जनशक्ति वृद्धि भएकाले काम अघि बढाउन सघाउ पुगेको खरेलले जानकारी दिए । हाल इन्जिनियर, ओभरसियर र सबइन्जिनियर गरी जिल्लामा १ सय ४३ प्राविधिक खटिएका छन् । डकर्मीको संख्यासमेत १८ सय नाघेको छ ।सरकारले पुनर्निर्माणका लागि अनुदान सम्झौता भएको मितिले २ वर्षभित्र अनिवार्य घर निर्माण गरिसक्नुपर्ने नयाँ मापदण्ड बनाएको छ । संशोधित कार्यविधि २०७४ अनुसार अब पुनर्निर्माणसम्बन्धी गुनासोलगायत जिम्मेवारी स्थानीय तहमै सर्ने भनिए पनि हालसम्म गाउँपालिका र नगरपालिकामा कुनै त्यस्ता गुनासा आइसकेका छैनन् । अब पुनर्निर्माणको काम स्थानीय तहबाटै हुने भएपछि तत्काल गुनासा सम्बोधन हुने अपेक्षा स्थानीयले लिएका छन् ।चौकी पुनर्निर्माणनुवाकोटमा द्वन्द्व र भूकम्पले ध्वस्त भएका प्रहरी चौकी पुनर्निर्माण थालिएको छ । जिल्ला प्रहरी प्रमुख एसपी देवबहादुर बोहराका अनुसार क्षतिग्रस्त ११ चौकीमध्ये ७ वटाका भवन बनिसकेका छन् । बाँकीको पनि पुनर्निर्माण भइरहेको छ । भवन भत्किएकाले प्रहरीले पालमै बसेर सेवा दिइरहेको अवस्था छ । वर्ष दिनभित्र सबै चौकीका पक्की भवन निर्माण हुने जानकारी उनले दिए । देउराली, फिकुरी, तारुका, पार्टीभन्ज्याङ, सिक्रे, ककनी र समुद्रटार चौकीका भवन निर्माण भइसकेका छन् । सदरमुकाम विदुरमा दुईवटा चौकी निर्माणाधीन अवस्थामा छन् ।गोठ र टहरामा कष्ट सहनुपरेपछि पीडितले ऋण काढेर भए पनि आफैं घर बनाएका हुन्"
स्वास्थ्यको ७० लाख फ्रिज,"रुकुम (कास) जिल्लामा स्वास्थ्य सेवातर्फको ७० लाख रुपैयाँ बजेट फ्रिज भएको छ। स्वास्थ्य मन्त्रालयले स्रोत सुनिश्चितताअन्तर्गत जिल्ला स्वास्थ्य कार्यालयलाई उपलब्ध गराएको रकम खर्च हुन नसकेको हो । जिल्ला स्वास्थ्य प्रमुख डा राजेन्द्र जीसीले बेवास्ता गर्दा बजेट फिर्ता गएको अस्पताल स्रोतले जनाएको छ । जिल्ला अस्पतालको ओपीडी, इन्डोरलगायत भौतिक संरचना मर्मत सुधारको ६० लाख र प्राथमिक स्वास्थ्य केन्द्र, स्वास्थ्यचौकी मर्मत सुधारको १० लाख रुपैयाँ बजेट फिर्ता गएको जिल्ला अस्पताल विकास समितिका अध्यक्ष शिवलाल आचार्यले बताए । अस्पतालको भौतिक सुधारका लागि भनेर अख्तियारीसमेत आइसकेको बजेटलाई जानाजान कार्यालय प्रमुखले बेवास्ता गरेको उनले आरोप लगाए । अस्पतालका भौतिक संरचनामा धेरै परिवर्तन गर्नु थियो, लामो समयदेखि सुधार र मर्मत भएको छैन, आचार्यले भने, उक्त बजेट त्यसैमा खर्चेर राम्रो बनाउने योजना भए पनि डाक्टरकै लापरबाही र असहयोगले बजेट फिर्ता गएको हो । स्रोतका अनुसार जिल्ला स्वास्थ्य प्रमुख जीसीले उक्त बजेट जेठ अन्तिममा मात्रै आएकाले काम गर्न भ्याइनेनभ्याइनेबारे स्टोर र लेखासँग राय मागेका थिए । उनीहरूले टेन्डर आहान गर्नै पर्याप्त समय नभएकाले काम गर्न गाह्रो हुने सुझाव जीसीलाई दिएका थिए । अस्पताल विकास समिति अध्यक्ष आचार्य भने त्यो कुरा स्विकार्दैनन् । स्वास्थ्य मन्त्रालयले बजेट दिने निर्णय गरेको र बजेट आइसकेकोबारे २०७३ चैत ८ गते नै जिल्ला स्वास्थ्य प्रमुख तथा लेखापाललाई जानकारी भएको उनी बताउँछन् । अरूको सहयोगबिना अध्यक्ष एक्लैले केही गर्न सक्दैन, उनले भने, प्रमुखले जानाजान समय गुजारेर राय मागेका हुन् । यसबारे बुझ्न खोज्दा कार्यालय प्रमुख जीसीले भने आइसकेको बजेट खर्च हुन नसक्नुका कारणबारे आफूले सम्बन्धित ठाउँमा जवाफ दिइसकेको बताए । मैले दिनुपर्ने ठाउँमा जवाफ दिइसकेको छु, उनले भने, दस ठाउँमा किन दिइरहनु ?"
खडेरीले मकै सुके,"रामेछाप (कास) गाउँनजिकैबाट बग्ने तामाकोसी नदीमा भेल उर्लंदो छ । नदीकिनारका खेत डुबानमा परेका छन् । नदीभन्दा थोरै माथि भने खडेरीको धाप छ । वन बुटयान सुक्न थालेका छन् । हजारौं खर्चेर छरेका मकैसमेत बारीमै सुकेका छन् । असारको खडेरी यति लामो परेको यो पहिलो होला, मन्थली२ का चोकबहादुर खड्काले भने । उनका अनुसार बारीमै मकै सुकेपछि किसान उखेल्न थालेका छन् । सुकेर डढ्नुभन्दा केही दिन भए पनि वस्तुलाई घाँस हुन्छ भनेर बारीको मकै उखेल्न थालेका हुन् । दक्षिणी रामेछापका सुनारपानी, मन्थली, भटौली, पकरवास, भलुवाजोर र कठजोरको ठूलीमदौ क्षेत्रमा खडेरीको असर धेरै छ । झन्डै एक महिनादेखि उक्त क्षेत्रमा पानी परेको छैन । भीरपानी, मझुवा, खनियापानी, गागल, माकादुम, राकाथुममा पनि खडेरीको असर छ । जिल्लाका उच्च पहाडी भेगमा भने वर्षा भइरहेको छ । आकाशमा बादल मडारिएको धेरै भयो तर अझै मनसुनले मन्थली देखेको छैन । वरिपरिका डाँडामा पानी परेको छैन । वर्षाको पानीका भरमा एक बाली लगाएर परिवार पाल्नेहरू चिन्तामा छन् । सालुका बासिन्दाले देउता रिसाएको भनी केही दिनअघि पानी माग्दै कोटीहोम गरे । केहीले मन्दिरमा भाकल गरेका छन् । यो वर्ष सुकायो, सुनारपानीका गोविन्दबहादुर सार्कीले भने, भएको बीउ बारीमा फालियो, दिनको २ हजारका खेताला लगाइयो । खडेरी पर्यो । मन्थली नगरपालिका प्रमुख रमेशकुमार बस्नेत आफ्नो क्षेत्रमा प्रकृतिले धोका दिएको बताउँछन् । आकाशमा कालो बादल मडारिन्छ, पानी झर्दैन, उनले भने । नगरपालिकाले सुख्खा क्षेत्रमा कस्ता योजना ल्याउने भनेर छलफल चलाउन थालेको उनले बताए । थोरै पैसाले सुख्खा क्षेत्रमा योजना ल्याउन सम्भव छैन । कृषि विकास कार्यालयले खडेरीको प्रभाव जिल्लामा परेको जनाएको छ । वरिष्ठ कृषि विकास अधिकृत राजेन्द्रकुमार मल्लका अनुसार असार सकिन लाग्दा पनि जिल्लामा २३ प्रतिशत मात्र धान रोपाइँ भएको छ । किसानहरू पानी पर्ला र रोपौंला भनेर पर्खेका छन् ।"
झारफुक गर्ने भन्दै बलात्कार,"म्याग्दी (कास) बेनी नगरपालिकाको एकै बस्तीका दुई महिला झारफुक गर्ने बहानामा झाँक्रीबाट बलात्कृत भएका छन् । बागलुङ नगरपालिका६ का काजु भनिने ५८ वर्षीय कर्णबहादुर किसानले एक साताअघि ती महिलालाई बलात्कार गरेको प्रहरीले जनाएको छ । आरोपी किसानलाई प्रहरीले उनको बागलुङस्थित घरबाट पक्राउ गरी शुक्रबार अदालतमा मुद्दा दर्ता गरेको छ ।खुला ठाउँमा उपचार गर्दा मन्त्रले काम नगर्ने भन्दै उनले ती महिलालाई घरभित्र लगी तामातुलसी र हतियार छुवाएर पटकपटक कसम खुवाउने गरेका थिए । उनले झारफुकका नाममा अरू पनि अमानवीय व्यवहार गरेको पीडितले बताएका छन्, प्रहरी नायब उपरीक्षक बसुन्धरा खड्काले भनिन्, लाज र डरले पहिलोपटक पीडित महिला चुप लागे पनि अर्की महिलामाथि पनि त्यस्तै घटना भएपछि जानकारी बाहिर आएको हो । चिनजानका झाँक्री भन्दै बिरामी महिलाका परिवारले कर्णबहादुरलाई घरमै बोलाएका थिए । झाँक्री आएको थाहा पाएर छिमेककी अर्की महिला पनि दोस्रो दिन झारफुक गराउन पुगेकी थिइन् । आफूलाई यौनशोषण गरेको घटना महिलाहरूको आपसी कुराकानीबाट खुलेपछि दुवै प्रहरीसम्म पुगेका थिए । झाँक्रीले कसुर स्वीकार गरेको खड्काले बताइन् । झाँक्री पक्राउ परेपछि अरू महिलाले पनि फोन गरी आफूहरूसमेत पीडित भएको जानकारी दिन थालेको उनले बताइन् ।"
म यस्तो गीत गाउँछु को सुखद ओपनिङ,"काठमाडौं म्युजिकल लभस्टोरी जानरामा सुदर्शन थापा निर्देशित फिल्म म यस्तो गीत गाउँछु ले सुखद ओपनिङ गरेको छ । गत शुक्रबार सायद २ सँगै रिलिज भएको उक्त फिल्मले मल्टिप्लेक्समा भने दोस्रो सातामा प्रदर्शनरत दीपेन्द्र के खनाल निर्देशित धनपति, रणवीर कपुर र कट्रिना कैफ अभिनीत बलिउड फिल्म जग्गा जासुस र हलिउड फिल्म स्पाइडर म्यान : होम कमिङ र वार फर द प्लानेट अफ द एप्स सँग भिडिरहेको छ । धेरै फिल्मका कारण कम सोज पाएको पल शाह र पूजा शर्मा अभिनीत म यस्तो गीत गाउँछु ले राजधानीका गोपीकृष्ण, गुण, गंगा, अष्टनारायणजस्ता मध्यम वर्गीय दर्शकको चाप रहने हलमा पकड जमाएको छ । शुक्रबारको सुखद व्यापारिक नतिजाका कारण हलवालाले शनिबार बिहानैदेखि थप स्क्रिन उपलब्ध गराएका छन् । शुक्रबार कृष्णमा मात्रै रिलिज गरिएको फिल्मलाई शनिबार जग्गा जासुस लाई सानो हलमा सारेर गोपीसहित पाँच स्क्रिन म यस्तो गीत गाउँछु का लागि उपलब्ध गराइएको छ भने अष्टनारायणको मुख्य स्क्रिनमा समेत यसै फिल्म लगाइएको छ । उक्त हलका अनुसार, फिल्मले शनिबार हाउसफुल व्यापार गरेको छ । त्यसैगरी, पुष्पराज न्यौपानेको पहिलो निर्देशन रहेको सायद २ को व्यापार कमजोर रहे पनि फिल्म हेरेपछिका दर्शकको वर्ड अफ माउथ राम्रो पाएको भन्दै निर्माण पक्षले खुसी व्यक्त गरेको छ । सुशील श्रेष्ठ, स्यारोन श्रेष्ठ, अमृत ढुंगाना, कुशल पाण्डेलगायतको मुख्य भूमिका रहेको सायद २ मा सुनील रावलको लगानी रहेको छ । यसै फिल्मबाट स्यारोनले नायिकाका रूपमा डेब्यु गरेकी हुन् भने सुशीललाई सुनीलले आफ्नै अघिल्लो होस्टेल रिटन्र्स बाट ब्रेक दिएका थिए ।"
नेपथ्यको अस्ट्रेलिया कनेक्सन,"अस्ट्रेलिया नेपथ्यले अस्ट्रेलियामा कुनै पनि नेपाली कलाकार र सांगीतिक समूहले नसोचेको दर्शक र कार्यक्रम स्थल पाउँदै आएको छ । त्यससँगै यहाँका नेपालीहरूले दिने सम्मान र माया त अलग छँदै छ । सायद यही कारणले होला नेपथ्यको अस्ट्रेलिया कनेक्सन अलग छ अन्य देशको सांगीतिक यात्राभन्दा । अस्ट्रेलियामा अन्तर्राष्ट्रिय स्तरको कार्यक्रम स्थल पाउने एक मात्र नेपाली सांगीतिक समूह पनि नेपथ्य नै हो । करिब एक दशक अघिदेखि सुरु भएको नेपथ्यको अस्ट्रेलिया यात्रा अहिलेसम्म चौथो हो । दुई वर्षअघि करिब तीन हजार दर्शकसामु सिड्नीस्थित लुनापार्कमा रहेको बिगटप अडिटोरियममा कार्यक्रम प्रस्तुत गर्ने पनि पहिलो नेपाली सांगीतिक समूह पनि नेपथ्य नै थियो । जति दर्शक आजसम्म कुनै पनि नेपाली कलाकार वा सांगीतिक समूहले जम्मा गर्न सकेको छैन । हामीलाई यो महादेशका नेपाली दर्शकहरूले जति माया र सम्मान दिनुभएको छ त्यो अन्य देशहरूमा पाउनेभन्दा फरक छ, नेपथ्यका लिड गायक तथा नाइके अमृत गुरुङ सुनाउँछन् ।यस वर्ष नेपथ्य मेलबर्न, एडिलेड र सिड्नीमा कार्यक्रम गर्नका लागि १० जनाको टोलीसहित अस्ट्रेलिया आइपुगेको हो । मेलबर्नमा दुई हजार बढी दर्शकसामु कार्यक्रम प्रस्तुत गरिसकेर दक्षिण अस्ट्रेलियाको एडिलेडमा शनिबार कार्यक्रम प्रस्तुत गरेको छ । हामीले दर्शक संख्या वा कार्यक्रम स्थलभन्दा पनि उत्कृष्ट र स्तरीय प्रस्तुति दिने विषयमा नै सोच्ने गरेका छौं । गुरुङ थप्छन्, फेरि अर्काेतिर पैसा तिरेर हाम्रो कार्यक्रम हेर्न र सुन्न आउने दर्शकहरूलाई मनोरञ्जन र सन्देश दिनु पनि हाम्रो कर्तव्य हो । यहाँका दर्शकहरूले मन पराउने अर्काे पाटो नेपथ्यको कन्सर्टमा गीतसँगै ब्याकग्राउन्डमा देखाइने गीतको कथावस्तु हो । नेपथ्यको गीतलाई सानैदेखि सुन्दै आएका एनआरएनका सचिव नवीन पन्त नेपथ्यले गीत गाउने मात्र नभएर नेपालको सन्देश बोकेर आउने गरेको दाबी गर्छन् । कार्यक्रम गुणस्तरका लागि गुरुङ एक दिनअघिदेखि नै मौन बसिसकेका हुन्छन् भने अन्य सदस्यहरू संगीतको तयारीमा लागिसकेका हुन्छन् ।नेपालका गाउँतिर डुलेर रमाउने नेपथ्यका गुरुङ अस्ट्रेलियामा पनि दैनिक दस किलोमिटर हिँडिरहेका भेटिन्छन् । यो देश नै हरियालीले भरिएको छ, गुरुङ भन्छन्, त्यसैले पनि हामीलाई अस्ट्रेलिया आउन र प्रकृतिसँग रमाउन खुसी लाग्छ । नेपथ्यका सबै सदस्यहरूलाई पनि अस्ट्रेलियासँग अलग कनेक्सन भएको महसुस हुन्छ रे । हुन त अन्य देशमा माया, सम्मान र दर्शक नपाइने भन्ने हैन, हामीलाई सबैले माया गर्नुहुन्छ । तर यस महादेशसँग हाम्रो अलग र भावनात्मक सम्बन्ध छ । सदस्यहरू सुनाउँछन् ।२५ वर्ष अघिदेखि नेपथ्यलाई डोर्याइरहेका नाइके गुरुङ नेपथ्यको भविष्यलाई लिएर साह्रै सकारात्मक भने छैनन् । अमृत गुरुङपछिको नेपथ्यको भविष्य के त ? प्रश्नको उत्तर उनी दुई शब्दमा दिन्छन् । थाहा छैन । तर पनि जसरी अस्ट्रेलियासँग नेपथ्यको अलग कनेक्सन छ, सोही किसिमको सम्बन्धलाई नेपथ्यले विश्वभरिका नेपालीसामु निरन्तर जारी राख्ने दृढता भने उनमा छ ।"
आश्रममा बर्थ डे,"काठमाडौं (कास) बर्थ डे, म्यारिज एनिभर्सरी या कुनै खुसीयालीको क्षण । साथीभाई जम्मा भएर पार्टी दिने संस्कृति झयाँगिँदै गएको छ । युवा रंगकर्मी नानी थापाले भने आफ्नो बर्थ डे कुनै भोज भतेर नगरी आश्रममा मनाएकी छन् । भोज भतेरमा हुने फजुल खर्चबापत्का १२ हजार रुपैयाँ उनले ललितपुरको हात्तीवनस्थित मानव सेवा आश्रममा हस्तान्तरण गरेकी हुन् । विभिन्न साहित्यकर्मी र कलाकर्मीलाई निम्त्याएर उनले आश्रमका वृद्धवृद्धासित सहभोजनसमेत गराइन् । समाजको सकारात्मक परिर्वतनका लागि युवाहरूमा सामाजिक सेवा भाव जगाउन जरुरी छ, उनले भनिन्, मैले सानो प्रयास गरेकी हुँ । केही महिनाअघि मात्रै सर्वनाम थिएटरमा जुनकिरी नामक एकल नाटक निर्देशन, लेखन र अभिनय गरेकी थापाले अ ब्युटिफुल वुमन, पुतली, विद्रोह लगायतका नाटकमा खेलेकी छन् । आश्रममा आयोजित कार्यक्रम थापाबारे समालोचक डा नेत्र एटम, साहित्यकार सनत वस्ती, सुमित्रा चौंलागाईं, आमा लीला थापालगायतले बोलेका थिए भने सञ्चारकर्मी दीपज्योति थापादेखि ढकाल राधेश्याम, निर्भय थापा, मनोज थापा, कुशल क्षेत्रीले पनि आश्रमलाई सहयोग गरेका थिए । सहयोगपछि आश्रमका संयोजक धर्मप्रसाद पौडेलले सबैलाई धन्यवाद दिएका थिए ।"
दाहाललाई कमलराज रेग्मी साहित्य पुरस्कार,"काठमाडौं (कास) साहित्यकार एवं वरिष्ठ सञ्चारकर्मी दाहाल यज्ञनिधि सम्मानित भएका छन् । उनलाई बुद्ध शान्ति फाउन्डेसनले शनिबार राजधानीमा बुद्ध शान्ति कमलराज रेग्मी साहित्य पुरस्कार प्रदान गरेको हो । पुरस्कारमा ५० हजार रुपैयाँ र सम्मान पत्र रहेको थियो । फाउन्डेसनका संस्थापक अध्यक्ष एवं चित्रकार सन्ध्या रेग्मीद्वारा स्थापित पुरस्कार यस वर्षदेखि सुरु भएको हो । अखिल नेपाल भिक्षु महासंघका महासचिव भिक्षु कोण्डन्य महास्तवीरले पुरस्कार हस्तान्तरण गरे । अब हरेक वर्ष साहित्य र शिक्षा क्षेत्रमा समर्पित व्यक्तित्वलाई पुरस्कृत गर्दै जानेछौं रेग्मीले भनिन् । कार्यक्रममा ९० वर्षीय वरिष्ठ साहित्यकार कमलराज रेग्मीका चार पुस्तकहरूमाथि परिचर्चा गरियो । मदनमणि दिक्षितको लेखन धर्मिता, आमा, म र पाल्पा, बचेंरालाई आहारा र कमलराज रेग्मी : विविध आयाम माथि प्राडा सुरेन्द्र केसी, डा नेत्रप्रसाद नेउपाने, डा नेत्र एटम, डा रजनी ढकाल, इरोज श्रेष्ठ र वामदेव शर्माले चर्चा गरेका हुन् । वरिष्ठ साहित्यकार मदनमणि दिक्षित लगायतका स्रष्टा र भिक्षुहरू उपस्थित कार्यक्रममा बुद्ध शान्ति फाउन्डेसनको वेबसाइट बुद्धहार्मोनीफाउन्डेसन डट ओआरजी पनि सार्वजनिक गरियो ।"
उपन्यास लिएर भेटवाल,"काठमाडौं (कास) कवि तथा नाटककार हरिमाया भेटवाल उपन्याससहित आएकी छन् । उनको पहिलो उपन्यास कल्ली शनिबार राजधानीमा सार्वजनिक गरियो । स्रष्टाहरू अर्चना थापा, बुद्धिसागर र सञ्चारकर्मी बसन्त बस्नेतले उपन्यास लोकार्पण गरे । थापाले भेटवालको उपन्यासमा सामाजिक यथार्थवादी दृष्टिकोण प्रस्तुत भएको बताइन् । सुदूर गाउँमा जन्मिएकी अशिक्षित पात्रलाई लेखकको बैद्धिकता हाबी नगराई प्रस्तुत गर्नु उपन्यासको सफलता रहेको उनले दाबी गरिन् । कृतिमा लैंगिक विभेद, बाल यौनशोषणदेखि बोक्सी प्रथासम्मका असरलाई चित्रण गरिहेको छ, उनले भनिन् । बुद्धिसागरले भने उपन्यासको भाषा र शैलीको प्रशंसा गरे । उनले कल्लीमा करुणामा हास्य रसको प्रयोग तथा सहज भाषाको प्रस्तुति रहेको दाबी गरे । सञ्चारकर्मी बस्नेतले सारा सम्पत्ति बेचेर वैदेशिक रोजगारमा गएका र त्यसबाट समाज र परिवारमा परेको असरको उपन्यासमा मनछुने गरी चित्रण गरिएको दाबी गरे । पुरुष सत्तात्मक समाजलाई स्विकार्ने र विद्रोह गर्ने द्विपक्षीय समाजको सफल चित्रण उपन्यासमा छ, उनले भने ।"
क्यामेरा जोगाउने कि ज्यान ?,"काठमाडौं क्यामेरा जोगाउने कि ज्यान ? केहीले भने, ज्यान जोगाउनुपर्छ । अर्को थरीको मत थियो, फोटो पनि त खिच्नुपर्यो । पत्रकारितामा चासो राख्ने एक हुल मानिस यसैगरी ग्यालरीमा प्रदर्शित फोटो नियाल्दै तर्कवितर्क गरिरहेका थिए, शुक्रबार दिउँसो । बबरमहलस्थित आर्ट काउन्सिल ग्यालरीमा उनीहरूले ठोस निष्र्कष भने निकाल्न सकेनन् । धेरैजसोको चाहिँ समान मत थियो, फोटो पत्रकारितामा आत्मसुरक्षा एक चुनौती हो । ग्यालरीमा फोटो जोर्नालिस्ट क्लब (पीजे क्लब) ले यसै विषयमा ध्यानाकर्षित गराउन फोटो प्रदर्शनी गरेको हो । खासगरी फोटोपत्रकारले काम गर्दा भोग्नुपर्ने जोखिम फोटोमा देख्न सकिन्छ । सभामुख ओनसारी घर्तीमगरले प्रदर्शनी उद्घाटन गर्ने क्रममा फोटो पत्रकारको वास्तविकता आफूले संवेदनशील भएर महसुस गरेको बताइन् । फोटोपत्रकारले ज्यान जोखिममा राखेर क्यामेराको सुरक्षा गरेका दृश्यसँग आफूहरूले जनयुद्धका बेला हतियारको माया गरेको जस्तै रहेको अनुभव उनले सुनाइन् । भनिन, लडाकुलाई हतियारको जति माया हुन्छ, त्योभन्दा बढी माया फोटोपत्रकारलाई क्यामेराको हुन्छ ।फोटो पत्रकारकै फोटो खिचेर सभामुख घर्तीमगरले प्रदर्शनीको उद्घाटन गरेकी थिइन् । मिडिया इन्टरनेसनलसँग मिलेर गरिएको प्रदर्शनीमा फोटो पत्रकारका मन छुने र चुनौतीपूर्ण सिर्जनाहरू हेर्न सकिन्छ । फोटो पत्रकारले रोजगारीकै लागि महँगो क्यामेरा किन्नुपर्ने बाध्यता एकातिर छ । त्यसमा पनि मिडिया हाउसले संरक्षण र मर्मतका लागि पहल गर्ने व्यवस्था नगर्नु दु:खदायी रहेको केही फोटो पत्रकारहरूको गुनासो थियो । कार्यक्रममा आईएमई ग्रुपका अध्यक्ष तथा नेपाल उद्योग वाणिज्य महासंघका उपाध्यक्ष चन्द्र ढकालले अबदेखि क्यामेरा किन्न चाहनेलाई ग्लोबल आईएमई बैंकले लोन दिने व्यवस्था मिलाउने बताए । प्रदर्शनीमा राखिएका तस्बिरमा जनयुद्ध, लोकतान्त्रिक आन्दोलनलगायतका संघर्षपूर्ण परिस्थितिमा फोटो पत्रकारले ज्यान जोखिममा राखेर गरेका कामहरू झल्किन्छन् । विकास रौनियारले आन्दोलनको बेला घाइते फोटोपत्रकारलाई सुरक्षित ठाउँमा लाँदै गरेको तस्बिरतिर धेरैको ध्यान थियो । विकास कार्कीले खिचेको यो तस्बिरले पत्रकारको वास्तविक सुरक्षाको स्थितिलाई उजागर गर्छ । त्यस्तै, जनयुद्ध र आन्दोलनका बेला फोटो पत्रकारहरू प्रहरी झडपकै बीच पनि तस्बिर खिच्न आँट गरेको दृश्यहरू प्रदर्शनीमा देखिन्छन् । संसदीय रिपोर्टिङका क्रममा संसद् बाहिरै भुइँमा क्यामेरा राखेर रात बिताएका क्षण फोटो पत्रकार अंगद ढकालले कैद गरेका छन् । पत्रकार सुरक्षाका लागि गरिएको विभिन्न गतिविधिसमेत फोटो प्रदर्शनीमा समेटिएका छन् । पीजे क्लबका अध्यक्ष चन्द्रशेखर कार्कीले फोटो पत्रकारको आर्थिक र सामाजिक सुरक्षा गर्न आवश्यक रहेको बताए । प्रदर्शनीको अन्तिम दिन शनिबार भने पत्रकार र सुरक्षा विषयमा छलफल चलाइएको थियो ।"
बल्ल हुँदै अञ्जुको एकल साँझ,"डिमान्डेड एन्ड डिर्जभिङ गायिकाअञ्जुलाई एकल साँझका निम्ति उक्साउनेमध्ये संगीतकार सुरेश अधिकारी एक हुन् । उनले गर्नुपर्छ भनेकाले आफूलाई हौसला मिलेको अञ्जुले बताएकी थिइन् । अधिकारीचाहिँ उनीजस्तो गायिकाको एकल कार्यक्रम ऐतिहासिक हुनुपर्नेमा जोड दिइरहेका थिए । हामीले यसलाई बिग इभेन्ट बनाउनुपर्छ, उनले भने, नारायण दाइ (नारायणगोपाल) को जस्तै ऐतिहासिक बनोस् ।अधिकारीका अनुसार अञ्जु औधि माग भएकी र स्तरीय गायिका हुन् । उनी आफैंमा म्युजिकको ब्रान्ड भएको संगीतकार अधिकारीले बताए । यहाँ राम्रो डिमान्ड भएका गायकगायिका धेरै छन्, उनले भने, दर्शकले तिनलाई खोज्छन् । तर, उनीहरू स्तरीय गाउँदैनन् । कोही स्तरीय गाउँछन् तर तिनको माग छैन । अञ्जु डिमान्ड पनि भएकी र डिर्जभिङ गायिका हुन् । विदेशी संगीतकर्मी झिकाएर तडकभडक गर्नुभन्दा आफ्नै स्रष्टाको कार्यक्रममा भव्य बनाउनुपर्ने उनको भनाइ थियो ।एकल साँझ आयोजक, रेकर्डिस्ट एसोसिएनका अध्यक्ष दीपरत्न तुलाधारले कार्यक्रमबाट उठेको मध्ये ५०(५० प्रतिशत रकम अञ्जुपन्त फाउन्डेसन र रेकर्डिस्ट एसोसिएनले लिने बताए ।रेकर्डिस्टहरूलाई साह्रोगाह्रो पर्दा सहयोग गरिनेछ, उनले भने । वरिष्ठ साउन्ड इन्जिनियर प्रदीप उपाध्यायले म्युजिक टेक्निसियन भनेका गायकगायिकाका नजिकका मान्छे हुने बताए ।"
लोकगायक गर्बुजा पुरस्कृत,पोखरा (कास) लोकगायक खड्ग गर्बुजालाई पोखरामा अर्जुन नेपाली स्मृति संगीत पुरस्कार प्रदान गरिएको छ। नेपाली लोक संगीतमा मौलिक लोकभाकामा योगदान पुर्याएको भन्दै उनलाई संगीत प्रशिक्षण केन्द्रले पुरस्कृत गरेको हो । नेपाल संगीत तथा नाटय प्रज्ञा प्रतिष्ठानका कुलपति सरुभक्तले पुरस्कार हस्तान्तरण गरे । दुईदुई वर्षमा कुनै एक व्यक्ति वा संस्थालाई प्रदान गरिने पुरस्कारमा सम्मानपत्र र १५ हजार रुपैयाँ छ । सरुभक्तले गर्बुजाजस्ता प्रतिभा समाजको उत्प्रेरक भएको बताए । २०४७ मा रेडियो नेपालको स्वरपरीक्षा उत्तीर्ण गर्बुजाले लोकभाकाका थुप्रै गीतमा आवाज दिएका छन् । दुर्घटनामा परेर कम्मरमुनिको भाग नचल्ने उनी यतिबेला आफ्नो आत्मकथालाई बजारमा ल्याउने तयारी गरिरहेका छन् ।
स्वस्थ भएपछि जहाज उडाउँछु,"काठमाडौं चार वर्षदेखि नेपाली सेनाको नेपाल आर्मी ४८ कलसाइन रहेको स्काई ट्रक उडाइरहेकी कोपाइलट मेजर (सेनानी) ३२ वर्षीया अनिता आलेमगरका लागि गएको जेठ १६ कालो दिन बनेर आयो । हुम्लामा चामल ढुवानी गरिरहेका थिए, जहाजका क्याप्टेन महासेनानी कैलाश गुरुङ र कोपाइलट अनिता । त्यही दिन तेस्रो उडान भर्दै गर्दा एकाएक सिमकोटको मौसम प्रतिकूल भएको खबर पाए । तत्कालै नजिकैको बाजुरास्थित कोल्टी विमानस्थलतर्फ मोडिए । अमेरिकाको टेक्सासबाट पाइलट कोर्स गरेर ६ वर्षअघि नेपाली सेनामा सहायक सेनानी पदबाट जागिर सुरु गरेकी अनिता मात्र होइन, गुरुङका लागि पनि कोल्टी विमानस्थलको धावनमार्ग नौलो थियो ।जहाज अवतरण के हुँदै थियो, पाङ्ग्राले धावनमार्गको टचडाउन मार्क नटेकेर आधा भाग माथि नै ल्यान्डिङ गियर राख्न पुग्यो । प्रत्यक्षदर्शीका अनुसार जहाज सीधै तारजाली उछिन्दै करिब ६० मिटर पर उछिट्टियो र उत्तानो पल्टियो । क्याप्टेन गुरुङको जहाजभित्रै ज्यान गयो । बेहोस भएकी कोपाइलट अनितालाई भने कोल्टीस्थित सेना, प्रहरी र स्थानीयले गम्भीर अवस्थामा उद्धार गरे र बाजुराको कोल्टीस्थित प्राथमिक स्वास्थ्य केन्द्र पुर्याए । प्राय: अहेव र अनमीहरूको भरमा रहने स्वास्थ्य केन्द्रमा त्यस दिन संयोगले डाक्टर भेटिए । विकट क्षेत्रमा स्वास्थ्य सेवा प्रदान गर्न जिल्लाबाट हिँडदै गरेका डा रूपचन्द्र विश्वकर्मा कोल्टीमै थिए । गम्भीर अवस्थामा रहेकी अनितालाई डा विश्वकर्माले आपतकालीन उपचार गर्दै प्रविधिविहीन कोल्टी प्राथमिक स्वास्थ्य केन्द्रमा नअल्मलिई जतिसक्यो चाँडो नेपालगन्ज पुर्याउने जोखिमयुक्त निर्णय लिए । उनले उडानकै क्रममा अनिताका घुँडाको ठूल्ठूला घाउमा टाँका लगाउन भ्याए । अक्सिजनलगायत आपतकालीन औषधि जहाजभित्रै दिएर अनितालाई जीवितै नेपालगन्ज पुर्याउन सफल भए ।अनितालाई तत्काल नेपालगन्ज पुर्याउन सक्नु पनि सुखद संयोगै थियो । गोमा, सीता र सेनाको स्काई ट्रक सँगसँगै उडिरहेका थिए । सिमकोटको मौसम बिग्रेको जनाउपछि गोमाका दुइटा विमान नेपालगन्ज फर्केका थिए भने सीता र सैनिक विमान सिमकोटनेपालगन्जको हवाई रुटमै पर्ने कोल्टीतर्फ डाइभर्ट भएका थिए । क्याप्टेन कैलाशले केहीबेर होल्ड गरेका भए पनि पछि उनीसमेत सीतासँगै कोल्टीतर्फ मोडिएका थिए । सीताको विमान कोल्टीमा अवतरण भएको करिब दुई मिनेटपछि सेनाको स्काई ट्रक अवतरणका लागि धावनमार्ग आइपुगेको थियो । तर टचडाउन मार्क (पहिलो पटक पाङ्ग्रा टेक्ने रेखा) भन्दा धेरै अगाडि टेक्न पुग्दा विमानले नियन्त्रण गुमाएको थियो । घटनाका बेला सीता एयरको जहाज त्यहीँ नभएको भए उहाँलाई जीवितै नेपालगन्ज पुर्याउन मुस्किल थियो, डा विश्वकर्माले महिना दिनअघिको घटना सम्झँदै भने । त्यसपछि अनितालाई नेपालगन्ज शिक्षण अस्पतालको भेन्टिलेटर हुँदै काठमाडौंस्थित ग्रान्डी अस्पताल पुर्याइएको थियो । ग्रान्डीमा एक महिना तीन दिनको सघन उपचारपछि अनिता यसै साता डिस्चार्ज भएकी छन् । बिहीबार अपराहन ललितपुरस्थित अनिताको घर पुग्दा उनी स्टिलको सहारामा भित्री कोठाबाट आफंै हिँडेर बैठक कोठासम्म आइन् । भलाकुसारी गरिन् । घाँटी, पेट र खुट्टाका विभिन्न ठाउँमा मेजर अप्रेसन भएको छ । घाँटी राम्ररी घुमाउन सक्दिनन् । ग्रान्डीका चिकित्सक पाइलट अनितालाई बचाउन सक्नु दुर्लभ केस मात्र नभई राष्ट्रकै लागि गौरव भएको बताउँछन् । जहाज दुर्घटना हुने बेलाको कुनै सम्झना छैन उनलाई । अनिताले भावुक हँुदै भनिन्, दुर्घटना हुने बेलाको मात्रै नभई त्यसअघिका कुनै पनि सन्दर्भ स्मरणमा छैनन् । रित्तो भयो मेरो मेमोरी । होस खुलेको सुरुका एकदुई दिन चिकित्सक र आफन्तले स्कुटर दुर्घटना भएको बताएका थिए । घटना सम्झिन कोसिस गराए तर उनले सम्झिन सकिनन् । अनिताले होस खुलेको सुरुको शब्द कैलाश सर भनेको उनका श्रीमान् रुद्रले सुनाए । उड्डयन इतिहासमा अनिताको जस्तो सौभाग्य विरलैले पाउँछन् । अनिताले पुनर्जीवन पाएकामा श्रीमान्लगायत घरपरिवारमा खुसीको सिमै छैन । श्रीमान् रुद्र राष्ट्रसंघीय आर्मी अफिसरअन्तर्गत सोमालियामा कार्यरत छन् । घटनालगत्तै नेपाल आएर फर्केका उनी अनितालाई अस्पतालबाट डिस्चार्ज गर्ने बेला पनि बिदा लिएर नेपाल आए । उपचारका लागि लाखांै रकम जुटाउँदाको दबाब व्यहोर्नुपरे पनि अनिताले पुनर्जीवन पाएकामा खुसी छु, रुद्रले भने, डिस्चार्जका बेला उपचारमा लागेको २८ लाख आफैंले तिर्नुपर्यो । शारीरिक अशक्तताबाहेक आफूमा कायम सबै क्षमताप्रति अनिताले गर्व गरिन् । तीन वर्ष उमेरकी गुडियाजस्तै छोरीको चञ्चलताले अनिताको पट्यारलाग्दो समय भुलाउन सहयोग गरिरहेको छ । घरपरिवारबाट प्राप्त मायाले ६ महिना वर्ष दिनभित्र पुरानै अवस्थामा फर्कन सक्नेमा उनी ढुक्क छिन् । मलाई मृत्युको मुखबाट बचाउनु हुने नेपाल आर्मी परिवारलगायत सबैप्रति ऋणी छु, अनिताले भनिन्, मैले केही समय आराम गर्नुपर्नेछ, स्वस्थ भएपछि जहाज उडाउँछु ।"
चितवनमा घातक बाघको संख्या दुई दर्जन,"शिव पुरी,काठमाडौंचितवन चितवन राष्टिय निकुञ्जमा भएका १२० मध्ये करिब दुई दर्जन बाघ मान्छेका लागि घातक बनेको एक अध्ययनले देखाएको छ । २००७ देखि २०१६ सम्म चितवन निकुञ्ज र मध्यवर्ती क्षेत्रमा गरिएको अध्ययनले मान्छे र पशु मार्ने तथा आक्रमण गर्ने बाघ २२ देखि २५ को हाराहारीमा भएको अध्ययनले देखाएको हो । चितवनमा मान्छे र पशुलाई आक्रमण गर्ने बाघ कति छन् भनेर चितवन निकुञ्जका भेटेरिनरी चिकित्सक कमल गैरे, राष्टिय प्रकृति संरक्षण कोषको जैविक विविधता संरक्षण केन्द्रका प्रमुख चिरञ्जीवी पोखरेल, बाबुराम लामिछाने र कोषका नरेश सुवेदीलगायतले अध्ययन गरेका थिए । लामिछानेले चितवन निकुञ्जमा मानव र बाघ तथा चितुवाबीचको असमझदारी (द्वन्द्व) बारे नेदरल्यान्ड र बेल्जियमबाट विद्यावारिधी पनि गरिरहेका छन् । अध्ययनले सबै बाघ घातक नभएको पाइएको अनुसन्धानकर्तामध्येका एक लामिछानेले बताए । लामिछानेका अनुसार घाइते, अशक्त, बुढा, आहार खोज्न नसक्ने र अरू बलिया बाघसँग प्रतिस्पर्धा गर्न नसक्ने अवस्थामा पुगेका बाघले मात्र मान्छे र पशुलाई आक्रमण गर्ने तथा मार्ने गरेका छन् । आफ्नो बासस्थानमा प्रतिस्पर्धा गर्न नसक्ने भएपछि त्यस्ता बाघ आहारका लागि बस्ती वरिपरि आउने गरेको पाइन्छ, लामिछानेले कान्तिपुरसित भने, मान्छे र पशुमाथि आक्रमण गर्नु उसको प्राकृतिक आनीबानी होइन, त्यसैले सबै बाघ समस्याग्रस्त हुँदैनन् र छैनन् पनि । प्राकृतिक बासस्थानमा आफ्नो पकेट क्षेत्र बनाउन नसकेका र मान्छे वा पशु खाएर बानी परिसकेका बाघले मात्र समस्या निम्त्याउने गरेको पाइएको लामिछानेले उल्लेख गरे । एउटा बाघले १५ देखि ४० वर्ग किलोमिटर क्षेत्रलाई आफ्नो टेरिटेटोरी बनाएर बस्छ । आफ्नो क्षेत्रमा सिकार गर्न अक्षम भएमा वा आहारको उपलब्धता कम भएपछि ती बाघ मानवीय बस्तीतिर आकर्षित हुने गरेको जानकारहरू बताउँछन् । मध्यवर्ती क्षेत्रका सामुदायिक वन वा बस्ती आसपासमा नियमित रूपमा अनुमगन र निरीक्षण गरी समयै निकुञ्ज प्रशासनलाई जानकारी दिए सम्भावित दुर्घटना रोक्न सकिने लामिछाने बताउँछन् ।घातक खालका मध्ये १३ वटालाई नियन्त्रणमा लिएर सदर चिडियाखाना वा निकुञ्जको खोरमा राखिए पनि अझै चितवन र नवलपरासीका मध्यवर्ती क्षेत्र र आसपासका बस्तीमा मान्छे मार्ने अरू पनि धेरै त्यस्ता बाघ छन् । यो वर्ष चितवनमा भन्दा नवलपरासी क्षेत्रमा बाघको आक्रमण बढी भएको देखिन्छ ।लामिछानेका अनुसार समस्या निम्त्याउनेमध्येकै ४ बाघलाई चितवनभन्दा अन्यत्रै लगेर छाडिएको छ । तर, त्यस्ता बाघको अनुगमन हुन नसक्दा संत्रास कायमै छ । पछिल्लो तथ्यांकलाई विश्लेषण गर्दा मानव र बाघबीचको दन्द अझैं चर्किने विश्लेषण लामिछानेको छ । बाघको संख्या बढदो क्रममा छ । यसै वर्षको अन्त्यदेखि बाघको राष्टिय गणना पनि हुनेछ । निकुञ्जले ९ वर्षयताको अवधिमा चितवन र नवलपरासीका विभिन्न स्थानमा २० मान्छे मारिसकेको नंग्रा पोथी नामको बाघलाई अझै नियन्त्रणमा लिन सकेको छैन । निकुञ्जको भित्री भाग (कोर एरिया) मा पनि बाघले मान्छेमाथि आक्रमण गर्नेक्रम बढेको छ । त्यस्ता बाघको नियमित अनुगमन हुन नसक्दा समस्या बढेको स्थानियको बुझाइ छ । कोषको जैविक विविधता संरक्षण केन्द्रका प्रमुख चिरञ्जीवी पोखरेल समस्या निम्त्याउने वन्यजन्तुको नियन्त्रणका लागि आफूहरूले प्राविधिक परिचालन गरी निकुञ्जलाई सहयोग गरिरहेको बताउँछन् । समस्या निम्त्याउने वन्यजन्तुलाई केन्द्रका वन्यजन्तु प्राविधिकमार्फत लठ्याएर (डार्ट गरेर) नियन्त्रणमा लिई अन्यत्रै स्थानान्तरण गर्ने गरिएको छ । यसै वर्षदेखि सरकारले वन्यजन्तु आक्रमणबाट ज्यान गुमाएकाहरूका परिवारलाई १० लाख रुपैयाँ राहत दिन थालेको छ । यस्तै, घाइते र घर, गोठ भत्काएमा पनि सर्वसाधारणले राहत पाउछन् । निकुञ्जको कोर एरियामै वन्यजन्तुको आक्रमणबाट ज्यान गुमाएको अवस्थामा भने राहत पाइँदैन । निकुञ्जको कोर एरियाभित्र प्रवेश गर्नु नियमविपरीत हो । चितवन निकुञ्जका सुचना अधिकारी एवं सहायक वार्डेन नुरेन्द्र अर्यालका अनुसार यो वर्ष गैंडा, बाघ र हात्तीको आक्रमणबाट मध्यवर्ती क्षेत्रका वस्ती आसपासमा १५ जनाको ज्यान गयो । तीमध्ये सबैभन्दा बढी बाघको आक्रमण भएको छ । एक वर्ष अवधिमा बाघले ४० वटा पशु मारेको निकुञ्जको रेकर्ड छ । मध्यवर्ती क्षेत्रमा वन्यजन्तु आक्रमणमा परी २०६६ असार २१ देखि २०७२ पुससम्मको ६ बर्षमा ५७ जनाको मृत्यु भएको देखिन्छ । आक्रमणमा घाइते हुने १ सय ३३ छन् । निकुञ्जको बाघको आक्रमणमा परी ६ वर्षयता जिल्लामा २४ जनाको ज्यान गएको छ । त्यस्तै, हात्तीबाट १९, गैंडाबाट ११, भालुबाट १, गौरीगाईबाट १, चितुवाबाट १ र बँदेलबाट एकको मृत्यु भएको निकुञ्जले जनायो । गैंडाको आक्रमणमा परी ५१ स्थानीय घाइते भए । त्यस्तै भालुबाट ३५, बाघबाट १९ हात्तीबाट ६, चितुवाबाट १ गौरीगाईबाट २ र बँदेलबाट १९ जना घाइते भएका थिए । सामुदायिक वन क्षेत्रमा घाँस दाउरा, चरन र झाडी फँडानी गर्न जाँदा गैंडा, हात्ती, बाघ, भालु, गौरीगाई, चितुवा, बँदेलको आक्रमण हुने गरेको छ । अधिकांश स्थानीयले सतर्कता अपनाउन नसक्दा घटना हुने गरेको मृगकुञ्ज सामुदायिक वनका अध्यक्ष वासु ढुंगाना बताउँछन् ।घाइते, अशक्त, बुढा, आहार खोज्न नसक्ने र अरू बलिया बाघसँग प्रतिस्पर्धा गर्न नसक्ने अवस्थामा पुगेका बाघले मात्र मान्छे र पशुलाई आक्रमण गर्ने तथा मार्ने गरेका छन् ।"
निकुञ्ज गस्ती सेनाको मुख्यालयबाटै अनुगमन,"गुलरिया (कास) बर्दिया राष्ट्रिय निकुञ्जभित्र हुने गस्तीलगायतका क्रियाकलाप सेनाको मुख्यालयले अनुगमन गर्ने भएको छ । काठमाडौं मुख्यालयबाटै अनुगमन गर्न मिल्ने प्रविधि सञ्चालनमा ल्याएपछि यो सहज भएको हो । सेनाले आफ्नै प्रविधिबाट गस्तीसम्बन्धी सबै सूचना रेकर्ड गर्न र पठाउन मिल्ने एप्सको विकास गरेको छ ।निकुञ्ज सुरक्षाका लागि खटिएको सेनाले गरेका गस्तीको जानकारी ठाकुरद्वारामा रहेको गण कार्यालय, निकुञ्ज र मुख्यालयले पाउनेछन् । अनुगमनको जानकारी एप्स जडित एन्ड्रोइड मोबाइलबाट समेत पाइने निकुञ्जले जनाएको छ ।गस्ती टोलीले मोबाइलको स्विच खोलेर हिँडेपछि त्यो टोली निकुञ्जको कुुन स्थानमा पुग्यो भन्ने जानकारी कम्प्युटरको स्क्रिनमा देख्न सकिन्छ । कुनकुन पोस्टबाट कति पटक, कुन समय कहाँ गस्ती गरियो भन्ने जानकारी पाइने निकुञ्जले जनाएको छ । गस्तीमा जाने टोलीले प्रयोग गरेको मोबाइल, गस्ती गर्दै पुगेको स्थान र गस्तीका क्रममा गरिएका सबै घटना तथा गतिविधि रेकर्ड गर्न र तुरुन्तै पठाउन सकिने प्रविधि जडान गरेको निकुञ्जका निमित्त संरक्षण अधिकृत रमेशकुमार थापाले बताए । गस्तीका क्रममा देखिएका वन्यजन्तुको गतिविधि र घटना विशेषको फोटो र भिडियो रेकर्ड हुने उनले जनाए । त्यसलाई आवश्यक परेका स्थानमा समेत पठाउन सकिने व्यवस्था मिलाइएको उनको भनाइ छ । गस्तीमा प्रयोग हुने मोबाइलको चार्ज सौर्य प्रविधिबाट हुने व्यवस्था गरिएको छ । निकुञ्जका अनुसार तत्काल सूचना पठाउनका लागि फोनको नेटवर्क आवश्यक हुन्छ । फोनको नेटवर्क नभएको ठाउँको गतिविधि मोबाइलमा नै मौज्दात राखी नेटवर्क भएको ठाउँमा पुगेर पनि पठाउन सकिने निकुञ्जले जनाएको छ ।यो प्रविधिले गस्ती टोलीलाई दिशा परिवर्तन गराउन र कुनै अप्रिय घटना हुनासाथ थप सेनाको टोली परिचालन गर्न सहयोग हुनेछ । उक्त प्रविधिले चोरी सिकार न्यूनीकरणमा समेत सहयोग पुग्ने निकुञ्जले जनाएको छ ।"
रुकुममा यार्सा उत्पादन घट्यो,"रुकुम (कास) गत वर्षको तुलनामा चालु आवमा जिल्लामा यार्सा उत्पादन घटेको छ । गत वर्षको तुलनामा झन्डै १० किलो यार्सा कम उत्पादन भएको हो । जिल्ला वन कार्यालयबाट चालु आवमा १६ किलो ६ सय ग्राम मात्रै यार्सा संकलनको पुर्जी काटिएको छ । कार्यालयका अनुसार २०७२७३ मा २५ किलो २ सय ग्रामको पुर्जी काटिएको थियो । आव सकिन केही दिन मात्रै रहेकाले यसभन्दा बढी यार्सा संकलनको पुर्जी नजाने बताइएको छ । जिल्लाको पूर्वी क्षेत्रमा यार्सा पाइने समय जेठअसारमा ६ किलोको मात्रै संकलन पुर्जी काटिएको जिल्ला वनले जनाएको छ । चालु आवमा यार्साबाट वन कार्यालयले ४ लाख १५ हजार मात्रै आम्दानी गरेको छ । १ किलो यार्सा संकलन गर्ने व्यक्तिले कार्यालयमा २५ हजारका दरले राजस्व बुझाउनुपर्छ । जिल्ला वन अधिकृत जगन्नाथप्रसाद जयसवाल भने उत्पादित यार्साको संकलन पुर्जी अन्य जिल्लाबाट पनि काटिने भएकाले यहाँ उत्पादनमा कमी देखिएको बताउँछन् । घटेको त होला तर यति धेरै घटेजस्तो लाग्दैन, उनले भने, यार्सा बिक्री गर्ने नाका र संकलन पुर्जी काट्ने जिल्ला अर्कै परेपछि यस्तो पर्न गएको हो । यार्साको सिजन सकिए पनि स्थानीय व्यापारीले संकलन पुर्जी लिन ढिला गरेको हुन सक्ने उनले बताए । अब असारपछि काटिने पुर्जी अर्को वर्षमा गणना हुने जयसवालको भनाइ छ । वन कार्यालयले पुथाउत्तरगंगा गाउँपालिकाको बुकीबाट यार्सा पाइने डोल्पा पुग्न सजिलो हुने भएकाले कतिपय स्थानीय रुकुमभन्दा त्यतै जाने गरेको जनाएको छ । सुरक्षा र नजिक भएकाले पनि अधिकांश व्यापारी यार्सा संकलनको पुर्जी काट्न डोल्पा जाने गरेका छन् । यार्सा संकलनपछि हवाई मार्ग हुँदै नेपालगन्ज, काठमाडौं पुग्न सजिलो हुने भएकाले पनि ठेकेदारले सकेसम्म डोल्पा नै रोज्ने गर्छन् । जिल्लाका यार्सा पाइने ठाउँका स्थानीयले यार्सा चोरबाटो निकासी गरिएकाले जिल्ला वनको संकलन पुर्जीअनुसारको उत्पादनसमेत नदेखिएको बताए । पुथा उत्तरगंगा गाउँपालिका१ का लक्ष्मीप्रसाद पुनले राजस्व छल्न अनेक बाटो यार्सा निकासी भइरहेको बताए । थोरैले मात्रै संकलन पुर्जी काट्ने, धेरैले सित्तैमा चोरबाटो भएर यार्साको व्यापार गर्ने गरेका छन्, उनले भने ।"
पहिरोपीडितलाई १२ वर्षपछि जग्गा,"डडेलधुरा परशुराम नगरपालिका२ का पहिरोपीडित परिवारको पुन:स्थापनाका लागि सरकारले १२ वर्षपछि जग्गा खरिद गरेको छ । २०६२ मा पहिरोले घर बगाएका साबिक शीर्ष गाविसका ३५ परिवारलाई ४ र ५ वडामा गरी ४६ रोपनी जग्गा किनिएको हो । सहरी विकास तथा भवन निर्माण डिभिजन कार्यालयले आफ्नै नाममा खरिद गरेको जग्गामा पहिरोपीडित परिवारलाई बसोबास गराइने जनाएको छ । डिभिजन प्रमुख झपरसिंह विश्वकर्माले परशुराम४ कटालको रातोमाटीमा लालमनी नाथको ३६ रोपनी १४ आना जग्गा १ करोड २९ लाखमा किनिएको बताए । त्यस्तै परिगाउँमा डम्मरी महतको साढे ९ रोपनी जग्गा ३३ लाख २५ हजारमा खरिद गरिएको छ । उक्त बाढीपहिरोपीडितलाई प्रतिपरिवार १२ आनाका उपलब्ध गराइने विश्वकर्माले बताए । कोलोनीकै रूपमा बस्ती विकास गरिनेछ, उनले भने, स्कुल, बाटोघाटो, मठमन्दिर र बालबालिका खेल्ने मैदानलगायत भौतिक पूर्वाधारसमेत तयार गर्न पुग्ने गरी अतिरिक्त जग्गा किनिएको छ । पहिरोपीडित संघर्ष समिति संयोजक प्रजापति नाथले १२ वर्ष आन्दोलनपछि बल्ल घरवासका लागि जग्गा प्राप्त हुन लागेको बताए । उक्त पहिरोमा साबिक शीर्ष२, ३, ४ र ५ वडाका ३१ जनाको मृत्यु भएको थियो । सरकारले २०६६ को मन्त्रिपरिषद् बैठकबाट उनीहरूको पुनर्वास व्यवस्था गर्ने निर्णय गरेको हो ।रकम फिर्ता परशुराम६ सिमलखेतका ५९ बाढीपीडित परिवारको पुनर्वासका लागि आएको रकम भने फिर्ता भएको छ । सरकारले शीर्षका पहिरोपीडित र सिमलखेतका बाढीपीडितका लागि आव ०७३७४ मा ३ करोड निकासा गरेको थियो । पहिरोपीडितको रकमले जग्गा किनिए पनि बाढीपीडिततर्फको १ करोड ३७ लाख ६६ हजार बजेट फ्रिज भएको हो । अहिलेलाई जति परिवारलाई चाहियो त्यति नै खरिद भयो, बाँकी वचत रकम फ्रिज गएको छ, डिभिजन प्रमुख विश्वकर्माले भने, बाढीपीडितले १२ आना जग्गा नलिने भने, उनीहरूले पुन:स्थापनाको सट्टा अन्य सुविधा तथा राहत माग राखेका छन् । बाढीले कुनै परिवारको ८१० रोपनी त कसैको २ बिघा जग्गासम्म जमिन सिमलखेतका बाढीपीडित संघर्ष समिति संयोजक नरबहादुर बमले बताए । सरकारले घरवासका लागि १२ आना मात्रै जग्गा दिने भन्यो, यसमा कसैको चित्त बुझेन । त्यसैले पुन:स्थापनामा गएनौं, उनले भने । आफूहरूलाई पुन:स्थापनाको कार्यक्रमभन्दा बगाएको जग्गाको संरक्षण, घर, स्कुल, कुलो, बाटोघाटो र क्षतिस्वरूप केही राहत दिनुपर्ने बमको भनाइ छ । जुरेपीडितलाई भूकम्पकै अनुदानसिन्धुपाल्चोकको जुरेमा तीन वर्षअघि गएको पहिरोबाट पीडितलाई भूकम्पपीडितसरह अनुदान दिन सुरु गरिएको छ । विस्थापित १ सय २२ परिवारलाई सरकारी कोषबाट पहिलोपटक सहयोग प्रदान गरिएको हो । पीडितले पुनर्वासका लागि आवाज उठाउँदै आए पनि व्यवस्थापन हुन सकेको थिएन । पहिरो र भूकम्प दुई घटनाबाट पीडित भए पनि उनीहरूले राहत भने एकतिर मात्र पाउने भएका छन् । भवन तथा सहरी विकास कार्यालय प्रमुख युवराज पौडेलका अनुसार उनीहरूलाई भूकम्पपीडितकै नाममा रकम दिन सुरु गरिएको छ । जुरे पहिरोमा २०७१ साउनमा १ सय ४५ जनाले ज्यान गुमाएका थिए । गाउँका सबैजसो घर र जमिन बगाएको थियो । जुरेपीडित गाउँ छाडेर तितरबितर भएर बसेका छन् । को कहाँ छन्, पत्तो छैन, आफन्त गुमाएका लालबहादुर तामाङले भने, कतिपय पीडितले अनुदान सम्झौता गर्नुपर्ने खबर पनि पाएका छैनन् । ३ वर्षपछि सरकारले हामीलाई देखेछ, २ घटनामा पीडित भए पनि एउटै राहतमा चित्त बुझाउनुपर्ने भयो । पीडितहरू अहिले सुनकोसी गाउँपालिकाको लामोसाँघु बजारस्थित म्याग्नेसाइड, कोलेनी, कल्लेरी र दाबीफाँटमा आश्रय लिएर बसिरहेका छन् । पीडितका नाममा दाताले दिएको सवा २ करोड रुपैयाँ अझै सरकारी ढुकुटीमा थन्किइरहेको छ । राजनीतिक दलको बेवास्ताका कारण पीडितले उक्त रकम पाउन सकेका छैनन् । पहिरो जानेबित्तिकै गृहमन्त्रालयको अनुमतिमा तत्कालीन प्रजिअ गोपाल पराजुलीको अध्यक्षतामा बनेको दैवी प्रकोप समितिमा उक्त रकम जम्मा भएको थियो । भूकम्पपीडित सरह अनुदान पाए पनि घर बनाउने जमिन नहुनेलाई थप ५० हजार रुपैयाँ प्रदान गरिने जनाइएको छ ।कोदारीमा पहिरो जोखिमअविरल वर्षासँगै पहिरोको जोखिम थपिएपछि अरनिको राजमार्गको बाह्रबिसेतातोपानी खण्डमा सातायता यातायात सञ्चालन हुन सकेको छैन । भूकम्प र भोटेकोसी बाढीले तहसनहस भएको राजमार्गका शिरीषे, डाक्लाङ, झिर्पु, दसकिलो, चाकुभीर, जम्बुलगायत दर्जनौं स्थानमा पहिरो खसेको छ । जोखिम मोलेर केही साना सवारीसाधन गएपछि उनीहरू झिर्पु कटेका छैनन् । पानी पर्न थालेपछि साना सवारी पनि जाँदैनन् । चलेका बेला उनीहरूले महँगो भाडा असुल्ने गरेको यात्रु बताउँछन् । यात्रु बसमा ५० रुपैयाँमा तातोपानी पुगिन्थ्यो, बोलेरोमा एक जनाकै तीन सय रुपैयाँ तिर्नुपर्छ, तातोपानीकी पासाङडोल्मा शेर्पाले भनिन्, कहिलेकाहीं गन्तव्यमा नपुर्याई बाटोमै छोडिदिन्छन् । इलाका प्रहरी बाह्रबिसेका निरीक्षक पञ्चमान बाखुले भाडा सुलभ र सहज बनाउन सवारी चालकलाई सचेत गराइएको बताए । चालकहरूले भने बढी जोखिम भएकाले तोकिएभन्दा बढी भाडा लिइएको बताए । भोटेकोसीको बाढीले कटान गरेको बाह्रबिसेतातोपानी (२६ किमि) चिनियाँ कम्पनी सीआरसीसीले मर्मत गरेको थियो तर अहिले कालोपत्रे उप्किसकेको छ । पहिरोको जोखिम मोल्नुपर्ने भएकाले बस सञ्चालन गर्न नसकिएको व्यवसायीको भनाइ छ ।"
श्रीमान् फर्काइदिन मालतीको आग्रह,"दमक कुवेतमा आजीवन कारावासको सजाय पाएका श्रीमानको रिहाइका लागि पहल गरिदिन झापा शिवसताक्षी ७ चन्द्रडाँगीकी मालती ढकालले सरकारसँग गुहार मागेकी छन् ।६ महिने छोरा र ६ वर्षकी छोरी तथा सासूससुरालाई स्याहार्ने जिम्मेवारीसहित घर व्यवहार थामेर श्रीमानलाई विदेश पठाएकी मालती श्रीमानको आजीवन कारावासको सजायबाट मूच्र्छित छिन् । उनको बिलौना छ, मेरा श्रीमान् निर्दोष हुनुहुन्छ । उहाँलाई कसरी हुन्छ सरकारले घर फर्काइदिनुपर्यो । मालतीका श्रीमान् राजु ढकाल एक वर्षदेखि कुवेतको सुलेवियास्थित जेलमा आजीवन कारावासको सजाय काटिरहेका छन् । राजुलाई त्यहाँको अदालतले लागूऔषध प्रयोगकर्ता तथा कारोबारीअन्तर्गतको मुद्दामा सजाय सुनाएको हो ।राजु केएफसीमा डेलिभरी ब्वाइको काम गर्थे । चार वर्ष केएफसीमै काम गरेका राजु ०७२ चैतमा छुट्टीमा आएर ०७३ जेठ २ गते पुन: कुवेत गएका थिए । बुबा लक्ष्मण ढकालका अनुसार छुट्टी मनाएर गएको दुई महिनामै उनलाई प्रहरीले पक्राउ गरेको थियो । एक जना पाकिस्तानी नागरिकले उनलाई झुक्याएर औषधि भनी लागूऔषध बोक्न दिएका थिए । पाकिस्तानी नागरिकले औषधि बोकिदिएबापत कम्पनीले दिएकोभन्दा दोब्बर रकम दिने आश्वासन दिएका थिए । पैसाको लोभमा परेका राजुले ३४ दिन औषधि बोक्ने काम गरेपछि उक्त सामान औषधि नभएर लागूऔषध भएको थाहा पाएका थिए ।उनले उक्त कुरा तत्कालै आफ्ना साथीहरूलाई सुनाएका थिए । साथीहरूले लागूऔषधसम्बन्धी कुवेतमा कडा कानुन भएको बताएपछि राजुले उक्त औषधि नबोक्ने निर्णय गरेका थिए । सोही अनुसार उनले पाकिस्तानी नागरिकलाई आफूलाई पैसा पनि नचाहिने र औषधि पनि नबोक्ने निर्णय सुनाएका थिए । लागूऔषध बोक्न इन्कार गरेलगत्तै पाकिस्तानी नागरिकको सुराकका आधारमा राजुलाई तत्कालै प्रहरीले पक्राउ गरेको थियो । प्रहरीले उनीविरुद्ध लागूऔषध प्रयोगकर्ता तथा कारोबारी अन्तर्गतको मुद्दा चलाएको थियो । उक्त मुद्दामा त्यहाँको अदालतले गत कात्तिक ११ गते आजीवन कारावासको सजाय सुनाएको थियो ।छोराछोरीको भविष्यका लागि र साहूको ऋण चुक्ता गर्न छोरालाई विदेश पठाएका थियौं, ६७ वर्षीय बुबा लक्ष्मणले भने, अब त, छोरासँग भेट पनि नहुने भयो । आजीवन कारावासको सजाय काटेर आउँदा म बाँचिरहन्छु जस्तो लाग्दैन । मुटुको रोगबाट पीडित लक्ष्मणले सरकारले कुवेतस्थित राजदूतावासमार्फत कूटनीतिक पहल गरे छोरा चाँडै घर फर्किएर आउने आशा व्यक्त गरे ।आजीवन कारावासको सजाय पाएको थाहा पाएलगत्तैदेखि काठमाडौंस्थित कन्सुलर कार्यालय र वैदेशिक रोजगार प्रवद्र्धन केन्द्रसँग गुहार मागिरहेको श्रीमती मालतीले बताइन् । उहाँलाई फर्काउन हाम्रो काबुबाहिरको कुरा हो । सरकारले यो केसलाई गम्भीर रूपमा लिएन भने मेरो परिवार र दुई छोराछोरीको बिचल्ली हुन्छ, मालतीले भनिन्, मेरो अनुरोध छ हजुर सबैलाई । मलाई केही चाहिँदैन । मेरो श्रीमानलाई चाँडोभन्दा चाँडो घर फर्काइदिनुस् ।"
सहयोगको अपिल,"धरान (कास) दैनिक १० हजार रुपैयाँको औषधि किन्नुपर्ने भएपछि धनकुटा आहाले८ का १८ वर्षीय जैसन राईले आफूलाई बचाउन आर्थिक सहयोगको अपिल गरेका छन् । रगतमा हेमोग्लोबिन कमी भएकाले तीन दिनदेखि उनी धरानस्थित बीपी कोइराला स्वास्थ्य विज्ञान प्रतिष्ठानमा उपचार गराइरहेका छन् । होटलमा काम गरी जीविका चलाउँदै आएका राईको उपचारका लागि दैनिक १० हजारभन्दा बढी औषधि खर्च लाग्ने चिकित्सकहरूले बताएका छन् । आर्थिक अवस्था कमजोर भएका जैसनलाई उपचार खर्च जुटाउन समस्या भएको धरान १७ बस्ने उनको चिनजानकी गाउँले दिदी चन्द्रकुमारी राईले बताइन् । सहयोगी दाताहरूको खोजी गरिरहेकी चन्द्रका अनसार चिकित्सकहरूले जैसनको उपचारको समय यति नै लाग्छ भनेर पूर्ण जानकारी दिन नसकेकाले कति खर्च लाग्छ त्यो यकिन हुन सकेको छैन । उनले भनिन्, सहयोग गर्न र बिरामीबारे बुझ्न इच्छुकहरूले ९८१७३७०४५३ मा सम्पर्क गर्न सक्नुहुन्छ ।"
बस र ट्रक ठोक्किँदा ३१ घाइते,धादिङ (कास) पृथ्वी राजमार्गको जोगीमारास्थित खटौटीमा बस र ट्रक आपसमा ठोक्किँदा दुवै सवारीसाधनका चालकसहित ३१ जना घाइते भएका छन् । महोत्तरीबाट राजधानीतर्फ जाँदै गरेको ना५ख ५०२ नम्बरको बस र विपरीत दिशाबाट आएको ना६ख १२४ नम्बरको ट्रक शनिबार ठोक्किएका थिए । इलाका प्रहरी कार्यालय गजुरीका निरीक्षक बरुणबहादुर सिंहका अनुसार गम्भीर घाइते ३ जनालाई उपचारका लागि राजधानी लगिएको छ । अन्य घाइतेको मलेखुस्थित सामुदायिक अस्पताल र गजुरी अस्पतालमा उपचार भइरहेको छ । घाइते हुनेमा अधिकांश बसमा सवार यात्रु छन् । दुर्घटनाका कारण अवरुद्ध पृथ्वी राजमार्ग ३ घण्टापछि एकतर्फी खुलेको छ ।
अमेरिका कतारकै पक्षमा : ट्रम्प,"दोहा (एजेन्सी) अमेरिकी राष्ट्रपति डोनाल्ड ट्रम्पले अमेरिकाले कतारसँग सदैव सुमधुर सम्बन्ध कायम राख्ने बताएका छन् । एक अमेरिकी टेलिभिजनलाई दिएको अन्तरवार्तामा ट्रम्पले कतारबाट अमेरिकी हवाई सेनाको क्याम्प नहटाउने जनाए । उनले अमेरिकी सैनिक क्याम्प स्थापनाका लागि मध्यपूर्वका १० देशको चाहना रहेको बताए । कतारमा १० हजार अमेरिकी हवाई सेना छन् । आतंकवादीलाई सहयोग गर्न नहुने बताउँदै टम्पले कतारले त्यसो नगरेको धारणा राखे । ट्रम्पले यसअघि ट्वीटमार्फत कतारमा लगाइएको नाकाबन्दी अन्त्य गर्न आग्रह गरेका थिए । ट्रम्पले साउदी अरबका राजा सलमानसँग फोनमार्फत कुराकानी गरेका छन् । फोनमा डेढ महिना लामो कतारमाथिको प्रतिबन्ध अन्त्यबारे कुराकानी भएको राष्ट्रपति कार्यालयले जनाएको छ । कतार संकट अन्त्यका लागि पश्चिमेली देशहरूको पहल जारी छ । यसको पछिल्लो प्रयास स्वरूप फ्रान्सका विदेशमन्त्री जुवान इभ्सले ड्रियान दोहा पुगेका छन् । उनले आफ्ना कतारी समकक्षी शेख महम्मद विन अब्दुलरामन अल थानीसँग भेट गरेका छन् । भेटमा विदेशमन्त्री ड्रियानले कतार संकट समाधानका लागि कुवेतको पहललाई पूर्ण समर्थन जनाएका छन् । कतारका विदेशमन्त्रीले फ्रान्सको समर्थनको स्वागत गर्दै आफूहरूले आतंकवादलाई समर्थन नगरेको प्रष्ट पारे । कतार र टर्कीबीच सहकार्य कतारको विदेश मन्त्रालयले कतार समस्या एकै दिनमा समाधान नहुने बताएको छ । अमेरिका कतार संकट समाधान गर्न असफल नभइसकेको भन्दै विदेशमन्त्री थानीले आफू चार देशसँग सम्बन्ध सुधार्न अमेरिका र कुवेतसँग सहकार्य गर्ने बताए । टर्कीका विदेशमन्त्रीले तेस्रो देशलाई कतार वा टर्कीको विषयमा बोल्ने अधिकार नभएको बताए । यसअघि साउदी अरबले कतारस्थित टर्कीको सैन्य क्याम्प आफ्नो देशमा सार्न पहल गरेको थियो । संयुक्त अरब इमिरेटस्का विदेश राज्यमन्त्रीले कतार संकट चाँडै अन्त्य हुने सम्भावना नरहेको बताए । ट्वीटमार्फत उनले आफूहरू राजनीतिक समाधानबाट निकै टाढा रहेको बताएका छन् । टर्कीको राजधानी इस्तानबुल पुगेका थानीले अमेरिकाकुवेत मध्यस्थताको फल चाँडै प्राप्त हुने आशा व्यक्त गरे । टर्कीमा उनले राष्ट्रपति रेसेप इर्दोगानसँग कतार संकट अन्त्यका लागि छलफल गरेका थिए । भेटमा टर्कीले आफ्नो सैनिक क्याम्प कतारमै रहने जनाएको थियो । उनका टर्किस समकक्षीले कतारमाथिको नाकाबन्दी अन्यायपूर्ण भएकाले तत्काल अन्त्य गर्नुपर्ने बताए । उनले साउदी अरब, बहराइन, इजिप्ट र संयुक्त अरब इमिरेटस्सँग वार्ता हुने विश्वास व्यक्त गरे । थानीले आपसी सम्मान र अन्तर्राष्ट्रिय कानुनको आधारमा वार्ता गर्न आफू तयार रहेको बताए । आतंकवादलाई समर्थन गरेको भन्दै चार देशले कतारमाथि जुन ५ देखि नाकाबन्दी गरेका हुन् । कतारले भने यसलाई अस्वीकार गर्दै आएको छ ।"
कूटनीतिक समाधान आवश्यक : भारत,"नयाँदिल्ली भुटानसँगको सीमामा चीनले सडक निर्माण गरेपछि सतहमा आएको भारतचीन तनाव एक महिना बितिसक्दा पनि जारी छ । यो तनाव दुई देशबीच १९६२ मा भएको युद्धयताको लामो हो । यस अवधिमा चीन आक्रामक रहयो भने भारत रक्षात्मक । समस्याका सम्भावित समाधानबारे दिल्लीमा बहस सुरु भएको छ । चीनको आक्रामक अभिव्यक्तिविपरीत भारतले यो विषयलाई लो प्रोफाइलमा राखेको छ । यस्ता विवाद पटकपटक हुने गरेकाले सतहमा ल्याउन नहुने भारतीय कूटनीतिज्ञहरूको भनाइ छ । भारत सरकार र विपक्षी राजनीतिक दलहरूले कूटनीतिक च्यानलमार्फत समस्या समाधान गर्नुपर्ने निष्कर्ष निकालेका छन् । भारतका वरिष्ठ मन्त्रीहरूले शुक्रबार चीनसँगको तनावबारे राजनीतिक दलहरूलाई जानकारी गराएका थिए । उनीहरूले सरकारको कदम ठीक भएकाले कूटनीतिक तहबाट समस्याको अन्त्य गर्नुपर्ने बताए । दिल्लीमा तनावका सम्भावित परिदृश्यका बारेमा छलफल भइरहेको छ । सडक निर्माण थालेको ठाउँमा भारतीय सैनिकहरू पाल गाडेर नै बसेका छन् । सीमामा तैनाथ दुवै देशका सैनिकबीच यसअघिको सहमतिअनुसार कुनै अप्रिय घटना भएको छैन र चीनले सडक निर्माण कार्य रोक्नुपर्ने भारतको मागलाई अस्वीकार गरिसकेको छ । चीनले भारतलाई आफ्ना सैनिक हटाएपछि मात्र वार्ताका लागि वातावरण बन्ने बताएको छ । एकतर्फी रूपमा सैनिक फिर्ता नगर्ने राजनीतिक सहमति बनिसकेकाले चीनको प्रस्ताव भारतले मान्ने सम्भावना न्यून छ । भारतीय विदेशसचिव एस जयशंकरले विपक्षी दलहरूसँगको बैठकमा मध्यमार्गी प्रस्तावका रूपमा भारतले सेना हटाउने र चीनले सडक निर्माण रोक्ने प्रस्ताव राखेका छन् । उनले भने, हामी सीमामा जुन १६ अगाडिको अवस्था चाहन्छौं ।जी२० सम्मेलनका क्रममा भारतीय प्रधानमन्त्री नरेन्द्र मोदी र चिनियाँ राष्ट्रपति सी चिनफिङबीच भएको भेटबारे दुवै पक्षले केही बताएका छैनन् । आगामी जुलाई २७ र २८ मा ब्रिक्सको एक कार्यक्रममा भाग लिन भारतका राष्ट्रिय सुरक्षा सल्लाहकार अजित डोभल बेइजिङ जाँदै छन् । डोभलको भ्रमणलाई महत्त्वपूर्ण मानिएको छ । सीमा तनावबारेमा चिनियाँ अधिकारीहरूसँग डोभलले गर्ने वार्ताले समाधान निकाल्ने भारतीय सञ्चारमाध्यमहरूले उल्लेख गरेका छन् । भारतीय विदेश मन्त्रालयमा आयोजित साप्ताहिक पत्रकार सम्मेलनमा प्रवक्ता गोपाल बगालेले भने, हामीसँग समस्या समाधान गर्न कूटनीतिक माध्यम छन् । दुवै मुलुकमा एकअर्काका दूतावास छन् । ती माध्यमलाई निरन्तर रूपमा उपयोग गरिनेछ । यसअघि भारतीय विदेश मन्त्रालयले एक विज्ञप्तिमा सडक निर्माणको विरोध गरेको थियो । त्यसयता भुटानले यस विषयमा केही प्रतिक्रिया दिएको छैन ।"
ट्रम्पका छोराले भेटेकै रहेछन् रूसी गुप्तचर,वासिङ्टन (बीबीसी) अमेरिकी राष्ट्रपति डोनाल्ड ट्रम्पका वरिष्ठ सहयोगी र ट्रम्प जुनियरसँग गतवर्ष एक पूर्वरूसी गुप्तचर अधिकारीले भेटेको खुलासा भएको छ ।न्युयोर्कको ट्रम्प टावरमा भएको बैठकमा ज्वाइँ जारेद कुस्नर र चुनावी अभियानका अध्यक्ष पल म्यानफोर्टसँगै रिनाट अख्मेटसन पनि उपस्थित थिए । रिनाटले आफू बैठकमा सहभागी भएको स्वीकार गरेका छन् । रिनाटले महत्त्वपूर्ण केही अपेक्षा गरेको भए पनि सामान्य भएको प्रतिक्रिया दिए । उनले यो विषय यस्तो चर्चित होला भन्ने कहिल्यै नसोचेको बताए । ट्रम्प जुनिरले रूसी वकिल मात्र बैठकमा सहभागी भएको बताएका थिए । चुनावी अभियानका सहयोगी र रूसी पक्षबीच बैठकमा भएको गैरकूटनीतिक संवादलाई रूसी संलग्नताको अहिलेसम्मको बलियो प्रमाण मानिएको छ । ट्रम्प जुनियरलाई प्राप्त इमेलका अनुसार रूसी वकिलले राष्ट्रपतिका प्रत्याशी हिलारी क्लिन्टनलाई क्षति पुर्याउने सामग्री उपलब्ध गराउने प्रतिबद्धतापछि बैठक भएको थियो । ट्रम्पका जेठा छोराले भेट सामान्य भएको बताउँदै आएका छन् । पेरिस भ्रमणमा रहेका ट्रम्पले अधिकांश व्यक्तिसँग भएको भेटको उपलब्धिशून्य भएको बताएका छन् । रिनाट अख्मेटसन को हुन् ?रूसी सेनाको गुप्तचर इकाईमा काम गरे पनि आफूले जासुसीको औपचारिक तालिम नलिएको रिनाटले बताएका छन् । सन् २०१५ मा एक खानी कम्पनीले साइबर अपराधमा उनलाई वासिङ्टन डीसीको अदालतमा मुद्दा दायर गरेको थियो । कम्पनीले उनलाई लन्डनसम्म पछयाउन एक जासुस खटाएको थियो । रिनाटले साइबर आरोपको अस्वीकार गरेका थिए ।रूसी सरकारका प्रवक्ता दिमित्री पेस्कोभले रिनाटको बारेमा केही थाहा नभएको बताए । उनी स्वयम्ले सन् २००९मा आफूले रूसी नागरिकता नत्यागी अमेरिकी नागरिकता लिएको स्विकारेका छन् । उनी कानुन व्यवसायी पनि हुन् । उनले नातालिया भेसेलनित्स्क्याको संगठनमा काम गर्छन् । उनले सन् २०१२ को रूसी अधिकारीको अमेरिकामा रहेका सम्पत्ति रोक्का गर्ने कानुन उल्टयाउन वकालत गरेका थिए । कानुनले रूसी बालबालिकालाई अमेरिकीहरूले अपनाउन रोक लगाएको छ । नातालिया पनि कानुन निष्क्रिय पार्न प्रयासरत छन् ।
सैनिक कु को एक वर्ष पूरा,इस्तानबुल (बीबीसी) टर्कीमा राष्ट्रपति रेसेप इर्दोगानलाई सत्ताच्यूत गर्ने असफल सैनिक प्रयासको एक वर्ष पुगेको छ । अंकारा तथा इस्तानबुलका सडकमा मानिसले स्वत:स्फुर्त र्याली निकालेका छन् । विरोधी सैनिकले राष्ट्रपतिलाई पदबाट हटाउन एक वर्षअघि सडकमा मानिसलाई अन्धाधुन्ध गोली प्रहार गरेका थिए । साथै उनीहरूले सरकारी कार्यालयहरूमा बम विस्फोटन गराएका थिए । त्यस क्रममा कम्तीमा २ सय ६० को मृत्यु भएको थियो । आक्रमणमा २ हजारभन्दा बढी घाइते भएका थिए । सरकारले सैनिक विद्रोहपछि करिब १ लाख ५० हजार कर्मचारीलाई बर्खास्त गरेको छ ।
लिउको अन्त्येष्टि,बेइजिङ (सीएनएन) दिवंगत नोबेल पुरस्कार विजेता लिउ सियाबोको चीनको सेनयाङमा अन्त्येष्टि गरिएको छ। उनको परिवारको इच्छाअनुसार स्थानीय परम्परामा अन्त्येष्टि गरिएको हो । लिउको अस्तुलाई समुद्रमा सेलाइएको उनका दाइले बताए । २०१० देखि घरमै नजरबन्दमा राखिएकी श्रीमती लिउ सिया अन्तिम संस्कारमा उपस्थित भइन् । ११ वर्षदेखि काराबास सजाय भोगिरहेका लिउको उपचारका क्रममा बिहीबार मृत्यु भएको हो । उनी कलेजोको क्यान्सरबाट पीडित थिए । चीनमा मानवअधिकार स्थापनाका लागि गरेको संघर्षका कारण लिउलाई सन् २०१० मा नोबेल शान्ति पुरस्कार दिइएको थियो ।
कतार समस्याको चेपुवामा नेपाल,"काठमाडौं खाडी मुलुकबीच उत्पन्न खिचातानीको प्रभावमा नेपाल पनि परेको छ । कतारले मित्र मुलुकहरूलाई आफ्नो पक्षमा पार्ने र उसका विरोधी देशहरूले कतारलाई एक्ल्याउने कूटनीतिक लबिइङ थालेपछि त्यसको बाछिटा नेपालसम्म आइपुगेको हो । अमेरिकी विदेशमन्त्री रेक्स टिलर्सन खाडीमा नै उपस्थित भएर सक्रिय रहँदा पनि समस्या समाधान हुन सकेको छैन । विश्वकै चासो बनिसकेको खाडीको यो समस्याले नेपालभित्र पनि बहस निम्त्याएको छ । किनकि सबै खाडी मुलुकमा नेपाली कामदार छन् ।दुईपक्षीय सम्बन्धमा कतार र साउदी अरबलगायतका विषयमा नेपालको बेग्लाबेग्लै धारणा रहन्छ । तर शान्तिको विषयमा नेपालको अडान उस्तै हुन्छ । यस प्रकरणमा उपप्रधान तथा परराष्ट्रमन्त्री कृष्णबहादुर महराले भनेका छन्, कुनै पनि समस्याको समाधान शान्तिपूर्ण वार्ता नै हो । यसमा दुवै पक्ष लचिलो भएर लाग्नुपर्छ । खाडी मुलुकहरूबीचको आन्तरिक तनावले नेपालजस्ता मुलुकमा कूटनीतिक दबाब पर्ने विषयलाई परराष्ट्रले अध्ययन गरे पनि विज्ञहरूसँग छलफल भने गरेको छैन । यस्ता विषयले विश्व नै दुई ध्रुवमा बाँडिने गर्छ । तर, नेपाल सरकारले यसलाई सामान्य वा नियमित कूटनीतिका रूपमा मात्र लिएझैं देखिएको छ । दक्षिण एसियाली क्षेत्रीय सहयोग संगठन (सार्क) को सदस्य मुलुक माल्दिभ्सले खुला रूपमा साउदीलाई समर्थन गरेको छ । नेपाले न साउदी न कतारलाई समर्थन गर्छ ।खाडी देशका काठमाडौंस्थित दूतावास नेपाल सरकारका विभिन्न निकायमा पुग्दै आफ्नो पक्षमा सरकारलाई सकारात्मक बनाउन लागिपरेका छन् । उनीहरूले नेपालजस्तो स्वतन्त्र र पुरानो मुलुकको समर्थनले महत्त्व राख्ने भन्दै बल गरिरहेका छन् । विश्वमा नेपालको कूटनीतिक छवि एक दशक अघिसम्म सराहनीय मानिन्थ्यो । तर, अहिले यो निकै छरपस्ट रहेकाले पनि यस्तो अलमल देखिएको हो । राजदूतहरूले चाहेका नेताहरू भेट्ने, आफ्नो कुरा सीधै सम्बन्धित निकायमा राख्ने प्रचलनले कमजोर बनेको नेपालको कूटनीतिलाई आफ्नो पक्षमा पार्न उनीहरू लागिपरेका छन् । खाडी मुलुकमा नेपालीलाई पर्न सक्ने समस्याको अध्ययनमा नेपाली कूटनीतिज्ञले कुनै चासो देखाएका छैनन् तर उनीहरूसँग आफ्ना कुरा राख्ने र सुन्ने काम गरिरहेका छन् । श्रममन्त्री, गृहमन्त्रीले लगातार राजदूत भेट्ने त्यसको जानकारी परराष्ट्रलाई समेत नहुनेजस्ता कार्यले पनि अभिव्यक्त हुने विषय फरक पर्ने हुनाले परराष्ट्र मन्त्रालयले यस्ता विषयमा ध्यान दिन जरुरी रहेको जानकार बताउँछन् । दक्षिण एसियाली अध्ययन केन्द्रका प्रमुख डा निश्चलनाथ पाण्डेले समस्याको विश्लेषण गर्न आवश्यक रहेको उल्लेख गर्दै भने, छरपस्ट भेटघाटलाई व्यवस्थित गर्न आवश्यक छ । कतारमा देखिएको कूटनीतिक समस्याभन्दा पनि त्यसबाट हाम्रा नागरिकलाई पर्ने असरबारे सरकारको ध्यान जान जरुरी छ । यसमा हामी चनाखो हुनैपर्छ । काठमाडौंमा रहेका साउदी अरब, युनाइटेड अरब इमिरेट्स र इजिप्टका दूतावासले संयुक्त विज्ञप्ति नै जारी गरी कतारको आलोचना गरेका छन् । उनीहरूले हवाई र सामुद्रिक मार्ग नरोकेको पनि बताएका छन् । भएका सम्झौतासमेत कतारले पालना नगरेको उनीहरूको दाबी छ । यसमा उनीहरूले नेपालको समर्थन खोजेका छन् । कतारले पनि त्यही चाहेको छ । यतिबेला खाडीमा रहेका नेपाली राजदूतहरूले त्यहाँको विषय अध्ययन गरिरहेको बताए पनि आफ्ना नागरिकलाई के गर्ने भन्ने सुझाउन सकेका छैनन् । ती राजदूतले यथार्थ बाहिर ल्याउँदैनन् भन्दै परराष्ट्र अधिकारीले भने, हामी यथार्थमा पुग्न प्रयास गरिरहेका छौं । यसका लागि कुनै टास्क फोर्स बनाउने सल्लाह पनि भइरहेको छ । खाडीका राजपरिवार एकआपसमा नातेदारसमेत रहेकाले उनीहरूबीचको इगो ले अहिले त्यस क्षेत्रमा जनता मात्र होइन, त्यहाँ रहेका अधिकांश मुलुकका जनतासमेत पिरलोमा छन् । साउदी अरब र यूएईको राजपरिवारभित्रको आन्तरिक राजनीति मिलाउन पनि यस्तो इस्यु बाहिर आएको अडकलबाजी पनि भएको छ । साउदीमा युवराज रहेकालाई हटाएर छोरालाई युवराज घोषणा गरेको अवस्था छ भने यूएईमा पनि त्यस्तै कुनै निर्णय हुने सम्भावना रहेको कूटनीतिक विश्लेषण छ ।वैदेशिक रोजगारीका लागि नागरिक पठाउने नेपालजस्ता मुलुकको चिन्ता झन् बढ्दो छ । यही चिन्तालाई खाडीका नेपाली स्वयं अन्योलमा देखिन्छन् । जान तयार भएकाहरू त्यसतर्फ नगएका समाचार सार्वजनिक भएका छन् । हामीले त्यहाँको अवस्थाबारे बुझ्न अध्ययन गर्न अन्तरमन्त्रालय र विज्ञसहितको टोली बनाएर काम अघि बढाउन आवश्यक छ, परराष्ट्र अधिकारीले भने, श्रमका केही अधिकारीको नियमित भ्रमणले त्यहाँको यथार्थ अध्ययन हुन सक्दैन । केही जानकारी उनीहरूबाट पनि आउँछ । यसलाई आधारका रूपमा लिन सकिन्छ । साउदी अरेबिया, बहराइन, संयुक्त अरब इमिरेट्स, लिबिया, यमन र इजिप्टले कतारसँग कूटनीतिक सम्बन्ध विच्छेद गर्दै समस्या बाहिर ल्याएका थिए । अन्तर्राष्ट्रिय कानुनको समेत बेवास्ता गर्दै कतारमाथि नाकाबन्दी लगाइएको विषयमा नेपालले वार्ताबाट समाधान गर्न आग्रह गरिरहेको छ । नाकाबन्दीको पीडा कस्तो हुन्छ, नेपालीले बिर्सिसकेका छैनन् । साउदीले क्षेत्रीय र आपसी मतभेद बढाउने गतिविधिका साथै आतंकवादी समूहलाई आर्थिक सहयोग गरेको आरोप लगाए पनि कतारले अस्वीकार गरेको छ । दुवै पक्षबीच आआफ्नो अडान रहेपछि कुवेतले मध्यस्थता गरे पनि समस्या समाधान हुन सकेको छैन । अहिले अमेरिकाले समस्या सल्टाउन विदेशमन्त्री खाडी पठाएको छ । उनले दुईपटक कतारी राजालाई भेटेको समाचार आएको छ । उनले मध्यस्थता गरिरहेको कुवेत र नाकाबन्दी लगाएको साउदीका राजा र अधिकारीसँग भेटवार्ता गरिरहेका छन् । तर, साउदी नेतृत्व समूहले कतारविरुद्धको नाकाबन्दी थप कडा पार्दै लगेका छन् । कतार पनि उनीहरूको आरोप खण्डन गर्दै अन्य विकल्पमा लाग्यो । तर, समस्या समाधानमा दुवै पक्ष टसमस भएका छैनन् । टर्की र इरानसँगको सम्बन्ध, सहकार्यका साथै अलजजिरा टेलिभिजन नै अहिले प्रमुख विषय बनेको छ । कतारले सन् २०२२ मा विश्वकप खेलाउने पक्षमा सफल कूटनीति अवलम्बन त गर्यो तर, उसले त्यसपछि आफूमाथि आइलाग्न सक्ने विभिन्न समस्यालाई ध्यान नदिएझैं अहिले पनि उसले समस्या देखाएपछि त्यसमा के गर्ने भन्ने स्पष्ट अघि बढ्न सकेको छैन ।"
थेग्न सक्छौं : कतार,"कतार नाकाबन्दी थेग्न सक्छु भन्ने सोचले अघि बढेको अन्तर्राष्ट्रिय सञ्चार माध्यमले जनाएका छन् । कतार सरकारले कतारमा खाद्यान्न समस्या नहुने बताउँदै आएको छ । कतारमाथिको नाकाबन्दीले यतिबेला इरानलाई भने फाइदा भएको छ । कतारसँग उसको सम्पर्क र व्यापारका नयाँ आयाम खुल्दै गएका छन् । साउदीलगायत जीसीसीसँगको आपसी द्वन्द्व पनि अहिले ओझेलमा छ । कतारको पश्चिमा मुलुकसँग विश्वकपका कारण सम्बन्ध सुमधुर हुन सकेन भने अलजजिराका कारण खाडीकै शून्य बाहुल्य मुलुकसँग पनि सुमधुर हुन सकेन । कतार बढी उदार भएको आरोप पनि छ । विदेशी कामदारमाथिको व्यवहारलाई लिएर पश्चिमा सञ्चारमाध्यममा कतारको आलोचना हुँदै आएको छ । त्यसलाई सम्बोधन गर्दै आएको कतार यतिबेला आफ्ना लागि कूटनीतिक लबिइङमा फेरि जुटेको छ । भूराजनीतिका अध्येता चन्द्रदेव भट्टले पनि यो समस्यामा नेपालले दिएको वक्तव्य सन्तुलित रहेको बताउँदै भने, योभन्दा पनि ध्यान दिनुपर्ने विषय आफ्ना नागरिकको चिन्ता हो । यसमा हामीले के तयारी गरेका छौं । त्यो महत्त्वपूर्ण हुन्छ । यतिबेला कतार विश्व कूटनीतिको अग्निपरीक्षामा छ । कामका लागि आफ्ना लाखौं नागरिक त्यहाँ पठाउने मुलुक पनि त्यही परीक्षामा छन् । विश्वकपको तयारीका लागि पूर्वाधार तय गर्न जुटेको कतारमाथि अचानक इस्लामिक स्टेट, मुस्लिम ब्रदरहुड, अलकायदालगायत आतंकवादी समूहलाई सहयोग गरेको आरोप लागेको छ । कतारका लागि नेपाली राजदूत रमेश कोइरालाले हाल नेपालीहरू समस्यामा नरहेको बताए । यो लम्बिँदै गएको खण्डमा भने समस्या पर्न सक्ला, उनले टेलिफोनमा भने, तर अहिलेको तयारी हेर्दा केही महिना लम्बिँदा पनि नागरिकको दैनिकीमा असर नपर्ने देखिएको छ । साउदी, बहराइन, ओमान, यूएईका दूतावासले पनि आफ्ना नागरिकहरूमा समस्या नरहेको जनाउँदै आएका छन् । कतार यतिबेला टर्की र इरानसँग थप नजिकिएको छ भने थाइल्यान्ड, सिंगापुर र भारतसँग व्यापारको चाँजो मिलाउँदै छ । हवाई रुटहरूको पनि विकल्प खोजेर आफ्नो व्यवस्थापन गरिरहेको छ । हुन त खाडी मुलुकमा एकले अर्कालाई कूटनीतिक सम्बन्ध अन्त्य गरेको घोषणा गर्ने एक प्रकारको चलन जस्तै भए पनि अहिले यसले निकै तिक्त रूप लिएको छ । कतार र साउदी दुवै मुलुकसँग अमेरिकी सम्बन्ध निकै निकट मानिन्छ । तर यसरी दुई मुलुकबीच भएको यो स्तरको घटनाक्रमले दुईपक्षीय सम्बन्ध र अमेरिकी लिंक जोडिए पनि अमेरिकाले समस्या समाधानको कूटनीतिक बाटो सुझाएको भने छैन । चीनले यो विषयमा आफ्नो मुख खोलेको छैन । भारतको सन्तुलित नै देखिएको छ । माल्दिभ्स भने साउदीनिकट पुगेको छ ।"
पुँजीगत खर्च ६५ प्रतिशतभन्दा पनि कम,"काठमाडौं आर्थिक वर्षको अन्तिम दिन असार ३१ गते साँझ साढे ६ बजेसम्ममा २ खर्ब ३ अर्ब पुँजीगत खर्च भएको छ । विनियोजित बजेटको ६५ प्रतिशत मात्रै खर्च भएको हो । आर्थिक वर्ष २०७३७४ का लागि ३ खर्ब ११ अर्ब रुपैयाँ पँुजीगत खर्च गर्ने गरी सरकारले विनियोजन गरेको थियो । पार्टीको लाभका लागि अर्थमन्त्रीले बढी बजेट विनियोजन गर्ने, राजनीतिक अस्थिरता, कर्मचारीतन्त्रमा बढ्दै गएको पार्टीकरण र आयोजना प्रमुखको सरुवा खर्च हुन नसक्नुका मुख्य कारण हुन् । यसैगरी अर्थ मन्त्रालयले समयमै अख्तियारी दिए पनि सम्बन्धित मन्त्रालयका सचिव र विभागीय प्रमुखबाट अख्तियारी नजाँदा सुरुका केही महिना खर्च हुन नसकेको सरकारी अधिकारीको धारणा छ । अख्तियार दुरुपयोग अनुसन्धान आयोग र सतर्कता केन्द्रको त्रास अझै पनि कायमै छ ।सरकारको संशोधित अनुमान अनुसार पनि २ खर्ब ६१ अर्ब खर्च हुनुपथ्र्यो । बजेटको मध्यावधि समीक्षामा ८४ प्रतिशत खर्च हुने अनुमान गरिएको थियो । तर यसको झन्डै २० प्रतिशत कम रकम खर्च भएको हो । शनिबार साँझ अबेरसम्म भुक्तानी लिएर पनि ७० प्रतिशतसम्म खर्च हुने सक्ने सरकारी अधिकारीहरू बताउँछन् ।महालेखा नियन्त्रक कार्यालयले शनिबार हरेक घण्टाको खर्च विवरण आफ्नो वेबसाइटमा राखेको थियो । शनिबार काम हुनेभन्दा पनि भुक्तानी लगिएको थियो । यसका लागि राष्ट्र बैंकले चेक साट्नेहरू आउन्जेलसम्म बैंक वित्तीय संस्था खुला राख्न निर्देशन दिएको केन्द्रीय बैंकका सञ्चालक समितिका सदस्य एवं अर्थ सचिव शान्तराज सुवेदीले जानकारी दिए । त्यसैले आइतबारसम्ममा पुँजीगत खर्चको रकम केही बढ्न सक्छ । विकास निर्माणमा जाने पुँजीगत खर्च नभए पनि सरकारको दैनिक कार्य सञ्चालनका लागि छुट्याइएको चालु बजेट भने पूरै खर्च हुने देखिएको छ । असार ३१ साँझ साढे ५ बजेसम्ममा चालुतर्फ भने ८३ प्रतिशत खर्च भएको छ । चालु खर्च सामान्य कार्य सञ्चालनमा सकिने हुँदा यसले मुलुकको सम्पत्ति जोड्नमा प्रत्यक्ष योगदान कम दिन्छ । त्यही भएर मुलुकको विकास र सर्वसाधारणको जीविका सुधारका लागि पुँजीगत खर्च बढी हुनु आवश्यक हुन्छ । यस वर्ष निर्वाचनका कारण पनि पुँजीगत खर्चमा कमी आएको सरकारी अधिकारीहरूको दाबी छ । चैतयता कर्मचारीहरू निर्वाचनमा खटिएका थिए । ३ चरणमा निर्वाचन हँुदा अनुगमन गर्ने मन्त्रीहरू पनि प्रचारप्रसारमै व्यस्त भए । चुनावकै कारण कामदार पनि पाउन नसकिएको सरकारी अधिकारीहरूको भनाइ छ । आचारसंहिताका कारण केही विकास निर्माणका कामसमेत प्रभावित बने ।गत वर्ष भारतीय नाकाबन्दी हुँदा पनि ५६ प्रतिशत पुँजीगत खर्च भएको थियो । आर्थिक वृद्धिदर न्यून हुनुमा न्यून पुँजीगत खर्च पनि एउटा कारण थियो । गत वर्ष शून्य दशमलव १ प्रतिशत मात्रै वृद्धि भएको केन्द्रीय तथ्यांक विभागको तथ्यांक छ । यस वर्ष विभागले ६ दशमलव ९ प्रतिशत आर्थिक वृद्धि हुने प्रक्षेपण गरेको छ । चालु आर्थिक वर्ष २०७४७५ को साउनदेखि फागुनसम्मको तथ्यांक र त्यसपछिका महिनाको अनुमान गरेर विभागले उक्त तथ्यांक निकालेको थियो जसमा ८४ प्रतिशत पुँजीगत खर्च हुने अनुमान पनि गरिएको थियो । न्यून पुँजीगत खर्चले आर्थिक वृद्धिदर पनि तल झर्न सक्छ । पुँजीगत खर्च बढाउन आर्थिक वर्ष सुरु हुनु ४५ दिनपूर्व जेठ १५ मै बजेट आए पनि सुधार हुन नसक्नु चिन्ताजनक अवस्था रहेको विश्लेषकहरूको भनाइ छ । खर्च न्यून भए पनि सरकारको आम्दानीमा असर परेको छैन । असार २१ सम्ममा लक्ष्यको झन्डै ९८ प्रतिशत राजस्व उठिसकेको छ । असार मसान्तमा आयकरलगायत ठूलो राजस्व उठ्ने भएकाले लक्ष्यभन्दा बढी संकलन हुने देखिएको छ । राजस्व उठ्ने तर खर्च नहुँदा करिब २ खर्ब रुपैयाँ अहिले सरकारी खातामा थन्किएको छ । अर्थ मन्त्रालयका उच्च अधिकारीका अनुसार करिब डेढ खर्ब रुपैयाँ खर्च नभएर बच्नेछ ।राजस्व भने सरकारी लक्ष्यभन्दा बढी उठेको छ । असार ३१ साढे ६ बजेसम्ममा ६ खर्ब ७ अर्ब रुपैयाँ राजस्व संकलन भएको छ । यो लक्ष्यको १ सय ७ प्रतिशत रहेको महालेखाको तथ्यांक छ । गत वर्ष ५ खर्ब ६५ अर्ब रुपैयाँ राजस्व उठाउने लक्ष्य थियो । पुँजीगत लाभकर वाफ टेलिकम कम्पनी एनसेलले थप १३ अर्ब बुझाएपछि राजस्व बढी उठ्न सहयोग पुगेको सरकारी अधिकारीहरू बताउँछन् ।"
ट््युबवेलबाट रोपाइँ,"बाँके पर्याप्त वर्षा नहुँदा यहाँका किसानले साना ट्युबवेलबाट पानी तानेर धान रोपाइँ गरिरहेका छन् । किसानहरूले कुलो, खल्डाखुल्डीमा जमेको पानीलाई साना ट्युबवेलबाट तानेर सिँचाइ गरिरहेका छन् ।सिँचाइ अभावमा यस वर्ष धान रोपाइँमा ढिलाइ भएको छ । बाँकेमा करिब २० प्रतिशत मात्रै रोपाइँ हुन सकेको जिल्ला कृषि विकास कार्यालयले जनाएको छ ।गत वर्ष यो बेलासम्म आधाभन्दा बढी रोपाइँ सकिएको थियो । ट्युबवेलबाट सिँचाइ गर्दा डिजेल र मट्टीतेल किन्नुपर्ने भएकाले किसानलाई आर्थिक भार थपेको छ । वर्षा नहुँदा खल्डाखुल्डीमा जमेको पानी तानेर जेनतेन रोपाइँ गरिरहेका छौँ, खजुरा गाउँपालिका सोनपुरका दुलारे यादवले भने, खल्डाखुल्डीको पानी तान्न होडबाजी चलिरहेको छ । एक साताअघि भएको वर्षाले रोपाइँ धानेको थियो । तर, पानी पर्न छाडेपछि खेत सुक्न थालेका छन् । समयमै राखिएको ब्याड छिपिन थालेकाले किसान रोपाइँ गर्न हतार गरिरहेका छन् ।जिल्ला कृषि विकास कार्यालयका सूचना अधिकारी धनबहादुर पुनले मनसुन ढिलाइ भएका कारण असारको अन्तिम सातासम्म करिब २० प्रतिशत मात्र रोपाइँ भएको बताए । सुरुमा पानी पर्नेबित्तिकै किसानहरू धान रोपाइँमा लागे । तर, पानी नपरेपछि ट्युबवेलको भरमा रोपाइँ भइरहेको छ, उनले भने, अझै पनि रोपाइँ गर्ने समय छ । बाँकेमा कुल खेतीयोग्य जग्गाको करिब ३० प्रतिशतमा मात्रै सिँचाइ सुविधा रहेको कृषिले जनाएको छ । जिल्लामा ५२ हजार २ सय ३८ हेक्टर खेतीयोग्य जमिन छ । त्यसमध्ये १५ हजार हेक्टर जग्गामा मात्रै सिँचाइ सुविधा छ । खडेरी नभएको वर्ष बाँकेमा करिब १ लाख ३८ हजार ७ सय टन धान उत्पादन हुँदै आएको छ । सुक्खा क्षेत्र भएका कारण यहाँ सुख्खा धान, राधा ४, सव साँवा, जानकी, मन्सुली, साबित्री र मकवानपुर जातका धानको खेती हुने गरेको छ ।"
किसानले सिके प्लास्टिक पोखरी र थोपा सिँचाइ विधि,"तनहुँ वर्षायामको पानी प्लास्टिक पोखरीमा जम्मा पारी थोपा सिँचाइबाट बोडीलाई स्याहार गर्न थालेका रानीपोखरी९ का जगन्नाथ गैरेले राम्रै फाइदा लिन थालेका छन् । सुक्खा टारको रूपमा चिनिएको रिसिङपाटनमा गैरेजस्ता ३५ जना किसानले थोपा सिँचाइ विधिको सहयोगमा तरकारी फलाएका छन् । यसबाट उनीहरूको आर्थिकस्तर सुध्रन मद्दत पुगेको छ । लुम्ले कृषि अनुसन्धान केन्द्रले परीक्षण गरेर सिफारिस गरेको मालेपाटन जातको बोडी यहाँ राम्रो उत्पादन हुन्छ । व्यावसायिक रूपमा लगाएको बोडी बेचेर किसानले हरेक घरमा एक सिजनमा २ देखि १० लाखसम्म आम्दानी भित्र्याउन सफल भएको बताएका छन् । दुई छाक खान नपाएर बसाइँ सर्ने अवस्थामा थियौं, गैरेले भने, वर्षातको पानी संकलन गरेर थोपा सिँचाइमा लगाएपछि गाउँमै सुन फलाउन सकेका छौं । जिल्ला कृषि विकास कार्यालयको अभियानलाई सिँचाइ डिभिजन कार्यालयले पनि सहयोग गरेको उनले बताए ।जिल्ला कृषिको तथ्यांकअनुसार एकै सिजनमा ५० लाख रुपैयाँ हाराहारीको बोडी फलेको छ । किसानले भीमाद, शुक्लागण्डकी र नारायणगढ बजारसम्म पनि तरकारी बिक्री गरेको वरिष्ठ कृषि विकास अधिकृत चेतनाथ अधिकारीले बताए । सुक्खा टारको रूपमा रहेको ३० हेक्टरमा तरकारी फलाउन सकिएको छ, उनले भने, पानी संकलन, त्यसको प्रयोग र प्रविधि सिकाएपछि किसान हौसिएका छन् । साना सिँचाइको अभियानलाई सिँचाइ डिभिजन कार्यालयले पनि साथ दिएको उनले बताए । बजारमा रिसिङको बोडीले प्रतिकेजी ५० देखि सय रुपैयाँसम्म मूल्य पाएको छ । डिभिजनले सोलार प्यान जडान गरेर पानी संकलन ट्यांकीमा जम्मा गर्ने व्यवस्था मिलाइदिएको हो । राम्रो उत्पादन र मूल्य पाएपछि किसानले धान र मकैसमेत नलगाई बोडी लगाउन थालेका हुन् ।भानु ४ खातीथोकमा पनि सिँचाइ सुविधा अभावमा किसानले पेसाबाट पलायन हुनै लाग्दा प्लास्टिक पोखरी निर्माण गरेर व्यावसायिक उत्पादन सुरु भएको छ । सिँचाइ सुविधा पाएपछि प्लास्टिक टनेलमा गोलभेंडा फलाएर किसानले लाखौं कमाउन पाएको ४५ वर्षीय सानुमाया थापाले बताइन् । सिँचाइको व्यवस्था भएपछि विदेश हिँडेका श्रीमान्लाई फर्काएर गोलभेंडा र अन्य तरकारी उत्पादनमा लगाएर वार्षिक ५ लाख कमाउन सकेका छन् । सिँचाइ डिभिजन कार्यालय सोलार प्यानल जडान गरेर खोल्साको पानी सिँचाइका लागि ल्याउने व्यवस्थाका लागि पनि सहयोग गरेको छ । नेपाली सेनाको जागिरबाट सेवानिवृत्त जितबहादुर थापाले सेक्युरिटी गार्डका लागि खाडी राष्ट्र जाने योजना त्यागेर प्लास्टिक टनेलमा गोलभेंडा लगाएको बताए ।"
क्लिनफिड स्थगित,"काठमाडौं साउन एकदेखि लागू हुने भनिएको क्लिनफिडलाई सरकारले एकाएक स्थगित गरेको छ । बिहीबार गोरखापत्रमा सूचना जारी गरेको सूचना तथा सञ्चार मन्त्रालयले शुक्रबार स्थगित गरेको सूचना आफ्नो वेबसाइटमा राखेको छ । यस मन्त्रालयबाट डाउनलिंक अनुमति लिई नेपालमा प्रसारण गरिने विदेशी टेलिभिजन च्यानलहरूको प्रसारण मिति २०७४ श्रावण १ गतेदेखि विज्ञापनरहित हुनुपर्ने भनी मिति २०७४।३।२९ गतेको गोरखापत्रमा सूचना प्रकाशित भएकोमा मन्त्रालयबाट नीतिमा उल्लिखित कतिपय कार्यहरू सम्पादन गर्न बाँकी रहेकाले तत्कालका लागि स्थगित गरिएको व्यहोरा सम्बन्धित सबैको जानकारीका लागि यो सूचना प्रकाशन गरिएको छ, वेबसाइटमा राखिएको सूचनामा उल्लेख छ । क्लिन फिड भनेको विदेशी च्यानलमा विज्ञापन बजाउन नपाउने वा विज्ञापन नभएका च्यानल मात्रै प्रसारण गर्न दिने नीति हो । बिहीबारको सूचनामा भने मन्त्रालयले जसरी पनि लागू गर्ने प्रतिबद्धता जनाएको थियो । यस मन्त्रालयबाट डाउनलिंक अनुमति लिई नेपालमा प्रसारण गरिने विदेशी टेलिभिजन च्यानलहरूको प्रसारण मिति २०७४ साउन १ गतेदेखि विज्ञापनरहित हुनुपर्ने व्यवस्था विज्ञापनरहित नीति, २०७३ मा गरिएकाले नेपालमा कार्यक्रम प्रसारण गर्न चाहने विदेशी प्रसारण संस्था, सिग्नल वितरक संस्था र कार्यक्रम वितरक संस्थाहरूले सो नीतिअनुरूप विज्ञापनरहित प्रसारण गर्न यो सूचना प्रकाशित गरिएको छ, मन्त्रालयद्वारा बिहीबार जारी गरिएको सूचनामा भनिएको थियो । यसको स्वदेशी केवल सञ्चालक र भारतका वितरकले विरोध गरिरहेका थिए । स्वदेशी केवल सञ्चालकले त नेपाल टेलिभिजनबाहेक अन्य च्यानल बन्द गर्ने धम्की नै दिएका थिए । विश्वका प्राय: सबै मुलुकमा विज्ञापनसहितको विदेशी च्यानल प्रसारण गर्न नपाइने व्यवस्था छ । नेपालमा भने भारतीय च्यानलको दबदबा छ । यसका अगाडि सरकार टिक्न नसकेको मन्त्रालय स्रोतले बतायो ।"
नेपालले कसरी फाइदा लिन सक्छ विशाखापट्टनम बन्दरगाहबाट ?,"विशाखापट्टनम (आन्ध्र प्रदेश) गत वर्ष सबै कानुनी तथा प्रक्रियागत कञार्य पूरा भई जुनको पहिलो सातादेखि नेपालले औपचारिक रूपमा प्रयोग गरेको विशाखापट्टनम बन्दरगाहमा यतिबेला नेपालको त्यति धेरै कारोबार छैन ।गत जुन ६ गते पहिलो कार्गाे रेल विशाखापट्टनमबाट वीरगन्जका लागि छुटेको छ भने अन्य दुई कार्गो पाइप लाइनमा रहेका छन् । तीमध्ये एक कार्गाे जुलाई महिनाको अन्तिम सातासम्म विशाखापट्टनमबाट वीरगन्ज आइपुग्ने छ भने अर्काे एकचाहिँ अगष्ट महिनामा आउने जानकारी सरकारी अधिकारीले दिएका छन् । सरकारी अधिकारी तथा व्यापारीहरूका अनुसार अहिले सुरुवाती दिनमा कारोबार कम देखिए पनि क्रमश: यो बढ्ने छ । उनीहरूका अनुसार कलकत्ता बन्दरगाहभन्दा धेरै कारणले यो बन्दरगाह नेपालका लागि फाइदाजनक छ । रेल र सडक मार्ग कलकत्ताभन्दा दोब्बर भए पनि समग्रमा यो आधुनिक प्रविधिमा आधारित पेपरलेस बन्दरगाह नेपालका लागि धेरै उपयोगी रहेको अधिकारीहरू बताउँछन् । नेपालले प्रयोग गरिरहेको कलकत्ताभन्दा बन्दरगाह रेल तथा सडक कनेक्टीभिटीका हिसाबले झन्डै दोव्बर दूरीमा रहेको छ । तर विशाखापट्टनमदेखि वीरगन्जसम्मको रेलवे कनेक्टीभिटी छ र त्यो नेपालले प्रयोग गर्न थालिसकेको छ । तर सडक मार्ग भने निकै लामो भएकाले प्रयोग गर्ने कार्य त्यति सहज छैन । बन्दरगाहका अधिकारीहरूका अनुसार झट्ट हेर्दा कलकत्ताभन्दा निकै टाढा देखिए पनि समग्र पारवहन मूल्यलाई हेर्ने हो भने यो बन्दरगाह सस्तो पर्छ । कलकत्तामा धेरै शीर्षकमा तिनुपर्ने विभिन्न शुल्कहरूले रेलवेमा लाग्ने केही शुल्कलाई क्षतिपूर्ति गर्ने दाबी बन्दरगाहका अधिकारीहरूको रहेको छ ।बन्दरगाहका प्रमुख अपरेटिङ अधिकृत सुशील मुलचनदानीका अनुसार रेलवेको मूल्य कलकत्ताको भन्दा केही बढी पर्ने देखिए पनि समग्र सामुद्रिक पारवहन मूल्य भने निकै कम छ । कलकत्ता बन्दरगाहमार्फत नेपालले तेस्रो मुलुकबाट सामान ल्याउँदा पहिला त्यो सिंगापुर जान्छ अनि कलकत्ता आउँछ । तर विशाखापट्टनमको भने चीन लगायतका विभिन्न मुलुकका बन्दरगाहसँग सीधा रुट रहेको छ । उदाहरणका लागि चीनका विभिन्न बन्दरगाहबाट सीधै विशाखापट्टनममा सामान आउँछ, उनले भने ।अधिकारीहरूका अनुसार हाल चीनको जिङग्याङ बन्दरगाहबाट २० कन्टेनर कार्गाे विशाखापट्टनम ल्याउँदा ७ सय डलर भाडा लाग्ने गर्दछ भने कलकत्ता ल्याउन १२ सय डलर । सिंगापुरबाट पनि कलकत्ताभन्दा विशाखापट्टनम नजिक रहेको उनीहरूको दाबी रहेको छ । सिंगापुरबाट कलकत्तासम्मको सामुद्रिक दूरी १६ सय ५० किलोमिटर रहेको छ भने विशाखापनटमसम्मको दूरी १५७३ रहेको छ । अधिकारीहरूका अनुसार हाल कलकत्तामा व्यापारीहरूले विभिन्न खाले शुल्कमात्र होइन आफ्नो कार्गाे छुटाउनका लागि विभिन्न खाले शुल्क तिर्नु परिरहेको छ । उदाहरणका लागि कलकत्तामा विलम्ब शुल्क तिर्नुपर्छ । कार्गाे पास गराएर नेपाल लैजाँदा कति पैसा खर्च हुन्छ भन्ने नै यकिन नभएको नेपाली व्यापारीहरूको भनाइ रहेको छ । त्यसैगरी कार्गाे जुटाउन, कागजात तयार पार्न अनौपचारिक रूपमा थुप्रै पैसा तिर्नुपर्ने अवस्था रहेको स्वयं भारतीय अधिकारीहरूले बताउने गरेका छन् । तर विशाखापट्टनममा यस्ता शुल्क बुझाउन नपर्ने हुनाले रेलवेमा लाग्ने केही शुल्कको क्षतिपूर्ति हुन्छ, मुलचनदानीले भने । अधिकारीहरूका अनुसार सुविधाका हिसाबले यो बन्दरगाह दक्षिण एसियामा सबैभन्दा रोजाइको बन्दरगाह बन्दैछ ।अधिकारीहरूका अनुसार अर्काे महत्त्वपूर्ण पक्ष भनेको समयको बचत हो । कलकत्ता बन्दरगाहमा कार्गाे प्रक्रिया छुटनका लागि केही दिन पर्खन पर्ने हुन्छ भने यहाँ पर्खनु पदैन । सम्पूर्ण रूपमा प्रविधिमा आधारित यो बन्दरगाहमा सामान आउने वित्तिकै २४ घण्टामा रेलमा लोड भइसक्छ र सामान कति बेला आउँछ भन्ने पहिले नै थाहा हुन्छ । प्रक्रियामा हुने छरितोपनले कलकत्ताभन्दा विशाखापट्टनमको दूरी टाढा भए पनि सामान छिटो समयमा नेपाल पुग्ने गर्दछ ।हाल विशाखापट्टनममा नेपाली कन्सुलर कार्यालय नभएका कारण दिल्लीस्थित नेपाली दूतावासले नै सम्पूर्ण कामहरू गरिरहेको छ । भारतीय पक्षले नेपालले कन्सुलर कार्यालय स्थापना गरेमा काम गर्न अझ सहज हुने सुझाव दिइरहेका छन् । तर सम्पर्क कार्यालय खोल्ने सन्दर्भमा परराष्ट्र मन्त्रालय, वाणिज्य मन्त्रालय तथा अर्थ मन्त्रालयको एकमत छैन । केही समय अगाडि एक सरकारी टोली आएर कार्यालय स्थापनाको आवश्यकताबारे अध्ययन गरेर फर्केको थियो ।अहिले सुरुमा भने यो बन्दरगाहमा कारोबार बढाउनु नै मुख्य चुनौतीका रूपमा रहेको छ जसले कार्यालय खोल्ने विषयलाई सहज बनाउँछ । नेपाल उद्योग वाणिज्य महासंघका रोड तथा पारवहन समितिका अध्यक्ष अशोक अग्रवाल भन्छन्, सुरुमा लामो दूरी भएका कारण सिपिङ कम्पनीहरूसमेत आउन मानेका थिएनन् । तर त्यसले निकै सुधार भएको छ र हामीलाई सिपिङ कम्पनीको कुनै समस्या छैन । यो बन्दरगाहमा भएका धेरै फाइदाका कारण अब कारोबार निकै बढ्छ, उनले भने ।उनले नेपालका लागि नयाँ बन्दरगाह भएकाले केही समस्या आउन सक्ने र त्यसलाई हटाउन आवश्यक भएको बताए । यो बन्दरगाहमा कन्टेनर कति बेला आइपुग्छ र कति समयमा यहाँबाट छुट्छ, त्यो पनि यकिन भएको र त्यहीअनुसारको योजना बनाउन सकिने बन्दरगाह व्यवस्थापनले बताएको छ ।नेपालभारत प्रबुद्ध समूहका सदस्य बीसी उप्रेतीका अनुसार भाषालगायतका केही समस्या सुरुको समयमा आउने बताए । उनले भने, व्यापारीहरूले स्थानीय भाषा नबुझ्ने हुनाले केही समस्या आउन सक्छ । अर्काे कुरा भनेको धेरै कारणले कलकत्तासँग नेपाली व्यापारीको एक प्रकारको सामिप्यता छ, त्यसैले व्यापारीहरू यता आउन हिचकिचावट गर्न सक्छन्, उप्रेतीले भने । उनले धेरै कारणले गर्दा भविष्यमा यो बन्दरगाह नेपाललाई उपयोग हुने बताए ।उसो त भारतसँगको चुलिँदो व्यापार घाटालाई कम गर्न यो बन्दरगाह उपयुक्त हुने सरकारी अधिकारीहरूको भनाइ रहेको छ । नेपालले भारतलाई व्यापार घाटा कम गर्न आवश्यक कदम लिन आग्रह गरिरहेको छ । विशाखापट्टनम बन्दरगाहका प्रमुख अपरेटिङ अफिसर सुशील मुलचनदानी नेपालले सो बन्दरगाहमार्फत पस्मिना, हेन्डीक्राफ्ट तथा अन्य खाद्य सामग्री दक्षिण भारतमा निर्यात गर्न सक्ने बताउँछन् । उनी भन्छन्, यतिमात्र होइन दक्षिणी भारतमा नेपालको मिनरल वाटरको धेरै माग छ, त्यसलाई पनि निर्यात गर्न सक्छ, ।बन्दरगाह अधिकारीहरूले नेपालले दक्षिण भारतका राज्यहरूबाट सामान आयात गर्न चाहेमा बन्दरगाहबाट नै नेपाल पठाउन सकिने व्यवस्था गर्न तयार रहेको बताए । नेपाल पुगेका धेरै कन्टेनरहरू रित्तो फर्कने गरेका छन् । तर भारत तथा तेस्रो मुलुकमा सामान निर्यातका लागि रित्तो कन्टेनरहरू नेपालले प्रयोग गर्नुपर्छ, उनले भने । भारतीय अधिकारीहरूका अनुसार युरोप तथा चीनसँग व्यापार बढाउनका लागि पनि यो बन्दरगाह उपयुक्त रहेको छ । अहिले नेपालको व्यापारिक सम्बन्ध भारतको उत्तरी राज्यहरूसँग मात्र रहेकोमा यो बन्दरगाहमार्फत दक्षिण राज्यहरूमा समेत विस्तार गर्न सकिने सरकारी अधिकारीहरूको भनाइ रहेको छ । यही बुधबार दिल्लीस्थित नेपाली दूतावासले भारतको थिंक ट्यांक आईडीएसएसँगको सहकार्यमा व्यापार, वाणिज्य तथा पारवहनका विषयमा विशाखापट्टनममा एक गोष्ठीको आयोजना गरेको थियो । जसमा नेपाल र भारतका विज्ञहरूले कार्यपत्र प्रस्तुत गरेका थिए ।उनीहरूले मुख्यत: खर्चका हिसाबले कलकत्ता र विशाखापट्टनम बन्दरगाहको प्रयोगका सन्दर्भमा अध्ययन हुनुपर्ने बताएका थिए । भारतीय विज्ञहरूले भने विशाखापट्टनम बन्दरगाह भारतको दोस्रो ठूलो र प्रविधियुक्त बन्दरगाहका रूपमा विकास भएको बताउँदै भारतले यसलाई नेपालसँगको दोस्रो गेवटेका रूपमा हेरेको बताएका थिए । भारतीय पक्षले आगामी दिनमा नेपालले तीनवटा कुरा गर्नुपर्ने सुझाव दिएको छ । पहिलो कन्सुलर कार्यालय स्थापना गर्ने, दोस्रो अन्य नियमनकारी तथा कानुनी प्रक्रियाहरू अगाडि बढाउने र यस बन्दरगाहलाई दोस्रो गेटवेका रूपमा विकास गर्ने । सन् २००९ नै नेपालले यो बन्दरगाह प्रयोग गर्ने सैद्धान्तिक सहमति भएको थियो । तर त्यसका लागि आवश्यक पर्ने सम्पूर्ण कानुनी तथा प्रक्रियागत सहमति अघिल्लो वर्ष भएको थियो । विश्लेषकहरूका अनुसार कलकत्ता, विशाखापट्टनम तथा अन्य बन्दरगाहको बीचमा आगामी दिनमा हुने तीव्र प्रतिस्पर्धाको फाइदा नेपालले लिन सक्छ ।"
७ वर्षमा १८ किमि सडकको ट्रयाक,"गोरखा विकट पहाडी क्षेत्रमा सडक बनाउन कति समय लाग्छ ? अवस्था, लगानी र श्रमको हिसाबअनुसार फरक फरक हुन सक्छ । विकट उत्तरी क्षेत्रको छेकम्पार हँुदै चीन जोड्ने सडकको ट्रयाक सात वर्षमा बल्ल १८ किमि खुलेको छ ।चुननुव्री गाउँपालिकाको छेकम्पारबाट सात वर्षअघि चीनको तिब्बततर्फ ट्रयाक खन्ने काम थालिएको थियो । ठेकेदारको ढिलासुस्ती, विवाद र भौगोलिक विकटताका कारण ७ वर्षमा १८ किमिमात्रै ट्रयाक खुलेको एघारकिलोछेवेटारभालुस्वाराबारपाक सडक आयोजनाको कार्यालयले जनाएको छ । उक्त क्षेत्रमा अहिले ट्रयाक विस्तारको काम रोकिएको छ । बारपाक जोडिएपछि बारपाकबाट गुम्दा, माछिखोला, सिर्दिबास हँुदै छेकम्पार र नल्याङ भन्ज्याङ सडक जोड्ने काम २०६८ सालमा सुरु भएको थियो । त्यसयता छेकम्पारतर्फ जम्मा १८ किमि सडकको ट्रयाक खुलेको हो । गत वर्ष १७ किमि बाटो खुलेकोमा यस वर्ष थप एक किमिमात्रै खनिएको हो । सुरुमै तिब्बतको सीमाबाट हाम्रो छेकम्पारतर्फ सडक खन्नुपर्ने थियो, कार्यालय प्रमुख अमृतमणि रिमालले भने, हेलिकप्टरले सीमासम्म डोजर लैजान नसकेपछि छेकम्पारबाटै उता खनिदै गएको हो ।आव २०६४६५ बाटै आयोजना सुरु भए पनि २०६८ मा हेलिकप्टरमा डोजर लगेर बाटो खन्न थालिएको थियो । सडक विस्तारको काम सुस्त हुँदा वार्षिक बजेटसमेत खर्च हुन नसकेर फ्रिज भएर जाने गरेको छ । उक्त सडकका लागि वार्षिक तीन करोड बजेट विनियोजन हुने गरेकोमा ७०८० लाख मात्रै खर्च हुने गरेको कार्यालयले जनाएको छ । सूर्य गोरखा र कन्काई गोरखा जेभीले सडक विस्तार गर्न ठेक्का पाएका छन् । अघिल्ला आर्थिक वर्षमा ६ करोड ३१ लाख बजेटमा ५६ लाखको मात्रै काम सम्पन्न भएको हो । ठेकेदारले भौगोलिक विकटता, नाकाबन्दी र भूकम्पलगायत कारण देखाएर ठेक्काको म्याद थप गरिरहेका छन् । १८ किमि ट्रयाक पनि उक्त प्याकेजमा खनिएको हो । उक्त सडकको बारपाक, लाप्राक, गुम्दा र माछिखोलामा पनि काम रोकिएको छ ।"
मुस्ताङका गाउँपालिकाको बजेट स्याउ भण्डार र सडक,"मुस्ताङ यहाँका गाउँपालिकाहरूले पर्यटन विकास, सिँचाइ, सडक र स्याउ भण्डार निर्माण योजनाका साथ धमाधम बजेट सार्वजनिक गर्न थालेका छन् । वर्षभरि प्रयोग गर्न मिल्नेगरी स्याउ भण्डार बनाउन बजेटमा समेट्ने भएका हुन् । यसको सुरुवात बाह्रगाउँ मुक्ति क्षेत्र गाउँपालिकाले गरेको छ । आफ्नो बजेट कार्यक्रममा विकास निर्माणसँगै स्याउ भण्डारणको व्यवस्था गर्न लागेको हो । पोखरा लैजाँदा जोमसोममा वर्षभरि नै स्याउको अभाव रहेकाले भण्डारणको व्यवस्था गर्न लागिएको बाह्रगाउँ मुक्ति क्षेत्रका अध्यक्ष धारा गुरुङले बताए । केही दिनमा बजेट जारी गर्देछौं, यसमा स्याउ भण्डारको योजना समेट्नेछौं, उनले भने, यहाँँ उत्पादित स्याउ वर्षभरि यहीं प्रयोग गर्न मिल्ने व्यवस्था मिलाउनेछौं । यसका लागि गाउँपालिकाका सबै प्रतिनिधिसँग छलफल गरेर निर्णय गरिएको उनले जानकारी दिए । कागबेनी, मुक्तिनाथ, झोङलगायतका गाउँँमा स्याउका बगैंचा रहेका छन् । तर, सबै स्याउ पोखरालगायतका बजारमा बिक्रीका लागि लगिन्छ । चिस्यानको प्रविधिमार्फत वर्षभरि नै स्याउलाई राख्ने भण्डारणको माग हुँदै आएको छ । यसैलाई मध्यनजर राखेर भण्डारणको तयारी बाह्रगाउँ मुक्ति क्षेत्रले थालेको हो । यो गाउँपालिकाले १४ करोडको हाराहारीमा बजेट सार्वजनिक गर्ने तयारी थालेको छ । घरपझोङ गाउँपालिकाले शुक्रबार जोमसोम सदरमुकामलाई नमुना हिमाली बजार बनाउने योजनाका साथ बजेट सार्वजनिक गरेको छ । १८ करोड ९ लाखको बजेट सार्वजनिक गरेर घरपझोड गाउँपालिकाले जोमसोम, ठिनी र मार्फालाई विशेष पर्यटकीय क्षेत्र घोषणा गरेको छ । यो गाउँपालिकाले पूर्वाधार निर्माणमा ५ करोड ७ लाख ५० हजार बजेट विनियोजन गरेको छ। बजेटमा सामाजिक सुधार, संस्कृति संरक्षण, प्राकृतिक सम्पदाको सुरक्षा र साना सडकहरूलाई समेटिएको छ । जनताबाट आएका सुझावलाई समेटर थप नयाँ कार्यक्रम ल्याउन लागिएको अध्यक्ष आसबहादुर थकालीले बताए । घरपझोङ मुस्ताङमा बजेट जारी गर्ने पहिलो गाउँपालिका भएको छ । यो गाउँपालिका स्याउ उत्पादनको मुख्य क्षेत्र भएकाले कृषकलाई राहत, स्याउ उत्पादन क्षेत्रको बिस्तार र बजारीकरणका लागि थप कार्यक्रम ल्याउने बजेट सार्वजनिक कार्यक्रममा सहभागी निर्वाचित प्रतिनिधिहरूले बताए । थासाङ गाउँपालिकाले सडक निर्माणलाई नै मुख्य प्राथमिकतामा राखेर बजेट सार्वजनिक गर्ने तयारी थालेको छ । गाउँपालिकाअन्तर्गतका सबै गाउँमा सडक पुर्याउने लक्ष्य राखिएको अध्यक्ष बुद्धि शेरचनले जानकारी दिए । साउनको ५ गतेभित्र बजेट जारी गरिसक्छौं, हाम्रो मुख्य काम सडक नै हुनेछ, उनले भने, सडक भएन भने अन्य विकासका ढोका नखुल्ने भएकाले यसैलाई बढी ध्यान दिन्छौं । मूल सडकबाट सबै बस्तीसम्म मोटर सञ्चालन गर्ने योजना रहेको उनले बताए । यो गाउँपालिकाले अनुमानित १६ करोड बजेट सार्वजनिक गर्ने योजना बनाएको छ । लोमान्थाङ र दालोमे गाउँपालिकाले पनि केही दिनभित्र बजेट सार्वजनिक गर्ने तयारी थालेका छन् ।"
नीलकण्ठको बजेट ६९ करोड,"धादिङ जिल्लाको सदरमुकामस्थित नीलकण्ठ नगरपालिकाले स्मार्ट सहर विकसित गर्न छुट्टै प्राधिकरण गठनको महत्त्वाकांक्षी योजनासहित नीति तथा कार्यक्रम सार्वजनिक गरेको छ । आगामी वर्षका लागि सार्वजनिक गरिएको नीति तथा कार्यक्रमअनुसार बजेट ६९ करोडको हुने छ । जिल्ला समन्वय समितिको सभाहलमा नगरपालिकाका प्रमुख भीमप्रसाद ढुङ्गानाले र उपमेयर मनराज भण्डारीले आगामी आर्थिक वर्षका लागि नीति तथा कार्यक्रम र बजेट वाचन गरी सार्वजनिक गरेका हुन् । ३४ बुँदामा समेटिएको नीति तथा कार्यक्रम प्रस्तुत गर्दै नगर प्रमुख ढुङ्गानाले नीलकण्ठ नगरपालिकालाई नमुना स्मार्ट सहर का रूपमा विकसित गर्ने परिकल्पनालाई कार्यान्वयन गर्न नीलकण्ठ स्मार्ट सहर विकास प्राधिकरण ऐनअनुसार गठन गरिने जनाए ।स्वास्थ्य, शिक्षा, उद्योग व्यवसाय र रोजगारीलाई महत्त्वपूर्ण रूपमा सम्बोधन गर्ने बताएका छन् । यस्तै उपप्रमुख मनराज भण्डारीले बजेट प्रस्तुत गर्दै आर्थिक वर्ष ०७४७५ मा कुल ६९ करोड १४ लाख २८ हजार ५ सयको वार्षिक बजेट विनियोजन गरिएको बताए । उक्त रकममध्ये चालुतर्फ ४४ करोड ३३ लाख १६ हजार ४ सय अर्थात् ६४१२ प्रतिशत र पुँजीगततर्फ २४ करोड ८१ लाख १२ हजार १ सय अर्थात् ३५८८ प्रतिशत बजेट विनियोजन गरेको समेत उपप्रमुख भण्डारीले बताए ।"
टुवर्ग क्लासिक नेपालगन्जमा,"काठमाडौं (कास) टुवर्ग क्लासिक विथ स्कच माल्टस्को नेपालगन्जमा पनि बिक्रीवितरण सुरु भएको छ । सार्वजनिक कार्यक्रममा गोर्खा ब्रुअरीका व्यावसायिक साझेदार, आधिकारिक वितरक, थोक बिक्रेता, खुद्रा बिक्रेताको सहभागिता रहेको जारी विज्ञप्तिमा उल्लेख छ । सन् १९९० मा गोर्खा ब्रुअरीले नेपाली बजारमा टुवर्ग बियर भित्र्याएको हो । गोर्खा ब्रुअरीले ल्याएको यो इनोभेसनले बजार विस्तार हुने कम्पनीको भनाइ छ । स्ट्रोङ्गर एन्ड स्मुदर ट्यगलाइनलाई सार्थक पार्दै टुवर्ग क्लासिकमा रहेको स्कच माल्टस् र उत्कृष्ट हप्स्ले बियरका पारखीहरूलाई ताजा र भिन्न पिउने अनुभव प्रदान गर्ने कम्पनीको दाबी छ । ६५५ अल्कोहलको मात्रा रहेको यस बियरको ६५० एमएलबोतलको बजार मूल्य ३ सय १० रुपैयाँ तोकिएको कम्पनीले जनाएको छ ।"
साउदीमा १७ युवक अलपत्र,"उदयपुर (कास) साउदीको यनवुमा तीन महिनायता १७ नेपाली युवक अलपत्र परेका छन् । काम गर्ने कम्पनीले सेवासुविधासहितको तलब नदिएपछि उनीहरू अलपत्र परेका हुन् । इमास्को नेपाल प्रालि सामखुसी र नाइल ओभरसिज प्रालि सिनामंगलमार्फत कामका लागि त्यहाँ पुगेका युवक समस्यामा परेका हुन् । क्लिनिङ वर्करका लागि भनेर त्यहाँ पुगेका उदयपुर, सिराहा, सप्तरी, मोरङ, सुनसरी, लम्जुङ, कास्की र धादिङका १७ युवक अलपत्र परेको उदयपुरको चौडण्डीगढी नगरपालिका १ चौडण्डीगढीका बाबुराम रेग्मीले बताए । काम गर्न गएको कम्पनीले नेपालमा भनेजस्तो सेवासुविधा दिएन, रेग्मीले भने, समयमा तलब पनि नदिने र सम्झौताअनुसारको सुविधा पनि दिइएन । सेवासुविधाको कुरा गर्दा उल्टै कम्पनीले निकालिदिएपछि समस्यामा परेको उनले बताए ।"
मुगुरुजा विम्बल्डन च्याम्पियन,"लन्डन् (एपी) गार्बिन मुगुरुजालाई विम्बल्डन फाइनलमा भेनस विलियम्ससँग हार्दा के हुन्छ पहिल्यै थाहा थियो । उनले अल इङल्यान्ड क्लबमा विजय हात पार्दै च्याम्पियन बन्दा कस्तो हुन्छ भन्ने अनुभव गर्न पाएकी छन् । स्पेनिस खेलाडी मुगुरुजाले शनिबार भेनसलाई ७५, ६० ले पराजित गरी पहिलो पटक विम्बल्डन जितिन् । उनले फाइनल आफ्नो पक्षमा पार्नेक्रममा अन्तिम ९ गेम जितेकी थिइन् । यसले ३७ वर्षको उमेरमा छैटौं पटक यस घाँसे कोर्टमा च्याम्पियन हुने भेनसको सपना विफल तुल्याइदियो । भेनसले १७ वर्षअघि यही पहिलो विम्बल्डन उपाधि जितेकी थिइन् । उनी सुरुआतमा मुगुरुजाभन्दा माथि रहेकी थिइन् । ५४ ले अग्रता लिएको समयमा भेनससँग दुई सेट प्वाइन्ट पनि बाँकी थियो । तर त्यसपछि भेनेजुएलामा जन्मिएकी २३ वर्षीया मुगुरुजाले आफ्नो बहादुरी देखाइन् र कुनै खेल हारिनन् ।सन् २०१५ मा अल इङल्यान्डमै मुगुरुजा आफ्नो पहिलो ग्रान्ड स्लाम फाइनल खेल्दा भेनसकी बहिनी सेरेनासँग पराजित भएकी थिइन् । गत वर्ष पनि फ्रेन्च ओपनको फाइनलमा सेरेनाले मुगुरुजालाई नै पराजित गरेकी थिइन् । तर शनिबार सेन्टर कोर्टको छानो बन्द हुँदा मुगुरुजाको खेल भने खुलेको थियो । उनले असाधारण खेल प्रस्तुत गर्दै उपाधि हत्याइन् । पानी परेका कारण छानो बन्द गरेर फाइनल खेलाइएको थियो ।पुरुषतर्फ सातपल्टका च्याम्पियन रोजर फेडेररले उपाधिका लागि क्रोएसियाका मारिन सिलिचसँग आइतबार प्रतिस्पर्धा गर्ने छन् । ३५ वर्षीय स्वीस खेलाडी फेडेररले चेक गणतन्त्रका टोमस बर्डिचलाई ७६ (४), ७६ (४), ६४ ले पराजित गर्दै ११ औंपल्ट विम्बल्डन फाइनल सुरक्षित गरेका थिए । २८ वर्षीय सिलिचले भने अमेरिकी साम क्वेरीलाई हराएका थिए । सिलिच सन् २००१ पछि देशका लागि विम्बल्डन जित्ने पहिलो खेलाडी बन्ने दाउमा छन् ।"
मनिताले जितिन् कांस्य,काठमाडौं (कास) नेपाली जुडो खेलाडी मनिता श्रेष्ठ प्रधानले ११ औं एसियन क्याडेट तथा १८ औं जुनियर एसियन जुडो च्याम्पियनसिपमा कांस्य पदक जितेकी छन् । मनिताले किर्गिस्तानको बिस्केकमा भएको च्याम्पियनसिपको शनिबार महिला ५७ केजी तौलसमूहबाट उक्त पदक जितेकी हुन् । उनले कांस्य पदकको भिडन्तमा ताजकिस्तानकी गुल्बोइभा फाजिलतलाई इप्पोन र उज्वेकिस्तानकी अमिना मम्मेदोरालाई बाजारीमा हराउँदै पदक जितेकी हुन् । मनिता १२ औं दक्षिण एसियाली खेलकुदकी रजत वजेता हुन् । त्यसअघि पहिलो खेलमा भारतीय प्रतिद्वन्द्वी सावित्रीलाई गोल्डेन स्कोरमा बाजारी लिएर हराएकी मनिताले दोस्रो खेलमा उज्वेकिस्तानकी सुल्तोनोभा सानोबरलाई पन्छाएकी थिइन् । शनिबारै पुरुष ६० केजी तौलमा नेपालका किरण गदेल र ६६ केजीमा इन्द्रबहादुर श्रेष्ठ पराजित भए । किरण इरानका सेदिघी मोहम्मद रेजासँग हान्सुकु पेनाल्टीमा हारेका थिए । इन्द्रबहादुर भने आयोजक किर्गिस्तानी खेलाडीबाट तीनवटा बाजारी स्कोरमा पराजित हुन पुगेको नेपाल जुडो संघले जानकारी गराएको छ ।कांस्य विजेता मनिता श्रेष्ठ प्रधान । तस्बिर सौजन्य : जुडो संघ
काठमाडौं विश्वविद्यालय विजेता,"काठमाडौं (कास) काठमाडौं विश्वविद्यालयले ४ स्वर्ण, १ रजत र २ कांस्य पदक जित्दै दोस्रो प्रधानमन्त्री कप विश्वविद्यालय खेलकुदमा टिम च्याम्पियनको ट्रफी उचालेको छ । डिफेन्डिङ च्याम्पियन काठमाडौंलाई भलिबल, ब्याडमिन्टन र टेबलटेनिस समावेश खेलकुदमा टेबलटेनिसका चारवटै स्वर्ण जितेपछि उपाधि जित्न सहज भयो ।टेबलटेनिसको सिंगल्स च्याम्पियन करण राई र छात्रामा दीपिका श्रेष्ठले दोहोरो स्वर्ण जिते । डबल्समा करणले युगेश राई र दीपिकाले इशिका रेग्मीसँग स्वर्ण जितेका थिए । त्रिभुवन विश्वविद्यालय (त्रिवि) ३ स्वर्ण, ३ रजत र ४ कांंस्यसाथ दोस्रो तथा पोखरा विश्वविद्यालय २ स्वर्ण, २ रजत र ३ कांस्यसाथ तेस्रो भए । शनिबार राखेप कभर्डहलमा छात्र भलिबलमा त्रिविले फाइनलमा सुदूरपश्चिमाञ्चल विश्वविद्यालयलाई २५१९, २५२१, २५१५ ले हरायो । मध्यपश्चिम र काठमाडौंबीचको प्रतिस्पर्धामा मध्यपश्चिमाञ्चल २५१६, २५१९, २५२१ ले विजयी हुँदै तेस्रो भयो ।"
आहारारामा घट््यो बचत,पोखरा (कास) खर्चमा मितव्ययिता अपनाउन नसक्दा आहारारा गोल्डकप फुटबलको आयोजक संस्था सहारा क्लबको आम्दानी स्थिर भए पनि बचत घटेको छ । पोखरा रंगशालामा बर्सेनि हुने प्रतियोगिताको १५ औं संस्करणबाट क्लबले अघिल्लो वर्षका तुलनामा ७ लाख ४१ हजारभन्दा कम बचत गरेको छ । प्रतियोगिताको १४ औं संस्करणमा ३५ लाख २ हजार बचत भएकोमा १५ औं संस्करणमा २७ लाख ७८ हजार बचत भएको छ । गोल्डकपको आयव्यय विवरण शनिवार सार्वजनिक गर्दै क्लबको अर्थ संकलन उपसमिति संयोजक टीकाबहादुर कार्कीले ९७ लाख १० हजार ७ सय ६५ रूपैयाँ आम्दानी र ६९ लाख ३२ हजार ५ सय ७४ रूपैयाँ खर्च भएको बताए । बचत रकम सहारा एकेडेमीका लागि खर्च गर्ने जनाएको सहाराले स्पोटर््स अवार्डका लागि एनएसजेएफ कास्कीलाई ५० हजार सहयोग गरेको छ ।
गणेश र मतिना च्याम्पियन,"भक्तपुर (कास) भक्तपुर जिल्ला बुद्धिचाल संघले आयोजना गरेको जिल्लास्तरीय खुला बुद्धिचाल च्याम्पियनसिपको उपाधि गणेशमान दुवाल र मतिना कुसीले जितेका छन् । शनिबार छैटौं चरणमा निर्मल सुवाललाई पराजित गरेका गणेशमानले सातौं चरणमा शिवभक्त गाइजूसँग बराबरी खेल्दै ६५ अंकसाथ जिल्ला च्याम्पियनको उपाधि जिते । विक्रम चोकामी दोस्रो र केशव मानन्धर तेस्रो भए । अनरेटेटतर्फ निर्मल सुवाल विजयी भए । महिला च्याम्पियन मतिनाले कविता र प्रिज्मा प्रजापतिलाई हराइन् । कविता दोस्रो, अंशुदिल प्रजापति तेस्रो र प्रिज्मा चौथो स्थानमा रहे ।"
च्याउ नबुझी नखाऊ,"हिमाली तथा लेकाली क्षेत्रमा यतिबेला च्याउ टिप्न हतारो छ किनभने मध्य असारदेखि भदौसम्म च्याउ टिप्ने मौसम हो । वर्षायामको यो सिजनमा खेतबारी, वनपाखा वा चउरमा च्याउ उम्रेका हुन्छन् । च्याउ पौष्टिक तत्त्व भएको स्वास्थ्यबद्र्धक खाद्य वस्तु हो । तर सावधान सबै च्याउ खानयोग्य हुँदैनन् ।संसारमा हजारौं किसिमका च्याउ पाइन्छन् । तीमध्ये अधिकांश खान योग्य भए पनि कैयन् विषालु पनि हुन्छन् । कतिमा त औषधीय गुणसमेत हुन्छ । कतिपय जंगली च्याउ यति विषालु हुन्छन् कि त्यस्ता च्याउ खाएर बर्सेनि मानिसको मृत्युसमेत हुने गरेको छ । च्याउ नफुल्ने वनस्पति हो । च्याउ जातिका बिरुवा फन्जाई वर्गमा पर्छन् । यो एक प्रकारको ढुसी हो । यसलाई माइलेलियम भनिन्छ । च्याउ उम्रन निश्चित खुराक, तापक्रम र आद्र्रता चाहिन्छ । च्याउमा हरितकण नहुने हुनाले यसले प्रकाश संश्लेषण गर्न सक्दैन । च्याउमा प्रोटिन, भिटामिन ए, बी, सी, खनिज र क्याल्सियम र मिनरल्स हुन्छ । च्याउ वर्गमै पर्ने यार्सागुम्बा, गुच्ची, खित्तेलगायत ६ किसिमका वनस्पति अद्वितीय गुणयुक्त मानिन्छन् । च्याउको धेरै महत्त्व भएकैले नेपाल सरकारले यसलाई हुलाक टिकटमा समेत प्रकाशन गर्ने गरेको छ । च्याउ नेपालको तराई, पहाड र हिमाल सबै क्षेत्रमा पाइन्छ । भनिन्छ, च्याउ खान अनुभव र विश्वास होइन, ज्ञान चाहिन्छ । गाउँघरतिर कुन च्याउ खानयोग्य हो र कुन विषालु हो भनी छुट्टयाउने ज्ञान एक पुस्ताबाट अर्कोमा हस्तान्तण हुँदै आएको छ । जंगली रातो च्याउलाई नेपाली समाजमा रैथाने खानाको रूपमा उपयोग गरिँदै पनि आएको छ । तर जंगलबाट ल्याइएको च्याउ विषालु पर्न सक्ने भएकाले खानु हुँदैन । हामीलाई च्याउ टिप्ने हतारो छ । हिमाली क्षेत्रको च्याउ किन्न व्यापारी हातहातमा पैसा बोकेर दैलोमै आउँछन्, धौलागिरि गाउँपालिका१ गुर्जाका वडाअध्यक्षसमेत रहेका जडीबुटी व्यापारी झकबहादुर छन्त्याल भन्छन्, जंगलका मुढामा पैसा फलेको छ, जति टिप्न सक्यो उति राम्रो । रातो, गुच्ची र खुत्ले जातका च्याउ महँगो हुन्छ । विदेशमा समेत निर्यात हुन्छ । गुची च्याउको प्रतिकेजी २० हजार, खुत्के च्याउको ८ हजार र रातो च्याउको १ हजार ५ सय रुपैयाँ मूल्य पर्छ । मूल्य ठाउँअनुसार फरकफरक हुन्छ । जंगलीबाहेक केही जातिका च्याउ घरमै पनि उत्पादन पनि गर्न सकिन्छ । नेपालमा ४ प्रकारका च्याउको व्यावसायिक उत्पादन गरिन्छ । गोब्रे र कन्य च्याउ मध्यपहाडी क्षेत्रमा उत्पादन हुन्छ । पराले च्याउ तराईमा हुन्छ । मृगे (सिताके) च्याउ उच्च पहाडी र मध्यपहाडी क्षेत्रका जंगलमा पाइन्छ । च्याउको कृत्रिम उत्पादन ३ सय वर्षअघि चीनमा सुरु भएको हो । नेपालमा भने करिब दुई दशकदेखि मात्र च्याउ खेती थालिएको हो । गोब्रे, कन्ये र सिताके च्याउको नेपालमा व्यावसायिक र बेमौसममा पनि खेती हुन्छ । महँगो मूल्य पर्ने र बढी पोसिलो सिताके च्याउलाई काठको मुढामा खेती गरिन्छ । यो च्याउ क्यान्सर, उच्च रक्तचाप, टयुमर, हेपाटाइटिस बी जस्ता रोगमा औषधिको रूपमा समेत उपयोग गरिन्छ ।"
सावधान १ जान सक्छ ज्यान,"च्याउको परिकार खान निकै मीठो हुन्छ । तर च्याउ जंगलबाट टिपेर ल्याइएको छ भने विषालु हुन सक्छ । त्यस्ता च्याउले ज्यानै जान सक्छ । बर्खा लागेसँगै विषालु च्याउ खाँदा मृत्यु भएका समाचार सुनिन पनि थालेका छन् । कतिले च्याउलाई पकाएपछि यसको विष हट्ने ठान्छन् । तर पकाउँदा पनि यसको विष हट्दैन । वास्तवमा विषालु च्याउमा हुने विष हटाउने कुनै औषधि नै छैन ।वनमा पाइने च्याउ उस्ताउस्तै रंग र आकारप्रकारका भए पनि यसमा केही खान उपयुक्त हुन्छन् भने केही विषालु । च्याउ विशेषज्ञ डा महेशकुमार अधिकारी भन्नुहुन्छ, विशेषज्ञबाहेक सामान्य व्यक्तिले विषालु र खान हुने च्याउ छुट्टयाउन धेरै गाह्रो पर्छ । त्यसैले वनबाट टिपेर ल्याएको च्याउ नखानु नै सबैभन्दा बुद्धिमानी हो ।विश्वमा करिब २० हजार प्रजातिका च्याउ छन् । नेपालमा हालसम्म १ हजार २ सय ७५ प्रजातिका च्याउ देखिएका छन् । तीमध्ये १ सय ४७ वटा खान हुने र एक सयवटा खान नहुने च्याउ पत्ता लागेको छ । सबभन्दा बढी विषालु च्याउ एमानिटा प्रजातिका छन् । तर यो प्रजातिका च्याउमा पनि केही खानयोग्य छन् । विशेषज्ञहरूका अनुसार विषालु च्याउले मुटु, आँखा, कलेजो, मृगौला, मस्तिष्क, मांसपेसी, फोक्सोलगायत अंगमा असर पर्छ । सुरुमा वान्ता आउने, टाउको दुख्ने र पखाला लाग्नेजस्ता लक्षण देखिन्छन् । यो लक्षणपछि बिरामीहरूले सन्चो अनुभव गर्न सक्छन् । तर ती बिरामीमा ६ देखि ८ घण्टापछि थप जटिलता देखिन थाल्छ । उपचार नपाए २४ घण्टादेखि ३ दिनभित्र बिरामीको मृत्यु हुन सक्छ । त्रिवि शिक्षण अस्पताल इमर्जेन्सी विभागका प्रमुख प्राडा प्रतापनारायण प्रसादका अनुसार अन्तिम अवस्थामा गरिएको उपचार सफल नहुन सक्छ । त्यसैले विषालु च्याउ खाएको शंका लागेमा वान्ता गराएर सक्दो छिटो अस्पताल पुग्नुपर्छ । च्याउ खाएको ४ घण्टाभित्रै वान्ता गराउन सके यसको असर केही घट्न सक्छ । अतुल मिश्र"
कसरी बन्यो पृथ्वी ?,"पृथ्वी कहिले र कसरी उत्पत्ति भयो होला भन्ने कौतुहल हामी सबैमा कुनै न कुनै समयमा उठ्छ । पृथ्वीको उत्पत्ति आजभन्दा लगभग ४६ अरब वर्ष पहिले भएको हो भन्ने तथ्य वैज्ञानिकहरूले चट्टानको अध्ययनबाट पुष्टि गरेका छन् । तर कसरी उत्पत्ति भयो भन्नेमा वैज्ञानिकहरू अझै एकमत छैनन् । यसबारे उनीहरूका आआफ्नै परिकल्पना छन् । सौर्य परिवार उत्पत्तिका धेरै नमुनामध्ये पछिल्लो र धेरैले विश्वास गरेको नमुना हो केन्द्र विस्तार नमुना । यो नमुनाअनुसार ४६ अरब वर्ष पहिले सौर्य परिवार धुलो र ग्यासको एउटा बादल थियो । विस्तारै उक्त बादलको गुरुत्व बलले गर्दा थप धुलो थुप्रँदै गयो र आफंैमा त्यो पिण्ड घुम्न थाल्यो । अन्तत: त्यही पिण्ड सूर्यमा परिवर्तन भयो । सूर्यको जन्म भइसकेपछि गह्रांै कणहरूलाई छोड्दै हलुका ग्यासहरू जस्तै: हाइड्रोजन, हिलियम, सौर्य वायुले गर्दा टाढाटाढा पुगे । छोडिएका कणहरू एकत्रित हुँदै जाँदा ग्रहहरू बने । यसरी नै ग्रहहरूमध्येको एउटा ग्रह पृथ्वी बन्यो । टाढा पुगेका हलुका तत्त्वहरूबाट क्षुद्र ग्रह, पुच्छ्रेतारा र उपग्रहहरू बने । पृथ्वी बन्दै गर्दा पृथ्वीको केन्द्र भागमा गह्रांै पदार्थहरू जम्मा भए भने हलुका पदार्थहरूले पृथ्वीको बाहिरी तह निर्माण भयो । अत्यधिक चापका कारण पृथ्वीको सतहमुनि गह्रांै तत्त्वहरू अर्धतरल अवस्थामा बग्न थाले । यसले गर्दा उक्त अर्धतरल पदार्थको सतहमा तैरिरहेका ठूला चट्टानहरूबीच टकराव पैदा भयो । फलस्वरूप पहाडहरू बने, कतिपय अवस्थामा ज्वालामुखी पनि विस्फोट भए । ज्वालामुखी विस्फोट हँुुदा धेरै ग्यास बाहिर निस्कयो । पृथ्वीको गुरुत्वले केही ग्यास कब्जा गर्यो । त्यसरी कब्जा भएको ग्यासबाटै वायुमण्डल बन्यो । सूर्य र त्यसपछि पृथ्वी भर्खरै जन्मेका बेला थुप्रै पुच्छ्रेताराहरू पृथ्वीको वरिपरि घुम्दै थिए । पुच्छ्रेताराहरू बरफ र ग्यासबाट बनेकाले जब तीमध्येका कुनै पुच्छ्रेताराहरू कुनै बखत पृथ्वीसँग ठोकिन पुगे त्यतिबेला पृथ्वीमा पानी जम्मा भयो । सन् २००५ मा एउटा सूर्यजस्तै तारा एचडी १४९०२६ लाई एउटा विशाल ग्रहले घुमिरहेको तथ्य पत्ता लाग्यो । यो तथ्यले केन्द्र विस्तार नमुनन लाई अझै सशक्त बनायो । केन्द्र विस्तार नमुना ले केही विशाल ग्यास ग्रहको उत्पत्तिबारे भने राम्रोसँग बताउन सकेन । त्यसैले वैज्ञानिकहरू अहिले पनि हाम्रो सौर्य परिवारका ग्रहहरूका साथै बाहिरका ग्रहहरू अध्ययन गरिरहेका छन् ।"
विद्यार्थीको समर क्याम्प,"वर्षे बिदाको समय सदुपयोग गर्न इटहरीमा समर क्याम्प आयोजना गरिएको छ । इटहरीका ८ वटा विद्यालयका ४७ विद्यार्थी सहभागी उक्त क्याम्पमा विषेश कला, ज्ञान र सीप सिकाइएको थियो । बिहान १० बजेदेखि २ बजेसम्म क्लोज क्याम्पमा जुम्बा, बेली र कल्चरल नृत्य सिकाइएको थियो । आर्ट, र्याम्प, फुड एन्ड न्युट्रेसन, फोटो सेसन, योग, बालअधिकार र करिअर डेभलपमेन्टबारे पनि सिकाइएको प्रशिक्षक प्रनिसा उदासले बताउनुभयो । समर क्याम्प गत वर्षदेखि आयोजना गर्न थालिएको हो । क्याम्पमा अभिभावकलाई पनि सहभागी गराइएको थियो । उनीहरूलाई बालबालिकाका भावना र अभिभावकत्वका बारेमा शेखर ढकालले प्रशिक्षण दिनुभएको थियो ।"
"अग्लो चरो, होचो उडान","लोपोन्मुख पन्छी सारस निक्कै अग्लो हुन्छ । उड्न सक्ने चरामध्ये यो नै सबैभन्दा अग्लो हो । अग्लो र ठूलो हुने भएकलैले यसले धेरै उचाइमा उडान गर्न भने सक्दैन । सारस ४० देखि बढीमा ५० फिट उचाइमा मात्र उड्न सक्छ । करिब १० किलोसम्म तौल हुने सारस साढे ५ फिट अग्लो हुन्छ । रोचक के छ यसका दुवैतिरका पखेटा फिँजायो भने १० फिट लामो हुन्छ । सबैभन्दा बढी पखेटा पिँजाउन सक्ने चरा सारस र हिमाली गिद्द हो । हिमाली गिद्दले पनि सारसको जत्तिकै पखेटा फिजाउन सक्छ ।सारसले सर्पहरूलाई सजिलै मारेर खान्छ । त्यसैले सारस बस्ने ठाउँ वरिपरि सर्पको डर हुँदैन । बालीनालीलाई नोक्सानी पुर्याउने शंखेकीरा फटयांग्रा पनि सारसका आहारा हुन्, वरिष्ठ चराविद् डा हेमसागर बरालले भन्नुहुन्छ, नजिकै चितुवा, बाघलगायत जन्तु आउन लागे सारसले कराएर जानकारी दिन्छ । नेपालमा वन्यजन्तु संरक्षण ऐन०२९ ले संरक्षण गरेका ९ पन्छी प्रजातिमध्ये सारस पनि एक हो । नेपालमा ४ सयभन्दा बढी सारस भएको अनुमान छ । तीमध्ये कपिलवस्तु र रुपन्देहीमा मात्रै २ सय ५० भन्दा बढी छन् । खतराबाट जोगिन सारस चारैतिर पानी जमेको ठाउँको बीचमा झारपातहरू राखेर उचो बनाई ओथारा बस्छन् । अन्डा नजिक कुकुर, स्याल, गोही र मुसा गए जोडी सारस मिलेर लखेट्छन् । पालैपालो उनीहरू अन्डा कुर्न बस्छन् । जोडीमध्ये एउटाले अन्डा कुरेका बेला अर्को आहारा खोज्न जान्छ । सारसहरू अहिले गुँड बनाउने उपयुक्त ठाउँको खोजीमा छन् । चराविद् बरालका अनुसार सारसले धेरैजसो साउनको अन्त्यदेखि भदौ दोस्रो सातासम्म अन्डा पारेर ओथारो बस्छन् । असोज सुरु हुनासाथ उनीहरूले बच्चा कोरल्छन् । ओथारो बसेको ३१ देखि ३४ दिनभित्र बच्चा बनाउँछन् । बच्चा कोरालेको एकदुई दिनमै ओथारो बसेको ठाउँ छाडिसक्छन् ।"
मैले पढेको पुस्तक,"केही दिनअघि करोडौं कस्तुरी उपन्यास पढेँ । उपन्यासको नाम करोडौं कस्तुरीको अर्थ मैले यही उपन्यास पढेर बुझेँ । कस्तुरी एक जंगली जनावर हो । यसको नाभीको बीनाबाट मीठो सुगन्ध आउँछ । तर कस्तुरी यति मीठो बास्ना कहाँबाट आएको होला भन्दै बास्ना आएको ठाउँ खोज्न दौडन्छ । बास्नाकै खोजीमा ऊ टाढाटाढासम्म पुग्छ । धेरै दु:ख पनि पाउँछ । तर उसलाई थाहै हँुदैन कि उसले खोजिरहेको बास्ना उसकै नाभीबाट आइरहेको छ । यदि त्यो बास्ना आफ्नै नाभीबाट आइरहेको छ भन्ने थाहा पाएको भए त्यति धेरै दु:ख पाउँदैनथ्यो । त्यसैले मान्छेले पनि सबैभन्दा पहिला आफूभित्रका गुण आफंैले चिन्न सक्नुपर्छ । आफ्नो गुण चिनेर त्यसलाई फैलाउँदै अघि बढ्यो भने मात्र मान्छे सफल हुन्छ । अमर न्यौपानेले लेख्नुभएको यो उपन्यासका पात्र हास्य कलाकार हरिवंश आचार्यसित कलाकार बन्ने थुप्रै गुण हुन्छन् । उहाँलाई नाटकमा खेल्ने, जनावर र पन्छीका आवाज जस्ताको त्यस्तै निकाल्ने, अरू मान्छेहरूको क्यारिकेचर गर्नेजस्ता रहर सधंै जागिरहेको हुन्छ । तर ती रहरलाई स्कुलका शिक्षकहरूले मन पराउनुहुन्न । कलाकार बन्यो भने जिन्दगी बर्बाद हुन्छ भनेर अभिभावकले पनि पढ्नै मात्र कर गरिरहनुहुन्छ । यसरी सबैबाट तिरस्कार पाएपछि हरिवंशले आफ्नो कला निर्धक्क प्रस्तुत गर्न सक्नुभएन । मन भए पनि नभए पनि जबर्जस्ती पढेको अभिनय मात्रै गर्नुभयो । त्यसैले उहाँको पढाइ राम्रो हुन सकेन । कलाकार बन्न पाए कस्तो हुन्थ्यो होला भन्ने लागिरह्यो । तर पनि म कलाकारै बनेर सफल हुन्छु भन्ने अठोट पनि गर्न सक्नुभएन । आफूभित्रको कलाकारिताको गुण चिन्न नसकेकोले पढाई राम्रो भएन । पढाइ राम्रो नभएकाले राम्रो जागिर मिलेन । सबैले आफूलाई हेपिरहेजस्तो महसुुस भयो । कस्तुरीले आफूभित्रको बास्ना आफंैले थाहा नपाएझै आफूभित्रको गुणलाई समयमै चिन्न नसक्दा लामो समयसम्म पश्चाताप भैरह्यो । आत्महत्या गर्नेसम्मको सोचाइ आयो । आफंैले पालेको कुकुरको निकै माया लागेकाले मात्र त्यसो गर्न सक्नुभएन । समयमै आफूभित्रको क्षमता चिनेर अघि बढे मात्रै व्यक्ति सफल हुन्छ भन्ने नै यो उपन्यासले दिन खोजेको मुख्य शिक्षा हो । आफ्नो गुण आफंैले चिनेन भने न उसको जिन्दगी सफल हुन्छ न इज्जत प्रतिष्ठा नै प्राप्त गर्छ ।"
सहरको यात्रा,"प्रकृतिले आफ्नो अंशले सजाएको त्यो गाउँलाई पहिलोपटक छाडेर जाँदा म एकदमै रोएको थिएँ ।मेरो मुटुको धड्कनलाई एकपटक सट्ट रोकाइदिने त्यो कोइलीको कुहुकुहु, कागको काँकाँ खोलाका सलल्ल आवाज सम्झेर म त्यो दिन एकदमै रोएको थिएँ । लालीगुँरासको रङले भिजेको आमाको त्यो सुतीको सारीमा आँसु पुछ्दै र बुबाको त्यो हिलोले पोतिएका खुट्टा छुँदैम रङैरङले भरिएको भए तापनि फुङ्ग उडेको गाउँलाई एक दिन विकास गर्छु भन्दै म सहरतिर लाँगे ।सहर पुग्दा मैले न पछयौरा ओढेर सुतेका मान्छेहरूझैँ घाँसहरू नै भेटँेन त चिसो हावा दिएर मनलाई नै एकतालले हँसाइदिने बास नै भेटँे । बस्न, खान र सुत्न एउटै कोठा पाएपछि मैले आफ्नो गाउँका रहस्यहरू राखेको चौतारीलाई सम्झँे ।हावाले हल्लाएर सधंैभरि गीत गुन्जाइरहने ती रूखहरूलाई सम्झेँ,मलाई कहिले झर्को नमानी आफ्नो छातीमा हिँड्न दिइरहने त्यो मैदान सम्झेँमैले आफ्नो सानो गाउँमा रहेको सानो घर र त्यहाँ रहेको ठूलो मनलाई सम्झेँ । यी सहरियाहरूको स्वार्थी हाँसोलाई देखेर म छक्क परें र मैले आफ्नो गाउँमा गुन्जिरहने त्यो नि:स्वार्थ हाँसो सम्झेँ ।मेरा आँखाबाट चुहिएका ती गाउँको यादहरूलाई समेट्न खोज्दै गर्दामलाई यो सहरको कोलाहलले जिस्कायो र मेरा ती यादहरू हत्केलामै बिलाए ।समयले नै लामो समय लियो मलाई यो सहरको रङमा रङ्गिन तर पनि मैले छाडिनँ त्यो सुन्दर गाउँको यादमा टोलाइरहन ।म फर्केर आउँछु भन्ने कुरा गाउँ तिमी कहिल्यै नर्बिसकिनकि मेरा यी पाइला तिम्रो पवित्र भूमिमा टेक्न आतुर छर मेरो यो मन अब फर्केर जाऊ भनेर कराइरहेको छ ।"
हाम्रा भानुभक्त,भानुभक्त जन्मेको त्यो सुन्दर ठाउँसबैले भन्छन् चुँदी रम्घा गाउँतनहुँ जिल्लामा त्यो गाउँ पर्छजहाँ भानुभक्त जन्मेको घर छ ।।१।। रामायण लेखेर आदिकवि भए हामी नेपालीहरूलाई एक बनाए त्यस्ता कवि जन्मेको दिन आज हर्ष खुसी छाएको छ नेपालीमाझ ।।२।।भानुभक्त कविको नाम छ जगत्मानेपालीपन बगेको छ तिम्रो रगतमाए भानुभक्त प्रणाम गर्छु तिमीलाईसधैं आशीर्वाद दिनुहोस् मलाई ।।३।।
खेल खेलौं,खेल्ने तरिका : खेल सुरु भएपछि पहिलो खेलाडीले आफूसँग रहेको वस्तुलाई निर्धारित कोठामा फयाँकेर एक खुट्टाले उफ्रिँदै सबै कोठाहरू परिक्रमा गरी सम्बन्धित कोठामा पुगेपछि खुट्टाले नै हिर्काएर उक्त वस्तुलाई कोठाबाहिर पुर्याउनुपर्छ । यसरी सबै कोठामा यो क्रमलाई दोहोर्याई अन्तमा आफूले चाहेको कोठा रोज्नुपर्छ । उक्त कोठामा अर्को खेलाडीले हक जनाउन पाउँदैन । यो खेलका क्रममा आफूले फयाँक्नुपर्ने वस्तु सम्बन्धित कोठामा नअडिएमा वा त्यस्तो वस्तुलाई कोठाबाट बाहिर फाल्ने क्रममा गलत दिशातिर गएमा त्यस्तो खेलाडी खेलबाट बाहिरिन्छ । यो खेल मनोरञ्जनका लागि खेलिने यो खेल प्राय:जसो हाम्रो टोलछिमेकमा दिनहुँ खेलिन्छ । अहिले यो खेलको क्रेजका कारण धेरैजसो विद्यालयले स्थानीय खेललाई प्रवद्र्धन गर्ने उद्देश्यले आफ्नो वार्षिक कार्यक्रममा समेत समावेश गर्न थालेका छन् ।
कागज उद्योग,"लक र परेली स्कुलबाट घर फर्कने बेला भइसकेको थियो । उनीहरूकी आमा प्रियंका झटपट खाजा तयार पार्दै हुनुहुन्थ्यो । छोरीहरू खुसी भएर हल्लीखल्ली गर्दै आए । उनीहरू भन्दै थिए, हाम्रो भोलिदेखि दुई हप्ता बिदा । जुम्ल्याहा छोरीहरूको खुसी देखेर आमा दंग पर्नुभयो । उहाँले भन्नुभयो, लौ लौ, मोज गर । बरु पहिले आफ्ना सामान ठाउँठाउँमा राख । अनि हातगोडा धोएर खाजा खान आइहाल । मैले तिमीहरूलाई मन पर्ने खाजा बनाएकी छु । आमाले साँच्चै आज उनीहरूलाई मनपर्ने हलुवा, पुरी र आलु चना पकाउनुभएको थियो । दुवै दिदीबहिनी खुसी हुँदै खाजा खान थाले । आमाचाहिँ मनमनै खाजा खाँदै गरेका ८ वर्षका चकचके छोरीहरूलाई यति लामो बिदामा के काममा अलमल्याउने होला भनेर सोच्न थाल्नुभयो । खाजा खाइसकेपछि दुवै छोरीलाई माया गरेर बोलाउँदै भन्नुभयो, हेर छोरीहरू यसपालि लामो बिदामा म तिमीहरूलाई एउटा उद्योगको काम सिकाइदिन्छु । त्यो उद्योगबाट उत्पादन भएको सामान म नै किनिदिऊला । तिमीहरूलाई पैसा पनि हुन्छ । हुन्छ कि हुन्न लौ भन ? बिदामा उद्योग चलाउने र पैसा कमाउन पाइने कुरा सुनेर दुवै छोरी खुसी भए । उनीहरूले एकै स्वरमा भने, हुन्छ, ममी हामी आजैदेखि त्यो काम गर्छौं । बरु त्यो के काम हो ? छोरीका कुराले आमा पनि खुसी हुनुभयो । उहाँले भन्नुभयो, काम तिमीहरूले गर्न सक्ने नै हो । तिमीहरूले पक्का गर्ने हो भने आज भैगो, भोलिदेखि सुरु गरौंला ।दुवै दिदीबहिनीलाई अब ममीले के काम गर्न दिने होला भनेर खुल्दुली भयो । बेलुका हत्तपत्त निद्रा पनि लागेन । भोलिपल्ट बिहान सबेरै उठेर दुवैजना आमा भएको ठाउँमा पुगे । बिहानको चियाखाजा खाइसकेपछि आमाले दुवै छोरीलाई एउटा बाटामा पानी हाल्न अह्राउनुभयो । त्यसमा नचाहिँने कापी कागजहरू जम्मा गरेर टुक्रा टुक्रा पारेर भिजाउन लगाउनुभयो । दिदीबहिनी छक्क पर्दै एक अर्काको मुख हेर्दै इसाराले सोध्दै थिए । छोरीहरूले उद्योग सुरु गर्न लागेको थाहा पाएर बुबा पनि दंग पर्नुभयो । बिहानको खाना खाएर बुबाचाहिँ अफिसतिर लाग्नुभयो । अनि आमा र छोरीहरू मिलेर कामधन्दा सुरु गर्न लागे । आमाले छोरीहरूलाई ठिकठिकैको ढुंगा दिएर अघिदेखि नै भिजाइएको कागज मसिनो हुने गरी पिस्न लगाउनुभयो । मसिनो गरी कुटेपछि अर्को ठूलो बाटामा पानी भरियो । छोरीहरूको काममा आफूले पनि मद्दत गर्नुभयो । आफूले पनि कागज कुटेर मसिनो पारिदिनुभयो । त्यसपछि भान्छाबाट मैदा पिठो चाल्ने चाल्नी लिएर आउनुभयो । मसिनो पारी कुटेको कागज छानेर एकछिन् पानी तर्काएर चाल्नुभयो । अनि उठाएर राखिछोडिदिनुभयो । छोरीहरू ममीको काम छक्क परेर हेरिरहे । आमाले जालीमा टाँसिएका पातला कागज सुकेपछि बिस्तारै जालीबाट उप्काएर घाममा सुकाइदिनुभयो । त्यसपछि दुवै छोरीले आमाले सिकाएजस्तै गरेर कागज तयार पारे । आफैंले कागज बनाउन सकेकोमा पलक र परेली दुवै दंग थिए । आमाले एकप्रति कागज एक रुपैयाँमा किनिदिने हुनुभयो । अफिसबाट घर फर्कंदा छोरीहरूले कागज उत्पादन गरेको देखेर बुबा पनि खुसी हुनुभयो । दुई हप्ता बिदामा पलक र परेली दुवैले निकै कागज बनाए । घरका सारा काम नलाग्ने कागज प्रयोगमा ल्याई घर पनि सफा पारे । पैसा पनि कमाए । उनीहरूले दसैंका बेला आफैंले बनाएको कागजमा शुभकामना लेखी पठाउने विचार गरे । प्रत्येक वर्ष बिदा सकिएपछि स्कुल जाँदा आफूले कसरी छुट्टी मनाएको हो भन्ने कुरा लेखेर स्कुलमा लैजानुपथ्र्यो । पलक र परेली दुवैले आफूले फाल्तु कागजलाई उपयोगमा ल्याएकोबारे लेख लेखे । उनीहरूको लेखाइ उत्कृष्ट ठहरियो । दुवैले पुरस्कार पनि पाए । त्यसपछिका वर्षमा दुवै दिदीबहिनी नचाहिँदो फाल्तु नयाँ कागज बनाउन थाले । उनीहरूले नयाँ कागज मात्र नभई कागजकै अरू समान पनि बनाउन सिके । उनीहरूको काम देखेर स्कुलका सबै शिक्षक खुसी हुनुभयो । आफूलाई चाहिने खाजा खर्च उनीहरूको त्यसबाटै जुटाउन सक्ने भए ।"
