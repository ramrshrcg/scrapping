शीर्षक,विवरण
घाम लागेमात्रै चल्छन् गाडी,"हिउँदभर गाडी चल्ने गोरखाका ग्रामीण सडक वर्षा लागेपछि सुनसानजस्तै हुन्छन्। जिल्लाका ग्रामीण भेगलाई सदरमुकामसँग जोड्ने सडकमा यतिखेर गाडी त परैजाओस्, मानिससमेत हिँड्डुल गर्न अप्ठेरो हुन्छ। नालासमेत नभएका अधिकांश कच्ची सडक हिउँदभर मर्मत हुन्छन्। गाडी चल्छन् पनि। जब वर्षायाम लाग्छ, कच्ची ग्रामीण सडक हिलाम्मे र खाल्डाखुल्डीमय हुन्छन् अनि गाडी नै चल्न नसक्ने बन्छन्। अधिकांश ग्रामीण सडक गाडी गुड्न नसक्ने भएको यातायात व्यवसायी समिति गोरखाका अध्यक्ष रामहरि केसीले बताए। केही रुटमा मात्रै हाम्रा बस चलेका छन्, धेरैजसो बन्द भइसके, उनले भने। कच्ची सडकमा गोरखा यातायातका १ सय १० बस चल्छन्। छिटपुट गाडी चलेका छन्, पानी परेको दिन ठप्पै हुन्छ, उनले भने, लगातार घाम लागेमात्रै बस चल्छन्। कच्ची सडक मर्मत नगरेसम्म सार्वजनिक यातायातको सेवा नियमित सञ्चालन नहुने यातायात व्यवसायीको भनाइ छ। घ्याम्पेसाल र बालुवा जोड्नेबाहेक अन्य सडकमा गाडी नियमित छैनन्। सहिद लखन गाउँपालिका७ का अध्यक्ष शरण श्रेष्ठले ऋण काढेर बाटो मर्मत गर्न लगाए। ६ लाखमा मर्मतसम्भार गरियो, उनले भने, ठूलो पानी आयो भने फेरि बन्द भइहाल्छ। उनले गाउँपालिकामा खर्च पेस गर्ने गरी मर्मतसम्भार गरेको बताए। बजेट थिएन, पछि खर्च पेस गर्ने गरी मर्मतसम्भार गरेर हिँडडुल गर्न मिल्ने बनाएका छौं, श्रेष्ठले भने। सडकहरू जताततै हिलाम्मे र खाल्डाखुल्डी हुँदा ओहोरदोहोरसमेत जोखिमपूर्ण बनेको छ। भीमसेन गाउँपालिकाका वीरेन्द्र श्रेष्ठले भने, दुई घण्टा लाग्ने बाटो बिग्रेर ४५ घण्टा लाग्ने भएको छ। वर्षाले कच्ची सडक अवरुद्ध भएपछि भूकम्पपछिको पुनर्निर्माण पनि प्रभावित भएको छ। पानी परेर बाटो पहिरो र खाल्डाखुल्डीले अवरुद्ध छ, धार्चे गाउँपालिकाकी उपप्रमुख फूलमाया गुरुङले भनिन्, एम्बुलेन्समा राखेर बिरामी अस्पतालसम्म लैजान पनि सकिएको छैन। बाटोकै कारण निर्माण सामग्री र दैनिक उपभोग्य वस्तु ढुवानी हुन नसकेको उनले बताइन्। पर्वतको फलेवास७ लिमिठानाका ३५ किसानले सहकारीमार्फत २ सय गाईभैंसी पाल्न थालेको ५ वर्ष भयो। गाउँमा सडक पुगेपछि खुलेको चिसापानी दुग्ध उत्पादक कृषि सहकारीले दैनिक ५ सय लिटर दूध सदरमुकाम कुस्मा ल्याउन २० लाख खर्चेर जिप किन्यो। तर वर्षाका ६ महिना सडककै कारण सास्ती छ। झरीले सडक भत्किन्छ, गाडी नचल्दा दूध पठाउँन पाइँदैन, सहकारी सचिव शोभा क्षत्रीले भनिन्, बस्तुभाउलाई दाना खुवाउने खर्च बराबर पनि आम्दानी हुँदैन। पानी थामिएको भोलिपल्ट सबै जुटेर सडक मर्मत नगरे आउजाउ सुचारु नहुने उनले बताइन्। बाटो मर्मतकै लागि मासिक १५ हजार छुट्याउने गरेका छौं, उनले भनिन्, त्यति नगरे दूध फाल्नुपर्छ। पाँच सय लिटर दूध कहाँ पोख्नु। सुदूर दक्षिणको पैयुँ गाउँपालिकामा सञ्चालित बस तथा जिप व्यवसायी वर्षाले सडक भत्केकै कारण ५७ किमि दूरीको सदरमुकाम कुस्मा पुग्न १ सय ७४ किमिको स्याङ्जापोखरा हुँदै भूपी शेरचन मार्ग प्रयोग गर्न बाध्य छन्। कुस्माहुवास जोड्ने दुई सडक भए पनि असारको पहिलो सातादेखि अवरुद्ध छन्। हुवासवालिङ सडक मर्मत गर्दै साना गाडी मुस्किलले चलाएका छौं, व्यवसायी किसान रिजालले भने, ठूला बस ठप्पै छन्।जिल्लाभर यस्ता समस्या प्रत्येक गाउँनगरमा छन्। पोखराबागलुङ र मालढुंगाबेनी सडक आसपास बाहेकका सर्वसाधारण बर्सेनि यस्तै खालको समस्या झेलिरहेका छन्। हिउँदका ६ महिना सहज चल्ने सडक असारदेखि मंसिरसम्म अवरुद्ध हुन्छन्। सदरमुकाम कुस्मा नगरपालिकाका अधिकांश वडावासीले समेत सडकको समस्या भोग्दैआएका छन्। कुस्माका १, २, ३, १०, ११, १२, १३ र १४ वडावासी सडकको सुविधाबाट वञ्चित छन्। त्यस्तै जलजलाको ६, ७, ८, ९ वडामा असारदेखि सडक अवरुद्ध छ। फलेवास नगरपालिका, पैयुँ, बिहादी र महाशिला गाउँपालिकाका अधिकांश वडाका सडक ठप्पजस्तै छन्।जिल्ला प्राविधिक कार्यालयका अनुसार जिल्लाका १ हजार किमि सडकमध्ये वर्षामा मुस्किलले दुई सय किमिमा गाडी चल्छन्। जिल्लाका सबै सडकमा बाह्रै महिना गाडी सञ्चालनको प्रयास सफल हुन सकेको छैन, प्रमुख जिल्ला इन्जिनियर लक्ष्मीप्रसाद भण्डारीले भने, मापदण्ड नपुर्याई ट्रयाक खोलेकाले अहिले जति मर्मत गर्दा पनि सानो बाढीले समेत असर पुर्याउँछ। पर्वतमा प्राविधिक कार्यालयको तथ्यांकभन्दा दोब्बर बढी सडक सञ्जाल छ। प्राविधिकहरूकै अनुसार अहिले जिल्लामा खुलेका सबै सडकका ट्रयाकको दूरी करिब २ हजार ४ सय किमि छ। तर, जिल्ला सडक सञ्जालका ३२ वटाको मात्रै प्राविधिक कार्यालयमा तथ्यांक छ। बाँकी सडक तत्कालीन गाविस, सांसदले पाउने निर्वाचन क्षेत्र पूर्वाधार विशेष कार्यक्रम लगायतका बजेटबाट खनिएका हुन्। हिउँदमा मात्रै सद्दे सहायक राजमार्गस्तरको तनहुँको डुम्रे र लमजुङको बेंसीसहर जोड्ने सडकको १८ किमि क्षेत्र लमजुङमा पर्छ। उक्त सडक कालोपत्रे हो। पाउँदीबाट भोटेओडार कटेपछि बेंसीसहर नपुग्दैको सडक भने कच्चीजस्तै छ। अविरल वर्षा हुँदा आउने बाढीले ठाउँठाउँमा सवारी अवरुद्ध हुनु यहाँको पुरानै समस्या हो। पुलको माग गर्दै आए पनि भकुन्डे र गैरी लगायतका स्थानमा अझै बनेका छैनन्। बेंसीसहरबाट हिमाली जिल्ला मनाङ जाने एकमात्र बाटो पहिरोले दिनदिनै अवरुद्ध हुने गरेको छ। बेंसीसहर नजिकैको पुमा खोलामा पुल छैन। चण्डीस्थानको बेलौती बिसौना नजिकै उत्तिसघारी खरखरेमा दिनदिनै पहिरो खस्ने गरेको छ। सडक बनेको २४ वर्ष भए पनि स्तरोन्नतिका लागि सम्बन्धित निकायले चासो देखाएको छैन। मुख्य सडकको अवस्था त यस्तो छ, गाउँ जाने बाटोको के कुरा गरौं, जिप चालक हुमप्रसाद गुरुङले भने। लमजुङमा साविकका ६१ गाविसका ग्रामीण भेगमा हिउँदमा सजिलै गाडी गुड्छन्। तर यतिबेला गाडी आवतजावत सहज छैन। पसगाउँमा गत वर्षमात्रै ट्रयाक खुल्यो। केही दिन गाडी चल्न नपाउँदै सडकका विभिन्न स्थान पहिरोले बगाएपछि ठप्प रहेको तत्कालीन गाविस अध्यक्ष बलराम गुरुङले बताए। हामी बेंसीसहर जानुपर्दा पोखरा गएर तनहुँ हुँदै जानुपर्छ, उनले भने। यस्तै पूर्वी क्षेत्रको दूधपोखरी, बिचौर, इलमपोखरीका बासिन्दालाई बेंसीसहर आउजाउ गर्न हिँड्नुपर्ने बाध्यता छ। काठमाडौं, पोखरा, चितवन जान आउन गोरखाको भच्चेक गएर आँबुखैरनीको बाटो प्रयोग गर्नुपरेको दूधपोखरीकी कुमारी गुरुङले बताइन्। उनका अनुसार गोरखाको भच्चेकबाटै खाद्यान्न लगायत ढुवानी गर्ने गरिएको छ। बाटो हिलो छ। पहिरो खसेको छ। गाडी चलाउनै मिल्दैन, बेंसीसहरभुजुङ जिप चलाउँदै आएका रेशम गुरुङले भने। ट्राफिक प्रहरीका अनुसार अहिले नाल्मा, श्रीमञ्ज्याङ, सिउरुङ, पाचोक, हिलेबेंसीलगायत गाउँ जाने सडक अवरुद्ध छन्। आव २०७३७४ मा मात्रै जिल्ला समन्वय समितिले लमजुङका १ सय ७२ सडकमा निर्माण र मर्मतका लागि १२ करोड ३२ लाख २५ हजार रुपैयाँ लगानी गरेको छ। तत्कालीन नगरपालिका र गाविसका धेरै बजेट सडकमै लगानी गरिएका छन्। डिभिजन सडक कार्यालयले पनि सडकमै लगानी गरेको छ। जिल्लाका ४ नगर र ४ गाउँपालिकाले पनि चालु आवमा सडकलाई नै प्राथमिकतामा राखेर बजेट विनियोजन गरेका छन्। तर, निर्माण तथा मर्मत गरिएका सडक बर्खायाममा हिलाम्मे, पहिरो खस्ने र बाढीले बगाउने गरेको छ। छेउमा नाला नबनाउने गरेका कारण पनि धेरै सडक वर्षाले बगाएका छन्। ग्रामीण सडकमा सास्तीतनहुँ सदरमुकामबाट घर फर्कंदा तनहुँसुरको पृथ्वी माविका प्रधानाध्यापक हरिमान श्रेष्ठ पैदलै फर्कन बाध्य भए। घाम लाग्दा धुलाम्मे हुने घाँसीकुवादेखि तनहुँसुर सडकमा पानी पर्दा गाडी चल्न सक्दैनन्। उकालो र रातोमाटो भएकाले गाडी चल्न नसक्दा दैनिक आउजाउ गर्नेले पैदल यात्रा गर्नुपर्ने बाध्यता छ। झरी पर्दा किहुँ र गजरकोटको यात्रा पनि जोखिमपूर्ण हुने गर्छ। हिलाम्मे सडक र खोलामा पक्की पुल नभएपछि सवारी आउजाउ रोकिन्छ। गन्तव्यमा पुग्न नसक्दा यात्रीले सास्ती खेप्छन्। भीमाददेखि माझकोट, साबुँभगवती तर्फका सडक, कलेस्तीदेखि सतिस्वाँरा र मिर्लुङ पुग्ने जस्ता दर्जनौं सडकमा यात्रीले दु:ख पाएका छन्। यस्ता जोखिमपूर्ण सडकमा बसले क्षमताभन्दा बढी यात्री कोच्दा सधैं डराएर यात्रा गर्नुपरेको स्थानीय मना आचार्यले गुनासो गरिन्। भीमाददेखि दक्षिणका दर्जन गाविसमा पुग्ने सबै सडक कच्ची छन्। ती सडकमा ठाउँठाउँमा सवारी फस्ने गरी खाडल बनेका छन्। हिँडेर गए पनि एक दिन पुरै लाग्छ, गजरकोट५ का बलबहादुर विकले भने, गाडी फसेर आफंैले सामान बोकेर जानुपर्दा हैरान भइयो। साउन लागेदेखि ट्रयाक्टर मात्र समयमा गन्तव्यमा पुग्न सकेको विकले बताए। व्यवसायी श्रीकृष्ण सिग्देल भन्छन्, चाहेर पनि गन्तव्यमा जिप पुर्याउन सकिएन।यात्रीले ठाउँठाउँमा ठेलेर गाडी गन्तव्यमा पुर्याउने गरेका छन्। साँघुरा सडक भएकाले दुईतर्फी सवारी चल्न पनि मुस्किल पर्छ। जिल्ला समन्वय समितिले अघिल्ला वर्ष सडक मर्मतमा बजेट विनियोजन गथ्र्यो। यो वर्षदेखि अन्योल भएको इन्जिनियर सुरेश अधिकारीले बताए। जिल्लाभित्र ५ सय किमि कच्ची सडकको सञ्जाल छ, सबैलाई सामान्य मर्मत गरेर वर्षातमा नियमित चल्ने बनाउन नगरपालिका र समन्वय समितिले पहल गरेका छन्, उनले भने, नगर र गाउँपालिकाको क्षेत्रमा बजेट गएकाले समन्वय समितिले पुराना योजनाबारे जानकारी गराएका छौं। सबै सडक बाह्रै महिना चल्ने बनाउने योजना भए पनि नसकिएको उनले बताए। बाह्रै महिना चलाउने लक्ष्य महानगर बन्नेक्रममा कास्कीको पोखरालेखनाथ महानगरमा धेरै पहाडी र ग्रामीण भूभाग गाभिए। महानगरको मेयरका प्राय: उम्मेदवारले सडकलाई नै मुख्य मुद्दा बनाए। मेयर मानबहादुर जीसीले पनि निर्वाचित भएकै दिन सडकलाई नै मुख्य प्राथमिकता दिने योजना सुनाए। तर महानगरसहित कास्कीका अधिकांश गाउँपालिकाका ग्रामीण सडक बाह्रैमास सजिलै गाडी चल्ने अवस्थामा छैनन्। वर्षाका बेला ती अवरुद्ध हुँदा यात्रुले सास्ती भोग्नुपरेको छ। महानगरभित्र १ सय २४ किलोमिटर कालोपत्रे, १ सय ६ किमि ग्राभेल र ३ सय १५ किमि कच्ची सडक छन्। कालिका, माझठाना, भरतपोखरी, निर्मलपोखरी, कृस्ती, पुम्दीभुम्दी, चापाकोट, सराङकोट, कास्कीकोट, भदौरेलगायत ग्रामीण इलाकामा बाह्रैमास यातायात चल्न सक्दैनन्। फेवातालको किनारैकिनार भदौरे हुँदै पञ्चासे पुग्ने बाटो बर्सेनि अवरुद्ध हुन्छ। फेवातालको मुहान हर्पन खोलामा मोटरेबल पुल नहुँदा र ठाउँठाउँमा पहिरो खस्दा वर्षायाममा यातायात ठप्प हुन्छ। पोखराबाट कालिका सौर्य हुँदै पात्ले, नौरु, बेतेनी, राम्चे पुग्ने बाटो पहिरोका कारण अवरुद्ध भएको एक साता भइसक्यो। बाटो अवरुद्ध हुँदा सर्वसाधारण र विद्यार्थी दैनिक ४ किलोमिटर हिँड्न बाध्य छन्। पहिरो पन्छाउन जनप्रतिनिधिलाई बारम्बार भन्दा पनि समस्या समाधान नभएको माझठानाका लालमोहन तिवारी बताउँछन्। महानगरले पूर्वाधार विकासमा मात्रै १ अर्ब ३६ करोड ५३ लाख १८ हजार रुपैयाँ छुट्याएको छ। जुन कुल बजेटको ३३८ प्रतिशत हो। कास्कीका रुपा, मादी र माछापुच्छ्ेरमा कालोपत्रे सडक छैनन्। रुपामा ३३ किलोमिटरको बेगनासभोर्लेटार, ३४ किलोमिटरको रुपाकोटथुम्की र २७ किलोमिटरको शिशुवापोल्याङ्टार मुख्य ग्रामीण सडक छन्। यी सडक खण्डमा पोखरा लेखनाथ महानगरमा पर्ने भागबाहेक कालोपत्रे छैनन्। शिशुवाबाट पोल्याङटार जोड्ने सडकको सालघारी किनाराक्षेत्रमा बर्सेनि पहिरो खस्छ। ठकुरी गाउँमा बाटो अप्ठेरो हुँदामा वर्षायाममा यातायात चल्न सक्दैनन्। पहिरो खसेको ठाउँमा उतिखेरै डोजर लगाएर हटाउने गरेको गाउँपालिका प्रमुख नवराज ओझाले बताए। गाउँपालिकाले सडक स्तरोन्नतिका लागि मात्रै यस वर्ष ३ करोड ६५ लाख १९ हजार रुपैयाँ छुटयाएको छ। खोलाको छेउरुपाकोटथुम्की सडक कालोपत्रे गर्ने राष्ट्रिय योजनामा परेको छ। शिशुवापोल्याङटार सडक यसै वर्ष कालोपत्रे गर्ने योजना रहेको ओझाले सुनाए। गाउँपालिकामध्येकै विकट मादीमा पनि कालोपत्रे पुग्न सकेको छैन। काहुँखोलाबाट सिक्लेस जाने बाटोमा पर्ने विजयपुर खोलामा मोटरेबल पुल नहँदा वर्षायाममा गाडी वारपार गर्न सक्दैनन्। विजयपुरबाट भगवतीटार हुँदै मिजुरे जाने बाटो पनि अवरुद्ध छ। थुम्सीकोटबाट मिजुरे पुग्न बार्दीखोलामा पुल नहुँदा समस्या परेको हो। सिक्लेस, ताङतिङ, मिजुरे जाने ग्रामीण सडकमा ठाउँठाउँमा मोटरेबल पुल नहुँदा र पहिरो जाँदा ३ महिना यातायात ठप्प हुने गाउँपालिका प्रमुख वेदबहादुर गुरुङ बताउँछन्। कसेरीबाट भैंसे हुँदै गाउँपालिकाको केन्द्र याङ्जाकोट पुग्ने बाटो मात्रै जेनतेन बर्खामा चल्ने बनाएको उनले बताए। मादीले ६ करोड १० लाख रुपैयाँ सडकका लागि छुटयाएको छ। माछापुच्छ्ेर गाउँपालिकाको सार्दीखोलामा केही भाग कालोपत्रे भए पनि हाल उप्किसकेको छ। गाउँपालिकाको केन्द्र लाहाचोकबाट पोखरा जोड्ने बाटोको चोर खोल्सामा बारम्बार पहिरोले दु:ख दिइरहन्छ। ल्वाङघलेलको सैतिघट्टबाट सिदिङ र घलेलबाट सिदिङ जोड्ने मोटरबाटो समेत हाल अवरुद्ध छ। मर्दीखोलामा मोटरेबल पुल नहुँदा र पहिरो खस्दा नै ती बाटा अवरुद्ध भएका हुन्। चालु आर्थिक वर्षमा गाउँपालिकाको केन्द्र लाहाचोकबाट पोखरा जोड्ने सडकलाई कालोपत्रे गर्ने गाउँपालिका प्रमुख कर्णबहादुर गुरुङले बताए। उक्त बाटोका लागि १ करोड रुपैयाँ छुटयाएको उनले जनाए। उनले आर्थिक वर्षको बजेटमा विकास बजेटको ७० प्रतिशत सडक स्तरोन्नतिका लागि छुटयाएको उल्लेख गरे। उनले भने, कम्तीमा यो वर्ष मुख्य मुख्य सडक बाह्रै महिना सञ्चालन गर्ने लक्ष्य लिएका छौं। अन्नपूर्ण गाउँपालिकामा १२ सयदेखि २२ किलोमिटरसम्मका ३३ ग्रामीण सडक छन्। लुम्ले घुम्तीदेखि तान्चोक, तोल्का हुँदै लान्द्रुक जोड्ने बाटो २२ किलोमिटरको छ। हिउँदमा ठूलै बस चल्ने भए पनि यो बाटोमा बर्खामा जिप मात्रै चल्छन्। नयाँपुलबाट पर्यटकीय गाउँ घान्द्रुक जोड्ने सडकमा पहिरो खस्दा बारम्बार अवरुद्ध भइरहन्छ। गाउँपालिका प्रमुख युवराज कुँवरले आइतबार मात्रै पहिरो पन्छयाएर यातायात खुलाएको बताए। मोदी खोलामा मोटरेबल पुल नहुँदा लान्द्रुक र घान्द्रुक मोटरबाटोले जोडिन सकेको छैन। अन्नपूर्णले १० किलोमिटरभन्दा लामो दूरीका सडकलाई विशेष प्राथमिकतामा राखेको छ। ठूला सडक योजनालाई १ करोड ६५ लाख रुपैयाँ र आर्थिक केन्द्र जोड्ने सडक योजनामा १ करोड २० लाख रुपैयाँ गाउँपालिकाले छुटयाएको छ।(सुदीप कैनीअगन्धर तिवारीआश गुरुङप्रकाश बरालपूर्ण बिके दीपक परियारको रिपोर्ट)"
कुन दल कत्रो ?,"काठमाडौं स्थानीय तहको निर्वाचनमा नगरप्रमुख र गाउँपालिका अध्यक्ष पदमा बढी स्थान जितेर पहिलो बनेको नेकपा एमालेले समग्रमै स्थानीय तहको सम्पूर्ण पदको ४५२१ प्रतिशत हिस्सा जित्न सफल भएको छ। पहिलो र दोस्रो चरणमा निर्वाचन सम्पन्न भएको स्थानीय तहको सम्पूर्ण पदमा एमालेले अन्य दललाई उछिनेको छ। स्थानीय तहका विभिन्न पदमा २८ हजार ४ सय ९ जना निर्वाचित जनप्रतिनिधिले जिम्मेवारी सम्हालिसकेका छन्। त्यसमा एमालेका १२ हजार ८ सय ४५ जनाले जितेका छन्। यो संख्या गाउँपालिका तथा नगरपालिकामा अध्यक्षप्रमुख, उपाध्यक्षउपप्रमुख, वडाध्यक्ष, वडा सदस्य, महिला सदस्य र दलित महिला सदस्य गरी ७ पदमा निर्वाचितको हो। एमालेले नगरप्रमुख १११, उपप्रमुख १२३, गाउँपालिका अध्यक्ष १६५, उपाध्यक्ष १८९, वडाध्यक्ष २३३०, वडा सदस्य ४९७०, महिला सदस्य २५२५ र दलित महिला सदस्य २४३२ सिट जितेको छ। ७४४ स्थानीय तहमध्ये पहिलो र दोस्रो चरणमा गरी ६१७ स्थानीय तहमा निर्वाचन सम्पन्न भइसकेको छ। देशभरका कुल ६६८४ वडामध्ये ५४७२ वडामा निर्वाचन भइसकेको छ। पहिलो चरणमै निर्वाचन सम्पन्न भएर पनि मतगणना विवादका कारण भरतपुर महानगरपालिकाको प्रमुख र उपप्रमुख तथा वडा नम्बर १९ र २० को परिणाम रोकिएको छ। त्यसबाहेक सबैतिर जनप्रतिनिधिले काम थालिसकेका छन्। कांग्रेसले सबै गरी ९ हजार ७ सय ८ पद जितेको छ। उक्त संख्या कुल निर्वाचित पदको ३४१७ प्रतिशत हो। कांग्रेसले नगरप्रमुख ७९, उपप्रमुख ६१, गाउँपालिका अध्यक्ष १४७, उपाध्यक्ष १२६, वडाध्यक्ष १९४६, वडा सदस्य ३७४४, महिला सदस्य १८३२ तथा दलित महिला सदस्य १७७३ सिट जितेको छ। सम्पूर्ण पदमा गरी १५१८ प्रतिशत सिट जितेर माओवादी केन्द्र तेस्रो स्थानमा छ। उसले कुल ४ हजार ३ सय १३ पदमा जित हासिल गरेको छ। नगरप्रमुख २०, उपप्रमुख २५, अध्यक्ष ६४, उपाध्यक्ष ६२, वडाध्यक्ष ८७२, वडा सदस्य १६३५, महिला सदस्य ८१७ र दलित महिला सदस्य ८१८ सिट जितेको छ। प्रमुख तीन दल एमाले, कांग्रेस र माओवादीले स्थानीय तहमा कुल पदको ९५ प्रतिशत हिस्सा ओगटेका छन्। बाँकी ५ प्रतिशत सिटमा राष्ट्रिय प्रजातन्त्र पार्टी, संघीय समाजवादी फोरम नेपाल, लोकतान्त्रिक फोरम, नयाँ शक्ति, नेमकिपा, राष्ट्रिय जनमोर्चा, नेकपा (माले), परिवार दल, राष्ट्रिय जनमुक्ति पार्टी, संघीय लोकतान्त्रिक राष्ट्रिय मञ्च, बहुजन शक्ति पार्टी तथा स्वतन्त्रसमेतले जितेको निर्वाचन आयोगले जनाएको छ। स्थानीय निर्वाचनमा ७३ राजनीतिक दलले भाग लिएकोमा १४ दल मात्रै कुनै न कुनै पदमा जित हासिल गर्न सफल भए। आयोगको सूचना प्रविधि व्यवस्थापन महाशाखाले तयार पारेको नतिजा पुस्तिकाअनुसार संघीय समाजवादी फोरम र नयाँ शक्ति पार्टीको गठबन्धनले चौथो स्थान प्राप्त गरेको छ। ती दुई दलले गरी ४७० पदमा जितेका छन्। उक्त गठबन्धनले उपप्रमुख १, गाउँपालिका अध्यक्ष ९, उपाध्यक्ष ७, वडाध्यक्ष ८८, सदस्य १७४, महिला सदस्य ९८ र दलित महिला सदस्य ९३ सिट जितेको छ। लोकतान्त्रिक फोरमले नगरप्रमुख १, उपप्रमुख १, अध्यक्ष ५, उपाध्यक्ष ४, वडाध्यक्ष ५६, सदस्य ११५, महिला सदस्य ५६ र दलित महिला सदस्य ५७ सहित २९५ स्थान जितेको छ। यस्तै, स्वतन्त्रबाट नगरप्रमुख २, अध्यक्ष ४, उपाध्यक्ष ५, वडाध्यक्ष ५९, वडासदस्य ६०, महिला सदस्य २३ र दलित महिला सदस्य २२ जना गरी १ सय ७५ जनाले जितेका छन्। राप्रपाले नगरप्रमुख १, उपप्रमुख, ३, अध्यक्ष ४, उपाध्यक्ष ४, वडाध्यक्ष ५३, वडा सदस्य ९७, महिला सदस्य ५० र दलित महिला सदस्य ४५ समेत गरी कुल २ सय ५७ सिट जितेको छ। राष्ट्रिय जनमोर्चाले गाउँपालिका अध्यक्ष ३ र उपाध्यक्ष ४ सहित १८६, नेमकिपाले १ प्रमुख र १ उपप्रमुखसहित ९९ स्थान जितेका छन्। बहुजन शक्ति पार्टीले ७ वडाध्यक्ष र सदस्य गरी ३७, राष्ट्रिय जनमुक्ति पार्टीले वडाध्यक्ष १ सहित १२, संघीय लोकतान्त्रिक राष्ट्रिय मञ्चले १ वडाध्यक्षसहित ७, नेकपा मालेले १ वडाध्यक्षसहित ४, राष्ट्रिय जनमुक्ति पार्टीले २ महिला सदस्य र नेपाल परिवार दलले १ दलित महिला सदस्य जितेका छन्। ७४४ स्थानीय तहमा प्रत्यक्ष निर्वाचित हुने पद संख्या ३४ हजार ९ सय ८ छन्। प्रदेश २ को ८ जिल्लाका १ सय २७ स्थानीय तहमा निर्वाचन हुन बाँकी छ। पहिलो चरणमा निर्वाचन भएका प्रदेश ३, ४ र ६ का २८३ गाउँपालिका र नगरपालिकाको १३५५६ पदमा १३ हजार ४ सय जनाले पदबहाली गरेका छन्। पहिलो चरणमा १ सय ४६ वडामा दलित महिला सदस्य पद रिक्त रहन गएको छ भने भरतपुरको परिणाम आउनै बाँकी छ। दोस्रो चरणमा निर्वाचन भएका प्रदेश १, ५ र ७ का ३ सय ३४ स्थानीय तहमा १५ हजार ३८ पदसंख्या रहेकामा १५ हजार ९ जना जनप्रतिनिधि आइसकेका छन्।।"
रहिनन् डिना,"काठमाडौं (कास) नेपाली कला क्षेत्रको उन्नयनमा महत्त्वपूर्ण योगदान पुर्याएकी डिना वाङदेलको मंगलबार अमेरिकामा निधन भएको छ।पछिल्लो समय कतारस्थित भर्जिनिया कमनवेल्थ विश्वविद्यालयको कला विभाग प्रमुखका रूपमा कार्यरत वाङदेलको रुघाखोकी बिग्रिएपछि शल्यक्रिया गरिएको थियो। उपचाररत अवस्थामै मेनेन्जाइटिसग्रस्त उनको मंगलबार नेपाली समयअनुसार बिहान ११:३० बजे निधन भएको हो। भर्जिनिया विश्वविद्यालयले वाङदेललाई कला विभाग प्रमुख बनाएर कतार पठाएको थियो। उनी ५ वर्षदेखि कतारमा कार्यरत थिइन्। ५४ वर्षीया वाङदेल प्रख्यात कलाकार लैनसिंह वाङदेलकी एक्ली सन्तान थिइन्। डिनाकी आमा, श्रीमान् दिवाकार र दुई छोरा छन्। डिनाले नेपाली कला क्षेत्रमा महत्त्वपूर्ण योगदान पुर्याउनु भएको थियो, कलाकार अस्मिना रञ्जितले भनिन्, यो खबरले हामीलाई ठूलो चोट परेको छ।"
शपथको तयारी भयो तर मन्त्रिपरिषद् विस्तार भएन,"काठमाडौं (कास) राष्ट्रपति कार्यालयले नयाँ मन्त्रीलाई शपथ खुवाउन मंगलबार साँझ ५ बजेका लागि तयारी गरिसकेको थियो। तर कांग्रेसभित्र संस्थापन पक्ष र वरिष्ठ नेता रामचन्द्र पौडेल पक्षबीच मन्त्रालय भागबन्डामा कुरो नमिलेपछि मन्त्रिपरिषद् विस्तार नै हुन सकेन। सरकार गठनको डेढ महिना बित्दा पनि मन्त्रिपरिषद् विस्तार गर्न नसकेकामा आलोचना खेपिरहेका प्रधानमन्त्री शेरबहादुर देउवाले सत्तासाझेदार माओवादी केन्द्रका अध्यक्ष पुष्पकमल दाहालसँगको परामर्शमा बुधबार नयाँ मन्त्रीहरूको शपथ कार्यक्रमको तयारी गर्ने गरी मंगलबारको कार्यक्रम रोक्न राष्ट्रपति कार्यालयलाई जानकारी गराएका थिए। राष्ट्रपति कार्यालय स्रोतका अनुसार ५ बजे शपथ गर्ने गरी सरकारबाट जानकारी आएको एक घण्टामै बुधबारका लागि सारिएको सूचना दिइयो। बुधबारसम्म मन्त्री छानिसक्ने गरी पर्खन कांग्रेसको आग्रह आएपछि माओवादी केन्द्रले हेडक्वार्टर बैठक स्थगित गरेको थियो। प्रधानमन्त्री देउवाले आफ्नो दलबाट मन्त्रीहरूको नाम टुंगो लाग्न बाँकी रहेको भन्दै एक दिन अरू पर्खन आग्रह गरेपछि दाहाल पछि हटेका हुन्। आजै बैठक राखेर नाम टुंग्याउने तयारी गरेका थियौं, तर विविध कारणले गर्दा भोलिका लागि बैठक सरेको हो, माओवादी केन्द्र अध्यक्ष दाहालका प्रमुख स्वकीय सचिव जोखबहादुर महराले भने, मन्त्रीहरूको नाम करिब टुंगो लागेकै छ, कांग्रेसले अन्तिम सूची तयार पारेपछि हाम्रोतर्फबाट समय लाग्दैन। नेकपा (संयुक्त) ले पार्टीबाट मन्त्री हुनेहरूको नाम प्रधानमन्त्रीलाई नेता विमलेन्द्र निधिले कांग्रेसबाट ९, माओवादी केन्द्रबाट ६, लोकतान्त्रिक फोरमबाट २ र नेकपा (संयुक्त) बाट १ गरी १८ नयाँ मन्त्रीको बुधबार शपथ हुने जानकारी दिए। यसअघि कांग्रेसबाट ३, माओवादी केन्द्रबाट ३ र लोकतान्त्रिक फोरमबाट अध्यक्ष विजय गच्छदार यसअघि नै मन्त्री बनिसकेका छन्। कांग्रेसले १३, माओवादी केन्द्रले ९, लोकतान्त्रिक फोरमले ३, नेकपा (संयुक्त) का लागि १ र राप्रपाका लागि ४ मन्त्रालय लिने गरी भागबन्डाको टुंगो भने यसअघि नै लागिसकेको थियो। तर, कांग्रेसभित्रै संस्थापन र पौडेल पक्षबीचको भागबन्डाको किचलो भएपछि मंगलबार विस्तार हुन नसकेको हो। पौडेल पक्षले कांग्रेसको भागमा परेका १३ मन्त्रालयमध्ये आफ्नो समूहले ५ मन्त्रालय पाउनुपर्ने र मन्त्रालयसमेत तोकिनुपर्ने अडान राखेपछि मन्त्री छनोट गर्न ढिलाइ भएको हो। संस्थापन र पौडेल पक्षबीच लामो वार्तापछि ४ मन्त्रालयमा सहमति बनेको थियो। प्रधानमन्त्री देउवाले अब पौडेल पक्षलाई ४, पूर्वमहामन्त्री कृष्णप्रसाद सिटौला र नेता खुमबहादुर खडका पक्षलाई ११ मन्त्रालय दिने गरी विवाद मिलाएका छन्। पौडेल पक्षीय नेता रामशरण महतले संख्या र मन्त्रालयको किटान नभईकन नाममात्रै पठाउन नसकिने भएकाले ढिलाइ हुन पुगेको बताए। मन्त्रालय बाँडफाँड पनि सन्तुलित हुनुपर्छ भनेर हामीले कुनकुन मन्त्रालय दिने हो किटानी हुनुपर्छ भनेका हौं, महतले भने, नाममा भने कुनै समस्या छैन। प्रधानमन्त्री देउवाले पौडेल पक्षलाई ४ मन्त्रालयमध्ये सिँचाइ र कृषि मन्त्रालय दिने वचन दिएका थिए। अन्य दुई मन्त्रालय मन्त्री हुने व्यक्तिको हैसियत र योग्यता हेरेर किटानी गरिने बताएपछि पौडेल पक्षले नाम छनोट गरेको हो। नाम छनोटमा पनि पौडेल समूहमा निकै विवाद थियो। केही दिनदेखि पौडेलले बलबहादुर केसी, रामकृष्ण यादव, राजन केसी, कमला पन्त र सरिता प्रसाईंमध्येबाट दिने बताउँदै आएका थिए। विवाद बढेपछि प्रत्यक्ष निर्वाचितबाट मात्रै मन्त्री छान्ने मापदण्डका आधारमा पौडेल पक्षले कमला पन्त र सरिता प्रसाईंको नाम सूचीबाट हटाएको छ। पौडेल समूहभित्र बलबहादुर केसीको नाममा विवाद भएपछि उनको नाम काटिएको छ। पौडेल पक्षले मंगलबार साँझमात्रै रामकृष्ण यादव, सञ्जय गौतम (बर्दिया), यज्ञबहादुर थापा (कास्की) र राजन केसीको नाम प्रधानमन्त्रीलाई दिएको छ। संस्थापन पक्षबाट पनि प्रधानमन्त्री देउवालाई मन्त्री छान्न हम्मेहम्मे परेको थियो। उनी आफैं निर्णयकर्ता भएकाले अन्तिम समयमा मात्रै नाम सार्वजनिक गर्ने निकटवर्तीसँग बताएका छन्। देउवाबाट मन्त्री हुनेमा मीन विश्वकर्मा, वीरबहादुर बलायर, अम्बिका बस्नेत र अर्जुन जोशीको सम्भावना छ। तर, देउवाले रक्षामन्त्री आफैं राखे चारमध्ये एक बाहिरिने स्रोतले बतायो। सिटौलाले भीमसेनदास प्रधान र खड्काले मोहनबहादुर बस्नेतको नाम दिएका छन्। प्रधानमन्त्री देउवा मन्त्रालय भने शपथ दिलाउनुअघि मात्रै तोक्ने तयारीमा छन्। माओवादी केन्द्रले भने मन्त्रीमा गिरिराजमणि पोखरेल, महेन्द्रबहादुर शाही, टेकबहादुर बस्नेत, सीता नेपाली, शिवकुमार मण्डल, सन्तकुमार चौधरी र आशा खनालको नाम सिफारिस गरेको छ।"
तत्काल थप १६ हजार चाहिन्छ,"काठमाडौं स्थानीय तहमा सहजै काम अघि बढाउन तत्काललाई थप १६ हजार कर्मचारी चाहिने देखिएको छ। संघीय मामिला तथा स्थानीय विकास मन्त्रालयले महानगरपालिका, उपमहानगरपालिका, नगरपालिका र गाउँपालिकामा उक्त संख्यामा नयाँ कर्मचारी आवश्यक पर्ने तथ्यांक निकालेको हो। स्थानीयले सामान्य प्रशासन मन्त्रालयलाई उक्त संख्यामा कर्मचारी व्यवस्था गर्न जानकारी दिइसकेको छ। यो संख्या प्रशासन र प्राविधिक पदका लागि मात्र हो।प्रशासन र प्राविधिकका लागि नभई नहुने जनशक्तिको संख्या निकालेका हौं। अन्य समूह र विषयगत कर्मचारीको तथ्यांक निकाल्दैछौं, स्थानीयका सहसचिव एवं प्रवक्ता रुद्रसिंह तामाङले मंगलबार कान्तिपुरलाई बताए। मुलुकभर ६ महानगरसहित ७ सय ४४ स्थानीय तह छन्। त्यहाँ समायोजन हुने विभिन्न सरकारी कार्यालयका कर्मचारी अतिरिक्ति उक्त संख्यामा थप जनशक्ति आवश्यक पर्ने देखिएको हो। तामाङका अनुसार ६ महानगरमा कम्तीमा सय जना अधिकृतस्तरकै कर्मचारी चाहिन्छ। ११ उपमहानगरमा २ सय ३२ जना शाखा अधिकृत र त्यति नै संख्यामा सुब्बा, सहायक स्तरका कर्मचारी आवश्यक छ। नगरपालिकामा २ हजार संख्यामा अधिकृत चाहिएको छ भने त्यति नै संख्यामा अन्य पदमा कर्मचारी थप गर्नुपर्ने छ। प्रशासनअन्तर्गत अधिकृत, सुब्बा, खरिदार, सहायक र प्राविधिक जनशक्तिको लगत हामीले निकालेका हौं। यो संख्यासहितको विवरण सामान्य प्रशासन मन्त्रालयमा पठाइसकेका छौं, सहसचिव तामाङले भने।यसैबीच, स्थानीय अध्यक्षीय धारणाभन्दा फरक तहमा खटाइएका कर्मचारीको वरिष्ठताक्रममा देखिएको विवाद सुल्झाउन समिति गठन गरिएको छ। प्रशासन एवं कानुनविद् काशीराज दाहालको संयोजकत्वमा स्थानीय सचिव दिनेश थपलिया, सामान्य प्रशासन सचिव मोहनकृष्ण सापकोटा र शिक्षा सचिव शान्तबहादुर श्रेष्ठ सदस्य रहेको समिति मंगलबार गठन भएको हो। समितिलाई बढीमा ५ दिनभित्र प्रतिवेदन बुझाउन भनिएको छ।प्रशासन समूहका कर्मचारीलाई मात्र स्थानीय तहमा कार्यकारी अधिकृत बनाउँदा अन्य समूहका वरिष्ठ कर्मचारीमाथि अन्याय हुने भनी त्यसको विरोध भइरहेकोमा प्राविधिक कर्मचारीको कामको प्रकृति फरक हुने भन्दै प्रशासनिक कर्मचारीलाई नेतृत्व दिइएको हो। मुख्य सचिव राजेन्द्रकिशोर क्षत्रीले शिक्षा समूहमा देखिएको यो विवाद मिलाउन केही दिनदेखि मातहत मन्त्रालय र निकायलाई निर्देशन दिएका थिए। यही क्रममा समिति बनेको हो। त्यसरी स्थानीयमा खटिने वरिष्ठ कर्मचारीलाई प्रदेशमा लैजाने, स्थानीय तहमै पनि विषयगत विभाग बनाई प्रमुखको जिम्मेवारी दिने विकल्पबारे समितिले अध्ययन गर्नेछ। कनिष्ठ र वरिष्ठको विवादले शिक्षा, कृषि र वनजस्ता अन्य समूहबाट खटाइएका कर्मचारी स्थानीय तहमा जान मानिरहेका छैनन्। त्यही कारण स्थानीय तहबाट हुनुपर्ने शिक्षालगायत क्षेत्रका काम ठप्प छन्। खासगरी शिक्षा मन्त्रालयका उपसचिव र अन्य प्राविधिक मन्त्रालयअन्तर्गत प्राविधिकले आफूभन्दा कनिष्ठ मातहत रहने गरी काम गर्न अस्वीकार गरेका हुन्। मन्त्रिपरिषद्को गत जेठ १९ को बैठकले स्थानीय तह सञ्चालनसम्बन्धी अन्तरिम व्यवस्थापन आदेश जारी गर्दै प्रशासन समूहका कर्मचारी मातहत अन्य कर्मचारी राख्ने निर्णय गरेको थियो।"
शपथ कार्यक्रममा पत्रकारलाई रोक!,"काठमाडौं (कास) राष्ट्रपति कार्यालय शीतल निवास प्रेसप्रति अनुदार बन्दै गएको छ। कहिले पत्रकारलाई ड्रेस कोड को नीति ल्याएर त कहिले सार्वजनिक कार्यक्रममा प्रवेश नै रोकेर शीतल निवास विवादमा पर्दै आएको छ। मुलुकको सम्मानित निकायमा आबद्ध अधिकारीहरूको अपरिपक्व निर्णयले राष्ट्रपतिलाई नै अनावश्यक विवादमा तानेको विज्ञहरूले बताएका छन्। शीतल निवासले एक वर्षदेखि नै मन्त्रीहरूको शपथलगायत कुनै पनि सार्वजनिक कार्यक्रमको समाचार संकलन र तस्बिर लिन निजी सञ्चार माध्यमलाई रोक्दै आएको छ।निजी सञ्चार माध्यमका प्रतिनिधि निषेध गरेको एक वर्ष भइसक्यो, वरिष्ठ फोटो पत्रकार गोपाल चित्रकारले मंगलबार कान्तिपुरसँग भने, राष्ट्रपति कार्यालयमा मिडिया बुझेका र संयोजन गर्न सक्ने अधिकारी नै देखिएन। पटकपटक प्रेसलाई दु:ख दिने काम भएको छ। प्रधानमन्त्रीको शपथमा मात्र शीतल निवासले निजी सञ्चारमाध्यमका प्रतिनिधिलाई बोलाउने गरेको छ। त्यसमा पनि राष्ट्रिय पोसाक वा औपचारिक पोसाक हुनुपर्ने भनी सूचना जारी गरेको थियो।प्रधानमन्त्री शेरबहादुर देउवा नेतृत्वको मन्त्रिमण्डल सम्भवत: बुधबार विस्तार भई शीतल निवासमा शपथ कार्यक्रम हुनेछ। प्रधानमन्त्री सचिवालयले मंगलबार नै हुन सक्ने भनी मंगलबार दिउँसो ५ बजेको समय शपथका लागि जानकारी गराएको थियो। तर, निजी सञ्चार माध्यममा खबर गरिएको थिएन। तर, मन्त्रिमण्डल विस्तार नै हुन नसकेको जानकारी पछि शीतल निवासलाई गराइएको थियो। राष्ट्रपति विद्यादेवी भण्डारीका सचिवालय प्रमुख भेषराज अधिकारी भने प्रेसप्रति अनुदार नीति नभएको दाबी गर्छन्। कतिपय प्राविधिक कारणले सरकारीबाहेकका सञ्चारमाध्यमलाई भित्र प्रवेश गराउन असमर्थ भएका हौं। त्यसमा पनि हामी पुनरावलोकन गरिरहेका छौं, अधिकारीले कान्तिपुरसँग भने। ड्रेस कोड को सम्बन्धमा भने बाहिर आएजस्तो नभई कम्तीमा औपचारिक पोसाक हुँदा शोभनीय हुने जानकारी गराइएको अधिकारीले बताए। अनुभवी तथा पाका पत्रकार चित्रकार भने शीतल निवासले ठाउँको अभाव वा अन्य कारण देखाएर प्रतिनिधिलाई रोक्नु प्रेस स्वतन्त्रताको गम्भीर उल्लंघन हुने बताउँछन्। शपथ कार्यक्रममा रोक लगाइएको पहिले हामीले भोगेकै छैनौं। अहिले ठाउँ अभाव भन्न मिल्दैन। भवन पनि अत्याधुनिक बनेका छन्, चित्रकारले भने, यो त प्रेसको अधिकार कुण्ठित गर्ने चाला हो।"
कोरियाली भाषा परीक्षामा १२ हजार उत्तीर्ण,"काठमाडौं (कास) कोरिया जान रोजगार अनुमति प्रणाली (ईपीएस) अन्तर्गत लिइएको भाषा परीक्षामा १२ हजार एक सय ८ उत्तीर्ण भएका छन्। आकर्षक तलब पाउने हुँदा कोरिया जान युवाहरूमा आकर्षण बढ्दो छ। ईपीएस निर्देशक बाबुराम आचार्यका अनुसार उत्तीर्ण भएकामा कृषितर्फ ७ हजार ५ सय ७८ र उत्पादनतर्फ ४ हजार ५ सय ३० जना छन्। आवेदन दिएका ७५ हजार ५ सय ८० मध्ये ५९ हजार परीक्षामा सहभागी भएका थिए। उत्तीर्ण भएका परीक्षार्थीको यो वर्ष सीप परीक्षण हँुदैन, आचार्यले कान्तिपुरसँग भने, फेब्रुअरीबाट मात्र कोरिया जाने प्रक्रिया सुरु हुन्छ। उनीहरूले चार वर्ष १० महिना काम गर्न पाउँछन्। हालसम्म कोरियामा ४७ हजार युवा गइसकेका छन्। कोरिया जान ९ सय ५६ (करिब एक लाख रुपैयाँ) डलर खर्च हुन्छ"
तातोपानी नाकाबारे अध्ययन हुँदै छ : छी,काठमाडौं (कास) चीनको स्वशासित क्षेत्र तिब्बत सरकार प्रमुख छी टालाले चीननेपाल तातोपानी नाका खुलाउन सीमा क्षेत्रको भौगोलिक जटिलता र जर्जर अवस्था को अध्ययन भइरहेको बताएका छन्। चिनियाँ सरकारको निमन्त्रणामा तिब्बतको धार्मिक भ्रमणमा रहेका पूर्वप्रधानमन्त्री तथा एमाले अध्यक्ष केपी ओलीसँग केही दिनअघि भएको भेटवार्तामा उनले त्यस्तो धारणा राखेका हुन्। त्यसअघि ओलीले तातोपानी नाका खोल्न सक्रियताका लागि आग्रह गरेका थिए। छी उनी बसेकै होटल आएर ओलीलाई भेटेका थिए। उनले त्यही होटलमा ओलीको सम्मानमा रात्रिभोजसमेत आयोजना गरेका थिए।
खस्किँदै नगरकोटको पर्यटन,"भक्तपुर कमलविनायकभत्केकोपाटीनगरकोट सडक विस्तार ढिलाइका कारण पर्यटकीय गन्तव्य नगरकोटको पर्यटन व्यवसाय धरासायी बन्दै गएको छ। ०७२ वैशाखको भूकम्प र नाकाबन्दीले ठप्प नगरकोट उभिने तर्खर गर्दा सडकको दुरावस्थाले पर्यटन व्यवसाय धराशायी बन्दै गएको व्यवसायीले गुनासो गरेका छन्। नगरकोटको मुख्य सडक विस्तारको नाममा अलपत्र छोडिएको छ, पर्यटन व्यवसायी गोकुल लामिछानेले भने, नगरकोट सडक थप जोखिम र खाल्डाखुल्डी बनेको छ। नगरकोट आउने आन्तरिक तथा बाह्य पर्यटकले सडकको अवस्था बुझ्छन् र आउने रुचि नै गर्दैनन्। जोखिमपूर्ण सडकका कारण नगरकोटको अवलोकनका लागि आउने पर्यटक आगमनमा कमी आएको उनले बताए।करिब तीन वर्षअघि विस्तार थालिएको कमलविनायकभत्केकोपाटीनगरकोट सडक खण्डको करिब १६ किलोमिटर मुख्य सडक विस्तार ढिलाइका कारण सडक थप धरापमा परेको छ। विस्तारको नाममा तीन वर्षदेखि सडकको बीचबीचमा खाल्डो खनी धराप पारेर छोडेको छ, स्थानीय व्यवसायी धनबहादुर लामाले भने, ठेकेदारले सडक अलपत्र छोडिदिँदा दुर्घटनाको जोखिम बढेको छ। एक्जिम बैंक इन्डियाको सहयोगमा करिब २८ करोडको लागतमा विस्तार थालिएको उक्त सडकको निर्माण आर्थिक वर्ष ०७२७३ भित्र सम्पन्न गरिसक्ने लक्ष्य थियो। भूकम्प, नाकाबन्दीलगायत समस्या देखाएर विस्तारको जिम्मा लिएको ठेकेदारले २०७४ मंसिरसम्म सम्पन्न गरिसक्ने भन्दै म्याद थप गराएको थियो। उक्त सडकका कन्सल्ट्यान्ट इञ्जिनियर नरेशराम बाबुका अनुसार हालसम्म ३१ दशमलव ५ प्रतिशतमात्र कार्य भएको छ। सडक विस्तारको जिम्मा लिएको शैलुङ कन्स्ट्रक्सन कम्पनी प्रालि १६ किमि सडक निर्माण गर्न थप ८ महिना म्याद थपको माग गरेको उनले बताए।पर्यटकीय मार्गको मुख्य सडकको दायाँबायाँ पर्खाल लगाउन ठूल्ठूलो खाडल खनेर त्यतिकै छोडेको भन्दै स्थानीय तथा पर्यटन व्यवसायीले आलोचना गरेका छन्। साँघुरो सडकका २० भन्दा बढी स्थानमा ठूल्ठूला खाडल तथा ढुङ्गाको पर्खाल लगाएर त्यत्तिकै छोडेको छ, पर्यटन व्यवसायी श्याम ध्वजुले भने, पर्खाल र सडकका बीचमा करिब २० फिट गहिरो ३० देखि ५० फिट लम्बाइ खाडल बनाएर खाडलसमेत नपुरी बीचमै छाडेपछि नगरकोटभक्तपुर ओहोरदोहोर गर्ने यात्रु दुर्घटनाको उच्च जोखिममा परेको छ। सडकका कारण नगरकोटबाट देखिने हिमशृंखला, सूर्योदयलगायतको आकर्षक दृश्यावलोकन, स्वच्छ हावापानी, शान्त वातावरणका लागि आउने आन्तरिक तथा बाह्य पर्यटकहरूको आगमन प्रभावित भएको व्यवसायीहरू बताउँछन्। भूकम्पका कारण क्षतिग्रस्त नगरकोटलाई व्यवसायीले उभ्याउने प्रयास गर्दागर्दै पनि सडक बाधक बनेको छ, पर्यटन व्यवसायी बद्री माकले भने, सडक विस्तार आयोजना र ठेकेदारको लापरबाहीका कारण सडक धरापमा छोडिएको छ। ठूलासाना होटल, होमेस्टे सञ्चालित भक्तपुरको नगरकोट र काभ्रेको नाल्दुम क्षेत्रका पर्यटन व्यवसाय प्रभावित बनेको छ। सडक विस्तारको ठेक्का परेको तीन वर्षसम्म पनि ठेकेदारले निर्माण सम्पन्न गर्न सकेको छैन, नगरकोट नाल्दुम पर्यटन विकास समिति अध्यक्ष इन्द्र लामाले भने, सडक विस्तार ढिलाइले पर्यटन व्यवसायीलाई मात्र होइन, राज्यलाई नै घाटा परेको छ। व्यवसायीलाई घाटा पर्नु भनेको राज्यलाई घाटा हुनु हो, व्यवसायीको आम्दानीका आधारमा सरकारलाई कर तिर्ने हो, व्यवसाय नै धराशायी बनेपछि कर कहाँबाट तिर्नु? उनले प्रतिप्रश्न गरे। सडक विभागअन्तर्गत सडक सुधार आयोजना प्रमुख इञ्जिनियर नरेन्द्रनाथ कोइरालाले ठेकेदारकै लापरबाहीका कारण सडक विस्तारमा ढिलाइ भएको बताए।"
मैले नागरिकता किन नपाउने?,"काठमाडौं मध्यपुर ठिमी जोड्ने मनोहरा पुलकै आडमा उभिएको सुकुम्बासी बस्तीमा बस्छिन् सुभद्रा न्यौपाने। ३ छोराछोरीकी आमा सुभद्रा बिहानदेखि बेलुकीसम्मै अरूका घरमा धाएर घरेलु काम गर्दै आफ्नो रोजीरोटी धान्ने गर्छिन्।सुभद्राका लागि यो सधैंको दिक्कलाग्दो दैनिकी र संघर्षभन्दा पनि ठूलो समस्याका रूपमा आइपरेको छ नागरिकता। ३६ वर्षीया सुभद्रासँग नागरिकता छैन र, उनका छोराछोरीको जन्मदर्ता पनि छैन। जन्मदर्ता नभएकै कारण १५ वर्षीय जेठो छोरा वरदानले ७ कक्षा पढिसकेर विद्यालय पढाइ छाडेका छन्। अहिले ६ मा पढिरहेका कान्छा छोरा दिवसले पनि अब १ वर्षपछि पढाइ छाड्नुपर्नेछ। विद्यालय शिक्षामा कक्षा ८ पुगेपछि अनिवार्य जन्मदर्ता मागिने भएकाले पढाइ अघि बढाउन समस्या रहेको सुभद्राले सुनाइन्। अर्की १० वर्षीया छोरी विनिशा ललितपुरको चण्डी माविमा पढ्दैछिन्।९ मा पढ्दापढ्दै भागी विवाह गरेकी सुभद्राका पति विनोद खड्कासँगको बसाइ १० वर्षसम्म मात्रै भयो। त्यसपछि श्रीमान् भारत गएको भन्ने थाहा पाएकी हुँ तर कहिल्यै सम्पर्क भएन, मनोहरा बस्तीमा भेटिएकी सुभद्राले सुनाइन् कपनको पण्डित खलकमा जन्मेहुर्केकी म आफ्नै दु:खसुखमा हिँडिरहें। आफ्नो विवाह दर्ता अथवा छोराछोरीको जन्मदर्ता पनि कहिल्यै गराइएन। अहिले पतिको अत्तोपत्तो नभएपछि र अरू सरकारी सेवासुविधा तथा राहतका लागि पहल गर्नै पनि आफूसँग नागरिकता नहुँदा हैरानी व्यहोर्नुपरेको उनले बताइन्। अहिले उनी बस्ने सुकुम्बासी बस्तीमा सरकारी बिजुलीको लाइन आएको छ, बिजुलीको बिल तिर्दा भने सुभद्राको नाममा क्यासियर भनेर बिल आउँछ। अरू कागजात केही पनि छैन। परिवारलाई मनोहरा सुकुम्बासी बस्तीमा टहरो बनाएर राखिदिएपछि पति विनोद बेपत्ता भएका हुन्। अहिलेको संविधानअनुसार आमाका नाममा पनि जन्मदर्ता हुन्छ, नागरिकता निस्कन्छ भन्ने सुनेकी हुँ, उनले भनिन्, तर जतै गए पनि काम गराउन खोज्दा पैसा खानख्वाउन खोज्ने कुरा सुनेर हैरान भएकी छु। नुवाकोटको तलाखुबाट २०५० मा कपन बसाइँ सरेका न्यौपाने परिवारको बसाइँसराइ दर्ता कागजमा बाबुआमा, तीन दाजुभाइसँगै सुभद्राको पनि नाम छ। तर, विवाह दर्ता र अरू कागजात नहुँदा जिल्ला प्रशासन कार्यालयले सुभद्रालाई नागरिकता दिन नसकिने जनाएको छ। उहाँले अब अदालती प्रक्रियाबाट अघि बढेमा मात्रै नागरिकता प्रक्रिया सहज हुन सक्छ, गृह मन्त्रालयका एक सहसचिवले कान्तिपुरसँग भने, सुरुमा पतिसँगको सम्बन्धविच्छेद अथवा अरू सम्बन्धको आधार नरहेको भन्ने पुष्टि भएपछि मात्रै सुभद्राले नागरिकता पाउने अवस्था रहन सक्छ। उदयपुर, गाईघाटबाट कामको खोजीमा आएका प्लम्बर काम गर्ने खड्कासँग बिहा गरेपछि आफू आफन्तजनबाट टाढिएको उनले सुनाइन्।लोग्ने वा बाबुको नामबाट म नागरिकता लिन चाहँदिन भने मेरा लागि अधिकार कसले जुटाइदिन्छ? सुभद्राले भनिन्, यही सुकुम्बासी बस्तीमा मजस्ता थुप्रै एकल महिलाहरू मेरैजस्तो समस्या व्यहोरेर बसिरहेका छन्। हाम्रो समस्या कसले सुनिदिने? उनले आफ्नो समस्या लिएर वार्डनगर र जिल्ला प्रशासनमा जाँदा सुनुवाइ हुन नसकेको बताइन्।"
जसले ढलबाट उद्धार गरिन्,"काठमाडौं स्कुलको अन्तिम कक्षा पढेर उनी कोठा फर्किंदै थिइन्। पानी परिरहेको थियो। सधंै ओहोरदोहोर गर्ने बाटो टोलभरिको ढलले हिँड्न सक्ने थिएन। पानीले भिजेकी महेन्द्र बौद्ध माविकी ९ कक्षाकी छात्रा सुजाता गोले अर्को बाटो हँुदै बौद्ध गुम्बाको गेटमा निस्केर नयाँबस्तीस्थित कोठमा जाने सुरमा थिइन्। उनीसँगै कक्षाका साथीहरू पनि थिए। अघि बढ्दै गर्दा उनले एक जना मानिस ह्विलचेयरमा ढलको पानीमा डुबेको देखिन्। उनी हातमा बोकेको पुस्तक साथीलाई दिएर हतारिएर ती अपांगता भएका मानिसको उद्धार गर्न अघि बढिन्। ढलको पानी छिचोल्न वैकल्पिक बाटो खोज्दै अघि बढेकी उनी जुत्तासमेत नखोली जमेको पानीमा छिरिन्। उनी पुग्नुभन्दा अघिदेखि नै भलको पानीमा अडकिएका ती मानिस र उनको ह्विलचेयरलाई चारैतिरबाट मानिसले हेरिरहेका थिए। तर, कोही ढलको पानीमा छिरेको थिएन। गोले हेरेर बस्न सकिनन्। उनी ढलमा जुत्ता र पाइन्ट भिजाएर पानीमा फसेका मानिसलाई तान्न अघि सरिन्। ढलको पानीमा ह्विलचेयरमा अड्किएका मान्छेले सुरुमा उद्धारका लागि बोलाइरहेका थिए। तर, जब सुजाता उनको नजिक पुगिन्, उनले तिमीलाई बोलाएको होइन, तिमी नआउ भन्न थाले। तर मैले उहाँले भनेको कुरा मानिनँ। मैले जबरजस्ती ह्विलचेयर समाएर तानें, गोलेले भनिन्। गोले आफूमा सानैदेखि सेवाभाव भएको बताउँछिन्। त्यस्तो पानीमा ह्विलचेयरमा मान्छे फसेको देखेपछि लुगा, जुत्ता पानीले भिज्छ भन्नेतिर मैले सोच्दै सोचिनँ, उनले भनिन्, ढलको पानीले लुगा भिजे धुन सकिन्छ तर बीचमा फसेको मान्छेलाई त बगाउन सक्थ्यो नि दोलखा मेलुङ गाउँपालिका ४ भेट्पुकी गोले एक वर्षअघि काठमाडौं आएकी हुन्। गाउँकै विद्यालयमा आठ कक्षासम्म पढेकी उनलाई काठमाडौं पढाउनु परिवारको रहर नभई बाध्यता पर्यो। गत वर्ष असारमा उनकी आमाको मृत्यु भयो। आमाको मृत्युपछि उनी बिरामी परिन्। गाउँमै राखेर पढाउँदा आमाको सम्झानाले पढ्न नसक्ने भएपछि उनका बुबाले बौद्ध नयाँबस्तीमा फुपूकोमा राखेर पढाउन थाले। आमा बितेपछि उनको पढाइ एक वर्ष पछि सर्यो। उनी अरूलाई पनि सामाजिक काम गर्न पनि हौसला दिन्छिन्। नियमित विद्यालय आएर पढ्दैमा र परीक्षामा राम्रो नम्बर ल्याउँदैमा नहुने उनी बताउँछिन्। विद्यालयमा सिकेको कुरा व्यवहारमा प्रयोग गर्न सकेमात्रै सफल विद्यार्थी हुन सकिन्छ, उनले भनिन्।"
कीर्तिपुरलाई शैक्षिक हब बनाइने,"काठमाडांै (कास) कीर्तिपुरलाई शैक्षिक हब का रूपमा विकास गरिने लक्ष्यसहित कीर्तिपुर नगरपालिकाको नवनिर्वाचित पदाधिकारीले आफ्ना प्राथमिकता सार्वजनिक गरेका छन्। कीर्तिपुर नगरपालिकाका प्रमुख रमेश महर्जनले २२ बुँदे नीति एवं कार्यक्रम सार्वजनिक गर्दै शैक्षिक विकासबाट मात्र समृद्ध एवं सभ्य नगरको सपना पूरा हुने बताए। त्यसका लागि हामी कीर्तिपुरलाई शैक्षिक हब नै बनाउछौं, उनले भने। हालै सम्पन्न नगरसभाले पारित गरेको नीति, कार्यक्रम र बजेट सार्वजनिक गर्दै प्रमुख महर्जनले कीर्तिपुरको ऐतिहासिकता, सांस्कृति पक्ष, मौलिकता जोगाई सम्पन्न बनाउन आफू दत्तचित्त भई लाग्ने बताए।"
कर्णाली राजमार्गमा ५३ पहिरो,"कालीकोट कर्णाली राजमार्गअन्तर्गत सुर्खेतजुम्ला सडकको ५३ ठाउँमा पहिरो गएको छ। कर्णाली आउजाउ गर्ने एक मात्र सडक अवरुद्ध हुँदा स्थानीय मारमा छन्। दैलेख, कालीकोट, जुम्ला र मुगुसम्मका बासिन्दा यही बाटो जान्छन्। सडक थुनिएपछि उनीहरू झरीमा भिज्दै हिँड्न बाध्य छन्। साना गाडीले यात्रुलाई हिँडाएर पहिरो पार गराएपछि उताबाट अर्को गाडीमा जाने व्यवस्था मिलाए पनि भाडामा मनपरी छ। गाडी नै पाइँदैन, पाए पनि मनपरी भाडा भन्छन्, खाडाचक्र२ का नर दमाईले गुनासो पोखे, दैलेखको किटुबाट हिँडेरै मान्म पुगियो। बाटोमा सयौं यात्रुको बिचल्ली भएको उनले सुनाए।तीन सयभन्दा बढी बस, ट्रक, मिनिटाटा र ट्रयाक्टर ठाउँठाउँमा अलपत्र परेका छन्। होटल, पसलले कमाउने मौका यही हो भन्दै उपभोग्य वस्तुको मूल्य चर्काएका छन्। घरसम्म पुग्ने खर्च धान्नै धौधौ परेको यात्रुको गुनासो छ। सुर्खेतबाट हिँडेको ३ दिन भइसक्यो, जुम्लासिँजाका जयराज आचार्यले गुनासो पोखे, बाटो कहिले खुल्ने हो, ठेगान छैन। ३ छोराछोरी र पत्नीसहित भारतको टिहिरीबाट आएका उनी साउने पञ्चमीका लागि गाउँ फर्किएका हुन्। दैलेखको किटुुदेखि कालीकोटको दैखोला (एस मोड) सम्म नै ४३ ठाउँ पहिरो गएको छ। कहीँ त हिँड्ने बाटोसम्म छैन, स्थलगत अनुगमनमा सोमबार दैखोला पुगेर फर्किएका कालीकोटका निमित्त प्रजिअ पदमलाल लामिछानेले भने, भिरालो जमिन ठाउँठाउँ भासिएर पूरै सडक अवरुद्ध छ। उनले सडकको कल्भर्ट, तारजाली, पर्खाल सबै भत्किएको सुनाए। सडक खुलाउन दैलेखबाट चेनवाला डोजर र कालीकोटबाट एक्साभेटर चलाइए पनि पहिरो झरिरहेकाले मुस्किल भएको उनको भनाइ छ। पानी नपर्ने हो भने किटुदैखोला खण्डको पहिरो हटाएर यात्रुवाहक बस चल्ने बनाउन दुईतीन दिन लाग्ने जिल्लाका निमित्त प्रहरी प्रमुख राजेन्द्र श्रेष्ठले बताए। यस खण्डमा पहिले पनि सडक विभागअन्तर्गतको रोड सेक्टर डेभलपमेन्ट प्रोजेक्ट (आरएसडीपी) ले पहिरो बग्ने ठाउँ भनेर सडक स्तरोन्नति गर्न छाडेको थियो। यहीको भिरालो पाखाको ग्राभेल खिडिज्युला खण्डमा हालेर ओटासिल पिच गरिएको स्थानीय बताउँछन्।आरएसडीपीले पहिरो जाने ठाउँ भन्दै काम नगरी छाडेका कालीकोटको राचुली, पिली, सुनार खोला, सेरिघाटलगायत ठाउँमा पहिरोले सडक अवरुद्ध भइरहन्छ। राचुलीमा अहिले पनि पहिरो छ। ती ठाउँमा दुर्घटना पनि बढी हुने गरेको जिल्ला ट्राफिक कार्यालय, मान्मका इन्चार्ज कवि सेन्चुरीले बताए। १२ वर्षअघि ट्रयाक ओपन भएर आव ०७००७१ मा ओटासिल सम्पन्न गरिएको राजमार्गका अधिकांश ठाउँमा अहिले पिचको नामनिसान छैन। कालोपत्र सबै उप्किएकाले राजमार्ग हिलाम्मे र धुलाम्मे हुने गरेको खाडाचक्र नगरपालिकाका मेयर जसीप्रसाद पाण्डेले बताए। काम गर्ने बेलै गतिलो गरेनन्, उनले भने, ठेकेदारले कमसल सामग्री हाले, काम पनि झारा टारेकाले सबै बिग्रिसक्यो। स्थानीयले सडक कमसल बनेको गुनासो गर्दा विभागले बेवास्ता गरेको एमाले कालीकोटका अध्यक्ष नगीन्द्र शाहीले बताए। गमगढी अवरुद्धकालीकोटजुम्लाको सिमाना नाग्मदेखि मुगु सदरमुकाम गमगढीसम्मको खण्ड पनि दुई सातायता अवरुद्ध छ। ९४ किमि लम्बाइको सडक हिलो र पहिरोले थुनिएको प्रहरी चौकी नाग्मले जनाएको छ। यससँगै स्थलमार्ग हुँदै रारा आउजाउ गर्ने बाटो पनि रोकिएको तिलागुफा नगरपालिकाका उपप्रमुख दन्ता नेपालीले बताइन्। घाम लागेका दिन जुम्लाको सिँजा जाने केही गाडी मात्र मुस्किलले चल्छन्, उनले भनिन्।७ वटा पुल अधुरै कर्णाली राजमार्गमा ७ वटा पक्की पुल अझै बनिसकेका छैनन्। कतिपय पुलको सम्झौता सकिए पनि काम आधा छाडिएको छ। ठूलो पानी परेका बेला कतिपय खोला तर्न नसकेर गाडी रोकिन्छन्। सडक डिभिजनालय सुर्खेत र जुम्लाले सम्झौता गरेका दैलेखको असराघाट, घट्टेखोला, कालीकोटको टाकुल्ला, खल्लागाड पुलको निर्माण अवधि नाघिसकेको छ। कालीकोटको सिम्लागाढ, बाली, माथिल्लो खल्लागाडमा पनि पुल निर्माण नसकिएको डभिजन जुम्लाले जनाएको छ। जोखिम मोलेर खोला तर्दा यात्रु बग्ने गरेका छन्। गत वर्ष सिम्लागाड खोलाले मोटरसाइकलै बगायो। दुई महिला र एक बालिका पनि बेपत्ता भएको प्रहरीले जनाएको छ। पुल बन्न बाँकी ठाउँमा सडक पनि निकै अप्ठ्यारो रहेको चालकको गुनासो छ। सेफ्टी बारले दुर्घटनामा कमी सुर्खेत जुम्ला सडकमा दुर्घटना रोक्न लगाइएको फलामे सेफ्टी बार ले यात्रु सुरक्षित महसुस गर्न थालेका छन्। अप्ठ्यारो र भिरालो ठाउँमा फलामे बार लगाइएपछि दुर्घटनामा कमी आएको सडक विभागले जनाएको छ।विगतमा ठूला र बढी दुर्घटना भएका दैलेखको किटुभीर, कालीकोटको सेरावाडा, टिमुरे, ताडीभीर, बिहानी, हुल्म जीते, सुर्खेतको कल्याण र जुम्लाको गाडगडेनीमा सेफ्टी बार हालिएको छ। अन्य पनि धमाधम काम भइरहेको छ। बार लगाउन खाल्डो खन्ने, गिटी, बालुवा जम्मा गर्ने, पिलर गाड्ने र बार कस्ने काम अन्तिम चरणमा पुगेको छ। अहिले पनि दैनिक १ सय ३० जना कामदार दैलेख, कालीकोट र जुम्लामा खटिइरहेका छन्। बार लगाइएपछि सुरक्षित महसुस हुने गरेको मान्मस्थित हाम्रो स्टेसनरीको बोलेरो जीप चालक सीताराम अधिकारीले सुनाए। बारले स्पिडमा हुइँकिने हेभी गाडी रोक्न नसके पनि सानातिना दुर्घटना रोक्न सहयोग पुर्याएको छ, उनले भने। २ सय ३३ किमि लामो राजमार्गका अप्ठ्यारो र भीर भएको खण्डमा फलामे बार लगाउने काम भइरहेको सडक डिभिजन कार्यालय सुर्खेतका प्रमुख बेलवहादुर भुजेलले बताए। उनका अनुसार अहिले सुर्खेतबाट दैलेख तल्लो डुंगेश्वरसम्म ८ किमि र त्यसमाथि जुम्लासम्म २१ किमिमा काम भइरहेको छ। सेफ्टी बारले गाडी र यात्रु दुवैको सुरक्षा गर्छ, भुजेलले भने, सबैलाई सेफ फिल हुन्छ।"
पन्छाउँदै सडक निर्माण,"मुस्ताङ (कास) कालीगण्डकी करिडोरअन्तर्गत जोमसोमगलेश्वर खण्डको सडक निर्माण सुरु भएको छ। १ महिनाअघि टेन्डरमार्फत यो खण्ड ४ ठेकेदार कम्पनीले जिम्मा लिएपछि काम अघि बढेको हो। कोरला सिमाना जोड्ने कालीगण्डकी करिडोरअन्तर्गतको यो खण्ड सर्वाधिक जोखिम र निर्माण लागत अधिक भएको सडक हो। ७८ किमि लम्बाइ सडक निर्माण गर्न ४ खण्डमा विभाजन गरिएको छ। बेनीदेखि गलेश्वरसम्मको ५ किमि सडक १ वर्षअघि नै कालोपत्रे भइसकेको छ। म्याग्दी र मुस्ताङको सिमाना घाँसादेखि जोमसोमसम्म ३६ किमि निर्माणको काम सहज छ। यो खण्डको निर्माण तोकिएकै मितिमा सम्पन्न हुने आयोजनाका इन्जिनियरहरू विश्वस्त देखिन्छन्। तर, गलेश्वरदेखि घाँसासम्मको सडक निर्माण खतरा र जटिल रहेको सम्बन्धित प्राविधिकहरू बताउँछन्। अहिले यही गलेश्वरघाँसा खण्डमा पहिरोले सडक अवरुद्ध छ। पानी परिरहेकाले कुन भाग कमजोर छ, कहाँ पहिरो जान्छ भन्ने यही बेला पत्ता लाग्ने भएकाले फिल्डमै इन्जिनियरहरू खटिएर अध्ययन गरिरहेका छन्। जति धेरै पानी पर्यो उति निर्माण कम्पनीलाई फाइदा पुग्ने र कमजोर भाग पत्ता लाग्ने भएकाले पछि सडक निर्माण भइसकेपछि पहिरोको खतरा कम हुने प्राविधिकहरूको आकलन छ।वर्षामा जमिन जाँच गरी बलियो र कमजोर भाग छुट्याउन सकिने हुँदा यतिबेला धेरै पानी पर्नु सकारात्मक भएको कालीगण्डकी करिडोर आयोजना प्रमुख नरेन्द्र सुवेदीले बताए। निर्माण भइसकेपछि पहिरो आयो वा सडक भत्कियो भने त्यो ठूलो हो, उनले भने, पहिल्यै अधिक वर्षाकै बेलामा जमिनको अध्ययन गर्दा निर्माण कार्य स्थायी हुन्छ। अहिले पानी परिरहेकाले आयोजनाले आफ्नो काममा थप तयारी र ठेकेदार कम्पनीलाई अझ जिम्मेवार बनाउन सजिलो भएको उनले बताए। यो सडक निर्माण गर्न ठेकेदार कम्पनीहरू शर्मायुनाइटेड जेभी काठमाडौंले १९ किमि, शर्मागजुरमुखीदेवी कम्पनीले ३७ किमि र पप्पुगौरीपार्वती कोसी एन्ड न्यौपानेले १९ किमिको जिम्मा लिएका छन्। ४ खण्डमा विभाजन गरी निर्माण थालिएको गलेश्वर जोमसोम सडक निर्माणको लागत २ अर्ब ४० करोड ४६ लाख रुपैयाँ रहेको आयोजना प्रमुख सुवेदीले जनाए। वर्षाले केही दिन पर्यटक र यात्रुलाई पहिरोले हैरान बनाए पनि स्थायी रूपमा सडक निर्माण थालिएकाले सबैलाई धैर्य गर्न उनले अनुरोध गरे। अहिले पहिरो पनि झर्दै छ, हाम्रो निर्माण पनि चलिरहेको छ, उनले भने, माथिबाट पहिरो खस्दा सडक फराकिलो बनाउन र हामीले खसाल्नुपर्ने झन्झट पनि कम भएको छ।गलेश्वरदेखि जोमसोमसम्मको सडकको विशेषता २ प्रकारको छ। मुस्ताङको भागमा कडा चट्टानी भूभाग निकै कम छ। तर, घाँसाभन्दा तल म्याग्दीको भूभाग कडा चट्टान र ठूला पहराहरू छन्। जोमसोमबाट घाँसा अहिले पनि निर्बाध रूपमा सवारी चलेका छन्। तर, म्याग्दीतर्फ ठूलो पहिरोले सडक अवरुद्ध गरेको छ। मुस्ताङतर्फको भागमा निर्माणको काम धेरै अघि बढिसकेको छ। म्याग्दी तर्फको भूभाग जटिल भएकाले सडक बनाउने जमिन पत्ता लगाउन विशेष ध्यान दिन आवश्यक छ, प्राविधिक कार्यालयका प्रमुख इन्जिनियर रवीन्द्र तिवारीले भने, ठेकेदार कम्पनीले लापरबाही गर्छन् वा के गर्छन् भनेर यस्ता जोखिम स्थानमा आयोजनाले गम्भीर रूपमा अनुगमन गर्नुपर्छ। घाँसाभन्दा तल्लो भूभाग गलेश्वरसम्म कै कालीगण्डकी करिडोरको सबैभन्दा जोखिम भूभाग रहेको उनले बताए। अवरुद्ध सडकमा सवारी चल्नै नदिने र यात्रुहरूको बिचल्ली नहोस् भनेर त्यस्तो स्थानमा ओहोरदोहोर गर्न रोक लगाउनुपर्ने उनले बताए। लेतेदेखि जोमसोमसम्म त तराई जस्तै तेर्सो परेको सडक छ, यो खण्ड निर्माणमा पनि निकै सहज छ, इन्जिनियर तिवारीले भने, तर म्याग्दीमा पर्ने सडकको भूभाग निर्माण पनि जटिल छ, जोखिम पनि उस्तै छ।"
पाल टालेर ओत हाल्दै बाढीपीडित,"सुर्खेत तीन वर्षअघि इत्रामखोलाको बाढीले विस्थापित बलबहादुर दमाईंको परिवारलाई यो बर्खाअगावै पुन:स्थापना हुने आस थियो । सरकारले भूकम्पपीडितसरहकै बजेट पठाएपछि उत्साही उनी उत्साही थिए तर अनुदान रकम भने लिन पाएनन्। जग्गा खरिदका लागि पहिलो किस्ताबापत ५० हजार त बुझे तर त्यतिले वीरेन्द्रनगरमा जग्गा किन्न सम्भव थिएन। लालपुर्जा नभई थप किस्ता नपाइने भएकाले उनी झन् मारमा परे । लालपुर्जा नहुँदा बाँकी किस्ता रकम लिन सकिएन, बलबहादुरले भने, सरकारले भूकम्पपीडित सरह भने पनि पहिलो किस्ता रकम निकै कम दियो। ५० हजारले सुर्खेतमा एक टुक्रा पनि जग्गा किन्न सकिन्न।वीरेन्द्रनगस्थित महिला प्रशिक्षण केन्द्रमा अति विपन्न २३ परिवारको बसोबास छ। सरकारले समयमै राहत तथा पुन:स्थापना योजना लागू नगर्दा विस्थापितले कष्टकर जीवन बिताउनुपरेको छ। वर्षात्ले शिविरस्थल जलमग्न छ। पाल खुइलिएर थोत्रा भइसकेका छन्। कतिपय परिवार च्यातिएका पाल सिलाएर ओतको जोहो गर्दै छन्। सात जनाको परिवारसहित त्रिपालमुनि बस्दै आएकी तुलसी सुनारले सरकारले बजेट ढिला पठाउँदा अहिलेको बर्खामा समेत टहरामै बस्नुपरेको दुखेसो पोखिन्। पुरानो त्रिपाल चुहिने भएपछि उनको परिवार नयाँ टहरो बनाउँदै छ। हेर्नुस्, घर सर्ने बेला बाँसको टहरा बनाउनुपरेको छ, तुलसीले भनिन्, सरकारले यति सानो बस्ती पुन:स्थापना गर्न सकेन। कनिका छरेजस्तो बजेट पठायो। प्रतिपरिवार ५० हजार रुपैयाँ दिइए पनि गत वर्ष अधिकांश विस्थापितले लिन अस्वीकार गरेका थिए। पहिलो किस्ताबापतको यो रकमले जग्गा खरिद गर्नुपर्ने हो। ५० हजारमा जग्गा खरिद सम्भव नभएको विस्थापितको गुनासो छ। बजेट कम भएकै कारण अधिकांश विस्थापितले आवास निर्माण सम्झौता नगरेको सहरी विकास स्रोतले जनायो। विस्थापितहरू तीन वर्षदेखि गिरिघाट, छिन्चुको मसिना, बाबियाचौर, तरंगालगायत क्षेत्रमा बस्दै आएका छन्। बाढीपहिरोबाट विस्थापित भएको अढाई वर्षपछि सरकारले पहिलो किस्ताको रकम पठाएको हो। जिल्ला दैवीप्रकोप उद्धार समितिका अनुसार ०७१ साउन २८ र २९ गते आएको बाढीपहिरोबाट सुर्खेतका ९ सय ७० परिवार विस्थापित छन्। १ सय १५ जनाको मृत्यु भएको थियो। सरकारले सहरी विकास तथा भवन डिभिजन कार्यालयमा पहिलो किस्ताबापत १० करोड रुपैयाँ निकासा पठाएको छ। कार्यालयका सूचना अधिकारी झंकबहादुर थापाले तीन करोड रकम विस्थापितको खातामा गइसकेको बताए। बर्खामा रकम निकासा, घडेरी खरिदलगायत प्रक्रियामै समय बित्छ, उनले भने, बर्खा सकिएलगत्तै आवास निर्माण योजना अघि बढ्छ। कार्यालयले बजेट कम भएकै कारण अधिकांश विस्थापितले आवास निर्माण सम्झौता नगरेको जनाएको छ । धेरैजसोले लालपुर्जा पेस गर्न सक्नुभएन। उहाँहरूको पैसा फिर्ता गयो, सूचना अधिकारी थापाले भने, सम्झौता भएकाको हकमा बर्खा सकिएलगत्तै आवास निर्माण योजना अघि बढ्छ। ७ सय १५ परिवारको घरजग्गामा आंशिक र २ सय ५५ परिवारको घर पूर्ण क्षति भएको थियो। कार्यविधिमा घरजग्गा क्षति भएकाहरूले पहिलो किस्ताबापत एकमुष्ट एक लाख तथा घर मात्रै क्षति भएकाहरूले ५० हजार रुपैयाँ पाउने उल्लेख छ। कार्यविधिअनुसार बाढीपीडितका लागि ३२ करोड ६७ लाख ५० हजार रुपैयाँ आवश्यक पर्छ। सरकारले ०७१ असारमा जग्गा खरिदका लागि ४ सय ६४ घरपरिवारलाई ५० हजारका दरले र घर बनाउन पहिलो किस्ताबापत १ सय २३ जनालाई २५ हजारका दरले रकम उपलब्ध गराएको थियो। तीमध्ये १६ जनाले दोस्रो किस्ताको २५ हजार रुपैयाँ बुझेका थिए। घरजग्गा नभएका ७ सय १५ पीडित परिवारको पुन:स्थापनाका लागि २१ करोड ४५ लाख र घरमात्रै क्षति भएका २ सय ५५ परिवारका लागि ७ करोड ६५ लाख रुपैयाँ आवश्यक पर्छ। सरकारले बाढीपीडितहरूलाई भूकम्पपीडितसरह घर बनाउन ३ लाख र जग्गा खरिद गर्न ५० हजार रुपैयाँ प्रदान गरेको हो।दुनै उच्च जोखिममाडोल्पा अविरल वर्षाले सदरमुकाम दुनै बाढीको उच्च जोखिममा परेको छ। ठूली भेरीको मुख्य सहायक नदी भैरवी दुनै बजारलाई फेरो हालेर बगेको छ। वर्षाका कारण भेरीमा ठूलो बाढी आएको छ। नदीमा पानीको बहाब बढ्दै गएपछि स्थानीय पनि त्रसित छन्। नदीछेउ बनाइएका घरहरू डुबानमा पर्न थालेका छन्। नदी छेवैका बाटाहरूसमेत कटान भएपछि स्थानीयलाई हिँडडुलमा समस्या भएको छ। स्थानीयका अनुसार नदीमा पानीको तह बढ्दै गएको छ। तत्काल समस्या समाधान नगरिए बजार बगाउने समस्या रहेको स्थानीय डिलबहादुर बुढाले बताए। उनका अनुसार दैनिकजसो पानी पर्न थालेपछि नदीमा जलसतह बढेको छ।सरकारले दुनैलाई बाढीको उच्च जोखिममा राखे पनि नियन्त्रणमा ध्यान नगएको सांसद धनबहादुर बुढाले बताए। आफूले धेरैपटक विभिन्न मन्त्रालयमा कुरा उठाए पनि पर्याप्त रकम विनियोजन नहुँदा समस्या भएको उनको भनाइ छ। बलौटे माटो भएको भूगोलबाट बग्ने भेरीसँगै जोडेर बनाइएका घरहरू बर्सेनिको बाढीले कमजोर बनेका छन्। भेरीकिनारमा दुनैलगायत अन्य बस्ती छन्। त्यसमध्ये दुनै बाढीको उच्च जोखिममा छ।"
विद्यार्थीको खाजा बिक्री,"बैतडी बालबालिकालाई विद्यालय ल्याउन सरकारले नि:शुल्क उपलब्ध गराउँदै आएको दिवाखाजा विद्यालयकै पदाधिकारीको मिलेमतोमा बेचिएको पाइएको छ। मेलौली नगरपालिका९ विशालपुरमा रहेको शिव आधारभूत विद्यालयले सरकारले दिएको पिठो, तेल र चिनी बेचेको हो। वडा कार्यालय, इलाका प्रहरीलगायत सरोकारवाला निकायले अनुगमन गर्दा विद्यालयले ९ बोरा पिठो, ९ कार्टुन तेल र २४ किलो चिनी ९ हजार १ सय २० रुपैयाँमा बेचेको भेटियो। विद्यालय व्यवस्थापन समितिकै एक सदस्यको उजुरीका आधारमा अनुगमन टोली खटिएको थियो।मेलौलीस्थित वितरण केन्द्रबाट विद्यालयले १३ बोरा पिठोसहित चिनी र तेल बुझेको थियो। अनुगमन टोलीले विद्यालयको गोदाममा ३ बोरा पीठो, २ कार्टुन तेल र थोरै चिनी मात्र फेला पर्यो। २५ किलो पिठोको प्रतिबोरा ४ सय, तेल प्रतिकार्टुन ४ सय र चिनी प्रतिकिलो ८० रुपैयाँमा बेचिएको छ। प्रधानाध्यापक र खाजा व्यवस्थापन समिति अध्यक्षको मिलेमतोमा विद्यार्थीको खाजा बेचिएको भन्दै समिति सदस्य लोकमणि भट्टले सरोकारवाला निकायमा खबर गरेका थिए। समिति अध्यक्ष कृष्णराम लुहारले भने विद्यालय १ महिना बिदा हुँदा गोदाममा मुसा लागेर ती सामग्री खानयोग्य नरहेकाले बेचिएको दाबी गरे। गोदाममा मुसा लागेकाले जोगाउन सकिएन, त्यसैले खानेपानी पाइप किन्न समितिको सहमतिमा बिक्री गरेको हो, उनले भने। यस्तो पिठो स्थानीयले कुँडो बनाउन प्रयोग गर्दै आएका छन्।विश्व खाद्यको शिक्षाका लागि खाद्य कार्यक्रमअन्तर्गत आधारभूत तहका विद्यार्थीलाई दिवा खाजा दिने व्यवस्था छ। प्रधानाध्यापक जयराज ओझाले भने खाजा सामग्री बेचिएको बारे आफूलाई कुनै जानकारी नरहेको बताए। लिटो बिक्रीबारे केही थाहा भएन, बिदा भएकाले कसैसित सम्पर्कमा थिइनँ, उनले भने, अनुगमनपछि समिति अध्यक्षलाई बुझ्दा विद्यालय बन्द रहँदा गोदाममा मुसा लागेकाले बिक्री गरेको जानकारी पाएँ।अध्यक्ष लुहारले ५ सय मिटर खानेपानी पाइप खरिद गर्न समितिको निर्णयमै खाजा बेचिएको जनाए पनि यसबारे थप छलफल गरिने मैलौली९ का वडाध्यक्ष नारद भट्टले बताए। खानेपानी बनाउन लिटो बेचेको अध्यक्षले स्विकारेका छन्, उनले भने, २३ दिनमा सबै सदस्य उपस्थित गराएर यसको छलफल हुन्छ।"
गाउँ बगेपछि जंगलमा,"धनगढी वैदेशिक रोजगारीबाट फर्केका रतन चौधरीले घर फर्कंदा आफ्नो गाउँ नै भेट्टाएनन्। ५ वर्षपछि कतारबाट फर्केका उनले मोहना छेउमा रहेको आफ्नो गाउँ मात्र होइन, कमाइ खाने गरेको जग्गासमेत बगरमा परिणत भएको पाए। गाउँका आधाभन्दा बढी जग्गा कान्द्रा नदीले कटान गरेपछि विस्थापितहरू नजिकैको जंगल छेउमा कटेरो बनाएर बस्दै आएका छन्।५ वर्षमा धेरै कटान भइसकेछ, रतनले भने, हाम्रो मात्र होइन, आसपास गाउँका धेरै जग्गा नदी कटानले बगर बनाइसकेको रहेछ। उनका अनुसार पहलमानपुरका धेरै गाउँ कान्द्रा नदीको डुबान र कटानमा परेका छन्। रतन भन्छन्, १० वर्षअघिसम्म चुरेको जंगल पँडानी भएको थिएन, गाउँमा यसरी बाढी आएको सम्झना छैन तर दशकयता गाउँका गाउँ नदी कटानले बगर बनेका छन्। वसन्ता वन क्षेत्रमा बस्दै आएका अर्का बाढीपीडित जयराम चौधरीले पनि आफ्नो गाउँ गुमाएको ५ वर्ष भएको छ। ५ वर्ष अघिसम्म उनी जमिनदार थिए। ५ बिघा जग्गाका मालिक जयरामलाई मोहना नदीले रातारात जंगलमा बास बस्न बाध्य बनायो। मजस्ता ६ सयभन्दा बढीले आफ्नो जग्गाजमिन गुमाएका छन्, सबै वसन्ता वन क्षेत्रको जंगल अतिक्रमण गरी बसेका छौं, उलने भने, समस्या समाधानका लागि धेरै पहल गरे पनि कसैले हाम्रो पीडा सुनिदिएन।साबिकको पवेरा गाविसका सचिव सन्तोष चौधरीले भने, १० वर्षयता बाढीले विस्थापित भएका हजारभन्दा बढी परिवार छन्। चौधरीका अनुसार पवेरा, रतनपुर, हसुलिया र बसौटीमा मात्र नदी कटानले ६ हजार बिघाभन्दा बढी जमिन कटान गरिसकेको छ। कैलालीको अधिकांश दक्षिण क्षेत्र वर्षात्मा डुब्ने गरेको छ, सचिव चौधरी भन्छन्।मोहना, कटैनी, कान्द्रा, काँढा, गोदावरी, गौरीगंगा, शिवगंगा, कुंडेला, लिक्मा, कटेनी खोला, चौमाला र चौरीजस्ता नदीले जिल्लाको उब्जाउ जमिनमध्ये अधिकांश कटान गर्दै आएका छन्। सबैभन्दा ठूलो क्षति मोहना र कान्द्राले पुर्याएका छन्।भजनी, गौरीगंगा, घोडाघोडी, गोदावरी नगरपालिका र धनगढी उपमहानगरपालिकाका अधिकांश उब्जाउ जमिन बर्सेनि नदी कटानले सकिन थालेको छ। कैलालीका प्रजिअ गोविन्द रिजाल भन्छन्, बाढी र नदी कटानले जिल्लाको अधिकांश उब्जाउ जमिन संकटमा परेको छ। नदी कटान र डुबान क्षेत्रको निरीक्षणपछि उनले भने, नियन्त्रण गर्न एकीकृत योजना निर्माण गर्नु आवश्यक छ।बर्सेनि ठूलो बजेट खर्च हुने गरे पनि अहिलेसम्म त्यो बालुवामा पानीजस्तै भएको स्थानीयको आरोप छ। जलउत्पन्न प्रकोप नियन्त्रण डिभिजन कार्यालयले केही क्षेत्रमा नियन्त्रण प्रयास गरिरहेको छ। डिभिजन प्रमुख रणबहादुर बम भन्छन्, मझौला नदी नियन्त्रण योजना बनाएर ५ प्रकारका काम सुरु गरिएको छ। डिभिजन कार्यालयले यस वर्षदेखि ७ वटा नदीमा नियन्त्रणको काम थालेको उनले बताए।"
अनशन शृंखला अन्त्य गराऊ,"त्रिवि शिक्षण अस्पतालका वरिष्ठ हाडजोर्नी रोग विशेषज्ञ डा गोविन्द केसीले चिकित्सा शिक्षासम्बन्धी लगभग उस्तै विषयलाई लिएर आमरण अनशन बस्ने शृंखला पाँच वर्षदेखि जारी छ। अनशन बस्ने, केही दिनमा जनदबाबले सम्झौता हुने र कार्यान्वयन नहुने अनि फेरि अनशन सुरु हुने चक्र निरन्तर चलिरहेको छ। डा केसीले चिकित्सा शिक्षा र स्वास्थ्य सेवा सुधारका माग राखेर सोमबार फेरि एघारौं अनशन थालेका छन्। यसअघि भएका सम्झौता कार्यान्वयनमा आलटाल गरिदिएर र पछिल्लोपटक अल्टिमेटम दिँदा पनि बेवास्ता गरेर सरकारले डा केसीलाई आमरण अनशनमा धकेलिदिएको हो। यो अनशन शृंखलाले सरकार आफ्नो प्रतिबद्धता कार्यान्वयनमा कुन हदसम्म गैरजिम्मेवार छ भन्ने पनि छर्लंग पार्छ। माग पूरा गर्न पछिल्लोपटक दिएको एक साताको समयसीमा सकिएकै दिनबाट डा केसी त्रिवि शिक्षण अस्पताल हाताभित्र अनशन बसिरहेका छन्। यसअघि सरकारले गरेका लिखित सहमति कार्यान्वयन नभएकैले अनशन बस्न बाध्य भएको उनको भनाइ छ। उनीसँग पछिल्लोपटक अर्थात् दसौं अनशनका बेला सम्झौता गरेकै करिब आठ महिना हुँदासमेत सरकारले मूल विषय कार्यान्वयनमा तदारुकता नदेखाउनु गैरजिम्मेवारीको पराकाष्ठा हो। सरकारको यो प्रवृत्तिले चिकित्सा शिक्षा माफियाको चंगुलमा परेको र राजनीतिक दलका नेताहरू तिनै माफियाको मतियार भएको भन्ने डा केसीको आरोपलाई बलियो बनाउँदै लगेको छ। डा केसीले उठाएका कुनै माग कार्यान्वयन नै भएनन् भन्ने होइन। हरेक अनशनका केही न केही मागको सम्बोधन भएको छ । चिकित्सा शिक्षामा शुल्क, प्रवेश परीक्षा, भर्नालगायतमा पनि केही सुधार भएको देखिन्छ। जथाभाबी सम्बन्धन पनि रोकिएको छ। डा केसी ११ औं पटक अनशन बस्दै गर्दा पनि चिकित्साशास्त्र अध्ययन संस्थान (आईओएम) मा सहायक डिन र महाराजगन्ज मेडिकल क्याम्पसमा प्रमुख नियुक्तिसम्बन्धी मागलाई सरकारले सम्बोधन गरेको छ। तर सम्बन्धन, विद्यार्थी भर्ना, शुल्क, पाठ्यक्रमलगायतका विषयमा राष्ट्रिय नीति बनाएरै चिकित्सा शिक्षालाई व्यवस्थित गर्नुपर्ने मुख्य माग कार्यान्वयनमा भने सरकारले आनाकानी गरिरहेको छ। डा केसीको दबाबपछि सरकारले चिकित्सा शिक्षासम्बन्धी विधेयक तयार गरेर संसद्मा पुर्याएको त छ तर करिब एक वर्ष बित्दा पनि पारित प्रक्रिया अघि बढेको छैन। केदारभक्त माथेमाको संयोजकत्वमा गठित कार्यदलले दिएको प्रतिवेदनबमोजिम आफूहरूले दिएको सुझावसहित तत्काल विधेयक पारित गर्नुपर्ने डा केसीको माग छ। कार्यदल पनि उनकै माग सम्बोधन गर्ने क्रममा बनेको थियो र त्यसको प्रतिवेदन कार्यान्वयन गर्ने सरकारको प्रतिबद्धता थियो। डा केसीले यसपालि अनशन बस्ने क्रममा विद्यार्थी भर्ना, शुल्क र सम्बन्धनसम्बन्धी अधिकार आईओएममा फिर्ता गर्नुपर्ने माग अघि सारेका छन्। आईओएमलाई पूर्ण स्वायत्त बनाउनुपर्ने माग राखिरहेका बेला त्रिविले विद्यार्थी भर्ना र शुल्कसम्बन्धी अधिकार आईओएमबाट खोसेर त्रिवि कार्यकारी परिषद्लाई दिएको थियो। डा केसीले चिकित्सा शिक्षा आयोग नबनेसम्म मेडिकल शिक्षाका सबै तहको शुल्क सरकारले तोक्ने व्यवस्था गर्नुपर्ने, आईओएमको अधिकार खोस्ने र धेरै शुल्क कायम गर्ने त्रिवि पदाधिकारीलाई तत्काल बर्खास्त गर्न माग राखेका छन्। यस्तै, सरकारी निर्देशन र अदालतको आदेश अटेरी गर्ने मेडिकल कलेजको सम्बन्धन खारेज गर्नुपर्ने माग पनि राखेका छन्। उनले यसपटक त्रिवि शिक्षण अस्पताल सुधारका मागसमेत उठाएका छन्। चिकित्सा शिक्षामा कलेजको सम्बन्धन, भर्ना प्रक्रिया, सिट तथा शुल्क निर्धारणलगायतमा चरम अनियमितता देखिएपछि डा केसी सुधार अभियानमा लागेका हुन्। चिकित्सा शिक्षा र स्वास्थ्य सेवा नाफामूलक व्यवसायका रूपमा परिणत भएकामा उनले चिन्ता व्यक्त गर्दै आएका छन्। उनी पहिलोपटक २०६९ असार २१ मा अनशन बसेका थिए। यसबीचमा सातौं अनशन मुलुकको समस्या तथा शुभेच्छुकको आग्रह ख्याल गर्दै र नवौं अनशन दसैंका कारण भनेर स्थगित गरिएको थियो भने अन्य आठवटा अनशन सरकारसँगको सम्झौतापछि तोडिएका थिए। गत वर्ष कात्तिकमंसिरको १० औं आमरण अनशन सबभन्दा बढी २२ दिनसम्म चलेको थियो। शिक्षा र स्वास्थ्यलाई सर्वसुलभ र गुणस्तरीय बनाउने दायित्व सरकारको हो। तर त्यही विषयका लागि एक जना चिकित्सकले पाँच वर्षदेखि शान्तिपूर्ण ढंगले आवाज उठाइरहँदा पनि सरकारले ठाडो कान नलगाउनु र अनशन बस्न बाध्य पारिरहनु लज्जाजनक छ। यो आमरण अनशनको शृंखला अब अन्त्य हुनुपर्छ। डा केसीका मागको भावना सम्बोधन हुने गरी व्यवस्थापिका संसद्मा विचाराधीन चिकित्सा शिक्षासम्बन्धी विधेयक जतिसक्दो छिटो पारित गरे अनशन शृंखला अन्त्य हुन सक्छ। सम्झौताका अन्य विषय कार्यान्वयनमा पनि सरकार इमानदार हुनुपर्छ।"
संघीय सुशासनतिरको यात्रा,"संविधान जारी हुनासाथ यसका केही प्रावधानलाई लिएर देखिएका असन्तोष, आन्दोलन, शंका र नेपथ्यका केही खेललाई चिर्दै अब संविधान कार्यान्वयनले तीव्रता पाउन थालेको देखिन्छ। जनताले आफ्नै प्रतिनिधिमार्फत निर्माण गरेको संविधान कार्यान्वयन नै नभई असफल हुने भयावह स्थितिबाट पार पाउनु सबै नेपालीका लागि सुखद कुरा त हुँदै हो। यसभन्दा पनि मुलुकलाई सधैं अस्थिरतामा राखेर निहित स्वार्थ पूरा गर्न खोज्ने भित्र र बाहिरका तत्त्वहरूको षड्यन्त्रकारी खेल कमसेकम अहिलेका लागि असफल हुनु नेपालको ठूलो सफलता हो। तर हामीले यो सानो लडाइँ (ब्याटल) मात्र जितेको हो, महायुद्ध (वार) जित्न संविधान पूर्ण सफल हुनुपर्छ। यसले परिकल्पना गरेका र व्यवस्था गरेका संस्थाहरूले सफल कार्य गर्न थालेपछि यी तत्त्वहरू विरुद्धको महायुद्ध पनि जितिन्छ। विलम्ब भए पनि नेपालको संविधान कार्यान्वयनको यात्रा प्रारम्भ भएको छ र प्रारम्भिक चरणका प्रयत्नहरू सार्थक दिशातिर उन्मुख छन्।झन्डै अढाई सय वर्षदेखिको एकात्मक राज्य प्रणालीबाट संघीय स्वरूपमा रूपान्तरण गर्ने काम ज्यादै चुनौतीपूर्ण त छँदैछ, निकै जोखिमपूर्ण पनि छ। एकात्मक राज्य संयन्त्रका कार्यशैली, शक्तिका स्रोत र अधिकार तथा अधिकारीहरू बीचको अन्तरसम्बन्धदेखि उत्तरदायित्वका केन्द्रहरूसमेत भत्किएर नवीन स्वरूपमा जानुपर्दा यसमा अभ्यस्त हुन नै लामो समय लाग्न सक्छ। नेपालका लागि त अझ अप्ठेरो स्थिति यसकारणले पनि सिर्जना भएको छ कि हाम्रो संघीयता सार्वभौम राष्ट्रहरू मिलेर संघ निर्माण भएको हैन। केन्द्रमा भएको अधिकार विस्तारण (डिफ्युजन) गरिदिएर साझा शासन र स्वशासनको स्थापनाद्वारा नेपाली राष्ट्रियतालाई थप सुदृढ बनाउन खोजिएको हो। संघीय संरचनाका तीन तहको सरकारमध्ये स्थानीय तहको दुई चरणको निर्वाचन सफल रूपमा सम्पन्न भएर अन्तिम चरणको निर्वाचनको तयारी छ। प्रदेश व्यवस्थापिकाको निर्वाचनको तयारी चरणका कामहरू पनि सरकारले अघि बढाएको छ। आगामी माघसम्म तीनै तहको निर्वाचन गराउने चुनौतीपूर्ण काममा सरकार लागेको देखिन्छ। राम्रो सुरुआत आधा सफलता हो भन्ने अंग्रेजी उखान छ। आशा छ, स्थानीय तहको सफल निर्वाचनजस्तै तीनै तहको निर्वाचन गर्न ठूलो सफलता सरकारलाई मिल्ने नै छ।कुनै पनि राजनीतिक प्रणाली (रिजिम) र राज्यका संरचनाहरू आफै साध्य होइनन्। नागरिकको हित वा लोककल्याणका लागि साधनमात्र हुन्। यसर्थ यी उद्देश्य पूर्तिका लागि सामाजिक सम्झौताका रूपमा यी प्रणाली र संस्थाहरू निर्माण भएको मानिन्छ। राज्य र सरकार यी साध्यहरू प्राप्त गर्न सफल भएनन् भने सम्झौताको उल्लंघन भएको मानिन्छ र जनताले नै यसको विकल्पमा फरक प्रणाली र संस्था निर्माण गर्छन्। यसर्थ संघीय स्वरूपका तीनै तहका सरकारहरूले सुशासनको प्रत्याभूति गरेर जनादेशको पुनर्नवीकरण गर्न सक्नुपर्छ। अझ जनताको बढी अपेक्षा स्थानीय सरकार र प्रदेश सरकारहरूसँग हुन्छ। किनकि यी संस्थाहरू जनताको नजिक रहेका हुन्छन्। अमेरिकी संविधानका मस्यौदाकार मध्येका प्रभावशाली मानिने हेमिल्टन र मैडिसनले तर्क गरेका थिए कि जनताको लगाव र वफादारिता केन्द्र सरकारभन्दा राज्य सरकारप्रति बढी हुन्छ, किनकि राज्यले उनीहरूको जनधनको सुरक्षा र स्वतन्त्रताको संरक्षण बढी गर्न सक्छ। अर्को तर्क छ कि लोकतान्त्रिक सहभागिता स्थानीय तहमा बढी सम्भव हुन्छ। सामाजिक अनेकता र विविधताको सम्बोधन केन्द्रले भन्दा राज्य र स्थानीय तहले राम्रोसँग गर्न सक्छन् भन्ने मानिन्छ। केन्द्रभन्दा तलका प्रदेश वा राज्य र स्थानीय निकायका पदाधिकारीहरू जनताप्रति बढी जवाफदेही हुन्छन्। किनकि उनीहरू जनताका दैनन्दिनका समस्याहरू समाधान गर्न जनता र अन्य सामाजिक संस्थाहरूसँगै काम गर्नुपर्ने हुन्छ। जनताबाट टाढा रहेको केन्द्रबाट प्रत्यायोजन वा निक्षेपण हुने अधिकारले नत जनताको मागको राम्रो प्रतिनिधित्व नै गर्न सक्छ, न जनताले उनीहरूको कार्यसूचीमाथि प्रभावकारी नियन्त्रण नै स्थापित गर्न सक्छन्। जनताको नजरमा केन्द्रका कर्मचारीहरू परका प्रशासक (रिमोट व्युरोक्रेट) हुन्। जनताको यही विश्वास नै अब स्थानीय र प्रदेश सरकारका लागि चुनौतीपूर्ण हुनेछ।स्थानीय तहबाट सुशासनको अपेक्षा बढी नै गर्न थालिएको छ। कुनै ठूलो उपलब्धिले मानिसमा आउने उत्तेजनालाई अंग्रेजीमा युफोरिया भनिन्छ। यस्तै युफोरिया निर्वाचनमा विजयी हुनेहरूमा देखियो, जसका कारण असम्भव, अव्यावहारिक र धान्नै नसकिने आश्वासन मतदातालाई दिनपुगे। यही कुरा अहिले उनीहरूलाई निल्नु र ओकल्नु भएको छ। स्थानीय स्रोत, साधन र सम्भावना र क्षमता बुझेपछि वास्तविक धरातलमा पुगिन्छ। यी असम्भव आश्वासन पूरा नहुँदा जनतामा सिर्जना हुने निराशा र आक्रोशको व्यवस्थापन गर्ने काम उनीहरूका लागि निकै कठिन हुनेछ। अहिले निर्वाचित प्रतिनिधिहरू धमाधम जनताको नाममा निर्णय गर्दै गरेको समाचार बाहिर आइरहेको छ। समाचारहरू हेर्दा प्रियतावादी निर्णय गर्ने गरेको देखिँंदैछ। यस्ता निर्णयहरूले जनताको समस्याको स्थायी समाधान गर्न सक्दैन। थ्योरी अफ पोलिटिकल प्रोपोगन्डाका लेखक ह्यारोल्ड ल्यासवेलले निर्वाचित सरकारहरूले चार प्रकारका काम गर्छन् भनेका छन् मनोरञ्जनात्मक (ब्लोइङ बबल), चाचापापा बाँड्ने अर्थात तत्काल खुसी हुने चिजहरू वितरण गर्ने (डिष्ट्रिब्युटिङ गुडिज), तत्काल समस्याको समाधान गर्ने (फाइटिङ फायर) र भविष्यको लागि काम गर्ने (विभिङ फ्युचर)। अहिले निर्वाचित प्रतिनिधिहरूको ध्यान पहिलो र दोस्रो काममा गएको छ। भनिन्छ, राजनेताहरू भविष्यको पुस्ताको लागि काम गर्छन् भने राजनीतिज्ञहरू आउने चुनावका लागि काम गर्छन्। निर्वाचित जनप्रतिनिधिहरूको बाहिर आएका निर्णयहरू हेर्दा तत्काल वाहवाही लिने अनुत्पादक र क्षणिक प्रभाव दिने खालका देखिनुले राम्रो सन्देश दिएको छैन। वृद्धभत्ता बढाउने, बाँदर भगाउने, घरघरमै वृद्धभत्ता पुर्याउने जस्ता निर्णयहरू सार्वजनिक भएका छन्। यी कल्याणकारी कार्य पनि गर्नुपर्छ। तर आफ्नो स्थानीय तहका बारेमा भविष्यपरक सोच बनाउने र त्यसका लागि योजना बनाउने काम भएको सुनिएको छैन। ललितपुर महानगरपालिकाको मेयरको फ्लाइ ओभरको योजना, काठमाडौं र ललितपुर महानगरपालिकाका मेयरहरूको संयुक्त रूपमा मोनोरेल बनाउने योजना भने अलि पृथक र भिजनरी लाग्यो।नेतृत्वले चमत्कार गर्छ भनिन्छ। त्यसैले त गान्धी, मण्डेला, केनेडीहरू फरक नेतृत्व क्षमताले अहिलेसम्म सम्झिने गरिन्छ। अर्को उखान छ, अवसर बिनाको क्षमता खेर जान्छ भने क्षमता बिनाको अवसर व्यर्थ हुन्छ। त्यसैले स्थानीय तहको नेतृत्व गर्ने अवसर पाएकाहरूले आफ्नो क्षमता देखाउन सक्नुपर्छ, ताकि निर्वाचन गर्ने मतदाताहरूले गर्व गर्न सकुन्। दीर्घकालीन सोचका साथ काम गरे हाम्रा निर्वाचित प्रतिनिधिहरू राष्ट्रिय नेतृत्वमा स्थापित हुने अवसर प्राप्त हुनेछ। यसका लागि अरुको भन्दा भिन्न र मौलिक सोच हुनुपर्छ। एउटा भनाइ छ, नेताहरू अरुले हिँडेको बाटो हिँड्दैनन्। जसरी निजी क्षेत्रको उत्पादनले आफ्ना उत्पादनलाई फरक र मौलिक गुण देखाएर बजारमा ब्रान्डिङ गर्छ, त्यसैगरी आफ्ना क्षेत्रका नागरिकका लागि फरक सार्वजनिक सेवा दिएर अरुलाई इष्र्या गर्न र प्रतिस्पर्धा गर्न बाध्य पार्न सक्नुपर्छ। त्यस्तैगरी सुशासन दिने हो भने मुख्य तीन पक्षमा ध्यान दिन आवश्यक हुन्छ पहिलो, प्रक्रिया अर्थात प्रक्रिया लोकतान्त्रिक पारदर्शी बनाइदिएर, दोस्रो, सार सामग्री (कन्टेन्ट) अर्थात् वितरण गरिने सेवालाई समन्यायिक र न्यायिक तुल्याएर र तेस्रो, सेवा प्रदायन (डेलिभरेबल) अर्थात् गरिब र निमुखाहरूलाई प्राथमिकता दिएर। यस बाहेक सार्वजनिक सेवा सबैका लागि फिट हुँदैनन्, फरकफरक वर्गका लागि सेवाको माग नै फरक हुनसक्छ। त्यसैले नयाँ सेवा अविष्कार गर्ने काममा आफ्नो सिर्जनशीलता देखाउन सक्नुपर्छ। जनताप्रतिको उत्तरदायित्व निर्वाह गर्न र उनीहरूप्रति प्रत्यक्ष रूपमा उत्तरदायी हुन नागरिकका प्रतिनिधि, सामाजिक अभियन्ता, गैरसरकारी संस्था, धार्मिक संघसंस्थाका प्रतिनिधिसँग सहकार्य गर्न, उनीहरूलाई आफ्नो संस्थाभित्र र प्रक्रियामा कुनै न कुनै रूपमा संलग्न गराउन सकिन्छ। गोल्डेन ग्रिड भनिने यस मोडल धेरै देशमा अवलम्बन गरिएको छ।स्थानीय तहमा निर्वाचितहरूको अहिलेको प्राथमिकता संक्रमणको व्यवस्थापन गर्दै संस्थागत जग बसाल्नु नै हो। धेरै स्थानीय तहमा बस्ने भवन नै छैन, सारवान र प्रक्रिया सम्बन्धी कानुन नै बनेको छैन। कर्मचारीहरू समायोजन भइसकेका छैनन्। काजमा खटाइएका केही कर्मचारीबीच मर्यादाक्रमको र वरिष्ठताको विवाद सिर्जना भई काममा खटिनसकेका छैनन्। केन्द्रको निर्देशनात्मक आदेश, अदालतको अन्तरिम आदेश र निर्वाचित पदाधिकारीहरू बीचको भूमिकाको अस्पष्टताले यी संस्थाहरू तत्काल नयाँ काम नै गर्न नसक्ने अवस्थामा पुगेका छन्। यस्तो अवस्थामा निर्वाचित गर्ने मतदाताको तत्काल केही गर्नुपर्ने दबाब जनप्रतिनिधिले झेल्नुपरेको छ। जनप्रतिनिधिले आफ्नो क्षेत्राधिकार बुझ्ने काममा पनि कमजोरी देखिंँदैछ। बजेटका सिद्धान्त, मान्य कार्यविधि बेगर आफ्नै सेवासुविधा बढाउन खोज्नु, स्वायत्तताका नाममा योग्यता प्रणालीलाई मिचेर कर्मचारी भर्ना गर्न खोज्नु, बिना योजना र स्वीकृति बेगर आफूखुसी विकास निर्माणमा खर्च गर्न खोज्नु अपरिपक्वता हो। त्यस्तै निर्वाचित भइसकेपछि पनि सार्वजनिक पदलाई पार्टीकरण गर्न खोज्नु महाभुल हो। यसले सुशासन सुदृढ हँुदैन, बरु विकृतिहरू मात्र बढाउँछ। निर्वाचित जनप्रतिनिधिहरूले के बुझ्नु जरुरी छ भने राष्ट्रका तीन अंग मध्येका व्यवस्थापिका संसद र न्यायपालिका किन अर्थ मन्त्रालयको बजेट सम्बन्धी अनुशासनमा बस्छन्, किन न्यायसेवा र संसद सेवाका कर्मचारीहरू लोकसेवा आयोगको सिफारिसमा नियुक्ति गरिन्छ? के प्रदेश र स्थानीय तह राज्यका तीन अंगभन्दा माथि हुन्? यसमा स्थानीय तहका पदाधिकारीहरू गम्भीर हुन आवश्यक छ।सुशासनका कुरा गर्नासाथ केही जटिल अवस्था जनताको लागि सिर्जना हुनसक्छ। संघीय राज्यव्यवस्था भनेकै कुनै पनि नागरिक एकभन्दा बढी सरकारबाट प्रशासित हुने अवस्था हो। एकात्मक सरकार हँुदा एउटा सरकारबाट आफ्नो स्वतन्त्रता र अधिकार संकुचन होला भन्ने भयमा रहेका नागरिकलाई अब तीन तहको सरकारबाट स्वतन्त्रता बचाउनुपरेको छ। हरेक तहका सरकारका नीतिगत हस्तक्षेपले नागरिक हक नै संकुचन हुने हो। हालै प्रकाशित एक समाचारमा धनगढीमा ठेला चलाउनेको एउटा व्यथा सार्वजनिक भएको थियो। स्थानीय कर र अन्य गरी ती ठेला व्यवसायीले मासिक आठ हजार रुपैयाँ तिर्नुपरेको भनेर गुनासो गरेका थिए। हालै काठमाडौं महानगरपालिकाले निर्णय गरेको कर, शुल्क अव्यावहारिक र स्थानीय नागरिक एवं व्यवसायीले धान्नै नसक्ने भयो भनेर आलोचना भइरहेको देखिन्छ। भविष्यमा एउटा जटिल समस्या सिर्जना हुने निश्चित छ कि कुनै सार्वजनिक सेवाका लागि को जिम्मेवार? केन्द्रीय सरकार, प्रदेश सरकार कसलाई दोष दिने? यी प्रश्नहरूको उत्तर अब शासकीय सञ्जाल (नेटवर्क गभर्नेन्स) र सहकारी शासन (कोअपरेटिभ गभर्नेन्स) को राम्रो व्यवस्थाद्वारा दिनु पर्नेछ। समयमै यी समस्यामा सचेत रहेर व्यवस्थापन गर्न सकियो भने संघीय सुशासन सार्थक हुनसक्छ। अहिलेको परिवर्तन साँच्चै ऐतिहासिक र क्रान्तिकारी हो। सिंहदरबार सात प्रदेशमा पुग्नु र प्रशासकीय केन्द्रहरू ७५ बाट सात सय चवालिसमा पुग्नु आफैमा आश्चर्यजनक परिवर्तन हो। यी संरचनाबाट सुशासनको प्रत्याभूति गर्नसके संघीय लोकतान्त्रिक गणतन्त्र साँच्चै नयाँ नेपाल निर्माणमा कोशेढुङ्गा सावित हुनेछ।"
माग पूरा गर्न कति सत्याग्रह गर्नुपर्ने हो?,"गफाडीका गफ सुन्दा बुझेकै होमुखमा रामराम बगलीमा छुरा छ। कोलनारान श्रेष्ठ चिसंखुगढी३, ओखलढुङ्गा"
अर्थतन्त्रको परिदृश्य,"आर्थिक वर्ष २०७४७५ का लागि सरकारको बजेट व्यवस्थापिका संसदबाट पास भएको छ भने नेपाल राष्ट्र बैंकले पनि मौद्रिक नीति जारी गरेको छ। सरकारको वित्त नीति र केन्द्रीय बैंकको मौद्रिक नीति जारी भइसकेको परिप्रेक्ष्यमा आर्थिक वर्ष २०७४७५ को आर्थिक परिदृश्य कस्तो रहला भन्ने सवालमा आँकलन र विश्लेषण हुनु जरुरी छ। यसले समग्र आर्थिक एजेन्टहरूको आर्थिक गतिविधि मार्गदर्शन गर्न सहयोग पुग्छ। सरकारले आर्थिक वर्ष २०७४७५ का लागि १२ खर्ब ७९ अर्ब रुपैयाँको बजेट प्रस्तुत गरेको छ, जुन आर्थिक वर्ष २०७३७४ को संशोधित अनुमानभन्दा ३६७ प्रतिशतले बढी छ र कुल गार्हस्थ्य उत्पादनको ४२ प्रतिशत पुग्ने देखिन्छ। कुल बजेटको २६२ प्रतिशत अर्थात ३३५२ अर्ब रुपैयाँ पँुजीगत खर्च गर्ने लक्ष्य राखिएको छ। अर्कोतर्फ सरकारले उक्त आर्थिक वर्षमा ७३० अर्ब रुपैयाँ राजस्व उठाउने लक्ष्य राखेको छ। राजस्व बाहेक सरकारी खर्च थाम्न ७२२ अर्ब वैदेशिक अनुदान, २१४ अर्ब वैदशिक ऋण र १४५ अर्ब रुपैयाँ आन्तरिक ऋण परिचालन गर्ने योजना छ। लक्षित वैदेशिक ऋण आए खुद वैदेशिक ऋण परिचालन १८४ अर्ब रुपैयाँ हुने देखिन्छ।सरकारको बजेटले परिलक्षित गरेको खर्च भए सरकारी वित्त विस्तारकारी हुने निश्चित छ। यसले मुद्रास्फीति र भुक्तान सन्तुलनमा दबाब पार्ने सम्भावना छ। तर आर्थिक वर्ष २०७४७५ मा पनि पछिल्ला ४ ५ वर्षझैं सरकारको पुँजीगत खर्च बढ्ने बलियो आधार छैन। एकातर्फ बजेट तर्जुमा र पेस गरेका अर्थमन्त्री परिवर्तन भइसकेका छन्, नयाँ अर्थमन्त्रीले बजेटको आशय कति बुझ्न भ्याएका छन्। अर्कोतर्फ बजेटको पूर्ण कार्यान्वयन गर्ने समयावधि पनि पाएका छैनन्। आर्थिक वर्ष २०७४७५ मा प्रदेश नं २ मा बाँकी रहेको स्थानीय तहको निर्वाचनका अतिरिक्त प्रदेश र संघको निर्वाचन सम्पन्न गर्नुपर्ने संवैधानिक बाध्यता छ। संविधानले तोकेको समयसम्म निर्वाचन सम्पन्न भए यो आर्थिक वर्ष मध्य भइसक्दा नयाँ सरकार आउने देखिन्छ। प्रदेश सरकारको संरचना नै बन्न बाँकी छ। स्थानीय तहको निर्वाचन भए पनि आवश्यक ऐनकानुन, भौतिक संरचना र कर्मचारीको व्यवस्थापन गर्न बाँकी नै छ। तसर्थ यो आर्थिक वर्ष निर्वाचन सम्पन्न गर्न र संविधान कार्यान्वयनका लागि आवश्यक संरचना निर्माणमै जाने देखिन्छ। यो आर्थिक वर्षमा पनि पुँजीगत खर्च अपेक्षाकृत बढ्ने देखिँदैन। यस अवस्थामा बजेटले परिलक्षित गरेको ७२ प्रतिशतको आर्थिक वृद्धिदर महत्त्वाकांक्षी नै देखिन्छ। सरकारको बजेटसँग तादात्म्यता राख्दै नेपाल राष्ट्र बैंकले ७२ प्रतिशतको आर्थिक वृद्धि, ७ प्रतिशतको मुद्रास्फीति र ८ महिनासम्मको आयात धान्नेगरी विदेशी विनिमय सञ्चिति कायम राख्ने उद्देश्यसहित आर्थिक वर्ष २०७४७५ को लागि मौद्रिक नीति जारी गरेको छ। बैंकिङ प्रणालीमा लगानीयोग्य साधन अभाव भई दीर्घकालीन व्याजदर बढेको अवस्थामा मौद्रिक नीति जारी भएको छ। यसका साथै उच्च आर्थिक वृद्धिदर, न्यून मूल्य वृद्धिदर, चालु खाता घाटा रहे पनि शोधनान्तर बचत र विदेशी विनिमय सञ्चितिले ११ महिनाभन्दा बढीको वस्तु तथा सेवा आयात धान्न सक्ने स्थिति रहेको पृष्ठभूमिमा मौद्रिक नीति आएको छ। अर्कोतर्फ बैंकिङ प्रणालीमा समग्र निस्क्रिय कर्जाको अनुपात २ प्रतिशत र जोखिम भारित पुँजी कोष १२५३ प्रतिशत र कुल निक्षेपमा तरल सम्पत्ति झन्डै २४ प्रतिशत रहेको अवस्थामा मौद्रिक नीति जारी भएको छ। आर्थिक वर्ष २०७३७४ मा विप्रेषण आप्रवाहको वृद्धिदरमा कमी आएको तर आयात उल्लेख्य मात्रामा बढेकाले चालु खाता घाटामा गएको छ। वैदेशिक लगानी र वैदेशिक सहयोगले गर्दा भुक्तान सन्तुलन भने उक्त आर्थिक वर्ष सकारात्मक नै रहने देखिन्छ। विप्रेषण आप्रवाहमा आएको कमी र यस वर्ष कर्जा प्रवाहमा आएको केही बढोत्तरीले गर्दा कर्जा र निक्षेपको वृद्धिदरमा असन्तुलन आएको छ। यसले गर्दा कर्जा र पुँजी निक्षेप (सीसीडी) अनुपात तोकिएको ८० प्रतिशतको सीमा पुगेकोले बंैकिङ क्षेत्रले कर्जा प्रवाह गर्नसकेको छैन। पछिल्लो समय निजी क्षेत्रमा गएको कर्जा वृद्धिदर गत आर्थिक वर्षको मौद्रिक नीतिले लक्षित गरेकै सीमामा आउने देखिएको छ। अहिले बैंकिङ प्रणालीमा अल्पकालीन व्याजदर कम तर दीर्घकालीन व्याजदर बढेको छ। निक्षेपको व्याजदर बढेसंँगै बैंकहरूको आधार दर बढेकाले कर्जाको व्याजदर बढेका छन्। उच्च व्याजदरमा पनि कर्जा भने सहज रूपमा पाउन नसकिएका गुनासाहरू छन्। आर्थिक वर्ष २०७४७५ को मौद्रिक नीतिले अनिवार्य नगद अनुपात र बैंक दरमा कुनै परिवर्तन गरेको छैन। अघिल्लो आर्थिक वर्षमा सुरु गरेको व्याजदर कोरिडोरलाई परिष्कृत र परिमार्जन गरेको छ। नीतिगत दरको रूपमा रिपो दरलाई ५ प्रतिशतमा तोकेको छ। व्याजदर कोरिडरको तल्लो सीमाको रूपमा निक्षेप संकलन दर ३ प्रतिशत र माथिल्लो सीमाका रूपमा स्थायी तरलता सुविधाको दर ७ प्रतिशत तोकेर व्याजदर कोरिडरलाई सीमाबद्ध गरेको छ। यस अनुसार अल्पकालीन व्याजदरहरू ३ प्रतिशतदेखि ७ प्रतिशतभित्र रहने देखिन्छ। तर यसले अहिले बढेको दीर्घकालीन व्याजदरलाई घटाउने सम्भावना भने कम छ। किनभने सीसीडी अनुपातका कारण स्थायी तरलता सुविधा लिएर कर्जा प्रवाह गर्ने सम्भावना कम छ। आर्थिक वर्ष २०७३७४ को अद्र्धवार्षिक समीक्षामा सीसीडी अनुपात गणनामा दिएको छुटलाई अहिले जारी भएको मौद्रिक नीतिले हटाएको छ। यस अवस्थामा बजेटले परिलक्षित गरेको सरकारी खर्च नभए र विप्रेषण आप्रवाह बढेर निक्षेप संकलन बढ्न सकेन भने चालु आर्थिक वर्षमा कर्जाको व्याजदर उच्च नै रहने सम्भावना छ। साथै अर्थतन्त्रलाई आवश्यक कर्जा उपलब्ध हुन पनि कठिन हुने देखिन्छ। कर्जा थप बढ्न गाह्रो हँुदा आर्थिक गतिविधि फस्टाउन समस्या पर्ने देखिन्छ। तर कर्जा प्रवाह हुने कडाइले मुद्रास्फीति र भुक्तान सन्तुलनमा पर्ने चापमा केही कमी आउनेछ। विप्रेषण आप्रवाहमा थप कमी आए चालु आर्थिक वर्षमा निक्षेप संकलन बढ्न सक्दैन। यसले कर्जा प्रवाहमा जटिलता ल्याउने देखिन्छ। वैदेशिक रोजगारीमा जानेको संख्या त्यति बढ्न नसकेको, मध्यपूर्वमा देखापरेका समस्याहरू बल्झिने देखिएको, अमेरिकी डलर अवमूल्यन हुन लागिरहेको परिप्रेक्ष्यमा विप्रेषण बढ्ने सम्भावना कमै छ। तसर्थ बैंकिङ प्रणालीमा वित्तीय घर्षण कायमै रहने देखिन्छ। आयातमुखी र विप्रेषणमा निर्भर अर्थतन्त्र भएकाले नेपालको अर्थतन्त्र अत्यन्तै कमजोर छ। विप्रेषणको विकल्पमा निर्यात प्रबद्र्धन, पर्यटन क्षेत्रको विकास, वैदेशिक सहयोग परिचालन र वैदेशिक लगानी भित्र्याउनसके केही राहत हुनसक्छ। तर अझै पनि संक्रमणको स्थिति रहेकाले ती विकल्पले पनि तत्काललाई राहत दिने देखिँदैन। तसर्थ उच्च व्याजदरको स्थिति केही समय नै रहने देखिन्छ। बजेटले परिलक्षित गरेअनुरुप खुद वैदेशिक सहयोग आई खर्च भए बंैकिङ प्रणालीमा २५६ अर्ब रुपैयाँ थपिन सक्छ, जसले निक्षेपलाई अधिकतम ११५ प्रतिशतसम्मले बढाउन सक्छ। तर सरकारी खर्चको अधिकांश हिस्सा आयातमा खर्च हुन्छ।यस अवस्थामा निर्यात प्रबद्र्धन र आयात प्रतिस्थापनमुखी कर्जा प्रवाह, सीसीडी अनुपातमा केही समयका लागि सहुलियत, बैंकिङ प्रणालीले कुशलता बढाई व्याजदर स्प्रेड कम गरेमात्र बैंकिङ प्रणालीको कर्जा निक्षेपको असन्तुलन कम गर्न सहयोग पुग्ने देखिन्छ। अन्यथा उच्च व्याजदरको अवस्था नेपाली अर्थतन्त्रमा लामै समय कायम रहन सक्छ। बढ्दो कर्जा व्याजदरले कर्जा डिफल्ट गर्ने सम्भावना बढाउने हुँदा वित्तीय स्थायित्व हासिल गर्न पनि कठिन हुनेछ। अर्कोतर्फ बैंकिङ संस्थाहरू घाटामा गई बंैकिङ प्रणालीमा समस्या आउने सम्भावनालाई पनि नकार्न सकिँदैन। श्रेष्ठ नेपाल राष्ट्र बैंकका निर्देशक हुन्। लेखमा उल्लेखित विचार निजी हुन्।"
वाग्मती सफाइ अभियानको औचित्य,"सभ्यता र आत्मउत्थानका नयाँनयाँ आयाम विकसित भइरहेका छन्। तर हामीले भने आधारभूत कुरालाई नै बिर्संदै गइरहेको भान हुन्छ। मानवको उत्पत्तिसँग जोडिएका जल र जीवनको साहचर्य नत पुरानो हुन्छ, न सम्बन्ध छुट्न नै सक्छ। हाम्रो शारीरिकमानसिक स्वच्छता, सांस्कृतिक अनुष्ठान, धार्मिक कृत्य सबै नदीसँगै जोडिएका छन्। मानिसले बसोबासको प्रबन्धस्थलको रूपमा नदी किनारालाई नै सभ्यताको सुरुदेखि नै स्वीकार गरेको देखिन्छ। समाज विकासको लागि नदी सभ्यता मूलमा रहन्छ। विश्वमा जति पनि सभ्यता विकास भएका थिए, ती नदी किनारबाटै भएका छन्। मानव र प्रकृतिको अभेद्य सम्बन्ध र मानव जीवनको अस्तित्वको निरन्तरताका लागि पानीको अनिवार्यतालाई यसले प्रमाणित गर्छ। पाशुपत सभ्यताको रूपमा पनि परिचित काठमाडौं पनि जलाशय र मूलत: वागमती नदीसँग जोडिएको सभ्यता हो।पछिल्ला दशकमा काठमाडौँमा बसाइँसराइको चाप तीव्र छ। त्यसकारण नदी किनार अहिले जनचापले प्रभावित भएका छन्। देशको राजधानीको रूपमा रहेको, सबै सुविधा राजधानी केन्द्रित भएको कारण काठमाडांैले बसाइँसराइबाट उत्पन्न चाप बढी खप्नुपर्यो। यसमा थप अदूरदर्शी राजनीतिको परिणामस्वरुप अव्यवस्थित सहरीकरणका कारण उपत्यकाको बीचबाट बग्ने वागमती नदी अत्यधिक प्रदूषित हुनपुग्यो। ३० वर्ष अघिसम्म पनि नुहाउन मिल्ने वागमती अहिले पूर्णरूपले दुर्गन्धित बन्न पुगेको छ। फलस्वरुप काठमाडांैको पौराणिक महत्त्व, सौन्दर्य, काठमाडौंबासीको स्वास्थ्य लगायत धार्मिक आस्था र अधिकार नै प्रभावित भएको छ। धार्मिक आस्थालाई नै हेर्ने हो भने पशुपतिनाथ विश्वभरका हिन्दु धर्मावलम्बीहरूको आस्था र विश्वासको केन्द्र हो। पर्यटकीय हिसाबले हेर्ने हो भने यो नेपालको लिच्छविकालीन कलाको एक उत्कृष्ट नमुना हो। वागमती प्रदूषणका कारण यस्तो अमूल्य धरोहर रहेको पाशुपत क्षेत्रसमेत नराम्ररी प्रभावित हुनपुगेको छ। तसर्थ वागमती नदी सफाइ गरी नदीमा स्वच्छ जलप्रवाहलाई सुचारु हुने वातावरण निर्माण गर्नु भनेको काठमाडांैबासीको स्वास्थ्यका लागिमात्र नभई हिमवत् खण्ड भनी चिनिने नेपालको वागमतीका साथै काठमाडौंको सभ्यता, कला र संस्कृतिलाई विश्वमा परिचित गराउनुका साथै पाशुपत संस्कृतिको रक्षा गर्नुसमेत हो। यस अपरिहार्यताको महसुस गरी वागमती सफाइ महाअभियानको शुभारम्भ २०७० जेठ ६ गतेबाट गायत्री परिवार र सामाजिक अभियन्ताहरूको पहलमा तत्कालीन मुख्य सचिव लीलामणि पौडेलको अगुवाइ तथा विभिन्न संघसंस्थाको संलग्नतामा सुरु भई अघि बढिरहेको छ। यो अभियान विभिन्न चाडपर्व, बन्द, हड्ताल, भूकम्प तथा नाकाबन्दीमा समेत नरोकिई निरन्तर रहेको छ।अभियानमा नेपाली सेना, सशस्त्र प्रहरीबल, नेपाल प्रहरी, काठमाडौं महानगरपालिका, वडा कार्यालयसहित १७०० भन्दा बढी संघसंस्थाको प्रत्यक्ष संलग्नता रहेको छ। यस अभियानबाट प्रेरित भई देशभर २६ भन्दा बढी नदीहरूमा नियमित सरसफाइ अभियान सञ्चालित छन्। आजसम्म कुनै पनि आधिकारिक कार्यसमिति र कोष सञ्चालन नरहेको यो अभियान पूर्णरूपमा नेपाली नागरिकको सहभागितामूलक स्वयम्सेवी भावनाबाट सञ्चालित छ। त्यसैले यो देशकै सबभन्दा ठूलो स्वयम्सेवी अभियान हो। यसले समग्र राष्ट्र निर्माण स्वयम्सेवी भावनाबाट अगाडि बढाउन सम्भव छ भन्ने विश्वास लिने आधार तयार गरेको छ। राजनीति र साम्प्रदायिक भावनाबाट माथि रही सञ्चालित यो अभियानले नेपालीहरू देश निर्माण कार्यमा एकजुट हुन तयार छन् भन्ने सन्देश दिएको छ। अत: शारीरिक, मानसिक, स्वास्थ्य, संस्कृति र धर्म, सभ्यता र गौरवबोधसँग जोडिएको वागमती नदीको सफाइ अभियानमा स्वस्फुर्त रूपमा संलग्न भई योगदान पुर्याउनु हरेक नेपालीको कर्तव्य हो। सफा ठाउँमा नै हरेक देशका नागरिक आकर्षित हुन्छन्। फोहोर हेर्न र बेहोर्न कोही पनि आउँदैन। यसैले नदी सफाइ आर्थिक विकाससँग पनि जोडिने विषय हो। यस प्रकार अहिलेसम्म वागमती सफाइ महाअभियानले मानवीय सभ्यताका लागि अपरिहार्य सुसंस्कृतिको विकास गरेको कुरा सर्वत्र अनुभूत गरिएको छ। मेचीदेखि महाकालीसम्म फोहोर नगर्ने र भइसकेको भए सफाइ गर्ने चेतना जागेको छ। मानिसको जीवन एक अवसर हो, जसको सदुपयोग गर्ने बेला यही हो। अहिले नगरे कहिले गर्ने? भोलि जीवन रहन्छ कि रहंँदैन भन्ने जीवनको क्षणिकता र त्यसको तत्काल सदुपयोग गरेमा नै मानव जीवनको अस्तित्व प्रमाणित हुने सत्यबोध गराउन अभियान सहयोगी भएको छ। हामीले बाहिरी फोहोरमात्र होइन, मन र संस्कारमा रहेका मैलासमेत पखालेर निर्मल भई बांँच्नु आवश्यक छ भन्ने चेतना जागृत हुनु पनि यस अभियानको थप तर अति नै महत्त्वपूर्ण उपलब्धि हो। एकले थुकी सुकी, सयले थुकी नदी भनेझैं यो अभियान पनि सरकारी तथा गैरसरकारी र अभियन्ताहरूको सकारात्मक स्वार्थ एवं सबै क्षेत्रको संलग्नताबाट मात्र सम्भव भएको हो। जुन निरन्त चलिरहनु आवश्यक छ।"
सुगा रटाइ शैली छोड्ने कि?,"कक्षाकोठामा गयो, विद्यार्थीको किताब माग्यो, सिधै पाठमा प्रवेश गर्यो, त्यसमै आधारित भएर पाठ पढ्यो, पढायो। त्यसपछि बोर्डमा प्रश्नउत्तर लेखिदियो, बुझ्यौ होइन त भनी सोध्यो। सकियो। थुप्रै शिक्षकका कक्षा यसैगरी सुरु र अन्त्य हुने गरेको पाइन्छ। शिक्षक वक्ता हुने र विद्यार्थी श्रोता हुने यो प्रवचन शैलीले विद्यार्थीलाई खोज्न र सोच्न सिकाउँदैन। किताबमा जे छ वा जे पढेको छ, खरखर्ती त्यही पढ्न र लेख्नमात्र सिकाउँछ। घोक्न मात्र सिकाउँछ। धेरै विद्यालयका शिक्षकको पढाउने शैली कण्ठ पार्न लगाउने क्रियाकलापमा सीमित छन्। शिक्षा मन्त्रालय अन्तर्गतको शैक्षिक गुणस्तर परीक्षण केन्द्रले कक्षा ३, ५ र ८ का विद्यार्थीको सिकाइ उपलब्धिका सम्बन्धमा गरेको राष्ट्रिय परीक्षणमा आधारित प्रतिवेदन अनुसार कक्षामा घोकाउने र कण्ठ पार्ने क्रियाकलाप बढी हुने गरेको छ। शिक्षा मन्त्रालयका सहसचिव तथा केन्द्रका प्रमुख डा लेखनाथ पौडेल भन्छन्, सम्झने, घोक्ने र हुबहु उतार्नेमा विद्यार्थीहरू राम्रा छन्। तर सिर्जनात्मक हुने पक्षमा कमजोर छन्। सिकेको कुरा प्रयोग गर्न, विश्लेषणसहित लामो उत्तर लेख्नमा कमजोर छन्।गाईको बारेमा लेख्नुपर्यो भने कक्षाका (प्राथमिक तह) प्राय: सबै विद्यार्थीको उत्तर लगभग उस्तै हुन्छ। गाई राष्ट्रिय जनावर हो। यो चारखुट्टे जनावर हो। गाई कालो हुन्छ, सेतो हुन्छ। गाईले दूध दिन्छ, गोबर दिन्छ आदि। हामीभन्दा अघिका र हामीमध्ये धेरैले यस्तै लेख्न सिक्यौँ। अझै यस्तै लेख्छन्। गहुँतको पनि फाइदा छ कि? हामीकहाँ कस्ताकस्ता गाई पाइन्छन्? गाई पालन कसरी व्यवसाय बन्दैछ? यी प्रश्न र अन्य जानकारीबारे पनि केही थाहा छ कि वा कसैलाई सोधेर हुन्छ, लेखेर ल्याऊ र साथीलाई सुनाऊ भनिदिने हो भने विद्यार्थीले सोधखोज गर्थेे। आफूले थाहा पाएको जानकारीको आधारमा आफ्नै पारामा लेख्न र साथीहरूलाई पनि सुनाउन सक्थे। मुख्य उद्देश्य त उनीहरूमा लेखाइ र अभिव्यक्ति सीप विकास गर्नु नै हो। बालबालिकालाई उमेर, कक्षा र तहअनुसार के, कति र कसरी सिकाउने भन्नेबारे पाठ्यक्रम र शिक्षक निर्देशिकामा उल्लेख गरिएको छ। संक्षिप्त रूपमा पाठ्यपुस्तकमा समेत जानकारी दिइएको हुन्छ। साथै सामुदायिक विद्यालयमा अधिकांश र निजीका शिक्षकहरू पनि तालिमप्राप्त छन्। तर फरकफरक सिकाइ गति तथा भिन्नभिन्न तरिकाले सिक्ने बालबालिकालाई उही प्रवचन शैलीमा पढाइन्छ। कति साना केटाकेटी त यसरी आँखा चिम्लेर उत्तर सुनाउँछन् कि पूर्णविराम र फुलस्टप समेत भन्छन्। जसले धेरै कण्ठ पार्न सक्छ, ऊ राम्रो विद्यार्थी गनिन्छ। वनस्पतिको जीवनचक्र पढाउनुअघि नै गमलामा भए पनि कुनै फूल वा तरकारीको बिउ उमारेर देखाइदिए कसरी अंकुरण हुँदो रहेछ, त्यसबाट कसरी बेर्ना र बिरुवा हुँदो रहेछ, त्यसमा कसरी कोपिला लाग्दो रहेछ, अनि फूल फल्दो रहेछ भनेर अवलोकन गराउने हो भने बालबालिकाले वनस्पतिको जीवनचक्र सजिलै बुझ्न सक्थे। सिकाइका क्रममा जिज्ञासा वा आफ्ना कुरा शिक्षकसामु राख्थे। एक विद्यार्थीले शिक्षकले लेखेको अंग्रेजी शब्दको हिज्जे गलत हो भने। शिक्षकले उनलाई बढ्ता जान्ने हुन्छस् भन्दै हपारे। नपत्याए यहाँ हेर्नुस् भन्दै ती विद्यार्थीले मोबाइल देखाएछन्। तँलाई कक्षामा मोबाइल ल्याउँछस् भनी शिक्षकले फेरि गाली गरे। यो प्रसंग सुनाउँदै मनोविज्ञ डा गंगा पाठक भन्छिन्, मोबाइल कक्षामा लानुहुन्छ कि हुँदैन, त्यो अर्को विषय हो। तर गल्ती सच्याइदिएकोमा शिक्षकले धन्यवाद पो दिनुपर्ने हो। यसो गर्दा शिक्षकको इज्जत घट्दैन। बरु विद्यार्थी नजिकिन्छन्। भारतीय लेखिका सुधा मुर्थीले आफ्नो पुस्तक हाउ आई टट माई ग्रयान्डमदर टु रिडमा भनेकी छन्, कहिलेकाहीँ विद्यार्थीहरू यति गाह्रो प्रश्न सोध्थे कि मलाई तत्काल जवाफ दिन गाह्रो हुन्थ्यो। त्यस्तो बेला म खोजेर, पढेर यसको जवाफ अर्को दिन दिन्छु भन्थेँ र दिन्थेँ। विद्यार्थीले कति बुझे भनी थाहा पाउन शिक्षकलाई सजिलो हुने हुँदा उनी कलेजमा आफ्नो कक्षाको केही समय प्रश्नउत्तरका लागि छुट्याउँथिन्। विद्यार्थीले पाठभन्दा बाहिरको प्रश्न सोधेमा वा आफूले उत्तर दिन नसकेमा कति शिक्षक नचाहिने प्रश्न सोध्ने हो भनी रिसाउँछन्। यस्तै दुईतीनपटक बताउँदा पनि पाठ बुझ्न नसक्ने विद्यार्थीले प्राय: गाली खानुपर्छ। यसरी प्रश्न सोध्न प्रेरित नगरिएपछि विद्यार्थी कक्षामा डराएर, खुम्चिएर बस्छन्। यसले गर्दा पनि कक्षा प्रवचन कक्षजस्तो हुन पुग्छ र पढाइसिकाइ कण्ठ गर्नेमा सीमित हुन पुग्छ। यस्तो सिकाइ व्यवहारमा प्रयोग गर्न सकिँदैन। शैक्षिक गुणस्तर परीक्षण केन्द्रका डा लेखनाथ पौडेल सिकाइलाई व्यवहार र जीवनसँग जोड्न नसक्दाको परिणाम यसरी बताउँछन्, लम्बाइ ४ मिटर र चौडाइ ३ मिटर भनी एरिया निकाल भन्यो भने विद्यार्थी फर्मुला प्रयोग गर्न सक्छन्। तर त्यही फर्मुला प्रयोग गरेर कक्षाकोठाको टेबल वा डेस्कको एरिया निकाल्न जान्दैनन्। अर्थपूर्ण सिकाइ त्यतिखेर हुन्छ, जब बालबालिकाले आफ्नो परिवेशमा अनौपचारिक तरिकाले सिकेको पूर्वज्ञानलाई औपचारिक सिकाइमा जोड्न सक्छन्। दाङको पद्मोदय माध्यमिक विद्यालयका गणित शिक्षक लोकबहादुर बस्नेतका अनुसार ४५ कक्षाका विद्यार्थीलाई क्षेत्रफल निकाल्न सिकाउनुछ भने पाठमा छिर्नुअघि उनीहरूको अनुभवबारे कुराकानी गर्नुपर्छ। जस्तो, कसैले डन्डिबियो खेल्ने क्रममा बित्ताले वा हातले ठाउँ नापेको हुनसक्छ। यसरी कुरा गर्दै गएपछि डेस्कको एक छेउदेखि अर्को छेउ कसरी नाप्ने होला भनी सोध्यो भने कसैले यति बित्ता भन्छन्। कसैले अरु केही भन्छन्। विद्यालयमा गणित प्रयोगशाला नै बनाएर गणित सिकाउने गरेका शिक्षक बस्नेत भन्छन्, यसरी कन्सेप्ट बुझाएपछि मात्र किताबमा भएको सूत्र अर्थात एरिया (क्षेत्रफल) बराबर लम्बाइ र चौडाइको गुणनफल भनेर विद्यार्थीलाई सिकाउनुपर्छ। यसपछि उसले आफ्नो डेस्क, बेन्च, कक्षाकोठा र अन्य क्षेत्रको क्षेत्रफल निकाल्न सक्छ।सिधै पाठमा प्रवेश गर्नु अर्थात कोरा लेक्चरमा मात्र कक्षा टुंग्याउनु एक किसिमले विद्यार्थीलाई घोक्न बाध्य पार्नु हो। बालबालिकालाई उनीहरूको पूर्वज्ञानको आधारमा अवलोकन, प्रश्नउत्तर तथा छलफल, सोधखोज गरेर तयार गर्ने परियोजना कार्यजस्ता फरकफरक विधि प्रयोग गरेर सिकाएमा सिकाइ उपयोगी र रुचिकर हुन्छ। यसो गर्दा उनीहरू उत्साहित भएर सिकाइ प्रक्रियामा सक्रिय हुन्छन्। कुनै पनि विषयवस्तुबारे खोज्ने, फरक तरिकाले सोच्ने, लेख्ने, तर्क गर्ने, खोजेका कुरालाई अरुसामु प्रस्तुत गर्ने, एकअर्काका कुरा सुन्ने र छलफल गर्ने सीप सिक्छन्, जुन उनीहरूलाई जीवनभर काम लाग्छन्। यस्ता सीप किताब रटाएर सुगा रटाइ शैलीमा विद्यार्थीले सिक्न सक्दैनन्।"
डोल्माको नाम बेचेर,"गोर्खाको चुमलिङ माइती र सिन्धुपाल्चोकको गोम्थाङ घर भएकी डोल्मा शेर्पाको नाम आज देशविदेशमा छाएको छ। कुनै विशिष्ट काम, अभियान अथवा कलाकौशलका कारण डोल्मा यसरी चिनिएकी होइनन्। बरु गलत बाटो र उपायबाट वैदेशिक रोजगारीमा खाडीको कुवेत पुगेकी डोल्मामाथि खनिएको विपत्ति र लागेको सहकर्मी युवती हत्याको अभियोगले उनलाई देशदुनियाँमा चिनाएको हो। बितेको १० वर्षयता डोल्मा शेर्पा बचाउका नाममा नेपाल सरकारले जेनतेन समन्वय जुटायो। परराष्ट्र मन्त्रालयले आफ्नो कर्तव्य (आवरणमा) हदैसम्म निर्वाह गरेको देखियो, सुरुमा साउदी अरेबिया र पछि कुवेतस्थित दूतावासले थोरबहुत अस्तित्व देखाउने मौका पाए। चर्कै रूपमा डोल्मा बचाउ अभियान चल्यो, व्यक्तिसंस्थाहरू एकाएक जागृत बने। मृत्युदण्डको सजाय तोकिएकी डोल्माको अन्तत: जीवनरक्षा भयो। १० वर्षभन्दा लामो जेल सजाय बेहोरेर डोल्मा काठमाडौं फिरेको एक महिना भइसकेको छ। तैपनि प्रश्न भने यथावत छ डोल्मा शेर्पाको नाम राखेर डोल्माको नाम बेचेर उठेको झन्डै ५० लाख रुपैयाँको सहयोगको हिसाबकिताब आज कहाँ छ (?) जसमा विश्वभरका सह्दयी नेपालीले आनासुका बटुल्दै डोल्माका नाममा कोष बनाइदिएका थिए।एक दशकयता पत्रिकाको चाङमा डोल्मा प्रकरण उब्जिएयता बनेका सहयोग समिति र उठेको रकमबारे हिसाब गर्ने हो भने यो विषय असाध्य हुनसक्छ। जस्तो १० वर्षअघि गैरआवासीय नेपाली संघको अन्तर्राष्ट्रिय समन्वय समितिमा तत्कालीन अध्यक्ष डा उपेन्द्र महतोको अग्रसरतामा डोल्मा सहयोग समिति गठन हुन सुरु भएको रहेछ। त्यसमा जर्मनी, रूस र दक्षिण कोरियामा तीनवटा उपसमिति गठन भएको रहेछ। संघको सञ्जाल रहेका विश्वभरका ४० देश (तत्कालीन) बाट आर्थिक सहयोग उठाउन दक्षिण कोरियास्थित तेन्जिङ शेर्पाको संयोजनमा एक समिति र जर्मनीबाट महिला मामला संयोजक उषा शर्मा सहयोग अभियानमा लाग्ने निर्णय गरिएको रहेछ। रूसभित्रै नेपाली समुदायबाट पैसा उठाउन रंग पौडेल र प्रवीण गौचनको अगुवाइमा अर्को समिति गठन भएको रहेछ। यसैगरी नेपाल शेर्पा संघले आफ्नो जातीय पहिचानमा डोल्माका लागि गरेको सहयोगको विवरण पनि उत्तिकै लामो छ। माइती नेपाल, पौरखी नेपालजस्ता संस्थाहरूले डोल्मा बचाउ अभियानमा उठाएको बोलीको सहयोग उत्तिकै उल्लेख्य छ। यी सबै सहयोग र भरथेगको क्रम त्यसबेला अघि बढेको थियो, जुनबेला डोल्माको जीवनरक्षामा परराष्ट्र मन्त्रालयले ४ हजार डलरको बिउ पैसा राखिदिएर थप रकमका लागि अन्तर्राष्ट्रिय जगतमा रहेका नेपालीसँग हारगुहार गरिएको थियो। तर कहाँ छ, यी सबै डोल्मा नामको हिसाबकिताब?पारदर्शिताको यो सन्दर्भ बाहिर आइरहेका बेला भन्नैपर्छ डोल्मा शेर्पा वैदेशिक रोजगारीमा गएका नेपाली महिलाका लागि कुनै रोलमोडल होइनन्। बरु आफ्नो विषय, क्षेत्र, भूगोल, भाषा, सीप नजानीकन विदेशिँंदा पाइने दु:ख र आइपर्ने परिबन्दका लागि कुवेती कारागारबाट संसारभर एकैसाथ सुनुवाइमा आएकी एउटी प्रतिनिधि नाम भने पक्कै हुन्। यी नेपाली छोरीले बेहोरेको परिबन्द र संकट फुकाउन विश्वभरका नेपालीले डोल्मा सही हो अथवा गलत? भन्ने विमर्श नगरीकनै सह्दयी बनेर भरथेग गरेकै हुन्। एउटी असाक्षर, विपन्न र नाबालक सन्तानकी आमा डोल्मा शेर्पाले बेहोरेको संकट र परिबन्द सेभ डोल्माका नाममा बिक्नु बिक्यो। यो आधारमा भने डोल्मा एउटी रोलमोडल हुन्।अब डोल्मा नामको खाताको हिसाबकिताब हेरौं। व्यक्ति हत्याको अभियोगमा छुट्कारा पाउन इस्लामिक कानुनमा रगत गरे बापतको पैसा (ब्लडमनी) बुझाउनैपर्ने अवस्थामा यसमा १० हजार डलर खर्च भएको विवरण स्पष्ट छ। यस बाहेक डोल्माका पक्षमा लड्न राखिएको कुवेती वकिलले १२ हजार डलर शुल्क लिएको पनि स्पष्ट छ। गैरआवासीय नेपाली संघले उठाएकोबाट ३ लाख रुपैयाँ डोल्माको नाबालक छोराको नाममा र ३ लाख परराष्ट्र मन्त्रालयमा बुझाइएको सूचना पनि सप्रमाण आएको छ। संघ (एनआरएन) का केन्द्रीय कोषाध्यक्ष हिक्मत थापाले नाइजेरियाबाट दिएको जानकारीमा यो वासलातमा अब बँचेको झन्डै ३२ लाख रुपैयाँ एनआरएन सचिवालय खातामा राखिएको छ। तर सचिवालय पुग्दा थाहा भयो डोल्माका नाममा उठेको पैसा एनआरएनकै कल्याणकारी कोषमा दाखिला भैसकेको रहेछ। डोल्मा शेर्पाका नाममा, डोल्मा बचाउ भन्ने ब्यानरमा र यही होहल्लामा उठेको पैसा कसरी एनआरएनको कल्याणकारी खातामा जान सक्छ? सचिवालयका कार्यकारी निर्देशक राजेश शमशेर राणामाथि जिज्ञासा राख्नासाथै जवाफ आयो, डोल्माजस्तै अरु पीडितका निम्ति उद्धार समन्वय वा सहयोगका लागि यो कोष सुरक्षित गरिएको हो।अरु सवालजवाफको कुरा रहेन पनि। एनआरएनको अन्तर्राष्ट्रिय समन्वय समितिले गरिसकेको यो दूरगामी हितको निर्णयमा कुनै आशंका पनि रहेन। संयोग के छ भने यसै साता जर्मनीको फ्रेङ्कफर्टमा आयोजना हुनलागेको एनआरएनको अन्तर्राष्ट्रिय महिला कन्फरेन्समा अन्तर्राष्ट्रिय महिलाको दायरा, सहयोगको क्षेत्र र भएगरेका कामबारे पनि मूल्यांकन होला नै। त्यही बेला एनआरएनले वैदेशिक रोजगारीमा गएर बिचल्ली बेहोर्ने कामदारको उद्धार, हित र समन्वयमा खोलिएका देशैपिच्छेका कल्याणकारी कोषबारे पनि बहस हुनसक्छ। डोल्मा जस्तै उद्धारकारी मामलामा भरथेग गर्न अफ्रिकाको केन्या पुगेर एनआरएन अन्तर्राष्ट्रिय अध्यक्ष शेष घलेले विशेष कोष दुई वर्षअघि घोषणा गरेका थिए, लगत्तै दुबई र मलेसियामा थप दुई कोष एनआरएन मातहतमै जन्मिएका थिए। यता एनआरएन केन्द्रीय सचिवालयमा रहेको (कल्याकणकारी) कोषमा २ करोड रुपैयाँ मौज्दात छ, जसबाट अहिलेसम्म कुनै उद्धार, समन्वय र भरथेग भएको कुनै जानकारी बाहिर आएको थाहा छैन। बरु वैदेशिक रोजगार विभागको लेबरडेस्कमा बस्ने एक कर्मचारीका लागि मासिक तलब उपलब्ध गराउने प्रबन्ध भने यही कोषबाट मिलाइएको छ। सामान्य हिसाबमा पनि यसरी एउटा पीडित कामदारका नाममा उठेको सहयोग रकम आफ्नो कल्याणकारी कोषमा राख्न नमिल्ने हो। तर एनआरएनको विशेष प्रावधान केकस्तो हो, तत्काल भन्न सकिने स्थिति छैन, डोल्माका नाममा उठाइएको पैसा एनआरएनको कल्याणकारी कोषमा कन्भर्ट भएको खबर सुनेर कुवेतस्थित पूर्व राजदूत मधुवन पौडेल भन्छन्। एनआरएन बाहेक पनि डोल्मा नामको केही हिसाबकिताब सोधपुछमै अल्झिएको छ। डोल्मा बचाउ अभियान अन्तर्गत २००८ को सुरुवातदेखि उठेको अन्तर्राष्ट्रिय सहयोगबाट त्यही वर्ष अप्रिल महिनामा १ हजार डलर (१ लाख रुपैयाँ) साउदी एकाउन्टमा प्रत्यक्ष डिपोजिट गरिएको देखिए पनि यो एकाउन्ट कहाँ, कसको नाममा छ कहीं कतै जानकारी छैन। शेर्पा सोसाइटी, न्युयोर्कले पठाएको रकम परराष्ट्र मन्त्रालयका तत्कालीन एक अधिकारीको रोहवरमा हिमालयन बैंकमा खोलिएको खातामा राखिएको सूचना अहिले सार्वजनिक सञ्जालमार्फत आइरहेको छ। अर्कातिर साउदी अरेबिया र कुवेतस्थित दूतावासका अधिकारीले परराष्ट्रमार्फत दिएको जानकारीमा डोल्माका नाममा संकलित रकम दूतावासको खातामा कहीं कतै अड्केको देखिन्न। यो यथास्थिति र बेहाल खर्चबर्चबारे (आधिकारिक भनिएको) परराष्ट्र मन्त्रालयको पश्चिम एसिया महाशाखालाई पनि कुनै जानकारी छैन। उसोभए डोल्माका नाममा उठेको पैसा कहाँ गयो? डोल्मा जस्तै सुरुमा मृत्युदण्डको फैसला बेहोर्दै पछि जेल सजाय काटेर युएईबाट घर फिरेका अनिश खालिङको व्यथा पनि उस्तै छ। उनका नाममा उठेको १ करोड रुपैयाँभन्दा बढीको संकलन आज बेहिसाब बनेको देखिन्छ। डोल्माका हकमा भने उनका नाममा उठेको रकम गैरआवासीय नेपाली संघको केन्द्रीय खातामा बसेर बेहिसाबझैं देखिएको छ। यतिखेर गम्भीर प्रश्न उब्जिएको छ सुरुमा ब्लडमनी अथवा जीवनरक्षाका नाममा एउटा पीडित कामदारको फेस देखाएर उठाइने लाखौं रकमको अधिकार कसमा रहन्छ? नेपाली चेली डोल्मा शेर्पाका नाममा संसारभरबाट उठाइएको रकम यसरी हाकाहाकी एनआरएन कल्याणकारी कोषमा जानु के न्यायिक हो? थाहा चाहियो। ट्विटर :"
२ नबज्दै अस्पताल छाड्छन् चिकित्सक,"पोखरा बेगनासतालकी नारायणी भण्डारी पोखरा क्षेत्रीय अस्पतालमा गर्भ जाँचका लागि पुगिन्। २५ रुपैयाँको टिकट लिएर सोमबार बिहान ११ बजे प्रसूति वार्डमा गएपछि चिकित्सकले रगत र पिसाब परीक्षण गर्न भने। प्रयोगशालाले २ बजे रिपोर्ट लिन आउनु भनेकाले सोहीअनुसार गरिन्। सबै रिपोर्ट लिएर वार्डमा पुग्दा चिकित्सकले हेर्न मिल्दैन, देखाउने हो भने ४ सय रुपैयाँको टिकट लिनुपर्छ नभए अर्को दिन आउनु भनेपछि उनी र श्रीमान् किसानप्रसाद लामिछाने निराश भए। भनसुन गरे। केही नलागेपछि दम्पतीले कास्की प्रशासनमा गएर समस्या बताए। गरिबको अस्पताल भनेको त होइन रहेछ, दम्पतीले भने, बिरामीको समय र संवेदनशीलतामाथि खेलवाड गरियो। यो सरासर अन्याय हो। अस्पतालले यसमा सुधार गर्नुपर्छ।नारायणीमात्र होइन, यतिबेला पोखरा स्वास्थ्य विज्ञान प्रतिष्ठानअन्तर्गतको क्षेत्रीय अस्पताल आउने अधिकांश बिरामीले सास्ती व्यहोर्नुपरेको छ। सरकारले दिउँसो ३ बजेसम्म अस्पतालमा बहिरंग सेवा (ओपीडी) दिनुपर्ने भने पनि प्रोत्साहन भत्ता नपाएको भन्दै चिकित्सकले काम नगरेपछि सेवाग्राही मर्कामा परेका हुन। तत्कालीन स्वास्थ्यमन्त्री गगन थापाको निर्देशन र मन्त्रालयको परिपत्रका आधारमा अस्पतालले वैशाखबाट बिहान ९ देखि ३ बजेसम्म ओपीडी सेवा दिँदै आएको थियो। पहिला १० देखि २ बजेसम्म ओपीडी सेवा सञ्चालन हुँदै आएकोमा वैशाखयता ९ देखि ३ बजेसम्म बनाइएको थियो। चिकित्सकले काम पनि गर्नुभयो, अस्पतालका निर्देशक डा अर्जुन आचार्यले भने, तर भत्ता रकम नआएर दिन नसकेपछि काम रोकिएको हो। यस विषयमा मन्त्रालयमा बुझदा भत्ताका लागि पहल भइरहेको मात्रै उत्तर पाउने उनले बताए। अस्पतालले तीन महिनाको ३६ लाख रुपैयाँ प्रोत्साहन भत्ता माग गरी मन्त्रालयमा पठाएको थियो।मन्त्रालयले अनुदान भन्दै २० लाख रुपैयाँ पठाए पनि कार्यविधि तथा निर्देशन अस्पष्टताले उक्त रकम भत्तास्वरूप दिन नसकिएकाले फिर्ता गएको लेखा अधिकृत द्रोणराज अधिकारीले बताए। सूचकांकको विवरणसहितको फाराम चिकित्कले भरेपछि चिकित्सा महाशाखाले स्वीकृत गरेबमोजिम भत्ता दिने भनिए पनि कति दिने व्यवस्था नभएकाले समस्यामा परेको अस्पतालले जनाएको छ। ओपीडी सेवा छिटै बन्द भएपछि बिरामीलाई थप आर्थिक भार पर्ने गरेको छ। रगत, पिसाब जाँचेको रिपोर्ट देखाउन कि त ४ सय रुपैयाँको टिकट काट्नुपर्ने नभए अर्को दिन आउनुपर्ने बाध्यतामा उनीहरू छन्। अस्पतालले दिउँसो २ देखि ४ बजेसम्म पेइङ क्लिनिक चलाउँदै आएको छ। यो दुई घन्टामा शल्यक्रियासहित प्राय: सबै सेवा उपलब्ध हुने निर्देशक आचार्यले बताए।केही चिकित्सक १० बजेतिर आएर दुई नबज्दै अस्पताल छाडिसक्छन्, एक कर्मचारीले भने, चिकित्सकको लापारबाहीप्रति अस्पताल प्रशासन कडा हुनु आवश्यक छ। स्रोतका अनुसार हाडजोर्नी, सर्जिकल, मेडिसिन, अल्ट्रासाउन्डलगायत विभागमा कार्यरत चिकित्सक ढिलो आएर छिट्टै फर्किनेमा पर्छन। चिकित्सकले बिरामीलाई पर्याप्त समय नदिँदा गरिबको अस्पताल, मानिएको क्षेत्रीय अस्पतालको सेवा खस्किँदो छ। यहाँ कार्यरत चिकित्सकमध्ये केहीको आफ्नै अस्पताल रहेको र कतिपय निजी अस्पतालमा काम गर्छन्। चिकित्सककै मेडिकल अवैधपश्चिमाञ्चल क्षेत्रीय अस्पतालका एक चिकित्सकको मेडिकल अवैध पाइएपछि अनुगमन टोलीले ताला लगाइदिएको छ। अस्पतालको आकस्मिक कक्ष इन्चार्ज डा ढाकाराम श्रेष्ठको लखनचोकस्थित दिया मेडिकलमा कास्कीका सहायक प्रमुख जिल्ला अधिकारी झलकराम सुवेदी नेतृत्वको टोलीले सोमबार ताला लगाएको हो। श्रेष्ठले अनुमतिबिनै एक्सरे, प्याथोलोजी ल्याबसमेत सञ्चालन गरेको पाइएको सुवेदीले बताए। जिम्मेवार व्यक्तिले यसरी बिनाइजाजत जनस्वास्थ्यसँग सम्बन्धित काम गर्नु कानुनको खिलाफ हो, जिल्ला जनस्वास्थ्यका निमित्त प्रमुख बोधराज सुवेदीले भने, डाक्टरले यस्तो गरेपछि अरूले के गर्छन्? डा श्रेष्ठले भने मेडिकल दर्ताको प्रक्रियामा रहेको दाबी गरेका छन्। अनुगमन टोली पुग्दा क्लिनिकसहितको उक्त मेडिकलमा बिरामीसमेत भर्ना गरिएको भेटिएको थियो। बिरामीले आफूहरू चार दिनदेखि भर्ना रहेको टोलीलाई बताए। बिरामीलाई तीन दिनभित्र अन्त सार्न र सात दिनभित्र सम्बन्धित निकायमा मेडिकल दर्ता गरेर सम्पर्कमा आउन निर्देशन दिँदै जिल्ला प्रशासन, जनस्वास्थ्य, ट्राफिक प्रहरी कार्यालय र उपभोक्ता मञ्चले मुचुल्का उठाएका छन्। प्रक्रियाअनुसार सम्पर्कमा नआए सबै सेवा बन्द गरिने अनुगमन टोलीका सदस्यले बताए। जिल्ला जनस्वास्थ्यका प्रयोगशाला प्राविधिक अधिकृत रवीन्द्र बस्ताकोटीले भने, मेडिकल र अस्पतालका लागि फरकफरक प्रक्रिया र मापदण्ड भएकाले सोहीअनुसार दर्ता गर्नुपर्छ।टोलीले गण्डकी मेडिकल कलेज, पद्म नर्सिङ होम र चरकलगायत अस्पतालमा बेडको दूरी नजिक रहेको पाइएको र भित्रका क्यान्टिन फोहोर पाइएकाले कमजोरी तत्काल सुधार्ने निर्देशन दिएको जिल्ला जनस्वास्थ्य अधिकृत कृष्ण बरालले बताए।"
सर्पदंशको उपचार मुस्किल,"कञ्चनपुर (कास) वर्षायामसँगै महाकाली अञ्चल अस्पतालमा सर्पदंशका बिरामी बढेका छन्। तर, अस्पतालमा भरपर्दो उपचार सेवा नहुँदा बिरामी बाहिर जान बाध्य छन्। जिल्लामा सर्पदंशका बिरामीका लागि सघन उपचार कक्ष (आईसीयू) र भेन्टिलेटर छैन। असारयता दैनिक ४५ जना बिरामी आइरहेका छन्, अस्पतालको इमरजेन्सी फाँटका स्वास्थ्यकर्मी गोपाल पन्तले भने, बिरामीका आफन्तले उपचारको ग्यारेन्टी माग्छन् तर आईसीयू र भेन्टिलेटर नभएकाले रिफर गर्नुपर्ने बाध्यता छ। जिल्लामा हरेक वर्ष ४५ जनाले सर्पदंशकै कारण ज्यान गुमाइरहेका छन्। अधिकांश बिरामीलाई आफन्तकै इच्छामा रिफर गरिन्छ, मेडिकल सुपरिन्टेन्डेन्ट डा श्रीकृष्ण भट्टले भने, कतिपय जटिल अवस्थाका बिरामीलाई हामी आफैं रिफर गर्छौं। उनले आईसीयू र भेन्टिलेटर जडान सुविधा उपलब्ध भए रिफर गर्नुपर्ने बाध्यता अन्त्य हुने बताए।भट्टका अनुसार तराईमा पाइने सर्पमध्ये १० प्रतिशत मात्रै विषालु हुन्छन्। तिनले टोकेको अवस्थामा मात्र आईसीयू र भेन्टिलेटर चाहिन्छ। अञ्चल अस्पतालमा सर्पदंशका बिरामीका लागि आवश्यक पर्ने औषधि एन्टी स्नेक भेनम अहिले पर्याप्त छ। एउटा बिरामीका लागि औसतमा २५३० भाइल आवश्यक पर्छ। अहिले ३ सय भाइलभन्दा बढी मौज्दात रहेको अस्पतालले जनाएको छ।बिरामीको चाप बढ्योअस्पतालमा सर्पदंशसँगै अन्य बिरामीको चाप बढेको छ। झाडापखाला, टाइफाइड, भाइरल ज्वरो, मलेरियालगायत अन्य विभिन्न खालका बिरामीहरूको चाप बढेको अस्पतालले जनाएको छ। वर्षायाममा स्वच्छ खानेपानी र सरसफाइको अभावमा विभिन्न खालका रोगको संक्रमण देखिन्छ। बिरामीको चाप बढे पनि असहाय र विपन्नहरूलाई नि:शुल्क दिने भनिएको औषधिको अभाव रहेको अस्पतालले जनाएको छ।"
ऐन पारित नहुँदा अन्योल,"नेपालगन्ज राप्ती सोनारी ७ का वडा अध्यक्ष रामलखन थारू दैनिकजसो वडा कार्यालयमा दिनभर भेटिन्छन्। अधिकांश सिफारिसका काममा उनकै दस्तखत चल्छ। वडा कार्यालयका सचिव सवितराम मौर्यले पञ्जीकरण दर्ताको काम गर्दै आएका छन्। राप्ती सोनारी गाउँपालिकाका सबै वडा कार्यालय स्थापना गरिएका छन्। वडा अध्यक्ष र कर्मचारी दैनिक कार्यालयमै भेटिन्छन्, तर आवश्यक ऐन नआउँदा कामकाजमा समस्या परिरहेको उनीहरूको गुनासो छ।जिल्ला आयुर्वेद औषधालयका प्रमुख डा भक्तबहादुर केसी नेपालगन्ज उपमहानगरपालिकाको स्वास्थ्य शाखामा खटाइएका छन्। बिहान १० देखि मध्याह्न १२ बजेसम्म उपमहानगरपालिका कार्यालय र त्यसपछि औषधालयमा काम गर्छन्। बाँकेको घरेलु तथा साना उद्योग कार्यालय साउन १ देखि नै उपमहानगरपालिका कार्यालयमा गाभिएको छ। जिल्लाका अधिकांश स्थानीय तहमा आवश्यक कर्मचारी काजमा खटाइएको जिल्ला समन्वय समितिले जनाएको छ। तर कार्यअधिकार अभावमा अन्योलमा परेको जनप्रतिनिधि र कर्मचारीको गुनासो छ। नेपालगन्ज उपमहानगरपालिका, कोहलपुर नगरपालिका तथा अन्य गाउँपालिकामा काममा सहज बनाउन विभिन्न विषयगत कार्यालयले काजमा कर्मचारी खटाएका छन्। नगर परिषद्का लागि आवश्यक नीति, योजना र कार्यक्रम बनाउने काममा केही सहयोग गरिरहेका छौं तर कसरी काम गर्ने भन्नेबारे अझै अन्योल छ, डा केसीले भने, त्यसैले उपमहानगरको स्वास्थ्य शाखामा बिहान र दिउँसो आयुर्वेदमा कार्य सञ्चालन गर्दै आइरहेको छु। जनप्रतिनिधिसमेत अन्योलमा हुनुहुन्छ।उपमहानगरपालिकाको उद्योग विकास शाखाका प्रमुख कमलप्रसाद घिमिरेले कार्यालय मर्ज गरे पनि कामकाजमा समस्या भइरहेको बताए। हामीले कार्यालयको नाम परिवर्तन गरिसकेका छौं। लेटरप्याडमा नेपालगन्ज उपमहानगरपालिका लेखेका छौं, कोहलपुर वा अन्य स्थानीय तहबाट आउने सेवाग्राहीको उद्योग दर्ता, नवीकरण वा पुँजीवृद्धिको काम कसरी गर्ने भन्ने समस्या छ, उनले भने, साउन १ गतेदेखि मन्त्रालयले गरेको परिपत्रअनुसार सदरमुकाम रहेको स्थानीय तहमा सबै कार्यालय मर्ज भइसकेका छन्। उनका अनुसार अन्य स्थानीय तहका करिब आधा दर्जन काम रोकिएका छन्।प्रमुख जिल्ला अधिकारीको अध्यक्षतामा हुने जिल्लास्तरीय कर्मचारी व्यवस्थापन समितिले विभिन्न विषयगत कार्यालयबाट स्थानीय तहमा काजमा कर्मचारी खटाएको छ। सहायक प्रमुख जिल्ला अधिकारी कृष्णबहादुर खड्काका अनुसार स्वास्थ्य, हुलाक, प्राविधिक, महिला विकासका कर्मचारीलाई स्थानीय तहमा खटाइएको हो। त्यस्तै जिल्ला समन्वय समितिका प्राविधिक कर्मचारीलाई पनि स्थानीय तहमा खटाइएको छ। नेपालगन्ज उपमहानगरपालिकाका कार्यकारी अधिकृत भीमबहादुर कुँवरले कर्मचारीलाई नगर परिषद्को बजेट, नीति, योजना र कार्यक्रम बनाउन सहयोग गर्ने काममा खटाइएको बताए। तत्कालका लागि काजमा खटाइएका कर्मचारीलाई नगर परिषद्को तयारीको काममा लगाएका छौं। संसद्बाट आवश्यक ऐन पारित भएमा अन्य काम कारबाही अगाडि बढाइनेछ, कार्यकारी अधिकृत कुँवरले भने, तर ऐनहरू पारित नहुँदासम्म कर्मचारी व्यवस्थापनमा समस्या हुनेछ।खटाइए कर्मचारीसल्यान यहाँका १० स्थानीय तहमा २ सय १ कर्मचारी खटाइएको छ। जिल्ला प्रशासन कार्यालयमा बसेको बैठकले स्थानीय तहमा कर्मचारी खटाएको हो। कृषि कार्यालयबाट ४४, जिल्ला समन्वय समितिबाट ३७, पशु सेवा कार्यालयबाट ३७, शिक्षाबाट २५, स्वास्थ्यबाट २०, महिला तथा बालबालिका कार्यालयबाट १२ जना कर्मचारी खटाइएको जिल्ला प्रशासनले जनाएको छ। सहायक प्रमुख जिल्ला अधिकारी श्रीधर टण्डनका अनुसार जिल्लाका अन्य विषयगत कार्यालयबाट पनि कर्मचारी खटाइएको छ। उनका अनुसार साउन मसान्तसम्ममा सबै कर्मचारी नगर तथा गाउँपालिकामा पुगिसक्नेछन्। वडा अध्यक्षले ताला लगाएधादिङ कर्मचारी नआएको भन्दै त्रिपुरासुन्दरी गाउँपालिका वडा नं ७ का वडा अध्यक्ष देवराज धरेलले खहरेस्थित कृषि सेवा केन्द्रमा तालाबन्दी गरेका छन्। ३ महिनादेखि जेटीए श्रीप्रसाद जैसी कार्यालय नआएपछि उनले विरोधस्वरूप ताला लगाएका हुन्। कृषकले आवश्यक पर्दा सेवा नपाएपछि त्यस्ता कर्मचारीबाट नचल्ने ठहर उनको छ। आफू सेवा केन्द्र पुग्दा १० जना कृषक जेटीए खोज्दै थिए। उनी भन्छन्, कार्यालयमा कर्मचारी थिएनन्। किसान थप सास्ती नहोस् भनेर ताला लगाएको उनले बताए। अर्को जेटिए नआएसम्म तालाबन्दी गरिने जानकारी दिए। कृषि विकास कार्यालयका वरिष्ठ कृषि विकास अधिकृत केशव देवकोटाले जैसीलाई विभागले नै सरुवा गरेकाले समस्या परेको बताए। समस्या पक्कै हो, उनले भने, वैकल्पिक व्यवस्था तत्कालै हुन्छ।समायोजनप्रति शिक्षा सेवाको विरोधसुर्खेत स्थानीय तहमा सामान्य प्रशासन समूहकाले मात्रै कार्यकारी प्रमुखको भूमिका पाउने प्रावधानको विरोध गर्दै शिक्षा सेवाका कर्मचारीले समायोजन प्रक्रियाप्रति आपत्ति जनाएका छन्। शिक्षा सेवाका ज्येष्ठ कर्मचारीलाई प्रशासन सेवाका कनिष्ठ कर्मचारी मातहतमा काम गर्ने गरी खटाउन थालिएको भन्दै विरोध सुरु भएको हो।शिक्षा सेवाको विरोधका कारण प्रजिअ संयोजकत्वमा गठित जनशक्ति व्यवस्थापन समितिले त्यस समूहका कर्मचारीलाई स्थानीय तहमा खटाउन सकेको छैन। शिक्षा अधिकृत एकता मञ्चका ६ नम्बर प्रदेश संयोजक धीरेन्द्रप्रसाद शर्माले सम्मानजनक समायोजन नहँुदासम्म आन्दोलन नरोकिने बताए। उपसचिव तहको नगर शिक्षा अधिकारी अधिकृत वा नासुको मातहतमा रहन सक्दैन। अहिले गर्न खोजिएको समायोजन कुनै हालतमा स्वीकार्य छैन, उनले भने, निजामती सेवाभित्रै समूहसमूहबीच राज्यले गर्न खोजेको विभेद अन्त्य हुनुपर्छ। मञ्चको प्रदेशस्तरीय भेलाले शिक्षा अधिकृतलाई पदसोपानमा असर नपर्ने गरी गाउँनगरपालिकामा खटाउने वातावरण निर्माण गर्न शिक्षा मन्त्रालयसँग आग्रह गरेको छ।यसैबीच, सुर्खेतका ९ वटै स्थानीय तहमा विषयगत कार्यालयका कर्मचारी खटाउने काम सुरु भएको छ। कृषि, पशु, वन, स्वास्थ्यलगायतका कर्मचारी सम्बन्धित गाउँनगरपालिकामा हाजिर भइसकेका छन्। जनशक्ति व्यवस्थापन समितिले विभिन्न ट्ेरड युनियनका पदाधिकारीबाहेक अन्यलाई खटाइसकेको छ।"
अधिकांश घर अझै जोखिममा,"प्यूठान फोप्ली ठूलोगाउँमा पहिरो गएको वर्षदिन बित्दा पनि सरकारी तहबाट रोकथामका लागि योजना नबन्दा प्रभावित क्षेत्रका अधिकांश घर अझै उच्च जोखिममै छन्। गत वर्ष साउन १० र ११ को पहिरोले यहाँका २८ जनाको मृत्यु भएको थियो। ८० बढी घर भत्किएका थिए। सुरक्षित बस्तीको पहिचान नभएपछि स्थानीय धाँजा फाँटेकै ठाउँमा घरटहरा बनाएर बस्दै आएका छन्। सरकारले भूगर्भविद् पठाएर सुरक्षित स्थानको पहिचान गरी बस्ती बसाल्ने भने पनि काम सुरु भएको छैन। यस वर्ष पनि साउने झरी सुरु भएकाले स्थानीय बासिन्दामा अघिल्लो वर्षझैं पहिरो खस्छ कि भन्ने पीर छ। यस वर्ष पनि फोप्लीमा पहिरोको त्रास कायमै छ, नौबहिनी गाउँपालिका८ फोप्लीका सामाजिक परिचालनक युवराज भण्डारीले भने। बस्ने बास र खेतबारी पहिरोले बगाएपछि यहाँका बासिन्दा विभिन्न संघसंस्थाले दिएको सहयोगले टहरो बनाएर दैनिकी चलाएका छन्। केही स्थानीय भने गाउँ नै छाडेर अन्यत्र भाडामा बसिरहेका छन्। पहिरो गएको २४ दिनसम्म सरकारी निकाय, विभिन्न संघसंस्थाले सुरक्षित स्थानको पहिचान गरी घर निर्माणमा सघाउने आश्वासन दिए पनि पूरा नगरेको पीडितहरूको गुनासो छ। नौबहिनी ७, तोरीबाङकी दोबन्दी बुढाले घरमाथिको पहिरो बर्खा लागेपछि पुन: सुरु हुन थालेको बताइन्। पानी पर्दा पहिरोमा परिने डरले गाउँले रातभर जाग्राम बस्ने उनले सुनाइन्। तोरीबाङमा मात्र २० परिवारको घरवरपरको जमिन चर्किएको छ। फोप्ली ठूलोगाउँको भीरकुना, गातिना, तोरीबाङ, चारीबाङलगायतका टोल जोखिममा रहेको नौबहिनी गाउँपालिका ८ का वडाध्यक्ष ओबिराम विकले बताए। पहिरो रोकथामको काम केही भएको छैन, उनले भने, पानी पर्न रोकिएर ढुंगामाटोकै भरमा अडिएको जमिन बग्न सुरु गरेको छ।केन्द्रबाट भूगर्भविद् आउने भने पनि अझै नआएको प्रजिअ यदुनाथ पौडेलले बताए। उनले फोप्लीमा फूलबारी एकीकृत ग्रामीण विकास केन्द्रमार्फत ४० घर र भवन डिभिजन कार्यालय रोल्पामार्फत २० घर निर्माण भइरहेको बताए। जमिन नहुनेका लागि जिल्ला दैवी प्रकोप उद्धार समितिको खातामा जम्मा भएको रकमबाट ५०५० हजार रुपैयाँ सहयोग गर्ने भनेका छौं, पौडेलले भने, जिल्लाबाट प्राविधिक पठाएर सुरक्षित स्थानमा घर निर्माण गर्न लगाउने हो।उनले जनता आवास कार्यक्रमअन्तर्गत प्रतिघरपरिवार घर निर्माण गर्न २ लाख ३३ हजारमा दरले रकम जम्मा गरिदिएको बताए। पहिरोपीडितलाई सहयोग भनेर काठमाडौंमा एमाले नेता वामदेव गौतमको नेतृत्वमा जम्मा भएको १२ लाख ३९ हजार रुपैयाँ भर्खर मात्र समितिको खातामा जम्मा भएकाले कार्यक्रम बनाएर वितरण गरिने पौडेलले बताए।"
राहत माग्दै प्रशासनमा,"बझाङ (कास) निर्माणाधीन चैनपुरदीपायल सडकका कारण पहिरोले ८ घर भत्काएपछि विस्थापितहरूले क्षतिपूर्तिको माग गरेका छन्। उनीहरूले आफ्नो माग सम्बोधन गर्न भन्दै जिल्ला प्रशासन कार्यालयमा ज्ञापनपत्रसमेत बुझाएका छन्। सडकबाट झरेको पहिरोले थलारा गाउँपालिका४ ठिङ गाउँका ८ घर पूर्ण रूपमा भत्किएका छन्। ११ घरमा क्षति पुगेको छ। चैनपुरदीपायल सडकअन्तर्गतको मोयलदेखि ठिङ जोड्ने सडकले ठिङ, पडेश र तोलीमा बसोबास गर्दै आएका नवराज जोशी, दुर्गादत्त जोशी, दिनेश बोहरा, जगदीश रावल, गोरख थापा, अम्मर रावल र हरीश रावलको घरमा क्षति पुर्याएको हो।घर भत्किएपछि पालमुनि बस्नुपरेको पीडित नवराजले बताए। एक महिनादेखि बाहिरै बसिरहेका छौं, उनले भने, पालमा बस्दा चिसोले बिरामी पर्न थालियो। अर्का पीडित दुर्गादत्तले सडककै कारण पहिरो खसेको बताए। बस्तीमाथि सडक नखनेको भए हाम्रा घर बग्ने थिएनन्, उनले भने।यसअघि क्षतिपूर्तिका लागि विभिन्न निकायमा निवेदन दिँदा पनि बेवास्ता गरिएपछि जिल्ला प्रशासनमा आएको पीडितहरूले जनाएका छन्। पहिराले खानेपानी, बाटो र खेतबारीमा पनि क्षति पुर्याएपछि गाउँमा बस्न सक्ने अवस्था नरहेको उनीहरू बताउँछन्।उक्त सडक जिससअन्तर्गतको विकेन्द्रीकृत ग्रामीण पूर्वाधार तथा जीविकोपार्जन आयोजनाले निर्माण गरेको हो। न्यून वातावरणीय क्षति गर्न श्रमिकद्वारा सडक निर्माण गर्ने र स्थानीयलाई रोजगारी उपलब्ध गराउने आयोजनाको नीति छ। विस्थापितहरूको ज्ञापनपत्र बुझ्दै सहायक प्रजिअ टेकसिंह कुँवरले प्रशासनले घटनाको सत्य तथ्य बुझ्ने र क्षतिपूर्तिका लागि सम्बन्धित निकायमा पहल गर्ने जनाए।"
१६ स्वास्थ्यचौकी समुदायलाई हस्तान्तरण,"नुवाकोट (कास) जर्मन विकास सहयोगले जिल्लामा १६ प्रिफयाब स्वास्थ्यचौकी निर्माण गरी स्थानीयलाई हस्तान्तरण गरेको छ। स्वास्थ्य मन्त्रालयका प्रमुख विशेषज्ञ डा विनोदमान श्रेष्ठ र जर्मन कार्यवाहक राजदूत तथा विकास सहयोग प्रमुख ज्याकलिन ग्रोथले मेघाङ२ स्थित बुङताङ स्वास्थ्यचौकीको मंगलबार संयुक्त रूपमा उद्घाटन गरे। उक्त अवसरमा राजदूत ग्रोथले जिल्लाका १६ वटै चौकीको साँचो एकमुष्ठ हस्तान्तरण गरेका थिए। उनले भूकम्पबाट पीडित महिला तथा बालबालिकालाई बढी उपयोगी हुने चौकी बनाएर हस्तान्तरण गर्न पाउँदा खुसी लागेको बताए। श्रेष्ठले दुर्गममा चौकी बनाउन सहयोग गरेकोमा मन्त्रालयको तर्फबाट राजदूतलाई धन्यवाद दिएका थिए। भूकम्पले जिल्लाका ४३ स्वास्थ्यचौकीमा पूर्ण क्षति पुर्याएको थियो। त्यस्तै २१ चौकीमा आंशिक क्षति पुगेको थियो। सिक्रे, छाप, मनकामना, कल्याणपुर, गेर्खु, बुधसिंह दुई ठाउँमा, मदानपुर, कविलास, रावतबेंसी, लच्याङ, बालकुमारी, सुन्दरादेवी, नर्जा, उर्लेनी र गणेशस्थानमा स्वास्थ्यचौकी निर्माण गरिएको छ। मेघाङ गाउँपालिका प्रमुख आशा तामाङले चौकी निर्माणले स्थानीयलाई ठूलो राहत मिलेको बताए।"
जोखिमयुक्त कामका लागि बिदेसिँदै युवा,"काठमाडौं नेपाली श्रम बजारमा आउने ७५ प्रतिशत युवा मासिक सरदर ३० हजार रुपैयाँ कमाउने गरी जोखिमयुक्त कामका लागि खाडी तथा मलेसिया गएको देखिएको छ। वैदेशिक रोजगार विभागका अनुसार आर्थिक वर्ष २०७३७४ मा मात्र ३ लाख ७३ हजार युवा नयाँ श्रम स्वीकृति लिएर खाडी देश तथा मलेसिया गएका छन्। जसमा १८ हजार महिला छन्। दक्ष जनशक्ति विकास र रोजगारी सिर्जनामा अपेक्षित वृद्धि हुन नसक्दा प्रत्येक वर्ष ठूलो संख्यामा युवा मध्यमस्तरका जोखिमयुक्त रोजगारीका लागि बिदेसिने गरेको आर्थिक सर्वेक्षण प्रतिवेदनले समेत औंल्याएको छ। उक्त प्रतिवेदनअनुसार प्रत्येक वर्ष नेपाली श्रम बजारमा ५ लाख १२ हजार नयाँ श्रमशक्ति तयार हुन्छ। त्यसको ७५ प्रतिशत श्रमशक्ति त खाडी देश र मलेसिया मात्र पुग्छ।पहिलोचोटि कामका लागि विदेश जाने मात्र होइन, स्वदेशमा अवसर नदेखेकै कारण बिदामा आएर पनि विदेशै फर्कनेको संख्यासमेत उच्च छ। गत वर्षमात्र यसरी बिदामा आएका २ लाख ८४ हजार कामदार पुन: श्रम स्वीकृति लिएर सोही काममा फर्किएको विभागको तथ्यांक छ।वैदेशिक रोजगार विभागका प्रवक्ता मोहन अधिकारीले नयाँ र पुन: श्रम स्वीकृति गरेर गत वर्ष मात्र ६ लाख ५८ हजार कामदार विदेश गएको बताए। खाडी मुलुक तथा मलेसियाले मागअनुसार पूर्वस्वीकृति लिइसकेका नयाँ कामदार भने लगेका छैनन्। ती देशका कम्पनीले १३ लाख ७९ हजार कामदार लैजान विभागबाट पूर्वस्वीकृति लिएका छन् तर सम्बन्धित देशबाट कामदार भिसा र काम नपाउँदा उनीहरूले मागबमोजिम कामदार लैजान पाएका छैनन्।सरकारले दुई वर्षयता खाडी तथा मलेसिया जाने कामदारलाई नि:शुल्क भिसा र टिकट (शून्य लागत) को नीति कार्यान्वयन गरिरहेको छ। व्यवसायीहरूले भने यसो गर्दा कामदार कोटा नै गुम्न सक्ने भन्दै शून्य लागत नीतिको विरोध गर्दै आएका छन्। तर यस्तो दाबी गलत सावित भइरहेको प्रवक्ता अधिकारीले बताए। व्यवसायीले मार्केटिङ गर्न सके यो संख्या बढ्दै जाने देखिएको छ, अधिकारीले भने।सरकारले व्यक्तिगत पहँुचका आधारमा वैदेशिक रोजगारमा जान नपाउने नियम कडाइसाथ लागू गरेपछि कामदारलाई म्यानपावर (संस्थागत) बाटै जानुपर्ने बाध्यता छ। म्यानपावर व्यवसायीको आफ्नै प्रयासबाट गत वर्ष १६ हजार महिलासहित ३ लाख ६४ हजार कामदार विदेश गएको तथ्यांक विभागसँग छ। गन्तव्य देशमा हाडानाता सम्बन्ध रहेकाले भने व्यक्तिगत तवरमै जाने छुट पाउँछन्। यसरी गत वर्ष एक हजार महिलासहित ८ हजार ५ सय जना विदेश गएका छन्।सरकारले व्यक्तिगत रोकेर म्यानपावरबाट जान प्रोत्साहन गरेको छ। जसले विदेश जान चाहनेहरूले पूर्ण रूपमा म्यानपावरमै भर पर्नुपरेको छ, गैरआवासीय नेपाली संघका खाडी संयोजक डीबी क्षत्रीले कान्तिपुरसँग भने, म्यानपावर व्यवसायीको मार्केटिङ निकै कमजोर छ। सिधै कम्पनीको व्यवस्थापनसँग पहुँच हुने म्यानपावरको संख्या न्यून छ। यही कारण मागपत्र हात पार्न कतिपय व्यवसायी भारतीय बिचौलियाको भर पर्दै आएको उनले जानकारी दिए। व्यक्तिगत पहुँचमा जान पाउने व्यवस्था गरिदिए अहिलेको संख्या तेब्बर हुन्छ, क्षत्रीले भने।विभागका अनुसार गत वर्ष सबैभन्दा बढी २१ सय महिलासहित १ लाख १८ हजार कामदार कतार गएका छन्। विश्वकप आयोजनादेखि ठूला निर्माण परियोजना सञ्चालन गरिरहेको कतारले हरेक वर्ष नेपाली कामदारका लागि २ लाख कोटा छुट्याउने गरेको छ। नेपालले उक्त मागअनुसार कामदार पठाउन नसकेको कतारी श्रम मन्त्रालयका अधिकारीको गुनासो छ। त्यहाँका कम्पनीहरूले भने यही मौकामा नेपाली कामदार ल्याउन गाह्रो भएको भन्दै अन्य मुलुकको कोटा बढाउन सरकारी अधिकारीलाई दबाब दिइरहेका छन्।लागत चर्काे रहे पनि ११ सय महिलासहित ९७ हजार कामदार गत वर्ष कामका लागि मलेसिया पुगेका छन्। मलेसिया नेपालीका लागि विगतमा जस्तो आकर्षक गन्तव्य मानिँदैन। लागत र असुरक्षासमेत कारण व्यवसायीलाई मलेसिया जाने कामदार भेट्नै मुस्किल छ। हामीसँग मलेसियाको माग छ तर उच्च लागतका कारण जाने कामदार भेटिँदैन, एक व्यवसायीले कान्तिपुरसँग भने, कागजात प्रक्रियाका लागि मात्र १७ हजार रुपैयाँ लगानी गर्न उनीहरू हच्कन्छन्। म्यानपावरले पनि लगानी गरिदिन सक्तैन।प्रतिकूल अवस्थामा पनि गत वर्ष साउदी अरब जाने नेपाली कामदारको संख्या ११ सय महिलासहित ७४ हजार छ। गत वर्ष तेलको मूल्यमा भारी गिराउट आएर साउदीको अर्थतन्त्रमा असर परेको थियो। कम्पनीहरूले काम नपाएपछि साउदीमा झन्डै एक हजार नेपाली कामदार अलपत्र परेका थिए। साउदीस्थित नेपाली दूतावासले नेपाली कामदार संकटमा पर्न सक्ने भन्दै निर्माण क्षेत्रमा नयाँ कामदार पठाउन रोक्न सरकारलाई सिफारिसै गरेको थियो। दूतावासका अनुसार साउदी आउनेको संख्या भने अपेक्षा गरेभन्दा बढी छ।यूएईमा ६ हजार महिलासहित ४९ हजार कामदार गएका छन्। त्यहाँ निर्माणभन्दा सेवामूलक क्षेत्रमा बढी कामदार जान्छन्। घरेलु कामदारको निकै चाप रहेको कुवेत, बहराइन र ओमनमा औपचारिक क्षेत्रमा न्यून संख्यामा कामदार गएका छन्। कुवेतमा ४ सय महिलासहित ११ हजार, बहराइनमा २ सय महिलासहित ३३ सय, ओमनमा ३ सय महिलासहित २३ सय कामदार गएका छन्। घरेलु कामदार खुला रहँदा यी देशमा जाने नेपालीको संख्या उच्च थियो। म्यानपावर व्यवसायीले यी देशको औपचारिक क्षेत्रमा प्रभावकारी मार्केटिङ गर्न सकेका छैनन्। साइप्रसमा भने ११ सय महिलासहित १५ सय कामदार गएका छन्। महिला कामदारका लागि साइप्रस र जोर्डन नयाँ गन्तव्यका रूपमा विकसित भइरहेको प्रवक्ता अधिकारीले बताए। वैदेशिक रोजगारीमा जाने बढेसँगै आर्थिक शोषणका उजुरी गर्ने पनि बढिरहेका छन्। गत आर्थिक वर्षमा मात्रै ७० करोडभन्दा बढी ठगी भएको भन्दै विभागमा करिब २६ सय उजुरी परेका छन्। राष्ट्रिय मानव अधिकार आयोगले कामदारको सुरक्षा गर्न सरकार असफल भइरहेको जनाएको छ। वैदेशिक रोजगारमा जाने नेपालीको कामदार व्यवस्थापन गर्न निकै ठूलो चुनौती छ, आयोगमा आप्रवासी कामदारका सवाल हेर्ने आयुक्त सुदीप पाठकले भने, कार्यक्षेत्रमा हुने शोषण रोक्न, उनीहरूका आधारभूत मानव अधिकार प्रत्याभूति गर्न स्रोत र गन्तव्य देशहरूबीच आपसी समन्वयको ठूलो खाडल छ। ट्ेरड युनियनहरूका अनुसार स्वदेशमै सीपयुक्त श्रमशक्तिको माग उच्च छ। हाम्रो श्रम बजारमा सीपयुक्त जनशक्तिको खाँचो छ। नयाँ श्रमशक्तिलाई सीपयुक्त बनाइएन। विदेशमा तल्लो तहको लेबरको माग उच्च छ। त्यसलाई खाडी तथा मलेसियाले प्रयोग गर्ने मौका पाइरहेका छन्, नेपाल ट्ेरड युनियन महासंघ (जिफन्ट) का अध्यक्ष विष्णु रिमालले भने।"
न्युयोर्कमा स्थायी प्रतिनिधि पठाउनेबारे अन्योल,"काठमाडौं न्युयोर्कस्थित राष्ट्रसंघीय नेपाली नियोगमा स्थायी प्रतिनिधि पठाउनेबारे सरकारमा अन्योल देखिएको छ। राजनीतिक तहबाट पठाउने कि कर्मचारी पठाउने भन्ने अन्योल भएको हो। न्युयोर्कमा परराष्ट्र सचिवलाई पठाउने परम्परा यस पटक परिवर्तन गर्न सक्ने संकेत सत्तागठबन्धन दलले दिएपछि परराष्ट्र अधिकारीहरू आफ्नै मन्त्रालयबाट जान पाउनुपर्ने लबिइङ मा लागेको स्रोत बताउँछ।राष्ट्रसंघीय नियोगमा अमेरिका, ब्राजिलजस्ता मुलुकले राजनीतिक तहमा मन्त्रीस्तरीय व्यक्ति पठाउने गरेका छन्। यसैलाई उदाहरण लिएर नेपालले पनि कर्मचारी पठाउनेनपठाउने छलफल सुरु गरेको हो। न्युयोर्क स्थायी प्रतिनिधि दुर्गाप्रसाद भट्टराईको कार्यकाल दुई सातापछि सकिँदै छ। सरकारको सिफारिसपछि संसदीय सुनुवाइ भएलगत्तै स्थायी प्रतिनिधि नियुक्त हुनेछन्। न्युयोर्कका लागि अग्रिमा आवश्यक पर्दैन। नेपाल राष्ट्रसंघीय मानव अधिकार परिषदको सदस्यमा प्रतिस्पर्धामा उत्रेकाले त्यसको लबिइङ का लागि भट्टराईकै म्याद तीनचार महिना थप्ने कि तत्कालै राजनीतिक तहबाट पठाउने भन्ने अर्को अन्योल पनि छ। तर, भट्टराईले एक वर्षभन्दा कम अवधि थपिए आफू पदमा रहन नसक्ने जानकारी नेतृत्वलाई दिइसकेका छन्। मन्त्रालयका सचिव वा सहसचिवलाई पठाउँदा उनीहरूले मुलुकका लागि भन्दा पनि सेवानिवृत्त भएपछि आफ्नो अर्को करिअर सोच्ने हुनाले यसमा सरकार सचेत बन्न लागेको हो। परराष्ट्र सचिव हुन निकै संघर्ष गर्ने भए पनि उक्त पदमा दुई वर्ष नबसी आकर्षक स्थानमा राजदूत खोज्ने प्रवृत्तिसमेत सुधार गर्न राजनीतिक दलभित्रका केही बुद्धिजीवी लागिपरेको अधिकारीहरूले बताए। प्रधानमन्त्रीका परराष्ट्र मामिला सल्लाहकार डा दिनेश भट्टराईले राजनीतिक स्तरमा कुन तहको छलफल भएको भन्नेबारे जानकारी नभए पनि परिषद् सदस्यमा उठेकाले न्युयोर्कको नियोग खाली नराख्ने सोचमा सरकार रहेको बताए। उनले भने, सम्बन्धित मन्त्रालयले यसमा काम गरिरहेको छ। हामीले परिषद्मा जित्नु आवश्यक छ। यसका लागि सरकार गम्भीर छ। उक्त विषयमा प्रधानमन्त्री र परराष्ट्रमन्त्रीबीच भने गम्भीर छलफल हुन बाँकी नै रहेको निजी सचिवालय स्रोतले जनाएको छ। उपप्रधान तथा परराष्ट्रमन्त्री कृष्णबहादुर महराले समझदारीमै सबै काम अघि बढ्ने जानकारी सचिवालयमार्फत दिएका छन्। सरकारका प्रवक्ता तथा अर्थमन्त्री ज्ञानेन्द्रबहादुर कार्कीले यसबारे अब छलफल हुने कान्तिपुरलाई बताए। यस्ता नियुक्ति छलफलबाटै हुन्छन्। प्रधानमन्त्री, परराष्ट्रमन्त्री र सरोकारवाला मन्त्रालयबीच छलफल हुनेछ, उनले भने।"
स्पेनको राजदूतमा रायमाझी,काठमाडौं (कास) सरकारले स्पेनका लागि प्रथम आवासीय राजदूतमा भरतबहादुर रायमाझीलाई नियुक्त गरेको छ। राष्ट्रपति विद्यादेवी भण्डारीले मंगलबार मन्त्रिपरिषद्को सिफारिसमा उनलाई नियुक्त गरेकी हुन्। रायमाझी यसअघि नियुक्त राजदूतहरूसँगै सिफारिसमा परेका थिए। अन्य मुलुकमा सिफारिस भएकाहरूले काम थालिसकेका छन्। पुष्पकमल दाहाल नेतृत्व सरकारकै पालामा स्पेनमा दूतावास खोल्ने निर्णयसहित १४ स्थानका लागि राजदूत सिफारिस भएका थिए। त्यसमध्ये एक जना विवादित व्यक्ति परेको भन्दै नाम फिर्ता लिइएको थियो । जसका कारण यूएईमा अझै खाली छ।रायमाझीको सबै प्रक्रिया अघि बढे पनि सरकार दूतावास खोल्ने विषयमा स्पेनको सहमति पर्खिरहेको थियो। स्पेनमा दूतावास स्थापना गर्ने जानकारी स्पेनलाई नदिई नेपालले राजदूतको नामसमेत सिफारिस गरेको सुन्दा स्पेनिसहरू नै अचम्भित भएको परराष्ट्र अधिकारीले बताए। यसअघि स्पेन पेरिसस्थित नेपाली दूतावासले हेर्ने गरेको थियो।स्पेनमा दूतावास नै नखोली राजदूत सिफारिस गरेको भन्दै सरकारको आलोचनासमेत भएको थियो। स्पेनले पनि दूतावास खोल्ने सहमति ढिलो गरी दिएको थियो। तत्कालीन परराष्ट्रमन्त्री प्रकाशशरण महत र मन्त्रालयका केही कर्मचारीको विशेष पहलमा त्यहाँ दूतावास स्थापना गर्ने निर्णय भएको थियो। स्पेन र नेपालबीच खासै ठूलो आर्थिक सहकार्य छैन भने स्पेनका पर्यटक पनि नेपालमा ठूलो संख्यामा आउँदैनन्। युरोपमा डकुमेन्ट (भिसा) विहीन भएकाहरू स्पेन पुगेर शरण लिने र कागजी प्रक्रिया गर्ने गर्छन्।
घट्यो सवारी दुर्घटना,काठमाडौं (कास) गत आर्थिक वर्षमा सवारीसाधन दुर्घटना र त्यसमा मृत्यु हुनेको संख्या आर्थिक वर्ष २०७२७३ भन्दा केही घटेको छ। यसका साथै उपत्यकाका तीनै जिल्लामा गरी दुर्घटनामा ज्यान गुमाउनेको संख्या पनि कम भएको छ। महानगरीय ट्राफिक प्रहरी महाशाखाको तथ्यांकअनुसार आर्थिक वर्ष २०७२७३ मा तीनै जिल्लामा गत आर्थिक वर्षभन्दा १ सय ३८ वटा घटना बढी भएका थिए। ०७२७३ मा ५ हजार ६ सय ६८ वटा दुर्घटना भएका थिए। गत आर्थिक वर्षमा ५ हजार ५ सय ३० दुर्घटना भएका छन्। प्राय: दुर्घटना साउन र भदौमा भएको देखिन्छ। साउन र भदौमा क्रमश: ५ सय ३४ र ५ सय ३८ दुर्घटना भएका छन्। फागुन महिनामा पनि लगभग ५ सय दुर्घटना भएका छन्। यसैगरी २०७४ को साउन र भदौमा ४ सय ८७ र ४ सय ८९ दुर्घटना भए। गत आर्थिक वर्षमा दुर्घटनामा ज्यान गुमाउनेको संख्या १ सय ८२ थियो।
कलाकारका निकनेम,"गायक बिली रे साइरसले आफ्नी छोरीको नाम डेस्टिनी होप साइरस राखेका थिए। तर, डेस्टिनी यति चुलबुले र हँसमुख हुँदै गइन्, अभिभावकले उनलाई स्माइली भनेर बोलाउन थाले। त्यही स्माइली लाई छोट्टयाएर पछि माइली भन्न थालियो। अहिले माइली साइरस आफ्नो निकनेमले नै विश्वभर चिनिन्छिन्। सन् २००८ मा माइलीले यही उपनामलाई आधिकारिक बनाइदिएपछि उनको असली नाम हराएर गयो। गल्फ खेलाडी टाइगर वुड्सको पनि असली नाम एल्ड्रिक टन्ट हो। उनका बुबाले आफ्नो ज्यान बचाएकोमा एक सिपाहीलाई टाइगर नाम दिएका थिए। त्यही नाम उनले छोरालाई सारिदिएको बताइन्छ। अभिनेता टम क्रुजको वास्तविक नाम टमस क्रुज मापोदर चौथो हो। गायिका केटी पेरीलाई पनि अभिभावकले क्याथरिन एलिजाबेथ हड्सन नाम दिएका थिए। तर, उनी निकनेमले चर्चित भइन्। स्टेजनेम बब डिलन भए पनि उनको वास्तविक नाम रोबर्ट अलेन जिम्मरम्यान हो।उपनामले प्रसिद्ध भएका सेलिब्रिटीहरू टन्नै छन्। मर्लिन मुनरो, भिन डिजेल, नेली, निकी मिनाज, रिहाना, केल्भिन हेरिस, लिल वाइने, लेडी गागा, केसा, नेयो, जे जेडजस्ता नाम प्रसिद्ध छन्। तर, यी सबै सुरुमा जिस्काएर राखिएका नाम थिए। यीमध्ये धेरैजसो कलाकारको असली नाम अलि लामा भएकाले छोटो, नयाँ नाम दिइएको हो। जस्तै र्यापर नेलीको नाम कोर्नेल इराल हेनेस जुनियर हो भने गायिका डेमी लोभाटोकोखास नाम डेमेट्रिया डेभोनो लोभाटो हो। लेडी गागाको पनि खास नाम अर्कै छ। उनलाई सानामा स्टेफनी जोआन एन्जेलिना जर्मानोता नाम दिइएको थियो। तर, स्वर र शैलीका कारण उनको नामै फेरियो। मेरो एउटा साथीले गागा भनेर जिस्काउँथ्यो मलाई, लेडी गागा भन्ने गर्छिन्, उसलाई मेरो स्वर र स्टाइलले क्विन ब्यान्डको गीत रेडियो गागा को याद दिलाउँथ्यो रे। उसले गागा भनेको सुनेर अरूले पनि यही भन्न थाले। अनि मैले पनि अगाडि लेडी थपेर नयाँ नाम बनाइदिएँ।बलिउडमा पनि कलाकारलाई निकनेम दिने चलन छ। करिना कपुर बेबो नामले चिनिन्छिन्। उनका पति सैफ अली खानलाई छोटे नबाव र दिदी करिश्मालाई लोलो भनेर जिस्काइन्छश। अभिनेत्री विपाशा वसुको उपनामचाहिँ बोनी हो। उनी सानी छँदा साह्रै क्युट, हर्षित, स्वस्थ भएकाले परिवारले उनलाई बोनी अर्थात् सुन्दर, चञ्चले भन्न थालेका थिए रे। आलिया भट्टलाई भने घरमा आलु भनेर बोलाइँदो रहेछ।श्रद्धा कपुरलाई उनका बालसखासमेत रहेका वरुण धवनले चिर्कुट नाम राखिदिएका छन्। साहिद कपुरलाई चाहिँ सासा भनिँदो रहेछ। केटीको जस्तै नाम भएकाले उनी सासा भनेर बोलाइँदा सुरुसुरुमा लजाउँथे। छोरी सोनम कपुरलाई अनिलले जिराफ भनेर सम्बोधन गर्छन्। जिराफजस्तै लामो, अग्ली भएकाले यो नाम आफूलाई सुहाउने सोनम बताइहिँडछिन्। प्रियंका चोपडाको जिस्काउने नाम पहिले मिमी थियो। तर, अभिषेक बच्चनले उनलाई पिग्गी चप्स भन्न थालेपछि पूरै बलिउडले त्यही भनेर जिस्काउन थालेको छ। मिडियातिर भने उनलाई पिसीसमेत भन्ने गरिएको छ। रनवीर कपुरलाई डब्बु, वरुण धवनलाई पप्पु र हृतिक रोशनलाई डुग्गु भनेर चिनिन्छ। अभिनेत्री सुस्मिता सेनको निकनेम टिटु हो भने कोनकोना सेन शर्मालाई छोटकरीमा कोको भन्ने गरिएको छ। ऐश्वर्यालाई एश भनिए पनि नजिककाले उनलाई गुल्लु भनेर बोलाउँछन्। शिल्पा सेट्टीको निकनेम मान्या हो। अनुष्का शर्मालाई नुषी भन्दा रहेछन्। कंगना रनोटलाई अरसद भन्ने गरेको चाल पाइयो। परिणीति चोपडा टिसा नामले पनि चिनिन्छिन्। गोविन्दालाई आफन्तले चिची भनेर पुकार्छन्। एजेन्सी"
समानताका पक्षमा नाटक,"काठमाडौं उनीहरू एकअर्कालाई चिन्दैनन्। आँखा बन्द जो छन्। आफ्नै धुनमा हिँडिरहँदा ठोक्किन पुग्छन्। अनि अत्यन्त प्रेमपूर्वक शरीर सुमसुम्याउन थाल्छन्। उनीहरू संवाद उच्चारण नगरी नै भावना आदानप्रदान गर्न थाल्छन्। हल्यान्डका नाटक निर्देशक एरी पिटरले राजधानीमा दुई दिनअघि फिजिकल थिएटर शैलीमा नाटक प्रस्तुत गरे, जुन नेपाली दर्शकका लागि नौलो स्वाद बनेको थियो।इक्वालिटी (समानता) शीर्षक नाटक कालिकास्थानस्थित सर्वनाम थिएटरमा मञ्चन भएको थियो। एक घण्टा लामो नाटकमा पिटरले विभेदविरुद्धको कथा उठाएका थिए। कालो टिसर्ट र कालै ट्राउजर लगाएका २० कलाकार फरक तरिकाले प्रस्तुत भएका थिए। सबै कलाकारले शरीर छोएर मान्छेमान्छेबीचको आत्मीय भाव दर्साउने प्रयास गरेका थिए। एकअर्कालाई छुँदा मानव संवेदना, शरीर संरचना सबै उस्तै हुने भाव अभिनयमा झल्काइएको थियो। पालैपालो कलाकारले ताली पिटेर मनको पीडा तालमा सुनाउन खोज्नु पनि फरक शैली थियो। म पनि मान्छे हुँ, शरीर संरचना सबैको एउटै छ, साथी खोजिरहेछु, मानवता खोजिरहेछु जस्ता संवाद निर्देशकले मञ्चबाटै वाचन गरिरहेका थिए। यही अर्थ खुलाउने अभिनय कलाकारले पालैपालो देखाएका थिए। निर्देशक पिटरले कथा प्रस्ट्याउन विभिन्न टेकनिक एकैसाथ अपनाएर साँच्चै नवीनता झल्काएका थिए। ताली बजाउँदा मात्रै पनि रिस, विभेद, आक्रोश जस्ता भाव महसुस गर्न सकिन्थ्यो। नाटकको एउटा अंशमा भूमिका चौधरीले कमलरीसम्बन्धी कविता सुनाउँदै अभिनय गरेकी थिइन्। कमलरीको भोगाइ अनुभव गरेकी उनको अभिनय मर्मस्पर्शी थियो।नेपाल होस् या संसारको जुनसुकै ठाउँ, कतै पनि कुनै पनि किसिमको विभेद हुनु राम्रो होइन, पिटरले भने, नाटकको माध्यमबाट समानताका पक्षमा सन्देश दिन सजिलो हुन्छ र मेरो प्रयास यस्तै रहँदै आएको छ। पिटर सोमबार स्वदेश फर्किएका छन्।सर्वनामका अशेष मल्लले समानताका लागि सर्वनामले स्थापनाकालदेखि कदम चाल्दै आएको उल्लेख गर्दै त्यही परम्पराले निरन्तरता पाइरहेको बताए।"
नेपालभाषा साहित्य नख: हुने,"काठमाडौं (कास) नेपालभाषा टाइम्स दैनिक र सन्ध्या टाइम्स सञ्चार सहकारीको आयोजनामा नेपालभाषा साहित्य नख: (महोत्सव) हुने भएको छ। नेपालभाषाका विभिन्न साहित्यक गतिविधि र साास्कृतिक कार्यक्रमसहित यही भदौको अन्तिम साता एकदिने महोत्सव हुने आयोजक कमिटीका अध्यक्ष रमेशकाजी स्थापितले बताए। मल्लकालीन अवस्थामै विकसित नेपालभाषा साहित्य लेखन हाल विभिन्न कारणहरूले गर्दा सुस्त गतिमा अघि बढिरहेको छ। यो भाषाको साहित्य लेखनमा उर्जा थप्ने र नेपालभाषा साहित्यबारे प्रचारप्रसार गर्ने उद्देश्यसहित उक्त साहित्य नख: आयोजना गर्न लागिएको हो। नेपाल संवत् ६०८ मै महिन्द्र मल्लको नेपालभाषामा लिखित कविता भेट्टाइएको छ। त्यतिबेला नै विकसित भइसकेको नेपालभाषा साहित्य लेखन अहिले धेरै सुस्त गतिमा छ। युवापुस्ताको आकर्षण कम देखिएको छ, आयोजक कमिटीका उपाध्यक्ष तथा कवि सुरेश किरणले भने, यस कार्यक्रममा नेपालभाषा साहित्यको अवस्थाबारे मन्थन हुनेछ, प्रचारशप्रसार हुनेछ र साथै युवा पुस्तालाई आकर्षित गर्ने आशा गरेका छौं।महोत्सवमा नेपालभाषाका वरिष्ठ साहित्यकारहरूको रचना पाठलगायत, समसामयिक नेपालभाषा साहित्यबारे प्रवचन, नेपालभाषा साहित्य, फिल्म आदि बारे अन्तरक्रिया, पुस्तक विमोचन, पुस्तक प्रदर्शनीका साथै मौलिक सांस्कृतिक प्रदर्शनी हुने अध्यक्ष स्थापितले बताए।"
तक्मेलाई तक्मा,"काठमाडौं (कास) तक्मे बूढाको उपनामले बढी चिनिएका हास्यकलाकार विल्सनविक्रम राईलाई मंगलबार एसपी वीरेन्द्रविक्रम लिम्बूले आफूले प्राप्त गरेको तक्मा सम्मान स्वरूप प्रदान गरेका छन्। वीरेन्द्र झन्डै २६ वर्ष सिंगापुर पुलिसमा सेवा गरी निवृत्त भएका हुन्। यसअघि पनि विल्सनलाई यूके आर्मीमा कार्यरत क्याप्टेन काजीमान लिम्बूले आफूलाई प्राप्त मिलिटरी क्रस अर्पण गरेका थिए। कार्यक्रममा अभिनेता सुनील थापा, जितु नेपाल, गौरव पहारी, अनुराग कुँवरलगायतको उपस्थिति थियो।"
भारतीय राष्ट्रपतिद्वारा शपथ,"नयाँदिल्ली (बीबीसी) भारतका नवनिर्वाचित राष्ट्रपति रामनाथ कोविन्दले मंगलबार पद तथा गोपनीयताको शपथ लिएका छन्। भारतको १४ औं राष्ट्रपतिमा निर्वाचित कोविन्दले संसद् भवनमा आयोजित विशेष समारोहमा शपथ लिएका हुन्। उनलाई भारतीय प्रधानन्यायाधीश जे एस खेहरले शपथ गराएका हुन्। समारोहमा निवर्तमान राष्ट्रपति प्रणव मुखर्जी, प्रधानमन्त्री नरेन्द्र मोदीसहित विशिष्ट व्यक्तित्वहरूको उपस्थिति थियो। कोविन्द दलित समुदायबाट राष्ट्रपतिमा निर्वाचित हुने दोस्रो व्यक्ति हुन्। उनले शपथ ग्रहणपछि बोल्दै आफू सधैं न्याय, समानता र प्रजातन्त्रको पक्षमा रहने प्रतिबद्धता जनाए। कोविन्दले सबै भारतको विकासका उर्जाको स्रोत भारतीय भएको बताए। भारतीय जनता पार्टीको उम्मेदवार बनेका उनी ६५ प्रतिशत मतसहित गत बिहीबार राष्ट्रपतिमा निर्वाचित भएका थिए। कोविन्दले शपथ ग्रहणलगत्तै पत्नीसहित राजघाटस्थित महात्मा गान्धीको स्मारकमा पुगी श्रद्धाञ्जली अर्पण गरे। ७१ वर्षीय कोविन्द विशेष सवारीबाट राष्ट्रपति भवनमा प्रवेश गर्दा उपस्थित विशिष्ट व्यक्तिले भव्य स्वागत गरेका थिए। शपथका ग्रहण समारोहका लागि राष्ट्रपति भवन सजाएर निकै आकर्षक बनाइएको थियो।"
नाकाबन्दी थप कडा गरिने,"वासिङ्टन (रोयटर्स) रूस, उत्तर कोरिया र इरानमाथि नाकाबन्दी गर्ने विधेयकमा अमेरिकी कंग्रेसमा मंगलबार मतदान भएको छ। इरान र उत्तर कोरियामाथि यसअघि जारी नाकाबन्दीलाई थप कडाइ गर्ने विधेयकमाथि अमेरिकी संसद्मा मतदान भएको हो। विधेयकबारे अमेरिकी कंग्रेसका दुवै दलहरू सहमत भइसकेकाले प्रक्रिया पूरा गर्न मात्र मतदान हुन लागेको जनाइएको छ। राष्ट्रपति ट्रम्पले समेत विधेयकप्रति आफ्नो सहमति रहेको बताएका छन््। विधेयक पारित भएपछि रूस लक्षित नाकाबन्दीबारे ट्रम्पको अधिकारमाथि कंग्रेसको अंकुश कायम रहनेछ। विधेयकले रूसका विरुद्धमा पनि राष्ट्रपति डोनाल्ड ट्रम्पको अधिकार कटौती गर्नेछ। यसअघि नै पूर्वराष्ट्रपति बाराक ओबामाले रूसविरुद्ध आंशिक नाकाबन्दी लगाएका थिए। विधेयकले रूसमा जारी नाकाबन्दी अन्त्य गर्ने ट्रम्पको अधिकारको अन्य गर्नेछ। उत्तर कोरिया र इरानका लागि गरिएको यो नया नाकाबन्दी खासगरी पछिल्लो समयमा उत्तर कोरियाले जारी राखेको आणविक परीक्षणको विरुद्धमा गरिएको छ। गत महिना सिनेटमा रूसविरुद्ध नाकाबन्दी गर्ने विषयमा मतदान भएको थियो। रूसमाथि कडा नाकाबन्दी लगाउने विषयमा भएको मतदानमा प्रस्तावको पक्षमा बहुमत सदस्यहरूले मत दिएका थिए। अधिकारीहरूले गत महिनाको मतदानले नै वर्तमान विधेयक पारित निश्चित भएको बताएका छन्। विधेयकले हालै ट्रम्पको रूसी प्रशासनसँग बढदै गएको गैरकूटनीतिक सम्बन्धको अन्त्य गर्ने अधिकारीहरूको भनाइ छ। गतवर्ष भएको अमेरिकी राष्ट्रपतिको निर्वाचन अभियानमा ट्रम्पले रूसी अधिकारीहरूसँग साँठगाँठ गरेको आरोप लागेपछि नयाँ विधेयकको कसरत भएको हो। यसबारे अमेरिकी गुप्तचर संस्था तथा अमेरिकी कंग्रेसका समितिहरूले अनुसन्धान गरिरहेका छन्। राष्ट्रपतिका प्रत्याशी हिलारी हिलारी क्लिन्टनविरुद्ध रूसी अधिकारीहरूसँगको गोप्य साँठगाँठका विषयमा सिनेटका समितिले ट्रम्पका छोरालाई बयान दिन बोलाइसकेको छन्। हालै मात्र अमेरिकी राष्ट्रपति डोनाल्ड ट्रम्पले रूसी राष्ट्रपति भ्लादिमिर पुटिनसँग गोप्य वार्ता गरेको भनी अमेरिकामा व्यापक विरोध भइरहेका विधेयकबारे मतदान भएको हो। विधेयक कंग्रेसबाट पारित भएपछि आगामी अगस्ट महिनामा पुन: पारित गर्न सिनेटमा नै फिर्ता पठाइने व्यवस्था छ।"
किन घट्यो जापानी प्रधानमन्त्रीको लोकप्रियता ?,टोकियो (बीबीसी) जनतामा घट्दो लोकप्रियता र नेतृत्वप्रतिको आत्मविश्वासले जापानी प्रधानमन्त्री सिन्जो अबेको राजनीतिक जीवन कठिन मोडमा पुगेको छ। जनतामा उनको लोकप्रियता ३० प्रतिशतले कमी आएको हालसालै गरिएका सर्वेक्षणहरूले देखाएका छन्। अबेको यो साता संसद्का दुवै सदनमा आफ्नो पुरानो मित्रलाई सहयोग गर्न सत्ताको दुरुपयोग गरेको आरोपबारेका प्रश्नहरूको जवाफ दिँदै बित्यो। अबे आफूले दाबी गरेजस्तो निर्दोष भए पनि आरोपले उनको राजनीतिक भविष्य भने खतरामा पर्ने बलियो सम्भावना छ। उनले आफ्नो राजनीतिक यात्रामा निकै संकटहरूको सामना गरिसकेका छन्। यसअघि सन् २००७ मा छोटो समय प्रधानमन्त्री बनेका अबले आफ्नो जनतामा लोकप्रियता गुमाएपछि स्वास्थ्यको कारण देखाएर राजीनामा दिएका थिए। २०१२ को आमनिर्वाचनमा योशिहिको नोदालाई पराजित गरी २ वर्षका लागि प्रधानमन्त्री निर्वाचित भएका थिए। त्यसताका देशको वर्षौंदेखिको स्थिर अर्थतन्त्रलाई गतिदिने वाचासहित निर्वाचित भएका अबे लोकप्रियताका कारण २०१४ मा पुन: प्रधानमन्त्री बनेका थिए। उनलाई २०१८ को कार्यकालका पनि एक बलियो दाबेदारका रूपमा हेरिएको छ। यदि उनी २०१८ मा पनि निर्वाचित भए भने दोस्रो विश्वयुद्धपछि सबैभन्दा लामो समय प्रधानमन्त्री बन्ने व्यक्ति हुनेछन्। अबेलाई पछिल्लो समय व्यक्तिगत स्वार्थका लागि पद र शक्तिको दुरुपयोग गरेका आरोप लागेको छ। आलोचकका अनुसार पदीय आचरणविरुद्ध अबेले आफ्नो साथीलाई प्राविधिक विद्यालयको अनुमति दिन सहयोग गरेका थिए। शिक्षा मन्त्रालयका अधिकारीहरू सम्बद्ध घटनामा उनीहरूले प्रधानमन्त्रीको दबाबमा आफूले अनुमति दिएको बताएका थिए। घटना प्रकाशमा आएलगत्तै प्रधानमन्त्रीको कडा आलोचना भएको थियो। जापानमा हाल त्यस्ता विद्यालय आवश्यक नभएको र विगत ५ वर्षमा एउटालाई पनि अनुमति दिइएको छैन। गत मार्च महिनामा पनि अबेले शंकास्पद रूपमा एक निजि विद्यालय स्थापना गर्न निकै कम मूल्यमा सार्वजनिक जग्गा दिने निर्णय गरेका थिए। पछि उक्त विद्यालय युद्धपश्चात्को जापानी समाजविरुद्धको पाठ्यक्रम अध्यापन गराएको आरोपमा खारेज भएको थियो। विद्यालयले अबेलाई सम्मानित प्राचार्य पदमा राखेको प्रकाशमा आएपछि उनको संलग्नताबारे अनुसन्धान भएको थियो। श्रीमतीले अबेको नाममा विद्यालयलाई ठूलो रकम चन्दा दिएपछि उनको नाम समावेश गरेको विद्यालयका प्रमुखले जनाए। यी दुई घटनामा अबेले आफ्नो संलग्नता अस्वीकार गरे पनि उनको लोकप्रियता निरन्तर घटिरहेको छ। यससँगै अबे आफ्नो नीतिका कारण पनि अलोकप्रिय भइरहेका छन्। सन् २०१५ को सुरक्षा नीतिका कारण उनको लोकप्रियता ३७ प्रतिशतले घटेको थियो। संविधानविपरीत अबेले जापानको प्रतिरक्षा बलको टोलीलाई सीमापार लड्न पठाएका थिए। अबेले विपक्षीहरूले गरेको चर्को आलोचनाबीच प्रतिआतंकवाद कानुन लागू गराएका थिए। विपक्षीहरूले यस कानुनले नागरिक स्वतन्त्रताको विरुद्ध भएको कारण देखाउँदै विरोध गरेका थिए। संसद्को तल्लो सदनमा सोमबार भएको सुनुवाइमा अबेले सर्वत्र अपेक्षा गरिएको जस्तै आफूले पद र शक्तिको दुरुपयोग नगरेको तथा कृपावादलाई प्रश्रय नदिएको बताए। उनले कुनै पनि अधिकारीलाई आफ्नो साथीको पक्षमा निर्णय गर्न दबाब नदिएको दाबी गरे। अबेले माथिल्लो सदनमा पनि यस्तै जवाफ दिने अपेक्षा गरिएको छ। हालै जापानको टोकियो र सेन्दाईमा भएको स्थानीय निर्वाचनमा उनको दलसमेत पराजित भएको छ। जापानी पत्रिका युमोरीले जनाताको गुमेको सरकारप्रतिको विश्वास फिर्ता ल्याउन आफ्नो कदम सच्याउनुपर्ने उल्लेख गरेको छ। उनको गिर्दो लोकप्रियताका बीच जापानी सञ्चारमाध्यमहरूले उनी तेस्रो कार्यकालका लागि निर्वाचित हुनेबारे आशंका व्यक्त गरेका छन्।
पिताबाट रकम फुत्काउन अपहरणको नाटक,"राजविराज आफ्नै अपहरणको नाटक रचेर बुबासित फिरौती माग्ने भारतीय युवकसहित तीन जना पक्राउ परेका छन्। भारत, विहारको सुपौल जिल्लामा पर्ने डंगमारा ग्रामपञ्चायत८ का २२ वर्षीय देवचन्द्र कुमारलाई प्रहरीले सिरहाको लहानबाट नियन्त्रणमा लिएको हो। देवचन्द्र स्थानीय गोसाइ मण्डलका छोरा हुन्। प्रहरीका अनुसार देवचन्द्र साउन ४ गते नेपाल आए। उनले सिरहाको धनगढी नगरपालिका४ का रविन चौधरी र सप्तरीको सुरुंगा नगरपालिका५ का नागेन्द्र चौधरीको सहयोग लिए। यी दुईले अपहरणकारी बनेर देवचन्द्रका पितालाई फोन गरी आफूहरूले छोरालाई अपहरण गरेको भन्दै १ लाख भारु फिरौती मागेका थिए।यो खबरले परिवारमा रुवाबासी चल्यो। उनीहरू फिरौती रकम बोकेर नेपाल आए। उनीहरूले सप्तरी प्रहरीलाई पनि खबर गरे। फिरौती रकम लिन आएका बेला उनीहरूलाई पक्राउ गरिएको सप्तरीका प्रहरी उपरीक्षक मुकेशकुमार सिंहले जानकारी दिए। फिरौती बुझ्न रविन र नागेन्द्र आइतबार शम्भुनाथबजार आएका थिए। पीडित परिवारसँगको समझदारीमा प्रहरी उपरीक्षक सिंहसहितको टोली पहिल्यैदेखि त्यहाँ सादा पोसाकमा खटिएको थियो। दुई जना पक्राउ परेपछि छोरा देवचन्द्रले नै अपहरणको नाटक रचेको खुलेको हो। उनलाई कडोरवना चोकबाट नियन्त्रणमा लिइएको छ। तीनै जनालाई सोमबार पत्रकार सम्मेलनमार्फत सार्वजनिक गरियो। देवचन्द्रले कार मर्मत गर्ने व्यापारमा निकै घाटा लागेपछि बुबासित रकम लिनका लागि अपहरणको नाटक गरेको बयान दिएको प्रहरीले जनाएको छ। उनले फिरौतीबापत एक लाख भारु आए दुई सहयोगीलाई ५ हजारका दरले दिने सहमति गरेका थिए। छोरा अपहरणमा पर्यो भनेर आमाबुबा रोइकराइ गर्दै थिए, छोरा भने आफ्नै अपहरणको फिरौती रकम आएपछि मोज गर्ने ध्याउन्नमा थिए, प्रहरी उपरीक्षक सिंहले भने, यो गम्भीर प्रकृतिको अपराध हो। प्रहरीले तीनैजनामाथि सार्वजनिक अपराध ऐनमा मुद्दा दर्ता गरेको छ।"
सांघातिक आक्रमण,महोत्तरी (कास) अज्ञात समूहले गौशाला५ शिवभक्ति खोरकी रिनादेवी गिरीमाथि सांघातिक आक्रमण गरेको छ। समूहले उनीमाथि सोमबार मध्यरातमा आक्रमण गरेको हो। इलाका प्रहरी कार्यालय गौशालाका अनुसार उनको शरीरका विभिन्न भागमा गहिरो घाउ लागेको छ। गिरीको अवस्था चिन्ताजनक रहेको इन्स्पेक्टर शम्भु पोखरेलले जनाए। प्रहरी र स्थानीयको सहयोगमा उनलाई धरानको बीपी कोइराला मेमोरियल अस्पताल भर्ना गरिएको हो।
अल्ट्रा धावक पण्डितको अन्त्येष्टि,"प्यूठान (कास) अमेरिकाको अलास्कास्थित डेनाली हिमाल चढ्ने क्रममा असार २ गते मृत्यु भएका तीव्र गतिका आरोही सञ्जय पण्डितको मंगलबार अन्त्येष्टि गरिएको छ। अमेरिकाबाट शव उनको जम्मस्थान प्यूठान नगरपालिका७ टिकुरी ल्याएर झिंमरुक नदीमा अन्त्येष्टि गरिएको हो।प्यूठान बिजुवार टिकुरीमा जन्मेका २९ वर्षीय पण्डितले २०६५ सालबाट साहसिक दौड सुरु गरेका थिए। बागलुङ सिमाना जोडिएको प्यूठानको पवित्र तीर्थस्थल गौमुखीबाट काठमाडौं हुँदै खासासम्मको दौड पूरा गरी उनले चर्चा कमाएका थिए। पछिल्लो समय सर्वोच्च शिखर सगरमाथा, मनास्लुलगायत नेपालका थुप्रै हिमाल र विश्वका ७ वटा महादेशका अग्ला ९ वटा हिमाल चढिसकेका थिए। दौड र हिमाल आरोहण गरेर अल्ट्राधावकको चर्चा बटुलेका पण्डितको हिमाल चढेर फर्की बेसक्याम्पमा सुतेको समयमा लेक लागेर मृत्यु भएको थियो। उनको शव काठमाडौंबाट नेपाली सेनाको हेलिकप्टरमार्फत प्यूठान ल्याइएको हो।प्यूठान नगरपालिकाका प्रमुख अर्जुनकुमार कक्षपतिले जिल्लावासीका तर्फबाट शोक मन्तव्य राखेका थिए। उनले प्यूठान नगरपालिकाले पण्डितको जीवनी समेटिएको भिडियो डकुमेन्ट्री निर्माण गर्ने बताए। प्यूठान टिकुरीको बसपार्कमा राखिएको शवमा श्रद्धाञ्जली दिन जिल्लावासीको बाक्लो उपस्थिति रहेको थियो।"
अभियुक्त पक्राउ,दोलखा (कास) कालिञ्चोक दर्शन गर्न जाँदा ६ वर्षअघि मामाको हत्या गरेको अभियोग लागेका भीमेश्वर नगरपालिका३ का विक्रम विक पक्राउ परेका छन्। पुरानो अभिलेखका आधारमा उनलाई अनुसन्धानका क्रममा पक्राउ गरिएको हो।
नवीकरणीय ऊर्जाको चाखलाग्दो विस्तार,"काठमाडौं विश्वका केही मुलुकबाहेक अधिकांश देश ऊर्जा संकटसँग जुझिरहेका छन्। अझ हाम्रो जस्तो मुलुक जलस्रोतको धनी भएर पनि ऊर्जाको समस्या छ। ऊर्जा क्षेत्रमा कामै नभएको भने होइन। तर, पनि समस्या ज्युँकात्युँ छ। पछिल्ला वर्षहरूमा ऊर्जा संकटलाई समाधान गर्न नेपालको जलविद्युत्मा स्वदेशी लगानी बढेकाले आशा भने पलाएको छ। एक प्रतिवेदनअनुसार नेपाल अगामी केही वर्षमा जलविद्युत्मा आत्मनिर्भर बन्ने स्थितिमा पुग्दै छ। नेपालमा नवीकरणीय ऊर्जा नै अबको मुख्य स्रोत हुनेछ। विश्वभर नै जीवावशेष ऊर्जाका स्रोतहरू (कोइला, पेट्रोलियम इन्धन र ग्यास) माथिको परनिर्भरता घटनाउनु जरुरी भइसकेका अध्ययनहरू सार्वजनिक भइरहेका छन्। नेपालमा हाललाई पेट्रोलियम पदार्थको खपत अन्य मुलुकको तुलनामा अत्यधिक छ। यी पदार्थको आपूर्ति असहज हुने बित्तिकै पेट्रोलपम्पमा लाइन बस्नुपर्ने बाध्यता छ। त्यसैले जीवावशेष ऊर्जालाई सौर्य, वायु र जलविद्युत्लगायतका स्रोतबाट विस्थापन गर्न आवश्यक छ। यी स्रोतमा सरकारले लगानी बढाउनु जरुरी छ। नीवकरणीय ऊर्जामा अग्रपंक्तिमा रहेका मुलुकहरूसँग नेपालको तुलना हुन नसके पनि त्यसको नीति र कार्यदेशलाई पछ्याउनुपर्ने विश्लेषकहरू बताउँछन्। बीबीसीले जुलाई १७ मा मिरियम क्विकको एउटा रिपोर्ट यही विषयलाई केन्द्रविन्दु बनाएर सार्वजनिक गरेको छ। रिपोर्टमा कहिले र कसरी ऊर्जाको उपयोग गर्ने भन्ने विषयलाई राम्रो समाचार र खराब समाचार भन्दै तथ्यांकसहित विश्लेषण गरिएको छ। जहाँसम्म खराब समाचार? को कुरो छ, त्यो हो विश्वले कुल ऊर्जाको खपतमध्ये झन्डै ८६ प्रतिशत ऊर्जाको स्रोत अझै पनि जीवावशेष इन्धनहरूलाई बनाएको छ। यो इन्धनको प्रयोगले हामी ठूलो क्षति व्यहोर्न बाध्य छौं। जीवावशेष इन्धनको अत्यधिक प्रयोगको प्रभाव देखिन थालिसकेको छ। यसले पृथ्वीलाई प्रदूषण मात्रै गरेको छैन जलवायु परिवर्तनको मूल कारक नै बनेको छ। जलवायु परिवर्तनकै कारण विश्वको तापक्रम बर्सेनि बढ्दै गएको छ। यसैगरी रिपोर्टमा राम्रो समाचार का रूपमा २१ औं शताब्दीमा नवीकरणीय ऊर्जाको स्रोतमा बढ्दो लगानी र उपयोगलाई लिइएको छ। हो, अघिल्ला वर्ष सार्वजनिक गरिएको एक तथ्यांकले त्यस्तै संकेत गरेको छ, जुन यसअघि कहिल्यै भएको थिएन। खासगरी वायु र जलस्रोतसहितका नवीकरणीय ऊर्जाका स्रोतमा लगानी र उत्पादनसमेत बढेकै छ। सन् २०१० र २०१५ बीचको अवधिमा सौर्य ऊर्जाको उपयोग ६६४ प्रतिशतले वृद्धि भएको तथ्यांकले देखाएको छ। हुन त नवीकरणीय ऊर्जाको उत्पादनलाई आक्रामक रूपमा पछ्याउनु एउटा चुनौतीजस्तै हो। तर, केही मुलुक यसको नेतृत्व लिन अग्रसर भइसकेकाको रिपोर्टमा उल्लेख छ। वर्तमान ऊर्जा खपतको अवस्था सौर्यलगायतका क्षेत्रबात ३ प्रतिशत जलस्रोतबाट ७ प्रतिशत, न्युक्लियर ४ प्रतिशत र जीवावशेष इन्धन ८६ प्रतिशत उर्जा उत्पादन भइरहेको छ। यो तथ्यांकले धेरै मुलुकहरू अझै पनि पेट्रोलियम पदार्थकै बढी खपत गर्ने गरेको देखाउँछ। पेट्रोलियम पदार्थको बढी खपतले वायु प्रदूषण तीव्र रूपमा भइरहेको छ। पेट्रोलियम पदार्थले उत्पादन गर्ने धूवाँका कारण जनस्वास्थ्यमा नकारात्मक प्रभाव पर्दै गएको छ। ६० लाख मानिस धूवाँकै कारण प्रत्यक्ष र अप्रत्यक्ष रूपमा प्रभावित भएका छन्। सन् २०१५ मा विश्व स्वास्थ्य संगठन (डब्लूएचओ) ले सार्वजनिक गरेको रिपोर्टमा मानव स्वास्थ्यमा अत्यधिक जोखिम बढाउने कारक तत्त्वहरूमा सुर्तीजन्य पदार्थ, वायु प्रदूषण र लागुपदार्थलाई लिएको छ। तथ्यांकअनुसार सुर्तीजन्य पदार्थबाट प्रतिवर्ष ७२ मिलियन (७२ लाख), वायु प्रदूषणबाट ६५ मिलियन (६५ लाख) र लागू पदार्थ (जाँडरक्सी र ड्रग्स) बाट २८ मिलियन (२८ लाख) मानिसको मृत्यु हुने गरेको छ। स्वच्छ नवीकरणीय ऊर्जाका स्रोत स्वच्छ ऊर्जा (वायु र सौर्य) को उपभोग बढ्दै गएको छ। वायु ऊर्जा सन् २०१० देखि ०१६ सम्मको अवधिमा २ दशमलव ८ गुणाले वृद्धि भएको तथ्यांक छ। तथ्यांकअनुसार सन् २०१० मा ७५ टन वायु ऊर्जाको उपभोग गरिएकामा सन् २०१६ मा पुग्दा २५० टन पुगेको छ। त्यसैगरी यसै अवधिमा सौर्य ऊर्जाको उपभोग ९ दशमलव ८ गुणाले वृद्धि भएको छ। सन् २०१० मा सौर्य ऊर्जाको उपयोग विश्वभर नै नगन्य मात्रामा भएको देखिन्छ। तर, सन् २०१६ मा आइपुग्दा ७५ टन इनर्जी इक्युभ्यालेन्ट (टीओई) को हाराहारीमा पुगेको तथ्यांकले देखाएको छ। कुन मुलुकमा कति?एक तथ्यांकअनुसार वायु ऊर्जा क्षेत्रमा चीनको क्षमता ३४ प्रतिशतसहित अग्रस्थानमा रहेको छ। त्यसपछि अमेरिकाको १७ प्रतिशत, जर्मनीको १० प्रतिशत र अन्य मुलुकहरूको ३९ प्रतिशत रहेको छ। सन् २००९ मा लु एट अल ले सार्वजनिक गरेको तथ्यांकअनुसार ऊर्जा शक्तिको सामथ्र्य प्रतिवाट प्रतिवर्ष एकाइमा रुस अग्रस्थानमा छ। त्यसपछि क्यानाडा र अस्ट्रेलिया, अमेरिका र अर्जेन्टिनाको छ। रुसको झन्डै १४० प्रतिवाट आवर प्रतिवर्ष (पीडब्लूएचपीवाई) रहेको तथ्यांकमा छ। यसैगरी क्यानाडा र अस्ट्रेलियाको १००१०० पीडब्लूएचपीवाई, अमेरिकाको ९० र अर्जेन्टिनाको ५० रहेको छ। सौर्य ऊर्जाको सन्दर्भमा सन् २०१५ को अन्त्यसम्मको अवधिलाई केन्द्रमा राखेर आरईएन २१ ले सार्वजनिक गरेको तथ्यांकअनुसार विश्वको नवीकरणीय ऊर्जाको १५ भाग (विश्वव्यापी सौर्य पीभी क्षमता) चीनमा १९ प्रतिशत, जर्मनीमा १७ प्रतिशत र अन्य मुलुकमा ४८ प्रतिशत रहेको छ। कुल सौर्य स्रोतहरू प्रतिवाट आवर प्रतिवर्षमा रुसको ३१, अन्टाक्र्टिकाको ३०, चीनको २८, अस्ट्रेलिया र ब्राजिलको २६ पीडब्लूएच प्रतिवर्ष रहेको पनि तथ्यांकहरूले देखाएका छन्।"
१ खर्ब १५ अर्ब अधिक तरलता,"तत्कालै ब्याजदर घट्ने सम्भावना भने छैन : बैंकरकाठमाडौं वित्तीय क्षेत्रमा लामो समयदेखिको तरलता समस्या सामाधान हुने देखिएको छ। बैंक तथा वित्तीय संस्थामा निक्षेप बढ्न थालेका छ भने अन्तर बैंक र ट्रेजरी बिल्सको ब्याजदर एक प्रतिशतभन्दा तल झरेको छ। राष्ट्र बैंकको तथ्यांकअनुसार मंगलबारसम्म बैंक तथा वित्तीय संस्थामा १ खर्ब १५ अर्ब रुपैयाँ अधिक तरलता छ। असारको अन्तिम सातामा ठूलो मात्रामा भएको सरकारी खर्च र चालु आर्थिक वर्षको सुरुमै स्थानीय निकायलाई पहिलो किस्ताबापत विनियोजन भएको ३३ प्रतिशत (७५ अर्ब रुपैयाँ) रकम बैंकमा आउन थालेकाले बजार अधिक तरलताको अवस्थामा पुगेको केन्द्रीय बैंकको भनाइ छ। बजारमा अधिक तरलता भएकाले राष्ट्र बैंकले बजारबाट रकम तानिरहेको राष्ट्र बैंक अनुसन्धान विभाग प्रमुख नरबहादुर थापाले बताए। बजारमा रहेको १ खर्ब १५ अर्ब न्यूनतम राख्नुपर्ने सीमाभन्दा बढीको रकम हो, थापाले भने, त्यही भएर राष्ट्र बैंकले रकम खिचिरहेको छ। तरलता सहज हुँदै गए पनि ग्राहकले सस्तोमा ऋण पाउन भने सकेका छैनन्। अहिले पनि अधिकांश पुराना ऋणीको ब्याजदर १२ प्रतिशत माथि छ भने नयाँ ग्राहकहरूले औसतमा १३ प्रतिशतभन्दा कममा कर्जा पाउने अवस्था छैन। तरलताको अवस्थामा सुधार हुँदै गए पनि संस्थाको कोषको लागत (कस्ट अफ फन्ड) नघटेकाले तत्कालै ऋणको ब्याज घटाउन नसकिने बैंकरहरूले जनाएका छन्।नयाँ आर्थिक वर्षको सुरुसँगै तरलता अवस्था सहज भएको आभास मिलेको बैंकर्स संघका पूर्वअध्यक्ष एवं नबिल बैंकका प्रमुख कार्यकारी अधिकृत ससिन जोशीले बताए। अहिल्यै सहज भयो भनेर भन्न अलि हतार होला तर सहज भएको आभास मिलेको छ, उनले भने। प्रमुख तीन कारणले तरलता सहज हुँदै गएको उनले बताए। पहिलो, राष्ट्र बैंकले ६ महिनाअघिदेखि दिँदै आएको पुँजी, निक्षेप र कर्जाको अनुपात (सीसीडी) आउँदो असोजसम्म मात्र दिने स्पष्ट पारेको छ। यसकारण सीसीडीमा दबाब पुगेका बैंकहरूले नयाँ व्यवसाय विस्तार रोकेका छन्। दोस्रो गत आर्थिक वर्षको अन्त्य र चालु आर्थिक वर्षको सुरुमा भएको सरकारी खर्च बैंकमा आउन थालेको छ। तेस्रो यसअघि तरलताको चर्को समस्या खेपेका बैंकहरूले गत आर्थिक वर्षको अन्त्यमै महँगो ब्याजदरमा निक्षेप संकलन गरिसकेका छन्। यसकारण अहिले उनीहरूलाई महँगोमा नयाँ निक्षेप तान्न आवश्यक छैन। अहिले तरलता अवस्था सहज देखिए यो कहिलेसम्म दिगो रहन्छ टुंगो छैन, यसकारण ब्याजदर घटाइहाल्ने अवस्था छैन, उनले भने, ऋणको ब्याजदर नघटे पनि तत्कालै बढ्ने सम्भावना पनि छैन। वित्तीय प्रणालीमा तरलता बढेको देखिए पनि बैंकहरू ऋणको ब्याजदर घटाइहाल्ने अवस्था नभएको ग्लोबल आईएमई बैंकका प्रमुख कार्यकारी अधिकृत अनील ज्ञवालीको भनाइ छ। कर्जाको माग बढिरहेकै छ, यस्तो अवस्थामा ब्याजदर कसरी घटला र? उनले प्रतिप्रश्न गरे। आउँदा दिनमा सरकारी खर्च बढेपछि भने ऋणको ब्याजदर घट्न सुरु हुने उनले बताए। विगतमा बैंकहरूले मनपरी ढंगले अनुत्पादक क्षेत्रमा ऋण प्रवाह गरे। ऋण वृद्धिको तुलनामा निक्षेप दर निकै कम भएपछि कर्जाको ब्याज उच्च दरले बढ्यो। ब्याज बढे पनि अपेक्षित रूपमा निक्षेप बैंकमा आएन। त्यसपछि बैंकहरूबीच एक अर्का बैंकको निक्षेप तान्ने होडबाजी चल्यो। यसकारण व्यक्तिगत मुद्दतीको ब्याजदर १२१३ प्रतिशतसम्म पुग्यो।यसले कोषको लागत बढाएको भन्दै बैंकहरूले ऋणको ब्याज पनि बढाए। अहिले अवस्था सहज भएको छ। तर, पनि बैंकहरू तत्कालै ऋणको ब्याज घटाउने मनस्थितिमा छैनन्। विगतमा निक्षेपमा धेरै ब्याज दिइसकेकाले तत्कालै त्यो घटाउन नचाहेको एक बैंकरले बताए। आउँदा महिनामा तरलता अभाव हुँदैन भनेर विश्वस्त हुन नसकेकाले ब्याजदर घटाउन नचाहेका हुन्, ती अधिकारीले भने, नत्र भने अधिकांश बैंकहरू सहज अवस्थामा छन्।गत साता ट्ेरजरी बिल्सको बट्टादर ०५ प्रतिशतको हाराहारीमा छ। अन्तर बैंक ब्याजदर पनि त्योभन्दा कम छ। अन्तरबैंक कारोबार रकम पनि निकै न्यून छ। यसले पनि वित्तीय प्रणालीमा तरलता अवस्था सहज भएको पुष्टि हुन्छ। तर, केही बैंकरहरूले भने अझै पनि नयाँ व्यवसाय विस्तारका लागि लगानीयोग्य रकम नभएको जनाएका छन्। विद्यमान तरलता अवस्थामा नयाँ व्यवसाय गर्न गाह्रो छ, यथास्थितिमा रहन मात्र पुग्छ, संघका पूर्वअध्यक्ष राजनसिंह भण्डारीले भने। असारको तुलनामा अहिले तरलताको अवस्थामा खासै सुधार नभएको उनको दाबी छ। ब्याजदर महँगो भएकाले नयाँ ऋणको माग निकै कम छ, उनले भने। पूर्वबैंकर एवं चार्टर्ड एकाउन्टेन्ट अनलराज भट्टराई केही बैंक अझै पनि सीसीडीको दबाबमा रहेको बताए। प्रणालीमा तरलता सहज भएकाले आउँदो एकदुई महिनामा नयाँ ऋणको ब्याजदर घट्ने सम्भावना रहेको राष्ट्र बैंक अनुसन्धान विभाग प्रमुख थापाले बताए। उनले भने, तरलता अवस्थामा व्यापक सुधार भइसक्यो, बिस्तारै नयाँ ऋणमा ब्याजदर घट्न सक्छ। राष्ट्र बैंकले वित्तीय प्रणालीलाई सूक्ष्म रूपमा हेरिरहेको जनाउँदै उनले भने, तरलता सहज हुँदा पनि बैंकहरूले ब्याज नघटाए राष्ट्र बैंकले नीतिगत व्यवस्थामार्फत घटाउन पहल गर्छ।"
मोलुङ जलविद्युत् अन्तिम चरणमा,"ओखलढुंगा मोलुङ गाउँपालिकामा बन्दै गरेको ७ मेगावाटको मोलुङखोला जलविद्युत् निर्माण अन्तिम चरणमा पुगेको छ। उक्त हाइड्रोपावर आयोजनाको ९२ प्रतिशत निर्माण सकिएको र बाँकी काम पूरा गरी आगामी असोजभित्रै सञ्चालनमा आउने कम्पनीले जनाएको छ। यो आयोजना जिल्लाकै पहिलो जलविद्युत् आयोजना हो। हिजोआज तीव्र गतिमा निर्माण कार्य भइरहेको छ। अब आठ प्रतिशत मात्र काम बाँकी छ। बाँकी काम पनि छिट्टै सकिनेछ, साइट इन्चार्ज दशरथ डंगोलले भने, हाम्रो लक्ष्य भदौभित्रै सक्ने हो। असोजभित्र सञ्चालनमा आउँछ। उनले टर्वाइन जोड्ने कामसमेत सकिन लागेको र कन्ट्रोल रुमको केही काम बाँकी रहेको बताए। उनले ती काम यही महिनामा सकिने जनाए। ड्यामसाइटदेखि २ हजार १ सय मिटर पाइपमध्ये करिब १ सय मिटर मात्र जोड्न बाँकी छ। पावरहाउससमेत निर्माणको अन्तिम चरणमा पुगेको उनले जनाए। मोलुङ हाइड्रोपावर सम्पन्न भएपछि ओखलढुंगा लोडसेडिङमुक्त बन्ने आशामा जिल्लावासी छन्। तर, हाइड्रोपावर निर्माण भए पनि सदरमुकाममा निर्माणाधीन सबस्टेसन समयमै नबन्ने हो कि भन्ने डरमा कम्पनी रहेको छ। विद्युत् प्राधिकरणले सबस्टेसन निर्माणका लागि ठेकेदार कम्पनी हुलास स्टिललाई ताकेता गरेपछि उसले मोलुङ हाइड्रो निर्माण हुने बेलासम्ममा सक्ने प्रतिबद्धता गरेको छ। एनएमबी बैंकलगायतको १ सय ४० करोड रुपैयाँ लगानीमा हाइड्रोपावर निर्माण भइरहेको हो। निर्माण भइसकेपछि वर्षामा ७ मेगावाट र हिउँदमा ४ मेगावाटसम्म विद्युत् उत्पादन हुने कम्पनीले जनाएको छ।"
मारुती सिमेन्टको नयाँ योजना,"काठमाडौं (कास) मारुती सिमेन्टले ग्राहकका लागि १२ मा ६ नयाँ योजना ल्याएको छ। यो योजनामा सहभागी हुने ग्राहकले एकपटक किनेको कुपनबाट ६ पटकसम्म उपहार विजेता बन्न पाउने जारी विज्ञप्तिमा उल्लेख छ। कम्पनीका अनुसार योजनामा सहभागी बन्न ग्राहकले एकपटकमा १२ बोरा मारुती सिमेन्ट किन्नुपर्नेछ। यसरी सिमेन्ट किनेपछि स्क््रयाच कुपन दिइनेछ र उक्त कुपन स्क््रयाच गरी स्योर सट उपहारमा तत्काल २० देखि ५० रुपैयाँ नगद छुट पाउनेछन्, विज्ञप्तिमा छ, कुपनमा एउटा युनिक कोड पनि अंकित गरिएको हुन्छ र उक्त कोड ३२०४८ मा एसएमएस गरेर पठाउनुपर्नेछ। कम्पनीका अनुसार उक्त कुपनबाट ग्राहकले हरेक दिन सामसङ ग्यालेक्सी जे फाइभ मोबाइल, हरेक साता थाइल्यान्ड भ्रमण, हरेक महिना बजाज एभेन्जर बाइक र बम्पर उपहारमा १५ तोला सुन उपहार पाउनेछन्। साथै मेगा बम्पर उपहारमा एकजना भाग्यशाली ग्राहकले रेनोको क्विड कारसमेत पाउने कम्पनीले जनाएको छ।"
भारतीय सुरक्षाकर्मीको कडाइले आयात असहज,"भैरहवा सुनौली नाकामा भारतीय सुरक्षाकर्मीले नेपालबाट प्रवेश गर्ने मालबाहक गाडीलाई कडा जाँच थालेपछि आयातनिर्यात असहज हुन थालेको छ। सीमानाका भारतीय अर्ध सैनिक बल (एसएसबी) ले केही दिनदेखि सुरक्षाको कारण देखाउँदै जाँचमा कडाइ गरेका हुन्। नेपालमा सामान पुर्याएर फर्केका रित्ता गाडी, सुनौलीस्थित विभिन्न ट्रान्सपोर्ट कम्पनीको गोदाममा सामान लोड गर्न जाने रित्ता ट्रक, हलुका सबै सवारी साधन र झोला नभएका पैदल यात्रुसमेतलाई कडाइ हुने गरेको छ। यो जाँचले नेपालबाट भारततर्फ जाने नेपाली नम्बरका गाडीको लाइनले सिमानादेखि नेपालतर्फको ४ किमि वरसम्म सडक जाम हुन थालेको छ। यसबाट ट्राफिक समस्या जटिल बनेको छ। जाँचले गर्दा सुनौली नाकाबाट एउटा गाडी सीमा पार हुन ४ दिनसम्म लाग्ने भएकाले आयातनिर्यात प्रक्रिया असहज बनेको हो। भारतबाट नेपाल आउने मालवाहक गाडीको संख्या घट्न थालिसकेको छ। भैरहवाबाहेक अन्य नाकामा भने यस खालको जाँच छैन। यो प्रक्रिया अझ केही दिन रहेमा आयातकर्ताले भैरहवा नाका परिवर्तन गर्ने सम्भावना बढेको छ। पैदल यात्रुसमेतले सिमाना पार गर्न लाइनमा लागेर वाक थ्रु मेसिनबाट जानुपर्ने हुन्छ। रित्ता मालबाहक गाडीमाथि सुरक्षाकर्मीले कडासँग जाँच गर्न थालेका छन्। सुनौली नाकामा मात्र भारतले सुरक्षा व्यवस्था कडा पार्नुलाई रहस्यमय भएको स्थानीय बताउँछन्। भारतीय पक्षबाट सुनौली नाकामा मात्र हुन थालेको कडा जाँचले आयातनिर्यात प्रक्रियामा असर पार्न थालेको छ, भैरहवा भन्सारका सूचना अधिकृत गोपाल भट्टराईले भने, अन्य नाकामा सामान्य स्थिति हुँदा पनि यस नाकामा बढी कडाइ गरिँदा भैरहवा नाका परिवर्तन हुने सम्भावना बढेको छ। अन्य दिनको तुलनामा जाँच कडा पारिएपछि भारतबाट आउने मालबाहक गाडीको संख्या घट्न थालेको उनले बताए। उनका अनुसार भैरहवाबाट अन्य बेला प्रतिदिन ३ सयदेखि साढे ३ सयको हाराहारीमा मालबाहक गाडी नेपाल भित्रिने गरेकामा हाल १ सयको संख्यामा घटेको छ। यसको असर भन्सार राजस्वमा केही दिनपछि पर्ने निश्चित छ, भट्टराईले भने, सीमा क्षेत्रमै रोकिएका भारतीय गाडी औद्योगिक कच्चा पदार्थ र व्यापारिक सामान लिएर नेपाल आउने हुन्। यसबारे भैरहवा भन्सार कार्यालयले मन्त्रालय र विभागमा जानकारी गराएको जनाएको छ। ढुवानी प्रक्रियालाई सहज बनाउन भन्सार प्रमुखलगायत स्थानीय प्रशासनिक निकायले पहल थालेको जनाइएको छ। प्रमुख जिल्ला अधिकारी विनोदप्रकाश सिंहले यसबारे सीमावर्ती भारतको महाराजगन्जका डीएमसँग कुरा भइरहेको जनाए।"
देशभर ६८ प्रतिशत रोपाइँ,धान रोपाइँ विवरणक्षेत्र रोपाइँ५ क्षेत्रफल हे धान रोपेको क्षेत्रफल हेपूर्वाञ्चल ४८९३ ४४५९३८ २१८१८२मध्यमाञ्चल ६३२७ ४३९३२८ २७७९६२पश्चिमाञ्चल ८४९२ ३१२५४७ २६५४१८मध्यपश्चिमाञ्चल ६९९१ १७८०९६ १२४५१६सुदूरपश्चिमाञ्चल ९८५८ १७६५६० १७४०५४नेपाल ६८२९ १५५२४६९ १०६०१३२स्रोत : कृषि प्रसार निर्देशनालय
गिट्टीबालुवाको उत्खनन बढ्यो,"नवलपरासी जिल्ला समन्वय समितिले बन्द गरे पनि खोलाहरूबाट नदीजन्य पदार्थ उत्खनन तीव्र रूपमा भइरहेको छ। वर्षायाममा समेत खोला र नदीमा स्काभेटर प्रयोग गरी गिट्टीबालुवा निकाल्ने क्रम बढेको हो। जिल्लामा नदीजन्य पदार्थको खुलेयाम उत्खनन गरेर बिक्री बढेको छ। संघीय मामिला तथा स्थानीय विकास मन्त्रालय, मन्त्रिपरिषद् र सर्वोच्च अदालतले असार, साउन र भदौमा खोला तथा नदीमा स्काभेटर प्रयोग र उत्खनन गर्न रोक लगाएको छ। समन्वय समितिले पनि गत असार १ देखि उत्खनन गर्न नपाउने सूचना जारी गरेको थियो। त्यसलाई बेवास्ता गर्दै दुम्किबासको विनयी, अरुणखोला, गिरुबारीखोला र कावासोतीको केरुङगे खोलाबाट निर्बाध रूपमा अवैध उत्खनन भइरहेको छ। राष्ट्रपति चुरे क्षेत्रमा पनि अवैध उत्खनन भइरहेको छ। सरकारी निकायको उदासीनताले वर्षामा समेत चोरी बढेको स्थानीयको आरोप छ। दिउँसोमा प्रशासनको आँखा पर्ने भन्दै राति खोलामा टयाक्टर ल्याई गिट्टी लोड गरिहेको भेटिने स्थानीयले बताए। स्थानीयले निमार्ण प्रयोजनका लागि यस्ता वस्तु महँगो मूल्यमा किन्नुपरेको गुनासो छ। अवैध रूपमा झिकेर महँगोमा बेच्दा राज्य र सर्वसाधारण दुवै मारमा परेका छन्। ठेक्का नलागेका खोलानालाबाट नदीजन्य पदार्थ उत्खनन गर्नुलाई आपराधिक कार्य मानेर नियन्त्रण गर्न प्रहरी परिचालन गरिएको कावासोतीका डीएसपी राजेश थापाले बताए। केरुङगेबाट टयाक्टर प्रयोग गरी नदीजन्य पदार्थ ओसारपसारमा संलग्नलाई नियन्त्रणमा लिएर कारबाहीका लागि समन्वय समितिमा पठाइएको थापाले जनाए। जिल्लाका १३ खोलामा नदीजन्य पदार्थको उत्खनन हुने गर्छ। सुनवलको तुरिया, भुमही, विनयी त्रिवेणी, अरुणखोला र केरङगे खोलामा बढी रकमको ठेक्का लाग्ने गरेको छ। ठेकेदार र सरकारी निकायको मिलेमतोमा बर्सेनि ठेक्काको रकम घटदो छ। केरुङगे खोलाको ३ वर्ष पहिले ५ करोडमा ठेक्का लागेकामा गत वर्ष २ करोड रुपैयाँमा लागेको थियो। जिल्लाका अन्य खोलामा समेत बर्सेनि ठेक्का रकम घटदो छ। प्रमुख जिल्ला अधिकारी उदयबहादुर रानाले नदीजन्य पदार्थको अवैध उत्खनन अपराध भएकाले यसलाई तत्काल रोक्न निर्देशन दिएको बताए। प्राकृतिक दोहनले सबैलाई असर पर्ने भन्दै सुरक्षा निकाय, जिल्ला समन्वय समिति र स्थानीय तहलाई समेत यसको प्रभावकारी अनुगम र नियन्त्रणका लागि निर्देशन दिएको मगरले बताए।"
रुकुममा मात्रै ११ पुल बन्न बाँकी,"रुकुम मध्यपहाडी लोकमार्गको रुकुम खण्डमा पर्ने १ सय २५ किलोमिटरमा बाह्रै महिना गाडी चलाउन झन्डै दर्जन खोलामा पुल बन्नुपर्ने भए पनि एउटा मात्रै बनेको छ। मुग्लु खोलामा मात्रै पुल बनेको हो । अन्य पुल नबन्दा समस्या छ । सिस्ने गाउँपालिका र भूमे गाउँपालिका सिमाना धौलापहिरास्थित रुकुमगाड खोलाको र चौरजहारी नगरपालिकाको जहारी खोलामा पुल नबन्दा सबैभन्दा अप्ठ्यारो परेको छ। रुकुमगाडमा पुल नबन्दा भूमे, पुथाउत्तरगंगा गाउँपालिकासहित बाग्लुङतर्फ चल्ने यातायातका साधन ठप्प छन्। हरेक वर्ष असारपछि सोही खोलाको कारण यातायातका साधन ठप्प हुन्छन्। आर्थिक वर्ष २०६८०६९ देखि निर्माण थालिएको उक्त पुल अझै निर्माण हुन सकेको छैन।सुरुका दुई वर्ष माटो परीक्षण गलत भएको भन्दै निर्माण बीबी याकथुङहाङ जेभीले उक्त पुल निर्माण थालेको थिएन। एक वर्षयता पुलको डिजाइन परिवर्तन गरेर काम भइरहेको छ। ४० मिटरको उक्त पुल कहिलेसम्म बन्छ भन्ने कुरामा आयोजना कार्यालय पनि अन्योलमै छ। आर्थिक वर्ष २०६९०७० मा निर्माण थालिएको जहारी खोलामाथिको पुल पनि अझै निर्माण हुन सकेको छैन। ४० मिटर लम्बाइ रहेको उक्त पुल पनि सिद्धिसाई प्रकाश कन्ट्रक्सन कम्पनीको लापरबाहीले निर्माणमा ढिलाइ भइरहेको हो। उक्त पुलसँगै निर्माण थालिएका अन्य केही पुल पनि बनिसकेका छैनन्। यसैगरी सिस्नेखोलामाथि १५ मिटर, सहरेखोलामाथि २० मिटर, घोराखनीखोलामाथि २० र संग्रेखोलामाथि २० मिटर लामो पुल निर्माण थालिएको ५ वर्ष भइसक्दा पनि सकिएको छैन। पुल निर्माणमा ढिलाइ गरिरहेका कम्पनीलाई ठेक्का तोडिने चेतावनी दिएपछि यसै वर्ष पुल निर्माण सक्ने प्रतिबद्धता सम्बन्धित कम्पनीले गरेको आयोजना प्रमुख सूर्य भाटले बताए। पुल निर्माणको ठेक्का लिएर कार्यालयको सम्पर्कमै नरहने चलनका कारण काम सुस्त भएको भन्दै अब त्यस्तो चलन रोक्ने गरी काम गर्न सम्बन्धित सबैलाई निर्देशन दिएको भाटले बताए। एक सय २५ मध्ये २ किलोमिटर कालोपत्रे आयोजना कार्यालय र ठेकेदार कम्पनीको लापरबाहीले लोकमार्गको कामले गति पाउन सकेको छैन। रुकुममा पर्ने करिब १ सय २५ मध्ये जम्मा दुई किलोमिटर मात्र कालोपत्रे भएको छ। सडक आयोजना कार्यालयका अनुसार ६ वटा खण्डमध्ये शीतलपोखरीदेखि सेरीगाउँसम्मको २ किलोमिटरमा मात्रै कालोपत्रे भएको छ। अन्य ३ खण्डमा कालोपत्रेको काम सुरु भए पनि अपेक्षित काम भएको छैन। अरू २ खण्डमा कालोपत्रेका लागि आयोजना कार्यालयले ठेक्का नै लाएको छैन। पातीहाल्नेदेखि रुकुमकोटसम्मको ४५ किलोमिटर, खोपिचारदेखि शीतलपोखरीसम्मको १४ किलोमिटर र हासिबाङदेखि चौरजहारीसम्मको ३३ किलोमिटर गरी ९२ किलोमिटर सडकमा कालोपत्रे गर्ने सुरु मात्रै भएको छ। रुकुमकोटदेखि खोपिचार १९ किलोमिटर र सेरीगाउँदेखि हासिबाङसम्मको १२ किलोमिटर गरी ३१ किलोमिटर सडक कालोपत्रे गर्ने ठेक्का त परै छ, पुरानै ठेक्काको काम पनि हुन सकेको छैन। रुकुम जिल्लामा पर्ने कुल १ सय २५ किलोमिटर सडकमध्ये शीतलपोखरीदेखि सेरीगाउँसम्मको २ किलोमिटर सडक मात्रै कालोपत्रे भएको मध्यपहाडी लोकमार्ग आयोजना पश्चिम खण्ड तुलसीपुरका प्रमुख सूर्य भाटले बताए। मध्यपहाडी लोकमार्गअन्तर्गत रुकुम खण्डको काम लक्ष्यअनुसार नभएको उनले स्विकारे। ठेकेदार कप्पनीहरू सम्पर्कमा नहुँदा उक्त खण्डको कामले गति पाउन नसकेको उनको भनाइ छ। हो, यो खण्डको काम भने जसरी जान सकेको छैन, थिएन, अब त्यसलाई बढाउने कुरा भएको छ, आयोजना प्रमुख भाटले भने, काम नगर्नेहरूको ठेक्का तोड्ने चेतावनी दिएपछि सबै ठेकेदार कम्पनीहरू सम्पर्कमा आएका छन्। उनले पुरानै ठेक्काको काम भइरहेको खण्डमा पनि चाँडै कालोपत्रेको ठेक्का लाउने बताए। पुरानो ठेक्काको काम लगभग सकिन लागेको छ, रुकुमकोटदेखि खोपिचारसम्मको त ठेक्काको सूचना गरिसकेका छौं, सेरीगाउँदेखि हासिबाङ खण्डको पनि चाँडै ठेक्का लाउने तयारी हुँदै छ, भाटले भने। १ सय २५ किलोमिटर लामो सडकमध्ये हाल ३५ किलोमिटरमा मात्रै जिप सञ्चालनमा छन्। रुकुमकोटखोपिचार र खोपिचारखलंगासम्म मात्रै दैनिक सवारी साधन आवतजावत गर्छन्। उक्त सडकखण्डमा पनि ठूलो जोखिमका साथ ओहोरदोहोर गर्नुपरेको यात्रुहरू बताउँछन्। उक्त सडकको सबैभन्दा बढी जोखिम रहेको रुकुमकोटदेखि खोपिचारसम्मको खण्ड हो। यही खण्डको कालोपत्रेका लागि कार्यालयले ठेक्का नलाउँदा यात्रुले थप समस्या झेल्दै छन्। हिलाम्य सडक र माथिबाट झरिरहने पहिरोका कारण उक्त सडकखण्ड पनि नियमित छैन। १९ किलोमिटर लामो उक्त खण्डमा कालोपत्रे गर्ने ठेक्का नलागे पनि आपतकालीन उद्धारका लागि स्काभेटर राखिएको आयोजना प्रमुख भाटले दाबी गरे। तर, यातायात व्यवसायी भने पहिरो झरेको ठाउँबाट सडक खुल्न २ दिन नभई सम्भव नहुने बताउँछन्। सायद रुकुमभित्रको मध्यहाडी सडकको सबैभन्दा बढी जोखिमको ठाउँ यही रुकुमकोटदेखि खोपिचार हो, स्थानीय भूपेन्द्र बुढाले भने, तर, आयोजनाले यही ठाउँमा कालोपत्रेको लागि कम्पनी नै छनोट गर्न सकेको छैन। हरेक वर्ष वर्षा लागेसँगै सेरीगाउँदेखि चौरजहारीसम्मको ४५ किलोमिटर सडकखण्ड नियमित हँुदैन। हिले सडक र माथिबाट पहिरो झरिहने भएकाले यातायात व्यवसायीले जोखिम मोल्न चाहँदैनन् भने सर्वसाधारण पनि पैदलै आउजाउ गर्ने गर्छन्। सडकको ट्रयाक खुलेसँगै सडकलाई विभिन्न ६ खण्डमा विभाजन गरेर कालोपत्रे गर्ने भनिए पनि त्यसको गति अत्यन्तै सुस्त छ। कालोपत्रेको ठेक्का भएको समय लामो बितिसक्दा पनि २ किलोमिटर सडकखण्डको मात्रै कालोपत्रे हुन सकेको छ। बाग्लुङरुकुमको सिमाना पातिहाल्नादेखि सिस्ने गाउँपालिकाको रुकुमकोटसम्म ४५ किलोमिटर एउटा खण्ड, रुकुमकोटदेखि खोपिचारसम्मको १९ किलो मिटर अर्को खण्ड, खोपिचारदेखि शीतलपोखरीसम्म १५ किलोमिटरको अर्को खण्ड छुट्टयाएर काम सुरु भएको छ।यसैगरी शीतलपोखरीदेखि सेरीगाउँसम्मको २ किलोमिटर, सेरीगाउँदेखि हासिबाङसम्मको १२ किलोमिटर र हासिबाङदेखि चौरजहारीसम्मको ३३ किलोमिटरलाई अर्को खण्डमा विभाजन गरी मध्यपहाडी लोकमार्ग आयोजना पश्चिम खण्ड तुलसीपुले सडक स्तरोन्नति र कालोपत्रेको काम अघि बढाएको थियो।"
सन्जु र कमलाको राष्ट्रिय कीर्तिमान,"काठमाडौं सन्जु चौधरी र कमला श्रेष्ठले एसियाली युवा तथा जुनियर भारोत्तोलन च्याम्पियनसिप२०१७ को दोस्रो दिन मंगलबार ३३ राष्ट्रिय कीर्तिमान बनाएका छन्।पहिलोपल्ट अन्तर्राष्ट्रिय प्रतियोगितामा सहभागी हुँदै सन्जुले महिला ५३ केजीतर्फ राष्ट्रिय कीर्तिमान तोडेकी हुन् भने कमलाले ५८ केजी स्पर्धामा आफ्नै कीर्तिमान सुधार गरेकी थिइन्।कमलाले स्न्याचमा ६७ केजी र क्लिन एन्ड जर्कमा ८५ केजीसहित कुल १ सय ५२ केजी उचाल्दै कीर्तिमान सुधारिन्। उनले पुरानो कीर्तिमानभन्दा स्न्याचमा १ केजी र क्लिन एन्ड जर्कमा ६ केजीसहित कुल ७ केजी बढी उचालेकी हुन्। उनले गत वर्ष राजविराजमा भएको सातौं राष्ट्रिय खेलकुदमा स्न्याचमा ६६ र क्लिन एन्ड जर्कमा ७९ गरी कुल १ सय ४५ केजी उचाल्दै झन्ट कटवालको कीर्तिमान तोडेकी थिइन्।वासआउट भएपछि १२ औं दक्षिण एसियाली खेलकुदमा पदक जित्ने अवसर गुमाएकी २० वर्षीया कमलाले सेप्टेम्बर २०१६ मा टोकियोमा भएको एसियाली युवा तथा जुनियर भारोत्तोलनमा पनि ७८ केजी उचाल्दै क्लिन एन्ड जर्कमा राष्ट्रिय कीर्तिमान बनाएकी थिइन्। त्यसलाई सातौं राष्ट्रिय खेलकुदमा स्वर्ण पदक जित्ने क्रममा सुधारेकी हुन्।स्न्याचमा ७१ केजी र क्लिन एन्ड जर्कमा ९० केजी उचाल्ने लक्ष्य थियो तर सोचेजस्तो अलि भएन, भरौल, सुनसरीकी कमलाले भनिन्, रेकर्ड बनाउन पाउँदा खुसी छु। तीन वर्षयता भारोत्तोलनमा लागेकी उनले थपिन्, यस च्याम्पियनसिपमा दोस्रोपल्ट सहभागी भएको हुँ। त्यसैले पहिलोपल्ट खेल्दाजस्तो डर भएन, रेकर्ड बनाउनेमा केन्द्रित हँुदा पनि दबाब महसुस गरिनँ।दक्षिण कोरियाका दुई, म्यान्मार र इराकका एकएक खेलाडीलाई उछिन्दै समूह बी मा पहिलो भएकी कमलाले ६५ केजीबाट सुरु गरेर स्न्याचमा दोस्रो प्रयासमा ६७ केजी उचाल्दै कीर्तिमान बनाइन्। तर ७१ केजी उठाउने उनको तेस्रो प्रयास भने असफल भयो। क्लिन एन्ड जर्कमा पहिलोपल्ट ८० केजी उचाल्दा पनि पुल नपुग्दा उनी चुकेकी थिइन्। त्यसपछि ८० केजीमा सफल भएकी उनले तेस्रो अवसरमा ८५ केजी पनि उठाइन्।राम्रा खेलाडीहरू भएकाले यसपालि पदक आस गरिएको थिएन तर च्याम्पियनसिपको अनुभवले भविष्यमा अरु प्रतियोगितामा अगाडि बढ्न सहयोग गर्नेछ, नेपाली सेनामा आबद्ध उनले भनिन्, अब एसियन इन्डोर गेम्सको तयारीमा लाग्नेछु। आउँदो सेप्टेम्बरमा एसियन इन्डोर गेम्स तुर्कमेनिस्तानको अस्गाबातमा हुँदै छ। सातौं राष्ट्रिय खेलकुद २०७३ र लुम्बिनी च्याम्पियनसिप २०७० मा स्वर्ण जितेकी कमलाले चौथो र पाँचौं ग्राँ प्रिमा रजत हात पारेकी थिइन्।पहिलोमै कीर्तिमाननेपालगन्जकी १८ वर्षीया सन्जुले ५३ केजी स्पर्धाको स्न्याचमा ६० केजी र क्लिन एन्ड जर्कमा ८० केजीसहित कुल १ सय ४० केजी उठाएर देवी चौधरीले सातौं राष्ट्रिय खेलकुदमा बनाएको राष्ट्रिय कीर्तिमान तोडेकी हुन्। सातौं राष्ट्रियमा स्वर्ण जित्ने क्रममा देवीले स्न्याचमा ५९ केजी र क्लिन एन्ड जर्कमा ७९ केजीको कीर्तिमानी प्रदर्शन गरेकी थिइन्।पहिलोपल्ट अन्तर्राष्ट्रिय प्रतियोगितामा सहभागी सन्जुले भनिन्, कीर्तिमान बनाउने सोचेकी थिइनँ। त्यसैले एकदम खुसी छु। उनले दुवै कीर्तिमान दोस्रो प्रयासमा उठाएकी थिइन्। तेस्रो अवसरमा ६३ र ८२ केजी उठाउने प्रयासमा भने उनी सफल भइनन्। आत्तिएँ, हतार गरें, त्यसैले तेस्रो प्रयासमा असफल भएँ, उनले त्यो क्षण सुनाइन्।उनले प्रशिक्षणमा ६२८५ केजी उचाल्दै आएकी थिइन्। पहिलोपल्ट अन्तर्राष्ट्रिय प्रतियोगितामा सहभागी भएकाले नर्भस भइयो। त्यसैले ट्रेनिङअनुसार प्रदर्शन गर्न सकिनँ, सातौं राष्ट्रिय खेलकुदमा वासआउट भएकी उनले भनिन्। अब निरन्तर प्रशिक्षण गर्ने उनको चाहना छ।सन्जु, कमलासँगै जुनियरमा टीकामाया गुरुङले पनि प्रतिस्पर्धा गरिन्। ५८ केजी स्पर्धामा टीकामायाले स्न्याचमा ४५ केजी र क्लिन एन्ड जर्कमा ५५ केजी गरी कुल १ सय केजी उचालिन्। युवाजुनियरको ५३ केजीमा कविता चौधरीले स्न्याचमा ४१ केजी र क्लिन एन्ड जर्कमा ५० केजी गरी कुल ९१ केजी उठाइन्। युवाजुनियर पुरुषतर्फ ६२ केजीमा सजरुद्दिन आलमले स्न्याचमा ५५ केजी र क्लिन एन्ड जर्कमा ७५ केजी उचाले।टीकामाया, कविता र सजरुद्दिनले व्यक्तिगत उत्कृष्ट प्रदर्शन गरेको नेपाली टिमका मुख्य प्रशिक्षक जगदीश प्रधानले बताए। कविता र सजरुद्दिन समूह बी को अन्तिम स्थानमा रहे भने टीकामायाले पुछारबाट दोस्रोमा रहेर प्रतिस्पर्धा टुंग्याइन्।च्याम्पियनसिपको तेस्रो दिन बुधबार पुरुषतर्फ ६९ केजीमा प्रकाश केसी र सुरज वैश्यले प्रतिस्पर्धा गर्दै छन्। प्रकाशले दोस्रोपल्ट एसियन जुनियर च्याम्पियनसिप खेल्न लागेका हुन् भने सुरजको यो पहिलो अन्तर्राष्ट्रिय प्रतियोगिता हो। सुरजको चुनौती युवाजुनियरमा हुनेछ।"
चेल्सीले चीनसँग माफी माग्यो,"लन्डन (एपी) चेल्सीले ब्राजिली खेलाडी केनेडीले सामाजिक सन्जालमा आइतबार गरेको टिप्पणीलाई लिएर चीनसँग क्षमायाचना गरेको छ। प्रिमियर लिग विजेताको प्रिसिजन भ्रमणका क्रममा आएको यस्तो अभिव्यक्तिले चीनको अपमान भएको चेल्सीले स्वीकारेको छ। चेल्सीका अनुसार २१ वर्षीय खेलाडी केनेडीलाई कडा ढंगले चेतावनी दिएर अनुशासनबारे सचेत गराइएको छ। केनेडीले गरेको इन्स्ट्राग्राम पोस्ट तत्काल हटाइएको थियो। केनेडीले एक चिनियाँ सुरक्षागार्डको खिल्ली उडाएर पोस्ट गरेका थिए। उनले तुरुन्त सन्देश मेटेर माफी मागे पनि। क्लबले चिनियाँ सोसल मिडियामार्फत क्षमा मागे पनि जुन नोक्सानी हुने हो त्यो भइसक्यो, लन्डन क्लबले भनेको छ, चेल्सी फुटबल क्लब फेरि एक पटक गम्भीर ढंगले माफी माग्न चाहन्छ। केनेडीले यो गल्तीबाट सिक्ने छन्। उनको यो व्यहारले पूरै टिमलाई प्रतिनिधित्व गर्दैन र क्लवको आशाअनुरुप पनि छैन, चेल्सीले वक्तव्यमा उल्लेख गरेको छ। चेल्सीले शनिबार आर्सनललाई बेइजिङमा ३० ले हराएको खेलअघि केनेडीले त्यस्तो पोस्ट गरेका थिए। चेल्सीले घटनापछि मंगलबार प्रि सिजन टुरबाट केनेडीलाई इंग्ल्यान्ड फर्काइदिएको छ।"
अफगानिस्तान योग्य टिम,"काठमाडौं अफगानिस्तान आईसीसी यू१९ विश्वकपमा छनोट हुन योग्य टोली रहेकामा नेपालका प्रशिक्षक विनोद दास पनि दुईमत राख्दैनन्। सिंगापुरमा जारी आईसीसी यू१९ विश्वकप छनोट एसिया क्षेत्रमा शतप्रतिशत जित हात पार्दै अफगानिस्तान अर्को वर्ष न्युजिल्यान्डमा हुने युवा विश्वकपमा छनोट भएको हो। मंगलबार अन्तिम खेलअघि नेपालको विश्वकपमा पुग्ने सम्भावना गणितीय हिसाबमा मात्र बाँकी रहँदा अफगानिस्तानले ९६ रनको विजय निकाल्यो। डबल राउन्ड रोबिन लिगमा भएको प्रतियोगितामा नेपाल दुवै पटक अफगानिस्तानसँग पराजित भयो। अफगानले सबै ६ खेल जित्यो भने नेपालले ४ खेलमात्र जित्न सक्यो। अन्य दुई टोली मलेसिया र सिंगापुरले ११ खेलमा जित हात पारे। सन् २००० देखि २००८ सम्म नेपालले लगातार पाँच पटक यू१९ विश्वकप खेलेको थियो। सन् २०१० यता हरेक दुई वर्षमा हुने युवा विश्वकपमा नेपाल दुईपल्ट मात्र पुग्न सकेको छ। अफगानिस्तान पछिल्ला ८ वर्षमा सबै (पाँचपल्ट) यू१९ विश्वकपमा छनोट भएको छ। एसिया क्षेत्रबाट एक टिमले मात्र यू१९ विश्वकपमा स्थान पाउने प्रावधानमा अफगानिस्तान अब्बल सावित भएको हो। हाम्रो कठिन मिहिनेत विश्वकप पुग्न पर्याप्त नभएकोमा निकै दु:ख लागेको छ, दासले सिंगापुरबाट भने, योग्य टिम नै विश्वकप पुगेको छ। अफगानिस्तान प्रतियोगिताभर असाधारण टिम थियो र उनीहरूले राम्रो क्रिकेट खेलेका थिए। नेपाल पहिलो चरणमा अफगानिस्तानसँग ४९ रनमै अलआउट भयो, जुन यू१९ मा नेपालको अहिलेसम्मकै न्युन स्कोर हो। मंगलबार इन्डियन एसोसिएसन मैदानमा टस जितेको अफगानिस्तान ४६५ ओभरमा १ सय ९५ रनमै अलआउट भयो। जवाफमा दीपेन्द्रसिंह ऐरीले ४८ रन बनाए पनि नेपाल ४०३ ओभरमै ९९ रनमै समेटियो। ब्याटिङमा हामी प्रतियोगिताभर माथ खायौं, हाम्रो ब्याटिङले लय नै समात्न सकेनौं। त्यसका बाबजुद हामीले अन्य दुई टोलीलाई सजिलै पराजित गऱ्यौं। तर अफगानिस्तानसँग जित्न हामीले आफ्नो उत्कृष्टता देखाउनुपथ्र्यो, दु:खको विषय त्यही हुन सकेन, दासले भने।६ खेलमा नेपालबाट १ सय रनमाथि बनाउने नेपालका एकमात्र खेलाडी दीपेन्द्रले ८१ बलको इनिङ्समा ७ चौका र १ छक्का प्रहार गरे। त्यसपछि नेपालबाट दोहोरो स्कोर बनाउनेमा पवन सर्राफ (१०) र प्रकाश केसी (१०) मात्र थिए। पवनले ५१ र प्रकाशले १६ बल खेल्दा २२ चौका प्रहार गरे। माथिल्लोक्रममा सन्दीप सुनार ६, आरिफ शेख २, प्रनित थापामगर शून्य, अनिल शाह ६, रोहितकुमार पौडेल ३ रनमा आउट भए।कप्तान सन्दीप लामिछाने २ र किशोर महतो शून्यमा आउट भए। शाहब आलम २ रनमा नटआउट रहे। अफगानिस्तानका युसुफ जाजीले ४ र मुजिबउर रहमानले ३ विकेट लिए। यसअघि अफगानिस्तानबाट ओपनर इब्राहिम जाद्रानले १ सय १ रन बनाए। नाभेद ओबाइद (२२) सँग पहिलो विकेटमा ८ ओभरभित्र ३६ रन जोडेका उनले १ सय १४ बल खेल्दै ७ चौका र ५ छक्का प्रहार गरे। ४१ औं ओभरमा उनलाई दीपेन्द्रले आउट गरे। नेपालबाट शाह आलमले ४ र दीपेन्द्रले ३ विकेट लिए। मध्यम गतिका बलर किशोरसँगै नयाँ बल लिएका देब्रेहाते स्पिनर शाहबले ८५ ओभरमा १ मेडन राख्दै ३० रन खर्चे। दीपेन्द्रले १० ओभरमा ४० रन दिए। सन्दीप र पवनले ११ विकेट लिए। सन्दीप २४ विकेटसाथ म्यान अफ द सिरिजमा चुनिए। सोमबार मलेसियाविरुद्ध ७ विकेट लिँदै सन्दीप एकै प्रतियोगितामा नेपालबाट सर्वाधिक विकेट लिने खेलाडी बनिसकेका थिए।"
काठमाडौंलाई ९ स्वर्ण,"काठमाडौं (कास) काठमाडौं टिमले सातौं राष्ट्रिय गोजुरियो करातेमा ९ स्वर्ण, ८ रजत र १७ कांस्य पदक जित्दै टिम च्याम्पियन ट्रफी उचाल्यो। नेपाल गोजुरियो कराते संघद्वारा आयोजित प्रतियोगितामा ५ स्वर्ण, ४ रजत र ५ कांस्य जितेर सिन्धुपाल्चोक दोस्रो र बाग्लुङ ४ स्वर्ण, ५ रजत र ५ कांस्यसहित तेस्रो भए। काठमाडौंका लागि पुरुषतर्फ विजयी तामाङ, रमेश तामाङ, सागर घलान, लाक्पा दोर्जे घलान र अनिश नेपाली तथा महिलातर्फ सिमरन घले गुरुङ, आरती तामाङ, रेश्मा तामाङ र प्रीतिका पोखरेलले स्वर्ण जिते।"
सेन्ट जेभियर्स विजयी,काठमाडौं (कास) इनोभेटिभको ब्वाइज र गल्र्स दुवै टिम ११ औं श्रीदिवा मनसुन मिट अन्तरस्कुल बास्केटबलको क्वाटरफाइनल पुगेका छन्। ब्वाइजतर्फ इनोभेटिभले डाफोडिललाई ४०२७ ले हरायो। विजेताका आयुश खड्काले १७ स्कोर गरे। गल्र्सतर्फ ममता गुरुङको १७ स्कोरमा इनोभेटिभले विल्सन एकेडेमीमाथि ४३११ को जित पायो। सेन्ट जेभियर्सले सिर्जनालयलाई १३११ ले हराउँदै क्वाटरफाइनल पक्का गर्यो। जेभियर्सकी कीर्ति श्रेष्ठले ८ स्कोर गरिन्।
