शीर्षक,विवरण
खडेरीले बाँझै,"विराटनगर साउन दोस्रो साता लागिसक्दा पनि पर्याप्त वर्षा नभएपछि पूर्वका जिल्लामा रोपाइँ खासै हुन पाएको छैन। सबैतिर सिँचाइको प्रबन्ध छैन। कतिपय स्थानमा पम्पसेटबाट पानी तानेर खेती भइरहेको छ। रोपिएका धान पनि पानी अभावमा सुक्न थालेका छन्।विराटनगर१४ का सन्देश यादवले वर्षा हुने छाँट नदेखेपछि पम्पसेटले पानी तानेर सोमबारबाट रोपाइँ सुरु गरेका छन्। रोप्न ठीक पारेको हिलोमा उनकी आमाले खीर, पुरी, कटहर, लड्डु, फूल, पान चढाएर पूजा गर्दै कर्कलोको बिरुवा रोपेपछि पाँच केसरा धानको रोपाइँ सुरु गरिन्। बाली सप्रियोस् भनेर यसरी पूजा गर्ने गरिएको उनीहरूले बताए। पानी नपरेकाले दुई बिघा खेतमध्ये हालसम्म एक बित्तामा पनि धान रोपेको छैन, सन्देशले भने, खेत बाँझो राख्नुभन्दा गाईगोरुलाई खुवाउन परालका लागि पनि रोप्नैपर्ने भएकाले पम्पसेटबाट पानी हालेर धान रोपाइँ सुरु गरें।शंकर यादवले पनि आफ्नो चार बिघा जग्गामध्ये पम्पसेटको सिँचाइले दुई बिघामा रोपाइँ गरेको र वर्षा नभए बाँकी दुई बिघा त्यसै छाडिदिने निर्णय गरेको सुनाए। दुई बिघामा रोपेको धान नै खडेरीले डढ्न लागेकाले पम्पसेटबाट सिँचाइ गरिरहेको छु, बाँकी खेत रोप्नै नसकिने स्थिति छ, उनले भने, अहिले उन्नत जातको धान रोप्ने गरिएको छ, त्यसको बेर्ना १४ देखि २१ दिनभित्र रोपिसक्नुपर्छ। होइन भने उत्पादन राम्रो हुँदैन तर हामीले जेठ १५ गते नै बेर्ना राखेका थियौं, त्यो दुई महिना भइसकेकाले अब रोपेरै के गर्ने, लागतअनुसार फल्दैन। परम्परागत धान भदौमा रोपे पनि राम्रै फल्छ तर त्यसका लागि पर्याप्त पानी चाहिने उनी बताउँछन्। उनले छिप्पिइसकेको र पानीबिना सुक्न लागेको बेर्ना गाईभैंसीलाई खुवाउन काट्नुपरेको दु:खेसो पोखे। कृषि विकास कार्यालय मोरङका बागवानी विकास अधिकृत काशीकुमार चौधरीले अहिलेसम्म ७० देखि ८० प्रतिशत रोपाइँ भइसकेको हुनुपर्नेमा ४० प्रतिशत मात्रै हुन सकेको सुनाए। साउन अन्तिमतिर पनि वर्षा भइदिए धान रोपाइँ हुन सक्ने तर सबै किसानले उन्नत जातको नै धान रोप्ने गरेकाले छिपिएको बेर्ना रोप्नुपर्ने बाध्यात्मक स्थितिमा उत्पादन कम हुने उनी बताउँछन्। हावापानी कार्यालय विराटनगरको तथ्यांकअनुसार मोरङमा यो वर्ष असार २१ गते सबभन्दा बढी ६५ दशमलव शून्य मिलिलिटर पानी परेको छ भने असार ७ गते ६३ दशमलव शून्य र जेठ १२ गते ४७ दशमलव ३ मिलिलिटर पानी परेको छ। त्यसबाहेक फाटफुट पानीमात्रै परेको छ। हिमाली जिल्ला ताप्लेजुङ, संखुवासभा र सोलुखुम्बुस्थित कुल धान खेतीयोग्य २४ हजार ६ सय १७ हेक्टर जग्गामध्ये १५ हजार ९ सय २६ दशमलव ५ हेक्टर (६४ दशमलव ७ प्रतिशत) मा मात्र रोपाइँ भएको र सोही समयमा गत वर्ष ७१ दशमलव ९६ प्रतिशत भएको पूर्वाञ्चल क्षेत्रीय कृषि निर्देशनालय विराटनगरको तथ्यांक छ। पहाडी जिल्ला पाँचथर, इलाम, भोजपुर, तेह्रथुम, धनकुटा, उदयपुर, ओखलढुंगा र खोटाङका कुल १ लाख ६ हजार १ सय ३१ हेक्टर खेतीयोग्य जग्गामध्ये ६७ हजार ८ सय ११ दशमलव ३ हेक्टर (६३ दशमलव ८९ प्रतिशत) मा रोपाइँ भएको छ। उक्त अवधिमा गत वर्ष ७७ दशमलव ५७ प्रतिशतमा रोपाइँ भएको थियो। यस्तै, तराईका झापा, मोरङ, सुनसरी, सप्तरी र सिरहाका कुल ३ लाख ४७ हजार २ सय ५७ हेक्टर धान खेतीयोग्य जग्गामध्ये १ लाख ५९ हजार ३ सय १४ हेक्टर (४५ दशमलव ८८ प्रतिशत) मा मात्रै रोपाइँ भएको छ। यी जिल्लामा गत वर्ष ६३ दशमलव ५६ प्रतिशत रोपाइँ भएको कृषि निर्देशनालयले जनाएको छ। पूर्वाञ्चलका १६ जिल्लाका २८ लाख ४५ हजार ६ सय हेक्टर जग्गामध्ये धान खेतीयोग्य जग्गा ४ लाख ७८ हजार ५ हेक्टर छ।त्यसमध्ये २ लाख ४३ हजार ५२ हेक्टर अर्थात् ५० दशमलव ८५ प्रतिशतमा मात्रै धान रोपाइँ हुन सकेको छ। यही समयमा गत वर्ष ६७ दशमलव ०७ प्रतिशत रोपाइँ भएको थियो। पूर्वाञ्चल क्षेत्रीय कृषि निर्देशनालयका सूचना अधिकारी वरिष्ठ बाली संरक्षण अधिकृत राजेन्द्र उप्रेतीले अहिलेसम्ममा ७०८० प्रतिशत रोपाइँ हुनुपर्नेमा सिँचाइ अभाव तथा कमजोर मनसुनका कारण नहरहरूमा पर्याप्त पानी नआएकाले पूर्वाञ्चलमा ५० दशमलव ८५ प्रतिशतमात्रै रोपाइँ हुन सकेको बताए। उनले भने, गत वर्ष यही अवधिमा ६७ दशमलव ०७ प्रतिशत रोपाइँ भएको थियो तर अहिले वर्षा नै भइरहेको छैन। यो वर्ष धान रोपाइँको समयमा दुई दिनमात्रै वर्षा भएको छ। पर्याप्त वर्षा नभएसम्म खेत हिलो गर्न सकिँदैन, हिलो नभए धान रोप्न सकिँदैन, के गर्ने, उप्रेतीले भने। पूर्वाञ्चलका १६ जिल्लामा कुल खेती भइरहेको ९ लाख ७४ हजार ७ सय ३५ हेक्टर जग्गामध्ये ४ लाख ९१ हजार ६ सय २२ हेक्टर सिँचित रहेको उनी बताउँछन्। उनले बाह्रै महिना सिँचाइ हुनेमा २ लाख ६७ हजार ७ सय २१ र मौसमी सिँचाइ हुनेमा २ लाख २३ हजार ९ सय १ हेक्टर जग्गा रहेको बताए। हलोको सियोमा पानी लगाएर रोपाइँताप्लेजुङको फुङलिङ८ का शिवप्रसाद भट्टराईले केहीसमयका लागि पुरेत्याइँ पेसा नै छाड्नुपरेको छ । पर्याप्त वर्षा नहुँदा एउटाएउटा गरा गरेर धान रोप्नुपरेकाले पुरेत्याइँसमेत छाड्नुपरेको उनी बताउँछन्। खेत कसरी बाँझो छोडौं, मनै नमान्दो रहेछ। त्यसैले प्रत्येक हलोको सियोमा पानी लगाएर रोपाइँ गरिरहेको छु, उनले भने। खोलामा पानी नभएको र सिँचाइ कुलो पनि नचलेकाले औल क्षेत्रका किसानलाई रोपाइँ गर्न हम्मे परेको छ। पूर्वाञ्चल हावापानी फिल्ड कार्यालय ताप्लेजुङका अनुसार दैनिक ४०४५ मिलिमिटर वर्षा हुने सिजनमा २४ घण्टामा दुईदेखि १२ मिलिमिटर मात्र वर्षा भइरहेको छ। जिल्ला कृषि विकास कार्यालयका अनुसार साउन १५ सम्ममा किसानले रोपाइँ सक्नुपर्छ। त्यसपछि लगाएको धानमा राम्रो दाना लाग्दैन। जिल्लाको कुल क्षेत्रफलमध्ये ४ हजार ८ सय ५० हेक्टर सिञ्चित, ६ हजार ५० असिञ्चित र ९० हेक्टरमा चैते धान लगाउने गरिएको छ। पूरै क्षेत्रमा रोपाइँ हुँदा २६ हजार मेट्रिक टनको हाराहारीमा धान उत्पादन हुने गरेको छ। सप्तरीमा ४० प्रतिशत रोपाईंसप्तरीका खेतमा पानी सुकेपछि रोपाइँ प्रभावित भएको छ। कृषि कार्यालय प्रमुख भागीरथ यादवले अहिलेसम्म ४० प्रतिशत मात्र रोपाइँ हुन सकेको बताए । धान रोप्न तयार गरिएका खेत सुकेका छन् भने रोपिएका धानमा पनि पानी अभाव छ । जिल्लामा ७० हजार हेक्टर जग्गा धान खेतीयोग्य छ। जसमध्ये आधामा मात्र विभिन्न नहर र कुलोपैनीबाट सिँचाइ सुविधा छ। आधा खेतीयोग्य जग्गामा आकाशे पानीकै भरमा खेती हुने गरेको छ। सुरुमा पानी नपरेकाले बेर्ना तयार हुन ढिलो भयो, जसोतसो बेर्ना तयार भएपछि बाढी नै आयो, अहिले फेरि खडेरीजस्तो भएको छ, कृषि प्रमुख यादवले भने, दुईचार दिन अझै वर्षा भएन भने रोपिएका बेर्नामा समेत समस्या हुन्छ भने खेत रोप्न तयार पारिएका बेर्नासमेत प्रयोगयोग्य रहँदैन। खडेरीले मकैबाली सखाप, खेत बाँझैओखलढुंगाको तल्लो तटीय क्षेत्र सुक्खाग्रस्त भएको छ। मकैबाली सखाप भएको छ भने खेत बाँझै छन्। बोटमै सुक्न थालेपछि सर्वसाधारणले धानचौर (फुल्दै) लाग्दै गरेको मकैको ढोड काटेर वस्तुभाउलाई दिन थालेका छन्। रातोमाटो भएको बारीमा त गाईवस्तुलाई समेत खुवाउन नमिल्ने गरी मकैका बोट डढेका छन्। मेरो बारीमा मात्रै २० मुरी मकै फल्ने अनुमान थियो, चम्पादेवी गाउँपालिका२, पलापुका रत्नबहादुर सार्कीले भने, यसपालि ५ मुरी पनि फल्छ कि फल्दैन। उनले खेत त अहिलेसम्म पूरै बाँझो रहेको बताए। पानी पर्ने आशामा आकाश हेर्दाहेर्दै यहाँका कृषकहरू थाकेका छन्। पहिले यतिखेरसम्म पानी परेर मुहान फुट्थ्यो, मिठुमाया मगरले भनिन्, मुहान फुटेपछि कुलो लगाएर धान रोप्ने खेत त अहिले पाखोबारी जस्तै भएको छ। दूधकोशी, सुनकोशी र लिखु नदी किनारका प्रभावित क्षेत्रलाई सुक्खाग्रस्त क्षेत्र घोषणा गरी सरकारले सहयोग गर्नुपर्ने स्थानीय बासिन्दाको माग छ। उक्त क्षेत्रलाई आवश्यक सिँचाइ व्यवस्था गर्न सरकारले सहयोग गर्नुपर्ने उनीहरूको माग छ। कृषि विकास कार्यालयका प्रसार अधिकृत प्रतिभा खनालले भने खण्डवृष्टि भएको कारण सबै ठाउँमा रोपाइँ हुन नसकेको बताइन्। माथिल्लो क्षेत्रमा भने पानी परेर रोपाइँ भइसकेको उनले बताइन्। कृषि कार्यालयले हालसम्म ६० प्रतिशत भूभागमा धान रोपाइँ भइसकेको अनुमान गरेको छ। पानी पार्न भ्यागुताको बिहेदेखि कालो भालेसम्मसिन्धुलीको महाभारत उत्तरतर्फको गढतिर क्षेत्रका किसानले पानी परोस् भनेर केमात्र गरेनन् भ्यागुताको बिहेदेखि कुलपूजा, बोकापूजा, कालो भाले काट्नेसम्मका परम्परागत सबै विधि अपनाइसके। तर पनि पानी नपरेपछि उनीहरू अझै आकाश ताकिरहेका छन्। पानी नपरेको दुई महिना भइसक्यो, मकै पूरै सुक्यो, धान रोप्ने बेलामा समेत एकझर आएन, सुनकोसी गाउँपालिका पुरानो झाँगाझोलीका विनोद दाहालले गुनासो पोखे। सुकेका ढोड थन्क्याएर टुलुटुलु आकाशतिर हेर्नेबाहेक अरू विकल्प नरहेको उनले बताए। गढतिर क्षेत्रकै केही स्थानमा सुनकोसी नदीबाट पानी तानेर रोपाइँ भएको छ। तर सबै स्थानमा सुनकोसीको पानी तानेर रोपाइँ गर्ने सम्भावना छैन। मकै बाली भएन, पानी परेमा धान अलि सप्रन्छ कि भन्ने उनीहरूमा आस थियो। तर उनीहरूको आशा निराशामा परिणत हुँदैछ। पानी पर्ने आशामा बाँझो खेत जोतेर ठिक्क पारेका छन् यहाँका किसानले। महाभारत उत्तरतर्फका गोलन्जोर, फिक्कल, घ्याङलेकको हालत पनि उस्तै छ। अधिकांश किसानका खेत बाँझै छन्। गोलन्जोर गाउँपालिका रतनचुराका श्याम भुजेल पानी नपरेका कारण अब धान रोप्ने कि फेरि मकै छर्ने भन्ने अन्योल भएको सुनाउँछन्। गत वर्षहरूमा यतिखेर रोपाइँ सकेर आराम गर्ने समय थियो, उनले भने, मानो खाएर मुरी उब्जाउने बेला भन्ने कुरा त हाम्रा लागि उखानै सावित भयो। सुनकोसीबाट पानी तानेर रोपाइँ गर्नेहरूका खेतसमेत सुक्खा बन्न थालिसकेका छन्। पालो गरेर रोपाइँ गरियो अब पालै गरेर पानी लगाउनुपर्छ, आकाशबाट एकथोपा झर्ने होइन, फिक्कल रत्नावतीका वीरु नेपालीले सुनाए। जिल्लाका खेतीयोग्य जमिन १४ हजार २ सय हेक्टरमध्ये ७० प्रतिशतमा मात्र रोपाइँ सकिएको कृषि विकास कार्यालयको दाबी छ। कृषि विकास कार्यालयका प्रमुख होमराज विष्टले पानी नपरेका कारण गढतिर र महाभारत उत्तरतर्फ क्षेत्रमा रोपाइँ हुन नसकेको बताए। उनका अनुसार कमलाखोज, तीनपाटन र मरिण क्षेत्रका अधिकांश स्थानमा भने रोपाइँ सकिएको छ। (देवनारायण साह, आनन्द गौतम, राजकुमार कार्की, अबधेश झा, कुम्भराज राई)"
"उही माग, ११औं अनशन","काठमाडौं सरकारले पटकपटकका सहमति र प्रतिबद्धता लत्याउँदै चिकित्सा शिक्षा र स्वास्थ्य सेवा सुधारका माग पूरा नगरेपछि प्राडा गोविन्द केसीले सोमबार ११औं आमरण अनशन सुरु गरेका छन्। यसअघिका अनशनमा सरकारले गरेका लिखित सहमति कार्यान्वयन नभएको र अरू धेरै गडबडी गरेकाले अनशन बस्न बाध्य भएको डा केसीले बताएका छन्। १०औं अनशनपछि पनि स्वास्थ्य क्षेत्र र चिकित्सा शिक्षा सुधारका माग राखेर बारम्बार सरकारको ध्यानाकर्षण गराउँदै आएका डा केसीले माग पूरा गर्न सरकारलाई असार ३१ सम्मको समयसीमा दिएका थिए। शुभेच्छुकको सल्लाहमा त्यसपछि पनि केही समय कुरेका केसी सोमबार अनशन बसेका हुन्। सरकारको नालायकीका कारण म ११औं पटक अनशन बस्न बाध्य भएको छु, डा केसीले कान्तिपुरसित भने। उनले आफ्ना १० पटकका अनशन अवधिमा देशमा कांग्रेस, एमाले, माओवादी र मधेसवादी प्रमुख दल सबै सत्तामा रहेको उल्लेख गर्दै कसैले पनि जनताको स्वास्थ्य र स्वास्थ्य शिक्षामा प्रत्यक्ष सरोकार रहेका माग सम्बोधन गर्न चासो नदेखाएको बताए। उनले भने, राजनीतिक दलका नेताहरू जनतामुखी नभएर दलाल र माफियाका मतियार भए। नेताहरू पैसामुखी भएकाले जनसरोकारका सवाल सम्बोधन हुन सकेका छैनन्। चिकित्सा शिक्षा सेवामूलक क्षेत्र भए पनि यसलाई चरम नाफामूलक बनाएर दलाल, नेता, माफिया एवं सरकारसँग सम्बन्धित व्यक्तिले कालोधनलाई सेतो बनाउने माध्यम बनाएको उनले बताए। चिकित्सा शिक्षासम्बन्धी विधेयक संसद् पुगेको एक वर्षसम्म पारित नभएको औंल्याउँदै डा केसीले यसमा निजी मेडिकल कलेज खोलेर व्यापार गर्न उद्यत प्रमुख दलका शीर्ष नेता र स्वार्थको द्वन्द्व हुने संसदीय समितिका सदस्यहरू मुख्य जिम्मेवार रहेको बताए। नेता, माफियाहरूले मौका छोपेर मेडिकल कलेजमा विद्यार्थी भर्ना, सिट, सम्बन्धन र शुल्क निर्धारण आदिमा चरम अनियमितता गरेर लुट मच्चाइरहेको उनले दाबी गरे। यसको ज्वलन्त उदाहरण चिकित्साशास्त्रको स्नातकोत्तर तहमा सरकारी (त्रिवि) भन्दा निजी (केयू) विश्वविद्यालयको शुल्क १० लाख कम हुनु हो।त्रिविका पदाधिकारीले विगतका सम्झौताअनुसार चिकित्साशास्त्र अध्ययन संस्थानलाई थप स्वायत्तता दिनुको सट्टा भएका अधिकारसमेत खोसेको उनले बताए।मागहरू"
सर्वोच्च अतिरिक्त समयमा पनि,"काठमाडौं (कास) सर्वोच्च अदालत अब कार्यालय समयबाहेक अतिरिक्त समयमा पनि खुल्ने भएको छ। सर्वोच्च अदालत नियमावली २०७४ मा यस्तो व्यवस्था गरिएको हो। सर्वोच्च अदालतको पूर्ण बैठकले सोमबार नियमावली पारित गरेको हो। सर्वोच्चको नयाँ नियमावलीमा अतिरिक्त समयमा समेत अदालत सञ्चालन हुने भनिएको छ। अदालत बन्द रहने वा सार्वजनिक बिदाका दिनमा समेत खुला रहने गरी वा इजलास लाग्ने गरी प्रधानन्यायाधीशले तोक्न सक्ने सर्वोच्चको विज्ञप्तिमा उल्लेख छ। यस्तै, शुक्रबारसमेत अपराह्न ४ बजेसम्म सर्वोच्च अदालत सञ्चालनमा आउने भएको छ। नियमावलीमा सर्वोच्चले आफ्नो र मातहतको अदालतका लागि विशेष चिह्न अंकित झन्डा र प्रतीक प्रयोग गर्न सक्ने उल्लेख छ। विद्युतीय माध्यमबाट लिखत दर्ता हुन सक्ने व्यवस्था पनि गरिएको छ। मातहतका अदालत र अन्य निकायबीच सूचना प्रविधिको प्रयोग गरी इमेलसफ्टवेयर आदिबाट पत्राचार, तामेली आदिको काम हुन सक्ने व्यवस्था गरिएको छ। यही माध्यमबाट साक्षी परीक्षण, अडियोभिजुअल संवाद र बयानसमेत हुन सक्ने व्यवस्था छ। त्यसैगरी फैसलाको संक्षिप्त प्रतिसमेत इजलासले तत्काल उपलब्ध गराउनुपर्ने भएको छ।"
कान्तिपुरकर्मी भट्टराईलाई मातृशोक,"काठमाडौं (कास) कान्तिपुर दैनिक र दि काठमान्डु पोस्टका दिल्ली ब्युरो प्रमुख कमलदेव भट्टराईलाई मातृशोक परेको छ। शनिबार राति अचानक थप समस्या उत्पन्न भएपछि काभ्रेको नमोबुद्ध नगरपालिका११ स्थित घरबाट सैनिक अस्पतालमा उपचारका लागि लाने क्रममा बाटामै उनको निधन भएको हो। भट्टराईकी आमा ६० वर्षीया नानीमाया दुई दशकदेखि दम रोगबाट ग्रसित थिइन्। नानीमायाका पति खड्गप्रसाद, दुई छोरा सागरनाथ र कमलदेव छन्। नेपाल पत्रकार महासंघ कान्तिपुर शाखाले भट्टराईकी आमाको निधनमा शोक प्रकट गरेको छ।"
संशोधन विधेयक मतदानमा लैजाने,"काठमाडौं कांग्रेसले संसद्मा दर्ता भएको संविधान संशोधन विधेयकलाई मतदानमा लैजाने निर्णय लिएको छ। तीन दिनदेखि चलेको केन्द्रीय कार्यसमितिको सोमबार सम्पन्न बैठकले संशोधन विधेयक पारित गर्न सहयोगका लागि सबै राजनीतिक दलसँग आग्रहसमेत गरेको छ। बैठकमा बोल्ने ६१ केन्द्रीय सदस्यमध्ये अधिकांशले संशोधन विधेयक मतदानमा लगेर टुंग्याउन नेतृत्वलाई दबाब दिएका थिए। माओवादी केन्द्र, राजपा र संघीय समाजवादी फोरमसमेतसँग भएको सहमति कार्यान्वयन गर्ने तत्परता प्रकट गर्दै कांग्रेसले निर्णयमा भनेको छ, व्यवस्थापिका संसद्मा दर्ता भएको संविधान संशोधन विधेयकलाई पारित गर्ने प्रक्रिया निर्णयार्थ प्रस्तुत गर्ने र पारित गर्नका लागि सबैलाई आग्रह गर्ने। कांग्रेसले आगामी माघ ७ भित्र प्रदेश र संघीय संसद्को चुनाव सम्पन्न गर्ने संकल्पसमेत लिएको छ। सबै चुनावका लागि कानुनी, राजनीतिक वातावरण निर्माण गर्न बैठकले सरकारसँग आग्रह गरेको छ। रामचन्द्र पौडेल पक्षीय नेताले देउवाको आलोचना गरेका थिए। सबैभन्दा चर्को आलोचना पूर्वमहामन्त्री प्रकाशमान सिंहले गरे। पार्टीलाई एकलौटी ढंगबाट अघि बढाउन खोजेको उनको आरोप थियो।चुनावी समीक्षाको एक मात्र एजेन्डा राखेर डाकिएको बैठकमा अधिकांश केन्द्रीय सदस्यले पार्टी दोस्रो हुनुमा नेतृत्वले चुनावी रणनीतिअनुसार काम गर्न नसक्नुलाई मुख्य कारक औंल्याएका थिए। चुनावका मुखमा अलोकप्रिय निर्णय लिनु, समयमा उम्मेदवार दिन नसक्नु, विपक्षीको आरोप सशक्त रूपमा खण्डन गर्न नसक्नु, उम्मेदवार बनाउँदा जनप्रिय, लोकप्रियभन्दा पनि आफ्नो गुट र पहुँचका आधारमा बनाइनुजस्ता कारण कांग्रेस दोस्रो स्थानमा पुगेको उनीहरूको भनाइ थियो। तीन दिनसम्म चलेको बैठकमा ६१ जना केन्द्रीय सदस्यले बोलेपछि सभापति देउवाले आफूमाथि आलोचना भएका मुख्य विषयमा जवाफ दिएका थिए। उनले पार्टी यसअघि पनि दोस्रो स्थानमा रहेको बताउँदै अन्तर्घातकै कारण यस्तो भएको बताएका थिए। चुनावमा खुलेआम अन्तर्घात भएको छ। अन्तर्घातीलाई कारबाही नगरी चुनाव जितिँदैन, देउवाको भनाइ उद्धृत गर्दै स्रोतले भन्यो, सबै अन्तर्घातीलाई छानीछानी कारबाही हुन्छ। अन्तर्घात गर्नेमाथि कारबाही गर्न अनुशासन समिति बनाउने प्रयास बैठकमा भए पनि संयोजकमै सहमति जुटेन। बैठकले अन्तर्घात गर्नेलाई छानबिन प्रक्रिया अघि बढाई कारबाही प्रारम्भ गर्ने निर्णय लिएको छ। वरिष्ठ नेता पौडेलले सभापति देउवाबाट त्याग हुन नसकेको भन्दै आलोचना गरे। पार्टीमा एक व्यक्ति एक पद हुनुपर्ने विषय उठाउँदै पौडेलले भने, शेरबहादुरजीले नै पार्टीमा एक पद एक व्यक्तिको कुरा उठाउनुभएको थियो तर उहाँ लिन मात्रै जान्नुहुन्छ, दिन जान्नुहुन्न। पूर्वमहामन्त्री कृष्णप्रसाद सिटौलाले प्रदेश र संघीय संसद्को चुनावको तत्काल कार्ययोजना ल्याउन देउवासँग माग गरे। महामन्त्री शशांक कोइरालाले कम्युनिस्टहरूसँग गठबन्धन गरेर कांग्रेस अघि बढ्न नहुने बताए। कम्युनिस्टहरूसँग गठबन्धन गरेर चुनाव लड्ने पक्षमा म छैन, उनले भने। केन्द्रीय सदस्य विमलेन्द्र निधिले प्रदेश २ मा सय स्थानमा कांग्रेसले जित्न सक्ने अवधारणा बैठकमा प्रस्तुत गरेका थिए। १५ महिनाअघि सम्पन्न १३ औं महाधिवेशनबाट सभापति निर्वाचित देउवाले यसपटकको केन्द्रीय कार्यसमिति बैठकमा पनि पार्टी पदाधिकारी, विभाग र समितिलाई पूर्णता दिन सकेका छैनन्। सोमबार बैठकको समापन गर्दा पनि उनले तत्कालै पार्टी पदाधिकारी र विभागलाई पूर्णता दिने प्रतिबद्धता जनाए। बैठकमा कोषाध्यक्ष सीतादेवी यादव, केन्द्रीय सदस्यहरू पूर्णबहादुर खड्का, रामशरण महत, बालकृष्ण खाँड, फरमुल्ला मन्सुर, केसी, ज्ञानेन्द्रबहादुर कार्कीलगायतले पार्टी संगठन बलियो बनाउन विगतका कमजोरी त्यागेर एक हुनुपर्नेमा जोड दिएका थिए। अर्थमन्त्रीसमेत रहेका केन्द्रीय सदस्य कार्कीले पार्टी सभापतिलाई अधिकारसम्पन्न बनाउनुपर्ने प्रस्ताव गरेका छन्। पार्टी नेतृत्वको हातखुट्टा बाँधेर पार्टी संगठन बलियो नहुने भन्दै कार्कीले तत्काल महासमिति बैठक बोलाएर विधान संशोधनमार्फत पार्टी सभापतिलाई पूर्ण कार्यकारिणी अधिकार दिइनुपर्ने माग राखेका हुन्। यसअघि केन्द्रीय सदस्य शेखर कोइरालाले पनि यो माग उठाउँदै आएका छन्।"
स्थानीय तहमा जान कर्मचारीलाई ताकेता,"काठमाडौं स्थानीय तहमा सरुवा गरिएका कर्मचारीलाई यथाशीघ्र कार्यक्षेत्रमा जान सरकारले ताकेता गरेको छ। प्रशासन समूहका कर्मचारीको नेतृत्वमा स्थानीय तह सञ्चालन हुने मन्त्रिपरिषद् निर्णय भएको जनाउँदै त्यसको कार्यान्वयनका लागि संघीय मामिला तथा स्थानीय विकास मन्त्रालयले ताकेता गरेको हो। खटाइएका स्थानीय तहमा नजाने कर्मचारीलाई कारबाही गर्ने चेतावनीसमेत मन्त्रालयले दिएको छ।पहिलो चरणमा हामीले सरकारी निर्णय कार्यान्वयन गरी स्थानीय तहका कामकारबाहीमा बाधा नपुर्याउन ताकेता गरेका छौं, मन्त्रालयका सचिव दिनेश थपलियाले भने, फेरि पनि आनाकानी गर्ने कर्मचारीलाई सरकारले कारबाही गर्नेछ। प्रशासन समूहका कर्मचारीलाई मात्र स्थानीय तहमा कार्यकारी अधिकृत बनाउँदा अन्य समूहका वरिष्ठ कर्मचारीलाई अन्याय हुने भन्दै कर्मचारी संघसंगठनले विरोध गरिरहेका छन्। तर, प्राविधिक कर्मचारीहरू यसअघि पनि कनिष्ठ कर्मचारीकै मातहतमा बसेका र कामको प्रकृति पनि फरक भएको भन्दै प्रशासनिक कर्मचारीलाई नेतृत्व दिइएको हो। त्यसरी स्थानीयमा खटिने वरिष्ठ कर्मचारीलाई प्रदेशमा लैजाने र स्थानीय तहमै पनि विषयगत विभाग बनाई प्रमुखको जिम्मेवारी दिने विकल्पबारे पनि अध्ययन भइरहेको जानकारी स्थानीय विकास मन्त्रालयले दिएको छ। अहिले व्यवस्थापन मात्र गर्न खोजिएको हो। वरिष्ठतामा अघि रहेका कर्मचारीलाई सरकारले उचित सम्बोधन गर्ने नै छ। कार्यक्षेत्रमै नगई अटेर गर्नुपर्ने अवस्था छैन, सचिव थपलियाले भने। कनिष्ठ र वरिष्ठको विवादले शिक्षा, कृषि र वनजस्ता अन्य समूहबाट खटाइएका कर्मचारी स्थानीय तहमा जान मानिरहेका छैनन्। त्यही कारण स्थानीय तहबाट हुनुपर्ने शिक्षालगायत काम ठप्प छन्।शिक्षा मन्त्रालयका उपसचिव र अन्य प्राविधिक मन्त्रालयअन्तर्गतका प्राविधिकले आफूभन्दा कनिष्ठ मातहत रहने गरी काम गर्न अस्वीकार गरेका हुन्। मन्त्रिपरिषदको गत जेठ १९ को बैठकले स्थानीय तह सञ्चालनसम्बन्धी अन्तरिम व्यवस्थापन आदेश जारी गर्दै प्रशासन समूहका कर्मचारी मातहत अन्य कर्मचारी राख्ने निर्णय गरेको हो। चुनावअघि नै गाउँपालिकामा शाखा अधिकृत र नगरपालिकामा उपसचिव तहका कार्यकारी अधिकृत खटाइसकिएको छ। महानगरमा भने सहसचिवस्तरका कार्यकारी अधिकृत छन्। पछि अन्य मन्त्रालयका कर्मचारी स्थानीय तहमा व्यवस्थापन गर्दा कनिष्ठ कार्यकारी अधिकृत मातहत हुन पुगेपछि विवाद सिर्जना भएको हो। यो विवाद विभिन्न मन्त्रालय हँुदै संसद्को विकास समितिमा समेत छलफल भइसकेको छ। मुख्य सचिव, सामान्य प्रशासन सचिव एवं संघीय मामिला तथा स्थानीय विकास मन्त्रालयका सचिव रहेको तीन सदस्यीय कार्यदलले स्थानीय तहमा कर्मचारीको अन्तरिम व्यवस्थापन मिलाएको हो। कार्यदलले शिक्षा, स्वास्थ्य, कृषि, वनसहित १२ वटा मन्त्रालयसँग समन्वय गरी कर्मचारीको तह निर्धारण र खटन गरेको हो। स्थानीयले सामान्य प्रशासन मन्त्रालयसँग समन्वय गरी यो विवाद मिलाउने प्रयास गरिरहेको छ। सोमबार पनि सचिवस्तरीय बैठक बसेको थियो। मंगलबार विज्ञसहित पुन: बैठक बस्ने तयारी छ। स्थानीय तहलाई अधिकारसम्पन बनाइएपछि जिल्लाका दुई दर्जन कार्यालय समायोजन हुँदै छन्। सबै विषयवस्तु व्यवस्थापन गर्न स्थानीय तहमा शिक्षा, स्वास्थ्य, कृषि, वन तथा पशुपक्षी, भूमि व्यवस्थापन, पूर्वाधार विकास, प्रशासन, राजस्वलगायत महाशाखाविभाग बनाइने तयारी छ। संविधानअनुसार संघ, प्रदेश र स्थानीय तहमा कर्मचारी समायोजनसम्बन्धी कानुन संसद्बाट पारित भइनसकेका कारण सरकारले अन्तरिम व्यवस्थापन गर्न लागेको हो।"
उपमहानिर्देशक सिंह घूससहित पक्राउ,"काठमाडौं (कास) स्वास्थ्य सेवा विभागका उपमहानिर्देशक डा रमेशविक्रम सिंह १० हजार रुपैयाँ घूससहित पक्राउ परेका छन्। मातहतका एक कर्मचारीको कार्यसम्पादन मूल्यांकनका विषयमा घूस लिँदै गर्दा सिंहलाई अख्तियार दुरुपयोग अनुसन्धान आयोग टोलीले सोमबार टेकुस्थित विभाग परिसरबाटै पक्राउ गरेको हो। विभागकै एक कर्मचारीको कार्यसम्पादन मूल्यांकन फाइल हराएको रहेछ, तयार गर्न आनाकानी गरेका उनले कर्मचारीसँग १० हजार रुपैयाँ मागेछन्, अख्तियार स्रोतले भन्यो, उजुरीका आधारमा अनुसन्धान हुँदा डा सिंहलाई रंगेहात पक्राउ गरिएको हो। सिंह सहसचिवस्तरका कर्मचारी हुन्। उनी त्यसअघि क्षेत्रीय स्वास्थ्य निर्देशनालय हेटौंडामा कार्यरत थिए।"
धरहरा क्षेत्रमा सम्झौताविपरीत पसल,"काठमाडौं दुई वर्ष पहिला भूकम्पले भत्काएको धरहरा हेर्न जाँदा भित्र पस्ने गेटकै दायाँतिर साडी पसल देख्न सकिन्छ। यसको व्यवस्थापन काठमाडौं महानगरपालिकाको अनुमतिमा साइड वाकर्स प्रालिले लिएको छ। महानगर र प्रालिबीचको सम्झौताअनुसार धरहरा क्षेत्रमा सञ्चालित यो पसल सम्झौताविपरीत छ। धरहरा भत्किए पनि वरपरका क्षेत्र वाकर्सले भाडामा लगाइरहेको छ।साडी पसल भएको ठाउँमा परम्परागत हस्तकलाका सामान राख्नुपर्ने थियो। यहाँ मात्रै होइन साइड वाकर्सले अरू ११ पसल कबलसमेत सम्झौताविपरीत सञ्चालन गरेको छ। सम्झौताअनुसार काम नगरेको महानगर राजस्व महाशाखाले जनाएको छ। राजस्व हरेक तीन महिनामा अग्रिम तिर्नुपर्ने सम्झौतामा छ, महाशाखा एक उच्च अधिकारी भन्छन्, यो सम्झौतासमेत पालना गरेको छैन। ३३ महिनामा बुझाउनुपर्ने नियम पूरा गरेको छैन।२०६९ चैत ५ गते सरकारको स्वामित्वको धरहरा निजी क्षेत्रलाई दिइएको थियो। महानगरका तत्कालीन कार्यकारी प्रमुख केदारबहादुर बोगटी र साइड वाकर्सका अध्यक्ष सिद्धबहादुर गुरुङबीच हस्ताक्षर भएको थियो। त्यसका साक्षी हनुमानढोका दरबार संग्रहालय विकास समितिका तत्कालीन प्रमुख सरस्वती सिंह, काठमाडौं महानगरपालिकाका प्रशासन तथा संगठन विभाग प्रमुख साधुराम भट्टराई, साइड वाकर्सका प्रबन्ध निर्देशक संजीव तुलाधर, हनुमानढोका दरबार संरक्षण कार्यक्रमका कार्यक्रम प्रमुख हरिकुमार श्रेष्ठ साक्षी थिए।करारनामामा उल्लेख भएका सर्तहरू साइड वाकर्सले पालना गरेको देखिँदैन। करारनामाको दोस्रो पक्षको दायित्व शीर्षकमा साइड वाकर्सले के गर्नुपर्छ भनेर उल्लेख गरिएको छ। सर्वाेच्च अदालतले धरहरालाई देशको पहिचान गराउने टावरका रूपमा प्रचार गर्न संस्कृति, पर्यटन तथा नागरिक उड्डयन मन्त्रालय र काठमाडौं महानगरपालिकालाई २०६७ मा निर्देशनात्मक आदेश दिएको थियो। उक्त आदेशमा भनिएको थियो, राजधानीको मुटुमा रहेको धरहरा क्षेत्रमा अवस्थित राष्ट्रिय विभूति भीमसेन थापाको नामसँग जोडिएको धरहरा (भीमसेन स्तम्भ) लाई अझ बढी महत्त्व दिई संसारमा नेपालको पहिचान गराउन संयुक्त राज्य अमेरिकाको स्टाच्यु अफ लिबर्टी, फ्रान्सको आइफिल टावर, भारतको इन्डियागेट, चीनको ग्रेटवाल भई नेपालको यस धरहराको प्रचारप्रसारलाई महत्त्व दिनू र यसको प्रतीकका रूपमा रहेका सामानहरू उत्पादन गरी प्रचारप्रसारका लागि बिक्री वितरण गर्नू, गराउनू। अदालतको यही निर्देशनात्मक आदेश कार्यान्वयन गर्ने हिसाबले काम गर्नुपर्ने करारनामा साइड वाकर्सले गर्नुपर्ने दायित्व शीर्षकमा तोकिएको छ। यो करारनामा अनुसार काम भएको छैन। करारनामाको ठ नम्बर बुँदामा कार्य सम्पादन समितिले निर्धारण गरेको पैदल रुटमा सडक पेटी मर्मतसम्भार, बत्ती, सरसफाइ, सीसीटीभी, पर्यटक प्रहरीसहितको सुरक्षा व्यवस्थापन, सुन्धरा क्षेत्रमा भीमसेन थापाको सालिकसहित थापाकालीन खुला संग्रहालय तथा पर्यटक सूचना केन्द्रसहितको विश्रामगृहको ड्रइङ डिजाइन, प्रचार सामग्रीसहितको कार्ययोजना तयार गरेपश्चात कामपाको सहमति लिई एकीकृत टिकट बिक्री गर्न सुरु गर्ने उल्लेख छ। त्यस्तै व्यवस्थित उद्यान, स्मारिका पसल, फूल पसल, सञ्चार केन्द्र खोल्नुपर्ने करारनामामा उल्लेख छ। तर यहाँ परम्परागत सामग्री नराखी कपडा पसल राखिएका छन्। खुला संग्रहालय बनाउनु तर यी काम भएका थिएनन्, महानगरका उच्च अधिकारी भन्छन्, यी कामै नगरी धरहरा भत्कियो। भत्किएको धरहराको ठुटो त संरक्षण गर्न सक्थे। त्यहीसमेत गरेका छैनन्।पहिला पनि सरसफाइबाहेक अरू काम गरेको थिएन, महानगरका एक उच्च अधिकारी भन्छन्, अहिले झन् धरहरै भत्कियो। सम्झौता अवधिभर धरहराको सुरक्षा, रंगरोगन तथा कुनै कारणवश भत्के, चर्केमा सोको पुनर्निर्माणको जिम्मा पनि दोस्रो पक्ष (साइड वाकर्स) कै हुने सम्झौतामा उल्लेख छ। यो सम्झौता कायम रहेकै बेला धरहरा पुनर्निर्माणका लागि पुरातत्त्व विभागको ड्रइङ डिजाइन अन्तिम चरणमा पुगेको छ। यसको निर्माण नेपाल टेलिकमले गर्ने भएको छ। यसका लागि तीन अर्ब रुपैयाँ लाग्ने पुरातत्त्वको अनुमान छ। महाशाखाका अनुसार महिनामा झन्डै ३ लाख रुपैयाँ तिर्नुपर्छ। सटर मात्रै ११ वटा छन्, राजस्व महाशाखा प्रमुख महेश काफ्ले भन्छन्, ती सबमा भाडा लगाइएको छ। वर्षमा लगभग ४० लाख रुपैयाँ हामीलाई तिर्नुपर्छ। २०७२ चैतसम्म तिरेको थियो। त्यस ४५ लाख तिर्नुपर्नेमा १० लाख रुपैयाँमात्र तिरेको छ।महानगरले साइड वाकर्सलाई २० वर्षका लागि जिम्मेवारी दिएको थियो। त्यो सम्झौता अझै कायम छ। सम्झौतामा साइड वाकर्सले धरहराको मर्मतसम्भार गर्ने लगायत उल्लेख छ। धरहरालगायत सम्पदा निजी क्षेत्रलाई दिन नहुने स्थानीयवासीले माग गर्दै आएको छ। हनुमानढोका दरबार क्षेत्र पनि २०६९ चैत ५ मा महानगरले साइड वाकर्सलाई नै महानगरले दिएको थियो। यसविरुद्ध सर्वाेच्च अदालतमा मुद्दा पर्यो। सरकारका विभिन्न ३५ वटा निकायले साइड वाकर्सलाई हनुमानढोका दरबार क्षेत्र दिने भनेका थिए। ती निकायविरुद्ध सम्पदा संरक्षण संघर्ष समिति सर्वाेच्चमा गएको थियो। २०७० पुस १६ मा सर्वाेच्च अदालतले हनुमानढोका दरबार निजी क्षेत्रलाई दिने निर्णय खारेज गरिदिएको थियो। सम्पदा निजी क्षेत्रलाई दिनु हँुदैन भन्ने नजिर स्थापित भइसकेको छ, संघर्ष समितिका सदस्य गणपतिलाल श्रेष्ठ भन्छन्, अब धरहरा पनि निजीलाई दिने सम्झौता खारेज गर्नुपर्छ।"
दशैमाआउने छाँट छैन,"काठमाडौं मेलम्ची खानेपानी आयोजनाले सुरुङ खन्न २४ सय मिटरमात्र बाँकी रहेको जनाएको छ। सरकारले दसैंमा उपत्यकावासीलाई मेलम्चीको पानी उपहार दिने घोषणा गरे पनि त्यसको सम्भावना टर्दै गएको छ। घटस्थापना आउन अब ठीक ६० दिन बाँकी छ भने सुरुङ खन्न २४ सय मिटर बाँकी छ। यसरी तोकिएको समय सीमाभित्र सुरुङको पूरा ब्रेक थ्रो मात्र गर्न प्रत्येक दिन ४० मिटरका दरले सुरुङ खन्नुपर्ने हुन्छ। आयोजनाले सुरुङ खन्न सुरु गरेदेखि हालसम्म दैनिक ४० मिटर सुरुङ खनेको रेकर्ड छैन। तर पानी सुन्दरीजलमा ल्याउन ब्रेक थ्रो ले मात्र पुग्दैन। आयोजनाका अनुसार सुरुङ ढलान गरेर पानी ल्याउन लागि थप ४ महिना चाहिन्छ। असोजमा त भन्न सकिँदैन, फागुनभित्र भने उपत्यकामा पानी आउँछ होला, मेलम्ची विकास समितिका उपनिर्देशक रमाकान्त दुवाडीले भने, अब २३ महिना ढिला भए पनि पानी आउँछ, निराश हुने अवस्था छैन। आयोजनाका अनुसार सिन्धुग्यालथुम (१२ सय मिटर), ग्यालथुमअम्बाथान (१२ सय मिटर) सुरुङ खन्न बाँकी छ। सिन्धुदेखि ग्यालथुम खण्डको भौगर्भिक अवस्था कमजोर भएकाले सोचेजति सुरुङ खन्न नसकिएको जानकारी दुवाडीले दिए। सिन्धुग्यालथुङ खण्डको ८ सय मिटर भौगर्भिक हिसाबले निकै कठिन छ, उनले भने, अम्बाथानग्यालथुङ ब्रेक थ्रो चाँडो हुन्छ। सुन्दरीजलदेखि सिन्धुसम्म करिब ९ किमि सुरुङ खन्ने काम ७ महिनाअघि सम्पन्न भइसकेको छ। हाल दैनिक १७ मिटर जति सुरुङ खन्ने काम भइरहेको उनले जानकारी दिए। पुराना औजार, कमजोर भूगोललगायतका कारणले सुरुङ खन्न ढिलाइ भएको दाबी उनको छ। काम अन्तिम अवस्थामा छ, ठेकेदारले नयाँ औजार ल्याउन मानिरहेको छैन, भएकालाई मर्मत गरी काम चलाउन चाहन्छ, उनले भने, सुरुङ खन्नुमात्र ठूलो कुरा होइन, भित्री संरचना बलियो बनाउनुपर्छ। सुरुङ खन्ने काम सकिनेबित्तिकै पानी नआउने उनले बताए। सिन्धु अडिटदेखि सुन्दरीजलसम्म सबैभन्दा लामो सुरुङ खण्ड हो। त्यो जोडिइसक्यो, सम्पूर्ण सुरुङको ८५ प्रतिशत काम पूरा भइसकेको छ। तीनवटा अडिटमध्ये सुन्दरीजलसिन्धु (साढे ९ किमि), सिन्धुग्यालथुम (८ किमि) र ग्यालथुमअम्बाथान अडिट (९ किमि) छन्। त्यसैगरी ३ स्थानमा सुरुङभित्रको हावाबाहिर निकाल्न भेन्टिलेटर निर्माणका लागि जग्गा मुआब्जा तथा अन्य कानुनी प्रक्रिया पनि पूरा गरिसकिएको उनले बताए। सिन्धु, शिवपुरी वन्यजन्तु आरक्ष र ग्यालथुम खण्डमा भेन्टिलेटर निर्माण हुने आयोजनाले जनाएको छ।दोस्रो चरणमा यांग्री र लार्के खोलाबाट पानी ल्याउने तयारीसमेत भइरहेको उनले जानकारी दिए। १ वर्षभित्र यांग्री र लार्के खोलामा सुरुङको डीपीआर तयार हुन्छ, उनले भने, डीपीआर तयार हुनेबित्तिकै निर्माण अघि बढ्छ। मेलम्चीबाट यांग्रीबीचको सुरुङको लम्बाइ ९ किमि र यांंग्रीलार्केबीचको सुरुङको लम्बाइ करिब २ किमि रहेको आयोजनाले जनाएको छ। यांग्रीसम्म सडकको पहुँच भए पनि लार्केमा पुर्याउन कठिन रहेको उनले बताए। मेलम्चीदेखि लार्केबीचको सुरुङको लम्बाइ ११ किमि छ। मेलम्चीबाट आउने दैनिक १७ करोड लिटर पानी ट्यांकीमार्फत उपत्यकाका ३५ लाख बढी जनतालाई समानुपातिक ढंगले वितरण गरिने उनले बताए। १७ करोड मेलम्ची, १७ करोड यांंग्री र १७ करोड लार्के खोला गरी दैनिक ५१ करोड लिटर पानी उपत्यकामा ल्याइनेछ। हाल काठमाडौं उपत्यका खानेपानी लिमिटेड (केयूकेएल) ले सुन्दरीजललगायत विभिन्न स्थानबाट ल्याएको पानी वितरण गर्दै आएको छ। केयूकेएलले उपत्यकामा दैनिक ३८ करोड लिटर पानी आवश्यक भए पनि १२ करोड लिटर मात्र आपूर्ति गर्दै आएको छ। बर्खामा भने उपत्यकामा १७ करोड लिटर पानी आपूर्ति हुन्छ। उनका अनुसार ८० हजार धारामध्ये ३८ हजार जडान गरिसकिएको छ।"
यो कस्तो अनुगमन ?,"काठमाडौं उपत्यका खानेपानी बोर्डले अनुगमन रिपोर्ट सार्वजनिक गरेको छैन।ललितपुर (कास) काठमाडौं उपत्यका खानेपानी बोर्डले आफ्नो कमजोरी बाहिर आउने डरले सुटुक्क अनुगमन गरेको छ। बोर्डले प्रत्येक सोमबार उपत्यकाका हाउजिङ, अपार्टमेन्ट, उद्योगलगायत निजी बोरिङ, खानेपानी ट्यांकर तथा शुक्रबार काठमाडौं उपत्यका खानेपानी लिमिटेड (केयूकेएल) बारे अनुगमन गर्दै आएको छ।बोर्डले अन्य दिन मिलाएर होटल, रेस्टुरेन्टले उपभोग गरिरहेको खानेपानीको स्थितिबारेमा अनुगमन गर्न थालेको छ। गत साता ललितपुरको सैबु, भंैसेपाटी र चापागाउँस्थित पानी प्रशोधन केन्द्र, काठमाडौंको बाँसबारी र चावहिल महांकालचौरस्थित पानी प्रशोधन केन्द्रलगायत निजी बोरिङ, होटेल रेस्टुरेन्टमा अनुगमन गरेको थियो। आर्थिक व्यवस्थापनबाहेक उपभोक्ता हितका लागि गरिने अनुगमनमा सम्बन्धित निकायका कर्मचारीसँगै उपभोक्तावादी, सञ्चारकर्मी पनि अनुगमनमा लैजानुपर्ने उपभोक्ता बताउँछन्। राष्ट्रिय उपभोक्ता मञ्चका अध्यक्ष प्रेमलाल महर्जनले बाध्यकारी व्यवस्था नभए पनि अनुगमनलाई विश्वसनीय बनाउन, उपभोक्ता हितका लागि काम गर्न क्षेत्रगत निकायसँगको समन्वय जरुरी रहेको बताए। तर अनुगमनमा जाँदा हामीसँग पनि समन्वय गर्ने गरेको छैन, उनले भने, अनुगमन गर्दा संयुक्त बजार अनुगमन निर्देशिका लागू हुन्छ। उनका अनुसार उक्त निर्देशिका सुशासन ऐनअन्तर्गत कार्यान्वयन हुन्छ। सुशासन ऐनअन्तर्गत कृषि, खानेपानीलगायतका मन्त्रालय पर्छन्। यसकारण पनि अनुमगनमा उपभोक्ता र सञ्चारकर्मीलाई पनि लैजानुपर्छ। बोर्डले अनुगमन रिपोर्ट पनि सार्वजनिक गरेको छैन। कान्तिपुरले रिपोर्ट माग्दा पहिलो दिन कर्मचारी नभएको भन्दै पन्छिए। दोस्रो दिन अधिकृत बोधराज दाहालले (विशेष गरी ट्यांकर र बोरिङ हेर्ने) अनुगमन रिपोर्ट आफूसँग नभई बोर्डका वरिष्ठ प्रशासकीय अधिकृतसँग भएको भन्दै उदयकुमार केसीलाई भेट्न भने। केसीले भने बोर्डका निर्देशक राजीव जोशीको अनुमतिबिना रिपोर्ट दिन नमिल्ने भनी जोशीलाई भेट्न आग्रह गरे।निर्देशक जोशीलाई भेटदा रिपोर्ट दाहालसँगै भएको र दाहाल कार्यालयमा छुट्टी लिएर बसेकाले भोलि आएर उनीसँग लिन आग्रह गरे। तेस्रो दिन दाहाललाई भेट्दा सूचना अधिकारीले मात्र रिपोर्ट सार्वजनिक गर्न मिल्ने भन्दै पुन: पन्छिए। सूचना अधिकारी योगेन्द्रबहादुर बलले रिपोर्ट दाहालसँगै भएकाले उनीसँगै लिन जिकिर गरे। राज्यका काम लोकतान्त्रिक पद्धतिअनुरूप खुला र पारदर्शी बनाई नागरिकप्रति जवाफदेही र जिम्मेवार बनाउन, सार्वजनिक निकायको सार्वजनिक महत्त्वको सूचनामा नागरिक पहुँचलाई सरल र सहज बनाउन, नागरिकको सुसूचित हुने हकलाई संरक्षण र प्रचलन गराउने सम्बन्धमा सूचनासम्बन्धी हकमा स्पष्ट व्यवस्था छ। तर बोर्डले ऐनलाई समेत उल्लंघन गरेको छ। अनुगमन गर्दा त्रुटिपूर्ण कार्य भएको देखिएमा बाहिर आउने डरले सञ्चारकर्मीलाई नलैजाने गरेको आरोप छ।ट्यांकर सेवा सञ्चालनसम्बन्धी निर्देशिका ०७३ अनुसार पिउनयोग्य खानेपानी (राष्ट्रिय खानेपानी गुणस्तर मापदण्ड, ०६२ बमोजिम मापदण्ड पूरा भएको) को हकमा नीलो रङको स्टिकर प्रयोग गर्नुपर्छ। घरायसी प्रयोजनको पानी (सामान्य घरेलु प्रशोधन गरेर वा उमालेर पिउन मिल्ने पानी) मा हरियो र पिउनबाहेक अन्य प्रयोजनको पानी (भान्साको प्रयोगबाहेक सरसफाइ, घर निर्माणलगायत कार्य) को हकमा पहेंलो रङको स्टिकर प्रयोग गर्नुपर्ने कानुनी प्रावधान छ। तर बोर्डमा अनुमति लिई सञ्चालित ४ सय २४ ट्यांकरमध्ये अझै १ सय ६० ले स्टिकर लिएका छैनन्। यीबाहेक ५० भन्दा बढी ट्यांकर दर्ता प्रक्रियामा समेत आएका छैनन्। यो बढदो अन्योलसँगै ट्यांकर व्यवसायीले खोला, पोखरी र वर्षातको पानीलाई पनि पिउनयोग्य ढुंगेधारा, मुहानको खानेपानी भनी बिक्री गर्ने गरेको आरोप छ।"
दुर्घटनामा मृत्यु,काठमाडौं (कास) बूढानीलकण्ठ नगरपालिका७ चपली घुम्तीमा मोटरसाइकल अनियन्त्रित भई बिजुलीको पोलमा ठोक्किँदा चालक अमेरिकी नागरिकको मृत्यु भएको छ। मृत्यु हुनेमा ४५ वर्षीय ब्रिओम्ल ग्यालोवे छन्। बा२२प १००७ नम्बरको मोटरसाइकल चलाइरहेका उनलाई घटनालगत्तै उपचारका लागि शिक्षण अस्पताल महाराजगन्ज पुर्याइए पनि उपचारका क्रममा मृत्यु भएको थियो।
सर्पदंशका बिरामी बढे,"काठमाडौं (कास) वर्षायामसँगै राजधानीमा विषालु सर्पको बिगबिगी हुन थालेपछि अस्पतालमा सर्पदंशका बिरामीको संख्या बढेको छ। टेकुस्थित शुक्रराज ट्रपिकल तथा सरुवा रोग अस्पतालमा दैनिक १० देखि २५ जना सर्पदंशको उपचारमा आउने गरेका छन्। बिरामीमध्ये कम्तीमा पाँच जना त भर्ना नै गर्नुपर्ने अवस्थाका हुने अस्पतालका मेडिकल अफिसर डा राकेश यादवले बताए। उपत्यकाको थानकोट, टोखालगायत ग्रामीण ठाउँबाट सर्पदंशका बिरामी आउने गरेको डा यादवले बताए। धादिङ, नुवाकोट, काभ्रे, सिन्धुपाल्चोकबाट आउनेहरूको पनि उत्तिकै संख्या रहेको अस्पतालकी मेडिकल रेकर्ड अधिकृत सुधा ठाकुरले बताइन्।"
फजुल खर्चमा सकिँदै बजेट,"सुर्खेत पश्चिम सुर्खेतको चौकुने गाउँपालिकाको हालै सम्पन्न गाउँसभाले वडाध्यक्षसमेतलाई मोटरसाइकल खरिद गर्न २२ लाख ५० हजार रुपैयाँ विनियोजन गर्यो। गाउँपालिकाले केन्द्रबाट ३० करोड ९५ लाख बजेट पाएको छ। आन्तरिक स्रोतबाट १० लाख बजेट जुटाउने गरी ९ वटा मोटरसाइकल खरिदका लागि रकम विनियोजन गरेको हो।जिल्लाकै विकट गाउँपालिकाका रूपमा चिनिने चौकुनेका अधिकांश गाउँबस्तीमा मोटरबाटोको पहुँच छैन। आफ्नै गाडी र एम्बुलेन्ससमेत नभएको गाउँपालिकाले पदाधिकारीलाई मोटरसाइकल खरिद गर्ने निर्णय लिएपछि स्थानीयस्तरमा आलोचना भइरहेको छ। बराहताल गाउँपालिकाको नेतृत्वले पनि स्रोतको सुनिश्चितता नगरी तलबभत्ता तोकेको छ। गाउँसभाले अध्यक्षलाई मासिक २५, उपाध्यक्षलाई २० र वडाध्यक्षलाई १५ हजार तलबमान कायम गरेको छ। गाउँपालिकाको कुल बजेट ३३ करोड ६२ लाख ३ हजारमध्ये प्रशासनिक खर्चमै ७ करोड विनियोजन गरिएको छ। जबकि, यी दुवै गाउँपालिका विकासका दृष्टिले पछाडि पारिएका, आन्तरिक स्रोत निकै न्यून भएका स्थानीय तहमा पर्छन्। सिंहदरबारको अधिकार गाउँगाउँमा कार्यान्वयन गर्नुपर्ने चुनौती बोकेका जनप्रतिनिधि विकास, गरिबी निवारणका दीर्घकालीन नीतियोजना बनाउनुको साटो आफ्नै लागि तलब(सुविधा र सस्तो लोकप्रियता कमाउने निर्णयमै केन्द्रित छन्। चिंगाड गाउँपालिकाले छात्राको नि:शुल्क बैंक खाता खोलिदिने निर्णय गरेको छ। स्थानीयका अनुसार उनीहरूका आवश्यकता अरू पनि थुपै्र छन्। सुर्खेतको उत्तरपूर्वमा अवस्थित विकट यो गाउँपालिकामा अझै विद्युत् पुगेको छैन। बाह्रै महिना चल्ने मोटरबाटो छैन। तर, गाउँपालिकाले छात्राका लागि बैंक खाता र छात्रलाई खुत्रुके वितरण गर्न लागेको छ। त्यस्तै, वीरेन्द्रनगर नपाले छोरी जन्मिनेबित्तिकै बैंक खाता खोल्ने निर्णय गर्यो। यसलाई पनि स्थानीयले अनावश्यक भनेका छन्। चिंगाड२ का बासिन्दासमेत रहेका वाईसीएल जिल्ला इन्चार्ज अमर चन्दले आर्थिक अनियमितता गर्ने, सस्तो लोकप्रियता कमाउने उद्देश्यले यस्तो निर्णय गरिएको हुन सक्ने आरोप लगाए। राज्यले छात्रा शिक्षाका लागि विभिन्न सहुलियत दिइरहेका बेला स्थानीय तहका प्रमुखहरूले आफू व्यक्तिगत रूपमा लोकप्रिय हुन यस्ता निर्णय गरिरहेका छन्, उनले भने, वीरेन्द्रनगरजस्तो सहरका छोरीलाई जन्मिनबित्तिकै बैंक खाता खोल्ने निर्णय झनै हास्यास्पद छ। जनप्रतिनिधिका निर्णय अनुत्पादक रहेको उनको भनाइ छ। बराहताल गाउँपालिकाका एमाले नेता ताराकेशर गौतमले मनोमानी रूपमा बजेट पास गरेको भन्दै आपत्ति जनाए। हाम्रा जनप्रतिनिधिलाई पहिलो सभाबाटै तलब खान हतार भयो, उनले भने। चौकुने गाउँपालिकाका अध्यक्ष धीरबहादुर शाहीले वडाध्यक्षलाई काम गर्न सहज होस् भनेर मोटरसाइकल खरिदको निर्णय गरिएको दाबी गरे। जनप्रतिनिधिले आफ्ना लागि तलब सुविधा मात्र होइन, कुनै व्यक्तिसम्प्रदायलाई खुसी बनाउन चर्च, मन्दिर, गुम्बा निर्माणमा बजेट विनियोजन गरेको पाइएको छ। चौकुनेले चर्च निर्माणमा २ लाख, शिव मन्दिर निर्माणमा ५० हजार, बौद्ध गुम्बा निर्माणमा २ लाख २५ हजार बजेट विनियोजन गरेको छ। अन्य गाउँनगरपालिकाले पनि पुरानै ढर्राका यस्ता निर्णय गरेका छन्। मध्यपश्चिमाञ्चल विश्वविद्यालय (एमयू) का उपप्राध्यापक प्रचण्ड पोखरेलले जनप्रतिनिधिले जनताका आधारभूत आवश्यकतालाई केन्द्रित गरेर योजना बनाउन नसकेको टिप्पणी गरे। जनप्रतिनिधिहरूमा आफ्नै चिन्ता बढी देखियो। पाँचवर्षे कार्यकालमा गाउँनगरलाई कसरी समृद्ध बनाउने भन्ने कुनै योजना बनेन। पुरानै ढर्राले बजेट विनियोजन भयो, उनले भने, यस्तै प्रवृत्ति रहे स्थानीय तहमा बेथिति मौलाउने निश्चित छ। बजेट फजुल खर्चमै सकिने खतरा देखियो। स्थानीय विकास मन्त्रालयले जेठ १७ गते लोकप्रिय बन्नकै लागि आफूखुसी निर्णय नगर्न पत्र काटे पनि गाउँपालिका अटेरी देखिएका छन्। स्थानीय शासनसम्बन्धी ऐन जारी नहँुदासम्म आफूखुसी तलबभत्ता नतोक्न, वित्तीय अनुशासन खल्बलिने गरी सरकारको नीति, कार्यक्रम प्रतिकूल हुने गरी कामकाज नगर्न निर्देशन दिएको थियो।"
कर्मचारी नआउँदा अलमल,"पाल्पा (कास) पर्याप्त कर्मचारी नहुँदा नवनिर्वाचित जनप्रतिनिधिलाई कार्यकाल थाल्नै चुनौती देखिएको छ। सबै सरकारी सेवा गाउँमै उपलब्ध गराउने आश्वासन दिई भोट मागेका उनीहरू अहिले स्थानीयलाई सामान्य कामका लागि पनि सदरमुकाम पठाउनुपर्दा अप्ठ्यारो महसुस गर्दै छन्। माथागढी गाउँपालिका अध्यक्ष सन्तोष थापामगर गाउँपालिकामा कर्मचारी नभएपछि आफू फुर्सदिलो भएको बताउँछन्। उनका अनुसार भएका कर्मचारीबाट पनि काम गराउन सहज छैन। हाजिर भएका कर्मचारी चिठी लिएर पुगे पनि उनीहरूको जिम्मेवारी के हो, प्रस्ट छैन। काम गर्न समस्या भयो, त्यसै भएर होला फुर्सदिलो अनुभव भएको छ, उनले भने, कर्मचारीले सही तरिकाले काम नगरे हामी पंगु हुने भयौं। तानसेन नगरपालिकाका प्रमुख अशोककुमार शाही पनि कर्मचारी समायोजन नहुँदा काम गर्न अप्ठेरो परेको बताउँछन्। कर्मचारी पठाएर मात्र भएन, उनीहरूको अधिकार क्षेत्र के हो भन्ने पनि प्रस्ट हुनुपर्यो, उनले भने। जिल्ला स्वास्थ्य, शिक्षा, जिल्ला समन्वय समिति, महिला तथा बालबालिका कार्यालय, कृषि, पशुविकासजस्ता विषयगत कार्यालयका कर्मचारीका विषयमा समेत प्रश्न उठाइएको छ। को कसरी आएका हुन् भन्ने प्रस्ट छैन, उनले भने, अन्य कार्यालय पनि जवाफदेही छैनन्। रामपुर नगरपालिकाका मेयर रमणबहादुर थापाले भौतिक पूर्वाधार र कर्मचारी अभावले काम अघि बढाउन नसकिएको बताए। जनताका कामको सबै जिम्मेवारी हामीमा आएको छ तर कर्मचारी नपठाएर के गर्न खोजिएको हो?, उनले भने, विषयगतलगायत कार्यालयका कर्मचारी आउनुपर्नेमा कोही आएका छैनन्। १० वडा रहेको रामपुरमा कतै पनि वडासचिव छैनन्। कतिपय वडाको कार्यालयसमेत छैन। वडाध्यक्षहरू चौरमा बसेर सिफारिस गरिरहेका हुन्छन्। नयाँ थपिएका वडामा बढी समस्या छ। कर्मचारी व्यवस्थापनका लागि प्रजिअ बाबुराम गौतमको अध्यक्षतामा कोष तथा लेखा नियन्त्रण कार्यालयका प्रमुख वासुदेव भट्टराई र सम्बन्धित कार्यालयका प्रमुख साथै स्थानीय विकास अधिकारी रामप्रसाद पाण्डेय सदस्यसचिव रहेको समिति छ। उनीहरूले अहिलेसम्म १० तहमा ५२ जना कर्मचारी खटाइएको बताए।"
सडक खन्दा चर्कियो गुम्बा,"पोखरा सडक विस्तार गर्ने क्रममा जथाभाबी जमिन खोस्रिँदा पोखराका प्रमुख पर्यटकीय गन्तव्यमध्येको माटेपानी गुम्बा संकटमा परेको छ। पहिरोले जगमै असर परेकाले मुख्य गुम्बासहित चारवटै भवन चर्किएका छन्। केही भवनमा बस्नै नमिल्ने अवस्था छ। आसपासको जमिन पनि भासिने र चर्किने क्रम निरन्तर छ। चार कोठाको छात्रावास बढी चर्किएपछि बन्द गरेर विद्यार्थीलाई पढ्ने कोठामै सारेका छौं, लामा सोनम तप्के घलेले भने, कतिबेला के हुने हो, डराईडराई बसेका छौं। भूकम्पले थर्किएको जमिन र भवन अहिले सडक विस्तारका क्रममा पुछारमा खनेपछि झन् कमजोर भएको उनले बताए। डिभिजन सडक कार्यालय पोखराले गुम्बा फेदीबाट घुम्टीभीरसम्म सडक चक्लाउने क्रममा डोजरले जथाभाबी खनेपछि पहिरो खसेको हो। गत असार १६ गते राति भीषण वर्षापछि गुम्बाको गेटनजिकै पहिरो खसेको थियो। यतिबेला गुम्बाको भवन, सडक र परिसरमा पानी छिर्न नदिन गुम्बा व्यवस्थापनले पाल र प्लास्टिकले छेकेको छ। जथाभाबी खनेकाले पहिरोले गुम्बा नै जोखिममा पर्यो, व्यवस्थापन समितिका सचिव पूर्णबहादुर भुजेलले भने, जतासुकै चर्किएकाले कुनै पनि बेला गुम्बा भत्किएर जमिनै बग्ने अवस्था छ। मुख्य गुम्बा, आवास भवन, विद्यालय, माने घुमाउने, आश्रमलगायत संरचना धरापमा परेको उनले जानकारी दिए। प्राविधिकले उक्त स्थानलाई खतरापूर्ण औंल्याइसकेका छन्। समितिले जियोटेक्निकल इन्जिनियर नारायण गुरुङलगायतको टोलीमार्फत शनिबारदेखि इन्जिनियर सर्भे थालेको छ। इन्जिनियरको अध्ययन प्रतिवेदनका आधारमा मर्मत तथा पुनर्निर्माण के गर्ने भन्ने यकिन हुने घलेले बताए। जमिन, पिल्लर र बिमको अवस्था चेकिङ भइरहेको छ, उनले भने, ठूलो पानी पर्नासाथ सुरक्षित स्थानमा जाने मेसो मिलाएका छौं।इन्जिनियर गुरुङका अनुसार गुम्बा परिसरमा पुरानो पहिरो पनि थियो। भिरालो जमिनमा पहिरोको माटो पुरेर भौतिक संरचना बनाइएको र पछिल्लोपटक सुरक्षा संरचनामा ध्यान नदिई पुछारबाट बाटो चक्लाउँदा जमिन खलबलिएको उनको भनाइ छ। भिरालो जमिन ताछेर छाडदा पहिरो गएको हो, उनले भने, यो मानवनिर्मित समस्या हो। विस्तृत सर्भेपछि वास्तविकता बाहिर आउनेछ।प्रजिअ तारानाथ अधिकारीको पहलमा प्राविधिकको समूहले स्थलगत अनुगमनका आधारमा गुम्बा बचाउन तत्काललाई ११ करोड रुपैयाँ आवश्यक पर्ने इस्टमेट तयार पारेका छन्। यसलाई निवेदन र कास्की प्रशासनको पत्रसहित बौद्धदर्शन तथा गुम्बा विकास समिति, प्रधानमन्त्री दैवीप्रकोप उद्धार कोषलगायतमा बुझाइएको सचिव भुजेलले बताए। अहिलेसम्म कतैबाट आश्वासनबाहेक कुनै सहयोग पाएका छैनौं, उनले भने, जमिनको एक्सरे गरेर अघि बढ्ने योजनामा छौं। गुम्बामा लामा शिक्षा अध्यापन हुँदै आएको छ। २०१६ सालमा स्थापित गुम्बा २०५३ मा नयाँ र भव्य बनाइएको थियो। यसका लागि करोडौं रुपैयाँ खर्चिइएको छ। मनाङ समाजका बौद्धमार्गीले बनाएकाले गुम्बालाई माटेपानी मनाङ पनि भनिन्छ। विद्यालय, दैनिक तथा विशेष चाडपर्वमा पूजाआजा, लामा विधिको अध्ययनलगायत क्रियाकलाप यहाँ हुन्छन्। मासिक ५ लाख रुपैयाँ खर्च हुने गरेकोमा चन्दाबाट संकलित रकमले गुम्बा सञ्चालन हुँदै आएको थियो। मुगु, मकवानपुर, कास्की, मनाङ, मुस्ताङ र लमजुङका ४५ विद्यार्थी यहाँ छन्। गुम्बामा दैनिक ५० बढी विदेशी र ५ सय बढी आन्तरिक पर्यटक अवलोकनका लागि आउने गरेकामा अहिले संख्या घट्दै गएको छ।"
जिप खस्दा ४ को मृत्यु,"बागलुङ (कास) जलजलाबाट खर्बाङतर्फ गएको जिप बडीगाड५ ग्वालिचौरमा सोमबार दुर्घटना हुँदा चालकसहित चार जनाको घटनास्थलमै मृत्यु भएको छ। ६ जना घाइते छन्।ध१ज १८४ नम्बर जिप सडकबाट खस्दा बडिगाड४ का चालक तुलबहादुर काउचा र मुक्ति पाइजा, ८ नम्बरका नरबहादुर शेर्बुजा र हमिन काउचाको मृत्यु भएको प्रहरीले जनाएको छ।घाइतेमध्ये चार जनाको ग्वालिचौर स्वास्थ्य केन्द्रमा उपचार भइरहेको छ । गम्भीर अवस्थाका दुई जनालाई सेनाको हेलिकप्टरबाट राजधानीको ग्रान्डी अस्पताल पठाइएको प्रहरी उपरीक्षक चन्द्रकुवेर खापुङले बताए। स्थानीय कृष्ण पुनका अनुसार जिप भीरबाट खसेर बजारिँदा चर्को आवाज आएको थियो । तत्काल घटनास्थल पुगेर आफूहरू उद्धारमा खटिएको उनले बताए । जिप सडकबाट ६ सय मिटर तल खोंचमा खसेकाले शव र घाइतेलाई बाटोसम्म ल्याउन प्रहरी र स्थानीयलाई निकै कठिन भएको पुनले जानकारी दिए । ओरालोमा जिप अड्याउन ओट हाल्ने क्रममा चिप्लो माटोमा ब्रेक फेल भई पल्टिएको प्रारम्भिक अनुसन्धानबाट देखिएको प्रहरीले जनाएको छ।बसट्रक ठोक्किँदा ५ घाइतेतनहुँ पृथ्वी राजमार्गमा सोमबार ग१प ५८९८ नम्बरको ट्रक र ना५ख ३०९० नम्बरको बस ठोक्किँदा पाँच जना घाइते भएका छन्। गम्भीर घाइते शुक्लगण्डकी५ का राजु पौडेललाई पोखराको फेवासिटी अस्पतालमा भर्ना गरिएको छ। अन्यको जीपी कोइराला श्वासप्रश्वास केन्द्रमा उपचार भइरहेको प्रहरी निरीक्षक विजयराज पण्डितले बताए।"
कर्मचारीको स्वेच्छाचारिता,"सरकारले खटाएका अधिकांश कर्मचारी स्थानीय सरकार सञ्चालनमा जान मानिरहेका छैनन्। उनीहरू कहिले वरिष्ठताको कारण देखाएर, कहिले सेवासुविधाको सौदाबाजी गरेर समय व्यतीत गरिरहेका छन्। कर्मचारीतन्त्रको अनुशासनहीन र अराजक क्रियाकलापप्रति सरकार रमिते बनिरहेको देखिन्छ । बीस वर्षपछि चुनावसँगै उत्साहित र संविधानसभाबाट निर्मित संविधानमा अधिकारसम्पन्न स्थानीय तहहरू कर्मचारी अभावमा अन्योलग्रस्त बन्न पुगेका छन्। निजामती सेवा ऐनको प्रावधान प्रयोग गरेर सरकारले भनेको बेला, खटाएको ठाउँमा कर्मचारी पठाउन सक्छ। त्यसनिम्ति सरकारले सामान्य किसिमको अनुशासन पालना गराउने कर्तव्यसमेत सम्झेको देखिँदैन ।देश संघीयता कार्यान्वयनको चरणमा छ। शताब्दीयौंदेखि शक्तिको केन्द्रीकरणले सीमान्तकृत बनेका तल्ला समुदाय घरआँगनमा सरकारको अनुभूति पाउन गइरहेका छन्। संघीय गणतान्त्रिक नेपालको संविधानले जिल्लाका अधिकांश अधिकार स्थानीय तहलाई प्रदान गरेको छ। तिनले कतिपय त परम्परागत केन्द्र सरकारकै काम गर्न सक्ने हैसियत पाएका छन्। त्यसको कार्यान्वयनको क्षण यही हो। २ नम्बरबाहेक ६ वटा प्रदेशमा जनप्रतिनिधि निर्वाचित भइसकेका छन्। त्यहाँबाट दिनुपर्ने सेवा भने कर्मचारीको अभावमा प्रवाह गर्न सकिएको छैन। फलत: स्थानीय तह पुरानै गाविसनगरपालिकाभन्दा कमजोर हैसियतमा चलिरहन बाध्य छन्। त्यो अवस्था हटाउन न सरकार गम्भीरतापूर्वक लागेको छ, न कर्मचारीतन्त्रले साथ दिएको छ। बरु संघीयतालाई निरुत्साहन गर्ने गतिविधि भइरहेको छ। कर्मचारी मनोवृत्ति सकेसम्म राम्रो काम, सजिलो दिनचर्या, सुगमघरपायक अनि आर्थिक रूपमा आकर्षक जागिर हो। अलिकति गाह्रो ठाउँमा जान, कर्मशील भएर देश विकासमा योगदान दिन र राष्ट्रका लागि परेको बेला काँध थाप्न अधिकांश कर्मचारी पछि सर्नु दुर्भाग्य हो । सबैले सुविधा र सुगम मात्रै खोज्ने हो भने दुर्गम कसले बनाउने? सानातिना प्राविधिक विषयलाई अल्झन बनाएर बहानाबाजी गरिरहनु हुँदैन। कर्मचारीलाई राष्ट्रसेवक त्यसै भनिएको होइन, परेको बेला राष्ट्रको सेवा गर्नु उनीहरूको दायित्व हो। संघीयता देशको अत्यन्त उपलब्धिमूलक फड्को हो। लोकतन्त्रको वास्तविक कार्यान्वयन संघीयताबाटै सम्भव छ। त्यसैले त्यसको कार्यान्वयनमा कर्मचारीतन्त्रले तगारो बन्ने होइन, उत्साहपूर्वक साथ दिनुपर्छ। त्यसले मात्र उनीहरूको गरिमा, प्रतिष्ठा र इज्जत बच्नुका साथै राष्ट्रसेवकको छवि झन् उच्च हुनेछ। उनीहरूले अटेर गरे भन्दैमा सरकार पनि रमिते हुनुहुँदैन। जेजसरी हुन्छ, छिटोभन्दा छिटो कर्मचारी पठाउनु उसको दायित्व हो। कर्मचारीको कर्तव्य पनि खटाएको ठाउँमा चुपचाप हाजिर हुनु हो। यो संक्रमण र अन्तरिम काल हो। यस्तोमा हल्का नरमकरम परिस्थिति हुन्छ। त्यसलाई व्यवस्थापन गर्दैमिलाउँदै जानुपर्छ। जहाँसम्म कतिपय कर्मचारीले वरीयताको कुरा उठाएका छन्, सरकारले सबैभन्दा वरिष्ठलाई कार्यकारी प्रमुख र बाँकीलाई अन्य जिम्मेवारी तोक्न नियमकानुन मिलाउनुपर्छ। नमिलिसकुन्जेल त्यही बहानामा कर्मचारीले अड्किने होइन, काममा परिचालित भइहाल्नुपर्छ। स्थानीय तह सञ्चालनमा अझै धेरै कानुन बन्न बाँकी छन्। कर्मचारी प्रशासनको स्वरूप, दरबन्दी अवस्था, रहने कार्यालयको संख्या र स्वरूप लिपिबद्ध भइसकेका छैनन्। सरकारले पनि आवश्यकता हेर्दै मिलाउँदै जानुपर्ने अवस्था छ। त्यो बाध्यतालाई कर्मचारीतन्त्रले बुझ्न सक्नुपर्छ। सबै कुरा मिलाइसकेर जाने भन्यो भने अझै वर्षौं लाग्न सक्छ। त्यही कारण संघीयता अप्ठ्यारोमा पर्न पनि सक्छ। त्यसैले कर्मचारी परिचालित भएर सर्वसाधारणलाई सकेसम्म धेरै सेवा प्रवाह गर्न ढिला गर्नुहुँदैन। त्यसले मात्र संघीयताप्रति तल्लो वर्गसम्म सकारात्मक सन्देश पुग्न सक्छ। उनीहरू अधिकारसम्पन्नसमेत हुन्छन्। सेवासुविधा सहज ढंगले पाउँछन्। त्यसले मात्र सुशासन सम्भव छ। कर्मचारीहरूले यो पनि बुझ्नु जरुरी छ कि जिल्लास्तरका धेरै कार्यालय खारेज हुँदै छन्। त्यहाँका कर्मचारी जाने सुरक्षित थलो स्थानीय तह नै हो। बढ्ता भाउ खोज्दा उता पनि नजाने, यता पनि ठाउँ नरहने हुन सक्छ। पहिलाका ठूला कार्यालय संकुचित हुने र साना तहले विस्तारित हुन पाउने सुनौलो लोकतान्त्रिक प्रणाली नै संघीयता हो। स्थानीय तहको सुन्दरता यही हो। अराजकता, स्वेच्छाचारिता, सौदाबाजी र एकोहोरो ढिपी छाडेर उनीहरू खटाएका ठाउँमा जानुपर्छ। लगातार अटेर गरेको खण्डमा सरकारले कि बलपूर्वक पठाउन सक्नुपर्छ, त्यतिले पनि नटेरे अझ अप्रिय निर्णय गर्न सक्नुपर्छ। अनि मात्र, विधिको शासन साबित हुनेछ।"
माओवादीको भविष्य,"रूपमा राष्ट्रिय भए पनि कम्युनिस्ट आन्दोलनको अन्तर्वस्तु अन्तर्राष्ट्रिय हुन्छ। यसको मूलपक्ष विचारधारात्मक हो। यस अर्थमा नेपालको कम्युनिस्ट आन्दोलनको अन्तर्राष्ट्रिय आयामलाई गम्भीरतापूर्वक लिन जरुरी छ। विचारधारा सही हुनु वा गलत हुनुले नै सबै कुराको फैसला गर्छ। यसै आलोकमा नेपालको कम्युनिस्ट आन्दोलनको विश्लेषण गर्न जरुरी छ। सिद्धान्तनिष्ट हुनु भनेको माक्र्सवादको रट लगाउनु होइन, सिद्धान्तलाई व्यवहारमा लागू गरेर त्यसको विकास गर्नु हो। सिद्धान्तलाई व्यवहारमा लागू गर्दा केही लचिलो हुनैपर्छ। सैद्धान्तिक शुद्धताको नाममा माक्र्सवादलाई धर्मशास्त्रमा परिणत गर्नु कट्टरतावाद हुन्छ भने माक्र्सवादका आधारभूत कुराबाट व्यवहार र आचरणलाई अलग गर्नु व्यवहारवादमा पँस्नु हो, उपयोगितावादलाई अँगाल्नु हो। व्यवहारसिद्धान्तव्यवहारको यो अन्तर्सम्बन्ध (चक्र) मा सिद्धान्त परिष्कृत र विकसित हुन्छ। सिद्धान्तको विकासको कुरा गर्दा अन्तर्राष्ट्रिय अनुभव र बहसलाई पनि जोड्न जरुरी छ। अन्यथा एकाङ्गी हुन्छ। यो नेतृत्व स्थापित गर्ने कुरासंँग पनि सम्बन्धित छ। नेपालको कम्युनिस्ट आन्दोलन २०१० मा सम्पन्न पहिलो महाधिवेशनमा नेतृत्व परिवर्तनसँंगै व्यवहारवादको सिकार हुनपुग्यो। परिणामत: गुटमा विभाजित हँुदै फुटको चपेटामा पर्यो। कम्युनिस्ट नामका दर्जनौं साइनबोर्ड राखिए, जुन २०४६ सालको आन्दोलनसम्म निरन्तर चलिरह्यो। यो आन्दोलनमा कम्युनिस्ट घटकहरूले दुई मोर्चा (वाम मोर्चा र संयुक्त जनआन्दोलन) निर्माण गरेर संघर्षमा सामेल भएका थिए। २०४६ सालको परिवर्तनपछि कम्युनिस्ट आन्दोलनमा एकताको प्रक्रिया सुरु भयो। यी दुवै मोर्चालाई समग्रमा हेर्दा सुधारवादी धाराको नेतृत्व मदन भण्डारी र क्रान्तिकारी धाराको नेतृत्व प्रचण्डले गरे। जुन एमाले र माओवादी पार्टीको रूपमा संगठित भए। यससंँगै २०२८ को राधाकृष्ण, सीपी मैनालीले नेतृत्व गरेको झापा विद्रोहको क्रान्तिकारी धारा सुधारवादी धारामा र २०३४ को मोहनविक्रम सिंहले नेतृत्व गरेको सुधारवादी धारा क्रान्तिकारी धारामा परिवर्तित भयो। यो घटनाको पृष्ठभूमि नियाल्दा तत्कालीन मालेले २०४६ मा सम्पन्न महाधिवेशनदेखि नै माओ विचारधारा परित्याग गरेर सुधारवाद अंगिकार गरेको थियो र तत्कालीन मशालले २०४५ मा माओ विचारधारालाई माओवादको रूपमा संश्लेषण गरेर जनयुद्धको तयारी थालेको थियो। सुधारवादी धारा २०५० मा मदन भण्डारीको मृत्युपछि महाकाली सन्धिसंँगै प्रतिक्रियावादतिर उन्मुख भयो र क्रान्तिकारी धारा अवसरवादसंँग सम्बन्धविच्छेद गरेर २०५२ मा जनयुद्धमा प्रवेश गर्यो।२०६२६३ को जनआन्दोलनपछि माओवादी क्रान्तिकारी धारा हावी भयो। यसै पृष्ठभूमिमा नेपालमा विभाजित कम्युनिस्ट पार्टीहरूलाई क्रान्तिकारी रूपान्तरणसहित एकताबद्ध गर्न माओवादीको फूलबारी बैठकले एमाले लगायतका घटकहरूसँंग एकता गर्न औपचारिक पहल गर्ने ठोस निर्णय गर्यो। एमालेसँंग पटकपटक छलफल पनि भयो। तर यथास्थितिवादी शक्तिहरूले जनयुद्ध र जनआन्दोलनका राजनीतिक उपलब्धिलाई शान्ति सम्झौतामार्फत संस्थागत गर्न आनाकानी गरेपछि एमाले पनि एकताको प्रक्रियाबाट पछि हट्यो र परिवर्तन विरोधी शक्तिसामु झुक्न पुग्यो। यसरी कम्युनिस्ट आन्दोलनको एकीकरणको प्रयास सफल हुन सकेन। तर माओवादीको कामीडाँडा बैठकले विद्रोहको योजना बनाएपछि परिवर्तन विरोधी शक्ति पछि हटे र शान्ति सम्झौता पुन: सम्भव भयो। यस बीचमा एमालेभित्र र बाहिरका सापेक्षिक क्रान्तिकारीहरू भने माओवादीमा ध्रुवीकरण भइरहे। यो प्रक्रिया अद्यावधि चलिरहेको छ। योसंँगै माओवादीभित्र टुटफुट र एकताको नयाँ प्रक्रिया पनि चलिरहेको छ।टुटफुट र एकताको कुरा गर्दा यसको नियमलाई नियाल्नु जरुरी छ। कम्युनिस्ट आन्दोलन कमजोर हुँदा टुटफुट र विभाजनको शृङ्खला चल्ने र शक्तिशाली हुँदा एकताबद्ध हुँदै जाने गरेको इतिहास छ। यो कुरा विचार, नीति र नेतृत्वको विकाससंँग जोडिएको हुन्छ। विचारको विकास हँुदा नीति पनि सही हँुदै आन्दोलन सफल हुने र विचार र नीतिको विकास निरन्तर हुन नसक्दा आन्दोलनमा गत्यावरोध हुने र हन्डर, ठक्कर खाएर शिक्षा प्राप्त भएपछि सफलता हुँदै जाने गर्छ। तर यसलाई यान्त्रिक रूपमा बुझ्नुहुन्न। कहिलेकाहीं विकसित विचार र नीतिले अवसरवादलाई उत्तेजित बनाउँछ र फुट अवश्यम्भावी हुन जान्छ। त्यसैले हरेक फुट नेतृत्वको वैचारिक र नीतिगत कमजोरीका कारणले हो भनी ठोकुवा गर्न सकिन्न। रूसी र चिनियाँ कम्युनिस्ट पार्टीको मात्र होइन, नेपालको कम्युनिस्ट पार्टी (माओवादी केन्द्र) को इतिहासले पनि यसको पुष्टि गर्छ। शान्ति प्रक्रियामा आएपछिको विचार शृङ्खलाको रूपमा संश्लेषित प्रचण्डपथको स्थगनका कारण वैचारिक, राजनीतिक र संगठनात्मक विकास अवरुद्ध भयो। मोहन वैद्यसँंगको विभाजन यसैको परिणाम हो। यद्यपि उनमा विद्यमान जडसूत्रवादी चिन्तन र कार्यशैलीलाई नकार्न मिल्दैन। संविधानसभा२ पछि संविधानसभा१ बाट शिक्षा लिएर नेतृत्वले नयाँ ढंगले पहलकदमी लियो। संविधान निर्माणमा अग्रणी भूमिका निर्वाह गर्दा प्राप्त सफलताको पृष्ठभूमिमा बाबुराम भट्टराईको बहिर्गमन भयो। यो फुट प्रचण्डको सफलताको प्रतिवाद स्वरुप हुनगएको हो।नेपालको कम्युनिस्ट आन्दोलन समकालीन विश्वमा सबभन्दा अग्रपंक्तिमा छ। संविधानसभा१ को निर्वाचनमा माओवादीको सफलताको पृष्ठभूमिमा एकता केन्द्रसँंग एकता गर्दा विचार शृङ्खलाको रूपमा संश्लेषित प्रचण्डपथलाई स्थगन गरियो। जुन स्थगन मात्र थिएन, विचारको परित्याग थियो। यो प्रचण्डको निजी विचार थिएन, लाखौं सहिदको रगतले निर्मित अन्तर्राष्ट्रिय आयामसहितको नवीनत विचारको विकसित भ्रूण थियो। जसरी विश्वब्यापी रूपमा रक्षात्मक हुनपुगेको कम्युनिस्ट आन्दोलनलाई मध्यनजर गरी मदन भण्डारीले नेपाली कम्युनिस्ट आन्दोलनको रक्षाको सर्तमा राम्रै नियतले माओ विचारधारा परित्याग गरे, त्यसरी नै अध्यक्ष प्रचण्डले पनि राम्रै नियतले प्रचण्डपथ स्थगन गरेको यथार्थ भन्नैपर्ने हुन्छ। फरक यति हो, एउटाले परित्याग गरे, अर्कोले १० वर्ष स्थगन गरे, मदन भण्डारी मारिए, प्रचण्ड जीवितै छन्। कल्पना गरौं, मदन भण्डारी बाँचिरहेका हुन्थे भने अहिलेको एमालेको कसरी समीक्षा गर्थे होलान्? र अहिले प्रचण्डले के सोचिरहेका छन्? यो चासोको विषय भएको छ।२००७ सालको राणशाही विरोधी आन्दोलन नेपाली कांंग्रेसको अगुवाइमा चलेको थियो। त्यसबेला नेपाली कांग्रेस पार्टीमात्र नभई बीपीको अगुवाइमा चलेको आन्दोलन थियो। त्यसका कमजोरीका कारण २००७ सालको परिवर्तन धराशायी भयो। राजा महेन्द्रले निरङ्कुश राजतन्त्र र निर्दलीय पञ्चायती व्यवस्था थोपरे। २००७ सालपछि कम्युनिस्टको त्रासले कांग्रेसलाई सामन्त र दलाल पुँजीपति वर्गको नजिक पुर्याएको थियो। यसले गर्दा २००७ सालको परिवर्तनमा महत्त्वपूर्ण सहयोग गर्ने कम्युनिस्ट र भीमदत्त पन्त लगायत उसको नजरमा दुश्मन बन्न पुगे। र परिवर्तन विरोधी शक्ति हावी भयो। कांग्रेस पँुजीवादी दर्शन र राजनीतिको अन्तर्वस्तुबाट अलग हँुदा त्यो नियति हुनगयो। माओवादी पनि पार्टीमात्र होइन। यो प्रचण्डको अगुवाइमा चलिरहेको आन्दोलन हो, जसले यो राष्ट्रको भविष्यको रेखाचित्र कोरेको छ। यतिखेर माओवादीले ६० को दशकमा अगाडि सारेका संघीयता, गणतन्त्र, धर्मनिरपेक्षता, समानुपातिकसमावेशी र भूमिसुधार सहितको सामाजिक न्यायजस्ता अग्रगामी एजेन्डामा नेपालको राजनीति अगाडि बढिरहेको छ। माओवादी परिवर्तन विरोधी शक्तिलाई आवश्यकताभन्दा बढी आँकलन गरेर द्वन्द्वात्मक भौतिकवादी दर्शन र राजनीतिको अन्तर्वस्तुबाट विचलित हँुदा वर्ग धरातल खस्कियो र किसानमजदुरबाट टाढियो। माओवादीले आधारभूत वर्ग (किसानमजदुर) र राष्ट्रिय पँुजीपति वर्गको पक्षमा आफूलाई दृढतापूर्वक नउभ्याउने हो भने उसले संविधानमा सूत्रबद्ध गरेका अग्रगामी एजेन्डा कमजोर हुने र राष्ट्र दुर्घटनामा पर्नेछ। २०७४ को स्थानीय तहको निर्वाचनमा गणतन्त्र, संघीयता, धर्मनिरपेक्षता, समानुपातिकसमावेशी र भूमिसुधारप्रति अरुचि राख्ने एमालेभित्रको पश्चगामी नेतृत्वको बर्चस्व हुनु शुभसंकेत होइन। यो प्रतिक्रान्तिको संकेत हो।तर यस प्रकारको खतराका बाबजुद एमालेले लेफ्ट ग्राउन्ड खाली गरिदिएर माओवादीलाई ठूलो गुन लगाएको छ। स्थानीय तहको चुनावमा एमालेले आमरूपमा अवलम्बन गरेको भद्दा र निस्कृष्ट कार्यशैली र आचरणका कारण जनता यो पार्टीलाई किमार्थ लेफ्ट मान्न तयार छैनन्। यद्यपि ट्रेडमार्क भने उसले तुरुन्तै छाड्ने छैन। माओवादीले आफ्नो विचार, राजनीति, संगठन, कार्यशैली र आचरणमा आएको स्खलन रोकेर एमालेभित्र र बाहिरका लेफ्ट मुख्यत: कम्युनिस्ट क्रान्तिकारीलाई संयुक्त मोर्चा वा माओवादी केन्द्रमा एकीकृत गर्न सक्नुपर्छ। यसो गर्न सकियो भने नेपालको राजनीति माओवादी केन्द्रको पकडबाट बाहिर जाने छैन। किनकि यतिखेर राष्ट्र र जनताको पक्षमा राम्रो काम गरेकाले प्रचण्डप्रति पार्टी पंक्ति र जनताको आकर्षण र सहानुभूति बढेको छ। विरोध गरेर नथाक्नेहरूको मुख अस्थायी रूपमै भए पनि बन्द भएको छ। तर समय धेरै छैन। यो अवसर गुमायौं भने माओवादी केन्द्रलाई ईश्वरले पनि बचाउन सक्ने छैन।"
"राजधानी : सडक होइनन्, यी आहाल हुन्","सडक नै भैँसी आहाल बस्न मिल्ने हिलाम्य खाल्टाहरू बनेका दृश्य यसभन्दा अघि पनि नदेखिएको होइन, काठमाडांैका कतिपय स्थान मध्येको विशेषत: चावहिलजोरपाटी सडक खण्डमा। यस पटक त वागमतीकै एउटा शाखा बनेर सडकैसडक बहेको पोखरी बनेको दृश्य हेर्दा विशेषगरी त्यो सडक भएर आवागमन गर्ने आम नागरिकले कति गोता भोगेका होलान्? आखिर किन हुन्छन्, सडकमा यस्ता दुर्गतिका शृङखला हरेक वर्ष विशेषगरी वर्षात्का बेलामा? दुर्गतिको स्रोत कुन निकाय हो? उक्त सडकमा ग्राभेल कसले गर्ने हो? पिच, ढल कुन निकायको जिम्मेवारी हो? कम्तीमा चुच्चेपाटी चावहिल खण्डमा हालिएको जस्तो ग्राभेलमात्रै हालिदिए पनि र जाम भएका ढलहरू खोलिदिए मात्रै पनि यति विकराल समस्याबाट जनता त्रसित, भयभीत र आक्रोशित हुनुपर्ने अवस्था पैदा हुँदैनथ्यो। दोष अरुमाथि लगाएर आफू उम्किने प्रवृत्ति पनि यो सडकमा जोडिएको देखियो। एउटा व्यक्ति, कर्मचारी वा प्राविधिक पक्षलाई मात्र दोष थोपरेर माथिल्लो निकाय उम्किँदै तमासा हेरेर बसेको जस्तो आभाष हुँदैछ, यस क्षेत्रका सडकहरूको दुरावस्था र दुर्गति नियाल्दा। मन्त्री, सचिवले कर्मचारीको संयन्त्रमाथि दोष थुपार्ने, कर्मचारीले ठेकेदार देखाउने, ठेकेदारले कामदार ज्यामी देखाउने र ज्यामीले झरीमा कहाँ हुन्छ? वर्षा रोकिन्छ अनि गरिन्छ भन्ने। सडक भनेकै व्यस्त हुने ठाउँ हो। तसर्थ राति भए पनि सडकको दुरावस्था समाधान गर्नुपर्छ। श्यामसुन्दर कुइँकेलहाँडीगाउँ, काठमाडौं काठमाडौं उपत्यकाभित्र ढल र मंगाल जामको समस्या समाधान गर्न नसक्ने सरकारले १५ दिनभित्र सडकका खाल्डाखुल्डी पुर्न निर्देशन दिएको सुन्दा अचम्म लागेको छ। सडकका बीचबीचमा खनिएका खाल्डाहरू खै त पुरिएका? पानी पर्ने बित्तिकै खोला हो कि सडक छुट्याउन हम्मेहम्मे परिरहेका बेला सडकका खाल्डाखुल्डी पुर्ने निर्देशन र सरकारी कामकाज हेर्दा खालि बजेट सिध्याउने मेलोमेसो मात्रै हो कि भन्ने आम सर्वसाधारणले अनुमान गरिरहेका छन्। ढल, नाली समयसमयमा सफा नगरेकै कारण सडकमा बटुवालाई हिँंड्न कठिनाइ भइरहेको छ। साउनको आधाआधी कट्नलाग्दा समेत सरकारले ढलको उचित प्रबन्ध मिलाउन नसक्दा ढलमै बगेर एकजना बालिकाको मृत्यु भइसकेको छ भने एकजनाको उद्घार गरिएको समाचार आएको छ। आजभोलि राजधानी लगायत अन्यत्रको यात्रा कठिन भएको छ। सडकहरू हिलाम्ये भएका छन्, जसका कारण यातायात अवरुद्घ भएका छन्। राजधानी भित्रिने र बाहिरिने मुख्य नाका थानकोटकलंकीसम्मको सडक विस्तारको कार्य सम्पन्न नहँुंदा यात्रु मर्कामा परेका छन् भने चावहिलसांँखुको यात्रासमेत प्रभावित भएको छ। वर्षौंसम्म पनि सडक मर्मतसुधार नगर्ने, खाल्डाखुल्डी नपुर्ने कार्यले गर्दा त्यस क्षेत्रका नागरिकले धेरै सास्ती र दु:ख व्यहोरिरहेका छन्। के स्थानीय तहको विकासका लागि समेत राज्यका उच्चपदस्थहरू त्यस क्षेत्रमा बसोबास गर्नुपर्ने हो र? भनी आम नागरिकले प्रश्न गरिरहेका छन्। नेताहरू सिंहदरबार गाउंँगाउंँमा पुगेको उद्घोष गर्छन्, तर सिंहदरबारबाट पूर्व, पश्चिम, उत्तर र दक्षिण चारै दिशा कतैतिर पनि सहज यात्रा गर्न सकिँंदैन भने गाउँंको हालत कस्तो होला? बाढीपहिरोका कारण यातायात अवरुद्घ भएका छन्। राजधानीका सडकहरू वर्षा हुने बित्तिकै नदी र तालजस्ता हुने गरेका छन्। तिनको निकास र स्थायी समस्या समाधानका लागि ठोस पहल गर्नुपर्यो। राजधानी र राजधानी बाहिरका सडक मर्मत चाँडो हुनुपर्यो। यसतर्फ सम्बन्धित निकायको आंँखा समयमै खुलोस्। न्हुंछेनारायण श्रेष्ठपुलचोक, ललितपुरसाउन ५ गते प्रकाशित राजधानीमा धरापैधराप समाचार हेरेर केही नभनी रहन सकिन। काठमाडौंमा धरापका कारण दिनदिनै जोखिम बढिरहेको छ। ४५ दिन अगाडिमात्रै सामाखुसीमा एक बालिकालाई नालीले बगायो। सडक छेउमा खनेको खाल्डोमा राँगो परेको थियो। सडकमा खाल्डाखुल्डीका कारण दिनहुुँजसो सवारी दुर्घटना बढेका छन्। यो त अब बन्न लागेको स्मार्ट सिटीको ज्वलन्त उदाहरण हो। स्थानीय तहको चुनाव सकिएर नवनिर्वाचित जनप्रतिनिधिहरू सबै आआफ्नो काममा लागिसकेका छन्। स्थानीय चुनावभन्दा अघि पनि धेरै चुनाव भए। प्रत्येक चुनावमा राजनीतिक दलहरूले घोषणापत्रमा अब काठमाडौंलाई सिङ्गापुर, लन्डन बनाउँछौं, यस्तो बनाउँछौं, उस्तो बनाउँछांै भनेर भोट उम्काउन जनतालाई भ्रमको खेती गर्दै आए। मेगा सिटी र स्मार्ट सिटी बनाउने भ्रमको अर्को नाटक गएको स्थानीय निर्वाचनमा पनि मञ्चन गरियो। यी सबै फगत नाटकमात्र हुन्। सामान्य सेवासुविधाबाट पनि आमनागरिक बञ्चित हुनुपरेको छ। हिलो, धुलो र धुवाँको जोखिमबाट राजधानीबासीलाई कसैले मुक्ति दिनसकेको छैन। अब कसको विश्वास गर्नु र? रमेश दाहालमेन्छ्यायाम गाउँपालिका२, तेह्रथुम प्रधानमन्त्री देउवाको जुम्सोपन राजनीति मर्दले कमाइदिने नामर्दले खाने पेसा, नेपाली कांग्रेसका सभापति शेरबहादुर देउवाको प्रधानमन्त्रीमा पदारोहणपछिका दिनलाई हेरेर उक्त लोकोक्ति स्वत: सम्झिन पुगिन्छ। सत्तामा वा सत्ताको नजिकमा बसेर माओवादी केन्द्रका अध्यक्ष प्रचण्डसँगको सहकार्यमा गरेका उहाँका कामको महँगो मूल्य नेपाली कांग्रेसले चुकाउनुपरेको परिदृश्य, स्थानीय तहमा यो पार्टी दोस्रो हैसियतमा झरकोले नै पुष्टि गर्छ। यस अघि तीनतीनपटक प्रधानमन्त्री भइसकेको व्यक्तिमा चौथोपटक पनि बुद्धिबङ्गारो पलाएको अनुभव हुन नसकेपछि अब के सिङजुरोचाहिँ पलाएको हो कि भनी खोज्ने? प्रधानमन्त्री र कांग्रेस सभापति देउवाको जुम्सोपन र गलत कामले कांग्रेसलाई एक नम्बरबाट झारेर दुई नम्बरमा पुर्याएको देख्दा यो अन्तिम होइन, सुरुवातमात्र हो, अझ केके देख्नुपर्ने होला भन्ने भयको चिसो पस्छ। कांग्रेसले जति मत पाएको छ, जनताले नेताहरूको मुख होइन, कांग्रेसको रूख हेरेर दिएका हुन्। नेताहरूले बिगार्दाबिगार्दै बचेको मतमात्र कांग्रेसले पाएको हो।यसअघि राजाको हुकुमी शासन सम्भव तुल्याउन सहजीकरण गरिदिने तीन बहादुर अर्थात् सूर्यबहादुर र लोकेन्द्रबहादुरसँग शेरबहादुर पनि सामेल हुनुभएकै हो। त्यही सिलसिलामा कांग्रेसलाई फुटाएर दुई फ्याक बनाइयो। कांग्रेस नेतृत्वमा चेत नखुलेको र मति नसुध्रेको हिजोआजको चालामाला हेर्दा बीपी कोइला, सुवर्ण शमशेर, कृष्णप्रसाद भट्टराईजस्ता राजनेताहरूको सभापतित्वमा नेतृत्व दिने पार्टी यही हो भनी पत्याउन नसकिने भइसक्यो। डेढ महिना भइसक्यो, देउवा प्रधानमन्त्री भएको, मन्त्रिपरिषदले पूर्णता पाउनसकेको छैन। डेढ वर्ष भइसक्यो, कांग्रेसको सभापति निर्वाचित भएको, पार्टीले पनि पूर्णता पाउनसकेको छैन। पार्टीभित्र निर्दलीयताको सल्बलाहट तीव्र गतिमा छ, पार्टीगत दृष्टिकोणमा भने कांग्रेस अभूतपूर्व अस्तब्यस्त अवस्थामा पुगेको छ।कांग्रेसभित्र एकथरी छन्, जो देउवाले आजसम्म जे गरे, ती जम्मै ठिक र भोलिपर्सि गर्ने पनि सबै ठिक भन्ने खालका छन्। अर्काथरी बिग्रे दोषादोष, सप्रे खोसाखोसको मनोवृत्ति लिएर दोष र जिम्मेवारी पन्छाउने, भागबन्डा, लाभ र श्रेयमा मात्र सरोकार राख्ने छन्। आम जनता र नयाँ पुस्ताको समष्टिगत भावनालाई एउटै वाक्यमा भन्दा यस्तो सुनिन्छ, मलाई नेपाली कांग्रेस मन पर्छ, तर कांग्रेसी नेताहरू मन पर्दैन, किनभने कांग्रेस र कांग्रेसी नेताहरूबीच विलकुल फरक छ। नेतृत्वमा भिजन् भएन भने त्यो पार्टी मालिक र भाटको अखडा बन्न जान्छ भन्ने बीपीको भनाइमा यतिचाहिँ थपिहालौँ, नेतामा भिजन भएन भने पार्टीमा भजन र भोजनको मात्र कुरो हुन्छ। कांग्रेस आफ्नै खल्तीमा अटाउने जत्तिमात्र भए पुग्ने अहिलेका सबैजसो नेताको मनोवृत्ति कतैबाट सुध्रिने गुञ्जाइस छैन भने यो पार्टीलाई इतिहास र जनताले कहिलेसम्म बचाइ राख्लान्? लोकतन्त्रको चिन्ता यहीँबाट सुरु हुन्छ वा यही कुरामा आएर टुङ्गिन्छ। चन्द्रमणि गौतमबसुन्धरा, काठमाडौँ नेताको स्वेच्छाचारिताले प्रशासनिक संयन्त्र अवरुद्ध गर्ने कार्य भइरहेका दृष्टान्तमध्ये मन्त्रिपरिषदले पूर्णता नपाउनुलाई प्रमुख रूपमा लिन सकिन्छ। प्रशासनिक संयन्त्रको गतिशीलताले नै सरकारले निर्धारण गरेका लक्ष्य र उपलब्धि हासिल गर्ने हो। तर प्रधानमन्त्री निर्वाचित भएको करिब दुई महिना पुग्नलाग्दा समेत मन्त्रिपरिषदले पूर्णता नपाउनु सत्तासीन राजनीतिक दलहरूको अहम्ता र जनताप्रति उत्तरदायी र जवाफदेहीविहीनताको पराकाष्ठा हो भन्ने जनमानसमा पर्नथालेको छ। प्रत्येक मन्त्रालय र मातहतका विभाग र निकायहरूलाई चुस्तदुरुस्त राखेर तत्तत् निकायबाट सम्पादन गरिने कार्यको लेखाजोखा र मूल्यांकन गरिने परिपाटीले नै कार्यसम्पादनमा देखिएका कमीकमजोरी हटाएर निर्दिष्ट उद्देश्य र लक्ष्य प्राप्त गर्न सहयोग र मद्दत गर्छ। सेवाप्रदायक र विकास सम्बन्धी कार्य गर्ने सरकारी निकायहरूलाई जनताप्रति उत्तरदायी र जिम्मेवार हुन निर्देशनात्मक प्रेरणा प्रदान गर्छ। तर विडम्बना के छ भने सेवाप्रदायक निकायहरू जनताको पहुँचभन्दा टाढा हँुदै गइरहेको र जनताको सेवकभन्दा पनि शासकको रूपमा प्रस्तुत हुने गरेको कटु यथार्थको परिप्रेक्ष्यमा मुलुकको माथिल्लो प्रशासनिक निकायलाई नै यस्तो अपूर्ण अवस्थामा राखेर सुशासनको कल्पना र सरकारी निकाएमा देखिएका कमीकमजोरीलाई निराकरण कसरी गर्न सकिन्छ? दीपककुमार ज्ञवालीरिब्दीकोट गाउँपालिका, कुसुमखोला, पाल्पायतिखेर नेपाली कांग्रेसको केन्द्रीय कार्य समितिमा पार्टीको हारबारे चुनावी समीक्षा भइरहेको छ। स्थानीय चुनावमा कांग्रेस पहिलोबाट दोस्रोमा झर्नुले पार्टीभित्र असन्तुष्टि बढेको छ। चुनावको मुखमा आएर नेतृत्वले गरेका गलत निणर्यको कारण पार्टीको हार भएको र यस्तै चालले बढेमा पार्टी समाप्तिको बाटोमा पुग्ने तर्क पनि बैठकमा उठे। प्रदीप पौडेल, महेश आचार्य, गगन थापा, मिनेन्द्र रिजालहरूले पार्टी सभापतिले सच्चिएर नबढेमा कांग्रेस समाप्त हुनेसम्म बताए। यसबाट पार्टी सभापति शेरबहादुर देउवाले शिक्षा लिनु उपयुक्त हुन्छ। सभापतिको नाताले हारको नैतिक जिम्मेवारी देउवाले लिनुपर्छ। देउवाका विगतदेखि वर्तमानसम्मका गल्ती निम्न रहेका छन् :१ कुनै बेला जम्बो मन्त्रिपरिषद बनाएर बदनाम भएका शेरबहादुर देउवाले अहिले डेढ महिना बित्न थाल्दासमेत मन्त्रिपरिषदलाई पूर्णता दिन नसक्नु उनको ठूलो कमजोरी हो। यसले गर्दा उनी इतिहासमै सुस्त प्रधानमन्त्रीमा दरिन पुगेका छन्। ८ सदस्यीय प्रारम्भिक मन्त्रिपरिषदमा एकजना पनि महिला नपर्नु अर्को खराब पक्ष हो।२ लोकमानसिंह कार्कीजस्ता भ्रष्टलाई महाअभियोग प्रस्तावमा मौन बस्नु तर इमानदार प्रधानन्यायाधीश सुशीला कार्कीमाथि रिसइबी साँध्न महाअभियोग प्रस्तावमा सहभागी हुनु देउवाको अर्को गल्ती हो। न्यायालयको सम्मान गर्ने पार्टीले न्यायालय विरुद्ध प्रहार गर्नु ठूलो गल्ती हो।३ प्रहरी संगठनमा पद्धति बसाउनुको साटो कनिष्ठलाई आईजीपी बनाउने ढिपी कस्नु देउवाको तेस्रो गल्ती हो।४ योग्यलाई राजदूत बनाउनुको साटो आसेपासे, बिचौलिया मेनपावर सञ्चालकहरूलाई राजदूत बनाउनु देउवाको गल्ती हो।५ कांग्रेसको सिद्धान्त विपरीत माओवादीसँंग चुनावी तालमेल गर्नु, भरतपुरजस्तो जित्ने ठाउँमा उम्मेदवारी छोड्नु पनि उनको गल्ती हो।५ १५ महिना बित्दा पनि पार्टी संगठनलाई पूर्णता दिन नसक्नु, ४४ महिनासम्म केन्द्रीय कार्य समिति बैठक नबोलाउनु, कार्यकर्ता परिचालन गर्न नसक्नु पार्टी सभापतिको रूपमा उनको ठूलो कमजोरी हो।६ आफू प्रधानमन्त्री छँदा भारतसँंग महाकाली सन्धि गर्नु, तर २०२५ वर्ष बित्न थाल्दासमेत त्यसलाई कार्यान्वयनमा ल्याउन नसक्नु उनको अर्को कमजोरी हो। भारतीय नाकाबन्दीमा मौन बस्नु पनि कांग्रेसको ठूलो कमजोरी हो। ७ ७० वर्ष बित्दा पनि युवा पुस्तालाई अगाडि नसारी सधैं आफैमात्र प्रधानमन्त्री बन्न आतुर हुनु देउवाको अर्को कमजोरी हो। यस्तै कमजोरीले कांग्रेस चुनावमा हारेको हो। यी सब कमीकमजोरीबाट मुक्त हुनसके मात्र नेपाली कांग्रेसको भविष्य रहनेछ। अन्यथा देउवासंँगै कांग्रेस पनि सती जानेछ। गोपाल देवकोटाचाबहिल, काठमाडौं निरीह मधेसशाही शासनकालदेखि लोकतान्त्रिक पद्धति हुँदै गणतन्त्रमा मुलुक प्रवेश गरिसक्दा पनि प्रारम्भदेखि नै सत्ताको बक्रदृष्टिमा परेको मधेस अहिलेसम्म पनि जस्ताको तस्तै छ। सामन्ती संस्कारमा हुर्किएको मधेसी समाजमा टाठाबाठाको हालिमुहाली कायमै छ। पछौटेपन, शिक्षा, स्वास्थ्य, रोजगार र विकास निर्माणका योजना त धेरै बने तर कार्यान्वयन भएन। गाउँ समृद्ध हुन सकेन। जनजीवन कष्टकर नै रह्यो। हरूवाचरुवा, बँधुवा प्रथा कायमै छ। लैंगिक विभेद र जातीय असमानताले गर्दा उपल्लो वर्गको हालिमुहालीमा निर्धा निमुखाको कहालीलाग्दो अवस्था विद्यमान मधेसको यथार्थ हो। राजनीतिक चेतना मधेसवादी दलका मसिहाहरूमा मात्र सीमित गरी जनचेतनालाई गुमराहमा राख्ने प्रयत्न गरियो। कांग्रेस, कम्युनिस्ट लगायत मधेस र मधेसीको दुहाई दिने कैयन दलको उदय भए पनि जनता कुनै अमूक पार्टीको हतियार मात्र भए। यथार्थ बुझ्न पाएनन्। यसरी राजनीतिक र सामाजिक रूपमा मधेस अत्यन्त कमजोर र निरीह बन्यो। यसै कमजोरीबाट लाभ लिँदै मधेसमा आफ्नो हालिमुहाली प्रमुख र वास्तविक प्रतिनिधि आफू भएको प्रभाव केन्द्रमा देखाएर सत्तामोज लुट्ने नेतृत्व र नेताहरूको लावालस्कर बाहेक मधेसले केही पाएन। तराई मधेसमा भौगोलिक सुगमता छ। उद्योग कलकारखाना छन्। उर्वर जमिन, बालीनाली र मौसमी फलफूल उत्पादनमा अग्रणी छ। जल, जंगल र जमिनको कमी छैन। पर्याप्त नभए पनि हाटबजार र यातायातको सुगमता मधेस भूमिबाटै सुरु भयो। यति हुँदाहुँदै पनि यो क्षेत्र सधैं राजनीतिक र सामाजिक रूपमा सधैं शंकाको घेरामा छ किन? पहिलो स्थानीय निर्वाचनको पाँच महिनापछि नं २ प्रदेशको मधेसमा निर्वाचनको पालो पर्यो। पहिल्यै भाग लिएको भए के बिग्रिन्थ्यो? मधेसकै नेताहरूको अकर्मण्यताले गर्दा ६ महिना पछि पर्यो। बिभिन्न नामधारी पार्टी आन्दोलन, बन्द, हड्ताल, हताहत र बद्नामबाट आक्रान्त यो प्रदेश तंग्रिने सबैभन्दा ठूलो अवसर असोज २ गतेको निर्वाचनको भरपुर सदुपयोगबाट मात्रै सम्भव छ। आफ्नो पार्टीको छवि उच्च बनाउन कर्णप्रिय नारा लिएर तामझामसाथ कांग्रेस, एमाले, माओवादी मधेस पस्दैछन्। पार्टीभन्दा मधेसको हित सम्भँदै भ्रम र भयमुक्त भएर स्वतन्त्र, निष्पक्ष र विवेकपूर्ण मतदानमा सहभागी भई सबै किसिमको अतिवाद, प्रलोभन, पीडा र प्रभावबाट मधेसलाई मुक्त गराउन तेस्रो चरणमा हुनगइरहेको स्थानीय निर्वाचन संघीय लोकतान्त्रिक गणतन्त्र नेपालको महायज्ञमा प्रवेश गर्ने मुख्य बाटो हो। मधुसूदन ओझाविराटनगर चेक अझै साटिएका छैनन् ४७ अर्बका चेक अझै साट्न बांँकी रहेको समाचार पढेपछि मदनकृष्ण श्रेष्ठले पञ्चायती कालमा स्टेजबाट कांँक्राको बियाँ थांँक्रामा गयो, थाँंक्रा चढेर फेरि काँंक्रामा गयो भन्ने हास्य व्यंग्यको सम्झना भयो। मदनकृष्णले यस्तो भन्दा दर्शक खुब ताली पिट्थे। यो व्यंग्य पन्चायती कालका शासकहरूप्रति गरिएको व्यंग्य हो भन्थे, सबैलाई मनपथ्र्यो। निर्दलीय पञ्चायती व्यवस्था गयो। बहुदलीय प्रजातन्त्र आयो, देशमा लोकतन्त्र आएको पनि १० वर्ष भएछ। कांँक्राको बियाँ थांँक्रो हुँदै कांँक्रामा फर्किने क्रम उतिबेला हजारमा हुन्थ्यो, अब अर्बमा हुन लाग्याछ। बिना श्रम प्राप्त लुटको रकम वर्षेनि बढिरहेको छ। यहाँ दोषजति जम्मै कर्मचारीको मात्रै होइन। कबुल गरे अनुरुपको काम गर्ने स्वाभिमानी र निष्ठावान निर्माण व्यवसायीहरूलाई केको लेनदेन गर्नुपर्छ अनि लोभ र लालच नभएको जनताको काम गर्ने समाजसेवीलाई केको डर र त्रासले कर्मचारीलाई कमिसन बुझाउनुपर्छ र? जो पनि झुटो बोल्ने, ढांँटढुँट पार्ने र एकमात्र उद्देश्य पैसा कमाउने धन्दामा लाग्ने हो भने आउँंदा दिन अरु भयावह हुनेछन्। अलिअलि भएको इमानले पनि देश छोडेर भाग्नेछ। देशभित्र काम नगरिकन खान पाइने भएपछि ठग्नु र भुक्याउनु बाहेक अरु कुनै काम हुने छैन। गोविन्दराज कोइराला हर्कपुर, नवलपरासी विकासको प्यास र जनप्रतिनिधिओलाङचुङगोलामा मोटरबाटो पुगेपछि त्यहाँका जनतामा आएको खुसीले निद्रा उडाएछ। जनताले नाचगान गरेरै रात बिताएछन्। हाम्रा नेताहरूले यो समाचार फर्काइफर्काइ पढुन्। यो एउटा नमुनामात्र हो। सबै ठाउँका जनतामा विकासप्रतिको प्यास उत्तिकै छ। त्यसैले अब कोरा भाषणबाजीको राजनीतिक अध्याय आजैबाट बन्द होस्। कागजमा र कोठामा अलमलिनेभन्दा पनि मैदानमै ओर्लिने काम होस्। विकासको लागि जनशक्ति ज्यादै ठूलो स्रोत हो। यहाँको जनशक्ति बगेको पानी जत्तिकै खेर गइरहेछ। त्यसैले दक्षिण कोरियाका जनताले सन् १९६० को दशकको सुरुका वर्षहरूमा गरेको दु:ख र मिहिनेतका भिडियो देखाउँदै हौस्याएर गाउँगाउँका सबै जनतालाई मैदानमा ओरालिनु आवश्यक छ। त्यतिबेला दक्षिण कोरिया नेपाल जत्तिकै गरिब भए पनि ५६ वर्षमै त्यहाँ अकल्पनीय रूपमा विकासको पूर्वाधार बनेको थियो। स्थानीय निकायमा उपलब्ध बजेटको सानो अंश पनि यस्तैमा सदुपयोग होस्। पारदर्शिता भएमा जनता सजिलै मैदानमा ओर्लिन्छन्। कार्य विभाजनले परिणाम सुनिश्चित गर्छ। त्यसैले विकासको लागि भन्दै सिंहदरबारको मुख ताक्ने र त्यतै कुर्ने संस्कृतिको विद्यमान अध्याय छोड्नेतर्फ नवनिर्वाचित प्रतिनिधिहरूले ध्यान दिउन्। श्रुति अर्यालगुल्मी"
विकृतितर्फको हाम्रो यात्रा,"कोलकातामा ८० को दशकमा कलेज पढ्दा, बर्खायाममा बेस्सरी पानी पर्दा कलेज बन्द हुन्थ्यो। यातायात ठप्प हुन्थ्यो, सडक पार गर्नलाई मानिसले दौडाउने रिक्सामा धेरै पैसा दिएर सडक पार गर्नुपथ्र्यो। सडकमा राखेका म्यानहोलका ढक्कन खोलेकाले कति त्यहीँ खसेर मर्थे। बिजुलीका तार पानीमा खसेर करेन्ट लागेर मर्ने र घाइते हुनेहरूको अस्पतालमा घुइँचो हुन्थ्यो। मलमूत्र पानीमा मिसिन्थ्यो। पानीमा फोहोर तैरिरहेको देखेर घिन लागेर बान्ता गथ्र्यौँ। घरमा सिधै बाथरुममा गएर डेटोलले नुहाउने गथ्र्यांै, फोहोरको सम्झनाले खाना खान सकिँदैन थियो। कस्तो पिछडिएको समाज भनी सोच्दै भोकै सुत्ने गर्थेँ। यो संँगै एउटा ठूलो प्रार्थना पनि गर्थें, काठमाडौँ कहिल्यै त्यस्तो नहोस्।काठमाडौंको त्यो बखतको सम्झना धेरै मिठो छ। कोलकाताको फोहोर र गर्मीलाई छाडी बिदामा आइन्थ्यो। एयर कन्डिसन सहर। हरियालीले ढाकेको। स्वयम्भूबाट ठूलो नगरी हेरिन्थ्यो। तर आजको कंक्रिट जंगल होइन, हरियाली हेरिन्थ्यो। साझा बसले चलाउने निलो मित्शुबिशी बसमा चड्दा, कोलकाताको थोत्रा बसहरू बदलेर किन यस्तो बनाउन नसकिने भनी सोच्थेँ। ट्रली बसमा भक्तपुर जाने र फर्कने बिदाको एउटा ठूलो रहर हुन्थ्यो, जो निसदिन पूरा गर्न पाए हुन्थ्यो जस्तो लाग्थ्यो। प्लास्टिकको बिगबिगी सुरु भर्खर हुँदै थियो। त्यसर्थ त्यति सहर फोहोर देखिन्न थियो। भित्री पाटनतिर उब्रेको खाना त्यपस्मा राखेर रक्सी बनाउने चलन थियो। सिमेन्ट, छड र गिट्टीको थुप्रोले हिँड्ने बाटो छेकिने कमै हुन्थ्यो। बाइक र होन्डा पर्यायवाची शब्द थिए र कम थिए। चिनियाँहरूले रिङरोड बनाउने बेला, २५ वर्ष पछिको ट्राफिकको चापलाई मनन गरेर बनाएको भन्थे। विशाल बजार, एसियाको राम्रो बजारहरूमध्ये गनिन्थ्यो। कोलकाता जाँदा विशाल बजारको ध्वाँस दिन्थेँ। कोलकातामा त्यस्तो बजार कहिले बन्छ भनेर फुर्ती लगाएर सोध्थेँ।स्वनिग:को अस्तित्व खोज्दै स्वनिग: अर्थात् उपत्यकाका तीन सहरमा अहिले आउने खबर मेरा कोलकाताका दिनहरूभन्दा धेरै फरक छैन। पानी पर्यो कि सडक खोला हुने र पानीका पाइपमा ढलबाट निस्कने मलमूत्रको संगमले जीवन चौपट बनाउने। तीन सय मिटरभन्दा बढी नखनेको वा खाल्डो नभएको सडक पाउन गाह्रो भइसक्यो। स्वनिग: अब आफूलाई, भारतका हामीले छि:छि: र दुरदुर गर्ने सहरझैँ बनाउन सफल भयौं र हामीले काठमाडौं उपत्यकाको नक्कल गर्न नेपालका सबै सहरलाई बाध्य गरायौँ। जसरी भारतका पहाडमा भएका सहरहरूले सिमेन्टको ढिक्का बनेर आफ्ना अस्तित्व गुमाए, हामीले पनि त्यही गर्यौं। काठमाडौँको बढेका बस्तीहरूमा जाँदा र कति भाग पुग्दा, आफूलाई फार्बिसगन्जको मन नपर्ने भाग अथवा भारतका आफूलाई जबर्जस्ती गएको र एकदम मन नपरेको दृश्यहरू सबै ताजा बनाइदिन्छ। मनमा आउने शब्दहरू त्यही नै छन् फोहोर, असभ्य, स्वार्थी इत्यादि। काठमाडौँमा ती भागबाट टँुडिखेलतिर बरालिंँदा सेनाले प्लटिङमात्र गर्न बाँकी बीच सहरको आर्मी भिलेजमा एकछिन घोरिन बाध्य बनाउँछ। भद्रकालीदेखि सिंहदरबारको बाटोमा पनि अब पसल आउने भयो, बाटो छेउको फुटपाथमा कब्जा गरेको भन्न मिल्दैन, त्यो त समानुपातिक विकासको निम्ति र आर्थिक समानताको निम्ति आवश्यक। पाटनढोकाबाट मेरो घर जाने बाटोतिर जाने सडक र फुटपाथ दुवै व्यवसायीहरूले कब्जा गरेका छन् र विरोध गर्यो भने सामन्तीको तक्मा पाउने गरियाछ। फुटपाथ कब्जाको विरोधमा ट्विट गर्दा निलो नम्बर प्लेट चढ्ने केहीले पनि सामन्तीको उपाधि दिए। सडकको छेउमा रोपेका रुखहरू हेर्छु र उद्घाटन हुँदा नेता, व्यवसायी, कार्टेलहरूका अग्रजका तस्बीरहरू, आँखासामु आउंँछ। तर ती बिरुवाहरू किन रुखमा परिणत हुँदैनन्? कम्पनीको, बैंकहरूको नामले सुसज्जित घेराहरूका बीचमा किन यी बिरुवाहरू लाचार? एउटा साथीले मलाई, नेपालमा हुने वृक्षरोपणमा बोन्साई रुखमात्र रोप्छन्। तसर्थ मानिसको कदभन्दा कहिल्यै बढ्दैन रे भन्थे। यी बिभिन्न कुरा मनमा घोलिने गर्छ।नेपाली समाजको दशामेरो कोलकाताका संस्मरण ३० वर्षपछि ब्यँुतिँंदा मलाई यसको जिम्मेवार को त भनी मनन गर्न त अवश्य नै मन लाग्छ। नेपाली समाजमा गरिबी घटेर, प्रचुर मात्रामा धनको सिर्जना भए पनि शिक्षाको पहुँच र डिग्रीवालहरूको वृद्धि भए पनि संसार घुमेर, बसेर र बुझेर आउनेहरूको संख्या बढे पनि इन्टरनेटको माध्यमबाट घरमा नै संसार पुगे पनि किन यो दशा? सायद हामीले राजनीतिक अस्थिरतामा हाम्रो स्वार्थ खोज्नमा नै अल्झेनौं त? राजनीति र राजनीतिक नेता भनेको समाजको प्रतिविम्ब हो। यो फरक कहिले हुन सकेन। कतै हामीले रातो मोसो, फूलमाला र खादा कोठेलीको लोभमा समाजलाई अर्कोतिर त धकेलेनौं?क्याम्पसमा युवानेता हुँदा, फुटपाथ ओगटेर बाइक पार्क गरेर खाजा खाने ठाउँको मानिसलाई कसैले केही गर्न खोज्यो भने मलाई भन्नु भनेर त्रास फैलाएर पछि नेता हुँदा, त्यही स्कुल र क्याम्पसको जग्गा लिजमा मिलाएर, नियम सबै मिचेर वरिपरिको सबैलाई थर्काएर करोडौंमा खेल्न थाल्छन्। जग्गाको भाउ अकासिन थालेपछि नेताको सम्पत्ति पनि बढ्न थाले। पार्टी प्यालेसको व्यवसायमा ठूलादेखि साना नेताहरूको नाम जोडेको पाइन्छ। सरकारी संस्थानका जग्गा प्रत्येक पार्टी गठबन्धनसंँगै नयाँनयाँ व्यापारीहरूले हात पारेको सुनिन्छ। राजनीतिक दलहरूको सिन्डिकेटसंँग मिलेर काम गर्न जान्यो भने पुख्र्यौली जग्गा, गुठीको जग्गा, खोलाको जग्गा सबैबाट लाभ लिन सकिन्छ। तसर्थ त्यो रातो मोसोको मूल्य बढेको होला। नगरपालिकाको चुनावमा जित्नेहरूलाई अनुहार नै नचिन्ने गरिकन रातो मोसो दलेर, मालाको फाँसी लगाउने अधिकांशमा त्यो कुनै नयाँ सेटिङको आसमा बढी नै भएको त होइन?जग्गाको अकासिँदो भाउ र राजनीतिले प्रतिविम्ब गरेको समाजमा आएको विकृतिले सामाजिक मूल्यमान्यता सबैमाथि प्रश्नचिन्ह उठाएको छ। पाटनमा भोजमा जाँदाको सुनिने कुरामध्ये आफ्नो पुर्खाले मन्दिर, स्कुल र अन्य सामाजिक प्रयोजननिम्ति दान दिएको घरजग्गा अहिलेको पुस्ताले धमाधम मुद्दा नै लडेर आफ्नो बनाउँदैछ। समाजमा सुसम्पन्न भए पनि दान दिने परोपकार गर्ने परम्परामा ह्रास भएको छ। आडम्बरको प्रतिस्पर्धामा समाजमा धेरै विकृति भित्रिसके। व्रत बस्ने, त्याग र तपस्याको परीक्षाको रूपमा मानिने साउन महिनालाई वर्षको सबभन्दा महँगो बनाइसक्यौं। झन् फेसबुकमा लुगा त्यही नै लगाएको देखिने नभएपछि झन् बढी खर्च गर्न दबाब बढ्यो।राजनीतिक नेता भएपछि सामाजिक रूपमा अग्रजको रूपमा देखिने सबै कुरा पाउने भएर होला। रातो मोसो र मालाको झुप्पाको विरोध नभएको र कसैले पनि घोषणा गरेर परिवर्तन गर्न नखोजेको किन? सुरक्षाको डर नभएको बेला, नियम मिचेर मन्त्रीका गाडीहरू दौडाउने गर्छन्। भाषण दिंँदा कसको डरले हो कुन्नि गार्डलाई पछाडि उभ्याउने गर्छन्। ग्यास्ट्रिक भयो कि मुटुको बिमारीको पैसा राजस्वसंँग धुत्न खोज्छन्। विदेश भ्रमणको निम्ति अनेकांै रणनीति बनाउने गर्छौं। समाज ब्यस्त छ, आफ्नो भविष्य उज्यालो बनाउन। यस्तो समाजले धेरै प्रश्न अघि सार्छ। कसरी गर्ने त फोहोर व्यवस्थापन? कसरी खुला ठाउँहरू जोगाउने? कसरी गर्ने कानुनको कार्यान्वयन जहाँ खाल्डो खनेर नपुर्नेलाई कारबाही होस्। जहाँ २१ औं शताब्दीका सामान, बुद्धि, प्रक्रिया र काम गर्ने मानिस भए पनि, १९ औं शताब्दीको जस्तो काम गर्ने गर्छन्। जहाँ खाली ठाउँ भयो कि बिभिन्न तौरतरिका चलाएर त्यो खाली ठाउँमा घिनलाग्दो प्रारूप ठड्याउँछन्। जहाँ केसका केस थपेर, न्यायपालिकाको कामकारबाहीमा नै आमूल परिवर्तन गरी न्यायमा नै प्रश्नचिन्ह लगाइन्छ। समाज परिवर्तनशील हुन्छ, तर त्यो परिवर्तन सकारात्मक हुनुपर्छ। सबै परिवर्तन सानोसानो पाइलाबाट सुरु हुन्छ। सुरुवात यहाँबाट पनि गर्न सकिन्छ स्वेच्छाले रातो मोसो र मालाको झुप्पाको त्यागबाट सुरु गर्न सकिन्छ कि? त्यसपछि अरू त्याग हुनसक्छ कि?"
अनुसन्धान केन्द्रलाई बौराऔँ,"अनुसन्धान केन्द्रहरू त्रिविका मात्र होइनन्, समग्र राज्यका हुन्। राज्यका नीति र योजना निर्माणमा सहयोग गर्ने थिंक ट्याङ्क बनाउनेगरी स्थापित भएका हुन्। यिनीहरूको जन्म र न्वारन बडो धुमधामसाथ भएको देखिन्छ, तर कर्म अनपेक्षित हँुदैछ। विश्वविद्यालय आफैमा अनुसन्धान केन्द्र हो। अनुसन्धान र पठनपाठन एउटै गाँठोमा कसिएनन् भने विश्वविद्यालयको आत्मा मर्छ। यहाँ अनुसन्धान केन्द्रको चर्चासंँगै समग्र विश्वविद्यालयको नाडी छाम्ने प्रयत्न गरिएको छ। अनुसन्धानको दरिद्रता मैले शिक्षाशास्त्र केन्द्रीय विभाग अन्तर्गत २५ जना विद्यावारिधि गरेका, प्राध्यापक र सहप्राध्यापक उपाधि धारण गरेकाहरूमा एउटा सर्वेक्षण गरेको थिएँ। उहाँहरूलाई थप अनुसन्धान कति गर्नुभएको छ भन्दा १८ जनाले थेसिस बाहेक गरेको छैन भन्ने जवाफ आयो। यसले अनुसन्धान संस्कृतिको दरिद्रता प्रस्ट्याउँछ। पाठ्यपुस्तक भने सबैले लेखेको देखियो, किनकि यसमा अनुसन्धान गर्नु पर्दैन। अन्तर्राष्ट्रिय जर्नलमा अनुसन्धानात्मक लेख भने कसैले पनि लेखेको भेटिएन। १५ जनामा प्राज्ञिक लेखनको अन्तरात्मा भेटाउन सकिएन। कुनै न कुनै दलको सदस्यता भने सबैले लिएको देखियो। २३ जनाले पार्टी कमिटीमा (कुनै न कुनै बेला) बसेर काम गरेको भेटियो। २ जना प्राज्ञिक कामका लागि विदेश गएको पाइयो। विद्यावारिधिको सुपरभाइजर ३ जनाले मात्रै गरेको पाइयो। अनुसन्धानात्मक पेपर प्रस्तुति १२ जनाले मात्रै गरेको पाइयो। ८ जनाले ५५ वर्ष उमेर पूरा भएपछि, १० जनाले ४५ देखि ५५ वर्ष बीचमा र ७ जनाले ३५ देखि ४५ वर्ष बीचमा विद्यावारिधि गरेको पाइयो। यसले बुढेसकालमा बढुवाको लागि अंक थप्न विद्यावारिधि गरेको तर ज्ञान थप्न होइन भन्ने संकेत गर्छ। किनकि विद्यावारिधिपछि उसले समाजको लागि ठूलो योगदान गरोस् भन्ने अपेक्षा गरिन्छ। २५ मध्ये २१ जना आन्तरिक प्रतिस्पर्धाबाट र ४ जना खुला प्रतिस्पर्धाबाट विश्वविद्यालयमा प्रवेश गरेको पाइयो। यो सानो सर्वेक्षणको नतिजा आमरूपमा त सामान्यीकरण गर्न सकिँदैन। तर विश्वविद्यालयको प्राज्ञिक दुरावस्थाको आँकलन भने अवश्य गर्न सकिन्छ। प्राज्ञिक सारथीको अनुसन्धानात्मक गतिविधिमा देखिएको दयनीय अवस्था भविष्यवक्ताका लागि अँध्यारोमा हिँडेजस्तै हो। बत्ती नै बल्दैन भने उज्यालो कसरी पाउने? बाटो कसरी देख्ने? किन बिग्रियो विश्वविद्यालय? विद्यार्थी, कर्मचारी, शिक्षक, पदाधिकारी महाभारतको अभिमन्यू दोणाचार्यको चक्रव्यूहमा फसेजस्तै दलीय राजनीतिको चक्रव्यूहमा पँसे, तर फर्किन सकेनन्। यिनीहरू इन्डोक्ट्रि्रनेटेड भए, खुला मस्तिष्कधारी हुन सकेनन्। शिक्षक प्रवेश अवैज्ञानिक भयो। पार्टीको सदस्यता देखाएर आंशिक, जुस खाएर करार र टेबल ठोकेर स्थायी हुने कुसंस्कृति मौलायो। विद्यार्थी भर्ना पहुँच केन्द्रित भयो, फेसन भयो, इच्छा र क्षमतालाई नजरअन्दाज गरियो। पदाधिकारी र शिक्षकमा जिम्मेवारी बोध भएन। तलब आफूलाई दोष सरकार र पार्टीलाई भयो। अनुसन्धान बिरालो बँधाइ भयो, वैतरणी तराउने कर्म भयो। शिक्षकलाई बाहिर एक्सपोजर भएन, कुवाको भ्यागुतो भए, जति उफ्रे पनि कुवामै रहे। विद्यार्थीलाई पाठ्यपुस्तक पढाइयो, घोकाइयो। माछा मारेर दिइयो, बल्छी दिइएन, माछा मार्ने कला सिकाइएन। यसले परजीवी बनायो, आत्मजीवी बनाएन। यसैबाट प्राज्ञिक मूल्य र पेसागत मान्यता स्खलन हुँुदै गयो।सपार्ने कसरी? विश्वविद्यालयरूपी ओदानका ३ खुट्टामध्ये एउटा खुट्टा भाँच्चिएको छ। सम्बन्धन दिने खुट्टा सबैभन्दा अब्बल देखिन्छ। पठनपाठनरूपी खुट्टाले थिरिथिरी टेकेको पाइन्छ। अब भाँच्चिएको खुट्टालाई उपचार गरे पुग्छ, नयाँ बनाउनु पर्दैन। यसका लागि निम्न काम गर्न सकिन्छ। १) दलीयकरणको जालो काट्नुपर्छ। प्राध्यापकलाई पार्टीको पद लिन नपाउने प्रावधान बनाउनुपर्छ। पार्टीसंँग जोडिएका संघसंगठन खोल्न नपाइने भन्नुपर्छ। २) अनुसन्धान केन्द्रहरू प्राध्यापक र विद्यार्थीका ल्याब बन्नुपर्छ। ३) मन्त्रालय र अनुसन्धान केन्द्र नजिकिनुपर्छ। सरकारका अनुसन्धान गर्ने जिम्मा यी केन्द्रलाई दिनुपर्छ, बाहिर एनजीओलाई दिन नमिल्ने बनाउनुपर्छ। सरकारको लगानी बढाउनुपर्छ। ४) आईएनजीओले गराउने अनुसन्धानमा यी केन्द्रहरूलाई पहिलो प्राथमिकता दिनुपर्छ। ५) अनुसन्धानमा विद्यार्थीलाई पनि सहभागी गराउने। प्रशासनले स्रोत जुटाउने, प्राध्यापकले बाटो देखाउने, विद्यार्थीले काम गर्ने। काम अनुसारको दाम सबैले पाउने व्यवस्था गर्नुपर्छ। विश्वका अन्य विश्वविद्यालयहरूसंँग कोलाबोरेसनमा काम गर्ने व्यवस्था मिलाउने। यसो हुँदा सबैले एक्सपोजर पाउनेछन्। ७) शिक्षकको बढुवा उमेरको आधारमा होइन, कामको आधारमा गर्नुपर्छ। पाठ्यपुस्तकलाई निरुत्साहित गर्नुपर्छ। अनुसन्धान गर्नेगराउने आधारमा बढुवा वा घटुवा गर्नेगराउने व्यवस्था गर्नुपर्छ। ८) विश्व स्तरमा योगदान पुर्याएका व्यक्तिलाई भित्र्याउने व्यवस्था गर्नुपर्छ। ९) अविश्वसनीय सेवा आयोग खारेज गरी शीघ्र उच्चशिक्षा नीतिले व्यवस्था गरेअनुसार राष्ट्रि्र्र्रय विश्वविद्यालय सेवा आयोग गठन गर्नुपर्छ। यति मात्रै पनि गर्नसके अनुसन्धान केन्द्र बौरिनेछन्।"
हामी बदलिने कहिले?,"यो असारको अन्तिम साता हरिबोधनी एकादशीका दिन अधिकांश हिन्दु धर्मावलम्बीहरूले आँगनमा तुलसी रोप्यौं र पुज्यौं। हरेक जीवित वस्तुको प्राणरक्षा गर्ने मूल्यमान्यताको प्रबद्र्घन हिन्दु धर्मको महत्त्वपूर्ण पक्ष हो। तर त्यही तुलसी रोप्ने एकादशीको केही दिनमै दैलेखकी तुलसा शाहीको छाउगोठमा सर्पले टोकेर मृत्यु भयो। धर्म र पवित्रताको नाममा हुन दिइएको यो जघन्य घटना सुनेर मेरो मनमा प्रश्न उठ्यो, तुलसीको बिरुवा बचाउनमा जोड दिने हाम्रो धर्मले किन दैलेखकी तुलसा शाहीलाई बचाउन सकेन?अत्यन्त सामान्य प्रक्रियाबाट गुज्रिरहेकी तुलसाले असुरक्षित र अस्वस्थकर वातावरणमा छाउपडी गोठमा बस्न बाध्य भई सर्पको टोकाइको उपचार पनि नपाई देह त्याग्नुपर्ने यो कस्तो नियति हो? योभन्दा अगाडि उनकै गाउँकी लालसराले पनि उस्तै प्रकृतिको मृत्युवरण गर्नुपर्यो। गत मंसिरपुस महिनामा जाडो भगाउने आगोका कारण छाउगोठमै निसास्सिएर अछामका दुई किशोरीको मृत्यु भएको थियो। पछिल्ला केही महिनायता छापामा छाइरहेका यी मृत्युका शृङखला देख्दा मलाई सबैभन्दा बढी धिक्कार त यो सम्झेर लाग्छ कि यी सबै मृत्युहरू अनाहकमा भएका हुन् र यी मृत्युहरूलाई रोक्ने संयन्त्रहरू हामीसँग मौजुद थिए।सर्वप्रथम त छाउपडी जस्ता कुप्रथाको नियमितता हाम्रो संविधानको मर्मविपरीत छ। हाम्रो संविधानले सबैलाई मैलिक हकको रूपमै छुवाछूत र भेदभाव विरुद्धको हक, सुरक्षित मातृत्व र प्रजनन स्वास्थ्यको हक दिँदै धर्म, प्रथा, संस्कार, प्रचलन वा अन्य कुनै आधारमा कुनै पनि व्यक्तिलाई शोषण गर्न पाइने छैन भन्दै हाम्रा सम्पूर्ण सरकारी, गैरसरकारी र सामुदायिक संयन्त्रलाई छाउपडी विरुद्ध उत्तरदायित्वको दायरामा ल्याउन खोजेको छ। सर्वोच्च अदालतले २०६२ मा छाउपडी प्रथा रोक्न कडा निर्देशनात्मक आदेश जारी थियो, जस अनुसार यो प्रथालाई कुरीतिको रूपमा घोषणा गर्दै यसको कारण महिलाको स्वास्थ्यमा परेको असरको अध्ययन् गर्न, जनचेतना जगाउन, छाउपडी उन्मूलन निर्देशिका बनाउन र आवश्यक परेको खण्डमा कानुन बनाउन निर्देशन दिएको थियो। उक्त आदेशको दुई वर्षपछि छाउपडी उन्मूलन निर्देशिका आयो, जसले यो प्रथाका अन्तरनिहित पुरातन विश्वासलाई हटाउँदै, यो प्रथाविरुद्घ जनचेतना फैलाउने र यसको अन्त्यको सुरुवात गर्ने घरपरिवार र व्यक्तिलाई सम्मान गर्ने जस्ता तत्कालीन तथा महिलाको बहुआयामिक सशक्तीकरण, समानुपातिक सहभागिता र मानवअधिकारको प्रत्याभूति जस्ता दीर्घकालीन कार्यक्रमका लागि जोड दिएको थियो। साथै यसले जिल्ला र गाउँस्तरका छाउपडी विरुद्घ काम गर्ने निकाय तोकी बजेट र अन्य स्रोतको परिचालनका बाटाहरू स्पष्ट रूपमा खुलाएको थियो। तर दु:खका साथ भन्नुपर्छ, छाउपडी विरुद्घ अढाई दशकदेखि संवैधानिक, नीतिगत र कार्यक्रमगत रूपमा यत्तिको स्पष्टता हुँदाहुँदै पनि छाउपडी अन्त्य गर्न सम्बन्धित निकायको यो मुद्दाप्रतिको गाम्भीर्यता, जिम्मेवारीबोध र उत्तरदायित्वको कमीले गर्दा छाउपडी जस्तो कुप्रथा हट्न सकेन।कहिलेकाहीं मलाई प्रश्न गर्न मन लाग्छ, के पुरुषलाई पनि महिनावारी हुन्थ्यो भने यस्तो परम्परा कायम रहन्थ्यो त? प्रजनन प्रक्रिया अन्तर्गत जीवनका विभिन्न चरणमा पुरुष र महिलाको शरीरमा आआफ्नै किसिमका बदलाव आउँछन्, तर पनि किन फेरि देवता स्त्री जातिसँग मात्रै रिसाउने? सतहमा हेर्दा देउता रिसाउने डरले महिला र किशोरीलाई छाउगोठमा राखिए पनि गहिरिएर हेर्दा यो सबै धर्मको खोलमा सबै शक्ति र सत्ताको खेल हो, जहाँ पुरुषलाई प्रत्यक्ष रूपमा असर पार्ने कुरीतिहरूलाई सच्याउन कुनै कसर बाँकी राखिन्न। तर महिलामाथि पर्ने असरहरूलाई चाहिंँ बेवास्ता गरिने मात्र हैन, संस्कृतिको लेपन लगाई संस्थागत समेत गरिन्छ। र विडम्बना यो पनि छ कि पितृसत्ताको यो आविष्कारलाई स्थापित गराइराख्न कतिपय अवस्थामा महिलाहरूकै प्रयोग भएको छ। जाडोमा चिसोले कठ्यांग्रिएर र धुवाँले निसास्सिएर, गर्मीमा तातोले गुम्सिएर वा सर्प र किराले टोकेर, अत्यधिक रक्तस्रावले र बलात्कृत भएर रजस्वला भएका बेला छाउगोठमा मृत्युवरण गरिरहेहरूको दु:खद कथा हामीकहाँ सामान्यीकरण गरिन्छ, कुनै सामान्य दुर्घटना वा भवितव्य जस्तो चित्रण गरिन्छ। जानीजानी छाउगोठमा पठाएर मृत्युको मुखमा पर्ुयाउने चलनको अन्त्य गर्नमा राज्यको हदैसम्मको उदासीनता र बेवास्ता देखिन्छ। केही दिनअघि संसदमा कांग्रेस सांसद आरजु राणा देउवाले तुलसा शाहीको छाउपडी गोठमा सर्पले टोकेर हत्या भएका कारण हत्यारालाई कारबाही गर्न माग गरिन्। उक्त आग्रहको छोटो भिडियो क्लिप सामाजिक सञ्जालमा भाइरल भयो, उनले सर्पलाई हत्यारा ठहराउँदै कारबाही गर्न आग्रह गरेको जसरी अपव्याख्या गरियो। यो प्रसंग हेर्दा लाग्छ, हामी अझै पनि अर्थको गहिराइमा नगइकन शब्दको जालमा अल्भिँदै यस्ता घटनाबारे संवेदनाहीन बहस गरिरहेछौं। यसको अर्थ उठाइएको विषयवस्तु र मुद्दालाई ओझेल पार्ने कोसिस गरेको स्पष्ट हुन्छ। सर्वोच्च अदालतको आदेशसहित संवैधानिक र नीतिगत मार्गप्रशस्त हुँदाहुँदै पनि अन्धविश्वास र कुरीतिका कारण मर्नै नपर्ने मान्छे मर्नु भनेको यो हत्यासरह नै हो। राज्यले तुलसाजस्ता निर्दोषको जीवनरक्षाका लागि छाउपडी सम्बन्धी गम्भीर फौजदारी कानुन पर्खेको हो भने मुलुकी ऐनलाई प्रतिस्थापन गर्दै आउन लागेको नयाँ कानुनले त्यसको पनि व्यवस्था गरेको छ। तर उक्त कानुन आउन र पूर्णरूपले लागू हुन केही समय लाग्छ। तर के त्यो कानुन नआउन्जेल तुलसाजस्ता छाउगोठमा बस्न बाध्य किशोरीहरू मृत्युसँग पौंठेजोरी खेलिरहनुपर्ने हो?छाउपडीका कारण महिलामाथि भइरहेका शारीरिक र मानसिक शोषणलाई महिला विरुद्धको हिंसाकै रूपमा परिभाषित गरी सरकारको महिला विरुद्धको हिंसा सम्बन्धी रणनीतिमा समावेश गर्नु एकदमै जरुरी छ। सांसद, सरकारी कर्मचारी, मानवअधिकारकर्मी र नागरिक समाजको प्रतिनिधि सहितको समिति गठन गरी तुलसा शाहीको मृत्युको कारण र परिस्थितिको अनुसन्धान गर्न र बाह्र वर्ष अगाडिको छाउपडी प्रथा विरुद्धको सर्वोच्च अदालतको फैसला र छाउपडी उन्मूलन निर्देशिकाको सुधारसहितको पूर्ण कार्यान्वयन गर्न बजेट र समयसहितका सुझावहरू पेस गर्न लगाउनु जरुरी छ।समय धेरै बदलिइसकेको छ। तर हामीचाहिँं कहिले बदलिने? हाम्रो संवेदनशीलताको र कार्यशैलीको गुणस्तर कहिले बढाउने? सतीप्रथा जस्ता निकृष्ट प्रथाहरू तोड्दै यहाँँसम्म आइपुगेका हामीकहाँ महिलाको अधिकारको स्थापना र संरक्षणका लागि विभिन्न प्रगतिशील नियम, कानुनहरू लागू हुन सफल भएका उदाहरणहरू छन्। यहाँ बालविवाह अपराध घोषित भइसकेको छ भने वैवाहिक बलात्कार अपराधको परिधिभित्र आइसकेको छ। अब हामीले भन्नैपर्छ कि छाउपडीका कारण हुने एउटै मृत्यु पनि अति हो र असह्य हो। अबको पालो महिलाको ज्यानै जोखिममा पार्ने छाउपडी प्रथालाई जरैदेखि अन्त्य गर्न संघीयदेखि स्थानीय तहका संयन्त्रलाई जवाफदेही बनाउनुपर्छ।अझ दूरदराजमा अरू कति तुलसा, लालसरा, रोशनी र डम्मरा होलान्, जसले भोगेका मृत्यु र त्रासदी कतै अभिलेखित छैनन्। महिनाको चार रात परिवारबाट टाढा, विषम मौसम र प्रतिकूल अवस्थामा अँध्यारो र डरलाग्दो गोठमा रात बिताउनुपर्दा पश्चिमका दिदीबहिनीहरूले मानसिक, शारीरिक र भावनात्मक रूपमा कति क्षय र क्षति बेहोर्नुपर्यो होला, यी चित्कारहरू नसुनेको बहाना गर्ने छुट अब सिंहदरबारलाई छैन। अब त स्थानीय सरकारको रूपमा गाउँगाउँमै सिंहदरबार पुगिसकेको छ, जससँग इच्छाशक्ति भएमा कडाभन्दा कडा ऐन बनाई यो प्रथालाई निर्मूल पार्नसक्ने शक्ति छ। स्थानीय तहमा उपप्रमुखको नेतृत्वमा बन्ने न्यायिक समितिले यसका लागि पर्याप्त स्रोत, साधन, समय र कसरत लगाई छाउपडी प्रथालाई सदाका लागि अन्त्य गर्नुपर्छ। उपाध्याय नेपाली कांग्रेस केन्द्रीय सदस्य तथा सांसद हुन्।"
भड्किँदै छ चिनियाँ समाज,"स न् १९७८ मा तङ स्यावो फङ चिनियाँ कम्युनिष्ट पार्टीको निर्णायक तहमा पुगेपछि बन्द चिनियाँ समाजलाई खुला समाजतर्फ डोर्याउन केही मार्गचित्र प्रस्तुत गरे। त्यही मार्गचित्रमा उभिएर चीनले सुधार र खुलापनबाट विश्वलाई आश्चर्य बनाउनेगरी आर्थिक विकासको छलाङ मारेको छ। तङकै नीतिले चीन आज संसारको पहिलो अर्थतन्त्र बन्ने दौडमा छ। बन्दबाट खुला र सुधारमा क्रमिक बढेको तर पुरै पुँजीवादी अर्थव्यवस्था स्वीकार नगरेको चिनियाँ अर्थव्यवस्थालाई चिनियाँ चरित्रको बजारमुखी समाजवादी अर्थतन्त्र भनी चिनियाँ नेताहरू अथ्र्याउने गर्छन्।चिनियाँ सरकारी प्रतिवेदनहरूमा चिनियाँ समाजलाई उन्नत माक्र्सवादी समाजवादतर्फ उन्मुख गराउने भनी विश्लेषण गरिएको पाइन्छ। सैद्धान्तिक रूपमा यसो भनिए पनि व्यावहारिक रूपमा भने चिनियाँ समाज र अर्थतन्त्र भड्किएर पुँजीवादलाई चुनौती दिने अवस्थामा पुगिसकेको छ। धनी र गरिब बीचको खाडल तथा सहरी र ग्रामीण क्षेत्रको असमान विकास वितरणले चिनियाँ समाजलाई विभेदमुखी बनाउन थालेको उदाहरण केही समयअघि बेइजिङको एउटा पार्कमा देखिएको विवाहका लागि चाहिएको जोडीको विज्ञापनबाट स्पष्ट हुन्छ।गत जुनमा बेइजिङको केन्द्र भागमा पर्ने चोङशान पार्कमा विवाहका लागि उपयुक्त केटा र केटीका लागि विज्ञापन गरिएको थियो। हिजोआज सबै कुरा सामाजिक सञ्जालबाट हुने जमाना भए पनि कतिपय अवस्थामा सरकारी कानुन र सामाजिक अवगालसँगै आइपर्ने झन्झटबाट जोगिन विवाह गराउने विभिन्न एजेन्सीले जोडीको विज्ञापन लेखेर टाँस गरेका थिए। हजारौँको संख्यामा चिनियाँ एकल युवायुवती तथा तिनका अभिभावक उपयुक्त जोडी खोज्न पार्कमा पुगेका थिए। जोडी खोज्ने हाट लागेपछि चिनियाँ सामाजिक सञ्जालमा त्यो विषय हट इस्यु बन्यो। चाइना डेलीले त्यसबारे सचित्र समाचार नै प्रकाशन गर्यो। ब्लाइन्डेट पार्क नाम दिइएको उक्त हाटलाई कतिपयले चिनियाँ सामाजिक सञ्जालमा मान्छेको व्यापार मेला भनी कडा आलोचना पनि गरेका छन्।ब्लाइन्डेट पार्कमा वर अथवा बधुको निश्चित योग्यता र मापदण्ड तोकेर गरिएका विज्ञापन प्रदर्शनी गरिएको थियो। प्रदर्शनी गरिएको एकल महिला तथा पुरुषको प्रोफाइलमा बेइजिङमा घर भएको प्रमाण, आम्दानीको तह, सम्पत्ति, शैक्षिक गुणस्तर र थप केही जानकारी खुलाएर आफूलाई आवश्यक पर्ने जोडीका लागि पनि सर्तहरू राखिएको थियो। विज्ञापनमा सहभागीहरूलाई ६ भागमा वर्गीकरण गरिएको थियो। आर्थिक हैसियत र राखिएका सर्तका आधारमा अति उच्च, उच्च, मध्यम, निम्न मध्यम, सामान्य र अति सामान्य वर्ग निर्धारण गरिएका थिए। अति उच्च वर्गमा पर्ने महिलाका लागि वर चाहिएको विज्ञापनमा केटामा हुनुपर्ने मापदण्ड यसरी तोकिएको थियो : केटासँग कम्तीमा ५६ लाख चिनियाँ युआन (८ करोड ४० लाख नेपाली रुपैयाँ बराबर), बेइजिङमा स्थायी बसोबासको प्रमाणपत्र, बेइजिङको केन्द्र भागमा आफ्नै घर, स्तरीय कार र मासिक ५० हजार चिनियाँ युआनभन्दा बढी (साढे सात लाख रुपैयाँभन्दा बढी) आम्दानी, स्नातकोत्तर अथवा पीएचडी अथवा विदेशमा पढेको हुनुपर्ने सर्तहरू रहेका थिए। त्यसैगरी अति उच्च वर्गका एक पुरुषले बिहे गर्न महिलामा हुनुपर्ने मापदण्डलाई यसरी राखेका थिए : सुन्दरी, बेइजिङमा स्थायी बसोबासको प्रमाणपत्र, बेइजिङको केन्द्रभागमा आफ्नै घर, स्तरीय कार, मासिक आम्दानी २० हजार चिनियाँ युआन (३ लाख रुपैयाँ बराबर), स्नातक अथवा स्नातकोत्तर गरेको हुनुपर्ने उल्लेख थियो।चिनियाँ सञ्चार माध्यमले उल्लेख गरेअनुसार बेइजिङको स्थायी बसोबास र आफ्नै घरलाई पीएचडीको डिग्रीभन्दा बढी प्राथमिकतामा राखिएको छ। बेइजिङमा झन्डै पाँच करोड मानिस बसोबास गर्छन्। तीमध्ये आधामात्र बेइजिङका स्थायी बासिन्दा हुन्। बेइजिङमा स्थायी बसोबास हुनेले बेइजिङकै उच्चस्तरीय विश्वविद्यालयमा पढ्ने लगायत केही आरक्षण सुविधा प्राप्त गरेको हुन्छ। यो सुविधा बाहिरी प्रान्तबाट आएकाले पाउँदैनन्। बेइजिङको स्थायी बसोबास र आफ्नै घर हुनु दुई भिन्न कुरा हुन्। स्थायी बसोबास भएर पनि आफ्नै घर नभएको हुनसक्छ। आफ्नो बाबुआमाको घर भए पनि स्थायी बसोबासको प्रमाणपत्र प्राप्त गरेको हुनसक्छ। त्यसैगरी बेइजिङमा घर भएपछि स्थायी बसोबास गर्न त पाइन्छ, तर घर किन्न निकै कडा नियम पार गर्नुपर्छ। सामान्य अवस्थामा एक व्यक्तिले दुइटा घर किन्न पाउँदैन। बेइजिङको केन्द्रभागमा घरको मूल्य अत्यन्त चर्को छ। आर्थिक हैसियत भएर पनि चीनमा प्रचलित अन्धविश्वासका कारणले पनि विवाह हुन निकै गार्हो हुन्छ। विशेषगरी भेडा वर्षमा जन्मिएकाहरूको बिहे हुन निकै गाह्रो हुन्छ। भेडा वर्षलाई चीनमा निकै अशुभ मानिन्छ र यो वर्षमा जन्मिएकालाई अभागी भनिन्छ। एकजना चिनियाँ महिलाको बेइजिङमा स्थायी बसोबासको प्रमाणपत्र र आफ्नै घर छ र उनले चीनको प्रख्यात विश्वविद्यालयबाट स्नातक पनि गरेकी छन्। तर उनी भेडा वर्षमा जन्मिएकीले बिहे हुन नसकेको सोही समाचारमा उल्लेख छ।चीनमा कहालीलाग्दो गरी बढेको आर्थिक असमानता र आधुनिक जटिलताले गर्दा धेरैजसोले जोडी नपाएर बिहे गर्नबाट बञ्चित बन्दै आएका छन्। ३५ वर्षसम्म लागू भएको एक सन्तान नीतिले चीनमा लैंगिक असन्तुलन छ। कुनै समय १०० महिलाको अनुपातमा १२० पुरुष पुगेका थिए। अहिले त्यो अनुपात घटेर १०० महिलामा ११६ पुरुष रहेका छन्। अहिले चीनमा ३० वर्षभन्दा कम उमेर समूहमा महिलाभन्दा पुरुषको संख्या २ करोड ५० लाख बढी छ। यो संख्या सन् २०२० सम्ममा ३ करोड ५० लाख पुग्ने अनुमान गरिएको छ। त्यतिमात्र होइन, सहरमा बस्ने चाहनासँगै आफ्नो हैसियत र स्तर बराबरको जोडी नपाउँदा थुप्रै चिनियाँ महिलासमेत बिहे गर्नबाट बञ्चित हुनथालेका छन्। बेइजिङमै घर भएका र उच्च शैक्षिक योग्यता प्राप्त गरेका महिलाले आफ्नो स्तर अनुसारको केटा पाउन नसक्दा बिहे नगरी बस्नुपरेका उदाहरण पनि छन्।चिनियाँ समाजमा बिहेप्रतिको झन्झट र सामाजिक तथा आर्थिक जटिलताले गर्दा सन् १९९३ मा नानचिङ विश्वविद्यालयमा पढ्ने विद्यार्थीहरूले प्रेम दिवसको काउन्टरमा नोभेम्बर ११ लाई एकल दिवसका रूपमा थालनी गरेका छन्। अहिले चीनमा एकल दिवस निकै लोकप्रिय बनेको छ। विवाहका लागि राखिएका सर्त र आर्थिक हैसियतले चिनियाँ समाजको बदलिँदो चित्र उजागर गरेको छ। यसले चिनियाँ समाजको तितो यथार्थलाई उदाङ्गो बनाउँदै समाजमा रहेका आर्थिक, लैङ्गिक, क्षेत्रीयजस्ता विभेदलाई सतहमा ल्याएको छ। चिनियाँ समाजमा बिहे कसरी भड्किलो बन्दै गएको छ भन्ने कुरालाई ६ दशकको उदाहरणबाट प्रस्ट हुन्छ। ५० को दशकमा चीनमा भर्खरै साम्यवादी शासन सुरु भएको थियो। त्यतिबेला विवाह गर्न एउटा खाटमात्र भए पुग्थ्यो। ६० को दशकमा एक प्याक मिठाइको तयारीमा विवाह सम्पन्न हुन्थ्यो। ७० को दशकमा चीनमा सांस्कृतिक क्रान्ति चलेको समयमा अध्यक्ष माओका लेखनको संकलन भएको रातो किताब विवाहका लागि अनिवार्य मानिन्थ्यो। ८० को दशकमा चीनमा खुलापन र सुधारका कार्यक्रम लागू भएपछि विवाहका लागि रेडियो, साइकल, सिलाइ मेसिन तथा नाडी घडीजस्ता चारवटा सामग्री आवश्यक हुन थाल्यो। ९० को दशकदेखि विवाह समारोहको परिधि फैलिँदै गयो र २१ औँ शताब्दीमा त्यो निकै भड्किलो र महङ्गो भयो।अहिले चीनका दसवटा ठूला सहरमा विवाहमा हुने खर्चबारे विभिन्न विश्वविद्यालयले सर्वेक्षण गर्दा बेइजिङ, शाङहाई, शनचन लगायत चीनका महङ्गा सहरहरूमा विवाहको खर्च २० लाख युआनभन्दा बढी पुगेको तथ्य बाहिर आएको छ भने हाङचौ, क्वाङचौ, नानचिन आदि सहरमा विवाहको खर्च १० लाख बराबर छ। चिनियाँ कम्युनिष्ट पार्टीले अनुशासनलाई कडा बनाउँदै आर्थिक पारदर्शी र भड्किलो समाज नियन्त्रण गर्न गत अक्टोबरमा सम्पन्न पार्टीको छैटौँ पूर्ण बैठकले विशेष निर्णय गरेको छ। कम्युनिष्ट पार्टीका निर्णयहरू पार्टी सदस्य बाहेकमा लागू नहुने भए पनि राष्ट्रिय नीति निर्माणलाई प्रभाव पार्ने हैसियत राख्छन्। एकातिर चिनियाँ कम्युनिष्ट पार्टीले अनुशासनलाई कडा बनाउँदैछ भने अर्कातिर चिनियाँ समाजचाहिँ आर्थिक भड्कावमा पँस्न थालेको छ। यस्तो भड्कावले चिनियाँ चरित्रको बजारमुखी समाजवादी अर्थतन्त्रको खिल्ली उडाएको भन्दै चिनियाँ समाजिक सञ्जालमा आलोचना गरिएको छ। आचार्य चिनियाँ अन्तर्राष्ट्रिय रेडियो (सीआरआई) नेपाली सेवा, बेइजिङमा विदेशी विशेषज्ञका रूपमा कार्यरत छन्।"
नाकाबन्दीमा तातोपानी,"तातोपानी (सिन्धुपाल्चोक) अरनिको राजमार्गअन्तर्गत तातोपानी नाका जोड्ने लार्चास्थित भोटेकोसी पुल आइतबार रातिको पहिरोले बगाएपछि सीमाक्षेत्र नाकाबन्दीमा परेको छ। दक्षिणतर्फको पाङसेर्पु डाँडाको चट्टान फुटेर बीचभागमा थुप्रिएपछि पुल भोटेकोसीमा झरेको थियो। उक्त पुल चीनले २०३८ सालमा बनाएको हो। प्रत्यक्षदर्शीका अनुसार दुवैतिरको जग मात्र रहने गरी पुल खस्दा केहीबेर भोटेकोसी थुनिएको थियो। भूकम्प र भोटेकोसीको बाढीले जीर्ण बन्दै गएका राजमार्गमा मोटरेबल पुल बगाएपछि अर्को संकट थपिएको स्थानीय बताउँछन्। सीमामा यातायात ठप्प भएको छ भने पैदल यात्रु आउजाउ गर्ने गोरेटो समेत छैन। पुलको दुवैतर्फको भागमा ठूलाठूला चट्टान, जंगल र पहरो भएकाले तत्काल वैकल्पिक व्यवस्था गर्न सक्ने सम्भावना देखिँदैन। पुल नहुँदा सीमाको करिब ५ किमि आसपासका बासिन्दा ४ घण्टाभन्दा बढी समय जंगलको गोरेटो हिँडेपछि मात्र राजमार्ग पुग्छन्। भूकम्प लगत्तै रोजगारीको मुख्य केन्द्र तातोपानी पूर्ण रूपमा बन्द थियो। स्थानीय अगुवा कुमार श्रेष्ठले भने, बस्तीहरू पहिरोले चिराचिरा परेपछि कतिपय गाउँले भूकम्पपछि अझै घर फर्केका छैनन्। रोजगारी गुमेको असहज परिस्थितिमा कष्टकर जीवन गुजारिरहेका बेला पुल भत्केपछि सीमाका बासिन्दा थप समस्यामा परेका छन्। २०७३ असारमा आएको बाढीले सीमाका ८० वटा घर बगाएको थियो। तातोपानी नाका खुलाउन चीन सरकारसँग कुराकानी भइरहेका बेला पुल भत्केपछि तत्काल यो सम्भावना टरेको छ। नाका खोल्न पटकपटक दबाब दिए पनि चीनले भौतिक संरचनाको पुनर्निर्माणमा जोड दिँदै आएको थियो।पुल भत्केर संकट निम्तिएको भन्दै भोटेकोसी गाउँपालिकाका प्रमुख राजकुमार पौडेलले तत्काल आवतजावतको व्यवस्था मिलाउन सरकारसँग माग गरेका छन्। सीमामा मानवीय संकट आउने खतरा छ, उनी भन्छन्, प्रसूति, वृद्धवृद्धा र बिरामी अस्पताल पुर्याउन हेलिकप्टरको विकल्प छैन। अस्थायी रूपमा तुइनको व्यवस्था गरेर भएपनि संकट टार्नुपर्छ। कायममुकायम प्रमुख जिल्ला अधिकारी अन्तरबहादुर सिलवालले जिल्ला दैवीप्रकोप उद्धार समितको बैठकले तत्काल र दीर्घकालीन समाधान खोजेर जनजीवन सामान्य बनाउने बताए। माथिल्लो निकायमा जानकारी गराएर परिस्थिति सहज बनाउने कोसिस गर्छौं, उनले भने। बाह्रबिसेबाट पुल भत्केको स्थान २१ किमि टाढा छ। तातोपानी नाकाले बर्सेनि २० अर्बभन्दा बढीको आयात तथा पौने तीन अर्बको निर्यात गर्दै आएको थियो। स्थानीय अगुवा कामी शेर्पाले भने, दुई वर्ष अघिसम्म सधैं भीड हुने नाका सुनसान बनेको छ। यही अवस्था रह्यो भने मानव बस्ती नै नबस्ने खतरामा पर्ने शेर्पाले बताए। सोमबार पुल भत्केका स्थानमा सयौं स्थानीय भेला भएर जीवन गुजाराका लागि आउजाउको व्यवस्था मिलाउन माग गरेका थिए।भोटेकोसी आसपासमा पहिरैपहिरो अविरल वर्षाका कारण भोटेकोसी गाउँपालिकाका बस्तीहरू पहिरोको जोखिममा परेका छन्। अरनिको राजमार्गको चाकु बजारदेखि तातोपानीको दुगुना, बोक्चेनका बस्तीहरू पहिरोको उच्च जोखिममा परेका हुन्। बाढीले तलबाट कटान गरिरहेको छ, माथिबाट पहिरो ओइरिरहेको छ, फुल्पिङकट्टीका पूर्वअध्यक्ष ध्रुव पौडेलले भास्सिएको भूभाग देखाउँदै भने, पहिरोले बेलाबेलामा सताइरहन्छ। रातदिन डरमा बित्छ, उनले थपे, स्थानीय झिर्पु र हिन्दीमा मात्रै ६० परिवार पहिरोको मुनि बसेका छन्। वर्षाले यहाँका बस्तीहरूको जमिन भास्सिँदै गइरहेको छ। बाढीले तल्लो भाग कटान गर्दै लगेसँगै पूरा भूभाग धाँजाधाँजा फाटेपछि स्थानीय रातभर जाग्राम बस्न थालेको पौडेलले बताए। सबै पहिरो र बाढीको जोखिमले निदाउन सकेका छैनन्, उनले भने, उनीहरू सुरक्षित स्थानको खोजीमा पिरोलिइरहेका छन्। पहिरोले विस्थापित २० परिवार छ्यादी टोलमा बसेका छन्।ह्याङ्ले टोलको माथिबाट पहिरो जान थालेपछि उनीहरू विस्थापित भएका हुन्। यहाँ पनि प्रकृतिले खेद्न छाडेन, विस्थापित निमपासाङ तामाङले भने, खेतीयोग्य जमिन सबै भास्सिएको छ, कसरी जीवन धान्ने पिरलोमा छौं। माथिल्लो भागमा रहेका डाँडाहरू भास्सिएर झर्न थालेपछि मार्मिङको चाकुबजार जोखिममा परेको छ। चीनसँगको सीमावर्ती तातोपानीको लिपिङबजार लगभग सुनसान छ। २०७२ वैशाखको भूकम्पमा बाह्रबीसेतातोपानी खण्डमा गएको सुक्खा परिहोले जोखिममा परेको उक्त बजारलाई गत वर्षको बाढीले थप क्षति गरेको थियो। सीमास्थित सशस्त्र सुरक्षा बलका प्रहरी नायब उपरीक्षक विमल डाँगीका अनुसार बिजुली र नेटवर्क नभएपछि उनीहरूमा एक प्रकारको आतंक नै हुने गरेको छ। सीमामा सुरक्षित स्थान नहुँदा सयौं परिवार पहिरोको जोखिममा छन्, उनले भने। सञ्चारको अभावले नाकाबन्दीजस्तै महसुस हुने गरेको छ, डाँगीले भने।पहिरोको जोखिममा ४ बस्तीबझाङ पहिरोले काँडा गाउँपालिकाका ४ बस्ती जोखिममा परेका छन्। लासी, चुझाड, काया र गाउँका करिब १२० परिवार जोखिममा परेका हुन्। उनीहरूको रात पहिरोले बगाउँछ कि भन्ने त्रासमै बित्छ।४ वटै बस्तीको तलतिरबाट पहिरो खस्न सुरु भएको छ। गत बर्खामा मात्र उक्त गाउँपालिकाका ५ घर पहिरोमा परेका थिए। १३ परिवार विस्थापित भएका थिए। विगत २ वर्षमा पहिरोले उक्त गाउँपालिकाका १० घर बगिसकेका छन्। १८ परिवार विस्थापित भइसकेका छन्। पहिरो नजिक घर भएका २०२५ परिवार त बस्ती बगाउने डरले छिमेकीको घरमा शरणमा पुगेका छन्, चुझाडका फुगे बोहराले भने, अरू परिवार डरैडरमा बस्नुपर्ने बाध्यता छ, कति बेला गाउँ नै पहिरोले बगाउने हो थाहा छैन। फुगेलगायत रामबहादुर बोहरा, जीवन बोहरा, दलभान कामी, गोती बोहरा, धु्रपु बोहरा र गिडी बोहराको घर उच्च जोखिममा छन्। उनीहरू सबै आफन्तकोमा शरण लिएर बसिरहेका छन्। यो गाउँमा २६ परिवार छन्।यस्तै काया, लासी र गाउँ बस्तीका सय जति घर र काँडा मावि पनि पहिरोको जोखिममा रहेको स्थानीय मानबहादुर बोहराले बताए। लगातार पहिरो खसिरहेको छ, झरी पर्दा गाउँमा बस्न सकिने अवस्था छैन, उनले भने, गाउँ भन्ने बस्तीमा रहेको स्कुल नजिकै पहिरो पुगिसकेको छ। स्कुल बगाउनेबित्तिकै माथिका २० घर बग्ने सम्भावना धेरै छ।पहिरोको जोखिमका विषयमा अघिल्लो वर्ष नै स्थानीय प्रशासनलाई जानकारी गराए पनि अझै रोकथामको उपाय अवलम्बन नगरिएको काँडा गाउँपालिका अध्यक्ष राजेन्द्र धामीले बताए। उनले भने, गाविस छँदै कुनकुन बस्ती जोखिममा छन् भन्ने कुरा जिल्ला दैवीप्रकोप उद्धार समितिलाई जानकारी गराइसकेको हो। तर, पहिरो रोक्न कतैबाट केही पनि भएको छैन। काँडाका विभिन्न खोला र नदीमा हालिएका काठेपुल बाढीले बगाउँदा एक गाउँबाट अर्काेमा जान समस्या भइरहेको उनले बताए।"
क्षेत्रीय आयुर्वेदमा अनियमितता,"दाङ मध्यपश्चिमाञ्चल क्षेत्रीय आयुर्वेद चिकित्सालय बिजौरीमा व्यापक अनियमितता भएको छ। चिकित्सालयका निमित्त निर्देशक डा ठाकुरप्रसाद दवाडीले नियमविपरीत सामान खरिद गर्ने, बजार मूल्यभन्दा बढीका बिल पेस गर्ने, प्रयोगै नभएका सामानमा मर्मतका बिल भुक्तानी गर्ने, महिनौं काजमा बसेर सुविधा लिने र सबै निर्णय एक्लै गर्ने गरेका छन्।एक वर्षअघि किनेको ४० केभीएको जेनेरेटर अहिलेसम्म एकपटक पनि प्रयोग भएको छैन। तर, उनले अहिले ९८ हजार रुपैयाँको मर्मत बिल पेस गरेका छन्। यति ठूलो क्षमताको जेनेरेटर अस्पतालमा आवश्यकै नपरेको र अहिले पनि प्रयोग जरुरी नभएको अस्पताल प्रशासनको भनाइ छ। दवाडीले बजार मूल्य ४५ हजार भएका दुई इन्भर्टरको मूल्य १ लाख उल्लेख गरेका छन्। आयुर्वेद उपचार पद्धतिअन्तर्गत पञ्चकर्म युनिटको १ लाख १५ हजार पर्ने सामानमा २ लाखको बिल बनाएका छन्।खरिद समिति बनाएर खरिद र कार्य आदेशअनुसार गर्नुपर्नेमा उनले मौखिक रूपमा सामान किन्ने गरेका छन्। दवाडीले नियमविपरीत काम गरेको भन्दै अन्य कर्मचारीले टिप्पणी उठाउन र स्टोरमा दर्ता गर्न नमानेपछि उनी आफैंले टिप्पणी उठाउने र भुक्तानी लिने काम गरेका छन्। ३ वर्षदेखि अस्पतालको स्टाफ बैठक बसेको छैन। अस्पताल विकास समितिले पनि कुनै काम गर्न पाएको छैन। उनले ओपीडी भवन मर्मतका नाममा ३४ लाख रुपैयाँ खर्च गरिसकेका छन् तर अहिले पनि कार्यालयमा पानी चुहिन छाडेको छैन। भवनको बाहिरपट्टि र पर्खालमा केही रङ लगाउने काम अहिले पनि भइरहेको छ। १२ लाखको अर्को भवन मर्मतमा पनि यस्तै लापरबाही भएको छ। भवनको अवस्थामा सुधार हुन सकेको छैन। आव सकिँदा पनि काम सकिएको छैन। भवन मर्मत भनिए पनि रङरोगनबाहेक अरू केही काम नभएको अस्पताल स्रोतले बताएको छ। कार्यालय प्रमुख नै बस्ने कोठामा पानी चुहिन्छ।उनले लामो समयसम्म एक्लै काज मिलाएर सुविधा पाइरहेका छन्। क्वार्टरमा बसेर कार्यालयका प्रशासनिक कामहरू गर्ने र एक महिनाभन्दा बढी काज बस्दा पनि कसैलाई निमित्त नदिने गरेको अन्य कर्मचारीको गुनासो छ। उनले काजबाट मात्रै २ लाखभन्दा बढी लाभ लिइसकेका छन्। लामो समय काज बस्दा माथिल्लो तहबाट स्वीकृति लिनुपर्नेमा उनले हाजिरी मिलाएर आफैं महिनौंको काजको सुविधा लिएका छन्। इन्धनको रकम पनि स्टोरलाई जानकारी नदिई आफैं लगबुक मिलाएर भुक्तानी लिने गरेका छन्। उनी अस्पतालमा बिरामी हेर्नेभन्दा बिल मिलाएर रकम असुल्नेमा मात्रै केन्द्रित भइरहेको स्रोतले जनाएको छ।कार्यालयका लेखापाल भोजराज भण्डारीले केही बिलहरूमा विवाद भएको बताए। केही विवादित बिलहरूको बजार मूल्य बुझेर घटाएको र केहीको भुक्तानी नै नदिएको उनले बताए। भवन मर्मतको ९८ प्रतिशत काम सम्पन्न भएको र चेक काटे पनि बाँकी काम सम्पन्न नहुँदासम्म नदिएको उनले बताए। पञ्चकर्मका सामानहरूको बिल २ लाखको आएकोमा बजारभाउ बुझेपछि घटाएर १ लाख १५ हजार मात्र भुक्तानी दिएको भण्डारीले बताए। जेनेरेटर मर्मतको बिलमा विवाद भएपछि भुक्तानी नदिएको उनले जानकारी दिए।अस्पताल विकास समितिका अध्यक्ष भैरव मजगैया पनि निर्देशक दवाडीले मनोमानी तरिकाले काम गरिरहेको बताउँछन्। उनले सबै काम एक्लै गरेको र समितिलाई समेत केही थाहा नदिएर अनियमित काम गरिरहेको मजगैयाको गुनासो छ। दुई महिनादेखि समितिको बैठक बसेको छैन। समितिलाई कुनै पनि काम गर्न दिइएको छैन, उनले भने, सबै काम निर्देशक एक्लैले गरेका छन्। यसले गर्दा अन्य कर्मचारीलाई समेत काम गर्न कठिन भएको छ। उनको मनोमानीले अस्पतालमा समस्या परेको छ।निमित्त निर्देशक दवाडी पनि सबै काम एक्लै गरेको स्विकार्छन्। अन्य कर्मचारीले सहयोग नगरेपछि एक्लै काम गर्नुपरेको उनले बताए। कर्मचारीहरूले असहयोग गरेपछि म प्रमुखका हिसाबले सबै काम गर्न बाध्य भएको हुँ, उनले भने, भवन मर्मतमा मलाई लामो समय लाग्यो। केही काम अझै बाँकी छ। कसैले नगरेपछि म एक्लै भए पनि काम त गर्नैपर्यो। उनी ५ वर्षदेखि अस्पतालमा कार्यरत छन्।"
रोपाइँ ८० प्रतिशत,"पाँचथर (कास) पर्याप्त पानी नपरेपछि जिल्लामा अहिलेसम्म ८० प्रतिशत रोपाइँ भएको छ । सिँचाइ पुगेकाले किसानहरूले समयमै रोपाइँ गरेको जिल्ला कृषि विकास कार्यालयले जनाएको छ । फिदिम नगपालिका क्षेत्रमा सबैभन्दा बढी ९ सय २२ हेक्टर जमिनमा खेती हुने गरेको छ । यसबाहेक याङवरक गाउँपालिकाको च्याङ्थापु, फलैंचा, ओयाम, थर्पु, हिलिहाङ गाउँपालिकाको नागी, पञ्चमी, अमरपुर, भारपा, सुभाङ, फालेलुङ गाउँपालिकाको एकतिन, मेमेङ, याङनाम, कुम्मायक गउँपालिकाको रानीगाउँ, स्याबरुम्बा, फाल्गुनन्द गाउँपालिकाको फाक्तेप, चिलिङदिन, इम्बुङ, नवमीडाँडा, आङसराङ, तुम्बेवा गाउँपालिकाको मौवा आरुबोटे, मिक्लाजोङको सराङडाँडालगायत ५० वटा वडामा धान खेती हुने गरेको छ ।जिल्लामा कुल खेतीयोग्य जमिन ५१ हजार ८ सय ६१ हेक्टरमध्ये सिँचाइ सुविधा पुगेको १० हजार ३ सय २० हेक्टर जमिनमा हिउँदे र वर्षे धानखेती हुने गरेको कार्यालयले जनाएको छ । खेतीयोग्य जमिनमध्ये ४१ हजार ३ सय ४१ हेक्टर जमिनमा सिँचाइ सुविधा पुगेको छैन । वर्षे धानबाली हुने ९ हजार २ सय हेक्टर खेतमा वार्षिक १९ हजार ९ सय २३ मेट्रिक टन वर्षे धान र २ हजार २ सय ५१ हेक्टर जमिनमा ४ हजार ५ सय १७ मेट्रिकटन चैते धान उत्पादन हुने गरेको छ ।"
छिनछिनमै जामले हैरानी,"मुग्लिन (चितवन) नारायणगढमुग्लिन खण्ड जम्मा ३६ किलोमिटर हो। तर, यति दूरी छिचोल्नै घण्टौं लाग्ने गरेको छ। बर्खामा पहिरोले थुनिइरहने सडक खुलेका बेला पनि सहजै पार गर्न पाइँदैन। कारण हो, छिनछिनमै भइरहने जाम। जहाँ अप्ठ्यारो, पहिरो प्रभावित क्षेत्र र घुम्ती छ त्यहीँ पुगेर मालवाहक ट्रक र गाडी बिग्रन्छन्। स्तरोन्नतिका काम जारी रहेकाले सडक साँघुरो पनि छ। दुईतर्फी सवारी पास हुन गाह्रो पर्छ। त्यसैले एकैछिनमा गाडीको ताँती लाग्छ। शुक्रबार बिहान यो खण्डमा यस्तै दृश्य देखियो। सडकको आधा भाग छेकेर नेपालगन्जबाट काठमाडौं हिँडेको ना४ख ७१५० नम्बरको मालवाहक ट्रक रोकिएको थियो। सवारीको ताँती वारपार थियो। यात्रु र चालक कतिखेर जाम खुल्ला भन्दै छटपटिइरहेका थिए। त्यहाँबाट सिमलताल नजिकै भए पनि प्रहरी देखिएनन्। ट्रकमा रहेका प्रेम पौडेल मिस्त्री बोलाउन पठाएको भन्दै बाटो हेरेर बसेका थिए। तीन घण्टा बित्दा पनि न सडक खुल्ने छाँट थियो न त ट्रक बन्ने। पहिरो खस्ने त्रासमा रहेका यात्रु गाडीबाट उत्रिएर पहाडतिर नियालिरहेका थिए। यस्ता घटना यो खण्डमा दैनिक हुन्छन्। बिग्रिएका सवारीसाधन तत्काल हटाउन नसक्दा पूर्वपश्चिमबाट राजधानी जाने र बाहिरिने यात्रु जाममा फस्छन्। सवारीसाधन बिग्रँदा तत्काल हटाउने संयन्त्र छैन। होटल, पसल नभएका ठाउँमा जाम हुँदा यात्रु भोकभोकै बस्नुपर्ने बाध्यता छ। हेभी लोड भएका ट्रक बीच सडकमा बढी बिग्रिने गरेका छन्, जिल्ला प्रहरी प्रमुख एसपी दीपक थापाले भने, त्यसैले गर्दा जाम हुन्छ, यसलाई कम गर्न आरआरटी टिम व्यवस्था गरेका छौं। सवारीसाधन बिग्रिएको आधा घण्टाभित्र त्यहाँबाट हटाइसक्ने दाबी उनले गरे। ग्यास बुलेट, कन्टेनर यही सडक हुँदै काठमाडौं जान्छन्। यी साधन बढी बिग्रिने गरेका छन्। अहिले पनि ठाउँठाउँमा पहिरो खस्ने क्रम रोकिएको छैन। बढीजसो यस्तै ठाउँमा सवारीसाधन बिग्रने गरेकाले पुरिने जोखिम छ। नारायणगढमुग्लिन सडक आयोजनाका अनुसार यो खण्डमा दैनिक १० वटासम्म ठूला सवारी साधन बिग्रन्छन्। पहिले सडक स्तरोन्नतिको काम सुरु नहुँदै दैनिक ७८ वटा ट्रकगाडी बिग्रिन्थे, नारायणगढमुग्लिन सडक आयोजनाका इन्जिनियर शिव खनालले भने, अहिले दैनिक १० वटा जति बिग्रन्छन् जसले ट्राफिक व्यवस्थापनमा समस्या हुने गरेको छ। उनका अनुसार बढीजसो इँटा, मार्बल बोक्ने सवारी साधन बिग्रन्छन्। क्षमताभन्दा बढी भार बोक्ने गाडीको अनुगमन गर्ने निकाय छैन। थोत्रा र पुराना सवारी साधन सामान ढुवानीमा प्रयोग गर्ने गरिएकाले बढी समस्या हुने गरेको छ। सडकमा अनगिन्ती खाल्डाखुल्डी छन्। यसले दुर्घटनासँगै सवारीसाधन बिग्रने जोखिम बढाएको छ। सडकमा पानी जमेर पोखरी बन्ने हुँदा साना गाडी डुब्छन्। दैनिक पहिरो यो खण्डमा अहिले दैनिक पहिरो खस्ने गरेको छ। सानो पहिरोको हिसाब छैन। ठूलो पहिराले गर्दा ठाउँठाउँमा सडक अवरुद्ध हुने गरेको छ। शुक्रबार राति अवरुद्ध सडक बिहान पहिरो पन्छाएपछि मात्र सुचारु भएको थियो। यसको केही समय नबित्दै शनिबार दिउँसो ४ बजेबाट पुन: यो सडक अवरुद्ध बन्यो। साँझ अबेर एकतर्फी रूपमा चल्ने गरी पहिरो पन्छाएर सवारी साधनलाई सुरक्षित ठाउँमा पठाइयो। त्यसपछि सडक बन्द भयो। बिहान पूरै पहिरो पन्छाएपछि मात्र यातायात सुचारु भएको थियो। कालिखोला, चारकिलो, चेपाङ पहाड पहिरोको उच्च जोखिम क्षेत्रभित्र पर्छन्। जलवीरेदेखि मुग्लिनसम्मको खण्डमा यात्रामा बढी जोखिम छ। स्तरोन्नतिको क्रममा रहेको यो सडकको निर्माण अवधि तेस्रोपटक गत असार २३ गते सन् २०१८ फेब्रुअरी २० सम्मका लागि थप भएको हो। २०१५ अप्रिलबाट सडकको स्तरोन्नतिको काम सुरु भएको हो। अहिलेसम्म सडक निर्माणको काम ५१ दशमलव ८ प्रतिशत मात्र भएको छ। पहिले करिब ८ हजार सवारीसाधन गुड्थे। ट्राफिक प्रहरीका अनुसार अहिले ६ हजार सवारीसाधन गुड्छन्।"
"कत्थकफुटवर्क, मुभमेन्ट, म्युजिक र स्टोरी टेलिङ","काठमाडौं अभिनेत्री दिया मास्के कुशल नृत्यांगना पनि हुन्। उनी आफूलाई अभिनेत्री वा रंगकर्मीभन्दा डान्सरका रूपमा चिनाउन रुचाउँछिन्। यिनै डान्सरकी गुरु, सुबिमा श्रेष्ठको चाहिँ दियाका झैँ अनेक परिचय छैनन्। उनी विशुद्ध नृत्यांगना हुन् जसले जीवनका १८१९ वर्ष नाचेरै बिताइसकिन्। सुबिमाका विद्यार्थी नै मनग्गे भइसके। भिजिओल आर्टिस्ट सुनीता महर्जन, आर्ट एजुकेटर श्रारेहा बज्राचार्य, मानव अधिकारका क्षेत्रमा काम गर्ने सुधा घलेहरू उनीकहाँ नृत्य सिक्न आउँछन्। उनी कत्थक सिकाउँछिन्। यसमा डबल डिग्री हासिल गरेकी छन्। सिर्जना कलेज अफ फाइन आर्टस्मा नृत्य प्रशिक्षक बनेको पनि चार वर्ष भइसक्यो।यो संसारमा सबैभन्दा बढी मै खुसी छुजस्तो लाग्छ, सुबिमाले कान्तिपुरसँगको भेटमा भनिन्, आफूलाई मन पर्ने क्षेत्रमा लाग्यो भने मिलियन डलर स्याटिस्फयाक्सन मिल्दो रहेछ।उनी हरेक दिन अभ्यास गर्छिन्। एक दिन अभ्यास छुट्नासाथ शरीरको मुभमेन्ट बिग्रिन्छ भन्ने लाग्छ। कत्थकको महिमा नै फुटवर्क, मुभमेन्ट, म्युजिक र स्टोरी टेलिङमा निर्भर हुने उनको अनुभव छ।उत्तर भारतमा उत्पत्ति भएको यो शास्त्रीय नृत्य शैलीलाई सुबिमाले ८ वर्ष लगाएर सिकिन्। भारतीय दूतावासले प्रदान गरेको छात्रवृत्तिमा उनले सन् १९९८ मा दिल्लीस्थित श्रीराम भारतीय कला केन्द्रमा अध्ययनको मौका पाइन्। त्यहाँ कत्थक सिक्न रूस, पनामा, ताइवान, श्रीलंकाका विद्यार्थी आएका थिए। म पुग्दा तीन महिना सकिइसकेको थियो, उनले सम्झिइन्, उनीहरूको लय देखेर छक्क परेँ। कसरी सिक्ने होला भनेर अतालिएँ।सानो छँदा काकाले कत्थक नाचेको देखेकी थिइन् सुबिमाले। इन फयाक्ट, काकाबाटै कत्थक भन्ने शब्द जानेकी थिइन्। तर, चार दिदीबहिनीमध्ये नाच्दैननाच्ने मान्छेमा पर्थिन् उनी। एकचोटि त आन्टीले तँलाई नाच्न आउँदैन भनेर पन्छाउनुभएको थियो, हँसिलो अनुहारकी उनले भनिन्, मेरो भित्री मनमा भने डान्स नै लुकेर बसेको रहेछ। एसएलसीपछि पद्मकन्या क्याम्पसमा डान्स विषय लिएर पढ्न थालेँ।पद्मकन्यामा स्नातक पढ्दाताका नै गुरु हनी श्रेष्ठहरूको छत्रछाया छोडेर उनी भारत गइन्। श्रीरामबाट कत्थकमा डिप्लोमा हासिल गरिरहँदा उनले लखनउस्थित भातखण्डे संगीत विद्यालयबाट स्नातकोत्तरको सर्टिफिकेट हात पारिन्। ममा संगीतप्रतिको प्यासन यस्तो गाढा थियो कि त्यहाँको गर्मी, खाना, भाषाको अवरोध केही होस भएन, सुबिमाले सुनाइन्, एकोहोरो भएकी थिएँ। कत्थकलाई लिएर पागलपन सवार थियो। पढाइ सकेपछि उनी घर फर्किन्। पद्मकन्यामा भर्ना भएर फेरि बुद्धिजम र डान्स अध्ययन गर्न थालिन्। त्यो बेला जागिर नपाउँदाको पीडा उनी भुल्न सक्दिनन्। तर, यसबारे अभिभावकले पहिले नै सम्झाइसकेका थिए। बाबा भन्थे, डान्समा स्कोप छैन। यो पढेर के गर्छौ? उनको उत्तर हुन्थ्यो, आफ्ना लागि आफैं स्कोप विकास गर्छु। सुबिमाले सातदोबाटोस्थित आफ्नै घरको एउटा कोठामा डान्स स्टुडियो खोलेर स्कोप निर्माणको पहिलो खुड्किलो चालिन्। अहिले त्यो स्टुडियो झम्सिखेल सरेको छ जहाँ दियाहरू सिक्न आउँछन्। आफ्नै चेलाचेलीसँग मिलेर कलाशिक्षा नामक संस्था पनि खोलेकी छन् सुबिमाले। यसले नृत्य वा अन्य भिजिओल आर्टका माध्यमबाट विद्यार्थीलाई रमाइलो गरी पढाउने तरिका सिकाउँछ। फिल्म र म्युजिक भिडियोमा कोरियोग्राफीसमेत गर्ने सुबिमा शिक्षणमा त छँदै छिन्।कत्थक नै किन? नेपालकै कुनै डान्समा विशेषज्ञता हासिल गरे हुन्न? यी प्रश्नको जवाफ सुबिमाले ककसलाई मात्र दिइनन्। उनले भनिन्, कलाको कुनै परिधि हुँदैन। कत्थक भारतमा उत्पत्ति भए पनि यसलाई अरूले अपनाइसके। त्यसमाथि म नेपाली लोक र कत्थक मिसाउने गर्छु। हुन पनि सुबिमाको बलियो पक्ष नै नेपाली लोक र कत्थकको सम्मिश्रण हो। उनी कहिले कत्थकभित्र इन्द्रजात्रामा देखाइने नृत्यको ताल मिसाइरहेकी हुन्छिन् त कहिले गत्लाङ (गोरखा) का तामाङ समुदायको लोक नाचलाई कत्थकको कुनै बिन्दुमा जोडिदिन्छिन्। दुवै डान्सको एसेन्स मर्न दिन्नँ, उनले भनिन्, कुन प्वाइन्टमा तिनलाई एकाकार गर्न सकिन्छ भनी खोजिबस्छु। यही खोजमा आफ्नोपन निर्भर हुन्छ।"
कन्टेम्पोररी तर ठेट भाका,"काठमाडौं (कास) पत्रकारद्वय मधु शाही र विनीता मरहट्टाले आफूलाई फरक क्षेत्रमा उपस्थित गराएका छन्। उनीहरूको सहकार्यमा चोली टिमिक्कै बोलको तीज गीत तयार भएको छ। त्यसमा विनीताको स्वर छ भने धुले शब्द रचना गरेकी हुन्। ज्योतिप्रकाश विक यसका संगीतकार हुन्।सोमबार युटयुबमार्फत गीतको भिडियो बाहिर ल्याइएको हो। भदौ ८ मा परेको हरितालिका तीजलाई लक्ष्य गरेर अहिले भटाभट यस्ता भाका लन्च गरिँदै छन्। आफूहरूको तीज गीत कन्टेम्पोररी (समसामयिक) तर ठेट शैलीको भएको मधुले बताइन्। तीज गीतबारे धेरै रिर्पोटिङ गरियो, उनले भनिन्, कुनै रत्यौलीजस्ता, कुनै जथाभावी गाइएका पाएँ। बरु, आफैं लेख्नुपर्यो भने कोसिस गरेकी हुँ।विनीताले पनि तीज गीतमा विकृति बढदै गएकाले आफैं गाउन बाध्य भएको बताइन्। तीज महिलाको मन कुरा पोख्ने अवसर पनि हो, उनले भनिन्, हाम्रो गीतमा महिलाका कुरा छन्। यसमा आधुनिक नारीको तीज अनुभव समेट्ने कोसिस गरेका छौँ।"
हरियो : साउने रंग,"काठमाडौं मैलाई साउनले अझै छोड्या छैन। पूरै ज्यान छोपिने हरियो गाउन लगाएकी कुञ्जना घिमिरेले यसो भनिरहँदा हरिया लेहंगाचोली लगाएकी अर्की अभिनेत्री केकी अधिकारी मुस्कुराइन्। उनको हँसाइमा कुञ्जनाप्रति सहमति थियो।साउन महिना। प्राकृतिक वातावरण मात्रै हरियोपरियो भएको होइन, सबैजसो तह र तप्काका महिलाको पहिरनमा पनि यो रंगले प्रमुखता पाएको छ। कलाकारहरू पनि अपवाद हुन चाहेका छैनन्। कलाकारहरू फेसनमा जति कन्सस भए पनि यो महिना धेरैले हरियै रंगमा आफूलाई प्रस्तुत गर्न चाहेको देखिन्छ। कुपन्डोलस्थित हिमालय होटलमा भेटिएका र हरियो मिक्स ड्रेस लगाएका कुञ्जना र केकीले सेल्फी पनि खिचे। उनीहरूले यही कलर कम्बिनेसनको फोटो फेसबुकमा समेत अपलोड गर्न भ्याए।हरियो ड्रेसमा आफू निकै खुल्छु भन्ने लाग्छ कुञ्जनालाई। उनलाई साउनकै लागि भनेर ग्रिन गाउन बुटिकले उपहार दिएको हो रे।साउनमा हरियो रंगमै रमाउने अर्की कलाकार हुन्, निशा शर्मा। उनी सारी लगाउन मन पराउँछिन्। यसपटकको साउनमा उनले नन्दले उपहार दिएको बंगलादेशी सारी लगाइन्। हरेक सोमबार उनी यही सारीमा सजिने गर्छिन्।महिनै हरियोको छ, उनले भनिन्, हरियो कलरले उमंग थपिदिन्छ। म पनि यसमा आफूलाई ऊर्जावान् महसुस गर्छु। प्राय: कटन, सिल्क सारी लगाउने निशाले हरियो कलरको सारी भने साउनमा मात्रै लगाउँछिन्। भनिन्, दराजमा थन्काएको हरियो रंगको सारी साउन लाग्न थालेपछि खोजेर लगाउने गरेकी छु। साउनमा हरियो रंगको सारी लगाउने गरेकी गायिका मिलन अमात्यले यसपालि चाहिँ अलिक भिन्नता ल्याएकी छन्। उनले हरियो रंगको तेह्रथुमे ढाकालाई वान पिस बनाएकी छन्। हरियो वान पिसको बीचमा रातो, सेतो, पहेँलो, नीलो प्वाँख जस्तै बुट्टा सजिएका छन्। उनले भनिन्, साउनमा हरियो लगाउनु कल्चरजस्तै भइसक्यो। हरेक साउनमा सारी के लगाउनु भनेर केही फरक गर्न खोजेकी हुँ।अभिनेत्री निरु खड्कालाई हरियो रंगले आँखालाई आनन्द दिन्छ भन्ने लाग्छ। उनले हरियोलाई प्रकृतिसँग जोड्दै भनिन्, अरू महिना जुन कलरको लुगा लगाए पनि प्रकृतिलाई माया गर्नेले साउनमा हरियो लगाउँछन्। उनले यस वर्ष म्युजिक भिडियो, तीज भिडियोहरूमा मात्रै नभई अरू कार्यक्रममा समेत हरियै कुर्तासुरुवाल, सारी लगाउने गरेको सुनाइन्।साउनमा हरियो लगाउन निरुलाई आफ्नी आमाको प्रभाव परेको रहेछ। पछिल्लो समय साउनमा हरियो पहिरन लगाउने ट्ेरन्डलाई विकृतिको रूपमा पनि व्याख्या गर्न थालिएको छ। यसको प्रतिवाद गर्दै उनले भनिन्, यो विकृति हैन। बच्चै बेलादेखि आमाहरूले साउनमा हरियो लगाएको देखेरै हामीले हरियो लगाउन सिकेका हौँ। बरु बीचमा यो संस्कृति हराएको थियो। अहिले फेसनकै रूपमा भए पनि नयाँ पुस्ताले परम्परा फलो गर्न थाल्नु राम्रै हो नि। हरियो लगाउँदैमा विकृति भित्रिएको भन्ने मलाई चाहिँ लाग्दैन।"
दुर्गमदेखि ठूलो पर्दासम्म,"सुर्खेत पगनाथ, गन्मबाट माध्यमिक तह पढ्न सदरमुकाम दैलेख बजार आएका दिप्तप्रकाश अधिकारीलाई शनिबारको एक दिन फिल्म हेर्न रहर जाग्यो। त्यति बेला व्यवस्थित हल थिएन। प्रोजेक्टरबाट भाइ फिल्म देखाइँदै थियो। तर, उनले त्यहाँ पैसा तिरेर पनि हेर्न पाएनन्। फिल्म कस्तो हुँदो रहेछ? हेर्ने उनको पहिलो इच्छा अधुरै रह्यो। २०५७ सालको यही घटनाले अन्तत: दिप्तप्रकाश फिल्मी दुनियाँमा हाम फाल्न बाध्य भए।पैसा तिरेर फिल्म हेर्न नपाउँदा साह्रै दु:ख लाग्यो, उनले भने, कलाकार बनेर देखाउँछु भन्ने इख जाग्यो। स्कुल पढ्दा उनी सडक नाटक खेल्थे। हास्यचेत भएका उनी सडक नाटकका लागि सुहाउँदो पात्र ठहनिए। सुरुको अभिनयबाटै धेरै दर्शकले रुचाए। उच्च शिक्षा पढ्न ११ वर्षअघि काठमाडौं छिरेका ३० वर्षीय दिप्तप्रकाशले कलेजका विभिन्न कार्यक्रममा प्रस्तुति दिने अवसर पाए। कलेज पढ्दै मनमैंजू सांस्कृतिक समाजमा आबद्ध भए। एनटीभी प्लसबाट प्रसारण हुने टेलिसिरियल सत्य रामाराम मा अभिनय गर्ने अवसर पाए। २४ शृंखलासम्म त्यही टेलिसिरियलमा अभिनय गरे। नेपाल टेलिभिजनबाट प्रसारण हुने चर्चित टेलिसिरियल मेरी बास्सै मा पाण्डु दुलालको भूमिकामा अभिनय गरे। मेरी बास्सै मा उनी नोटिस हुँदै गए। कान्तिपुर टीभीबाट प्रसारण हुने डिट्ठा साप हास्य टेलिसिरियलमा अभिनय गरे।पछिल्लोपटक के जमाना आ? को सुरुवाती कलाकारमध्येकै एक हुन् उनी। यो सिरियल नेपाल टेलिभिजनबाट प्रसारण हुँदै आएको छ। त्यसमा लेखन, सहनिर्देशन तथा अभिनय गरे। झुपेका नामबाट अभिनय गर्ने के जमाना आ? मा उनको कर्म गरे पो फल पाइन्छ भन्ने थेगो लोकप्रिय छ। दिप्तप्रकाशले पहिलो पहिलो माया, साया, वीरविक्रम, लालजोडी, राज्जारानी लगायतका फिल्ममा पनि खेलेका छन्। वीरविक्रम र लालजोडी उनले सहनिर्देशन गरेका फिल्म हुन्।"
बम आक्रमणमा ५६ मारिए,काबुल (बीबीसी) अफगानिस्तानको राजधानी काबुलमा तालिवानी कार बम आक्रमणमा कम्तीमा ३० मारिएका छन्। आक्रमणमा ४२ घाइते भएका छन्। आक्रमण काबुलको पश्चिमी सहर सियामा भएको हो। आक्रमणकारीले खानी मन्त्रालयका कर्मचारी बोकेको बसलाई लक्षित गरी विस्फोट गराएका थिए। आक्रमणबाट ३ गाडी र १५ पसल ध्वस्त भएका छन्। अधिकारीहरूले हताहत हुनेको संख्या अझै बढ्न सक्ने बताएका छन्। गुप्तचर अधिकारीहरू बोकेका कारण बस तीन महिनादेखि निगरानीमा राखेको तालिवानले बताए। अफगानी राष्ट्रपति असरफ घानीले नागरिक र सरकारी कर्मचारी लक्षित आक्रमण को निन्दा गरेका छन्। आन्तरिक मामला मन्त्रालयले आक्रमणलाई मानवताविरुद्धको क्रूरता को संज्ञा दिएको छ। पश्चिमी काबुलमा तालिवानको हजारा समूहका नेता मोहमद मोहकिक लगायतका प्रभावशाली नेताहरू बस्छन्। काबुलमा तालिवान र इस्लामिक स्टेटले यस वर्ष कैयौं आक्रमणहरू गरेका छन्। अफगानिस्तानमा विद्रोही आक्रमणमा यस वर्षमात्रै १ हजार ६ सय ६२ गैरसैनिकको ज्यान गएको छ। संयुक्त राष्ट्रसंघले तीमध्ये २० प्रतिशत काबुलमा मारिएका जनाएको छ। गत मेमा काबुलमा भएको कार बम आक्रमणमा १ सय ५० जनाको मृत्यु भएको थियो। पाकिस्तानमा पनि आक्रमणलाहोर पाकिस्तानको लाहोरमा कार बम आक्रमणमा कम्तीमा २६ को मृत्यु भएको छ। आक्रमणमा ५० भन्दा बढी घाइते भएका छन्। आक्रमण पूर्वी पाकिस्तानको फेरोजपुरको तरकारी बजारनजिकै भएको हो। प्रहरीलाई लक्षित गरी आक्रमण भएको हुन सक्ने अधिकारीहरूले बताए। अप्रिलयता पाकिस्तानी तालिवानले जनगणना गरिहरेका सरकारी कर्मचारी केन्द्रित आक्रमण गरेका जनाएका छन्।
रूससँग साँठगाँठ छैन,"वासिङ्टन (सीएनएन) अमेरिकी राष्ट्रपति डोनाल्ड ट्रम्पका ज्वाइँ जरेद कुस्नरले गतवर्ष भएको राष्ट्रपतीय निर्वाचनमा कसैसँग साँठगाँठ नगरेको दाबी गरेका छन्। सोमबार वक्तव्यमार्फत अमेरिकी संसद्का अनुसन्धान समितिलाई कुस्नरले रूसी अधिकारीहरूसँग मिलेमतो नभएको बताएका हुन्। कुस्नरले भने, मैले कसैसँग साँठगाँठ गरेको छैन र मलाई विदेशी सरकार वा अन्य कसैले चुनावी अभियानमा साँठगाँठ गरेको जानकारी पनि छैन। उनले आफ्नो कुनै पनि रूसी अधिकारीसँग गतल सम्पर्क नभएको पनि दाबी गरे। उनले यसअघि प्रकाशनमा आएका अधिकारीबाहेक अन्यसँग भेटवार्ता नगरेको दाबी गरे।कुस्नरले चारपटक रूसी अधिकारीलाई भेटेको स्विकारेका छन्। अमेरिकामा गत वर्ष भएको राष्ट्रपतीय निर्वाचन अभियानका क्रममा उनले वासिङ्टनमा चारवटा भेटवार्ता भएको जनाए। कुस्नरले आफ्नो अन्य कुनै पनि रूसी अधिकारीहरूसँग सम्पर्क नभएको दाबी गरे। कुस्नरले रूसी राजदूतलाई दुई तथा रूसी वकिल र रूसी बैंकका प्रमुखसँग एकपटक भेटेको बताए। भेटघाटको व्यवस्था राष्ट्रपति ट्रम्पका छोरा ट्रम्प जुनियरले गरेका थिए।"
"एम्बुलेन्स छ, चालक छैनन्","म्याग्दी (कास) रेडक्रस सोसाइटी दरबाङ उपशाखाको ध१च १८९ नम्बरको एम्बुलेन्स चालक अभावमा ३ महिनादेखि थन्किएको छ। उपशाखालाई यो एम्बुलेन्स म्याग्दी प्रवासी नेपाली संघ (मोना) बेलायतले उपहारमा दिएको हो। मागअनुसार तलबभत्ता नपाएको र अतिरिक्त कमाइ पनि नहुने भएपछि चालकले एम्बुलेन्स छाडेर हिँडेका हुन्। दुर्गम ग्रामीण भेकमा चल्ने एम्बुलेन्समा अतिरिक्त बिरामी बोक्न नपाइने र चालकले मागेजति तलबभत्ता दिन समुदाय सक्षम नभएकाले राम्रो अवस्थाको एम्बुलेन्स प्राथमिक स्वास्थ्यचौकीमै थन्किएको हो। उपशाखा इन्चार्ज मोतीराज उपध्यायले भने, ड्राइभरको खोजीमा छौं।"
राष्ट्र बैंकमा तीसवर्षे सेवा अवधि नहटाऊ,"काठमाडौं राष्ट्र बैंक व्यवस्थापनले एकतर्फी ढंगबाट ३० वर्षे सेवा अवधि हटाउन गृहकार्य थालेको भन्दै कर्मचारी युनियनहरूले नहटाउन दबाब दिएका छन्। उनीहरूले यसका लागि व्यवस्थापनको ध्यानाकर्षणसमेत गराएका छन्। राष्ट्र बैंकमा सक्रिय नेपाली कांग्रेस र एमाले निकट कर्मचारी संगठनले छुट्टाछुट्टै पत्राचार गरी ध्यानाकर्षण गराएका हुन्। कर्मचारी सेवा विनियमावली परिमार्जन एवं संशोधन सुझाव समितिसँगको छलफलमा आफूहरूले असहमति राखेको विषयमा व्यवस्थापनले एकतर्फी अडान राखी दफा १११ संशोधन गर्न लागेकाले ध्यानाकर्षण गर्नुपरेको पत्रमा उल्लेख छ। अधिकांश समिति सदस्यले विनियम १११ संशोधन गरिछाड्ने एकपक्षीय अडान राखेको तर उक्त विनियम परिमार्जनको कारणले पर्ने नकारात्मक असर र त्यो न्यूनीकरण गर्ने सम्बन्धमा व्यवस्थापनबाट ठोस धारणा तथा कार्ययोजना नआएको प्रति संघको असहमति रहेको छ, नेपाली कांग्रेस निकट कर्मचारीहरूको संगठन वित्तीय संस्था कर्मचारी संघले व्यवस्थापनलाई बुझाएको पत्रमा उल्लेख छ। समितिले एकतर्फी तथा निर्देशित ढंगले सञ्चालक समितिसमक्ष प्रतिवेदन पेस गरेमा अप्ठ्यारो अवस्था सिर्जना हुन सक्ने र त्यसको जिम्मेवारी निर्णयकर्ता एवं व्यवस्थापनले लिनुपर्ने पत्रमा भनिएको छ। पत्रमा अध्यक्ष रेसमराज रेग्मी र कावा महासचिव हरिकृष्ण भट्टराईले हस्ताक्षर गरेका छन्। यसैगरी एमाले निकट कर्मचारी संगठनले पनि ३० वर्षे सेवा अवधि हटाउन नहुने सम्बन्धमा लिखित रूपमा व्यवस्थापनको ध्यानाकर्षण गराइसकेको र सोही विषयमा विज्ञप्ति निकाल्ने तयारी भएको उपाध्यक्ष रुद्र तिमिल्सिनाले बताए। विज्ञप्तिका लागि तयारी गरिरहेका छौं, छिट्टै सार्वजनिक गर्छौं, उनले भने, अहिलेको अवस्थामा ३० वर्षे सेवा अवधि हटाउन नहुने र हटाउने नै हो भने त्यसबाट नयाँ कर्मचारीको वृत्ति विकासका अवसर नरोकिने गरी ठोस कार्यक्रम ल्याउनुपर्ने हाम्रो माग हो। उनले वृत्ति विकासका कार्यक्रममा कर्मचारीहरू आश्वस्त हुने खालका हुनुपर्ने बताए। राष्ट्र बैंकका क्षेत्रीय कार्यालयहरूमा सक्रिय तीनवटा कर्मचारी युनियनले संयुक्त विज्ञप्ति निकालेर ३० वर्षे सेवा अवधिसम्बन्धी व्यवस्था परिमार्जन नगर्न आग्रह गरेका छन्। तर, एमाओवादी निकट केन्द्रीय कर्मचारी संगठनले भने बहुमतका आधारमा ३० वर्षे सेवा अवधि हटाउने सम्बन्धमा निर्णय गरिसकेको छ। संगठनले केन्द्रमा हटाउने निर्णय गरिसके पनि क्षेत्रीय कार्यालयहरूमा तीनैवटा संगठनले संयुक्त रूपमा विज्ञप्ति निकाल्दै ३० वर्षे सेवा अवधि नहटाउन आग्रह गरेका छन्। ३० वर्षे सेवा अवधि हटाउने नहटाउनेसम्बन्धी विवादले पछिल्लो समयमा उग्र रूप लिएको छ। सेवा अवधि विषयमा राष्ट्र बैंकमा नयाँ र पुराना कर्मचारीबीच ठूलो विवाद छ। ३० वर्षे सेवा अवधिका कारण अवकाश नजिक पुगेका कर्मचारीहरू त्यसलाई हटाएर ५८ वर्षे उमेर हद बनाउन लागिपरेका छन्।उता नयाँ कर्मचारीहरू भने ३० वर्ष सेवा अवधि हटेमा पुरानाहरू ढिलो अवकाश हुने भएकाले आफ्नो वृत्ति विकासमा अवरोध हुने भन्दै नहटाउन आग्रह गरिरहेका छन्। विगत लामो समयदेखि चल्दै आएको यो विवाद हाल फेरि चर्किएको हो। केही दिनअघि मात्रै राष्ट्र बैंक व्यवस्थापनले कर्मचारी सेवा विनियमावली संशोधन गरेको थियो। उक्त संशोधनमा ३० वर्षे सेवा अवधि हटाएर ५८ वर्ष मात्र बनाउने प्रस्ताव गरिएको भन्दै केही कर्मचारी संगठनले त्यसको विरोध गरेका छन्। राष्ट्र बैंक व्यवस्थापनले लोक सेवा आयोगको सर्वमान्य सिद्धान्तअनुसार विनियमावली परिमार्जन गर्न सञ्चालक रामजी रेग्मीको संयोजकत्वमा कर्मचारी सेवा विनियमावली परिमार्जन एवं संशोधन सुझाव समिति गठन गरेको थियो। डेपुटी गभर्नरद्वय, लोकसेवा आयोगका सहसचिव, राष्ट्र बैंक कानुन महाशाखा निर्देशक, राष्ट्र बैंक जनशक्ति विभागका कार्यकारी निर्देशक सदस्य रहेको उक्त समितिले गत बुधबार सञ्चालक समितिमा प्रतिवेदन पेस गरेको थियो। प्रस्तावित प्रतिवेदनमाथि बिहीबारदेखि बोर्डमा छलफल सुरु भएको छ। हाल राष्ट्र बैंकमा सेवा अवधि ३० वर्ष वा उमेर ५८ वर्ष जुन छिटो हुन्छ, त्यसका आधारमा अवकाश हुनुपर्ने व्यवस्था छ। सुझाव समितिको प्रतिवेदनमा ३० वर्षे सेवा अवधि हटाएर ५८ वर्षको उमेर हद मात्र राख्न प्रस्ताव भएको स्रोतले जनाएको छ। राष्ट्र बैंकले ३० वर्षे सेवा अवधि हटाएमा त्यसको प्रत्यक्ष असर तीनवटा सरकारी स्वामित्वका बैंक, कर्मचारी सञ्चय कोष, नागरिक लगानी कोष र नेपाल स्टक एक्सचेन्जमा पनि पर्ने विज्ञहरूको तर्क छ। तर, राष्ट्र बैंकका सञ्चालक एवं सुझाव समितिका संयोजक रामजी रेग्मीले बाहिर हल्ला भएजस्तो गरी विनियमावली संशोधन नभएको बताए। कर्मचारीहरूको ध्यानाकर्षण पत्रबारे आफूलाई जानकारी नभएको जनाउँदै उनले भने, लोक सेवा आयोगको सर्वमान्य सिद्धान्तअनुसार विनियमावली संशोधन हुन्छ, बाँकी कुरा लोकसेवा आयोगले नै गर्छ।"
३३ मुलुकसँग १ अर्ब बढी व्यापार घाटा,"काठमाडौं गत आर्थिक वर्षमा ३३ वटा मुलुकहरूसँग १ अर्ब रुपैयाँभन्दा बढी व्यापार घाटा देखिएको छ।उच्च दरमा विभिन्न सामग्रीहरू आयात र न्यून दरमा नेपालका सामग्रीहरू निर्यात भएपछि ३३ मुलुकसँग उक्त व्यापार घाटा देखिएको हो। आर्थिक वर्ष ०७२७३ मा १ अर्बभन्दा बढी व्यापार घाटा हुने मुलुकको संख्या २९ रहेको थियो। ०७१७२ मा भने २८ वटा मुलुकसँग मात्रै व्यापार घाटा भएको थियो। यो आधारमा बढी व्यापार घाटा हुने मुलुकको संख्या क्रमश: बढ्दो क्रममा रहेको देखिन्छ। गत आर्थिक वर्षमा सबैभन्दा बढी व्यापार घाटा भारतसँग रह्यो। भन्सार विभागको तथ्यांकअनुसार गत वर्ष भारतसँग ५ खर्ब ९९ अर्ब ५७ करोड २० लाख ५९ हजार रुपैयाँ व्यापार घाटा भएको थियो। भारतबाट ६ खर्ब ४१ अर्ब १७ करोड २४ लाख ३८ हजार रुपैयाँको सामान आयात भएकामा नेपालबाट भने भारततर्फ ४१ अर्ब ६० करोड ३ लाख ७९ हजार रुपैयाँको मात्रै सामानहरू निर्यात भएको तथ्यांकले देखाएको छ। त्यसअघिका वर्षहरूमा समेत सोही अनुपातमा भारतर्फबाट सामान आयात र निर्यात हुने गरेको थियो। भारत व्यापार घाटाको पहिलो मुलुक हो। खर्बभन्दा बढी रकमले व्यापार घाटा भएका मुलुक भने दुईवटा मात्रै (भारत र चीन) हुन्। गत आर्थिक वर्षमा चीनबाट १ खर्ब २९ अर्ब ८७ करोड ८४ लाख १७ हजार रुपैयाँका सामान आयात भएका थिए। निर्यात भने १ अर्ब ७० करोड १४ लाख ७९ हजार रुपैयाँको भएको थियो। उक्त आधारमा गत वर्ष चीनतर्फ १ खर्ब २८ अर्ब १७ करोड ६९ लाख ३८ हजार रुपैयाँले व्यापार घाटा भएको देखिन्छ। खर्चभन्दा कम तर अर्बभन्दा बढी व्यापार घाटा भएका मुलुकको संख्या ३१ रहेको छ। त्यसपछि क्रमश: युनाइटेड अरब इमेरेट्स (यूएई), फ्रान्स, इन्डोनेसिया, अर्जेन्टिना, थाइल्यान्ड, कोरिया, क्यानाडा, मलेसिया, साउदी अरब, भियतनाम, जापान, साउथ अफ्रिकालगायत मुलुक रहेका छन्। व्यापार घाटामा पहिलो र दोस्रो मुलुकमा भारत र चीन रहे पनि अन्य तेस्रो तथा चौथोमा भने आर्थिक वर्षअनुसार परिवर्तन हुने गरेको पाइएको छ। गत वर्ष १ सय ६७ मुलुकहरूसँग व्यापार (सामान आयात निर्यात) भएको थियो। यसमध्ये निर्यातभन्दा आयात बढी भई व्यापार घाटा हुन पुगेका मुलुकको संख्या १ सय ३३ वटा छ। व्यापार नाफा अर्थात् आयातभन्दा नेपाली सामग्रीको निर्यात बढी भएका मुलुकको संख्या ३४ रहेको तथ्यांकमा छ। १ अर्बभन्दा बढी व्यापार नाफा भएको मुलुक टर्की हो। गत वर्ष टर्कीबाट ३ अर्ब १६ करोड ४ लाख ५३ हजार रुपैयाँको सामान आयात भएको थियो। निर्यात भने ४ अर्ब १९ करोड ९३ लाख २४ हजार रुपैयाँको भएको थियो। यो आधारमा १ अर्ब ३ करोड ८८ लाख ७१ हजार रुपैयाँले व्यापार नाफा भएको देखिन्छ। बाँकी अन्य मुलुकसँग भने ५० करोडभन्दा कमका दरले व्यापार नाफा भएको तथ्यांकले देखाउँछ। विभागको तथ्यांकअनुसार गत वर्ष ९ खर्ब ९ अर्ब ३५ करोड ५१ लाख ५१ हजारले व्यापार घाटा भएको थियो। नेपालमा वर्षभरिमा ९ खर्ब ८४ अर्ब ६ करोड ७८ लाख ९ हजार रुपैयाँको कुल सामान आयात भएको थियो। ७४ अर्ब ७१ करोड २६ लाख ५७ हजार रुपैयाँको मात्रै सामान निर्यात भएको हो। अघिल्लो आर्थिक वर्षको तुलनामा २७ प्रतिशतले आयात बढेको छ। निर्यात भने ६३५ प्रतिशतले मात्रै बढेको तथ्यांक विभागले सार्वजनिक गरेको छ। व्यापार घाटा पनि २९ प्रतिशतले बढेको छ।"
सुनसरीमोरङमा थपिँदै नयाँ उद्योग,"विराटनगर सुनसरी मोरङ औद्योगिक करिडोरमा नयाँ उद्योग थपिने क्रम बढेको छ। सिमेन्ट, स्टिल, खाने तेल, चाउचाउ, टायर, प्लास्टिक उद्योग थपिएका हुन्। उद्योगी राजेन्द्र राउत, मनीष मारू, प्रदीप मुरारकाले सिमेन्ट उद्योगमा लगानी गर्दै छन् भने विशाल गु्रपका जगदीश राठी र तुलसीराम राठीले टायर उद्योगमा लगानी गरेका छन्। यसैगरी सारडा ग्रुपले स्टिल उद्योगमा लगानी गरेको छ भने बोहरा समूहले रिफाइनरी तेलमा। कावरा गु्रपका नवलकिशोर कावरालगायतले चाउचाउ उद्योगमा लगानी गरेका छन् भने रमेश राठी, श्रवण अग्रवालले प्लास्टिक उद्योगमा लगानी गरेका छन्। यसैगरी राउतले नै चप्पल उद्योग खोल्दै छन्। यी सबै उद्योगहरूको भौतिक संरचना तयार भइसकेको छ। सबै उद्योग एक वर्षभित्र सञ्चालनमा आइसक्नेछन्। सारडा गु्रपले सुनसरीको दुहबी इनरुवा रोडमा प्रिमियर स्टिल प्रालि स्थापना गरेको छ। निर्माण सामग्री उत्पादन गर्ने उक्त उद्योगले फलामे रड, एङ्गल, चेनललगायत सामग्री उत्पादन गर्नेछ। १ अर्बको लगानी रहेको मोरङ व्यापार संघका अध्यक्षसमेत रहेका सञ्चालक पवन सारडाले बताए। अहिले भौतिक संरचनाको निर्माण कार्य भइरहेको छ। उद्योगका लागि आवश्यक मेसिन आउने क्रममा छन्। ६ महिनादेखि ९ महिनाभित्र उत्पादन बजारमा आउँछ, सारडाले भने, गुणस्तरीय भएकाले उपभोक्ताको मन जित्न सफल हुन्छौं। श्याम एग्रो गु्रपले नयाँ प्लास्टिक उद्योग स्थापन गरेको छ। स्वास्तिक पोलिमेस इन्डस्ट्रीले आउने दसैंबाट आफ्ना उत्पादन बजारमा ल्याउने तयारी गरेको छ। रमेश राठी, श्रवण अग्रवल र अनुपम राठीको समूहले ३० करोडको लगनीमा मोरङको हात्तीमुढामा उक्त उद्योग स्थापना गरेको हो। आम उपभोक्ताको मागलाई मध्यनजर राख्दै प्लास्टिकका अत्याधुनिक, गुणस्तरीय र आकर्षक सामग्री उत्पादन गर्ने सञ्चालक रमेश राठीले बताए। हामीले दैनिक भान्सामा प्रयोग हुनेदेखि अन्य आवश्यक सामग्री उत्पादन गरेका छौं, राठीले भने, पहिलो चरणमा एक सयभन्दा बढी प्रकारका सामग्री बजारमा एकै साथ ल्याउँदै छौं। उद्योगमा १ सयजनाभन्दा बढीले प्रत्यक्ष रोजगारी पाउने उनले बताए।६० करोड लगानीमा अर्को सिमेन्ट उद्योग स्थापना भएको छ। अन्नपूर्ण सिमेन्ट कम्पनी प्रालिले उत्पादन सुरु गरेको छ। प्रबन्ध निर्देशक राजेन्द्र राउतले बजारमा आउने अन्तिम तयारी रहेको बताए। मोरङको बूढीगंगा गाउँपालिकाको हात्तीमुढामा स्थापना भएको उद्योगले अन्नपूर्ण ब्रान्डको पीपीसी सिमेन्ट बजारमा ल्याउन लागेको हो। उद्योगले दैनिक १२ हजार बोरा सिमेन्ट उत्पादन गर्ने लक्ष्य लिएको राउतले बताए।मुरारका ग्रुप र हरिवंश राठीले पनि सिमेन्ट उद्योग स्थापना गर्दै छन्। उद्योगपति प्रदीप मुरारकाले १ अर्ब लगानीमा उद्योग खोल्न लागेका हुन्। उद्यमी हरिवंश राठी, मनीष मारूलगायतको समूहले हात्तीमुढामै १ अर्ब लगानीमा नेपाल अल्ट्रा टेक नामक अर्को सिमेन्ट उद्योग स्थापना गर्दै छन्।"
भोजपुरे खुकुरीको बिक्री बढ््यो,"भोजपुर (कास) जिल्लामा उत्पादित खुकुरीको बिक्री बढेको छ। चिनोस्वरूप भोजपुरे खुकुरी उपहार दिने र घरमा सजाएर राख्ने चलनले गर्दा बिक्री बढेको हो। खुकुरीको अनलाइन प्रवद्र्धनले गर्दा विदेशमाबाट पनि माग आउन थालेको छ।यसअघि खुकुरी घरायसी प्रयोजनका लागि मात्रै प्रयोग हुन्थ्यो। खुकुरीले ४ दशकयता भोजपुरे चिनोका रूपमा महत्त्व पाएको छ। उत्पादन भएको ८० प्रतिशत सजावट र उपहारका लागि बिक्री हुन्छ। सदरमुकामस्थित न्यु भोजपुरे खुकुरी उद्योगले यस वर्ष २ लाख रुपैयाँको खुकुरी बेच्यो। गत वर्षको तुलनामा बिक्री बढेको उद्यमी सन्तोष सेन्चौरीले बताए। बिक्री त बढ्यो, उत्पादनचाहिँ वर्षैपिच्छे घटदै छ, सेन्चौरीले भने। कच्चा पदार्थ र दक्ष जनशक्ति अभावजस्ता कारणले उत्पादन बढ्न नसकेको उनले बताए। पछिल्लो समय अनलाइन प्रवद्र्धनले गर्दा स्वदेशमा भन्दा विदेशमा माग बढेको सन्चौरीको दाबी छ। त्यसैगरी रन्जिता आरन उद्योगले डेढ लाख रुपैयाँको खुकुरी बिक्री गर्यो। उद्यमी गणेश गजमेरले गत वर्षकै तुलनामा केही बढी बिक्री भएको बताए। उर्मिला आरन उद्योगले यकिन तथ्यांक नराखेको भए पनि पोहोरको तुलनामा यस वर्ष व्यापार बढेको सञ्चालक हिरालाल श्रेष्ठले बताए। सदरमुकाममा यी तीनवटा उद्योगले भोजपुरे खुकुरीको माग धान्दै आएका छन्। जिल्ला पाश्र्वचित्रका अनुसार वार्षिक ८ लाख रुपैयाँ बराबरको खुकुरीको कारोबार हुने गरेको छ। घरेलु तथा साना उद्योग विकास समितिका प्रमुख चेतनाथ गौतमका अनुसार ६ वटा खुकुरी उद्योग दर्ता भएका छन्। गौतमले भने, खुकुरी उद्योग कमै छन्, उत्पादन सीमित हुन्छ, उनले भने, बिक्री वर्षैपिच्छे बढिरहेको छ। भोजपुर खुकुरीका लागि प्रसिद्ध जिल्ला मानिए पनि पेसा लोप हुँदै गएको उनले जनाए। भोजपुरे खुकुरी ७५ वटै जिल्ला तथा विदेशमा पुगेको छ। उच्च ओहदाको व्यक्ति जिल्ला आउँदा र बिदाइ गर्ने क्रममा भोजपुरे खुकुरी नै उपहार दिने चलन छ। थाकथलो छाडेर अन्यत्र बसाइँ जानेले पुख्र्यौली सम्झनाका लागि साथै लिएर जाने गरेका छन्। ०२७ सालमा राजा महेन्द्र भ्रमणका क्रममा सदरमुकामस्थित बोखिममा आएका थिए। भ्रमण सकेर फर्कने क्रममा स्थानीयले उपहारमा राजालाई खुकुरी उपहार दिएका थिए। राजाले उक्त खुकुरी कलात्मक र आकर्षक देखेपछि भोजपुरे खुकुरी को उपमा दिएका थिए।"
बगानले ११ वर्षदेखि कर तिरेन,"दमक पूर्वराजा ज्ञानेन्द्र शाहको स्वामित्वमा रहेको भनिएको हिमालय महालक्ष्मी चिया बगानले ११ वर्षदेखि कर नबुझाएको दमक नगरपालिकाले जनाएको छ। नगरपालिकाका कार्यकारी अधिकृत युवराज दाहालले आर्थिक वर्ष ०६२६३ देखि बगानले कर नबुझाएको बताएका हुन्। उनका अनुसार एकीकृत सम्पत्ति करअन्तर्गत बगानले हालसम्म ३ करोड ८१ लाख ४१ हजार २ सय ८४ रुपैयाँ ७५ पैसा तिर्न बाँकी छ। हामीले पटकपटक लिखित ताकेता गर्दासमेत बगान प्रशासनले बेवास्ता गर्दै आएको छ, दाहालले भने। नगरपालिकाका कर शाखा प्रमुख टीकाराम दाहालले वर्षौंदेखि कर नबुझाउँदा बगानलाई लाखौं जरिवाना लगाउनुपरेको बताए। उनले अहिलेसम्म ८६ लाख ३६ हजार ७ सय ६१ रुपैयाँ ७० पैसा जरिवानाअन्तर्गत उठाउनुपर्ने जनाए। उनले कर बुझाउन अटेरी गरेपछि बगानलाई ५० प्रतिशतसम्मको जरिवान लगाउनुपरेको बताए। बगानका महाप्रबन्धक शिवप्रसाद आचार्यले नगरपालिका पूर्वाग्रही ढंगले प्रस्तुत भएका कारण कर तिर्न गाह्रो भएको प्रतिक्रिया दिए। उनले विगतमा मालपोत तिर्दै आएको भए पनि एकीकृत सम्पत्ति कर लागू भएपछि आफूहरूलाई कर तिर्ने वातावरण नभएको बताए। उनले भने, हामीले नियतबस कर नतिरेको होइन। तर, पूर्वाग्रही ढंगले करको भार लाद्ने काम हुँदा हामीलाई गाह्रो भएको हो। उनले चिया बगानले कृषि कार्यक्रमअन्तर्गत सहुलियत पाउनुपर्नेमा नगरपालिकाले निजी उद्योगसरह कर लगाउन लगाउनाले कर तिर्ने वातावरण भाँडिएको बताए। बगानका सिनियर डेपुटी म्यानेजर खगेन्द्र श्रेष्ठले सम्पत्ति कर सुरु भएपछि नगरपालिकासँग वार्षिक ३ लाख रुपैयाँ कर तिर्ने सहमति भएको बताए। उक्त सहमति कार्यान्वयन हुन नपाउँदै नगरपालिकाले एकलौटी ढंगले करको दायरा बढाएपछि कर तिर्ने वातावरण बिग्रिएको उनले बताए। महाप्रबन्धक आचार्यले बगानबाट कर उठाउने विषयमा नगरपालिकाले एकलौटी अडान छाड्नुपर्ने बताए। उनले बगान प्रशासन कर तिर्न तयार रहे पनि दुई पक्षीय सहमति आवश्यक रहेको बताए। उनले भने, कर उठाउने विषयमा नगरपालिकाले कुनै ठोस कदम चालेन। मिडियालाई समाचार लेखाएर हामीलाई बद्नाम बनाउने काम मात्र गर्यो। यसबाट हामी पनि दु:खी छौं। बगानको स्वामित्वमा दमकमा ३ सय ९० हेक्टर जमिन छ। त्यसमध्ये २ सय ३२ हेक्टर क्षेत्रफलमा चिया बगान रहेको छ। बगानमा ५ सय बढीले रोजगारी पाउँदै आएका छन्।"
नगदेबालीको अस्थिर मूल्यले कृषक मारमा,"इलाम नगदेबालीको उत्पादनबाट आर्थिक अवस्था मजबुत भएको जिल्लामा पछिल्लो समय बजारको अनिश्चितताले कृषक अन्योलमा परेका छन्। नगदेबाली खेतीको विस्तारसँगै उत्पादन वृद्धि हुँदै गए पनि मूल्यमा आउने उतारचढावले कृषक मारमा पर्ने गरेका छन्। जिल्ला कृषि विकास कार्यालयको तथ्यांकअनुसार अलैंची, अदुवा, अकबरे, अम्रिसालगायतका बालीबाट जिल्लामा वार्षिक ७ अर्ब रुपैयाँको हाराहारी रकम भित्रन्छ। भारतीय बजारमा निर्भर यी नगदेबालीको बेलाबेलामा हुने मूल्यको उतारचढावले भने सोचे अनुसार आम्दानी वृद्धि नभएको कार्यालयको भनाइ छ। यी उत्पादनको परनिर्भरता भारतमा मात्र बढदै जानु, आन्तरिक रूपमा प्रशोधन गरेर स्थानीय बजारमा सामग्री पुर्याउनु नसक्नु र राज्यले यस्ता उत्पादनको निर्यातका लागि सहज वातावरण बनाउन नसक्दा किसानले मनग्ये आम्दानी लिन सकिरहेका छैनन्। कृषकले पनि प्राविधिक ज्ञानको अभावमा बजारअनुसारको गुणस्तरीय उत्पादन गर्न नसक्नु जस्ता कारणले सम्भावना भएर पनि नगदेबालीको बजार सुधार हुन नसकेको सरोकारवालाको भनाइ छ। यो अदुवाको माउ निकालेर बिक्री गर्ने सिजन हो। भारत निर्यातमा एक महिना लामो अवरोध भएपछि कृषकले राम्रो मूल्य लिएर अदुवा बिक्री गर्न सकेनन्। व्यापारीले सस्तो मूल्यमा नै अदुवा किनेर भण्डार गरे पनि बिक्री गर्न मुस्किल भयो। अघिल्ला सिजनमा प्रतिमन १२ सय रुपैयाँसम्म मूल्य लिएका कृषकले योपटक ५ सय रुपैयाँमा मात्र बिक्री गर्नुपर्यो। उत्पादन हुने सिजनमा अदुवाले हरेक वर्ष बजारको समस्या खेप्ने गरेको छ। भारतीय पक्षले मिसावट भएको, गुणस्तररहित भएकोलगायत बहानामा अदुवा निर्यातमा झन्झट दिने गरेको छ। कृषकले अदुवाको बिउ प्रतिमन २ हजार रुपैयाँसम्म खर्चेर किन्ने गर्छन्। कुनै बेला हात्तै भाउ आउने त कहिले तल झर्ने गरेको छ, माईजोगमाई गाउँपालिका प्रेमेजुङका नेत्र दाहालले भने, राम्रो मूल्य पाउने आशामा कृषकले अदुवा रोप्ने गर्छन्। कहिलकाहीँ त मिहिनेत पनि उठ्दैन। जिल्लामा ३ हजार २ सय ३३ हेक्टर क्षेत्रफलमा लगाइएको अदुवाबाट ४६ हजार टन उत्पादन हुन्छ। अम्रिसोको कुचोले पनि कृषकलाई यसैगरी झुक्याउने गरेको छ। प्रतिकिलो १ सय रुपैयाँसम्ममा बिक्री भएको कुचो यस वर्ष २५ रुपैयाँमा पनि बेच्न मुस्किल पर्यो। घाँस, दाउरा र फूल बिक्री हुने भएकाले घरबारीमा अम्रिसो रोप्ने क्रम बढदो भए पनि आम्दानी लिने बेलामा किसानलाई चिन्ता नै पर्छ। जिल्लाका अधिकांश स्थानमा व्यावसायिक ढंगले कुचोको उत्पादन हुन्छ। रोगले सखाप बनाएको अलैंची फेरि घरघुरेनमा फस्टाएको छ। रोगका कारण बगान मासिएर उत्पादन घट्दा प्रतिमन १ लाख रुपैयाँको हाराहारीमा पुगेको अलैंचीको मूल्य क्रमश: घटदो छ। अहिले अलैंची प्रतिमन ३५ हजार रुपैयाँमा ओर्लिएको छ। दानाबाट उत्पादन भएका र रोगको प्रकोप नभएका बिरुवा खोजेर कृषकले अलैंचीलाई पुन: जगाएका हुन्। पहिले चिस्यान जमिन र खोलाखोल्सी आसपास मात्र रोपिने अलंैची हिजोआज घरबारीमा रोप्न थालिएको छ। मकै, आलुलगायतका परम्परागत खेती अलैंचीका कारण विस्थापित हुने क्रममा छन्। मूल्य अनिश्चितताले कृषकलाई मात्र हैन व्यापारीलाई पनि उत्तिकै सताएको छ। व्यापारीले मूल्य बढ्ने आशामा कृषकबाट खरिद गरे पनि घटदै गएपछि नोक्सानीमा पर्छन्। अन्तर्राष्ट्रिय बजारको पहुँच नहुँदा भारतमा नै निर्भर रहनुले अलैंचीले उचित मूल्य नपाएको व्यवसायी बताउँछन्। जिल्लाकै पर्याय बनेको चिया पनि भारतीय बजारमा नै निर्भर छ। अर्गानिक उत्पादन गर्न नसक्दा पश्चिमा बजारमा न्यून मात्र खपत हुने गरेको छ। यहाँका अधिकांश कृषकको उत्पादन स्थानीय कारखानाले प्रशोधन गरेर भारतीय बजारमै पुर्याउँछन्। चियामा गर्ने जनशक्ति अभाव र न्यून मूल्यका कारण कृषक निर्बाहमुखी मात्र भएको गुनासो गर्छन्। यहाँ उत्पादन हुने अकबरे खोर्सानी सामान्य ढंगले स्थानीय बजारमा कारोबार हुन्छ। भारतको दार्जिलिङ मुख्य बजार रहे पनि त्यहाँ चलेको आन्दोलनका कारण निर्यात ठप्प छ। यसबाट किसान चिन्तामा रहेका छन्। जिल्लाको ७० हजार ३ सय ३० हेक्टर खेतीयोग्य जमिनमध्ये ६३ हजार २ सय ९७ हेक्टरमा खेती हुन्छ। यसमा पनि नगदेबालीले ढाकेको क्षेत्र धेरै छ।"
मूल्य घटेपछि अलैंची कारोबार ठप्प,"तेह्रथुम जिल्लामा उत्पादित अलंैचीको मूल्यमा निरन्तर गिरावट आएपछि कारोबार ठप्प भएको छ। गत वर्षको तुलनामा ६० प्रतिशतभन्दा बढी मूल्य घटेपछि अलैंचीको कारोबारमा यस वर्ष मन्दी छाएको हो। अलैंची भट्टीबाट निकालेको १० महिनासम्म पनि किसानले बिक्री गर्न सकेका छैनन्। भाउ आउला र बेचौंला भनेर एक वर्षसम्म पर्खिएर बसेका किसानको अलैंची बिक्री हुन सकेको छैन। किसानले यो वर्ष नयाँ बिरुवा थप्ने र बोट गोडमेल गर्नसमेत उत्साह देखाएका छैनन्।तेह्रथुमसहित धनकुटा, संखुवासभा, ताप्लेजुङलगायतका पूर्वी पहाडी जिल्लामा गत वर्ष यही सिजनमा प्रतिकिलो २ हजार ७ सय ५० मा किनबेच भएको अलैंचीको मूल्य घटेर यसपालि प्रतिकेजी ९ सय रुपैयाँमा झरेको छ। गत वषको अलैंची नै बिक्री गर्न नपाएका किसान यो सिजनको अलैंची कहाँ थन्क्याउने भन्ने चिन्तामा छन्। पोहोरको अलैंची नै त्यसै छ, खाम्लालुङका अलैंची किसान गोपी ढुंगानाले भने, बेचौं बिक्री हुँदैन, राखौं ठाउँ छैन। अलैंचीले किसानलाई मात्र होइन, व्यापारीलाई पनि डुबाएको वसन्तपुरका व्यापारी गोपाल भुजेलले बताए। गत वर्ष प्रतिमन ९० हजारदेखि १ लाख १० हजार रुपैयाँ मूल्यमा खरिद गरेको झन्डै १ सय मन अलैंची गोदाममै थन्क्याएर राखेको भुजेलले बताए। महँगो मूल्यमा खरिद गरियो, भुजेलले भने, बिक्री गरौं किनेको मूल्य पनि उठदैन, राखौं गोदाम मै कुहिने डर भयो। महँगो मूल्यको अलैंची एक वर्षसम्म गोदाममै थन्क्याउँदा ब्याजले डुबाउने भएको उनले बताए। मूल्य घटेका कारण किसानले बजारमा अलैंची बिक्रीका लागि निकालेका छैनन्। किसान मूल्य सोध्न मात्र आउँछन्, अलैंची व्यावसायिक संघका महासचिव तुलसी ढकालले भने, धेरै किसानले मूल्य बढ्ने आशामा पोहोरको अलैंचीसमेत बिक्री गरेका छैनन्। बजारमा अलैंची बिक्रीमा नआउँदा यस वर्ष अलैंची बजार खुम्चिएको झापा बिर्तामोडका अलैंची व्यापारी शत्रुघ्न चौधरीले बताए। यहाँ उत्पादित अलैंची स्थानीय व्यापारीले तेस्रो मुलुकसम्म निर्यात गर्दै आएका छन्। साउनको पहिलो साता ३६ हजारदेखि ४० हजार रुपैयाँमा मात्र किनबेच भइरहेको अलैंची व्यवसायी संघले जनाएको छ। गत वर्षको भदौको पहिलो साताबाट स्थानीय बजारमा अलैंचीको कारोबार सुरु भए पनि यस सिजनको साउनको पहिलो सातासम्म आइपुग्दा पनि गति लिन सकेको छैन। किसान गत वर्षको जस्तो उत्साहित छैनन्, संघका जिल्ला अध्यक्ष अमृत सुवेदीले भने। बिक्रीका लागि अलैंची बजारमा नआएपछि व्यापारीसमेत निराश छन्। अघिल्लो वर्ष अलैंची खेतीबाट राम्रो आम्दानी गरेका किसानहरू यस वर्ष निराश देखिएका छन्। गत वर्षको तुलनामा यस वर्ष अलैंची उत्पादन बढ्ने सम्भावना रहेको वरिष्ठ कृषि विकास अधिकृत रोहिणीराज घिमिरेले बताए। मूल्य बढदा अलैंची खरिद गर्न तँछाडमछाड गर्ने व्यापारीहरू मूल्य घटेपछि चुपचाप छन्। गत वर्ष यो सिजनमा वसन्तपुर, लसुने, जिरिखिम्ती, शुक्रबारे, मोराहाङलगायतका बजारमा अलैंची किनबेचमा भीड लाग्ने गरेको थियो। यस वर्ष किसानले अलैंची बिक्रीका लागि नल्याएपछि व्यापारी निराश देखिएका छन्।"
भेडापालन छाडेर मौसमी होटल व्यवसायमा,"बझाङ परम्परादेखिको भेडापालन पेसालाई छाडेर बझाङको काँडा र आसपासका अधिकांश बासिन्दाहरू मौसमी होटल व्यवसायतर्फ लागेका छन्। भेडापालनमा बढी दु:ख र आम्दानी कम भएपछि उनीहरू बझाङदेखि तिब्बतसम्मको बाटोमा अस्थायी होटल चलाउन थालेका हुन्। काँडाका अधिकांश बासिन्दाले हिमाली ट्रकका नामले चिनिने भेडा च्यांग्राबाट खाद्यान्न, नुन र अन्य सामानहरू गाउँगाउँमा ढुवानी गरेर जीविका चलाउँदै आएकामा हिजोआज यो पेसा छाडदै छन्। भेडासँग लागेर धेरै दु:ख पाइयो, काँडाका ६ धुलीका दावा लामाले भने, जंगल, जंगल चाहार्दै हिँड्नुपर्ने, घरमा कोही मान्छे मरेको छ भने पनि भेडा छोडेर जान नपाइने, त्यही भएर धेरैले त्यो काम छोडिसके। हिजोआज उनी परिवारसहित वर्षाका ६ महिना तिब्बतको बैंस भन्ने ठाउँमा होटल चलाउँछन्। असोज मध्यतिर होटलका सामानहरू ओडारमा लुकाएर राख्छन्। त्यसपछिका ६ महिना बझाङ सदरमुकाम चैनपुरमा होटल खोल्छन्। काँडाका १५ भन्दा बढी भेडापालकले तिब्बत जाने बाटोमा अस्थायी होटलहरू सञ्चालन गरेका छन्। अन्य १९ जनाले तिब्बत जाने बाटोको नेपाली भूभागमा होटल खोलेका छन्। काँडाकै अन्य ६० जति भेडापालकहरू उक्त पेसा छाडेर अन्य व्यापार र कृषिमा लागेको बझाङको नयाँ भन्ने ठाउँमा होटल सञ्चालन गरेर बसेका पूर्वभेडापालक महिमान तामाङले बताए। होटल सञ्चालन गर्दा भेडा पाल्नुभन्दा कम दु:ख हुने र आम्दानी पनि राम्रै हुने तामाङको अनुभव छ। यो सिजनमा मेरो होटलमा १५ सयदेखि २ हजार जति ग्राहक बसे होलान्, उनले भने, ६ महिनाको अवधिमा खर्च कटाएर ३४ लाख रुपैयाँ मुनाफा भएकै हुन्छ। हिउँदको समयमा चैनपुरमा होटल खोलेर बस्छौं। त्यहाँ पनि अलिअलि फाइदै हुन्छ। बझाङको बाटो भएर तिब्बत जानेको संख्या बढ्न थालेपछि होटल चलाउने बढिरहेका छन्। संयुक्त परिवारको चलन हराउँदै गएका कारण धेरै परिवारले भेडापालन छोडदै गएको उनीहरूको भनाइ छ। योसँगै बढदै गएको सामुदायिक वनका कारण चरन क्षेत्रको अभाव हुँदै जानु, पहिले जस्तो सजिलो र सस्तो सुविधामा काम गर्ने सहयोगी (हेरालु) नपाइनु पनि भेडापालन व्यवसाय छोड्नुको कारण बनेको तिब्बतको ठाडाढुंगामा होटल सञ्चालन गरेका साम्देन लामाले बताए। केही वर्ष पहिलासम्म काँडाका प्रत्येक परिवारले भेडापालन गर्थे। हाल धेरैजसोले अस्थायी होटल, जडीबुटी र अन्य व्यापार अँगालेको काँडा गाउँपालिकाका अध्यक्ष राजेन्द्र धामीले बताए।"
सन्दीपको सर्वाधिक विकेट,"काठमाडौं गणितीय हिसाबमा मात्र नेपालको अर्को वर्ष न्युजिल्यान्डमा हुने आईसीसी यू१९ विश्वकपमा छनोट हुने सम्भावना छ। व्यावहारिक हिसाबमा नेपाल सिंगापुरमा भइरहेको आईसीसी यू१९ विश्वकप छनोट एसिया क्षेत्रको उपाधि दौडबाट बाहिरिइसकेजस्तै भएको छ। प्रतियोगिता विजेतामात्र न्युजिल्यान्डमा हुने आईसीसी यू१९ को विश्वकपमा छनोट हुन पाउने प्रावधानले नेपालको हक खोसिइसकेको छ। आठौं पटक यू१९ विश्वकपमा पुग्ने प्रयास असफल भएपछि लागेको घाउमा कप्तान सन्दीप लामिछानेको प्रदर्शनले महलपट्टी गरिरहेको छ। लेग स्पिनर सन्दीपले प्रतियोगिताको ५ खेलबाट २३ विकेट लिइसकेका छन्। यो प्रदर्शन नेपाली खेलाडीको सबैभन्दा उत्कृष्ट हो। एउटै प्रतियोगितामा कुनै नेपाली खेलाडीले यति धेरै विकेट लिन सकेका थिएनन्। मलेसियासँग सोमबार ७ विकेट लिएपछि सन्दीपले वसन्त रेग्मी, राहुल विश्वकर्मा र विनोद दासलाई पनि उछिनेका हुन्। विनोद दासले यो सफलता तीनदिवसीय प्रतियोगितामा पाएका थिए। उनी अहिले नेपाली यू१९ का प्रशिक्षक छन्। सन्दीप यस प्रतियोगितामा आफ्नो उत्कृष्टतामा छन्। आज पनि उनी त्यही लयमा थिए, सिंगापुरबाट नेपालका प्रशिक्षक दासले भने, उसको एक्युरेसी राम्रो छ, भेरिएसन प्रभावशाली छ। त्यसैले उनी उत्कृष्ट छन्।आयोजक राष्ट्र सिंगापुरसँग सन्दीपले पहिलो खेलमा ५ विकेट लिएका थिए। त्यसपछि मलेसियाविरूद्धको अर्को खेलमा पनि उनले यही प्रदर्शन दोहोर्याएका थिए। अफगानिस्तानसँगको महत्त्वपूर्ण खेलमा उनले २ विकेटमात्र लिन सके, जुन खेलमा १ सय ४१ रनको पराजयपछि नेपाल यू१९ विश्वकप दौडमा कमजोर हुन पुगेको थियो। दोस्रो चरणमा सिंगापुरसँगको खेलमा सन्दीपले ४ विकेट लिएका थिए। मलेसियासँग सोमबार खेल्दा उनले अर्को असाधारण प्रदर्शन गरे। उमेर समूहमा नेपाली खेलाडीको यो दोस्रो उत्कृष्ट बलिङ प्रदर्शन हो। राहुल विश्वकर्माले सन् २०११ मा एसीसी यू१९ एलिट कपमा थाइल्यान्डविरूद्ध १५ रन खर्चेर ८ विकेट लिएका थिए। त्यस्तै राज श्रेष्ठले पनि २००३ को यू१७ एसिया कपमा कतारसँग ७ विकेट लिएका थिए। सिंगापुरमा सन्दीपको अर्को कीर्तिमान तेस्रो पटक एकै खेलमा ५ विकेट लिनु थियो। नेपाली खेलाडीले एकै प्रतियोगितामा दुई पटक ५५ विकेट लिने कीर्तिमान बनाएका छन्। वसन्त रेग्मीले २०१२ को विश्व क्रिकेट लिग डिभिजन ४ मा २ पटक ५५ विकेट लिएका थिए। दुवै पटक उनले यो सफलता अमेरिकाविरुद्ध पाएका थिए। सन्दीपले गत वर्ष बंगलादेशमा आईसीसी यू१९ विश्वकप खेल्दै १४ विकेट लिएका थिए। यू१९ विश्वकपमा अहिलेसम्म पाँचपल्ट ह्याट्रिक विकेट सम्भव भएको छ। सन्दीपले एउटा ह्याट्रिक आयरल्यान्डविरूद्ध त्यहीं लिएका थिए। गत वर्ष वैशाखमा नामिबियासँग विश्व क्रिकेट लिग च्याम्पियनसिपयता सन्दीपले नेपाली राष्ट्रिय टोलीबाट पनि खेल्दै आएका छन्।"
उत्कृष्ट गोलले जमैका फाइनलमा,"पासाडेना (एपी) केमार लरेन्सले मेक्सिकोका ५ जनाको पर्खाल नघाएर टप कर्नरमा गोल गरेपछि जमैकन टोली स्तब्ध भयो। खुसियालीमै दोधार देखियो। जमैकन फुटबल इतिहासकै उत्कृष्टतम गोलमध्ये एक थियो त्यो। र, त्यसले रिग ब्वाइजलाई कन्काकाफ गोल्डकप फाइनलमा पुर्याएको छ। जुन एउटा इतिहास निर्माणको अवसरसमेत हो। लरेन्सले ८८ औं मिनेटमा २४ यार्ड दूरीबाट फ्रिकिक प्रहार गरेका थिए। त्यसले संसारकै शक्तिशाली फुटबल टिममा गनिने मेक्सिकोलाई आइतबार राति नराम्रोसँग झस्काउन सफल भयो। हाम्रा केटाहरू धेरै भोका छन्, जमैकन प्रशिक्षक थियोडोर हिटमोरले भने, उनीहरूलाई यो जित मेक्सिकनलाई भन्दा बढी आवश्यक थियो। त्यहीअनुसार खेले पनि। यो त बाइबलको कथाबराबरै हो। डेभिडले सिध्याए गोलियथलाई।जमैका लगातार दोस्रो पटक गोल्डकपको फाइनल पुगेको हो। तर यो पटकको सेमिफाइनल जितचाहिँ हराएको टिमका कारण स्मरणयोग्य छ। मेक्सिकोले यो गोल्डकप ७ पटक जितेको छ, अमेरिकाले ५ पटक र क्यानडाले १ पटक। हामी यो चक्र तोड्न चाहन्छौं, हिव्टमोरले भने, हामी यो कुरामा सल्लाह गर्छौं। हामी पनि अमेरिका, मेक्सिकोजस्ता टिमको समकक्षी भएर बस्न चाहन्छौं। सबैले चर्चा गर्ने टिम बन्न चाहन्छौं।जमैकन गोलरक्षक आन्द्रे ब्लेकले मेक्सिकन आक्रमणपंक्तिलाई लगातार निराश पारे। मेक्सिकन टोलीमा अधिकांस चर्चित खेलाडी नभए पनि पूरै खेलमा नियन्त्रण राख्यो। तर भाग्य जमैकाको थियो। २४ वर्षीय लरेन्स आफ्नो एमएलएस क्लब न्युयोर्क रेड बुलका लागि सायदै फ्रिकिक हान्छन्। तर हिटमोरले हालैको अभ्यासमा उनको त्यो क्षमता देखेका थिए। नभन्दै उनको प्रहारमा बल घुर्मौलो बाटो लिँदै बारमुनि छिर्न पुग्यो। न्युयोर्क रेड बुल्समा सायद उनीभन्दा राम्रो फ्रिकिक हान्ने मान्छे होला, हिटमोरले भने, तर जमैकाका लागि चाहिँ उनी नै चाहिन्छ।लगातार दोस्रो गोल्डकप र पाँच पटकमा चौथो उपाधि जित्न खोजेको मेक्सिकोले विश्वकप छनोट खेल र गत महिनाको अन्तरमहादेशीय कपका कारण दोस्रो रोजाइका खेलाडी उतारेको थियो। प्रशिक्षक हुँवा ओसारियोले मेक्सिकन क्लबहरूका कारण खेलाडीमा समस्या परेको बताए। यो एउटा प्रक्रिया हो। एउटा टिम विश्वकपमा प्रतिस्पर्धाका लागि तयागर हुन धेरै मिहिनेत गर्नुपर्छ, सहायक प्रशिक्षक लुइस पोम्पिलियो पायजले भने, यो पर्याप्त अन्तिम बिन्दु होइन। हामी प्रतिस्पर्धी टोलीको मिहिनेतको कदर गर्छौं। हामीले आज राति गोल गर्न सक्नुपर्नेमा सक्नेमा सकेनौं। यस कारण अलिकता उदास त हुने नै भयौं।रोस वाउलमा सेमिफाइनल हुँदा एक दर्शक थिए फिफा अध्यक्ष जियानी इन्फाटिनो। मेक्सिकोले सन् २०१५ को गोल्डकप फाइनलमा जमैकालाई हराएको थियो। १३ महिनाअघिको कोपा अमेरिकामा मेक्सिकोले जमैकालाई २० ले हराएको थियो।"
व्यक्तिगतमा उत्कृष्ट प्रदर्शन,"काठमाडौं गणेश रानाभाट, तुसार बुढामगर र रामकुमार यादवले एसियाली युवा तथा जुनियर भारोत्तोलन च्याम्पियनसिप २०१७ को पहिलो दिन सोमबार व्यक्तिगत प्रदर्शनमा सुधार गरेका छन्।लगनखेलस्थित आर्मी शारीरिक तालिम तथा खेलकुद केन्द्रमा भएको ५६ केजीको प्रतिस्पर्धामा जुनियर पुरुषतर्फ रामकुमार स्न्याचतर्फ ७५ केजी र क्लिन एन्ड जर्कतर्फ १ सय ६५ केजी उचाल्दै समूह बी को चौथोमा रहे। यस समूहमा ६ खेलाडी थिए। त्यसमा उनी नेपालकै गणेश र अफगानिस्तानी खेलाडीभन्दा अगाडि रहे। समूहको अन्तिम स्थानमा रहेका गणेशले स्न्याचमा ६८ केजी र क्लिन एन्ड जर्कमा ८२ केजीसहित कुल १ सय ५० केजी उचाले।युवा पुरुषतर्फ ५६ केजीमा सहभागी तुसार स्न्याचमा ६२ केजी र क्लिन एन्ड जर्कमा ७५ केजी गरी कुल १ सय ३७ केजी उचाल्दै समूहको छैटौं स्थानमा रहे। उनले सातौं राष्ट्रिय खेलकुदमा उचालेको ४५ केजी (स्न्याच) र ६७ केजी (क्लिन एन्ड जर्क) को व्यक्तिगत प्रदर्शनमा यसपालि सुधारेका हुन्।बिसनपुर, सप्तरीका रामकुमारले सातौं राष्ट्रिय खेलकुदको क्षेत्रीय छनोटमा ६५ केजी (स्न्याच) र ८५ केजी (क्लिन एन्ड जर्क) उठाएका थिए। उनले व्यक्तिगत उत्कृष्ट प्रदर्शनलाई सुधार गरेका हुन्। बौद्धका गणेशले सातौं राष्ट्रिय खेलकुदको क्षेत्रीय छनोटमा ६० केजी (स्न्याच) र ७० केजी (क्लिन एन्ड जर्क) उचालेका थिए। उनले पनि त्यसलाई महादेशीय च्याम्पियनसिपमा उछिनेका छन्। दोस्रो दिन मंगलबार पाँच नेपाली खेलाडीले प्रतिस्पर्धा गर्दै छन्। युवा महिलातर्फ ५३ केजीमा सञ्जु चौधरी र कविता चौधरी सहभागी हुँदै छन्। कविताको प्रतिस्पर्धा जुनियरमा पनि हुनेछ। जुनियर महिला ५८ केजीमा कमला श्रेष्ठ र टीकामाया गुरुङले भार उचाल्दै छन्। यसमा कमलाबाट राष्ट्रिय कीर्तिमान अपेक्षा गरिएको छ। पुरुषतर्फ ६२ केजीमा सजरुद्दिन आलम भिडै छन्। उनी युवा र जुनियर दुवैतर्फ सहभागी छन्।विश्व कीर्तिमानथाइल्यान्डका तिरापाप चोम्चुएमले युवाको ५० केजीमा क्लिन एन्ड जर्कतर्फ १ सय २७ केजी उचाल्दै सोमबार विश्व कीर्तिमान बनाएका छन्। उनले थाइल्यान्डकै सिन्फेत क्रुआइथोङले सन् २०११ मा बनाएको १ सय २६ केजीको कीर्तिमान भंग गरेका थिए। उनले स्न्याचमा ९५ केजीसहित कुल २ सय २२ केजी उठाएर स्वर्ण पदक जिते। एसियाली युवा तथा जुनियर भारोत्तोलन च्याम्पियनसिपको पहिलो दिन १८ स्वर्ण पदकको छिनोफानो भएको थियो।"
ब्रिटिस समर च्याम्पियनसिपमा गौरिका,"लन्डन गौरिका सिंह, रियो ओलम्पिक२०१६ मा सबैभन्दा कान्छी खेलाडी भएर अन्तर्राष्ट्रिय मिडियामा निकै छाएकी नेपाली पौडीवाज। सप्ताहन्त लन्डन मिलहिल ब्रोडवे नजिक निवास पुग्दा उनी केही थकित र बिसन्चो मुडमा देखिन्थिन्। मनमा उत्साह र जोशजाँगर भने विगतकै जस्तो। भर्खर अभ्यास गरेर आराम गरिरहेकी थिएँ, कान्तिपुर टिम घर पुग्दा उनले नेपालीअंग्रेजी मिश्रित लवजमा सुनाइन्, भोलि (सोमबार) सेफिल्ड जानु छ। त्यसको तयारीले पनि अलि व्यस्त भएँ।ब्रिटिस समर च्याम्पियनसिपअन्तर्गत ५ इभेन्ट्सका लागि आमा गरिमा राणाका साथ सेफिल्ड जाने तयारीमा थिइन् गौरिका। उनले २५ देखि ३० जुलाईसम्म पोन्ड्स फोर्ग सेफिल्डमा हुने प्रतियोगितामा बार्नेट कफल स्वीमिङ क्लबका तर्फबाट सहभागिता जनाउँदै छिन्। उनी नेपालको प्रतिनिधित्व गर्दै अन्तर्राष्ट्रिय पौडी खेलाडीका रूपमा ब्रिटिस स्वीमिङ (एएसए) मा आबद्ध छिन्। इङल्यान्ड, वेल्स र स्कटल्यान्डमा प्रत्येक उमेर समूहबाट शीर्ष २५ पौडीवाज ब्रिटिस समर च्याम्पियनसिपलाई योग्य हुन्छन्। गौरिका २०० मिटर फ्रीस्टाइलमा २ मिनेट ८३१ सेकेन्ड, ४ सय मिटर फ्रीस्टाइलमा ४ मिनेट २९९८ सेकेन्ड, ८ सय मिटर फ्रीस्टाइलमा ९ मिनेट १३९७ सेकेन्ड र २०० मिटर इन्डिभिज्युअल मिड्लेमा २ मिनेट २६२५ सेकेन्डको समय निकाल्दै समर च्याम्पियनसिपलाई योग्य भएकी हुन्। मलाई आत्मविश्वास छ यो च्याम्पियनसिपमा नयाँ कीर्तिमान कायम राख्नेछु, उनी भन्दै थिइन्। यस प्रतियोगितालगत्तै गौरिका ३१ जुलाईमा ब्रिटिस ओपन वाटर स्वीमिङ च्याम्पियनसिपको ३ किमि इभेन्टमा प्रतिस्पर्धी हुन्छिन्। गौरिका थप उत्साहित त नेपाल गएर प्रतिस्पर्धा गर्ने कुराले थिइन्। भदौ १ देखि ३ सम्म काठमाडौंमा हुन २० औं राष्ट्रिय पौडी प्रतियोगितामा भाग लिन उनी अगस्टमा नेपाल जाने तयारीमा छिन्। दुई वर्षपछि नेपाल जान लागेकाले एकदमै उत्साही भएको छु, उनले भनिन्। नेपालकै छोरी भएको बताउँदै गौरिका नेपाल सरकार र पौडीसँग सम्बन्धित निकायले आफूजस्ता खेलाडीलाई प्रोत्साहन गरिदिउन् भन्ने चाहन्छिन्। छेउमै रहेका गौरिकाका बुवा डा पारस पनि नेपाल सरकारले देशको गौरव राख्ने खेलाडीलाई प्रोत्साहन गर्नुपर्ने औंल्याउँछन्। गौरिकाका बुवा पेशाले कन्सल्टेन्ट युरोलोजिस्ट हुन्। हाम्रो तन मन त नेपालमै छ, पारस थप्छन्, देशको इज्जत र गौरव बढाउन हामी अग्रसर छौं। सरकार र सम्वन्धित निकायले अझै प्रोत्साहित गरिदिए हुन्थ्यो। नेपालका प्रमुख प्रतियोगिताबारे बेलैमा जानकारी पाए गौरिकालाई प्रतिस्पर्धामा लैजान आफ्नो साथ समर्थन सधैं रहने उनले बताए। दक्षिण एसियाली खेलकुद (साग) को १२ औं संस्करणमा ऐतिहासिक एक रजत र तीन कांस्य पदक जितेकी गौरिकाले आगामी संस्करणमा नेपालका लागि धेरै पदक जित्ने अठोट गरेकी छन्।उनी ओलम्पिकमा प्रतिस्पर्धा गर्दा १३ वर्ष २ सय ५५ दिन उमेरकी थिइन्। रियो ओलम्पिकमा ११ हजार बढी खेलाडीमाझ अन्तर्राष्ट्रिय मिडियाले उनको जति चर्चा गरे, त्यसले नेपाल र नेपालीको इज्जत बढाएको गौरिकाको अनुभव छ। त्यसयता लाइमलाइटमा आएकी स्वीमर सेलिब्रेटी गौरिका आफ्नो परिवार र ह्याबरडेसर्स गल्र्स स्कुलबाट समेत पूर्ण सहयोग पाएकामा दंग छिन्।"
टिसाले तोडिन् गौरिकाको कीर्तिमान,काठमाडौं (कास) नेपाली पौडीवाज टिसा शाक्यले हंगेरीको बुढापेस्टमा जारी १७ औं फिना विश्व पौडी च्याम्पियनसिपमा राष्ट्रिय कीर्तिमान बनाएकी छिन्। टिसाले १०० मिटर ब्रेस्ट स्ट्रोकमा १ मिनेट २६१३ सेकेन्डको राष्ट्रिय कीर्तिमान बनाए। उनले गौरिका सिंहको नाममा रहेको राष्ट्रिय कीर्तिमान भंग गरेको पौडी संघले जनाएको छ। उक्त दूरीमा गौरिकाले सन् २०१५ मा काठमाडौंमा सम्पन्न २० औं राष्ट्रिय खुला पौडीमा १ मिनेट २६७२ सेकेन्डको राष्ट्रिय कीर्तिमान बनाएकी थिइन्। अघिल्लो दिन सुभम श्रेष्ठले १०० मिटर ब्रेस्टस्ट्रोक र अनुभव सुब्बाले ५० मिटर बटरफ्लाईमा कीर्तिमान बनाएका थिए।
नेपाललाई डच भलिबलले सहयोग गर्ने,"काठमाडौं (कास) नेपाल भलिबल संघले नेदरल्यान्ड्स भलिबल पदाधिकारीसँग सोमबार पाँचबुँदे सम्झौता गरेको छ।नेपाली राष्ट्रिय पुरुष भलिबल टोलीलाई प्रशिक्षण दिन आएका नेदरल्यान्ड्सका प्रशिक्षक म्याट भान विजल नेपाल आएका छन्। उनीसँगै नेदरल्यान्ड्स भलिबल संघका विकास व्यवस्थापक पिटर भान तरेल पनि छन्। सोमबारै उनीहरूको स्वागतमा आयोजित कार्यक्रममा सम्झौता भएको हो। सम्झौतामा नेदरल्यान्ड्स भलिबल संघले सन् २०१९ सम्म राष्ट्रिय टोलीलाई प्रशिक्षण दिन प्रशिक्षक उपलब्ध गराउने, बल र नेटलगायत सामग्री उपलब्ध गराउने, भौतिक पूर्वाधार निर्माणका लागि सहयोग जुटाउने, दुवै राष्ट्रका खेलाडीलाई अन्तर्राष्ट्रिय एक्सपोजर दिन पहल गर्ने र नेपाली प्रशिक्षकलाई तालिम उपलब्ध गराइने जनाइएको छ। सम्झौतामा नेपाल भलिबल संघका अध्यक्ष मनोरन्जनरमण शर्मा र नेदरल्यान्ड्सका भान तरेलले हस्ताक्षर गरेका थिए। तरेलले पाँचौं पटक नेपाल आएको जनाउँदै नेपाली भलिबल विकासमा नेदरल्यान्ड्सको सहयोग रहने प्रतिबद्धता जनाए। उनले नेदरल्यान्ड्सबाट उपलब्ध गराइने सहयोगको पारदर्शिताका लागि दुवै संघका प्रतिनिधि रहने गरी समिति गठन गरिने बताए"
