शीर्षक,विवरण
साताभित्र संशोधन,संविधान संशोधन विधेयक पारित गराएपछि मात्रै मन्त्रिपरिषद् विस्तार गर्ने निर्णय
राजपाद्वारा दल दर्ता आवेदन,"राजपाले ८ पृष्ठको विधान र १७ पृष्ठको घोषणापत्र अनुमोदन गर्दै आयोगमा बुझाएको अर्का नेता केशव झाले बताए । विधान र घोषणापत्र निर्माणमा केही प्राविधिक कुरा मिलाउने क्रममा ढिलाइ भएको हो, सबै प्रक्रिया पुर्याएर आज बुझाएका छौं, उनले भने ।"
"एमाले पहिलो, कांग्रेस दोस्रो","स्थानीय चुनावको परिणामअनुसार प्रमुख पद जित्ने अन्य दलहरूमा संघीय समाजवादी फोरम, फोरम लोकतान्त्रिक, राप्रपा, राष्ट्रिय जनमोर्चा, नेमकिपा र नयाँ शक्ति छन् । तर उनीहरूले थोरै स्थानमा मात्र आफ्नो उपस्थिति जनाउन सकेका छन् । दोस्रो चरणको चुनाव बहिष्कार गरेको राष्ट्रिय जनता पार्टीका तर्फबाट स्वतन्त्र चुनाव लडेकामध्ये तीन जना स्वतन्त्र उम्मेदवारले प्रमुख पदमै जितेका छन् ।"
निरक्षर उपाध्यक्षको धोको समाज बदल्न्या हो,"पिउँ भन्या पानी छैन, खाउँ भन्या अन्न छैन । ओख्तोमूलो गन्या अस्पताल छैन, पढ्न्या गतिलो स्कुल छैन"
छाउगोठमा सर्पले डसेर मृत्यु,दैलेखमा अझै पनि ३ सय ७६ वटा छाउगोठ रहेको जिल्ला समन्वय समितिको सर्वेक्षणले जनाएको छ । मध्य तथा सुदूरपश्चिमका विभिन्न जिल्लामा यो प्रथा कायमै छ । सुत्केरी भएको २२ दिनसम्म र महिनावारी भएको ९ दिनसम्म घरदेखि टाढाको छाप्रोमा बस्नुपर्ने यस क्षेत्रका महिलाको बाध्यता छ । दैलेखका ४ साविकका गाविसलाई छाउपडीमुक्त घोषणा गरिएको थियो । अधिकांश नगरपालिका र गाउँपालिकामा छाउपडी प्रथा कायमै छ ।
एक मतदातालाई खर्च ४८८ रुपैयाँ,अग्रिम भोटिङको व्यवस्था गर्ने तयारी भइरहेको छ प्रमुख आयुक्त
निर्वाचन विधेयक तत्काल ल्याउन निर्देशन,"मनसुनी विपद् नसकिँदै हिउँदमा शीतलहर सुरु हुने, गर्मीमा लु, आगलागीको प्रकोप हुने उल्लेख गर्दै तुलाधरले सरकारको काम पूर्वतयारी र सतर्कताका साटो जस्तो पर्छ, त्यस्तै टर्छ मा सीमित रहेको आरोप लगाए । जलवायु परिवर्तनको जोखिममा रहेका मुलुकमध्ये नेपाल विश्वमै चौथो, भूकम्पको ११ औं र बाढीपहिरोको २० औं स्थानमा रहेको उल्लेख गर्दै तुलाधरले सम्भावित प्राकृतिक प्रकोपबाट धनजनको क्षति कम गर्न आवश्यक पूर्वतयारी, सतर्कता र राहत उद्धारपछिको पुन:स्थापनाका लागि विपद् व्यवस्थापनसम्बन्धी एकीकृत कानुन आवश्यक रहेको औंल्याए ।"
प्रदेश ७ मा कांग्रेस किन कमजोर ?,तराईका कैलाली र कञ्चनपुरमा कांग्रेसले ठूलो हार बेहोरेको छ । कैलालीका १३ स्थानमध्ये ७ स्थानका एमालेले कब्जा गरेको छ । कांग्रेस २ स्थानमा समेटिएको छ । माओवादीले पनि कैलालीमा एउटा नगरपालिका र एक गाउँपालिका गरी २ स्थानमा जितेको छ । फोरमले कैलालीमा एउटा गाउँपालिका मात्र जितेको छ । धनगढी उपमहानगरको नतिजा आउन बाँकी छ । कांग्रेसले विगतमा जितेका प्राय: सबै स्थान कैलालीमा गुमाएको छ । कञ्चनपुरमा कांग्रेसले २ स्थानमा जित हासिल गरेको छ । एमालेले ४ स्थानमा जितेको छ भने माओवादीले २ स्थानमा जित हासिल गरेको छ ।
अनधिकृत ढुंगाखानी,न्यूनतम मापदण्डसमेत नपुगेको देवीचौरको विनायक एग्रिगेट र निराकार ढुंगा रोडा उद्योगलाई खानी सञ्चालन अनुमति
ओझेलमा साना सम्पदा,भीं पुखुमा भूकम्पपश्चात् ठडिएका छाप्रा तथा अस्थायी टहरा भत्काइएको छ । त्यसलाई पनि पुरानै अवस्थामा फर्काउन तयारी थालिएको वडाध्यक्ष महर्जनले जानकारी दिए । पर्यटकीय आकर्षणका दृष्टिले पनि पोखरी महत्त्वपूर्ण हुने र पहिले जसरी त्यसबाट मत्स्यपालन गरी आम्दानीसमेत गर्न सकिने उनले बताए ।
३५ किलोको ट्युमर निकालियो,शल्यक्रियाभन्दा पहिले करिब ७१ किलोग्राम तौल भएकी ती महिला हाल करिब ३६ किलोग्रामकी छन् । शल्यक्रिया भएको १६ औं दिन शुक्रबार बिरामी पूर्ण स्वस्थ भएर अस्पतालबाट डिस्चार्ज भएकी छन् ।
महिला जनप्रतिनिधिलाई तालिम,"ललितपुर (कास) ललितपुर महानगरपालिका २८ बाट दलित महिला सदस्यमा निर्वाचित ५८ वर्षीया मञ्जना परियारले लेखपढ गर्न पाइनन् । चुनावमा जोसजाँगरमा उठियो, जितियो, उनले सुनाइन्, अहिले कसरी कार्यकाल चलाउने भन्ने चिन्ता छ । निर्वाचित महिला प्रतिनिधिलाई लक्षित गरी ललितपुर महानगरपालिकाले आयोजना गरेको दुईदिने क्षमता अभिवृद्धि तालिममा सहभागी उनले भनिन्, कार्यक्रमले सर्वसाधारणसँग कसरी कुराकानी गर्ने भन्ने सिकायो । १४ वडाबाट निर्वाचित संगीता अछामी स्नातक पढिरहेकी छन् । तर पनि समाजमा कसरी बोल्ने भन्ने जानकारी थिएन, उनले सुनाइन्, तालिमले समुदायलक्षित वर्गसँग स्टिम मा बोल्ने तरिका सिकायो । उनीहरूजस्तै ललितपुर महानगरपालिका समाजकल्यण महाशाखाको भवनमा आयोजित तालिममा २९ वटा वडाका निर्वाचित ३८ जना महिला जनप्रतिनिधि सहभागी थिए ।"
बालसाहित्य विमर्श,"काठमाडौं (कास) बालबालिकाका समस्यामा केन्द्रित भएर कसरी विद्यालयमा बालसाहित्य लैजाने भन्ने विषयमा दुईदिने कार्यशाला भएको छ । कार्यशालामा प्राडा चूडामणि बन्धु, रामकुमार पाँडे, साहित्यकार विनय कसजूलगायत बालसाहित्यकारले बालसाहित्य कस्तो हुनुपर्छ भनेर सुझाव दिएका थिए । १० देखि १३ वर्षका बालबालिकामा कुलतमा फस्ने, शारीरिक समस्या बेहोर्नुपर्ने भएकाले यो उमेर समूहका लागि उपयुक्त साहित्य सिर्जना गरिनुपर्नेमा उनीहरूले जोड दिए ।"
यूएन पार्क अतिक्रमण रोक : मन्त्री साह,"काठमाडौं (कास) सहरी विकासमन्त्री प्रभु साहले लामो समयदेखि अस्तव्यस्त यूएन पार्क व्यवस्थित गर्न निर्देशन दिएका छन् । मन्त्री साहले मन्त्रालयका सचिव दीपेन्द्रनाथ शर्मालगायत यूएन पार्कका पदाधिकारीलाई अतिक्रमण हुँदै गरेको क्षेत्र व्यवस्थित र आकर्षक बनाउन निर्देशन दिएका हुन् । तत्काल खाली गर भनेर निर्देशन दिइसकेका छौं, मन्त्री साहले कान्तिपुरसँग भने, सरकारी जग्गा कसैले अतिक्रमण गर्छु भनेर नसोचे हुन्छ, यस मन्त्रालयको क्षेत्राधिकारभित्र रहेको कुनै पनि जग्गा अतिक्रमण हुन दिँदैनौं । सरकारी जग्गा संरक्षण अभियान नै चलाउने छलफल भएको उनले सुनाए ।"
नेतृत्वमा अल्पसंख्यक,"(पर्वत पोर्तेल, अर्जुन राजवंशी, डिल्लीराम खतिवडा)"
इटहरी र भीमदत्तमा एमाले,अब पुनर्वास नगरपालिकाको मात्रै परिणाम आउन बाँकी छ । त्यहाँ आधाभन्दा बढी मतगणना भइसकेको अवस्थामा विवाद भएपछि ५ दिनसम्म रोकिएको थियो । दलहरूबीच सहमतिपछि बुधबारदेखि सबै फेरि गन्न थालिएको हो । जिल्लामा ७ नगरपालिका र २ गाउँपालिका छन् ।
महिला हिंसा र भ्रष्टाचारमुक्त गाउँ बनाउँछु,"आर्थिक स्रोत कसरी जुटाउनुहुन्छ ? स्रोत जुटाउन कुनै सकस छैन । इच्छाशक्ति भए स्रोत आफंै जुट्छ । गाउँपालिकाभित्रका विभिन्न स्रोतहरू छन् । तिनै स्रोतलाई प्रभावकारी ढंगले सञ्चालन गर्ने हो । केन्द्र या प्रदेश सरकारको बजेटको आशा खासै गर्दिनँ । यहींका स्रोतलाई परिचालन गर्नेछु । स्वच्छ, निष्पक्ष र भ्रष्टाचार नगरी, कुनै कमिसनको लोभ लालचमा नपरी काम गर्छु । यसरी काम गरेपछि स्रोतका लागि केन्द्र, प्रदेश सरकार या छिमेकी नगरपालिकासँग हात फैलाउनुपर्ने आवश्यकता नै पर्दैन ।"
पाको काँधमा स्थानीय तहको जिम्मेवारी,"०५४ मा वडाध्यक्ष र अहिले सदस्य । उनले भने, पहिले पैसाको अभाव थियो, अहिले त बजेट नै धेरै छ । काम गर्न सक्नुपर्यो । गाउँको विकास गर्ने एकमात्रै सपना रहेको उनले बताए । भुसाल र उनको भाका मिल्छ । चुनावका बेला लौरो टेक्दै भोट माग्न हिँडेका उनीहरू जितेपछि मतदातालाई धन्यावाद दिँदै विकास समस्याका बारे बुझदै घरदैलो गरेका छन् । उनले गाउँमा सुशासन कायम गर्ने र भित्रिएको बजेट सदुपयोग गरेर विकासका काम गर्ने बताए । उमेर ढल्केपछि जनताको काम गर्न पाउँदा थकाइ लाग्दैन, झनै खुसी लाग्छ, मियाले भने । उनीहरूका वडाध्यक्ष राजेशकुमार पन्थी युवा उमेरका छन् ।"
अतिथि विवादले शपथ भाँडियो,पूर्वराज्यमन्त्री रामवचन यादवले आफूलाई प्रमुख अतिथि बनाउन अड्डी कसेपछि निर्वाचन कार्यालयले शपथ स्थगित गर्यो
धरानमा गणना जारी,"वडा ९ र १० को अन्तिम नतिजा सार्वजनिक गर्ने बेलामा एउटा दलको मत अर्कोमा समावेश गरिएको देखिएपछि विवाद सुरु भए पनि कांग्रेस, राप्रपालगायतका दलले पहिले नै नतिजा सार्वजनिक गरिसकिएका वडा १ देखि ८ सम्मका मत हेर्न पाउनुपर्ने र वडा ९ र १० को पुन: मतगणना गर्नुपर्ने माग गर्दै शुक्रबार नै निर्वाचन आयोगमा निवेदन दिएका छन् ।"
सिद्धान्तहीन राजनीतिमा लोकतन्त्र,"दलहरूको मूल्य, मान्यता र आदर्शमा देखिएको यो स्खलनले बहुसंख्यक मानिसका आर्थिक, सामाजिक रूपान्तरणका सपनाहरूलाई तुहाइदिनेछ, लोकतन्त्र निरीह हुन पुग्नेछ र सम्पूर्ण जनताको भलाइका लागि गरिने लोकप्रिय निर्णायक क्षमतामा ह्रास आउनेछ । आर्थिक, सामाजिक रूपान्तरणको सपनासँगै बहुसंख्यक मानिस मुलुक निर्माणको महायज्ञबाट अलगथलग गराइए भने यसबाट सामुहिक रिस, राग र अन्त्यमा दुस्साहस जन्मने खतरा रहन्छ । अस्तित्वमा रहेका प्रमुख राजनीतिक दलहरूले प्रदेश र संघको निर्वाचन अगावै यसप्रति विचार पुर्याए राम्रो हुनेछ । सिद्धान्तहीन व्यावहारिक राजनीतिले साधन भएका र साधनविहीन मानिसबीच पुर्नै नसकिने विशाल खाडल निर्माण गर्दा उत्पन्न हुने नयाँ अन्तरविरोधले द्वन्द्वको नयाँ रूप अख्तियार नगर्ला भन्न सकिन्न ।"
क्रोधको सौन्दर्य,नेपाली कांग्रेसले आफ्नो प्रारम्भ कालदेखि नै उचित प्रकारको पालनपोषण गरेर हाम्रो शेरबहादुर दाइको क्रोधलाई सफलताका साथ यहाँसम्म ल्याइपुर्याएको हो ।
एक्काइसौं शताब्दीका गुरु,संसारभरिका सूचना खल्तीमा बोकेर हिँड्नुपर्ने यस शताब्दीको गुरुले हातमा चकडस्टर अनि खुइलिएको नोटबुक लिएर कक्षामा जान सुहाउँदैन ।
"बदलियो दलीय हैसियत, जमेन तालमेल",स्थानीय चुनावमा प्रमुख तीन दलकै पकड मानिएका केही किल्ला भत्किएका छन् । विगतका चुनावमा उनीहरूले पटकपटक वर्चस्व स्थापित गरेका स्थान गुमाए ।
केन्द्रीकृत राजनीति अब विकेन्द्रित,"केन्द्रीकृत राजनीति क्षेत्र र गाउँ स्तरसम्म जाने अवसर पाएको छ । साधनस्रोतको मात्र विकेन्द्रीकरण होइन, केन्द्रीकृत राजनीति नै विकेन्द्रित भएको छ ।"
असल नियतको कामै होइन,"आयकर ऐन २०३१ मा राजस्व प्रशासनबाट कर निर्धारण गर्ने व्यवस्था थियो । त्यो ऐनले निर्दिष्ट गरेको राजस्व कर प्रणाली अनुसार नै २०३३ सालमा कर फछ्र्योट ऐन जारी भएको थियो । आयकर ऐन २०५८ जारी भएपछि करदाता स्वयंले आफ्नो कर घोषणा गर्नुपर्ने मान्यता अंगिकार गरियो । हालको कर प्रणालीले करदाता स्वयंलाई कर निर्धारण गर्नसक्ने सुविधा प्रदान गरेको हुनाले आयोगमार्फत कर फछ्र्योट गर्नुपर्ने अवस्था रहँदैन ।आयकर ऐन २०५८ लाई सूक्ष्म रूपमा विश्लेषण गर्ने हो भने करदाताले घोषणा गर्ने, राजस्व प्रशासनले दाखिला गरेको करमाथि केही परीक्षण गर्ने व्यवस्था छ । प्रणाली नै परिमार्जित भएकाले अहिलेको अवस्था फरक छ । २०५८ सालको आयकर ऐन बदलिँदो विश्व परिवेश र अन्य विषयवस्तुमा आधारित भएर ल्याइएको हो । यसमा विभिन्न दातृ निकाय र कर प्रशासकले निकै गृहकार्य गरेका थिए । यसरी पछिल्लो आयकर ऐनको सन्दर्भ अनुसार कर फछ्र्योट ऐन २०३३ को औचित्य समाप्त भइसकेको छ । त्रुटिवश खारेज हुन नसकेकाले मात्रै त्यो ऐन अस्तित्वमा रहेको हो । केही महिनाअघि नै महालेखा परीक्षकको कार्यालयले अहिलेको परिवेशमा कर फछ्र्योट आयोग गठनलाई औचित्यहीन र बदनियतपूर्ण भनी आफ्नो दृष्टिकोण दिइसकेको छ । आयोगले ठूलो परिमाणमा मूल्य अभिवृद्धि कर (भ्याट) शीर्षकको राजस्व फिर्ता दिएको छ । भ्याट बापत उपभोक्ताबाट उठाएको रकम व्यापारीका नाममा छुट दिएको देखिन्छ । करदाताबाट उठेको भ्याट व्यापारीको खल्तीमा पुगेको छ । आयोगको यस्तो क्रियाकलापले राजस्व चुहावटलाई मद्दत पुगेको छ । भ्याट फिर्ता गर्नु राजस्व चुहावटका दृष्टिकोणले महाअपराध हो । मैले एक हजार रुपैयाँको सामान किन्दा कानुन अनुसार १ सय ३० रुपैयाँ राज्यकोषमा बुझाउनका लागि भ्याटबापत व्यापारीलाई बुझाउनुपर्छ । यो रकम व्यापारीले राख्ने नभई उसले राज्यकोषमा दाखिला गर्ने हो । व्यापारीले उपभोक्ताबाट उठाइसकेको अनि राज्यकोषमा दिनुपर्ने भ्याट रकम व्यापारीकै खल्तीमा हालिदिने निर्णय आयोगले गर्यो । कुनै काममा मनोमानीपूूर्ण निर्णयको पनि सीमा हुन्छ । यहाँ त त्यो सीमा पनि देखिएन । अर्कोतर्फ व्यापारीले राज्यकोषमा बुझाइसकेको राजस्व फिर्ता गरिएको छ । व्यापारीलाई कर निर्धारण गरेर उसले राज्यकोषमा दाखिला गरिसकेको अवस्थामा आयोगका पदाधिकारीहरूले यहाँ त यो व्यापारीमाथि बढी कर असुल्ने निर्णय भएछ भनेर दाखिला भएको कर फिर्ता दिने निर्णय गरेका छन् । आयोगका पदाधिकारीले तिमीहरूको बक्यौता बाँकी भएको होइन, फिर्ता पो पाउनुपर्ने रहेछ भनेर अचम्मको निर्णय गरेका छन् ।गलत रूपमा कुनै कर प्रशासकले निर्णय गरेको भए त्यसविरुद्ध व्यापारी कारबाहीमा पो जानुपथ्र्यो । नत्र राज्यकोषमा रकम दाखिला गर्नु भनेको उसले निर्धारण गरेको कर स्वीकार गर्नु हो । राज्यकोषमा बक्यौता कर असुल्नु त कता हो कता, जम्मा भएको रकमसमेत उल्टै फिर्ता गर्ने निर्णयको छानबिन गरी कारबाही हुनुपर्ने भनेर हामीले निर्णय नै गरेका थियौँ । यस्तो निर्णयलाई हामी करदातासंँगको सम्पर्क, सम्बन्ध वा प्रश्नको घेराभित्रको गतिविधि भनेर बुझ्छौं । यो निर्णयका पछाडि उचित कारण र प्रमाणसमेत पेस भएको छैन । कर फछ्र्योट आयोग ऐनमै भएका केही व्यवस्थाबारे आरोपित र उनका समर्थकहरूले चर्को स्वरमा कुरा गरिरहेका छन् । त्यही ऐनकै दायरामा हेर्ने हो भने पनि भ्याट छुट र तिरिसकेको कर छुट दिने निर्णयको औचित्य पुष्टि हँुदैन । राज्यको स्रोतसाधनलाई नोक्सान हुनेगरी जथाभावी निर्णय गर्न छुट दिने मनसायले पञ्चायतकालमै पनि कर फछ्र्योट आयोग ऐन जारी भएको होइन । ऐनको प्रस्तावनामा सर्वसाधारणको सुविधा र आर्थिक हित कायम राख्नका लागि प्रचलित कानुन बमोजिम बक्यौता असुल गर्न कर फछ्र्योट आयोग गठन गर्न सकिनेछ भन्ने उल्लेख छ । असल नियतले गरेको कामको पो बचाउ गर्ने भनिएको हो । आयोगले त कर तिर्न अटेर गरी बक्यौता राखेर बसेकाहरूकै फाइलमा बढी छुट दिएको छ । यो असल नियतले गरेको काम हँुदै होइन । मनपरी गरेको कामलाई सही मान्न सकिँदैन ।पूर्व कामु महालेखा परीक्षक भट्टराईसँग कुराकानीमा आधारितभ्याट र तिरिसकेको कर छुट दिने निर्णयको औचित्य पुष्टि हँुदैन । मनपरी गरेको कामलाई सही मान्न सकिँदैन ।"
धनपति लाई मिश्रित प्रतिक्रिया,"शुक्रबारबाट प्रदर्शनीमा आएको फिल्ममा खगेन्द्र र सुरक्षासँगै आशान्त शर्मा, मनीष निरौला, सुरभि बर्तौला, हरिहर शर्मा, रवि गिरी, कमल देवकोटा, प्रकाश घिमिरे आदिको अभिनय रहेको छ ।"
विपिनप्रियंका उत्कृष्ट छक्का पञ्जा को वर्चस्व,"इन्करेजमेन्ट अवार्ड मिलन चाम्स र पब्लिक च्वाइस अवार्ड कालिप्रसाद बाँस्कोटाले प्राप्त गरे । अवार्ड आयोजक छायाछवि क्रिएसनका अध्यक्ष शान्ति प्रियले तीनवटा डिजिटल फिल्मको सहभागिताबाट सुरुवात भएको डी सिने अवार्डको नवौं संस्करणसम्म आइपुग्दा ५५ फिल्म सहभागी रहेको जनाउँदै भने, हाम्रो अवार्ड अझै पनि मलजल हुँदै हुर्किरहेको छ । अझै उचाइमा पुर्याउनेछौं ।"
राष्ट्रिय दोहोरी प्रतियोगिता,"लोक दोहोरी गीतकारहरू अमर विरही गुरुङ, कृष्ण गुरुङ, बद्री पराजुली, खड्ग बूढा, चन्द्र शर्मा, रमेश बीजीलगायतले कार्यक्रममा निर्णायकको भूमिका निर्वाह गरेका थिए । कार्यक्रमको संयोजनसमेत गरेका बीजीले कार्यक्रम सफलतापूर्वक समापन भएको सुनाए ।"
स्पाइडरम्यानको नेपाल प्रिमियर,क्यूएफएक्स प्रमुख नकिम उद्दिनले जय नेपाल हल सुरु गर्दा स्पाइडर म्यान रिलिज भएकाले यो सिक्वेलसँग आफूहरूको भावनात्मक सम्बन्ध रहेको बताए ।
हात्तीमाथि म यस्तो गीत गाउँछु,"पहिलो पटक प्रोडयुसरको रूपमा आएकी छु, पूजाले भनिन्, सबैको सपोर्ट चाहिएको छ । अर्जुन पोखरेलको संगीत रहेको फिल्ममा तीन गीत समावेश छन् । गीतमा पोखरेलको समेत स्वर सुन्न पाइन्छ । मैले पनि यसमा अभिनय गरेको छु, फिल्मका अर्का कलाकार सोभित बस्नेतले भने, फिल्ममा विशुद्ध मनोरञ्जनात्मक प्रेमकथा छ । पूजाले फिल्ममा मिक्स कथा रहेको र मन छुने डायलग भएको सुनाइन् । पूजासँगको घनिष्ठताबारे पलले भने, हामीलाई राम्रो साथी बन्न दिनुस् । पूजा र म मिल्ने साथी मात्र हो ।"
गोलीगाँठो मर्किनु,"बचावट  उपयुक्त आकार र उचाइ भएका जुत्ताचप्पल लगाउने  हाइहिल नलगाउने  हिँड्दा, दगुर्दा वा उबडखाबड सतहमा काम गर्दा होसियार रहने  चिप्लो बाटोमा हिँड्दा विशेष ध्यान पुर्याउने"
जोर्डनसँग हुने श्रम सम्झौताको मस्यौदा तयार,"जोर्डन नेपाली महिला कामदारका लागि प्रमुख गन्तव्य देश हुन सक्ने अधिकारीले बताए । गार्मेन्टको क्षेत्रमा अगाडि रहेको जोर्डनमा नेपाली कामदारको माग उच्च छ । यहाँको रोजगार सुरक्षित रहेको देखेका छौं । मुख्यत: गार्मेन्टको क्षेत्र नै हो । सीपयुक्त जनशक्तिको ठूलो माग पनि छ, भुर्तेलले भने, अझ महिला कामदारको माग उच्च छ । मस्यौदामा कामदारको न्यूनतम तलब कायम गर्ने विषयमा पनि छलफल सकारात्मक भएको उनले बताए । जोर्डनको श्रम बजारको अध्ययन गरेका नेपाल ट्ेरड युनियन महासंघका सचिव रमेश बडालले श्रम सम्झौता भएपछि नेपालीको अवसरमा वृद्धि हुने बताए । यहाँ कामदारका अधिकार दिने पक्षमा सरकार आफैं सचेत छ । विभिन्न ठूला कम्पनीको ग्राहक अन्तर्राष्ट्रिय ब्रान्डका गार्मेन्ट व्यवसायी छन् । कामदारलाई शोषण र अधिकार नदिएको थाहा पाएपछि ती व्यवसायीले गार्मेन्ट उद्योगसँगको सम्झौता नै रद्द गर्ने गरेको देखियो, बडालले भने ।"
इजिप्टमा ४० लडाकुको मृत्यु,"सुरक्षा कार्यालयमा भएको आत्मघाती बम हमला र गोली प्रहारमा परी कम्तीमा १० जना सुरक्षाकर्मीको ज्यान गएको थियो । सुरक्षा कारबाहीका क्रममा ४० जना लडाकु मारिएका छन्, साथै आतंककारीले प्रयोग गरेका ६ वटा सवारीसाधन पनि नष्ट गरिएको छ, सेनाद्वारा जारी वक्तव्यमा भनिएको छ । सेनाको वक्तव्यमा कार बम विस्फोटमा २६ सैनिक घाइते भएको पनि जनाइएको छ ।"
टाट पल्टिँदा पनि हारेनन्,"सबै कुरा गुमाएको अवस्थामा पनि आफूमाथिको विश्वास गुमाउनु हुन्न । मैले त्यही गरें, सफल पनि भएँ । मैले प्रत्येक दिन केही राम्रो गर्ने प्रयास गरिरहें । धेरैपटक असफल पनि भएँ तर मैले कहिल्यै पराजय स्वीकार गरिनँ ।"
उपभोक्ताको रोजाइमा स्वदेशकै माछामासु,उत्पादन बढे पनि आत्मनिर्भरको लक्ष्य पूरा नहुने संकेत  सरकारले बजारीकरणमा ध्यान दिएन : व्यवसायी  एक वर्षमा आत्मनिर्भर हुन्छौं : पशुपक्षी विकास मन्त्रालय
१० वर्षमा औसत मानव विकास सूचकांक,"प्रतिबद्धतापत्रअनुसार सुदूरपश्चिमको विकास नहुनुको प्रमुख कारणमा संस्थागत रूपमा प्रभावकारी माग प्रस्तुत हुन नसक्नु, प्रदेशभित्र बृहत् लगानी अकर्षणको वातावरण सिर्जना गर्न नसक्नु, विभिन्न विषय क्षेत्रमा चाहिने दक्ष प्राविधिक मानव संसाधन विकासका लागि शैक्षिक प्रतिष्ठानहरूको स्थापना र विकास हुन नसक्नुलाई लिइएको छ । यस क्षेत्रमा उद्योग, उद्यमशीलता र व्यवस्थापनको कमी नै हो भन्ने महसुस गर्दै यसलाई सम्बोधन गर्ने उचित रणनीति लिन प्रतिबद्ध छौं, प्रतिबद्धतापत्रमा भनिएको छ । राज्यबाट पञ्चेश्वर जलाशय बहुउद्देश्यीय परियोजना, पश्चिम सेती जलाशय परियोजना, कर्णाली बहुउद्देश्यीय परियोजनाहरू लामो अवधिसम्म पनि सञ्चालन गर्न तदारुकता नदेखाउनु र विनियोजित बजेट पनि खर्च नगरिनुले सुदूरपश्चिमवासीहरूको आशा निराशामा परिणत भएको उल्लेख छ । त्यसकारण सम्भाव्य र तत्काल कार्यान्वयनमा आउन सक्ने आयोजनाहरूलाई मात्र बजेट र कार्यक्रममा समावेश गरी कार्यान्वयनमा जोड दिन आवश्यक देखेका छौं, प्रतिबद्धतापत्रमा भनिएको छ ।"
इँटाको भाउ घट्यो,"यहाँका इँटाको मुख्य बजार काठमाडौं हो । त्यसपछि पोखरा, खुर्काेट, मन्थली, जिरी, धादिङलगायतमा यहाँका इँटा बिक्री हुन्छ । जिल्लाका करिब ३५ भट्टामा झन्डै २ करोड इँटा स्टक रहेको अनुमान छ । गोटामा दुई रुपैयाँ भाउ घट्दा व्यवसायीलाई ४ करोड रुपैयाँ घाटा लाग्छ । भूकम्पले ठूलो क्षति गरेपछि इँटाको व्यवसाय फस्टाएको थियो । निर्माणको चरणमा इँटाको माग अत्यधिक थियो । त्यसबेला उद्योग पनि निकै थपिए । हाल माग घटेपछि भाउ पनि घटेको हो । इँटा उद्योगी रामकेवल चौधरीले उत्पादन लागत बर्सेनि बढ्दै गएका बेला भाउ घट्दा निकै ठूलो असर गरेको बताए । ऋण लिएर उद्योगमा लगानी गरिएको हुन्छ, उनले भने, बैंकको ब्याज, मजदुरको ज्याला सबै बढेको छ ।"
कात्तिकदेखि अनलाइन सेयर कारोबार,"बढ्दो कारोबार र समयको मागअनुरूप विद्यमान कारोबार प्रणालीको स्तरोन्नति गरिएको नेप्सेले जनाएको छ । क्षमता विस्तार तथा विभिन्न विशेषताहरू थप गरी सर्वसाधारणले अनुभव गर्न सक्ने किसिमले प्रणालीको स्तरोन्नति गरेका छौं, नेप्सेद्वारा जारी विज्ञप्तिमा भनिएको छ, यसकारण सिस्टमको कारोबार व्यवस्थापन गर्ने क्षमता तथा गति दुवै बढेको छ । यसअघि ९ वटा सेयर दलालहरूले काठमाडौं उपत्यका बाहिरका मुख्य सहरहरूबाट शाखा रिमोट वर्क स्टेसन (आरडब्लूएस) मार्फत कारोबार गरिरहेकामा गत वैशाखदेखि थप ३३ शाखा विस्तार भएको नेप्सेले जनाएको छ । हाल काठमाडौं उपत्यकासहित देशभर २२ वटा सहरबाट ९२ वटा टर्मिनलमार्फत लगानीकर्ताले सेयर कारोबार सेवा गरिरहेका छन्, नेप्सेले भनेको छ, पूर्वमा बिर्तामोडदेखि पश्चिममा धनगढी एवं पहाडी सहर बाग्लुङ र बेंसीसहरसम्मका लगानीकर्ताको पहुँच दोस्रो बजार कारोबारमा पुगेको छ । यसबाट दोस्रो बजारलाई मोफसलमा पनि फैलिन मद्दत पुगेको र यसले कारोबारको आकार पनि बढेको जनाइएको छ ।"
१८ वर्षदेखि चामल ओसार्दै,"गमगढीमा चामलको मूल्य प्रतिकिलो ४२ देखि ४५ रुपैयाँ छ । त्यो चामल हुम्ला पुर्याउँदा ३ सय मूल्य पर्ने गरेको छ । पछिल्लोपटक हुम्लीले मुगुस्थित खाद्य संस्थानबाट चामल किनेर लिने गरेका छन् । खरिदभन्दा ढुवानीमा चामलको मूल्य दोब्बर पर्ने गरेको छ । हुम्लामा सडक नपुग्दासम्म सस्तो मूल्यको चामल महँगोमा खानुपर्ने अवस्था रहेको उनले बताए । सरकारी अनुदानको चामल दुर्गम बस्तीका स्थानीयले पाउन मुस्किल छ । हुम्लामा सरकारी अनुदान चामलको वार्षिक कोटा १३ हजार ५ सय क्विन्टल छ तर त्यो चामल सरकारी तथा गैससका कर्मचारी, व्यापारी र सिमकोट वरपरका स्थानीयलाई वितरण गर्दा सकिन्छ ।"
जनशक्ति अभावले करिडोर ढिलाइ,चाँडो काम सम्पन्न गर्नुपर्छ : सभापति अधिकारी  कठिनाइ भए पनि काम तीव्ररूपमा भइरहेको छ : सचिव कार्की
पानी पाउँदा भोज,"जिल्लाका अरू धेरै गाउँमा झैं बडिमुहानमा पनि धार्मिक कार्य, विवाह, व्रतबन्ध र चाडबाड मनाउन स्थानीयलाई कठिनाइ हुँदै आएको थियो । गाउँका कुवा र खोला रसाउन छाडे, स्थानीय बालकुमारी श्रेष्ठ भन्छिन्, दिनभर पानी बोक्दा पनि नपुग्ने भएपछि बसाइँ सर्नुको विकल्प थिएन । त्यसमाथि तामाकोसीको दूषित पानी खानुपर्ने बाध्यता छँदै थियो ।"
पुर्पक्षका लागि थुनामा,"जनकपुर (कास) सञ्चार उद्यमी अरुण सिंघानियाको हत्याका आरोपी पवन लामालाई जिल्ला अदालत धनुषाले पुर्पक्षका लागि जलेश्वर कारागार पठाउने आदेश सुनाएको छ । न्यायाधीश केशवप्रसाद अधिकारीको इजलासले शुक्रबार लामालाई मुलुकी ऐन अदालती बन्दोबस्तीको धारा ११८ को देहाय २ बमोजिम उक्त आदेश सुनाएको हो । सिंघानिया हत्या प्रकरणमा प्रहरीको खोजीमा रहेका लामा आफ्ना कानुन व्यवसायीको सहयोगमा बिहीबार जिल्ला अदालत धनुषामा हाजिर भएका थिए । दुई दिनको बयान तथा बहसपश्चात् न्यायाधीश अधिकारीले उनलाई पुर्पक्षका लागि कारागार पठाएका हुन् । सञ्चार उद्यमी अरुण सिंघानिया हत्या आरोपमा हालसम्म पवन लामासँगै निलम्बित सांसद सञ्जयकुमार साह, रामविनोद यादव, मनक लामा, चन्द्रदीप यादव तथा एकलाल सहनीलाई पुर्पक्षका लागि कारागार पठाइसकेको छ । प्रहरीको आरोपपत्रमा आरोपी बनाइएका विजय भन्ने दीपेन्द्र कुसियत भने हालसम्म फरार छन् ।"
घर फर्किए म्यादी प्रहरी,नुवाकोट (कास) स्थानीय चुनावका लागि खटिएका म्यादी प्रहरी घर फर्किएका छन् । उनीहरूको भ्याद मंगलबारबाट सकिएको जिल्ला प्रहरी प्रमुख देवबहादुर बोहराले बताए । जिल्लामा ५ सय ६२ जना म्यादी प्रहरी थिए । उनीहरूलाई स्थानीय चुनावका लागि परिचालन गरिएको थियो भने पछिल्लो समय जिल्लामा रहेका प्रहरी तराई केन्द्रित चुनावमा गएपछि म्यादीले विभिन्न चौकीमा रहेर सुरक्षा प्रदान गरेका थिए । तराई चुनाव कडा हुने भन्दै २ सय ३ जना यसअघि नै राजीनामा दिएर घर गएका थिए ।
करेन्ट लागेर एकको मृत्यु,"धादिङ (कास) नातिनी च्यापेर सुत्ने तरखरमा रहेकी सिद्धलेक गाउँपालिका बुङचुङकी अन्दाजी ६५ वर्षीया होमकुमारी पौडेलको करेन्ट लागेर मृत्यु भएको छ । दिनभर खेतमा रोपाइँ गरेर बेलुकाको खानापछि नातिनीलाई खाटमा सुताउने तर्खरमा बत्ती निभाउन खोज्दा करेन्ट लागेको थियो । हजुरआमालाई एक्कासि करेन्ट लाग्यो, १२ वर्षीया नातिनी प्रज्ञा पौडेलले भनिन्, म आत्तिएर कराएँ । हजुरआमालाई तान्न खोज्दा करेन्टले मलाई पनि हुत्याएछ, उनले थपिन्, अरू मान्छे आउँदा उहाँको मृत्यु भइसकेको थियो ।"
पहिरोले घर बगाएपछि दुई परिवारको बिचल्ली,महाकाली शान्त सुदूरका जिल्लामा ३ दिनदेखिको वर्षाका कारण बढेको महाकाली नदीको बहाव शुक्रबार दिउँसोदेखि घट्न थालेको छ । बहाव घटेसँगै कञ्चनपुरको सिमानाका वनबासा पुल भएर चारपांग्रे सवारीसाधन चल्न थालेका छन् । पानीको बहाव १ लाख २५ क्युसेक पार गरेपछि पुलमा चारपांग्रे सवारीसाधनमा रोक लगाइएको थियो । गड्डाचौकी इलाका प्रहरी कार्यालयका असई केशवराज बडुका अनुसार पानी घटेर शुक्रबार साँझ ७५ हजार क्युसेक पुगेको छ । सन् १९२८ मा बनेको वनबासा पुल अहिले जीर्ण भइसकेको छ । त्यसैले बर्खामा बहाव १ लाख क्युसेक पार गर्नेबित्तिकै सवारी सञ्चालनमा रोक लगाइँदै आएको छ ।
बाढी रोक्न नदी धकेल्दै स्थानीय,"स्थानीय तहका उम्मेदवार भोट माग्न आउँदा गाउँलेको प्रमुख माग नदी नियन्त्रण नै थियो । तर, चुनाव लगातार सरेपछि आकांक्षी सेलाए । त्यसपछि गाउँले आफैं जुर्मुराएको घिसिङको भनाइ छ । हामीले बजेटको आश्वासन पाएका छौं, उनले भने, अहिले आफ्नै लगानीमा काम गरिरहेका छौं । हाम्रो उत्साह र खटाइ देखेर सरोकारवाला निकाय पनि सहयोग गर्न तत्पर देखिएका छन् । उनका अनुसार जिल्ला प्रशासन, जलउत्पन्न प्रकोप नियन्त्रण डिभिजन, हरिवन नगरपालिकाले सहयोग गरेका हुन् । अहिले एस्काभेटरमार्फत नदीलाई पश्चिमतर्फ गहिरो बनाई पूर्वतर्फको धारमा बालुवा भरेर अग्लो बनाइएको छ । कटान रोक्न पूर्वी धारमा स्पर निर्माण गरिएको छ ।"
बेवारिसे शव शिक्षकको,प्रहरीले शवको पहिचान गर्न डीएनए परीक्षणका लागि काठमाडौंको त्रिवि शिक्षण अस्पताल पठाएको थियो । रिपोर्ट आएपछि प्रहरीले शुक्रबार कालीगण्डकी किनारमा फेला परेको शव पौडेलको भएको पुष्टि गरेको हो । पोस्टमार्टम रिपोर्टमा मृत्युको कारण घाँटीमा लागेको चोट उल्लेख रहेको पर्वतका प्रहरी नायब उपरीक्षक शेखर खनालले बताए ।
भुवनले तोडे ३० वर्षअघिको कीर्तिमान,"भलिबल : भलिबलमा मध्यमाञ्चल, पश्चिमाञ्चल र पूर्वाञ्चलका महिला र पुरुषका दुवै टोलीले आआफ्नो खेल जितेका हुन् । छात्रातर्फ पश्चिमाञ्चलले सुदूरपश्चिम, मध्यमाञ्चलले पूर्वाञ्चल, मध्यमाञ्चलले मध्यपश्चिम र पूर्वाञ्चलले सुदूरपश्चिमलाई हराए ।क्रिकेट : मध्यमाञ्चललाई ५ विकेटले हराउँदै पूर्वाञ्चल क्रिकेटको फाइनल पुगेको छ । शुक्रबारै सुदूरपश्चिमले मध्यपश्चिमलाई २४ रनले हराएको थियो ।"
दक्षिण अफ्रिकाको संघर्ष,लन्डन (एएफपी) मोइन अलीले दुई विकेट लिएपछि दक्षिण अफ्रिकाले इङल्यान्डविरुद्धको पहिलो टेस्टमा गतिलो सुरुआत गर्न सकेन । दोस्रो दिन खेलको पछिल्लो स्थितिमा दक्षिण अफ्रिकाले ४ विकेट गुमाई १ सय ४५ रन बनाएको छ । इङल्यान्डको पहिलो इनिङ्सभन्दा दक्षिण अफ्रिका अझै ३ सय १३ रनले पछाडि छ । थेउनिस डी ब्रुयन २२ र टेम्भा बाभुमा १८ रन बनाई क्रिजमा छन् । अफ स्पिनर अलीले दुई विकेट लिँदै टेस्टमा आफ्नो विकेटसंख्या १ सय पुर्याएका छन् । डिन एल्गरलाई ५४ रनमा आउट गरी अली १ सय विकेटको कोसेढुंगामा पुगेका हुन् । फाफ डु प्लेसिस उपलब्ध नभएपछि एल्गरले दक्षिण अफ्रिकाको कप्तानी गरिरहेका छन् । यसअघि अलीले हासिम अमलालाई २९ रनमा एलबीडब्लू आउट गरे । १ सय १८ बल खेलेका एल्गरले ८ चौका र अमलाले ४० बल खेली ३ चौका प्रहार गरे । पहिलो टेस्ट खेलिरहेका ओपनर हेइनो कुहनलाई स्टुवार्ट ब्रोडले १ रनमा आउट गरी इङल्यान्डलाई विकेट दिलाउन सुरु गरेका थिए । ब्रोडले नै जेपी डुमिनीलाई १५ रनमा आउट गरे । यसअघि इङल्यान्डको पहिलो इनिङ्स भोजनअगाडि समेटिएको थियो । इङल्यान्ड कप्तानका रूपमा पहिलो टेस्ट खेलिरहेका जो रुटले १ सय ९० रन बनाए । आफ्नो पहिलो टेस्टमै इङल्यान्डका कप्तानले बनाएको यो उच्च स्कोर हो । सन् २०१० मा एलिस्टर कुकले कप्तानी इनिङस खेल्दै आफ्नो पहिलो टेस्टमा १ सय ७३ रन बनाएका थिए । बिहीबार दक्षिण अफ्रिकी फिल्डरहरूले एकपछि अर्को मौका चुकाएपछि इङल्यान्डको ७६४ को स्थिति सुधारेका रुटले पहिलो दिनको व्यक्तिगत स्कोरमा ६ रनमात्र थप्न सके । ३५७५ बाट इङल्यान्डले शुक्रबार खेल सुरु गरेको थियो । मोर्ने मोर्केलले एकै ओभरमा रुट र लिएम डावसनलाई आउट गरेपछि इङल्यान्ड ३६७७ को स्थितिमा पुग्यो । लर्ड्समा आफ्नो दोस्रो दोहोरो शतकको मुखमा पुगेपछि रुट अफ स्टम्प बाहिरको बलमा विकेटकिपरलाई क्याच दिन पुगे । ६ घण्टा क्रिजमा बिताएका योर्कसायरका २६ वर्षीय रुटले २ सय ३४ बल खेल्दै २७ चौका र १ छक्का प्रहार गरे । रुट दोहोरो शतक नबनाई आउट हुनुको अर्थ न्युजिल्यान्डका ग्राहम डोवलिङले १९६८ मा क्राइस्टचर्चमा भारतविरुद्व कप्तानका रूपमा पहिलो टेस्टमै बनाएको २ सय ३९ रन कीर्तिमान यथावत रहनु थियो । मोइन अलीले ८७ रन बनाए । कागिसो रावडाको बलमा बोल्ड हुनुपूर्व १ सय ४७ बल खेली ८ चौका प्रहार गरे । छैटौं टेस्ट शतक नजिक पुगेका उनले व्यक्तिगत ६१ रनबाट दिनको खेल सुरु गरेका थिए । रावडाले नै मार्क उडलाई खाता खोल्न दिएनन् । अन्तिम विकेटका जोडी स्टुवार्ट ब्रोड र जेम्स एन्डरसनले २७ बलमा ४५ रन जोडेपछि इङल्यान्डको स्कोर ४ सय ५० माथि पुगेको थियो । मोर्केलको बलमा पुल गरी लगातार दुई छक्का प्रहार गरेर ब्रोडले अर्धशतक पूरा गरे । उनले चार वर्षयता टेस्टमा पहिलो अर्धशतक बनाएका हुन् । मोर्केलले एन्डरसनलाई १२ रनमा आउट गरेपछि ब्रोड ५७ रनमा नटआउट रहे । दक्षिण अफ्रिकाका मोर्केलले ४ तथा भेर्नोन फिलान्डर रावडाले ३३ विकेट लिए ।
रोनी फेरि एभरटनतिर ?,"लन्डन वायन रोनीको फुटबल खेलजीवन अब कतातिर मोडिने छ त ? यो प्रश्नको उत्तर अबको केही घण्टामा प्राप्त हुनेछ, जति बेला म्यानचेस्टर युनाइटेड आफै प्रिसिजन टूका लागि अमेरिका जाने तयारीमा हुनेछ । एभरटनबाट रोमेलु लुकाकु म्यानचेस्टरमा आउने भइसकेको स्थितिमा अमेरिका जाने यात्रामा रोनी छुट्ने लगभग तय जस्तै छ । यस्तोमा रोनी फेरिन एभरटनतिर फर्कन सक्ने छन् र यसबारे प्रक्रिया पनि अगाडि बढिसकेको छ ।एभरटन त्यही क्लब हो, जहाँबाट उनले आफ्नो खेलजीवन सुरु गरे । तर उनको अबको एभरटन यात्रा त्यति सजिलो पनि हुने छैन, जति सबैले सोच्ने प्रयास गरिरहेका छन् । कारण ? आखिरमा कोही पनि एभरटन समर्थकले १३ वर्षअगाडिको त्यो घटना बिर्सेका छैनन्, जति बेला उनले ओल्ड ट्राफोर्डका लागि एभरटन छाडेका थिए । त्यति बेला उनलाई म्यानचेस्टरमा गएर धेरै जित्ने लोभ थियो । अहिले रोनी ३१ वर्षका भए, अब उनी पहिलोको जस्ता खेलाडी पनि रहेनन् ।रोनीको खेल अचेल कस्तो छ । त्यसका लागि तथ्यांकले नै प्रस्ट पार्छ, जुन खासै राम्रो भने छैन । जस्तो, पछिल्ला दुई सिजनमा उनले म्यानचेस्टरका लागि खासै केही गर्न सकेन भने पनि हुन्छ । क्लब व्यवस्थापकका रूपमा जोसे मोउरिन्हो आएयता रोनीका लागि म्यानचेस्टरमा खराब दिन सुरु भए भने पनि हुन्छ । सुरुमा मोउरिन्होले उनको खेलको प्रशंसा त गरे, तर उनीमाथि बिरलै विश्वास देखाए । रोनीले केही खेलमा आफ्नो पुरानो प्रतिष्ठाअनुसार खेले पनि त्यसले पनि मोउरिन्होको मन जित्न सकेन ।रोनीले १६ वर्षको उमेरमा आर्सनलविरुद्ध उत्कृष्ट गोल गरेपछि उनले सबैको मन जित्न सफल भएका थिए । त्यसयता धेरै वर्ष बिते । त्यति बेला भनिएको थियो, रोनीको खेलजीवन लामो समय चल्न सक्ने छैन, किनभने उनी फरक खाले खेलाडी हुन् । त्यसो त टेडी सेरिङघमले ४० वर्षसम्म खेले, भर्खरै जेरेमी डेफोले ३५ वर्षको उमेरमा बर्नमाउथसँग नयाँ अनुबन्ध गरे । तर रोनी प्राय: चोट बोकिरहने खेलाडी हुन् । उनी आक्रामक शैलीले खेल्ने गर्छन्, त्यसैले उनी चोटग्रस्त हुने सम्भावना जहिले पनि हुन्छ ।फेरि म्यानचेस्टरमा रोनीको तलब नै प्रतिसाता २ लाख ५० हजार पाउन्ड बराबर रहेको छ । यो पनि एभरटनका लागि टाउको दुखाइ हुनसक्छ । रोनी एभरटनमा आउने भए त्यसले क्लबलाई अरु पक्षबाट व्यावसायिक फाइदा हुने तथ्य पनि प्रस्ट छ । एभरटनसँग जति आर्थिक शक्ति छ, त्यसको मद्दतले नयाँ खेलाडी उत्पादन गर्ने वा किन्ने अवसर पनि हुनेछ । यस्तोमा रोनीलाई ल्याएर एभरटनले के गर्न सक्ने छ त ? सम्भवत: यो नै सबैभन्दा महत्त्वपूर्ण प्रश्न छ ।एभरटन त्यही क्लब हो, जहाँबाट रोनीले आफ्नो खेलजीवन सुरु गरे । तर उनको एभरटन यात्रा त्यति सजिलो भने हुने छैन ।"
कोहलीको शतकमा भारतलाई शृंखला,"किङस्टन (एएफपी) विराट कोहलीको नटआउट १ सय ११ रनमा भारतले बिहीबार वेस्ट इन्डिजमाथि पाँचौं तथा अन्तिम वान डे अन्तर्राष्ट्रियमा ८ विकेटको विजय हात पार्दै शृंखला जितेको छ । सविना पार्कमा कप्तान जेसन होल्डरले टस जितेपछि ब्याटिङ गर्ने निर्णय गर्दा वेस्ट इन्डिजले २०५६ को मध्यम स्कोर बनायो । तर भ्रमणकारी टोलीका कप्तान कोहलीले अर्को अप्रत्यासित नतिजाको कुनै सम्भावना नरहेको आफ्नो प्रदर्शनबाट देखाइदिए । भारतले ३७ ओभरभित्र खेल जितेर शृंखला ३१ ले आफ्नो पक्षमा पार्यो । एन्टिगुवामा भएको चौथो खेलमा भारतले १ सय ९० रनको लक्ष्य पनि पछयाउन नसक्दा वेस्ट इन्डिजले शृंखला बराबरी गर्ने सम्भावना ब्यँुत्याएको थियो । शृंखलाको एक खेल वर्षाले प्रभावित हुँदा नतिजा आएन । किङस्टनमै आइतबार यी दुई टोलीबीच एकमात्र टान्टीटान्टी अन्तर्राष्ट्रिय खेल हुनेछ । अल्जारी जोसेफले सुरुआतमै शिखर धवनलाई ४ रनमा आउट गर्दा वेस्ट इन्डिजको आशा बढेको थियो । कोहलीले त्यसपछि अजिन्क्या रहानेसँग दोस्रो विकेटमा जोडेको ७९ रनले नै भारतलाई बलियो स्थितिमा पुर्यायो । रहाने ३९ रन बनाई देवेन्द्र विसुको बलमा एलबीडब्लू आउट भए । रहाने शृंखलामा पहिलो पटक अर्धशतक बनाउन असफल रहे । शृंखलामा ३ सय ३६ रन बनाएका रहाने म्यान अफ द सिरिजमा चुनिए । १९ औं ओभरमा क्रिज छिरेका दिनेश कार्तिकले कोहलीसँग सहयोगी भूमिका खेले । कोहलीले १ सय ८ बल खेल्दै १ छक्का र १२ चौका प्रहार गरेर व्यक्तिगत २८ औं एकदिवसीय शतक बनाए । कार्तिकले ५० रन बनाए । उनले कोहलीसँग तेस्रो विकेटमा १ सय २२ रनको नटआउट साझेदारी गरे । कोहलीले रोस्टन चेजलाई दोस्रो छक्का प्रहार गर्दै खेल अन्त्य गरे । आज हामीले निकै सानदार खेल्यौं, विजय लक्ष्य पछयाएर जितेको खेलमा सधैं आनन्द आउँछ, म्यान अफ द म्याच कोहलीले भने, व्यक्तिगत तथ्यांक र व्यक्तिगत सफलताभन्दा पनि टिमले जितेको महत्त्वपूर्ण हुन्छ । तर हामीलाई स्कोरबोर्डमा लक्ष्य के हो त्यो हेरेर खेलेका थियौं । उनले कुल १ सय १५ बल सामना गरेका थिए । यसअघि ओपनिङ बलरद्वय मोहम्मद सामी र उमेश यादवले एकापसमा ७ विकेट बाँडेपछि १६ ओभरमा ७६१ को स्थिति बनाएको वेस्ट इन्डिज त्यसपछि धर्मराउन पुग्यो । शृंखला बराबरीमा ल्याउन जित्नैपर्ने खेलमा वेस्ट इन्डिजको आशा होप दाजुभाइ साई र केयलले बढाएका थिए । साईले सर्वाधिक ५१ रन बनाए । शृंखलामा यो उनको दोस्रो अर्धशतक हो । केयलले ४६ रनको योगदान दिए ।अलराउन्डरद्वय जेसन होल्डर र रोभम्यान पावेलले क्रमश: ३६ र ३१ रन बनाए पनि योग्य सुरुआत गरेको वेस्ट इन्डिजले त्यसको फाइदा उठाउन सकेन । सामीले ४८ रन खर्चेर ४ विकेट लिए । १० ओभर बलिङ गरेका यादवले ५३ रन खर्चेर ३ विकेट लिए । हार्दिक पाण्डेय र केदार जाधवले ११ विकेट लिए ।"
भारतको श्रीलंका भ्रमण,"कोलम्बो (एएफपी) भारतले जुलाई अन्त्यमा श्रीलंकाको पूर्ण भ्रमण गर्ने श्रीलंका क्रिकेट (एसएलसी) ले शुक्रबार जनाएको छ। जुलाई २६ मा गलको पहिलो टेस्टबाट भारतको श्रीलंका भ्रमण सुरु हुनेछ । विराट कोहलीको कप्तानीमा रहेको नम्बर एक टेस्ट टिम भारतले आफ्नो छिमेकी राष्ट्रसँग ३ टेस्ट, ५ वान डे अन्तर्राष्ट्रिय र एक टान्टी२० अन्तर्राष्ट्रिय खेल्ने छ । एसएलसीका अनुसार अगस्ट ३ बाट दोस्रो टेस्ट तथा त्यसको ९ दिनपछि केन्डीमा तेस्रो टेस्ट हुनेछ । वान डे अन्तर्राष्ट्रिय अगस्ट २० मा दम्बुलाबाट सुरु हुनेछ । २४ र २७ मा केन्डीमा दोस्रो र तेस्रो खेल हुनेछ । अन्तिम २ खेल कोलम्बोमा अगस्ट ३१ र सेप्टेम्बर ३ मा हुनेछ । एकमात्र टान्टी२० सेप्टेम्बर ६ मा कोलम्बोमै हुनेछ । भारतले पछिल्लो पटक श्रीलंकाको भ्रमण २०१५ मा गरेको थियो, जहाँ टोलीले ३ खेलको शृंखला २१ ले जितेको थियो । भारत हाल वेस्ट इन्डिजको भ्रमणमा छ । टोली प्रमुख प्रशिक्षकबिनै रहेको छ । गत महिना कप्तान कोहलीसँगको विवादपछि प्रशिक्षक अनिल कुम्बलेले राजीनामा दिएका थिए ।"
हेटौंडामा खेल पूर्वाधार अभाव,"हेटौंडा मकवानपुर जिल्ला खेलाडीको उर्वर जिल्ला हो । तर भौतिक पूर्वाधारको अभावले गर्दा खेलाडीहरूले आफ्नो क्षमता तिखार्न पाएका छैनन् । कुनै पनि खेललाई आवश्यक भौतिक पूर्वाधारहरू मकवानपुरमा छैन । हेटौंडा ४ मा सानो कभर्डहल छ । त्यो पनि पुरानो छ । हेटौंडा उपमहानगरपालिका उक्त कभर्डहल भत्काएर ठूलो र आधुनिक खालको बनाउने जनाएको छ। मकवानपुरमा खेलकुदनिम्ति आवश्यक पर्ने सुविधायुक्त खेल मैदानको अभाव छ, जिल्ला खेलकुद विकास समिति मकवानपुरका अध्यक्ष माधव तिमल्सिनाले भने, मकवानपुरले फुटबल लगायत विभिन्न खेलमा राष्ट्रियअन्तर्राष्ट्रिय खेलाडीहरू उत्पादन गर्यो र गर्दै पनि छ तर आवश्यक पूर्वाधार अभाव त्यत्तिकै छ । हेटौंडा नगरपालिका ४ स्थित लोकतान्त्रिक चौरलाई खेलकुद अभ्यासनिम्ति खेलाडीले प्रयोग गर्दै आएका छन् । वन विज्ञानको चौरलाई खेल मैदानका रूपमा प्रयोग गर्न अनुमति लिनुपर्छ । क्याम्पसभित्र चौर पर्ने भएकाले सधंै प्रयोग गर्न सकिँदैन । हेटौंडा उपमहानगरपालिका६ स्थित गौरीटारमा सरकारले सात वर्षअघि केन्द्रीय खेलकुद प्रतिष्ठानको निर्माण कार्य सुरु गरेको थियो । यो कार्य कछुवा गतिमा छ । खेलकुद प्रतिष्ठानको निर्माण कार्यलाई सरकारले प्राथमिकता नदिएकाले निर्माण कार्यले गति लिन सकेको छैन । सरकार प्रमुखले शिलान्यास गरेको सात वर्ष बितिसक्दा पनि बजेट अभावले गर्दा प्रतिष्ठानको काम सुचारु नभएको हो । प्रतिष्ठान निर्माणका लागि ५ अर्ब खर्च हुने स्टमेट छ तर सरकारले वर्षको एक करोडभन्दा बढी बजेट विनियोजन नगरेकाले प्रतिष्ठानको काम धिमा गतिमा अगाडि बढिरहेको छ, जिखेविसका सचिव खुशराज दाहालले भने, यही गतिले काम भयो भने दसौं वर्षमा पनि प्रतिष्ठानको निर्माण कार्य सकिँदैन । मुलुकको आवश्यकताभन्दा पनि पहुँचका आधारमा बजेट विनियोजन हुँदा प्रतिष्ठानको निर्माण कार्यले प्राथमिकता पाउन सकेन । खेलकुद क्षेत्रको निम्ति प्रतिष्ठानको निर्माण कार्य छिटोभन्दा छिटो सम्पन्न गर्नु अत्यावश्यक छ, सचिव दाहालले भने, तर पहुँच नभएकाले आवश्यकताअनुसार बजेट विनियोजन हुन सकेन । राष्ट्रिय खेलकुद परिषद् (राखेप) को नाममा रहेको २३ बिगाहा जग्गामा हालसम्म कम्पाउन्ड घेर्ने र रंग लगाउने काम सकिएको छ । पुरुष होस्टलको निर्माण कार्य सुस्त गतिमा भइरहेको छ । होस्टलको निर्माण कार्य चालु आबमा सक्नुपर्ने सम्झौता भए पनि सरकारले आवश्यक पर्ने बजेट विनियोजन नगरेकाले पूरा हुने छाँट देखिँदैन । होस्टलको निर्माण सम्पन्न गर्न ४ करोड रुपैयाँभन्दा बढी आवश्यक पर्छ । तर सरकारले चालु आबमा एक करोडमात्र विनियोजन गरेको थियो । करिब ५ अर्ब लगानीमा निर्माण सम्पन्न गर्ने लक्ष्यसाथ २०६६ जेठ २८ मा तत्कालीन प्रधानमन्त्री माधवकुमार नेपालले एकेडेमीको शिलान्यास गरेका थिए । उनकै नेतृत्वको सरकारबाहेक त्यसपछिका सरकारले एकेडेमी निर्माणमा खासै बजेट छुटयाएका छैनन् । राष्ट्रिय र अन्तर्राष्ट्रियस्तरका खेलाडी उत्पादन गर्ने लक्ष्यसाथ प्रतिष्ठानको निर्माण सुरु गरिएको हो । परिषद्ले प्रतिष्ठानको निर्माण कार्य प्राथमिकताको सूचीमा नराखेकाले सरकारले बजेट विनियोजित नगरेको खेलकुद परिषदै एक सदस्य बताउँछन् । तीन सदस्यले भने, खेलकुद परिषदले प्राथमिकतामा राख्नेबित्तिकै सरकारले बाध्य भएर बजेट विनियोजित गर्नुपर्छ । प्रतिष्ठानको गुरुयोजनाअनुसार पौडी पोखरी, फुटबल मैदान, लनटेनिस कोर्ट, बहुउद्देश्यीय हल, स्वाथ्योपचार हल, प्रशासनिक ब्लक, महिला तथा पुरुष होस्टल, पार्किङ तथा रिक्रिएसन ब्लक निर्माण योजना छ ।"
चीन भन्छ नेपाल : सुनखानीमा सुतिरहेको देश,डामहेशकुमार मास्के
बेडरुममा,"चुलोमा आगोको मुस्लो दन्किरहेछ । जापानी टेबल दुई जनाका लागि ठिक्क पारिएको छ । चिनीको कचौरा र भुँडे घाँटी भएको ग्लासको छेउमा चियाको केटलीबाट बाफ उडिरहेछ ।कम्टेसले साँझपख लगाउने लुगा फुकालिसकेपछि ऐनाअगाडि बसेर कपाल मिलाई । अनि कम्टे डी स्यालुरले पनि आफ्नो ह्याट, पञ्जा, ऊनको कोट मेचमा राख्यो । स्वास्नीचाहिँले ऐना हेरेर गहनाले सजिएको औँलाले निधारमा कपालको अल्खा मिलाई अनि आफ्नै प्रतिविम्ब हेरेर मुसुक्क हाँसी । उसले लोग्नेतर्फ हेरी जो बोल्न हिचकिचाउँदै कति बेरदेखि उसैलाई हेरिरहेको थियो । अन्तत: उसले सोध्यो, जे होस्, आज सबैले तिमीलाई आँखा लगाए, होइन त ?उसले लोग्नेका आँखामा सोझै आँखा जुधाई र विजयीे भावमा जवाफ दिई, हो, लगाए त ऊ बसी । लोग्ने पनि उसको अगाडि बस्यो । दुई औँलाको बीचमा केक मिच्दै उसले भन्यो, त्यसले गर्दा मचाहिँ हास्यास्पद भएँ !हजुरलाई त्यस्तो लाग्यो ? उसले सोधी, के मेरो कुरा काट्नुभएको ?होइन प्रिय मैले भन्न खाजेको यति मात्रै, तिमीप्रति बुरेल महोदयको चाला पूरै असभ्य थियो । मलाई अधिकार हुँदो हो त त्यसलाई मैले गर्न जान्या थिएँ ।ओहो, अलिकति इमानदार पनि हुनुस् श्रीमान्जी । पोहोरदेखि हजुरले आफ्नो चाला बदल्नुभएकै हो, कुरा सिद्धिगो त कसैले मलाई हेरोस् वा गाला सुमसुम्याओस्, हजुरले ध्यान दिनै छाड्नुभएको थियो । जब मैले पत्तो पाएँ, हजुर एउटी केटीको प्रेममा फस्नुभएको छ, तब आज हजुरले भनेजस्तै मैले पनि हजुरलाई भनेको थिएँ । अझ बढी कारणहरूसहित म अत्यन्त दु:खी भएँ । मादाम डी सर्भीसँग साँठगाँठ गरेर हजुर मलाई दु:खी तुल्याइरहनुभएको थियो र मलाई हाँसोमा उडाउनुभएको थियो । के जवाफ दिनुभएको थियो त्यति बेला ? अँ, बिहे समझदार जोडीबीचको पार्टनरसिप मात्र हो, सामाजिक बन्धन मात्र हो, नैतिक बन्धन होइन । यही भन्नुभएको होइन ? हजुरकी केटी मभन्दा अतुलनीय स्तरमा आकर्षक, कमनीय र आइमाईको गुणले युक्त छिन् भन्नुभएको थियो । हो, त्यही भन्नुभएको थियो, धेरै नै नारीमय आकर्षणले युक्त । पक्का भलाद्मीबाट युवतीले आशा गरेजस्तै गरी पूर्ण चलाखी र प्रशंसाको घोला मिसाएर यो कुरा भन्नुभएको थियो जसलाई मैले कदर गर्नु थियो । हजुरको पक्का निहितार्थ के थियो भन्ने मलाई राम्ररी याद छ ।सँगै बस्ने तर एक अर्काबाट पूरै स्वतन्त्र भएर, भन्ने हाम्रो सम्झौता थियो । किनभने हाम्रो एउटा बच्चा छ । उसकै कारण मात्र हामीबीच सम्बन्ध बाँकी थियो । हजुरले मलाई धम्काएरै आफ्नो क्रियाकलाप जारी र सम्बन्ध गोप्य रहने बताउनुभएको थियो । अनि मैले चाहे प्रेमी राख्न सक्ने छुट पनि दिनुभएको थियो । अनि महिलाले उचित व्यवहार गर्न अपनाउनुपर्ने चलाखी र दक्षताबारे, अनि त्यस्तैत्यस्तै कुराबारे बडो सानदार तरिकाले लामै भाषण दिनुभएको थियो ।म बुझ्छु नि, डियर श्रीमान्ज्यू, म राम्ररी बुझ्छु । हजुर त्यस बेला म्यादाम सर्भीसँग गहिरो प्रेममा पर्नुभएको थियो र, मेरो वैधानिक प्रेम हजुरलाई घाँडो भएको थियो । सायद मैले हजुरको त्यो गहिरो मायालाई धक्का दिन खोजेकी थिएँ । त्यहीँदेखि हामी छुट्टै बस्छौँ । बाहिर जाँदा हामी सँगै जान्छौँ तर छुट्टाछुट्टै क्वाटरमा फर्कन्छौँ । अब अहिले केही महिनादेखि हजुर ईष्र्याको भाव देखाइरहनुभएको छ। कारण के हो श्रीमान्ज्यू ?हेर डियर, मलाई ईष्र्या छैन । तर, तिमी यति जवान, जीवन्त र हडबडे छ्यौ कि तिमीले आफ्नो इज्जतमाथि नै सम्झौता गरौली कि भन्ने डर मात्र लागिरहेछ ।ओहो, हामी इज्जतको कुरा गर्दै छौँ भने हजुर मात्र दागरहित हुनुहुन्छ भन्ने कसरी सोच्नुभो ?लौ यता आऊ । यो ठट्टामा उडाउने कुरा होइन । एक मित्रका रूपमै सही, म गम्भीर भएर कुरा गर्दै छु । जहाँसम्म भर्खर तिमीले भनेको कुरा छ, त्यो डरलाग्दो र अतिरञ्जित छ ।त्यस्तो त होइन होला । कुनै केटीसँग गोप्य सम्बन्ध भएको हजुरले स्विकार्नुभएकै हो र मलाई पनि त्यस्तै स्वीकृति दिनुभएकै हो । मैले त्यस्तै त गरिनँ ।पख मेरो कुरा सुन ।पहिला मेरो कुरा सकाउन दिनुस् । मैले त्यस्तो गरिनँ । अझैसम्म मेरो कुनै प्रेमी छैन । म प्रतीक्षारत छु, हेर्दै छु तर अहिलेसम्म आफूसुहाउँदो भेटेकी छैन । ऊ एकदमै दामी हुनुपर्छ । हजुरभन्दा धेरै दामी हुनुपर्छ । यो त अहिलेसम्म मैले हजुरलाई दिएको सुविधा हो । यो कुरा हजुरलाई थाहै छैन ।हेर प्यारी, यी सबै ठट्टा केही कामका छैनन् ।तर, म ठट्टा गरिरहेकी छैन । हजुर मसँग अठारौँ शताब्दीको कुरा गरिरहनुभएको छ र मलाई बुझाउन खोजिरहनुभएको छ कि हजुर कुनै रिजेन्सीका शासक हुनुहुन्छ । हजुरले भनेका एउटै शब्द पनि मैले बिर्सेकी छैन । र, त्यो दिन जब म अहिलेजस्तो हुन अस्वीकार गर्छ, हजुरले केही गर्न सक्नुहुन्न, बुझ्नु भो ? शंकै छैन, त्यस बेला हजुर अरूजस्त अन्य पुरुषसँग शारीरिक सम्बन्ध भएकी पत्नीका पति मात्र हुनुहुनेछ ।अहो, कसरी तिमी यस्तो शब्द प्रयोग गर्न सकिरहेकी छौ हँ ?कसरी प्रयोग गर्न सकिरहेकी छु ? हजुरले त्यस बेला अट्टहास छाड्नुभएको थियो जब मादाम गेर्सले भनेकी थिइन् कि मुस्यो सर्भी (सर्भीका पति) आफ्नै स्वास्नी अरूलाई दान गर्ने यस्ता नामर्द हुन् जसले आफ्नै सिङको सिकार गरिरहेझैँ लाग्छ ।मादाम दी गेरबाट जुन ठट्टा निस्किन्थ्यो, ठ्याक्कै त्यस्तै ठट्टा तिम्रो मुखबाट निस्किँदै छ ।कुरा त्यस्तो होइन । हजुर नामर्द शब्द (पत्नी अरूलाई दान गर्ने अर्थमा) हजुरलाई खुबै मनोरञ्जक लाग्छ जब यो कुरा मुस्यो दी सर्भीका हकमा लागू हुन्छ । तर, आफैँमा लागू हुँदा हजुरलाई त्यस्तो लाग्दैन । यी सब हजुरको विचारको तरंगमा भर पर्ने कुरा हुन् । खासमा म त्यस शब्दलाई त्यति धेरै ध्यान दिन्नँ । खासमा हजुर कतिको पाक्नुभएको छ भन्ने हेर्न म यो शब्द प्रयोग गर्दै छु ।पाक्ने ? म केका लागि पाक्नु ?किन ? अब किन भनूँ धोका पाएकोमा नि जब त्यो शब्द सुन्दा मान्छे रिसाउँछ, यसको अर्थ हो, ऊ न्यानो हुँदै छ । केही महिनाअघिसम्म मैले सिङ शब्द उच्चारण गर्दा सबैभन्दा पहिले हाँस्ने हजुर नै हुनुहुन्थ्यो । जब मान्छेले सिङ धारण गरिरहेको हुन्छ, उसलाई यो अनुभवै हुँदैन ।आज तिमी कति असभ्य तरिकाले बोलिरहेकी छौ । यसअघि मैले कहिल्यै तिमीलाई यस हालतमा देखेको थिइनँ ।अब म पनि खराब हुनलाई बदलिइसकेँ । त्यो हजुरकै गल्ती हो ।हेर प्यारी, अब अलि गम्भीर भएर कुरा गरौँ । म तिमीसँग दयाको भिख माग्छु, अबदेखि बुरेल मुस्योले तिमीलाई आँखा लगाउन नपाओस् जसरी आज राति लगायो ।हजुर ईष्र्याले जल्दै हुनुहुन्छ श्रीमान्, म भन्दै छु ।होइन, होइन । यति हो, म हास्यास्पद बन्न चाहन्नँ । हास्यास्पद बन्ने मेरो कुनै चाहना छैन । त्यो गर्धने (बुरेल) ले तिम्रो काँधमाथि वा छातीतिर सास फेरेको फेरि देखेँ भने । उनी त्यस बेला काने बाजा खोजिरहेका थिए ।म त्यसको त्यसको कान ओखल्छु ।संयोगले हजुर मेरो प्रेममा पर्नुभएको त छैन ?म त्यसभन्दा धेरै खराब काम गर्ने स्थितिमा हुनेछु ।ठीक छ, ठीक छ । समस्या के हो भने म अब हजुरलाई प्रेम गर्दिनँ । कम्टे उभियो । सानो टेबुललाई एक चक्कर लगायो अनि श्रीमतीको पछाडि गयो । अनि पछाडिबाट पत्नीको गर्धनमा हल्का म्वाई खायो । कम्टेस बुरुक्क उफ्रिई र उसका आँखामा आँखा जुधाएर भनी, माइन्ड गर्नुहुन्न भने हामीबीच अब यस्तो वाइहात कुरा फेरि कहिल्यै नहोस् । हामी छुट्टिइसक्यौँ, सबै कुरा सकिइसक्यो ।नरिसाऊ न, यता आऊ । नढाँटी भन्छु, केही समयदेखि तिमी भुतुक्कै पार्ने सुन्दरी भएकी छौ ।त्यसो भए मैले जितेँ । हजुर पनि ठान्नुहुन्छ म पाकेकी छु ।तिमी अत्यन्त सुन्दरी छ्यौ प्यारी तिम्रा पाखुरा, तिम्रा काँध र तिम्रो छालाको रङ ।ले बुरेल महोदयलाई मदहोस बनाउँछ ।कस्ती क्रूर तिमी त तर, साँच्चै, मैले तिमीजतिकी सुन्दरी कहिल्यै कसैलाई देखिनँ ।हजुर केही समयदेखि पक्कै अनशन मा हुनुहुन्छ ।माफ गर, के भनेको मैले बुझिनँ ।हजुर केही समयदेखि पक्कै अनशन मा हुनुहुन्छ ।के भन्न खोजेकी ?अनशन बसेको मान्छे भोको हुन्छ । भोको हुँदा ऊ त्यस्तो कुरा पनि खान्छ जुन अरू बेला उसलाई मन पर्दैन । म खाना हुँ जो पहिला हजुरलाई मन पर्दैनथ्यो र जसमाथि यो रात दाँत गाड्न हजुरलाई कुनै आपत्ति छैन ।ओहो, मार्गरेट, यस्तो कुरा गर्न तिमीलाई कसले सिकायो हँ ?हजुर नै त हो ! मादाम दी सर्भीपछि मैले थाहा पाएसम्म चार युवतीसँग हजुरको सम्बन्ध रह्यो । सब एक से एक खग्गु वेश्या, आफ्नो क्षेत्रका नामी कलाकार । म तिनलाई के भनूँ भन्ने चाहनुहुन्छ ? अनि कसरी यो रात म हजुरकी प्यारी हुन्छु, यो अस्थायी अनशनको बेलाबाहेक ?म अब सोझै भनिदिन्छु, प्रस्टै भन्छु । म फेरि तिम्रो प्रेममा पागल भएर फसेँ । अनि !ए ठीक छ । त्यसो भए हामीबीच फेरि होस् भन्ने चाहनुहुन्छ ?हो हो, म त्यही चाहन्छु ।आजै राति ?ओह मार्गरेट !त्यसो भए सुन्नुस् ! अचम्म लाग्ला । कुरा प्रस्टै भनिदिऊँ । हामी एक अर्काका लागि केही होइनौँ, होइनौँ नि ? सत्य हो, म हजुरकी पत्नी हुँ, तर ऊ स्वतन्त्र मध्यस्थकर्ता पनि हो । म यो कृपा अन्त कतै गरौँ कि भन्ने पक्षमा थिएँ । तर, हजुरले कर गर्नुभयो । म तयार छु, ठ्याक्कै त्यही दरमा ।मैले बुझिनँ !म राम्ररी बुझाइदिन्छु ! हजुरका रखौटीहरूजत्तिकै म आकर्षक छु हैन त ? इमानदार भएर भन्नुस् है !हज्जार गुणा बढी आकर्षक !त्यसो भए तीमध्ये सबैभन्दा आकर्षकले तीन महिनामा हजुरसँग कति फिस लिन्थी ?म तिम्रो कुरै बुझ्दिनँ !मैले सोध्न खोजेको, तीमध्ये सबैभन्दा राम्रीका लागि तीन महिनामा पैसा, गहना, खाना, थियटरमा गरी हजुरले कति खर्च गर्नुहुन्थ्यो ?मलाई कसरी थाहा हुनु ?थाहा त हुनैपर्छ । लौ सामान्य हिसाब गरौँ । एक महिनाका लागि पाँच हजार फ्रांक, ठीक हो ?त्यस्तै होला ।लौ त प्यारा, मलाई ५ हजार फ्रांक दिइहाल्नुस्, र आजैको रातदेखि म हजुरकी हुन्छु ।तिमी पागल भइसक्यौ ।हजुरलाई त्यस्तो लाग्छ भने ठीकै छ, गुड नाइट !कम्टेसले कोठा छाडी र आफ्नो बेडरुमतिर गई । ओछ्यान फर्काएर पट्याइएको थियो । पर्दातिरबाट वर्णनातीत सुगन्ध हावामा फैलिरहेको थियो ।कम्टे दैलोमा देखा पर्यो ।यता क्या मज्जाको सुगन्ध रहे त्यस्तो लाग्यो ? मैले आफ्नो सेन्ट बदलेकी छैन । म अझै पो डी इस्पान नै प्रयोग गर्छु । साँच्चै हो ? क्या गज्जब बास्ना सायद ! तर, अब हजुर मुन्टिबक्सन्थ्यो कि किनभने मेरो सुत्ने बेला भयो ।मार्गरेट! जानुस् !ऊ भित्र छिर्यो र एउटा मेचमा बस्यो ।त्यसो भए कस्तो लाग्यो त ? कम्टेसले भनी, ओके, क्या फसाद पर्यो, होइन त !कम्टेसले आफ्ना चम्किला पाखुरा देखाउँदै लुगा खोली । कपालको पिन खोल्न टाउकामाथि पाखुरा उचाली । फिट कर्सेटको किनारामा तुनाबाट उसको गुलाबी छाला झल्कियो ।कोम्टे बुरुक्क उफ्रँदै उसको नजिक आयो ।यता नआउनुस्, कोम्टेसले हकारी, मलाई कन्पारा नतताउनुस् ।कोम्टेले उसलाई पाखुरामा गाँज्यो र म्वाई खान खोज्यो । निहुरेर उसले टेबुलमा रहेको बास्नादार पानीको ग्लास समाती र कोम्टेको मुखमा छ्यापिदिई ।ठाडो भएर मुखमा छ्यापिएको पानी तर्काउँदै कोम्टे भकभकायो, कस्ती मूर्ख आइमाई !हो, मूर्ख आइमाई ! तर, मेरो सर्त पाँच हजार भन्ने हजुरलाई थाहै छ त्यो कुरा हास्यास्पद छ ।किन ?केको किन नि ? स्वास्नीसँग सुत्न आजसम्म कुनै श्रीमान्ले पैसा तिरेको सुनेकी छ्यौ ?क्या झुर शब्द प्रयोग गर्नुहुन्छ भने !हुन सक्छ । तर, म दोहोर्याउँछु, स्वास्नीसँग सुत्न लोग्नेले पैसा तिनुपर्ने कुरा मूर्खतापूर्ण छ ।घरमा पत्नी हुँदाहुँदै पैसा तिरेर वेश्यासँग सम्भोग गर्नुचाहिँ मूर्खतापूर्ण होइन ?हुन सक्छ, तर म हास्यास्पद हुन चाहन्नँ ।कम्टेस ढल्कुवा मेचमा बसी । सर्पले काँचुली मिल्काएजसरी मोजा फुकाली । उसको गुलाबी खुट्टाहरू रेसमी कपडाबाट चियाउन थाले । अनि उसले आकर्षक गोडा कार्पेटमा पछारी ।कम्टे अझै नजिक आयो र मसिनो स्वरमा भन्यो, कस्तो अनौठो कुरा हो यो मार्गरेट ?के कुरा ?मसँग पाँच हजार फ्रांक लिने कुरा ।कुनै पनि कुरा यसभन्दा स्वाभाविक छैन । हामी एक अर्काका लागि विराना छौँ होइन र ? हजुर मलाई भोग्न चाहनुहुन्छ । मलाई बिहे गर्न पनि सक्नुहुन्न किनभने हाम्रो बिहे भइसक्यो । त्यसो भए मलाई हजुर किन किन्नुहुन्न ? जे भए पनि अन्य आइमाईभन्दा मेरो मूल्य अलिकति भए पनि कमै पर्न जाला !सोच्नुस् । कुनै फोहोरी आइमाईकहाँ जानुभन्दा त हजुरको पैसा यहीँ रहन्छ, हजुरको आफ्नै घरमा । अझ, हजुरजत्तिको चलाख मान्छेका लागि आफ्नै पत्नी भोग्न पनि पैसा तिर्नुजति सानदार र मनोरञ्जक अरू केही होला र ? कसैले पनि अवैधानिक शैलीमा कुनै कुरालाई प्रेम गर्दैन जबसम्म त्यसका लागि उसले पर्याप्त मूल्य तिर्नुपर्ने हुँदैन । वैधानिक प्रेमका लागि पैसा तिरेर हजुरले एउटा नयाँ मान्यता स्थापित गर्नु हुनेछ । चरम शारीरिक सुख, उत्ताउलो सुखको मसलेदार स्वाद, होइन त ?ऊ लगभग नांगी भएर खडा भई र बाथरुमतिर गई ।अब जानुस् महोदय । मैले द्वारेलाई बोलाउनु नपरोस् ।तनावग्रस्त र किंकर्तव्यविमूढ भएर कम्टे श्रीमतीलाई हेर्दै उभिरह्यो । अचानक मार्गरेटलाई वालेट थमायो ।लौ ठीक छ, धूर्त आइमाई पूरै पाँच हजार फ्रांक छ । तर, एउटा कुरा भन्छु ।कम्टेसले वालेट लिई । पैसा गनी र बिस्तारै सोधी, के कुरा हो ?तिमीलाई यसको बानी नपरोस् ।कम्टेस उछिट्टिएर हाँसी र ऊतिर गएर भनी, प्रत्येक महिना पाँच हजार फ्रांक महोदय नत्र म हजुरलाई तिनै वेश्याहरूकहाँ फिर्ता पठाइदिनेछु । अनि, अर्को कुरा, हजुरको चित्त शान्त भयो भने मेरो रेट पनि बढ्दै जानेछ ।अनुवाद : अभय श्रेष्ठ"
सपनाको जीवन्त क्यानभास,"गए राति सपनामा हत्या भएको देखेको थिएँ, बुद्धलाई गोली हानेका थिए,प्रहरीहरूले जो कानुनका रखवाला हुन् ।जाफ्ना पुस्तकालयको भर्याङमा पल्टेको बुद्धको शरीर रगतले लछ्र्याप्पै भिजेको थियो । एस पथमन्थन"
सेल्फी संवेदना,म मरेर पनि आज फेरि मरोसेल्फी महाशयले अघि नै पोस्ट गरिसकेका छन् मेरो मृत्युकृपया लाइक गर्न नबिर्सनुहोला है !अनन्त वाग्ले
मनसुनलाई माया,"मनसुन टिप्स हाइकिङ भनेकौ स्वास्थ्यका लागि हिँड्नु हो । त्यसैले सकेसम्म धूलोधूवाँरहित गोरेटोमा हिँड्ने । नभए कम गाडी चल्ने ठाउँमा । रुटबारे पहिल्यै जानकारी लिने । मनुसुनमा पानी परेर चिप्लो हुने भएकाले सकेसम्म नचिप्लने फराकिलो गोरेटोमा हिँड्ने । नचिप्लने सजिलो स्पोर्ट जुत्ता, हिँड्न सजिलो खुकुलो लुगा लगाउने । लेउ लागेका ठाउँबाट नहिँड्ने । झारपातमा नछुने, विषालु किराबाट बच्ने । जुकाबाट बच्न नुन र सन्चो बोक्ने । पछाडि भिर्ने झोलामा २३ लिटर पानी, मौसमअनुसार फलफूल र स्वास्थ्यबद्र्धक खाना बोक्ने । छाताबर्सादी, घाम छेक्ने क्याप, सनग्लास, लौरो, क्यामेरा, डायरी, कलम, दुरबिन बोक्ने । एक्लै नहिँड्ने । समूहमा बनाएर हिँड्ने । सुरुमै छिटो हिँड्दा श्वास फुलेर गारो हुन्छ । मध्यम गतिमा हिँड्ने । निश्चित ठाउँमा पानी र फलफूल ब्रेक गर्ने ।  पदयात्रामा मैदाजन्य जंक फुड, मादक पदार्थ र नुन बढी भएका खाना नखाने । यसले शरीरमा भारीपन आई हिँड्न गारो हुन्छ । पचाउन सजिलो हुने रेसेदार खाना फलफूल खाने । एकैपटक धेरै पानी नपिउने । धेरै पानी एकैपटक पिउँदा पेट फुल्ने समस्या आउँछ । प्रतिघण्टा अढाई सयदेखि तीन सय मिलिलिटर पिउने । ठोस आहार र पानी कम्तीमा तीस मिनेट फरकमा खाने ।प्राथमिक उपचारका सामान सिटामोल, टेप, ब्यान्डेज, सियो धागो आदि बोक्ने । पदमार्गका बासिन्दालाई अप्ठयारो हुने गतिविधि नगर्ने । ठूलो स्वरले नकराउने । फोहोर जथाभावी नफयाँक्ने । समय ख्याल गरेर हिँड्ने । साथमा जगेडा पैसा बोक्ने ।"
विराटनगरका तीन कवि,"मैले यहाँ परिचय लेख्न लागेका तीन नारी कविहरू विराटनगर महानगरीका हुन् । तिनका नाम हुन्, ज्योति जङ्गल, सविता गौतम र सीमा आभास । यी कविहरूलाई यो लेखको निम्ति छानिएको कारण यो व्यक्तिगत अनुभूति जोडिएको एउटा निबन्ध भएकाले गर्दा हो । नारी कवि भनेर पहिचान बुझेका मेरा केही अनुभूतिहरूको सानो आलेख हो, यो । यसलाई समालोचना भन्दिनँ किनकि यी कविहरूलाई लिएर समालोचना लेख्दा अलि फरक हुन्छ । उनीहरूका समकालीनहरूका सन्दर्भ आउँछन्, तिनका कविताका प्रवृत्ति र विधाका नेपाली समालोचनाले मानेका कुराहरू आउँछन् । अनि सबैभन्दा मुख्य कुरा, मानक वा क्यानन आउँछ । त्यसैले यो समालोचना होइन । मानक भन्ने विषय समालोचनामा अहिले निकै विवादित भएको अवस्था हो । अमेरिकामा यसको विश्वभरि परिचित निकै बलियो बहस चलेको हो । ह्यारोल्ड ब्लुमले द वेस्टरन क्यानन किताब लेखेर त्यो विषय बहसमा ल्याइदिएका हुन् । साहित्यमा लैंगिक, सांस्कृतिक, भौगोलिक, जातीय रचनाभन्दा सौन्दर्य र मनको उदात्तता पो साहित्यले सम्बोधन गर्नुपर्छ भन्ने तिनको धारणाको बलियो आलोचना भयो । तर बहसहरू भए । अमेरिकाकै पल लाउटर भन्ने दार्शनिकले तिनको धारणाको खण्डन गरेर किताब निकाले । यी पल लाउटरलाई हामीले अंग्रेजी विभागमा शिक्षकलाई नयाँ सिद्धान्तमा परिचित गराउन र पाठ्यक्रमहरूमा काम गर्न सन् १९९९ तिर ल्याएका थियौं । म आफै विभागको अध्यक्ष भएकाले म उनका यी मानक छलफलमा अनेकौं रूपले सामेल भएँ । मैले समालोचनाको प्रसंग निकालेको कारण यस्तो छ । हाम्रोतिर र मैले थाहा पाएका हिन्दी, अनि बंगला र उर्दूृ साहित्यमा पनि यो मानक सिद्धान्तको ठूलै प्रभाव छ । साहित्यिक संकलनहरूमा र पाठ्यसामग्रीमा नारी लेखकका रचना भरसक नराख्ने, राखे पनि थोरै राख्ने भन्ने धारणा बलियो थियो र अहिले पनि केही छ । यी र अरू समालोचनाले मानिआएका सिद्धान्तहरूमाथि आज छलफल मात्र होइन प्रश्न पनि जन्मेका हुनाले समालोचनाको परिचित विधा अहिले कमजोर भएको छ, अझ भनौं कति मात्रामा त्यो एक धेरै महत्त्व नभएको विधा मानिने डर छ । त्यसमा पनि समालोचनाको भूत जगाएर असाहित्यका ठेलीहरूमा, अनि धन र सामाजिक पहुँचको हिसाबले निकै तडकभडकसाथ समालोचना लेखाएर कि सँगै छाप्ने, कि प्रस्तुत गर्ने परिपाटीले समालोचनाको अवसान हुँदै गएको हो कि भन्ने शंका उब्जेको छ । केम्ब्रिजभियनाका प्राध्यापक जर्ज स्टाइनरले भनेको पहिलेको लेखमा पनि लेखेको थिएँ । ती भन्छन्, पढेलेखेका पहुँच भएका नरनारीका निम्ति समालोचना लेख्ने हो । तर तिनका निम्ति त्यो चाहिंदै चाहिंदैन । त्यो साधारण पाठकले पढ्दैनन् । तर स्टाइनरले एउटा कुरा भन्न बिर्से । त्यो समालोचना नै नचाहिने अभिजात वर्गले आफ्नो बडप्पन देखाउन त्यसको प्रयोग गर्न थाले । समालोचना भन्ने जन्तु के हो, त्यही नबुझ्नेहरूले यसो कैंची काटेर खोल्ने विषय भयो समालोचना विधा । तिनै कैंचीमुनि मनमौजी ठेलीहरूमा उद्घाटित हुने अनि त्यसका एकाध खण्ड मिडियामा छर्ने विधा हुँदै गएको अवस्था हो, समालोचनाको । त्यस्तो समालोचना पोस्टटु्रथ भनेजस्तै पोस्टक्रिटिसिज्म हो । त्यो त्यसरी नै आफ्नै उपत्यकामा रहन्छ । समालोचना बचाउने हो भने निकै काम गर्नुपर्छ । केही प्रतिभाशाली समालोचकहरूले केही लेखिरहेका भने छन् । विराटनगरका यी तीन नारी कविहरू ती समालोचनाजन्य तडकभडकभन्दा बाहिर रहेका, तर राम्रा कविहरू हुन् भन्ने मेरो समालोचकीय नभएर अनुभूतिजन्य र प्राज्ञिक कर्मले बुझेको कुरा हो जुन यहाँ लेख्न लागेको छु । तिनका परिचय लेख्नुभन्दा पहिला मेरा एकाध सान्दर्भिक अनुभवहरू राख्न चाहन्छु । कोसेली को ५ चैत २०७३ को अंकमा कवि र कथाकार प्रेमा शाहको एक टुक्रा घाम शीर्षकको एउटा कविता छापियो । त्यस छोटो कविताका प्रत्येक हरफले मलाई झंकृत गरे । मैले यसका सम्पादकलाई सोद्धा थाहा भयो, यो भर्खरै लेखिएको कविता हो । झन् अर्थपूर्ण भयो । घामको एकै टुक्रामा समय, स्थान र सौन्दर्य चेतना बुनिएको यो कविता यति सूक्ष्म छ कि योसँग थाहै नपाई पाठक संवाद गर्न थाल्छ । घामको दैनन्दिक यथार्थ, आधुनिक घरको परिवेश अनि नितान्त निजी जिन्दगीसँगै फुस्किरहेको यो घाम एउटा विस्तारित यथार्थ समातिएको एक टुक्रा हो, समयको । कस्तो पापी बाह्रमासहिउँ बोक्ने घाम नरित्तिने फ्रिज र टेबलनचिसिने चुल्होगोजीभरि कामदामदरिद्र यो घाम । आधुनिक भौतिक जीवनको सम्पन्नताको अन्तर्यमा लुकिहिँड्ने दरिद्र घाम, क्षीण हुँदै गएको वैभवपछिको शून्यता हो । तर त्यसले छोडेको छैन, त्यो एक टुक्रा घामजिन्दगीसँगै फुस्किरहन्छबेइमानी घाम । प्रेमा शाह र हामी कीर्तिपुरमा एमएका विद्यार्थी (प्रेमा शाह नेपाली विभागमा थिइन्) हुँदा फर्किने साधारण बस पनि पाउन मुस्किल भएर विष्णुमतीको झोलुंगेपुल तरेर खेतैखेत हिंड्दै पुल्चोक निस्किने गर्दाका स्मृतिहरूलाई हेर्दा उनी त्यही बेला एक कुशल र स्थापित लेखक भइसकेकी थिइन् । मैले एउटा मानकभित्र प्रेमालाई लिएको रहेंछु । अनि अर्की काठमाडौंकी कवि, पछि दिल्लीमा घरजम गरेकी कुन्दन शर्मालाई पनि मैले मानकभित्र लिएको रहेंछु । कुन्दनका आधुनिक, मोडर्निस्ट कविताहरूमा ईश्वर मरेको क्यानभास छ साँझमा टाँगिएको । ईश्वर मरेको त्रिकोणमा । त्यही बेला ईश्वर बरालको किञ्चित मलाई मन नपरेको भूमिकासहित साझाले छापेको पारिजातको कविताको संग्रह पारिजातका कविताहरू (२०४४), कुन्दनका दुईवटा संग्रहमध्ये मेरा कविताहरू (२०४५), मेरा अरू नारी कविको मानक निर्धारण गर्ने आधार भएका रहेछन् । अरूभन्दा बढी कुन्दनका कविताहरूमाथि समालोचना पनि लेखिसकेको छु पटकपटक, र उनीसँग काठमाडौ र दिल्लीमा काव्य विषयका र उनको साधना विषयका छलफल गरेको छु । यी राजधानीका नारी कविहरूको प्रभाव र उपस्थितिले मभित्र पनि एउटा थाहै नपाई मानकको धारणा बनेको रहेछ जुन परिवर्तन हुन निकै समय लागेको अवस्था हो । नारी कविहरूमाथिको मेरो मानक भत्किने क्रम यी तीन मोफसलका नारी कविहरूका कविता भेटेपछि बिस्तारै आरम्भ भएको हो । उनीहरूका कविताहरूसँग बढी परिचित हुने अवसर पाउने कारण मेरै आविष्कार हो । मैले उनीहरूका कविता भेटेपछि माथि भनेका कविहरूका जस्तै कवितालाई मात्र मान्ने मानक भत्किएको हो । मलाई ज्योति जङ्गलको पहाडको मन (२०६२) को भूमिका लेख्ने अवसर मिल्यो । त्यही बेला लाग्यो कविता यतातिर लेखिँदै छन् । त्यसैगरी सविता गौतम दाहालका कवितासँग परिचित भएँ । तिनका कविताले मलाई प्रभावित गर्यो । चवालीस कविताको सँगालो तिनको नीलो सिमाना (२०६७) को लामो भूमिका लेखें । मैले देखें त्यहाँ नारीवादजन्य चिन्तनलाई काव्यिक संकथनमा राखेर हेर्ने आधार छन् । यी कविहरूका दोस्रा संग्रह पनि निस्के । ज्योति जङ्गलको मुक्त समय (२०६९) शीर्षक संग्रह राजधानीमा विमोचन गरियो । मैले तिनका कवितामाथि त्यो दिन निकै कुरा राखेर बोल्ने अवसर पाएँ । सविता गौतम दाहालको दोस्रो संग्रह अन्तिम आकाश (२०७२) काठमाडौंमा प्रकाशित भयो । सीमा आभासका कविताहरूको संग्रह म स्त्री अर्थात् आइमाई (२०७३) ले प्रकाशित भएदेखि यता धेरै चर्चाहरू पाएको छ । यी कविका कविताहरूलाई अलिक व्यापकता दिने विचारअन्तर्गत नै मैले यिनीहरूका कविताका अंग्रेजी अनुवाद गरेर आएको छु । सबैभन्दा धेरै सविता गौतम दाहालका, अनि त्यसपछि ज्योति जङ्गलका कविताका अनुवाद गरेको छु । सीमाका कविताको अनुवाद गरेको छैन । अनुबाद गर्ने क्रममा कविताका सूक्ष्म पक्षहरूको बोध हुने हो । कविताका संगठनात्मक ढाँचा र उक्तिपद्धतिको राम्रो बोध नगरी अनुवाद हुन सक्दैन । यी कविहरूका कवितामा रचना कुशलता, संगठनात्मक रूपले राम्ररी निर्मित पक्षहरूको सम्यक् प्रयोग भएको पाइन्छ । भारतका साहित्य गोष्ठीहरूमा यी तीनै जना कविका कविताले प्रभाव पारेको देखिआएको छु । यी कविहरूलाई राम्ररी हेर्नुको अर्थ यिनीहरूलाई मोफसल र राजधानीका नारी कविहरूमाथि मेरो निकै पहिले बनिएका आफ्नै धारणाहरूमा भएको परिवर्तनको कुरा पनि हो । राजधानीका कविहरूको विषयमा व्यक्तित्व र तिनको सामाजिक स्थान, शिक्षा आदि विषय कारक छन् । मोफसलका नारी कविहरूको व्यक्तित्व र तिनको व्यक्तित्ववृत्त यतातिर त्यति थाहा नहुने विषय हो । यी तीन जनाकै उदाहरण लिएर भन्छौं । ज्योति जङ्गल आफ्नो राष्ट्र बेंकको कामअन्तर्गत देश र स्वदेशका सभा सेमिनारहरू जान्छिन् । तिनको सामाजिक सम्पर्क दायित्वका हिसाबले फराकिलो छ । सविता गौतम दाहाल केमेस्ट्री विषयको प्राध्यापन गर्छिन् तर तिनले अत्यन्त राम्रो शोधप्रबन्ध लेखेर अंग्रेजीमा एमए गरेकी छन् । तिनको सामाजिक गतिविधि र भ्रमण फराकिलो छ । सीमा आभास अंग्रेजी विभागबाट एमए गरेकी आफ्नै विद्यार्थी भएकी हुनाले तिनको व्यक्तित्व र कामबारे जान्छु । तिनले लेखेको शोधप्रबन्ध बलियो छ । मैले यी कुराहरू लेख्नुको अर्थ मोफसलका नारी कविहरूको व्यक्तित्व र तिनका आलम्बन कति बलिया छन् र ती कसरी राजधानीमा मानक बनाउने आधारभन्दा फरक हुँदैनन् भन्ने सजिलै देखिन्छ । यी तीन नारी कविहरूका समालोचना नै त भन्दिनँ, तर यो लेख यिनीहरूका र अरूका काव्यसाधनामाथि गर्दै गरेको मेरो अध्ययनको एउटा खण्ड मात्रै हो । यी कविहरूले बलिया कविता लेखेका छन् जसका उदाहरण म यहाँ दिन सक्दिनँ । तर केही हरफहरू भने प्रस्तुत गर्छु । यो सहर कसको अथवा यो सहर कस्तो हो भन्ने विषयमा निकै कविताहरू लेखिए अनि कति कविताहरूका संकलन पनि राजधानीमा निस्के । ज्योति र सविताले यही विषयमा लेखेका कविताका केही उद्धरण राख्छु । ज्योति लेख्छिन् : लाखौं ओतिन्छन् र सराप्छन् उसलाईअग्ला रूखजस्ता घरहरूले दिएको ओत ओढेरअसन्तुष्टहरूले बिगारेकोछ्याके अनुहार छोप्नसहर धूलो भएर उड्न खोज्छकहिल्यै लाम नटुट्ने गरी कुदेकादिक्दार गाडीहरूमा बिसाउन खोज्छ (यो सहर) । आजको काठमाडौंलाई यी कविले पहिले नै देखेकी थिइनँ । अर्को कवितामा यिनले सूक्ष्म काव्यकला यसरी रचेकी छन् : अचेल म पो बुझ्दिनँयो निर्लज्ज धूलोजस्तो छ किदेशकै ज्यादतीजस्तो छमेरो संवेदनजीवनका मसिना खुसीसँग पनि जिस्कन सक्दिनँजसरी मेरो राज्यमेरो जिन्दगीलाईधूलो सम्झन्छटेक्छ, टक्टक्याउँछ र फेरि ठट्टा गर्छ (यो ठट्टा होइन) ।सविता गौतम दाहालको सहर यस्तो छ : माटोको कन्तारीभरि हिउँजस्तो दही बोकेरसुनौलो सगरमाथा किन्न हिँडिरहेको छ श्रवणकुमारजो यो सहरको आम बासिन्दा हो ।एउटा ग्रामीण घरको जस्तो आँगनचक्लेटसँगै गरिबी खोलभित्र बटार्दै छ ।ठूलो हँडिया धान उसिनिरहेको छदाउराको धूवाँ र वासनासँगैबूढो सपना वायुमण्डल घुमिरहेछ ।सानो गल्लीका यी दृश्यहरूको भारभक्का पाक्दै गरेको चोकमा बिसाएपछिपुसको चिसो बिहानी मलाई प्रश्न गर्छयो सहर कसको हो ? (यो सहर कसको ?) । यो अत्यन्त वाचाल चित्रण गरेको सहर विराटनगर हो । तथाकथित मोफसल हो । यसरी लेखिंदै छन् कविता । सीमा आभासका कवितामा सूक्ष्म कथ्य र शब्दमा वेदना, विद्रोह र भावनाको तीव्रता राख्न सक्ने सामथ्र्य धेरै बलियो छ । मैले कान्तिपुर मा लेखेको एउटा लेखबाट उद्धरण गर्छु : सीमा आभासका कवितासँग निकै समयदेखि परिचित छु । तिनका कविताको उक्तिको शक्ति र संयोजन शक्तिशाली थियो । तिनले त्यसरी विम्ब र संचेतनाको संयोग गर्छिन् भन्ने मैले ख्याल गरेको रहेनछु । विपन्न नारीको चित्रण गर्ने यी हरफहरू उच्च कोटिका काव्यिक प्रयोग हुन्, आँखाका ढकनीमाथि जाँतो घुमाएर रातको निद्रा बिथोल्थीमजेत्रोको भ्वाङबाट घाम हिँडाएर संघारबाट छिराउँथीहत्केलाका रेखाहरू भुइँमा दलेर मझेरी सिँगार्थी जस्ता अत्यन्त बलिया काव्यिक अभिव्यक्ति सुनिए उनका कवितामा । पुलकित भएँ । चराले बोकिहिँड्ने गीत मा तिनको काव्यले इकोकाव्यका सूक्ष्म पात्र चराहरू र अकासको चित्रण गरिन् । योगमायाको काँचो वायु माथि लेखेको कवितामा तिनले इतिहास र चेतना अनि विद्रोहका अनौठा र हल्लाउने विम्बहरूका प्रयोग गरिन् । श्रीमान् न्याय पाऊँ उपस्थित छु इजलाससामुआफ्नैविरुद्धमा बाट सुरु भएको कवितामा तिनले संयोजन गरेको पहिचान र विश्वासको काव्यिक प्रयोग गरिन् । म स्त्री अर्थात् आइमाई मा सीमाले समवेत स्वरको प्रयोग गरेकी थिइन् (कान्तिपुर २९ मंसिर २०७१)।छोटकरीमा, यो लेख समालोचना नभएर मैले मोफसलका नारी कवि चिनेको एउटा छोटो न्यारेटिभ मात्र हो । तर मेरो अनुभवमा कालिक र समालोचकीय अर्थहरू भने देखिएका छन् ।"
हिम्मत,"मान्छेका संघर्ष अनन्त छन् । महिलाका संघर्ष झनै धेरै छन् । कोटेश्वरबाट थापाथलीस्थित कान्तिपुर पब्लिकेसन आउँदै गर्दा तीनकुनेमा यस्तै संघर्षको झलक अपलक देख्न पाइयो । दायाँबायाँ ख्यालै नगरी मैले खिचिक्क पारिहालें । ना२त ९७६१ नम्बरको हाते ट्याक्टरको मुन्टो चर्को आवाज निकाल्दै गैरीधारातिर सोझिइरहेको थियो । ट्याक्टर महिलाहरुले छोपिएको जस्तो देखिन्थ्यो । अनि मान्छे जत्तिकै थिए डोको पनि । सायद तिनीहरु कतै तरकारी बेचेर फर्किंदै थिए । यो तस्बिरले महिलाका संघर्ष मात्रै देखाइरहेको थिएन, अर्थोपार्जनका निम्ति तिनीहरुले मोलिरहेको जोखिमलाई पनि औंल्याइरहेको थियो । किनकि अटेसमटेस भएर तिनीहरु ट्याक्टरमा अटाएका थिए । कतिसम्म भने ट्याक्टरको पछिल्लो ढालामा एकले अर्कालाई समातेर तिनीहरु उभिएका थिए । महिला सशक्तिकरण भनौं कि महिलाका बाध्यता भनौं, जहान पाल्न देखाएको सक्रियता भनौं कि के भनौं ?"
जनता पुल !,"५ वर्षदेखि रमानन्द मण्डलको दिनचर्या एकनास छ । मोरङको मझारे हुँदै बग्ने लोहन्द्रा खोला किनार बनाइएको सानो टहरामा उनको दिन बित्छ । बाँस प्रयोग गरेर खोलामाथि साँघु (चचरी) बनाइएको छ । पक्की पुल छैन । त्यसले अन्यत्र आउजाउ गर्न गाउँलेले यही साँघु प्रयोग गर्नुपर्ने बाध्यता छ।समयक्रममा धार फेर्दै गहिरिँदै गएको लोहन्द्र खोला तरेर अन्यत्र जान सजिलो छैन । यही भएर उनले आफैं लगानी गरेर बाँसको साँघु बनाएका छन् । झिसमिसेदेखि साँझसम्म त्यही टहरामा बसेर उनी रेखदेख गर्दै बनाउँदाको लगानी र मर्मत खर्च उठाउने गर्छन् ।प्रयोगकर्ताबाट उनले निश्चित शुल्क लिने गरेका छन् । मोटरसाइकललाई २०, साइकललाई १० र पैदलै साँघु तर्नेलाई १० रुपैयाँ । बिरामी, अशक्त, बूढाबूढी र आपत्मा परेकालाई लिन्नँ, उनले भने, पुल बनाउन लागेको खर्च र यसको मर्मत गर्न केही शुल्क लिने गरेको हुँ ।बर्खा लाग्नु केहीअघि नियमित मर्मत गर्ने गरेका छन् । मध्यवर्षामा उर्लेको बाढीले बगाउँछ । त्यसपछि फेरि नयाँ बनाउनुपर्छ । सबै नबगे मर्मत गर्ने गरेको उनले सुनाए । एकपटक पुल बनाउँदा दुई सय पचासवटा बाँस लाग्छ । ३० हजार रुपैयाँभन्दा बढी खर्च हुने गरेको मण्डल बताउँछन्।यसबाट भएको कमाइले मर्मत र अर्को बर्खाका लागि नयाँ साँघु बनाउने खर्च गर्ने गरेका छन् । बाँकी रकमले जीविकोपार्जनमा सहयोग पुगेको बताउने मण्डलको दिनको कमाइ ५ सयसम्म हुने गरेको छ । उनले आफूखुसी साँघु बनाएर रकम लिने गरेको भने होइन । गाउँलेसँग सल्लाह गरेरै यो काम गरेको हो, उनले भने, सबैलाई सजिलो हुने काम भएकाले सबैले मद्दत गरेका छन् । सबैसँग रकम मात्रै लिंदैनन् । नियमित आउजाउ गरिरहने गाउँलेबाट प्रतिपरिवार महिनाको एक मन धान र अरू अन्न पनि लिने गरेका छन् ।मझारेको पूर्वी गाउँबस्तीका बासिन्दालाई पारिको तरिगामामा शनिबारैपिच्छे लाग्ने हाट जानुपर्छ । बुधनगरलगायत आसपासका गाउँ गइरहनुपर्छ । त्यही बाटो भएर सीमावर्ती भारतको फारबिसगन्जसम्म पुग्नुपर्छ । आसपासका महादेव टोल, भीमपुर, कुडरियातिर खेती भएका गाउँलेलाई त झन् नियमित वारिपारि गरिरहनुपर्छ । तर बाह्रमासजसो तर्न सजिलो नहुने गरी पानी बग्ने लोहन्द्रा खोलामा पक्की पुल नहुँदा गाउँलेलाई समस्या पर्ने गरेको थियो । बाँसे साँघु बनेपछि भने सजिलो भएको स्थानीय बटेसप्रसाद साहले बताए ।साँघु रुँगेर बस्न बेलाबेला रमानन्दलाई छोरा महेन्द्रले सघाउने गरेका छन् । ५ वर्षभन्दा अघि भने गाउँकै चमरु साहले यसैगरी साँघु सञ्चालन गरेका थिए । लोहन्द्रा खोला करिब चार दशकअघि हालको स्थानमा थिएन । अलि पर कुडरिया भन्ने ठाउँबाट बग्थ्यो । बिस्तारै धार फेर्दै खोला अहिलेको स्थानमा आइपुगेको हो । धार फेरिएसँगै गहिराइ पनि बढेपछि सहज तर्न समस्या परेको हो । हालैबाट बाँसे साँघु रहेको स्थानभन्दा केही उत्तर पक्की पुल बनाउन सुरु गरिएको छ । यसपछि भने सानाठूला सवारीसाधन पनि सजिलै वारपार गर्न सक्नेछन् ।जहाँ इच्छा त्यहाँ उपाय भनेजस्तो यहाँ निजी लगानीमा अस्थायी पुल बनाएपछि धेरै सजिलो भएको छ, स्थानीय महेन्द्र मण्डलले भने, सरकारले बनाउन सुरु गरेको पक्की पुल नबनुन्जेल हामीलाई यही जनता पुलको भर छ ।"
पुस्तक सधैं ठीक हुन्न,"युद्ध साहित्यहिजोआज दुईवटा पाण्डुलिपि पढ्दै छु : सरल सहयात्रीको उपन्यास शिखरको ढुंगा गणेश भण्डारीको संस्मरणसंग्रह फाइरिङ रेन्जको छेउबाट। दुईवटै पुस्तक जनयुद्धमा भूमिका खेलेका समर्पित पात्रहरूबारे चर्चा छ । गणेश जेलब्रेकर हुन्, सरलचाहिँ युद्धका क्रममा गोली लागेका कमान्डर हुन् । एक जनाले आफ्ना अनुभूति उपन्यासका रूपमा लेखेका हुन्, अर्कोचाहिँ संस्मरण नै हो ।युद्ध साहित्यको गुण, मात्रा भन्ने कुरा समाजमा कुनै परिवर्तन, क्रान्तिपछि कस्तो खालको सत्ता निर्माण हुन्छ भन्ने कुराले निर्धारण गर्छ । माओवादी जनयुद्धपछि शान्ति प्रक्रिया र संविधानसभाका क्रममा जे भए, त्यसले एक प्रकारले भएको बाध्यात्मक शक्ति सन्तुलनजस्तो अवस्था सिर्जना गर्यो । माओवादी आन्दोलनबारे त्यसभन्दा बाहिर रहेका स्थापित लेखकहरूले बडो कलात्मक ढंगले लेख्न त लेखे, तर नकारात्मक चित्रण गरे । उनीहरू जनयुद्धको सौन्दर्यतिर प्रवेश नै गर्न पाएनन्, वा भनौं सकेनन् । आखिर जनयुद्ध सबैतिर १० वर्ष भएको त थिएन । कही त एक वर्ष पनि भएन होला, अनि कही त पुग्दै पुगेन पनि होला । त्यसैले लेखकहरूले त्यसलाई नजिकबाट बुझ्ने प्रयास गर्नुको साटो जस्तो विचार, चेतना राखे पूर्वाग्रहको ठूलो बोझ राखेर लेखे । त्यसैले समग्र आएका साहित्यमा युद्धबारे नकारात्मक चित्रण नै बढी हुन पुगेको देखिन्छ । सकारात्मक लेख्नेहरूचाहिँ कस्ता आए भने जो आफैं जनयुद्धमा लडिरहेका थिए । ती साथीहरूले लेख्दा फेरि अर्को लगावबाट ग्रस्त भए । आलोचनात्मक ढंगले हेर्नै सकेनन् । लेखक इमानदार हुने हो, पूर्वाग्रही हुने होइन । त्यसले मात्रै यथार्थको सन्तुलन बाहिर आउँछ । जनयुद्धबारे गद्य धेरै सन्तुलित हुन सकेन, पद्यचाहिँ ठीकै लाग्छ ।संसारमा जति पनि क्रान्तिकारी परिवर्तन भए, त्यसै परिवर्तनको अवधिमा बेजोड छाप छाड्नेमा नाटक र गीतको भूमिका रह्यो । गद्य, पद्यचाहिँ अलि पछि मात्रै आए, जसले युद्धसँग जोडिएका राग, अनुराग र पूर्वाग्रह अलि मत्थर भएपछि मात्रै लेख्न सकेको जस्तो लाग्छ । समाजवादी यथार्थवादको मानक उपन्यास मानिन्छ, मेक्सिम गोर्कीको आमा । उनले किम सामरिनको जीवनी चाहिँ अक्टोबर क्रान्तिको धेरै पछि लेखे । गोर्कीले आफ्ना चर्चित कथाहरू सबैजसो क्रान्तिपूर्व लेखे । क्रान्तिपछि पनि नलेखेका होइनन्, तर क्रान्तिपूर्वका रचना बढी उल्लेख्य छन् । चीनमा पनि युद्धको धेरैपछि याङ मोले युवाहरूको गीत लेखे । अरू थुप्रै पुस्तकको नाम लिन सकिन्छ । मुख्य कुरा के हो भने तत्कालै घटनाबारे लेख्दा पूर्वाग्रह र अनुरागबाट ग्रस्त हुने डर बढी हुँदो रहेछ । मैले नयाँ घर उपन्यास लेख्दा प्रगतिवादी क्षेत्रका उपन्यासको आकार, पात्रहरूको बनावट चित्त बुझिरहेको थिएन । त्यसैले प्रगतिशीलहरूले नेपाली लेखनमा घनीभूत काम गर्नुपर्छ भन्ने लाग्थ्यो । त्यस बेलासम्म कम्युनिस्ट आन्दोलनभित्रको जटिलता साहित्यमा आएकै थिएन । पारिजातले पर्खालभित्र, पर्खालबाहिर मा थोरै ल्याउनुभयो, तर अरू लेखकले साहस नै गरेनन् । प्रगतिशील लेखकले समाजको कुरा त गरे, तर स्वयं आन्दोलनभित्रको कुरा पुस्तकमा ल्याएनन् । मलाई यसबारे पुस्तक लेखेर यो पर्खाल तोडिदिनुपर्छ भन्ने लागेको थियो । निम्नमध्यम वर्गबाट आएकाहरूले कम्युनिस्ट आन्दोलनको नेतृत्व लिए । माथिल्लो वर्गबाट सर्वहारा वर्गमा रूपान्तरित हुँदाको अप्ठयारो चरण उनीहरूले कसरी पार गरेर आए होलान् भन्ने लेख्न सक्नुपर्छ भन्ने मलाई लाग्यो ।पात्र निर्माणआलोचनात्मक यथार्थवादी लेखन, जसलाई नेपालमा प्रगतिशील लेखन भनिन्छ, त्यसमा नाम लिने पात्रहरू थुप्रै छन् । पारिजातको अनिदो पहाडसँगै मा सशक्त पात्रहरू निर्माण गरिएको छ । तीर्थ न्यौपानेको उपन्यास खद्माको गाउँ पनि सशक्त पुस्तक हो । सञ्जय थापाको पूर्वतिर मा पनि जीवन्त पात्रहरू छन् । कथाहरूमा थुप्रै त्यस्ता पात्र छन् । दुनियाँलाई नेतृत्व गर्ने साहित्य वास्तवमा कमै हुन्छन् । नेपालमा क्रान्तिकारी जन्माउने, तिनलाई निरन्तर प्रेरणा दिने यथेष्ट पात्रहरू छन् ।अहिले प्रविधि र सूचनाको यत्रो विकास भइसक्यो । आदर्शहरू छिनमा बन्ने र भत्कने क्रम छ । यस्तोमा आदर्श पात्र कसरी बन्लान् भन्ने जिज्ञासा मानिसहरूमा छ । मुख्य त त्यो आदर्श जन्मिनुपर्ने गरी वस्तुगत आधार भएको समाज छ कि छैन ? समाजमा छ भने जतिसुकै अप्ठयारो भए पनि पात्र आउँछ । नत्र आदर्श पात्र बनाएर मात्रै बन्न सम्भव छैन । नारावादी साहित्यराजनीति भन्ने कुरा साहित्यमा आउनै हँुदैन भन्ने पञ्चायती सोच राख्ने लेखकहरू पनि साहित्य क्षेत्रमा अझै छन् । साहित्य सिद्धान्तबारेको कम जानकारीले पनि यस्तो हुन्छ । प्रगतिशीलहरूले सार्वकालिक ठानिएका विषयहरूको सट्टा दैनन्दिन जीवनका अप्ठयाराहरूलाई व्यक्त गर्नुपर्ने भएकाले उनीहरूले चाहिँ कलात्मक क्षेत्रमा बढी मिहिनेत गर्नुपर्छ भन्ने कुराचाहिँ सही हो । फूलको कथा लेख्नु र त्यसको सम्भार गर्ने मजदुरको हत्केलामा जाकिएको खिलबारे लेख्नु एउटै होइन । अझै माथिल्लो उचाइबाट त्यसमा लेखकले मिहिनेत गर्नुपर्छ । कैयौं लेखक कलाको मर्यादा कायम राख्न सक्दैनन् । त्यसैले उनीहरूलाई नारावादी भनियो । एउटा कुरा के बिर्सिन हुँदैन भने साहित्यमा नाराको पनि ठूलो अर्थ छ, तर नारा पनि कलात्मक ढंगले आउनुपर्यो । संसारका महानतम भनिएका साहित्यमा नारा छ । आमा उपन्यासकै पाभेलले अदालतमा गएर म समाजवादी हुँ भन्छ भने त्यो नारा होइन ? त्यसैलाई नेपालमा हामी पञ्चायतविरोधी हौं भन्दा के बिग्रियो ? कुरा यति मात्रै होइन, पात्रले यो नारा भन्ने परिवेश साहित्य लेखनमा कसरी निर्माण गर्न सकिन्छ, कुराचाहिँ यसमा छ । पुस्तकको विकल्पपुस्तक ज्ञानको स्रोत त हो, तर अहिलेको समयमा पुस्तक मात्रै ज्ञानको स्रोत रहेन । अरू कुनै पनि माध्यमभन्दा पुस्तकको विशिष्टता के हो भने पुस्तकले मानिसको आयु बढाइदिन्छ । अरूले बाँचेर लेखिदिएको जीवन तपार्इंले नबाचीकनै थाहा पाउन सक्नुहुन्छ भने त्यो ठूलै देन हो पुस्तकको । पुस्तकले संश्लेषित ज्ञान दिन्छ । अरू ज्ञानचाहिँ परिस्कृत हुन्छन् भन्ने छैन । तर पुस्तक हुँदैनथ्यो भने आजको यो समाज हुँदैनथ्यो । अब प्रविधि र समाजिक सञ्जाल आए । तिनले पनि ज्ञान नै बाँड्छन् ।पाँच पुस्तकपढ्न चाहने मानिसले कम्तीमा पाँचवटा पुस्तकबाट अध्ययन थालेको राम्रो हुन्छ : गीता, कुरान, त्रिपिटकका तीन खण्ड, बाइबल र कम्युनिस्ट पार्टीको घोषणापत्र । अहिलेसम्म बगेका जति पनि रगत, अहिलेसम्म उदाएको जति पनि खुसी, त्यसको अधिकतम भागलाई पाँच हजार वर्षको सामाजिक द्वन्द्व यिनमा प्रतिविम्बित छन् । अरू पनि केही गतिला पुस्तक छन्, तर मुख्यचाहिँ यी हुन् । नेपाली समाजलाई बुझ्ने हो भने कम्तीमा जंगबहादुरको मुलुकी ऐन १९१० पनि पढौं । नयाँ पुस्तालाई अध्ययनमा रुचि जगाउनु छ भने उसको समाजको इतिहासमा भएको, तर आजसम्म नभनिएको कुरा पढाइनुपर्छ । अब हाम्रो जीवनका कतिपय रहस्यहरू खोलिदिने पुस्तकहरू चाहियो । कुनै युवाको निश्चित उमेरसम्मको सपनालाई अगाडि बढाउनका लागि उसलाई फाइदा हुने पुस्तकहरू चाहिन्छ ।पुस्तक सधैं ठीक हुन्नपुस्तकलाई आदर्शवादी ढंगले सधैं ठीक भन्नु हास्यास्पद कुरा हो । पुस्तकमा विचार हुन्छ । विचार वर्गीय हुन्छ । पुरेतले गरुड पुराणलाई राम्रो मान्छ, दान दिँदादिँदा विक्षिप्त भएको मानिसले गरुड पुराण हेर्न पनि चाहँदैन । त्यसैले गणित र विज्ञानका नियमबाहेकका पुस्तकमा दिइने विचार वर्गीय हुन्छन् । कहिलेकाहीं पुस्तक जलाइन्छन्, मलाई त्योचाहिँ सही लाग्दैन । साउदी अरबमा मान्छे काट्न भनेर राखिएको अचानो हजारौं वर्षसम्म राख्नुपर्छ । मान्छे काट्नचाहिँ छाड्नुपर्छ, तर अचानोचाहिँ राख्नुपर्छ । त्यो मान्छेले इतिहासको कुनै खण्डमा सिर्जना गरेको सम्पदा हो । गरुड पुराण पनि नबिग्रने गरी डिजिटल संस्करणसमेत राख्नुपर्छ । श्रीमान् गम्भीरजस्तो राजाहरूको गान पनि राख्नुपर्छ । पछि आउने पुस्ताले हाम्रो अतीत यस्तो थियो भनेर जान्न पाउनुपर्छ ।पुस्तक किन्दाबजारमा आएकै हप्ता कहिल्यै पुस्तक नकिन्नुस् । नजिकका मान्छेको सल्लाह लिनुस्, जसले छिटो पढ्छन् । नत्र दु:खले कमाएको पैसा खोलामा बग्नेछ । नयाँ लेखकका कृति सहयोगात्मक ढंगले पढे हुन्छ, तर स्थापित लेखकका लागि त्यो भावना राखिरहन जरुरी छैन ।कुराकानी : बसन्त"
ओझेलमा परेका उत्कृष्ट उपन्यास,"१ अब्लोमोभ (इभान गोनचारोभ, १८५९)यो सबैभन्दा पठनीय, दु:खले भरिएको उपन्यास हो । गोनचारोभको यो उपन्यास मजदुरहरूको मुक्तिभन्दा केही समयअघिको परिपेक्षमा घुमेको छ । यो उपन्यासको प्रमुख पात्र ओब्लोमोभ सज्जन व्यक्ति हुन् । उनी एक शैक्षिक संस्थाका सचिव हुन्छन् । उनलाई दुनियाँदारीमा कुनै चासो हुँदैन । उनी आफ्नो दिन सुतेरै बिताउँछन् । उनी मज्जाले खान्छन् र आफ्नो नोकरको काममा धेरैभन्दा धेरै खोट निकालिरहन्छन् । साथीहरू उनलाई फोन गर्छन् । तर उनी कसैलाई फोन गर्दैनन्। उनको जीवन त्यत्तिकै बित्छ । उनको जीवनका अन्तिम क्षणहरू निकै दर्दनाक हुन्छन् । यो उपन्यासलाई रुसी क्रान्तिपूर्व समाजको पतनका कथाका रूपमा पढ्न सकिन्छ । प्रमुख वाक्य : जीवनको अर्थ के हो एक दिन हामीलाई थाहा हुन्छ । त्यो दिन बिहीबार नै हुन्छ ।(द गार्डियन पत्रिकाको वेवसाइटमा प्रकाशित लेखको अनूदित अंश)"
हब्सनमा छुटेका प्रश्नहरू,"संयुक्त अरब इमिरेट्स (यूएई) को राजधानी आबुधाबीबाट साउदी अरब भएर बहराइन, कतार, जोर्डन, कुवेत हुँदै इराकसम्म लमतन्न छ आबुधाबी वाइफात अन्तर्राष्ट्रिय राजमार्ग । यूएईबाट ती देशसम्म सामान ओसारप्रसार गर्न ठूलाठूला लरीहरू नेपाली चालकहरूले पनि हाँकिरहेका थिए । लरी देख्दै पत्तो पाइहालिन्थ्यो चालक कुन देशको हो भनेर । नेपालीले चलाएका गाडीको अगाडि र पछाडि नेपालको राष्ट्रिय झन्डाका ठूलठूला स्टिकर टाँसिएका हुन्थे । यूएईको दक्षिण पश्चिममा पर्ने अल हब्सनमा रहेको अल हासान इन्जिनियरिङ कम्पनी, आबुधाबी एलएलसीको श्रमिक शिविरतर्फ जाँदै थियौं हामी । अल हब्सन तेल र ग्यास प्लान्ट भएको प्रमुख क्षेत्र हो । ग्यास प्लान्टमा काम गर्ने अल हासान कम्पनीको शिविर थियो त्यहाँ । कम्पनीमा जनवरी र फेब्रुअरी महिनामा ३९ नयाँ नेपाली कामदार आइपुगेका थिए । उनीहरूले तीन महिनादेखि काम नपाएको भन्दै दूतावासमा उजुरी गरेपछि अवस्था बुझ्न नेपाली दूतावासबाट श्रम सहचारी हीरादेवी यादव, नेपालबाट कामदार पठाउने आयुस म्यानपावरका प्रतिनिधि सालिक सुनुवार र त्यस म्यानपावरलाई डिमान्ड दिने यूएईको अर्को म्यानपावरको प्रतिनिधि साथमा थिए । आबुधाबीबाट हिँड्दा दिउँसो दुई बजिसकेको थियो । प्रतिघण्टा एक सय ४० किमिमा गाडी हुइँकिरहेको थियो । राजमार्ग निर्माणाधीन अवस्थामै थियो । आबुधाबीबाट ५० किमि टाढा नपुग्नै साउदीतिरबाट आइरहेको एउटा सानो गाडीले तीन बल्ड्याङ खायो । मान्छेलाई के भयो ? थाहा भएन । स्थानीय नियमअनुसार दुर्घटना भए प्रहरीलाई खबर गरिदिने मात्रै हो । दुर्घटनास्थलमा गएर उद्धार गर्न सख्त मनाही छ सडकबाट देव्रेपट्टि मरुभूमि फैलिएको थियो । बालुवाका थुम्काहरू प्रशस्त देखिन्थे । मरुभूमिमा तीव्र गतिमा बहिरहेको हावाले बालुवा कणहरूलाई पानीको फोहोरा जसरी उडाइरहेको थियो । बगेको बालुवाले कतिखेर बाटो छेकिदिन्छ भन्ने डर हुन्थ्यो । कतै त सडकमै बालुवाको थुम्को बनेको थियो ।सडकको दायाँतिर समुद्र फैलिएको थियो । समुद्रबाट वरसम्म आएको पानी पूरै सेतो थियो । गाडीचालकले तेल भएको भूभाग भएकाले पानी जम्दा सेताम्य देखिएको बताए । यूएईमा दुबईबाहेक अरू प्रान्तमा यात्रु बोक्ने रेल गुड्दैन । वाइफात राजमार्गको रुविसदेखि हब्सनसम्म तेलग्यास बोक्ने इत्तियात रेल दौडिन थालेको धेरै भएको थिएन । रेल र हाम्रो गाडी सँगसँगैजस्तै कुदिरहेको थियो । २०१५ को डिसेम्बरबाट व्यापारिक प्रयोजनका लागि चलाइएका रेलले २ मिलियन टन ग्यास र तेललाई प्रशोधन केन्द्रबाट रुविस बन्दरगाहसम्म पुर्याउँथे । रुविसबाट आएको रेल हब्सनतिर दौडिरहेको थियो । मरुभूमितिर छिरेपछि कता लाग्यो पत्तो नै भएन । मरुभूमिमा ऊँट र भेडाका गोठहरू देखिन्थे, करिब एक किलोमिटरको दूरीमा । यी गोठका वरिवरि मानव बस्ती देखिँदैनथे । यी गोठमा नेपालीहरू पनि होलान् । तर गोठालाहरू समस्या लिएर दूतावाससम्म खासै आउने गरेका छैनन्, श्रम सहचारी यादव भन्दै थिइन्, सायद उनीहरूलाई दूतावासबारे जानकारी नै छैन होला । साढे दुई घण्टाको हुइँकाइपछि अल हासान इन्जिनियरिङको क्याम्प फेला पर्यो । क्याम्प मरुभूमिको बीचमा थियो । वरिपरि हरियो रूख लगाएको थियो । क्याम्प भर्खरै बनाइएको जस्तो देखिन्थ्यो । क्याम्प दुई भागमा बाँडिएको थियो । श्रमिक र कर्मचारीको क्याम्पलाई तारको जालीले छुट्याएको थियो । लेबर बस्ने क्याम्प एकनाले लामो पोटा क्याबिनको घर थियो । एउटा कोठामा ८ जना थिए । अगाडि शौचालय थियो । भुइँमा प्लास्टर थिएन । उनीहरू खेल्ने मैदान पनि बालुवाकै थियो । दूतावासका मान्छे आएको थाहा पाउनेबित्तिकै धादिङका बिचारी सापकोटाको नेतृत्वमा नेपाली कामदारहरू उनीहरूको क्याम्प व्यवस्थापन गर्न राखिएको कार्यालय आइपुगे । महोत्तरी, बर्दिबास र धनुषा, दाङ र रुकुमका थिए उनीहरू । आयुस र माइस्टोन इम्पोलोइमेन्ट म्यानपावरबाट उनीहरू आएका थिए । उनीहरू सबै हतास देखिन्थे । अधिकांश २०२२ कै उमेर समूहका थिए । सबै अट्ने मिटिङ हल थिएन । क्याम्पका व्यवस्थापक पनि कार्यालयबाट बाहिरै निस्किए । कम्पनीले आफ्नो कुरा श्रम सहचारीलाई पहिल्यै राखिसकेको थियो । व्यवस्थापकहरू एक छेउ लागेर बसे, नेपाली कामदारहरू अर्को छेउ । श्रम सहचारी यादवले मैथिलीमै कुरा अगाडि बढाएपछि मैथलीभाषी नेपाली कामदारहरूले खुलेर आफ्नो पीडा राखे । त्यही हूलको बीचमा देखिए, सकुवा३ महेन्द्र धनुषाका २० वर्षीय कलाम हुसेन । जसलाई एक वर्षअघि कतारमा भेटेको थिएँ । उनी कतारमा प्लम्बरको काम गर्न पुगेका थिए । तीन महिना प्लम्बरको काम गरेपछि अफिस ब्वाईमा बढुवा भए । काम सजिलै थियो तर कमाइ थिएन । कतारमा ७ सय ५० रियाल कमाइ हुन्थ्यो । ओभरटाइम जोड्दा एक हजार जति पुग्थ्यो । खानादेखि मोबाइल खर्च कटाएर २० हजार रुपैयाँ जति घर पठाउँथे । डेढ वर्षसम्मको कमाइले गाउँमा सानो घर बनाएका थिए । स्वदेश फर्किएर गाउँमै काम गर्न थाले । बुवाआमा ५० नाघे । काम गर्न सक्नुहुन्न । म एक्लो छोरो । गाउँमै दैनिक तीन सय कमाए पनि बचत गर्न मुस्किल भयो । घर बनाउँदा लागेको ऋण तिर्न सकिनँ, उनले यूएई आउनुको कारण खुलाए । जनकपुरमा अन्तर्वार्ता लिने बेला पनि एजेन्टले दुबईको अग्लो टावर देखाउँदै भनेको थिए, तिमी यही टावरमा गएर काम गर्ने हो । त्यो सुन्दर टावर देखेर एक लाख रुपैयाँ ऋण खोजेर उनले बुझाए । आबुधाबी नाघेपछि उनीहरूले झिलीमिली सहर कहिल्यै देख्न पाएका थिएनन् । बरु उराठ लाग्ने रमल (बालुवा) देखेर बिरक्तिएका थिए । यस्तो अनकण्टार मरुभूमिमा आएर बस्नुपर्छ भन्ने एक पल पनि सोचेको थिइनँ । दुबईका लागि आएको हो । हब्सनका लागि होइन, उनले भने, हामीलाई एजेन्टले नराम्रोसँग फसायो । हब्सनको क्याम्पमा ल्याउनुअघि उनीहरूलाई एक महिना जर्को भन्ने आइल्यान्डमा लगेर राखिएको थियो । जर्को उनीहरूले सपनामा पनि नचिताएको ठाउँ थियो । वरिपरि समुद्रले घरेको सानो टापु । कतिखेर पानी बढ्ला र डुबाउला भन्ने सधैंको चिन्ता । जर्कोमा काम गरेपछि उनीहरूलाई फेरि हब्सन ल्याइएको थियो । त्यसपछि कम्पनीले अर्को कुनै काम दिएको थिएन । उनीहरू कोठामा सुतेर दिन कटाइरहेका थिए । हामी कमाउन पो आएको त । सुत्न आएको होइन । हरेक दिन ऋणले पोल्छ । काम गर्न पाए पैसा कमाइन्थ्यो । घर पठाइन्थ्यो । कमसेकम घरमा साहुले त पेल्दैनथ्यो, उनले भने, छोरो विदेश आएपछि घरमा सम्पर्क हुन सकेको छैन । विदेश आएको तीन महिना भइसक्दा पनि एक दिराम देख्न पाएको होइन । बुवाआमा कति चिन्तामा डुबेका होलान् ? जर्कोबाट फर्केपछि उनीहरूको स्वास्थ्य परीक्षण गरिएको थियो । सबै कामदार मेडिकल फिट पनि भए । कम्पनीले तेल र ग्यासको क्षेत्रको स्काप फोल्डिङको हेल्परको काम दिने भनेको छ हुसेनसँगै रहेका पुलिस महतोले भने, हामीलाई त नेपालमा म्यानपावरसँग गरेको सम्झौताअनुसार पनि तलब नदिने सुनेको छु । कम्पनीले ६ सय दिराम मात्रै बेसिक तलब दिने नियम छ भन्छ । हामी त आठ सय बेसिक कमाउने गरी आएको थियौं । यहाँ आएर कम दिन्छु भनेको सीधै ठगी गरेको भइहाल्यो नि । उनीहरूले यही विषय श्रम सहचारीसमक्ष बारम्बार दोहोर्याइरहे । हुसेन तलबभन्दा पनि खानाप्रति बढी चिन्तित थिए । हसुनेको छेउमा बसेका रुकुमका एक नेपाली मसिनो स्वरमा भन्दै थिए, यो क्याम्पमा आएको एक महिना भयो । मैले कहिल्यै पनि पूरा पेट खाना खान पाएको छैन । कम्पनीले आफैंले खाना बनाएर दिने गरेको थियो । कामदार आफैंले क्याम्पभित्र खाना बनाउन पाउँदैनथे । खाना पनि वस्तुलाई दिनेजस्तो छ, बिचारीले सुनाए, हाम्रो कोठामा हिँड्नुस् । बिहान ल्याइदिएको खानाको प्याकेट जस्ताको तस्तै राखेका छौं । त्यो हेर्नुस् । हुसेनले देखाएको प्याकेटमा चारवटा रोटी त्यो पनि आधा पाकेको, एक गास भात, छल्र्याङ पानी हालेको चिकेनको तरकारी । हाम्रोमा गाईभैंसीलाई मात्रै यस्तो खाना दिन्छौं, बिचारीले भने, यस्तो खाना कसरी रुच्छ ? रुकुमका ती युवाको रोटी खाने बानी थिएन । एक गास भातले कसरी पेट भर्छ ? उनले भने, खानै नपाएर आएको होइन । खानै नपाउने भए किन बस्नु । फर्काइदिनुपर्यो । कम्पनीको व्यवहारप्रति उनीहरू आजित थिए । हाम्रो साथी बिरामी परेर कोठामा छट्पटाइरहेका थिए । यसलाई आएर भन्यौं, क्याम्प व्यवस्थापकलाई देखाउँदै भने, यसले सीधै कम्पनीलाई फोन गर भन्यो । कम्पनीले उल्टो हामीलाई नेपालबाट रोग लिएर आउने ? अनि यहाँ आएर उपचार खोज्ने भनेर झपार्यो । यसपछि उनीहरू झन् कम्पनीसँग बिच्किएका रहेछन् । म्याड्यम, अरू साथीहरू के गर्छन् ? म जान्दिनँ । म यो कम्पनीमा काम गर्दिनँ, कामदारको घेरामा रहेकी श्रम सहचारी यादवसमक्ष बिचारीले आफ्ना अडान कँसे, अहिले त कामदारलाई यस्तो व्यवहार देखाउने कम्पनीले भोलि झन् के गर्ला ? कम्पनीमाथि भरोसा नै टुट्यो ? जनकपुरका दीपेश मण्डलले बिचारीको भनाइमा सहमति जनाउँदै भने, हामीलाई जेलजस्तो ठाउँमा ल्याएर राख्ने । समस्याहरू क्याम्प बोसलाई देखाउन जाँदा खालि तर्किन्छ मात्रै । उल्टो जाने भए गेट खुला छ भनेर बाटो देखाइदिन्छ । हामी यहाँबाट त्यही गेटसम्म मात्रै जान सक्छौं । गेट खुला भए पनि त्यहाँबाट बाहिर निस्केर हिँड्न सक्तैनौं । मान्छे उम्किन नसक्ने ठाउँ पनि जेल रहेछ । श्रम सहचारी यादव उनीहरूलाई सम्झाउन निकै पहल गरिरहेकी थिइन् । सम्झौतापत्रमा जे लेखिएको छ । त्यो कम्पनीले दिनुपर्छ । दिलाउने जिम्मेवारी दूतावासको भयो । सम्झौताअनुसार नदिने हो भने तपाईंहरूलाई नेपाल पठाइदिनेछु, उनीले सम्झाउन कोसिस गरिरहेकी थिइन्, काम नदिए पनि तलब दिन्छु भनेको छ । तलबका लागि दुई साता पर्खिनुस् ।यसपटक त उनीहरू दूतावासको अनुरोधमा दुई सातासम्म पर्खन त तयार भए । तर मैले अहिले पनि कलामलाई सम्झिरहेको छु, दुबई सहर देख्ने सपना बोकेर गएका उनी मरुभूमिमा कहिलेसम्म बिताउने हुन् ?:"
जर्मनी जित र प्रविधिको अन्योल,"यसपल्टको कन्फेडेरेसन कप पनि टुंंगियो । अबको चार वर्षपछि यो प्रतियोगिता फेरि हुन्छ, हुँदैन, त्यसमा अझै दुविधा छ । सायद यसपल्टको प्रतियोगिता अन्तिम हो कि ? धेरै खेलाडी र प्रशिक्षक यस प्रतियोगितालाई रुचाउँदैनन् । बरु यसलाई बोझ मान्छन् । अझ अलक्षिण पनि मानिन्छ, यो प्रतियोगितालाई । यो के अर्थमा भन्दा जसले यो प्रतियोगिता जित्छ, उसले विश्वकपमा राम्रो गर्न सक्दैन भन्ने अन्धविश्वास पनि छ । त्यसो त यो प्रतियोगिताको आयोजना विश्वकपको एक वर्ष अगाडि हुने गर्छ । अबको विश्वकप रूसमा हुनेछ र त्यसकै तयारीका रूपमा उसले यसपल्टको कनफेडेरेसन कप आयोजना गरेको थियो । खासमा यो विश्वकप आयोजक देशले आफ्नो तयारी जाँच्ने औजारका रूपमा प्रयोग गर्छ । प्रतियोगिताको स्वरूप भने अन्तर महादेशीय हुने गर्छ, आठ टिमको सहभागिता सहित । कनफेडेरेसन कपलाई खासै नरुचाउने एक प्रशिक्षकमा जर्मनीका जोचिम लो पनि पर्छन् । उनले मुखै खोलेर भनेको इतिहास पनि छ, किन चाहियो यो प्रतियोगिता ? त्यसैले विश्वास नहुन सक्छ, विश्व फुटबलमा सबैभन्दा सफल देशमध्ये एक जर्मनीले यसअघि कनफेडेरेसन कप कहिल्यै जितेको थिएन । बरु जर्मनीले विश्वकप जितेको बाक्लै इतिहास छ, जर्मनी विश्वकपको डिफेन्डिङ च्याम्पियन पनि हो । लोले यसपल्टको कनफेडेरेसन कपका लागि भनेर आफ्नो पहिलो रोजाइको टिम पनि उतारेनन् । बरु औसत २३ वर्षको हाराहारीमा रहेका खेलाडी उतारे । तीन वर्षअगाडि ब्राजिलमा भएको विश्वकप जित्दाका प्रमुख खेलाडी कसैले पनि रूसमा खेलेनन् । उनीहरूलाई आराम दिइयो । तर यसले उपाधि समीकरणमा जर्मनीलाई खासै प्रभाव पारेन । जर्मनीले फाइनलमा कोपा अमेरिका विजेता चिलीलाई हराएको थियो, १० ले । चिली त्यो टिम हो, जसले दक्षिण अमेरिकाको सबैभन्दा ठूलो प्रतियोगिताका पछिल्ला दुई संस्करण लगातार जितेको छ, त्यो पनि दुवै अवसरमा लियोनल मेसीको अर्जेन्टिनालाई हराएर । अनि फाइनलसम्मको यात्रामा चिलीले युरोपेली विजेता पोर्चुगललाई हराएको थियो । पोर्चुगल अर्थात् क्रिस्टियानो रोनाल्डोको टिम । लोका यिनै युवा खेलाडीले रूसमा निकै राम्रो खेले र पहिलोपल्ट जर्मनीलाई कनफेडेरेसन कप दिलाए । पछिल्लो केही वर्षमा अन्तर्राष्ट्रिय फुटबलमा जर्मनीले लगातार राम्रो गरिरहेको छ । लोको व्यक्तिगत प्रदर्शन पनि आपैंमा गज्जब छ । जति बेलादेखि उनले जर्मन राष्ट्रिय टिम हेर्न थाले, त्यति बेलादेखि प्रत्येक ठूलो प्रतियोगितामा टिमले कम्तीमा सेमिफाइनल यात्रा तय गरेको छ । यो आफैमा गज्जब उपलब्धि हो, जसमा लोलाई पक्कै गर्व पनि होला । अहिले कनफेडेरेसन कप जितेयता फुटबल पण्डितहरूले भन्न थालेका छन्, जर्मन फुटबलमा अहिले समृद्धिको पालो छ । योसँग जोडिएको प्रश्न के भने जर्मनीले कसरी लगातार एकसेएक विश्वस्तरीय खेलाडी उत्पादन गरिरहेको छ त ? कतै जर्मनीसँग अब्बल दर्जाका फुटबल खेलाडी उत्पादन गर्ने कारखाना त छैन ? नत्र अरूले गर्न नसकेको काम कसरी जर्मनी एक्लैले मात्र सक्छ ?जर्मनीको लगातार सफलताको श्रेय उनीहरूको बुंडेसलिगा र युवा खेलाडी तयार पार्ने योजनालाई दिइन्छ । एउटा तथ्य के पनि निश्चित हो भने अहिले जर्मनीले उतारेका खेलाडी भलै युवा छन्, तर उनीहरूले पछिल्ला केही सिजनदेखि आफ्ना क्लबका लागि लगातार खेलिरहेका छन् । अहिलेका ती खेलाडी केही हदसम्म नयाँ नाम त हुन्, बाहिरी विश्व फुटबलका लागि । तर उनीहरूमा माथिल्लो दर्जाको फुटबल खेलेको अनुभवको कुनै कमी थिएन । यसअघि कनफेडेरेसन कपबारे जति नै नकारात्मक बोले पनि यसपल्ट त्यही प्रतियोगिता जितेयता जर्मन प्रशिक्षक लो खुसी नै रहे । यो स्वाभाविक पनि थियो । उनले पछि भने पनि, प्रतियोगिता जित्नु आपैंमा ठूलो हो, तर त्योभन्दा पनि ठूला हाम्रा युवा खेलाडीले जसरी खेले, त्यसले हामीलाई वास्तवमै धेरै खुसी दिएको छ । वास्वतमै यसपल्टको कनफेडेरेसन कपलाई जसरी जर्मन युवा टिमले जितेर देखायो, त्यसका लागि सम्झिइनेछ । कनफेडेरेसन कपको एउटा अर्को पक्ष पनि छ । यो विश्वकप आयोजक देशका लागि तयारीको जाँच त हो नै । यसले आउने विश्व फुटबलमा नयाँ के हुनेछ, त्यसको पनि संकेत गर्छ । संकेत के अर्थमा भन्दा आयोजक मात्र होइन, अन्तर्राष्ट्रिय फुटबल महासंघ (फिफा) ले पनि यसै प्रतियोगिताका क्रममा केही न केही परीक्षण पनि गर्छ । यसपल्ट फिफाले गरेको परीक्षण हो, भिडियो एसिसटेन्ट रेफ्रीको । भिडियो एसिसटेन्ट रेफ्री अर्थात् छोटकरीमा भार । रुसमा भार राम्रै प्रयोगमा आयो र यसले उत्तिकै विवाद र अन्योल पनि बनायो । सबैभन्दा पहिले भार को आवश्यकता किन परेको हो त ? फुटबलमा प्राय: विवादमा पर्ने विषय हो, रेफ्रीका निर्णय । रेफ्रीबाट खेलका क्रममा ठूलै भूलहरू हुने गर्छन् र यसले खेलको स्वरूप नै बदल्ने गर्छ, त्यो पनि निर्णायक ढंगले । क्रिकेट, टेनिसजस्ता केही खेलले प्रविधिको सहयोग लिएर निर्णय गर्न थालेको धेरै भइसकेको छ । प्रविधिको सहयोग लिंदा यी खेललाई राम्रै फाइदा पनि भएको छ । तर यही प्रविधिको सहयोग लिन फुटबलले भने लामै समय हिच्किचाएको थियो । फिफाको नेतृत्व सेप ब्लाटरको हातमा हुँदा निर्णयका लागि प्रविधिको सहयोग लिने चर्चा जत्ति नै चलेपनि त्यो लागू हुन सकेन । अझ ब्लाटर त यसको विरुद्धमा थिए । उनको तर्क सामान्य थियो, रेफ्री पनि मान्छे हो, रेफ्रीले पनि आम मानिसले जस्तै भूल गर्छ । फुटबललाई आम मान्छे कै खेलका रूपमा कायम गर्नुपर्छ । ब्लाटर फिफाबाट हटेपछि भने यो नीतिमा पनि परिवर्तन आयो । यससँगै फुटबलमा रेफ्रीको सहयोगका लागि प्रविधि भित्र्याउने काम पनि भयो । खेलका क्रममा रेफ्रीलाई निर्णय गर्न सधैं सजिलो हुन्न । सेकेन्डको पनि केही क्षणमा हुने घटनालाई तत्काल महसुस गरेर ठीक निर्णय गर्नु कसरी सजिलो हुन सक्छ र ? त्यसैले फुटबलमा रेफ्रीको गम्भीर भूल देख्न पाइन्छ । अब रेफ्रीले यस्तै अप्ठयारो स्थितिमा मैदान बाहिर बसेका आफ्ना सहयोगीसँग सहयोग माग्न सक्छ । ती सहयोगीले तत्काल भिडियो रिप्लेको आधारमा निर्णय दिने गर्छन् । कनफेडेरेसन कपमा क्रममा पनि धेरैपल्ट भार प्रयोगमा आयो । तर यो प्रयोग उत्तिकै विवादास्पद रह्यो । अझ भयौं, भार को मद्दत त लिइयो, तर ठीक निर्णय अझै हुन सकेन । त्यसैले खेलाडी, प्रशिक्षकदेखि आम दर्शक अन्योलमा परे । तर फिफाको तर्क छ, अहिले भार परीक्षणकै क्रममा छ । हुन सक्छ, आउने विश्वकपमा यो पूर्णत: लागू हुनेछ, त्यति बेलासम्म यसलाई लिएर भएका अन्योलत र विवाद पनि समाप्त हुनेछन् । भार का खास समर्थक हुन्, अहिलेका फिफा अध्यक्ष जियानी इन्फाटिनो । उनको मुख्य मुद्दा नै रहेको छ, यस प्रविधिलाई आउने विश्वकपमा लागू गर्ने । कनफेडेरेसन कपमा प्रविधिको मद्दतले जति पनि काम भए, त्यसमा पनि उनी सन्तुष्ट छन् । केही काम सुरु गर्दा सुरुमै यस्तो केही विवाद र अन्योल त भइहाल्छ नि । इन्फाटिनोले घोषणा पनि गरिसकेका छन्, भार नै अबको फुटबलको भविष्य हो । अर्थात अब फुटबल पनि प्रविधिमय हुनेछ, रेफ्रीको विषयमा । :"
