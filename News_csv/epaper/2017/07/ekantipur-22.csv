शीर्षक,विवरण
ओलाङचुङगोलामा चीनबाट मोटर बाटो,"चीनको सिमाना टिप्ताला भन्ज्याङ हुँदै ल्याइएको मोटर बाटो ताप्लेजुङको विकट भेग ओलाङचुङगोलासम्म जोडिएको छ। ओलाङचुङगोला सीमा प्रहरी चौकी छेउसम्म ट्रयाक खुलेपछि शुक्रबार चीनबाट दुईवटा एस्काभेटर, एउटा लोडर र तेल बोक्ने ट्यांकर आइपुगेका छन्। निर्माण थालेको सात महिनामै चिनियाँले नेपाली पहाड छिचोलेर ओलाङचुङगोलाको बस्तीसम्मको २१ किमि सडक बनाइदिएका हुन्। सडक निर्माणमा दुई तिहाइ बढी लगानी यहीँ जन्मेर बाहिर बस्दै आएकाले गरेका छन्। ३ करोड हाराहारी खर्च भएको सडकका लागि २ करोड ५० लाख रुपैयाँ वालुङ समाजले जुटाएको हो। त्यसका साथै गाविस र सांसद विकास कोषका तर्फबाट थप ५३ लाख खर्च भएको उपभोक्ता समिति अध्यक्ष छेतेन वालुङले बताए। यसअघि उत्तरदक्षिण लोकमार्ग आयोजनाले ८ लाख रुपैयाँ खर्चिएको थियो।गाउँलाई सुगम बनाउन र बसाइँ सराइ रोक्न वालुङवासीले लगानी गरेको समाजका ताम्ला उक्यावले बताए। यसलाई बाहै्र महिना मोटर चल्ने बनाउन भित्तामा नाली काट्ने, आवश्यक ठाउँमा ढल बनाउने र सडकमा पानी बग्न नदिने योजना उपभोक्ता समितिको छ। ट्रयाक खोलेर ल्याएका यिनै मेसिन अब फेरि सडक मजबुत बनाउँदै फर्कने र त्यसपछि लोडर लगाएर पेल्ने छेतेनले बताए। उपभोक्ता समितिले निर्माणको जिम्मा चिनियाँ ठेकेदार कम्पनीलाई दिएको हो। कामको नियमित अनुगमन पनि चिनियाँ प्रशासनले गरिरहेको छेतेनले बताए। कहीं नराम्रो बनाए र गुणस्तरहीन भए उनीहरूले (तिब्बती प्रशासनले) नै सुधार गर्न लगाउँछन्, हामीले गुनासो गरे पुग्छ, उनले भने। सडक निर्माणका क्रममा तमोर नदी दुई ठाउँमा तारिएको छ। टिप्तालाबाट तमोरको बायाँ र गोलाबाट दायाँ किनार पारेर खनिएको सडक मौवाटार छेउ पुग्दा भासिएपछि र मेसिनसमेत चलाउन सक्ने अवस्था नभएपछि नदी तारिएको हो। अहिलेको अवस्थामा नदीमा दुई ठाउँ मात्रै पुल हाले हुने भएको छ। मान्छे नै बिनापुल तर्न सक्ने भएकाले पुल नभए पनि यातायात सञ्चालनमा भने कठिनाइ नहुने स्थानीय बासिन्दाको भनाइ छ। सदरमुकाम फुङलिङबाट ओलाङचुङगोला हुँदै टिप्ताला भन्ज्याङसम्मको सडक २०६६ सालदेखि नै बनाउन खोजिएको थियो। उत्तरी नाका जोड्ने यो सडकलाई प्राथमिकता दिँदै सरकारले सदरमुकाम फुङलिङमा उत्तरदक्षिण लोकमार्ग ओलाङचुङगोला आयोजना कार्यालय नै स्थापना गर्यो। पहिलो वर्ष ८ करोड रुपैयाँ विनियोजनपछि सुकेटार विमानस्थल छेउबाट निर्माण सुरु गरियो। तर विस्तारै सडक निर्माणले प्राथमिकता परेन। बजेट र प्राथमिकता दुवै घटेपछि ओलाङचुङगोलामा जन्मेर काठमाडौंका साथै अमेरिका, बेलायत लगायत देशमा बसिरहेका वालुङहरू संगठित भए।उनीहरूले चीनको सिमानाबाट निर्माण सुरु गर्ने निर्णय गरे। काठमाडौंमा बस्दै आएका समाजका एक सदस्य तथा पूर्वप्रशासक उक्यावका अनुसार यसका लागि तीन विकल्प तयार पारियो। पहिलो, चीन सरकारसँग भाडामा मेसिन माग्ने, यसका लागि कूटनीतिक पहल गरिदिन नेपाल सरकारलाई अनुरोध गर्ने। दोस्रो, सिन्धुपाल्चोकको सडक मार्ग भएर नेपाली मेसिन तिब्बतको रिउ पुर्याउने र आफ्नै देशको मेसिनले सडक खन्ने। तेस्रो, हेलिकप्टरबाट मेसिन ढुवानी गर्ने र सिमानाबाट खन्न थाल्ने।सडक निर्माणका लागि सरकारले समुदायलाई अनुमति दिनुपथ्र्यो। उत्तरदक्षिण लोकमार्ग आयोजनाका प्रमुख कुवेर नेपालीले अनुमतिका लागि आवश्यक प्रक्रिया पूरा गरिदिए, तुरुन्तै स्टिमेट बनाइदिए। अमेरिकामा व्यापार गर्ने तेन्जिङ उक्याव नेतृत्वको टोलीले सांसद डम्बरध्वज तुम्बाहाम्फेमार्फत तत्कालीन प्रधानमन्त्री केपी ओलीलाई दुईपटक भेटेर निर्माणमा सहयोग गर्न ज्ञापनपत्र बुझाए। ओली सरकारले ज्ञापनपत्र बुझे पनि अनुमतिका लागि प्रक्रिया अघि बढाएन। पुष्पकमल दाहाल नेतृत्वको सरकारका भौतिक योजना तथा निर्माणमन्त्री रमेश लेखकको निर्णयअनुसार परराष्ट्र मन्त्रालयलाई सहयोगका लागि पत्र पठाइयो। परराष्ट्रले चिनियाँ दूतावासलाई अनुरोध गर्यो र दूतावासले तुरुन्तै प्रक्रिया बढाइदियो। सदरमुकाम फुङलिङबाट ओलाङचुङगोला जोड्ने सडक ४१ किमि ट्रयाक खुलेको हो। फक्तालुङ गाउँपालिकाको केन्द्र तापेथोक पुगेको छ। अब ३५ किमि ट्रयाक खुले ओलाङचुङगोलाको बस्तीसम्म पुग्छ। लोकमार्ग आयोजना प्रमुख नेपालीका अनुसार यसका लागि सरकारले यो वर्ष ६० करोड रुपैयाँ विनियोजन गरेको छ। बहुवर्षीय ठेक्कामा लगाउने निर्णय भएको छ। तापेथोक र ओलाङचुङगोला दुईतिरबाट सडक विस्तारका लागि ठेक्का लगाउनुपर्ने प्रस्ताव स्थानीयले गरेका छन्। दुईतिरबाट ठेक्का लगाइए सडकले गति पाउने र एकाध वर्षमै सदरमुकामसँग जोडिने आयोजनाको समेत बुझाइ छ। सदरमुकाम फुङलिङ मेची राजमार्गले जोडिएको छ।"
हट्यो नेपालमाथिको रातो झन्डा,"काठमाडौं अन्तर्राष्ट्रिय नागरिक उड्डयन संगठन (आईकाओ) को गम्भीर सुरक्षा चासो (एसएससी) सूचीबाट नेपालले मुक्ति पाएको छ। नेपालको उडान सुरक्षाको सम्परीक्षण (अडिट) गर्न १६ दिनअघि नेपाल आएको दुई सदस्यीय कोअर्डिनेटेड भ्यालिडेसन मिसन (आईसीभीएम) को प्रतिवेदनका आधारमा बिहीबार आईकाओको क्यानडास्थित मुख्यालयले नेपाललाई एसएससी सूचीबाट हटाउने निर्णय गरेको हो। निर्णयलगत्तै आईकाओको वेबसाइटमा नेपालमाथि चार वर्षदेखि लगाइएको रातो झन्डा हटाइएको छ। उडान सुरक्षा अडिटमा नेपाल यसपटक विश्वभरको औसत ६० प्रतिशत दरभन्दा करिब ७ प्रतिशतले माथि उक्लिएको छ। चार वर्ष लामो प्रयासदेखि हामी आईकाओको गम्भीर सुरक्षा चासो भएको सदस्य राष्ट्रबाट मुक्त भएका छौं, नागरिक उड्डयन प्राधिकरणका महानिर्देशक सञ्जीव गौतमले शुक्रबार बबरमहलस्थित प्राधिकरण मुख्यालयमा आयोजित कार्यक्रममा भने, उड्डयनमा संलग्न सबै सरोकार राख्नेहरूको प्रयासले रातो झन्डा हटाउन सक्षम भयौं।प्राधिकरणका निमित्त महानिर्देशक राजन पोखरेलका अनुसार आईकाओ मुख्यालयले यसपटक नेपालका लागि वरिष्ठ पाइलट इजिन भौडरिज र एरोनटिकल इन्जिनियर एडमन्ड भोल्यान्ड सम्मिलित दुई सदस्यलाई यहाँको हवाई कानुन, नागरिक उड्डयनको संगठन, वायुयान सञ्चालन र उडान योग्यता गरी चार क्षेत्रको सम्परीक्षण गर्न खटाएको थियो। अडिटकै क्रममा टोलीले नेपाल नागरिक उड्डयन प्राधिकरणको उडान सुरक्षा सुपरिवेक्षणको प्रभावकारिता बुझ्न यहाँबाट अन्तर्राष्ट्रिय उडान गर्ने वायुसेवा कम्पनीहरू नेपाल वायुसेवा निगम र हिमालय एयरलाइन्समा आकस्मिक निरीक्षण गरेको थियो। यसपटकको सम्परीक्षण अडिटबाट नेपालको अन्तर्राष्ट्रिय उड्डयन मापदण्ड तथा सिफारिसहरूको परिपालना दर औसतभन्दा करिब ७ प्रतिशतले बढ्न गई ६६ दशमलव ०८ पुगेको छ। आईकाओले निर्धारण गरेको औसत प्रतिशत दर ६० हो। आईकाओले औसत दरभन्दा मुनि प्रतिशत अंक हुने मुलुकहरूलाई रातो झन्डा दिई एसएससी सूचीमा राखिन्छ। अर्थात् यो सूचीमा पर्नेहरूको हवाई सुरक्षामा सुधार नगरी नहुने गम्भीर त्रुटि हुन्छन्। यसै प्रतिवेदनलाई मुख्य आधार मानेर चार वर्षअघि युरोपेली आयोगले समेत आफ्ना सदस्य मुलुकभित्र नेपाली वायुयान कम्पनीहरूलाई पहिलोपटक प्रतिबन्ध लगाउँदै हवाई सुरक्षा सूची (कालो सूची) मा राखेको थियो। पर्यटन सचिव शंकरप्रसाद अधिकारीले अन्तर्राष्ट्रिय नागरिक उड्डयन संगठन (आईकाओ) ले गम्भीर सुरक्षा चासो (एसएससी) सूचीबाट नेपाललाई निकालिसकेकाले चाँडै ईयूको प्रतिबन्धित सूचीबाट निकाल्न पनि प्रयास गर्ने बताए।ईयूको हवाई सुरक्षा सूचीबाट नेपाललाई निकालिएपछि मात्रै नेपाली एयरलाइन्सका विमान र हेलिकप्टरलाई उनीहरूका मुलुकमा उडान भर्न बाटो खुला हुनेछ।आईकाओले ८ वर्षअघि सन् २००९ मा पहिलोपटक नेपालको उडान सुरक्षा अडिट गरेको थियो। त्यसबेला उसले नेपालको हवाई सुरक्षा विश्वव्यापी औसत पालना दरभन्दा धेरै तल भएको भन्दै त्रुटिपूर्ण रहेका थुप्रै हवाई सुरक्षा नियम पालना गर्न निर्देशन दिएको थियो। त्यो अडिटमा नेपालको परिपालना दर ४३ प्रतिशत मात्रै थियो। त्यतिबेला नेपाल आएका विज्ञहरूले नेपालको हवाई कानुन, पाइलटइन्जिनियरएटीसी आदिको व्यक्तिगत इजाजतपत्र प्रदान गरिने प्रणाली, नागरिक उड्डयनको संगठन, वायुयान सञ्चालन, उडान योग्यता, वायुयान दुर्घटना जाँच, एयर नेभिगेसन सेवा र विमानस्थल सञ्चालन गरी आठ क्षेत्रको परिपालना अवस्था अडिट गरेका थिए। २००९ मा औंल्याइएका त्रुटिमा नेपालले गरेका सुधारका प्रयास जाँच्न सन् २०१३ मा फेरि अर्को टोली नेपाल आएको थियो। उक्त अडिटले मापदण्ड तथा सिफारिसहरूको परिपालना दर ५४ प्रतिशत हाराहारी मात्रै भएको औंल्याएपछि त्यसैलाई आधार मानेर ईयूले नेपाललाई प्रतिबन्ध लगाएको थियो।"
ब्युँत्याइँदै प्रचण्डपथ,"तत्कालीन नेकपा एकता केन्द्रसित मिल्ने क्रममा माओवादीले नौ वर्षअघि छाडेको प्रचण्डपथ ब्युँताउने प्रयास सुरु भएको छ। राजधानीको पेरिसडाँडामा पाँच दिनदेखि जारी माओवादी केन्द्र सचिवालयको विस्तारित बैठकमा बिहीबार र शुक्रबार बोल्ने अधिकांश नेताले पार्टीलाई बाँध्ने वैचारिक हतियार हराएको भन्दै अब प्रचण्डपथमा फर्कनुपर्ने माग गरेका हुन्। तत्कालीन भूमिगत माओवादीले २०५७ माघमा भारतको नोयडामा गरेको दोस्रो राष्ट्रिय सम्मेलनबाट पास गरेको प्रचण्डपथ २०६५ मा नारायणकाजी श्रेष्ठ पक्षसित एकताका लागि स्थगित गरेका कारण आजको रक्षात्मक अवस्थामा पुग्नुपरेको समीक्षासमेत उनीहरूले गरे। प्रचण्डपथको आलोचक पंक्तिले भने नेतृत्वको चाकडी गर्न यो बहस ल्याइएको आरोप लगाएको छ। योसँगै माओवादीभित्रको आन्तरिक असन्तुष्टि प्रचण्डपथमाथिको सैद्धान्तिक बहस को आवरणमा छताछुल्ल भएको छ।प्रचण्डपथमा फर्कौंं भन्नुको अर्थ मैले इतिहासको गाडीलाई पछाडि फर्काऔं भनेको होइन, तर विचार संश्लेषणका लागि ढिलाइ हुँदै छ, नेता अग्निप्रसाद सापकोटाले बैठकमा भने, प्रचण्डपथ व्यक्ति प्रचण्डको सम्पत्ति होइन, सबैको योगदानबाट प्राप्त भएको महान् संश्लेषण थियो, त्यसलाई आजको परिवर्तित अवस्थामा विकास गर्दै जाने हो, छाड्ने होइन। प्रचण्डपथ पुन:स्थापनाका प्रस्तावक नेता सापकोटा माओवादीमा मोहन वैद्य, बाबुराम भट्टराईबीच मतान्तर रहेकै कालसमेत अध्यक्ष पुष्पकमल दाहालनिकट मानिन्थे।सापकोटाको प्रस्तावलाई कृष्णबहादुर महरा, हरिबोल गजुरेल, मणि थापा, रेखा शर्मा, गणेशमान पुन, हितराज पाण्डेलगायतले समर्थन गरेका छन्। उपप्रधान तथा परराष्ट्रमन्त्रीसमेत रहेका महराले बैठकमा बोल्दै विचार संश्लेषणमा पार्टी पछि पर्दै गएको भन्दै प्रचण्डपथको औचित्यमाथि बोले। त्यसबेला कार्यनीतिक फाइदाका लागि पार्टीले अघि सारेका प्रस्थापना छाड्ने काम भयो, महरालाई उद्धृत गर्दै बैठक स्रोतले भन्यो, अब त्यसलाई सच्याएर नयाँ पार्टी र कम्युनिस्ट आन्दोलनको विकास गर्ने हो भने प्रचण्डपथमा जाऔं।माओवादी केन्द्रभित्र अध्यक्ष दाहाल निकट मानिने नेताहरूबाट यो विचार शृंखलाबद्ध रूपमा प्रकट हुनुलाई अर्का नेता नारायणकाजी श्रेष्ठ पक्षले निको मानेको छैन। एक नेताको भनाइमा अध्यक्ष दाहाललाई प्राधिकार घोषणा गर्ने यो योजनाबद्ध प्रयास हो। नेतापिच्छे प्रचण्डपथ उच्चारण हुँदै गर्दा शुक्रबारको बैठकमा बोलेका श्रेष्ठले भने त्यो शब्दै उच्चारण गरेनन्, बरु नेतृत्वको अतिरन्जित मूल्यांकन भइरहेको भन्दै आपत्ति जनाए। उनले अध्यक्ष दाहालको नेतृत्व सकार्न अप्ठ्यारो नरहेको भन्दै उनमा खोट नदेख्ने, बाँकी सबलाई दाहालले मात्रै डन्डा हान्न पाउने छुट पाउन नहुने मत राखेपछि आन्तरिक तनाव सतहमा आयो।प्रचण्डलाई नेता मान्न कुनै समस्या छैन, तर उहाँको कुनै कमजोरी छैन, अरूको मात्रै कमजोरी हो, उहाँले मात्रै डन्डा हान्ने हो। त्यो नगर्दा पार्टी बिग्रेको भन्ने हुन्छ?, उनले प्रश्न गरे, अध्यक्षकै रूपान्तरण पहिलो आवश्यकता हो। अध्यक्षबाहेकको मात्रै कमजोरी हो भन्ने गरियो भने उचित हुँदैन। नेता मानियो भन्दैमा दाहाललाई सधैं अध्यक्ष राखिराख्नुपर्छ भन्ने कहीं नभएको श्रेष्ठले खुलेरै व्यक्त गरे। दाहालनिकट नेताहरूले प्रचण्डपथ पुन:स्थापित गर्ने माग गर्दैगर्दा श्रेष्ठनिकट नेताहरूले विरोध गरे। श्रेष्ठनिकट अर्का नेता गिरिराजमणि पोखरेलले प्रचण्डपथ ब्युँताउने बहसतिर लागेको खण्डमा पार्टी थप ओरालो लाग्ने बताए। विचार संश्लेषण आवश्यक छ भन्दैमा व्यक्ति पूजामै फर्कनु उचित नहुने तर्क गरे। अमिक शेरचन, टंक राईलगायत नेताले बोले पनि प्रचण्डपथबारे उनीहरू तटस्थ बसे।दाहालनिकट नेताहरूको भनाइमा माओवादीलाई सखाप पारेको गुटबन्दीले हो, अनि गुटबन्दी बढेको चाहिँ वैचारिक मियो नभएर। उनीहरूले प्रचण्डपथको पुनर्जागरणमार्फत गुटबन्दी सिध्याउनुपर्ने तर्क गरे। कांग्रेस र एमालेभन्दा माओवादी भिन्न हो भन्ने पुष्टि गर्न पनि प्रचण्डपथ र एक्काइसौं शताब्दीमा जनवादको विकास (एशज) बारे अवधारणा अघि सार्नुपर्ने ती नेताहरूको तर्क छ। सबैको मिहिनेतले आएको प्रचण्डपथ र एशज सम्बन्धी पथप्रदर्शक विचारलाई कार्यनीतिक फाइदाका लागि स्थगन गर्दा तत्काल त फाइदा भयो होला, तर आज परिणाममा घाटा भयो, नेता सापकोटाले भने, प्रचण्डपथ र एशजले माक्र्सवाद, लेनिनवाद र माओवादभन्दा अघि बढ्ने साहस गरेका छन्। त्यसलाई छाड्ने हँुदा आज कहाँ हिँडेको, कहाँ पुगियो भनेजस्तो भएको छ।सबै नेताबाट बिग्रियो भन्नेमात्रै गुनासो आएकाले अब सुधार्ने उपाय खोज्न प्रचण्डपथमा जानुपर्ने तर्क दाहालनिकट नेताको छ। असन्तुष्ट नेताहरूले दाहाल निकट नेताहरूमा युद्धकालीन धङधङी र व्यक्ति पूजाको संस्कार जीवित रहेको भन्दै पार्टीको सामूहिक स्पिरिट लाई कमजोर बनाउन आएको धारणा भनी आरोपित गरे। दाहाल निकट नेताहरूले भने युद्धकालमा जाने नभई पार्टीको सैद्धान्तिक गाइड लाइन निर्माण गर्ने प्रस्ताव गर्नु अनुचित नभएको तर्क गरे। हामीले माओवाद मान्दा पनि माओका सबै शैली जस्ताको तस्तै मानेका थिएनौं, त्यस्तै प्रचण्डपथको रूप होइन सार मान्ने हो, अर्का एक नेताले भने, यो बैठकबाट विचार ब्युँझाउने अभियान सशक्त रूपमा सुरु भएको घोषणा गरौं। चुनाव हारको कारण खोतलियो, अब सुधार्ने हो भने नैतिकता र मान्यता पुन:स्थापना गरौं।"
प्रचण्डले पढ्न छाडे,"माओवादी नेताहरूले पार्टीभित्र अध्ययनचिन्तनमा उल्लेख्य ह्रास आएको भन्दै आपत्ति जनाए। युद्धकालमा अध्यक्ष दाहालसहित नेताहरू अध्ययन र पुस्तक, दस्ताबेज लेखनमा सक्रिय रहने गरेको विगत सम्झाउँदै उनीहरूले आजभोलि नेताहरूको दिनचर्या बिहानदेखि रातिसम्मै भेटघाटमा बित्ने गरेको गुनासो गरे। बोल्ने प्राय: सबै नेताहरूले दाहालले हिजोआज पढ्न छाडेकाले अरू नेतालाई पनि मतलब नभएको आरोप लगाए। अध्यक्ष कमरेड पहिले आफैं बिहान र बेलुका निश्चित घण्टा छुट्याएर पढ्नुहुन्थ्यो, आजकल त्यस्तो नगरेको धेरै भयो, सहभागी एक नेताले भने, अध्यक्षले नै लत्तो छाडेपछि अरूलाई पनि के मतलब? वैचारिक काम छाडेर दैनन्दिन घटनाका पछि लाग्ने हुँदा पार्टी संस्कृतिमा ह्रास आयो। आजको पराजयका पछाडि आजको कारण मात्रै खोजेर हुँदैन, यी सबै आयाममा जानुपर्छ।नेता नारायणकाजी श्रेष्ठले पार्टीभित्र उठेका बहसहरूलाई अहिल्यै संश्लेषण गर्न नसकिने भन्दै तीन चरणका चुनावपछि हुने पार्टी महाधिवेशनमार्फत ग्रेट डिबेट थाल्नुपर्ने तर्क गरे। हाम्रो पार्टी यो अवस्थामा किन पुग्यो, मुख्य समस्या के हो? श्रेष्ठले भने, पार्टीको आधारभूत लाइन क्रान्तिकारी जस्तो देखिन्छ, तर व्यवहार पूरै बुर्जुवा छ। वैचारिक लाइन ठीकठीकै छ, तर पार्टीभित्र बहस, अध्ययन पूरै छुटेको छ। समाधान खोज्ने हो भने अब महान् बहस र नयाँ सर्वहारा सांस्कृतिक क्रान्तिको अभियान चलाउनुपर्छ। साउन २ देखि जारी सचिवालय बैठकमा उठेका विषयहरूको जवाफ शनिबार अध्यक्ष दाहालले दिनेछन्। बैठकमा सहभागी नेतामध्ये रामबहादुर थापाले मात्रै बोल्न बाँकी छ।"
साउनभित्रै उम्मेदवार,"काठमाडौं कांग्रेसले आगामी असोज २ मा हुने प्रदेश २ को स्थानीय तह निर्वाचन रणनीति अघि सारेको छ। राजधानीमा शुक्रबार राति सम्पन्न प्रदेश २ को दुईदिने भेलाले तराई मधेसको राजनीतिक र विकाससम्बन्धी बेग्लाबेग्लै प्रस्ताव पारित गर्दै चुनावी अभियान थालेको हो। प्रदेश २ का पार्टी केन्द्रीय सदस्य, सांसद, पूर्वसांसद, जिल्ला सभापति, क्षेत्रीय सभापतिसहितको भेलाले मधेसका माग सम्बोधनका लागि संविधान संशोधन गर्ने र विकास आयोजनाको नेतृत्व कांग्रेसले लिने उद्घोषसमेत गरेको छ।भेलाले मधेसी जनताको भावना र माग सम्बोधन गर्न संसदीय प्रक्रियामा रहेको संविधान संशोधन पारित गर्न सबै राजनीतिक दलसँग आग्रह पनि गरेको छ। सरकारले पछिल्लो पटक बढाएको स्थानीय तहको संख्या कार्यान्वयनमा ल्याउनसमेत भेलाले माग गरेको छ। सरकारले स्थानीय तहको संख्या बढाए पनि सर्वोच्च अदालतको आदेशका कारण रोकिएको थियो। त्यसलाई प्रक्रिया पुर्याएर कार्यान्वयनमा लैजान भेलाले माग गरेको हो। प्रमुख प्रतिपक्षी एमालेलाई पनि संविधान संशोधनको पक्षमा दृष्टिकोण बनाई सहयोग गर्न भेलाले अपिल गरेको छ। भेलाले पारित गरेको राजनीतिक प्रस्तावमा राष्ट्रिय जनता पार्टीलगायत सबैलाई तेस्रो चरणको चुनावमा सहभागी हुन अपिल गरेको छ। प्रधानमन्त्री शेरबहादुर देउवाले असोज २ गतेको चुनावअघि नै संविधान संशोधन विधेयक मतदानमा लैजाने बताए। संशोधनको पक्षमा अहिलेसम्म दुई तिहाइ मत पुर्याउन छलफल चलिरहेको बताउँदै भेलामा उनले भने, हामीसँग दुई तिहाइ पुगिहाल्ने अवस्था अहिले विद्यमान छैन। तर मधेसी जनताको भावनाअनुसार यसलाई पारित गराउन हामी लाग्नेछौं। संविधान संशोधनमार्फत कांग्रेसले मधेसको समस्या समाधान गर्न चाहेको बताउँदै प्रमुख प्रतिपक्षी एमालेका कारण दुई तिहाइ पुग्ने अवस्था नरहेको देउवाले बताए। मधेसको समस्या समाधान गर्न नचाहनेले विधेयकको विपक्षमा मतदान गर्छन्। मतदानमा लैजाँदा जनताले पनि कसले समस्या हल गर्न नचाहेको रहेछ, थाहा पाउँछन्, प्रधानमन्त्री देउवाको भनाइ थियो, मधेसको समस्या समाधानका लागि हामी संशोधन विधेयक चुनावअघि नै मतदानमा लैजाने तयारीमा छौं। भेलामा कांग्रेसका २ नम्बर क्षेत्रका नेताहरूले पनि संविधान संशोधनलाई मतदानमा लगेर टुंगोमा पुर्याउन नेतृत्वलाई दबाब दिएका थिए। कांग्रेसका मधेस केन्द्रित नेताहरूले संविधान संशोधनको मुद्दा मधेस केन्द्रित दलहरूको मात्रै नभएर आफूहरूको पनि माग रहेको उल्लेख गर्दै चुनावी वातावरण सहज बनाउन संशोधन विधेयक अड्काएर राख्न नहुने धारणा राखेका थिए। कांग्रेस नेता विमलेन्द्र निधिले संविधान संशोधनलाई मतदानमा लैजानुपर्नेमा जोड दिए। उनले एमाले संशोधनको पक्षमा नआए त्यसैलाई चुनावी मुद्दा बनाएर लैजान सकिने धारणा राखेका थिए। पार्टीभित्रैबाट संशोधन प्रस्ताव अघि बढाउन दबाब परेपछि देउवाले चुनावअघि नै संशोधन विधेयक मतदानमा लैजाने टुंगोमा पुगिएको जानकारी गराएका हुन्। निधिले पहिलो र दोस्रो चरणको चुनावमा पुगेको क्षति पूर्ति गरेर प्रदेश २ ले कांग्रेसलाई एक नम्बरको पार्टी बनाउने उद्घोषसमेत गरे।भेलामा प्रदेश २ का १ सय ७० नेता तथा कार्यकर्ता सहभागी भएको केन्द्रीय सदस्य रामकृष्ण यादवले बताए। यादवका अनुसार २ नम्बर क्षेत्रको चुनावी रणनीति बनाउन जिल्लागत समूह बनाएर छलफल गरिएको थियो। भेलाले पारित गरेको विकास निर्माणसम्बन्धी प्रस्तावमा मधेसमा कृषि विश्वविद्यालय, वीरगन्ज विश्वविद्यालय खोल्ने, दोस्रो चरणको हुलाकी राजमार्ग सरकारले आफ्नै स्रोतमा निर्माण गर्नुपर्ने, सुनसरीकमला डाइभर्सन कार्यान्वयन गर्ने, मेडिकल कलेज, कृषि कलेज खोल्ने, रोजगारमूलक कार्यक्रम सञ्चालन गर्ने, जनकपुर र पूर्वपश्चिम रेलवे सञ्चालनलगायत विषय समेटिएको छ। वीरगन्जको चिनी कारखाना, कृषि औजार कारखाना तत्काल सञ्चालन गर्नुपर्ने मागसमेत प्रस्तावमा गरिएको छ।भेलाले साउन मसान्तसम्म प्रदेश २ का लागि उम्मेदवार छनोट गर्नुपर्ने निर्णयसमेत लिएको छ। त्यसअघि देउवाले पनि एक महिनाअघि नै उम्मेदवार दिइसक्ने बताएका थिए। पहिलो र दोस्रो चरणको चुनावमा पार्टी दोस्रो नम्बरमा पुग्नुमा ढिलो गरी उम्मेदवारी दिनु पनि प्रमुख कारण रहेको भन्दै २ नम्बरमा चाँडै उम्मेदवार छनोट गर्ने तयारी भएको हो। कांग्रेसले आठवटै जिल्लाको बृहत् भेला जनकपुरमा गर्ने, भेलालाई सभापति एवं प्रधानमन्त्री देउवा, वरिष्ठ नेता रामचन्द्र पौडेललगायत पदाधिकारीले सम्बोधन गर्ने निर्णय पनि लिएको छ। वीरगन्जमा बृहत् चुनावी सभा, आठवटै जिल्ला सदरमुकाममा चुनावी सभा गर्ने निर्णयसमेत भेलाले गरेको छ। सबै सभालाई शीर्ष नेतृत्वले सम्बोधन गर्ने कार्यक्रम छ।"
राजधानीका सडक बेहाल,"चावहिलसाँखु सडक खण्डको एकातिर पानी जमेर हिलाम्मे भएको छ, अर्कोतिर यात्रुहरू धूलोले नाक छोप्न बाध्य छन्। चावहिलजोरपाटी सडकका खाल्डाखुल्डीले उक्त क्षेत्रमा आवतजावत गर्ने पैदलयात्री र सवारी साधनलाई कठिनाइ भएको छ। वर्षा र ढलका कारणले गर्दा उक्त सडकका खाल्डामा अहिले पानी जमेको छ भने दिनहुँ प्रहरी अगाडि २३ वटा दुर्घटना आउने महानगरीय ट्राफिक प्रहरी वृत्तका सइ हरि भट्टराई बताउँछन्। उनले भने, बौद्धदेखि साँखुसम्मकै सडकको हविगत त्यस्तै छ। दिनहुँ प्रहरीले नै सहयोग गर्नुपर्ने गरी दुर्घटना भइरहन्छन्। प्राय: मोटरसाइकल, स्कुटर दुर्घटनाको सिकार हुन्छन्। ठूला, मानवीय क्षति हुने प्रकृतिका नभए पनि ससाना दुर्घटना दिनहुँजसो भइरहन्छन्। स्थानीय उदयबहादुर लिम्बू भने दुर्घटनाको संख्या यसभन्दा निकै बढी रहेको बताउँछन्। चुच्चेपाटीमा पासाङ ल्हामुको शालिक अगाडि घुमाउनुपर्ने बाटो भएकाले दुर्घटनाको संख्या उच्च रहेको उनको भनाइ छ। अपांग महासंघका सदस्य रहेका उनले भने, हामीजस्ता स्कुटर चलाउनेलाई झनै उपत्यकाका सडकले दिएको सास्ती बयान गर्न सकिन्न। पानी परेको दिनमा यो स्थानमा १० भन्दा बढी दुई पांग्रे चिप्लिने, लड्ने हुन्छ।लिम्बूले काठमाडौंका सडकले अपांगलाई घरमै रहन बाध्य बनाएको बताए। आफंैले कुनै काम गर्न बाहिर निस्कन भौतिक संरचना राम्रो नभइदिँदा परनिर्भर हुनुपरेको अपांगहरूको भनाइ छ। महासंघका सदस्य लिम्बूले भने, ट्याक्सीमा आवतजावत गर्दा महँगो पर्छ, आफंैले हिँडडुल गर्न दृष्टिविहीन, अपांगहरूलाई गाह्रो भएकाले कोठामै सीमित हुनुपरेको छ।उक्त चोकमा शालिकको ढोकैमा मेलम्चीले जमिन खनेकाले निर्माण सामग्री पनि थुपारिएको छ। बेलुका बनाउने भन्छन् तर दुई महिना हुन आँट्यो अझसम्म यो खाल्डो निर्माण सकिएको छैन, एक पसलेले भनिन्। बेलुका निर्माण गर्ने भनेर काम गरेको जस्तो देखिए पनि भौतिक प्रगति शून्यझैं देखिएको स्थानीय गुनासो गर्छन्। काठमाडौं महानगरपालिका वडा नं ६ कै सरस्वती नगरमा पनि सडकको खाल्डाखुल्डीले दिनहुँ ससाना दुर्घटना भइरहेको हुन्छ। असारको अन्तिम दिन बौद्धिक नगरअगाडिको खाल्डोमा राति राँगो खसेपछि बिहान मृत राँगोलाई निकालेर खाल्डो पुरिएको थियो। घटना हुनुभन्दा हप्ता दिनभन्दा अघिदेखि उक्त खाल्डो खुलै थियो। स्थानीय पसलेले भने, अर्को खाल्डो पनि ढल सफा गर्ने भनेर खुलै राखेको छ। एकपल्टमा एउटा मात्र गाडी आउन वा जान सक्नेगरी सडक छ। यस सडकमा पनि मोटरसाइकल दुर्घटना त सामान्य भइसक्यो। केही कारणले सडकमा खाल्डो खन्ने गरे पनि पुर्न र निर्माण गर्न निकै समय लिने गरेको उपत्यकावासीको भनाइ छ। खाल्डो पुर्न तत्परता नदेखाउँदा राजधानीमा दुर्घटना बढिरहेका छन्। ट्राफिक प्रहरी वृत्त बौद्धका सई भट्टराईले खाल्डाखुल्डीका कारण ट्राफिक व्यवस्थापन चुनौतीपूर्ण बनिरहेको बताए। मोटरसाइकल, स्कुटर भासिने, ठोक्किने, चिप्लिनेजस्ता घटना बारम्बार भइरहन्छन्। ग्राभेल हाले पनि सडकमा सवारी चाप निकै रहेकाले टिक्दैनन्, भट्टराईले भने। राजधानीका विभिन्न ठाउँमा खराब सडक र खाल्डाखुल्डीले सवारी साधन चलाउने, पैदल यात्री र ट्राफिक प्रहरी तीनैलाई खतरा छ। ट्राफिक प्रहरी वृत्त कोटेश्वरका प्रहरी निरीक्षक हर्कबहादुर रावलले भने, मेलम्चीको पाइप जडान गर्नुपर्ने भएकाले यस क्षेत्रमा खाल्डाखुल्डी धेरै छन्। भित्री सडकको अवस्था झनै नाजुक छ। मृत्यु नै हुनेगरी ठूला घटना नभए पनि ससाना घटना दिनहुँ भइरहन्छन्।भक्तपुर र काठमाडौं जोड्ने जडिबुटीको पुल नजिक पूर्वतिर आउने बाटोमा पानीको पाइप फुटदा मर्मत गरेर पुरियो। तर अहिले गाडी गुड्ने स्थिति नभएको स्थानीय बताउँछन्। मुनिभैरवमा पनि दुई खाल्डा थिए, पुरिएर ग्राभेल गरिए पनि गाडी त्यो स्थानको दायाँबाया गुड्छन्। बानेश्वरबाट तीनकुने जाने सडकमा पनि पुल भत्किएपछि त्यहाँ दुर्घटनाको उच्च जोखिम छ। प्रहरी निरीक्षक रावलले भने, चार लेनको सडकमा एकलेन मात्र हुन्छ त्यहाँ।गौशाला पनि मेलम्चीको पाइप बिछ्याउने कार्यबाट प्रभावित स्थानमध्ये एक हो। लामो समयसम्म पाइप बिछ्याउने कार्य भइरह्यो। धूलो र हिलोले पनि सडक नराम्रो बनायो। अहिले पनि च्याम्बर राख्न गौशाला चोकमै खाल्डो खनिएको छ। तर छेकिएकाले दुर्घटनाको सम्भावना कम छ, गौशाला ट्राफिक प्रहरी वृत्तका सागर बोहराले भने, ढल व्यवस्थित नभएकाले पनि पानी पर्दा सडकमै पानी जम्छ। मैजुबहाल जाने सडकमा मारूती भ्यान, निलो ट्याक्सी, मोटरसाइकलजस्ता साना सवारीको स्टार्ट बन्द हुने, नचल्ने हुने उनले बताए। दरबारमार्गका प्रहरी निरीक्षक सुनीलजंग शाही पनि खाल्डाखुल्डीले समस्या ल्याएको स्वीकार्छन्। लाजिम्पाटको सडकमा खाल्डो थियो, आज पुरियो, शाहीले भने, तत्कालका लागि गिट्टी हालेर छाडिएको छ। पानी पर्दा फेरि त्यो सडक त्यस्तै हुनेछ। प्राय: दुर्घटना सवारी चालकले हिलो र खाल्डो छल्न खोज्दा हुने गरेको उनको अनुभव छ।"
झरीमा गरिँदै कालोपत्रे,"ललितपुर प्रधानमन्त्रीले १५ दिनभित्र सडकका खाल्डा पुर्न निर्देशन दिएसँगै झरीमै कान्ति लोकपथअन्तर्गत पर्ने गोदावरी नगरपालिका१२ स्थित सडकका खाल्डाहरू कालोपत्रे गर्ने काम सुरु गरिएको छ। ठेकेदार कम्पनीले सडकमा झरीकैबीच ग्राबेल हालेका छन्, त्यो पनि अत्यधिक माटो र ठूल्ठूला ढुंगा मिसिएका। एक ठाउँमा काम भए तापनि अन्य महत्त्वपूर्ण सडक सातदाबाटोचापागाउँअन्तर्गत सुनाकोठी, ठेचो, चापागाउँमा सडक खाल्डाहरू थुप्रो छन्। त्यस्तै हरिसिद्धि कर्मनाशा खोलागोदावरी सडक, नख्खु खोलाभंैसेपाटीबुंगमती सडकमा पनि खाल्डाखुल्डी उस्तै छन्। तर कसैले मर्मत गर्न चासो दिएको छैन। महानगरीय ट्राफिकका अनुसार हरिसिद्धि मोड, ठेचो धापाखेल दोबाटो माथिको मोडका खाल्डामा गत महिनामा ५ मोटरसाइकल दुर्घटनामा परे। ललितपुर ट्राफिक प्रहरी प्रमुख प्रहरी निरीक्षक सीताराम हाछेथुका अनुसार उपत्यकामा हुने सडक दुर्घटनका ८० प्रतिशत कारण सडक खाल्डा हुने गरेको छ। सडक खाल्डाकै कारण कान्तिराज पथमा मासिक एकदुई वटा दुर्घटना हुने गरेका छन्, उनले भने।डिभिजन सडक कार्यालयका अनुसार सातदोबाटोचापागाउँ सडक, हरिसिद्धि कर्मनाशागोदावरी, एकान्तकुनाभंैसेपाटीबुंगमती सडक डिभिजनले हेर्दैन। डिभिजन कार्यालय ललितपुरका इन्जिनियर कुलप्रसाद आर्चायले उक्त सडक काठमाडौं सडक विस्तार आयोजनाले हेर्ने बताए। ठैव सानोगाउँ सडक, ग्वार्कोलुभु लाकुरी भञ्ज्याङ, धर्मेश्वरटीकाथली मनोहरा र सौगल चोकभोल ढोकाबालकुमारी सडकमा खाल्डा पुरिसकेका छांै, उनले भने, ग्वार्को मंगलबजारपुल्चोक, इटी टोलप्रयागपोखरीग्वार्को र सातदोबाटोजावलाखेल, कृष्णगल्ली, पाटन अस्पतालमहालक्ष्मी स्थान चक्रपथ सडकमा खाल्डाखुल्डी कालोपत्रे भइसकेको छ। त्यस्तै कंलकीकोटेश्वरअन्तर्गत पनि थुप्रै खाल्डा छन्। उक्त सडक खण्डको सर्भिस ट्रयाकअन्तर्गत झन बढी खाल्डाहरू छन्। तर पनि चक्रपथ सुधार योजनाले मर्मत गर्न सकेको छैन। चक्रपथ सुधार योजना प्रमुख ज्ञानेन्द्र झाले सर्भिस ट्रयाकअन्तर्गत पर्ने कतिपय खाल्डाहरू ढलले गर्दा भएको बताए। खाल्डा पुर्न काठमाडौं उपत्यका खानेपानी लिमिटेड ढल महाशाखालाई पटकपटक जानकारी गराएका छांै, उनले भने, तर मर्मत गर्न चासो दिएको छैन। उनले एकान्तकुनाजावलाखेल सडकमा ढल खन्नेक्रममा खाल्डो परेको बताए। तर पनि सम्बन्धित निकायले पुर्न चासो दिएको छैन, उनले भने।"
आदिवासीलाई अल्पसंख्यकमा नराख,"काठमाडौं (कास) सरकारले स्थानीय तह निर्वाचन प्रयोजनका निम्ति भन्दै आदिवासी जनजातिलगायतलाई अल्पसंख्यक जाति मा राख्नु गलत भएको अधिकारकर्मीले बताएका छन्। गृह मन्त्रालयले ० दशमलव ५ प्रतिशतभन्दा कम जनसंख्या भएका समुदायलाई समेटदै अल्पसंख्यक जातीय समूह को सूची वैशाख ११ मा राजपत्रमा प्रकाशन गरेको छ। राष्ट्रिय जनगणना २०६८ को तथ्यांकअनुसार जातीय समूह विभाजन गरिएको उल्लेख छ। जनजाति अधिकारकर्मीले केन्द्रीय तथ्यांक विभाग जातजाति छुटाउने निकाय नभएको उल्लेख गर्दै अल्पसंख्यक जातिको सूची सच्याउनुपर्ने समेत भनेका छन्। सरकारले यसअघि ५९ समुदायलाई आदिवासी जनजातिमा सूचीकृत गरेको छ। जनजाति समूह र त्यसभित्रका उपजाति समूह गरी ४९ समुदाय अल्पसंख्यक सूचीमा राखिएका छन्। सूचीकृत आदिवासी जनजाति भित्रकालाई अल्पसंख्यकमा राखिनु गलत छ, अधिकारकर्मी प्राध्यापक ओम गुरुङले भने, आदिवासी जनजाति र अल्पसंख्यकको भिन्नतालाई नबुझेर हो या बुझ पचाएरै हचुवाका भरमा अल्पसंख्यकमा राखेर अधिकारबाट वञ्चित गर्ने काम भएको छ। आदिवासी जनजाति उत्थान राष्ट्रिय प्रतिष्ठानद्वारा गठित कार्यदलले धुलिखेलमा आयोजना गरेको अल्पसंख्यकसम्बन्धी परामर्श गोष्ठी मा गुरुङले उक्त विचार व्यक्त गरेका हुन्। अधिवक्ता शंकर लिम्बूका अनुसार अन्तर्राष्ट्रिय कानुनले आदिवासी जनजाति भन्नाले आत्मनिर्णयको अधिकार, भूमिमाथिको स्वामित्व, स्वशासन, प्राकृतिक स्रोतसाधनमाथि पकड, भाषा, संस्कृतिमाथिको अधिकार सुनिश्चित हुन्छ। तर, अल्पसंख्यकलाई त्यो अधिकार रहँदैन, नेपालका आदिवासीहरूको मानव अधिकारसम्बन्धी वकिल समूह (लाहुर्निप) का महासचिवसमेत रहेका लिम्बूले भने, अल्पसंख्यकहरूलाई राज्यमा सहभागी हुने र उनीहरूको व्यवस्थापन तथा समस्या पूरा गरिदिने मात्र रहन्छ।जनजातिभित्र सूचीकृतमध्ये कुमाल, भुजेल, राजवंशी, शेर्पा, दनुवार, माझी, चेपाङ, सुनुवार, सन्थाल, थामी, धिमाल, याक्खा, ताजपुरिया, पहरी, भोटेल, थकाली, छन्त्याललाई अल्पसंख्यकमा राखिएको छ। त्यसैगरी ह्योल्मो, बोटे, बरामो, जिरेल, दुरा, मेचे, राजी, डोल्पो, ब्यासी, लेप्चा, कुशबाडिया, हायु, ल्होपा, कोचे, ल्होमी, तोप्केगाला, वालुङ, राउटे, कुसुन्डालाई अल्पसंख्यक जातिमा राखिएको छ। राई जाति समूहभित्रका कुलुङ, नाछिरिङ, याम्फु, चाम्लिङ, आठपहरिया, बान्तवा, थुलुङ, मेवाहाङ, साङपाङ, खालिङ र लोहोरुङ तथा गुरुङ जातिभित्रको घले र नेवारभित्रको मालीलाई पनि अल्पसंख्यकमा राखिएका छन्।"
दोस्रो किस्ता दिन आनाकानी,"सबैभन्दा पहिले स्थायी आवास अनुदान सम्झौता गरेर पहिलो किस्ता बुझेका जिल्लाको उत्तरी व्यापारिक केन्द्र सिंगटीका भूकम्पपीडित अहिले निराश छन्। सबैभन्दा क्षतिग्रस्त मानिएको यो बजारमा जोखिम कायमै रहेको भन्दै पुनर्निर्माण प्राधिकरणले दोस्रो किस्ता दिन आनाकानी गरेको छ। दुईतर्फबाट खोलाको बहाव थेग्नुपर्ने यो बजारलाई चारैतर्फको भीर सधैंको चुनौती बनेको छ। यसैलाई देखाएर बिगु, गौरीशंकर र कालिञ्चोक गाउँ कार्यपालिकाको विनिमय केन्द्र सिंगटी बजारलाई जोखिमयुक्त सूचीमा राखिएको छ। एक सय जति परिवारले घर बनाइसके तर अझै दोस्रो किस्ता दिइएन, स्थानीय व्यापारी बोधराज श्रेष्ठले भने। जोखिम भनिए पनि यहाँ ठूल्ठूला पक्की भवन निर्माणाधीन छन्।भूकम्पले तहसनहस पारे पनि जलविद्युत् आयोजनाका कारण सिँगटीमा केही समयमै उस्तै चहलपहल फर्किएको थियो। २०७२ वैशाख २९ को शक्तिशाली अनुकम्पको केन्द्रविन्दु यो बजारनजिकै थियो। बजार थिग्रिँदै गर्दा देशमै पहिलोपटक राष्ट्रिय पुनर्निर्माण प्राधिकरणका तत्कालीन कार्यकारी प्रमुख सुशील ज्ञवालीले अनुदान सम्झौताको सुरुवात यहींबाट गरेका थिए। ज्ञवालीको हातबाट सम्झौतापत्र पाएकाहरूले नै अहिले दोस्रो किस्ता पाएनन्।यहाँका झन्डै साढे ३ सय होटल र पसलमा दैनिक एक हजारभन्दा बढीको आउजाउ हुन्छ। नागरिकतासमेत दिलाउने इलाका प्रशासन, सरकारी अस्पताल, केही निजी स्वास्थ्य केन्द्र, बैंक, लघुवित्त र सहकारीको कारोबारले बजारमा चमक थपेको छ। गौरीशंकर संरक्षण क्षेत्रको केन्द्रीय कार्यालय, क्याम्पस र निजी विद्यालयका कारण पनि यो उत्तरी भेगको जंक्सन बनेको छ। यहाँका पीडितलाई दोस्रो किस्ता उपलब्ध गराउन प्रयास भइरहेको छ, पुनर्निर्माण प्राधिकरण दोलखा कार्यालयका प्रमुख सागर आचार्यले भने, प्राविधिक प्रतिवेदनअनुसार सडक सीमा र खोला किनारका बस्ती जोखिम उल्लेख भएपछि केही घरपरिवारलाई दोस्रो किस्ता रोकिएको हो।च्छोरोल्पा हिमताल र बाढीपहिरोले बजार खतरामा पर्न सक्ने सम्भावना न्यूनीकरण गर्न भर्खरै जलउत्पन्न प्रकोप डिभिजन कार्यालयले करिब १५ करोडको परियोजना सुरु गरेको छ। डिभिजन प्रमुख नारायणप्रसाद सुवेदीले सिंगटी बचाउन हालसम्म करिब ६ करोड खर्च भइसकेको बताए। पहिरो रोकथाम गर्न जोखिमपूर्ण मानिएका भीरमा माथिल्लो तामाकोसी जलविद्युत् आयोजनाले काम गरिरहेको छ। बिगु गाउँपालिका४ अन्तर्गत पर्ने सिंगटीमा गत वैशाखमा प्राधिकरण प्रमुख डा गोविन्द पोखरेल पनि आएका थिए। उनले तत्काल दोस्रो किस्ता मिलाइदिने आश्वासनसमेत दिए तर दोस्रो किस्ता दिन आलटाल भइरहेको वडाध्यक्ष बुक्तम तामाङले बताए। अर्कोतर्फ, यहाँका बासिन्दाले अनुदानको रकम लिन अर्को जिल्ला रामेछाप धाउनुपरिरहेको छ, उनले भने। सुरुमा सिंगटीमा अस्थायी शाखा राखेर खाता खोलेको नेपाल इन्भेस्टमेन्ट बैंकले पैसा लिन भने रामेछापको मन्थली शाखा बोलाएपछि स्थानीय मारमा परेका हुन्। केशरबहादुर खत्री र लघु तामाङले रामेछाप आउजाउ गर्दा प्रतिव्यक्ति झन्डै सात हजार रुपैयाँ खर्च भएको गुनासो गरे। प्राधिकरणले अब विगतमा जस्तो झन्झट नहुने, नजिकैको बैंकबाट रकम पाउने व्यवस्था मिलाइने जनाएको छ। दोस्रो किस्ता उपलब्ध गराउनेबारे पनि तत्काल निर्णय हुन्छ, प्राधिकरणका जिल्ला प्रमुख आचार्यले भने, यो काम चाँडो सक्न वडा कार्यालयको सिफारिस चाहिन्छ। अर्कोतर्फ, यहाँका बासिन्दालाई सरकारले दिने आवास निर्माण बापतको अनुदान लिन अर्को जिल्ला धाउनुपर्ने सास्ती त छँदैछ।घर बन्यो, नक्सापास भएनसिन्धुपाल्चोक चौतारा साँगाचोकगढी नगरपालिका गौरातीका देवेन्द्र खड्काले घर बनाएको ७ महिना बितिसकेको छ। तर, उनले सरकारले दिने आवास अनुदानको दोस्रो किस्ता पाएका छैनन्। उनलाई अब प्राविधिकले घर थप अनुदानका लागि योग्य भएको सिफारिस नगरिदेलान् भन्ने चिन्ता छ। सरकारले सुरुमा दिएको डिजाइनअनुसार घर बनाए पनि पछि फेरिएकाले नक्सापासमा समस्या भएको छ। धेरै पटक नगरपालिका धाउँदा पनि प्राविधिकले आनाकानी गरेको खडकाले बताए। सरकारले दिएको ५० हजारले अपुग भएपछि सहकारीबाट ऋण लिएर बनाएको हुँ, उनले भने, पहिले गारोको बीचमा काठ राखे हुने नीति थियो, अरूको जमिन नमिची बनाएको घरको नक्सा पास हुन्छ भनेको थिएँ, अहिले आनाकानी गरिरहेका छन्। धेरैपटक कोसिस गर्दा पनि प्राविधिक नभेटेपछि मेलम्ची नगरपालिकाको हैबुङ थकनीकी दिलमाया तामाङले नक्सापास नगरी घर बनाइन्। भूकम्पको ५ महिनापछि उनले घर बनाउन थालेकी थिइन्। उनलाई अहिले नक्सापास नभए थप अनुदान नपाउने चिन्ता छ। दिलमाया र देवेन्द्र उदाहरण मात्र हुन्। समयमा प्राविधिक उपलब्ध नभएपछि भूकम्पपीडितले आफैं बनाएका घरको नक्सापास नहुँदा दोस्रो किस्ता नपाउने सम्भावना बढेको छ। प्राविधिक नभेटिने र भेटिए पनि बनाउँदै गर्नुस्, भइहाल्छ भनिदिएकाले अहिले पीडित अप्ठेरोमा परेका छन्। प्राविधिकहरू भूकम्पपीडितको समस्यातिर होइन, फाइदातिर दौडिन्छन् इन्द्रावती गाउँपालिकाका छिरिङ लामाले भने, उनीहरू गाउँमा भेटिँदैनन्। प्राविधिक नभेटेपछि धेरैले नक्सापास नगरी सरकारी ढाँचाअनुसार नै आवास बनाएका छन्। सहरी विकास तथा भवन डिभिजन कार्यालयका इन्जिनियर टंक गौतम गाउँपालिकामा नक्सापास गर्नुपर्ने चलन अझै नहुँदा समस्या बढेको बताउँछन्। डिभिजन कार्यालयका अनुसार सरकारी डिजाइनमा बनाउन नसक्नेले आफ्नै ढाँचामा बनाएका छन्। अहिलेसम्म २ हजार १ सय २८ घर बनाइएको छ। १० हजार घर बन्ने क्रममा छन् भने ८ हजारले भर्खर जग राखेका छन्।"
लालपुर्जा नहुँदा अनुदान वञ्चित,"चितवन राप्ती नगरपालिका१३ एसिकाइका विष्णु चेपाङ असार सुरु भएयता निदाउन सकेका छैनन्। घरमाथिका डाँडा चर्किएका छन्। बारीमा धाँजा फाटेकाले उत्पादन हुँदैन। पानी पर्ने क्रम नरोकिएकाले कुन बेला पहिरो खसेर पुर्ने हो, थाहा छैन। पानी पर्दा निदाउन सकिँदैन, उनले भने, राति डर लाग्छ, पहिरो आए पनि भाग्ने ठाउँ छैन। उनका अनुसार छेउछाउका डाँडापाखामा पहिरो खसिरहेको छ।भूकम्पपछि यस्तो समस्या भयो, उनले भने, सुरक्षित ठाउँमा जान सकिएन, जग्गाको लालपुर्जा नहुँदा राहत पाइएन। यो समस्या उनको मात्र होइन। अधिकांशको उस्तै छ। बर्खा सुरु भएदेखि विकटका बस्तीमा पहिरोको जोखिम बढेको छ। त्यस्तै जग्गाको लालपुर्जा नहुँदा घर बनाउन राहत रकम पाउन सकेका छैनन्। भूकम्प गएको २ वर्ष बित्यो। लालपुर्जाकै कारण अनुदान सम्झौता हुन सकेन।राहतको बाटो हेरी बसेका गाउँले अहिले अन्योलमा छन्। कोही बाख्राको खोर, कोही ओडार, टहरा र चर्किएका घरमा बसे पनि लालपुर्जालाई कारण देखाएर रकम नदिने भएपछि निराश छन्। भोकमरीको समस्या झेलिरहेको समयमा लालपुर्जालाई कारण देखाएर राहत नदिनु गलत हो, पूर्वसांसद एवं अगुवा गोविन्दराम चेपाङले भने, समस्या समाधान स्थानीय तहबाट हुनुपर्छ। उनले लालपुर्जा दिलाउन पटकपटक आन्दोलन गरे पनि सुनुवाइ नभएको गुनासो गरे। अहिले लालपुर्जा नहुँदा नागरिकता बनाउन समस्या भएको छ। त्यस्तै जनता आवासमार्फत घर र भूकम्पपीडितका रूपमा राहत पाउन सकेका छैनन्। नागरिकता बनाउन लालपुर्जा चाहिन्छ, उनले भने, बाबुआमा दुवैको नागरिकता नहुँदा पुर्जा खोजिन्छ। यो समस्या ठूलो भएकाले राज्यले सम्बोधन नगरे चेपाङ समुदायबाट वञ्चित बन्ने उनले बताए। २०६८ को जनगणनाअनुसार मुलुकभर ६८ हजार ३ सय ३९ चेपाङ छन्। यो कुल जनसंख्याको शून्य दशलमव २५ प्रतिशत हो। उनका अनुसार कुल जनसंख्याको ४० प्रतिशत चेपाङ लालपुर्जाविहीन छन्। बढी बसोबास चितवन, मकवानपुर, धादिङ, गोरखा र तनहुँमा छ। चितवनमा भने सबैभन्दा धेरै ३५ देखि ४० प्रतिशत चेपाङ लालपुर्जाविहीन छन्। जसले उनीहरू राज्यबाट पाउने हरेक सेवासुविधाबाट वञ्चित छन्। उनीहरूको बास डाँडापाखा र ओडारमा छ। त्यस्तै मकवनापुरमा २५ प्रतिशत, धादिङमा १५ र गोरखामा ५ प्रतिशत चेपाङको लालपुर्जा छैन। लालपुर्जा हुनेको रातो कार्ड पनि छ, राहत पनि पाए, उनले भने, लालपुर्जा नहुनेको कार्ड छ तर राहत पाएका छैनन्, समस्या जटिल छ, यसलाई सम्बोधन नगरिए चेपाङ समुदाय घरबारविहीन बन्नेछन्। सबै भन्दा बढी लालपुर्जा नहुने चेपाङ समुदायमा राप्ती नगरपालिकाको लोथर र कोराकका छन्। त्यसपछि माडी नगरपालिकाका बाँदरझुला र पदमपुर छन्। वर्ष दिनमा ६ महिना अनिकालको सामना गर्न बाध्य यो समुदायका बालबालिका पढाइबाट अझै वञ्चित छन्। स्वाथ्य सेवाको पहुँच नपुग्दा अकालमै ज्यान गुमाउनुपर्ने बाध्यता पनि छ।मेयर भएर आएदेखि पहिलो समस्याको रूपमा सुकुम्बासी समस्या आएको छ, राप्ती नगरपालिका प्रमुख प्रभा बरालले भनिन्, सबैभन्दा बढी समस्या चेपाङ गाउँमा देखिएको छ, लालपुर्जा नहुँदा राहत नपाएको कुरा मैले माथिल्लो निकायसम्म पुर्याइसकेकी छु। उनले यो समस्या समाधान गर्न आफू गम्भीर भएर लागेको बताइन्। लालपुर्जा नहुनेले जग्गा किनेर घर बनाए २ लाख रुपैयाँ सहयोग गर्ने भनिए पनि त्यो पर्याप्त छैन, उनले भनिन्। चेपाङ अगुवाले भने मतदाता परिचयपत्र, नागरिकताका आधारमा राहत रकम उपलब्ध गराउनुपर्ने माग राखेका छन्। जिल्लामा सुरुमा पीडितको संख्या १५ हजार ७ सय ४९ थियो, पछि बढयो र १८ हजार ७ सय ५२ पुग्यो। पूर्ण र आंशिकसहित पीडितको संख्या बढदै गयो। जिससका सूचना अधिकारी बलराम लुइँटेलका अनुसार पूर्ण क्षति भएको घरको संख्या ७ हजार ३ सय ३४ छ। जसका लागि झन्डै २६ करोड रुपैयाँ उपलब्ध छ। २३ सय ८५ घरधुरीको अनुदान सम्झौता भई रकम निकासाका लागि बैंक पठाइएको छ। पूर्ण क्षति हुनेले ३ किस्ता गरी ३ लाख पाउनेछन्। त्यस्तै आंशिक क्षति हुनेले मर्मत सम्भारका लागि १ लाख रुपैयाँ पाउनेछन्।"
नगरसभामा जनसत्ता का निर्णय सदर,"रुकुम चौरजहारी नगरपालिकाले तत्कालीन माओवादीद्वारा सञ्चालित जनसत्ताका निर्णयलाई कानुनी मान्यता दिने भएको छ। नगरपालिकाको पहिलो नगरसभाबाट पारित नीतिमै यस्तो उल्लेख छ। विशेषगरी जनसत्तामा गरिएको घरजग्गा किनबेचका कारण उत्पन्न समस्या हल गर्न यस्तो नीति अपनाइएको नगरपालिका स्रोतले जनायो। सभाले चोरी, डकैती र ठगी गर्नेलाई वडा र नगरपालिकाबाट कुनै सेवासुविधा नदिने नीतिसमेत पारित गरेको छ। त्यसका लागि पीडितले नगरपालिकामा उजुरी गर्नुपर्ने व्यवस्था छ। जनसत्तामा बिक्री गरिसकेका घरजग्गालाई फेरि आफ्नै भन्ने, अर्कालाई बिक्री गर्ने वा मूल्य थप्न लगाउनेहरू ठगीमा पारिँदै छन्। उनीहरूका विरुद्ध पीडितले सामूहिक वा एकल जसरी पनि नगरपालिकामा उजुरी गर्न सक्ने व्यवस्था मिलाइएको छ। नगरप्रमुख विशाल शर्माले जुनकुनै बहानामा सर्वसाधारणलाई दु:ख दिनेलाई कारबाहीको दायरामा ल्याउन यस्तो नीति पास गरिएको बताए। जनसत्तामा घरजग्गा किनबेच गरे पनि शान्ति स्थापनापछि बेइमानी भएको छ, यसबाट धेरै सर्वसाधारण पीडित छन्, शर्माले भने, पीडक पक्षबाट पीडितलाई क्षतिपूर्ति नदिएसम्म नगरका सम्पूर्ण सेवासुविधा रोकिन्छ। पीडितको संख्या धेरै रहेकाले नगरपालिका ठगी गर्नेविरुद्ध नीति नै बनाएर कारबाहीको तयारीमा लागेको शर्माको भनाइ छ। जनसत्तामा घरजग्गा किनेकाहरूले आफू पीडित भएको आधार खुलाई नगरपालिकामा निवेदन दिनुपर्ने व्यवस्था छ। निवेदन संकलन भइसकेपछि त्यसमा नाम उल्लेख भएकाहरूलाई बोलाएर समस्या समाधानका लागि छलफल गरिने शर्माले बताए। पहिलो चरणमा निवेदन संकलन भरहेछ, उनले भने, त्यसपछि पीडक भनिएकाहरूसँग छलफल गरेर समस्याको समाधान गर्ने प्रयास गरिनेछ, नत्र उनीहरूविरुद्ध ठगी मुद्दा अघि बढाइनेछ। १४ वडाको चौरजहारी नगरपालिकामा करिब ८ सयवटा लिखत रहेको तथ्यांक छ। अन्यत्रका सर्वसाधारणले जनसत्तामा किन्दा तिरेको मूल्यमा पैसा थपेर मालपोतबाटै घरजग्गा आÏनो नाममा बनाइसकेका छन्। चौरजहारी नगरपालिकाको हकमा भने त्यसो हुन सकेको छैन। घरजग्गा बिक्री गरेकाहरूले मूल्य बढाउन खोजे पनि किन्नेले मानेका छैनन्। जसत्तामा बिक्री गरिसकेका घरजग्गा कतिले फेरि पनि आफ्नै भन्दै कमाइरहेका छन्। कतिपयले बिक्री गरिसकेका घरजग्गा अदालतको निर्णयका आधामा आफैं प्रयोग गरिरहेका छन्। त्यस्तालाई पनि नगरपालिकाले नछाड्ने नगर प्रमुख शर्माले चेतावनी दिए। विभिन्न बहानामा बिक्री भएका जग्गा आफैं कमाउने वा अघिको मूल्यमा थपेर दिनेले पीडितलाई व्यावहारिक रूपमा चित्त नबुझाएसम्म पीडितको उजुरीअनुसार नगरले कुनै पनि सेवा सुविधा दिँदैन, उनले भने। नगरप्रमुख शर्मा बाबुराम भट्टराई सरकारले २०६८ फागुन ४ गते तत्कालीन एमाओवादी नेता जनार्दन शर्माको संयोजकत्वमा गठित द्वन्द्वको समयमा माओवादी जनसत्तामार्फत किनबेच गरेगराइएका घरजग्गाको समस्या समाधानका लागि सुझावसहित प्रतिवेदन पेस गर्ने समितिका सदस्यसमेत हुन्। चौरजहारीसँगै बाँफिकोट र सानीभेरी गाउँपालिकाको गाउँ कार्यपालिकाले पनि जनसत्ताका लिखतलाई मान्यता दिने निर्णय गरेका छन्। उनीहरूले त्यसको कार्यान्वयनका लागि सबै वडाबाट लिखतको तथ्यांक संकलन गर्ने बाहेकका अन्य निर्णय भने गरिसकेका छैनन्।"
गर्भवती बालिकाको उद्धार,"भोजपुर अरुण गाउँपालिका५ याकुकी ११ वर्षीया गर्भवती बालिकालाई न्यायिक तथा सहयोगी संस्थाले उद्धार गरेका छन्। असार १६ गते गाउँनिकाला भएर धरानमा बिचल्लीमा परेकी उनका बारे विभिन्न सञ्चार माध्यममा समाचार प्रकाशन र प्रसारण भएको थियो। उनी जिल्लास्थित महिला तथा बालबालिका कार्यालय र आफन्तको सहयोगमा साउन ३ गते सदरमुकाम आइपुगेकी थिइन्। महिला तथा बालबालिका कार्यालय अधिकृत पुष्पलता उप्रेतीका अनुसार विराटनगरस्थित बालबालिकाका क्षेत्रमा काम गर्दै आएको सिविङअन्तर्गत बाल हेल्प लाइनले जिम्मा लिने भएको छ। स्थानीय पञ्चकन्या आधारभूत विद्यालयमा कक्षा ७ मा पढ्दै गरेकी उनी गत पुसमा छिमेकी २० वर्षीय दुर्गाबहादुर श्रेष्ठबाट बलात्कृत भई गर्भवती भएकी थिइन्। श्रेष्ठको डरधम्कीका कारण बालिकाले घटना गुपचुप राखे पनि असार पहिलो साता परिवारलाई थाहा भएको थियो। श्रेष्ठकै परिवारका कारण गाउँ बस्न नसकेपछि उनी धरान पुगेकी थिइन्।मानसिक तनावमा परेकी उनलाई भौतिक, शारीरिक तथा मनोवैज्ञानिक सहायता पुर्याउने हेल्प लाइनले प्रस्ताव गरेपछि महिला तथा बालबालिका कार्यालयले सिफारिस गरेको हो। बालिकालाई हाल विराटनगरमा राखिएको छ। गर्भवती भएकाले स्वास्थ्य चेकजाँच, परामर्श मिलाउन त्यहाँ पठाएको कार्यालले जनाएको छ,। भोजपुर जिल्ला अदालतबाट बकपत्र सकिएपछि काठमाडौं लगिने अधिकृत उप्रेतीले बताइन्। श्रेष्ठलाई धरानबाट प्रहरीले पक्राउ गरी भोजपुर ल्याइसकेको छ। श्रेष्ठविरुद्ध जबरजस्ती करणी ऐनअन्तर्गत मुद्दा दर्ता भइसकेको डीएसपी काजीकुमार आचार्यले बताए।"
परिवारका चार मृत फेला,"काभ्रे (कास) बनेपास्थित पुरानो बसपार्कमा भोजनालय सञ्चालन गर्दै आएको एक परिवारका चार सदस्य शुक्रबार राति मृत फेला परेका छन्। मृत्यु हुनेमा उग्रचण्डी नाला घर भई हाल बनेपा नगरपालिका बस्दै आएका ६५ वर्षीय हरिभक्त दाहाल, ६० की श्रीमती हरिमाया, ३२ को छोरा राजाराम दाहाल र २५ की छोरी रञ्जना दाहाल छन्। दाहाल परिवारले गौतम भोजनालय सञ्चालन गर्दै आएको छ। जिल्ला प्रहरी प्रमुख (एसपी) सहकुल थापाका अनुसार सटरमा सिसा फुटेको देखेपछि स्थानीयले प्रहरीलाई खबर गरेका थिए। किचन कोठामा लडिरहेको अवस्थामा उनीहरू फेला परेका हुन्। घटनास्थलमा सेल्फस नामक विषादीको सिसी फेला परेको छ। घटनाबारे थप अनुसन्धान भइरहेको प्रहरीले जनाएको छ। राति अबेरसम्म परिवारका अन्य सदस्य भेटिएका छैनन्। प्रहरीले घटनाबारे राति ९ बजे थाहा पाएको थियो।"
चुनावप्रति जनता उत्साहित,सर्लाही (कास) प्रमुख निर्वाचन आयुक्त अयोधीप्रसाद यादवले २ नम्बर प्रदेशमा चुनावप्रति उत्साह बढेको बताएका छन्। प्रदेश २ को निर्वाचन तयारी सम्बन्धमा बुझ्न आएका यादवले लालबन्दीमा शुक्रबार सञ्चारकर्मीसँग कुरा गर्दै तेस्रो चरणका लागि असोज २ गते निर्धारण गरिएको चुनाव सर्ने सम्भावना नरहेको बताए। उनले राजनीतिक वातावरण क्रमश: सुधार हुँंदै गएकाले राजपा नेपाल पनि चुनावमा आउने विश्वास व्यक्त गरे। आयोगका तर्फबाट असोज २ को निर्वाचनका लागि तयारी तीव्र पारिएको उनले बताए।
पहिरोमा परी एकको मृत्यु,डोटी (कास) पहिरोले घर भत्काउँदा सायल गाउँपालिका१ छपालीमा एक बालिकाको मृत्यु भएको छ। हरिमल भुलको घर भत्किँदा उनकी ४ वर्षीया छोरी मनीषाको बिहीबार राति घटनास्थलमै मृत्यु भएको हो। हरिमल र उनकी पत्नी जमुना सख्त घाइते भएको स्थानीयले जनाएका छन्। सबै सुतिरहेका बेला मध्यरातमा घरमाथिबाट पहिरो आउँदा घर भत्किएको थियो। घरपालुवा पशु चौपाया सबै च्यापिएर मरेको स्थानीय प्रेमबहादुर नेपालीले जानकारी दिए। घाइते हरिमल र जमुनालाई उपचारका लागि स्थानीयको सहयोगमा धनगढी लगिएको छ।
फरार आरोपी पक्राउ,सिन्धुपाल्चोक (कास) ज्यान मार्ने अभियोग लागेका मेलम्ची नगरपालिका ज्यामिरेका २१ वर्षीय मोतीलाल तामाङलाई प्रहरीले पक्राउ गरेको छ। स्थानीय फुर्वा तामाङलाई धारिलो हतियार प्रहार गरी घाइते बनाएर फरार मोतीलाल ४ वर्षपछि पक्राउ परेका हुन्। यसैगरी बहुविवाहको अभियोगमा २ वर्ष कैद सजाए तोकिएका फरार शिखरपुरका २९ वर्षीय इन्द्रबहादुर रावललाई पनि प्रहरीले पक्राउ परेको छ।
स्कुटर दुर्घटनामा दुई जनाको मृत्यु,दाङ (कास) राप्ती गाउँपालिका१ भालुबाङस्थित आँपखोलीमा बिहीबार राति स्कुटर दुर्घटना हुँदा दुई जनाको मृत्यु भएको छ। भालुबाङबाट प्युठानतर्फ जाँदै गरेको लु३२प ९४८ नम्बरको स्कुटर कल्भर्टबाट खोलामा खस्दा चालक प्युठान बिजुवार घर भई हाल बाँके कारकाँदो बस्ने २७ वर्षीय सुनील गैरे र पछाडि सवार प्युठान५ जुम्रीकाँडाका २५ वर्षीय कविराम भण्डारीको मृत्यु भएको हो। राति घटना भएकाले बिहान मात्रै मृतकहरू घटनास्थलमा फेला परेको इलाका प्रहरी कार्यालय भालुबाङले जनाएको छ।
घर्ती हत्याको विरोधमा यातायात बन्द,दाङ (कास) हिन्दु जागरण नेपालले आफ्ना सदस्य रणबहादुर घर्तीको हत्या भएको विरोधमा शुक्रबार दाङमा यातायात बन्दको आह्वान गर्यो। दोषीलाई कारबाही र परिवारलाई राहतको माग गर्दै बन्द गरिएको अध्यक्ष यमबहादुर भण्डारीले बताए। जेठ २६ मा व्यावसायिक कामका लागि रुकुमतर्फ जाँदै गरेका घोराही १२ हापुरका २८ वर्षीय घर्ती सल्यानको कपुरकोटबाट अपहरणमा परेका थिए। तुलसीपुर उपमहानगरपालिका५ का ५३ वर्षीय व्यवसायी राजकुमार श्रेष्ठलाई अपहरण गर्न आएका मानिसलाई चिनेका कारण घर्ती अपहरणमा परेका थिए। घर्तीका परिवारले हत्यारालाई जन्मकैद र उचित राहत नपाउँदासम्म शव नबुझ्ने बताएका छन्। घर्तीको शव राप्ती उपक्षेत्रीय अस्पताल घोराहीमा राखिएको छ।
डुबेर २ को मृत्यु,टीकापुर (कास) कैलालीको कान्द्रा नदीमा डुबेर २ जनाको मृत्यु भएको छ। घोडाघोडी नगरपालिका१० घुम्नीभाकलका १५ वर्षीय सुरेश धामी र बझाङ मष्टा गाउँपालिका४ का १८ वर्षीय सुरेश कठायतको मृत्यु भएको हो। उनीहरू शुक्रबार अपराह्न ४ बजेतिर कन्द्रामा डुबेका थिए। मृगी रोगकी बिरामी आरती पाण्डे एक्कासि पानीमा डुबेको देखेर उनलाई बचाउन गएका कठायतले युवतीलाई ढिकतिर धकेलेको र आफू भने डुबेको स्थानीयको भनाइ उद्धृत गर्दै प्रहरीले जनाएको छ। कठायतलाई बचाउन भनी गएका अर्का सुरेश धामी पनि डुबेको बताइएको छ। बझाङ घर भएका कठायत दिदीभिनाजुको घरमा आएका थिए।
महिला मृत भेटिइन्,नुवाकोट (कास) दुई दिनदेखि बेपत्ता बेलकोटगढी नगरपालिका११ की ४० वर्षीया चण्डिका तामाङको शव शुक्रबार देवीघाट नजिकैको त्रिशूली किनारमा भेटिएको छ। ५ छोराछोरीकी आमा तामाङका पति वैदेशिक रोजागारी छन्। उनको मृत्युको विषयमा अनुसन्धान भइरहेको प्रहरीले जनाएको छ।
अवरुद्ध सडक सुचारु,रसुवा (कास) पहिरोले अवरुद्ध पासाङ ल्हामुमार्गको राम्चे सडक खण्ड शुक्रबार दिउँसोबाट सुचारु भएको छ। बिहीबार राति परेको वर्षाका कारण पहिरो जाँदा राम्चे सडकको ठाउँठाउँमा अवरुद्ध भएको थियो। स्काभेटर र डोजरले पहिरो पन्छाएपछि शुक्रबार मध्याह्नबाट सडक सुचारु भएको हो। पहिरोका कारण बिहानदेखि जिल्लाको उत्तरी क्षेत्र रसुवागढी जाने र आउने दर्जनौं कन्टेनर र यात्रुबस रोकिएका थिए।
हत्या आरोपमा पक्राउ,भरतपुर (कास) मोटरसाइकल किन्न रकम नदिएको झोंकमा चितवनको कालिका नगरपालिका २ पदमपुरका एक युवाले बाबुको हत्या गरेका छन्। स्थानीय ४८ वर्षीय भूमिनन्द दुलालका छोरा अञ्जनले धारिलो हतियार प्रयोग गरेर हत्या गरेका हुन्। प्रहरीका अनुसार बुधबार दिउँसो दुवैजना मादक पदार्थ सेवन गर्न बसेका बेला अञ्जनले पल्सर मोटरसाइकल किन्न रकम मागेका थिए। बुबाले नदिने अडान लिए। विवाद बढदै गएपछि दुलालले छोरालाई दाउराको चिर्पटले प्रहार गरे। घाइते अञ्जनले ब्लेड निकालेर बुबाको विभिन्न भागका नसा काटेको र उपचारको अभावमा अधिक रक्तश्रावका कारण उनको मृत्यु भएको जिल्ला प्रहरी प्रमुख एसपी दीपक थापाले बताए। घटना लुकाउन खोजेको आरोपमा प्रहरीले अञ्जनलगायत परिवारका अन्य सदस्यलाई पनि पक्राउ गरेको छ।
नेपालीभाषी भारतीयका मियो,"गोर्खाल्यान्डका कट्टर समर्थकसन् २०१२ मा चामलिङ सरकारले भण्डारीलाई प्रतिष्ठित भानु पुरस्कार प्रदान गर्ने निर्णय गर्यो। उनले सिक्किम सरकारका अधिकारीलाई भनेका थिए, गोर्खाल्यान्ड नभएसम्म भानु पुरस्कार लिन्न। भण्डारी गोर्खाल्यान्डका कतिसम्म कट्टर समर्थक थिए भन्ने कुरा माथिको जवाफले पुष्टि हुन्छ। भर्खरै दिल्लीमा उपचाररत रहँदा पनि उनले हाल जारी गोर्खाल्यान्ड आन्दोलनप्रति ऐक्यबद्धता जनाएका थिए। उनी भन्ने गर्थे, गोर्खाल्यान्ड भारतीय गोर्खाहरूको पहिचान र सुरक्षा प्राप्तिको संवैधानिक अधिकार हो। सरकारले सधैं अलमल्याउनु ठिक होइन। सन् १९८६ मा सुवास घिसिङको नेतृत्वमा चर्किएको हिंसात्मक आन्दोलनताका उनले खुलेरै समर्थन जनाए। घिसिङका सहपाठीसमेत रहेका भण्डारीले त्यो बेला आन्दोलनका घाइतेहरूको उपचारदेखि खानबस्नको प्रबन्ध मिलाएका थिए। ट्विटर : २उबचधबतउयचतभद्दि"
रुखको पात,"म कुनै नेकपा माओवादी (केन्द्र) सँग सम्बन्धित व्यक्ति होइन। वास्तवमा न यसको केन्द्रीय सदस्य हुँ म, न ता पोलिटब्युरो मेम्बर नै। र माओवादीको अध्यक्ष हुने त कुरै भएन। यस्तो भएको खण्डमा यसको परमानेन्ट अध्यक्ष कमरेड पुष्पकमल दाहाल प्रचण्डचाहिंँ के हुने? तथापि प्रधान कार्यालय पेरिसडाँडामा भइरहेको ताजा हलचलमा भाग लिने मेरो तीव्र इच्छा भइरहेको छ। त्यहाँ एकाध दिनदेखि तमाम ठूलासाना केन्द्रीय माओवादी कमरेडहरूबीच के बहस चलायमान भइरहेको छ भने चुनाव चिह्न एउटा गोलाकारभित्रको हँसियाहथौडालाई समानुसार तुरुन्तै फेरफार नगरी एकदमै भएको छैन अब। यो तात्तातो छलफलको एकमात्र कारण के खुलाइएको छ भने वर्तमान स्थानीय निर्वाचनमा हँसियाहथौडायुक्त चुनाव चिह्नले कुनै खास फाइदा भएन। अहिलेसम्म दुईदुई चरणको चुनाव सम्पन्न भइसकेको भए तापनि नेकपा माओवादी (केन्द्र) को हैसियतचाहिंँ उहीको उही। अर्थात् स्थानीय निर्वाचनमा प्रतिस्पर्धामा रहेका नेकपा एमाले तथा नेपाली कांग्रेस पार्टीपश्चात तेस्रोको तेस्रो नै। यस हिसाबले अन्तिम चरणको चुनावमा पनि यही स्थिति कायम हुने भएकोले के गर्ने? अत: हँसियाहथौडाको स्थानमा कुनै अर्काे नयाँ चुनावी चिह्नको गम्भीरताका साथ खोजिनिती हुनु नेकपा माओवादी (केन्द्र) का निम्ति विलकुलै अनिवार्य भइसकेको छ। हो, यही सिलसिलामा अनिमन्त्रित भए तापनि म केही भनिहाल्न अग्रसर भएको छु। यतातिर दुईवटा चुनाव चिह्नले सबैका ध्यान सहसा आकर्षित गरेकोमा कुनै शंका छैन। यसमा एउटा चिह्न सूर्य हो भने अर्काेचाहिंँ रूख। त्यसैले व्यापक झञ्झटसञ्झट नगरेर यही दुईमध्ये कुनै एक चुनावी चिह्नप्रति नेकपा माओवादी (केन्द्र) ले अपनत्व प्रकट किन नगर्ने? यसले सफलताको अधिकतम ग्यारेन्टी प्रदान गर्नेछ। अँ, यसमा एउटा अप्ठ्यारो के छ भने सूर्य चिह्न अर्काे कम्युनिष्ट पार्टी नेकपा एमालेको निजी आधिपत्यमा रहेकोले उसले खुरुक्क दिइहाल्ने कुनै लक्षण छैन। यस्तो लेनदेनको विशेष मामिलामा नेकपा एमालेका सबैजसो नेता कमरेडहरूलाई केवल लेन अत्यधिक मनपर्छ। यिनीहरूलाई लेनदेनको देनमा किञ्चित मात्रामा पनि विश्वास छैन। यसको अर्थ के हो भने नेकपा एमालेका प्रमुखतम नेता कमरेड खड्गप्रसाद शर्मा ओलीले ज्यान गए पनि आफ्नो सीमित उज्यालो सहितको सूर्य चिह्न दिने छैनन्। त्यसउसले नेकपा माओवादी (केन्द्र) ले सूर्य चिह्नमा आफ्नो लोलुप आँखा नलगाए उत्तम हुन्छ।जहाँसम्म अर्काे चुनाव चिह्न रूखको कुरो छ, योचाहिंँ अपेक्षाकृत लाभप्रद हुन सक्छ। यसको एउटा कारण के हो भने रूख नेकपा एमालेको नभएर नेपाली कांग्रेस पार्टीको चुनाव चिह्न हो। र याद रहोस्, वर्तमान सत्तामा नेपाली कांग्रेस पार्टीसँग नेकपा माओवादी (केन्द्र) को उही स्तरको सत्तासाझेदारी रहेको छ। तसर्थ कुनै पनि सत्ता प्राप्तिको चुनावी चिह्नमा पनि बराबरीको पार्टनरसिप किन नहुने? तर मुख्य कारण भने अर्कै छ। अर्थात् नेकपा एमालेको एक थान सूर्य जस्तो नभएर रूखहरू अनेकन हुन्छन्। जस्तै वरको रूख, आँपको रूख, सिसौको रूख, अम्बाको रूख, कदमको रूख, लिचीको रूख, इमलीको रूख, जामुनको रूख, सल्लाको रूख इत्यादि। यिनीहरूमध्ये कुनै एकलाई सहजताका साथ वरण गरेर चुनावी चिह्न बनाउने सहुलियत हुन्छ। के गाह्रोसाह्रो छ? तर होइन, यसमा पनि एउटा टेक्निकल कठिनाइ के छ भने नेपाली कांग्रेस पार्टीको चुनावी रूखको कुनै त्यस्तो पहिचान रहेको छैन। यसो ता कतिपय यसलाई वर्तमान कांग्रेसी सभापतिको हातमा अनायास आएको नरिवलको रूख भनिरहेका छन्। अर्थात् शेरबहादुरको हातमा नरिवल। अब यो ठ्याक्कै नरिवलको रूख हो या अन्य कुनै अर्कै प्रकारको रूख भन्ने कुरा विलकुलै स्पष्ट छैन। कुन्नि, यो कस्तो खाले रूख हो त्यसकारण नेकपा माओवादी (केन्द्र) का नेता कमरेडहरूले चुनावी चिह्नको रूपमा असाध्यै सावधानीपूर्वक कुनै पनि रूखको चयन गर्नुपर्ने हुन्छ। मेरो भन्नुको तात्पर्य के हो भने कतै नेकपा माओवादी (केन्द्र) ले यावत् प्रयत्नका साथ ग्रहण गरेको रूखसँग नेपाली कांग्रेस पार्टीको रूख सम्पूर्णत: मिल्न गएमा के हुनेछ? यसको स्वाभाविक परिणामस्वरूप भयंकर टेक्निकल कठिनाइ उत्पन्न हुनेछ। एउटै चुनाव चिह्न दुईदुई पार्टीलाई दिनु हुन्छ र? यो त मिल्दै मिल्दैन नि !यस सम्बन्धमा मेरो व्यक्तिगत सुझाव के हो भने नेकपा माओवादी (केन्द्र) ले सिंगो रूख नभएर यस सन्निकटको कुनै अर्कै चुनाव चिह्न लिनु बुद्धिमानी हुनेछ। उदाहरणका लागि रूखको हाँगा अथवा रूखको जरा। यस्तै रूखको पात पनि हुनसक्छ। तर पख्नोस्, अब पनि कठिनाइ सकिएको छैन। किनभने रूखको हाँगा पहिलेदेखि नै चुनावी कार्यालयमा बुक भइसकेको प्रतीत हुन्छ। चुनाव चिह्न हाँगामा बसेको चरा के हो त? र रूखको जरा पनि जमिन मुनि शतप्रतिशत अदृश्य हुने भएकोले झन् लिन मिलेन। के उसो भए, रूखको पात नै लिने हो त? हो, हावाको विराट शून्यतामा निरुद्देश्य फिरफिर हल्लिरहेको रूखको पात नै नेकपा माओवादी (केन्द्र) का लागि उपयुक्त चुनाव चिह्न हुनेछ। यो संसदीय प्रजातन्त्रमा हँसियाहथौडाजस्तो गह्रुंँगो चुनाव चिह्न लिएर के पो लाभ हुन्छ र?"
"गान्धी, बीपी र नेपाल","विश्व इतिहासमा महात्मा गान्धी यस्ता एक्ला दार्शनिक हुन्, जो सिद्धान्तको प्रतिपादक मात्र नभएर युगका महान नेता पनि बने। त्यसैले उनलाई विश्व जगतले अहिले पनि उच्च आदर र सम्मान प्रकट गर्छ। दोस्रो विश्वयुद्धको विभीषिकाबाट त्रसित विश्वलाई अहिंसाको मार्गबाट पनि परिवर्तन सम्भव छ भन्ने विश्वस्त गराउन उनी सफल रहे। सत्य, अहिंसा र सत्याग्रहको सहारामा उनले चलाएको आन्दोलनले भारतमा सन् १९४८ मा स्वतन्त्रता प्राप्त गर्यो। त्यो आन्दोलन भारतको मात्र थिएन भन्ने कुरा यतिबेला महसुस हुनथालेको छ। त्यो आन्दोलन दक्षिण एसियाकै थियो भन्ने आधार छन्। नेपालको ००७ सालको परिवर्तन होस् वा अफगानिस्तान, श्रीलंका र बर्माको आजादीको सूत्राधार त्यही आन्दोलन थियो। त्यस अहिंसात्मक आन्दोलनको नेतृत्व गान्धीले नै गरे। गान्धी दक्षिण अफ्रिकामा २१ वर्ष बसी सन् १९१५ मा स्वदेश फर्किए। अनिमात्र भारतमा गान्धी युग थालनी भएको हो। १९१७ देखि १९४७ सम्म भारतमा उनले चलाएको आन्दोलनले विभिन्न आरोहअवरोह पार गर्दै राष्ट्रिय आन्दोलनको रूप लियो। गान्धीको आन्दोलनले भारतको राजनीतिक आन्दोलनलाई मात्र प्रभावित नगरी समाजिक, आर्थिक, शैक्षिक एवं धार्मिक क्षेत्रमा पनि प्रभाव पारेको थियो। गान्धीको नेतृत्वमा भएको त्यस आन्दोलनले समग्र दक्षिण एसियाली देशका लागि जागरणको अभियान बन्यो। त्यसको महत्त्व छिमेकी देशहरूले समेत बोध गरे। साथै भारतको स्वतन्त्रताविना आफ्ना देशमा परिवर्तन सम्भव छैन भन्ने छिमेकी देशका नागरिकमा आभाष भयो। साथै उक्त आन्दोलनमा छिमेकी देशका नागरिकले समेत सहभागिता जनाएको पाइन्छ। उक्त प्रसंगको उदाहरण नेपालका अग्रजहरूको सहभागिताबाट लिन सकिन्छ। नेपालबाट उक्त आन्दोलनमा सहभागी भएका यथेष्ठ प्रमाण छन्। उक्त आन्दोलनमा रचनात्मक कार्यसंँगै भाग लिने प्रथम नेपाली थिए, तुलसीमेहर श्रेष्ठ। उनले गान्धीलाई विदेशी समानको बहिस्कार गर्दा नेपालबाट हातेकागज उपलब्ध गराएर सहयोग गरेका थिए। उक्त कुराको पुष्टि सावरमती आश्रमस्थित म्युजियम पुग्दा हुन्छ। आन्दोलनमा सहभागी हुने अन्य नेपालीमा कृष्णमाया गिरी, महावीर गिरी र खड्गवीर गिरीको पनि नाम आउँछ। गिरीजनहरू सन् १९३० को दाण्डी यात्रामा समेत सहभागी भएका थिए। गान्धीको आन्दोलनमा सक्रिय सहभागी हुने नेपालीमा कृष्णप्रसाद कोइराला, बीपी कोइराला, बटुकप्रसाद भट्टराई, कृष्णप्रसाद भट्टराई, गोपालप्रसाद भट्टराई, मनमोहन अधिकारी, डिल्लीरमण रेग्मी लगायत थिए। बीपी, भट्टराईका दाजुभाइ र मनमोहन भारत छोडो आन्दोलनमा सहभागी हँुदा जेलसमेत परेका थिए। गणेशमान सिंहका अनुसार बीपी २००५ सालमा जेल पर्दा रिहाइका लागि गान्धीले कलकत्ताबाट पत्र लेखिदिएका थिए। जेलमा बीपीको स्वास्थ्य अवस्था नाजुक बन्दै गएपछि रिहाइका लागि आग्रह गरिदिन गणेशमान सिंह र कृष्णप्रसाद भट्टराई गान्धीसमक्ष कलकत्ता पुगेका थिए।१९९७ सालका चार सहिद मध्येका शुक्रराज शास्त्रीले गान्धीलाई भेटेर आएको र त्यही विचार प्रवाह गरेको आरोपमा हत्या गरिएको हो। भारतको स्वतन्त्रता आन्दोलनमा भाग लिएका कोइराला, भट्टराई दाजुभाइ नेपालमा पनि परिवर्तन सम्भव छ भन्ने कुरा आत्मसाथ गरी भारतको कारावासको जीवनपश्चात नेपाल आएका थिए। १९९७ साल काण्डले आक्रान्त भएको समाजलाई कोइराला र भट्टराईको आगमन आशातीत बन्न पुग्यो। अनि मात्र ००७ सालको आन्दोलनको पृष्ठभूमि तयार भएको हो।नेपालको परिवर्तनमा गान्धी सत्याग्रहको प्रभाव छ। नेपाली कांग्रेसको पहिलो सम्मेलनको दस्तावेज अध्ययन गर्दा त्यो तथ्य फेला पर्छ। गान्धीको सत्याग्रह र राजनीतिक चेतनाको जगमा नेपालमा ००७ सालको परिवर्तन भएको हो। अहिले नेपालभारतको सम्बन्ध जेजस्तो आरोहअवरोहयुक्त अवस्थामा रहे पनि गान्धी युगमा नागरिक स्तरको सम्बन्ध भने प्रगाढ र समधुर नै रहेको पाइन्छ। उक्त तथ्य बीपी कोइरालाको आत्मकथाबाट पनि जानकारी हुन्छ। गान्धीको हत्या हुनु २ दिन अघिमात्र कोइराला उनीसमक्ष पुगेर नेपालको आन्दोलनमा सहयोग र समर्थन माग गरेका थिए। त्यसबखत गान्धीले स्वतन्त्रताका पक्षमा हुने अहिंसात्मक आन्दोलनमा आफ्नो नैतिक समर्थन रहने आश्वासन दिएका थिए। संगतको प्रतिफल भन्नुपर्छ, भारतमै रहेर बीपी कोइरालाले नेपालमा प्रजातन्त्रको कल्पना गर्दै नेपाली कांग्रेसको स्थापना गरे। कांग्रेस नेतृत्वले नै नेपालमा ००७ सालको परिवर्तन सम्भव भएको हो। जुन तथ्यबारे हामी सबैलाई अवगत नै छ। समाजवादी चिन्तक प्रदीप गिरीका अनुसार बीपी कोइरालाको राजनीतिक जीवन ४० वर्षको छ। गिरीले उक्त कार्यकाललाई चार खण्डमा विभाजित गरेर चर्चा गरेका छन्। पहिलो कालखण्ड सन् १९४६ देखि १९६० सम्म। बीचका दुई खण्ड १९६० देखि १९६८ कारावास कालखण्ड र १९६८ देखि १९७६ बनारस प्रवास, सशस्त्र क्रान्ति कालखण्ड। यस अवधिमा बीपीको वैचारिक चिन्तनमा केही उतारचढाव आए पनि अन्तिम काल अर्थात १९७६ देखि १९८३ सम्म (मेलमिलापका लागि आगमन) काललाई गान्धी विचारले उनको जीवनलाई पूर्ण प्रभाव परेको उल्लेख गरेका छन्। गिरीका तर्क र तथ्यका आधारमा भन्न सकिन्छ, बीपी कोइरालाको राजनीतिक चिन्तनमा गान्धीको आदर्शले ठूलो प्रभाव पारेको छ।गान्धी ग्रामीण स्वावलम्बनका पक्षपाती थिए। अन्न, वस्त्र, आरोग्य र शिक्षामा आत्मनिर्भर हुनसके दुनियाँमा कसैको गुलाम वा उपनिवेश हुनपर्दैन भन्ने गान्धीको अनुभव थियो। उक्त भनाइलाई आत्मसाथ गर्दै प्रधानमन्त्री भएका बेला बीपी कोइरालाले हाम्रो कार्यक्रम मुताविक हामी ठूलठूला कारखाना खोल्न जाँदैनौं। हामीले ससाना उद्योगहरूबाट आफ्नो लुगाको आवश्यकता पूरा गर्नुपर्छ। हामीले अहिले अन्न बेचेर आफ्नो पेट काटेर बचेको अन्नबाट लुगा लागउनुपरेको छ। हामी सबैले अहिले लगाएको लुगा बाहिरबाट आएको छ। कहाँबाट आयो, त्यसको निम्ति रुपैयाँ हाम्रो मिहिनेतबाट उव्जेको अन्न बाहिर पठाएर हामीले पाएका छौं, यो लुगा। त्यसको व्यवस्था हामीले गाउँभित्रै गर्नुपर्छ। कपासको समस्या हल गर्न हाम्रो कार्यक्रम गाउँबाट नै लागू हनुपर्छ भनेका छन्। गान्धीको सहकारिताको भावनाबाट कोइराला निकै प्रभावित थिए। त्यसैले बीपी कोइराला प्रधानमन्त्री भएका बेला सहकारी ऐन आएको हो। गान्धीको सहकारी मोडलमा सञ्चालित गुजरातको अमुल दुग्ध डेरी भारतमा सहकारीको नमुना कार्य मानिन्छ।भारतको इतिहास र गान्धी दर्शनका युवा व्याख्यता भारतीय नागरिक डा प्रेमानन्द मिश्र तथ्यमा आधारित रहेर भन्छ, नेपालको सामाजिक र राजनीतिक चेतनाको जागरण गान्धीको सामिप्यताबाट भएको पाइन्छ। बीपी नेपालमा राजनीतिक परिवर्तनका सारथि हुन् भने तुलसीमेहर श्रेष्ठ सामाजिक सेवा तथा जागरणका अभियन्ता हुन्। जो सन् १९२० मा देशबाट निकाला भएका बेला गुजरातस्थित सावरमती आश्रममा गान्धीसँगै रहेका थिए। दासता विरुद्ध नेपालको राजनीतिक र सामाजिक जागरणको विगुल फुक्नेहरू गान्धीका अनुयायी थिए।गान्धीको समग्र वैचारिक जगमा नैतिकता छ। कोइराला र श्रेष्ठमा पनि ती गुण पाइन्छ। यतिबेला नेपालको सबै क्षेत्रमा नैतिक मूल्यमान्यतामा ह्रास आएको छ। र यतिबेला गान्धी जीवनको अनुशरणले मात्र नेपाली समाजमा शान्ति कायम गर्न सक्छ। अहिले निष्ठा र नैतिक आचरणयुक्त नेतृत्वको स्मरण गर्दा गान्धीका अुनयायी बीपीलाई स्मरण गरिन्छ। पुष्पलाल, गणेशमान सिंह, मनमोहन अधिकारी, कृष्णप्रसाद भट्टराई, महेन्द्र नारायण निधि लगायत धेरै नेता गान्धी दर्शनबाट प्रभावित थिए। नैतिक संकटको घडीमा स्मरण गरिएका उल्लेखित महानुभावहरू गान्धी युगमा भारत प्रवासमा रहँदा सत्य र निष्ठाको संस्कार र स्कुलिङबाट हुर्किएका थिए। यसलाई नेपाली राजनीतिमा बनारसी पुस्ता भनेर पनि चिन्ने गरिन्छ। तर विरासतको दोस्रो पुस्तामा भने ती गुणको अभाव हुँदै गएको छ। उच्च आदर्श र नैतिक मूल्यमान्यतालाई राजनीतिको जग बनाएर अग्रजहरूले गरेको त्याग, तपस्या र बलिदानले गर्दा नै नेपालको परिवर्तन सम्भव भएको हो। त्यसैले ती अग्रहजहरूलाई अप्ठ्यारो परिस्थितिमा आज पनि स्मरण गरिँदै आएको छ। तर दुर्भाग्य, अग्रजहरूको आदर्श र सपनालाई तिलाञ्जली दिँदा जसरी भारतको राजनीतिमा नैतिक दुर्बलता सिर्जना भएको छ, त्यसरी नै नेपालको राजनीतिमा पनि नैतिक दुर्बलता छाएको छ। त्यसले गर्दा राष्ट्र, राष्ट्रियता र नेपालीको राष्ट्रिय स्वाभिमानमा समेत आँच आएको छ। सन् २०१७ मा भारतको पहिलो चम्पारण सत्याग्रहको १ सय वर्ष पुगेको छ। त्यस अवसरमा अहिले भारतमा गान्धीको भारत आगमन र सत्याग्रहलाई शताव्दी वर्ष मानेर मूल्यांकन भइरहेको छ। गत जून १७ मा भारतको अहमदवादस्थित सावरमती आश्रममा गान्धीका नाति तथा राजनीतिक विश्लेषक गोपालकृष्ण गान्धीले भारतमा अहिले पनि अन्धकारको युग रहेको निसंकोच चर्चा गरे। अँध्यारोको तात्पर्य थियो, भासिँंदो नैतिक धरातलको पूर्वाग्रही राजनीति। त्यसले भारतीय समाजलाई हिंसातर्फ उन्मुख गरिरहेको छ भन्ने उनको चिन्ता थियो। जति नै ठूला परिवर्तन भएको दाबी गरिए पनि नाति गान्धीले भनेजस्तै नेपालमा पनि ६ दशकमा पनि अँध्यारा पक्ष अझै व्याप्त छन्। ती अँध्यारालाई चिर्न आवश्यक छ। तर विकृत चिन्तनको राजनीतिक संस्कारले त्यसतर्फ ध्यान दिन विरासत बोकेको पुस्तालाई फुर्सदसमेत छैन। तिवारी र पन्थी अहिंसा र गान्धी दर्शनका अध्येता हुन् ।"
सिंहदरबारसँग द्वन्द्व,"स्रोतका लागि द्वन्द्वसंघीय मुलुकमा संघीय संरचनाबीच स्रोतसाधनमा पहुँच र आफ्ना अधिकारका विषयमा द्वन्द्व भइरहेका हुन्छन्। दुई जिल्लाबीच त नदीनालाको स्रोतका विषयमा विवाद भएका छन्। तीन तहको सरकारबीच नहोला भन्न सकिन्न। पूर्व सचिव नेपाल आर्थिक स्रोतका लागि संघीय मुलुकमा जहिले पनि द्वन्द्व भइरहने भन्दै नेपालमा पनि उक्त द्वन्द्व प्राकृतिक स्रोतका लागि हुने सम्भावना देख्छन्। हामीकहाँ उद्योगधन्दा, कलकारखाना लगायतका स्रोतको अभाव छ, तीनवटै सरकारको मुख्य निर्भरता प्राकृतिक स्रोतमै रहने देखिन्छ, उनले भने, प्राकृतिक स्रोतबाट हुने आम्दानी र त्यसको बाँडफाँडलाई लिएर विवाद भइरहन सक्छ। नेपालले भनेजस्तो संकेत देखिसकिएको छ। सरकारले संसदमा पेस गरेको राष्ट्रिय प्राकृतिक स्रोत तथा वित्त आयोग सम्बन्धी विधेयकमा प्राकृतिक साधनको रोयल्टी ५ प्रतिशत स्थानीय, १० प्रतिशत प्रदेश र ८५ प्रतिशत संघका लागि तोकेको छ। स्थानीय तहका जनप्रतिनिधिहरू र सरोकारवाला त्यसको विपक्षमा उभिएका छन्। उनीहरूले स्थानीय सरकारले कम्तीमा ४० प्रतिशत रोयल्टी पाउनुपर्ने भन्दै संशोधनका लागि सांसदहरू समक्ष लबिङ थालिसकेका छन्। जिविस महासंघका पूर्वसभापति सापकोटा ५० प्रतिशत जिम्मेवारी तल गएकाले राजस्वको स्रोतमा स्थानीय सरकारको पहुँच त्यही अनुपातमा हुनुपर्ने बताउँछन्। प्रस्तावित विधेयकमा परिमार्जन आवश्यक छ, उनले भने, स्रोतको असन्तुलित वितरणले भोलि स्थानीय सरकार नचल्ने अवस्था आउन सक्छ। उनले सरकारले कुल बजेटको १७ दसमलव ६ प्रतिशतमात्रै स्थानीय तहमा पठाएकोप्रति पनि आपत्ति जनाए। अधिकार धेरै तल गएका बेला बजेट केन्द्रमा राखेर हुन्न, जहाँ काम छ, त्यहाँ पैसा जानुपर्ने उनले उल्लेख गरे। तल पठाइएको बजेटको ठूलो हिस्सा शिक्षक तथा कर्मचारीको तलबभत्ता, सामाजिक सुरक्षा भत्ताजस्ता शीर्षकका रहेकाले विकास निर्माणको काम गर्न जनप्रतिनिधिले अप्ठेरो महसुस गरेका छन्। बजेटलाई लिएर स्थानीय तहमा अलमल देखिएको छ, सरकारले बुझ्ने भाषामा बजेट पठाउनुपर्छ, पूर्व सचिव नेपालले भने, स्थानीय तहमा खर्बौं बजेट गएको सुनिएको तर त्यसको ठूलो हिस्सा तलबभत्ता लगायतकै शीर्षकमा छन्। ससर्त र निसर्त अनुदानको प्रस्ट व्याख्या गरी पठाउनुपर्छ। ऐन, कानुनविना जनप्रतिनिधिहरूले खुरूखुरु खर्च गर्दा महालेखाबाट समातिनेछन्, बेरुजु बढ्न सक्छ र त्यसले जनप्रतिनिधिलाई भ्रष्टाचारको आरोप लाग्ने सम्भावना रहन्छ, नेपालले भने, यस्ता विषयप्रति सरकार र स्वयं जनप्रतिनिधि चनाखो हुनु जरुरी छ। निर्देश गरिएको छैन संघीय मामिला तथा स्थानीय विकास मन्त्रालयले संविधानको भावना र मर्मविपरीत स्थानीय सरकारलाई कुनै प्रकारको पत्राचार वा निर्देशन नपठाइएको दाबी गरेको छ। सचिव दिनेश थपलियाले मन्त्रिपरिषदबाट स्थानीय तह शासन सञ्चालन र कर्मचारी व्यवस्थापन सम्बन्धी दुइटा कार्यकारी आदेश जारी गर्नु बाहेक कुनै पनि आदेश वा निर्देशन स्थानीय तहलाई मन्त्रालयले नपठाएको बताए। मन्त्रालयका प्रवक्ता रुद्रसिंह तामाङले जनप्रतिनिधिले गरेका निर्णयलाई लिएर केही प्रश्न उठेपछि त्यसलाई विधि, प्रक्रिया र कानुन पुर्याएर गर्न ध्यानाकर्षण मात्रै गरिएको दाबी गरे। मन्त्रालयबाट जाने हरेक विज्ञप्ति र परिपत्रमै भएर जाने हो, उनले भने, कुन पत्रले स्थानीय तहको संवैधानिक अधिकार हनन भयो भन्ने थाहा हुन सकेन। हरेक पत्र र विज्ञप्ति वेबसाइटमा राखिएका छन्। उनले सामाजिक सुरक्षा भत्ता बढाइएको सन्दर्भमा आफ्नो जिम्मेवारी भित्रको कामलाई ध्यान दिंँदा राम्रो हुने भनी ध्यानाकर्षण मात्रै गराइएको बताए। बजेट विनियोजन पनि कानुन बमोजिम स्थानीय सभाबाट निर्णय गराएर गर्नुस् मात्रै भनेका हौं, उनले भने, आचारसंहिताको नमुनामात्रै पठाइएको हो। त्यसलाई मान्नेनमान्ने अधिकार उहाँहरूसँग सुरक्षित छ। वल्लो र पल्लो गाउँका वृद्धवृद्धाले पाउने भत्तामा असमानता नहोस् भनी केही नगरपालिकाले गरेको त्यस्ता निर्णय रोक्न भनिएको मन्त्रालयको भनाइ छ। मन्त्रालय स्रोत जनप्रतिनिधिहरूको सेवासुविधालाई लिएर मन्त्रालयले तयार पारेको विधेयकको मस्यौदा रोकिएपछि केही दिनपछि हुने स्थानीय तहको संघमहासंघको चुनावलाई लक्ष्य बनाएर केही जनप्रतिनिधि अनावश्यक ढंगले विरोधमा उत्रिएको बताउँछ। सेवासुविधाको विधेयक अर्थले नमानेपछि र संविधानको व्यवस्था विपरीत हुने भएपछि रोकिएको हो। संविधानमा स्थानीय तहका पदाधिकारीको सेवासुुविधा सम्बन्धी कानुन बनाउने अधिकार प्रदेशसभालाई तोकेको छ।"
अलमलिए जनप्रतिनिधि,"प्रदेश ७ का अधिकांश स्थानीय तहले कानुनी व्यवस्था, मन्त्रालयबाट कुनै परिपत्र र नीति निर्देशन नहुँदा वार्षिक नीति तथा कार्यक्रम प्रस्तुत गर्न सकेका छैनन्।"
हामी चेपुवामा छौं,"मन्त्रालयले स्थानीय तहलाई कुनै पनि आदेश वा निर्देश गरेको छैन। केही विषयमा अनुरोधमात्रै गरेका छौं। मन्त्रिपरिषदबाट स्थानीय तह सञ्चालन र कर्मचारी व्यवस्थापन सम्बन्धी दुइटा आदेश जारी भएको छ। कानुन बनिनसकेकाले त्यही आदेशबाट स्थानीय तह सञ्चालित छ। कर्मचारी व्यवस्थापनको काम हुँदैछ। केही विषयमा मन्त्रालयले विज्ञप्तिमात्रै जारी गरेको हो। त्यो भनेको आदेश वा निर्देशन नभई अनुरोध हो। त्यस बाहेक केहीकेही कानुन तयार पारेर संसद्मा पठाइएको छ। साथै स्थानीय तहले पछि बनाउन सक्ने गरी केही नमुना कानुनको मस्यौदा गरिएको छ। मन्त्रालयले संवैधानिक अधिकार मिचेर केके आदेश गरेको छ? आरोप लगाउनेले त्यो प्रस्ट पार्दिए अझ राम्रो हुन्थ्यो। मन्त्रालय सच्चिन तयार छ। अर्थ मन्त्रालयको बजेट मार्गदर्शन, सुझावका आधारमा र जनप्रतिनिधिले राखेको जिज्ञासालाई सम्बोधन गर्न केही विषयलाई प्रस्ट्याइएको हो। त्यो पनि आदेश वा निर्देशन होइन। यसरी गर्नुहुन्न, यसरी गर्नुहोस् भनी सुझावका रूपमा भनिएको छ। मन्त्रिपरिषद्, संसद्, अख्तियार, निर्वाचन आयोग वा अन्य निकायबाट आउने निर्णयको परिपत्र भने तुरुन्तै गर्नुपर्ने भएकाले त्यो पठाइएको छ। मन्त्रीको निर्णय हुन्छ, मन्त्रिपरिषद्को निर्णय हुन्छ, तर दोष कर्मचारीलाई लगाउन खोजिएको छ। स्थानीय तहलाई संविधाले दिएको अधिकार विरुद्ध कोही लागेर सम्भव छैन। अझ कर्मचारीले त त्यस विरुद्ध लागेर सक्दै सक्दैन। बरु हामी अप्ठेरोमा छौं। हामी छिटो तल अधिकार जाओस्, विषयगत कर्मचारी, स्रोत, साधन र सम्पत्ति छिटो स्थानीय तहलाई हस्तान्तरण होस् भनिरहेका छौं। यसले गर्दा अन्य मन्त्रालयका अधिकारीहरू हामीसँग असन्तुष्ट देखिन्छन्। अर्कोतिर केही जनप्रतिनिधिले हाम्रो अधिकार रोकिदियो भन्दै हामीमाथि नै आरोप लगाइरहेका छन्। केन्द्रका निकायहरूले धेरै अधिकार तल लान पेल्यो भनिरहेको छ भने स्थानीय तह उल्टै नियन्त्रण गर्यो भन्छ। दोहोरो चेपुवामा मन्त्रालय परेको छ। मन्त्रालयसँग कुनै प्रकारले स्थानीय तहको अधिकार कटौतीको मनसायमा छैन। कहीं कतै भएको छ भने तुरुन्तै सच्चिन तयार छौं। स्थानीय तहको संवैधानिक अधिकार खोसेर पनि खोस्न सकिँदैन। म मन्त्रालयमा बस्न सधैंका लागि आएको होइन। तर स्थानीय सरकार मलाई सधैं चाहिन्छ। अरू मन्त्रालयबाट स्थानीय तहको अधिकारमा हस्तक्षेप भएको छ भने सहजीकरण गरिदिन्छौं। मन्त्रालय सहजकर्ता र समन्वयकर्ताका रूपमा मात्रै उभिएको छ। बुझाइमा असमानता हुनसक्छ। त्यसमा छलफल गर्न तयार छौं। आवश्यक कानुन, मोडल कानुन, विभिन्न मापदण्ड तयार पार्ने, कर्मचारी पठाउने, विषयगत कार्यालयको स्रोतसाधन तल पठाउने, कार्ययोजना बनाउने काम गरिरहेका छौं। अधिकार तल गइसकेकाले विषयगत मन्त्रालयको स्रोत साधन पनि स्थानीय तहमा पठाउने काम भइरहेको छ। स्थानीय तहलाई आवश्यक पर्ने २५ वटा नमुना कानुन बनाइएको छ। नमुना कानुन भनेको बाध्यकारी होइन। त्यो सहयोग गरेको मात्रै हो। संसद्मा विचाराधीन विधेयक आवश्यक संशोधनसहित पारित होस् भन्ने पक्षमा छौं। स्थानीय तहको क्षमता अभिवृद्धि, प्रशासनिक भवनसहित अन्य भौतिक पूर्वाधार निर्माण लगायतका विषयमा हाम्रो ध्यान छ। थपलिया संघीय मामिला तथा स्थानीय विकास मन्त्रालयका सचिव हुन्।"
दाँत किट्नु,"परीक्षाका बेला दाँत किट्ने समस्या भएपरीक्षाको समयमा बालबालिका वा वयस्क दाँत किट्ने समस्या उत्पन्न भएर दन्तचिकित्सककहाँ पुग्ने गरेका छन्। परीक्षाको तनावका कारण संवेदनशील बालबालिका र वयस्कमा चिन्ताले गर्दा यो समस्या प्रशस्त मात्रामा देखिने गरेको छ, डा मिश्र भन्छन्। उनका अनुसार यस्तो समस्या भएकाहरूलाई परिवारले तनाव, चिन्ता र आत्तिने समस्याबाट बाहिर निकाल्नुपर्छ। बालबालिका मात्र नभएर वयस्कहरूसमेत आफू पूर्ण तयार नरहेको स्थितिमा कुनै प्रकारको परीक्षा जस्तो स्थिति आइलागे दाँत किट्ने समस्याले पीडित हुन सक्छन्।"
नरिवल,"नरिवल अति उपयोगी फल हो। यसको फल, पानी र तेल सबै उपयोगी मानिन्छ। आयुर्वेदलाई यसलाई ढिलो गरी पाचन हुने, मूत्राशय शोधक, ग्राही, पुष्टिकारक, बलवर्धक, रक्तविकार नाशक, दाह शामक र वातपित्त नाशक हो। नरिवलको पानी तिर्खा मेटाउने, पाचन बढाउने, वीर्यवर्धक तथा मूत्र संस्थानको लागि धेरै उपयोगी मानिन्छ। नरिवल पानीलाई दूधजस्तै एउटा पूर्ण आहारसमेत भनिन्छ। नरिवलमा भिटामिन ए, बी, सी सँगै प्रोटिन, क्याल्सियम र फलाम पाइन्छ। यी सबै तत्त्व शरीरका लागि अति उपयोगी हुन्छन्। नरिवल क्रोहन्स डिजिज को उपचारका लागि अत्यन्त लाभकारी औषधि हो। यो रोगमा रोगीको आन्द्रामा जलन, पखाला, दिसामा रगत आउने, तौल कम हुने जस्ता लक्षण देखिन्छन्। वैज्ञानिकहरूका अनुसार क्रोहेन्स रोगको उपचारमा प्रयोग गरिने कार्टिकोस्टेराइडस को समकक्ष नरिवलमा फाइटोस्टेराल्स नाम गरेको समूह तत्त्व हुन्छ, जो यो रोगसँग भिड्छ। नरिवलले मोटोपनासँग समेत बचाउँछ। वैज्ञानिकहरूका अनुसार एउटा स्वस्थ वयस्कको भोजनमा दिनहँु १५ मिलिग्राम जिंक हुनु आवश्यक छ, ताकि मोटोपना हुनबाट बाँच्न सकियोस्। ताजा नरिवलमा जिंक प्रशस्त मात्रामा हुन्छ। नरिवलको तेल क्यान्सर, मधुमेह र एड्स जस्ता घातक रोगका लागि मात्र नभई मुटुरोगीहरूका लागि समेत धेरै फाइदाजनक रहेको दाबी थाइल्यान्डका प्रा नारोग चोगचालोवले गरेका छन्। भारतस्थित केन्द्रीय औषधि एवं सुगन्धित बोटबिरुवा संस्थान (सिम्याप) द्वारा यसै साता आयोजित गोष्ठीमा उनले नरिवल तेलको प्रयोग करिब ४ हजार वर्षदेखि विभिन्न रोगमा हँुदै आएको समेत जनाएका थिए। नरिवल तेलले कपाल राम्रो बनाउनुका साथै छालामा समेत रौनक ल्याउने परम्परागत मान्यता छ। दक्षिण भारतका महिलाहरूको धेरै लामो कालो चम्किलो कपाल र दागरहित अनुहारको रहस्य हो उनीहरूले भोजन र रंगरूप बढाउन नरिवल तेलको नियमित उपयोग गर्नु हो। नुहाउनु अघि नरिवल तेलले शरीर मालिस गर्नु लाभदायक मानिन्छ।"
विपन्न भारतीय मधुमेहको चपेटमा पर्दै,"भारतमा मधुमेह रोगीको संख्या तीव्र गतिमा बढिरहेको छ। यही पृष्ठभूमिमा स्वास्थ्य विशेषज्ञहरूले गरिब भारतीयहरू तीव्र गतिले यो रोगको सिकार भइरहेको जनाएका छन्। लान्सेट डाइबिटिज एन्ड एडोक्रोनोलजी जर्नलमा प्रकाशित अध्ययनअनुसार भारतका विकसित राज्यका सहरी इलाकाहरूमा बसोबास गर्ने सामाजिकआर्थिक रूपमा कमजोर वर्गका व्यक्तिहरू यस्तो समस्यामा परिरहेका छन्। तिनै राज्यमा बस्ने सामाजिकआर्थिक रूपले बलियो वर्गका व्यक्तिहरूभन्दा गरिबहरू बढी मधुमेहपीडित भइरहेका छन्। यो नतिजा भारतको लागि चिन्ताजनक रहेको उक्त अध्ययनमा छ। भारतीय आयुर्विज्ञान अनुसन्धान परिषद् र स्वास्थ्य मन्त्रालयको सहयोगमा गरिएको यो अध्ययन भारतका १५ राज्य र केन्द्रशासित प्रदेशका ५७ हजार व्यक्तिमा गरिएको हो। प्रतिवेदनअनुसार आर्थिक रूपले बढी सम्पन्न मानिने सात राज्यका सहरी इलाकामा सामाजिकआर्थिक रूपले राम्रो स्थितिमा रहेका व्यक्तिहरूको दाँजोमा विपन्न मधुमेहका रोगीको संख्या बढी थियो। तनावले भरिएको सहरी वातावरणमा बसोबास, खानपानको बानी (जस्तो : कम आय वर्गका व्यक्तिले समेत जंक फुड खाने गर्नु), शारीरिक तौल वृद्धिका साथै बढी समयसम्म बस्नु र व्यायाम नगर्नुजस्ता कारणले विपन्नहरूमा मधुमेहको खतरा बढ्दो छ।"
पद्मश्रीले ल्यायो उत्कृष्ट पाँच,"काठमाडौं (कास) खेमलाल हरिकला लामिछाने प्रतिष्ठानले २०७३ सालको पद्मश्री पुरस्कारको मनोनयनमा परेका उत्कृष्ट पाँच पुस्तकको सूची सार्वजनिक गरेको छ। प्रतिष्ठानका संरक्षक जीवा लामिछानेका अनुसार यस वर्षका लागि मनोनयनमा पर्नेमा जनकराज सापकोटाको ननफिक्सन कहर, कुमार नगरकोटीको निबन्ध संग्रह घाटमान्डु, राज सरगमको उपन्यास छाउघर, नवीन विभासको कथा संग्रह रोल्पा सुइना र नवराज पराजुलीको कविता संग्रह सगरमाथाको गहिराइ छन्। मनोनीत यिनै पाँच कृतिमध्येबाट मूल्यांकनकर्ताहरूले छानेको सर्वोत्कृष्टलाई पुरस्कार प्रदान गरिने संरक्षक लामिछानेले बताए। पद्मश्री पुरस्कार २ लाख राशिको हो। २०७३ मा प्रकाशित र प्राप्त भएसम्मका पुस्तक संकलन गरी विभिन्न विद्वान्हरूको रायसल्लाहमा उत्कृष्ट पाँचको छनोट गरिएको हो, लामिछानेले जारी गरेको विज्ञप्तिमा भनिएको छ।"
"स्वस्तिमा भन्दै छिन््, ए दाजु नसमाऊ नाडीमा","काठमाडौं गतसाता मात्रै युटयुबमा एक करोड भ्युअर्स पुगेकोमा सक्सेस पार्टी मनाएको थियो, गीत कुटुमा कुटु ले। जसमा निश्चल बस्नेत र आशिफ शाहसँगै नाचेकी थिइन् स्वस्तिमा खडका। यतिबेला उनै स्वस्तिमा फिचरिङ अर्को गीत ए दाजु नसमाऊ नाडीमा को युटयुब रिलिज गरिएको छ। फिल्म छक्का पञ्जा २ को उक्त गीतलाई दीपकराज गिरी र प्रिन्सले संयुक्त रूपमा लेखेका हुन् भने संगीत प्रिन्स नेपाली र स्वर्गीय कान्छा मगर नेपालीले दिएका हुन्। अल्मोडा राना उप्रेती र सुजाता बर्माको स्वर रहेको गीतमा स्वस्तिमासँगै वर्षा राउत, केदार घिमिरे, जितु नेपाल र स्वरूपपुरुष ढकालले अभिनय गरेका छन्। दीपाश्री निरौलाको निर्देशन रहने छक्का पञ्जा २ को उक्त ट्राभल सङको कोरियोग्राफी भने कविराज गहतराजले गरेका हुन् भने दीर्घ गुरुङले खिचेका छन्। दीपकराज गिरी, प्रियंका कार्की, बुद्धि तामाङलगायतको समेत मुख्य भूमिका रहेको फिल्म असोज ११ देखि प्रदर्शनमा आउँदै छ। शुक्रबार गीत सार्वजनिक कार्यक्रममा छक्का पञ्जा टिमले फिल्म सुटिङ गरेको पनौती क्षेत्रका लागि एम्बुलेन्ससमेत हस्तान्तरण गरेको छ।"
राष्ट्रवादी सङ हे,"अभिनेता सङ जुङ किलाई अभिनेत्री सङ हे क्योको देशभक्तिप्रति गर्व रहेछ। उनले यो कुरा हालै आयोजित पत्रकार सम्मलेनमा खुलस्त पारे। उनको राष्ट्रप्रेमबारे थाहा पाउँदा खुसी लागेको थियो, सङ जुङले भने, समाचारमा त्यो खबर सुन्नासाथ उनको वाहवाही गर्न लागेको थियो। सङ हेको ठाउँमा म भइदिएको भए पनि त्यस्तै गर्थें होला।सङ जुङ र सङ हे अभिनीत ब्याटलसिप आइल्यान्ड यही साता प्रदर्शन हुँदै छ। फिल्मकै विषयवस्तुमाथि छलफल गरिरहँदा अभिनेता सङले आफ्नी सहकर्मी अभिनेत्री सङ हेको तारिफ गरेका थिए। फिल्ममा जापानी उपनिवेश कालमा कोरियाले स्वतन्त्रताका लागि गरेको संघर्षको कथा देखाइने बताइएको छ। अभिनेत्री सङ हेले कुनै बेला जापानी अटोमोबाइल कम्पनी मित्सुबिसी ले आफ्ना लागि गरेको मोडलिङको प्रस्ताव अस्वीकार गरेकी थिइन्। जापानी ब्रान्ड भएकाले सङ हेले मोडलिङ गर्न नमानेको बताइन्छ। एकताका मित्सुबिसीमाथि फोस्र्ड लेबरको पनि चार्ज लागेको थियो। यिनै कारणले गर्दा सङ हे तर्किएकी थिइन्।तिमीले जे गर्यौ, ठीक गर्यौ, कार्यक्रममा उपस्थित सङ हेतर्फ हेर्दै सङ जुङले भने, त्यही निर्णयले गर्दा तिमी मेरा प्रिय मान्छेको सूचीभित्र परेकी छौ। सङ हेको पब्लिक रिलेसन कम्पनीले भने अभिनेत्री चीनको कार्यक्रममा व्यस्त हुने भएकाले मित्सुबिसीको विज्ञापनमा मोडलिङ गर्न नसक्ने जानकारी दिएको थियो। सङ हे आफैंले चाहिँ मित्सुबिसीले पुराना क्रियाकलापप्रति ग्लानी महसुस नगरेकाले आफू तिनका लागि कदापि काम नगर्ने स्पष्ट पारेकी थिइन्। उनी कतिसम्म राष्ट्रवादी छिन् भने अमेरिकाका विभिन्न ठाउँबाट प्रकाशन हुने कोरियन भाषाका पुस्तिकाहरूको प्रायोजन गरिदिन्छिन्। उनको कडा राष्ट्रवाद कोरियालीले नरुचाउने कुरै भएन।"
यमलोकमा पनि राजनीति,"मोरङ साहित्य होस् या रंगमञ्च, राजनीतिक विकृति केन्द्रीय विषय बन्दै आएको छ। विराटनगरस्थित आरोहण गुरुकुलमा पनि यति बेला यस्तै झटारोको स्वाद चाख्न पाइन्छ, लखन पटबारी मा। सामाजिक र राजनीतिक विकृतिको चित्रण गरिएको नाटकको यहाँ मञ्चन सुरु भएको छ। प्रवीण खतिवडाको निर्देशन रहेको नाटकको सुरुआत यमलोकबाट हुन्छ। यमराजले मृतात्माभन्दा पनि ज्युँदै मान्छे हेर्ने इच्छा व्यक्त गरेकाले यमदूतहरू मृत्युलोकमा आउँछन्, जिउँदो मान्छेलाई उठाउन। उनीहरूले खराब चरित्रको व्यक्ति, जो पछि मेयरको उम्मेदवार बनेको हुन्छ, उही लखन पटबारीलाई सुतेको अवस्थामै यमलोक लैजान्छन्। खराब नियतका मान्छेहरू जहाँ पनि खराब चरित्रमै प्रकट हुन्छन् भन्ने यसपछि पुष्टि हुँदै जान्छ। पृथ्वीमा अनेक धुत्र्याइँ गरेको लखनले यमलोकमा पनि त्यस्तै गर्छ। चतुर्याइँकै कारण यमलोकमा पाएको सत्ता र शक्तिको उसले यसरी दुरुपयोग गर्छ, उसको जालझेलकै कारण यमराजसमेत मारिन्छन्। नाटक हेर्दै गर्दा हाम्रै मुलुककै राजनीतिक विसंगतिका नांगा चर्तिकलाहरू आँखा अघिल्तिर नाच्न थाल्छन्। वर्षैपिच्छे फेरिने सरकार, सत्तामा पुग्नेहरूले गर्ने अनेक दाउपेच र षड्यन्त्र ठ्याक्कै लखन पटबारीकै जस्तो लाग्छ। समाज र राजनीतिबाट गुम्दै गएको पाप, पुण्य, इमानदारी, नैतिकताजस्ता सन्दर्भ यो नाटकमा देखाइएको छ। जनताले नेताहरूलाई सधंै देउताका रूपमा स्थान दिने तर तिनै देउताचाहिँ आफ्नो धर्ममा नबस्ने कथा निकै अर्थपूर्ण महसुस हुन्छ। नाटकमा लखन पटबारीको भूमिकामा गुरुकुलकै रंगकर्मी रामभजन कामत, यमराजको भूमिकामा विकास पराजुली र अन्य भूमिकामा भरत कार्की, राजेश ठाकुर, अशोक दत्त र सागर विष्टले अभिनय गरेका छन्। यो नाटक दुई साता नियमित मञ्चन हुनेछ। पहिलोपटक इलामस्थित राष्ट्रिय नाट्य महोत्सवमा मञ्चन भएपछि यो नाटक विराटनगर आइपुगेको हो।"
धेरैभन्दा पनि राम्रा गीत गाउने गायक,"काठमाडौं थोरै तर कर्णप्रिय गीत गाएका अरुण थापाको भौतिक शरीर यो संसारबाट टाढिएको १८ वर्ष पूरा भयो। उनले गाएका चोट के हो, व्यथा के हो, जति माया लाए पनि, ऋतुहरूमा तिमी, भुलुँ भुलुँ लाग्यो मलाई जस्ता कैयौं गीत आज पनि उत्तिकै लोकप्रिय छन्। नेपाल मगर विद्यार्थी संघले बिहीबार नेपाल प्रज्ञा प्रतिष्ठानमा अरुणको स्मृति सभा गर्दै उनकै नाममा स्थापित पुरस्कार वितरण गरेको छ। अरुणसँगै लामो समय सहकार्य गरेका नेपाल संगीत तथा नाट्य प्रज्ञा प्रतिष्ठान (नेसंनाप्रप्र) का कुलपति सरुभक्तलाई अरुणको नाम अगाडि स्वर्गीय जोड्न मन लाग्दैन। उनले अरुणसँग जोडिएका थुप्रै याद कार्यक्रममा साझा गरे। भने, अरुणसँग मिलेर पोखरामा कार्यक्रम गर्दा मैले नाटक देखाएको थिएँ। अरुणले यो ज्यानलाई पर्नु पीर पर्यो र जति माया लाए पनि गीत गाएका थिए। थोरैले चिन्ने अरुण कार्यक्रमपछि अचानक व्यापक रूपमा चर्चित भए। धेरैभन्दा पनि राम्रो गीत गाउने लालसा थियो अरुणमा। गीत दिनेहरूको ताँती नै लाग्थ्यो तर अरुण छानेर भित्र मनैदेखि छुने गीत मात्र गाउँथे। अरुण गलाले मत्रै होइन, सम्पूर्ण शरीरले नै गीत गाउँथे।अरुण काठमाडौं आएपछि भने उनीहरू दुईबीच भेटघाट पातलियो। अरुणका अन्तिम वर्षहरूमा समेत भेट्न नपाएको कुराले सरुभक्त अहिले पनि दु:खी हुन्छन्। तर, अरुणका गीतहरू अचेल नवोदित पुस्तामाझ पनि लोकप्रिय भइरहेको पाउँदा साह्रै खुसी लाग्ने उनले सुनाए। अरुणकै सम्झनामा संघले २०६० देखि संगीतकर्मीहरूलाई सम्मान गर्दै आएको छ। यस वर्ष कविगायक प्रचण्डबहादुर बुढाथोकी मगरलाई अरुण स्मृति संगीत सम्मान गरिएको थियो। सरुभक्तले मगरलाई सम्मानपत्र हस्तान्तरण गरेका थिए। ऋतुहरूमा तिमी हरियाली वसन्त हौ गीत २०६० मा बीबीसीले गरेको सर्वेक्षणमा विश्वकै उत्कृष्ट गीतमा सातौं स्थान ओगट्न सफल भएको थियो। नेपाली गीतसंगीतलाई विश्वसामु चिनाएका अरुणलाई नेपालकै सरकारले भने सम्झिन नसकेको नेपाल मगर संघका अध्यक्ष नवीन रोक्का मगरले बताए।कार्यक्रममा विद्यार्थी संघका तर्फबाट गायकगायिकाले करोडौँ मुटुहरूको एउटै गीत गाए भने गायकहरू तेज आलेमगर, मनोज थापा मगर, मिलन थापामगर, सूर्य पूर्वछाने मगरलगायतले अरुणका कालजयी आधुनिक गीतहरू गाए। यसै गरी, सूर्यविनायक नगरपालिका४ दधिकोटको मोडर्न बोर्डिङ सेकेण्डरी स्कुल, शुभारम्भ द म्युजिकल जर्नी र विनाता कला प्रतिष्ठानले पनि अरुणप्रति सांगीतिक श्रद्धाञ्जलि अर्पण गरे। अरुण सबै संगीतप्रेमीको मनमा बस्न सफल भएको उल्लेख गर्दै वरिष्ठ गीतकार चेतन कार्कीले अरुणलाई राज्यले उचित सम्मान दिन नसकेको भन्दै दु:ख व्यक्त गरे। लेखकफिल्मकर्मी प्रकाश सायमीले अरुणका गीतहरू नयाँ पुस्तामा पनि उत्तिकै लोकप्रिय भएको सुनाए। स्कुलका प्रिन्सिपल अनिल कसपालले अरुणलाई लाखौँ संगीतप्रेमीहरूको ढुकढुकी का रूपमा विश्लेषण गरे। कार्यक्रममा गायिका ऋतु कँडेल, अधिश्री कसपाल, कपिल कसपाल, बद्रीनारायण ताम्राकार, संगीता तामाङ, रिता तमखु, सानुमैया ताम्राकार, दिवकार खडका, सर्वश्री कसपाल, सुरज कपाली, विनोदराज ढुंगेल, चिरी महर्जनले, अमला महर्जनले, विधिसा ताम्राकारले र आयुष केसीले अरुणका गीतहरू प्रस्तुत गरे।"
जो गरिबीबाट उठेर अर्बपति बने,"तपाईंलाई कसैले सोध्यो भाग्य ठूलो कि कर्म ठूलो? अल्छीहरूले भाग्यलाई ठूलो ठान्लान्। तर, यो सत्य होइन। कर्मले मानिसको भाग्य परिवर्तन गर्न सकिन्छ। यही शिक्षा हामीले धार्मिक ग्रन्थ महाभारतबाट लिन सक्छौं। त्यहाँ एक ठाउँमा लेखिएको पनि छ, भाग्यरेखालाई कर्मले परिवर्तन गर्न सकिन्छ। हो, विश्वमा धेरै यस्ता व्यक्तित्वहरू छन्, जसले आफ्नो कर्मबाटै जीवनमा आमूल परिवर्तन ल्याएका छन्। अझ तिनीहरू अर्बपति नै बनेका छन्। त्यसरी अर्बपति बनेकाहरूमा स्टेफेन बिस्किओट्टी, अलान गेरी, कार्ल बर्ग र सेल्डोन एडेल्सन रहेका छन्। यी चारजना अमेरकी नागरिकको संघर्षपूर्ण जीवन हाम्रा लागि प्रेरणाको स्रोत बन्न सक्छ। पर्याप्त धन थिएन तर कर्म र संघर्षको बलमै उनीहरू सफल भएका छन्। स्टेफेन बिस्किओट्टी आठ वर्षका छँदा उनको बुबाको निधन भएको थियो। आमाले उनीसहितका तीन सन्तानलाई दु:ख र कष्ट झेलेर पालेकी हुन्। घरमा काम गर्ने नभएपछि परिवारको आर्थिक अवस्था कमजोर हुन पुग्यो। सानैदेखि अभावमा बाँचेका बिस्किओट्टी अलिक बुझ्ने भएपछि परिवारका लागि सानातिना काम गर्न थालेका थिए। साथीभाइ विद्यालय गएको देख्दा उनलाई पनि पढ्ने रहर जागेर आयो। तर, परिवारलाई दुई छाक टार्नै समस्या भएको उनले आफैं भोगेको र देखेका थिए। तर, पनि पढ्न आँट गरे। केही घण्टा बढी काम गरी उनले स्कुलको शुल्क तिर्ने रकमसमेत जम्मा गर्न थाले। प्रारम्भिक शिक्षा जसातसो हासिल गरेपछि उनी म्यारिल्यान्डस्थि स्लालिब्युरी स्टेट विश्वविद्यालयमा भर्ना भए। त्यहाँ पनि कमजोर आर्थिक अवस्थाले उनलाई खुबै गाँजेको थियो। तर, अस्थायी प्रकृतिको हेल्प बिजनेस सुरु गरी कलेजका लागि आवश्यक शुल्क जुटाउन उनी सफल भए। उनले लिबरल आर्ट विषयमा स्नातक गरे। २३ वर्षको लक्का जवान भएपछि उनले आफ्ना भतिजसँग मिलेर हाईटेक टेम्प एजेन्सी खोले। उक्त कम्पनीले पहिलो वर्षमै डेढ मिलियन अमेरिकी डलरको व्यापार गर्यो। पछि उनले त्यो कम्पनीलाई एलिजिस समूह का रूपमा सञ्चालनमा ल्याए। हाल उक्त कम्पनी अमेरिकाकै सबैभन्दा ठूलो स्टाफिङ फर्म (कर्मचारीकामदार) आपूर्ति गर्ने कम्पनी बनेको छ। उनको कम्पनीमा हाल १५ हजार आन्तरिक कर्मचारी, १ लाख २० हजार करारका कामदार रहेका छन् भने चारवटा महादेशमा आफ्नै कार्यालयसमेत खोलिसकेका छन्। सन् २००४ मा उनले बाल्टिमोर र्याभेन्स नेसनल फुटबल लिग टिम खरिद गर्नसमेत भ्याएका थिए। उनी वर्किङ क्लास इटालेलीअमेरिकी परिवारमा जन्मेका हुन्। उनी हुर्कंदै गर्दा खेलखुदमा रुचि बढ्यो। किनभने उनका बुबाले बालबालिकाहरूलाई बाल्टिमोरमा लगेर विभिन्न खेल खेलाउँथे। यसो त उनी सेभेर्ना पार्क हाई स्कुलमा फुटबल टिममा सहभागी भएका थिए। स्नातक गरेको एक वर्षपछि उनले जिम ड्याभिससँग मिलेर एरोटेक कम्पनी सुरु गरे। उक्त कम्पनीले एरोस्पेस र प्रविधि क्षेत्रमा कामदार आपूर्ति गथ्र्यो। त्यही एरोटेक कम्पनी एलिजिस ग्रुपमा परिणत भएको हो। पछि बिस्किओट्टी खेलकुद व्यापारमा हात हाले। आफ्नो कार्यस्थलबाट बाहिर जाँदा बिस्किओट्टी गल्फिङ र बोटिङमा रमाउँछन्। बाल्टिमोर र्याभेन्सका मालिक स्टेफेनको कुल सम्पत्ति ३९ अर्ब अमेरिकी डलर रहेको छ। जिरोबाट हिरो बनेका अर्का अर्बपति हुन् अलान गेरी। यिनको जीवन पनि संघर्षपूर्ण रहेको छ। अलान विद्यालयबाट ड्रप आउट भएका थिए। घरको आर्थिक अवस्था ठीक नभएकाले उनी आफ्नो पढाइ बीचैमा छाड्न बाध्य भए। पढाइ छाडेपछि उनी हजाजमा नोकरी गर्न थाले। पछि उनले टेलिभिजन मर्मत गर्ने व्यापार सुरु गरे। तर यो व्यापार थाल्नुअघि उनले जीआई बिलमार्फत प्रशिक्षण लिएका थिए। सन् १९५६ मा उनले थालेको पहिलो व्यापारबाट १५ सय अमेरिकी डलर बचाउन सफल भएका थिए। पछि उनले त्यसमा केही रकम थपेर एउटा केबल कम्पनी सञ्चालनमा ल्याए। आफ्नो व्यापारलाई बडो सावधानीका साथ उनले बढाएका थिए। सन् १९९६ मा उनले टाइम वार्नर केबुल (टीडब्लूसी) बेचे। त्यस्ताका उनको केबलभिजन उद्योग अमेरिकाकै सबैभन्दा बढी केबल ग्राहक उपलब्ध गराउने कम्पनीहरूमध्ये आठौं स्थानमा दरियो। उनले कम्पनीमा २५ सय कर्मचारी र १० लाख ३० हजार ग्राहक बनाइसकेका थिए। मैले आवश्यकता महसुस गरेको थिएँ, उनले एउटा अन्तर्वार्तामा भनेका छन्, टेलिभिजनका लागि मानिसहरू निकै भोका थिए। त्यसैले त यो व्यापार मेरा लागि सफलताको खुड्किलो बन्न पुग्यो। फोब्र्स पत्रिकाका अनुसार अलानको कुल सम्पत्ति १४९ अर्ब अमेरिकी डलर रहेको छ। यो वर्षको अर्बपति सूचीमा उनी १ हजार ३ सय ७६ औं स्थानमा रहेका छन्। यसैगरी अर्का अर्बपति हुन्, कार्ल बर्ग। १० वर्षको छँदा उनको बुबाको निधन भएको थियो। उनकी आमा एउटा विद्यालयकी शिक्षिका थिइन्। न्यु मेक्सिकोको ग्रामीण क्षेत्रमा रहेर आमाले उनलाई हुर्काएकी थिइन्। स्थानीय विद्यालयमा पढाइ सकेपछि उनी कलेजमा भर्ना भए। कलेजको शुल्क तिर्न उनले भेन्डिङ मेसिनको मर्मत गर्ने काम थालेका थिए। त्यहाँ एउटा कलर्कका रूपमा उनले काम गरेका थिए, त्यो पनि रात्रिकालीन सेवामा। सञ्चार माध्यमहरूका अनुसार उनी राति त्यहीँ बस्थे। त्यहाँको आफ्नो बसाइको अनुभव उनले एउटा अन्तर्वार्तामा यसरी साटेका छन्, मेरा लागि त्यो कार्यालय सहरकै सबैभन्दा राम्रो होटल थियो। काम गर्न बिल्कुलै अल्छी नगर्ने स्वभावका भएकाले उनलाई स्थानीय कार्यालयमा काम गर्ने प्रस्ताव आयो। त्यो प्रस्तावलाई उनले सहजै स्वीकार गरे। किनभने उनी फुर्सदको सबै समय काममै खर्चिन चाहन्थे। किनभने त्यसले उनको आम्दानी नै बढ्यो। पछि उनले सिलिकन भ्यालीमा आफ्नो लगानी गरे। उनले न्यु मेक्सिको विश्वविद्यालयबाट कलामा स्नातक गरे। सन् २०१३ मा फोब्र्स पत्रिकाको अर्बपति सूचीमा १ हजार २ सय ६८ औं स्थानमा सूचीकृत भएका थिए। आफैंले सञ्चालन गरेको व्यापारकै कारण उनी त्यो वर्ष अमेरिकी धनाढ्यहरूको सूचीमा ४ सय ८ औं स्थानमा दरिए। त्यसअघि सन् २०१० मा फोब्र्सको ४ सयजना धनाढ्यको सूचीमा उनी ३ सय ८ औं स्थानमा सूचीकृत भएका थिए। हाल उनको सम्पत्तिको स्रोत रियल इस्टेट रहेको पत्रिकाले जनाएको छ। सुरुमा घरको आर्थिक अवस्था जर्जर रहे पनि विश्वकै अर्बपति बन्न सफल भएका अर्का धनाढ्य हुन्, सेल्डोन एडेल्सन। अमेरिकाको बोस्टनमा बस्ने सेल्डोन क्याब ड्राइभरका छोरा हुन्। उनले १२ वर्ष उमेरमै अखबारहरू बेचेर आफ्नो र परिवारका लागि रकम जुटाउँथे। उनले आफ्नो काकाबाट २ सय डलर सापटी लिएर व्यापार थालेका थिए। पछि कलेजमा भर्ना भएर पढ्न थाले। तर, आर्थिक अवस्था अत्यन्तै दयनीय भएकाले उनी कलेजबाट ड्रप आउट भएर कोर्टको रिपोर्टर भएर काम गरेका थिए। केही समयका लागि उनी सेनामा समेत भर्ना भएका थिए। द न्युयोर्क टाइम्स का अनुसार एडेल्सनले शौचालयका समानसमेत बेचेका थिए। त्यसले पनि नपुगेपछि बन्धक दलालीसमेत गर्न थालेका थिए। पछि उनले एउटा वार्षिक कम्प्युटर व्यापारको प्रदर्शनी गर्ने कोमडेक्स खोले, त्यसैबाट उनी धनाढ्य बनेको बताइन्छ। उनको सम्पत्तिको स्रोत ट्रेड सो र क्यासिनो भएको हो। फोब्र्सका अनुसार सेल्डोन लस भेगास स्याड्सका अध्यक्ष र सीईओ हुन्। उनको कुल सम्पत्ति ३५ अर्ब अमेरिकी डलर रहेको छ। सन २०१६ मा उनले ट्रम्पलाई चुनावका लागि ५ मिलियन अमेरिकी डलर सहयोग गरेका थिए। यो वर्षको अर्बपतिहरूको सूचीमा उनी २० औं र अमेरिकामा १४ औं स्थानमा छन्। अघिल्लो वर्ष विश्वकै शक्तिशाली व्यक्तित्वहरूमा उनी ७२ औं स्थानमा थिए।(एजेन्सीहरू)"
आर्थिक एजेन्डामा तीनै दलको प्रतिबद्धता,"प्रमुख तीन ठूला राजनीतिक दल (नेपाली कांग्रेस, नेकपा एमाले र माओवादी केन्द्र) ले मुलुकभित्र लगानीको वातावारण बनाई समृद्धिका लागि साझा एजेन्डा बनाएर अघि बढ्ने प्रतिबद्धता जनाएका छन्। यसका लागि सरकार परिवर्तन भए पनि आर्थिक एजेन्डामा राजनीति गर्न नहुने धारणा यी ठूला दलका शीर्ष नेताले व्यक्त गरेका छन्। उद्योग परिसंघको राजधानीमा आयोजित १४ औं साधारणसभामा प्रधानमन्त्री शेरबहादुर देउवा, एमाले अध्यक्ष केपी ओली र माओवादी केन्द्रका अध्यक्ष पुष्पकमल दाहाल उपस्थित भएर समृद्धिका लागि प्रयास गर्ने बताएका हुन्। मुलुकको व्यापार घाटा बर्सेनि बढ्दो छ। यही रूपमा घाटा बढे मुलुकले धान्न सक्दैन। आयात रोक्न उत्पादनमा वृद्धि गर्नुपर्छ। लगानी बढाउनुपर्छ, साधारणसभा उदघाटन गर्दै प्रधानमन्त्री एवं नेपाली काग्रेसका सभापति देउवाले भने, लगानी वातावरण बनाउन केकस्तो सहयोग चाहिन्छ। एजेन्डा बनाऊँ। कार्यान्वयन गर्न सरकार तत्पर छ। कानुन परिवर्तन गर्नुपरे तयार छौं। विकासका निम्ति सबै पार्टी सहमत छौं। कांग्रेस उदारवादी अर्थतन्त्रमा विश्वास गर्ने भएकाले निजी क्षेत्रलाई सदैव सहयोग गर्ने बताए। नयाँ बन्ने कानुनमा व्यवसायीको माग सम्बोधन गर्ने उनले प्रतिबद्धता व्यक्त गरे। नयाँ संरचनाअनुसार ७ प्रदेशमा औद्योगिक क्षेत्र सञ्चालन गर्न तयार रहेको बताए। निजी क्षेत्रको लगानीबिना विकास हुँदैन। रोगजारीको अवसर नहुँदा दैनिक बिदेसिनेको संख्या बढ्दै गएको छ। मुलुकभित्र निजी उद्योगधन्दाको आवश्यकता छ, प्रधानमन्त्री देउवाले भने, स्वदेशीविदेशी पुँजी नेपालमा भित्रिनुपर्छ। लगानीको वातावरण र सुरक्षाको ग्यारेन्टी सरकारले दिन्छ।पूर्वप्राधनमन्त्री एवं नेकपा एमालेका अध्यक्ष ओलीले पनि विकासका लागि कानुन बाधक भए परिवर्तन गरिने बताए। कालो कानुन राख्नुपर्ने केही छैन। कुनकुन ठाउँमा कालो कानुन छ। त्यो सबै हटाउनेछौं, उनले भने। विकासका निम्ति नयाँ संकल्प आवश्यक भएको उनले बताए। पर्यटन, पूर्वाधार र जलविद्युत्सँगै कृषिको आधुनिकीकरण पनि आवश्यक भएको उनले बताए। कृषिको आधुनिकीकरणबाट साना तथा मझौला उद्योग सञ्चालन हुन्छन्। त्यसबाट रोजगारी सिर्जना हुन्छ, उनले भने।स्थानीय तहको निर्वाचनसँगै विकासको उत्साह आएकाले त्यसलाई मर्न नदिने उनको दाबी थियो। पूर्वाधार विकासको काम सुरु भएको छ। पर्यटनमा सम्भावना छ। सिमेन्ट, फलाम नेपालमै उत्पादन गर्न सकिन्छ, ओलीले भने, यसको सदुपयोग गरेर मुलुकलाई उचाइमा पुर्याउन सकिन्छ। २ देखि ४ वर्षमा आर्थिक वृद्धि दोहोरो अंकभन्दा माथि जान सक्छौं। लगानी उत्पादन र रोजगारी सिर्जना हुने ठाउँमा गर्नुपर्ने बताए। विदेशी दाताबाट अनेक सर्तका साथ आउने अनुदान बन्द गर्नुपर्ने उनले बताए। मुलुकभित्र पैसाको कमी छैन। वातावरणको कमी छ। व्यवसायीको चिन्ता पनि यही हो, ओलीले भने, राजनीतिक आन्दोलन सकियो। अब आर्थिक उन्नतिमा बढौं। अर्का पूर्वप्रधानमन्त्री एवं माओवादी केन्द्रका अध्यक्ष दाहालले आर्थिक विकासका लागि एकजुट भएर अन्तर्राष्ट्रिय समुदायमा जानुपर्ने बताए। विकासका लागि कालो कानुन खारेज गरी नयाँ कानुनहरू बनाइने बताए। निजी क्षेत्रको सहकार्यबिना विकल्प नै छैन। सबैभन्दा पहिला राज्य र निजी क्षेत्र मिलेर लगानीको वातावरण बनाऊँ, पूर्वप्रधानमन्त्री दाहालले भने, त्यसपछि बल्ल विदेशी पुँजी भित्र्याउने प्रयत्न गरौं।राजनीतिक परिवर्तनका लागि धेरै लडाइँ भएकाले अब सम्पूर्ण तागत आर्थिक विकासमा खर्चिने बताए। निजी क्षेत्रको उपस्थितिबिना विकास असम्भव रहेको बताउँदै उनले सहकार्य गरेर मुलुकको विकास गर्नुपर्ने बताए। विकासका लागि राजनीतिक स्थिरता आवश्यक रहेको उनको भनाइ थियो। स्थिरता नहुँदा आर्थिक विकास हुन नसकेको उनले बताए। आर्थिक विकास नहुँदा रोगजारीका लागि लाखौं नेपाली विदेश पलायन भएका छन्, पूर्वप्रधानमन्त्री दाहालले भने, स्थिरता र आर्थिक विकास सँगसँगै लग्नुपर्छ। स्वदेशमै लगानी गरी विदेशमा बसेका नेपालीलाई स्वदेश फर्काउनुपर्छ। यस्तै आर्थिक विकाससँगै सामाजिक न्यायलाई पनि ध्यान दिनुपर्ने उनले बताए। परिसंघका संस्थापक अध्यक्ष विनोद चौधरीले स्थानीय तहको निर्वाचनपश्चात् मुलुकभित्र आर्थिक क्रियाकलाप बढेको बताए। विकासको मुद्दामा ५० करोड रुपैयाँ खातामा संकलन भएको उनले बताए। २ वटा प्रदेशमा औद्योगिक क्षेत्र स्थापना गर्ने उनले बताए। संविधानले स्थानीय निकायलाई अधिकार दिइएको छ। जलविद्युत्, होटल खुल्न थालेका छन्। सिमेन्टमा आत्मनिर्भर हुने क्रममा छौं, विकासको मुद्दामा जनताको जोसजाँगर र सहभागिता बढ्दै गएको छ, उनले भने, राजनीतिक दलको सहयोग भए २५ वर्षसम्म हुन नसकेको काम ५ वर्षभित्र हुन्छ। आर्थिक विकासका लागि सबै दलहरू एकजुट हुनुपर्ने उनले बताए। चुनावमा तलमाथि भए पनि आर्थिक विकासमा एकजुट बनौं, उनले भने। उद्योग वाणिज्य महासंघकी अध्यक्ष भवानी राणाले सरकारको सहकार्यमा विकास रोजगारी सिर्जना हुने बताइन्। उनले उत्पादनशील उद्योग स्थापना गरी रोजगारी सिर्जना गर्नुपर्ने बताइन्। नयाँ संरचनाअनुसार नगरगाउँगाउँमा विकासको सम्भावना भए पनि कर लगाउँदा ध्यान दिनुपर्ने बताइन्। निजी क्षेत्रले ८५ प्रतिशत कर तिर्छौं। करकै कारण व्यवसायीहरू पलायन हुने अवस्था सिर्जना नहोस्, उनले भनिन्, व्यवसायीलाई देश बनाउने क्षेत्रका रूपमा हेर्नुपर्छ। यसका लागि सरकार गम्भीर हुनुपर्छ। परिसंघका अध्यक्ष हरिभक्त शर्माले स्थानीय तहको निर्वाचनसँगै आर्थिक क्रान्तिको अवसर आएको बताए। आर्थिक क्रान्ति गर्न राजनीतिक प्रतिबद्धताबिना सम्भाव नहुने उनको धारणा थियो। राजनीतिक दलको सद्भावले अर्थतन्त्रमा कायापलट हुन सक्छ, उनले भने, यसका लागि राजनीतिक दलले नेतृत्व लिनुपर्छ। उनले अबको एक दशक विकासको दशक मनाउनुपर्ने बताए। परिसंघका अध्यक्ष शर्माले निजी क्षेत्रलाई काला कानुन (उद्योगपति, व्यापारी चोरी गर्ने र कानुन बनाउने व्यक्ति सच्चा) लागेको र कानुनबाट निजी क्षेत्र त्रसित भएको बताएपछि तीन प्रमुख दलले यस्ता कानुन परिवर्तन गर्नुपर्ने बताए।"
अदुवा भारत निर्यात सुरु,"दुई सातादेखि भारत निकासी बन्द रहेको अदुवा बिहीबारदेखि काँकडभिट्टा नाका हुँदै भारततर्फ निर्यात हुन थालेको छ। भारतले अदुवा निकासी खोलेपछि हेटौंडामा थन्किएको अदुवा निकासी हुन थालेको हो। नेपाल अदुवा उत्पादक तथा व्यवसायी संघ मकवानपुरका अध्यक्ष गोपाल गौतमका अनुसार बिहीार र शुक्रबारसम्म मकवानपुरबाट साढे ७ सय टन अदुवा भारततर्फ निकासी भइसकेको छ। भारत कहिले अदुवाको निकासी खोलिदिने, कहिले बन्द गरिदिने अस्थिर नीतिका कारण अदुवा व्यापारी र कृषक मारमा परेका छन्, अध्यक्ष गौतमले भने, किसान र व्यवसायीको गरी करिब ४० टन अदुवा यो बीचमा कुहिएको छ। भारत सरकारले विभिन्न बहाना बनाएर नेपालको अदुवालाई भारततर्फ लैजान रोक लगाएको उनले आरोप लगाए। निकासी रोकिँदा अदुवा व्यवसायीले किसानसँग खरिद गरेको करिब ३ सय टन अदुवा गोदाममै थन्किएको थियो। अदुवा निकासी रोकिँदा हेटौंडामा करोडौं मूल्यको अदुवा थन्किएको थियो, अध्यक्ष गौतमले भने, किसान र व्यापारीलाई प्रत्यक्ष असर गर्यो। भारत सरकारले अघोषित ढंगले अदुवाको निकासीमा रोक लगाएपछि प्रधानमन्त्री कार्यालयले पनि चासो लिएर निकासी खोल्न पहल गरेको हो। प्रधानमन्त्री कार्यालय, कृषि र वाणिज्य मन्त्रालयको पहलमा अदुवाको निकासी खुलेको हो, कृषि विकास कार्यालय मकवानपुरमा प्रमुख निर्मल गदालले भने, यो केही समयलाई मात्र हो कि निरन्तर हो भन्न सकिन्न।जिल्लामा वार्षिक करिब ७ हजार टन अदुवा उत्पादन हुने गरेको जिल्ला कृषि विकास कार्यालयको तथ्यांक छ। उत्पादित अदुवा करिब पाँच प्रतिशत मात्र स्वदेशमा खपत हुन्छ। बाँकी भारत नै निर्यात हुने गरेको कार्यालयले जनाएको छ। भारत निकासी भएको चीनको अदुवामा विषादी भेटिएको भन्दै नेपाली अदुवा पनि भारत निकासीमा रोक लगाइएको थियो। स्टोर गर्ने ठाउँको अभावले गर्दा किसानले खनेका अदुवा कुहिएका थिए। निकासी बन्द हुँदा अदुवाको भाउ प्रतिकेजी २० रुपैयाँमा कृषकले बिक्री गर्न बाध्य थिए। हिजोआज मूल्य बढ्ने किसानले आशा लिएका छन्। मकवानपुरको नामटार, सुकौरा, बुढीचौर, गढी, आमभञ्ज्याङ, मनहरी, पदमपोखरी, हटिया, हर्नामाडी, चुरियामाई, शिखरपुर, ठिंगन र बेतिनी अदुवा उत्पादन हुने मुख्य ठाउँ हुन्। सबैतिर उत्पादित अदुवा हेटौंडा भित्रिने गरेको छ।"
आयोजनाले थाल्यो मुआब्जा वितरण,"तनहुँ (कास) तनहुँ सेती जलाशययुक्त जलविद्युत् आयोजनाले प्रभावित क्षेत्रका बासिन्दालाई ४५ करोड १९ लाख रुपैयाँ मुआब्जा वितरण गरेको छ। रिसिङ गाउँपालिकासहित व्यास नगरपालिका र अधिकांश प्रभावित क्षेत्रका बासिन्दालाई मुआब्जा वितरण गरिएको आयोजनाका सूचना अधिकृत सचिन गौतमले बताए। जलाशय बनाउने स्थान, डुबान क्षेत्र र विद्युत्गृह निर्माण गरिने स्थानका प्रभावितलाई प्रमुख जिल्ला अधिकारीको अध्यक्षताको मुआब्जा निर्धारण समितिले तोकेको रकम हस्तान्तरण गरेको हो। काहुँशिवपुर २ स्थित झापुटारदेखि १८ किमि दूरीको १ हजार २ सय रोपनी जमिनमा डुबान पर्ने आयोजनाको अनुमान छ। सबै ठाउँका प्रभावितलाई मुआब्जा बाँडिसक्दा करिब ६० करोड रुपैयाँ लाग्ने अनुमान छ, अधिकृत गौतमले भने। १ सय ४० मेगावाटको उक्त आयोजना बनाउँदा दमौलीदेखि भिमादसम्मका विभिन्न स्थान डुबानमा पर्छन्। झापुटारको पानी १ हजार २ सय मिटर लामो सुरुङ मार्ग बनाई पहराभित्रै विद्युत्गृह निर्माण गर्ने स्टिमेट आयोजनाको छ। आयोजनाको विद्युत्गृह जाने बाटोमा ११ करोड रुपैयाँ लागतमा पक्की पुल निर्माण भइसकेको छ। प्रभावित क्षेत्रका बासिन्दाले जनही कम्तीमा २ लाखदेखि बढीमा ८ लाख रुपैयाँ मुआब्जा पाएका छन्।"
गुल्मीमा २७ करोडको काम भएन,"जिल्लामा विकासका लागि आएको रकममध्ये २७ करोड ७ लाख ५५ हजार फिर्ता भएको छ। फिर्ता भएको रकम कुल बजेटको ८ प्रतिशत हो। चालुतर्फ २५ करोड फिर्ता भएको छ। कोष नियन्त्रण कार्यालय (कोलेनिका) ले २ अर्ब ४४ करोड ११ लाख २१ हजारमध्ये २ अर्ब १७ करोड ३ लाख ६५ हजार ५ सय खर्च भएको जनाएको छ। कोष नियन्त्रक शशिन्द्र खातीका अनुसार खर्च हुन नसकेको विकास बजेटको २७ करोड ७ लाख ५५ हजार फिर्ता भएको छ। गत वर्षको तुलनामा पुँजीगत बजेट ३ प्रतिशतले कम खर्च भएको हो। खर्च प्रतिशत नेपालकै तुलनामा बढी भएको उनले बताए। हाम्रोमा विकास बजेट धेरै खर्च भएको छ, उनले भने, गत वर्षको तुलनामा यो वर्ष १ सय १० प्रतिशत बजेट बढी आएको थियो। गत वर्ष १ अर्ब १५ करोड ९३ लाख ८३ हजार ५ सय रुपैयाँ बजेट आएकामा यस वर्ष १ अर्ब २८ करोड १७ लाख ३७ हजार ५ सय रकम बढी आएको उनले बताए।कोलेनिकाका अनुसार जिल्ला समन्वय समितिको १० करोड २० लाख ८ हजार, तम्घास सिमलटारी प्यूठान सडक आयोजनाको ७ करोड ९२ लाख, प्राविधिक कार्यालयको १ करोड ५६ लाख र सिँचाइ डिभिजन कार्यालयको १ करोड ७२ लाख रुपैयाँ विकास बजेट फिर्ता भएको छ। त्यस्तै चालुतर्फ ४ अर्ब २६ करोड ९० लाख ९० हजारमध्ये ४ अर्ब १ करोड ६६ लाख ४९ हजार रुपैयाँ खर्च भएको छ। २५ करोड २४ लाख ४० हजार फिर्ता भएको उनले बताए। चालु बजेट नेपालमा ८८ प्रतिशत खर्च भएकामा यहाँ ९४ प्रतिशत खर्च भएको खातीले बताए। गत वर्षको तुलनामा यस वर्ष राजस्व संकलन झन्डै २ लाख रुपैयाँले मात्र वृद्धि भएको छ। गत वर्ष १६ करोड १३ लाख ८ हजार रुपैयाँ आम्दानी भएकामा यस वर्ष १६ करोड १४ लाख ९८ हजार रुपैयाँ आम्दानी भएको छ। राहदानीमा १ करोड १४ लाख ९७ हजार रुपैयाँ राजस्व कम संकलन भएको खातीले बताए। विदेश जाने कम भए जस्तो देखिन्छ, उनले भने, राहदानीबाट झन्डै १ करोड १५ लाख रकम कम संकलन भएको छ। गत वर्ष राहदानीबाट मात्र ३ करोड ६४ लाख ८२ हजार संकलन भएकामा यस वर्ष २ करोड ४९ लाख ८५ रुपैयाँ मात्र संकलन भएको कोलेनिकाले जनाएको छ।"
कृषिको १६ करोड फिर्ता,"विराटनगर (कास) प्रधानमन्त्री कृषि आधुनिकीकरण परियोजनाअन्तर्गत मोरङमा सुरु गरिएको माछा जोन कार्यक्रमको १६ करोड रुपैयाँ फिर्ता भएको छ। मोरङलाई माछामा आत्मनिर्भर बनाउन गत वर्ष परियोजनाले १७ करोड ६८ लाख रुपैयाँ विनियोजन गरेको थियो। गत वर्ष करिब डेढ करोड रुपैयाँको मात्र काम भएको छ। मोरङमा थप ५ सय हेक्टर क्षेत्रफलमा माछा खेती विस्तार गर्न परियोजनाले उक्त रकम विनियोजन गरेकामा ४० हेक्टर क्षेत्रफलमा मात्र माछा खेती विस्तार भएको छ। परियोजनाअन्तर्गत माछापालन गर्ने किसानले एक हेक्टरमा पोखरी खन्दा ३ लाख रुपैयाँ अनुदान पाउने जनाइएको छ।गत वर्षको बजेटले मुलुकभरका ३० वटा कृषि जोन र ७ वटा सुपर जोनका नाममा ५ अर्ब २५ करोड बजेट विनियोजन गरेको थियो। चालु वर्षको बजेटले उक्त परियोजनाका लागि ३ अर्ब २५ करोड रुपैयाँ मात्र विनियोजन गरेपछि चालु अवस्थाका योजना प्रभावित हुने सम्बन्धित क्षेत्रका विज्ञहरूको बुझाइ छ। चालु बजेटले २ अर्ब रकम कटौती गरेपछि सञ्चालनमा रहेका योजनालाई निरन्तरता दिन समस्या हुने पूर्वाञ्चल क्षेत्रीय कृषि निर्देशनालयका वरिष्ठ कृषि प्रसार अधिकृत राजेन्द्र उप्रेतीले बताए। परियोजनाअन्तर्गत किसानले पाउँदै आएको पुँजीगत अनुदानमा पनि चालु बजेटले रकम कटौती गरेपछि किसान प्रभावित हुने देखिएको हो। गत वर्षको बजेटले परियोजनाअन्तर्गत किसानलाई पुँजीगत अनुदान दिन २ अर्ब ९८ करोड ५७ लाख विनियोजन गरेकामा यस वर्षको बजेटले ९० करोड ५२ लाख रुपैयाँ मात्र छुट्याएको छ।माछा जोन कार्यक्रम १० वर्षीय हो। यो अवधिमा ५ सय हेक्टर क्षेत्रफलमा माछा खेती विस्तार गरिसक्नुपर्ने हो, परियोजनाका सूचना अधिकृत हुकुमलाल सिंहले भने, यस वर्ष फ्रिज भएको रकम थप कार्यक्रम बनाएर चालु वर्ष पुन: ल्याइनेछ। परियोजनाले मोरङका साविक कटहरी, बबियाबिर्ता र सोराभाग र रंगेली नगरपालिकालाई व्यावसायिक माछा खेती केन्द्र तोकेको छ। चैतदेखि काम सुरु गरे पनि पोखरी खन्ने उपकरणको अभावमा समयमै काम सुरु गर्न नसकेको उनीहरूको भनाइ छ। मोरङमा १ हजार ६ सय ५० किसानले ६ सय ४१ हेक्टरमा माछा खेती गर्दै आएको कृषि कार्यालयको तथ्यांक छ। गत वर्ष करिब ३ हजार टन माछा उत्पादन भएको थियो।"
गत वर्षका ७ सय चेक साट्न बाँकी,"आर्थिक वर्षको अन्तिम मध्य रातसम्म काटिएका ७ सयभन्दा बढी चेक बैंकबाट साटिएका छैनन्। चेक बनाउने अख्तियारी पाएको कोष तथा लेखा नियन्त्रकको कार्यालय (कोलेनिका) ले भुक्तानी गर्न स्वीकृति दिएका र नेपाल बैंकले जारी गरेका चेकहरू भुक्तानी पाउने ग्राहकसम्म पुगेको छैन। विकासे कार्यालय र कोलेनिकाले विनियोजित बजेटअनुसारको रकम बराबरको चेक काटिए पनि सेवा प्रदायक कार्यालय र योजना निर्माणमा संलग्न समूहबीच बिल र कार्यसम्पादन प्रतिवेदनमा अल्झेकाले भुक्तानी रोकिएको हो। नेपाल बैंक शाखाका अनुसार पुँजीगततर्फ २ सय ५२, चालुतर्फ ४ सय १७, विविध शीर्षकका ११ र धरौटीसम्बन्धी ३ वटा जारी भए पनि भुक्तानी लिन चेकबाहक आएका छैनन्। कोलेनिकाबाट अघिल्लो आर्थिक वर्षका ३ सय चेक साउन २ मा मात्र प्राप्त भए पनि सेवाग्राही भुक्तानी माग्न अझै आएका छैनन्, बैंकका शाखा प्रबन्धक रमेश न्यौपानेले भने, चेक साट्ने म्याद एक महिना हुन्छ तर वर्षको अन्तिममा ठूला पार्टीलाई मात्र चेक दिइनु र ब्याज नपाउने चल्ती खातामा रहने पैसा लिन नआउनु अनौठो नै मान्नुपर्छ।सबै सरकारी कार्यालयका चालु, पुँजीगत र विविध खाताहरू ट्रेजरी सिंगल एकाउन्ट (टीएसए) मार्फत एकद्वार प्रणालीअन्तर्गत महालेखा नियन्त्रण कार्यालय मातहतको कोलोनिका नियन्त्रणमा रहन्छ। हरेक कार्यालयका चेक कोलेनिकाले मात्र काट्न सक्छ। ती सबै चेकहरू सरकारी कारोबार गर्ने बैंकको सिस्टममा प्रविष्ट गराउनुपर्छ। त्यसैले आर्थिक वर्षको अन्तिम रात कोलेनिकाका र बैंकका कर्मचारीलाई बजेट सक्काउने लठारो परेको हो। पुँजीगततर्फको ६ करोड ४१ लाख रुपैयाँ बढी भुक्तानी दिनुपर्ने चेकहरू असार मसान्तमा कोलोनिका र बैंकका कर्मचारीले राति १ बजेसम्म चेक काट्ने र सिस्टममा प्रविष्ट गरेका हुन्।कुनै आयोजनाको मुआब्जा रकम, दैवी प्रकोपको रकम, कुनै कामदार विदेशमा मृत्यु भएमा परिवारलाई दिने बिमा रकम आदि प्रशासन कार्यालयमा विविध शीर्षकमा आउँछ। यस्तो रकम झिक्न आर्थिक वर्षको अन्तिम दिन कुर्नुपर्ने होइन तर यहाँ यस्ता विविध शीर्षकका ११ वटा चेक जारी भएका छन्। सबै कार्यालयका कर्मचारी विभिन्न कार्यक्रम सञ्चालन गर्न पेस्की झिक्छन् तर बिलभरपाई फुर्सदमा फस्र्योट गराउँदा त्रुटि भेटिने डरले कोलेनिका व्यस्त रहेको मौका छोपी चेक स्वीकृत गराउन लाग्ने कोलेनिकाका सूचना अधिकृत नारायण सुवेदीले बताए।"
१५ गाउँपालिकामा दूरसञ्चार सेवा विस्तार गर्न निर्देशन,"काठमाडांै (कास) व्यवस्थापिका संसद्को अर्थ समितिले दूरसञ्चार र इन्टरनेट सेवा विस्तार नभएका १५ गाउँपालिकामा तत्काल सेवा विस्तार गर्न सरकारलाई निर्देशन दिएको छ। शुक्रबार बसेको समितिको बैठकले दूरसञ्चार र इन्टरनेट सेवालाई सरल, सहज र गुणस्तरीय बनाउनका साथै १५ गाउँपालिकामा सेवा विस्तार गर्न निर्देशन दिएको हो। समितिका सभापति प्रकाश ज्वालाका अनुसार दार्चुलाका ४, बाजुराका ४, बझाङको एक, जुम्लाका दुई, कालिकोटका २ र हुम्लाका ३ वटा स्थानीय तहमा दूरसञ्चार सेवा पुगेको छैन। उक्त स्थानीय तहमा दूरसञ्चार सेवा विस्तार गर्न समितिले निर्देशन दिएको हो। यसका साथै समितिको बैठकले दूरसञ्चार कम्पनीहरूलाई कर असुलीसहितका ९ बुँदे निर्देशनसमेत सरोकारवालालाई जारी गरेको छ। दूरसञ्चार सेवा प्रदायक कम्पनीहरू एनसेल प्रालि, युनाइटेड टेलिकम लिमिटेड, सीजी कम्युनिकेसन प्रालि, नेपाल स्याटेलाइट टेलिकम प्रालि र स्मार्ट टेलिकम प्रालिले आर्थिक वर्ष २०७३७४ सम्म बुझाउनुपर्ने कर राजस्व र गैरकर राजस्व तत्काल असुलउपर गर्न र राजस्व एवं कर असुलउपर गर्ने आधुनिक वैज्ञानिक उपायहरू अवलम्बन गर्न सरकारलाई निर्देशन दिने, समितिको निर्णयमा भनिएको छ, दूरसञ्चार सेवा प्रदान गर्ने निकायले वार्षिक रूपमा बुझाउनुपर्ने रोयल्टी रकम हालसम्म नेपाल दूरसञ्चार प्राधिकरणको कोषमा जम्मा भइरहेकामा नेपालको संविधानकाबमोजिम संघीय सञ्चित कोषमा जम्मा गर्ने व्यवस्था मिलाउन अर्थ मन्त्रालय र सूचना तथा सञ्चार मन्त्रालयलाई निर्देशन दिने।विवरण पठाउनसमेत समितिले सरोकारवाला निकायहरूलाई निर्देशन गरेको छ। दूरसञ्चार सेवा प्रदायक कम्पनीहरूले आर्थिक वर्ष २०७३७४ को अन्त्यसम्म सरकारलाई बुझाएको कर र गैरकर राजस्वको विवरण अर्थ समितिमा उपलब्ध गराउन नेपाल दूरसञ्चार प्राधिकरण र सम्बन्धित निकायलाई लेखिपठाउने, निर्णयमा भनिएको छ, तोकिएको समयभित्र दूरसञ्चार सेवा प्रदायक कम्पनीबाट बुझाउनुपर्ने रोयल्टी नबुझाएमा जरिवानासहित रोयल्टी रकम असलउपर गर्ने प्रयोजनका लागि नीति निर्माण गर्न सूचना तथा सञ्चार मन्त्रालयलाई निर्देशन दिने।दूरसञ्चार सेवा प्रदायक कम्पनीहरूको व्यवस्थापन र सेवालाई प्रभावकारी तथा गुणस्तरयुक्त बनाउन दूरसञ्चार नीतिको आधारमा दूरसञ्चार ऐन, नियमावली तत्काल संशोधन गर्न सूचना तथा सञ्चार मन्त्रालयलाई निर्देशन दिएको छ। नेपाल टेलिकमले उपलब्ध गराइरहेको एडीएसएल इन्टरनेट सेवालाई सबै क्षेत्रमा सर्वसुलभ उपलब्ध हुने व्यवस्था मिलाउन, नागरिकहरूको पहुँच पुर्याउन सस्तो र गुणस्तरयुक्त सेवा उपलब्ध गराउन, टेलिकमले सरकारी विद्यालयहरूमा नि:शुल्क एडीएसएल इन्टरनेट सेवा उपलब्ध गराउन सरकारसँग बजेट माग गरी कार्य प्रारम्भ गर्न पनि निर्देशन दिएको छ। नेपाल टेलिकमलाई अन्य दूरसञ्चार सेवा प्रदायक कम्पनीहरूले तिर्नुपर्ने अन्तर आबद्धता रकम तत्काल असुलका लागि व्यवस्था गर्न सम्बन्धित निकायलाई निर्देशन दिने निर्णय पनि समितिले गरेको छ। नेपाल टेलिकमले केही सहरहरूमा चौथो पुस्ताको मोबाइल सेवा (फोरजी) उपलब्ध गराइसकेको सन्दर्भमा देशका अन्य भागहरूमा समेत फोरजी सेवा उपलब्ध गराउन सम्बन्धित निकायलाई निर्देशन दिने निर्णय गरेको छ। समितिको बैठकमा राजस्व सचिव शिशिर ढुंगाना, सञ्चार मन्त्रालय र दूरसञ्चार प्राधिकरणका अधिकारीहरूको उपस्थिति रहेको थियो।"
बृहत् औद्योगिक क्षेत्रको काम सुरु,"सुर्खेत (कास) सरकारले साटाखानी क्षेत्रमा बृहत् औद्योगिक क्षेत्रको निर्माण प्रक्रिया अघि बढाएको छ। हरेक प्रदेशमा स्थापना गर्ने नीतिअनुसार प्रदेशस्तरीय औद्योगिक क्षेत्र बन्ने भएको हो। सुर्खेतमा औद्योगिक क्षेत्र विस्तारका लागि जग्गा छनोट भएको जनाइएको छ। औद्योगिक क्षेत्र व्यवस्थापन लिमिटेडका अध्यक्ष तथा महाप्रबन्धक नन्दकिशोर बस्नेतले साटाखानीमा १ हजार १ सय बिघा जग्गा पहिचान भइसकेको जनाए। यसका लागि वातावरणीय प्रभाव मूल्यांकनको काम सुरु भइसकेको छ। सबै औद्योगिक क्षेत्रको विस्तृत परियोजना प्रतिवेदन (डीपीआर) र ईआईएका लागि लिमिटेडले ५ करोड रुपैयाँ खर्च गर्ने भएको छ। जग्गा दिन सामुदायिक वन उपभोक्ता समिति तयार भइसकेका छन्। वीरेन्द्रनगरमा जग्गा अभाव भएकाले साटाखानीको जंगल क्षेत्र छनोट गरिएको हो। सुर्खेत उद्योग वाणिज्य संघका अध्यक्ष प्रकाश अधिकारीले औद्योगिक क्षेत्र निर्माणले सुर्खेतलगायत ६ प्रदेशकै समृद्धिमा टेवा पुग्ने दाबी गरे। भेरी बबई डाइभर्सन र माथिल्लो कर्णालीबाट उत्पादित विद्यु्त खपत गर्न सुर्खेतमा औद्योगिक क्षेत्र निर्माण गर्नुको विकल्प नभएको उनको भनाइ छ। कर्णालीमा उत्पादित विद्युतलाई आफ्नै प्रदेशमा खपत गर्न औद्योगिक क्षेत्र निर्माण जरुरी छ, उनले भने।"
सेना फिर्ता गरी वार्ता गरौं,"चीन, भारत र भुटानको त्रिदेशीय सिमाना डोक्लाममा तनाव अन्त्य गर्न भारतले पहिलोपटक दुवै देशले सेना फिर्ता गरी वार्ता गर्न चीनसँग प्रस्ताव गरेको छ। भारतको माथिल्लो सदन राज्यसभामा बोल्दै भारतीय विदेशमन्त्री सुष्मा स्वराजले दुई देशको तनाव अन्त्य गर्न नयाँ प्रस्ताव अगाडि सारेकी हुन्। स्वराजले अन्य सबै विदेशी मुलुक भारतको पक्षमा रहेको दाबी गरिन्। भारतको नयाँ प्रस्तावमा चीनको धारणा भने सार्वजनिक भइसकेको छैन।उनको भनाइले भारतले कूटनीतिक ढंगले आफ्नो पक्षमा विदेशी मुलुकहरूको समर्थन जुटाउन चाहेको कूटनीतिज्ञहरूले बताएका छन्। दिल्लीले सीमा विवादबारे विदेशी कूटनीतिज्ञलाई औपचारिक जानकारी गराएको छैन। बेइजिङले भने यस विषयमा कूटनीतिज्ञलाई जानकारी गराइसकेको समाचार प्रकाशन भएको छ। राज्यसभामा स्वराजको राखेको प्रस्ताव भारतले कूटनीतिक च्यानलमार्फत बेइजिङसमक्ष राखिसकेको उच्च सरकारी अधिकारीहरूले जनाएका छन्। आफ्ना सैनिकलाई एकतर्फी पछाडि फर्काएमात्र भारतसँग वार्ताको वातावरण बन्ने चीनको अडान कायमै छ। भारतले डोक्लाममा सडक निर्माण गर्न आवश्यक पूर्वाधारसहित अगाडि बढेका चिनियाँ सेना रोक्न आग्रह गरिरहेको छ। दुवै देशको सार्वजनिक अडानका कारण कूटनीतिक तहमा केही कुराकानी भए पनि औपचारिक रूपमा वार्ता हुन नसकेको हो। समस्या समाधानको लागि कूटनीतिक प्रयास गरिरहेको भारतले पहिलोपटक दुवै देशका सेना फिर्ता गरी वार्ता गर्ने प्रस्ताव गरेको हो। स्वराजले भारत पञ्चशीलको सिद्धान्तमा अडिग रहेको बताउँदै चीनको कार्यले भारतको राष्ट्रिय सुरक्षामा असर पार्ने दाबी गरिन्। भारतले हाम्रा सेनालाई फिर्ता हुनका लागि भनिरहेको छ। तर हामी के चाहन्छौं ? दुवै देशको सैनिक फिर्ता हुनु उत्तम विकल्प हुन सक्छ, स्वराजले राज्यसभामा भनिन्।आगामी साता बेइजिङ जान लागेका भारतका राष्ट्रिय सुरक्षा सल्लाहकार अजित डोभलले चिनियाँ अधिकारीहरूसँग नयाँ भारतीय प्रस्तावमा छलफल गर्ने सम्भावना रहेको भारतीय सञ्चारमाध्यमहरूले बताएका छन्। डोभल ब्रिक्स देशका राष्ट्रिय सुरक्षा सल्लाहकारको यही जुलाई २७ र २८ मा हुने बैठकमा भाग लिन बेइजिङ जान लागेका हुन्। स्वराजले भारतको नयाँ प्रस्ताव तर्कसंगत भएको समेत दाबी गरिन्। स्वराजले भारत र चीनबीच सन् २०१२ मा त्रिदेशीय सीमामा देखा पर्ने विवाद तीनवटै मुलुकको सहमतिमा समाधान गर्ने निर्णय भएको जानकारी दिइन्। बुधबार राज्यसभाको वैदेशिक मामिला समितिमा विदेशसचिव एस जयशंकरले चीन र भारतको विवाद आपसी सहमतिमा अन्त्य गर्न दिल्लीस्थित कूटनीतिक नियोगहरूलाई ब्रिफिङ नगरिएको बताएका थिए। चीनले भने यस विषयमा विदेशी राजदूतहरूलाई जानकारी गराइसकेको छ। भारतीय अधिकारीहरूले सीमा समस्याबारे कुनै कुराकानी नगरेको दिल्लीस्थित नेपाली दूतावासका अधिकारीले जनाए। चीनको विरोधभारतीय विदेशमन्त्री सुष्मा स्वराजले भारतको संसद्मा दिएको अभिव्यक्तिप्रति चीनले विरोध जनाएको छ। चीनको सरकारी अखबार ग्लोबल टाइम्सका अनुसार पछिल्लो भनाइले भारत डोक्लाम समस्याको सैन्य समाधान खोजेकोमा शंका गर्नु नपर्ने उल्लेख छ। अखबारका अनुसार चीनले आफ्नो सैनिक क्षमता भारतको भन्दा निकै मजबुद भएकोले लज्जास्पद हार बेहोर्न तयार हुन भनेको छ। चीनले सीमाबाट सेना फिर्ता नलगे लाजमर्दो अवस्थाको सामना गर्न चेतावनी दिएपछि भारत केही संयमित देखिएको हो।"
बेलायतमा अब गाडीबाटै बैंकिङ सुविधा,"लन्डन (कास) बेलायतले आगामी जनवरीदेखि ड्राइभ थु्र अर्थात् गाडी चलाउँंदै बैंकिङ कारोबार गर्न मिल्ने प्रणाली विकास गर्ने भएको छ। बैंकका शाखामा जडान गरिने आधुनिक प्रणालीले उपभोक्तालाई गाडीमै बसेर बैंक खाता खोल्ने, ओभर ड्राफ्ट तथा मोर्गेज सेवा लिन दरखास्त गर्न सक्नेछन्। वित्तीय प्रविधि कम्पनी एनसीआरले बेलायतका बैंकहरूमा आगामी जनवरीदेखि बैंक इनबक्स र गाडी चलाउँदै बैंकिङ कारोबार गर्न मिल्ने प्रविधि जडान गर्न लागेको जनाएको हो। १९ इन्चको टयाब्लेट आकारको बैंक इनबक्समा ग्राहकले आफ्नो कार्ड प्रयोग सक्नेछन्। फ्रान्स, जर्मनी तथा अमेरिकाका व्यस्त सहरहरूमा बैंकिङ ड्राइभ थ्रु प्रविधि सुरुवात भइसकेको छ। एनसीआरले आफ्नो अनुसन्धानमा बैंक शाखामा हुने ८० प्रतिशत कारोबार भिडियो टेलर मेसिनबाट हुने अपेक्षा गरेको छ। नयाँ प्रविधिले ग्राहकलाई बैंक शाखामा हुने सबै सेवा प्रदान गर्ने तथा बैंक सञ्चालन खर्च पनि कम हुने विश्वास गरिएको छ।लन्डनस्थित अर्थ व्यवस्थापन विज्ञ विकलचन्द्र आचार्यले प्रविधिको विकासले एटीएम मेसिनको कार्य क्षमता बढ्ने तथा स्मार्ट फोनको प्रयोगमा पनि वृद्धि हुने बताए। पश्चिमी देशहरूमा नगद कारोबारमा कमी आइरहेकाले ड्राइभ थ्रु प्रविधिले एटीएम मेसिनको भविष्य पनि परिमार्जन गर्ने आचार्यको भनाइ छ।"
राष्ट्रपतिविरुद्धको प्रदर्शन हिंसात्मक,"काराकस (बीबीसी) भेनेजुएलामा जुलाई ३० मा हुने संविधानसभा निर्वाचन रद्द गर्न राष्ट्रपति निकोलस मडुरोलाई दबाब दिन गरिएको आमहडतालले हिंसात्मक रूप लिएको छ। प्रहरी र प्रदर्शनकारीबीच राजधानी काराकसका विभिन्न भागमा झडप भएको छ। प्रदर्शनका क्रममा कम्तीमा ३ जनाको मृत्यु भएको छ। मडुरोले भने हड्ताल सामान्य भएको र आयोजकहरूलाई पक्राउ गरिएको प्रतिक्रिया दिए। प्रदर्शनकारीले राजधानी काराकसमा फोहोरको थुप्रो, रुख तथा फर्निचरहरूले सडकमा अवरोध खडा गरेका छन्। उनीहरूले ८५ प्रतिशत मानिस प्रदर्शनमा उत्रिएको दाबी गरेका छन्। अप्रिलयता भएको विपक्षीको प्रदर्शनमा एक सयको मृत्यु भइसकेको छ। स्थानीय मानवअधिकारवादी संस्थाले सुरक्षा फौजसँगको झडपका क्रममा ठूलो संख्यामा विपक्षीहरू गिरफ्तार भएको जनाएको छ। विपक्षीहरूका वेबसाइटले काराकसका सुनसान सडकका तस्बिर सार्वजनिक गरेका छन् तर सरकार समर्थकहरूले आफू काममा रहेका तस्बिरहरू ट्वीट गरेका छन्। अमेरिकी देशहरूको समूहले पनि भेनेजुएलामा आमहड्तालका कारण परिस्थिति असाध्यै बिग्रन सक्ने चेतावनी दिएका छन्। ओएएसका महासचिव लुइस एलम्याग्रोले हड्ताल हिंसात्मक भएकोमा चिन्ता व्यक्त गरेका छन्। भेनेजुएलाको आर्थिक र राजनीतिक संकटबारेको रिपोर्ट माउनले राष्ट्रपति निकोलस मडुरोको सरकारलाई रक्तरञ्जित हात भएको आरोप लगाए। भेनेजुएलाको सरकारको कडा आलोचक एलम्याग्रोलाई राष्ट्रपति मडुरोमाथि दबाब बढाउन विश्वका अरू नेताले पनि साथ दिएका छन्। कोलम्बिया, फ्रान्स, स्पेन, अमेरिका र युरोपेली संघले भेनेजुएला सरकारलाई संविधानसभा निर्वाचन रोक्न गरेको आग्रहलाई मडुरोले ठाडै अस्वीकार गरेका छन्। यसअघि अमेरिकी राष्ट्रपति डोनाल्ड ट्रम्पले चुनाव नरोके आर्थिक नाकाबन्दी गर्ने चेतावनीलाई मडुरोले विदेशी हस्तक्षेपको संज्ञा दिएका थिए। भेनेजुएलामा विपक्षीहरूले संविधानसभा निर्वाचन स्थगित गरी राष्ट्रपतीय निर्वाचन गर्नुपर्ने र पक्राउ परेका ४ सयभन्दा बढी कार्यकर्ताहरूको रिहाइको माग गर्दै विरोध प्रदर्शन गरिरहेका छन्।"
सरिफका सहयोगी पक्राउ,इस्लामाबाद (एएफपी) पाकिस्तानका वित्तीय व्यवस्थापन कार्यालयका प्रमुखलाई प्रधानमन्त्री नवाज सरिफविरुद्धको भ्रष्टाचार मुद्दामा नक्कली कागजात बनाएर सहयोग गरेको आरोपमा पक्राउ गरिएको छ। जफार हिजाजी सरिफ पारिवारको नाममा रहेको एक चिनी कारखानाका नक्कली प्रमाणहरू बनाउन संलग्न रहेकोमा आरोपमा पाकिस्तानी अधिकारीले पक्राउ गरेका हुन्। शुक्रबार बिहान सुनुवाइका लागि हाजिर भएका सरिफका विश्वासपात्र हिजाजीलाई थप अनुसन्धान गर्न नियन्त्रणमा लिइएको हो। पाकिस्तानको सर्वोच्च अदालतले घटनाबारे अनुसन्धानका गर्न गत साता समिति गठन गरेको थियो। समितिले प्रधानमन्त्रीकी छोरी मार्यामको नाममा लन्डनमा रहेको सम्पत्तिको कागजात पनि झूटो रहेको बताएको छ। यसअघि सन् २००७ सम्म सार्वजनिक प्रयोगमा नल्याइएको माइक्रोसफ्टको क्यालिब्री लिपिमा सन् २००६ मा तयार गरिएको कागजात पेस गरेपछि मार्याममाथि छानविन सुरु भएको थियो। भ्रष्टाचार मुद्दाका कारण प्रतिपक्षी दलहरूले सरिफको राजीनामा माग गरिरहेका छन्। प्रसिद्ध क्रिकेट खेलाडी तथा प्रतिपक्षी नेता इमरान खानले सरिफलाई जेल सजायको माग गर्दै आएका छन्। सरिफले आरोपको खण्डन गर्दै सत्ताबाट हट्नुपर्ने कारण नरहेको बताएका छन्। गत वर्ष पानामाको कानुनी संस्था मोजाक फोनसेकाले एक करोड १५ लाख कागजात सार्वजनिक गरेपछि विश्वका धनी र शक्तिशाली व्यक्तिहरूले समुद्रपारमा लगानी गरेको विषय प्रकाशमा आएको थियो। घटनामा प्रधानमन्त्री दोषी भएको भन्दै विपक्षीले सरिफको राजीनामा माग्दै आएका छन्। उनीहरूले उनको परिवारको नाममा विदेशमा भएका सम्पत्ति फिर्ता ल्याउन र दोषीलाई कैद सजायको माग गरेका छन्।
ग्रिसको कोस टापुमा ६७ रेक्टर,ग्रिस (सीएनएन) ग्रिसको कोस टापुमा शुक्रबार ६७ रेक्टर स्केलको भूकम्पमा परी २ जना पर्यटकको मृत्यु भएको छ। मृत्यु हुनेमा स्विडेन र टर्कीका नागरिक भएको अधिकारीहरूले जनाएका छन्। कोस टापुको उत्तरपूर्व ग्रिस र टर्कीको समुद्री सीमामा केन्द्रबिन्दु बनाएर भूकम्प गएको हो। भूकम्पका कारण घाइते १ सय १५ जनामध्ये १२ को अवस्था गम्भीर छ। भूकम्पका कारण टर्कीको र्बोडम सहरमा ३ सय ५८ जना घाइते भएको स्वास्थ्य मन्त्रीले बताए। भूकम्पको समयमा पर्यटकीय क्षेत्र कोसमा भूकम्प गएको बखत करिब २ लाख पर्यटक थिए।
उत्तर कोरिया भ्रमणमा प्रतिबन्ध,सोल (रोयटर्स) अमेरिकाले आफ्ना नागरिकलाई उत्तर कोरियाको भ्रमणमा प्रतिबन्ध लगाउने भएको छ। र्कोयो टुर्स र योङ पायोनियर टुर्सका अनुसार प्रतिबन्ध यही जुलाई २७ देखि लगाइनेछ। प्याङयोङको स्विडेनको दूतावासका अनुसार प्रतिबन्ध कति समयसम्म लगाइने भन्नेबारे केही खुलाइएको छैन्। उत्तर कोरियास्थित स्विडिस दूतावासले अमेरिकी नागरिकका लागि भिसा आवेदनबारे निर्णय लिने गर्छ। यसअघि उत्तर कोरिया भ्रमणमा रेहेका अमेरिकी विद्यार्थीको पक्राउपछि रहस्यमय मृत्यु भएको थियो। यसबारे दक्षिण कोरियामा रहेको अमेरिकी दूतावासले भने कुनै जानकारी दिएको छैन।
देशको नाम नै गलत,"सबै नागरिकको एकीकृत विवरण र पहिचानका लागि प्रस्तावित राष्ट्रिय परिचयपत्रको नमुनामा सरकारले आफ्नो देशको नामसमेत गलत उल्लेख गरेको पाइएको छ। परिचयपत्रको नमुनामा नेपालीमा नेपालको नाम उल्लेख नभएको र आमाको पहिचान उल्लेख नगरिएकामा आपत्ति जनाउँदै एमाले सांसदहरूको टोलीले शुक्रबार गृहमन्त्री जनार्दन शर्माको ध्यानाकर्षण गराएका हुन्। शान्ता मानवी, पेम्बा लामा, सुशीला नेपालसहितका सांसदले बुझाएको ध्यानाकर्षण पत्रमा राष्ट्रिय परिचयपत्रमा नेपाली भाषामा नेपालको नाम उल्लेख गर्न माग गरिएको छ। गृह मन्त्रालयले तयार गरेको राष्ट्रिय परिचयपत्रको नमुनाको सबभन्दा माथि फेडरल रिपब्लिक अफ नेपाल, नेसनल आइडन्टी कार्ड लेखिएको छ। संविधानअनुसार देशको राजनीतिक प्रणाली संघीय लोकतान्त्रिक गणतन्त्र हो। संविधानसभाले जारी गरेको नेपालको संविधान मा कतै पनि नेपाल राष्ट्रलाई अन्य कुनै विशेषण दिइएको छैन। संविधानको भाग १ धारा ३ मा राष्ट्र र धारा ४ मा नेपाल राज्यको परिभाषा उल्लेख छ। नेसनल आइडन्टी कार्ड लाई अब्लिक गरी राष्ट्रिय परिचपत्र उल्लेख गरिएको नमुनामा कतै पनि नेपालको नाम नेपाली भाषामा उल्लेख छैन। परिचयपत्रको नमुनामा रहेका त्रुटि सच्याउन माग गरिएको सांसदहरूको ध्यानाकर्षण पत्रमा आमाको नामबाट नागरिकता पाउने संवैधानिक व्यवस्थाको सहज कार्यान्वयनको मागसमेत गरिएको छ। परिचयपत्रको नमुनामा आमाको नाम छुटेको विषयले नेपाली महिला आन्दोलनबाट प्राप्त उपलब्धमाथि फेरि आघात पारेको छ, पत्रमा भनिएको छ। गृह मन्त्रालयले तयार पारेको नमुनामा नेपाली र अंग्रेजी भाषामा नाम, जन्ममिति, लिंग, नागरिकता नम्बर, जारी गरिएको मिति र म्याद सकिने मिति उल्लेख छ। सरकारले प्रत्येक नेपालीको फोटो, औंठाछाप र बारकोडसहितको परिचयपत्र जारी गर्न नमुना तयार पारेको हो।"
"बिगो ७१ करोड, क्षतिपूर्ति १६ करोड","काठमाडौं वैदेशिक रोजगारबाट पीडित भई स्वदेश फर्केका सबै कामदारले म्यानपावर कम्पनीबाट क्षतिपूर्ति पाउन सकेका छैनन्। पीडितले वैदेशिक रोजगार विभागमा क्षतिपूर्ति दाबीसहित उजुरी दिने गरे पनि अधिकांश क्षतिपूर्ति पाउनबाट वञ्चित छन्। वैदेशिक रोजगार क्षेत्र नियमन गर्ने विभागमा २०७३७४ मा म्यानपावरविरुद्ध (संस्थागत) १४ सय ४२ उजुरी परेका छन्। यी उजुरीमा पीडितले ४३ करोड ६ लाख रुपैयाँ क्षतिपूर्ति दाबी गरेकामा विभागले ६ सय ८७ उजुरीका पीडितलाई ९ करोड ३ लाख रुपैयाँ मात्र क्षतिपूर्ति दिलाउन सकेको छ।दलाल (व्यक्तिगत) लाई विश्वास गरेर विदेश जानेमध्ये ९ सय ३१ ले ठगिएको भन्दै उजुरी दिएका छन्। उनीहरूले २८ करोड १७ लाख क्षतिपूर्ति दाबी गरेकामा विभागले ६ करोड ९१ लाख रुपैयाँ दिलाएको छ। वैदेशिक रोजगार न्यायाधीकरणमा व्यक्तिगततर्फ २ सय ४८ र संस्थागततर्फ ५२ मुद्दा दायर भएको छ। जसमा १४ करोड ८७ लाख बिगो दाबी गरिएको छ। उनीहरू विभागको कार्यसम्पादनमा चित्त नबुझाएर न्यायाधीकरण पुगेका हुन्। अदालतले त झन् ढिलो र कम क्षतिपूर्ति भराउने गरेको पीडितको गुनासो छ।विभागमा उपलब्ध जनशक्तिले झन्डै १६ करोड क्षतिपूर्ति दिलाउनु कम होइन, विभागका प्रवक्ता मोहन अधिकारीले कान्तिपुरलाई भने, वैदेशिक रोजगार ऐनमा विभागलाई दिइएको अधिकार प्रयोग गर्दै पीडितलाई उद्धारका साथै क्षतिपूर्ति दिलाएका छौं। विभागले छिटो र छरितो रूपमा पीडितलाई क्षतिपूर्ति दिलाउन वैदेशिक रोजगारका प्रतिनिधिसमेत राखेर गत माघबाट मेलमिलाप समितिलाई क्रियाशील बनाएको छ। समितिले गम्भीर अपराधबाहेकका उजुरी टुंग्याउन म्यानपावर र पीडित पक्षलाई राखेर सहमतिमा ल्याउने प्रयास गर्छ। विदेशबाट फर्केर विभागमा उजुरी दिएका सबै कामदार पीडित हुन्छन् नै भन्ने हुँदैन, उनले भने, कतिपय आफ्नै कारण काम छाडेर फर्केका पनि हुन्छन्। हामीले पीडित कामदारलाई पहिचान गरेर क्षतिपूर्ति दिने गरेका छौं। प्रवक्ता अधिकारीका अनुसार धेरैजसो कामदारसँग प्रमाण अभाव र दक्ष अनुसन्धान अधिकृत नहुँदा पनि न्याय प्रक्रियामा असर परेको छ। विभागमा महान्यायाधिवक्ताको कार्यालयबाट ४ जना अनुसन्धान अधिकृत पठाइएको छ। कानुन मन्त्रालयबाट आउने अनुसन्धान अधिकृतको कोटा रिक्त छ। विवादित निकाय भन्दै अनुसन्धान अधिकृतहरू आउन सहज मान्दैनन्। वैदेशिक रोजगार व्यवसायीका तर्फबाट विभागको मेलमिलाप समितिका सदस्य कुमुद खनालका अनुसार एजेन्टबाट कामदारहरू बढी ठगिएका छन्। एउटा कामदारले म्यानपावर कम्पनीसम्म आइपुग्दा ११ वटा एजेन्ट झेलेको सम्म केस भेटिएको छ, संघका पूर्व प्रथम उपाध्यक्षसमेत रहेका खनालले भने, संस्थागतभन्दा बढी व्यक्तिगत छ। एजेन्टलाई रकम बुझाउँदाको प्रमाण कामदारसँग हुँदैन। जसले शतप्रतिशत क्षतिपूर्ति पाउन वञ्चित छन्। उनका अनुसार एजेन्टको व्यवस्था नहटाइएसम्म जस्तो र जुनसुकै नीति ल्याए पनि ठगी नियन्त्रण हुँदैन। विभागका केही कर्मचारी उजुरीलाई प्रयोग गरी म्यानपावरसँग फाइदा लिन पल्किएको पनि खनालको अनुभव छ। यस्तो प्रवृत्ति सबै कर्मचारीमा छैन। विभागका उच्च अधिकृतहरू यसलाई रोक्ने प्रयासमा छन्, उनले भने, ठगी नियन्त्रण गर्न राहदानी दिनुपूर्व जिल्ला प्रशासन कार्यालयले वैदेशिक रोजगार क्षेत्रमा राज्यले चालेका प्रावधानबारे बुझाउन जरुरी छ। अन्तर्राष्ट्रिय मानव अधिकार संस्था एम्नेस्टी इन्टरनेसनलद्वारा हालै प्रकाशित नेपालका कामदारसम्बन्धी प्रतिवेदनले शून्य लागत कार्यान्वयन गरे मात्रै कामदारमाथि हुने ठगी रोकिने जनाएको छ। पारदर्शी र सहजै पहुँच पुग्ने प्रणाली विकास गरी तिर्नुपर्ने सबै रकम अनलाइनबाटै भुक्तानी गर्ने व्यवस्था मिलाउनुपर्छ, प्रतिवेदनमा सुझाइएको छ।"
१६७ उम्मेदवार,"न्युयोर्क (कास) गैरआवासीय नेपाली संघ (एनआरएनए) अमेरिकाको निर्वाचनमा विभिन्न पदमा १ सय ६७ जनाले उम्मेदवारी दिएका छन्। अगस्ट ११ र १२ मा राष्ट्रिय समन्वय परिषद्, अमेरिकाको निर्वाचन हुँदैछ। अध्यक्ष पदमा बहालवाला अध्यक्ष केशव पौडेल, रविना थापा, कृष्ण पोखरेल र राम सी पोखरेलले उम्मेदवारी दिएका छन्। निर्वाचन समितिले बिहीबार राति सार्वजनिक गरेको उम्मेदवार सूचीमा अत्यधिक चर्चामा रहेका गौरीराज जोशीको नाम भने छैन। आफूले उम्मेदवारी दर्ता गरेको जानकारी दिँदै जोशीले सूचीमा नाम किन परेन, त्यसको जानकारी नभएको बताए।"
राप्रपा अझै अनिर्णीत,"काठमाडौं संविधान संशोधनमा सांसदहरूबीच अझै मतैक्य नदेखिएपछि राष्ट्रिय प्रजातन्त्र पार्टीले आन्तरिक समझदारी बनाउन केन्द्रीय कार्यसम्पादन समितिलाई जिम्मेवारी दिएको छ। तीन दिनसम्म चलेको केन्द्रीय समिति बैठकले संशोधन र सरकारमा सहभागी हुनेबारे निर्णय लिन नसकेपछि कार्यसम्पादन समितितिर जिम्मेवारी पन्छाएको हो। संविधान संशोधनको पक्षमा राप्रपा एकढिक्का नहुने अवस्थाकै कारण सत्तापक्षले संसदमा विधेयक अघि बढाउन सकेको छैन। राजपालगायत दलले भने संविधान संशोधन गर्नैपर्ने दबाब बढाइरहेका छन्। राप्रपा एकढिक्का नभई संशोधनमा दुई तिहाइ पुग्ने अवस्था छैन।संविधान संशोधनबारे हाम्रो पार्टीभित्र केही असमझदारी छ, यो कुरालाई हामीले रिकोजनाइज गरेका छांै, केन्द्रीय समितिका निर्णय सार्वजनिक गर्न शुक्रबार आयोजित पत्रकार सम्मेलनमा अध्यक्ष कमल थापाले भने, तिनै कुरा निराकरण गर्न र पार्टीका सबै सांसदलाई एकताबद्ध बनाउन कार्यसम्पादन समितिलाई जिम्मेवारी दिइएको छ। समितिले सबैसँग कुराकानी गरेर असमझदारी हटाउने प्रयास गर्छ। पार्टी संविधान संशोधनको पक्षमा सकारात्मक रहेको तर पार्टीभित्रका सबैलाई त्यसको पक्षमा ल्याउनु जरुरी रहेको थापाले बताए। संशोधन विधेयकमाथि मत हाल्नुपर्ने अवस्था आए राप्रपाका सबैले एकै ठाउँमा हाल्ने थापाले दाबी गरे। तर उनले पक्ष कि विपक्षमा भन्ने खुलाएनन्। अध्यक्ष थापाले सरकारलाई समर्थन र संविधान संशोधन फरकफरक विषय भन्दै एकै ठाउँ राखेर हेर्न नहुने बताए। उनले तत्कालै सरकारमा सहभागी हुने कि नहुने या कसरी हुने भन्ने निर्णय पनि कार्यसम्पादन समितिले नै गर्ने जानकारी दिए। सरकारमा सहभागी हुने विषयमा उत्पन्न विवाद पनि केन्द्रीय समितिले पार लगाउन सकेन। पार्टीभित्र केही विवाद र असन्तुष्टि रहेको स्विकार्दै अध्यक्ष थापाले त्यसका लागि हटाउन पहल गर्ने प्रतिबद्धता जनाए। तीन दिनसम्म चलेको बैठकमा वरिष्ठ नेता पशुपतिशमशेर जबराको अनुपस्थितिका कारण अस्वस्थता भएको थापाले जवाफ दिए। तर हालै केन्द्रीय समितिको मनोनयनमा थापाले एकलौटी गरेको भन्दै जबराले निर्णय फिर्ता लिन चेतावनी दिएका थिए। थापाले निर्णय फिर्ता नलिएपछि जबरा पूर्वनिर्धारण केन्द्रीय समितिको बैठकमा अनुपस्थित भएका थिए।राप्रपाले ७ सय ४४ वटै स्थानीय तहका वडासम्म संगठन समायोजन गर्ने निर्णय गरेको छ। यसको टुंगो गर्ने जिम्मा पनि कार्यसम्पादन समितिलाई नै दिएको छ। स्थानीय तहको चुनावमा पराजय व्यहोर्नुपरेको भन्दै अध्यक्ष थापाले संगठन सुधारमा विशेष ध्यान दिने बताए। पार्टीले लिएको हिन्दु राष्ट्र, संवैधानिक राजसंस्थाको वैचारिक सन्देशलाई हरेक वडा, क्षेत्रमा पुर्याउन नसक्दा पार्टीले अहिलेको चुनावमा पराजय भोग्नुपरेको राप्रपाको निष्कर्ष छ। बैठकले मुलुकमा राष्ट्रिय एकताको भावना अभिवृद्धि गर्न नेपाली नोटमा पृथ्वीनारायण शाहको चित्र अंकित गर्न माग गरेको छ। पार्टीले उपाध्यक्ष बुद्धिमान तामाङको संयोजकत्वमा प्रदेश २ को निर्वाचन परिचालन समिति गठन गरेको छ। समितिमा उपाध्यक्षद्वय राजीव पराजुली र रामचन्द्र राय सदस्य छन्। आगामी माघ ७ भित्र संसद् र प्रदेशसभा निर्वाचन सम्पन्न गर्न सक्रिय रूपमा लाग्ने राप्रपाले जनाएको छ। बैठकले वृद्धभत्ता ६० वर्षदेखि नै वितरण गर्न माग गरेको छ। निर्वाचनको मतपत्रमा रहेको जोडा गोरु चुनाव चिह्न हटाउन पनि राप्रपाले निर्वाचन आयोगको ध्यानाकर्षण गराएको छ। राप्रपाको चुनाव चिह्न गाईसँग मिल्दो चिह्न हुँदा धेरै मत बिग्रिएको भन्दै उक्त चिह्न हटाउन माग गरेको हो। उक्त चिह्न यसअघि तत्कालीन तराई मधेस लोकतान्त्रिक पार्टीको थियो।"
ओली कैलाश मानसरोवर जाँदै,"काठमाडौं (कास) एमाले अध्यक्ष तथा पूर्वप्रधानमन्त्री केपी ओली कैलाश मानसरोवर यात्रामा जाने भएका छन्। त्यसका लागि ओली शनिबार चीनको ल्हासातर्फ प्रस्थान गर्दैछन्। एक सातासम्मको भ्रमणमा ओलीसँग उनकी श्रीमती राधिका शाक्य, सहयोगी राजेश वज्राचार्यसहित दुई जना निजी चिकित्सक रहनेछन्। ल्हासामा उनले स्थानीय राजनीतिक नेताहरूसँग पनि भेट गर्नेछन्।"
बाँस्तोला भेन्टिलेटरमा,काठमाडौं (कास) चार वर्षदेखि मस्तिष्कघातबाट अचेत कांग्रेस नेता चक्र बाँस्तोलाको स्वास्थ्य स्थिति थप गम्भीर बनेको छ। साउन १ देखि नै बाँस्तोलाको उपचार बाँसबारीस्थित न्युरो अस्पतालको भेन्टिलेटरमा राखेर भइरहेको छ। अचेत बाँस्तोलाको यसअघि घरमै उपचार गरिँदै आएको थियो।
संघको चुनाव घोषणा छिट्टै,"काठमाडौं (कास) प्रधानमन्त्री शेरबहादुर देउवाले संघीय संसद् र प्रदेशसभाको चुनावको मिति केही दिनभित्रै घोषणा हुने बताएका छन्। निर्वाचन क्षेत्र निर्धारण आयोग गठन भएको भोलिपल्टै प्रधानमन्त्री देउवाले प्रजातान्त्रिक विचार समाजद्वारा शुक्रबार आयोजित कार्यक्रममा चुनावको मिति घोषणा गर्ने तयारीमा सरकार जुटेको जानकारी दिएका हुन्। सरकारले मंसिरभित्र दुइटै चुनाव सम्पन्न गर्ने गरी मिति घोषणाको तयारीमा लागेको छ। संवैधानिक प्रावधानअनुसार आगामी माघ ७ अगावै सबै निर्वाचन सम्पन्न हुने बताउँदै देउवाले भने, निर्वाचन सम्पन्न भएर अर्को संसद् आएपछि बल्ल संविधान कार्यान्वयन हुन्छ।"
द्रुतमार्गको पहिरो पन्छाउँदै सेना,"काठमाडौं (कास) नेपाली सेनाले अघि बढाउन लागेको काठमाडौंतराईमधेस द्रुतमार्गअन्तर्गतका ट्रयाक मा खसेको पहिरो पन्छाउँदै आवागमन सहज पार्ने काम अघि बढाएको छ। द्रुतमार्ग निर्माणका लागि विभिन्न पाँच स्थानमा बेसक्याम्प राखेको सेनाले आसपासका अवरोध हटाउन थालेको हो। आयोजना व्यवस्थापनको अधिकारसम्पन्न निर्देशक समितिका अध्यक्ष बलाध्यक्ष रथी पूर्णचन्द्र थापाले बिहीबार स्थलगत जानकारी लिएको सैन्य स्रोतले बतायो। उनले तीनवटा बेसक्याम्प पुगेर द्रुत गतिमा काम अघि बढाइने बताएको सैनिक जनसम्पर्क निर्देशनालयले जनाएको छ। थापा निजगढ, बुदुनी र दोभान (सिस्नेरी) पुगेर दु्रतमार्ग निर्माणको सिलसिलामा खडा भएका बेस क्याम्प निरीक्षण गरेको सेनाले जनाएको छ। अन्य दुई बेसक्याम्पमा पनि पहिरो पन्छाइएपछि उनी निरीक्षणमा जाने सेनाले बताएको छ। दु्रतमार्गको ट्रयाक खोलेको सेनालाई नै अन्तत: सरकारले आधुनिक फास्ट ट्रयाक बनाउने जिम्मा दिएको छ। एक खर्बभन्दा बढी लागतमा बन्ने दु्रतमार्गको सबै जिम्मा सेनाले पाएको छ। थापाले ट्रयाकमा खसेका पहिरोबाट उत्पन्न अवरोध हटाई सडक निर्माणलाई गति दिने विषयका साथै सडक निर्माणसम्बन्धी अन्य गतिविधिको जानकारी लिएको पनि सेनाले जनाएको छ।"
भारतलाई छेक्न चीन नेपाल आउँदैन : पाण्डे,"काठमाडौं (कास) एमाले नेता पूर्वअर्थमन्त्री सुरेन्द्र पाण्डेले नेपालमा चीन आएर भारतीय हस्तक्षेप रोकिदिन्छ भन्ने अपेक्षा नगर्न आग्रह गरेका छन्। चीनको समृद्धि र नेपालले लिन सक्ने अवसरका विषयमा नेपाल पिस विल्डिङ इनिसिएटिभ ले शुक्रबार राजधानीमा आयोजना गरेको छलफलमा पाण्डेले सुदृढ अर्थतन्त्रको निर्माणले मात्रै विदेशी हस्तक्षेप रोकिने बताए। आज हामी भारतसँग मात्रै निर्भर भएकाले चीन आएपछि भारतीय हस्तक्षेप रोकिन्छ भन्ने परेको हुन सक्छ, उनले भने, नेपालको सार्वभौमिकतामा सैनिक हस्तक्षेप भएको अवस्थामा बाहेक यहाँ कसैले अपेक्षा गरेर चीन आउने पनि होइन।"
आठौं राष्ट्रिय खेलकुदतयारी सुस्त,"सातौं राष्ट्रिय बृहत खेलकुद समापनका क्रममा आठौं संस्करण नेपालगन्जमा हुने खबरले यहाँका खेलाडीमा ठूलो आशा र उत्साह छाएको थियो। क्षेत्रीय खेलकुद विकास समितिलाई इटहरीमा झन्डा हस्तान्तरण भएको दिन खुसीयालीमा नेपालगन्जका खेलप्रेमी र शुभेच्छुकले दीप प्रज्वलनको कार्यक्रमसमेत गरे। योजना निर्माणका लागि क्षेत्रीय खेलकुद विकास समितिले दिनहुँ बैठक समेत आयोजना गर्यो। प्रतियोगिता तयारीका अधिकारसम्पन्न कार्यदलसमेत गठन गरियो। सुरुका केही महिला खेलाडी र खेलप्रेमीको सक्रियता बढे पनि त्यो लामो समयसम्म कायम रहन सकेन। आठौं राष्ट्रिय खेलकुदको तयारीसँग जोडेर पूर्वाधार निर्माणलगायतका गतिविधि नभएको महिनौं भइसकेको छ। सरकारले प्रादेशिक संरचनामा जाँदासमेत नेपालगन्ज र दाङमा प्रतियोगिता संचालन गर्ने हालै निर्णय गरेको छ। समितिका पदाधिकारी र कर्मचारी निर्वाचनमा खटिनु, पर्याप्त रकम विनियोजन नहुनु, डीपीआरको काम नसकिनु, ठेक्का प्रक्रिया सुस्त हुनु लगायतका कारणले आठौं राष्ट्रिय खेलकुदको तयारी ओझेलमा परेको हो। समितिको मुख्यद्वार नजिकै मिसन आठौं राष्ट्रिय खेलकुद २०७५ लेखिएको बोर्ड झुन्डयाएको छ। तर नेपालगन्ज रंगशालाभित्र कर्मचारीबाहेक अन्यको उपस्थिति हुनै छाडेको छ। रंगशालामा करिब २४ लाखको लागतमा सामान्य माटो पटानबाहेक अन्य कुनै पूर्वाधार निर्माण हुन सकेको छैन। समितिका अनुसार १ सय २० मिटर लम्बाइ, ८० मिटर चौडाइमा आधा मिटर उचाइ माटो पटानको काम भइरहेको छ। कोहलपुर क्रिकेट मैदानका लागि आएको करिब २५ लाख रकम ग्याबिन जाली भर्ने र माटो पटान गर्ने काममै सकिएको छ। यसै आर्थिक वर्षभित्र सम्पन्न गर्ने गरी गत आर्थिक वर्षमा सुरु गरिएको भारोत्तोलन एकेडेमीको निर्माण कार्यसमेत सुस्त छ। करिब ८७ लाखको लगानीमा अभ्यास कक्ष, स्रोत सामग्री कक्ष र होस्टेलसहितको तीनतले एकेडेमी भवनको निर्माण थालिएको एक वर्षमा बल्ल एक तलाको ढलानमात्र हुन सकेको छ। बाँकी दुई तला यसै वर्षभित्र बन्ने कुरामा उपभोक्ता समितिका पदाधिकारीसमेत ढुक्क छैनन्। प्रतियोगिताका लागि आवश्यक सबै र महत्त्वपूर्ण संरचनाको काम चालु आवमा गर्ने समितिले जनाएको छ। तर अधिकांश योजनाको ठेक्का प्रक्रियासमेत सुरु हुन सकेको छैन। अधिकांश पूर्वाधार निर्माणको काम डीपीआरमै अल्झिएको छ। महत्त्वपूर्ण संरचनाको काम अधुरै राष्ट्रिय खेलकुदलाई दर्शक प्यारापिट, अतिथि गृह, पौडी पोखरी, भारोत्तोलन लगायत खेलका लागि दर्जनौं भौतिक संरचना निर्माण गर्नुपर्ने भए पनि अधिकांश संरचनाको काम अझै सुरु भएको छैन। रंगशालामा भएको प्यारापिट पुरानो भएकाले भत्काएर नयाँ बनाउनुपर्ने समितिले जनाएको छ। शौचालय, खानेपानीका लागि बोरिङ जडानको संरचना पनि निर्माण गर्न बाँकी नै रहेको समितिका अध्यक्ष भीम ओलीले बताए। उनका अनुसार संरचना निर्माणका लागि बजेट अभावमा सर्भे र डीपीआरको कामसमेत रोकिएको छ। अहिले भइरहेको तयारीले तोकिएकै समयमा आठौं राष्ट्रिय प्रतियोगिता गर्न सम्भव नदेखिएको खेलाडीहरू बताउँछन्। झन्डै एक अर्बको बजेट माग प्रतियोगिता भौतिक पूर्वाधार निर्माण तथा तयारीसम्बन्धी कार्यदलले योजना निर्माणको काम सम्पन्न गरेको जनाएको छ। तर अधिकांश योजनाको डीपीआर हुन सकेको छैन। राष्ट्रिय खेलकुद परिषद्का कोषाध्यक्ष सुरेन्द्र हमालको संयोजकत्वमा ६ सदस्यीय आठौं राष्ट्रिय खेलकुद भौतिक पूर्वाधार निर्माण तथा तयारी कार्यदल गठन गरिएको छ। त्यसमा परिषद्का सदस्य शान्ति सिंह र विनोद मैनाली, इन्जिनियर विश्वामित्र सन्ज्याल लगायत छन्। कार्यदलले खेलकुद भौतिक पूर्वाधारको अवलोकन गरी त्यसको अवस्था, आवश्यक पर्ने थप संरचना र त्यसका लागि चाहिने पूर्वाधारबारे निष्कर्षसहित दुईवर्षका लागि करिब एक अर्बको बजेटसहितको योजना खेलकुद मन्त्रालय र खेलकुद परिषद्मा बुझाएको जनाएको छ। यो वर्ष ४० करोडको पूर्वाधार निर्माण गर्न सकिने क्षेत्रीय अध्यक्ष एवं कार्यदल सदस्यसचिव ओलीले बताए। रंगशाला र कभर्डहल बनाइनेकार्यदलका सदस्यसचिव तथा मध्यपश्चिम क्षेत्रीय खेलकुद विकास समितिका अध्यक्ष भीम ओलीका अनुसार रंगशालामा ८ लेनको सेन्थेटिक ट्रयाक बनाउने तयारी छ। जीर्ण प्यारापिटलाई भत्काएर १० हजार दर्शक बस्न मिल्ने बनाउने योजना रहेको ओलीले बताए। उनका अनुसार चारैतिर प्यारापिट निर्माण गरिनेछ। रंगशाला परिसरमा रहेको कभर्डहलको छाना जीर्ण बनेकाले पूरै छाना फेरिने समितिले जनाएको छ। योजनाअनुसार कभर्डहलमा क्रमश: कंक्रिट, फ्रेम र काठ राखेर प्लेटिङ गरिनेछ। खेलाडीलाई इन्डोर खेलको अभ्यास गर्न र प्रतियोगिता संचालन गर्न आधारभूत अन्तर्राष्ट्रिय मापदण्ड अनुसारको हल बनाइने क्षेत्रविसको योजना छ। पौडीपोखरी र सुटिङ रेन्जको डीपीआर खेलकुद परिषद्ले दुई वर्षभित्र निर्माण सम्पन्न गर्ने गरी पौडीपोखरीका लागि जेठमा ठेक्का सम्झौता गरेको थियो। परिषद्का अनुसार ५० मिटर लम्बाइ, २५ मिटर चौडाइ र ५ फिट उचाइसहितको पोखरी निर्माण गर्न लागिएको हो। त्यसमा चेन्जिङ रुम, प्यारापिट, पानी फिल्टर मेसिन, बोरिङ, स्कोरबोर्डलगायत संरचना निर्माण हुनेछन्। करिब १८ करोड लागतमा पौडी पोखरीको निर्माण कार्य सम्पन्न गरिने लक्ष्य छ। यसअघि ५ वर्षे गुरुयोजना बनाइ पौडी पोखरी निर्माण थालिएको थियो। बर्सेनि आउने टुक्रे बजेटका कारण सम्पन्न हुन नसकेपछि फेरि ठेक्का प्रक्रिया अगाडि बढेको हो। अहिलेसम्म पोखरीका लागि खाल्डो र टिकट घर निर्माण गर्न करिब सवा ४ करोड खर्च भइसकेको जनाइएको छ।त्यस्तै नयाँ सुटिङ रेन्ज निर्माणका लागि डीपीआर र सर्भेको काम सम्पन्न भएको छ। १४ वटा टार्गेटसहित १० मिटरको इलेक्ट्रिक रेन्जको डीपीआर भएको समितिले जनाएको छ।"
कोटिन्हो नबेचिने,"लन्डन (गार्जियन) योर्गन क्लोपले लिभरपुल खेलाडी बेच्ने क्लब नभएको बताएका छन्। फिलिप कोटिन्होका लागि बार्सिलोनाले राखेको ७२ मिलियन पाउन्डको प्रस्ताव अस्वीकार गरेपछि क्लोपले यस्तो अभिव्यक्ति दिएका हुन्।लिभरपुल स्पेनी महारथीले उच्च मूल्यको प्रस्ताव राख्नुका बाबजुद ब्राजिली प्लेमेकरलाई आफूसँगै राख्न चाहन्छ। बार्सिलोना २५ वर्षे खेलाडीको पछाडि निकै लागेको हो। कोटिन्हो बार्सिलोनाका स्ट्राइकरद्वय नेयमर र लुइस स्वारेजका निकटमित्र हुन्। स्वारेज सन् २०१४ मा मर्सिसाइडबाट बार्सा लागेका थिए। कोटिन्होले लिभरपुलसँग गत सिजनमा मात्र ५ वर्षे सम्झौता गरेका हुन्। कोटिन्होको पछिल्लो सम्झौतामा उनका लागि रिलिज हुने व्यवस्था राखिएको छैन। उक्त सम्झौताअनुसार उनी प्रतिसाता १ लाख ५० हजार पाउन्डको पारिश्रमिक थाप्छन्। लिभरपुलले छाड्न नचाहेको यी प्रतिभाशाली मिडफिल्डरलाई बार्सिलोनाले दीर्घकालमा आन्द्रेज इनिस्टाको ठाउँ दिन खोजेको हो। लिभरपुल प्रिमियर लिग एसिया ट्रफी खेल्न हङकङ आएका बेला क्लोपले शुक्रबार भने, हामी उनलाई बेच्न चाहँदैनौं। उनी आफ्नो लय समात्न खोजिरहेका छन्। उनको गुणस्तरबारे कुनै शंका छैन।लिभरपुलले पछिल्ला वर्षमा आफ्ना निकै राम्रा खेलाडीहरू बेचेको छ, स्वारेज, रहिम स्टर्लिङ र फर्नान्डो टोरेज। तर यी ३ खेलाडीजस्तो काउटिन्हो स्वमं सरुवाका लागि लालयित छैनन्। उनले एनफिल्डमै सन्तोष देखाएका छन्। अन्त जाँदा तपाई एउटा खेलाडी मात्र रहनुहुन्छ। तर यहाँ केही बढी बन्न सक्नुहुन्छ। लिभरपुलसँग मेरो लामो सम्झौता छ, उनले भने। क्लोपले काउटिन्होको विषयमा अडान राखेजस्तै रेडबुल लिपजिगले पनि नावी केटालाई नछाड्ने भएको छ। बुन्डेसलिगा क्लबका स्टारलाई लिभरपुल आँखा लगाएको हो। लिपजिगले लिभरपुलको ६६ मिलियन पाउन्डको प्रस्ताव अस्वीकार गरेको हो।"
कीर्तिमानतिर नेपाली नजर,नेपाली खेलाडीपुरुष५६ केजी तुसार बुढामगर युवा५६ केजी गणेश रानाभाट जुनियर५६ केजी रामकुमार यादव जुनियर६२ केजी सजरुद्दिन आलम युवाजुनियर६९ केजी प्रकाश केसी जुनियर६९ केजी सुरज वैश्य युवाजुनियर८५ केजी विशालसिंह विष्ट युवाजुनियर९४ केजी जइदी कोजू युवाजुनियर९४ केजीमाथि सागर भण्डारी युवामहिला५३ केजी सन्जु चौधरी जनियर५३ केजी कविता चौधरी युवाजुनियर५८ केजी टीकामाया गुरुङ जुनियर५८ केजी कमला श्रेष्ठ जुनियर
नेपालको झिनो आशा,"काठमाडौं (कास) कप्तान सन्दीप लामिछानेले ४ विकेट लिएपछि नेपालले यू१९ विश्वकपमा पुग्ने झिनो आशालाई कायमै राखेको छ। नेपालले शुक्रबार आईसीसी यू१९ विश्वकप छनोट एसिया क्षेत्रमा आयोजक सिंगापुरविरुद्धको रोमान्चक खेलमा २२ रनको जित हात पारेको छ। इन्डियन एसोसिएसन मैदानमा टस जितेको नेपाल ४६५ ओभरमा १ सय ६८ रनमा अलआउट भयो। जवाफमा आएको सिंगापुरलाई पनि त्यति नै ओभरमा १ सय ४६ रनमा अलआउट गरी नेपालले रोमान्चक विजय हात पारेको हो। चार खेलमा नेपालको यो तेस्रो विजय हो। बिहीबार अफगानिस्तानसँग १ सय ४१ रनको विशाल अन्तरले पराजित भएपछि नेपालको छनोट यात्रा कठिन बनिसकेको छ। उक्त पराजयसँगै नेपालको व्यावहारिक सम्भावना कमजोर बनिसकेको छ। अफगानिस्तानले लगातार चौथो विजय हात पार्नेक्रममा शुक्रबार मलेसियालाई १० विकेटले पराजित गर्यो। नेपालभन्दा अफगानिस्तान रनरेटमा पनि निकै माथि छ। सिंगापुरमा भइरहेको प्रतियोगिताको डबल राउन्ड रोबिन लिगको विजेता राष्ट्र अर्को वर्ष न्युजिल्यान्डमा हुने आईसीसी यू१९ विश्वकपमा छनोट हुनेछ। कमजोर ब्याटिङ प्रदर्शन गर्दै आएको नेपालबाट दीपेन्द्रसिंह ऐरीले ५४ रन बनाए। प्रतियोगितामा नेपाली खेलाडीको यो पहिलो अर्धशतक हो। ८३ बल खेलेका उनले २ चौका र २ छक्का प्रहार गरे। ओपनर सन्दीप सुनारले २६, प्रकाश केसीले २३ र रोहितकुमार पौडेलले १५ रन बनाए। सिंगापुरका विक्रमवीर विश्वरोयले ३, सुनील आर्यमान र अहान गोपीनाथ अचारले २२ विकेट लिए।सिंगापुर २३ ओभरमा ७६१ को मजबुत स्थितिमा थियो। राम्रो सुरुआत गरे पनि सन्दीप र अर्का स्पिनर पवन सर्राफको बलिङपछि सिंगापुरको नाटकीय पतन भएको थियो। सिंगापुरले अन्तिम ५ विकेट ७ रनअन्तरमा गुमाएको हो। सन्दीपले १० ओभरमा १ मेडन राख्दै २२ रन खर्चे। पवन र किशोर महतोले २२ तथा दीपेन्द्रले ११ विकेट लिए। सिंगापुरबाट दीप हन्सुलले ३२ रन बनाए। सन्दीपले प्रतियोगितामा आफ्नो विकेटसंख्या १६ पुर्याइसकेका छन्। सिंगापुर र मलेसियासँगको पहिलो दुई खेलमा सन्दीपले ५५ विकेट लिएका थिए।"
युनाइटेडसँग सिटी पराजित,"लन्डन (बीबीसी) अमेरिकाको होस्टनमा म्यानचेस्टर सिटीलाई हराउनु धेरै राम्रो तयारी सत्र भएको म्यानचेस्टर युनाइटेडका व्यवस्थापक होसे मोउरिन्होले बताएका छन्। इङल्यान्ड बाहिरको पहिलो म्यानचेस्टर डर्बीमा युनाइटेडले सिटीलाई २० ले हराएको हो। यो जितका लागि रोमेलो लुकाकु र मार्कुस रासफोर्डले गोल गरे। नवअनुबन्धित लुकाकुले एनआरजी स्टेडियममा ६७ हजार दर्शकसामु ३७ औं मिनेटमा खाता खोलेका हुन्। उनले पाउल पोग्बाको पासमा सिटी गोलरक्षक इडरसन मोराएसलाई जिल्याउँदै गोल गरेका हुन्। त्यसको दुई मिनेटमै रासफोर्डले जेसे लिनग्राडको पासमा उत्कृष्ट फिनिसिङ दिए। म धेरै खुसी छु, मोउरिन्होले भने। मलाई लाग्छ, पेप ग्वार्डिओला पनि खुसी छन्। यसमा सबैभन्दा महत्त्वपूर्ण पक्ष भनेको खेलाडीलाई उच्चस्तरीय प्रशिक्षण दिनु नै हो, उनले थपे। सिटीले गोलअन्तर कम गर्ने अवसर नपाएको होइन। फर्नाडिन्होको लामो दूरीको पासलाई सर्जियो रोमेरोले बिफल तुल्याए। सिटी व्यवस्थापक ग्वार्डिओलाले १७ वर्षे मिडफिल्डर फिल फोडेनको प्रदर्शनप्रति सन्तुष्टि देखाए। फोडेनको यो डेब्यू हो। उनको प्रदर्शनबाट म दंग छु। उनी सिटीका फ्यान हुन्। हाम्रा लागि उपहार नै हुन्, उनले भने। म्यानचेस्टर एरेनामा मे २२ मा बम विष्फोट भएयताको यो पहिलो डर्बीे हो। दुवै टिमले वर्कर वी लेखिएको टिसर्ट लगाएर खेलेका थिए। जुन चाहिँ उक्त विष्फोटका पीडितको सहयोगार्थ लिलाम गरी बिक्री गरिनेछ। को हुन् फोडेन ग्वार्डिओलाले यति धेरै प्रशंसा गरेका फोडेन सिटीको समर्थक आधार मानिने स्टकपोर्टका बासिन्दा हुन्। उनी ६ वर्षको हुँदादेखि क्लबसँग आबद्ध छन्। उनले चेल्सीसँगको एफए युथ कप फाइनलमा गत सिजन गोल गरेका थिए। उनले युरोपियन यू१७ च्याम्पियनसिपको फाइनलमा स्पेनविरुद्ध पनि गोल गरेका थिए। फोडेनको बल पास कला एकदमै राम्रो मानिन्छ। उनले कसरी विपक्षीलाई छक्याउँछन् भनेर हेर्न रोचक हुन्छ। प्रिमियर लिगको उपयोगितामा उनलाई अहिले नै हेरिहाल्नु चाँडो हुनसक्छ। तर उनले सिटीका लागि डेभिड सिल्भाले जस्तै योगदान पुरयाउने विश्वास गरिएको छ। कोलारोभलाई सरुवा अनुमति म्यानचेस्टर सिटी रक्षक अलेक्जान्डर कोलारोभलाई एस रोमा जाने अनुमति मिलेको छ। ३१ वर्षीय खेलाडी सन् २०१० मा १६ मिलियन पाउन्डमा लाजियोबाट सिटी आएका हुन्। उनी म्यानचेस्टर युनाइटेडसँगको मैत्री खेलमा परेनन्। खेलपछि सिटी व्यवस्थापक पेप ग्वार्डिओलाले भने, म यहाँ बस्न नचाहनेहरूसँग काम गर्न चाहन्छ। उनी रोमा जान सक्छन्। म उनलाई शुभकामना दिन चाहन्छु। फुलब्याक कोलारोभ सर्बियाका नागरिक हुन्। उनले सिटीका लागि २ सय ४७ पटक खेले। सिटीले यसपालि टोटेनहमका राइट ब्याक काइले वाकरलाई भित्र्याएको छ। साथै क्लब रियल म्याड्रिडका फुलब्याक डानिलोलाई ल्याउन चाहन्छ। यसैबीच सिटीले लेफ्ट ब्याक बेन्जामिन म्यान्डीका लागि ४४ मिलियन पाउन्डको प्रस्ताव गर्दा मोनाकोले अस्वीकार गरेको छ।"
ललितपुर पेन्टाथलन गठन,काठमाडौं (कास) ललितपुर जिल्ला मोर्डन पेन्टाथलन संघ शुक्रबार शिव कार्की अध्यक्षतामा गठन भएको छ। ज्ञानलाल मर्हजन र सुरेशकुमार कार्की उपाध्यक्ष चयन भएका छन् । अमर जोशी महासचिव रहेको संघका विष्णुकुमार बस्नेत र अशोक लामा सचिव तथा दिलीप प्रधानाङ कोषाध्यक्ष छन्।
टाइम्स र साइपाल यू१८ च्याम्पियन,काठमाडौं (कास) टाइम्स र साइपालले प्रथम यू१८ बास्केटबल प्रतियोगिताको उपाधि जितेका छन्। शुक्रबार टाइम्स ब्वाइज र साइपाल गल्र्समा च्याम्पियन बने।ब्वाइज फाइनलमा टाइम्सले आयोजक एन्जल्स हर्टलाई ५५४५ स्कोरले हरायो। टाइम्सका आकाश नकर्मीले २२ स्कोर गरे।गल्र्सको फाइनलमा साइपालले एन्जल्स हर्टलाई ५२२९ स्कोरले पराजित गर्दा उत्कृष्ट प्रदर्शन गरेकी रोशनी श्रेष्ठले ३१ स्कोर बटुलिन्। गल्र्सको राउन्ड रोबिनमा साइपाल विजेता र एन्जल्स हर्ट उपविजेता हुँदै फाइनल पुगेका थिए। ब्वाइजमा टाइम्सका आकाश नकर्मी र गल्र्समा साइपालकी रोशनी श्रेष्ठ उत्कृष्ट खेलाडी चुनिए। ब्वाइजमा एन्जल्स हर्टका निकेश मगर र गल्र्समा साइपालकी प्रतीक्षा मगर सर्वाधिक स्कोरकर्ता बने। निकेशले १२२ र प्रतीक्षाले ६२ स्कोर जोडे।
काठमाडौं कुराँसमा नयाँ नेतृत्व,"काठमाडौं (कास) काठमाडौं जिल्ला कुराँस संघको पहिलो साधारणसभाले जय गुरुङको अध्यक्षतामा २० सदस्यीय जिल्ला कार्यसमिति चयन गरेको छ। उपाध्यक्षमा सन्तोष कुँवर र दिलीप थापामगर, सचिवमा गणेशकुमार मिश्र र कोषाध्यक्षमा कृष्ण गुरुङ छन्। सदस्यमा सुरज थापा, अमिर बिँडारी, अजय कुइँकेल, सुशील अधिकारी, शेखर राउत, नवीन खत्री, आशुतोषजंग थापा, कुमार चालिसे, आकाश खड्का, मोहनकृष्ण सापकोटा, विमल तामाङ, पवन लामा, राम खड्का, जनक श्रेष्ठ र उज्ज्वल तामाङ चुनिए।"
बहिरा खेलाडीद्वय टर्की जाँदै,काठमाडौं (कास) बहिरा खेलाडीद्वय सेनाम छिरिङ लामा र बलराम कार्की २३ औं बहिरा समर ओलम्पिकमा भाग लिन शनिबार टर्कीको साम्सन जाने भएका छन्। सेनामले करातेको पुरुष ६७ केजीमुनि र एकल कातामा प्रतिस्पर्धा गर्नेछन्। बलरामले एथलेटिक्स पुरुष २ र ८ सय मिटर दौडमा भाग लिने छन्। ओलम्पिक जुलाई १८ देखि सुरु भए पनि उनीहरूको स्पर्धा जुलाई २३ देखि सुरु हुनेछ।
मंगलदीप च्याम्पियन,काठमाडौं (कास) मंगलदीप स्कुल प्रथम अन्तरस्कुल नेटबल च्याम्पियन भएको छ। शुक्रबार फाइनलमा मंगलदीपले स्पप्नबाटिका स्कुललाई १३९ स्कोरले हरायो। नेपाल नेटबल संघको आयोजनामा त्रिपुरेश्वरको कर्भडहलमा सामाखुसी बोर्डिङले जनसेवालाई १२१० स्कोरले हराउँदै तेस्रो स्थान पक्का गर्यो। स्वप्नबाटिकाकी विनीता खत्री बेस्ट डिफेन्स भइन्। उत्कृष्ट खेलाडी मंगलदीपकी कर्मा डोल्मा तामाङ भइन्।
भारतचीन युद्धका बाछिटा,"भारत चीन युद्धताका नेपाल विश्व मञ्चमा देखिन र चिनिन खोज्दै थियो। राजा महेन्द्र त्यो वातावरण हुर्काउँदै थिए। उनीहरूको लडाइँमा नेपाल निकै सुनियोजित र अपत्यारिलो ढंगले तटस्थता कायम राखेर अघि बढ्यो। जानकारहरू भन्छन् नेपालले अहिले अनुसरण गर्नुपर्ने पाठ पनि त्यही हो । नेपाल चनाखो हुँदै आफ्नो धारणा राख्न तयार भएर बस्न सक्नुपर्छ। नेपाल कतै नढल्कनु राम्रो हुन्छ। चीन र भुटान वार्तामै रहँदा भारत अघि सरेपछि कुरा बिग्रेको चीनका लागि पूर्वराजदूत डा महेश मास्केको विश्लेषण छ। उनी भन्छन्, शान्तिपूर्ण वार्ता गर्नु नै थियो भारतले भने निर्माण भइरहेको स्थानमा आफ्नो सेना एकैपटक किन पठायो? यसमा चीन बढी आक्रामक देखिएको हुन सक्छ। विवाद मिल्नै लाग्दा भारत प्रवेश गरेको हो। उनका अनुसार नेपालले यस विषयमा पुराना र यो क्षेत्रमा अध्ययन गरिरहेकाहरूको धारणा बुझेर अघि बढ्न आवश्यक छ। यति बेला सबै कुरा बुझेर निर्णय गर्न सक्नेहरूको कमी छ। मुलुकको आन्तरिक राजनीति पनि कमजोर भएको छ। निकै बुद्धिमानी ढंगले आफूलाई प्रस्तुत गर्दै तटस्थ रहनुको अर्को विकल्प छैन।"
भव्य किताबको कथा,"अनवरत अनुसन्धानकहाँबाट सुरु गरौँ काम? पहिलो संस्करणको सुरुआतमा मैले उल्लेख गरेको थिएँ, म युरोपको इतिहासविद् भएको भए, र युरोपकै वा कुनै महादेशको दोस्रो विश्वयुद्धपछिको इतिहास लेख्न मलाई अह्राइएको भए महत्त्वपूर्ण राजनीतिक व्यक्तित्वको आत्मकथा र राजनीति, संस्कृति, कानुन, आर्थिक नीति, सामाजिक परिवर्तनका बारेमा लेखिएका पाँच सय किताब पुस्तकालयबाट मगाउँथेँ। अनि, बल्ल सार लेख्ने कोसिस गर्थें।तर, भारतको समकालीन इतिहासमा त्यति विधि गहिरो अध्ययनका लागि द्वितीय स्रोत पाइन्नथे। किनभने, भारतमा इतिहासको अर्को हाँगोको जन्म भइसकेको थिएन। राष्ट्रिय अभिलेखालयमा थुप्रै रेकर्डहरू त थिए तर उपनिवेश कालका मात्रै। तर, १९४७ पछिको महत्त्वपूर्ण समयको चाहिँ निकै कम। सौभाग्य नेहरू मेमोरियल म्युजियम एन्ड लाइब्रेरी (एनएमएमएल) स्थापना भइसकेको थियो र त्यहाँ प्रभावशाली भारतीय व्यक्तित्वहरूको निजी कथा भएका कागजात टन्नै थिए। एनएमएमएलमा माइक्रोफिल्मबारे पत्रपत्रिका, जर्नलका गजबगजबका संकलन थिए।मैले १९४७ पछिको भारतबारे लेखिएका जबर्जस्त लेखहरूको संकलन (प्राय:जसो प्रयोगमा नआएका) एनएमएमएलमा महिनौँसम्म खुब रमाउँदै मज्जाले पढ्न थालेँ। मैले अध्ययन गरेका अनगिन्ती सामग्रीबारे यो किताबको इन्डनोटमा उल्लेख गरिएको छ। तीमध्येका एकदमै महत्त्वपूर्ण सी राजागोपालाचारी र पीएन हस्करका कार्यपत्र थिए। राजागोपालाचारी जवाहरलाल नेहरूका घनिष्ठ साथी र पछि आलोचक भएका व्यक्ति हुन्। हस्कर १९६७१९७४ मा इन्दिरा गान्धीका नजिकका राजनीतिक दोस्त थिए।नेहरू मेमोरियलमा पुराना पत्रपत्रिका पनि थिए जसमार्फत् मैले प्रमुख घटनाक्रम र विवादहरू भेटेँ, भारतीय संसद्को रेकर्ड, लेफ्टराइट (र, सेन्टरको पनि) सम्बन्धित घटना पनि फेला पारेँ। सँगै, थुप्रै जर्नलहरू पनि फेला पारेँ जसमा विविध राजनीतिक बहस तथा घटनाक्रमको प्रकृति र त्यसका गहिराइबारे उल्लेख गरिएका थिए। त्यसर्थ, त्यो पुस्तकालयअभिलेखालय नै मेरो अनुसन्धानको प्रमुख आधार थियो। त्योसँगै भारतका अन्य ठाउँ र बेलायतमा पनि मैले अध्ययन सामग्री फेला पारेको थिएँ।मेरा राजनीतिक स्तम्भ पढ्ने पाठकलाई थाहा छ, म कडा विचारधारा राख्ने व्यक्ति हुँ। यद्यपि, जब प्राज्ञिक कामको सवाल आउँछ मैले अनुसन्धानलाई नै बोल्न लगाउँछु, आफू बोल्दिनँ। हुन त कुनै पनि लेखकले आफूभित्रको पक्षपातलाई चाहेर पनि रोक्न सक्दैन, यो किताब मैले सकभर विचारको पक्षपाती नभईकन लेख्ने प्रयत्न गरेको थिएँ। मैले व्याख्या गर्ने कोसिस गरेको थिएँ, निर्णयकर्ता हुन होइन। यो द्वन्द्वग्रस्त र अचम्मलाग्दो लोकतन्त्र भएको मुलुकबारे प्रशस्त डिटेलिङसहित लेख्ने सोचेको थिएँ। किताबले राजनीति, अर्थशास्त्र, धर्म, भाषा, जात, लिंगबारे सजिलो गरी बुझाओस् भन्ने ध्येय राखेको पनि थिएँ। तैपनि, एक जना प्राज्ञको सीमिततालगायत केही कुराले मेरो त्यो पकडको उद्देश्य केही यताउति भएकै छ।एक्काइसौँ शताब्दीको पहिलो दशकमा मैले यो किताब लेखिरहेको थिएँ, जब भारतको अर्थतन्त्र झांगिँदै थियो। त्यस बेला हामी महाशक्ति (सुपर पावर) बन्ने होडमा पनि थियौँ। तर, मैले भेटाएका अध्ययन सामग्रीले भने समग्रमा फरक कथा भनिरहेका थिए। विभाजनका केही शेषसँगै संघर्ष गरिरहेको नयाँ राष्ट्रमा शरणार्थीको समस्या थियो, नयाँ राज्यलाई एउटै मालामा उन्ने जटिलता थियो, कम्युनिस्ट विद्रोहले पनि गति लिँदै थियो। यी सबै जटिलताका कारण थोरैले मात्रै सोचेका थिए, भारत भन्ने राष्ट्र जीवित हुनेछ भनेर। यो अत्यन्तै गरिब र विविधतायुक्त राष्ट्र, जहाँ विभाजनको गहिरो घाउ छ त्यहाँ लोकतन्त्र र बहुलवाद कसरी फस्टाउला भन्ने चिन्ताका कारण त्यस्तो सोच उब्जिएको थियो।स्वतन्त्रताका सुरुआती वर्षमा, यो नयाँ राष्ट्रका लागि थुप्रै समवेदना साहित्य लेखिए। भारतीय गणतन्त्र गृहयुद्धमा जानेछ, टुक्राटुक्रामा छरिनेछ, यस मुलुकलाई चरम भोकमरीले सताउनेछ, सैन्य कब्जामा जानेछभन्दै थुप्रैथुप्रै अड्कल काटिए।जब दुइटा मनसुन फेल हुन्थे, कोही प्रधानमन्त्रीको मृत्यु हुन्थ्यो, ठूल्ठूला हिंसा फैलन्थे तब केही पश्चिमा लेखकले लेखिहाल्थे, एकीकृत र लोकतान्त्रिक भारतको सम्पूर्ण उद्देश्य असफल भयो भन्दै। केही दशकसम्मै पनि त्यस्तो लेख्ने, अड्कल काट्ने क्रम जारी रह्यो।तर, भारत असफल भएन। व्यापक चुनौतीका बाबजुद आफ्नो अस्तित्व कायम राख्दै भारत लड्दैपड्दै हिँड्यो। नेहरू, पटेल, अम्बेदकर, राजागोपालाचारी आदि लगायत हाम्रा पहिलो पुस्ताका नेताहरूले साहसपूर्वक चुनौतीको सामना गरेकाले यस्तो सम्भव भयो। सम्भवत: अरू एउटै कुनै राष्ट्र यतिबिघ्न अप्ठ्यारो अवस्थाबीच जन्मिएको थिएन, आफ्नो जन्मको सुरुआती वर्षमा भोगेको दुरवस्था देख्ने नेताहरूको महत्त्वपूर्ण मिलाप कुनै पनि अरू राष्ट्रले सायदै पाएका छन्। ती नेताहरू नभएका भए वा जे गर्नुपर्ने हो त्यो उनीहरूले नगरिदिएका भए, भारत असफल हुने आकलन सही हुने थियो। पक्का।मैले ती नेताहरूको प्रशंसा गर्छु। तैपनि, विश्लेषण गरिएका सबै घटनाको आधारमा यो किताबलाई सर्वोच्च नै त मान्न सकिँदैन। किनभने, भारतले राष्ट्रको रूपमा आफूलाई उठाइरहँदा त्यसको इतिहासका पनि विविध खाल्डाखुल्डी थिए। मैले कश्मीरबारे लेख्नुपथ्र्यो। यद्यपि, अनुसन्धानको क्रममा मैले पाएको थिएँ, कश्मीरीभन्दा अघि नागाहरूले भारतीय सम्प्रभुता बहिष्कार गरेका थिए। नागाल्यान्डको द्वन्द्वले कश्मीरको द्वन्द्वलाई उकास्यो। दुवै ठाउँ भारतको फरकफरक पोइन्ट हुन् जहाँका नागरिक गणतान्त्रिक भारतका पनि नागरिक कहलिएका थिएनन्। अझ, माथिल्लो जातका हिन्दुसँग बराबर स्तर प्राप्त गर्न लामो समयसम्म कठिन संघर्ष गरेका दलित, मुसलमान, ट्राइबल्सजस्ता तीन सामाजिक समूहबारे पनि अनुसन्धान गर्नु थियो।अनुसन्धान ताका म एकदम रमाएँ। लेखेका नोट्सहरू (ल्यापटप थिएन मसँग त्यो बेला) को सगरमाथा बनेको थियो। बैंग्लोरको मेरो दराज भरिभराउ थियो। सेकेन्ड हेन्ड पुस्तक पसलबाट पाएका आउट अफ प्रिन्टका केही पुस्तक, पर्चा पम्पलेटलगायतका केही सन्दर्भ सामग्रीहरू अन्य दराजमा राखेको थिएँ। तर, मैले संकलन गरेका त्यति भव्य सामग्रीहरूलाई कसरी एउटा खाकामा उन्न सुरु गर्ने होला त? समस्या थियो।पुस्तकको विश्वसनीय फ्रेम बनाउन, हरेक अध्यायको सार बनाउन, विविध अध्यायहरूको वर्णानुक्रम मिलाउन मलाई निकै लामो समय लाग्यो। सम्झौतापत्रमा उल्लेख भएअनुसारको मिति आयो। गयो। पछि कम्प्युटर पाइसकेपछि डेक्सटपमा एउटा फोल्डर बनाएँ जहाँ लेख्दै गरेका अध्यायहरूको ड्राफ्ट एक एक गरी राखेँ। त्यो फोल्डरको नाम थियो मिथिकल हिस्ट्री बुक। म ढुक्क थिइनँ, त्यो किताब सक्छु कि सक्दिनँ भन्नेबारे। यद्यपि, औपचारिक डेडलाइन सकिएको ४ वर्षपछिको समयक्रममा एउटा ड्राफ्ट तयार भयो। अनि, रिनेम गरेको एउटा फोल्डर पिटरलाई पठाएँ। फोल्डरको नाम थियो हिस्ट्री बुक रिभाइज्ड।किताब निकै ढिलो गरी बुझाएको थिएँ। प्रकाशकले आस गरेको समयभन्दा पनि निकै ढिलो भएको थियो।अमेरिकी बजार बुझेको एक जना साथीले मलाई आत्मीयतासाथ बतायो, किताब पाँच सय पृष्ठभन्दा लामो नभएकै बेस। बेलायतबारे प्रशस्त जानेको अर्कोले भन्यो, किताब त चार सय पृष्ठभन्दा बढी हुनै हुँदैन। भारतीयहरू आख्यानबाहेकका त्यति लामा किताबसँग खासै परिचित पनि थिएनन्। त्यसैले, परम्परागत ज्ञानहरू मेराविरुद्ध टाउको उठाउँदै थिए। यद्यपि, भाग्यवश, मेरा सम्पादकले मैले बुझाएको पाण्डुलिपिबाट पाँच हजार शब्द मात्रै हटाए। र, तयार भयो ९ सय पृष्ठको भब्य किताबइन्डिया आफ्टर गान्धी को पहिलो संस्करण सन् २००७ मा आएको थियो। यद्यपि, जे जति कुरा पुस्तकमा अटाएका छन्, जति लामो छ किताब, ती सबै हेर्दा पुस्तकले भारत र भारतीयको जीवनको सम्पूर्ण महत्त्वपूर्ण पाटो समाहित गरेको छ भनिहाल्न पनि सकिन्न। सौभाग्य भनौँ, समकालीन इतिहासबारे चासो राख्ने समूहको व्यापक वृद्धि भइरहेको छ, भारत स्वतन्त्र भएपछिको इतिहासका विविध आयाममाथि गहकिला डिजर्टेसन र पुस्तकमार्फत् भारतीय र गैरभारतीय युवा प्राज्ञहरूको जन्म भइरहेको छ।इन्डिया आफ्टर गान्धी प्रकाशनको १० वर्ष पुगिसकेको छ। यतिन्जेल, यो गणतान्त्रिक मुलुकले दुइटा आम निर्वाचन, कांग्रेसको पतन, मोदीको उदय, भ्रष्टाचारविरुद्धका प्रमुख आन्दोलनहरू, महिला, दलित र धार्मिक अल्पसंख्यकविरुद्धका हिंसाका स्वरूप, केही राज्य, क्षेत्र र वर्गको समृद्धि पनि देखिसकेको छ। यद्यपि, यहाँ गरिबी व्याप्त छ, नागाल्यान्ड तुलनात्मक रूपमा शान्तिपूर्ण छ तर कश्मीरचाहिँ अशान्त नै छ। थुप्रै अन्य कुरा पनि छन्। नयाँ आएको यो किताब केही परिस्कृत छ, व्याख्या विश्लेषण थपिएका छन् जसले वर्तमानसम्मका घटना शृंखलालाई अनुभूत गरेको छ। अहिले पाँचौँ खण्डलाई पुनर्गठन गरेको छु, दुइटा अध्याय थपेको छु जुन बिल्कुल नयाँ अध्ययनमा आधारित छ।यस पुस्तकबाहेक मैले लेखेका (वा भविष्यमा लेख्ने) सम्पूर्ण पुस्तक मेरै अघि सराइका कारण लेखिएका हुन्। दूरदृष्टि भएका मेरा प्रकाशकप्रति म कृतज्ञ छु किनभने मेरो आफ्नै देशको इतिहासबारे गम्भीर पुस्तक लेख्न उनले मलाई हौस्याए। केही अनुभव नभएको ३० छेउछाउको उमेरताका मैले यस्तो पुस्तक लेख्ने आँट गर्न सक्दिनथेँ, न त ५० पुग्दा सबै ऊर्जा गुमाइसकेको उमेरमा नै लेख्न सक्थेँ।अनुवाद : सिपी अर्याल"
"नेपालका पुरस्कृत, सांघाईमा प्रर्दशित","काठमाडौंमा प्रत्येक बर्ष हुने राष्ट्रिय कला प्रदर्शनीमा उत्कृष्ट पुरस्कार पाउने कलाकृतिहरू कहाँ पुग्छन्? धेरैलाई अनौठो लाग्न सक्छ, पछिल्ला चार वर्षयता प्रदर्शनीमा अब्बल ठहरिएका धेरैजसो पेन्टिङहरू चीनको सांघाई सहर पुगेका छन्। त्यहाँको चाइनिज बुद्धिस्ट कल्चरल एन्ड प्रोटेक्सन सेन्टर अन्तर्गतको वाटर मुन म्युजियमको भित्तामा नेपाली कलाकारहरूका चित्रहरू वर्षौंदेखि झुन्डिरहेका छन्। नेपाली कलाकारले बनाएको बुद्ध धर्मसम्बन्धी थिम भएका उत्कृष्ट कलालाई मनग्गे पैसा तिरेर म्युजियम पुर्याउने चिनियाँ तन्नेरी हुन् साओ जुन्ये। साओका अनुसार अहिले उनको म्युजियममा संकलनमा १ सय ८० मौलिक थांकाहरू छन् जसमध्ये १ सय २० नेपालबाट ल्याइएको हो। पछिल्ला वर्षमा विश्वका अनेकन देशबाट सांघाई घुम्न आएका विश्वका ६ हजार विदेशीले म्युजियम घुमिसकेका छन्। सन् २०१५ को राष्ट्रिय कला प्रदर्शनीमा शंकर जोशीको आर्यतारा शीर्षकको कलाले राष्ट्रिय अवार्ड पाएको थियो। प्रदर्शनी सकिएको केही सातामै विजेता घोषित उनको पेन्टिङ साओको म्युजियममा सर्वजनिक प्रदर्शनीमा पुगिसकेको थियो। ६ डिजिटको अंकमा बेचेको पेन्टिङको यकिन मूल्य जोशी खुलाउन चाहन्नन्। प्राकृतिक रंगको प्रयोग गरेको उनले यो थांका ६ महिना लगाएर बनाएका थिए। ६ दशकदेखि थांका पेन्टिङ गरिरहेका जोशीले भने, सानो देशका कलाकारले बनाएको पेन्टिङ विश्वभरिका कला पारखीको आँखा पुग्ने ठाउँमा पुग्नु सुखद कुरा हो। सन् २०१६ को राष्ट्रिय कला प्रदर्शनीमा कर्मा लामाको नौ मण्डलाको पेन्टिङले राष्ट्रिय अवार्ड पाएको थियो। २४ क्यारेटको सुन पगालेर बनाइएको लेपनबाट निर्मित यो पेन्टिङ पनि पुरस्कार पाएको केही सातामै सांघाईको म्युजियममा प्रदर्शनीमा पुगिसकेको थियो। कर्माका अनुसार यो पेन्टिङमा साढे दुई तोला सुन प्रयोग भएको थियो जसलाई उनले पाँच लाखभन्दा धेरैमा बिक्री गेरका थिए । करिब चालीस वर्षदेखि पेन्टिङ गरिरहेका कर्माले ६ फिट अग्लो र साढे चार फिट चौडाइको यो पेन्टिङ बनाउन नौ महिना समय खर्चेका थिए। ललितकला प्रतिष्ठानको परम्परागत तथा शिल्प कला विभागका प्रमुख निमा लामाका अनुसार साओको नेपाली थांकाप्रतिको लगाव अचम्मको छ। उनले सांघाई सहरमा नेपाली कला प्रदर्शन हुनु भनेको कलाको विश्वव्यापीकरणलाई सघाउ पुर्याउनु भएको बताए। उनले भने, समृद्ध देशले हाम्रो कलालाई सार्वजनिक प्रदर्शनीमा राख्नु राम्रो कुरा हो। चीनसँगको दसकौं पुरानो दौत्य सम्बन्धकै कारण चिनियाँहरूले नेपाली कलाको महत्त्वलाई बुझेको लामाको कथन छ। उनले बितेका पाँच वर्षमा कलाका चिनियाँ पारखीहरूका कारण नेपाली कलाकारहरूले राम्रो आम्दानी गरेका छन्। जसमा साओजस्ता कला पारखीको ठूलो भूमिका छ। नेपाली थांकाप्रति साओको मोह अचम्मको छ। उनको पहिलो प्राथमिकतामा नेपाली कलाकारका बुद्धसम्बन्धी थिम भएका पेन्टिङहरू छन्। बुद्ध धर्म र दर्शनप्रति उनको आकर्षण पनि विछट्टको छ। साओका अनुसार उनको आमातर्फको हजुरआमा र बातर्फको हजुरआमा दुवै बुद्ध धर्मावलम्बी थिए। हजुरआमाहरूसँग प्रार्थना गर्न स्तूपा जाँदाजाँदै उनी बुद्ध धर्मको प्रभावमा परे। थांकामा कुदिएको मिहिन कलाले लोभिए। इमेल कुराकानीमा साओले नेपाली थांकाप्रतिको मोहको कारण बताउँदै भने, त्यस्तो कुनै विशिष्ट कारण छैन, मैले मेरो हजुरआमालाई पछ्याएको मात्रै हो। जब म थांकको अघि उभिन्छु, बयान गर्नै नसक्ने खालको तस्बिर मेरो दिमागमा आउँछ।साओलाई त्यति बेला खुसी लाग्छ, जब अनेकन देशका कला पारखीहरू म्युजियममा आएर नेपाली थांका टोलाएर हेर्छन्। उमेरले चालीसको बाटोमा हिँडेका साओले भने, भिजिटरको मुखबाट कलाको प्रशंसा सुनेर खुशी लाग्छ। साओका अनुसार कतिपय भिजिटर नेपाली थांकाको फोटो खिचेर लैजान्छन् त कतिले कलाको विस्तृत पक्षबारे सोध्छन्।"
पठनयात्रामा गोर्की,"तेह्रथुम, आठराईको चुहानडाँडा भन्ने पहाडी भित्तामा पढेर चौबीस सालमा आईएको जाँच बुझाउन काठमाडौँ आउनुअघि म्यक्सिम गोर्कीको नाम त फाटफुट सुनेको थिएँ, उनको कुनै कृति पढेको थिइनँ। म थिएँ गाउँको झन्डैजसो आदिम प्रकृतिको पिछौटे जीवन जिउन अभ्यस्त र त्यही जीवनका परम्परा र क्रियाकलापहरूबाट संस्कारित ठिटो। आधुनिकताबारे बिल्कुल अनविज्ञ। नेपाल खाल्डो भनिने राजधानी सहर टेक्दा मलाई एकाएक एकदमै बिरानो परीलोकको चमत्कारयुक्त थलोमा पदार्पण गरेको अद्भुत अनुभूति भयो। कल्पित कथामा मञ्जुश्रीले चोभारको चट्टान काटेर तालको पानी बगाई बसोबासयोग्य बनाएको राजधानी सहरको रमझममय जीवनशैली मेरो ग्राम्य दृष्टिमा नितान्त नूतन, रंगीन, रुमानी र चामत्कारिक गोचर भयो। जता गयो, जे पनि मलाई बिरानै बिराना लाग्ने। जे हेर्यो, चमत्कारै चमत्कार प्रतीत हुने। चिल्ला सडकका हिपटाइटधारी सुन्दरी र मुरली प्यान्टधारी सुन्दरहरूसामु आफू त आदिम गुफाबाट निस्केको मनुवाजस्तो लाग्ने। केही नदेखेको, केही नजानेको, केही नबुझेको जस्तो। काठमाडौँ धाउने झगडियाहरूका मुखबाट गाउँलेका कानले सुन्दा पशुपतिनाथको मन्दिर काठमाडौँको भव्य आभूषण र अनुपम शोभाझैँ लाग्थ्यो। म त्यस्तो पशुपतिनाथको दर्शन गर्न गएँ। भगवान्का वारिसेहरूको आज्ञाबमोजिम मूलद्वारबाहिर मैले जुत्ता फुकालेँ। र, दुर्दम जिज्ञासाले भरिपूर्ण मन र नयन लिएर म खाली खुट्टा भित्र पसेँ। कैलाशपति पशुपतिको पवित्र निवासमा हेमानको साँढेका धार्नीका जाइफलमा मेरा कौतुकमय दृष्टि झ्वास्स ठोक्किन पुगे। त्यो अप्रीतिकर दृश्य देखेर म त्यसैत्यसै झस्किएँ। नामी देवस्थलमा के के न भव्य चीज देखूँला भन्ने कत्रो अपेक्षा थियो, देख्न पुगेँ गौपुत्रका बडाबडा, चिल्ला र पोटिला जाइफल। बाहिर निस्कँदा त मेरी आमा, चोरले मेरा छालाका नयाँ जुत्ता अघि नै उडाएछ भित्र गौपुत्रका ढ्याके जाइफलको दर्शन, बाहिर जुत्ता चोरी, अनि यसको नाम पशुपतिको दर्शन म जिल् परेँ। दर्शनार्थीका जुत्ताको रक्षा गर्नधरी नसक्नेले कसरी पो लोकको रक्षा गर्न सक्दा हुन् र यसरी पहिलो दर्शनमै पशुपतिनाथप्रति मेरो मोहभंग भयो। म फेरि कहिल्यै अनाथ पशुपतिनाथको मन्दिरभित्र छिरिनँ। वसन्तपुर गएँ। देवीदेवताहरूको घना बस्ती भएको वसन्तपुरमा तिनको बसोबासको राम्रो बन्दोबस्त रहेछ। फराकिलो व्यासमाथि साँघुरिँदै गजुर भिर्न उठेका तँभन्दा म के कम टाइपका एकसे एक मन्दिर। भक्तगणले नित्य चढाउने भेटीले देवीदेवताको राम्रैसँग गुजारा चलिरहेको रहेछ। यता आफ्नो भने खल्ती उजाड हुँदै गएको कारुणिक दशा छ। सानोमा मलाई बातैपिच्छे ममताको भाकामा तँ उपद््रयाहा भन्ने ठूल्दाइले कम्मरमा बाँधिदिएका छ सय नेरु निख्रिन लागेको अवस्था छ। उता वसन्तपुरका देवीदेवता हुनुसम्म सम्पन्न छन्, यता म सांसारिक मनुवाको हविगत यस्तो छ। देवीदेवतासँग मेरो जीवनको लय मिलेन, र म वसन्तपुर पनि गइरहिनँ। वसन्तपुरमा अदृश्य देवीदेवताहरूले भन्दा दृश्यमान् हिप्पीहरूले मेरा नजर आफूतर्फ खिचे। गाउँले ठिटाका सनातनी दृष्टिमा ती अर्धनग्न, फोहोरी र दिगमिगलाग्दा देखिए। तर सँगसँगै तिनमा मैले केही आकर्षक तत्त्वको छनक पनि पाएँ। ती निर्बन्ध थिए, ती स्वच्छन्द थिए, ती मस्त थिए। बिरानो देशमा ती भयमुक्त मुद्रामा निसंकोच विचरण गरिरहेका थिए। ती कहाँका को हुन्? के कति कारणले यहाँ आएका हुन् ती? तिनले कुन पीडा, कुन तनाव वा कुन हतासाका कारण गाँजाको धूवाँमा शरण लिएका हुन्? मूर्त आकार नलिइसकेका मेरा ती खुल्दुलीहरूमा हिप्पीहरूप्रति नजानिदो आकर्षण अन्तरनिहित थियो। त्यसपछि म वसन्तपुरतिर देवीदेवताको दर्शन गर्न होइन बरु यदाकदा हिप्पीहरूको अनौठो चालामाला हेर्न पो गएँ। जाँदा तीसँग आङ्ल भाषामा हेल्लो सर, ह्वाई आर यू हियर इन आवर गोर्खा ल्यान्ड? टाइपका दुईचारवटा प्रश्न पनि सोधिहालेँ। अनि थाहा पाएँ देख्दा त्यस्ता भए पनि प्राय:जसो हिप्पीहरू विनम्र, सहयोगी र प्रेमिल रहेछन्।बौद्धनाथ गएँ। आकारको विशालताले मनमा त्यसैत्यसै धक जगाउने सेतो विराट् जाँतोजस्तो सानदार गुम्बज छ। त्यो अजंगको जाँतोभित्र खोक्रो पो होला कि ज्ञानी गौतम बुद्ध त्यही विराट् रिक्ततामा निसास्सिएका पो हुनन् कि मानवनिर्मित त्यो अद्भुत संरचनाले मलाई अभिभूत तुल्यायो। तर, डेरादेखि धाईधाई त्यसलाई हेर्न जान मलाई बाटा खर्चकै दु:ख थियो।सहरी जीवनको रहस्य र त्यसबाट चित्तमा उत्पन्न दकस एवं सकसमाझ राजधानीमा मलाई दुईवटा शरण प्राप्त भए। तीमध्ये एउटा थियो वाम युवामण्डली र अर्को थियो पुस्तक। ती दुई शरण प्राप्त नहुँदा हुन् त सायद आईएको जाँच दिएर म काठमाडौँबाट घरतिर टाप ठोक्दो हुँ। वाममार्गी तन्नेरीहरूसँगको उठबस र हिमचिमले मेरो एक्लोपनालाई डाँडो कटाइदियो र पुस्तकसँगको संगतले मेरो भावलोकलाई सरस र शनै:शनै: समृद्ध तुल्यायो। त्यो आदर्शको समय थियो। जिज्ञासु वाममार्गी तन्नेरीहरू क्रान्तिको बाटो उजिल्याउने प्रकाश खोज्न पलप्रतिपल आतुर भएझैँ लाग्थ्यो। ती क्रान्तिचेत र रुमानी आवेगले ओतप्रोत भएका पुस्तक पढ्न हुुरुक्क हुन्थे। छाँटले पुस्तक पठन अलिकता आलोकको खोजी थियो, अलिकता फेसन थियो र थियो अलिकता मित्रमण्डलीमाझ धाक लगाउने माध्यम पनि। सम्झेर ल्याउँदा पढिने पुस्तक उति धेरै थिएनन्। तर जति थिए, ती सबै पुस्तकप्रेमी वाममार्गीहरूका जिब्राका टुप्पाटुप्पामा झुन्डिएका हुन्थे। प्राय: चर्चा हुने पुस्तकहरूमा राहुल सांकृत्यायनको भागो नहीँ दुनियाँको बदलो, यशपालको बात बात मे बातें, ओस्त्रोबस्कीको अग्निदीक्षा, चिनियाँ उपन्यासहरू चम्किलो रातो तारा र ओयाङ हाईको गीत, सहिद जुलियस फ्युचिकको भुन्ड्याउँदा झुन्ड्याउँदै, थ्याङ्क यू मिस्टर ग्लाड, गोर्कीको आमा आदि। माओका उक्तिहरू संकलित रेड बुक त यसै पनि वाममार्गको गीता नै भइहाल्यो। कुरा सुन्दा म्यक्सिम गोर्की यी सबै लेखक र यी सबै पुस्तकका शीर्षकजस्ता लाग्थे। गोर्की, गोर्कीको उपन्यास आमा र आमा को मूल पात्र पाबेल को बडो गर्वसाथ उच्चारण गरिन्थ्यो। वाम युवाहरूका लागि आमा उपन्यास क्रान्तिको पाठशालाको पहिलो र अति महत्त्वपूर्ण पाठतुल्य थियो। परीक्षा दिनु नपर्ने यो पाठ सजिलो थियो। कारण तिनताका पठनसंवादको संस्कृति शून्यप्राय: थियो। केवल गोर्की, आमा र पाबेल को चर्चा हुन्थ्यो, उपन्यासको पेट व्यहोरामा पसेर त्यसका केस्राकेस्रा केलाउने लेठो कदापि गरिँदैनथ्यो। लेखकहरूमध्ये गोर्की वाम तन्नेरीहरूका आदर्श लेखक, उपन्यासहरूमध्ये आमा तिनको आदर्श उपन्यास र उपन्यासहरूका पात्रहरूमध्ये पाबेल तिनको आदर्श पात्र। बस्, घरीघरी उठिरहने गोर्की, आमा र पाबेल को प्रसंगमा गोर्कीका कृति पढ्दै नपढी मैले बुझेको वा लख काटेको कुरा यही हो।पठनको स्तर किञ्चित उक्सिएको कुनै तन्नेरी उमंग र उत्तेजनामिश्रित स्वरमा अहो, डान्को ! भन्छ। के हो यो डान्को? डान्को गोर्कीको एउटा मिथकीय पात्र। क्रान्तिकारी आशावाद, अदम्य संघर्ष, अथाह करुणा र अद्भुत उत्सर्गको प्रतिमूर्ति। पढी जान्नेहरू आत्मगौरवका साथ मुख मिठ्याउँदै यस्तै केही भन्छन्। अनि कुरैकुरामा के जाती बाजको गीत र तुफानी चरीको गीत को प्रसंग पनि उठिहाल्छ। आफूले केही पढेको छैन। गोर्कीसम्बन्धी चर्चा प्रकरणमा मुखर वक्ता माथि व्यासासनमा बसेर बोलेको बोल्यै छ, अज्ञान आफू तल धूलीकणमा केवल ट्वाँ परेर माथि हेर्ने मूक श्रोता मात्र।पुस्तक पसलबाट पुस्तक किन्ने गच्छे मेरो थिएन। त्यसैले म पुस्तक पढ्न मन मिलेका मित्रहरू र गुरु टाइपका युवा नेताहरूका डेराको शरण पर्थेँ। एक दिन एक जना मित्रको डेरामा गोर्कीको आमा देखेँ। मलाई केके न अनमोल मणि फेला परेजस्तो लाग्यो। पुस्तक हातमा लिएँ, त्यसलाई भावुक स्नेहले मुसारेँ। पढ्न सापटी माग्दा मित्रले देला नदेला, मेरो पालो खुसुक्क झोलामा हालेँ। लान्छु, पढ्छु र फर्काइदिन्छु। हो, लगेँ र पढेँ। वामपन्थीहरू कट्टर नास्तिक हुन्छन् भन्ने सुनिआएको थिएँ, तिनले आदर्श मान्ने पुस्तक आमा की आमाको धार्मिक भावना देखेर म अलमल्ल परेँ। आमाको धार्मिकतामा प्रचुर मानवीयता अवश्य थियो, तैपनि त्यो धार्मिकताले वाम आदर्शसँग कसोकसो मेल नखाएको मलाई महसुस भयो। तथापि चमत्कारपूर्ण शैली, मिहिन वर्णन र जीवन्त चित्रण, वीरुगाथाको रंगीन शृंखला र जीवनको उदात्त आदर्शको खोजीबाट म हुनुसम्म प्रभावित भएँ।मेरो गोर्की पठनले बिस्तारै गति लियो। आमा बाहेक गोर्कीका कृतिहरू नेपालीमा उपलब्ध थिएनन्। मेरो हिन्दी र अंग्रेजी दुवै भाषामा उन्नत साहित्य बुझ्नलाई पुग्दो सामथ्र्य थिएन। तर घरीघरी शब्दकोश पल्टाएर अर्थ ठम्याउँदै भए पनि मैले पढिरहेँ। फर्केर हेर्दा र सम्झेर ल्याउँदा मेरो सौन्दर्यदृष्टि र वैचारिक व्यक्तित्वको निर्माणमा गोर्कीको प्रभाव मैले पढेका सबै लेखकको भन्दा बढी परेको महसुस हुन्छ।गोर्कीले मलाई डोर्याएर लेखकहरूसम्म पुर्याए। ती रुसी मात्र थिएनन्, अंग्रेजी, फ्रेन्च र अन्य पनि थिए। मलाई गोर्कीले पुस्किन र गोगोल, तोल्सतोय र तुर्गनेभ, चेखोब र दोस्तोयब्स्की चिनाए। बाल्ज्याक र स्टेन्धाल, फ्लुबर्ट र बोदलेयरसँग मेरो सम्पर्क गराए। र, शेक्सपियर र डिकेन्सतर्फ मलाई खिचे। गोर्कीले मलाई अनेक लेखक र तिनका कृतिहरूका नाम मात्र सुनाएनन्, जीवन र जगत्सम्बन्धी तिनका दृष्टि र प्रवृत्तिहरूको चिनारी पनि गराए। मेरो पठनयात्रामा गोर्की त्यस्तो पुल बने, जसलाई तरेर विश्वसाहित्यको समृद्ध भण्डारमा विचरण गर्न म भित्रिएँ।यो पठन संस्मरण लेख्न थालेपछि मैले युवाबयमा जोशजाँगरका साथ पढेका र थोत्रिएका गोर्कीका पुस्तकहरू पल्टाएँ। त्यो बेला गोर्कीका कृतिका कुनकुन पक्षमा मेरो ज्यास्ती ध्यानाकृष्ट भएको हुँदो हो? जान्न मलाई खसखस लागेर आयो। पढिएका पुस्तकका धेरैजसो पन्नामा बाबुराम भट्टराईको नोटका घ्यूकमिले अक्षरभन्दा आध्धै साना अक्षरमा माने नलेखिएको खाली ठाउँ कतै छैन। पन्नाहरू हेरिनसक्नु फोहोर छन्। हरफका बीचमा समेत अहिलेको मेरो पावरवाल चस्माले धरी ठम्याउन नसक्ने अक्षरमा गोटामाने लेखिएका छन्। थाहा पाएँ, ऊबेला मुख्यत: तीनवटा विषयमा मेरो ज्यास्ती चाख रहेछ। ती हुन् पुस्तक, धर्म र ईश्वरबारे गोर्कीका विचारहरू। धर्म र ईश्वरसम्बन्धी विषयलाई थाती राखेर यहाँ म गोर्की र पुस्तकमाथि एकाग्र हुन्छु।पुस्तक नै त्यो चीज हो जसले गोर्कीलाई जीवनको अन्धकारमा हजारौँ मृत्यु छलेर बचायो। पुस्तक नै त्यो चीज हो जसले स्वध्यायको माध्यमले गोर्कीलाई रुसी जीवनको नारकीय पीँधबाट रुसी बौद्धिकता र सिर्जनशीलताको चुचुरोमा उठायो। पुस्तक नै त्यो चीज हो जसले गोर्कीको आत्मिक जगत्लाई समृद्ध तुल्यायो र जसको सहाराले गोर्कीले विश्वको आत्मिक जगत्लाई हल्लाए। र, पुस्तकको प्रकाश नै त्यो चीज हो जसमा आफ्नो जीवनका समृद्ध अनुभूति र अनुभवहरूलाई घोलेर गोर्कीले, चिन्तन र सिर्जना दुवै तहमा, विश्वका अगणित पददलितहरूको आत्मिक जागृति र मुक्तिको नवीन सौन्दर्यशास्त्रको जग बसाए।गोर्कीको बाल्यकालको कथा ममता र ताडना एवं अभाव र संकटको विछट्टको योग हो। शैशवकालमै गोर्कीका वयस्क वा म्यक्सिम पेसकोभ हैजाको आक्रमणबाट परास्त भए। बालक गोर्की भने बालाई लाने हैजालाई जितेर बाँचे। गोर्की ८ वर्षका छँदा उनकी करुणामयी आमा बारबराले दोस्रो बिहा गरिन्। र, हजुरआमा अकुलिना इभानोभनाको ममतामय साथ र न्यानो काख उनको शरणस्थल बन्यो। बाजे भास्सिली कासिरिना चौपट्टै निष्ठुरी र कन्जुस थिए। हजुरआमा थिइन् हुनुसम्म उदार र कोमलहृदयी। बज्यै जादूगरी पाराले कथा सुनाउँथिन्, बालक गोर्की मन्त्रमुग्ध भएर सुन्थे। दसै वर्षको उमेरमा हान्स क्रिस्चियन एन्डरसनका कथा पढेर गोर्की पुलकित भए। परिवारको आर्थिक अवस्था नाजुक थियो। पाकेट खर्चको चाँजो मिलाउन गोर्की झत्ता लुगा र हाडखोड बटुल्थे। बाजेको रंगाउने सानो धन्दा थियो, त्यो टाट पल्टियो। र, प्राथमिक तहमै गोर्कीको औपचारिक शिक्षाको क्रम भंग भयो। बाजेले एघार वर्षका गोर्कीलाई एउटा जुत्ता पसलको बालनोकरमा भर्ती गरिदिए। त्यसपछि १८८० मा गोर्की एक निर्माण ठेकेदार भीएस सर्गेयेभकोमा नानाभाँती काम गर्न थाले। गोर्कीको यायाबरी जीवनको न कुनै निश्चित थलो थियो न कुनै गन्तव्य। काम फेर्नु, ठाउँ फेर्नु र जगत्को विचरण गर्दै हिँड्नु गोर्कीको नित्य नियतिजस्तो बन्यो। १८८१ मा सर्गेयेभकहाँबाट गोर्कीले टाप ठोके। र, उनी एउटा पानीजहाजमा काम गर्न थाले। सुखद संयोगवश गोर्कीले जहाजका भान्से मिखाइल अकिमोभिचलाई भेटे। मिखाइल बडो पुस्तकप्रेमी थिए। तिनले गोर्कीमा पुस्तक पढ्ने चाखका अतृप्त लहरहरू सञ्चार गरिदिए। जहाजबाट बिदा भएर हिँड्न लाग्दा मिखाइलले गोर्कीलाई सल्लाह दिए, बाबु, पुस्तक पढ। तिमीले गर्न सक्ने अत्युत्तम काम यही हो। त्यो मित्रवत् गुरुवचन गोर्कीका जीवनको त्यस्तो प्रकाशरेखा बन्यो, जसलाई गोर्कीले आज्ञाकारी चेलाले झैँ जीवनभरि पछ्याए। गोर्कीले आफ्नो जीवनका धेरै वर्ष जीवनका जरा उखेलिएका र जिउनुको खासै प्रयोजन नभएका आबारा श्रमिकहरूमाझ बिताए। तर आबाराहरूको लफंगो चरित्र र निरुद्देश्य जीवनको हतासाबाट उनी अचम्मसँग जोगिए। यहाँ पनि उनलाई जोगाउने अस्त्र उही पुस्तक थियो। पुस्तक पढ्ने लत बसेपछि उनी आफूवरिपरिका जनलाई पढिएका पुस्तकका कथा सुनाउन थाले। गोर्कीको प्रतिभा, लगन र इमानको उनलाई काममा लगाउने प्राय: सबै मालिक प्रशंसक बने।पठनको अविराम यात्राको क्रममा युवाबयमा पुग्दा गोर्की श्रमको निर्णयकारी सांस्कृतिक तथा ऐतिहासिक मूल्यप्रति सजग भइसकेका थिए। र नै त उनी भन्छन्, काठमा आरा लगाउने, जमिन खन्ने र रोटी बेल्ने काम गीत गाउनुजस्तै आनन्दका साथ गर्न सकिन्छ। जहाँ जसको जे काम गरे पनि गोर्की दत्तचित्त भएर गर्थे। र, उनी मालिकहरूका पनि प्रिय बन्थे। तर हेलाँहोचोको छिसिक्क संकेत पायो कि उनी विरोध गर्थे, प्रतिवाद गर्थे र उस्तै परे मुक्का उजाएर एकाध राउन्ड प्रतिरोध पनि गरिहाल्थे। त्यसैले उनको कुनै पनि काम दिगो भएन। कामको यो अदिगोपन गोर्कीका लागि सधैँ लाभदायक भयो किनभने उनी नौलो ठाउँ, नौलो इलम, नौला मानिस र नौलो परिस्थितिमा सरिरहे।पठनको गति जति तीव्र भयो, पठनको चामत्कारिक प्रभावबाट गोर्की त्यति नै लठ्ठ हुँदैगए। उनी भन्छन्, पुस्तकहरूले मेरा अँखासामु जीवनका नौला, तर्कसंगत, सुन्दर र मानवीय तस्बिरहरू खिचिदिए। नांगा आँखाले जीवनमा जे देखिएको थिएन, गोर्कीले पुस्तकमा त्यो देखे। गोर्कीले मानवीय बेसोमती, मूर्खता र दु:खकष्टको सेरोफेरोमा आफूले कहिल्यै नदेखेका, नसुनेका स्वच्छ, सत्यनिष्ठ र सौन्दर्यका लागि आत्मबलिदान गर्न तत्पर मानिसहरू देखे। आफूले नदेखेका र नजानेका कुरालाई उजागर गर्ने सामथ्र्य पुस्तकमा हुँदो रहेछ। यो कुरा थाहा पाउनु गोर्कीका लागि, उनकै शब्दमा, एक महान् आविष्कार थियो। यसरी सबै निकटतम आफन्तहरू धर्तीको गर्भमा विलीन भएर एक्ला र बेसहारा भएका गोर्कीका लागि पुस्तक ती सबैको न्यास्रो मेटिदिने र आफूलाई सधैँ सहारा दिने अभिन्न मित्र बन्यो। पुस्तक पानी बन्यो, गोर्की त्यो पानीमा तैरिने माछा बने। पानी नित्य प्रवाहित भइरह्यो, गोर्की जलप्रवाहमा नित्य हेलिइरहे। पुस्तकप्रति कृतकृत्य हुँदै गोर्की भन्छन्, पुस्तकले मलाई मानिसमाथि विश्वास गर्न सिकायो। तर पठन अनुभवको क्रममा यो अलि पछिको कुरा हो। पठनको प्रारम्भिक कालमा गोर्कीलाई आफ्नो प्रत्यक्ष सम्पर्कमा भएका मानिसभन्दा पुस्तक कता हो कता चाखलाग्दो लाग्यो। पुस्तकको जीवन त्यति सुन्दर छ, वास्तविक जीवन यति कुरूप किन? यो प्रश्नले गोर्कीलाई निकै समयसम्म डसिरह्यो। तर पछि, धेरै ढिलो हुनुभन्दा पहिले नै, गोर्कीकै शब्दमा उनलाई सर्वाधिक बुद्धिमत्तापूर्ण र कडा शिक्षकरूपी जीवनले छिट्टै नै पुस्तकको आनन्दी अन्धोपनबाट मुक्त गरिदियो। कसरी? पुस्तकमा जीवन लेखिन्छ। पुस्तकको मुहान जीवन हो, पुस्तक त्यही जीवनबाट प्रवाहित हुने नदी हो। पुस्तक जीवनको पनि जीवन हो सौन्दर्यशास्त्रको भाषामा जीवनबाट कच्चा पदार्थ लिएर सौन्दर्यका विविध उपकरणहरू प्रयोग गरी पुन:सिर्जित, रंगीन र चित्ताकर्षक जीवन। जीवनमा, आफ्नै सेरोफेरोमा, सस्याना ह्यामलेट, ओथेलो, रोमियो, गोरिओट, करामाजोभ, डेबिड कपरफिल्ड, मडाम बोभरी, डनक्यिक्सोट आदि लुकिबसेका हुन्छन्। देख्ने तीक्ष्ण दृष्टि र मिहिन अन्तर्दृष्टि चाहिन्छ, सिर्जना गर्ने कच्चा पदार्थ आफ्नै वरिपरि छेलोखेलो छ। यहाँ उल्लेख गरिएका विश्वसाहित्यका पात्रहरू आखिर जीवनका कच्चा पदार्थहरूबाट कविलेखकले चुम्बकीय बिम्बहरूको सिर्जना गरी अमरत्व प्रदान गरेका पात्रहरू त हुन्।नाम मात्रको औपचारिक शिक्षा पाएका, अस्तित्वरक्षाका लागि रुसी जीवनको नारकीय पीँधमा घोटिन अभिशप्त र बसाइको थालथलोको टुंगोबिनाका गोर्कीले यति पढे, यति पढे कि जीवनका यावत् भौतिक एवं आत्मिक सुखसुविधा भोग गरी भयानक पढन्ते कहलिएका मै हुँ भन्नेहरू पनि गोर्कीको पठनको परिमाण, विविधता र आयामहरू देखेर चकित हुन्थे। यी चकित हुनेमध्ये महान् तोल्सतोय पनि थिए। महान् तोल्सतोयमा कुलीन विरासतबाट प्राप्त अहंकारजन्य संस्कार थियो, जुन यदाकदा उनका ओठबाट अनायासै चिप्लिहाल्थ्यो। धृष्ट शब्दमा भनूँ भने महान् तोल्सतोय आबारा जगत्बाट आफ्नो सुकिलो संसारको उचाइसम्म उठेका गोर्कीलाई अन्जानमै हेप्थे। गोर्की मौका पर्यो कि तोल्सतोयलाई भेट्न र ज्ञानगुनका कुरा सुन्न उनीकहाँ गइरहन्थे। यी भेटहरूबारे गोर्कीले जीवन्त संस्मरणहरू लेखेका छन्। आफ्ना संस्मरणहरूमा गोर्कीले कुरोकन्थोको सन्दर्भ नै अघि सारेर पटकपटक तोल्सतोयले मेरो चित्त दु:खाए, तोल्सतोयका कटु वचनले मेरो चित्तमा ठेस लाग्यो भनेका छन्। गोर्कीको संस्मरणअनुसार एकपटक तोल्सतोयले उनलाई सोधे, गोर्की, तिमीलाई जति सुपठित भनिन्छ, तिमी साँच्चि नै त्यति सुपठित हौ त? यी शब्दहरूमा अन्तरनिहित अभिप्रायमा कुराको चुरो आफैँ बोल्छ।पुस्तकको आलोकमा गोर्की बडो उत्सुक र आशालु दृष्टिले आफ्नो नारकीय जीवनको सम्भाव्यतातर्फ चियाइरहन्थे। पठनको नशाले गाँजिएका गोर्कीमा क्रमश: आफ्नो पुन:सिर्जनको इच्छा जागृत हुँदै गयो। के पैत्रिक सम्पत्ति र औपचारिक शिक्षाबाट वञ्चित, मस्तिष्क र हातखुट्टासिबाय कुनै साधन नभएको एक सामान्य श्रमिक आफ्नो नैसर्गिक प्रतिभा, यत्न, लगन र संघर्षद्वारा मानवोचित जीवनको उचाइमा उठ्न सक्छ? त्यो उचाइमा उठेर के उसले जीवनमा कुनै अर्थपूर्ण भूमिका निर्वाह गर्न वा अर्थपूर्ण सिर्जना वा आविष्कार गर्न सक्छ? यी प्रश्न अघि लगाएर पुस्तकहरूमा आँखा कुदाउँदै जाँदा गोर्कीले उत्साहजनक दृष्टान्तहरू फेला पारे। गोर्कीले एक दिन सामान्य कामदारबाट भौतिकशास्त्रीको तहका उठेका माइकल फराडेको तस्बिर पत्रिकामा देखे। अनि उनले भुइँतहबाट आविष्कारक बनेका एडिसनलाई फेला पारे। स्पिनिङ जेन्नी अर्थात् धागो कात्ने यन्त्रका आविष्कारक आर्कराइट पनि गोर्कीका जिज्ञासु दृष्टिमा परिहाले। आर्कराइट हजम थिए। त्यसपछि माटाका कलात्मक भाँडाका श्रेष्ठ स्रष्टा पलिस्सी भेटिए। पलिस्सी लौहकर्मी थिए। गोर्कीले जब विश्वसाहित्यको गजुर बनेका विलियम शेक्सपियरको बांगोटिंगो विकासपथको कथा चाल पाए, उनी हुनुसम्म मखलेल भए। उनलाई खोजेको चीज भेटेँभेटेँ भन्दै छमछम नाच्न मन लाग्यो। एक समय थियो जब शेक्सपियर नाट्यमञ्चका पर्दाका डोरी तानेर खोल्दै र बन्द गर्दै जेनतेन गुजारा चलाउँथे। नाटकमा अभिनय गरेर पेट पाल्थे। यी स्वशिक्षित र स्वनिर्मित आविष्कारक र स्रष्टाहरूलाई गोर्कीले पुस्तकमै फेला पारे। र, यी उनको जीवनका आदर्श प्रकाशस्तम्भ बने।गोर्कीका लागि पुस्तक मानव चरित्रका गूढ रहस्यहरू बुझ्ने साधन बन्यो। भनिसकेँ, गोर्कीका बाजे उत्पात निठुरी र कन्जुस थिए। त्यो निष्ठुरता र त्यो कन्जुसीको स्रोत के हुँदो हो? बज्यै त्यति मायालु र बाजे त्यति क्रूर कसरी भएका हुनन्? गोर्कीले जब बाल्ज्याकको युजिन ग्रान्डेट पढे तब उनले आफ्नो अदम्य जिज्ञासाको उत्तर पाए। युजिनको बाबु बूढो ग्रान्डेट गोर्कीका बाजेभन्दा पनि निष्ठुरी र कन्जुस रहेछ, जसको कारण उपन्यासमा खुलाइएको थियो। बूढो ग्रान्डेटको अतिशय निष्ठुरीपना र कन्जुसीले बाजेप्रतिको गोर्कीको घृणाभावलाई थोरै मात्र भए पनि घटाइदियो। मनमनै हाँस्दै गोर्कीले गम खाए फ्रान्सेली निष्ठुरी र कन्जुसभन्दा त रुसी निष्ठुरी र कन्जुस नै कम खराब रहेछ बा !नांगा हाते र फिरन्ते गोर्कीलाई पुस्तक रोज्न पाउने अवसर र सुविधा थिएन। त्यसैले जहाँ जे हात पर्यो, उनले त्यो पढे। गोर्की भन्छन्, झुर पुस्तक त मैले कति पढेँ कति के यो झुर पुस्तक पठन झुर काम थियो त, मान्यवर? गोर्की थियो भन्दैनन्। बरु भन्छन् यो झुर पठन पनि मेरालागि उपयोगी सिद्ध भयो। यसबाट जीवनको अरुचिकर र नीच पाटो बुझियो। दोस्तोएब्स्की र बउदलेयरका पुस्तकसम्बन्धी गोर्कीका टिप्पणी झनै रोचक छन्। गोर्कीले दोस्तोएब्स्कीलाई दुष्ट प्रतिभा को संज्ञा दिएका छन्। तर दोस्तोएब्स्कीको विलक्षण प्रतिभाको प्रशंसा गर्न उनी एकरत्ति कन्जुसी गर्दैनन्। गोर्कीको परखमा दोस्तोएब्स्की विश्वसाहित्यमा चित्रणको मामिलामा शेक्सपियरपछि रोल नम्बर दुईमा पर्छन्। अनि दोस्तोएब्स्कीको साहित्य? गोर्की दोस्तोएब्स्की र बउदलेयरलाई दु:खबद्र्धक र दु:खविस्तारक प्रतिभा मान्छन्। अर्थात् दु:खको फाँटका दुई विस्तारवादी तथापि, गोर्कीको विचारमा जीवनमा जे कुरूप र घृणित छ त्यसको सटीक चित्रण गरेर यी प्रतिभाले जीवनलाई समग्रमा बुझ्न मनग्गे सघाउ पुर्याएका छन्। विचार र कलाको फाँटमा भयानक साधना गरी उल्लेख्य सिद्धि प्राप्त गरेका मनीषीहरूलाई सायद लेखन यात्राका सिकारु प्रतिभाहरूलाई एकाध प्रेमपूर्ण सल्लाह दिने नैतिक हक हुन्छ। पुस्तक चर्चाको प्रसंगमा गोर्कीले त्यो हकको उपयोग गरेका छन्। गोर्की भन्छन् स्टेन्धाल, बाल्ज्याक र फ्लुबर्ट शिल्पसज्जाको कलाका उस्ताद हुन्। रुसी साहित्यमा यी तीन प्रतिभासँग दाजिनलायकको कोही छैन। कलाकृतिको शिल्प होस् त यिनको जस्तो पो !"
सहरलाई निद्रा लाग्दैन,सहरका खोसिएका शान्तिहरुघामसाग अस्ताउने कौमार्यहरुजूनसाग मौलाउने विकृतिहरुविखण्डित संस्कारहरुभत्किएका संरचनाहरुकोमुआब्जा खै?कोसाग माग्नेअरुलाई बााडेर आश्वासनआफैं अलमलिरहेको छ अत्तालिरहेको छ के हो के हो आजभोलि सहरलाई निद्रा लाग्दैन।
लिम्बूलाई किपट अथ्र्याए,"पञ्चायत सरकारले किपट बिर्ता खोस्नेगरी २०२१ सालमा भूमिसुधार योजना ल्याएपछि पूर्वका लिम्बू अगुवाहरू चर्कै रिसाए। तिनीहरूले राजा पृथ्वीनारायण शाहबाट १८३१ साउन २२ मा पाएको लालमोहर प्रमाणका रूपमा पेस गरे। त्यसैलाई आधार मान्दै राणाहरूबाट पाएको सनद पनि ठीकठाक तयार राखे। सरकार भने किपटियाहरूमार्फत् समुदायले भोगचलन गरिआएको जमिन अब रैकरमा बदल्ने योजनामा थियो। सुब्बाहरू राज्यले दिएको दस्तावेज देखाएर राज्यसँगै लड्ने मनस्थितिमा पुगे।तेह्रथुमका भूपू गभर्नर ललितबहादुर तुम्बाहाङ्फे (पूर्वसांसद विजय सुब्बाका बुवा) को घरमा सबैतिरका सुब्बाहरूले संकलन गरेको दस्तावेज संग्रह गरियो। अगाडिका सरकारहरूले भूमि व्यवस्थाबारे जेसुकै नीति लिएको भए पनि पञ्चायतले आफ्नो नयाँ योजना लागू गरिछाड्यो। इतिहासकार शिवकुमार श्रेष्ठले तुम्बाहाङ्फेकहाँ गएर सबै दस्तावेज केलाए। साझा प्रकाशनले प्रकाशन गरेको लिम्बुवानको ऐतिहासिक अध्ययन को परिशिष्ट खण्डमा यी बहुमूल्य लेखोटहरू पढ्न पाइन्छ।८२ वर्षको उमेरमा अघिल्लो बुधबार, २८ असारमा देहान्त भएका धनकुटा क्याम्पसका पूर्वप्रमुख श्रेष्ठ १९९२ असार ३० गते जन्मेका थिए। उनले इतिहास संकलन र अध्ययनको दायरालाई लिम्बुवानमा खुम्च्याएर भने बसेनन्। उनी भन्थे, लिम्बू नभए पनि म लिम्बुवानमा नै जन्मे, हुर्केकाले सानै उमेरदेखि लिम्बुवानको रीतिथिति, इतिहास र संस्कृति अध्ययन गर्ने जिज्ञासा थियो यही जिज्ञासाले मलाई लिम्बूको रीतिथिति, इतिहास र संस्कृति खोज्न प्रेरणा दियो।श्रेष्ठका आधुनिक विश्वको इतिहास, युरोपको इतिहास, विश्वका प्राचीन सभ्यताहरूको इतिहास जस्ता पुस्तकहरू छन्। किराती लोककथाहरूका दुई भाग लेखेका उनको हिमालयन फोकलोर : टेल्स् अफ् इस्टर्न नेपाल र किराती फोकटेल्स अनूदित छन्। आठपहरिया जातिको ऐतिहासिक, सामाजिक र आर्थिक अवस्थामाथि उनको अर्को त्यस्तै पुस्तक छ। उनको किराती लोककथाहरू पूर्वतिर निकै चर्चित पुस्तक हो, जसमा संगृहीत दन्त्यकथाहरू उनले आफैं विभिन्न जिल्लाहरू पैदल घुमेर खोजबिन गरेका हुन्।जानकारहरूका अनुसार महेशचन्द्र रेग्मीले ल्यान्डअनरसिप इन् नेपाल पुस्तकमा राज्यको भूमिसुधार नीतिले लिम्बूसहित विभिन्न जाति, क्षेत्रका मानिसहरूलाई दिएका प्रभाव र असरबारे जुन प्राज्ञिक उचाइबाट ऐतिहासक विवरण प्रस्तुत गरे, आम पाठकका लागि त्यो निकै दुर्बोध्य थियो। त्यस किताबमा किपट प्रथामाथि छुट्टै परिच्छेद नै छ। लिम्बुवानको इतिहास अनुसन्धान गरेका अध्येता अर्जुनबाबु माबुहाङ भन्छन्, राज्यले सुब्बाहरूलाई दिएको सनत तिरोहरूको सरकारी रेकर्ड खोज्ने काममा रेग्मीको योगदान छ, तर त्यो अधिकांशले त्यसलाई बुझ्नै सकेनन्। लिम्बूलाई किपटको बारेमा सजिलो गरी अथ्र्याउने पहिलो इतिहासकारचाहिं शिवकुमार श्रेष्ठ हो। केही समय भूमिसुधार विभागका कर्मचारी भएर काम गरेकाले गर्दा जग्गाको किसिम र प्राविधिक पक्षमा उहाँको पकड थियो। लिम्बुवानको ऐतिहासिक अध्ययनलगायत शोध ग्रन्थहरू पढेपछि राजनीतिज्ञ तथा लेखक स्व काजीमान कन्दङ्वाले श्रेष्ठलाई इतिहास अन्वेषणको क्षेत्रमा इमानसिंह चेम्जोङ र प्रेमबहादुर माबोहाङपछि तेस्रो लहरमा उभ्याएका छन्। पहिले प्राज्ञिक वृत्तमा छलफल हुने, अनि पछिल्ला वर्षहरूमा क्षेत्रीय राजनीतिको मुद्दा बनेको किपट के हो त? रेग्मी लगायत शोधकर्तालाई उद्धृत गर्दै श्रेष्ठले आफ्नो पुस्तकमा लेखेका छन्, जमिनको स्वामित्व जात, गाउँ, नातागोता र पारिवारिक आधारमा रहेको हुन्छ र व्यक्तिहरूको उक्त जमिनमाथिको निश्चित स्वामित्व पनि उनीहरूको सम्बन्धित सामाजिक एकाइको सदस्यतामा आधारित हुन्छ। यस प्रकारको जमिनको स्वामित्व जातीय चरित्रको छ, यो पूर्ण रूपको स्वामित्वभन्दा पनि भोगाधिकारमा सीमित स्वामित्व हुन्छ। २००७ सालको परिवर्तनलगत्तै खुलेका विभिन्न पार्टीहरू किपट प्रथाबारे मौन बसे पनि नेपाली कांग्रेसले अब यो हटाउनुपर्छ भन्ने प्रस्ताव पारित गरेको पनि श्रेष्ठले उल्लेख गरेका छन्।इतिहासकार श्रेष्ठले किरात सभ्यताको उद्भव, काठमाडौं उपत्यकामा किरात राज्य निर्माणदेखि पछि बनेको नेपाल राज्य निर्माणमा लिम्बू समुदायको योगदानबारे प्रशस्तै अन्वेषण गरेका छन्। इतिहास पढ्दा थाहा हुन्छ पृथ्वीनारायण शाहले अरू राज्यहरू जित्दै लगे पनि लिम्बुवानलाई वार कि पार लगाउन सकेका थिएनन्। गोर्खाली अफिसर रघु राना र लिम्बू कमान्डर काङसोरेबीचको लडाइँमा रघुराना मारिए। गोर्खाली फौजतिर ठूलो संख्यामा हताहती हुँदै गर्दा सिक्किमले पनि गोर्खाविरुद्ध लडाइँको विगुल फुक्यो। दुश्मनहरू आफूविरुद्ध संगठित हुँदै गएको देखेपछि पृथ्वीनारायण शाहले लालमोहर गरिदिए। त्यही लालमोहरमार्फत् लिम्बूको भूमिलगायत प्राकृतिक, सामाजिक स्रोतमाथि निश्चित अधिकारहरू सुरक्षित हुनेगरी उनीहरू गोर्खा राज्यमा समाहित भए।पृथ्वीनारायणले लिम्बूसित सन्धि गर्दै गर्दा त्यहाँभित्रका प्रशासनिक पद्धतिहरूलाई उप्रान्त राज्यकै सम्पत्तिका रूपमा स्वीकार गर्ने वाचा दिलाएका थिए। पृथ्वीनारायणको लालमोहरमा किपट शब्द कतै उल्लेख छैन, बरु रणबहादुर शाहले छाप गरिदिएको लालमोहरमा पहिलोपटक उक्त शब्द प्रयोग भएको देखिन्छ। किपट शब्द लिम्बुवानसँग मात्रै सम्बन्धित भनी कतिपय अनुसन्धाताहरू भन्छन्, तर श्रेष्ठले गजेन्द्रबहादुर प्रधानांग, फ्रान्सिस ह्यामिल्टन लगायत इतिहासकारलाई उद्धृत गर्दै गोर्खालीहरूले पूर्व नेपाल विजय गर्नुपहिल्यै पश्चिम नेपालमा माझी र अन्य जातिले किपट चलाएको तथ्य दिए। तर इतिहासको जतिसुकै गीत गाए पनि किपटले फाइदा गरिरहेको भने थिएन।यहाँनेर एक बुद्धिजीवीका रूपमा श्रेष्ठको आलोचनात्मक योगदान देखिन्छ। जतिसुकै ऋण परे पनि पर्वाह नगरी सामाजिक धार्मिक रीतितिथि चलाउने हुँदा भोगबन्धकी प्रथाका कारण किपट अन्तत: स्वयं लिम्बूहरूकै लागि हानिकारक बन्न पुगेको निष्कर्ष उनले आफ्ना पुस्तकहरूमार्फत् दिए। समाजशास्त्री चैतन्य मिश्र भन्छन्, किपटलगायत त्यस बेलाका भूमि वितरणसम्बन्धी प्राय: सबै प्रथाहरू जमिनदारीमा आधारित थिए। समुदायका निश्चित मानिसहरूमा रहेको सम्पत्तिसम्बन्धी अधिकार राज्यले खोसेर व्यक्तिको निजी सम्पत्तिका रूपमा हस्तान्तरण गर्ने नीति लिनु उचित नै हो। किपट खारेजी भए पनि त्यसको ऐतिहासिक पक्ष खोजी गरिनु प्राज्ञिक अनुसन्धानको क्षेत्रमा श्रेष्ठको योगदान हो। गैरलिम्बू समुदायमा जन्मी हुर्की विश्वको इतिहास विषयमा उच्च शिक्षा लिए पनि श्रेष्ठले आफ्नो शोधको विषय लिम्बुवानको क्षेत्रीय अवयवलाई बनाए। लिम्बुवानको सम्बन्धमा आजसम्म स्वदेशी र विदेशी इतिहासकारले आफ्नै दृष्टिकोणले मात्र लेख्ने प्रयास गरेका छन्, तिनीहरूले तथ्य केलाएर वास्तविकता औंल्याउन सकेका छैनन्, श्रेष्ठले आफ्नो पुस्तक लिम्बूवानको ऐतिहासिक अध्ययन को भूमिकामा लेखेका छन्, इतिहासकारहरूले कसैप्रति पूर्वाग्रह राख्नु हुँदैन भन्ने धारणाले मैले ऐतिहासिक अध्ययन थालेको छु। लिम्बुवानको पुरानो भूगोल कहाँदेखि कहाँसम्म भन्ने विवाद राजनीतिकर्मीहरू गरिरहन्छन्। श्रेष्ठले ताप्लेजुङ, पाँचथर, इलाम, धनकुटा, तेह्रथुम र संखुवासभा गरी ४३४७ वर्गमाइलमा रहेको भूभाग मात्रै लिम्बुवान भएको पुस्तकमा ठोकुवा गरेर लेखेका छन्।२०७० असोज दोस्रो साता यो पंक्तिकार धनकुटा सदरमुकाम सिरानबजारस्थित श्रेष्ठको घर पुग्दा उनी धर्मपत्नीसहित बुढ्यौलीका दिनहरू गुजार्दै थिए। किरातहरूको इतिहास खोजीमा आफू क्रियाशील रहेको बताउने उनी स्वास्थ्य र स्मरणशक्ति पहिलेजस्तो नरहेकाले दस्तावेजहरूको सिलसिलेवार अध्ययन तथा तिथिमितिको क्रोनोलोजिकल अर्डर मिलाउन नसकिरहेको दुखेसोमा थिए। आफ्ना केही प्रकाशित कृति थमाउँदै उनले भनेका थिए, बूढा मरे, भाषा सरे भन्छन्। आफू कहिले मरिने हो ठेगान छैन। इतिहासचाहिँ अरूलाई सारिराखूँ। नयाँ पुस्ताको प्राविधिक विषयप्रति मोह, तर इतिहास, अर्थशास्त्रजस्ता विषयप्रति घट्दो रुचिले उनी दिक्किएका थिए। उमेरले हो कि, तन्नेरीहरूको सोचसमझप्रति उनले पत्यार गरेको देखिएन।श्रेष्ठ अब फर्कन्नन्, अनि पुरानै भूमि पद्धतिमा आधारित किपट, विर्ता, अमाल पनि फर्कने छैन। तर उनले हाम्रो नेपाली समाज कस्तो कालखण्डबाट गुज्रिएर विकास भएको हो भनी अध्ययन गर्न गतिला सामग्रीहरू लेखेर छाडिदिएका छन्। श्रेष्ठ अरू इतिहासकारभन्दा यसर्थ अब्बल छन् किरात लिम्बुवानमाथि लेखिएका अधिकांश इतिहास कि त लिम्बू भाषामा छन्, कि त अंग्रेजीमा। श्रेष्ठले आम नेपाली पाठकमा पुग्ने माध्यम भाषा बदले। आफूलाई फैलाए, र अमर भए। प्राध्यापक बालकृष्ण माबुहाङ भन्छन्, इतिहास भनेर शासकहरूका गाथा पढाइने पञ्चायती युगमै शिवकुमार श्रेष्ठले उपेक्षित भूमिको इतिहास खोतल्ने काम गर्नुभयो। प्रजातन्त्र आउँदा उहाँमा जुन प्रकारको केही गरौं भन्ने उत्साह थियो, त्यसलाई राज्यले उपयोग गर्न सकेन।"
तरकारी फल्ने मेसिन,"सहरको थोरै जमिनमा बनेको घर पनि त्यतिखेर सानो लाग्ने छैन जतिखेर छत वा कौसीमै तरकारी फल्नेछ। अनि, घरको सौन्दर्य बिग्रिने गरी माटो पनि थुपार्नुपर्ने छैन। प्लास्टिकको ड्रम वरपर प्वाल पारेर सबैतिर डिस्पोजेवल ग्लास मा उब्जाउ हुनेछ। माटो नै नभएपछि जराहरू लुत्रुंग झुन्डिनेछन्। फल उमार्ने पोषण भने तिनले स्वचालित रूपमा तयार हुने पोषणयुक्त छिटा (स्प्रे) बाट पाउनेछन्। ढुक्क हुनुस्, तरकारीको स्वादमा यसले कुनै असर पार्ने छैन।धेरैले तेस्रो हरित क्रान्ति नाम दिइराखेको यो एरोपोनिक कृषिमा बिकसित भइरहेको एउटा नयाँ विधि हो। र, यसको अभ्यास नेपालमै पनि सुरु गरिएको छ। अमेरिकाको बोस्टन युनिभसिर्टी र बेलायतको ग्लेनडोर युनिभर्सिटीबाट एमबीए सकेका सिजर राना र प्रकाश दाहालले आफ्नै कलंकीस्थित घरको छतमा एरोपोनिकका अनेकथरी अभ्यास गरिराखेका छन्।सन् २०५० सम्ममा विश्वका पचास प्रतिशत जनसङ्ख्या सहरमा बस्ने आकलन भइराखेका बेला धेरैको आँखा अहिले यसमा गडेको छ। के थाहा, यही अभ्यास कृषिको भविष्य पो बन्नेछ कि एरोपोनिक त्यही प्रविधि हो जसमा आधारित भएर अमेरिकी अन्तरिक्ष संस्था (नासा) ले मंगल ग्रहमा मानवसहितको यान पठाउँदा यसैगरी खेती गर्ने योजना बुनिरहेको छ। नासामा दिनहुँ यसबारे अनेकथरी अभ्यास हुन्छन्। व्यस्त कलंकी चोकबाट सय मिटरजति मात्र छेउमा पर्ने एउटा साढे दुईतले घरको छतमा यी दुई नेपाली तन्नेरीले तरकारी उब्जाउन ढिलो गरेनन्। अहिलेका लागि यो सिर्फ उनीहरूको सोख हो। तर यही सोखले भविष्यको एउटा चित्र भने स्पष्ट देखाइरहेको छ। विदेशबाट पढेर फर्केपछि काठमाडौंमा एमबीए पढाइरहेका थिए उनीहरू। तर मनले भने आफ्नै केही व्यवसाय होस् जसले सिर्जनशील तरिकाबाटै धेरै उत्पादन दिन सकोस् चाहिरहेका थिए। उनीहरूको त्यही चाहनाको उपज हो यो अभ्यास। टेलिभिजनमा देखिराखेको र पत्रपत्रिकामा पढिराखेका कुरा आफैंले अभ्यास गरेर हेर्दा उनीहरू अहिले यसको भविष्यप्रति धेरै द्विविधामा छैनन्। सायद हाम्रो सपना, समय र बजारको आवश्यकता मिलेको छ, सिजर ठान्छन्, यसले व्यावसायिक स्वरूप लिन सकेमा कृषिमा सहरिया मानिसको जोहो टर्ने मात्र नभई एकखाले क्रान्ति त अवश्य आउनेछ। आफ्नो घरको छतमा उनीहरूले कतै ड्रमलाई सोझो उभ्याएर त कतै तिनलाई ठाडै दुई टुक्रा पारेर त्यसलाई एकखाले मेसिनको रूप दिएका छन्। तयार भइसकेका मेसिन मा के मात्र फलेका छैनन्, गोलभेंडादेखि बोडीसम्म र सिमीदेखि भिन्डीसम्म। सैद्धान्तिक रूपमा यसमा माटोमा फल्ने सबै थोक फल्छन्, सवाल सिर्फ तिनलाई चाहिने पोषणको जोहो हुन्छ कि हुँदैन भन्ने मात्र हो, सिजरले सुनाए। एउटा सामान्य गणित के पनि हो भने जमिनमा नभई तला थपेजसरी आकाशमा जब फलहरू उम्रन्छन्, उत्पादकत्व आफैं गुणात्मक रूपमा बढ्छ। खेतमा २० रोपनीमा गरिने उब्जाउ यसले एक रोपनीमै दिन्छ, प्रकाशले सुनाए, त्यसमाथि पानी पनि जमिनमा जति खर्च हुन्छ त्यसको एक प्रतिशत मात्रै भए पुग्छ। माटोसँग सरोकार नै नहुने भएपछि तरकारी खेतीको एउटा प्रमुख चुनौती माटोबाट सर्ने रोगहरू असम्भवप्राय: हुनेछ। यस्तो खेतीका लागि स्पन्ज भरिएका डिस्पोजेबल ग्लासहरू ड्रमका प्वालमा टाँगेर बिरुवा सारिन्छ। ड्रमभन्दा छुट्टै कुनै स्थानमा राखिएको कन्टेनरमा हुर्काउन खोजिएको तरकारीलाई आवश्यक पर्ने पोषणयुक्त झोल राखिन्छ। जसलाई स्वचालित हाई प्रेसर पम्प ले ड्रमको भित्रपट्टि झुन्डिने बिरुवाका जरामा हरेक मिनेट छर्कन्छ। बचेको पोषण झोल पुन: संकलन भएर स्प्रे को चक्रमा जोडिन्छ। सिजरले थपे, त्यसैले यस प्रक्रियामा अनावश्यक र खेर जाने भन्ने केही हुँदैन। स्वचालित रूपमा यो प्रक्रिया चल्ने हुँदा श्रम र समय दुवैको बचत हुन्छ। गोडमेल गर्ने जोत्नेजस्ता खेतीका मुख्य कामहरू स्वत: यो प्रक्रियाबाट हट्छन्। मूलत: आम पोषण तत्त्वले धेरैखाले तरकारी उब्जाउन सकिन्छ। तर यस अभ्यासको क्रममा उनीहरूले के कुरा बुझेका छन् भने तरकारीको समूह अनुसार पोषणको सम्मिश्रण फरकफरक तय गर्दा अझ गुणस्तर र मात्रा वृद्धि हुन्छ। जस्तो, गोलभेंडाजस्तो फल लाग्ने तरकारीमा पोटासियम बढी चाहिन्छ भने फल नलाग्ने सागजस्ता तरकारीलाई नाइट्रोजनको आवश्यकता बढी हुन्छ। फसफोरस, पोटासियम र जिंकको मात्रा समेत फलको प्रकृतिअनुसार फरकफरक हुन्छ।एउटा ड्रममा बनाउन सकिने चालीसवटासम्मका प्वालमा उब्जाउ हुने तरकारीले दैनिक दुई परिवारलाई पुग्छ। ९ वटासम्म ड्रममा त दैनिक बीसदेखि तीस किलोसम्म तरकारी फल्छ। खासमा यसको आकर्षण कौशी खेतीकै लागि हो, प्रकाशले भने, तर उपलब्ध थोरै ठाउँमै पनि व्यावसायिक खेती गर्न खोज्नेलाई त यो वरदान नै हुनेछ। सिजर र प्रकाश अहिले गोदावरीमा ६ रोपनी जग्गा लिएर एरोपोनिक शैलीबाटै व्यावसायिक तरकारी खेती गर्ने योजनालाई अन्तिम रूप दिँदै छन्। उनीहरू भन्छन्, हामी किन पनि उत्साहित छौं भने परम्परागत खेतीको ४० देखि ६० रोपनी बरावर हुनेछ त्यो। यस प्रक्रियामा परम्परागत विधिभन्दा तीस गुणा छिट्टो फल पाग्छ। ड्रम भन्दा बाहेक फिट यसलाई अनुकूल हुनेगरी अन्य थुप्रै डिजाइन पनि गर्न सकिन्छ। अहिले सामान्य एउटा मेसिन बनाउन पचास हजार रुपैयाँ खर्च हुन्छ। मेसिन जति धेरै र ठूलो हुँदै गयो वा ड्रममा जति धेरै प्वालहरू थपिंदै गए, त्यति लगानी बढ्दै जान्छ। एरोपोनिक झट्ट हेर्दा कौशीमा सामान्य तरकारी खेतीका लागि मात्र जस्तो देखिए तापनि ड्रम वा ग्लासको आकार केही बढाइयो भने त्यसमा ठूल्ठूला फल र अन्न उब्जाउन सकिन्छ। पोषणहरूको गुणस्तर कायम गर्न सक्दा यसका उत्पादन अर्गानिक हुनेछन्। एरोपोनिकका अध्येताहरूको एउटा सामान्य तर बलियो तर्क के हुनेगर्छ भने जब उब्जनी प्रक्रियामा माटो जोडिंदैन, फल स्वत: अर्गानिक बन्छ।सिजर र प्रकाशको पृष्ठभूमि न इन्जिनियरिङ हो न त कृषि नै। केवल केही नवीन तथा नतिजा देखिने काम गर्ने हुटहुटीले नै उनीहरूलाई यहाँसम्म डोर्याएको हो। हुटहुटीमा अहिले झन् रंग र जोस थपिएको छ। घर छँदै छ, अब आकाशतिरै खेती गर्ने त हो, सकेजति, सिजरले हाँस्दै भने, सानैदेखि सुनेको स्काई ह्याज नो लिमिट भन्ने भनाइको अर्थ सायद यस्तै पो हो कि !"
सिमानालाई जितेकाहरू,"नेपाल र भारत खुला सिमाना जोडिएका मुलुक हुन् । यी दुवै देशका नागरिकलाई एक अर्काे देशमा आवतजावत गर्न राहदानीको आवश्यकता पर्दैन । नेपाल अङ्ग्रेजबीच भएको सुगौली सन्धिमा नेपालको ठूलो हिस्सा भारतमा गाभिएको हुनाले त्यस क्षेत्रका नेपालीहरू स्वत: भारतीय नागरिक हुन पुगे। विभिन्न राजनीतिक कारणबाट धेरै नेपालीहरू भारतमा निर्वासनको जीवन बिताउन बाध्य भए भने राजनीतिमा लाग्ने कतिपय नेपालीहरू आफूलाई सुरक्षित राख्न आफूखुसी भारतमै स्वनिर्वासित जीवन बिताउन थाले। कतिपय नेपालीहरू कामको खोजीमा भारतका विभिन्न क्षेत्रमा गए र भारतलाई नै आफ्नो स्थायी बसोबास बनाएर बस्न थाले। अङ्ग्रेजहरूले आफ्नो सेनामा भर्ती गरेका नेपाली सैनिक र तिनका परिवारलाई भारतका विभिन्न ठाउँमा बस्ने व्यवस्था मिलाइदिएका हुनाले जागिरबाट निवृत्त भएपछि ती उतै स्थायी रूपले बसोबास गर्न थाले। यसरी विभिन्न कारणबाट भारतका विभिन्न ठाउँमा नेपालीहरूको बसोबास हुन गएको हो। यी दुवै देशका धेरै मानिसहरू निर्बाध रूपमा आवतजावत गर्नाका साथै व्यापार व्यवसाय गर्दै स्थायी रूपले बसिरहेका पाइन्छन् । दोहोरो नागरिकताका कारण कतिपय व्यक्तिलाई यता र उताको भनी छुट्याउन निकै कठिन रहेको स्थिति पनि देखिन्छ । नेपाल र भारतबीच रहेको यस्तो स्थिति साहित्यका क्षेत्रमा पनि लागू हुन्छ। नेपाली साहित्यका कविता, कथा, उपन्यास, निबन्ध, नाटक आदिका क्षेत्रमा यता र उता दुवैतिर योगदान दिने महिला साहित्यकारको सङ्ख्या थुप्रै रहेको छ। नेपालमा जन्मिएर भारतमा गएपछि साहित्य सिर्जनामा लागेका, भारतमा जन्मिएर नेपाल प्रवेश गरेपछि साहित्य सिर्जनामा लागेका तथा भारतमै जन्मिएर उतै शिक्षादीक्षा प्राप्त गरी साहित्य यात्राको प्रारम्भ गरी नेपाल प्रवेश गरिसकेपछि पनि साहित्य सिर्जनालाई निरन्तरता दिएका अनेक महिला साहित्यकारले नेपाली नेपाली साहित्यको इतिहासमा दिएको योगदान उल्लेखनीय रहेको छ। सन् १९३२ मा प्रकाशित राजपूत रमणी उपन्यासका लेखक अम्बालिकादेवीको जन्म काठमाडौँमा भए पनि विवाहपश्चात् यिनी भारतमा बसोबास गर्न थालेकी हुन्। विवाहपूर्व माइतीमा पुतली भनेर बोलाइने यिनको नाम अम्बालिकादेवी चाहिँ नेपालको इतिहासका लेखक तथा पटना हाइकोर्टका वकिल उनका पति अम्बिकाप्रसाद उपाध्यायको नामका आधारमा गरिएको देखिन्छ। नेपाली उपन्यासको इतिहासमा महिलाद्वारा लिखित पहिलो कृतिका रूपमा लिइने यिनको राजपूत रमणी उपन्यास त्यसै वर्ष हिन्दी भाषामा पनि प्रकाशित भएको जानकारी पाइन्छ। छुट्टै कविताकृति नदेखिए पनि यस उपन्यासको अधिकांश ठाउँमा श्लोकको प्रयोग पाइने हुँदा यिनको कलम कवितातर्फ पनि चलेको स्पष्ट हुन्छ ।नेपालमा जन्मिएर भारतलाई कर्मक्षेत्र बनाई साहित्य सिर्जना गर्ने अन्य महिला साहित्यकारमा सावित्री सुन्दास, मदना ओझा, तथा कल्पना प्रियदर्शिका पनि रहेका छन्। नेपालको जनकपुरमा जन्मिएकी सावित्री सुन्दासको कर्मथलो दार्जिलिङ रहेको छ। यिनका भावचित्र तथा इच्छाको अवशेष जस्ता कविता सङ्ग्रह प्रकाशित छन्। नेपालको लमजुङमा जन्म भएकी मदना ओझा (अधिकारी) को कर्मथलो भारतको कालेबुङ छ। यिनको अस्तित्वको खोजमा नामक कविता सङ्ग्रहका कवितामा जन्मस्थलबाट टाढा जानुपर्ने नारीको नियतिलगायत नेपालमा रहेको जन्मभूमि एवं आफन्तका सम्बन्धमा पनि कवितात्मक अभिव्यक्ति दिइएको पाइन्छ। इलाममा जन्मिएकी तथा कर्मघर सिक्किम भएकी कल्पना प्रियदर्शिका को पहिल्याउँदै गरेको गोरेटो कथासङ्ग्रह प्रकाशित छ । कविहरू प्रेमराजेश्वरी थापा तथा कुन्दन शर्मा नेपालमै कविको रूपमा परिचय बनाएर विवाहपछि भारतमा बसोबास गर्न थालेकी हुन्। यीमध्ये भारतमा बसोबास गर्न थालेपछि प्रेमराजेश्वरीले हिन्दी भाषामा केही कविता रचना गरेको जानकारी पाइन्छ। कुन्दन शर्माको कविता यात्रा नेपाल छँदै प्रारम्भ भए पनि यिनका कविताका सङ्ग्रहहरू यिनी विवाहपश्चात् भारतमा बसोबास गर्न थालेपछि प्रकाशन भएका भए पनि यी दुवैका कविताकृति नेपालबाटै छापिएका हुन्।नेपाली साहित्यमा भारतमा जन्मेर उतै छँदा नै साहित्य यात्रा सुरु गरेका र पछि नेपाल प्रवेश गरिसकेपछि पनि साहित्य सिर्जनालाई निरन्तरता दिएका थुप्रै महिला साहित्यकार छन्। दार्जिलिङमै बसेर कथायात्रा सुरु गरी कथाकारका रूपमा परिचित र प्रसिद्ध भइसकेकी देवकुमारी थापाले विवाहपश्चात् नेपालमा नै बसेर कथा सिर्जना गरेको पाइन्छ। यिनका कथाहरू विवाहपूर्व देवकुमारी सिन्हा र विवाहपश्चात् देवकुमारी थापाका नामबाट प्रकाशित भएका देखिन्छन् । यिनका झझल्को, सेतो बिरालो, टपरी, भोक र तृप्ति, प्रलय प्रतीक्षा, देवकुमारी थापाका प्रतिनिधि कथा शीर्षक कथासङ्ग्रहका साथै केही बालकथासङ्ग्रह पनि प्रकाशित छन् । यिनका अधिकांश कथामा दार्जिलिङे नेपाली समाजको चित्रण पाइन्छ। असम जन्मिएर उतै छँदा साहित्य सिर्जनामा लागेकी चन्द्रकला नेवारको ममता शीर्षक कथासङ्ग्रह उनी उतै छँदा नेपालको प्रचार विभागबाट प्रकाशित भएको हो। नेपाल प्रवेश गरिसकेपछि यिनका चक्रव्यूह, याशिलालाई मेरो आज तथा तृष्णाको लहरी शीर्षकका कवितात्मक कृतिलगायत यिनका साँघुरो धरातल शीर्षक कथासङ्ग्रह प्रकाशित छन् । यिनको ममता मा असममै रहँदा लेखिएका कथा समेटिएका छन् भने साँघुरो धरातल मा नेपाल प्रवेश गरेपछिका कथाहरू समेटिएका छन्। खर्साङमा बसोबास गर्दादेखि नै कविता यात्रा प्रारम्भ गरेकी वानीरा गिरी नेपाल प्रवेश गरेपछि पनि कविता सिर्जनामा सक्रिय रूपले लागिपरेको पाइन्छ। नेपालमा स्थायी रूपले बसोबास गर्न थालिसकेपछि यिनका एउटा जिउँदो जङ्गबहादुर, जीवन थायमरू, मेरो आविष्कार शीर्षकका कवितासङ्ग्रह एवं कारागार, निर्बन्ध, शब्दातीत शान्तनु शीर्षकका औपन्यासिक कृतिहरू यिनी नेपालमा स्थायी रूपले बसोबास गर्न थालेपछि प्रकाशित भएका हुन्। यसैगरी यिनको पर्वतको अर्काे नाम पार्वती लगायतका निबन्धात्मक कृति प्रकाशित छन्। माया ठकुरीका नजुरेको जोडी, गमलाको फूल, साँघु तरेपछि शीर्षक कथासङ्ग्रहमा मेघालयमा छँदै लेखिएका कथा समाविष्ट छन् भने त्यसपछिका सङ्ग्रहमा नेपालमा बसेर लेखिएका कथा छन्। यिनका सुरुसुरुका कथामा मुख्य रूपमा बृहत्तर असमको नेपाली समाज र २०३१ पछिका कथाहरूमा नेपालभित्रकै नेपाली समाजको मध्यमवर्गीय सहरिया परिवेशको चित्रण पाइन्छ । पाकिस्तानको क्वेटामा जन्मेर सम्पूर्ण शिक्षादीक्षा भारतमा हासिल गरेकी सुभद्रा सुब्बाको विवाहपश्चात् कर्मथलोचाहिँ नेपाल हो। दार्जिलिङमै छँदा यिनले लेखेको बालमहाभारत शीर्षक कृतिलाई मदन पुरस्कार पुस्तकालयको सूची मदनसौरभ मा उपन्यास तथा यसै पुस्तकालयको वेब साइटमा चाहिँ बालकथा भनेर उल्लेख गरिएको छ। यसपछि सुभद्रा सुब्बाका भाषाविज्ञानसम्बन्धी केही लेखबाहेक अन्य लेखरचना प्रकाशित भएको पाइँदैन। मिलिकथुङ, दार्जिलिङमा जन्मिएकी प्रणिता चामलिङ विवाहपछि नेपालमै बसोबास गरिरहेकी छन्। विद्यालयमा अध्ययन गर्ने बेलादेखि नै लेखनमा लागेको जानकारी पाइए पनि यिनको तिमीजस्तै म पनि नामक गीतसङ्ग्रह नेपालमा बसोबास गर्न थालेपछि प्रकाशित भएको हो।भारतमा जन्म भए पनि नेपाल प्रवेश गरिसकेपछि लेखनप्रकाशनको प्रारम्भ गर्ने थुप्रै नेपाली महिला साहित्यकारहरू छन्। मायादेवी सुब्बा, पारिजात, सुकन्याजस्ता साहित्यकारको जन्म भारतमा भए पनि लेखनप्रकाशनको प्रारम्भ नेपाल प्रवेश गरिसकेपछि मात्र भएको हो। पारिजातका विभिन्न विधाका गरी दुई दर्जन कृतिहरू प्रकाशित छन्। पारिजातकी सहोदर बहिनी सुकन्याको अनुभव पारिजातको कलम सुकन्याको शीर्षक कृति पारिजातको मृत्युपश्चात् लेखिएको हो।दार्जिलिङमा जन्मेकी मायादेवी सुब्बाका विवाहपश्चात् नेपाल प्रवेश गरिसकेपछि बिलौना शीर्षक कथासङ्ग्रह एवं पश्चात्ताप शीर्षक उपन्यास प्रकाशित छन्। यिनका नाटकहरू मञ्चन भएको जानकारी पनि पाइन्छ। कालिम्पोङमा जन्मिएर उतै शिक्षादीक्षा प्राप्त गरेकी लक्ष्मीदेवी राजभण्डारीका रचनाहरू विवाह भएर नेपाल प्रवेश गरिसकेपछि प्रकाशन हुन थालेका हुन्। यिनका जीवनयात्राका क्षणहरू, दीप शिखा, अपलक चियाइ, अपराजिता, गुन्जिरहोस् अपार, सर्वस्व तिमी जस्ता कविता कृति प्रकाशित छन्। आचार्य प्रभाको जन्म दार्जिलिङको मानेभञ्ज्याङमा भएको भए तापनि यिनको शिक्षादीक्षा र लेखनप्रकाशनको सुरुआत नेपालमा नै भएको हो। यिनको परदेशबाट शीर्षक कवितासङ्ग्रह प्रकाशित छ। मेघालयको बडापानीमा जन्मिएर सानैमा नेपाल प्रवेश गरेकी विष्णु तिवारी उषाको शिक्षादीक्षा पनि नेपालमै भएको हो। यिनका गजल यात्रा भाग २, गजलगङ्गा भाग १, धुमिल धुमिल सपनाहरू लगायतका पुस्तकाकार कृति प्रकाशित छन्। साहित्यकार कुनै भूगोलको सीमामा सङ्कुचित भएर बस्न सक्दैन। आफ्नो भौगोलिक सीमाभन्दा बाहिर पुग्नु नै उसको शक्ति एवं सफलता हो। माथि उल्लेख गरिएका साहित्यकारहरूको जन्मथलो र कर्मथलो जता भए पनि यिनले नेपाली साहित्यमा प्रशंसनीय काम गरेका छन् र तीमध्ये अधिकांशले नेपाली साहित्यमा आफ्नो स्थान अविस्मरणीय बनाउन सफलता हासिल गरेका छन्। अझ भारतमा जन्मिएका पारिजात, वानीरा गिरीजस्ता कतिपय साहित्यकारले नेपाली साहित्यमा दिएको योगदान त उल्लेखनीय एवं महत्त्वपूर्ण पनि छ।"
मिथिलाञ्चलकाअमृतनाथ,"सांस्कृतिक विविधताको भूमि हो, नेपाल। पौराणिक ग्रन्थहरूमा तपोभूमिका रूपमा वर्णित यो देशको पाइला पाइलामा आस्थाका फूल छरिएका छन्। हिमालयबाट सुरु हुने जल प्रवाहले पूरै देशको भूगोल सिञ्चित गरेको छ। यहीं छन् साधु र सन्त। यहीं छन् विभूति। धर्म मानिसको आस्था होला। तर धर्मशास्त्रहरू धर्मसम्म मात्रै सीमित छैनन्। सामाजिक विकासका निरन्तरताका प्रतीक हुन् ती ग्रन्थहरू। धर्मशास्त्रहरूले आआफ्ना कालखण्डको सामाजिक विवरणहरू समेटेर आगामी समयका लागि सुरक्षित राखी दिन्छन्। ती सामग्रीहरू स्मृति र श्रुतिका आधारमा वर्तमानसँग जोडिएका हुन्छन्। हामी त्यसलाई परम्पराका रूपमा पनि हेर्न सक्छौं। समकालीन इतिहासका सूत्रहरूसँग जोड्न पनि सक्दछौं।नेपालको तराई मधेस सांस्कृतिक वैभवका हिसाबले त्यत्तिकै महत्त्वपूर्ण छ जति देशका अन्य क्षेत्र। नेपालको मधेस मुख्य रूपले मिथिलाञ्चलको भावभूमि हो। खासगरेर, जनकपुरधाम नेपालको महत्त्वपूर्ण धार्मिक केन्द्र हो। रामकी धर्मपत्नी सीताको जन्म जनकपुरधाममा भएको थियो। जानकी मन्दिर नेपालको गौरवका रूपमा उपस्थित छ। तर, धर्म र संस्कृतिका हिसाबले धनुषा र महोत्तरीका प्राय: सबै क्षेत्रहरू उत्तिकै महत्त्वपूर्ण छन्। महोत्तरीको सानो गाउँ बनौली धार्मिक र सांस्कृतिक दुवै हिसाबले उत्तिकै महत्त्वपूर्ण छ। राजा शिवसिंहको अवसानपछि यही गाउँमा दिव्य बाह्र वर्ष गुप्तवास बसेर मैथिली भाषाका महाकवि विद्यापतिले भागवत महापुराणको मैथिली संस्करण तयार पारेका थिए। मैथिली साहित्यकार तथा प्राज्ञ रामभरोस कापडी भ्रमर का अनुसार बनौली धेरै मैथिली साहित्यकारका लागि प्रेरक भूमिका रूपमा रहेको छ।यही गाउँमा जन्मिएका थिए भागवत महापुराणका वाचन शिरोमणि अमृतनाथ मिश्र (१९७७२०७२) जसले मैथिलीमा भागवतको वाचन गरेर कीर्ति फैलाएका थिए। डामतिप्रसाद ढकालका अनुसार, भागवत मर्मज्ञ अमृतनाथ मिश्रले पढाउँदा आफ्ना शिष्यहरूलाई एकपटक पढ्ने, दोस्रोपटक सोच्ने र तेस्रोपटक लेख्ने गर्यो भने छिटो ज्ञान हासिल हुन्छ भन्ने गर्दथे। जीवनमा उच्च सफलता प्राप्त गर्न चाहने विद्यार्थीहरूका लागि यो नै महत्त्वपूर्ण सूत्र थियो।अमृतनाथजीको बाल्य जीवन दुर्गा चैतन्य ब्रह्मचारीद्वारा सञ्चालित गुरुकुलमा भएको थियो। उनको विवाह भारत मधुवनीकी कन्या काशी दाइसँग विक्रम संवत् २००० मा भएको थियो। एउटा कन्यालाई जन्म दिएर काशी दाइको निधन भएपछि परिवारलाई निरन्तरता दिन उनले देवकालीसँग दोस्रो बिहे गरे। उनीहरूको छ जना छोरा र दुईवटी छोरी भए। अमृतनाथजी विद्वान मात्र होइन, समाजसेवी थिए। उनले शिक्षाको प्रचार गरे। मानिसलाई शिक्षा दिनु जस्तो सत्कार्य अर्को छैन भन्ने मूलमन्त्र लिएका थिए उनले। उनले बनौली गाउँमा वेद विद्यालय स्थापित गरे। त्यतिन्जेलसम्म नेपालमा अंग्रेजी भाषाको चलन चलिसकेको थिएन। संस्कृत शिक्षाको मुख्य भाषा थियो। अमृतनाथजीले सुधा पुस्तकालयको स्थापना गरेका थिए २०१३ सालमा। त्यो पुस्तकालयमा अमेरिकी दूतावासले सहयोग उपलब्ध गराएको थियो। जनताको उपचार सुविधाका लागि उत्तर प्रदेश, भारतको झाँसीस्थित आयुर्वेद चिकित्सालयबाट प्रशिक्षण लिएका थिए उनले। उनमा नयाँनयाँ विषय आफू पनि सिक्ने र अरूलाई पनि सिकाउने जिज्ञासा प्रवल थियो। यो जिज्ञासा पूरा गर्न उनी ज्ञान र सीपका नयाँनयाँ अवसरहरूको उपभोग गर्दथे। यसै क्रममा २०१२ सालमा शिक्षा मन्त्रालयले सञ्चालन गरेको आधारभूत शैक्षिक प्रशिक्षण कार्यक्रममा पनि उनको सहभागिता थियो। त्यो समयमा राजनीति समाजसेवाकै एउटा अंग थियो। अमृतनाथजीले शिक्षकका रूपमा परिवर्तनका लागि निकै साहसिक काम गरेका थिए। २००७ सालको क्रान्तिका समयमा महेन्द्रनारायण निधि, रामनारायण मिश्र, भद्रकाली मिश्र, रमाकान्त झा र शेख इद्रिसजस्ता दिग्गज नेताहरूसँग अमरनाथजीको घनिष्ठ सम्बन्ध थियो। यी नेताहरूलाई आवश्यक सेवा र सूचनाको स्रोतका रूपमा अमृतनाथजी रहेका थिए। पण्डितजीको व्यक्तित्वमा अरूलाई प्रभाव पार्ने खुबी थियो। यो खुबीका कारण उनको प्रतिष्ठा बढेको थियो। अन्धकारबाट भर्खर उज्यालोमा आएको समाजको परिवर्तनका लागि अमृतनाथजस्ता सुशिक्षित युवाहरूको भूमिका स्वाभाविक रूपले प्रभावकारी थियो। परिवर्तनलाई तत्कालीन ग्रामीण समाजमा महत्त्वपूर्ण हिसाबले स्थापित गर्न अमृतनाथजीको योगदान विशिष्ट रह्यो। अमृतनाथजी थिए विलक्षण वक्ता। पछिल्लो समयमा जसरी नारायणप्रसाद पोखरेल विलक्षण कथावाचकका रूपमा देखिएका थिए त्यसरी नै त्यो समयमा अमृतनाथजीको वाचन कीर्ति चारैतिर फैलिएको थियो। संस्कृत शिक्षाका केन्द्रका रूपमा चर्चित नेपाली भूभाग जनकपुर, जलेश्वर, मटिहानी र बनौली तथा भारतीय भूभागमा पर्ने सीतामढी, मधुवनी, उच्चैठ तथा मधवापुरमा भागवत शिल्पीका रूपमा अमृतनाथजीको ख्याति फैलिएको थियो। उनको वाचनमा धार्मिक चेतनाको अभिवृध्दि र विस्तार मात्रै हुँदैनथ्यो, लोकतन्त्रका पक्षमा जागरणको स्वर पनि उत्तिकै प्रभावकारी किसिमले ध्वनित हुन्थ्यो। समयका हिसाबले अमृतनाथजीले त्यही समयको प्रतिनिधित्व गर्दथे जुन समयमा पण्डित शुक्रराज शास्त्रीले पुराण वाचन र धार्मिक प्रवचनका माध्यमले परिवर्तनको सूत्रपात गरेका थिए। मानिसको कमी र पढेलेखेका मानिसको झन् कमी त्यो अतीतको संकट थियो। अमृतनाथजीमा भागवत पुराणका गम्भीर ग्रन्थि र दार्शनिक गुत्थीका रहस्यलाई सहज ढंगले उदांगो बनाइदिने कौशल थियो। उनको कथावाचनको तिलस्मीमा डुबेका श्रोताहरू उनको शैलीसँग अहिले पनि उत्तिकै मोहित छन्। मैथिली भाषामा ५० पटकभन्दा बढी भागवत कथा वाचन गर्ने अमृतनाथजी आफैंमा अमर छन्। व्यक्तित्वका हिसाबले पण्डित अमृतनाथ स्नेहिल र सुललित स्वभावका थिए। उनी बालबालिकालाई प्रगाढ स्नेह गर्दथे। उनका नाति जयन्त भगवान् मिश्र लेख्दछन् : उहाँका विद्वतापूर्ण कथन होस् या हामी सन्तानप्रतिको स्नेहका अभिव्यक्ति हुन्, उहाँको वाणीको सम्झना मात्रैले पनि मलाई एउटा असल मान्छे बन्ने प्रेरणा दिन्छ। हजुरबुवा विद्वताको विशाल वटवृक्ष हुनुहुन्थ्यो।अमृतनाथजीको अध्ययन सकिएपछि उनले संस्कृत शिक्षाको प्रचार प्रसारमा नै आफूलाई समर्पित गरे। आर्यावर्तको प्रतिष्ठा संस्कृत र संस्कृतिमा रहेको मान्यता रहँदै आएको छ। अमृतनाथजीले दीपशिखाको रूपमा संस्कृत शिक्षाको प्रसारमा आफूलाई समर्पित गरे। अमृतनाथजीले २००६ सालमा बनौलीको महादेव मन्दिर परिसरमा १२ विद्यार्थीलाई नि:शुल्क शिक्षा दिएर सुरु गरेको यो परम्परा निरन्तर छ। २०१२ देखि २०२६ सालसम्म बनौली विद्यालयका अध्यापक र सञ्चालक समितिको सचिवका रूपमा विद्यालय विकासका लागि उनले गरेको योगदान कसैले बिर्सिन सक्दैन। अमृतनाथजीका योगदानहरूको मूल्यांकन उनको निधनपछि सुरु भएको छ। उनको स्मृतिमा नेपाल सरकारले हुलाक टिकटको प्रकाशन गरेको छ। सरकारले भाषा र संस्कृतिको समान महत्त्वलाई बुझेर पण्डित अमृतनाथजीका योगदानहरूको शोध गर्ने, पुस्तक प्रकाशन गर्ने र मैथिली भाषा साहित्य उत्थानका लागि केही ठोस योजना बनाउने हो भने यसले नेपालको हित गर्नेछ। मैथिली भाषा मात्र होइन, यो नेपालको पनि भाषा हो। अमृतनाथजस्ता विद्वान् नेपाली विद्वान् हुन्।"
रंगमञ्चमा लागिरहने पागल हौं,"तपाईंहरू यत्तिका नाट्यकर्म गर्नुहुन्छ। नेपाली समाज, राजनीतिको विकृतिबारे रंगमञ्चमा अभिनय गर्नुहुन्छ। तर, देख्नुपर्ने र सुन्नुपर्ने राजनीतिकप्रशासनिक तहमा रहेका व्यक्तिहरू सही अर्थमा यो विधालाई कत्तिको बुझ्नुहुन्छ?हो, यो जिज्ञासाको जवाफ दिने बेलामा विरलै उदाहरण मात्रै मसँग छ। २०४६ सालमा प्रजातन्त्र आएपछिको सरकारमा रहेका प्रधानमन्त्री कृष्णप्रसाद भट्टराईले एक दिन मलाई सिंहदरबार बोलाएर भन्नुभयो, हेर बाबु, देशमा अब फ्रिडम आयो, प्रजातन्त्र आयो। तर समाज र प्रजातन्त्रबीचको खाडल एकदमै गहिरो छ। समाज र राजनीतिलाई एउटै विन्दुमा हिंडाउन गाउँगाउँमा चेतनाका नाटक लिएर जानुपर्यो, सडक नाटक लैजानुपर्यो। किसुनजीजस्तो नेताले यति भनिदिनु आफैंमा ठूलो कुरा थियो, त्यो भिजन निकै ठूलो थियो। अनेक प्रशासनिक र अन्य कारणले यो भिजन कार्यान्वयन हुन पाएन। तैपनि त्यो घटना मेरा लागि अविस्मरणीय छ। यसैगरी, मुख्यसचिव लीलामणि पौड्याल आफैं टिकट काटेर सर्वनाममा नाटक भिक्षाम देही हेर्न आएको याद छ। उहाँले पनि भ्रष्टाचारविरुद्धको यो नाटक देशभर लैजानुपर्यो भनेर खुसीको खबर सुनाउनुभयो। सोहीअनुसार मातहतका सचिवहरूलाई तत्काल आवश्यक प्रबन्ध मिलाउन निर्देश पनि गर्नुभयो। तर, यसको कहींकतै केही पनि सुनुवाइ भएन, नाटक बाहिर लैजान कुनै प्रक्रिया अघि बढेन। यतिसम्म कि कांग्रेस नेता बीपी कोइरालाको कथा आधारित नाटक एक रात हेर्न कुनै कांग्रेसी नेता पनि सर्वनामको हलसम्म आएनन्। यसकारण रंगमञ्चमा भइरहेका धेरै कामकुराहरू स्वान्त सुखाय छन्।"
महोत्सव मन्थन,"यो बर्षको राष्ट्रिय नाटक महोत्सव इलाममा सम्पन्न भयो, असार २२ देखि २५ गतेसम्म। इलाम उद्योग वाणिज्य संघले स्थानीय संयोजन गरेको महोत्सवको प्रमुख आयोजक थियो नेपाल संगीत तथा नाट्य प्रज्ञा प्रतिष्ठान। महोत्सवमा नौवटा नाटक मञ्चित भए। हेटौंडाको एउटा नाटकबाहेक अरू एक नं प्रदेशका नाट्य समूहको प्रस्तुति मात्र थिए। धन्न हेटौंडा सहभागी भयो नत्र राष्ट्रिय नाटक महोत्सव एक नं प्रदेशमा मात्र सीमित हुने थियो। मिथिला संस्कृति र सुदूरपश्चिमको समाज नाटकमा हेर्ने रहर यसपटक इलामवासीले पूरा गर्न पाएनन्। नाटक महोत्सव गर्न पक्कै सजिलो छैन। एउटा नाटक मञ्चन गर्न धेरै थोक आवश्यक पर्छ। आफ्नै खाले प्राविधिक कठिनाइहरू पनि होलान्। तर प्रज्ञा प्रतिष्ठान नै मुख्य आयोजक भएपछि अलगअलग ठाउँको नाटक हेर्ने धोको दर्शकमा जाग्नु अन्यथा होइन। सङ्गीत नाट्य प्रज्ञा प्रतिष्ठानको नाट्य विभागमा कति बजेट छ? त्यो आमदर्शकको सरोकारको विषय होइन। आम दर्शकको सरोकारको विषय हो कस्तो नाटक मञ्चन हुन्छ? प्रतिष्ठानको नाट्य विभागको छनोटमा कस्ताकस्ता नाट्य समूहहरू परे? कुनै पनि राष्ट्रिय महोत्सवहरू औपचारिकतामा सीमित नभएको बेस। विधागत महोत्सवहरूले उक्त विधाको समकालीन धार, चेतना र स्तरको आकलन गर्छ। अझ यसो भनौं उक्त विधाको समकालीन आवाजको प्रतिनिधित्व गर्छ। राष्ट्रिय नाटक महोत्सव २०७४ ले मोफसलका सहभागी नाट्य समूहहरूको नाट्य चेतनालाई उदाङ्गो पारिदिएको छ। करिब तीन हजार वर्षअघि पाश्चाय नाट्यशास्त्रका आदि चिन्तक एरिस्टोटलले भनेका थिए नाटक विरेचक तत्त्व हो। यसले पीरहरू विरेचित गरिदिन्छ। तर राष्ट्रिय नाटक महोत्सवमा देखाइएका एकदुई नाटकलाई छाडेर अरू नाटकहरूले पीर विरेचन गर्नुको साटो वृद्धि गरिदिएका छन्। आम दर्शकको मनमा अझ पीर थपिदिएका छन् के मोफसलको नाटक महान् ट्रयाजेडीमा फसेकै हो? लगभग एक वर्षअघि मण्डला नाटकघरमा चिया गफमा कवि स्वप्निल स्मृतिले ठट्टैठट्टामा गम्भीर कुरा गरेका थिए, उहिलेका नाटकहरूले रुवाए। अहिले हँसाइरहेछन्। दर्शकलाई सोच्न बाध्य पार्ने नाटक कहिले बन्छ होला?राष्ट्रिय नाटक महोत्सव २०७४ मा प्रस्तुत अधिकांश नाटक हेरिरहँदा हामी आम दर्शकलाई सोच्न बाध्य होइन सोचमग्नचाहिं बनायो। सोचमग्न यस अर्थमा मोफसलमा यति लामो नाटक इतिहास हुँदाहँुदै यो विधा किन निरन्तर ओरालो लागिरहेछ। आउने दिनमा प्रतिष्ठानको नाट्य विभागले मोफसलको नाटकलाई उभो लगाउने जुक्ति कस्तो लगाउँछ? आम दर्शक सोचमग्न छन्। कला ठट्टा होइन। झन् नाटकजस्तो आम मानिससँग प्रत्यक्ष संवाद गर्ने विधासँग खेलाँची गर्न नहुने हो। दस ठाउँ समय बाँडेर बचेको समय नाटकलाई दिँदा आफैं दुर्घटित भइन्छ। परिणाम महोत्सवमा देखियो।आजको समय कुनै पनि सिर्जनशील क्षेत्रमा लाग्ने व्यक्ति अपडेट हुन नितान्त जरुरी छ। विश्वको नभए पनि आफ्नै देशको सम्बन्धित विधाले कुन मार्ग अपनाइरहेछ। बुझ्नु जरुरी हुन्छ। किनकि हिजोका विचारहरू, मान्यताहरू आजको समयमा बासी भइसकेका हुन्छन्। फेरि अहिलेको युगमा अनेक प्रविधिहरूको सहुलियतले आम मानिसहरू थिएटर सायदै धाउँछन्। धन्न स्कुले केटाकेटीले इलामको महोत्सवमा दर्शक जुटाइदिए। नत्र इलामको सन्दर्भमा ऐतिहासिक ठहरिएको राष्ट्रिय नाटक महोत्सवलाई दर्शकको खडेरी परेकै हो। आम दर्शक क्यान्डी क्रसमा रमाइरहेछन्। सेल्फी खिच्नुमा निमग्न छन्। आमदर्शकलाई उपभोक्तावादले अचेँटिरहेछ। यो परिस्थितिमा कलाको संवेदनाले बाँधिराख्नु ठूलो चुनौती छ। यो चुनौती सम्बन्धित क्षेत्रका अभियन्ताहरूले बुझ्न जरुरी छ। स्वान्त सुखाय र आत्मरतिमा रम्ने दिन अब गए। एक नाटकमा पुरुषले महिलालाई लछार पछार गरिरहेछ, तर दर्शकदीर्घा हाँसिदिन्छ। छेउमा हेर्यो कोही हाई काढिरहेछ। कोही निदाइरहेछ। यस्तो विसंगत अवस्था किन उत्पन्न हुनगयो? नाटकको संवेदनाले दर्शकलाई किन छोएन? कुलपति सरुभक्तले उनकै नाटक थाङ्ला को एउटा संवाद वाचन गरेर नाटक महोत्सवको उद्घाटन गरेका थिए। नाटक महोत्सवको उद्घाटन भव्य थियो। तसर्थ विचारले, कलाले र कलाकारको जीवन्त अभिनयले नाटकहरू उम्दा होलान् हामी आमदर्शकले सोच्नु किमार्थ गलत थिएन। पहिलो प्रदर्शित नाटकले गतिलो खुराक नदिएपछि आमदर्शक निराश बन्नु स्वाभाविक थियो।पहिलो नाटकसँग दर्शकको धेरै अपेक्षा थियो। किनभने पहिलो नाटक स्थानीय नाट्य समूहको थियो। दर्शकले ती ऊर्जाशील युवासँग भरोसा राखेका थिए। त्यसकारण सिर्जनात्मक मोर्चामा अग्रसर भइसकेपछि पूरा तयारी गर्न पाएनौं भनेर पन्छिनु सायदै मनासिब होला। सुर्ती शून्यवाद भनेको के? सुर्तीजन्य वस्तु सेवन गर्नु हानिकारक छ भनेर सुजनामा उपदेश दिन मिल्छ कि मिल्दैन? कला र नैतिक शिक्षामा के फरक छ? चुरो कुरा यहाँनिर छ। ल सन्देश ठीक छ रे, तर त्यो कलात्मक रूपले प्रस्तुत हुनुपर्यो नि। एउटै चरित्रले पाँच मिनेटसम्म संवाद बोल्न थालेपछि विचरा दर्शक ननिदाएर के गरोस्?नाटक बनाउन कति दु:ख छ? त्यो आमदर्शकको चासोको विषय परेन। प्रतिभाशाली नाट्य कलाकर्मीहरू पलायन भइरहेछन् भन्ने गनगन पनि आमदर्शकको चासोभित्र परेन। पहिलो सर्त, मञ्चित नाटक प्रभावकारी हुनुपर्यो। नाटक देखाउने अठोट लिएपछि नाटकलाई उम्दा बनाउन मिहिनेत गर्नुपर्यो। केवल झारा टार्ने काम गर्नु भएन। त्यसो गर्नु दर्शकमाथि सरासर अन्याय हो। झन् नाटकमा प्रस्तुत दृष्टिकोण नै गलत भयो भने? त्यो त झन् समाजकै लागि प्रत्युत्पादक हुन्छ। नाटकमा राजनीतिलाई कन्टेन्ट बनाउन नपाइने होइन, पाइन्छ। तर नाटकमा एकको पक्षपोषण गरी अर्को समुदायलाई पूरै भ्रष्टीकरण गर्नु सिर्जनात्मक नैतिकताले दिँदैन। सामाजिक मुद्दाहरूलाई विषय बनाउन नाट्य निर्देशक झनै गम्भीर हुन जरुरी छ। नाटकका लागि नाटक मात्र हो भने दर्शकको केही भन्नु छैन।इलामको परिवेशमा चार दिनसम्म नाटक मञ्चन भएको सम्भवत: पहिलोपटक थियो। त्यो महोत्सवले इलाममा नाट्य संस्कृतिलाई बढुवा दिनेछ, सोच्नु गलत थिएन। अरू मोफसलका सहर, गाउँतिर थिएटर संस्कृतिको प्रारम्भिक विकास भइरहेको सन्दर्भमा इलाम बजारमा पनि नाट्य संस्कृतिको विकास होस् भनेर नै महोत्सवको थलो इलाम रोजिएको होला। यसका लागि नाट्यप्रेमी आमदर्शकहरू आयोजकप्रति कृतज्ञ छन्। यो महोत्सवको सुरुआती प्रभाव इलाममा नाटकको चर्चा हुन थालेको छ। नाटक कस्ताकस्ता मञ्चित भए? आम दर्शकले समीक्षा गरिरहेछन्। यसलाई उपलब्धि मान्नुपर्छ। नाट्य संस्कृतिको विकास यसरी नै हुनेहोला। तर उम्दा नाटकहरू मञ्चित भएको भए इलामेली दर्शकहरूमा नाटकले गहिरो प्रभाव छाड्ने थियो। फलस्वरूप उक्त प्रभाव कालान्तरमा नाट्य संस्कृतिका लागि उपलब्धिमूलक हुने थियो। प्रत्येक सर्जक आफ्नो सिर्जनाप्रति विश्वस्त हुनु सकारात्मक पक्ष हो। यद्यपि उक्त विश्वासलाई एउटा सीमामा राखे मात्र सर्जक र सिर्जनालाई भलो गर्छ। सिर्जनामाथिको अति विश्वासले घात गर्दोरहेछ। आफ्नो सिर्जनामाथि आत्ममूल्याङ्कन गर्न नदिँदो रहेछ। अहिलेको उत्तरआधुनिक समयले बहुकेन्द्रहरू स्थापित गर्दै लगेको छ। मोफसल पनि सिर्जनाको एउटा केन्द्र हो। यो पनि बहुकेन्द्रहरूमा विभक्त छ। एउटा रोचक पक्ष यहाँनिर के छ भने यसरी बहुकेन्द्रको निर्माणले सिर्जनात्मक प्रतिस्पर्धा बढाउँछ। तर नाट्य विधामा राजधानीको हेजेमोनीलाई मोफसलले प्रतिवाद गर्न सकिरहेको छ त? सिर्जनात्मक प्रतिस्पर्धा कस्तो छ? दर्शक सोचमग्न यहाँनिर भइदिन्छ। चिन्तक इन्द्रबहादुर राई भन्छन् अध्याँरो भन्नेबित्तिकै उज्यालो साथमै जोडिएर आउँछ। राष्ट्रिय नाटक महोत्सवको निष्पट अँध्यारोमा आम दर्शकले जूनकीरीको उज्यालो अनुभूत गरेका थिए। त्यो धिपधिपे उज्यालोले आमदर्शकलाई आंशिक राहत दिएको थियो र अँध्यारोको एकलौटी आतंकबाट मुक्ति दिएको थियो। त्यो उज्यालो थियो केही आशालाग्दा नाट्य समूह र तिनले देखाएको नाटक। जसले महोत्सवको इज्जत जोगाइदिएका थिए। झोराहाट नाट्य समूहले मञ्चित गरेको नाटक पर्खाल आरोहण गुरुकुल विराटनगरले मञ्चित गरेको नाटक लखन पटवारी र कदम थिएटर दमकले मञ्चित गरेको नाटक मरिचेको चुपी ले मोफसलको नाट्य क्षेत्रमा थोर बहुत आशा जगाएको छ। नाट्य विधाप्रति निरन्तर समर्पण रहिरहेने हो भने चुलाचुली रंगमञ्च र परिवर्तन थिएटर काकरभिट्टासँग आउने दिनमा नाट्यप्रेमी दर्शकले उज्यालोको आशा राखेको छ। सम्भवत: नेपाल सङ्गीत तथा नाट्य प्रज्ञा प्रतिष्ठानका पदाधिकारीहरूले प्रस्टै अनुमान गरे होलान् कि नाटक उम्दा बन्न नाटकघर आवश्यक पर्छ। आरोहण गुरुकुल विराटनगर र झोराहाट नाट्य केन्द्रसँग आफ्नै नाटकघर छ। नाटकघर निर्माण हुनु भनेको नाट्य संस्कृतिमा एक पाइला अगाडि बढ्नु हो। त्यस्तै कदम थिएटर दमक पनि आफ्नो नाटकघर निर्माणको क्रममा छ। नाटककार कुलपति सरुभक्त भन्छन् नाटकको महत्व जीवन जत्तिकै शाश्वत छ भन्दा अत्युक्ति हुँदैन। उनको कथनलाई स्विकार्ने हो भने नाटक जीवनविरोधी हुनु भएन। यति महत्त्वपूर्ण नाटक विधाले समाजको सही चित्रण गर्नुपर्यो। कला उम्दा हुनुपर्यो। सिर्जनामा पूर्वाग्रह राख्नुभएन। दृष्टिकोण ढुलमुले नभएर प्रस्टै हुनुपर्यो।"
तियानमेन स्क्वायरका एउटा जेन्टलम्यान,"सन् १८८९ मे महिनाको अन्त्यतिर तियानमेन स्क्वायर मा ठूलो प्रदर्शन भइरहेको थियो। राजनीतिक अधिकार, मानवअधिकार र अभिव्यक्ति स्वतन्त्रताको माग गर्दै उत्रिएका प्रदर्शनकारीहरूलाई दमन गर्ने राज्य पक्षको प्रयास जारी थियो। प्रदर्शनकारी र राज्य दुवै पक्षको उग्रता बढ्दै थियो। त्यही बेला बेइजिङ नर्मल युनिभरर्सिटी का एक पूर्वप्राध्यापकले लिउ जियावोले शान्तिपूर्ण भोक हडताल आन्दोलनको आह्वान गरे। सम्पूर्ण बुद्धिजीवीहरूलाई शान्तिपूर्ण आन्दोलनमा सहभागी हुन अनुरोध गरे। आग्रहअनुसार साथ दिन हाजिर भए अन्य तीन जना बुद्धिजीवी होउ देजियान, झोउ दोउ र गाओ झिन। हजारांै आन्दोलनकारीहरूलाई शान्तिपूर्ण प्रदर्शनको आह्वान गर्दै जुन २, १८८९बाट लिउ सहित चार जनाले भोक हडताल सुरु गरे। भोक हडतालका लागि लिउले तयार गरेको आह्वान पत्रको मुख्य नारा थियो हाम्रा कोही दुस्मन छैनन्। हडताल सुरु गर्दै गर्दा उनीहरूले यो पनि भने कि, हामीले भोक हडताल थाल्यौं। हामी विरोध गर्छौं। हामी जनतालाई आह्वान गर्छौं, हामी मृत्यु खोजिरहेका छैनौं। हामी वास्तविक जीवन खोजिरहेका छौ। उग्र प्रदर्शन भइरहेका बेला सुरु भएको भद्र र शान्तिपूर्ण आन्दोलनका यी अभियन्तालाई आन्दोलनकारीले फोर जेन्टलम्यान अर्थात् चार भलाद्मीको संज्ञा दिएका थिए। प्रदर्शनमा जनुसुकै बेला रक्तपात हुन सक्थ्यो। त्यही खतरा देखेरै यी चार भलाद्मी ले शान्तिपूर्ण आन्दोलनको बाटो रोजेका थिए। लिउले आन्दोलनकारीलाई सम्झाउँदै प्रश्न गरेका थिए, तपाईंहरू के सोचिरहनुभएको छ, के चाहनुहुन्छ भन्ने म राम्ररी बझु्छु, तर पहिलो प्रहारमै पछि हट्नुपर्ने अवस्था ल्याउने, तियानमेन स्क्वायरलाई रगतको खोलो बनाउने? यो अवस्थाबाट रोक्न शान्तिपूर्ण प्रदर्शनको आवश्यकता रहेको भन्दै उनले आन्दोलनको स्वरूप बदल्न खोजे।तर लिउले गरेको आह्वानको २४ घण्टा नबित्दै ३ जुन १८८९ मा तियानमेन स्क्वायर मा रक्तपात भयो। सुरक्षाकर्मीले आन्दोलनकारीमाथि माथि फायर खोले। सयौं मारिए। रक्तपातपूर्ण घटनाको भोलिपल्ट लिउ पक्राउ परे।त्यसपछि पटकपटक गरी ४ चोटी पक्राउ परी सत्र वर्ष जेल जीवन बिताएका तियानमेन स्क्वायरका ती एक जेन्टलम्यान नोबेल शान्ति पुरस्कार बिजेता लिउ गत साता धर्तीबाट बिदा भएका छन्। कलेजोको क्यान्सरबाट पीडित उनको जेल जीवनमै गत जुलाई १३ मा निधन भयो। केही समयअघि उनी रिहाइ भएको घोषणा चीन सरकारले गरे पनि निधन हुदाँको अवधिसम्म पनि सुरक्षाकर्मीको निगरानीमा थिए। उनकी श्रीमती लिउ झिया पतिको निधनपश्चात् पनि नरजबन्दमै छिन्।लिउको निधन संसारभरका शान्ति, लोकतन्त्र र स्वतन्त्रताका पक्षधरका लागि ठूलो शोकको विषय बनेको छ। अन्तर्राष्ट्रिय सञ्चार माध्यमहरू लिउप्रति श्रद्धाञ्जलि र चीन सरकारको शैलीमाथि केन्द्रित भएर टिप्पणी गरिरहेका छन्। जबकी चिनियाँं मिडियाहरू लिउप्रति फरक मान्यता राखिरहेका छन्। करिब मौन छन्।लिउप्रति चीनले पूर्वाग्रह राखेको र उपचारसम्म गर्न नदिएको भन्दै संसारभर आलोचना भइरहेको छ। अन्तर्राष्ट्रिय सञ्चार माध्यममा समयमै राम्रो उपचार नपाएका कारण उनको निधन भएको भन्ने तर्क हाबी छन्। बेलायती विदेशी सचिव बोरिस जोन्सनले भनेका छन्, लिउ जियावोलाई विदेशमा गएर उपचार गर्न दिनुपर्थ्यो तर चिनियाँ अधिकारीहरूले पटकपटक अस्वीकार गरे, यो गलत थियो, अब म उनीहरूसँग उनकी विधवा लिउ झियालाई रिहाइ गर्न माग गर्छु। नोबेल पुरस्कार कमिटीले यो घटनाको दोष चीन सरकारमाथि थोपरेको छ। लिउको अल्पायुको निधनप्रति सम्पूर्ण रूपमा चिनियाँ सरकार जिम्मेवार छ, नोबेल कमिटीको वक्तव्यमा छ। मानव अधिकार र लोकतन्त्रका लागि लिउले गरेको योगदानको चर्चा र उनीमाथि भइरहेको अन्यायका कुराले ग्लोबल मिडिया भरिइहँदा, चिनियाँ अधिकारीहरूले भने निधनमा श्रद्धाञ्जलिका दुई शब्द पनि खर्चेका छैनन्। किनभने चिनियांँ संस्थापन लिउलाई देशद्रोही ठान्छ र पश्चिमाहरूले उकासेका एक अभियुक्तको रूपमा सम्झन्छ। चीन लिउप्रति कस्तो सोच्छ भन्ने बुझ्न सरकारी मुखपत्रजस्तै मानिने ग्लोबल टाइम्स, सिन्ह्वा, सीसीटीभी जस्ता चिनियाँ मिडियाले गरेको कभरेजबाट पुष्टि हुन्छ। लिउको निधनको भोलिपल्टै ग्लोबल टाइम्सले सम्पादकीय लेख्दै लिउलाई पश्चिमाहरूबाट पुल्पुल्याएका एक पीडित को संज्ञा दियो। लिउको उपचारका कुनै कञ्जुस्याइँ नगरेको र वरिष्ठ क्यान्सर विशेषज्ञहरूको निगरानीमा उपचार गरिएको उल्लेख गरेको छ। विदेश लैजाँदा ठीक हुन्थ्यो भन्ने विवादको पनि कुनै अर्थ नरहेको उसले लेखेको छ। विदेश लैजाने सम्बन्धमा जर्मन डाक्टर मार्कुस बुच्लरले तिमीहरूले त्यहांँ उपचार गरेभन्दा राम्रो उपचार हामी गर्न सक्छौजस्तो लाग्दैन भन्ने जवाफ दिएपछि विदेश नलगी चीनमा नै उपचार गरिएको तर्क ग्लोबल टाइम्सको छ। लिउका अन्तिम दिनहरूलाई बाह्य शक्तिहरूले राजनीतीकरण गरे। उनीहरू लिउको बिमारलाई आफ्नो छवि उंँचो पार्ने र चीनको धमिल्याउने साधनको रूपमा प्रयोग गरे। खासमा उनीहरू लिउको जीवन लामो समयसम्म चलोस् भन्ने चाहँदैनथे, जब कि चिनियाँ डाक्टरहरूले लिउलाई बचाउन सक्दो प्रयास गरे ग्लोबल टाइम्सको सम्पादकीयमा छ। नोबल शान्ति पुरस्कार दिएर पश्चिमाहरूले आफ्नो स्वार्थका लागि लिउलाई अपहरण नै गरेको टिप्पणी उक्त पत्रिकाले गरेको छ। लिउ चीनले गरिरहेको तीव्र उन्तनीका एक साक्षी हुन्, तर उनले पश्चिमाहरूको समर्थनमा चिनियाँ मूल समाजसँंग जोरी खोज्ने कोसिस गरे, त्यसैले उनको जीवन दु:खद रह्यो सम्पादकीयको अन्त्यमा छ, यदि उनी लामो समय बाँचेका भए पनि उनले आफ्नो राजनीतिक उद्देश्य हासिल गर्न सक्ने थिएनन्। लिउप्रति अनुदार चिनियाँ संस्थापनले निधनपछि पनि कुनै सहानुभूति राखेको छैन। त्यसैले सर्वसाधारणहरूले उनीप्रति टिप्पणी नगरून् भनेर सामाजिक सञ्जालमा पनि सेन्सर गर्यो। सामाजिक सञ्जाल प्रयोगकर्ताले उनको निधनबारे श्रद्धाञ्जलि व्यक्त गर्न घुमाउरो शैलीमा इमोजी हरू प्रयोग गरेका छन्। सेन्सर छल्दै व्यङ्गात्मक शैलीमा पोस्ट गरेका छन्। चिनियाँ सर्च इन्जिन बाइदु मा सर्च गर्दा कुनै समाग्री नआउने बनाइएको छ। उनका बारेमा गत फेब्रुवरीपछिका कुनै पनि सामग्री सर्च गर्दा परिणाम देखाउँंदैन। समाजिक सञ्जाल र वेबसाइटहरूमाथि लगाएको सेन्सरप्रति बीबीसीले व्यङ्ग्य गर्दै लेखेको छ, यतिसम्म कि, श्रद्धाञ्जलिमा समेत सन्सेर? १९५५ डिसेम्बर २५ मा जन्मेका लिउ १९७७ देखि १९८२ जिलिन युनिभर्सिटीमा कलेजको सुरुआती अध्ययन गरे। १९८४ मा बेइजिङ नर्मल युनिभर्सिटीबाट साहित्यमा मास्टर्स गरेपछि उनको पीएचडीको अध्ययन सुरु भयो। त्यस बेलादेखि नै उनी चीनको संस्थापनभन्दा फरक धारणा राख्थे र लोकतन्त्र, मानव अधिकारको वकालत गर्न थालेका थिए। १९८८ मा पीएचडी गरेपछि उनी ओस्लो, हवाई, कोलम्बियालगायतका युनिभर्सिटीमा भिजिटिङ अध्यापक बनेर पढाउन गए। कोलम्बिया युनिभर्सिटीमा अध्यापन गरिरहेका बेला १८८९ मा चीनमा लोकतन्त्र र मानव अधिकारको माग गर्दै आन्दोलन सुरु भयो। तियानमेन स्क्वायरमा प्रदर्शन बढ्दै गएपछि लिउको मन थामिएन। स्वदेश फर्केर तियानमेन प्रदर्शनकारीलाई समर्थन गर्दै शान्तिपूर्ण आन्दोलनको नेतृत्व गरे। आन्दोलनको क्रममा पक्राउ परेपछि पनि लिउले स्वतन्त्रताको वकालत गर्न छाडेनन्। उनी सरकारका गतिविधिको आलोचना गर्दै लेख टिप्पणी लेख्थे, चीनको अवस्थाबारे विदेशीहरूलाई जानकारी गराउँथे। यस्तै गरेबापत उनी ४ पटक पक्राउ परे। १९९५ मा उनले राजनीतिक सुधारको अभियान थाले, त्यही निहुँमा पक्राउ गरेर ६ महिना जेलमा राखियो। १९९६ ताइबान र चीन शान्तिपूर्ण रूपमा मिल्नुपर्छ भन्ने समान्य भनाइ राख्दा उनलाई पक्रेर तीन बर्ष श्रम शिविर मा राखियो। १९९९ मा छुटेपछि उनले राजनीतिक आलोचना गरिएको अ नेसन द्याट लाइज टु कन्साइन्स नामक पुस्तक निकाले। सँगसँंगै श्रीमती लिउ झियासँंग मिलेर २ हजारवटा कविताको संग्रह पनि तयार गरे। तीन वर्षको जेल अवधिमा उनले चीनको सुधार कसरी गर्ने भन्ने एउटा घोषणापत्र चार्टर०८ पनि लेखे। जसमा संविधानको संशोधन, मानव अधिकार, शान्तिपूर्ण सभा सम्मेलन गर्न पाउने, अभिव्यक्ति दिन पाउन र स्वतन्त्र निर्वाचन गर्नेलगायतका कुरा समावेश थिए। तीन सय चिनियाँ बुद्धिजीवी र अधिकारकर्मीहरूले हस्ताक्षर गरेको चार्टर०८ सन् २००८ डिसेम्बर ८ मा संयुक्त राष्ट्रसंघको ६० औं महासभाको अवसरमा अनलाइन भर्सनमा प्रकाशित भयो। चीनलाई चित्त बुझेन। तत्कालै इन्टरनेट सर्च इन्जिनहरू बन्द गरायो। लिउ पुन: पक्राउ परे। जेलमै रहेका बेला सन् २०१० मा लिउलाई लोकतन्त्र र मानव अधिकारको पक्षमा वकालत गरेबापत नोबल शान्ति पुरस्कार दिने निर्णय भयो। यो निर्णयका कारण चीन र नर्बेबीच सम्बन्धमा खटपटीसमेत उत्पन्न भयो। चीनले नर्वेसंँगको सम्बन्ध नै टुटाउने धम्कीसमेत दियो। बन्दी अवस्थामा रहेकाले उनी पुरस्कार थाप्न जान सकेनन्। उनको कुर्सी खाली राखेर उनले सधैं दोहोर्याउने गरेको उक्ति वाचन गरियो, मेरा कोही दुस्मन छैनन्। मेरो कसैप्रति घृणा छैन। (एजेन्सीहरूको सहयोगमा)"
हार्नेको कथा,"दुखको विषय कथा प्राय जित्नेको लेखिन्छ। धावक मुकुन्दहरी श्रेष्ठ यही भन्छन्। उनले वैकुण्ठ मानन्धरसँगैको दौड कहिल्यै जितेनन्। वैकुण्ठले लगभग सबैपटक जिते। इतिहास उनकै बारेमा मात्र लेखियो। मुकुन्दको इतिहास विलीन होलाजस्तै भयो। त्यसको एउटै कारण उनी वैकुण्ठका अगाडि हरुवा खेलाडी थिए। वैकुण्ठले जति म्याराथन जिते त्यसमा सधैं दोस्रो हुने अरू कोही थिएनन्, मुकुन्द नै थिए। दाजुभाइ, नङमासुको जस्तो थियो वैकुण्ठ र मुकुन्दको सम्बन्ध। अति नै प्रगाढ। बाग्मती अञ्चललाई च्याम्पियन बनाउन पर्छ भनेर वैकुण्ठ म्याराथनमा दौडिए मुकुन्द ५ र १० हजार मिटरमा तथा वैकुण्ठ ५ र १० हजार मिटर दौडमा सहभागी भए मुकुन्द म्याराथनमा दौडिन्थे। छुट्टिएर दौडिए वैकुण्ठ र मुकुन्द आफ्नो विधामा च्याम्पियन भइहाल्थे। यसले बाग्मती अञ्चललाई पनि च्याम्पियनको उपाधि दिलाउँथ्यो। जब एकै साथ दौडियो, मुकुन्दको दुर्गति सुरु भइहाल्थ्यो। वैकुण्ठलाई पछ्याएर कहिल्यै माथि नजानेमा दुई जना थिए। एक अर्जुन बस्नेत र अर्को मुकुन्द। मुकुन्द र अर्जुन क्रमश: दोस्रो र तेस्रो हुन्थे। मुकुन्दले जस्तो ट्रेनिङ वैकुण्ठले कहिल्यै गर्दैन्थे, उनीहरूका समकालीन रघुराज वन्त ती दिनहरू सम्झन्छन्, ५० दिनमा एकपटक ८० किलोमिटर दौडिनुपथ्र्यो। वैकुण्ठले धेरैपटक पूरा गर्न सकेनन्। तर मुकुन्दले सधैं पूरा गर्थे। प्रमुख प्रतियोगितामा भने मुकुन्दको मेन्टल ब्लक भएपछि उनी जहाँको त्यहीं अड्किए। अर्को वैकुण्ठको चलाख स्वभाव थियो। मुकुन्द लयमा देखिएमा आफू र उसलाई छुट्टयाएर खेलिहाल्थे। मुकुन्द निकै मिहिनेत गर्थे। ८० किलोमिटर दौडिने दिन बिहान साढे ६ बजे देखि दिउँसो ४ बजेसम्म उनी दौडिन्थे। यो अवधि काठमाडौंको रिङ रोड ३ पटकभन्दा बढी परिक्रमा गर्न पर्याप्त थियो। ९३ किलो मिटर दौडिने क्रममा बीचको समयको ब्रेकमा सुन्तलाको जुस पिउँथे। उनको मिहिनेत देखेरै डाह गर्नेहरू थिए। तर मैरो दौडको स्पिडमा फिनिसिङ थिएन, वैकुण्ठसँगको माथ खानुको कारण तेस्र्याउँछन् उनी। मुकुन्दसँगको दौड जति पनि जिते वैकुण्ठले त्यो सबै फिनिसिङ प्वाइन्टमा गएर थियो। ४२ किलोमिटरजस्तो मुकुन्द अगाडि हुन्थे। बाँकीको १ सय ९५ मिटर सेरोफेरोमा वैकुण्ठले मुकुन्दलाई उछिनिसकेका हुन्थे। वैकुण्ठलाई लास्ट मिनेटमा जहिले पनि जितिहाल्छु भन्ने परेको थियो सायद। २०३४ को भद्रपुर राष्ट्रिय एथलेटिक्स च्याम्पियनसिपमा दुई जनामा कसले जित्छ भन्ने स्थिति थिएन । चारआलीबाट इलाम जाने बाटो हुँदै पुन: चारआली फर्की भद्रपुर रंगशाला जानुपर्ने रुट थियो। सुरुदेखि अन्तिमसम्म राम्रो प्रतिस्पर्धा भएको थियो। अग्रता लिने तिनै मुकुन्द थिए। जित्ने उही वैकुण्ठ। सन् १९७६ मा लाहोरमा काइदे आजम च्याम्पियनसिपमा भने वैकुण्ठ दोस्रो भए। दौड पूरा गरी रंगशालाभित्र पुग्दा मुकुन्द अगाडि थिए। फिनिसिङमा पछाडि परेपछि मुकुन्द तेस्रो भए। पहिलो हुने अरू नै कोही थिए। वैकुण्ठको समय २ घण्टा २९ मिनेट १० सेकेन्ड र मुकुन्दको समय २ घन्टा २९ मिनेट १३ सेकेन्ड थियो। त्यसको अर्को वर्ष उनीहरू भारतको जालन्धरमा अल इन्डिया च्याम्पियनसिप खेल्न गएका थिए। ४४ डिग्रीको गर्मी थियो। २० वर्षपछि जालन्धरमा त्यस्तो गर्मी उर्लिएको उनीहरूलाई बताइएको थियो। वैकुण्ठ र मुकुन्द पुग्न ढिला भयो। उनीहरू पुग्दा दौड सुरु भइसकेको र प्रतिस्पर्धी रंगशालाबाट बाहिर निस्किसकेका थिए। आयोजकले उनीहरूलाई पछिपछि दौडिन अनुमति दियो। भारतमा अन्य प्रतियोगिता पनि खेलेकाले उनीहरूलाई यस्तो दृश्य सामान्य लागेको थियो। जम्मा गरेर टाइमिङ निकाल्दा उनीहरू क्रमश: पाँचौं र छैटौं भए। यहाँ पनि अगाडि वैकुण्ठ नै भए। मुकुन्दले १९७८ को सातौं एसियाली खेलकुद र १९८० को मस्को ओलम्पिक पनि खेले। अमेरिकाले बहिष्कार गरेका कारण सुरक्षा निकै कडा पारिएको थियो। पार्क घुम्न जाँदा पनि बन्दुकधारी सुरक्षाकर्मी उनको पछि लागेका हुन्थे। उत्तर कोरियाका एक खेलाडीसँग उनको लिफ्टमा उनको नियमित भेटघाट भइरहन्थ्यो। जिस्किन्थे पनि उनीसँग मुकुन्द। आफूजस्तै होचो कदको भएकाले उनले गर्दन समातेर ती उत्तर कोरियाली खेलाडीसँग हँसिमजाक गर्थे। उत्तर कोरियाली खेलाडी भने केही बोल्दैनथे। भिलेजमै बसिरहेको समयमा टीभीमा उत्तर कोरियाले स्वर्ण जितेको देखेपछि मुकुन्द आश्चर्यचकित भए। भिलेजमा फर्किनेबित्तिकै उत्तर कोरियाली खेलाडीले मुकुन्दलाई देखे। उत्तर कोरियाली खेलाडीको त्यही मन्द मुस्कान मात्र आयो। मस्को ओलम्पिकमा मुकुन्दको वैकुण्ठसँगको प्रतिस्पर्धा पनि उत्तर कोरियाली खेलाडीको हाउभाउजस्तै थियो, कुनै परिवर्तन नभएको। वैकुण्ठ ३७ औं र मुकुन्द ४३ औं भएका थिए। मुकुन्द अहिले ६२ वर्षका भए। १६ वर्ष हुँदा उनले खेल्न सुरु गरेका थिए। स्कुलको बाग्मती अञ्चलस्तरीय प्रतियोगिता हुन्थ्यो। वीरगन्जमा २०२८ मा भएको स्कुल राष्ट्रिय प्रतियोगिताबाट उनी प्रतियोगितामा दौडिन सुरु गरेका थिए। ४ सय मिटरमा उनी पहिलो र २ सयमा दोस्रो भए। त्यसपछि उनले पहिला ४ सय र ८ सय मिटर तथा त्यसलाई पनि परिवर्तन गर्दै ८ सय र १५ मिटरमा दौडिन लागे। पहिलो र दोस्रो हुने क्रम निरन्तर चलेको थियो। २०३३ मा काठमाडौंको राष्ट्रिय एथलेटिक्स च्याम्पियनसिपबाट उनले लामो दूरी तय गरी म्याराथन रोजे। त्यसको ८ वर्षसम्म उनको प्रतिस्पर्धा वैकुण्ठसँग चलिरहयो। वैकुण्ठ, जितबहादुर केसी र मुकुन्दसँगैं दौडिन्थे। जितबहादुर पहिलो, वैकुण्ठ दोस्रा र मुकुन्द तेस्रो हुन्थे। जितबहादुर यी दुईभन्दा सिनियर थिए। उनले १९७६ मा संन्यास लिएपछि वैकुण्ठ र मुकुन्दको प्रतिस्पर्धा सुरु भएको थियो। यी दुईले काठमाडौं भगवतीबालको शान्ति निकुञ्जमा स्कुल सँगै पढेका थिए। वैकुण्ठलाई ठूलो भुँडीका कारण सुरुमा अयोग्य भनेर निकालिएको थियो। तर उनी दशरथ रंगशालामा आफैं आएर दौडिरहन्थे। मुकुन्दलाई भेट्न ठहिटी पुगेर वैकुण्ठ उनीसँगै रंगशाला जान्थे। आत्मविश्वास नभएकाले वैकुण्ठले मुकुन्दको साथ खोज्दै रंगशाला पुग्नुको कारण थियो। सुरुआती दिनमा मुकुन्द ब्वाइज स्पोर्टस क्लबबाट बी डिभिजन फुटबल पनि खेलेका थिए। त्यही समयमा नेपालमा चीनका एथलेटिक्स प्रशिक्षक आएका थिए। उनले नेपाली एथ्लेटिक्स खेलाडीलाई चीन लैजान्छ भन्ने खबर मुकुन्दको कानमा परेको थियो। उनमा कम्युनिस्ट राष्ट्र एकपल्ट जानुपर्छ भन्ने थियो। रंगशालामा अमेरिकन भोलिन्टियर्स प्रशिक्षक आएका थिए। चिनियाँ प्रशिक्षकले अमेरिकन समकक्षी प्रतिद्वन्द्वीलाई रंगशालामा देखेपछि २ दिनमै नेपालबाट फर्किहाले। मुकुन्द फुटबलमा फर्किएनन्। एथलेटिक्समै लागिरहे। खेलाडी जीवनपछि फुटबल मोह भने उनले त्यागेका थिएनन्। २०४४ मा उनी जनकुपर चुरोट कारखाना र मुक्ति जोद्धाबीचको त्रिभुवन च्यालेन्ज सिल्डको खेल हेर्न पाँचवर्षे छोरी सोनिया र साथीको छोरालाई लिएर रंगशाला पुगेका थिए। खेलको दौरान आँधीहुरी आयो। उनी भीआईपी प्यारापिटको भागमा बसेका थिए। हावाहुरीले भाग दौड मच्चियो। छोरीलाई अँगालो हालेर प्यारापिटमुनि ओत लागेर उनी जोगिए। हावाहुरी रोकिएपछि छोरीलाई लिएर घर पुगे। साथीको १७ वर्षे छोराको भने अत्तोपत्तो थिएन। चिन्ता बढ्दै थियो। त्यही साथीको छोराले रंगशालामा ७०८० जना मरिसकेको खबर लिएर घर पुगेका थिए। अहिले पनि उनी स्कुलहरूमा प्रशिक्षण गराउँछन्। एक समय यस्तो थियो। जति खेर उनी आफ्नो उत्कृष्टतामा हुँदा राजधानीका ३० स्कुलमा समेत एथलेटिक्स सिकाउँथे। आफ्नो विधामा च्याम्पियन भइरहेको बेला म्याराथनमा हाम फालेकोमा मुकुन्दलाई कुनै दुखेसो छैन। यही तीव्र प्रतिस्पर्धाले नै वैकुण्ठलाई दक्षिण एसियाको समेत कीर्तिमान बनाउन सघाउ गरेको उनलाई लाग्छ। तर वैकुण्ठको धङधङीले मुकुन्दलाई कतिसम्म प्रभावित पारेको थियो भन्ने १९८१ मा थाइल्यान्डको बैंककमा भएको ह्यान टेन म्याराथन नै उदाहरण काफी छ। ट्रयाकभित्रसम्म मुकुन्द पहिलो थिए। फिनिसिङ अर्कैले गरेको थियो। जबकि त्यो इभेन्ट वैकुण्ठले खेलेका थिएनन्। भारतमै १९८२ को एसियन गेम्समा वैकुण्ठले म्याराथन पूरा गर्न सकेनन्। मुकुन्दले २ घन्टा ३७ मिनेटको समय निकाले। वैकुण्ठसँग उनले जितेको दौड यही थियो।"
उडानका उल्झनहरू,"धावनमार्गबाट एटीसीले उड्ने अनुमति दिने पालोमा हुने किचलो अर्को समस्या हो। किन उसलाई पहिला? मेरो पालो मिच्ने? पाइलटएटीसी वादविवाद भइरहन्छ। गत वर्ष उठेको यो विषय यसपालि पनि एटीसीपाइलट छलफलमा मुद्दा बन्यो। विदेशी पाइलटहरूमध्ये भारतीय एयरलाइन्सका पाइलटहरू त बाझाबाझ नै गर्छन्, जेटस्ट्रिमका पाइलट भरतसिंह थापाले भने, दुई पक्षको रेडियो सेटमा भइरहेको वादविवाद ग्राउन्डमा भएका र उडिरहेका अन्य जहाजले पनि सुन्छन्। जुन दिक्कलाग्दो अवस्था हो। विवाद बढेपछि एटीसीले धेरैपटक भीएचएफमा विवाद नगरौं, अवतरणपछि फोनमा कुरा गरौंला भनेर यस्ता झगडालाई किनारा लगाउने गरेका छन्।थोरै विमान भएका साना नेपाली कम्पनीका पाइलटका दु:ख पनि उत्तिकै छ। मेरो जहाज यात्रु बोर्डिङ गरेर उड्नलाई लाइनअपमा तयारी हुन्छ, नेपाल एयरलाइन्सका सानो विमान उडाउने एक क्याप्टेनले भने, अपरेसनल रिक्वाइरमेन्टका कारण तपाईंभन्दा अघि फलानो विमानले उड्नुपर्ने भएकाले मलाई पन्छाइन्छ, उनले एटीसीको दादागिरी सुनाए। केही ठूला एयरलाइन्सको दबदबाका कारण आफूहरूले पालोमा उड्न नपाउने गरेको उनले सुनाए । साना कम्पनी र थोरै जहाज भएकाहरूलाई एटीसीले मात्रै कज्याउने नभई इन्धन भर्ने आयल निगमको टंयाकरले पनि त्यस्तै व्यवहार गर्ने गरेको उनले सुनाए। पहिल्यै अर्डर टिपाए पनि, ठूला एयरलाइन्सका जहाजमा इन्धन भरेपछि मात्रै हाम्रो पालो आउँछ, ती क्याप्टेनले दुखेसो पोखे। काठमाडौंमा जहाज पार्किङको कथा करिबकरिब सडकको पार्किङ जस्तै छ। राति राखेका जहाज बिहान पार्किङ वेबाट निकाल्न कम्ती ग्राहो हुँदैन पाइलटलाई। खासमा काठमाडौंको पार्किङ क्षमता १७ वटा जहाजका लागि मात्रै डिजाइन गरिएको हो। तर नौवटा एयरलाइन्ससँग भएका ४२ विमानमध्ये कम्तीमा ३२ बढीमा ३९ वटा काठमाडौंमै हुन्छन्। ती सबैलाई एकै ठाउँमा कोचाकोच गरेर राख्ने गरिन्छ। बिहान जुन जहाज सुरुमा निकालिन्छ, त्यसैलाई पहिले उडाउनुपर्ने बाध्यता छ। यसरी पार्किङ गर्दाको खतरा धेरै छ। केही अघि एउटा बसले साँघुरो ठाउँमा जहाजको इन्जिनलाई ठक्कर दियो। सामान्य ठक्करमा त्यो कम्पनीले लाखौंको आर्थिक नोक्सानी बेहोर्नुपर्यो। अझ आगलागी भइहाले दमकल छिराउने अवस्था हुँदैन। उडानका यस्ता उल्झनहरू अरू धेरै छन्। होचो ठाउँबाट एटीसीसँग सम्पर्क गर्दा प्रस्ट सञ्चार नहुनु। मौसमबारे टावरसँग मेटरिपोर्ट माग्दा पृष्ठभूमिमा भइरहेका निजी गफको हल्लाले प्रस्ट नसुनिनु, दोहोर्याएर कुनै विषयमा सोध्दा खप्की खानु, फेरि बताइदिन भन्दा एटीसीले एउटै कुरा कतिपटक भन्नु, भन्दै थर्काउनु, मौसम, तापक्रम, हावाको चाप, वेग आदिको सूचना उपलब्ध नहुनु पाइलटका लागि तनाव बढाउने विषय हुन्। काठमाडौंमा हुने यस्तै दैनिकीमा अभ्यस्त क्याप्टेन डंगोल आकाशको तुलनामा ग्राउन्डका भोगाइले पाइलटहरूमा बढी उत्तेजना, चिढचिढाहट हुने गरेको बताउँछन्। कतिपय पाइलट काठमाडौंबाट निस्केपछि आनन्द मान्छन् भने जति भित्र आयो उति तनाव महसुस गर्छन्। यस्ता विषयले पाइलटहरूलाई मात्रै नभई एटीसीमा पनि तनाव बढ्ने गरेको छ। कुनै बेला दुइटा मात्रै एयरलाइन्स हँुदा जहाज कुरेर बस्ने एटीसीले अहिले दिनमा करिब ५० वटा एयरलाइन्सका ३ सय हाराहारी उडान व्यवस्थापन गर्नुपरेको छ। एउटा मात्र धावनमार्ग, सीमित पार्किङ वे, साँघुरो पूर्वाधारमा थपिँदो उडान चापले उचित व्यवस्थापन हुन सकिरहेको छैन। विमानस्थलको उडान सञ्चालन विभागका प्रमुख सुधीरकुमार चौधरीका अनुसार, क्षमताभन्दा बढी जहाज व्यवस्थापन गर्नुपर्दा एटीसीलाई तनाव हुन्छ। यस्तो अवस्था आउनु भनेको सम्भावित दुर्घटनाको खतरा हो। यति संवेदनशील विषयमा नीति निर्माताले नजरअन्दाज नगरेकै जाति। ह्याप्पी ल्यान्डिङ !"
