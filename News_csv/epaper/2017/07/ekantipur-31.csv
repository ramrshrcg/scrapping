शीर्षक,विवरण
को दक्षिणपन्थी ?,"मिश्रको त्यही सन्दर्भ उप्काउँदै राजनीतिशास्त्री शर्मा भन्छन्, सुरुङसमेत खनेको, विदेशी प्रभुविरुद्ध लड्ने कुरा गरेको हुनाले एउटा समयमा राष्ट्रवादको लिगेसी प्रचण्डसित थियो। अहिले ओलीले खोसेर लगिदिए।उसो त ओली र दाहालबीच एकअर्काविरुद्ध शत्रुता र सहकार्यको विगत कोट्याउने भने छुट्टै सामग्री तयार हुन सक्छ। आफ्नो समर्थनमा प्रधानमन्त्री बनेका ओलीलाई हटाउने बेला कान्तिपुरसँग कुरा गर्दै दाहालले ओलीको आत्मकेन्द्रित प्रवृत्ति र अरूलाई नगन्ने इगो का कारण विकल्प खोज्नुपरेको भन्दै थपेका थिए, तैपनि ओलीजीसँग हनिमुन सम्बन्ध रह्यो। यता ओलीले दाहाललाई भित्ते राष्ट्रपति देखि काठमाडौंमा रिसाएको बिरालो रोल्पामा गएर खाबो चिथोर्छ भन्नेजस्ता कटाक्ष गर्थे। वाकयुद्ध बढदै गएर कहिलेकाहीं त लिखितम्मै आरोपप्रत्यारोप हुन्थ्यो। २०७१ माघ ८ को संविधानसभा मस्यौदा ल्याउने तयारीका क्रममा दाहाललगायत विपक्षी नेताहरूले ओलीको मानसिक उपचार गर्न खर्च जुटाइदिन सरकारलाई अपिल नै गरेका थिए।एमाले र माओवादी केन्द्रका पछिल्ला गतिविधि हेर्दा अर्कोलाई शत्रु देखाएर आफू प्रगतिशील शक्ति देखिने ध्याउन्न देखिन्छ। सत्ता साझेदारीमा एकअर्कालाई सघाउँदै, अनि एकअर्काविरुद्ध प्रयोग हँदै आएका यी दुई दलमध्ये को असली कम्युनिस्ट भन्ने विवाद पनि छँदै छ। माओवादी केन्द्रले एमालेलाई कम्युनिस्ट साइनबोर्ड राखेको गाँजरजस्तै देखिने रातो मुला आरोपित गर्दै आएको छ। एमालेले उग्रवादीले अन्तत: दक्षिणपन्थीकै सेवा गर्ने भन्दै माओवादीप्रति प्रहार लक्षित गर्ने गर्छ। चुनाव लागेर पनि यस्तो भएको हो, शर्मा थप्छन्, भोट पाउनका लागि एकअर्कालाई भिलेन देखाउने क्रम बढेको छ।यसपालि माओवादी केन्द्रको बैठकमा दाहालले एउटा प्रसंगमा कांग्रेसको सामान्य आलोचनाबाहेक आफ्नो कलम ओली र उनले नेतृत्व गरेको एमालेतिरै सोझ्याएका छन्। उनीनिकट माओवादी नेता वर्षमान पुनले आइतबार राजधानीको एक कार्यक्रममा अरूलाई राष्ट्रघाती र दक्षिणपन्थी भन्नु एमालेको दृष्टिदोष भएको आरोप लगाए। संविधान संशोधन गर्नै हुन्न भन्ने अतिवादी सोच छ एमालेमा, संशोधनको कुरा गर्दा राष्ट्रघाती देख्ने र विदेशीको प्रभावमा ल्याएको देख्ने एमालेको दृष्टिदोष हो, पुनले भने, अतिवादी दक्षिणपन्थी सोचबाट एमाले मुक्त हुनुपर्छ।तर एमालेले भने माओवादीले परिवर्तनको नाममा अघि सारेका एजेन्डाले साम्प्रदायिक सद्भावना बिगारेको, क्षेत्रीय विद्वेष बढाएको जस्ता आरोप लगाउँदै क्रान्तिको नाममा माओवादी दक्षिणपन्थतिरै गइरहेको आरोप लगाइरहेको छ। अध्यक्ष ओलीले केही महिनाअघि आफूले १० वर्षअघि भनेको भनाइ सम्झाउँदै भने, मैले उग्रपन्थको आयु १० वर्षको हुन्छ भनेको थिएँ, त्यो समय आयो होइन त?"
पुन: मतदान गराउन आदेश,"उक्त दफामा एउटै मतपत्रबाट धेरै उम्मेदवार चुनिने अवस्थामा जुन पदको मत बदर हुने हो त्यस्तो मत मात्रै बदर गरेर अन्य मतपत्र गणना गर्नुपर्ने उल्लेख थियो। यसबारे व्याख्या गर्दै सर्वोच्चले भनेको छ, कुन उम्मेदवारलाई मत दिएको हो भन्ने छुट्याउन नसकिने अवस्थाको मतपत्र बदर भनी बाँकी मतपत्र गणना गर्न कानुनसम्मत देखिन आएन।रिट निवेदकले जेठ २० गते निर्वाचन आयोगले मुख्य निर्वाचन अधिकृतलाई फेरि मतदानको मिति तोक्न दिएको निर्देशन खारेज गर्न माग गरेकोमा सर्वोच्चले निर्वाचन आयोगको उक्त निर्देशनको वैधता परीक्षण गरी त्यसलाई प्रक्रियासम्मत भनेको छ। निर्वाचन अधिकृतको जिम्मामा रहेको मतपत्र खोसी च्यातेको, त्यसपछि मुख्य निर्वाचन अधिकृतले प्रतिवेदन दिएको र अनुगमन टोलीको जाँचबुझ प्रतिवेदनसमेतका आधारमा निर्वाचन आयोगले निर्णय दिएको सर्वोच्च अदालतको ठहर छ। निर्वाचन आयोगको निर्णय कानुनअनुरूप नै भएगरेको देखिँदा सो निर्णय बदर गरी च्यातिएको ९० मत बदर श्रेणीमा राखी पुन: मतगणना गराउन मागसहितको रिट निवेदन खारेज हुने ठहर्छ, सर्वोच्चको निर्णयमा भनिएको छ।माओवादी केन्द्रकी उम्मेदवार रेणु दाहाल र एमाले उम्मेदवार देवी ज्ञवालीबीच झिनो मत अन्तरले तीव्र प्रतिस्पर्धा भएकै अवस्थामा भरतपुरको मतगणनास्थलमा माओवादी केन्द्रका प्रतिनिधिले मतपत्र च्यातेका थिए। उक्त घटनामाथि छानबिन गरी निर्वाचन आयोगले भरतपुर १९ मा फेरि मतगणना गर्न आदेश दिएको थियो। उक्त आदेशविरुद्ध सर्वोच्च अदालतमा रिट परेको हो।"
"टहरामा बास, टहरामै कार्यालय","आफ्नो जग्गा बस्तीभन्दा टाढा छ, उनले भने, त्यसैले भाडाको जग्गामा टहरो बनाएर बसेको छु। पहिले घर भएको स्थानमा छिमेकीको चारतले अग्लो घर चर्केर जोखिमपूर्ण भएकाले उनी भाडाको जग्गामा बस्नुपरेको हो। पुनर्निर्माणसम्बन्धी कार्यविधि प्रस्ट नभएकाले गाउँले अन्योलमा रहेको गुरुङको भनाइ छ। छोराछोरी, नाबालक नाति टहरामा छाडेर हिँड्नुपर्दा मनमा त्रास हुन्छ, उनले भने। बारपाककै वडाध्यक्ष रोशन विक दुई दिनअघि टहराबाट घर फर्केका छन्। उनले पहिलेकै स्थानमा घर बनाएका हुन्। भूकम्पमा उनकी आमा भगवतीको ज्यान गएको थियो। अनुदानको दोस्रो किस्ता पनि लिएँ। घर भएपछि अझै समाजसेवामा केही गर्न सक्छु भन्ने आँट आएको छ, विकले भने। भूकम्पपीडित मतदाताको घर बनाउन सहयोग गर्ने आफ्नो मुख्य लक्ष्य रहेको उनले बताए। उनका छिमेकी बारपाकका दलित बस्तीका भूकम्पपीडित भने अझै सरकारी जग्गाको अस्थायी शिविरमा छन्।धोर्चे गाउँपालिका३ उहियाका वडाध्यक्ष इन्द्रप्रसाद गुरुङ चर्किएको घर मर्मत गरेर बस्दै आएका छन्। गाउँपालिका अध्यक्ष सन्तोष गुरुङको भने टहरो पनि छैन। गुम्दाको माछीखोलामा भएको घर भूकम्पले भत्कियो, उनले भने, दाजुभाइको घरमा शरण लिएर बसेको छु। लाप्राकस्थित पहिरो जोखिमको बस्तीमा मर्मतसम्भार गरिएको आफन्तको घरमा गुजारा गर्दैै छन् गुरुङ। उनका परिवार छैनन्। जनताको काममा जहाँ पुग्छु त्यहीँ बस्ने गरेको छु, उनले भने। लाप्राकका भूकम्पपीडितका लागि एनआरएनएले गुम्सीपाखामा घर पुनर्निर्माण गरिदिँदैछ। गुरुङले भने अनुदान लिएर गुम्दाकै माछीखोलामा घर बनाउने योजना सुनाए। आफ्नोभन्दा पनि जनताका घर कसरी बनाउन सहयोग गर्ने भनेर चिन्ता छ, उनले भने, चुनाव जितेपछि झन् दायित्व थपिएको छ। सदरमुकाम आसपासका कतिपय जनप्रतिनिधिले भने घर पुनर्निर्माण सकेका छन्, अन्यले पनि थालेका छन्।काभ्रेमा आफ्नै भवन नभएका नगरपालिका र गाउँपालिका कार्यालय टहरा, स्वास्थ्यचौकी, वृद्धाश्रम र भाडाको घरमा सञ्चालित छन्। वडा कार्यालय पनि सचिवको झोलामा अटाइएको छ। महाभारत गाउँपालिकाको कार्यालय नागरिक सचेतना केन्द्रका लागि निर्मित टहरामा छ। १ नम्बरबाहेक बाँकी सातै वडाका आफ्नै कार्यालय छैनन्। ४ वटा वडामा सचिव नै छैनन्। भवन र कर्मचारी नहुँदा निकै समस्या छ, गाउँपालिका अध्यक्ष कान्छालाल जिम्बाले भने, भवन नभएकाले विकट क्षेत्रमा कार्यकारी अधिकृत र वडासचिव राख्न सकिएको छैन, सेवाग्राहीलाई मर्का परिरहेको छ। रोशी गाउँपालिका अध्यक्ष दलबहादुर (डीबी) लामाका अनुसार १२ मध्ये ५ वटा वडा कार्यालय सचिवको झोलाबाटै चलिरहेका छन्। वडा सचिवकै झोलाबाट कार्यालय चलाउनुपर्ने बाध्यता छ, भाडाको घरमा गाउँपालिका राखेका उनले भने, सचिव र सेवाग्राहीलाई गाउँपालिकाको कार्यालयमै बोलाएर सेवा दिइरहेका छौं। लामाका अनुसार ८ वटा वडाका सचिवले १२ वटैको काम गरिरहेका छन्। उनले कार्यालय नभएका ५ वटा वडालाई यसपटक भवन निर्माणका लागि १० लाखका दरले रकम विनियोजन गरिएको बताए।जिल्लाका बनेपा, पनौती, धुलिखेलबाहेक अरू नगरपालिकाका पनि भवन छैनन्। मण्डनदेउपुर नगरपालिका साविक महादेवस्थान गाविस कार्यालयमै चलाइए पनि ठाउँ नपुगेर घर भाडामा लिइएको छ। नमोबुद्ध नगरपालिकाले भवन शिलान्यास गरिसके पनि भाडाकै घरमा सञ्चालित छ। पाँचखाल नगरपालिका सरकारी कार्यालयमा छ। त्यहाँ मुआब्जा विवाद रहँदै आएको छ। बेथानचोक गाउँपालिका वृद्धाश्रम, खानीखोला गाउँपालिका सामुदायिक भवन, भुम्लु गाउँपालिका साविक सल्लेभुम्लु गाविस कार्यालय, तेमाल गाउँपालिका स्वास्थ्यचौकीको पुरानो भवन र चौंरीदेउराली गाउँपालिका साविक इलाका भवनबाट सञ्चालन भइरहेको छ। तेमालका ८ वटै वडा भाडाको घरमा सञ्चालित छन्। बेथानचोकको १ नं वडा भाडामा, २ र ३ वडा कार्यालय संयुक्त रूपमा आफ्नै भवनमा, ४ स्वास्थ्यचौकीको भवनमा र ५ र ६ संयुक्त रूपमा स्वास्थ्यचौकी भवनमा सञ्चालित छन्। भुम्लुका ६ वडा साविक गाविस भवनमा, एउटा भाडाको घर र एउटा टहरामा चलाइएको छ। मण्डनदेउपुरका मेयर टोकबहादुर वाइबाका अनुसार गाविसका १२ मध्ये ७ वडाका आफ्ना कार्यालय छैनन्। ७, ८ र ९ का संयुक्त कार्यालय छन्। नमोबुद्ध नगरपालिकाकाका ११ मध्ये ६ वटा भाडाको घरमा, १ र २ टहरामा, ५ को हुलाक कार्यालय र २ वटा आफ्नै भवनमा सञ्चालित छन्। पुन:संरचनाअघिका साविक गाविसका भवन नहुँदा सचिवले सदरमुकामबाटै काम गर्दै आएका थिए। अहिले पनि कार्यालय नभएका केही वडा सचिव सदरमुकाममै भेटिन्छन्।"
भदौ ७ मा भारत जाँदै,"काठमाडौं भुटान र चीनबीच उत्पन्न सीमा विवादका कारण भारत र चीनबीच द्वन्द्व चर्किरहेको अवस्थामा प्रधानमन्त्री शेरबहादुर देउवाले आगामी भदौ ७ (अगस्ट २३) देखि पाँचदिने भारतको राजकीय भ्रमण गर्ने प्राय: निश्चित भएको छ। भारत र चीनको विवाद चर्किरहँदा रणनीतिक भूराजनीतिक अवस्थामा रहेको नेपालले तटस्थता देखाउनुपर्ने औंल्याइएको अवस्थामा यो भ्रमणको औपचारिक तिथि सार्वजनिक हुन लागेको हो। भदौ ८ गते बिहीबार देउवाले नयाँदिल्लीमा उच्चस्तरीय भेटघाट गर्ने तयारी अन्तिम चरणमा पुगेको परराष्ट्र मन्त्रालय उच्चस्रोतले जानकारी दियो।प्रधानमन्त्रीको भ्रमण राजकीय भनिए पनि देउवालाई भारतीय राष्ट्रपति रामनाथ कोविन्दको निमन्त्रणा आइनसकेकाले तिथि घोषणा नगरिएको हो। उनको निमन्त्रणा आएपछि देउवा राष्ट्रपति भवनमा बस्ने नयाँ राष्ट्रपतिको पहिलो विदेशी पाहुना बन्ने अधिकारीहरूले बताए। यसअघिका दुई प्रधानमन्त्री केपी ओली र पुष्पकमल दाहालको राजकीय भ्रमण हँुदा तत्कालीन राष्ट्रपति प्रणव मुखर्जीले निमन्त्रणा गर्दै राष्ट्रपति गेस्ट हाउसका पाहुना बनाएका थिए। भ्रमणको तयारीमा प्रत्यक्ष संलग्न भारतका लागि नेपाली राजदूत दीपकुमार उपाध्यायले काठमाडौं आई प्रधानमन्त्री देउवालाई उक्त तिथिबारे जानकारी गराएको मन्त्रालय उच्चस्रोतले जनायो। तिथि औपचारिक रूपमा सार्वजनिक हुन बाँकी रहे पनि भदौ ७ मा भ्रमण हुने गरी तयारी भइरहेको अधिकारीले जनाए। उक्त तिथि परराष्ट्र मन्त्रालयसँगको समन्वयमा भारतीय पक्षबाटै तय गरिएकाले यसमा तलमाथि हुने सम्भावना न्यून छ। यसअघि दुई पटक तिथि तलमाथि भइसकेको छ। भारतले दिएको तिथि नेपाललाई नमिल्ने र नेपालले दिएको तिथि भारतीय पक्षलाई स्वीकार नहुने अवस्थाबीच यो तिथि तय भएको हो।प्रधानमन्त्री देउवाले भारत भ्रमणका क्रममा हैदराबाद र पटनाको समेत भ्रमण गर्नेछन्। उनले हैदराबादमा सूचना प्रविधिबारे जानकारी लिनेछन् भने बिहारमा नितिश कुमारसँग जनस्तरको सम्बन्ध र विकास मोडलबारे छलफल हुने जनाइएको छ। प्रधानमन्त्रीको पाँचदिने भ्रमणमा व्यापारीसँगको अन्तक्र्रियादेखि नेपाली समुदाय र विज्ञहरूसँग नेपालबारे प्रवचन र छलफललगायत कार्यसूची रहने जनाइएको छ।यो भ्रमणमा नयाँ सम्झौता गर्नेभन्दा पनि पहिलेका सम्झौता फलोअप गर्ने तयारी अघि बढेको राजदूत उपाध्यायले जानकारी दिए। प्रधानमन्त्रीकै हैसियतमा तीन पटक भारतको औपचारिक भ्रमण गरिसकेका देउवाले परराष्ट्रसँग भारतसँग भएका सम्झौताको सूची मागेका छन्। प्रधानमन्त्रीले यसअघिका सम्झौतामा हामी कहाँ चुक्यौं र कहाँ उनीहरू (भारतीय पक्ष) का कमजोरी रहे भन्ने विश्लेषणसहित सूची मगाएको परराष्ट्र स्रोतले जनायो। प्रधानमन्त्री हैसियतमा देउवा पहिलो पटक २०५२ माघमा नयाँदिल्ली पुगेका थिए। त्यतिबेलै उठेका विषय अहिलेसमेत मुद्दा बन्न सक्ने देखेर उनले यस्तो तयारी थालेका हुन्। यो सद्भावना भ्रमण नै हो, कुनै ठूलो सम्झौता हँुदैन। यसअघि भएका सम्झौता अघि बढाउने र किन कार्यान्वयनमा आएनन् भन्ने छलफल गर्ने हाम्रो तयारी हो, राजदूत उपाध्यायले कान्तिपुरसँग भने, ग्यासपाइप लाइन, पञ्चेश्वर, रेलमार्ग, विकास निर्माणमा सहयोगलगायत विषय छुटदैनन्। अन्य विकास परियोजना, सहकार्यसम्बन्धी विविध मोडलबारे पनि छलफल हुनेछ। दुई देशबीच केही असमझदारी भए चिर्ने कामसमेत यो भ्रमणले गर्ने अधिकारीहरूले जनाए।देउवा प्रधानमन्त्रीका रूपमा पहिलो पटक भारत जाँदा आईके गुजराल प्रधानमन्त्री थिए। दोस्रो पटक प्रधानमन्त्री भएर उनी २०५८ चैतमा भारत जाँदा भारतीय जनता पार्टीका अटल विहारी बाजपेयी प्रधानमन्त्री थिए। त्यतिबेला उनले भारतसँग पूर्वपश्चिम रेलमार्गको सम्भाव्यता अध्ययनलगायत विषय उठाएका थिए। तर अहिलेसम्म ती परियोजना अघि नबढेकाले देउवा त्यसको कारण जान्न इच्छुक छन्। पछिल्लो पटक प्रधानमन्त्री हैसियतमै उनी २०६१ भदौमा भारत गएका थिए। त्यतिबेला भएका सहमतिबारे पनि यसपटक उठाइने परराष्ट्रका एक अधिकारीले जनाए।नयाँ सम्भावना नखोजिने भन्ने त हुँदैन तर अहिले पुराना सम्झौता कार्यान्वयनमै जोड दिने विषयमा छलफल भइरहेको छ, प्रधानमन्त्रीका परराष्ट्र मामिला सल्लाहकार डा दिनेश भट्टराईले भने, सम्झौता भएर पनि टुंगोमा पुग्न नसकेका विषयमा प्रधानमन्त्रीले निकै चासो देखाउनुभएको छ। प्रधानमन्त्रीको भ्रमण तिथि र एजेन्डाबारे अझै छलफल चलिरहेको उनले जानकारी दिए।"
केसी अनशन सातौं दिनमा,"काठमाडौं (कास) चिकित्सा शिक्षा र सेवामा सुधारको माग गर्दै अनशनरत डा गोविन्द केसीका प्रतिनिधि र सरकारबीच आइतबार भएको तेस्रो वार्ता निष्कर्षविहीन भएको छ। गत सोमबारदेखि त्रिवि शिक्षण अस्पताल हातामा केसी आफ्नो ११ औं अनशनमा छन्। आफ्ना सुझाव समेट्दै संसद्मा रहेको चिकित्सा शिक्षा विधेयक तुरुन्त पास गर्नुपर्ने प्रमुख माग केसीेले अघि सारेका छन्। अर्को वार्ता गर्ने सहमतिबाहेक तेस्रो चरणको वार्तामा कुनै प्रगति नभएको केसी पक्षका वार्ताकारहरूले बताए। सरकारी वार्ता टोलीले केसीका माग संसद् र त्रिभुवन विश्वविद्यालयसँग सम्बन्धित भएकाले आफूहरूले सहजीकरणमात्र गर्न सक्ने बताउनुभयो, केसी पक्षीय वार्ताकार डा सुमन आचार्यले बताए, सरकारी वार्ता टोलीलाई खासमा म्यान्डेट नै छैन। सत्तापक्षीय दलहरूले हस्तक्षेप गरेर माग पूरा नगराएसम्म वार्ताको अन्तहीन शृंखला चल्ने र निष्कर्ष ननिस्कने वार्तामा सहभागी एक प्रतिनिधिले बताए। उनले चिकित्सा शिक्षा ऐनलाई तोडमरोड गरेर व्यवसायीले कमाउने र चलखेल गर्न सक्ने खालको बनाउन सत्ता र विपक्ष दुवैतर्फका सांसदहरू लागिरहेको पनि आरोप लगाए। चिकित्सक संघका अध्यक्ष मुक्तिराम श्रेष्ठले प्रधानमन्त्री, शिक्षामन्त्री र स्वास्थ्यमन्त्रीलाई राजनीतिक रूपमा प्रतिबद्धता जनाएर डा केसीका सुझाव विधेयकमा समावेश गरी पारित गराउन अपिल गरेका छन्। उनले वार्तामा चिकित्सक संघलाई सहभागी नगराइएकाले पनि सरकारी पक्षले दबाब महसुस नगरेको बताए। डा केसीसँग यसअघि सरकारले गरेका सहमति अविलम्ब पालना गरी उनको जीवन रक्षा गर्न पनि श्रेष्ठले सरकारसँग माग गरे।"
त्रिविमा रिले अनशन,"काठमाडौं (कास) प्रधानमन्त्री शेरबहादुर देउवाले त्रिभुवन विश्वविद्यालयका आंशिक शिक्षकलाई माग पूरा गरिदिने आश्वासन दिएका छन्। त्रिवि आंशिक प्राध्यापक संघको अगुवाइमा ६ दिनदेखि कीर्तिपुरस्थित विश्वविद्यालयअगाडि रिले अनशनरत आंशिक शिक्षकका माग बुझ्दै प्रधानमन्त्री देउवाले यस्तो आश्वासन दिएका हुन्। हाम्रा माग प्रधानमन्त्रीलाई पेस गरेका छौं, ज्ञापनपत्र बुझाउने टोलीमा संलग्न शिक्षक योगेश जोशीले भने, प्रधानमन्त्रीज्यूले शिक्षामन्त्रीसँग सल्लाह गर्छु, तत्काल के सक्छु, गर्छु भन्नुभएको छ। प्रधानमन्त्रीबाट सकारात्मक संकेत पाए पनि शिक्षकहरूको अनशन भने जारी छ। त्रिवि उपकुलपति तीर्थ खनियाँ देशबाहिर रहनुभएकाले तत्कालै अघि बढ्न सकेको छैन, अर्का शिक्षक घमराज लुइँटेलले भने, उहाँ फर्कनुभएपछि शिक्षामन्त्रीसहित बसेर समस्या समाधान गर्ने आशा राखेका छौं। आंशिक प्राध्यापकको दाबीअनुसार त्रिविका ६० आंगिक र केन्द्रीय क्याम्पसका गरी १ हजार २ सयजति आंशिक शिक्षक छन्। आंशिक शिक्षकहरूले हालसम्म त्रिविअन्तर्गत आंगिक क्याम्पसहरूमा प्राध्यापनरत सम्पूर्ण आंशिक प्राध्यापकहरूलाई बिनासर्त तत्काल करार गरियोस् र आंशिक प्रथाको अन्त्य गरियोस् भन्ने एकबुँदे माग अघि सारेर अनशन थालेका हुन्। उक्त माग लिएर संघको टोलीले विश्वविद्यालयका कुलपति तथा प्रधानमन्त्रीलाई ज्ञापनपत्र बुझाएको हो।त्रिविका स्थायी प्राध्यापकहरूले वर्षौं लामो बिदा लिँदा आंशिक शिक्षकबाट काम चलाउने तर हामीलाई पाउनुपर्ने समान ज्याला पनि नदिइने अवस्थाले आन्दोलनमा उत्रिनुपरेको हो, लुइँटेलले भने, १२१५ वर्षदेखि पढाउँदै आएकाहरूको उमेर हद नाघिसकेको छ। सेवा आयोग खुल्दैन। हामीले स्वत: स्थायी गर्न भनेका छैनौं। हामी सक्षम छौं, प्रतिस्पर्धा गर्न देऊ मात्र भनेका हौं। मासिक ज्यालादारीमा राख, शोषण नगर भन्दै आएका छौं। त्रिविको नियमानुसार दैनिक दुई पिरियड पढाउनेलाई पूर्णकालीन शिक्षक भनिन्छ। आन्दोलनरत शिक्षक आंशिक शिक्षक राख्ने चलनै हटाउनुपर्ने पक्षमा छन्।त्रिविकी शिक्षाध्यक्ष प्रा सुधा त्रिपाठीले कार्यकारी परिषद्ले चार महिनाअघि नै १ हजार ४ सय २० जनाको दरबन्दी पारित गरेर पदपूर्तिका लागि अगाडि बढाइएको भन्दै अनशनका माग त्रिविको काबुमा नरहेको बताइन्।"
पौराणिक नाच सञ्चालन माग,"ललितपुर (कास) गोदावारी नगरपालिका १२ का ५६ वर्षीय भाइराम माली ६ महिनादेखि खुट्टाको बिरामी छन्। उनी ठेचो नवदुर्गा भवानी देवी गुठीका गुठीयार पनि हुन्। खुट्टाकै समस्याले उनलाई घर भित्रबाहिर गर्न पनि गाह्रो छ। तर आउँदो दसंैमा पाटन दरबार स्क्वयारस्थित मूल चोकसँग सम्बन्धित लोप भइसकेका पर्व पुन: सञ्चालन गर्ने उद्देश्यले आइतबार आयोजित अन्तक्र्रियामा भने उनी सहभागी भए। उनी भन्छन्, उपत्यकाका देवी नाचहरूको धार्मिक र पौराणिक महत्त्व छ, उनले भने, तान्त्रिक र यान्त्रिक तरिकाले देखाइने नाचको विशेषता पनि आफ्नै छ। उनले ४० वर्षदेखि बन्द नाच पुन: सञ्चालन गर्नुपर्ने कारण बताउन आएको जनाए।यल सांस्कृतिक पर्व संरक्षण समितिले मंगलबजारमा गरेको अन्तक्रियामा ठेचो नवदुर्गा भवानी देवी गुठीका नाइके भक्तलाल मालीले यो दसैंमा लोप भइसकेको नाच पुन: सञ्चालन गर्न गुठीयार तयार रहेको बताए। तर महानगरपालिकाले बजेट छुटयाइदिनुपर्यो, उनले भने। समितिले लोप भइसकेका नाच पुन: सञ्चालनमा आएमा दसैंमा पाटन दरबार स्क्वायरमा रात्रिकालीन पर्यटन व्यवसाय सञ्चालन गर्न पहल गर्ने भएको छ। समिति संयोजक सविन श्रेष्ठले रात्रिकालीन पर्यटन व्यवासय सञ्चालनमा ल्याउन ललितपुर उद्योग वाणिज्य संघलगायत निजी संस्था सकारात्मक भएको बताए। यसले महानगरको राजस्व वृद्धि हुन्छ, उनले भने। गत वर्ष पनि समितिकै आयोजनामा सरोकारवाला गुठीयार, निजी संस्था, सरकारी निकायसँग लोप भइसकेका जात्रा पुन: सञ्चालन गर्ने विषयमा छलफल भएको थियो। त्यतिबेला ललितपुर महानगरपालिकाका कार्यकारी अधिकृत, गुठी संस्थानले दिँदै आएको दरबन्दी रकममा समयनुकूल परिमार्जन गर्ने प्रतिबद्धता जनाएको थियो। सोहीअनुसार गुठीयारले दरबन्दी रकम वृद्धि गर्न महानगरपालिकामा प्रस्तावना पेस गरे। तर महानगरले चालु आवमा रकम वृद्धि गरेन।यसै विषयलाई लिएर गुठीयारले महानगरपालिकामा डेलिगेसन गएका छन्। दसैंमा नाच सञ्चालन गर्ने भए साउनको अन्तिम सातादेखि तयारी थाल्नुपर्ने उनीहरूको भनाइ छ। उनीहरूले महानगर प्रमुख चिरीबाबु महर्जनलाई भेटी नाच पुन: सञ्चालन गर्नेनगर्नेबारे अन्याल भएको जानकारी दिए। नवदुर्गा नाचका गुरु धर्मराज महर्जनले महानगरले जसरी भए पनि रकम छुट्याएर लोप भइसकेको नाच संरक्षण गर्न आग्रह गरे। नाच सञ्चालन गर्न आवश्यक लाखौं रुपैया गुठीयारले व्यक्तिगत रुपमा व्यहोर्न गाह्रो छ, उनले भने। महानगर प्रमुख चिरीबाबुले आवश्यक बजेटका लागि बोर्ड बैठकमा प्रस्ताव राख्ने बताए।"
दुर्घटनामा मृत्यु हुनेको संख्या बढ्यो,"काठमाडौं २०७३ जेठ ३१ मा दैलेखको आठबीस नगरपालिकाको नैनालामा बस दुर्घटना हुँदा ११ जनाको मृत्यु भयो। कालीकोटको जितेकाँडाबाट महेन्द्रनगरका लागि छुटेको ना४ख २९९८ नम्बरको बस दुर्घटनामा १० जनाको घटनास्थलमै र एक जनाको उपचारका लागि लैजाने क्रममा मृत्यु भयो। बढी घुम्ती, साँघुरा सडक र चालकको लापरबाहीले दुर्घटना भएको प्रहरीले जनाएको छ। गत वर्ष फागुनमा डडेलधुराको नवदुर्गा गाउँपालिकामा जिप दुर्घटना हुँदा तीन जनाको ज्यान गयो। साँघुरो कच्ची र भिरालो सडकमा सन्तुलन नमिल्दा दुर्घटना भएको प्रहरीको प्रतिवेदनमा छ। प्रत्येक वर्ष मुलुकमा सवारी दुर्घटना बढ्दै गएको छ। सडकको कमजोर पूर्वाधार र चालकको लापरबाहीले सवारी दुर्घटनामा मानिसको मृत्यु र अंगभंग हुने क्रम बढ्दो छ। ट्राफिक प्रहरीको तथ्यांकअनुसार मुलुकभर प्रत्येक दिन ६ जनाको मृत्यु सवारी दुर्घटनाकै कारण हुने गरेको छ। दुर्घटनामा आव ०७३७४ मा २ हजार १ सय ९५ को मृत्यु भएको ट्राफिक निर्देशनालयले जनाएको छ। यस वर्ष उपत्यकामा भएका ८ हजार ९ सय ७१ सवारी दुर्घटनामा १ सय ३२ जनाको मृत्यु भएको थियो। ०७२७३ मा भने २ हजार ६ जनाको मृत्यु भएको थियो। यसअनुसार सवारी दुर्घटनामा प्रत्येक दिन ५ जनाको मृत्यु हुने गरेको तथ्यांक प्रहरीले सार्वजनिक गरेको थियो। ०७२७३ मा १५ हजार ९० वटा सवारी दुर्घटना भएका थिए। महानगरीय उपत्यका ट्राफिक प्रहरी प्रमुख सर्वेन्द्र खनालले मुलुकभर सवारी दुर्घटनामा मृत्यु हुनेको संख्या प्रत्येक वर्ष बढ्दै गएको बताए। मुलुकभर सडक स्थिति एकदम नाजुक छ, यात्रीले ढुक्कसँग घर पुग्ने अवस्था छैन, उनले भने, सवारी दुर्घटनाको संख्या अझै बढ्न सक्छ। खनालले दुर्घटना रोक्न ठोस योजना ल्याउनुपर्ने बताए। ट्राफिक प्रमुख खनालले भौतिक पूर्वाधार तथा यातायात मन्त्रालयले सडकको अवस्था अध्ययन गर्नुपर्ने सुझाव दिँदै भने, ग्रामीण भेकमा जथाभावी सडक खन्न दिनु हुन्न, ग्रामीण तथा कृषि सडक इन्जिनियरिङ अध्ययन गरेर मात्र खन्न लगाउनुपर्छ। सार्वजनिक यातायातका अनुसन्धानकर्ता पुल्चोक इन्जिनियरिङ क्याम्पसका अतिथि प्राध्यापक सूर्यराज आचार्यले सडक तथा सार्वजनिक यातायातको अवस्था निकै दयनीय भएको बताए। मुलुकभरको कुरा नगरौं, राजधानीकै दुरवस्था छ, उनले भने, सडक व्यवस्थित बनाउनैपर्छ। ०७३७४ मा पूर्व क्षेत्रमा २ हजार ८ सय ९३ गाडी दुर्घटनामा ४ सय ६५ जनाको मृत्यु भयो। मध्य क्षेत्रमा १४ सय ४ सवारी दुर्घटना भएका छन् भने ७ सय १४ जनाको तथा पश्चिमाञ्चल क्षेत्रमा १२ सय १६ सवारी दुर्घटनामा ५ सय ५ जनाको मृत्यु भएको तथ्यांक छ। मध्यपश्चिम क्षेत्रमा ३ सय ७० सवारी दुर्घटनामा २ सय ५५ र सुदूरपश्चिम क्षेत्रमा २ सय ३४ दुर्घटनामा १ सय २४ जनाको मृत्यु भएको छ।"
जिससमा खड्का निर्विरोध,ललितपुर (कास) जिल्ला समन्वय समिति (जिसस) को संयोजकमा कांग्रेस उम्मेदवार अमरबहादुर खड्का निर्विरोध चयन भएका छन्। जिल्ला निर्वाचन कार्यालयका अनुसार आइतबार २ बजेसम्म मनोनयन दर्ताको समय रहेकोमा संयोजकमा गोदामचौरका खडकाको एकल उम्मेदवारी परेको हो। उपप्रमुखमा कांग्रेसले माओवादीलाई समर्थन गरेको छ। माओवादीबाट उपाध्यक्षमा बुंगमतीका बिनेश महर्जनले मनोनयन दर्ता गराएका छन् भने एमालेबाट गम्भीर रानाले उम्मेदवारी दिएका छन्। यस्तै ७ सदस्यमध्ये ५ कांग्रेस र २ सदस्य माओवादीलाई दिने सहमतिअनुसार दुवै पार्टीले उम्मेदवार मनोनयन दर्ता गराएका छन्। कार्यालयका अनुसार सोमबार उम्मेदवारको अन्तिम नामावली प्रकाशन गरिनेछ। चुनाव भने साउन २० मा हुनेछ।
जोशीलाई माइनर हृदयाघात,काठमाडौं (कास) कांग्रेस केन्द्रीय सदस्य नवीन्द्रराज जोशी हृदयाघात भएपछि अस्पताल भर्ना भएका छन्। शनिबार बिहान अचानक छाती दुखेर शिक्षण अस्पतालको मनमोहन कार्डियो भास्कुलर सेन्टर भर्ना भएका जोशीको आइतबार एनजियोप्लास्ट गरिएको थियो। एनजियोप्लास्ट गरेपछि उनको अवस्था सामान्य रहेको उनका स्वकीय सचिव पुष्कर जोशीले बताए। उनका अनुसार जोशीलाई माइनर हृदयाघात भएको हो।
खानेपानी ट्यांकी उद्घाटन,ललितपुर (कास) गोदावरी नगरपालिका प्रमुख गजेन्द्र महर्जनले ठेचोस्थित नवनिर्मित खानेपानी ट्यांकीको आइतबार उद्घाटन गरेका छन्। यहाँ लामो समयदेखि खानेपानीको समस्या भएपछि स्थानीयको मागअनुरूप खानेपानी डिभिजन कार्यालयको सहयोगमा ट्यांकी निर्माण गरिएको हो।
प्रसूतिमा भित्रियो सिटी स्क्यान,"काठमाडौं (कास) प्रसूति गृह थापाथलीमा सिटी स्क्यान मेसिन सञ्चालनमा आएको छ। अस्पतालमा सिटी स्क्यान अत्यावश्यक भए पनि यसअघि बजेट अभावले भित्र्याउन नसकिएको निर्देशक डा अमिरबाबु श्रेष्ठले बताए। मेसिन सञ्चालनमा आएपछि आफ्ना बिरामीलाई सिटी स्क्यान का लागि बाहिर रेफर गर्नुनपर्ने उनले जनाए। विपन्नवर्गका बिरामीले पनि महँगो शुल्क तिरेर निजी अस्पतालबाट सिटी स्क्यान गर्थे, हाम्रोमा निजी अस्पतालभन्दा आधा सस्तोमा यसको सेवा पाइन्छ, उनले भने। अस्पतालले थप उपकरण पनि खरिद गर्ने तयारी गरिरहेको अस्पताल प्रशासनले जनाएको छ। बालबालिको मुटुको जाँच गर्ने मेसिन इकोकार्डियो र ब्लड बैंक चाँडै सञ्चालनमा ल्याउने तयारी भइरहेको श्रेष्ठले जनाए।"
एमाले र नेमकिपाको प्रतिस्पर्धा,"भक्तपुर (कास) जिल्ला समन्वय समिति (जिसस) को प्रमुख, उपप्रमुख तथा सदस्य पदका लागि एमाले र नेमकिपाबीच प्रतिस्पर्धा हुने भएको छ। साउन २२ मा हुने समितिको चुनावका लागि दुई दलले मात्रै आइतबार उम्मेदवारी दर्ता गराएका छन्। निर्वाचन अधिकृतको कार्यालयमा एमालेका तर्फबाट जिसस प्रमुखमा नवराज गेलाल, उपप्रमुखमा सरीता कुँवरले उम्मेदवारी दिएका छन्। सदस्यहरूमा शकुन्तला श्रेष्ठ, गीता देउजा, कमला पोखरेल, श्रीराम व्याञ्जु, उमेश श्रेष्ठ, बाबुकाजी श्रेष्ठ र दलित तथा अल्पसंख्यक सदस्यमा गीता बिसुंखेले उम्मेदवारी दिएका छन्। नेमकिपाले प्रमुखमा कमला भारती गिरी र उपप्रमुखमा हरि रत्न गोर्खालीलाई उम्मेदवार बनाएको छ। सदस्यहरूमा रोशनमैया सुवाल, रोशन खत्री, जितेन्द्र मुनकर्मी, रञ्जना त्वाती, जगतलाल मानन्धर, विजयालक्ष्मी शाक्य र सुनीता द्यौलाको उम्मेदवारी परेको निर्वाचन अधिकृत भोजराज शर्माले जनाए। जिससमा एमालेको बहुमत छ।"
गलत उपचारले ज्यान गुमाउँदै,"वीरगन्ज सुवर्णपुर गाउँपालिका७ सेढवाकी १८ वर्षीया रेणु चौधरी बवासिरले पीडित थिइन्। उक्त गाउँका अधिकांश बिरामी उपचारका लागि सीमापारि भारत, विहारको इनर्वा बजार पुग्ने गरेका छन्। रेणुलाई पनि परिवारले गत महिना इनर्वास्थित अनील कुमारको क्लिनिकमा पुर्यायो। डाक्टर ले शल्यक्रिया गर्न सुझाए। तर, शल्यक्रिया गरेको पाँचौं दिनदेखि अत्यधिक रक्तश्राव हुन थाल्यो। यही कारण उनले असार अन्तिम साता ज्यानै गुमाइन्। अनाहकमा छोरीको ज्यान गएपछि पिता रघुराम पीडामा छन्। छोरीको उपचारमा डाक्टरले लापरबाही गरेको उनलाई लाग्छ। तर, क्लिनिक भारततिर भएकाले कानुनी उपचार अघि बढाउन असमर्थ छन्। अब पछुताउनुबाहेक के नै गर्न सक्छु र, उनले भने। सढेवा नजिकै पटेर्वासुगौली गाउँपालिका५ उत्तरबारी सुगौलीकी ५५ वर्षीया चनमतीया देवी थरुनीले पनि भारतीय बजारका डाक्टरबाट पाठेघरको शल्यक्रिया गराइन्। गत फागुनमा शल्यक्रिया गराएकी उनको चैतमा मृत्यु भयो। जगरनाथपुर गाउँपालिका ३ बिजबनियाका शिक्षक अली अहमदले पत्नी सैयदा खातुनको पित्तथैलीमा रहेको पत्थरी हटाउन इनर्वाका डा एसके शुक्लासँग शल्यक्रिया गराएका थिए। अपरेसनका क्रममा अत्यधिक रक्तश्राव भएपछि एम्बुलेन्समा राखेर सदरमुकाम वीरगन्ज पुर्याएँ, अहमदले भने, नारायणी उपक्षेत्रीय अस्पतालमा उनको मृत्यु भयो। दलालको चक्करमा अवैध ठाउँमा शल्यक्रिया गराउँदा यस्तो नियति भोग्नुपर्यो। उपचारका लागि भारतीय बजारमा निर्भर सीमावर्ती क्षेत्रका बासिन्दा दलालमार्फत त्यहाँका अदक्ष स्वास्थ्यकर्मीको पहुँचमा पुग्दा ज्यानै गुमाएका घटना अरू पनि थुप्रै छन्। गलत उपचारले रोग बल्झिएर बिरामी झनै थलिएका छन्। सेढवाका शिक्षक ओमप्रकाश चौधरीका अनुसार भारतमा खुलेका क्लिनिकले नेपाली गाउँमा महिला एजेन्ट परिचालन गरेका छन्। उनीहरू गाउँघर डुलेर महिला समूहबीच डाक्टरको प्रचारप्रसार गर्छन्, उनले भने, २०३० रुपैयाँमै टिकट काटेर फलना दिन उपचार गराउन आउन भन्छन्। कतिपयले गाउँगाउँमा डाक्टरको सेवासुविधाबारे चर्को आवाजमा माइकिङ समेत गराउने गरेका छन्। नेपाल सरकारले सञ्चालनमा ल्याएका स्वास्थ्यचौकीमा नियमित औषधि नपाउने, स्वास्थ्यकर्मी लामो समय अनुपस्थित हुनेलगायत समस्याले ग्रामीण जनतामा नकारात्मक सन्देश गएको छ, चौधरी भन्छन्, स्वास्थ्यचौकीमा उपचारै हुँदैन भन्ने मानसिकता बनिसकेको छ। वीरगन्जबाट झन्डै ४० किमि पश्चिमको सीमावर्ती गाउँ जानकीटोला हुँदै पुगिन्छ इनर्वा बजार। सीमावर्ती क्षेत्रमा बसोबास गर्ने दुवै देशका स्थानीयको वेशभूषा, बोलीचाली एउटै भएकाले छुट्याउन गाह्रो पर्छ। गरिब बिरामी महँगो भाडा तिरेर सदरमुकाम वीरगन्ज जान सक्दैनन्। बरु सीमापारि खुलेका अवैध क्लिनिकमा जान रुचाउँछन्। रोगबारे सामान्य जानकारी मात्र राख्ने कम्पाउन्डरले नै क्लिनिक चलाउने गर्छन्। पर्सासँग सीमा जोडिएको इनर्वा, भंगहा, मैनाटार, सिक्टा, भिखनाठोरी, जमुनियालगायत बजारमा यस्ता अवैध क्लिनिक सञ्चालनमा छन्। अनील कुमारको क्लिनिक सहजै भेट्न मुस्किल पर्छ। मुख्य सडकको पश्चिमपट्टि मस्जिदतर्फ साँघुरो गल्लीमा एकतले पहेंलो घर रहेछ। बुधबार अपराह्न त्यहाँ पुग्दा दर्जनभन्दा बढी महिला उपचारको पालो कुरिरहेका थिए। तीमध्ये अधिकांश नेपालबाटै आएको त्यहाँ कार्यरत एक कर्मचारीले सुनाए। नेपालका स्वास्थ्यचौकीका कर्मचारीले उचित सल्लाहसम्म दिने नगरेको गुनासो व्याप्त छ। जिल्ला जनस्वास्थ्य प्रमुख राजकिशोर पण्डितले ग्रामीण जनता अझै पनि उपचारका लागि भारतको सीमावर्ती क्षेत्र जाने गरेको स्विकारे। बोर्डरमा चलिरहेका क्लिनिकले नेपाली बिरामीलाई लक्षित गरी गाउँमा एजेन्ट नै परिचालन गरेका छन्, उनले भने, विभिन्न कारणले जनता अझै पारिपट्टि जान बाध्य छन्। उनका अनुसार शिक्षाको स्तर कम हुनु, सरकारले उपलब्ध गराउने सेवाबारे जानकार नहुनु र निर्धारित समयसम्म स्वास्थ्य संस्था नखुल्नुका कारण विपन्न बिरामी पारिपट्टि जाने गरेका छन्। नेपाली बिरामीलाई लक्षित गरी सञ्चालनमा रहेका अधिकांश क्लिनिक ठग्ने नियतले खुलेका जनस्वास्थ्य प्रमुखले बताए। जनस्वास्थ्य कार्यालयका अनुसार पाँचौं तहको हेल्थ एसिस्टेन्ट एक जना, अहेब तीन र अनमी दुई जनाको दरबन्दीसहित जिल्लाका प्रत्येक गाउँमा स्वास्थ्यचौकी सञ्चालनमा छन्। दरबन्दीअनुसार स्वास्थ्यकर्मी कहिल्यै भेटिँदैनन्, पोखरियाका सामाजिक परिचालक धर्मेन्द्र चौरसिया भन्छन्, आलोपालो गरेर आउँछन्, केही स्वास्थ्यचौकी त कार्यालय सहयोगीका भरमा समेत चलिरहेका छन्। वीरगन्जमा रहेको नारायणी उपक्षेत्रीय अस्पतालको ओपीडी त मुस्किलले २ घण्टा पनि खुल्दैन, देहातको स्वास्थ्यचौकीको के अवस्था होला? चौबीसै घण्टा उपलब्ध हुनुपर्ने सेवा नपाउँदा बिरामी बाहिर जान बाध्य भएको जनस्वास्थ्य प्रमुख पण्डितले बताए। पैसा हुनेहरू वीरगन्ज, चितवन, पटना, दिल्ली जान्छन्, उनले भने, नहुने बोर्डर छेउछाउ खुलेका क्लिनिक धाउँछन्। कर्मचारी स्रोतका अनुसार विभिन्न रोगसम्बन्धी जनचेतना फैलाउन मन्त्रालय र गैरसरकारी संस्थाबाट ठूलो बजेट आए पनि जनस्वास्थ्यले सहरमै गोष्ठी गरी रकम सिध्याउने गरेको छ। कार्यक्रमका लागि लाखौं रकम लिएका कर्मचारीले अझै फस्र्योटसमेत गरेका छैनन्। जिल्लाका तीन कर्मचारी लामो समयदेखि कार्यालयमा कार्यरत छन्, स्रोतले भन्यो, अन्यत्र सरुवा भए पनि केही दिनमै विभागमा मिलाएर फर्किन्छन्, उनीहरूको सिन्डिकेटका कारण पनि जिल्लाको समग्र स्वास्थ्य सेवा लथालिंग छ।"
हत्या आरोपमा युवती पक्राउ,"धादिङ नेपाल प्रहरीका प्रहरी सहायक निरीक्षकलाई गत शुक्रबार मकैबारीमा बोलाई हत्या गरेको आरोपमा स्थानीय युवती तारा थापा मगरलाई प्रहरीले नियन्त्रणमा लिएको छ। नियन्त्रणमा लिइएकी ताराका श्रीमान् शान्तलाल तामाङ भने फरार छन्।साँझ खाना खाई खनियावास गाउँपालिकाको दार्खास्थित इलाका प्रहरी चौकीको टेन्टमा सुतेका प्रसनि वीरबहादुर गुरुङलाई परिचितले नै बोलाएकाले छाता, टर्चलाइट लिएर घटनास्थल गएको देखिन्छ, प्रहरी उपरीक्षक शरदकुमार खत्रीले भने, व्यक्तिगत मोबाइलको कल डिटेल लिन अदालती आदेशले केही ढिलाइ भए पनि आइतबारसम्म फोन गरी बाहिर बोलाउने सबै पत्ता लाग्छ। घटनापछि अनुसन्धानका लागि राजधानीबाट प्रहरी नायब उपरीक्षक दिपेन्द्रसिंह पञ्जियारको टोली घटनास्थल पुगेको थियो। अनुसन्धानकै क्रममा तारा थापालाई नियन्त्रणमा लिइएको प्रहरीले जनाएको छ।"
बढे बाघ,"गुलरिया (कास) बाघको आहारा, बासस्थान, पानीको प्रचुर व्यवस्थापन र चोरी सिकारी नियन्त्रण हुन थालेपछि बर्दिया राष्ट्रिय निकुञ्जमा बाघको संख्या बढ्दै गएको छ। सन् २०१५ मा ५० वटा मात्रै बाघ रहेको निकुञ्जमा हाल ६२ पुगेको छ। निकुञ्जका अनुसार सन् २००९ मा १८ र २०१३ मा ३७ वटा बाघ थिए। निकुञ्जका निमित्त संरक्षण अधिकृत रमेशकुमार थापाका अनुसार संरक्षणका लागि नेपाली सेना, निकुञ्जका कर्मचारी, स्थानीय समुदाय र चोरी सिकारविरुद्धको युवा दस्ता परिचालन गरिएको छ। बाघको संख्या वृद्धि गर्न गत वर्षदेखि बर्दिया निकुञ्जको गेरुवा नदी तटीय क्षेत्र र बबई उपत्यकामा करिब एक हजार हेक्टरमा घाँसेमैदान व्यवस्थापन गरिएको छ। त्यस्तै २५ भन्दा बढी नयाँ पानी पोखरी निर्माण गरिएको छ।"
फर्किइन् बेचिएकी युवती,"तनहुँ (कास) यहाँकी एक युवतीलाई सिंगापुरमा रोजगारी लगाइदिने भन्दै ४ लाख लिएर पर्वत, कुस्माकी निसा खातुनले असार १ गते काठमाडांै पुर्याइन् । १५ दिन त्यहाँ राखेपछि निसाले जहाजको सीधा उडानको टिकट नपाएको भन्दै दिल्ली गएर उडाइदिने बहाना बनाइन्। दिल्लीको होटल स्विट ड्रिममा बन्धक बनाइएपछि भने युवतीले आफूलाई बिक्री गरिएको थाहा पाइन् । उनले होटलको पार्सवर्ड प्रयोग गरेर इन्टरनेटमा भारतमा रहेका पत्रकार करिम बकसलाई खबर गरिन्। करिमले शान्ति पुन:स्थापना केन्द्र कपिलवस्तुका जिल्ला संयोजक भूमिराज भट्टराईलाई खबर गरिदिए। दिल्लीस्थित हेल्प ट्रस्ट नामक संस्थाको सहयोगमा भारतीय प्रहरीले होटलमा छापा मार्यो। गत मंगलबार (साउन १०) प्रहरीले होटलका नेपालीभाषी मेनेजर पवन तामाङलाई पक्राउ गर्यो। उद्धारपछि भारतस्थित नेपाली राजदूतावासको सहयोगमा पीडितलाई नेपाल ल्याइएको छ।उनले आइतबार प्रमुख जिल्ला अधिकारी रीतेशकुमार शाक्यलाई घटनाबारे जानकारी गराउनुका साथै प्रहरीमा पीडकविरुद्ध किटानी जाहेरी दिएकी छन्। अभियुक्त रहेको आशंकामा दुलेगौंडा पुगेर खोजी गरेको प्रहरी उपरीक्षक सुरेन्द्रबहादुर गुरुङले बताए।"
चुनावबारे अलमल,"संविधानले तोकेको संक्रमणकालीन समय सकिन छ महिनाभन्दा कम समय छ। यो संक्रमण टुंग्याउन प्रदेश र संघीय संसद्को चुनाव हुनु अपरिहार्य छ। हामीकहाँ चुनाव निम्ति अनुकूल मौसम भने मंसिरसम्म मात्र हो। यसका लागि कानुनी र प्राविधिक तयारीमा सरकारका तर्फबाट जुन किसिमको तदारुकता देखिनुपर्ने हो, त्यो देखिएको छैन। चुनाव गराउनुपर्ने समय साँघुरिँदै जाँदा प्रदेशसभा र प्रतिनिधिसभा सदस्यको चुनाव एकैचोटि गर्ने कि बेग्लाबेग्लै भन्ने बहस पनि सुरु भएको छ। सरकार दुइटै चुनाव एकैपटक गर्ने तयारीमा देखिन्छ भने प्रमुख प्रतिपक्षी दलबाट त्यही किसिमको धारणा सार्वजनिक भएको छ। निर्वाचन आयोगले भने एकै पटक चुनाव गर्दा हुने कठिनाइ औंल्याइरहेको छ। संविधानको अन्तर्वस्तुमा असन्तुष्ट दललाई सहमत गराउँदै मूलधारको राजनीतिमा ल्याउने कोसिस र सत्ता फेरबदलले अधिकांश समय खाँदा छोटो समयावधिमा विभिन्न तहका चुनाव गराउने चाप परेको हो। नयाँ संविधान जारी भएको करिब डेढ वर्षपछि मात्र सरकारले स्थानीय तहको निर्वाचन घोषणा गर्न सक्यो। वैशाख ३१ बाट हुन थालेको स्थानीय तहको निर्वाचन अझै आठ जिल्लामा गर्न बाँकी छ। प्रदेशसभा र संघीय संसद्को निर्वाचन गराउन चाहिने केही कानुन बनेकै छैनन्। प्रदेशसभा सदस्य निर्वाचन, प्रतिनिधिसभा सदस्य निर्वाचन र राष्ट्रियसभा सदस्य निर्वाचनसम्बन्धी विधेयक संसद्मै अड्किएका छन्। कानुन बेलैमा नबन्दा निर्वाचन आयोगको तयारीमै प्रभाव पर्छ। त्यसैले संसद्बाट विधेयकलाई जतिसक्दो छिटो पारित गराउन जरुरी छ। निर्वाचन आयोगले साउन १५ भित्र निर्वाचन क्षेत्र निर्धारणको प्रतिवेदन बुझाउन सरकारलाई भनिरहेका बेला सरकारले भर्खर मात्र आयोग गठन गरेको छ। एक साताअघि काम थालेको आयोगले अहिले तोकिएकै म्यादभित्र काम सक्यो भने पनि अझै दुई साता समय लाग्छ। प्रतिनिधिसभा सदस्य निर्वाचनका लागि १ सय ६५ र प्रदेशसभा सदस्य निर्वाचनका लागि ३ सय ३० निर्वाचन क्षेत्र निर्विवाद ढंगले निर्धारण गर्नु निकै चुनौतीपूर्ण छ। यतिखेर कतै नअलमलिई चुनावी तयारीमा जुट्नुपर्ने बेला छ। चुनावको विधि र प्रक्रियाबारे नयाँनयाँ बहस र छलफलले अन्योल पैदा गर्न सक्छ। निर्वाचन आयोगले प्रदेशसभा र प्रतिनिधिसभा सदस्यको निर्वाचन बेग्लाबेग्लै मितिमा गर्न प्रस्ताव गरिसकेको अवस्थामा प्रधानमन्त्री शेरबहादुर देउवाले एकैचोटि गर्ने गरी छलफल अघि बढाएका छन्। उनले मुख्य दलहरूका साथै निर्वाचन आयोगका पदाधिकारीसँग पनि कुराकानी गरेका छन्। प्रदेशसभा र प्रतिनिधिसभा निर्वाचन एकै पटक गर्नु खर्च र समयका दृष्टिले उपयुक्त नै देखिन्छ। तर यसका लागि प्राविधिक र कानुनी समस्या छन्। तिनको व्यवस्थापनले पनि समय लिन सक्छ। त्यसैले दुइटा चुनाव एकैचोटि गर्ने कि बेग्लाबेग्लै, तत्काल निर्णय गर्न जरुरी छ। एकैचोटि गर्ने भए सरकारले राजनीतिक तथा कानुनी कठिनाइ पनि सल्टाउनुपर्छ। एकैचोटि चुनाव भए मतपत्र कतिवटा हुने भन्नेमा पनि बहस होला। सबै ठाउँमा मतपत्रमा स्वस्तिक छाप हान्ने पुरानै विधिबाट मतदान गराउने कि सम्भव हुने ठाउँमा विद्युतीय मेसिन प्रयोग गर्ने भन्ने विषयमा छलफल भइरहेको सरकारका प्रवक्ताको भनाइ छ। यसबारे पनि सरकारले निर्णय गर्नुपर्छ। विद्युतीय मेसिन प्रयोग गर्ने निर्णय भए समयका कारण तयारीमा समस्या हुन सक्छ। संविधानले संघीय संसद् (राष्ट्रियसभा र प्रतिनिधिसभा) मा प्रत्येक राजनीतिक दलबाट कम्तीमा एक तिहाइ सदस्य महिला हुनुपर्ने व्यवस्था गरेको छ। एकैचोटि चुनाव गराउँदा संविधानबमोजिम महिला प्रतिनिधित्व गराउन कठिनाइ आउला कि भन्ने संशय पनि छ। त्यसैले संवैधानिक र कानुनी व्यवस्था, निर्वाचनको व्यवस्थापकीय र प्राविधिक पक्ष विचार गरेर मात्र निर्वाचनबारे निर्णय गर्नुपर्छ र यस्ता विषयमा लामो समय अलमलिइरहनु पनि उपयुक्त हुँदैन। प्रधानमन्त्री देउवाका लागि प्रदेश र संघीय संसद्को चुनाव गराएर संवैधानिक संक्रमण बेलैमा टुंग्याई विगतमा सरकारको नेतृत्व गरेका बेला धमिलिएको छवि सुधार्ने अवसर पनि हो। त्यसैले यतिबेला प्रधानमन्त्री देउवाबाट निर्णय प्रक्रियामा विवेक र तदारुकताको खाँचो छ।"
न्यायिक नेतृत्वका चुनौती,"मानक निर्माणको चुनौतीकार्यशैली, कार्यकुशलता वा उच्चस्तरीय क्षमताबारे उठेका अनेकन प्रश्नको बाबजुद सुशीला कार्कीले सर्वसाधारणको नजरमा न्यायपालिकामा एउटा जबर्जस्त मानक निर्धारण गरेर जानुभएको छ। सर्वसाधारण जनताको आत्मस्वीकृतिको माध्यमबाट खडा भएको त्यो मानक कायम राख्दै त्योभन्दा ठूलो मानक स्थापना गर्ने दायित्व वा प्रतिस्पर्धा अबका हर कोही प्रधानन्यायाधीशका लागि अवसर र चुनौती दुवै हो।बारको प्रतीक्षालय वा सर्वोच्च अदालत परिसरको चमेनागृह वा बिचौलिया वकिलले गर्ने गरेका कार्की बारेका सबै आलोचनालाई खारेज गर्न सकिन्न। तर त्यो घेरा बाहिरको ठूलो जनमत उहाँको पक्षमा थियो भन्ने तथ्यलाई इन्कार गरियो भने त्यो जनमतप्रतिको खेलवाड हुनेछ। न्यायपालिका भित्रको भ्रष्ट र बिचौलियाको नेटवर्क भत्काउन, दैनिक मुद्दाको सूची खरिदबिक्री हुनबाट जोगाउन, मुद्दा सुनुवाइलाई सकेसम्म चाँडो र कम खर्चिलो बनाउन, बेन्च रोजेर फैसला गराउने परिपाटी निस्तेज बनाउन अनि सदाचार र नैतिक मूल्यमान्यतालाई न्यायाधीशको जीवन पद्धति बनाउन उहाँले गरेको हिम्मत र क्रियाशीलता नेपाली जनताले अब हुने हर कोही प्रधानन्यायाधीशबाट अपेक्षा गर्नेछन्। यसर्थ उनले स्थापित गरेका नैतिक मूल्य र मान्यता अनि इमानदारिताका यी मानकलाई जोगाउने दायित्व अबको प्रधानन्यायाधीशको काँधमा आइपरेको छ।"
पाठक मञ्च,"एमाले अध्यक्ष ओलीलाई प्रश्नएमाले अध्यक्ष केपी ओलीका विचार सुन्नेपढ्ने गर्दा कतै मनोविनोद हुन्छ भने कतै उदेक पनि लाग्छ। कैलाशमानसरोवरको तीर्थाटनबाट फर्केपछि कान्तिपुरमा १५ साउनमा प्रकाशित उहाँको अन्तर्वार्ता पढ्दा त्यस्तै अनुभूति भएकाले उदेकलाग्दा केही विचारबारे प्रश्न गर्न मन लागेको छ। पञ्चातकालमा कांग्रेससँग वामपन्थी पक्ष मिलेर जाऔँ भनेको, कांग्रेस मिल्न चाहेन भन्ने ओलीको आरोपले उत्तर माग्छ, पार्टी प्रतिबन्धको त्यस अवधिमा स्वयं नेपाली कांग्रेस नै प्रतिबन्धित थियो भने कम्युनिस्ट पार्टीहरूले पञ्चायतलाई दुस्मन करार नगरेर कांग्रेसलाई किन मुख्य दुस्मन भनी आफ्ना दस्ताबेजमा लेखेका? हो, कम्युनिस्ट नेता पुष्पलालले कांग्रेस र कम्युनिस्ट मिलेर संयुक्त प्रजातान्त्रिक आन्दोलन चलाऔँ भनी प्रस्ताव राख्दा उहाँलाई कम्युनिस्ट आन्दोलनको गद्दार कांग्रेसको पुच्छरजस्ता गालीगलौजको वर्षा गर्दै खुइल्याउनुसम्म खुइल्याउनुका साथै एक्लो वृहस्पति बनाएर वर्तमान एमालेका नेताहरू तत्कालीन चारु मजुमदार र कानु सन्यालका अनुयायीका रूपमा व्यक्ति हत्याको राजनीतिमा लागेका होइनन्? लौ, कम्युनिस्ट पार्टीहरू त्यो बेला कांग्रेससँग मिल्न नपाएर बेलैमा प्रजातन्त्र आउन नसकेको रहेछ, २०३६ सालको जनमत संग्रहचाहिँ आजको एमाले अर्थात् तत्कालीन मालेले किन सक्रिय बहिष्कार गरेको? यो जनमत संग्रह जनतालाई माटो खान्छस् कि घाँस खान्छस् भनी रोजाएको हो, हामी दुवै खाँदैनौँ भनेर बहिष्कार गरेका हौँ भनी छद्म नाममा लेखरचनाहरू प्रकाशित गर्नेमा ओली पनि अग्रणी नै हुनुहुन्थ्यो, अनि २०३७ सालमा कांग्रेसले पञ्चायतको आमचुनाव बहिष्कार गरेको मौकामा चाहिँ जनपक्षीय उम्मेदवार भएर राष्ट्रिय पञ्चायतमा नेकपा माले उपस्थित हुनुको औचित्य के थियो?२०३६ सालमा कांग्रेसकम्युनिस्ट मिलेर जाऔँ भनी सहाना प्रधानलगायत नेताहरू बीपी कोइरालाको निवासजयवागेश्वरीमा वार्ता गर्न जानुभएको हो। बीपीले प्रस्टै जवाफ दिनुभएको त्यो बेलाका पत्रपत्रिकामा महत्त्वसाथ छापिएको छ, तपाईंहरूसँग एक भएर जान दुइटा कुरामा पहिले स्पष्ट हुनुपर्छ, पहिलो तपाईंहरू एउटा पार्टीको वर्गीय अधिनायकवादी शासन स्थापना गर्नेमा लाग्नुभएको छ। राजाप्रति मेरो विरोध किन भन्दा राजा अधिनायक भए भनेर नै हो भने एउटा अधिनायकसँग नमिल्नेले तपाईंहरूको अधिनायक हुने महत्त्वाकांक्षालाई स्वीकार्नुको प्रजातान्त्रिक संघर्षमा के औचित्य हुन्छ? अर्को कुरा, तपाईंहरूको नजरमा हामी लिखित रूपका मुख्य दुस्मन। मुख्य दुस्मन भन्दै गर्ने, मिलेर जानुपर्छ भन्न पनि आउने, यो विरोधाभासले मिसलिड गर्छ, म यस्तोमा सामेल छैन। हामीलाई आआफ्नै तरिकाले लाग्न के बाधक छ?अन्तर्वार्तामा २०४६ पछिका तीन वर्षमा एमालेका ३० हजार कार्यकर्तालाई मुद्दा लगाइयो भनी कांग्रेसतिर आरोप थोपर्नुभएका पार्टी अध्यक्ष ओलीको स्मरणमा त्यसबेलाका आफ्ना कार्यकर्ताहरूको स्वभाव ताजै होला। एमालेको विरोध कार्यक्रम प्रकाशित हुनुको अर्थ हुन्थ्यो, सडकका फलामे बार, टेलिफोन क्याबिनेट, पेट्रोल पम्प, सरकारी गाडीहरूको विध्वंस, संसद्मा माइक र कुर्सी तोडफोड, आगजनी, सडकका सिमेन्टस्ल्याबहरू ध्वस्त, सडक रणभूमिमा परिणत। ओलीले बिर्सनुभएको भए सम्झना दिलाऔँ, दासढुङ्गा र टनकपुर मुद्दा उठाएर ३ वर्ष आन्दोलन चलाउँदा र महिनैजसो नेपाल बन्द र उपत्यका बन्द कार्यक्रम गर्दाका क्रममा १९ जना नागरिकले आफ्नो प्राण त्यागेका छन्। ती मुद्दा आज कहाँ पुर्याउनुभयो अध्यक्षज्यू? चन्द्रमणि गौतमबसुन्धरा, काठमाडौं"
चिकित्सा शिक्षा ऐन किन र कस्तो?,"डा गोविन्द केसी ११ औंपटक अनशनमा बसेपछि संसद्मा विचाराधीन चिकित्सा शिक्षा विधेयक चासो र चर्चाको विषय बनेको छ। सञ्चार माध्यममा पनि बारम्बार यसको चर्चा गर्ने गरिन्छ। तर वास्तवमा यो विधेयक के हो र यो किन आवश्यक छ? यो नआउँदा के फरक पर्छ? यो कसको चासो र सरोकारको विषय हो? कतै यसका विरोधीहरूले चर्चा गर्ने गरेझैं कुनै खास पक्षको निहित स्वार्थ पुरा गर्न वा कुनै अर्को पक्षलाई हानि पुर्याउने उद्देश्यबाट प्रेरित भएर आउन लागेको त होइन? यी प्रश्नको सरल उत्तर भने धेरै मानिससँग छैन।उक्त विधेयकबारे सरल भाषामा बुझ्न त्यसको हाल संसद्मा मस्यौदामा के छ भनी जान्नु जरुरी हुन्छ। उक्त विधेयकको आधारस्तम्भ भनेको केही वर्षअघि सरकारले गठन गरेको चिकित्सा शिक्षासम्बन्धी उच्चस्तरीय कार्यदल, जसलाई माथेमा कार्यदल भनी चिनिन्छ, त्यसले ६ महिनाभन्दा लामो समय यो क्षेत्रका चुनौती, तिनका अन्तरनिहित कारण र ती चुनौतीलाई दीर्घकालीन ढंगले समाधान गर्न चाल्नुपर्ने नीतिगत कदमबारे विस्तृत अध्ययन गरेर दिएको प्रतिवेदन नै हो। त्यसका आधारमा तत्कालीन मन्त्रिपरिषदको निर्णयबाट डा भगवान कोइरालाको संयोजकत्वमा बनेको चिकित्सा शिक्षा आयोगले हाल संसद्मा विचाराधीन विधेयकको मस्यौदा तयार पारेको थियो। उक्त विधेयक मूलत: नेपालको मेडिकल शिक्षालाई नीतिगत र कानुनी रूपमा कसरी व्यवस्थित गर्ने र अहिले देखिरहेका विकृतिलाई कसरी नियन्त्रण गर्ने भन्नेमा केन्द्रित छ।प्रस्तावित ऐनले कसरी ती लक्ष्य हासिल गर्छ भन्नेतर्फ जानु अगाडि के बुझ्नु जरुरी छ भने उच्चस्तरीय कार्यदलको प्रतिवेदन र आयोगले तयार पारेको विधेयकको मस्यौदा कुनै खास समूह विशेषको पक्ष वा विपक्षमा तयार पारिएका होइनन्। डा केसीले बारम्बार माथेमा प्रतिवेदनको वकालत गर्ने हुँदा कसैकसैलाई त्यो प्रतिवेदन नै उहाँको इच्छा वा आग्रहमा आधारित छ कि भन्ने भ्रम पर्न गएको हुनसक्छ। तर कार्यदल गठन गर्न सरकारलाई उहाँले झकझक्याएको भए पनि त्यो गठन हुँदाखेरिको पूर्वसर्त नै त्यस कार्यदलले स्वतन्त्र रूपमा काम गर्न पाउनुपर्छ भन्ने थियो। चिकित्सा शिक्षा सम्बन्धी देशविदेशका अनेक अनुभव केलाएर, त्यहाँका विज्ञहरूसँग परामर्श गरेर तथा नेपालमा आउँदा दशकौंसम्म आवश्यक पर्ने चिकित्सा जनशक्तिको प्रक्षेपण समेतको अध्ययन गरेर उक्त प्रतिवेदन तयार पारिएको थियो। त्यस्ता केही महत्त्वपूर्ण उदाहरण छन्, जहाँ कार्यदलको अध्ययनबाट निस्केको निष्कर्ष डा केसीले अगाडि सारिरहनुभएको प्रस्तावभन्दा फरक थियो। जस्तो कार्यदल बन्नुअघि उहाँले चिकित्सा शिक्षा क्षेत्रको नेतृत्व र नियमन गर्न एउटा अलग्गै छाता चिकित्सा विश्वविद्यालयको स्थापना गर्नुपर्ने अवधारणा अघि सारिरहनुभएको थियो। तर कार्यदलको अध्ययनले पहिल्यै स्थापित भइसकेका ठूला विश्वविद्यालयहरू रहेको अवस्थामा नयाँ विश्वविद्यालय ल्याएर व्यवस्थापन गर्नुभन्दा नियमनको पाटोमात्र हेर्नेगरी आयोग ल्याउँदा त्यसले सहज रूपमा सुधार हुनसक्ने देखायो। त्यसयता डा केसी निरन्तर कार्यदलको सुझावअनुरूप ऐन आएर त्यस अन्तर्गत चिकित्सा शिक्षा आयोग बन्नुपर्छ भनी आन्दोलन गरिरहनुभएको छ।त्यसैगरी कतिलाई यो ऐन निजी क्षेत्रलाई क्षति पुर्याउनेगरी आएको भन्ने भ्रम पर्ने गरेको देखिन्छ। जबकि विधेयकको मस्यौदा बनाउने आयोगमा निजी मेडिकल कलेजका प्रतिनिधिको समेत उपस्थिति थियो। देश खुलाबजार अर्थतन्त्रमा गइसकेको हुँदा कसैको व्यवसायमा राज्यले किन हात हाल्नुपर्यो भनी तर्क गरिने भए पनि के बिर्सिनु हुँदैन भने स्वास्थ्यसेवा बजारमा किन्न पाइने अरू वस्तु र सेवाभन्दा आधारभूत रूपमा निकै फरक र संवेदनशील सेवा हो। मान्छेको स्वास्थ्य बिग्रेर अंगभंग वा मृत्यु भएपछि बजारबाट आएको खोटी सामान साटेझैं शरीर साट्न मिल्दैन। अरू सामान किन्दा गरेजस्तो मोलमोलाइ गरेर मूल्य मिलाउने अवस्था पनि यो क्षेत्रमा हुँदैन। किनकि रोग लागेपछि मानिसलाई प्रत्येक पलको महत्त्व हुन्छ र उपचारमा जति ढिलाइ हुन्छ, ज्यान उति नै जोखिममा पर्छ। मान्छे करोडपति नै छ भने पनि ऊ आफै वा उसका आफन्त बिरामी परेको अवस्थामा गुणस्तरीय सेवा दिन सक्षम स्वास्थ्य संस्था र दक्ष चिकित्सक वा स्वास्थ्यकर्मी सहज पहुँचमा छैनन् भने उसले ज्यान गुमाउनुपर्ने अवस्था पनि आउन सक्छ। त्यस्तै नाफाका लागि स्वास्थ्य क्षेत्रमा लगानी गर्नेहरू धेरै नाफा हुने ठूला सहरमा बस्ने भएकैले दूरदराजमा बस्ने बहुसंख्यक नागरिकको स्वास्थ्यका लागि राज्यले विशेष ध्यान दिनैपर्ने हुन्छ।प्रस्तावित चिकित्सा शिक्षा विधेयक र डा केसीको आन्दोलन यी सबै प्रश्नसित जोडिएको छ। सम्पन्न मानिसले स्वेच्छाले लिने सुविधा सम्पन्न नर्सिङ होम र निजी अस्पतालहरूको महंँगो शुल्कको स्वास्थ्यसेवा गुणस्तरीय नै छ भने सायद सरकारले त्यसबारे धेरै सरोकार नराखे पनि हुन्छ होला र त्यतिसम्म बजारको आफ्नै नियमले स्वास्थ्यसेवा प्रवाह गर्ने निजी क्षेत्रलाई नियन्त्रण गर्ने कुरालाई केही हदसम्म ठिकै मान्न पनि सकिएला। तर स्वास्थ्य जोखिममा परेको बेलामा घरखेतै बेचेर हेलिकप्टर चढेर उपचार गर्न आउने बाध्यता दुर्गमका मानिससामु हुनुहुँदैन। त्यस्तै सस्तो सेवाको आसमा सरकारी अस्पतालहरूमा धाउने गरिब बिरामीहरू त्यहाँ सेवा नपाएर महँगो निजी अस्पतालमा जान बाध्य हुनुपर्ने अवस्था पनि हुनुहुँदैन। हाम्रो राज्यको अहिलेसम्मको ध्यान धमाधम निजी मेडिकल कलेज खोलेर तिनलाई चर्को शुल्कमा चिकित्सक उत्पादन गर्न दिने हुँदा तिनको गुणस्तरको नियमन असाध्य फितलो हुने र चर्को लगानीमा बनेका डाक्टरहरूले राज्यले खोजेजस्तो दूरदराजसम्म गएर सुलभ र सस्तो सेवा दिन नसक्ने अवस्था आएको हो। अनि सरकारी स्वास्थ्य प्रणालीलाई सबल, सुदृढ, प्रभावकारी बनाउन नसकेको कारण समेतले उत्पन्न भएको सहर र ग्रामीण क्षेत्रबीच पहुँच र गुणस्तरीयताको विभेदको निरन्तरता नै स्वास्थ्य क्षेत्रमा रहेको सबैभन्दा ठूलो चुनौती हो। त्यसैले अहिलेसम्म वर्षेनि हजारौं नयाँ डाक्टर बने पनि उनीहरू काठमाडौं लगायतका केही ठूला सहरमा मात्र थुप्रिने अनि दुर्गममा डाक्टर नपुग्ने समस्याले गर्दा उक्त विभेदपूर्ण स्थिति कायम रहेको हो।डा केसीको निरन्तरको आन्दोलन, माथेमा कार्यदलको प्रतिवेदन र चिकित्सा शिक्षा आयोगका सदस्यहरूको तथा विधेयकको मस्यौदा निर्माण कार्यमा संलग्नहरूको एउटैमात्र अन्तर्य माथि उल्लिखित अवस्था अन्त्य गरेर डाक्टरहरू ज्ञान र उपचार कौशलमा अब्बलमात्र नभई दूरदराजमा गएर सेवा गर्ने अवस्थासमेत होस् भन्ने नै हो। निजी क्षेत्रलाई अवरोध वा निषेध गर्ने भन्ने कहीं कतै प्रश्नै छैन, खालि निजीको व्यापारिक स्वार्थ र अधिक नाफाको चक्करमा चिकित्सा शिक्षा र स्वास्थ्यसेवामा तीव्र गतिमा भइरहेको गुणस्तरको क्षयीकरण हुने प्रक्रिया रोकियोस् भनेको मात्रै हो। गुणस्तरको कुरा मेडिकल कलेजको पढाइमात्र नभई त्यहाँ प्रवेश गर्ने विद्यार्थीहरूको योग्यतासँग पनि उत्तिकै जोडिने भएकाले योग्यले मात्रै पढ्न पाउन् भन्ने यो समग्र अभियानको अर्को पाटो हो। त्यसो गर्दा धेरै पैसा तिरेर मोलमोलाइमा पढ्ने कम योग्य विद्यार्थीहरूको सट्टा विपन्न तर जेहेनदार विद्यार्थीहरूले डाक्टर बन्ने मौका पाउँछन्। कमजोर आर्थिक अवस्थाका बाबजुद पनि उनीहरूलाई कसरी मेडिकल शिक्षामा प्रवेशको अवसर दिने भन्ने सरकारको जिम्मेवारी हुन्छ। डा केसीको आन्दोलनको मात्र नभई ऐन निर्माणको महत्त्वपूर्ण पाटो पनि यो नै हो।अर्को शब्दमा भन्दा ऐन निर्माण लगायत समग्र अभियानको उद्देश्य भनेको त्यस्तो अवस्था ल्याउनु हो, जहाँ दुर्गम लगायत मुलुकभित्र बसोबास गर्ने कुनै पनि नेपाली नागरिकले स्वास्थ्यसेवा नपाएर पीडा सहनु वा मृत्युवरण गर्नु नपरोस्, उपचार गर्ने कुनै पनि डाक्टरको गुणस्तर र क्षमतामाथि प्रश्न गर्नुपर्ने अवस्था नआओस् र पैसा नभएकै कारण कुनै योग्य विद्यार्थी डाक्टर बन्नबाट र एमबीबीएस वा बीडीएस गरिसकेका योग्य डाक्टरहरू स्नातकोत्तर तहको पढाइ गर्न र विशेषज्ञ बन्ने अवसरबाट बञ्चित हुनु नपरोस्। त्यति आधारभूत काम हुने हो भने स्वास्थ्यसेवामा निजी क्षेत्र रहनु र यो क्षेत्रका व्यवसाय चलिरहनुले केही फरक पर्दैन। बरु गुणस्तर कायम गर्नमा भइरहेको अहिलेको जस्तो अनियमितता रोकिने हो भने त्यसले निजी क्षेत्रकै प्रतिष्ठा बढ्छ र उनीहरूको व्यवसाय झन् दिगो हुन्छ।अब प्रश्न उठ्न सक्छ : के मेडिकल शिक्षा र स्वास्थ्य क्षेत्रका सबै समस्याको समाधान चिकित्सा शिक्षा ऐन हो र त्यो आउनासाथ सबै समस्या समाधान हुन्छन् त? कुरा त्यति सरल छैन। ऐनले हामीलाई दिने भनेको सुधारको दिशामा हिँंड्ने एउटा बाटो हो। त्यसमा हामी सही रूपमा हिंँड्यौं भने त्यसले अहिलेसम्म भएका सुधारका प्रयासलाई संस्थागत गर्दै जानेछ भने दुरुपयोग भएको खण्डमा त्यही बाटोले हामीलाई गलत गन्तव्यमा पुर्याउनेछ। एउटा उदाहरण : उक्त ऐनको आधारमा बन्ने चिकित्सा शिक्षा आयोगमा सक्षम र इमानदार नेतृत्व आयो भने निष्पक्ष केन्द्रीय प्रवेश परीक्षा लगायतका व्यवस्थाबाट तत्काल सुधारको प्रक्रिया सुरु हुनेछ भने अहिलेसम्म राज्यका अरू निकायमा हुने गरेझैं दलीय भागबन्डाका आधारमा अयोग्य वा भ्रष्ट व्यक्ति नियुक्त गरियो भने त्यसले यो समग्र सुधारको उद्देश्यलाई नै परास्त गर्नेछ। त्यसैगरी हाल उक्त ऐनको मस्यौदामा परेका सयौं संशोधनमध्ये केही मात्रले पनि ठाउँ पाएर ऐनका खम्बा मानिएका बलिया नियमनकारी बुँदा हटाइए भने ऐन आफैंमा कमजोर र निष्प्रभावी हुन सक्नेछ। त्यसैले नेपालको चिकित्सा शिक्षालाई वास्तवमै आम नेपालीको दीर्घकालीन हितको संरक्षण गर्ने खालको नभएर जनताको आँखामा छारो हाल्ने उद्देश्यले एउटा फितलो ऐन ल्याएर जसरीतसरी एउटा चिकित्सा शिक्षा आयोग बनाइँदैमा समस्याको समाधान हुँदैन भन्ने कुरा अहिले नै बुझ्नु राम्रो हुन्छ। अहिलेसम्म जेजस्ता कमजोरी भए पनि अहिले राजनीतिक दलहरू र सांसदहरूसित एउटा राम्रो र बलियो चिकित्सा शिक्षा ऐन ल्याउने अनि त्यस अन्तर्गत बन्ने चिकित्सा शिक्षा आयोगमा दलीय वफादारी नहेरी योग्य र सक्षम व्यक्ति नियुक्त गरेर सुधारलाई गति दिने अवसर छ। त्यसो भएमा सबैभन्दा ठूलो राहत तिनै दल र सांसदहरूलाई चुनेर पठाउने देशभरका नागरिकको हुनेछ, जसका लागि आधारभूत स्वास्थ्य सेवासमेत संविधानमा लेखिएझैं मौलिक अधिकारका रूपमा स्थापित हुनेछ। साथै अहिलेको एउटा सानो इमानदार सुधारले अबका पुस्तौंसम्म बन्ने चिकित्सकहरूको गुणस्तर कायम राखेर भविष्यमा स्वास्थ्यसेवा लिने करोडौं नागरिकको गुणस्तरीय स्वास्थ्यसेवा लिने अधिकार सुरक्षित गर्नेछ। सार्वभौम जनताको जिम्मेवार प्रतिनिधिको हैसियतले तिनै जनताको संविधान प्रदत्त अधिकारलाई व्यावहारिक रूपमा नै सुनिश्चितसमेत कुनै स्वार्थ समूहको चलखेलको दुष्प्रभावबाट जोगिंँदै र आफ्नो ब्रह्म र अन्तष्करणको आवाज सुनिदिनुहुन अनुरोध गर्छाैं। यो चिकित्सा शिक्षा ऐनलाई माथेमा प्रतिवेदनको सार र मर्मअनुरूप हुनेगरी सर्वसम्मतिले अनुमोदन गरिदिनुभएमा जनता र इतिहास तपार्इँहरू सबैप्रति कृतज्ञ हुनेछन् ।"
यसरी सुधारौँ नेपाली,"एसईई परीक्षाको नतिजामा नेपाली विषयको कमजोर अवस्था सार्वजनिक भएसँगै यसमाथि विविधखाले बहस सुरु भएको छ। नेपाली भाषा र शैक्षिक जगतमा यसले एउटा तरङ्ग ल्याइदिएको छ। वास्तवमा आफ्नै राष्ट्रभाषामा सर्वाधिक कमजोर नतिजा देखिनु एक किसिमको राष्ट्रिय लज्जाकै विषय हो। अनुसन्धानहरूबाट प्रमाणित भएको छ कि भाषामा अब्बल विद्यार्थीले अरू सबै विषयमा राम्रो गर्न सक्छन्। तर यस नतिजाले भने अरू विषयमा राम्रो विद्यार्थी नेपाली भाषामा कमजोर रहेको उल्टो सन्देश दिएको छ। त्यसो त यसको मुख्य कारक हाम्रा खासगरी निजी विद्यालय तथा अभिभावकको अंग्रेजी मोह नै हो। विश्व बजारमा बिक्ने प्रतिस्पर्धाका कारण रहर या बाध्यताले अंग्रेजी मोह जति नै बढे पनि नेपालीमा पनि हाम्रा नयाँ पुस्ता अब्बल हुनु जरुरी छ। यो एउटा भाषाको मात्र नभएर राष्ट्रको प्रतिष्ठा जोडिएको विषय पनि हो। यसर्थ नेपाली सुधार्न सकिने केही बुँदा यसप्रकार छन् :पढाइ केन्द्रित शिक्षण : सुनाइ, बोलाइ, पढाइ र लेखाइ भाषाका मुख्य सीप भए पनि हाम्रो परीक्षा प्रणाली अद्यापि लेखाइमा आधारित छ। लेखाइ भाषिक सीपमा सबैभन्दा उच्चतम हो। लेखाइ राम्रो हुन पढाइ राम्रो चाहिन्छ। सानो कक्षामा पढाइमा हुने कमजोरीले ठूला कक्षासम्म पुग्दा पनि हाम्रा बालबालिकाको लेखाइसमेत कमजोर रहन्छ। त्यसैले साना कक्षामा खासगरी तीन कक्षाभित्रै बालबालिकालाई पढ्ने सीप तथा पढ्ने बानी हस्तान्तरण गर्न सकियो भने उनीहरूमा चाँडै स्वतन्त्र पाठक बन्ने सक्षमता विकास हुन्छ। स्वतन्त्र पाठक हुन उनीहरूमा कुनै पनि पाठ शुद्ध, गति र अभिव्यक्तिसाथ पढ्ने क्षमता चाहिन्छ। यस्तो क्षमता विकास भयो भने नि:सन्देह बालबालिका आफूलाई मनपरेको पुस्तक, कथा या पाठ पढ्न आफैँ अघि सर्छन्। यसबाट पठन संस्कारका साथै तिनको लेखन सीप विकास हुन्छ। कुनै पनि शब्द वा वाक्य लेख्दा त्यसमा आउने प्रत्येक वर्ण या मात्रा पहिले दिमागमा आउँछ।भाषा शिक्षणमा पहिले वर्णमा आधारित शैक्षणिक प्रणाली प्रचलनमा थियो। यसले अक्षर चिनारीलाई प्राथमिकता दिन्थ्यो। अक्षर अर्थात् वर्ण हुँदै शब्द, वाक्य, अनुच्छेद र पाठ सिकाइ क्रमश: गराइन्थ्यो। अलिक पछि बालबालिकाले पहिले सन्देश या सिङ्गो पाठ बुझ्नुपर्छ भन्ने मान्यतामा आधारित सम्पूर्ण भाषा शिक्षण विधि शिक्षाशास्त्रीहरूले स्थापित गरे। अक्षर, शब्द चिन्ने कुरा आफसेआफ हुँदै जान्छ भन्ने यसको अभिप्राय थियो। फेरि केही दशकपछि वर्णमा आधारित र सम्पूर्ण भाषामा आधारित दुवै प्रणालीका राम्रा पक्ष समेटेर सन्तुलित प्रणाली प्रयोगमा ल्याइयो। पछिल्लो समय सन्तुलित प्रणालीको पनि उत्तम विकल्पका रूपमा पाँच तत्त्वमा आधारित शैक्षणिक प्रणाली आएको छ। सन् २००० मा अमेरिकी कंग्रेसद्वारा गठित नेसनल रिडिङ प्यानलले गरेको एक लाखभन्दा बढी अनुसन्धानको समीक्षाका आधारमा तय गरिएको पाँच तत्त्वमा आधारित पढाइ आज संसारभर साना कक्षाको पढाइमा प्रचलित छ। हाम्रोमा हाल १६ जिल्लामा परीक्षणका रूपमा अपनाइएको प्रारम्भिक कक्षा पढाइ कार्यक्रम पनि यसैमा आधारित छ। प्यानलले निर्दिष्ट गरेका पढाइका पाँच तत्त्वमा ध्वनि सचेतीकरण, वर्ण चिनारी, शब्दभण्डार, पठन प्रवाह र बोध छन्। यसमा लेखाइसमेत थपेर प्रयोगमा ल्याइएको प्रारम्भिक कक्षा पढाइ कार्यक्रम देश्वयापी हुनसकेमा नेपाली सुध्रन सक्छ। विद्यालयमा बालसाहित्य : कक्षामा पढाइ हुने हाम्रा अधिकांश पाठ्यपुस्तक बालबालिकाका लागि रुचिकर छैनन्। रुचि नभए पनि पाठ्यक्रममा आधारित हुनाले बालबालिकाले त्यो पढ्नैपर्ने बाध्यता छ। त्यसैले पाठ्यपुस्तकका अतिरिक्त मनोरञ्जनमूलक बालसाहित्यका पुस्तक पढ्ने अवसर दिनसकेमा बालबालिकामा पढाइप्रति अभिरुचि जगाउन सकिन्छ। सानामा पढाइमा जागेको अभिरुचिले उनीहरू स्वतन्त्र पाठक त बन्छन् नै, दीर्घकालसम्म रहने पठन संस्कारले तिनको लेखाइ पनि समृद्ध बन्छ। यसका लागि कक्षामा किताब कुना, विद्यालयमा पुस्तकालय, गाउँटोलमा बाल पुस्तकालय स्थापना गर्नु जरुरी छ।मातृभाषामा प्राथमिक शिक्षा र भाषिक एकता : नेपाल धेरै भाषाभाषीको देश हो। विभिन्न समुदायका भाषाभाषीले आफूहरूलाई नेपाली खस भाषाले जबर्जस्ती डोमिनेट गरेको गुनासो गर्दै आइरहेका छन्। अर्कातिर नेपाली भाषाका हर्ताकर्ता ठान्नेहरूमा मातृभाषामा शिक्षा दिँदा मातृभाषाबाट उनीहरू सिधै अंग्रेजीमा प्रवेश गर्ने र नेपाली भाषा बिस्तारै उपयोगहीन हुँदै जाने दाबी गर्छन्। वास्तवमा यी दुवै चिन्तन पूर्ण सत्य होइनन्। खासमा साना बालबालिकाको शिक्षा मातृभाषामा दिनु नै सबैभन्दा बढी प्रभावकारी हुन्छ। प्राथमिक कक्षा मातृभाषामा पढेका बालबालिकाले माथिल्ला कक्षामा नेपाली झन् चाँडो सिक्न सक्छन्। नेपालीप्रति तिनको श्रद्धा र सम्मान बढ्नेछ। वर्णविन्यासमा एकरूपता : नेपालीका कथित बुज्रुकहरूले युनिकोड सजिलो बनाउने, समयअनुसार परिवर्तन या एकरूपताका नाममा केही वर्षयता विद्यार्थी, पाठक तथा भाषा प्रयोगकर्तालाई अलमलमा पारेका छन्। नयाँ र पुरानो वर्णविन्यासको मारमा सबैभन्दा बढी प्रताडित विद्यार्थीले हुनुपर्यो। सयौँ वर्षदेखि चल्तीको वर्णविन्यासलाई मन्त्रीको तोकादेश गराई बिगार्ने काम भयोजसलाई त्रिवि र प्रज्ञा प्रतिष्ठानले सच्याउँदै सनातन चलनचल्तीकै वर्णविन्यास अपनाउने निर्णय गरिसकेका छन्। यद्यपि छापिएका धेरै पुस्तक बाँकी रहेको भन्दै यस वर्ष सच्याउन नसकिने पाठ्यक्रम विकास केन्द्रको भनाइ छ। विगतका त्रुटि सच्याउँदै अब विद्यार्थीलाई वर्णविन्यासमा अलमलमा पार्नु हुन्न।"
माझधारमा मधेस मुद्दा,"मधेस आन्दोलन यतिखेर निकै कठिन परिस्थितिबाट गुज्रिरहेको छ। हुन त मधेस आन्दोलनको बिभिन्न कालखण्डमा उतारचढाव नभएको होइन। तर यस्तो डरलाग्दो परिस्थितिको सामना कहिल्यै गर्नुपरेको थिएन। मधेसी दलहरू सत्ता र निर्वाचनमा विभाजित भएका धेरै उदाहरण छन्, तर आन्दोलनमा विभाजित भएको यो पहिलो हो। हामी गर्वसाथ भन्थ्यौं कि मधेसवादी दलहरू हीरा हो, हजारौं टुक्रा भए पनि त्यसको गुणमा ह्रास आउँदैन। अर्थात एक दर्जनै टुक्रा भए पनि मुद्दा र आन्दोलनमा एकरूपता कायम छ। त्यो नैतिकबल अब रहेन। खासगरी तत्कालीन संघीय गठबन्धनका संयोजक उपेन्द्र यादवले नै आन्दोलनलाई माझधारमा (बीच नदीमा) अलपत्र छाडेर रातारात स्थानीय तहको टिकट बाँड्न थालेपछि बाँकी रहेका दलहरू र आममधेसी जनजाति मुच्र्छित भए। उनको यो शैलीबाट तमाम मुक्ति चाहने उत्पीडित समुदाय अचम्मित भए। उनलाई संघीय गठबन्धनको संयोजकबाट हटाउनुपर्ने परिस्थिति आयो। हुन त व्यक्तिवादी र अपारदर्शी स्वभावका उनले २०६३ को मधेस विद्रोहका बेला पनि उपलब्धिहीन २२ बुंँदे सम्झौता गरेका थिए। जसमा सहिदसम्म घोषणा गरिएको थिएन। फलस्वरूप फोरम विभाजन भएको थियो।उनले संविधान संशोधन होइन, पुनर्लेखन गर्नुपर्छ। मधेसमा चुनाव होइन, महाभारत हुन्छ जस्ता भड्काउ अभिव्यक्ति दिएर मधेस र मधेसीलाई अल्झाइरहे। यता पुनर्लेखनको कुरा गर्दैरहे, उता चुनाव प्रयोजनका लागि दल दर्ता र उम्मेदवार चयन गरिरहे। सीमांकनमा मुख्य विरोध रहेको फोरमले कसरी विवादित २ नं प्रदेशको भेला जनकपुरमा गरेर रेणु यादवलाई अध्यक्ष बनाए? कसरी प्रदेश कार्यालय जनकपुरमा खोले? यी सम्पूर्ण घटनापरिघटनालाई नियाल्दा दोधारे चरित्रका उपेन्द्र यादव संविधान संशोधन, पुनर्लेखन, आन्दोलन र मुद्दा केहीप्रति पनि इमानदार नरहेको पुष्टि हुन्छ।मधेसी जनताको भावना र चाहनालाई सम्मान गर्दै राजपाले चुनावलाई बहिस्कार गरी मधेस आनदोलनलाई जीवित राख्दासमेत उनले तथानाम गालीगलौज गरिरहे। उनका अभिव्यक्तिहरू एमाले अध्यक्ष केपी ओलीलाई माथ दिने खालका थिए। कुनै पनि शक्तिले निर्वाचन रोक्न सक्दैन, बमबारुदको बीचमा चुनाव हुन्छ, विहारबाट आएकाहरूले निर्वाचन बिथोल्छ। र राजपा भारतको इसारामा एकीकरण भएको हो लगायत बोलेर मधेस विरोधी छवि बनाए र मधेसी जनतालाई दु:खित तुल्याइरहे। उनले गर्दा मधेस आन्दोलनलाई धेरै ठूलो नोक्सान भएको छ। उपेन्द्र यादव रातारात स्थानीय निर्वाचनमा कुद्नुको मुख्य चार कारण हुनसक्छन्। पहिलो, उनी नेतृत्वको पार्टी फोरम नेपालको संरचना मधेस अनुकूलको छैन। फोरमलाई राष्ट्रिय पार्टी बनाउने नाममा उनले मधेसी मौलिकता गुमाए। उनले मधेसी, जनजाति र खसआर्यको तीन क्लस्टर (जुन बाबुराम भट्टराईको लाइन हो) नीति अपनाए। पहाडी जनजाति र खसआर्यकै दबाबमा उनी निर्वाचनमा जान बाध्य भए। दोस्रो, राजपा एकीकरण र यसको ठूलो आयतन हेरेर उनी विचलित भए र आन्दोलनताका सहकार्य तोड्ने निर्णयमा पुगे। त्यति मात्रै होइन, मधेसमा फोरम खुम्चिने आँकलन गरी पहाडमा फैलिने सम्भावना हेरी चुनावमा होमिएको हुनसक्छ। पहाडी जनजाति र खसआर्यले मधेसी नेतृत्वको पार्टी समेतलाई पत्याएन। तेस्रो, राजपा एक्लै आन्दोलनमा टिक्नै सक्दैन भन्ने अनुमान पनि उनको थियो, त्यो पनि गलत सावित भयो। र अन्तिम कारण, उनको स्वयं व्यक्तिगत व्यवहार हो। मधेसी जनता यी दुबै शक्ति बीचको दूरी मनपराउँदैन। दुबै एकअर्का बिना अधुरो छ। चाहे आन्दोलन होस् या चुनाव। मिलेर गए सफल होइन्छ, नत्र असफल। यी दुबै बीचको फुटको फाइदा कांग्रेस, एमालेलाई हुन्छ। उपेन्द्रलाई आन्दोलनबाट अलग गरेर चुनावमा सामेल भएपछि राज्यको डिभाइड एन्ड रुल षडयन्त्र सफल भएको छ। यता फोरमको शर्मनाक पराजय उता राजपा आन्दोलन कमजोर। अन्तत: फेरि मधेस र मधेसी जनता नै प्रताडित हुनपुगेको छ। उपेन्द्रको अदूरदर्शिता र लहडले मधेसले धेरै नोक्सान खेपिरहेको छ। बाबुराम नेतृत्वको माओवादी र मधेसवादी संयुक्त सरकारले मधेसमा दुई प्रदेश नारायणी पूर्व र नारायणी पश्चिम गरी संविधानसभा सफल हुँदै थियो। तर उपेन्द्रकै एक मधेस एक प्रदेशको हठले सीमांकन समस्या समाधानबिना नै संविधानसभा विघटन हुनपुग्यो। सजिलै प्राप्त भइरहेको एक मधेस दुई प्रदेश आज हामी आन्दोलनबाट समेत पाउन सकिरहेका छैनौं। हाल संसद्मा अलपत्र रहेको संविधान संशोधन विधेयक पनि उनकै कारण टुंगोमा पुग्न सकेन। कांग्रेस, एमालेले दर्ता गराएको संशोधन प्रस्तावप्रति सुरुमा एमाले पनि सकारात्मक नै थियो। तर उपेन्द्रकै संशोधन होइन, पुनर्लेखनको नौटंकीले गर्दा एमाले ब्याक भयो। एमालेले जसको कारण विधेयक दर्ता गराएको हो, उसैलाई मान्य छैन भने त्यसमा समय खर्चिनु फजुल हो भनी विधेयकको विरोध गर्यो। त्यसपछि हालसम्म त्यो विधेयक अनिर्णित छ। यता मधेसको भने हाल बेहाल छ। मधेस आन्दोलन विभाजित भई कमजोर अवस्थामा छ भने उपेन्द्र चुनावी संघर्षमा नराम्ररी पराजित भइसकेका छन्। मधेसका ६ पार्टी एकीकृत भई बनेको राजपाबाट मधेसी मन प्रफुल्लित भएको छ। यससंँगै राजपा नेताकार्यकर्तासंँग चुनौती धेरै र त्योभन्दा बढी अवसर थपिएको छ। राजपामा भौतिक एकता भए पनि भावनात्मक एकता भइसकेको छैन। त्योभन्दा पहिला ६ जना अध्यक्ष मण्डलका सदस्यबीच सुमधुर सम्बन्ध र सुझबुझ तथा धैर्य जरुरी छ। अब पनि पुरानो गीत गाएर हुँदैन। कहिलेकाहीं तितो इतिहास बिर्सिनु नै श्रेयकर हुन्छ। म तमलोपा, ऊ सद्भावना भन्नेजस्ता मनोविज्ञान त्याग्नु नै वेश हुन्छ। पार्टी त्याग र इमानदारिताबाट बन्छ। जसको सुरुवात अध्यक्ष मण्डलबाट हुनुपर्छ। भनिन्छ, पानी र वाणी माथिबाट तल जान्छ। अर्थात अध्यक्ष मण्डलका नेताहरूले जस्तो व्यवहार प्रदर्शन गर्ने हो, त्यस्तै सिकाइ तलको कार्यकर्तामा सर्ने हो। अब योग्यता, क्षमता र समानुपातिक समावेशिताको आधारमा पार्टी निर्माण, सञ्चालन र व्यवस्थापन हुनुपर्छ। अब बन्ने राजपाको प्रत्येक संरचना समानुपातिक समावेशी हुनैपर्छ। सम्पूर्ण मधेसी जनसमुदायले अपनत्व महसुस गर्ने खालको पार्टी निर्माण गर्नुपर्छ। ससानो समूहमा रमाएका नेताकार्यकर्ताहरू राजपाले कसरी आफूलाई समायोजन तथा व्यवस्थापन गर्न सक्छ, ठूलो चुनौतीको विषय हो। विगतमा मधेसी दलहरू जातीय क्लबमा रूपान्तरित भई समाप्तितिर उन्मुख रहेको तितो सत्य बिर्सिनु हँुदैन। विगतका तमाम कमीकमजोरीलाई तिलाञ्जली दिनुपर्छ। अनि मात्रै राजपा एकीकरणको औचित्य प्रमाणित हुनेछ। राजपा मधेसको सबभन्दा ठूलो शक्ति हो। फोरमले राज्यसामु आत्मसमर्पण गरिसकेपछि मधेस र मधेसी जनताको एकमात्र आशा र भरोसाको केन्द्र राजपा बनेको छ। एकता र आन्दोलनको सन्देश बोकेको राजपाकै कारण आज मधेसको मुद्दा जीवित रहेको छ। मण्डल राजपाका सहमहासचिव हुन्।"
सदाचारयुक्त नागरिक शिक्षा,"राज्य सञ्चालनका क्रममा राज्य र नागरिकबीच सम्झौता भएको हुन्छ। नागरिकले राज्य सञ्चालनका लागि कर तिर्छन् र राज्यले नागरिकलाई गर्भदेखि चिहानसम्मका सम्पूर्ण सेवासुविधा सहज र सरल सस्तोमा उपलब्ध गराउँछ। कल्याणकारी राज्यको अवधारणा अनुरूप अशक्त र विपन्न वर्गको सुरक्षामा लगानी बढाउँछ। लोकतान्त्रिक व्यवस्थामा राज्यद्वारा प्रदान गरिने यी सेवासुविधा र उपलब्ध साधनस्रोतको कुशलतापूर्वक समानुपातिक वितरण गर्न सरकार (राजनीतिक दल र कर्मचारीतन्त्र) को व्यवस्था गरिएको हुन्छ र सहयोगी भूमिकामा नागरिक समाज, बजारतन्त्र, मिडिया रहन्छन्। राज्य सञ्चालकको इमानदारिता, निष्ठा र सदाचारबिना न्यायोचित वितरण सम्भव हुँदैन। त्यसो त शासकहरूमा स्वेच्छाचारिता बढ्ने र शक्ति दुरुपयोग हुनसक्ने सम्भावना अन्त्य गर्न कानुनद्वारा नै प्रणालीलाई व्यवस्थित गरिएको हुन्छ। तर कानुनका निर्जीव अक्षरहरूलाई सजिव र समयसापेक्ष बनाउन कानुन बनाउने, पालना गराउने र गर्ने सबैमा सदाचारयुक्त्त न्यायिक मन चाहिन्छ। अनि प्रदान गरिने सेवा हाम्रालागि हुन्, कमजोरीे छन् भने खबरदारी गर्नु हाम्रो कर्तव्य हो, राज्यको हरेक सार्वजनिक सम्पत्ति हाम्रा हुन्, यसको सुरक्षा र सम्बद्र्धन हाम्रो दायित्व हो भन्ने सशक्त नागरिक समाज हुनुपर्छ। यसरी नि:शुल्क र स:शुल्क सेवा प्रदान गर्दा लिने र दिने दुवै वर्गमा प्रशस्त सूचना र जानकारी हुनु आवश्यक हुन्छ। राज्य बलियो बनाउने विधिको शासनले नै हो। नागरिकलाई राज्यको कानुनप्रति विश्वस्त बनाउनु, कानुनले मलाई विभेद गर्दैन भन्ने विश्वास दिलाउनु राष्ट्रप्रेमको भावनाले ओतप्रोत बनाउनु हो। विडम्बना त यो छ कि नागरिक सुरक्षाका लागि बनाइएका कतिपय कानुनबाट स्वयं नागरिक नै सुसूचित हँुदैनन्। निश्चय नै कानुनको अज्ञानता क्षम्य हुँदैन, तथापि हाम्रोजस्तो देशमा नागरिकले गरिबी र आफ्नै आधारभूत आवश्यकतासँग जुधिरहनुपर्ने हँुदा कानुनले दिएका अधिकारहरूमा सहज पहुँच र जानकार हँुदैनन्। नागरिकलाई उनीहरूका अधिकार र कर्तव्यबारे सचेतना, बहस र पैरवी गर्नुपर्ने जिम्मेवारी पनि सरकारको नै हो। तर सरकार सर्वत्र पुग्न सम्भव हँुदैन, त्यसैले स्थानीय सरकारमार्फत नागरिक समाजलाई जतिसक्दो बढी परिचालन गर्नुपर्ने हुन्छ। सरकारले प्रदान गर्ने सेवासुविधामा नागरिकको कर्तव्य र अधिकारबारे विद्यालय स्तरदेखि नै सुसूचित गराउनुपर्ने हुन्छ। राज्यको एउटा नागरिकलाई शिक्षित बनाउँदा कामप्रतिको सम्मान सिकाउनुपर्छ। ठूलो पद र धेरै पैसाबिना पनि परिश्रममा बँचेर सहयोगी मानव बन्न सकिन्छ, काम सानो वा ठूलो हुँदैन भनेर सिकाउन अब ढिलो गरिसक्यौं। कुनै पनि राजनीतिक रङ्ग नपोतिएको स्वतन्त्र नागरिक भेटिन छाडिसक्यो। राजनीतिक दलहरू साझा उद्देश्य भुलेर गुटबन्दीमा रमाउन थालिसके। व्यक्ति होस् वा दल, मातृभूमिलाई शिरमा राखेर काम गर्न बिर्सिसक्यांै कि भन्ने भान हुन थालिसक्यो। राज्यको सिमानाभित्र रहँदा होस् वा सिमानाभन्दा बाहिर, नागरिकको भूमिका राज्यसँग हरबखत जोडिएको हुन्छ। नेपालीले भौगोलिक सीमा बाहिर गएर परिश्रमी, इमानदार, मृदुभाषी बनेर जति नाम कमायांै, त्यत्ति नाम कमाउन देशको सीमाभित्र किन सकेनौं त? हामीले आन्दोलनका कैयौं शृङखला पार गरिसक्यौं, तर पनि हामी भित्रको लालच र अहम्लाई रत्तिभर मार्न सकेनौं। त्यसैले अब नागरिकलाई कामको सम्मान, इमान र सदाचारले दीक्षित बनाउन नागरिकबाटै पहल गराउन अलिकति पनि विलम्ब हुनुहँुदैन। हामीले धेरै कुरामा सरकारलाई दोषी बनाइरहँदा हामी आफ्नो कर्तव्यप्रति कति सचेत छांै, त्यसबारे पनि मनन गर्नुपर्ने हुन्छ। एउटा असल नागरिकमात्र असल राजनीतिज्ञ वा असल प्रशासक बन्न सक्छ। हामी कुनै नौलो मान्छे घरमा आउँदा पनि विनम्रतापूर्वक हार्दिक मुस्कानले स्वागत गर्ने संस्कृतिमा हुर्कियौं। हामीलाई असल छोराछोरी, असल दाजुदिदी, असल पतिपत्नी, असल बाबुआमा, असल छिमेकी, असल साथी सबै बन्न रहर लाग्छ। तर असल प्रशासक बन्ने बेला किन कुर्सीको तापले मताउँछ? किन सक्दैनौं सेवाग्राहीलाई हार्दिक मुस्कानले स्वागत गर्न, सोधेका कुरा सहजै बताउन, नबुझेका विषय एकछिन मिहेनत गरेर सिकाउन? किन बुझ पचाउँछांै? किन बिर्सन्छौं, उनीहरूले तिरेको करले हामी जीवनयापन गर्दैछौं, त्यसैले शासक होइन, सेवक हांै। हामी सेवामा रहुन्जेल पदीय सोपानको उच्चतम बिन्दु प्राप्त गर्ने बहानामा त्यहीभित्र रमाउँछौं, अनि सेवानिवृत्त भएपछि मात्र त्यहाँभित्रका विकृतिको कोकोहोलो मच्चाउँछांै हामीले सरकारी सेवामा प्रवेश गर्दा हाम्रा प्रशासकहरूलाई प्रशासन सुधारका थुप्रै मन्त्र घोक्न लगायौं। भ्रष्टाचारमुक्त प्रशासन, सानो र लचिलो संगठन, समावेशी नीति र विधिको शासन, दक्ष र उत्तरदायी कर्मचारीतन्त्र, विद्युतीय सेवा, सहभागिता, ग्रहणशीलता, पारदर्शिता, जवाफदेहिता, सदाचार, इमानदारिता जस्ता सुशासनका सबै नवीनतम मान्यता समेटेर परीक्षा सामग्री त बनायौं, तर यसको व्यावहारिक प्रयोग कहीं कतै धुकधुकीमा मात्रै सुनिएझंै लाग्छन्। छनोटको आधार पाठ्यक्रम बन्न सक्ला, पहिचानका लागि पदको वर्गीकरण पनि तर काम गर्दा मुलुकको विकास र नागरिकलाई सरल सेवा प्रवाह नै प्राथमिकतामा पर्नुपर्छ। मातृभूमिको माटो मुठ्ठीमा राखेर जनताको सेवक बन्ने सपथ खानुपर्छ। आयातित शब्दहरूमा रुमलिएर हामीले सर्वे भवन्तु सुखिनको मौलिकतालाई नै बिर्सिसक्यौं। साधारण नागरिक होस् वा सार्वजनिक पद धारण गरेको व्यक्ति, मुलुक निर्माणमा उत्तिकै जिम्मेवार भूमिका रहन्छ। त्यसैले हरेकले बाल्यकालमा आमाबाबुबाट पाएको सदाचारको शिक्षा, इमानदारिता र मिहेनतलाई सम्झनुपर्ने भएको छ। कोइराला काठमाडौं महानगरपालिका नगर कार्यपालिकाकी उपनिर्देशक हुन्।"
शीतगंगामा विकास कठिन,"अर्घाखाँची जिल्लाको शीतगंगा भेग नगरपालिका बन्ला भन्ने स्थानीयलाई कल्पना पनि थिएन। अब त चुनाव भएर पदाधिकारी नै चुनिइसके। मेयरमा सूर्यप्रसाद अधिकारी र उपमेयरमा टीका रेश्मीले कार्यभार सम्हालिरहेका छन्। यी दुई पदाधिकारीसँगै १४ वटै वडाका अध्यक्ष स्थानीय तहमा नयाँ अनुभव सँगाल्दै छन्। तर, ५ वर्षभित्र समृद्ध नगर बनाउने भन्दै मतदातासँग गरेका वाचा पूरा गर्न उनीहरूलाई सजिलो छैन। कारण हो, यहाँको जटिल भूगोल र न्यून आन्तरिक स्रोत। विकास योजनाका काम गर्न कम्ती दु:ख छैन, मेयर अधिकारीले भने, कानुन अझै बनिसकेको छैन। स्थानीय स्रोतको आम्दानी पाइएको छैन। जिल्लामै गएको छ। भूगोलकै कारण योजनाबद्ध विकासका काम गर्न समस्या रहेको उनले बताए। साबिकको सिद्धारा गाविसलाई ३ वडामा विभाजन गरिएको छ। बस्ती पातलो छ, तीन दिनमा पनि एउटै वडा घुमेर सकिँदैन। सबै ठाउँमा बाटो पुगेको छैन, उनले भने, वर्षामा त कोही बिरामी परे भगवान् भरोसा भन्दै बस्ने हो। गाउँमा उत्पादित वस्तु बजारसम्म लैजान पहिले सडक नै चाहिन्छ। यहाँका मतदाता भोट हाल्न ८ घण्टा पैदल हिँडेका थिए। गाउँ घुम्दा केही विकास भएको छैन, उनले भने, मतदाताले विश्वास गरी जिताए। अब झुपडीमा बस्ने गरिबको अनुहार र फोटो हेरी योजना बनाउँछौं। बजेट विनियोजन गर्छौं। पहिले बाटो नै जीवनसँग जोडिएको छ। बिरामीलाई उपचार गर्न स्वास्थ्यचौकीमा पुग्ने बाटो सहज बनाउने उनले बताए। खानेपानी सबै बस्तीमा छैन। बिजुली अझै पुगेको छैन। त्यसमा बसाइँ सराइले वर्षौंदेखिका घर जीर्ण नै छन्। अन्न उत्पादन, पशुपालन र मसलाबाली उत्पादनमा शीतगंगा नगरका सबै बस्ती राम्रा मानिन्छन्। अदुवा र बेसार उत्पादनमा यो पकेट क्षेत्र नै हो। शीतगंगामा अग्ला डाँडापाखासहित बस्तीभन्दा चौगुना जंगल। भौगोलिक जटिलता उस्तै। छरिएर रहेको पातलो बस्ती। चुनावताका भोट माग्न गाउँ डुल्दा जति सकस पर्यो त्योभन्दा बढी नगरलाई समृद्ध बनाउन जनप्रतिनिधिलाई उस्तै चुनौती छ। उपमेयर रेश्मीलाई आफ्नो गाउँमा मोटर चल्ने बाटो लैजान मुस्किल छ। सिमलपानी घरमा तीन घण्टा हिँडेपछि पुगिन्छ, उनले भने, सरर गाडी चल्ने बाटो बनेको छैन। हिउँदमा जेनतेन जिपसम्म दु:खले पुग्छ। पानी परेपछि बाटो पूरै खत्तम हुन्छ। जंगल छिचोलेर पैदल हिँड्न जंगली जनावरको त्रास उस्तै। चुनावका बेला धेरै आश्वासन बाँडियो तर पूरा गर्न भौगोलिक जटिलताकै कारण सोचेजस्तो सजिलो नदेखिएको उनले बताए। समूह गठन गरी तालिम दिएर बाख्रापालन, पशु, मसलाबाली र जहाँ जे उत्पादन हुन्छ माटो परीक्षण गरी आधुनिक कृषि प्रणाली अपनाएर उत्पादनमा आत्मनिर्भर बनाउने उनले दाबी गरे। उत्पादन भएको अदुवा कृषकले घण्टांै बोकेर बजारसम्म ल्याएर बिक्री गर्छन्। नगर कार्यकारी अधिकृत सुन्दर श्रेष्ठले ५१ करोड रुपैयाँ बजेट मन्त्रालयबाट आउने तयारीमा रहेको बताए। नगरका १४ वडामा जम्मा ७ जना वडासचिव रहेको उनले जनाए। वडा८ का वडाध्यक्ष हिम्मत पोखरेलले खानेपानी, विद्युत् विस्तार र मोटरबाटो नै पहिलो प्राथमिकता रहेको उनले बताए। तराईसँग सिमाना जोडिएको नगर छ। गर्मी छल्न तराईबाट पहाड आउन लालायित देखिन्छन्। पर्यटकीय सम्भावना पनि उस्तै छ। पूर्वाधार बनाएर विकास गर्नेमा जनप्रतिनिधिको सोच छ। जंगलभित्र छरिएर रहेको बस्ती छ, सुगममा विकास गर्न जति सजिलो र छिटो छरितो हुन्छ, दुर्गममा कठिन नै हुँदो रहेछ, १३ नम्बर वडाध्यक्ष दुर्गा बीसीले भने।"
ऐन नआउँदा अलमल,"२० वर्षपछि सम्पन्न स्थानीय चुनावले विकासमा आमूल परिवर्तन हुने सर्वसाधारणको अपेक्षा छ। नवनिर्वाचित जनप्रतिनिधिमा पनि निकै जोस, जाँगर र उत्साह देखिन्छ। तर, संविधानमा उल्लेख भएअनुसार काम गर्ने अधिकार र ढाँचा अहिलेसम्म थाहा नहुँदा उनीहरू अन्योलमै छन्। कार्यविधि तथा आवश्यक ऐननियम नआएपछि जनप्रतिनिधि तलबभत्तालगायत सेवासुविधाबाटै वञ्चित छन्। राज्यले नतोकेसम्म कसरी आफैं सेवासुविधा लिने? कास्कीको रूपा गाउँपालिकाका अध्यक्ष नवराज ओझाले भने। अख्तियारी नआउँदा स्थानीय तहलाई विकास निर्माण काम पनि अघि बढाउन पनि समस्या छ। सडक, सिँचाइ, भवन, खानेपानीलगायत भौतिक पूर्वाधार, कृषि, पर्यटन, शिक्षा, स्वास्थ्य, सरसफाइ, पशुपालन, लैंगिक समानता, विद्युतीकरण, वैकल्पिक ऊर्जालगायत क्षेत्रलाई महत्त्व दिएर रूपा गाउँपालिकाले २७ करोड ३५ लाख ७६ हजार रुपैयाँको बजेट सार्वजनिक गरेको छ। त्यसमा ५ करोड रुपैयाँ सामाजिक सुरक्षाभत्ता, साढे ८ लाख रुपैयाँ ससर्त अनुदान (कृषि, पशु, स्वास्थ्य, शिक्षालगायत क्षेत्रमा) र साढे २ करोड रुपैयाँ गाउँपालिका र वडाका कर्मचारीको तलबमा छुट्याइएको छ। अरू बजेट विकास निर्माणमा खर्चिनुपर्ने भए पनि अख्तियारी नआउँदा कार्यान्वयनमा ढिलाइ हुने गाउँपालिकाले जनाएको छ।तलबभत्ता त परै जाओस्, बजेट कार्यान्वयन गर्ने आधार पनि नभएको माछापुच्छ्रे गाउँपालिकाकी उपाध्यक्ष कृष्णकुमारी पौडेल दवाडीले बताइन्। जनताको काम रातदिन नभनी गरिरहेका छौं, उनले भनिन्, ऋण खोजेर मोबाइल रिचार्ज गर्नुपर्ने बाध्यतामा पुगेका छन् जनप्रतिनिधि। व्यवसायमा नलागेकालाई पकेट खर्च चलाउनै गाह्रो छ। यस्तै अवस्था पोखरा लेखनाथ महानगरपालिका, मादी र अन्नपूर्ण गाउँपालिकामा पनि छ। अन्नपूर्णका अध्यक्ष युवराज कुँवरले कार्यविधि र ऐन नआएसम्म पारिश्रमिक नलिने बताए। केन्द्रको निर्देशनअनुसार काम गर्ने हो, उनले भने, तर भनाइ र गराइ फरक हुँदा अप्ठ्यारो परेको हो। नेता र माथिल्लो तहका कर्मचारीमा इमानदारी र इच्छाशक्ति नभएकाले यस्तो अवस्था आयो। पोखरालेखनाथ महानगरका प्रमुख मानबहादुर जिसीले अब छिट्टै कार्यविधि आएर सेवासुविधा तथा बजेट कार्यान्वयनलगायत विषयको व्यवस्थापन हुने बताए। मादी गाउँपालिकाका अध्यक्ष वेदबहादुर गुरुङले आवश्यक ऐन कानुन अभावमा काम गर्न गाह्रो भएको बताए।अधिकार उपयोगमा अन्योल तनहुँका जनप्रतिनिधि आफूहरूलाई व्यक्तिगत सुविधा र कार्यालय सञ्चालनको अधिकार केके हुने भन्नेमै अन्योलमा छन्। कतिपयको कार्यालय र कर्मचारी नै व्यवस्थापन भइसकेको छैन। म्याग्दे, रिसिङ, घिरिङ र देवघाट गाउँपालिकासँगै आफ्नै भौतिक संरचना छैन। कुनै साबिक गाविस कार्यालय भवन त कुनै भाडाको घरमा चलाइएका छन्। नियमित काम गर्न र सदरमुकाम आउजाउ गर्न निकै कठिन छ। हिलाम्मे सडकमा पैदलै कार्यालय र सदरमुकाम पुग्ने गरेको छु, घिरिङ गाउँपालिका अध्यक्ष रनबहादुर रानाले भने, जनताको काम गर्न आएकाले गर्नैपर्यो। सडक स्तरोन्नति गरेर अर्को वर्ष राम्रो बनाउने, कर्मचारी व्यवस्थापन गरेर जनतालाई सेवा सहज दिने उनको योजना छ।६० जनासम्म कर्मचारी पाउने भन्ने सुनेका उनीहरू कार्यकारी अधिकृत, लेखापाल, सामाजिक परिचालक र सहयोगीका भरमा काम गरिरहेका छन्। नीति तथा बजेट सार्वजनिक गर्दा गाउँको पर्यटन विकास, कृषिको व्यवसायीकरण र बजारको खोजी, सिँचाइ जस्ता योजनालाई प्राथमिकतामा राखेका छन्। रिसिङमा पनि यो समस्या उस्तै छ। घरघर डुलेर भए पनि प्रतिनिधिले जनताको काम गरिरहेको अध्यक्ष राजेन्द्रकृष्ण श्रेष्ठले बताए। भौगोलिक रूपमा कठिन र ठूलो भूगोलमा फैलिएको क्षेत्रले काम गर्न र बस्तीमा पुग्न निकै समस्या परेको उनको गुनासो छ। आफूलाई समस्या भए पनि जनताको काममा अवरोध आउन दिएका छैनौं, उनले भने, हामीले पाउने सेवा र बस्ने कार्यालयको अझै टुंगो छैन। म्याग्देकी अध्यक्ष माया रानाले तत्कालको आवश्यकताका आधारमा जनताको काम गर्ने योजना मात्र अगाडि सारिएको बताइन्। हाम्रो सेवासुविधा र बस्ने भवनबारे पहिलो गाउँसभामा केही पनि निर्णय भएको छैन, उनले भनिन्। व्यास, शुक्ला गण्डकी, भानु र भिमाद नगरपालिकामा भने कार्यालयका लागि पहिलेकै पूर्वाधार रहेकाले काम गर्न कठिनाइ छैन। ती तहमा पुरानै दरबन्दीका कर्मचारीसमेत छन्। बन्दीपुर र आँबुखैरेनी पनि नगरबाट गाउँपालिका भएकाले तिनमा आफ्नै पूर्वाधार छ। गाउँतहसम्म इमेलइन्टरनेटको सहज पहुँच र सडकको स्तरोन्नति सबैको साझा एजेन्डाजस्तै छन्।कहाँ बस्ने जनप्रतिनिधि?अर्घाखाँची टिनको छानोमुनि साँघुरा चार कोठा। मेयर र उपमेयर कार्यकक्षमा आगन्तुक अटाउनेसम्म ठाउँ छैन। साबिक नुवाकोट गाविस कार्यालयमा भूमिकास्थान नगरपालिकाको कार्यालय सञ्चालनमा छ। नगरप्रमुख, उपप्रमुख, कार्यकारी अधिकृत र लेखापाल बस्न मात्रै पुग्छ। नगरमा जिल्ला प्राविधिक कार्यालयबाट दुई, जनस्वास्थ्यबाट दुई, कृषिबाट दुई र महिला तथा बालबालिकाबाट एक जना कर्मचारी हाजिर भइसकेका छन्। तर, बस्ने बेन्चसमेत छैन। हाजिर गरेर चौरमा बस्छौं, जिल्ला प्राविधिक कार्यालयबाट नगरमा खटिएका सब इन्जिनियर जितेन्द्र श्रेष्ठले भने, फिल्डमा पुगेर सर्भे गर्ने र अफिसमा कम्प्युटरमा बसेर नक्सा बनाएर काम गर्नुपर्छ, कार्यकक्ष नभए कसरी काम गर्ने? अरू विषयगत कार्यालय पनि जिल्लाबाट नगरमा आउँदै छन्। तर, बस्ने ठाउँ अभाव नै छ। सबैलाई कम्प्युटर पनि छैनन्। कार्यकारी अधिकृतको कार्यकक्षमा हाजिर गर्ने र बाहिर टोलाएर बस्नेभन्दा अरू उपाय छैन, श्रेष्ठले भने।कार्यकक्ष पनि साँघुरै छन्। बैठक बस्ने ठाउँ पनि छैन, नगर उपप्रमुख खडानन्द बेल्वासेले भने, ट्रस्ट बनाउन जग्गा खोज्दै छौं। पूर्वाधार छैन। पदभार ग्रहणपछि निर्वाह मात्रै चलेको छ। बैठक चौरमै बस्नुपर्छ। उनका अनुसार कार्यालय कहाँ राख्ने भन्नेमा पोखेडाँडा र चिदिचौरमा तानातान छ। नगरमा ७० जनाभन्दा बढी कर्मचारी हुने गरी स्थानीय विकास मन्त्रालयले सांगठनिक ढाँचा तयार पारेको छ। संविधानले स्थानीय तहलाई अधिकारसम्पन्न बनाएपछि त्यसको कार्यान्वयनका लागि ठूलो संख्यामा कर्मचारी आवश्यक पर्ने भएको हो। कार्यकारी अधिकृत रूपलाल भुसालले तत्कालका लागि ९ कर्मचारी आवश्यक रहेको बताए। विषयगत कार्यालयका कर्मचारी आउँदा बस्ने कार्यकक्ष छैन, उनले भने, भाडामा कार्यालय खोज्दा घर नै पाइएको छैन। नगरभित्रका १० वडा कार्यालयमा ६ जना मात्रै सचिव छन्। केही भाडामा छन्। जनप्रतिनिधिलाई पनि बस्ने कार्यकक्ष छैन।एउटा साँघुरो कोठामा अध्यक्ष, उपाध्यक्ष, कार्यकारी अधिकृत र अर्काेमा लेखापाल र प्राविधिक बसेर काम चलाएको कार्यकारी अधिकृत दामोदर ज्ञवालीले बताए। कार्यकक्षमा सेवाग्रहीलाई गुनासोसम्म पोख्ने ठाउँ छैन। जिल्लाबाट चार विषयगत कार्यालयका ६ जना कर्मचारी आएका छन्। हाजिर गर्छन्, बाहिर जान्छन्।पाणिनि गाउँपालिका कार्यालय दुई कोठामा सञ्चालित छ। विषयगत कार्यालयका कर्मचारीलाई कसरी काम गराउने हो, कुनै सर्कुलेसन आएको छैन, ज्ञवालीले भने, सबैलाई पायक पर्ने दुर्गाफाँटमा भाडामा घर खोजे पनि पाइएन। बनाउँदै गरेको वृद्धाश्रममा चार कोठा छन्, त्यही भाडामा लिने कुरा भइरहेको छ। शुक्रबार मन्त्रालयले सार्वजनिक गरेको कर्मचारीको सांगठनिक संरचनामा सानो गाउँपालिकामा पनि ६० जना कर्मचारी चाहिन्छ। त्यसका लागि यहाँ करोडौंको लगानीमा ठूलै भवन बनाउनुपर्छ। सदरमुकामको सन्धिखर्क नगरपालिकाबाहेकका दुई नगर र तीन गाउँपालिकाका कार्यालय भवनसमेत छैनन्। शीतगंगा नगर भाडामा छ। मालारानी गापाका कार्यकारी अधिकृत जनकराज पन्थीका अनुसार हलसहित ८ कोठा भाडामा लिएर कार्यकक्ष सञ्चालन गरिएको छ। तर, काम कसरी गर्ने भन्ने अन्योल रहेको उनले बताए। कार्यालय र भौतिक संरचना व्यवस्थापनमा समस्या छ। तर, पनि गाउँलाई समृद्ध बनाउने योजना अघि सार्न गाउँसभाको तयारीमा जुटेका छौं, पाणिनि गाउँपालिका उपाध्यक्ष लक्ष्मी गौतमले भनिन्।(पोखराबाट लालप्रसाद शर्मा, तनहुँबाट प्रकाश बराल र अर्घाखाँचीबाट वीरेन्द्र केसी)"
बालिका बलात्कार गर्ने युवक पक्राउ,"खोटाङ (कास) दस वर्षीया बालिकालाई बलात्कार गर्ने युवक पक्राउ परेका छन्। रुपाकोट मझुवागढी नगरपालिका३ बाम्राङ कट्टीका १७ वर्षीय सोनाम राई शनिबारै राति एक नाल भरुवा बन्दुकसहित पक्राउ परेका हुन्।जिल्ला प्रहरी कार्यालय खोटाङका प्रहरी नायब निरीक्षक मनोजकुमार यादवका अनुसार बलात्कृत बालिका चिच्याएपछि आफन्तले थाहा पाएर प्रहरीलाई खबर गरेका थिए। प्रहरीले उनलाई घरैबाट पक्राउ गरेको हो। पक्राउ परेका राईविरुद्ध जबरजस्ती करणी महलअन्तर्गत मुद्दा दर्ता गरेर कारबाही थालिएको प्रहरीले जनाएको छ। पक्राउ गर्न जाँदा उनको कोठामा भरुवा बन्दुक पनि फेला पर्यो, जिल्ला प्रहरी कार्यालय खोटाङका प्रहरी नायब उपरीक्षक नवीनकिशोर प्रधानले भने, उनीविरुद्ध जबरजस्ती करणी र हातहतियार खरखजानासम्बन्धी मुद्दा दर्ता गरेर अनुसन्धान थालिएको छ।"
पार्टी सभापतिले एकलौटी गरे : पौडेल,"पोखरा (कास) कांग्रेस वरिष्ठ नेता रामचन्द्र पौडेलले प्रधानमन्त्री तथा पार्टी सभापति शेरबहादुर देउवा एकलौटी तरिकाले चलेको आरोप लगाएका छन्। पोखराको लामाचौरस्थित इन्जिनियरिङ क्याम्पस हातामा निर्मित बीपी स्मृति पार्कको आइतबार उद्घाटनपछि उनले सरकार र पार्टी सञ्चालनमा सभापतिले मनोमानी गर्दा पार्टीमा योगदान दिने नेता, कार्यकर्तामा निराशा आएको बताए।मन्त्री चयन गर्ने छुट्टै विधिविधान छ, त्यसलाई लत्याएर पार्टी सभापतिले एकलौटी गर्नुभएको छ, उनले भने, पार्टीको सभापतिले आआºना मान्छे मात्रै छान्ने कि सबैलाई समेटेर लैजाने? पार्टीमा योगदान दिएर र पुराना नेता, कार्यकर्ताको मूल्यांकन नगरिएको भन्दै उनले आक्रोश पोखे। कांग्रेसले अरू पार्टीलाई उदाहरण देखाउनुपर्नेमा आफैं सिस्टममा चल्न नसकेको उनको आरोप थियो।लोकतन्त्रको दृष्टान्त कांग्रेसले अरू दललाई सिकाउन जरुरी रहेकाले बीपीको आदर्शलाई बिर्सन नहुने भनाइ उनले राखे। संविधान कार्यान्वयनमा गए पनि कांग्रेस उदाहरणीय पार्टी बन्न सकेन भने जनताले दु:ख पाउने उनले बताए।"
"नाम फेरियो, काम पुरानै","पाल्पा जिल्लास्थित सरकारी कार्यालयलाई पुन:संरचना गर्ने सरकारी नीतिअनुसार घरेलु तथा साना उद्योग कार्यालयलाई तानसेन नगरपालिकामा गाभिएको छ। उक्त कार्यालयलाई तानसेन नगर कार्यपालिका उद्योग विकास शाखा बनाइए पनि काम भने साबिककै छ। विकास शाखाका अधिकृत बालकृष्ण गैरे समायोजनपछि कार्यक्षेत्रबारे नै अन्योल रहेको बताउँछन्। तानसेन नगरपालिकाका मेयर अशोककुमार शाही पनि नयाँ थपिएको शाखाबाट कसरी काम लिने भन्ने समस्यामा छन्। तानसेन नगरपालिकाको छाप बनाएर कसरी जिल्लाभर काम गर्ने? उनले भने, अहिले साबिककै तरिकाले काम भइरहेको छ। जिल्लाका सबै स्थानलाई कार्यक्षेत्र बनाउँदै आएको घरेलुलाई नगरपालिकाभित्र गाभेपछि रामपुर नगर र अन्य ८ गाउँपालिका उक्त सेवाबाट पूर्ण रूपमा वञ्चित हुने स्थिति छ। हामीलाई त निर्देशन आएपछि हामी गाभियौं, अधिकृत गैरेले भने, पछि फेरि प्रमाणपत्र र साबिककै छाप प्रयोग गरेर काम गर्न भनियो, त्यसैअनुसार चलिरहेका छौं। थप निर्देशन नआएको उनले बताए। सबै क्षेत्रका कागजपत्र हामीसँगै छन्, उनले भने, काम कसरी हुने हो, ठेगान छैन। नगरपालिकाको कार्यादेशमा घरेलु शाखाका रूपमा उक्त कार्यालय राखी उद्यमसम्बन्धी काम अघि बढाउन निर्देशन आएको छ। सरकारले स्थानीय तहमा घरेलुका साथै शिक्षा, स्वास्थ्य, महिला तथा बालबालिका, वन, कृषि, पशुसेवालगायत कार्यालयलाई पनि गाभ्न प्रक्रिया थाल्न निर्देशन गरेको गैरेले बताए। तानसेन नगरपालिकामा गाभिन कतिपय कार्यालय र प्रमुखहरूले असजिलो मानेको नगरप्रमुख शाहीको भनाइ छ। स्थानीय तहको नयाँ संरचनाअनुसार महिला तथा बालबालिका कार्यालयलाई समायोजन गरिएको स्थानीय विकास अधिकारी रामप्रसाद पाण्डेयले बताए। उनका अनुसार विभिन्न कार्यालयका ५२ जना कर्मचारी समायोजन भइसकेका छन्। शिक्षा, प्राविधिक कार्यालयलगायत कार्यालयका कर्मचारीलाई समेत स्थानीय तहमा समायोजना गरिएको पाण्डेले जानकारी दिए। महिला तथा बालबालिका कार्यालयका प्रमुख लगायत सम्पूर्ण कर्मचारीहलाई कर्मचारी समायोजन समितिले जिल्लाका विभिन्न तहमा खटाउने निर्णय गरेको हो। समिति संयोजक तथा प्रजिअ बाबुराम गौतमले अहिलेलाई काजमा कर्मचारी पठाइएको बताए। उद्योग ग्रामको एक करोड फिर्तानमुना औद्योगिक ग्राम स्थापना गर्न आव २०७३७४ मा एक करोड रुपैयाँ बजेट विनियोजन भए पनि काम हुन नसकेपछि फिर्ता गएको छ। जग्गा प्राप्ति नहुनु र उद्योग मन्त्रालयले आवश्यक प्रक्रिया अगाडि नबढाएपछि काम रोकिएको हो। उद्योग प्रवद्र्धन समितिका संयोजक स्थानीय विकास अधिकारी रामप्रसाद पाण्डेको अध्यक्षतामा गठित समितिले जग्गा छनोट गरी प्रक्रिया अगाडि बढाएको थियो। उद्योग विभागमा फाइल पेस गरे पनि विभागले चासो नदिएपछि काम नभई बजेट फिर्ता गएको हो। औद्योगिक ग्राम बनेपछि करुवा, ढाका, कृषि औजार, बाँस उद्योग, काष्ठकला, स्थानीय उत्पादन एकै स्थानमा सञ्चालन गर्ने योजना रहेको तानसेन नगर कार्यपालिका उद्योग विकास शाखाका अधिकृत गैरेले बताए। ग्राम निर्माणका लागि जिल्लामा सर्वपक्षीय बैठक बसी तानसेन७ बाघखोर र माथागढी३ कसेनी सराइमा सरकारी जग्गा सिफारिस गरिएको थियो।"
भंग हुने कार्यालयमै बजेट,"धादिङ (कास) सरकारले नीति र योजना ल्याउन ढिलाइ गर्दा बजेट दुरुपयोग बढेको छ। स्थानीय तहमा गाभिने तय भइसकेका सदरमुकामस्थित कतिपय कार्यालयका भवन पुनर्निर्माण र मर्मतसम्भारका नाममा रकम सकिएको हो। गत आवमा भवन निर्माण शीर्षकमा झन्डै २१ करोड रुपैयाँ खर्चिइएको छ। निर्वाचनअघि निर्माण थालिएका आधा दर्जन सरकारी कार्यालय केही समयपछि नै खाली हुँदै छन्। सदरमुकाममा २ करोडदेखि ३ करोड लगानीसम्मका ७ वटा सरकारी कार्यालय निर्माणाधीन छन्। कुनै अन्तिम चरणमा छन् भने कुनैमा भर्खर काम थालिएको छ। मर्मत अघि बढाइएकामा कर्मचारी आवाससमेत छन्। स्थानीय निकायमै गाभिने जिल्ला भूसंरक्षण कार्यालयको भवन निर्माण ठेकेदारले निर्वाचनअघि सुरु गरेका थिए। १ करोड ५९ लाखमा बनाइने उक्त भवनमा मार्बल र भित्तामा चिप्स प्रयोग गरिएको छ। जिल्ला सिँचाइ कार्यालयको भवन १ करोड ३२ लाख खर्चेर निर्माण गरिँदैछ। त्यस्तै १ करोड १ लाख खर्चेर जिल्ला सहकारी डिभिजन कार्यालयको रंगरोगन भइरहेको छ। जिल्ला पशुसेवा कार्यालयको तालिम कक्ष १ करोड ५४ लाख लागतमा बनाइँदै छ। हुलाक, भवन तथा शहरी र कृषि कार्यालयका लािग १२ करोड छु्ट्टयाइएको छ। त्यस्तै नापी कार्यालय १ करोड ७५ लाख तथा प्राविधिक कार्यालय र सरकारी वकिल कार्यालय ७ करोड १९ लाख लागतमा निर्माण भइरहेको छ।"
स्थानीय तह नटुक्रिऊन्,"सुर्खेत स्थानीय तहका नवनिर्वाचित जनप्रतिनिधिले निर्वाचन क्षेत्र निर्धारण गर्दा स्थानीय तह टुुक्र्याउन नहुने सुझाव दिएका छन्। वीरेन्द्रनगर नगरपालिकाका मेयर देवकुमार सुवेदीले स्थानीय तहलाई सकेसम्म नटुक्र्याउन आग्रह गरे।निर्वाचन क्षेत्र निर्धारण आयोगले स्थानीयस्तरका सरोकारवालाबाट साउन ११ गतेदेखि रायसुझाव संकलन थालेको हो। आयोगले प्रतिनिधिसभा (संघ) र प्रदेशसभा सदस्य निर्वाचनका लागि क्षेत्र निर्धारण गर्न आइतबार वीरेन्द्रनगरमा सुझाव संकलन गर्यो।प्रस्तावित मस्यौदाबिनै आयोगका प्रतिनिधिले सुझाव संकलन थालेको भन्दै सहभागीले आपत्ति जनाएका थिए। सुर्खेत३ का सांसद तप्तबहादुर विष्टले मस्यौदा तयार भएको भए त्यसमाथि रायसुझाव दिन उपयुक्त हुने बताए। उनले भने, आयोगले निर्वाचन क्षेत्र संख्या किटान गरी सुझाव संकलन गरेको भए सहज हुन्थ्यो। एमाले पोलिट्ब्युरो सदस्य यमलाल कँडेलले आयोगलाई रुकुमबाहेक अन्य जिल्लामा क्षेत्र निर्धारण गर्न समस्या नरहेको बताए। कानुनी समस्या नरहेका जिल्लामा प्रस्ट खाका बनाएर त्यसमाथि सुझाव संकलन गर्नुपथ्र्यो, उनले भने, जनस्तरबाट प्राप्त सुझावलाई टोकरीमा नफालियोस्।लेकबेसी नगरपालिकाका मेयर गगनसिंह सुनारले प्रदेश, केन्द्र र स्थानीय तहका अधिकारमध्ये कतिपय साझा भएकाले स्थानीय तहलाई विभाजन नगर्दा राम्रो हुने धारणा राखे। एमाले सचिव मोहन बडुवालले वीरेन्द्रनगरसहित पश्चिमका ३ तहलाई एउटा निर्वाचन क्षेत्र र पूर्वी सुर्खेतका ५ तहलाई अर्को निर्वाचन क्षेत्र बनाउनुपर्ने सुझाव दिए। कांग्रेस सांसद लालबहादुर घलेले जनसंख्याका आधारमा निर्वाचन क्षेत्र बनाउनुपर्नेमा जोड दिए। प्रदेश६ को भूगोल ठूलो र जनसंख्या कम भएकाले भूगोलका आधारमा मात्रै निर्वाचन क्षेत्र निर्धारण गर्नुपर्ने सरोकारवालाको माग थियो। क्षेत्र निर्धारणजस्तो महत्त्वपूर्ण काम झारा टार्ने उद्देश्यले मिटिङ हलमा आयोजना गरिएको भन्दै सहभागीले व्यवस्थापनप्रति आक्रोश पोखेका थिए। क्षेत्रीय प्रशासक महेन्द्रप्रसाद गुरागाईंले भूगोल र जनसंख्या दुवैलाई आधार बनाउन आग्रह गरे। आयोगका सहसचिव नारायण रेग्मीले जनस्तरका प्राप्त सुझावलाई आयोगले कार्यान्वयन गर्ने दृढता व्यक्त गरे। संविधानको धारा २८६ बमोजिम गठन भएको आयोगलाई कार्य प्रारम्भ भएको मितिले २१ दिनभित्र प्रतिवेदन बुझाउनुपर्ने बाध्यता छ। आयोगले प्रतिनिधिसभाका लागि हाल कायम २६५ लाई घटाएर जनसंख्या र भूगोलका आधारमा १६५ निर्वाचन क्षेत्र निर्धारण गर्नुपर्नेछ।"
८१ प्रतिशत घरमा शौचालय,जनकपुर (कास) जिल्ला समन्वय समिति धनुषाले ८१ प्रतिशत घरमा शौचालय निर्माण भइसकेको दाबी गरेको छ। जिससद्वारा सञ्चालित खुलादिसामुक्त गाउँ अभियानका फोकल पर्सन विजयकुमार यादवका अनुसार धनुषाका साबिक ७२ गाविसमध्ये ३७ लाई खुलादिसामुक्त घोषणा गरिसकिएको छ भने १० गाविसको अनुगमन भई घोषणा गर्नमात्र बाँकी रहेको छ। यादवले जनकपुर उपमहानगरपालिकाका ८७ प्रतिशत घरमा शौचालय निर्माण भइसकेको दाबी गरे। धनुषामा कुल १ लाख ३८ हजार ६ सय ३६ परिवार (घरधुरी) मध्ये १ लाख १२ हजार २ सय ९५ घरमा शौचालय निर्माण भइसकेको जानकारी यादवले दिए।
चालकको मृत्यु,धादिङ (कास) पृथ्वीराजमार्गको बेनीघाट रोराङ गाउँपालिका५ को विशालटारमा बसको ठक्करबाट आइतबार मोटरसाइकल चालकको मृत्यु भएको छ। चितवनबाट काठमाडांै जाँदै गरेको ना५ख ७२३५ नम्बरको बसले विपरीत दिशाबाट आउँदै गरेको ना२९प १४५५ नम्बरको मोटरसाइकललाई ठक्कर दिँदा घाइते चालक आशिष उपाध्यायको उपचारका क्रममा मृत्यु भएको प्रहरीले जनाएको छ।
सम्मानसाथ घर फर्काउने सहमति,"कपिलवस्तु (कास) छोरी जन्माएको आरोपमा घर निकालिएकी सविना खातुनलाई सम्मानसाथ घर भित्र्याउने सहमति भएको छ। कपिलवस्तु नगरपालिका५ श्रीरामपुरकी २२ वर्षीया खातुनलाई श्रीमान् दिलसार र ससुरा इजाहारले छोरी जन्माएको आरोपमा बुधबार कुटपिट गरेर घरबाट निकालेका थिए। प्रहरी नायब उपरीक्षक प्रह्लाद अधिकारीका अनुसार दुवै पक्षबीच छलफल हुँदा अब झैझगडा नगर्ने र सम्मानसाथ पत्नीलाई घर भित्र्याउने सहमिति भएको हो। दुव्र्यवहार र हिंसाको घटना दोहोरिएर कडा कारबाही भोग्न मञ्जुर भएको कागज पीडक पक्षले प्रहरीमा गरेको छ। त्यस्तै केही समय खातुन माइतमै बस्ने सहमति पनि दुवैले गरेका छन्। लोकलाज बचाउन र चौतर्फी दबाबका कारण सहमतिमा आए, सविनाका बाबु लइस पठानले भने, तर अब छोरीलाई जिउँदै मार्न केटाको घर पठाउँदैनौं। प्रहरीले पीडक ससुरालाई दैनिक तारेक र श्रीमान्लाई पटके तारेखमा राखेको जानकारी दिएको छ। कुटपिटबाट गम्भीर घाइते सविनाको भैरहवामा उपचार गरेपछि शनिबार यहाँ आएकी थिइन्। प्रहरीले तीन महिने काखे छोरी सविनालाई जिम्मा लगाएको थियो। ४ दिनदेखि छोरीको अनुहार हेर्न नपाएर निकै चिन्तित थिएँ, उनले भनिन्, अहिले चोटको पीडामा पनि हर्षको आँसु आएका छन्। छोरी लिन उनी आफंै प्रहरी कार्यालय पुगेकी थिइन्। श्रीमान् र ससुराले कुटपिट गरी आमाबाट काखे छोरी खोसेर आफैं राखेका थिए।"
दोषी नपक्री फाइल बन्द,"धनगढी कैलाली, मालाखेतीमा ४ वर्षअघि भएको नबिल बैंकको रकम लुट प्रकरणमा कुनै प्रमाण नभेटिएको भन्दै प्रहरीले फाइल नै बन्द गरेको छ।घटनासम्बन्धी कुनै क्लु फेला परेन, सुदूरपश्चिम प्रहरी प्रमुख डीआईजी रोमेन्द्र देउजाले भने, अनुसन्धान अगाडि बढ्न नसकेकाले फाइल बन्द भएको हो। घटनाबारे तथ्य फेला परे जुनसुकै बेला फाइल खोली अनुसन्धान थालिने उनले बताए। विगतमा केन्द्रबाट समेत अनुसन्धान टोली गठन भई छानबिन भएको थियो, देउजाले भने, टोली सधैं एउटै घटनामा बाँधिन सक्दैन। ०७० मंसिर दोस्रो साता कैलालीको अत्तरियास्थित मालाखेती जंगलमा नाटकीय ढंगले नबिल बैंकको २ करोड ३१ लाख रुपैयाँ लुटिएको थियो। नबिलको कञ्चनपुर महेन्द्रनगरस्थित शाखाबाट धनगढीस्थित राष्ट्र बैंकमा जम्मा गर्न ल्याइँदै गरेको रकम प्रहरी वेशमा रहेका लुटेराले लुटेका थिए। यो अवधिमा सुदूरपश्चिममा ५ जना डीआईजी परिवर्तन भएका छन् भने कैलाली र कञ्चनपुरमा ५५ प्रहरी प्रमुख फेरिइसकेका छन्। हरेकले आउनेबित्तिकै पत्रकार सम्मेलन गरी यो घटनाका दोषी पक्रने प्रतिबद्धता गर्न बिर्सेनन्। तर, सामान्य प्रगतिसमेत हासिल गर्न नसकेपछि अहिले फाइलै बन्द गरियो। केन्द्रीय अनुसन्धान ब्युरोसहित ७ भन्दा बढी अनुसन्धान टोली खटाइसकिएका थिए। एक वर्षअघि डीआईजी विजयराज भट्टले पत्रकार सम्मेलनमा अनुसन्धान घटना नजिक पुगेकाले केही दिनमा सत्यतथ्य सार्वजनिक हुने बताएका थिए। उनी एआईजीमा बढुवा भइसके तर बैंक लुट प्रकरण जहाँको त्यहीँ छ। तत्कालीन प्रहरी प्रमुख उपेन्द्रकान्त अर्यालले पनि डडेल्धुरा र धनगढी भ्रमणका क्रममा घटनाको केही दिनमा सत्यतथ्य बाहिर आउने दाबी गरेका थिए। तत्कालीन उच्च प्रहरी अधिकारीले सहयोग नगरेका कारण घटनाको तहसम्म पुग्न नसकेको अनुसन्धानमा संलग्न अधिकारीहरूले गुनासो गर्दै आएका छन्। एक प्रहरी अधिकृतले भने, सही ढंगले अनुसन्धान गरिरहेको टोलीलाई तत्कालीन क्षेत्रीय प्रहरी प्रमुख जयबहादुर चन्द र महकाली अञ्चल प्रहरी प्रमुख छविलाल जोशी बन्जाडेले असहयोग गरेका कारण केही गर्न सकिएन। सुरुमा घटनामा बैंक कर्मचारी, केही प्रहरी र लुटेराको मिलेमतो रहेको आशंका गरिएको थियो। आशंका गरिएका प्रहरी जोगाउन पूरै घटनाको अनुसन्धान अर्कैतिर मोडिएपछि अहिलेसम्म सत्यतथ्य बाहिर आउन नसकेको हो, ती अधिकृतले भने। अनुसन्धानमा संलग्नमध्ये एक प्रहरी अधिकृत र सहायक अधिकृतले जागिरबाटै राजीनामा दिइसकेका छन्। यस विषयमा उनीहरूले केही प्रतिक्रिया दिन मानेनन्। १० वर्षयता सुदूरपश्चिम तराईमा सक्रिय संगठित आपराधिक गिरोह उक्त लुट प्रकरणमा संलग्न रहेको जानकारी हुँदाहुँदै पनि कसैलाई पक्राउ नगर्नुका पछाडि प्रहरीकै मिलेमतो रहेको आशंका गरिएको छ।"
ट्रेकिङ गएका जोडी मृत भेटिए,"पर्वत (कास) सदरमुकाम कुश्मालाई ज्ञाँदी क्षेत्रसँग जोड्ने अग्लो झोलुंगे पुलबाट हामफालेर शनिबार एक जोडीले आत्महत्या गरेको छ । ललितपुर११ ढोलाहिटीकी २५ वर्षीया मुना राना र धरान१४ का २६ वर्षीय अंकित गुरुङको शव पर्वत प्रहरीले आइतबार पुलदेखि करिब १ सय ४० मिटर तल मोदीको किनारमा फेला पारेको जनाएको छ । पुलको बीचमा छाडेको झोलामा फेला परेका मोबाइल र कागजातका आधारमा उनीहरूको पहिचान खुलेको हो । प्रहरीका अनुसार उनीहरू केही दिनअघि मुस्ताङ घुम्न निस्किएका थिए । शनिबार दिउँसो कुश्माका अग्लो पुल घुमेर कुश्माज्ञाँदी पुलनजिकै कुश्मा९ कटुवास्थित अधिकारी होटलमा करिब ४ घण्टा बिताएको खुलेको छ । दिउँसो ३ बजे होटलमा पुगेका रहेछन्, प्रहरी निरीक्षक मधुकरजंग विष्टले भने । फेला परेका दुईवटा झोलासहितका सामान स्थानीयले जिल्ला कारागारस्थित प्रहरी बिटमा बुझाएका थिए । भेटिएका कागजातका आधारमा उनीहरूको पहिचान खुले पनि घटनाको कारण खुल्न बाँकी रहेको प्रहरी निरीक्षक लीलाराज लामिछानेले बताए ।"
"कस्ती थिएँ, कस्ती भएँ","काठमाडौं कसैको जिन्दगी कति रहस्यमय छ भन्ने थाहा पाउन लक्ष्मी राना मगरलाई हेरे पुग्छ। उनी नियतिको विचित्र लीला भोगिरहेकी छन्। ऐना हेर्दा झस्किन्छिन्। आफूले आफैंलाई नचिने झैं लाग्छ। पहिला कस्ती थिएँ, अहिले कस्ती भएँ, उनी भन्छिन्, हुन त अब बानी परिसक्यो। यो रूप, यो एक्लो संसार सबै पचिसक्यो। लक्ष्मी एक समयकी व्यस्त नृत्यांगना हुन्। स्टेज सोका लागि देशविदेश डुल्थिन्। नेपाल प्रज्ञा प्रतिष्ठानमा काम पनि गरिन्। नेपाली सांस्कृतिक नृत्य उनको विशेषता थियो। मारुनी, टप्पा, झ्याउरे, स्याब्रु, मैथली सबै प्रकारका लोक नाचमा अब्बल थिइन्। ताण्डव, चर्या (वज्रयोगिनी) र झ्याउरे नाच्दा बढी खुसी हुन्थेँ, उनी भन्छिन्, नाच्ने दिन फेरि कहिले आउला?लक्ष्मीका दुवै मृगौला खराब छन्। यस्तो भएको बाह्र वर्ष पुगिसक्यो। हप्ताको दुईचोटि डाइलासिस गराउँछिन्। शरीर सुकेनास भएको छ। अनुहारको रङ गाढा हुँदै गएको छ। कुराहरू बिर्सिन थालेकी छन्। तर, आत्मबल भने अझै डगमगाउन दिएकी छैनन्। उनलाई हेर्नेसुन्ने जोकोही मान्छे नै उत्प्रेरित भई फर्किन्छन्।यस्तो अवस्थामा पनि उहाँ कन्फिडेन्ट हुनुहुन्छ, लक्ष्मीलाई सहयोग गरौं भनेर चितवनदेखि काठमाडौं आएकी विन्दु सिंजाली मगरले भनिन्, उहाँबाट धेरै कुरा सिकेँ। विन्दुले लक्ष्मीलाई उपचारका लागि दुई लाख ३५ हजार रुपैयाँ हस्तान्तरण गरेकी छन्। त्यसो त यति बेला लक्ष्मी राना बचाऊ अभियान नै चलाइएको पनि छ। टीकाथली, ललितपुरकी बासिन्दा हुन् लक्ष्मी। हुन् होइन, थिइन्। त्यहाँको जायजेथा सबै उपचारका लागि बेचिसकिन्। राजधानीका मुख्यमुख्य चार ठाउँमा जग्गा जोडेकी थिइन्। तीसहित निर्माणाधीन घर र वीरगन्जको सम्पत्ति सबै बेच्नुपर्यो। आफू रित्तिएपछि हात फैलाउन पनि बाध्य भइन्। म जस्तो मान्छे माग्ने भएकी छु, आँखा टिलपिलाउँदै उनी बोल्छिन्, आफ्नो खुट्टामा आफैं उभिएकी, स्वाभिमानी मान्छे थिएँ। नृत्यबाटै धेरैको मन जितेकी थिइन् उनले। तत्कालीन राजा वीरेन्द्र र रानी ऐश्वर्याको सिफारिसमा आफू पहिलो पटक फ्रान्समा कार्यक्रम गर्न गएको सम्झन्छिन्। उहाँहरूले मेरो नाम लिनुभएको थियो रे, लक्ष्मी भन्छिन्, त्यहाँ ठूलो कार्निभल थियो। सयभन्दा बढी देशका नाच देखाइए। मैले नेपाली लोक नाच प्रस्तुत गरेँ। उनलाई साल्सा, ज्याज जस्ता मोर्डन डान्स पनि आउँथे, गर्थिन्। कार्यक्रम सकिएपछि मान्छेहरू उनलाई भन्थे रे, तिम्रो नाचले गुजबम्प्स निकाल्यो। कम्प्युटरजस्तै खुट्टा चाल्दिरहेछौ, कति छिटोछरितो नाच्न जानेकी। ती दिन, त्यस्ता प्रतिक्रिया अहिले सपना झैं भएका छन् उनका लागि। अब त उनी उकालो हिँड्न पनि सक्दिनन्। पुराना कुरा सम्झिएर घोरियो भने श्वास बढ्छ, मन अत्तालिन्छ। चिन्ता लिनै हुन्न, उनले भनिन्, हाइपरटेन्सन भएर जिउ पूरै सुन्निन्छ। लक्ष्मीका बाबाआमा उनी सानै छँदा बिते। भाइ पाल्ने अभिभारा १२१३ वर्षकी लक्ष्मीमाथि आइपर्यो। नाच्न सिपालु थिइन्। यसैलाई व्यवसाय बनाउने सोचिन्। प्रज्ञा प्रतिष्ठानमा प्रशिक्षार्थी हुँदै जागिर पाएपछि उनका सुखका दिन ब्युँतिए। भाइको बिहे गरिदिइन्। सम्पत्ति जोड्न थालिन्।सोह्रसत्र वर्षकी हुँदादेखि मलाई पनि बिहेको अफर आउन थाले, उनी सम्झन्छिन्, तर, त्यो बेला मेरा लागि गोल्डेन एज थियो। काम राम्रो भइरहेकाले घरजम गर्नपट्टि लागिनँ। तीस नाघेपछि बिहे गर्ने सोच रहेछ उनको। तर, तीस पुग्न नपाउँदै रोगले समात्यो। लक्ष्मीको जीवनमा अनेक पीडा आइपरे। अभिभावक गुमाएपछि उनको एउटै सहारा भाइ थिए। छ वर्षअघि भाइ पनि परलोक भए। बुहारी र भदाभदै छन्, वीरगन्जमा। फुपूहरू काठमाडौंमै छन्। तर, उनलाई आफन्तले छोडिदिएका छन्। बालाजुमा एक कोठा भाडामा लिएकी छन्, एक्लै बस्छिन्। नृत्य क्षेत्रमा लागेकाहरू महादेवलाई गुरु मान्छन्। नृत्यका राजा, नटराजको दर्शन गर्ने इच्छा रहेछ लक्ष्मीलाई। चितवनबाट आएकी विन्दुलाई उनले पशुपति लगिदिन आग्रह गरेकी रहिछन्। शनिबार दिउँसो पशुपतिनाथलाई ढोगेर आएकी लक्ष्मी खुसी देखिन्थिन्। मृगौला प्रत्यारोपण गर्न खोज्दै छु, ४१ वर्षे लक्ष्मीले भनिन्, मरिन्छ कि बाँचिन्छ, थाहा छैन। महादेवसँग शक्ति मागेकी छु। विन्दु बहिनीजस्ता मान्छे थपिए भने अवश्य बाँच्छु।"
क्यानभासमा सार्क रंग,"काठमाडौं सारी लगाउने अरू पनि महिला थिए। तर, बंगलादेशकी कलाकार सुल्ताना सारमिनको पहिरन हेर्ने थुप्रै देखिए। उनको लगाइ नै मौलिक जो थियो। यसलाई हामी गम्सा सारी भन्छौं, एक हातमा पेन्टिङ कोर्ने क्यानभास र कुची समाउँदै गरेकी सुल्तानाले भनिन्, अरूभन्दा फरक देखिन कल्चर उत्तम उपाय लाग्छ। बंगलादेशकी सुल्ताना जस्तै सार्क राष्ट्रका कलाकारले राजधानीमा यति बेला कला र संस्कृति शैली दुवै पस्किन भ्याए। गोकर्णस्थित गोकर्ण फरेस्ट रिसोर्टमा चार दिनदेखि सार्क आर्टिस्ट क्याम्प चलेको छ। जहाँ अफगानिस्तानबाहेक सार्कका सात देशका कलाकार सहभागी छन्। उनीहरूले रिसोर्ट वरिपरिको प्राकृतिक सौन्दर्य नियाल्दै आफ्ना कल्पना मिसाएर क्यानभास सजाएका छन्। शुक्रबार र शनिबार दुई दिने कार्यशालापछि उनीहरूले तयार पारेका चित्र यति बेला रिसोर्टमै प्रदर्शन गरिएको छ। सुल्तानाले नेपालको प्राकृतिक सौन्दर्यबारे पहिलेदेखि नै निकै सुन्दै आएकी थिइन्। उनले नेपालको यही सौन्दर्य क्यानभासमा सजाउने जमर्को गरिन्। केही महिलाप्रधान भाव सँगालेकी उनले भनिन्, नेचर र फिमेल उस्तै लाग्छ मलाई। सुल्तानाको थिममा मेल खाने नेपालकी कलाकार एरिना ताम्राकार पनि हुन्। क्याम्पमा सहभागी भएकी एरिनाको काम नारी र प्रकृति सम्मिश्रण गरेर बनाएकी छन्। थिम धेरै कलाकारको उस्तै हुन सक्छ, उनी भन्छिन्, प्रस्तुत गर्ने टेक्निक भने आआफ्नै हुँदारहेछन्। केश, आँखा र शालीन भावमा नारीको मनोदृश्य झल्काउने एरिनाको काम गर्ने शैली हो। यसमा उनले प्रकृतिको सम्बन्ध गाँस्न केही प्राकृतिक बिम्बहरू प्रयोग गरेकी छन्। चित्रकारको नजर फराकिलो पार्न वरिपरिका दृश्यले धेरै प्रभाव पार्छ। अनिता भट्टराईले चित्रमा त्यही भाव महसुस गराइन्। उनी प्रकृतिको सूक्ष्म सौन्दर्य क्यानभासमा उतारेकी छन्। चित्रकार ज्योतिप्रकाश विकले भने प्राकृतिक सौन्दर्य भन्दा पनि सांस्कृतिक पक्षमा जोड दिए। मठमन्दिर र धार्मिक आस्था झल्काउने आकृति उतारेर उनले नेपाली कलाकारको बेग्लै विशेषता देखाउन खोजेको बताए। सार्क कल्चर सेन्टर श्रीलंकाले गरेको सार्क आर्टिस्ट क्याम्प बंगलादेश, भुटान, भारत, पाकिस्तान, श्रीलंका, माल्दिभ्स र नेपालका कलाकार सहभागी छन्। उनीहरूले बनाएका चित्रहरू सार्क कल्चरले संकलनको रूपमा राख्ने भएको छ। नेपालबाट छनोट दस कलाकार, अनिता, ज्योति, एरिना, जस्मिन भण्डारी, लोक चित्रकार, नम्रता सिंह, एससी सुमन, सुभा जोशी, सुनीता राणा र उदयचरण श्रेष्ठका नेपाली कला र संस्कृति झल्किने चित्र छन्। प्रदर्शनी सोमबारसम्म जारी रहनेछ।"
मन जोडे दीपले,"दमक (कास) स्थानीय तहको चुनावबाट विभाजित भएका नगरवासीलाई शनिबार साँझ वरिष्ठ गायक दीप श्रेष्ठको गीतसंगीतले जोड्ने काम गर्यो। श्रेष्ठको एकल साँझमा सबै दल र क्षेत्रका नगरवासी सँगै बसेर राति अबेरसम्म रमाइलो गरे। स्थानीय सप्तरंगी एफएमले आयोजना गरेको सांगीतिक साँझमा गायक श्रेष्ठले आफ्ना सदाबहार गीतहरू पस्किएका थिए। २०२५ साल पुस २५ गते राजा महेन्द्रका अगाडि गाएको म पत्थर होइन, तोडिएर जोडिने गीतबाटै सांगीतिक साँझ सुरु गरेका श्रेष्ठले लगालग १५ गीत पस्किएका थिए। सामुन्नेमा बसेका बिर्तामोडका गीतकार शिवशंकर थापामागरको शब्द रहेको तिमी आकाशको जून भयौ, म त यहाँको धूलो हुँ, भन्थिन् मेरी उनी मेरो पाइला नटेकिदिनु, मेरो आँखा भरदिन बादल छाइरहयो गीतहरू पस्किँदै गीतकार थापामगरप्रति सम्मान प्रकट गर्न पनि भ्याए। श्रेष्ठले गीत गाउनुअघि त्यससँगका घटनाहरू सम्भिँदा गीतको परिवेश र सान्दर्भिकताले सहभागीहरूलाई थप मनोरञ्जन दिएको थियो। दार्जिलिङमा भएको रमाइलो घटना सुनाउँदै म त दूरदेखि आएँ, तिम्रो नाम बोकेर गीत गाउँदा सहभागीहरू दंग देखिन्थे।श्रेष्ठको एकल साँझमा उनलाई गिटारमा साथ दिएका ज्योति घिमिरेको प्रस्तुतिले पनि सहभागीहरू नचायो। १० मिनेटको ब्रेक टाइममा घिमिरेले नशालु तिम्रो आँखैले, मलाई लट्ठै पार्यो तिम्रो हेराइले र मस्कीमस्की नहिँड, लोभी नजर पर्ला है बोलको गीत पस्किएका थिए। साथमा दमककै लोक गायक एलपी जोशीले समेत आफ्नो पुरानो गीत सुनाए। ८२ वर्षीय जोशीले ६२ वर्षअघि गाएको रिटिङरिटिङ नबजाऊ बिनायो, बिनायोले मन मेरो छिनायो गीत सुनाएका थिए। वृद्ध अवस्थामा पनि उनको जोसिलो प्रस्तुतिले सहभागीहरूलाई उनीसँगै नाच्न बाध्य बनायो। कार्यक्रममा नगरका मेयर रोमनाथ ओलीको समेत उपस्थिति थियो।"
किरातीको बाँसुरी दिवस,"ललितपुर (कास) किराती समुदायमा जब साउन १५ हुन्छ तब बाँसुरी बजाएर मनोरञ्जन लिने चलन छ। त्यही चलनलाई स्मरण गर्दै किराती लोक परम्पराको निरन्तरता : वाम्बुले बाँसुरी दिवस साउन १५ नाम दिएर राजधानीमा मनाएका हुन्। वाम्बुले राई समाज, नेपाल (वाम्रास) संस्थाको आयोजनामा पहिलो पटक दिवस मनाएका हुन्। दिवसका अवसरमा गायक तथा संस्कृतिकर्मी बडाजित राई, रामकुमार राई, विकास राई, जीवन राई, श्याम राई र ध्रुव संयम राईले परम्परागत बाँसुरी बजाएका थिए। त्यसैगरी मोतीलाल राई र विष्णुमाइला राईले मादलमा साथ दिएका थिए। उनीहरूले ओखलढुंगा, खोटाङ, सिन्धुली, उदयपुर जिल्ला दूधकोसी र सुनकोसी संगम आसपासमा बजाइने राम्दले भाकामा बाँसुरी बजाएका थिए। संस्थाका अध्यक्ष गजुरधन राईले लोक परम्परालाई जीवन्त राख्न पुनर्जागरणको प्रयास गरिएको बताए। हामी संस्थागत रूपमा मातृभाषा, साहित्य, संस्कृति र लोक परम्पराहरूको उठान गर्न चाहन्छौं, अध्यक्ष राईले भने, यो बाँसुरी मनोरञ्जनको साधन त हुँदै हो। यसमा हाम्रो जनजीवनसित साइनो रहेको हुँदा त्यो परम्परालाई जोगाउन लागिपरेका हौं। त्यसैगरी कोशकार अविनाथ राईले बाँसुरीको चलन संसारभरि रहेको तर किराती जनजीवनमा यसको आफ्नै मौलिकपन रहेको बताए। संस्कृतिविदहरूका अनुसार, साउन १५ देखि भगवान उपवास सकेर गुफाबाट बाहिर निस्किन्छन्। त्यसै दिनदेखि विशेष रहरका साथ तन्नेरी युवा, वयस्कहरू बाँसुरी झिेकर पाखापर्वत नै गुञ्जायमान हुने गरी बजाउँछन्। सृष्टि मुन्धुममा कृषि युगदेखि नै मनोरञ्जनको प्रसंग उल्लेख छ। नयाँ अन्न पाकेपछि पितृलाई चढाउनुपर्छ। पितृलाई चढाउनका निम्ति चेली चाहिन्छ। माइती र चेलीको सुनौलो भेटसँगै बाजा बजाउँदै रमाउने दिनको सुरुवात भएको मुन्धुममा उल्लेख छ। लोक मान्यताअनुसार असारदेखि साउन १४ सम्म देउताहरू गुफा बस्छन्। त्यसैले त्यतिखेर बाजाबजाना गर्नु हुन्न।"
फिस्टुलापीडितलाई मनीषाको साथ,"धरान अभिनेत्री मनीषा कोइराला फिस्टुला रोगी महिलाहरूको हालचाल बुझ्न अचानक धरानस्थित बीपी कोइराला स्वास्थ्य विज्ञान प्रतिष्ठान, स्त्री तथा प्रसूति विभागको फिस्टुला युनिटमा पुगिन्। कोइराला संयुक्त राष्ट्रसंघीय जनसंख्या कोष (यूएनएफपीए) का सद्भावना दूतसमेत हुन्। यौन तथा प्रजनन अंगबाट लगातार दिसापिसाब चुहिने समस्यालाई फिस्टुला भनिन्छ। लामो समय प्रसव भएमा र धेरै सन्तान पाउने महिलालाई फिस्टुला हुने सम्भावना अत्यधिक रहन्छ। फिस्टुला रोगलाई संयुक्त राष्ट्रसंघीय जनसंख्या कोषले पहिलो प्राथमिकतामा राखेको छ।फिस्टुला भएकै कारण समाजमा विभेद खेपिरहनु परेकोले उक्त समस्याको अन्त्य हुनुपर्ने चासो लिएर आफू आएको मनीषाले बताइन्। उनले भनिन्, सरकारको मुख ताकेर मात्र समस्या समाधान हुँदैन। प्रत्येक नागरिकले आफ्नो जिम्मेवारी र दायित्व बोध गरेर आफूबाटै सुरु गर्नुपर्छ भनेर म फिस्टुलापीडित महिलाका माझ पुगें।अभिनेत्री कोइरालाले प्रतिष्ठानको फिस्टुला युनिटमा पुगेर ४० वर्षदेखि फिस्टुलाबाट पीडित भई अर्धजीवन बाँच्न बाध्य ७० वर्षीया एकल महिलालगायत पाँच जनालाई भेटेर कुराकानी गरेकी थिइन्। उनीहरूसँगको भेटपछि मनीषाले भनिन्, यो फिस्टुला समस्यालाई धेरै महिलाले समाजमा लुकाएर राखेका छन्। यो मेरो भाग्य र कर्म यस्तै रहेछ भनेर फिस्टुला सहेर बसेका छन्। ती महिलाहरूले आफ्नो जीवन कति दु:ख र पीडामा गुजारे होलान् कल्पना गर्न पनि मुस्किल हुन्छ।मनीषा २०७२ मा गएको भूकम्पबाट पीडितका लागि काम गर्दा फिस्टुलाबारे जानकारी पाएपछि अभियानमै लागेकी हुन्। फिस्टुलाको समस्या, उपचारबारे प्रतिष्ठानका स्त्री तथा प्रसूति विभागका प्रमुख प्राडामोहनचन्द्र रेग्मीले सन् २०१० देखि संस्थागत रूपमा प्रतिष्ठानमा फिस्टुलाको उपचार सुरु गरिएको जनाए। त्यसअघिसम्म सरकारले समेत फिस्टुलाबारे पहिचान गर्न नसकेको उनले बताए। रेग्मीका अनुसार हालसम्म प्रतिष्ठानमा पाँच सय जनाको नि:शुल्क उपचार गरिसकिएको छ। संयुक्त राष्ट्रसंघीय जनसंख्या कोषको आर्थिक सहयोगमा फिस्टुला पीडित महिला, उसका एक कुरुवालाई नेपालको जुनसुकै ठाउँमा भएको घरदेखि अस्पतालसम्म आउँदा लाग्ने खर्च, अस्पतालमा बस्दा लाग्ने खर्च, शल्यक्रिया, औषधिमा लाग्ने खर्च फिस्टुला उपचार गर्दै आएको प्रतिष्ठानले बेहोर्दै आएको छ। हालसम्म उपचार शल्यक्रिया गरिएकामध्ये ८० प्रतिशत सफल भएको रेग्मीले उल्लेख गरे। जटिल शल्यक्रिया भएकाले कतिपयलाई एक पटक शल्यक्रिया गर्दा नभएपछि ६ पटकसम्म गर्नुपरेको उनले सुनाए।"
अधिकारीको वर्णविन्यास सार्वजनिक,"काठमाडौं (कास) बलदेव अधिकारीको वर्णविन्यासविज्ञानभित्र नेपाली भाषा सार्वजनिक भएको छ। भाषा बचाउ आन्दोलन (साउन १५) कै दिन पारेर रासस भवनमा गरिएको पुस्तक लोकार्पण कार्यक्रममा डा जगमान गुरुङ, डा जयराज आचार्यका साथै अन्य साहित्यकार, भाषाविज्ञहरूको उपस्थिति थियो।उक्त कार्यक्रममा जगमान गुरुङले नेपाली भाषा कुनै जातविशेषको नभएर सबैको हो र यसलाई सबैले बचाउनुपर्ने बताए। बाह्य शक्तिको प्रभावमा परेर जथाभावी भाषा बिगार्न नहुने बताउँदै उक्त पुस्तकले यो पक्षलाई विशेष जोड दिएको बताए। जयराज आचार्यले भाषाको मौलिकता मर्न नहुने बताए। उनले संस्कृत नेपाली भाषाको जननी हो र त्यसका विशेषता नेपाली भाषमा छन्, पाणिनिको अष्टाध्यायी नै हाम्रो व्याकरणको मूल भएको प्रस्ट्याए।"
क्षेप्यास्त्र परीक्षणमा चीन दोषी,"वासिङ्टन (बीबीसी) अमेरिकी राष्ट्रपति डोनाल्ड ट्रम्पले उत्तर कोरियाको परमाणु कार्यक्रम रोक्न प्रयास नगरेको भन्दै चीनको कडा आलोचना गरेका छन्। ट्रम्पले उत्तर कोरियाको लगातार क्षेप्यास्त्र परीक्षणको दोषी चीन भएको बताए। ट्रम्पले ट्वीटरमा लेखेका छन्, म चीनबाट एकदमै निराश छु। हाम्रा पूर्वमूर्ख नेताहरूले उसलाई व्यापार गरेर वर्षमै सयौं अर्ब डलर कमाउन दिए तर चीनले उत्तर कोरियाको विषयमा हामीसँग कुरामात्रै गर्यो । अब हामी त्यस्तो हुन दिन्नौं। ट्रम्पले चीन समस्या समाधान गर्न गम्भीर नभएको आरोप लगाए । उनले भने, चीनले चाहे सजिलै समस्या समाधान हुन्छ।प्योङयाङले एक महिनामा दोस्रो पटक शनिबार अन्तरमहादेशीय ब्यालेस्टिक क्षेप्यास्त्र परीक्षण गरेको हो । परीक्षणपछि उत्तर कोरियाले अमेरिकाको मुख्य स्थानसम्म क्षेप्यास्त्रको पहँुच पुगेको बताएको थियो। चीनले क्षेप्यास्त्र परीक्षणको विरोध गर्दै सबै पक्षलाई संयम अपनाउन आग्रह गरेको छ। तर ट्रम्पले बेइजिङको प्रतिक्रियाप्रति असन्तुष्टि जनाउँदै अमेरिकाको चीनसँगको व्यापार घाटालाई उत्तर कोरियासँग लगेर जोडेको विश्लेषकहरूले बताए। राष्ट्रपति ट्रम्प र उनका चिनियाँ समकक्षी सी चिनफिङबीच अप्रिलमा अमेरिकामा भेटवार्ता भएको थियो। भेटमा दुई देशले प्योङयाङको आणविक कार्यक्रमबारे थुप्रै विकल्प सोचेको बताएका थिए। तर त्यसपछि उत्तर कोरियाले दुईपटक अन्तरदेशीय ब्यालिस्टिक क्षेप्यास्त्र परीक्षण गरिसकेको छ।"
अमेरिकी हवाई गस्ती,सोल (रोयटर्स) प्योङयाङको लगातारको अन्तरमहादेशीय ब्यालेस्टिक क्षेप्यास्त्र परीक्षणको प्रतिक्रियामा अमेरिकाले कोरियाली प्रायद्वीपमाथि दुई बमवर्षक विमानले गस्ती गरेको छ। अमेरिका र दक्षिण कोरियाली सेनाका अनुसार शक्ति प्रदर्शनका लागि दुई सुपरसोनिक बी१बी विमानले कोरियाली प्रायद्वीपमा हवाई गस्ती गरेको हो। अमेरिकाले उत्तर कोरियाले शुक्रबार परीक्षण गरेको हासोङ१४ क्षेप्यास्त्रको सीधा जवाफ भएको बतायो। दक्षिण कोरियाली हवाई सेनाका अनुसार आइतबार बिहानै भएको उडानमा जापानी र दक्षिण कोरियाली युद्धक विमान समेत समावेश थिए। कोरियाली प्रशान्त हवाई फौजका कमान्डर टेरेन्स जेओसौघनेसीले उत्तर कोरिया क्षेत्रीय अस्थिरताका लागि प्रमुख कारक भएको बताए। प्योङयाङले शुक्रबार अन्तरमहादेशीय ब्यालेस्टिक क्षेप्यास्त्र सफलतापूर्वक परीक्षण गरेको जनाएको थियो । साथै उसले अमेरिका आफ्नो क्षेप्यास्त्रको पहुँचभित्र रहेकाले कुनै पनि मुख्य स्थानमा आक्रमण गर्नसक्ने बताएको थियो । शुक्रबारको परीक्षण एक महिनामा दोस्रो हो।
प्रदर्शनबीच भेनेजुएलामा निर्वाचन,"काराकस (बीबीसी) भेनेजुएलामा विरोधबीच नयाँ संविधानसभाको निर्वाचन सुरु भएको छ। विपक्षी दलहरूले भने निर्वाचन बहिष्कार गरेको जनाएका छन्। उनीहरूले राष्ट्रपति निकोलस मडुरोलाई सत्ता कब्जा गर्ने नियतले निवार्चन गराएको आरोप लगाए। सरकारले देशमा जारी हिंसा अन्त्य गर्ने एकमात्र विकल्प संविधानसभा भएको दाबी गरेको छ। सरकारले प्रदर्शन गर्न निषेध गरे पनि विपक्षी दलले मतदान सुरु हुनुअघिदेखि काराकस र अन्य सहरमा प्रदर्शन गरेका छन्। मडुरोले टेलिभिजन सम्बोधनमार्फत चुनाव देशमा जारी आर्थिक तथा राजनीतिक संकट समाधान गर्ने एकमात्र विकल्प भएको बताए। उनले चुनावमा ठूलो जित हुने दाबी गरे। मडुरोले भेनेजुएलाको राजनीतिक व्यवस्थामा सबैभन्दा महत्त्वपूर्ण निर्वाचन भएको बताए। निर्वाचनमा ५ सय ४५ सदस्यका लागि ६ हजार बढी उम्मेदवारहरू छन्। छिमेकी देश कोलम्बियाले संविधानसभालाई मान्यता नदिने जनाएको छ। फ्रान्स, स्पेन र युरोपेली संघले चुनाव रोक्न आग्रह गरेका थिए। यसअघि अमेरिकाले चुनाव रोक्न गरेको आग्रह मडुरोले अस्वीकार गरेपछि १३ नेता तथा सैनिकमाथि प्रतिबन्ध लगाएको थियो। विपक्षीहरूले गत अप्रिलयता गरेका प्रदर्शनमा हिंसा भड्किँदा एक सय बढीको मृत्यु भएको छ।"
रात्रि क्लबमा गोली हान्ने मारिए,जर्मनी (बीबीसी) जर्मनीको कन्सटेन्स सहरस्थित एउटा रात्रि क्लबमा भएको गोली प्रहारमा २ जनाको ज्यान गएको छ। घटनामा तीनजना गम्भीर घाइते भएको प्रहरीले जनाएको छ। मृत्यु हुने क्लबका ग्राहक भएको प्रहरीले जनाएको छ। ३४ वर्षीय बन्दुकधारीले गोली प्रहार गरेलगत्तै प्रहरीले जवाफी कारबाही गरेको हो। प्रहरीको गोलीले घाइते बन्दुकधारीको उपचारका क्रममा अस्पतालमा मृत्यु भएको हो। गोली हानाहानमा एकजना प्रहरी अधिकारी पनि घाइते भएका छन्। उनको स्थिति समान्य छ। बन्दुकधारीले गोली चलाउन थालेपछि भागदौड मच्चिएको थियो। केही ग्राहक भने लुकेको प्रत्यक्षदर्शीले बताए। आक्रमण कसले गरेको हो भन्ने खुलेको छैन। घटनाबारे अनुसन्धान भइरहेको अधिकारीहरूले बताएका छन्।
विमान खसाल्ने योजना विफल,सिड्नी (बीबीसी) अस्ट्रेलियाका प्रधानमन्त्री म्याल्कोम टर्नबुलले विमान खसाल्ने केही व्यक्तिको योजना प्रहरीले विफल बनाएको बताएका छन्। प्रहरीले सिड्नी क्षेत्रका घरमा छापामारी घटनामा संलग्न चारलाई पक्राउ गरेको छ। घटनालाई टर्नबुलले प्रतिआतंकवाद विरोधी ठूलो कारबाही भएको जनाए। गुप्तचरहरूले आक्रमणकारीले ठूलो विस्फोट गर्ने योजना पनि बनाएको बताए। प्रहरी र अस्ट्रेलियाको घरेलु गुप्तचर निकायका सदस्यहरूले सिड्नीका विभिन्न ठाउँबाट चार जनालाई पक्राउ गरेका छन्। कोल्भिनले हालसालै सिड्नीमा विकसित विस्फोटक यन्त्र को प्रयोगले आतंककारी हमला गर्ने तयारीको सूचना प्राप्त गरेको बताएका थिए। आफ्ना श्रीमान् र छोरा गिरफ्तार भएकी एक महिलाले उनीहरू आतंककारी संगठनमा आबद्ध नभएको दाबी गरिन्। अस्ट्रेलिया आतंकवादको सम्भाव्य जोखिम भएको देश मानिन्छ।
कतारसँग सर्तसहित वार्ता प्रस्ताव,"दुबई (रोयटर्स) कतारविरुद्ध प्रतिबन्ध लगाइरहेका चार खाडी देशले कतार संकट समाधान गर्न सर्तसहित वार्ता हुने बताएका छन्। उनीहरूले वार्ताका लागि कतारले निश्चित माग पूरा गर्नुपर्ने बताए। बहराइनका विदेशमन्त्रीले खालिद बिन अहमद अल खालिफाले चार देशले छलफल पछि नयाँ प्रस्ताव आएको बताए। खालिफले वार्ताका लागि संकट समाधान गर्न कतारले आतंकवादलाई समर्थन नगर्ने, अन्य देशको परराष्ट्र मामलामा हस्तक्षेप नगर्ने र केही पुराना माग पूरा गर्ने प्रतिबद्धता जनाउनुपर्ने बताए। तर साउदी अरबका विदेशमन्त्री अदेल अल जुबेरले कतारसामु प्रस्तुत १३ मागबारे कुनै वार्ता नहुने बताए। १३ मागमध्ये इरानसँग सम्बन्ध अन्त्य गर्नुपर्ने, अल जजिरा सञ्चार माध्यम बन्द गर्नुपर्ने र टर्कीको निर्माणाधीन सैनिक आधार शिविर बन्द गर्नुपर्ने प्रमुख मागहरू रहेका छन्।"
सडक बगेपछि यातायात ठप्प,"रामेछाप केही दिनअघि खिम्तीको छतिवनेमा बाढीले पुल र सडक बगाएपछि उत्तरी रामेछापको यातायात अवरुद्ध छ। २ गाउँपालिका र जिल्ला सदरमुकामको यातायात सम्बन्ध टुटेको छ। बाढीले छतिवने खोलामा जापानी सहयोगमा १ वर्षअघि मात्रै बनाइएको पक्की पुल बगाएको छ। ढुंगासहित आएको बाढीले खिम्ती खोलाको धार मोडा लहरेनीको सडक र खेत कटान गरेको थियो। खिम्तीको बहाव साबिककै स्थानमा नलगेसम्म सडक खोल्न सकिने देखिँदैन। खिम्तीछतिवने खण्ड थुनिएपछि गोकुलगंगा र उमाकुण्ड गाउँपालिकातर्फको आवागमन रोकिएको छ। स्थानीय दोलखाको जिरी घुमेर काठमाडौं जान थालेका छन्। खाद्यान्न र निर्माण सामग्री ढुवानी रोकिँदा समस्या थपिँदो छ। जिरीदेखि रस्नालुसम्मको सडक समेत हिलाम्मे भएकाले साधन गुड्न सकेका छैनन्। आइतबारदेखि सडक खुलाउन मर्मत थालिएको छ। गाउँपालिका, जिल्ला समन्वय समिति र सडक कार्यालयको सहयोगमा मर्मत थालिएको हो। गोकुलगंगा गाउँपालिकाका प्रमुख खड्गबहादुर सुनुवारका अनुसार तत्काल अस्थायी रुपमा मर्मत गरेर भए पनि सडक सञ्चालनमा ल्याइने छ। उनका अनुसार ठूला चट्टान पल्टाएर धेरै मेहेनत गरे मात्र यातायात सञ्चालन हुन सक्छ।फर्पुदेखि छतिवनेसम्मको सडक भने गोकुलगंगा गाउँपालिकाले मर्मत गरिसकेको छ। बाढीले बगाएको क्षेत्र लिखु गाउँपालिकामा पर्छ। गाउँपालिकाले सर्वसाधारण हिँड्ने गोरेटोसमेत बनाइदिएन, फर्पुका मानबहादुर सुनुवारले भने, हामीले पहरामा झुन्डिएर यात्रा गर्नुपरेको छ। खिम्तीले सडक काटेको ठाउँमा भीर चढ्नुपर्ने भएकाले चिप्लिने डर रहेको उनले बताए। बाढी गएको पन्ध्र दिनपछि गाउँपालिका प्रमुखहरूको बैठक बस्यो। त्यहाँ जनप्रतिनिधिले सडक अस्थायी रूपमा मर्मत गरी चलाउनेबारे छलफल गरे। गोकुलगंगाका प्रमुख सुनुवारका अनुसार जिल्ला समन्वय समिति, डिभिजन सडक कार्यालय र गाउँपालिका मिलेर सडक खोल्न पहल भएको थियो। डिभिजन सडक कार्यालय खुर्कोटसँग डोजर, जिल्ला समन्वय समितिसँग तारजाली माग्ने अनि अरू खर्च उमाकुण्ड र गोकुलगंगा गाउँपालिकाले जुटाउने सहमति छ। सोचेजस्तो सहयोग आए चाँडै काम थालिहाल्छौं, सुनुवारले भने। एमाले जिल्ला अध्यक्ष शान्तिप्रसाद पौडेल खिम्तीबाट छतिवनेको पुल बगेको स्थानसम्म सडक निकाल्न ठूलै मेहनत गर्नुपर्ने बताउँछन्। बाढीले ल्याएका ढुंगा छेउ लगाएर खिम्तीको धार फर्काइए अलिअलि आस गर्न सकिन्छ, उनले भने। सांसद आङटावा शेर्पाको सिफारिसमा निर्वाचन क्षेत्र पूर्वाधार कार्यक्रमअन्तर्गत खिम्तीफर्पु सडकमा काम भइरहेको थियो। उक्त सडक कालोपत्रे गर्ने योजना छ। तर, बाढीले क्षति पुर्याएपछि काम अझ थपिएको छ। फर्पु यसै पनि पहिरो गइरहने क्षेत्र हो। पहिरो छल्नकै लागि फर्पुमा निकै घुम्ती बनाइएको थियो। पुष्पलाल मार्गमा पर्ने खिम्तीकै खानीखोलामा बाढीले कजवे बगाएकोमा त्यहाँ अस्थायी सडक बनाइएको छ। डिभिजन सडक कार्यालयले उक्त स्थानमा अस्थायी डाइभर्सन बनाएर यातायात खुलाएको हो।"
पानी पर्नासाथ तर्सन्छन् खिम्तीवासी,"कटुन्जेका कान्छा सार्कीको घर पहिरोको जोखिममा छ। घरमा बस्न सक्ने अवस्था नभएपछि उनी पालको ओतमा छन्। घर सद्दे भए पनि जाने बाटो छैन। बल्लबल्ल बाँचियो, घरभन्दा परको डाँडामा बसेका सार्की भन्छन्, दैव लाग्यो, मेरा लागि घर पहिरोले बगाएसरह भयो। घरवरिपरिको विनाश देखेर उनी आत्तिएका छन्। यहाँ झन्डै ६४ परिवार बाढीपहिरोको उच्च जोखिममा छन्। दुई साताअघि आएको बाढीले केहीको ज्यान लियो। कसैको बासै उठायो। सयौं रोपनी खेत बग्यो। खिम्तीमा बाढीले क्षति पुर्याएको यो पहिलोपटक होइन। चार वर्षअघि तिनै खहरे उर्लंदा ८ जनाको ज्यान गएको थियो। त्यस बेला बगेको पुुष्पलाल मार्गमा पर्ने मोटरेबल पुल सरकारले पुनर्निर्माण गरी सञ्चालनमा ल्याउन लाग्दा विपत् थपिएको छ। छतिवनेखोलामा जापानको सहयोगमा निर्मित मोटरेबल पुल बग्यो। चार वर्षअघि जमिन चिरिएको थियो, त्यो जमिन यस वर्ष बाढीका रूपमा तामाकोसीमा मिसियो। अब खिम्तीमा सुरक्षित बसाइ होलाजस्तो छैन, उत्तम बुढाथोकीले निराश हुँदै भने। उनको घरनजिकै खहरेखोलाले कटान गरिरहेको छ। चार वर्षअघि धन्न बाँचियो, अहिले पनि उही हालत भयो, बुढाथोकी भन्छन्, अन्यत्रै बास खोज्नुपर्लाजस्तो छ। बादल मडारिनासाथ त्रस्त हुन्छन् बासिन्दा। आज कत्रो बाढी आउने हो र कसको घर सकिने हो, त्यसैको चिन्ता लाग्न थाल्छ, उनले भने। खिम्तीमा मुख्य बजार क्षेत्रमा खहरेको बाढी पस्यो। केही घरमा क्षति पुग्यो। धन्न, भर्खर बनेको पुल केही अग्लो भइदिएकाले खोलाले धार परिवर्तन गर्न पाएन। अहिले भगवान् भरोसामा बचे पनि खिम्तीको भविष्य उज्यालो नदेख्ने थुप्रै छन। खिम्ती बेंसी रहरलाग्दो छ, भूमिराज खड्का भन्छन्, माथिल्लो क्षेत्रमा जाने बाढी र पहिरोले कुन बेला कस्तो विपत् आउने हो, यकिन छैन। खिम्तीको शिर अर्थात् जामुने, सार्कीटोल, कोले, थामडाँडा, कालिमाटी, गैरी, केउरिनी, शिवालय, फलाँटे, माजबारी, ज्यामिरे, धारापानीलगायत क्षेत्रमा पहिरोको विनाश देखिन्छ। भुइँचालोले थिलथिलो बनाएको जमिनमा साबिक गाविसले जथाभावी डोजर चलाएर सडक बनाएको थियो। अहिले सडक पहिरोमा परिणत भएर जताततै विनाश निम्त्याएको छ। माथिदेखि आउने खहरेले खिम्ती बेंसीमा पनि करोडौं क्षति गरेको छ। सहरी विकास तथा भवन निर्माण डिभिजन इन्जिनियर सुरेशराज गिरी भन्छन्, सबैजसो घर जोखिममा छन्। तथ्यांक संकलन गरुन्जेल पनि खिम्तीमा बस्ने आँट नआएको उनले सुनाए। पानी परिरहेको छ, जमिन बगिरहेको छ, गिरीले भने, सबैतिर उस्तै र डरलाग्दो गरी जमिन धसिने क्रममा छ। नयाँ संरचनानुसार खिम्ती लिखु गाउँपालिकामा पर्छ। गाउँपालिकाले घरबारविहीन र जोखिममा रहेका परिवारलाई अन्यत्र सार्न विपत् व्यवस्थापन कोषको ठूलो धनराशि खर्चेको छ। गाउँपालिका उपाध्यक्ष दीपशिखा दाहालका अनुसार घरवार गुमेकालाई प्रतिपरिवार ६५ हजार र अन्यत्र सर्नुपर्नेलाई ५० हजार रुपैयाँका दरले सहयोग गरिएको छ। सबै उस्तै छ, कतातिर सुरक्षित भन्ने नै भएन, उनले भनिन्, क्षति ठूलो छ।"
पुल नहुँदा सास्ती,"बर्दिया (कास) ओराहीखोलामा पुल नहुँदा राष्ट्रिय निकुञ्ज घुम्न आउने स्वदेशी तथा विदेशी पर्यटकलाई आउजाउमा समस्या भएको छ। पुल नभएकै कारण स्थानीय बासिन्दा जोखिमपूर्ण यात्रा गर्न बाध्य छन्।वर्षायाममा पानी पर्नासाथ खोलामा बाढी आउने गर्छ। पानी नघटेसम्म दिनभर वारपार गर्न सकिँदैन। पूर्वपश्चिम राजमार्गस्थित आम्बासाबाट करिब ७ सय मिटर दूरीमा ओराहीखोला छ। पक्की पुल नहुँदा वर्षामा आउजाउ गर्न कठिन हुने गरेको स्थानीयको भनाइ छ। खोलामा बाढी आउँदा बर्सेनि कसै न कसैको ज्यान जाने गरेको मोतीपुरका जसवीर खडकाले बताए। उनका अनुसार बाढीले सवारी साधनसमेत बगाउँछ। पटकपटक पुल माग गरे पनि सम्बन्धित निकायबाट बेवास्ता भइरहेको खडकाले बताए। सडक डिभिजन कार्यालयले भने पुलको ठेक्का भइसकेको जनाएको छ।पुल नहुँदा पर्यटक बीच बाटोबाटै फर्कने गरेको पर्यटन व्यवसायी कृष्णप्रसाद भट्टराईले बताए। होटल बुकिङ गरिसकेका पर्यटकले पनि बाढीकै कारण रद्द गरेका छन्। खोलामा पुल नहुँदासम्म यो समस्या नसल्टिने उनको भनाइ छ। सूर्यपटुवा, शिवपुर र ठाकुरद्वारा क्षेत्रका करिब ५० हजार बासिन्दाले यसै सडकबाट आउजाउ गर्नुपर्छ।दसैंअघि पुलखोटाङ जयरामघाटमा निर्माणाधीन पक्की पुल आगामी दसैंअघि नै सञ्चालनमा ल्याइने भएको छ। खोटाङ र ओखलढुंगाको सिमानामा पर्ने पुलको स्टिल ट्रस्ट जडान सकिएपछि दसैंअघि सञ्चालनमा आउने सम्भावना बढेको हो। ढलानको काम पनि साउनभित्रै सक्ने आयोजनाको तयारी छ। स्टिल ट्रस्ट जडान सकिएलगत्तै ढलानका लागि फर्मा बिछ्याउन थालिएको छ। आवश्यक सामग्री निर्माणस्थलमा झारिसकिएकाले अब समस्या नरहेको आयोजना प्रमुख इन्जिनियर उद्धव रानामगरले बताए। भदौ अन्तिमसम्ममा निर्माणका सबै काम सकिन्छ, उनले भने।पुल जडानका लागि चीनबाट इन्जिनियर र सामग्री ल्याउनुपरेकाले निर्माणमा ढिलाइ भएको रानामगरले जनाए। २ वर्षभित्र सम्पन्न गर्ने गरी २०६६ भदौमा सम्झौता गरी हुलास कालिका कन्स्ट्रक्सन जेभी कम्पनीले निर्माणको जिम्मा लिएको थियो। पुल निर्माणपछि जिल्लाको समृद्धिको ढोका खुल्ने खोटाङ उद्योग वाणिज्य संघका अध्यक्ष राजु लयालुले बताए। जिल्लावासीको लामो प्रतीक्षापछि पुल बन्न लागेको छ, उनले भने, यसले जिल्लाको समृद्धिमा टेवा पुग्नेछ।"
कर्णाली राजमार्गमा फेरि पहिरो,"कालेखोला (कालिकोट) कर्णाली राजमार्गको सुर्खेतजुम्ला खण्डमा फेरि पहिरो गएको छ। गत साता गएको पहिरो पन्छाएर सडक सुचारु भएको ३ दिन नबित्दै आइतबार दिउँसो कालिकोटको कालिका १ कालेखोलामा ठूलो पहिरो गएको हो। कालेखोला पुल नजिकै ३० मिटर सडक पहिरोले छोपेको छ। ठूलठूला ढुंगा खसेकाले डोजरले पनि पन्छाउन कठिन छ। कर्णाली राजमार्ग हँुदै आवागमन गर्ने दैलेख, कालिकोट, जुम्ला र मुगुका बासिन्दा कालेखोलाबाट पैदल हिँड्न बाध्य छन्।पहिरोले कर्णाली राजमार्ग अवरुद्ध भएपछि सयभन्दा बढी जिप, बस, ट्रक, मिनी टाटा, ट्रयाक्टर ठाउँठाउँमा अलपत्र परेका छन्। कालेखोलाको पहिरो पन्छाउन सदरमुकाम मान्मबाट जेसीबी डोजर पठाइएको निमित्त प्रजिअ पदमलाल लामिछानेले बताए।दैलेखको किटुुदेखि कालिकोटको दैखोला, एस मोडसम्म गतसाता गएको पहिरो हटाएर एकतर्फी गाडी चल्न सक्ने बनाइए पनि पुन: पहिरो गएकाले कर्णालीवासीलाई सास्ती भएको निमित्त प्रहरी प्रमुख राजेन्द्र श्रेष्ठले बताए। पानी नपरे पहिरो पन्छाएर दोहोरो गाडी चल्ने बनाउन कम्तीमा दुई दिन लाग्ने श्रेष्ठले जनाए।वर्षाले कर्णाली राजमार्गको १ सय ८८ किमिमा पर्ने राचुलीमा पनि सडक अवरुद्ध छ। सडक विभागअन्तर्गतको आरएसडीपीले पहिरो जाने ठाउँ भन्दै काम नगरी छाडेको कालिकोटको राचुली, पिली, सुनार खोला, सेरिघाटलगायतका ठाउँमा सडक अवरुद्ध हुने गरेको छ। ती ठाउँमा सडक दुर्घटना पनि बढी हुने गरेको जिल्ला ट्राफिक कार्यालय मान्मले जनाएको छ। आर्थिक वर्ष ०७०७१ मा कालोपत्रे सकिएको कर्णाली राजमार्गका अधिकांश ठाउँमा सडक पिच गरेको अनुमान नै गर्न नसकिने गरी उप्किएको छ। दुर्घटना रोक्न केही ठाउँमा फलामे सेफ्टी बार र केही ठाउँमा सडकको डिलमा पर्खाल लगाइए पनि अधिकांश ठाउँ पहिरोले बगाएको छ।कर्णाली राजमार्गअन्तर्गतका खोलाका पक्की पुल नबन्दा पनि यात्रुलाई सास्ती हुने गरेको छ। वर्षा भएका बेला खोला तर्न नसकेर गाडी रोक्नुपर्ने अवस्था रहेको बसचालक दिनेश सुनारले बताए। कर्णाली राजमार्गअन्तर्गतका ७ वटा पक्की पुल अझै निर्माण हुन सकेका छैनन्। कतिपय पुलको सम्झौता सकिए पनि काम अधुरै छ।सडक डिभिजन कार्यालय सुर्खेत र जुम्लाले सम्झौता गरेका दैलेखको असराघाट, घट्टेखोला, कालिकोटको टाकुल्ला, खल्लागाड पुलको सम्झौताको अवधि सकिए पनि काम भएको छैन। त्यस्तै, कालिकोटको सिम्लागाढ, बाली, माथिल्लो खल्लागाडमा पनि पुल निर्माण नसकिएको सडक डिभिजन कार्यालय जुम्लाले जनाएको छ।"
तिङ्लावासीअझै आक्रोशित,"ओखलढुंगा नो भोट नो क्यान्डिडेट नारासहित स्थानीय चुनाव बहिष्कार गरेका नेचासल्यान गाउँपालिका६ तिङ्लाका बासिन्दाको आक्रोश झन् लम्बिँदो छ। गाउँपालिकाको सीमांकनप्रति असन्तुष्ट उनीहरू ६ महिनादेखि आन्दोलनमा छन्। गाउँपालिका र अन्य वडामा जनप्रतिनिधि निर्वाचित भइसक्दा तिङ्लामा भने कुनै चहलपहल छैन। स्थानीयले आफ्ना माग पूरा नभएसम्म गाउँपालिकाबाट विनियोजित बजेट र योजना नस्विकार्ने चेतावनी दिएका छन्। अझै पनि हामी आन्दोलनकै चरणमा छौं, अगुवा नैनबहादुर कार्कीले भने, छिट्टै माग पूरा हुन्छ भन्नेमा विश्वस्त पनि छौं। नत्र आन्दोलनलाई निरन्तरता दिइरहन्छौं। पुन:संरचनामा जिल्लास्थित जिल्ला प्राविधिक सहयोग समितिले तिङ्लालाई दूधकुण्ड नगरपालिका८ मा राख्न सिफारिश गरे पनि पछि नेचासल्यानमा पारिएकोमा उनीहरूको असन्तुष्टि छ।उक्त निर्णयलगत्तै आन्दोलन थालेका तिङ्लावासीले स्थानीय तह चुनावमा उम्मेदवारीसमेत दिएनन्। उनीहरूले तीनवटा विकल्पसहितको माग राखेका छन्। तिङलालाई दूधकुण्डमा समावेश गर्नुपर्ने वा केरुङ र आसपासका अन्य साबिकका वडासँग जोडेर छुट्टै स्वायत्त गाउँपालिका बनाउन सकिने दुई विकल्प छन्। नेचासल्यानमै राख्ने भए कम्तीमा दुईवटा वडा बनाउने विकल्प पनि स्थानीयले दिएका छन्। यी कुनै विकल्प सुनुवाइ नभएपछि उनीहरूले चुनाव बहिष्कार गरेका थिए। तिङ्लामा रहेका २ हजार ४ सय ७६ मतदातामध्ये कसैले पनि भोट हालेनन्। चुनावपछि भने स्थानीयसँग गाउँपालिकाका निर्वाचित पदाधिकारी र दूधकुण्ड नगरपालिकाका मेयरसहितको टोलीले एकचरण छलफल गरेको छ।तिङ्लावासीले चुनावमा जसरी अडान राखे, अब पनि रहिरहोस्, हाम्रो उचित सहयोग हुन्छ, गाउँपालिका अध्यक्ष डुफकुमार बाँस्तोलाले भने, स्थानीयले एकजुट भएर दूधकुण्डमै गाभिने निर्णय गरे हामी गाउँपालिकाबाट निर्णय गरेर त्यसको वातावरण बनाउँछौं। दूधकुण्डलाई तिङ्ला समावेश गर्न अनुरोध गर्छौं। अब छिट्टै गाउँसभाको तयारी भइरहेकाले त्यसअघि नै तिङ्लाले निर्णय लिइसक्नुपर्छ। केही स्थानीय नेता यही विषय लिएर राजधानी पुगेका छन्। तिङ्लावासीले नागरिकता, राहदानी सिफारिशजस्ता सेवा भने नेचासल्यानबाटै लिइरहेका छन्।"
जिल्लाभित्रै दुई विकल्प,"चितवन पहिरोले रोकिरहने नारायणगढमुग्लिन खण्डको विकल्प खोजी भइरहँदा जिल्लामै निर्माणाधीन दुई सडकप्रति सरोकारवालाको चासो देखिँदैन। जिल्लाबाट छोटो दूरीमै पृथ्वी राजमार्ग जोड्न सक्ने यी सडकको काम असाध्यै सुस्त छ।भण्डारादेखि धादिङको मलेखु जोड्ने चेपाङ मार्ग दशकदेखि निर्माणाधीन छ। पृथ्वी राजमार्गसित जोडिएको शक्तिखोरफिस्लिङ मार्ग पनि छ। मलेखुभण्डाराको ट्रयाक खुले पनि दुईतर्फी सवारी चलाउन सहज छैन। हिउँदमा दुवै जिल्लाबाट आधा भागसम्म भने गाडी चलाइँदै छ। बर्खामा पहिरो र हिलोले रोकिन्छ। सडक डिभिजन कार्यालय भरतपुरले अझै निर्माण सम्पन्न गरिसकेको छैन। उक्त सडकको लम्बाइ ६२ दशमलव ८ किमि छ। तत्कालीन स्थानीय निकायबाट सुरुमा १९ किमि ट्रयाक खोलिएको थियो। पछि डिभिजनले जिम्मा लिएको हो। स्थानीय निकाय र डिभिजनबाट गरी १९ करोड खर्च भइसकेको छ। सडकको ३८ किमि चितवन र २४ दशमलव ८ किमि धादिङमा पर्छ। डिभिजनका अनुसार धादिङबाट बहुवर्षीय ठेक्का लागेकामा १२ किमि कालोपत्रेको काम थालिसकिएको छ। भण्डारातिरबाट पनि साढे ४ किमि कालोपत्रेको तयारी थालिएको छ। दुवैतिरबाट पिच गर्न बहुवर्षीय ठेक्का लागेको छ, सडक डिभिजन भरतपुरका इन्जिनियर वसन्त गाईंले भने, निर्माण पूरा भएपछि यो वैकल्पिक मार्ग बन्न सक्छ। हेभी साधनलाई भने उक्त सडकमा गाह्रो पर्ने उनले जानकारी दिए। गाईंका अनुसार अहिले भण्डारादेखि थाकलटारसम्म बस चल्छ। भण्डारादेखि लोथरसम्म २० किमि राम्रो छ। लोथर पुलसम्म बस चल्छ, उनले भने, खोलामा पुल बन्दै छ, यस वर्ष पुलबाट गाडी कुदाउने लक्ष्य छ। पुल कटेपछि भने सडक साँघुरो छ। १०१५ किमि क्षेत्रमा ग्रेड मिलेको छैन, चौडा गर्न बाँकी छ, गाईंले भने, पहिरोको पनि समस्या छ, सरकारले बजेट उपलब्ध गराए निर्माण कार्य अघि बढाउन सकिन्थ्यो। राजधानी जोड्ने वैकिल्पक मार्ग बनाउन कार्यालय नै छुट्टै राखेर निर्माण अघि बढाउनुपर्ने आवश्यकता देख्छन् उनी। मुग्लिन खण्डमा समस्या आएसँगै यो मार्गको डिटेल सर्भेको तयारी थालिएको छ। भदौ पहिलो सातासम्ममा सर्भ सक्ने र त्यहीअनुसार बजेट माग गर्ने इन्जिनियर गाईंले बताए।फिस्लिङदेखि शक्तिखोरसम्म अर्को ४८ दशमलव ५ किमि सडक पनि निर्माण भइरहेको छ। २०६४०६५ मा स्थानीय तहको सक्रियतामा फिस्लिङदेखि तेर्से र शक्तिखोरदेखि उपरदाङगढीसम्म ट्रयाक खुल्यो। गढीदेखि तेर्सेसम्म सडक थिएन। ०६८ मा ग्रामीण पुनर्निर्माण पुन:स्थापना क्षेत्रगत विकास कार्यक्रममार्फत त्यसलाई ट्रयाकले जोडियो। फिस्लिङदेखि माझगाउँसम्म साढे ९ किमि क्षेत्रमा ग्राभेल गरिँदै छ। नाली र पर्खाल निर्माण सकिनै लागेको छ। साढे ९ करोड रुपैयाँ ठेक्कामा भदौदेखि स्तरोन्नति थालिएको हो। ट्रयाक खुले पनि ग्रेड मिलेको थिएन, मोड ठीक थिएन, जिल्ला प्राविधिक कार्यालय प्रमुख दीपककुमार दासले भने, अहिले सबै मिलाइसकियो। उनका अनुसार यो आवमा साढे ९ किमिमा यातायात सहज हुनेछ। ग्रामीण कनेक्टिभिटी इम्प्रुभ प्रोजेक्टमार्फत ३८ किमि कालोपत्रका लागि आगामी डिसेम्बरमा समझदारी हुँदै छ। यो ठूलो प्रोजेक्ट हो, उनले भने, पूरा हुन ३ वर्ष लाग्नेछ। दासका अनुसार यो बाटो लामो पर्ने भएकाले अन्तिम विकल्प मात्र बनाउन सकिन्छ। नारायणगढमुग्लिन सडक स्तरोन्नति थालिएको २ वर्ष बित्दा जम्मा ५१ प्रतिशत काम भएको छ। त्यसैले दुई ग्रामीण मार्ग सञ्चालनमा ल्याउनसके ठूलो भरथेग हुनेछ। मलेखुभण्डारा चेपाङ मार्गलाई मुग्लिनको विकल्पमा प्रयोग गर्न सकिन्छ, राप्ती नगरपालिकाकी मेयर प्रभा बरालले भनिन्, तर, यो बाटो बर्खाले बिग्रिएको छ, चाँडो निर्माण गरी यातायात सहज बनाउन हाम्रो पहल जारी छ। जोडिँदै सिवालिकदुनउदयपुर महाभरत र चुरे पहाडको बीचमा रहेका शिवालिक तथा दुन उपत्यका सडकले जोडिने भएका छन्। धरानचतराकटारीसिन्धुलीहेटौंडा सडकले यी दुई क्षेत्र जोड्न लागेको हो। ३ वर्षभित्र पूरा गर्ने लक्ष्यसाथ तीव्र गतिमा निर्माण कार्य भइरहेको छ। पूर्वपश्चिम राजमार्गको विकल्पका रूपमा पनि हेरिएको यो सडकले उदयपुर, सिन्धुली र मकवानपुरका दर्जनभन्दा बढी शिवालिक र उपत्यका जोड्छ। ३ सय १८ किमि सडक २ लेन (१६ मिटर) चौडा हुनेछ जुन चौदण्डीगढी नगरपालिका३ बसाहाको वीरेन्द्रचोकबाट सुरु हुन्छ। सडक विस्तारसँगै चुरेभावर क्षेत्रको सामाजिक, आर्थिक र सांस्कृतिक विकास बढ्ने स्थानीयको अपेक्षा छ। यसका लागि ट्रयाक पनि खुलिसकेको छ। सडकलाई वीरेन्द्रचोकदेखि सिन्धुलीको भिमानसम्म पूर्वी खण्ड र हेटौंडाको चौघडासम्मलाई पश्चिमी खण्डमा विभाजन गरिएको छ। सरकारले पूर्वी खण्ड जेटईको चाइना लामा एन्ड शर्मा जेभी र पश्चिमी खण्ड कालिका कन्स्ट्रक्सनले निर्माण गर्ने गरी ठेक्का लगाएको छ।"
सिक्किमबंगाल सम्बन्ध चिसिँदो,"गान्तोक (सिक्किम) सन् १९८६ मा गोर्खाल्यान्डको हिंसात्मक आन्दोलनका समयमा सिक्किमको सत्तामा नरबहादुर भण्डारी थिए। भण्डारीले आन्दोलनलाई खुलेरै समर्थन गरेका थिए। २००७ पछि गोर्खा जनमुक्ति मोर्चाले सुरु गरेको आन्दोलनयता सिक्किम लगभग मौन नै थियो। तर, जब गत जुलाई १७ मा दार्जिलिङमा तीनजना आन्दोलनकारी मारिए, त्यसपछि सिक्किमले मुख खोल्यो। मुख्यमन्त्री पवन चाम्लिङले जुलाई २१ मा केन्द्रीय गृहमन्त्री राजनाथ सिंहलाई पत्राचार गर्दै गोर्खाल्यान्ड माग संवैधानिक भएकाले चाँडो हल खोज्न आग्रह गरे। गोर्खाल्यान्डको समर्थनमा गृहमन्त्रीलाई नै पत्राचार गरेपछि पश्चिम बंगालकी मुख्यमन्त्री ममता बेनर्जीको रिसको पारो निकै चढ्यो। गोर्खाल्यान्ड आन्दोलनकै कारण सिक्किमबंगालको इन्टर स्टेट रिलेसन बिग्रँदो छ। बेनर्जीको दल तृणमूल कंग्रेस र गोर्खाल्यान्डविरोधी संगठन आमरा बंगाली ले सिक्किमका सवारीसाधनमाथि आक्रमणदेखि सिक्किम जाने खाद्यान्नसम्म रोकेर रिस पोख्ने प्रयत्न गरे। केही समय बंगालको अघोषित नाकाबन्दी नै खेप्नुपर्यो सिक्किमले। तर, मुख्यमन्त्री चाम्लिङ जब दिल्लीमा प्रधानमन्त्री नरेन्द्र मोदीलाई भेटेर फर्किए, त्यसपछि झन् उग्र धम्की दिए बंगाल सरकारविरुद्ध। चाम्लिङले भनेका थिए, हामी बंगालको हेपाइ खान भारतमा विलय भएका हैनौं। उनले कूटनीतिक शैलीमा चेतावनी दिए, बंगालले चामल रोक्छ भने हामी पनि वाटर रिजर्भमा छांै, पानी रोकिदिन्छौं।पछिल्लो समय भने सिक्किमबंगाल आरोपप्रत्यारोप रोकिएको छ। तर, सम्बन्ध भने चिसै छ। सवारी तोडफोड र अघोषित नाकाबन्दीपछि सिक्किम सरकारले सर्वोच्च न्यायालयको दैलो ढकढक्याएको छ। सर्वोच्च न्यायालयले बंगाल सरकारलाई आदेश दियो, सिक्किमका सवारीसाधनको पूर्ण सुरक्षा गर्नू। अहिले बंगाल प्रहरीले सिक्किमका सवारीसाधनलाई स्कर्टिङ गरेर रम्फू नजिकसम्म पुर्याउँदै आएको छ। खासमा दार्जिलिङमा जारी गोर्खाल्यान्ड आन्दोलनका कारण सबभन्दा बढी घाटा सिक्किमले बेहोरेको मुख्यमन्त्रीका प्रेस सल्लाहकार भीम दाहालले जनाए। दाहालले भने, ३२ वर्षभित्र ६० हजार करोड बढीको घाटा बेहोर्नुपरेको छ। दाहालका अनुसार यो क्षतिपूर्ति बंगाल सरकारले उपलब्ध गराउनुपर्छ। क्षतिपूर्तिका लागि हामी चाँडै सर्वोच्च अदालत जाँदै छांै, दाहालले भने।मुख्यमन्त्री चाम्लिङले दार्जिलिङ समस्यालाई लिएर गत बुधबार प्रधानमन्त्री नरेन्द्र मोदीको ध्यानाकर्षण पनि गराए। सिलिगुडीसिक्किम जोड्ने राष्ट्रिय राजमार्ग एनएच १० गोर्खाल्यान्ड आन्दोलनका कारण बढी प्रभावित हँुदै आएको छ। करिब ५३ किलोमिटर बाटो दार्जिलिङकालिम्पोङ भएर छिचोल्नुपर्ने बाध्यता छ। आन्दोलनका कारण यो बाटो सधैं तनावग्रस्त हुने गर्छ। गोर्खाल्यान्ड आन्दोलनका कारण हामीले सबभन्दा बढी घाटा बेहोर्नुपरेको छ, चाम्लिङले मोदीसँग भने, समस्याको तत्काल निकास खोजियोस्। यद्यपि गोर्खाल्यान्ड आन्दोलनबारे अहिलेसम्म केन्द्र सरकारको आधिकारिक भनाइ बाहिर आएको छैन। बंगालको हेपाहा प्रवृत्तिसिक्किमबंगाल सम्बन्धमा दरार पैदा हुनुको कारण गोर्खाल्यान्ड आन्दोलन मात्रै होइन। वर्षौंदेखि बंगालले गर्दै आएको हेपाहा प्रवृत्ति पनि हो। भारतले बंगलादेशसँग टिस्टा सम्झौता गर्दै छ। भारत र बंगलादेशबीचको दुईदेशीय सम्झौतामा बंगालकी मुख्यमन्त्री बेनर्जीले हस्तक्षेपकारी भूमिका खेलिरहेकी छन्। उनी चाहन्छिन्, बंगलादेशलाई कति पानी दिनुपर्ने त्यो निर्णय केन्द्र सरकारले होइन, राज्य सरकारले गर्न पाउनुपर्छ।टिस्टाको एउटा स्टेकहोल्डर राज्य सिक्किम पनि हो। तर, टिस्टा सम्झौताका सम्बन्धमा सिक्किमलाई कुनै सुइँको नै दिइएको छैन। टिस्टाको अधिकार बंगाललाई भन्दा बढी सिक्किमलाई छ, सिक्किम सरकारका एक अधिकारीले भने, तर, हामीलाई सुइँकोसम्म नदिनु भनेको बंगालको हेपाहा प्रवृत्ति नै हो। सन् २०१० मा बेनर्जीले केन्द्रीय रेलमन्त्री हुँदा सेबोकरम्फूसम्मको रेलमार्गको शिलान्यास गरेकी थिइन्। तर, चार दशक लामो इतिहास बोकेर कम्युनिस्ट सरकारलाई सत्ताच्युत गर्दै मुख्यमन्त्री बनेपछि बेनर्जीले आफैंले शिलान्यास गरेको रेलमार्ग निर्माणबारे खासै चासो दिइनन्। यद्यपि केन्द्रीय रेलमन्त्री सुरेश प्रभुले रेलमार्गको काम सुरु गरिसकेका छन्। खासमा बंगाल सिक्किमको लाइफ लाइन पनि हो। भौगोलिक समस्याले बंगालमै निर्भर हुनुपर्ने बाध्यता छ सिक्किमलाई। त्यही परनिर्भरताको फाइदा विगत लामो समयदेखि बंगालले उठाउँदै आएको छ। बंगालसँग भर पर्नुपर्ने बाध्यता छ, सिक्किमका पत्रकार प्रकाश अधिकारी भन्छन्, जसका कारण सधैं बंगालको हेपाइ सहनुपर्ने बाध्यता छ।"
अघि बढ््यो निर्वाचन कानुन,"काठमाडौं व्यवस्थापिका संसद्ले प्रतिनिधिसभा र प्रदेशसभा निर्वाचनसँग सम्बन्धित दुई विधेयक अघि बढाएको छ। संसदको बैठकले आइतबार प्रतिनिधिसभा सदस्य निर्वाचन विधेयक र प्रदेशसभा सदस्य निर्वाचन विधेयकलाई दफावार छलफलका लागि सम्बन्धित समितिमा पठाउने प्रस्ताव पारित गरेको हो। यसअघि सांसदहरूलाई संशोधन दर्ताका लागि उपलब्ध गराइएको समयावधिभित्र प्रतिनिधिसभा सदस्य निर्वाचन विधेयकमा ४२ र प्रदेशसभा सदस्य निर्वाचन विधेयकमा ३५ वटा संशोधन (व्यक्तिगत र सामूहिक) परेका थिए। संशोधन प्रस्ताव निर्वाचनको मिति तोक्ने अधिकार, प्रत्यक्ष प्रणालीलाई समावेशी बनाउने विकल्प र निर्वाचन खर्च नियन्त्रणमा केन्द्रित छन्। विधेयकमा प्रस्तावित थ्रेसहोल्डसम्बन्धी व्यवस्थाप्रति संसदका साना दल असन्तुष्ट छन्। विधेयकमा प्रतिनिधिसभा निर्वाचनमा तीन प्रतिशतभन्दा बढी मत प्राप्त गरी प्रत्यक्षतर्फ कम्तीमा एक सिट विजयी दलले मात्रै समानुपातिक कोटामा सिट पाउने व्यवस्था प्रस्ताव गरिएको छ। प्रदेशसभामा भने कम्तीमा डेढ प्रतिशत मत प्राप्त गर्ने दलले समानुपातिक सिट पाउनेछन्। थ्रेसहोल्डसम्बन्धी प्रस्तावित व्यवस्थाले साना दललाई अंकुश लगाउन खोजिएको भन्दै नेकपा (माले) का प्रमुख सचेतक अइन्द्रसुन्दर नेम्वाङले भविष्यमा यसको मार ठूला दललाई समेत पर्न सक्ने चेतावनी दिए। यसलाई समावेशी लोकतन्त्रको भावनाविपरीत भन्दै उनले संशोधन माग गरेका छन्। दफावार छलफलमा नेम्वाङको जस्तै धारणा राख्ने साना दलका सांसदलाई चित्त बुझाएर विधेयक पारित गर्ने दायित्व राज्यव्यवस्था समितिको हो। विधेयकमा पहिलोपटक मतदातालाई सबै उम्मेदवार अस्वीकार गर्ने अधिकार सुनिश्चित गरिएको छ। संघीय संसदको तल्लो सदन प्रतिनिधिसभामा २ सय ७५ सदस्यमध्ये १ सय ६५ प्रत्यक्ष निर्वाचित हुनेछन्। बाँकी १ सय १० सदस्यको चयन भने दलीय समानुपातिक प्रणालीबाट हुनेछ। समानुपातिकतर्फ सिट प्राप्त गर्ने दलले समानुपातिकसमावेशी सिद्धान्तका आधारमा (तोकिएका क्लस्टरमा तोकिएको अनुपात) प्रतिनिधि चयन गर्नुपर्ने छ। संघीय संसद्मा कम्तीमा एकतिहाइ महिला हुनुपर्ने संवैधानिक व्यवस्था कार्यान्वयनका लागि प्रत्यक्षतर्फबाट अपुग भएको महिला सिटको क्षतिपूर्ति पनि सम्बन्धित दलले समानुपातिक कोटाबाट गर्नुपर्ने छ। सत्तापक्ष र प्रतिपक्षका सांसदले प्रत्यक्षतर्फ पनि महिलाका लागि निश्चित सिट आरक्षित गर्न संशोधन दर्ता गराएका छन्। प्रदेशसभामा भने प्रत्येक प्रदेशमा पर्ने प्रतिनिधिसभाको निर्वाचन क्षेत्रलाई दोब्बर संख्यामा प्रत्यक्ष निर्वाचित र प्रत्यक्ष निर्वाचित हुने संख्यालाई शतप्रतिशत मानी त्यसको ४० प्रतिशत समानुपातिक सदस्य निर्वाचित हुन्छन्। संसद्बाट यसअघि नै पारित निर्वाचन क्षेत्र निर्धारण आयोग ऐनअनुसार प्रतिनिधिसभाको एक निर्वाचन क्षेत्रलाई प्रदेशसभाको दुई निर्वाचन क्षेत्रमा विभाजन गरिनेछ। प्रतिनिधिसभामा भने संविधान जारी हुँदा कायम रहेका प्रत्येक प्रशासनिक जिल्लामा कम्तीमा एक निर्वाचन क्षेत्र कायम रहने गरी जनसंख्या र भूगोलका आधारमा क्षेत्र निर्धारण हुनेछ। सरकारले ढिलो गरी गठन गरेको क्षेत्र निर्धारण आयोगले प्रारम्भिक काम सुरु गरेको छ।"
जनसंख्या र भूगोलका आधारमा क्षेत्र निर्धारण गर्न सुझाव,"काठमाडौं (कास) प्रमुख दलका नेताले जनसंख्या र भूगोलका आधारमा क्षेत्र निर्धारण गर्न क्षेत्र निर्धारण आयोगलाई सुझाव दिएका छन्। आयोगले आइतबार गरेको छलफलमा सहभागी दलका अधिकांश नेताले यस्तो धारणा राखेका हुन्। माओवादी केन्द्रका अध्यक्ष एवं पूर्वप्रधानमन्त्री पुष्पकमल दाहालले २ सय ४० निर्वाचन क्षेत्र निर्धारण गर्दा अपनाइएको सिद्धान्तलाई नै आधार बनाएर १ सय ६५ क्षेत्र निर्धारण गर्नुपर्ने बताए। उनले जनसंख्या र भूगोल दुवैलाई आधार बनाउँदा तराई केन्द्रित दलहरूलाई पनि मान्य हुने बताएका थिए। छलफलमा सहभागी राष्ट्रिय जनता पार्टी (राजपा) अध्यक्षमण्डलका नेता राजेन्द्र महतोले मुख्य रूपमा जनसंख्यालाई आधार बनाउन सुझाएका थिए। २ सय ४० क्षेत्र हुँदा मधेसले १ सय १६ क्षेत्र पाएको भन्दै उनले २०६८ को जनगणनालाई आधार बनाएर क्षेत्र निर्धारण गर्न सुझाव दिएका थिए। छलफलमा एमाले नेता झलनाथ खनाल र कांग्रेस नेता रामशरण महतले जनसंख्या र भूगोल दुवैलाई आधार बनाउनुपर्ने सुझाव दिएका थिए।क्षेत्र निर्धारण समयमै गर : प्रधानमन्त्रीयसैबीच, प्रधानमन्त्री शेरबहादुर देउवाले निर्वाचन क्षेत्र निर्धारण आयोगका पदाधिकारीलाई तोकिएकै अवधिमा काम सम्पन्न गर्न आग्रह गरेका छन्। सिंहदरबारस्थित प्रधानमन्त्री कार्यालयमा आइतबार आयोग पदाधिकारीसँग छलफलमा देउवाले चाहिने सहयोग २४ सै घण्टा उपलब्ध गराउन सरकार तयार रहेको वचनसमेत उनले दिए। आयोगलाई कामको सिलसिलामा चाहिने सबै किसिमका सहयोग सरकारले उपलब्ध गराउँछ, प्रधानमन्त्री देउवाको भनाइ थियो, तपाईंहरू तोकिएको मितिमा काम सम्पन्न गर्नुहोस्।देउवाले माघ ७ भित्र प्रतिनिधिसभा र प्रदेशसभाको चुनाव सम्पन्न गर्न आयोगलाई तोकिएकै मितिमा प्रतिवेदन बुझाउन पटकपटक आग्रह गरेका थिए। केही दिनअघि सरकारले २१ दिनको समयावधि तोकेर क्षेत्र निर्धारण आयोग गठन गरेको थियो। साउन ११ बाट काम थालेको आयोगले साउन मसान्तका दिन प्रतिवेदन बुझाउनुपर्छ। आयोग पदाधिकारीले छिट्टै विराटनगर, जनकपुर, वीरगन्ज, पोखरा, नेपालगन्ज, सुर्खेत र धनगढीमा अध्ययन टोली खटाउने तयारी गरिरहेको जानकारी प्रधानमन्त्री देउवालाई गराएका थिए।"
मनसुनी वर्षा अनुमानभन्दा उल्टो,"काठमाडौं चार महिनाअघि भुटानको थिम्पुमा भेला भएका दक्षिण एसियाली मौसमविद्ले यो वर्ष नेपालका सुदूर र मध्य भेगका जिल्लामा औसतभन्दा कम वर्षा हुने अनुमान गरेका थिए। उनीहरूको अनुमान थियो, पश्चिम र मध्यपश्चिममा भन्दा मध्य र पूर्वी भागमा बढी वर्षा हुनेछ। मनसुनका दुई महिनामा देशभर परेको वर्षाको तथ्यांक केलाउने हो भनेचाहिँ उनीहरूको अनुमान ठीक उल्टो देखिन्छ। पूर्वी भागका जिल्लामा भन्दा पश्चिम र मध्य भागकै जिल्लामा बढी वर्षा भएको छ। आगामी अगस्ट महिनामा पनि सुदूर र मध्यकै जिल्लामा बढी वर्षा हुने विश्लेषण जल तथा मौसम पूर्वानुमान महाशाखाका मौसमविद्हरूको छ। मनसुनका जुन र जुलाई महिनामा सुदूरपश्चिमको डडेलधुरामा औसतभन्दा झन्डै दोब्बर वर्षा भएको छ। औसत ३२९२ मिलिमिटर वर्षा हुनुपर्नेमा जुलाईको १ दिन बाँकी छँदै आइतबारसम्म ६३६८ मिमि वर्षा भएको महाशाखाकी मौसमविद् शान्ति कँडेलले बताइन्। दिपायलमा पनि त्यस्तै छ। औसत २३८७ वर्षा हुनुपर्नेमा ३११६ मिमि वर्षा भएको छ। धनगढीमा ५६५९ वर्षा हुनुपर्नेमा ६३९४ मिमि वर्षा भयो। सुर्खेतमा पनि औसतकै हाराहारी वर्षा भएको छ। औसत ४७१९ वर्षा हुनुपर्नेमा ४३०२ मिमि वर्षा भएको छ।जुम्ला, दाङ र पोखरामा पनि औसतभन्दा बढी वर्षा भएको छ। जुम्लामा १८०२ हुनुपर्नेमा २७२, दाङमा ३८८२ हुनुपर्नेमा ४३७ र पोखरा ९४०३ हुनुपर्नेमा ९०९५ मिमि वर्षा भएको छ। मौसमविद्हरूका अनुसार सरदर वर्षाको ९० देखि ११० प्रतिशतसम्मको वर्षालाई औसत वर्षा भनिन्छ। मध्य भागमा पर्ने सिमरामा भने जुलाईमा औसतभन्दा कम वर्षा भएको छ। त्यहाँ ५८०२ वर्षा हुनुपर्नेमा २५३१ मिमि वर्षा भएको कँडेलले बताइन्। जुलाई महिनामा मध्य भेगको काठमाडौंसहित पूर्वी भागका सबैजसो वर्षा मापन केन्द्रले औसतभन्दा कम वर्षा भएको देखाएको छ। विराटनगरमा औसत ५३०८ वर्षा हुनुपर्नेमा जम्मा १८६९ मिमि मात्र वर्षा भएको छ। यो औसतको जम्मा ३५ प्रतिशत मात्र हो, मौसमविद् कँडेलले कान्तिपुरसित भनिन्, यो मनसुनमा सबैभन्दा कम वर्षा भएको विराटनगर र ओखलढुंगामा हो। ताप्लेजुङमा ४१६३ हुनुपर्नेमा ३२५३, ओखलढुंगा ७७२ हुनुपर्नेमा २५४८, धनकुटामा २५६२ हुनुपर्नेमा १८६१, काठमाडौंमा ३६३४ हुनुपर्नेमा २८५४ मिमि वर्षा भएको छ। देशभरका २० वटा वर्षा मापन केन्द्रले मापन गरेको तथ्यांक हेर्ने हो भने जुन महिनामा पनि सुदूरपश्चिमी जिल्लामै बढी वर्षा भएको छ। जुन १२ मा मनसुन प्रवेश भएको थियो। दिपायलमा १६१३ वर्षा हुनुपर्नेमा १८९, जुम्लामा ७४१ हुनुपर्नेमा ९३२, सिमरामा २८२ हुनुपर्नेमा २७९५ मिमि वर्षा भएको छ। जुन महिनामा मध्यपश्चिमका जिल्लामा भने औसतभन्दा केही कम वर्षा भएको छ। नेपालगन्जमा १९९४ वर्षा हुुनुपर्नेमा ९२७, दाङमा २७० हुुनुपर्नेमा १६९ र सुर्खेतमा २५२३ हुुनुपर्नेमा १८२ मिमि वर्षा भएको छ। मुलुकको पूर्वी भाग हुँदै मनसुन प्रवेश गरेको भए पनि जुन महिनामा पूर्वी पहाड र तराईका जिल्लामा औसत वर्षा पनि भएन। ताप्लेजुङमा औसत २९५ वर्षा हुनुपर्नेमा १४२७, धनकुटामा १४७३ हुुनुपर्नेमा ११५३, विराटनगरमा ३०२४ हुनुपर्नेमा २४७९ र ओखलढुंगामा २९८३ हुुनुपर्नेमा २१०५ मिमि मात्र वर्षा भएको छ। नेपालमा सामान्यतया जुन १० देखि सेप्टेम्बर २३ सम्मको अवधिलाई मनसुनको अवधि भनिन्छ। त्यही अवधिलाई विश्लेषण गर्दै थिम्पुमा भेला भएका दक्षिण एसियाली मौसमविद्ले नेपाल, भारत, भुटानलगायतका मुलुकको मनसुनी वर्षाको अवस्था आकलन गरेका थिए। जल तथा मौसम विज्ञान विभागका महानिर्देशक डा ऋषिराम शर्मा मनसुनको दुई महिना बाँकी भएकाले अझै पनि आकलन मिल्न सक्ने बताउँछन्। अगस्ट र सेप्टेम्बरमा पर्ने वर्षाले पूर्वी क्षेत्रको आँकडालाई परिपूर्ति गर्न सक्छ, उनले भने। सन् २०१० देखि मनसुन सुरु हुनुभन्दा अघि नै दक्षिण एसियाली जलवायु दृष्टिकोण मञ्च को बैठक हुने गरेको छ। उक्त बैठकले यो वर्ष मनसुनको अन्तिमतिर बढी वर्षा हुनेसमेत आकलन गरेकाले पूर्वी भागमा औसत वर्षा हुन सक्ने महानिर्देशक शर्माको अपेक्षा छ।"
जिससको उम्मेदवारी टुंग्याउँदै एमाले,"काठमाडौं (कास) एमालेले १४ जिल्लाका जिल्ला समन्वय समिति (जिसस) का लागि प्रमुख र उपप्रमुख पदको उम्मेदवार टुंगो लगाएको छ। एमाले स्थायी समितिको आइतबारको बैठकले जिल्ला र प्रदेशको सिफारिसमा समन्वय समितिका प्रमुख र उपप्रमुखको नामलाई अन्तिम रूप दिएको हो। एमालेका अनुसार प्रमुख र उपप्रमुखमा क्रमश: रामेछापमा प्रेमबहादुर खडका र दीपा पाख्रिन, रसुवामा कुलप्रसाद भट्ट र छोपेमा तामाङ्नी, मकवानपुरमा रघुनाथ खुलाल र भगवती पुडासैनी, भक्तपुरमा नवराज गेलाल र सरिता कुँवर, कालिकोटमा प्रेमबहादुर शाही र सरिता आचार्य, जाजरकोटमा गोरे कार्की र कमलादेवी शाही, सुर्खेतमा टोपबहादुर राजकोटी र दीपा मल्ल, मुगुमा पूर्णबहादुर रोकाय र कर्णशिला मल्ल, खोटाङमा बबी चाम्लिङ र गोमा खत्री, इलाममा गणेश बराल र चित्रकला बराइली, बझाङमा खड्गबहादुर खड्का र भागिरथी अवस्थी जोशी उम्मेदवार हुनेछन्। यस्तै, डोल्पामा शेरबहादुर बुढा, सल्यानमा कुलबहादुर गिरी, हुम्लामा खगेन्द्र कार्कीको नाम चयन भएको छ। बैठकले जिल्लाहरूमा विभिन्न पार्टीसँग तालमेल र उम्मेदवार हेरफेर गर्नुपरे प्रदेश संगठन कमिटीको नेतृत्वसँगको परामर्शमा पार्टी केन्द्रसँग पूर्वस्वीकृति लिई निर्णय गर्ने अधिकार सम्बन्धित जिल्ला कमिटीलाई दिएको छ। बैठकमा अध्यक्ष केपी ओलीले हालैको चीन भ्रमण र त्यहाँका प्रतिनिधिसँग भएका कुराकानीबारे ब्रिफिङ गरेका थिए। थप उम्मेदवारी टुंग्याउन स्थायी समितिको बैठक सोमबार पनि बस्ने एमालेले जनाएको छ।"
राजदूतले आफन्तलाई मागपत्र दिलाए,"काठमाडौं नेपाल वैदेशिक रोजगार व्यवसायी संघले गन्तव्य मुलुकका नेपाली राजदूतहरूले गैरकूटनीतिक ढंगले आफूनिकट व्यवसायीलाई मागपत्र दिलाउन सक्रिय भूमिका निर्वाह गरेको आरोप लगाएको छ। संघका नवनिर्वाचित अध्यक्ष रोहण गुरुङ नेतृत्वमा गएको व्यवसायीको टोलीले उपप्रधान तथा परराष्ट्रमन्त्री कृष्णबहादुर महरालाई भेटी यसबारे ध्यानकर्षण गराएको छ। उनीहरूले मागपत्र (डिमान्ड) प्रमाणीकरण गर्न दूतावास पुग्ने कम्पनीप्रतिनिधिलाई राजदूतले आफूनिकट व्यवसायीलाई मागपत्र दिलाउन दबाब दिइरहेको दाबी गरेका छन्। आफूले भनेको नमान्ने कम्पनीको मागपत्र प्रमाणीकरण नगर्ने, कम्पनीलाई झुलाउने र दु:ख दिने दूतावासको नियत रहेको उनीहरूले बताए।उनीहरूले राजदूतहरू गैरकूटनीतिक ढंगले तल्लो तहमा झरेको भन्दै आफूनिकट व्यवसायीलाई मागपत्र दिलाएर आर्थिक लाभ लिइरहेको आरोप लगाए। राजनीतिक दलका नेताहरूलाई रकम बुझाएर गएका राजदूतले मागपत्रमार्फत रकम असुल्न थालेको र नेपालीको प्रतिष्ठा गिराउने भूमिका निर्वाह गरेको आरोप लगाउदै व्यवसायीहरूले त्यस्तालाई छानबिन गरी कारबाही गर्न मन्त्रीसमक्ष माग राखेका छन्।दूतावासमा मागपत्र प्रमाणीकरण गर्ने विषयमा पराराष्ट्र र श्रम मन्त्रालयबीच पहिलादेखि नै विवाद हुँदै आएको छ। वैदेशिक रोजगार ऐनअनुसार श्रम सहचारीले मागपत्र प्रमाणीकरण गर्ने प्रावधान भए पनि अधिकांश दूतावासमा राजदूत आफंै वा राजदूतले तोकेको परराष्ट्र मन्त्रालयबाट खटिएका कूटनीतिक कर्मचारीले प्रमाणीकरण गर्ने गरेका छन्। ठूला र प्रतिष्ठित कम्पनीले राम्रा म्यानपावरमार्फत कामदार ल्याउने भन्दै दूतावासको सम्पर्कमा आउने गरेका छन्। व्यवसायीले राजदूत आफंैले त्यस्ता कम्पनीसँग भिसाको डिल गर्ने गरेको आरोप लगाएका छन्।म्यानपावर व्यवसायीको छाता संगठनले दूतावासबाट मात्रै मागपत्र प्रमाणीकरण गर्न अनिवार्य नरहेको भन्दै दूतावासको मनोमानी रोक्न परराष्ट्रसमक्ष माग राखेका छन्। ऐनअनुसार दूतावास, चेम्बर अफ कमर्श वा नोटरी पब्लिकमध्ये एकबाट गरे हुन्छ, अध्यक्ष गुरुङले भने, एकमध्ये जुनबाट गरे पनि हुन्छ। तर, दूतावासबाट मात्रै अनिवार्य गर्ने भनी रोजगारदाता कम्पनी र व्यवसायीलाई ऐनविपरीत दबाब दिइरहेको छ। यसलाई परराष्ट्रले रोक्नुपर्छ। व्यवसायीहरूले दूतावासबाट मात्रै अनिवार्य खोज्नु भनेको राजदूतले आर्थिक फाइदा लिने नियत देखिएको बताएका छन्। खाडीस्थित नेपाली एक राजदूतले व्यवसायीले जथाभावी गर्न नपाएपछि आरोप लगाएको बताए। हामीले नेपाली कामदारको हितको पक्षमा हेर्ने हो। वैदेशिक रोजगार ऐनलाई मान्ने हो। नियमअनुसार ल्याएको कागजातलाई छिट्टै प्रमाणीकरण गरिदिन्छौं, उनले भने, उनीहरूले झुटा कागजात र हुँदै नभएको कोटा पेस गर्ने, सरकारले तोकेभन्दा कम तलब दिलाउने गर्छन् जुन मान्य हुँदैन। दूतावासबाट मागपत्र अनिवार्य प्रमाणीकरण गर्न सुरु भएदेखि भूमिका निर्वाह गरेका कतारका लागि पूर्वराजदूत सूर्यनाथ मिश्र व्यवसायीका आरोप छानबिन हुनुपर्ने बताउँछन्। कामदारको हितका लागि लड्न दूतावासलाई बलियो बनाउने एउटै मात्र माध्यम मागपत्र दूतावासबाट गराउनु हो, मिश्र भन्छन्, आरोप लगाइदिएर दूतावासबाट मागपत्र प्रमाणीकरण गर्ने व्यवस्थालाई हटाउने षड्यन्त्र पनि हुन सक्छ। यो सामान्य आरोप होइन। परराष्ट्रले गम्भीर छानबिन गर्नुपर्छ। दोषीलाई कारबाही गर्नुपर्छ। तर मागपत्र प्रमाणीकरण गर्ने कार्य दूतावासबाट हटाउने विषयमा सोच्नै हुन्न।"
कोरियामा एक नेपालीको मृत्यु,"सोल (कास) दक्षिण कोरियामा ईपीएसबाट १५ महिनाअघि आएका एक नेपाली कामदारको आइतबार मृत्यु भएको छ। छनानको सुनछङ ह्याङ अस्पतालमा भर्ना भएका धादिङका २५ वर्षीय माङ तामाङको मृत्यु भएको हो। छुङनामको ख्वाङछन क्षेत्रको एक बंगुर फर्ममा कार्यरत तामाङको चिन्दगी (किर्णा) नामक किराको टोकाइबाट निधन भएको चिकित्सकले आशंका गरेको उनका साथी रमेश पुनले बताए। ज्वरो आउने, टाउको दुख्ने उल्टी हुनेजस्ता लक्षण देखिएपछि तीन दिनअघि तामाङलाई अचेत अवस्थामा अस्पताल पुर्याइएको थियो। तामाङलाई नजिकैको उक्त अस्पतालले छनान रेफर गरेको थियो। कोरियामा जंगली किरा चिन्दगीको टोकाइबाट हुने रोगको औषधि पत्ता लाग्न नसकेको स्थानीय सञ्चार माध्यमले जनाएको छ। कोरियाको स्वास्थ्यसम्बन्धी तथ्यांकअनुसार हालसम्म चिन्दगीको टोकाइबाट १९ जनाले ज्यान गुमाइसकेका छन् भने १ सय ६० जना बिरामी छन्।"
साउदीमा नेपालीद्वारा आत्महत्या,"काठमाडौं (कास) चार महिनाअघि साउदी अरब पुगेका शुक्लाफाँटा७, कञ्चनपुरका २३ वर्षीय दीपक ठगुन्नाले आत्महत्या गरेका छन्। दीपकका सहकर्मी हरि वलीका अनुसार आफ्नै कम्पनी परिसरभित्र उनले आत्महत्या गरेका हुन्। कारण भने खुलेको छैन। उनी स्काई ओभरसिज सर्भिसबाट सिडिर समूह ट्ेरडिङमा काम गर्न गएका थिए। दीपकका बाबु वीरसिंहले घटना कसरी र किन भयो भन्ने खोजी हुनुपर्ने बताए। म्यानपावर सञ्चालक बलबहादुर तामाङले प्रहरीबाट छानबिन भइरहेको खबर पाएको बताए।"
"अनशन बस्दै, सम्झौता गर्दै","काठमाडौं (कास) चार महिनाअघि साउदी अरब पुगेका शुक्लाफाँटा७, कञ्चनपुरका २३ वर्षीय दीपक ठगुन्नाले आत्महत्या गरेका छन्। दीपकका सहकर्मी हरि वलीका अनुसार आफ्नै कम्पनी परिसरभित्र उनले आत्महत्या गरेका हुन्। कारण भने खुलेको छैन। उनी स्काई ओभरसिज सर्भिसबाट सिडिर समूह ट्ेरडिङमा काम गर्न गएका थिए। दीपकका बाबु वीरसिंहले घटना कसरी र किन भयो भन्ने खोजी हुनुपर्ने बताए। म्यानपावर सञ्चालक बलबहादुर तामाङले प्रहरीबाट छानबिन भइरहेको खबर पाएको बताए।"
कान्तिपुरकर्मी ज्ञवालीलाई बारबरा एडम्स खोजी पत्रकारिता,"काठमाडौं बारबरा शान्ति प्रतिष्ठान नेपालले सन् २०१६ को बारबरा एडम्स खोजी पत्रकारिता पुरस्कार कान्तिपुर दैनिकका संवाददाता कृष्ण ज्ञवालीलाई प्रदान गर्ने निर्णय गरेको छ। प्रतिष्ठानका अध्यक्ष डा सन्दुक रुइतको अध्यक्षतामा भएको प्रतिष्ठानको बैठकले नेपालको चिकित्साशास्त्र शिक्षामा भएका भ्रष्टाचार र अनियमितताबारे कान्तिपुर दैनिकमा खोजमूलक समाचार प्रकाशन गरेकामा १ लाख रुपैयाँ राशिको उक्त पुरस्कार ज्ञवालीलाई दिने निर्णय गरेको हो। निर्णायक समितिले तीन चरणको छनोट प्रक्रियापछि ज्ञवालीलाई छनोट गरेको बताउँदै प्रतिष्ठानले उक्त पुरस्कारका लागि टेलिभिजन, रेडियो, अनलाइन र छापाबाट गरी ३७ जना पत्रकारले आफ्नो समाचारसहित आवेदन दिएको जनाएको छ। पाँच दशकभन्दा बढी नेपालमा अंग्रेजी र नेपाली पत्रकारितामा निरन्तर स्तम्भ लेखेकी अमेरिकी नागरिक बारबरा एडम्सले जीवनको अन्त्यतिर अमेरिकी नागरिकता त्यागी नेपालको नागरिकता लिएकी थिइन्। उनको सन् २०१६ मा नेपालमै निधन भएको थियो।"
अपराध गर्नेलाई प्रोत्साहन,"काठमाडौं (कास) प्रमुख प्रतिपक्षी एमालेले भरतपुर महानगरको १९ नम्बर वडामा पुन: मतदान गर्ने निर्वाचन आयोगको निर्णयलाई सदर गर्ने सर्वोच्चको फैसलाले अपराध गर्नेहरूलाई प्रोत्साहित गर्ने टिप्पणी गरेको छ। सर्वोच्चको फैसलालगत्तै एमाले संसदीय दलका उपनेता सुवास नेम्वाङले फैसला दुर्भाग्यपूर्ण रहेको प्रतिक्रिया दिए। यो दुर्भाग्यपूर्ण फैसला हो, यसले मतपत्र च्यात्ने, हार्ने संघारमा पुगेपछि पुन: मतदान गराउने उद्देश्यले आपराधिक काम गर्ने खालको गलत संस्कृति बसाउने र अपराध कर्मलाई प्रोत्साहित गर्ने काम गरेको छ, नेम्वाङले कान्तिपुरसँग भने। यस्तै गलत संस्कृति नबसोस् भनेर एमालेले निर्वाचन आयोगको निर्णयमा असहमति राखेको र सर्वोच्च अदालतले त्यसलाई सच्याउने आशा गरेको नेम्वाङले उल्लेख गरे। तर सर्वोच्चले गलत कुरालाई सच्याएन, नेम्वाङले भने, हामी विधिको शासन, कानुनमा विश्वास गर्छौं। त्यसैले सर्वोच्च अदालतको फैसलालाई मान्नुको विकल्प छैन। उनले यस सम्बन्धमा पार्टीको सोमबार बस्ने स्थायी समिति बैठकले थप धारणा बाहिर ल्याउने बताए।"
एनजीओले स्थानीय तहसँग अनुमति लिनैपर्ने,"काठमाडौं राष्ट्रिय तथा अन्तर्राष्ट्रिय गैरसरकारी संस्था (एनजीओआईएनजीओ) ले स्थानीय तहसँग अनुमति नलिई काम गर्नै नपाउने व्यवस्था हुन लागेको छ। अनुमति नलिई काम गरेमा स्थानीय तहले ती राष्ट्रिय तथा अन्तर्राष्ट्रिय गैरसरकारी संस्थाको काममा रोक लगाउने व्यवस्था हुन लागेको हो। स्थानीय स्वायत्त शासन ऐन २०५५ मा एनजीओआईएनजीओले स्थानीय निकायसँग समन्वय गर्नुपर्ने भन्ने उल्लेख भएको तर नगरेमा के हुने भन्ने स्पष्ट व्यवस्था नभएका कारण सिर्जित समस्या देखाउँदै सरकारले नयाँ व्यवस्था गर्न लागेको हो। प्रस्तावित स्थानीय तहको शासन सञ्चालनका सम्बन्धमा व्यवस्था गर्न बनेको विधेयकले एनजीओआईएनजीओलाई कार्यक्रम सञ्चालनबारे कडाइ गर्न लागेको हो।गैरसरकारी संघसंस्था, उपभोक्ता समिति, सहकारी संस्थालगायतका सामाजिक तथा सामुदायिक संघसंस्थाले स्थानीय तहको समन्वयमा रही कार्य गर्नुपर्नेछ, प्रस्ताविध विधेयकको दफा २४ को उपदफा १ मा भनिएको छ। विधेयकअनुसार अन्तर्राष्ट्रिय गैरसरकारी संघसंस्थाले स्थानीय तहसँग समन्वयमा गरे पनि नेपाल सरकारको पनि पूर्वस्वीकृति चाहिने छ। यस दफाको विपरीत कुनै संघसंस्थाले काम गरेमा स्थानीय तहले त्यस्तो काम कारबाहीको कार्यान्वयन (काम) गर्न रोक लगाउन सक्नेछ, विधेयकको मस्यौदामा भनिएको छ।पहिले स्थानीय निकायसँग एनजीओआईएनजीओले समन्वय गर्नुपर्ने भन्ने थियो। नगरेमा के हुन भन्ने व्यवस्था नहुँदा विकृति देखियो, संघीय मामिला तथा स्थानीय विकास मन्त्रालयका सचिव दिनेश थपलियाले भने। स्थानीय निकायसँग समन्वय गर्दा राम्रो हुने भए समन्वय गर्ने नभए गर्दै नगर्ने प्रवृत्ति देखिएको उनले बताए। ठूलाठूला एनजीओआईएनजीओले त स्थानीय तहलाई टेरेनन् गरेनन्, उनले भने, अब स्थानीय तह भनेको छुट्टै सरकार हो। आफ्नो कार्य क्षेत्रभित्रका गैरसरकारी संस्थाहरूको दर्ता, खारेजी र अनुगमनको जिम्मेवारीसमेत स्थानीय तहलाई दिने प्रस्ताव गरिएको छ। त्यसैले अनुमति नलिई कार्यक्रम गरेमा रोक लगाउने व्यवस्थासमेत गरिएको हो।यसका अलावा अन्य व्यवस्थाका लागि स्थानीय तहले आफ्नै कानुनमा उल्लेख गर्न पाउनेछ। समन्वयसम्बन्धी अन्य व्यवस्था स्थानीय कानुनबमोजिम हुनेछ, विधेयकको मस्यौदामा भनिएको छ। संघीय मामिला तथा स्थानीय विकास मन्त्रालयका सचिव दिनेश थपलियाका अनुसार स्थानीय निकायको कानुनको ढाँचा तयार भइसकेको छ। उक्त ढाँचामा एनजीओआईएनजीओबारे थप व्याख्या तथा व्यवस्थाहरू गरिएको छ, उनले भने, अब तीन प्रकारले एनजीओआईएनजीओका कार्यक्रम कार्यान्वयन हुनेछन्। पहिलो, एउटा स्थानीय तहमा मात्रै कार्य क्षेत्र भएको एनजीओको दर्ता सम्बन्धित स्थानीय तहमा दर्ता हुनुपर्नेछ। नवीकरण पनि त्यहीँ हुन्छ। उसले सञ्चालन गर्ने कार्यक्रम स्थानीय सरकारको योजना प्रक्रिया (बजेट निर्माण) सँग सहभागी भई काम गर्न पाउनेछ।एकभन्दा बढी तहमा काम गर्नेले संघमा दर्ता हुन पाउनेछन्। तर, स्थानीय तहसँग पनि अनिवार्य समन्वय गरी स्वीकृति लिएर कार्यक्रम सञ्चालन गर्नुपर्नेछ। राष्ट्रिय एवं अन्तर्राष्ट्रिय गैरसरकारी संस्थाले कार्यक्रम लैजाँदा स्थानीय तहमा दर्ता भएका एनजीओमार्फत मात्रै कार्यक्रम गर्नुपर्नेछ।विधेयकको मस्यौदामा जनाइएअनुसार स्थानीय तहसँग भएको सम्झौताका आधारमा अध्ययन, सर्भेक्षण वा कार्यक्रम सञ्चालन गर्नुपर्नेछ। आफ्नो वार्षिक योजना, कार्यक्रम तथा बजेट स्थानीय तहको वर्षिक योजना, कार्यक्रम तथा बजेटमा समावेश गराउनुपर्नेछ।स्थानीय तहले संयुक्त अनुगमन तथा प्रगति प्रतिवेदन प्रणालीसमेत अपनाउनुपर्नेछ। एनजीओआईएनजीओ माथिको यो कडाइले गैरबजेटरी प्रणालीबाट हुने खर्चमा समेत नियन्त्रण आउने अनुमान सरकारको छ। मुलुक भित्रने करिब एकतिहाइ वैदेशिक सहयोग राष्ट्रिय बजेट प्रणाली बाहिरै खर्च हुँदै आएको छ। आर्थिक वर्ष २०७२७३ मा कुल वैदेशिक सहायतामध्ये ६३ प्रतिशत मात्र राष्ट्रिय बजेट प्रणालीमार्फत परिचालन भएको अर्थ मन्त्रालयले जनाएको छ। त्यसभन्दा अघिल्लो वर्ष ६५ प्रतिशत वैदेशिक सहायता राष्ट्रिय बजेट प्रणालीमार्फत परिचालन भएको थियो। बाँकी रकम बजेट बाहिरबाटै आईएनजीओले खर्च गरेका हुन्। यसको अर्थ मुलुक भित्रने करिब ३७ प्रतिशत वैदेशिक सहायता दाताहरूले मनपरी ढंगले खर्च गर्ने गरेका छन्। उक्त प्रतिशत बराबरको कार्यक्रमबारेको तथ्यांक सरकारसँग पनि छैन। आर्थिक वर्ष ०७२७३ मा १ खर्ब ७ अर्ब ४० करोड (१ अर्ब ७ करोड ४० लाख अमेरिकी डलर) रुपैयाँ वैदेशिक सहायता परिचालन भएको थियो।"
कमोडिटी बजार खुलेको एघार वर्षपछि कानुन,"काठमाडौं सञ्चालनमा आएको एघार वर्षपछि मात्र कमोडिटिज (वस्तु) बजारसम्बन्धी कानुन आएको छ। वस्तु बजार सम्बन्धमा व्यवस्था गर्न बनेको विधेयक २०७३ आइतबार व्यवस्थापिका संसद्बाट पारित भएपछि नेपालमा पहिलोपटक कमोडिटिज बजारसम्बन्धी कानुन बनेको हो। कानुन आए पनि विगतमा कमोडिटी सञ्चालकले गर्दै आएका अनियमितता हटाउने वा त्यसमा सजायको व्यवस्था भने कानुनमा समेटिएको छैन। उक्त विधेयक राष्ट्रपतिबाट प्रमाणीकरण भएपछि कानुनी मान्यता पाउँछ। औपचारिक रूपमा करिब ११ वर्षअघिदेखि नेपालमा कमोडिटी बजारको सुरुवात भएको हो। २०६३ मंसिर २८ गते (सन् २००६ डिसेम्बर १४ तारिक) कमोडिटी एन्ड मेटल एक्सचेन्ज नेपाल (कोमेन) ले पहिलोपटक कमोडिटी कारोबार सुरु गरेको थियो। त्यसपछि थप ८ वटा कम्पनी सञ्चालनमा आए। कानुनको अभावमा त्यतिबेला कमोडिटी बजारको नियमन तथा अनुगमन हुन सकेन। कम्पनीहरूले मनपरी ढंगले कारोबार सञ्चालन गर्दै आएका थिए। यसकारण सर्वसाधारणको ठूलो रकम डुब्यो। विगतमा खासगरी कम्पनीहरूको वायर हाउस (गोदाम घर) नहुनु, खरिदकर्ताले भौतिक रूपमा भुक्तानी पाउन नसक्नु, सफ्टवेयरको गडबढीलगायत कारण सर्वसाधारणले ठूलो नोक्सानी व्यहोरेका थिए। हालै पारित ऐनले ती समस्या समाधान गर्न सकेको छैन। विगतमा कमोडिटिज एक्सचेन्ज कम्पनीहरूको कारोबार पद्धतिको तीव्र विरोध भएपछि अधिकांश कम्पनी बन्द भए। हाल ३ वटा कमोडिटी एक्सचेन्ज कम्पनी मात्र सञ्चालनमा छन्। कमोडिटी बजारसम्बन्धी कानुन नभएकाले विगतमा कम्पनी सञ्चालनमा समस्या थियो, धितोपत्र बोर्डका निर्देशक मुक्ति श्रेष्ठले भने, विधेयक पारित भएपछि मुलुकले कानुन पाएको छ, अब कारोबार सञ्चालनका लागि नियमहरू बनाउँछौं। निकट भविष्यमै कमोडिटी एक्सचेन्ज कम्पनीहरूको सम्पूर्ण कारोबार नियमन र सुपरिवेक्षणको दायरामा आउने जनाउँदै उनले भने, कारोबार सञ्चालनका लागि कम्पनीहरूले गोदाम घर, भौतिक रूपमा भुक्तानी सुविधालगायत सबै पूर्वाधार निर्माण गर्नुपर्छ। त्यो कुरा अब बन्ने नियमहरूमा उल्लेख हुन्छ। कानुनमा कमोडिटी एक्सचेन्ज पब्लिक लिमिटेड कम्पनी हुनुपर्ने व्यवस्था छ भने न्यूनतम चुक्ता पुँजी ५० करोड रुपैयाँ तोकिएको छ। स्वदेशी व्यक्ति तथा संस्थाले कमोडिटी एक्सचेन्ज कम्पनीमा ५ प्रतिशतभन्दा बढी सेयर किन्न नपाउने व्यवस्था ऐनमा छ। यसले कमोडिटी एक्सचेन्ज ठूलो कम्पनीका रूपमा स्थापित हुनुपर्ने र कम्पनीमा कुनै एक व्यक्ति वा संस्थाको एकाधिकार हुनबाट रोक्ने देखिन्छ। तर, विदेशी रणनीतिक साझेदारलाई भने चुक्ता पुँजीको ५१ प्रतिशतसम्म सेयर स्वामित्व लिन सक्ने छुट छ। विदेशी पुँजी, सीप तथा प्रविधिको प्रयोग गरी वस्तु विनिमय बजार सञ्चालन गर्ने प्रयोजनका लागि रणनीतिक साझेदारका रूपमा विदेशी लगानीकर्ताले त्यस्तो कम्पनीको चुक्ता पुँजीको बढीमा ५१ प्रतिशतसम्म सेयर लिन सक्नेछ, ऐनमा उल्लेख छ।विधेयकले यो बजार नियमनको अधिकार धितोपत्र बोर्डलाई दिएको छ। बजार नियमनका लागि नियामक निकायलाई सशक्तीकरण गर्न हदैसम्मको अधिकार बोर्डले पाएको छ। बोर्डले अनुमति प्राप्त संस्थालाई विभिन्न अवस्थामा भएको नोक्सान भराई ५० लाखसम्मको जरिवाना गर्न सक्नेछ। यसैगरी कम्पनीहरूले कानुन विपरीत काम गरेमा कसुर र सजायको हकमा पाँच वर्षसम्मको कैद, बिगो भराउने र १० लाख रुपैयाँसम्म जरिवाना हुने व्यवस्था ऐनमा छ। कमोडिटी एक्सचेन्ज कम्पनीका सञ्चालक तथा प्रमुख कार्यकारी अधिकृतको न्यूनतम योग्यता ऐनमै तोकिएको छ। कमोडिटी एक्सचेन्ज कम्पनीमा सञ्चालक बन्न कम्तीमा ३५ वर्ष उमेर भएको, अर्थशास्त्र, वाणिज्य, वित्त, लेखा, व्यवस्थापन वा कानुन विषयमा स्नातकोत्तर वा चार्टर्ड एकाउन्टेन्सी पास गरी सम्बन्धित क्षेत्रमा कम्तीमा पाँच वर्षको कार्य अनुभव भएको हुनुपर्नेछ। प्रमुख कार्यकारी अधिकृतको हकमा भने उल्लिखित विषयमा स्नातकोत्तरसहित ७ वर्षको अनुभव हुनुपर्ने व्यवस्था छ। कम्पनीको सञ्चालक समितिमा बढीमा ७ जना र तीमध्ये २ जना स्वतन्त्र सञ्चालक हुनुपर्ने व्यवस्था कानुनमा छ। यो व्यवस्थाले सञ्चालक तथा प्रमुख कार्यकारी अधिकृत योग्य, अनुभवी र सक्षम हुनुपर्नेमा जोड दिएको देखिन्छ। कम्पनीहरूको संस्थागत सुुशासनको पक्षमा पनि ऐनमा केही विषय उल्लेख छ। अब एउटा कमोडिटी एक्सचेन्ज कम्पनीको सेयरधनीले अर्को एक्सचेन्ज कम्पनीको सेयर लिन पाउने छैनन्। बजार निर्माता, लगानी व्यवस्थापक, लगानी परामर्शदाता, कस्टोडियन, ब्रोकरको सेयरधनी वा निजको एकासगोलको परिवारको सदस्यले अर्को त्यस्तै कम्पनीको सेयर खरिद गर्न नपाउने व्यवस्था विधेयकमा छ। सबै कारोबारको बिमा हुनुपर्ने व्यवस्था पनि विधेयकमा छ। लगानी संरक्षण कोष, अप्सन ट्रेडिङ, गोदामघर, कारोबार सीमा, एक्सचेन्जमा न्यूनतम दुई स्वतन्त्र सञ्चालक हुनुपर्ने, नियामक निकायले विद्युतीय कारोबार प्रणालीलाई सम्परीक्षण गर्ने अधिकार, जोखिम हस्तान्तरणका लागि बजार निर्माता तथा काउन्टर पार्टीलाई विदेशी वस्तु विनिमय बजारमा लगानी गर्न पाउनेलगायतका व्यवस्था विधेयकमा उल्लेख छ।"
सवा ३ अंकले घट्यो नेप्से परिसूचक,"काठमाडौं सातामा कारोबारको पहिलो दिन सेयर बजार मापक नेप्से परिसूचक ३२५ अंकले घट्यो। योसँगै नेप्से परिसूचक १ हजार ६ सय ४३२८ विन्दुमा ओर्लेको छ। बजार खुलेलगत्तै ओरालो लागेको बजार मध्याह्नमा केही सुधार भए पनि अन्तत: सवा ३ अंकले ऋणात्मक भएर बन्द भएको हो। कारोबारमा आएका होटल, विकास बैंक र उत्पादन तथा प्रशोधन बाहेक बाँकी सबै समूहको परिसूचक घटेपछि समग्र नेप्सेमा दबाब पुगेको हो। केही दिनयता बढेको बजारमा अल्पकालीन लगानीकर्ताले मुनाफा सुरक्षित गर्न थालेपछि आइतबार परिसूचक ऋणात्मक बनेको विश्लेषकहरूले जनाएका छन्। उक्त दिन परिसूचकसँगै कारोबार रकम पनि घटेको छ। आइतबार ९६ करोड ८६ लाख रुपैयाँ बराबरको सेयर कारोबार भयो भने सेयर बजारको आकार (कुल बजार पूँजीकरण) १९ खर्ब २७ अर्ब रुपैयाँ कायम भएको छ। बजारमा सूचीकृत क वर्गका कम्पनीको सेयर कारोबार मापक सेन्सेटिभ परिसूचक ०२५ प्रतिशत र कारोबारमा रहेका सबै कम्पनीको कारोबार मापक फ्लोट परिसूचक ०१९ प्रतिशतले ऋणात्मक रह्यो। करिब ८ हजार ३ सय कारोबारबाट १ सय ५२ कम्पनीका १७ लाख ७१ हजार ४ सय ८ कित्ता सेयर किनबेच भए। कारोबारमा आएकामध्ये ६२ कम्पनीको सेयर मूल्य बढयो, ७७ कम्पनीको घट्यो र बाँकी १३ कम्पनीको सेयर मूल्य स्थिर छ। उक्त दिन होटल समूहको परिसूचक २०६, उत्पादन तथा प्रशोधनको ११९, विकास बैकको ०५१ प्रतिशतले बढे। तर, बिमा समूहको परिसूचक ०८५, जलविद्युत् र बैंकिङ समूहको समान दर (०३१ प्रतिशत), वित्त कम्पनीको ०११ र अन्य समूहको ००४ प्रतिशतले घटे।"
नेसनल ट्रेडिङका चार विकल्प,"काठमाडौं नेपाल ट्रेडिङ लिमिटेडका कर्मचारीलाई बिदाबारी गरेको सरकारले संस्थानलाई निकास दिन चार विकल्पमा छलफल थालेको छ। आपूर्ति मन्त्रालयका सहसचिव मुुकुन्दप्रसाद पौड्यालको संयोजकत्वमा गठित उपसमितिले नेसनलको विकल्पमा इन्धन (बिटुमिन, ग्यास पेट्रोल) को कारोबार, ७ वटै प्रदेशमा पाँचतारे होटल, प्रदर्शनी केन्द्र र आयल निगमलाई गाभ्ने विकल्पसहितको प्रारम्भिक मस्यौदा तयार गरेको हो। नेसनलका महाप्रबन्धक एवं भावी योजना बनाउने उपसमिति सदस्य लवराज जोशीका अनुसार प्रारम्भिक मस्यौदालाई थप अध्ययन गर्न विज्ञलाई दिएको छ। विज्ञले दुईतीन दिनभित्र रायसुझाव उपसमितिमा पेस गर्छ। त्यसपश्चात उपसमितिले थप निर्णय गर्ने जोशीले बताए। सम्पूर्ण कर्मचारीको बिदाइपश्चात् नेसनलको भविष्यबारे चार विकल्प सोचेका छौं। विज्ञले आफ्नो रायसुझाव अबको दुईतीन दिनमा उपसमितिमा पेस गर्छ, यसपश्चात् उपसमितिले अध्ययन र निर्णय गरी नेसनलको सञ्चालक समितिमा बुझाउँछौं। सञ्चालक समितिबाट पारित भएपश्चात् आपूर्ति मन्त्रालयमा पेस हुन्छ, महाप्रबन्धक जोशीले भने, त्यसपश्चात् मन्त्रिपरिषद्बाट अन्तिम रूप दिइनेछ। ट्रेडिङ नोक्सानमा गएपछि अघिल्लो महिना २ सय ६४ कर्मचारीलाई बिदाइ गरिसकेको छ। घाटा चुलिएपछि जग्गा बिक्री गरेर कर्मचारीलाई स्वैच्छिक अवकाश दिइएको थियो। आयस्रोत नभएपछि लिमिटेडको नोक्सानी बर्सेनि बढ्दै गएको थियो। नेसनलको घाटा १ अर्ब ३४ करोड रुपैयाँ थियो। घाटाका कारण कर्मचारीहरूले ५ महिनादेखि तलब पाएका थिएनन्। उपदान र सञ्चय कोष करिब ४ वर्षदेखि नपाएको लिमिटेडले जनाएको थियो। जसले गर्दा कर्मचारीलाई अवकाश गर्नुपर्ने बाध्यता भएको जनाएको थियो। २ सय ६४ कर्मचारी बिदाइ गर्न करिब १ अर्ब ६६ करोड रुपैयाँ खर्च भएको थियो। अवकाशका दिनका लागि चाहिने रकम जुटाउन लिमिटेडले टेकुमा रहेको ४९ रोपनी १० आना जग्गा बिक्री गरेको थियो। उक्त जग्गा आयल निगमले ३ अर्ब २५ करोड रुपैयाँमा खरिद गरेको थियो। कर्मचारी बिदाबारीपश्चात् नेसनलका ४ विकल्पका रूपमा मस्यौदा तयार भएको हो। महाप्रबन्धक जोशीका अनुसार चार विकल्पमध्ये बिटुमिनको सम्भावना बढी छ। बिटुमिन सडक निर्माणमर्मतमा प्रयोग गरिन्छ। हाल बनेका सडकहरू गुणस्तरको कमीले छिट्टै भत्किने भएकाले सरकारी निकायबाटै बिटुमिनको कारोबार गर्न खोजेको हो। ठेकेदारले कम गुणस्तरको बिटुमिन प्रयोग गर्दा सडक छिट्टै भत्किँदै आएको छ। गुणस्तरका लागि बिटुमिनको कारोबार प्रबल सम्भावना छ, उनले भने, यसको कारोबारले नेसनल नोक्सानमा जाँदैन। बिटुमिन राम्रो व्यापार हुन सक्छ। बिटुमिन कारोबारका लागि आपूर्ति मन्त्रालयले पनि पटकपटक योजना बनाउँदै आएको छ। तर, हालसम्म कार्यान्वयन हुन सकेको छैन। यस्तै चीनबाट ग्यास र पेट्रोल आयात गर्न सकिने मस्यौदामा उल्लेख भएको उनले बताए। हाल इन्धनको कारोबारमा आयल निगमको एकाधिकार छ। निगमले भारतीय आयल निगम (आईओसी) बाट आयात गरी वितरण गर्दै आएको छ। चीनबाट थोरैथोरै मात्रामा ग्यास र पेट्रोल आयात गरी बजार हस्तक्षेप गर्न सकिने उनले बताए। मासिक करिब एक सय ट्यांकर आयात गरी बजार नियन्त्रण गर्न सकिन्छ, उनले भने। नेसनलसँग धनगढीमा दुई बिघा, विराटनगरमा चार, वीरगन्जमा पाँच, दाङमा दुई, नेपालगन्जमा दुई र कञ्चनपुरमा एक बिघा जग्गा छ। भद्रकालीमा पनि २५ रोपनी १५ आना जग्गा छ। उक्त जग्गामा प्रदेशअनुसार पाँचतारे होटल निर्माण पनि विकल्पका रूपमा राखिएको छ। हाल सरकारी पाँचतारे होटल छैन। सरकारी होटल भए भीआईपीकूटनीतिकसरकारी तालिम, सेमिनारलगायत सञ्चालन गर्न सहज हुने जनाइएको छ।होटल निर्माणका लागि भने सरकारी लगानी आवश्यक रहेको मस्यौदामा उल्लेख रहेको महाप्रबन्धक जोशीले बताए। प्रदर्शनी केन्द्र पनि विकल्पका रूपमा हेरिएको छ। अन्तर्राष्ट्रियस्तरको प्रदर्शनी केन्द्र नहुँदा मेलाप्रदर्शनी गर्न कठिनाइ भएको व्यवसायीको गुनासो छ। यस्तै नेसनललाई निगममा गाभ्ने पनि एउटा उचित विकल्प हुन सक्ने जनाइएको छ। निगम र नेसनलको प्रकृति उस्तै भएकाले गाभ्न सजिलो हुने मन्त्रालयका अधिकारीहरू बताउँछन्। निगममा नेसनलको सेयर भएकाले पनि पनि गाभ्न सजिलो हुने जनाएको छ। हाल निगमको पुँजी ९ करोड ६७ लाख १५ हजार रुपैयाँ छ। त्यसमध्ये नेसनलको ० दशमलव ७६ (७ लाख ५० हजार) सेयर छ।"
रसुवागढी नाका सुचारु,"रसुवा (कास) चिनियाँ भन्सार प्रतिनिधिले सेवा शुल्क बढाएपछि दुई सातादेखि अवरुद्ध रसुवागढी नाका सोमबारदेखि सञ्चालनमा आउने भएको छ । रसुवागढी भन्सार र केरुङस्थित जिलोङ भन्सार प्रतिनिधिबीचको छलफलपछि नाका सुचारु हुने भएको हो । छलफलमा शुल्क घटाउने सहमतिपछि नेपाली व्यवसायीले नाकामा रोकिएका सामानहरू आयात गर्ने जनाएका छन् । केरुङका प्रतिनिधिले प्रतिकन्टेनर सामान छुटाएबापत २ हजार ५ सय युआन लिने सहमति भएको छ। नेपाली व्यवसायीले आयातमा तिर्ने शुल्कमा शत प्रतिशत वृद्धि गरेपछि नाका अवरुद्ध भएको थियो । चिनियाँ प्रतिनिधिले ५ हजार युआन प्रस्ताव गरेका थिए। प्रमुख भन्सार अधिकृत केदार पनेरूका अनुुसार जिलोङ पोर्टका डुपटी लिउ ज्यान, केरुङ भन्सारका प्रमुख अधिकृत याङ फाइको रोहबरमा चिनियाँ भन्सार प्रतिनिधिले उक्त रकममा कन्टेनरको सामान पठाउन सहमत भएका हुन्।"
मकवानपुरमा डेढ करोडको कृषि बिमा,"हेटौंडा मकवानपुरमा ७ महिना अवधिमा डेढ करोड रुपैयाँ बराबरको कृषि बिमा गरिएको छ। गत पुसबाट सुरु गरिएकामा असारसम्म उक्त रकमको बिमा गरिएको जिल्ला कृषि कार्यालयले जनाएको छ। कृषि बिमाले खेतीको लगानीलाई सुरक्षित गर्ने भएकाले कृषकहरू आकर्षित हुन थालेका कार्यालयकी बाली विकास अधिकृत रचना देवले बताइन्। उनले गत वर्ष मकवानपुरमा १ करोड ४८ लाख ४८ हजार रुपैयाँ बराबरको कृषि बिमा भएको जनाइन्। गत वर्षमा ३ सय ३४ कृषकले कृषि बिमा गराएका थिए। विभिन्न प्राकृतिक विपत्ति र रोगका कारण बालीमा क्षति भई लाखौंको नोक्सानीबाट जोगाउन र किसानको कृषि क्षेत्रमा निरन्तरताका लागि सरकारले कृषि बिमाको व्यवस्था गरेको हो। सरकारले ०६९ सालबाट कृषि बिमाको प्रावधान ल्याए पनि जिल्लामा गत वर्षबाट मात्र कार्यक्रम सुरु भएको हो। बिमा कार्यक्रमलाई प्राथमिकताका साथ सञ्चालन गर्दै आएको कृषि कार्यालय प्रमुख निर्मल गदालले बताए। जिल्लामा तोरी बालीको बिमाबाट सुरु भएकामा हाल तरकारी र धान बालीमा कार्यक्रम विस्तार भएको प्रमुख गदालले जनाए। जिल्लाका किसानले गत वर्ष १ लाख ८५ हजार ६ सय रुपैयाँ बिमा शुल्क बुझाएका छन्। किसानले लागतको २५ प्रतिशत प्रिमियम बुझाउनुपर्छ, बाली विकास अधिकृत देवले भनिन्, बिमा रकममा सरकारले किसानलाई ७५ प्रतिशत अनुदान दिने गरेको छ। कार्यालयले कृषि बिमालाई प्रोत्साहन गर्न मकवानपुरमा बृहत्तर धान उत्पादन कार्यक्रमअन्तर्गत चैते धान खेती बिमा कार्यक्रमलाई अनिवार्य गरेको उनले बताइन्। जिल्लामा गत वर्ष १ सय ५ हेक्टर क्षेत्रफलमा गरिएको चैते धान खेतीको २ सय ६४ किसानले १ करोड १६ लाख रुपैयाँको बिमा गराएको कार्यालयले जनाएको छ। त्यस अवधिमा ५७ किसानले आलु बालीको बिमा गरेका थिए। गत वर्ष १५ लाख १९ हजार २ सय रुपैयाँको आलु खेतीको बिमा गरिएको थियो। गत वर्ष ५ किसानले १० लाख ५० हजार रुपैयाँ बराबरको प्लास्टिक टनेलको बिमा गरेका थिए। गत वर्ष एकजना किसानले ५ लाख ५ हजार रुपैयाँ बराबरको च्याउ खेतीको बिमा गरेका थिए।१ लाख रुपैयाँ बराबरको काउली खेतीको ५ किसानले बिमा गराएका थिए। तोरी बालीको २ किसानले ३८ हजार रुपैयाँ बराबरको बिमा गराएका थिए। मकवानपुरका लागि शिखर इन्स्युरेन्स कम्पनीले कृषि बिमा गर्न थालेको हो। बिमाका कम्तीमा १ कठ्ठा क्षेत्रफलमा खेती गरिएको हुनुपर्ने व्यवस्था छ। कृषि क्षेत्रमा किसानको स्थिरता कायम राख्न र सुरक्षित लगानी गर्न प्रेरित गर्ने उद्देश्यसहित आगामी दिनमा कृषि बिमालाई थप प्राथमिकताका साथ अगाडि बढाइने कार्यालय प्रमुख गदालले बताए।"
टाटाको एस हुपर टिपर नेपालमा,"काठमाडौं (कास) टाटा मोटर्सले एस हुपर टिपर नेपाली बजारमा ल्याएको छ। नेपालमा सिप्रदी ट्ेरडिङले आइतबार उक्त टिपर बिक्रीका लागि सार्वजनिक गरेको जारी विज्ञप्तिमा छ। बढ्दो सहरीकरण, जनसंख्याको चाप, पुराना तथा साँघुरा सडक गल्लीहरूमा समेत फोहोरमैला सहज रूपमा संकलन र व्यवस्थापन गर्न यो टिपरले सहयोग पुग्ने दाबी कम्पनीले गरेको छ। कम्पनीका अनुसार घरघरबाट फोहोर संकलन गर्न सकिने र संकलित फोहोरलाई सजिलै लोडअनलोड गर्न मिल्ने १८ क्युबिक मिटर क्षमता भएको यस टिपरमा सड्ने र नसड्ने किसिमका फोहोरहरू राख्न दुइवटा छुट्टै कम्पार्टमेन्ट रहेका छन्। बलियो डिजाइन र मजबुत लिन्केजेसहरू भएको यो गाडीले ८५९० डिग्रीसम्म ढल्काएर फोहोरमैला अर्को गाडीमा खन्याउन सक्छ, विज्ञप्तिमा उल्लेख छ।"
नेपाल टेलिकमको प्रमोसनल अफर,काठमाडौं (कास) नेपाल टेलिकमले जीएसएमसीडीएमए तथा एडीएसएल एफटीटीएच सेवाका ग्राहकका लागि प्रमोसनल अफर उपलब्ध गराउने भएको छ। त्यसैगरी विदेशबाट आएको कल उठाउँदा पनि अब बोनस प्राप्त गर्न सकिने कम्पनीले जनाएको छ। सोमबारदेखि लागू हुने यो अफर ९० दिनसम्म उपलब्ध हुने विज्ञप्तिमा उल्लेख छ। कम्पनीका अनुसार अफरअन्तर्गत अब १ एमबीपीएससम्म गतिको एडीएसएल इन्टरनेट करसहित मासिक एक हजारमा उपलब्ध हुनेछ। त्यसैगरी भोल्युम बेस्ड एडीएसएलको मूल्य पनि घटाइएको जनाएको छ।
नोकियाले ल्यायो स्मार्ट फोन,"काठमाडौं (कास) नोकिया कम्पनीले आफ्नो स्मार्ट फोन पुन: नेपाली बजारमा ल्याएको छ। पारामाउन्ट इलेक्ट्रोनिक्सले नोकिया ३, नोकिया ५ र नोकिया ६ स्मार्ट फोन र नोकिया ३३१० बजारमा भित्र्याएको जारी विज्ञप्तिमा उल्लेख छ। यी मोडलहरूमा दुइटा सिमका स्लटहरू रहेका जनाइएको छ। एनड्रोइड न्युगट अपरेटिङ सिस्टममा आधारित यी फोनहरू प्रयोगकर्ताले गुगलले जारी गरेलगत्तै तत्काल अपडेटहरूको लाभ पाउने दाबी कम्पनीको छ। नोकिया ३ को बजार मूल्य १५ हजार ६ सय ५०, नोकिया ५ को २१ हजार ३ सय ५० र नोकिया ६ को २५ हजार ६ सय रुपैयाँ निर्धारण गरिएको जारी विज्ञप्तिमा छ।"
एनआईबीएल क्यापिटल मार्केट्सद्वारा रक्तदान,काठमाडौं (कास) एनआईबीएल क्यापिटल मार्केट्सले आफ्नो संस्थापनको पाँचौं वर्ष पूरा गरेको अवसरमा रक्तदान र लगानी व्यवस्थापनसम्बन्धी सचेतनात्मकलगायत अनाथ बालबालिकाका लागि आर्थिक सहयोग कार्यक्रमको आयोजना गरेको छ। नेपाल इन्भेस्टमेन्ट बैंकको सहायक कम्पनीका रूपमा ०६९ साउन १५ मा कारोबार सुरु गरेको यस संस्थाले मर्चेन्ट बैंकिङ तथा सामूहिक लगानी कोषअन्तर्गत कोष व्यवस्थापनको कार्य गर्न नेपाल धितोपत्र बोर्डबाट स्वीकृति प्राप्त गरिसकको जनाएको छ। कम्पनीले निक्षेप सदस्यका रूपमा कार्य गर्न नेपाल धितोपत्र बोर्ड तथा सीडीएस एन्ड क्लियरिङबाट समेत स्वीकृति प्राप्त गरेको जारी विज्ञप्तिमा छ।
सिभिलको सीईओमा गुरुङ,"काठमाडौं (कास) सिभिल बैंकको प्रमुख कार्यकारी अधिकृत गोविन्द गुरुङ नियुक्त भएका छन्। २१ वर्षदेखि बैंकिङ क्षेत्रमा सक्रिय उनी विभिन्न बैंकमा आफ्नो सेवा दिँदै ५ वर्षयता सिभिलमा आबद्ध थिए। नव नियुक्त सीईओ गुरुङले बैंकको कार्यशैलीमा सुधार गर्दै सेयर होल्डरलाई बढीभन्दा बढी प्रतिफल प्रदान गर्ने, ग्राहकलाई नवीनतम सेवा र सुविधा उपलब्ध गराउने बताए।"
रिजालको पोलिट्यांक २६ औं वर्षमा,"काठमाडौं (कास) रिजालको पोलिट्यांक इन्डस्ट्रिजले २५ वर्ष पूरा गरेको छ। कम्पनीले हालसम्म बजारमा ल्याएका उत्पादनहरूमा प्लास्टिकका पोलिट्यांकी, एलपी ग्यास, ग्यास गिजर र बाथरुमहरू तथा सीपीभीसी पाइप र फिटिङस रहेको राजधानीमा आयोजित एक कार्यक्रमा जानकारी दिइएको छ। अत्याधुनिक जर्मन प्रविधि तथा एक्सियल यूएसएबाट आयातित कच्चा पदार्थ प्रयोग गरी उत्पादित रिजालको सीपीभीसी पाइप विशेषत: २ सय डिग्री तापक्रमसम्म सहन गर्न सक्ने खालको भएको दाबी कम्पनीले गरेको छ।"
नेपाली सर्च इन्जिन सञ्चालनमा,काठमाडौं (कास) इक्वेटेड भेन्चरर्सले नेपाली सर्च इन्जिन सञ्चालनमा ल्याएको छ। यसमा सबै प्रकारका व्यवसायको जानकारी उपलब्ध हुने कम्पनीले जनाएको छ। नेपालका सबै प्रकारका व्यवसायको सूचना समावेश गरिएको कम्पनीद्वारा जारी विज्ञप्तिमा उल्लेख छ। यसमा व्यवसायीले आफ्नो व्यवसायलाई लिस्टिड गराउन सक्ने जनाएको छ। कम्पनीले यसमा एक लाख व्यवसायीलाई सूचीकृत गरिएको दाबी गरेको छ।
अर्घाखाँची सिमेन्टको चेतना कार्यक्रम,काठमाडौं (कास) अर्घाखाँची सिमेन्टले काठमाडौं उपत्यकाका हार्डवेयर व्यवसायी र व्यवसायीका लेखापाल अडिटरहरूलाई आयकर र मूल्य अभिवृद्धि करसम्बन्धी चेतनामूलक तालिम कार्यक्रमको आयोजना गर्यो। कार्यक्रममा १ सय ५० भन्दा बढीको सहभागिता रहेको जारी विज्ञप्तिमा छ।
भाइबर आउट कल सुविधा,काठमाडौं (कास) क्यासवे मनी ट्रान्सफरले नेपालमा भाइबर कल सुविधा ल्याएको छ। भाइबर आउटले प्रयोगकर्ताहरूलाई उनीहरूसँग भइरहेको स्मार्टफोनबाट विश्वभर कहीँ पनि कुनै पनि मोबाइल वा ल्यान्डलाइन फोनमा उच्च गुणस्तरीय कल गर्ने सहज सुविधा प्रदान गर्दै आएको जारी विज्ञप्तिमा छ। भाइबर आउटको न्यून अन्तर्राष्ट्रिय कल शुल्क अब नेपालीहरूका लागि पनि खुला भएको कम्पनीले जनाएको छ।
नयाँ खेलकुद मन्त्रीले भने २४ दिन कुर्नुस्,"काठमाडौं (कास) नवनियुक्त युवा तथा खेलकुद मन्त्री राजेन्द्रकुमार केसीले चौबीस दिनमा खेलकुदमा परिवर्तनको अनुभूति गराउने गरी काम गर्ने बताएका छन्। राष्ट्रिय खेलकुद परिषद् (राखेप) ले उनकै सम्मानमा आयोजना गरेको बधाई तथा स्वागत कार्यक्रमलाई सम्बोधन गर्दै मन्त्री केसीले भने, म ५ महिना, ९ महिना भन्दिनँ। २४ दिनमै खेलकुदमा परिवर्तनको अनुभूति गराउनेछु। उनले समय कम भएकाले साग आयोजना ठूलो चुनौती भएको उल्लेख गर्दै बजेटका कारण खेलकुदको विकासमा असर पर्न नदिने प्रतिबद्धता जनाए। उनले क्यालेन्डर र नीतितिथिअनुसार कार्यक्रम प्रस्तुत गरे बजेट ल्याउन आफू पहल गर्न तयार रहेको बताए। उनले लोकतन्त्रमा लोकतान्त्रिक पद्धतिअनुसार खेल संघको विवाद समाधान गर्ने उल्लेख गर्दै दलगत स्वार्थभन्दा माथि उठेर काम गर्ने बताए। उनले कसैलाई पनि विभेदको अनुभूति हुन नदिने पनि स्पष्ट पारे। राखेपका उपाध्यक्ष लामा टेन्डी शेर्पाले मन्त्रीको कार्यकाललाई सफल बनाउन सिंगो परिषद् एक ढिक्का भएर सहयोग गर्ने औंल्याउँदै कार्यकालको सफलताका लागि शुभकामना दिए। राखेपका सदस्य सचिव केशवकुमार विष्टले फरक पार्टीको मन्त्री भएकै कारण खेलकुदमा विवाद आउन नदिनेमा जोड दिंदै सबैको पहलले मात्र खेलकुदको समस्या हल हुने बताए।"
एल क्लासिकोमा बार्सिलोना विजयी,"मियामी (एएफपी) जेरार्ड पिकेको निर्णायक गोल मदतले बार्सिलोनाले रियल म्याड्रिडलाई मियामी एल क्लासिकोमा हरायो र यो खेल अपेक्षाअनुसार सनसनीपूर्ण रह्यो। स्पेनी अन्तर्राष्ट्रिय खेलाडीले ५० औं मिनेटमा नेयमरको फ्रिकिकलाई गोलमा परिणत गरे र हार्ड रक स्टेडियमका ६६ हजार १४ दर्शक अगाडि बार्सिलोना ३२ ले विजयी रह्यो। लियोनल मेसीले ६४ मिनेट मैदानमा बिताए र उनकै गोलले बार्सिलोनाले अग्रता लिएको थियो। इभान राकिटिचले लगत्तै दोस्रो गोल गर्दै बार्सिलोनाको अग्रता दोब्बर पारे। जिनेदिन जिदानको टिमले विस्तारै खेलमा आफ्नो प्रभाव सुरु गर्यो। उसका लागि माटेओ कोभासिच तथा मार्को एसेनसोले गोल गरे र खेल बराबरीमा पुग्यो। त्यसयता खेलमा चर्को प्रतिस्पर्धा सुरु भयो र यसैक्रममा पिकेले निर्णायक गोल गरे। प्रिसिजनको फ्रेन्ड्ली जितहारले दुवै टिमलाई खासै प्रभाव पार्ने छैन र यसको नतिजा दुई टिमबीचको तथ्यांकमा जोडिने पनि छैन। नेयमरले ७२ औं मिनेटमा मैदान छाडे र यो सम्भवत: बार्सिलोनाको जर्सीमा उनको अन्तिम खेल पनि हुन सक्छ। पीएसजीमोनाकोटेनजिरेस नयाँ अनुबन्धित ब्राजिली खेलाडी डानी एल्भेसको उत्कृष्ट प्रदर्शन मदतले पीएसजीले च्याम्पियन्स ट्रफी फाइनलमा शनिबार मोनाकोलाई २१ ले हरायो। फ्रान्सेली फुटबल लिग सुरु हुने संकेतका रूपमा हुने यो खेल जितेर पीएसजीले सिजनको पहिलो उपाधि पनि जितेको छ। पीएसजीले यो उपाधि जितेको लगातार पाँचौंपटक हो। यससँगै पीएसजीले लियोनसँगै सातपल्ट यो उपाधि जितेको कीर्तिमान पनि बराबरी गरेको छ। गत सिजन पीएसजीले लिग उपाधि मोनाकोसँग गुमाएको थियो र यस्तोमा उसको यो जित बदलाका रूपमा पनि हेरिएको थियो। लिगकप फाइनलमा पनि पीएसजीले मोनाकोलाई नै हराएको थियो। लिभरपुलहर्था बर्लिनबर्लिन योर्गन क्लोपको शनिबार जर्मन फर्काइ सुखद रह्यो र उनको लिभरपुलले प्रिसिजन फ्रेन्ड्लीमा शनिबार हर्था बर्लिनलाई ३० ले हरायो। त्यस जितमा क्लबका दुई नयाँ अनुबन्धित खेलाडी डोमिनिक सोलन्की र मोहम्मद सलाहले गोल गरे। बार्सिलोना स्थानान्तरण हुने हल्लाबाट गुज्रिरहेका फिलिपो कोटिन्हो कप्तानको भूमिकामा देखिए। इन्टर मिलानचेल्सीसिंगापुर इन्टर मिलानका जेफरी कोन्डोगबियाले गरेको अविश्वसनीय आत्मघाती गोलका बावजुत इन्टर मिलानले शनिबार राति प्रिसिजन फ्रेन्ड्लीमा चेल्सीलाई २१ ले हरायो। इन्टरले इभानर पेरिसिच र स्टेभान जोभिटिचको गोलले अग्रता लिएको थियो। तर रंगशालामा उपस्थित ३२ हजार दर्शकलाई स्तब्ध पार्दै जेफरीले ४० यार्डबाट प्रहार गरेको नियमित बल आत्मघाती गोलमा परिणत भएको थियो। सिटीटोटेनहमवासिङ्टन म्यानचेस्टर सिटीले प्रिसिजन फ्रेन्ड्लीमा शनिबार इङलिस प्रिमियर लिग क्लब प्रतिद्वन्द्वी टोटेनहमलाई ३० ले हरायो। इन्टरनेसनल च्याम्पियन्स कपका लागि भएको खेलमा जोन स्टोन्स, रहिम स्टर्लिङ र ब्राहिम डियाजले गोल गरे। यस खेलपछि दुवै टिम नयाँ सिजनका लागि घर फर्कंदैछन्।"
स्क्वास भोलिदेखि,"काठमाडौं दोस्रो धनलक्ष्मी महर्जन स्मृति स्क्वास प्रतियोगिता मंगलबारदेखि सातादोबाटोमा हुने भएको छ। पाँचदिने प्रतियोगितामा ८५ खेलाडीले सात स्पर्धामा प्रतिस्पर्धा गर्ने नेपाल स्क्वास राकेट्स संघका अध्यक्ष किशोर महर्जनले आइतबार बताए। खुलातर्फ पुरुष र महिला तथा मास्टर (४५५४ वर्ष), भेट्रान (५५ वर्षमाथि), ब्वाइजतर्फ यू१९ र यू१५ र प्लेट च्याम्पियनसिपमा कुल ८१ हजार रुपैयाँ पुरस्कार राखिएको छ।यसै प्रतियोगिताबाट मुम्बईमा सेप्टेम्बरमा हुने इन्डियन जुनियर च्याम्पियनसिप र इन्डियन क्लासिकका लागि खेलाडी छनोट गर्ने पनि अध्यक्ष महर्जनले बताए। यसैबाट आठ खेलाडी छनोट गरेर अर्को वर्ष हुने एसियाली खेलकुदका लागि पनि प्रारम्भिक तयारीमा प्रशिक्षण थाल्नेछौं, उनले भने।संघका महासचिव सुरेश गुरुङका अनुसार एसियाली खेलकुदका लागि प्रशिक्षण अर्को साताबाट हुनेछ। प्रशिक्षक झिकाएर यही प्रशिक्षण गराउनेछौं। अन्त्यतिर खेलाडीलाई वैदेशिक प्रशिक्षणको पनि व्यवस्था गर्नेछौं, उनले भने।"
प्रेरणा फाइनलमा,"काठमाडौं (कास) प्रेरणा कोइराला र सलोनी तामाङ प्रथम एएनएलटीएजेटीआई राष्ट्रिय जुनियर टेनिस प्रतियोगिताको यू१६ गल्र्स सिंगल्समा फाइनलमा प्रवेश गरे। आइतबार सातदोबाटोस्थित टेनिस कोर्टमा प्रेरणाले प्रकृति श्रेष्ठलाई ६१ र ६३ तथा सलोनीले स्नेहा यादवलाई ६१ र ६१ को सोझो सेटमा पराजित गरे।यू९ ब्वाइज सिंगल्समा सक्षमविक्रम शाह निशाद जोशीलाई ४१ र ४० तथा आयुशमान घले बोरिस अधिकारीलाई ४१ र ४० को सीधा सेटमा हराउँदै फाइनलमा पुगे। सोही स्पर्धाको गल्र्समा प्रशंसा मोक्तानले जेनी खड्कालाई ४० र ४१ तथा सुनिरा थापाले आद्या पौडेललाई ४१ र ४० ले पाखा लगाए। यू१४ ब्वाइज सिंगल्समा आदित सुवेदीले निशान श्रेष्ठलाई ६१ र ६१, आर्यन गिरीले इभ्याक जोशीलाई ६१ र ६०, प्रसिद्ध मोक्तानले सुशान्त कुइँकेललाई ६२, २६ र ७६ तथा सम्यकभूषण वज्राचार्यले आरभसम्राट हाडालाई ६१ र ६३ को सेटमा पन्छाउँदै सेमिफाइनल पुगे। त्यसै स्पर्धाको गल्र्समा सलोनी तामाङले लुमु लामालाई ६० र ६०, रायना शाहले इशाश्री शाहलाई ६० र ६१ तथा अभिलाषा विष्टले सर्भानी श्रेष्ठलाई ६१ र ६० को सीधा सेटमा हराउँदै सेमिफाइनल प्रवेश गरे। प्रेरणा कोइराला पनि पहिलो सेट ६० ले र दोश्रोमा ३० ले अगाडि रहेको अवस्थामा प्रतिद्वन्द्वी सुभाङ्गीलक्ष्मी शाह रिटायर्ड हर्ट भएपछि विजयी घोषित हुँदै सेमिफाइनलमा पुग्न सफल भइन्। यू१२ गल्र्स सिंगल्समा रायना शाहले आइसा डोल्कर गुरुङलाई ६० र ६१, सर्भानी श्रेष्ठले सृष्टि राईलाई ६० र ६१ तथा इशाश्री शाहले इभा अधिकारीलाई ६० र ६१ को सोझो सेटमा पराजित गरी सेमिफाइनलमा पुगे।यू१८ गल्र्सको राउन्ड रोबिन लिगमा अभिलाषा विष्टले विजिशा श्रेष्ठलाई ६४ र ६०, मायांका राणाले जुम्ल्याहा बहिनी माहिकालाई ६२ र ६४ र विजिशा श्रेष्ठलाई ६१ र ६४ तथा माहिका राणाले अभिलाषा विष्टलाई ६४ र ६४ को सोझो सेटमा पराजित गरे। उक्त स्पर्धाको ब्वाइज राउन्ड रोबिन लिगमा प्रणव खनालले निनवाम राईलाई ६० र ६० तथा संरक्षकभूषण वज्राचार्यले साम्राज्ञ कटवाललाई ६१ र ६० को सीधा सेटमा हराए।"
नविता उत्कृष्ट,काठमाडौं (कास) पाँचपटककी राष्ट्रिय च्याम्पियन टेबलटेनिस खेलाडी नविता श्रेष्ठ कोचेज सर्टिफिकेसन प्रोग्राममा सर्वोत्कृष्ट भएकी छन्। राष्ट्रिय खेलकुद परिषद् (राखेप) अन्तर्गत नेपाल खेलकुद विज्ञान प्रतिष्ठान (सान) ले आयोजना गरेको उक्त प्रोग्राममा विभिन्न ९ खेलका सहभागी १ सय ६२ मध्ये नविता सर्वोत्कृष्ट बनेकी हुन्। सहभागीमध्ये उत्तीर्ण हुन सफल १ सय २५ लाई राखेपका सदस्य सचिव केशवकुमार विष्टले प्रमाणपत्र प्रदान गरे। त्यस अवसरमा सदस्य सचिव विष्टले नवितालाई सर्वोत्कृष्ट भएबापत नगद १० हजारबाट पुरस्कृत गर्ने घोषणा गरे।
क्यानको विशेष साधारणसभा भदौमा,"काठमाडौं (कास) निर्वाचित नेपाल क्रिकेट संघ (क्यान) ले भदौको पहिलो साता विशेष साधारणसभा गर्ने भएको छ। अन्तर्राष्ट्रिय क्रिकेट परिषद् (आईसीसी) ले बनाएको सल्लाहकार समितिले तयार पारेको संघको नयाँ विधान क्यानको साधारणसभामा मुख्य एजेन्डा हुनेछ। नेपाली क्रिकेटमा सरकारी हस्तक्षेप भएको, निष्पक्ष निर्वाचन गर्न नसक्दै आईसीसीले गत वर्ष वैशाखमा नेपाल क्रिकेट संघ (क्यान) लाई निलम्बन गरेको थियो। त्यसपछि विनयराज पाण्डे, वसन्त चौधरी, चूडामणि पौडेल, चतुरबहादुर चन्द, अशोकनाथ प्याकुर्याल, पवन अग्रवाल र रोहित दाहाललाई समेटदै क्यानको विधान बनाउन सल्लाहकार समिति बनाएको थियो। दुई महिनाअघि सल्लाहकार समितिले प्रस्तावित विधान आईसीसीलाई बुझाएको थियो। चन्द र प्याकुर्याल निर्वाचित क्यानका क्रमश: अध्यक्ष र महासचिव हुन्। उनीहरूले विधानको केही बुँदामा आफ्नो असहमति राखेका थिए। अघिल्लो साता आईसीसीका उपाध्यक्ष इमरान ख्वजा सम्मिलित सल्लाहकार समितिको बैठकले प्रस्तावित विधानलाई बोर्डबाट स्वीकृत गराउन निर्वाचित क्यानलाई एक महिनाको समयसीमा तोकेको थियो। त्यसैको निरन्तरतामा आइतबार राजधानीमा बसेको क्यानको बैठकले प्रस्तावित विधानलाई विशेष साधारणसभामा लैजाने निर्णय गरेको हो। प्रस्तावित विधानबारे हामीले कार्यसमितिमा छलफल गर्नु थियो र त्यसबारे जानकारी पनि गरायौं, केही विषयमा बाहेक साथीहरू सबैमा सकारात्मक नै हुनुहुन्थ्यो, महासचिव प्याकुर्यालले भने, क्यानको विद्यमान विधानमा के छ, नयाँ आउनेमा केके छ भनेर जानकारी गरायौं। यसलाई भदौको पहिलो साता विशेष साधारणसभामा लाने निर्णय भएको छ। साधारणसभा सम्भवत: भदौ ६ गते हुन सक्छ।वर्तमान कार्यसमितिले निर्वाचनमा भाग लिने गरी सहभागी हुन पाउनुपर्छ भन्ने आफूहरूको माग यथावत् नै रहेको उनले जनाए। गत साता वर्तमान क्यानको कार्यकारी समितिले एक कार्यकालका लागि चुनावमा भाग लिन पाउनुपर्ने मागलाई आईसीसीले अस्वीकार गरिदिएको थियो। साधारणसभाको १२ दिन अगाडि संघको बोर्ड बैठकमा प्रस्तावित विधान राखी त्यसलाई साधारणसभामा लैजाने तयारी गरिएको उनले जनाए। गत वर्षको मंसिरमा क्यानको निर्वाचन भएको थियो। तर आफ्नो स्विकृतिबिनै गरेको भनी राखेपले त्यसलाई मान्यता दिएको थिएन र लगत्तै रमेश सिलवालको अध्यक्षतामा समानान्तर नेपाल क्रिकेट संघ गठन गरेको थियो। त्यसविरुद्ध निर्वाचित कमिटीले सर्वोच्च अदालतमा मुद्दा हालेको थियो, जसको अझै फैसला भएको छैन। हामी अझै मुद्दामा रहेका कारण कानुनी प्रक्रिया बुझेर साधारणसभामा जानेछौं, प्याकुर्यालले भने।"
ईपीएलको दोस्रो संस्करण डिसेम्बरमा,"काठमाडौं (कास) एभरेस्ट प्रिमियर लिग (ईपीएल) ट्वान्टी२० क्रिकेटको दोस्रो संस्करण डिसेम्बरमा हुने भएको छ। काठमाडौं, ललितपुर, भैरहवा, विराटनगर, वीरगन्ज र पोखरालाई समेट्दै हुन लागेको फ्रेन्चाइज प्रतियोगिताको सम्पूर्ण खेल कीर्तिपुरस्थित त्रिवि क्रिकेट मैदानमा हुनेछ। गत वर्षको दसैं अगाडि ईपीएलको पहिलो संस्करण आयोजना भएको थियो। त्यसमा ६ कर्पोरेट टोलीले फ्रेन्चाइज लिएका थिए। उक्त प्रतियोगिताको फाइनलको अघिल्लो दिन विजेतालाई २ लाख रुपैयाँ दिने घोषणा गरिएको थियो। दोस्रो संस्करणको ईपीएलको पूर्णस्वरूप आउनुअघि नै आयोजकले दोस्रो संस्करण नेपालको सर्वाधिक धनराशि पुरस्कारको हुने घोषणा गरेको छ। यसको विजेताले २१ लाख रुपैयाँ पाउनेछ। आइतबार ईपीएलको लोगो सार्वजनिक समारोहमा आयोजक ईपीएल प्राइभेट लिमिटेडका संस्थापक अमीर अख्तरले पहिलो स्थानमा रहनु महत्त्वपूर्ण भएकाले होडबाजीमै प्रतियोगितालाई सर्वाधिक धनराशिको बनाएको स्विकारे। जेठमा राष्ट्रिय खेलकुद परिषद् (राखेप) ले आयोजना गरेको प्रधानमन्त्री कपको विजेतालाई २० लाख रुपैयाँ दिइएको थियो। जुन अहिलेसम्मको सर्वाधिक धनराशिको पुरस्कार हो। ईपीएलको दोस्रो संस्करणको उपविजेताले नगद पुरस्कार कति पाउने भन्ने आयोजकले खुलाएको छैन। अख्तर उपविजेतासहित अन्य नगद पुरस्कार, फ्रेन्चाइज, मुख्य प्रायोजकलगायतको विषयमा ३४ सातापछि हुने अर्को पत्रकार सम्मेलनमा जानकारी गराउने बताउँछन्। ईपीएल हामीले सन् २०१४ बाट सुरु गर्यौं, फ्रेन्चाइजदेखि लगानीको हिसाबले यसपटक फरक प्रतियोगिता आयोजना हुनेछ, अख्तरले आगामी वर्षमा अरू टिम पनि थपिन सक्ने जनाए। उनले यसअघिको फ्रेन्चाइजहरूसँगको सम्झौता गत वर्ष सकिएकाले यसपटकको संस्करणमा जोकोही पनि आउन सक्ने जनाए। ईपीएलको दोस्रो संस्करणमा अक्सन गरेर खेलाडी छनोट गरिने आयोजकले जनाएको छ। अक्सनमा फ्रेन्चाइज टोलीले १० खेलाडी लिनुपर्नेछ। त्यसमा ए क्याटोगरीका ३, बी का ४ र सी का ३ खेलाडी हुनेछन्। त्यस्तै एक स्थानीय खेलाडी हुनेछन्, जुन फ्रेन्चाइज टोलीले स्थानीय सहरमा गई ट्यालेन्ट हन्ट गरेर लिनुपर्नेछ। १ मार्की र ३ विदेशी खेलाडी हुनेछन्। प्रतियोगिताको स्पष्ट स्वरूप अझै नआए पनि प्रतिस्पर्धी टोलीले एकअर्कासँग राउन्ड रोबिन लिगमा खेल्नेछन् र त्यसपछि नकआउट चरण सुरु हुनेछ। ईपीएलको दोस्रो संस्करण हुने भएपछि खेलाडी उत्साहित रहेको राष्ट्रिय टोलीका कप्तान पारस खड्काले जनाए। उनले भने, पहिलो संस्करण आयोजना हुँदा त्यो नेपालको सबैभन्दा ठूलो प्रतियोगिता थियो। हामीले रमाइलो अनुभव गर्यौं। घरेलु प्रतियोगिता खेल्दा राष्ट्रिय टोलीबाटै खेलेको जस्तो अनुभव हुन्छ। ईपीएलले नेपाली क्रिकेटलाई नयाँ आयाम दिएको थियो। नेपाल क्रिकेट संघ निलम्बनमा रहेको अवस्थामा यस्तो प्रतियोगिता हुँदा क्रिकेट विकासमा सहयोग पुग्नेछ।प्रतियोगिताको व्यवस्थापन र अन्य पक्ष मिलाउन इन्डियन प्रिमियर लिगमा अनुभव बटुलेका व्यक्तिहरू समेटिन लागेको अख्तरले जनाए। प्रतियोगितालाई राखेपले स्विकृति दिएको राष्ट्रिय टोलीका प्रशिक्षक जगत टमाटाले जनाए। उनले भने, अमीरले खेलाडी हुँदा बुझेको यथार्थलाई लिएर प्रतियोगिता आयोजना गरिरहेको र नेपालका लागि आजको दिनमा यो धेरै ठूलो हो। यसमा सबै क्षेत्रको सहयोग हुनुपर्छ। यस्ता प्रतियोगिता निरन्तर हुनुपर्छ। भविष्यमा राम्रो हुन्छ भनेर राखेपले यसलाई समर्थन गरेको छ।"
