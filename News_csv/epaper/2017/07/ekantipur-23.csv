शीर्षक,विवरण
नेतृत्वको असफलताले चुनावमा दोस्रो,"काठमाडौं स्थानीय तहको चुनावमा कांग्रेस दोस्रो स्थानमा खुम्चिनुलाई पार्टीभित्रका नेताहरूले नेतृत्वको रणनीतिक असफलता ठहर गरेका छन्। केन्द्रीय कार्यसमिति बैठकमा बोल्ने अधिकांश केन्द्रीय सदस्यले नेतृत्वलाई दोषी ठहर्याएका हुन्।चार महिनापछि शनिबार सुरु पार्टी बैठकमा नेताहरूले असोज २ मा हुने प्रदेश २ को चुनाव, त्यसलगत्तै हुने प्रदेश र संघीय संसद्को चुनावमा यस्तै गल्ती नदोहोर्याउन सचेत गराउँदै पार्टी सभापति एवं प्रधानमन्त्री शेरबहादुर देउवालाई चुनावी रणनीति बलियो बनाउन र अलोकप्रिय निर्णय नलिन ध्यानाकर्षण गराएका छन्। चुनावको मुखमा नेतृत्व तहबाट भएका अलोकप्रिय निर्णय, समयमा उम्मेदवार चयन गर्न नसक्नु, पहुँच र गुटप्रतिको बफादारिताका आधारमा टिकट वितरण गर्नु, विपक्षीका आरोपलाई प्रभावकारी माध्यमबाट खण्डन गर्न नसक्नुजस्ता कारणले रणनीतिक रूपमा पार्टी नेतृत्व कमजोर देखिँदा हार व्यहोर्नुपरेको उनीहरूले बताएका छन्। बैठक सुरुमै सभापति एवं प्रधानमन्त्री देउवाले दुई चरणको चुनाव सकिँदा कांग्रेसको स्थिति राम्रो नभएको स्विकारे। किन हार भयो भनेर सबैले समीक्षा गरौं, संक्षिप्त भनाइ राख्दै उनले भने, आगामी चुनाव कसरी जित्न सकिन्छ त्यसको तयारीमा लागौं। देउवालगत्तै बोलेका वरिष्ठ नेता रामचन्द्र पौडेलले पार्टीको सांगठनिक संरचना, नीतिगत बहस र क्रियाशीलताको विवाद टुंग्याउन तत्काल महासमिति बैठक बोलाउन आग्रह गरे। कांग्रेस संगठित भएर चुनावी अभियानमा जुट्न नसक्दा पार्टीको स्थिति कमजोर भएको भन्दै उनले निर्वाचन परिचालन समितिको हैसियतले आफूले पनि जिम्मेवारी लिने र नेतृत्वले पनि लिनुपर्ने बताए। यही चरणबाट पार्टी गुज्रियो भने एमाले बलियो हुन्छ, अनि कांग्रेसको हालत त्यतिबेला के हुन्छ? पौडेलले भने, हामी बूढा भयौं। म र शेरबहादुरजी ७० काटिसक्यौं। अब युवापुस्तालाई नेतृत्व हस्तान्तरण गर्छौं भनेर हामीले जनताबीच आह्वान गरी पार्टीलाई बलियो बनाउनुपर्छ।पौडेललगायत उनी पक्षीय सदस्यहरूले टिकट वितरण न्यायिक नभएको आरोप लगाउँदै तेस्रो चरणको चुनावका लागि उम्मेदवारी छनोट गर्न तत्काल संसदीय समिति गठन हुनुपर्ने माग उठाएका थिए।पार्टीका तर्फबाट उम्मेदवार चयन गर्ने वैधानिक निकाय नै संसदीय समिति हो। पार्टी नेतृत्वमा आएको पन्ध्र महिना बित्दा पनि देउवाले संसदीय समिति गठन गर्न सकेका छैनन्। संसदीय समिति गठन नहुँदा कार्य सम्पादन समितिको बैठकबाट उम्मेदवार चयन भएको थियो। यसरी उम्मेदवार चयन गर्दा गुटहरूबीचको भागबन्डा र नेताहरूको पहुँचका आधारमा भएको भन्दै अधिकांश केन्द्रीय सदस्य रुष्ट बनेका थिए। लोकप्रिय र प्रभावशालीलाई उम्मेदवार बनाउनुभन्दा गुट र पहुँचका आधारमा उम्मेदवार बन्न पुगेपछि अन्तर्घात चर्केको केन्द्रीय सदस्यहरूको भनाइ थियो। पार्टीभित्रको अन्तर्घात रोक्न देउवाले आइतबारकै बैठकमा अनुशासन समिति गठन गरी छानबिन अघि बढाउने जानकारी दिएका छन्। उम्मेदवार छनोटका लागि संसदीय समिति बनाउन माग उठेपछि उनले आइतबार नै नसकिए पनि त्यसका लागि आफूले तयारी गर्ने बताएका थिए। केन्द्रीय सदस्य महेश आचार्यले पार्टी दोस्रो स्थानमा पुग्दा आम कार्यकर्ताले अत्यन्तै पीडा महसुस गरेको बताए। अब तपार्इंलाई राजा बनाउन सकिँदैन। जनताको छोराले पाउनुपर्ने ठाउँमा पुग्नुभएको छ, पार्टीको सांगठनिक शक्तिलाई बलियो बनाउने काम गर्नुहोस्, आचार्यले कुनै पनि अलोकप्रिय निर्णय नलिन आग्रह गर्दै भने, हामी राष्ट्रियताका बारेमा आवश्यकभन्दा बढी रक्षात्मक बन्यांै, त्यसैले परम्परागत मतदाता पनि टाढिए। उनले प्रदेश २ को चुनावबाट पनि कांग्रेस कमजोर भएमा माओवादी केन्द्र पनि कांग्रेसबाट टाढिने दाबी गरे। अबको चुनावमा पनि हामी कमजोर भयौं भने माओवादी टाढिने छ, सरकारको अहिलेको समीकरण बदलिने छ, आचार्यले भने, गैरकम्युनिस्ट कित्ताका शक्तिलाई पनि हामीले एकीकृत गर्न सकिरहेका छैनौं। आफ्नै शक्ति पनि क्षय हँदै गयो भने हाम्रो अवस्था अझ पीडादायक हुनेछ।यस्तै प्रदीप पौडेलले चुनावको मुखमा नेतृत्वबाट अलोकप्रिय निर्णय गर्नु, समयमै उम्मेदवार दिन नसक्नु, कांग्रेसविरुद्ध लागेका आरोपहरूलाई खण्डन गर्न नसक्नु, भारतको नाकाबन्दीमा पार्टी प्रतिरक्षात्मक बस्नु, संविधान संशोधन प्रस्तावमा राष्ट्रघात छैन भनेर बुझाउन नसक्नुजस्ता कारणले कांग्रेस कमजोर भएको बताए। अर्का सदस्य धनराज गुरुङले लोकमानसिंह कार्कीविरुद्ध लगाइएको महाअभियोग प्रस्तावमा मौन बस्ने कांग्रेसले बिना आधार र बिना कारण सुशीला कार्कीविरुद्ध महाअभियोग प्रस्ताव दर्ता गराउनुले पार्टीलाई ठूलो क्षति पुगेको बताए। शनिबारको बैठकमा २२ केन्द्रीय सदस्यले बोलेका थिए। मधेस केन्द्रित केन्द्रीय सदस्यहरूले प्रदेश २ का केन्द्रीय सदस्य र पार्टीको शीर्ष तह बसेर उम्मेदवार चयन गर्नुपर्ने माग गरेका थिए। सदस्यहरू फरमुल्लाह मन्सुर, रामकृष्ण यादव, मीन विश्वकर्मा, महेन्द्र यादव, आनन्द ढुंगानालगायतले २ नम्बर प्रदेशकै केन्द्रीय सदस्य र नेतृत्व बसेर उम्मेदवार चयन गर्दा सहज हुने धारणा राखेका थिए। बैठकमा मानबहादुर विश्वकर्मा, भीष्मराज आङदम्बे, कमला पन्त, चन्द्र भण्डारी, शंकर भण्डारी, गुरुराज घिमिरे, कल्याणकुमार गुरुङ, देवेन्द्रराज कँडेल, सरिता प्रसाईं, पार्वती डिसी चौधरीलगायतले प्रदेश २ बाट कांग्रेस पहिलो पार्टी बन्ने गरी चुनावी अभियानमा जुट्नुपर्ने बताएका थिए।"
चुनाव तयारीको समयसीमा नाघ्दै,"काठमाडौं प्रदेश र प्रतिनिधिसभा चुनावका पूर्वाधार तयारीका लागि दिइएको समयसीमा नाघ्न लागेकामा निर्वाचन आयोगका पदाधिकारी चिन्तित देखिएका छन्।निर्वाचन तयारीबारे सरकारले आवश्यक तयारीमा अलमल गरेको गुनासो प्रमुख निर्वाचन आयुक्त अयोधीप्रसाद यादवको छ । आयोग पदाधिकारीले स्थानीय तहको दोस्रो चरणको निर्वाचन सकिएलगत्तै असार १६ मा प्रधानमन्त्री शेरबहादुर देउवालाई भेटेर प्रदेश र प्रतिनिधिसभा निर्वाचनका लागि आवश्यक कानुन, क्षेत्र निर्धारण प्रतिवेदन र यथाशीघ्र तिथि घोषणा गर्न आग्रह गरेका थिए। प्रमुख निर्वाचन आयुक्त यादवले सरकारलाई आयोगले समयसीमा तोकेरै निर्वाचनलाई आवश्यक पूर्वाधारको माग गरेको बताए। सरकारले केही गर्न खोजेको देखिएको छ। तर, हामीले दिएको समयसीमा नाघ्न थालेको छ, उनले भने, कानुनको उपलब्धता र निर्वाचन मिति यथाशीघ्र घोषणा भइदिए कामले तीव्रता पाउँथ्यो। उनले आयोगका तर्फबाट गर्नुपर्ने तयारीमा कुनै कमी नरहेको दाबी गरे। आयोगले असोज अन्तिम साता प्रदेश र मंसिर पहिलो साता प्रतिनिधिसभा निर्वाचन गर्न सरकारसमक्ष प्रस्ताव गरिसकेको छ। मिति घोषणापछि आवश्यक तयारीका लागि आयोगलाई १ सय २० दिन चाहिने कानुनी व्यवस्था नै छ। ८३ दिनको समयसीमा मात्रै दिएर स्थानीय निर्वाचनको मिति घोषणा गरिएपछि आयोगले धेरै विषयको तयारीमा समयको चाप महसुस गरेको थियो।प्रस्तावित समयमा निर्वाचन सम्पन्न गर्न आयोगले असार मसान्तभित्र प्रदेशसभा सदस्य निर्वाचन ऐन तथा प्रतिनिधिसभा सदस्य निर्वाचन ऐन माग गरेको थियो। तर, ती दुवै विधेयक संसद्मा विचाराधीन छन्।निर्वाचन क्षेत्र निर्धारण साउन १५ भित्र र निर्वाचन मिति घोषणा साउन १६ भित्र भइसक्नुपर्ने आयोगको माग छ। तर, सरकारले साउन ५ गते मात्रै २१ दिनको अवधि दिएर सर्वोच्च अदालतका पूर्वन्यायाधीश कमलनारायण दासको अध्यक्षतामा निर्वाचन क्षेत्र निर्धारण आयोग गठन गरेको छ।उक्त आयोगले शनिबारसम्म काम थालिसकेको छैन। उनीहरूको शपथसमेत भइसकेको छैन।आयोगको सदस्यमा नियुक्त माधव अधिकारीले आयोग गठनको कुरा समाचारमा सुन्नुबाहेक सरकारका तर्फबाट कुनै पत्र वा कार्यादेश (टीओआर) नपाएको बताए। आयोगले अपेक्षा गरेअनुसार साउन १५ भित्र प्रतिनिधिसभाको १ सय ६५ र प्रदेशसभाको ३ सय ३० निर्वाचन क्षेत्रको निर्धारण सम्भव देखिन्न। क्षेत्र निर्धारण आयोगको समयावधि कम रहेको गुनासो नियुक्ति पाएका पदाधिकारीबाटै आइसकेको छ। २१ दिनको अवधिमा काम पूरा नभए साउन मसान्तभित्र प्रतिवेदन आउन कठिन हुनेछ। स्थानीय तह निर्वाचनमा तिथि घोषणाको करिब एक महिनापछि मात्रै आयोगले ७ सय ४४ स्थानीय तह पुन:संरचनाको सम्पूर्ण विवरण प्राप्त गरेको थियो। जसले गर्दा मतदान केन्द्रको निर्धारण, मतदाता नामावलीको तयारीलगायतका कैयौं विषयमा काम गर्न आयोगलाई समस्या परेको थियो।निर्वाचन आयुक्त सुधीरकुमार शाहले आफूहरूले दिएको समयसीमा नाघिँदै गएको प्रति आयोग सचेत रहेको बताए। आयोग प्रोएक्टिभ भएर आगामी निर्वाचन लक्षित काम समयमै होस् भन्ने आग्रह गरेको हो, तर सरकारका तर्फबाट भइरहेको ढिलाइले आयोगलाई निश्चय नै चिन्तित बनाएको छ, उनले भने, अहिले पनि आयोगको अपेक्षा छ, सरकारका तर्फबाट गरिनुपर्ने काम ढिलोमा साउन मसान्तभित्र भइसकोस्।विभिन्न कामका लागि मध्य साउनसम्मको समय दिएको आयोगले प्रस्तावित मितिमा चुनावको आफ्नो कार्यसूची १५ दिनसम्म बढाउन सकिने तयारी गरेको छ। धेरै अध्ययनपछि नै कानुनमा निर्वाचन तयारीको अवधि १२० दिनको राखिएको छ। जुन वैज्ञानिक देखिन्छ, शाहले भने, स्थानीय तह निर्वाचनमा समय कम हुँदा आयोगका पदाधिकारीदेखि सम्पूर्ण कर्मचारीले बिदा नलिई दैनिक १४१५ घण्टा काम गरेकैले सबै व्यवस्थापन सहज भयो। उनले साउन मसान्तभित्र आवश्यक कानुन, क्षेत्र निर्धारण र मिति घोषणा भए दिनरात खटेर भए पनि आयोगले प्रस्तावित समयमा निर्वाचन गराउन सक्ने बताए। अहिलेको संसदको पदावधि माघ ७ मा सकिने भएकाले त्यस अगावै तीनवटै तहको निर्वाचन सम्पन्न गराइसक्नुपर्ने संवैधानिक बाध्यता छ। प्रमुख आयुक्त यादवले मानवीय स्रोत साधन, निर्वाचन सामग्रीको व्यवस्थापनदेखि तयारीका धेरै काम चुनावको मिति घोषणासँगै जोडिएर आउने भएकाले समयमै निर्वाचन मिति घोषणा हुनेमा आयोग आशावादी रहेको बताए।प्रधानमन्त्री शेरबहादुर देउवाले सार्वजनिक कार्यक्रममा निर्वाचनको मिति यथाशीघ्र घोषणा गर्ने बताइरहेका छन्। तर, कहिले त? सरकारका प्रवक्ता अर्थमन्त्री ज्ञानेन्द्रबहादुर कार्कीले कान्तिपुरसँग भने, माघ ७ भित्रै सबै निर्वाचन सम्पन्न हुने गरी सरकारबाट गर्नुपर्ने आवश्यक तयारीमा कुनै कमी रहने छैन। निर्वाचनको तिथि उपयुक्त समयमा घोषणा हुन्छ।"
हाम्रो एजेन्डा हाइज्याक भयो,"काठमाडौं माओवादी केन्द्रका अध्यक्ष पुष्पकमल दाहालले आफ्ना एजेन्डामा अरूले दाबी गरेको भन्दै पार्टीपंक्तिलाई चनाखो रहन निर्देशन दिएका छन्। साउन २ देखि जारी पार्टी सचिवालयको विस्तारित बैठक शनिबार टुंग्याउँदै दाहालले दुई चरणको स्थानीय चुनावको नतिजा हेर्दा त्यस्तो अनुभूति भएको बताएका हुन्।गणतन्त्र, संघीयता, धर्मनिरपेक्षता, समावेशी समानुपातिक प्रतिनिधित्वजस्ता उपलब्धि माओवादी लडाइँको उपज हो, तर यसलाई हामीले जनतामा ठीक ढंगले लैजान चुक्दा परिवर्तनका विरोधीहरू हावी भए, दाहालले भने, एजेन्डा हाम्रा थिए, अरूले हाइज्याक गरे। अब हामी यत्तिकै बस्ने कि जनतामा जाने? बैठकको अन्तिम दिन दाहालको मुख्य तारो एमाले बनेको थियो। उनले एमाले वामपन्थी पार्टी भन्ने गरे पनि परिवर्तन कमजोर पार्न भूमिका खेलेको आरोप लगाए।जसले वैदेशिक शक्तिकेन्द्रसित साँठगाँठ गरेर नेपालको परिवर्तन प्रक्रियामाथि निरन्तर आक्रमण गरिरह्यो, आज उही सबभन्दा ठूलो राष्ट्रवादी देखिने विडम्बनापूर्ण अवस्था छ, एमाले अध्यक्ष केपी ओलीको नाम नलिई दाहालले भने, एमालेलाई सही ठाउँमा ल्याउन हामीले प्रयास गरेकै हो, सहकार्य पनि गरेको हो। राजनीतिक शक्तिसन्तुलन र संविधान कार्यान्वयनका लागि अझै पनि एमालेलाई सच्चिन उत्प्रेरित गर्नुको विकल्प छैन।बैठक स्रोतका अनुसार दाहालले माओवादीभित्र कल्पनै गर्न नसकिने स्तरमा गुटबन्दी र अन्तर्घात मौलाएको भन्दै अब त्यसविरुद्ध अघि बढ्ने घोषणा गरे। उनले स्थानीय चुनावका क्रममा भएका अन्तर्घातको एकएक छानबिन गरिने बताए। माओवादीले हरेक प्रदेशका अन्तर्घात छानबिन गर्न केन्द्रीय नेतासमेत रहेको तीनतीन सदस्यीय कमिटी बनाउने भएको छ। प्रदेश २ को स्थानीय चुनाव तयारीका लागि माओवादीले साउन दोस्रो साता कार्यकर्ता भेला गर्ने निर्णय गरेको छ। त्यस्तै यसपछिका प्रदेश र संघ चुनावका लागि राजनीतिक प्रतिबद्धतापत्र र दस्तावेज निर्माण गर्ने जिम्मेवारी नारायणकाजी श्रेष्ठलाई दिएको छ। माओवादी केन्द्रका तर्फबाट उम्मेदवार छनोटको अगुवाइ नेता रामबहादुर थापाले गर्नेछन्। पोहोर जेठमा पार्टी एकता गरे पनि चुनावमा त्यसको आंशिक प्रभाव देखिएको भन्दै दाहालले बाबुराम भट्टराईदेखि मोहन वैद्य, नेत्रविक्रम चन्द आदिसँग पुनर्मिलनका लागि खुला प्रस्ताव लैजाने भनाइ पार्टी नेताहरूसँग राखे। उनले संविधान निर्माणमा लचकता अपनाउँदा प्रत्यक्ष निर्वाचित कार्यकारी प्रस्ताव बिसाएको भन्दै अब त्यसलाई फेरि उठाउने बताए। संविधानपछिको समृद्धि मार्गमा राजनीतिक अस्थिरता बाधक बन्ने, सत्ता गठबन्धन निर्माणका लागि अस्वस्थ प्रतिस्पर्धा हुने देखिएको भन्दै अब प्रत्यक्ष निर्वाचित राष्ट्रपतिकै माग फेरि उठाउने उद्घोष गरे। निर्वाचन प्रणाली भने पूर्ण समानुपातिक गरिनुपर्ने मागलाई राजनीतिक एजेन्डाकै रूपमा अरू दलहरूसित संवादमा लैजाने उनको भनाइ थियो। दाहालले भद्दा केन्द्रीय समिति चुस्त बनाएर मातहत समिति निर्माणमा लाग्नुपर्ने सुझाव कार्यान्वयनमा लगिने प्रतिबद्धतासमेत व्यक्त गरेका थिए। बैठकमा बादलजी (रामबहादुर थापा) लगायतका नेताहरूले राखेका कुराको अध्यक्ष दाहालले स्पष्टीकरण, सुझाव ग्रहण, प्रतिबद्धता आदि जनाउने काम गर्नुभयो, पार्टी प्रवक्ता पम्फा भुसालले भनिन्। उनले आइतबार अपराहन पेरिसडाँडास्थित पार्टीको मुख्यालयमा अध्यक्ष दाहाल आफैंले पत्रकार सम्मेलनमार्फत बैठकका निर्णय सार्वजनिक गरिन्।माओवादी केन्द्रका निर्णय"
जोशीले सधैं सद्भाव फैलाए,"काठमाडौं (कास) कांग्रेसका नेता तथा नागरिक समाजका अगुवाले पार्टीका स्थापना कालदेखिका नेता रामहरि जोशीको निधनले एक पथप्रदर्शक र अभिभावक गुमाएको बताएका छन्। नेपाली कांग्रेस सर्लाहीकाठमाडौं सम्पर्क समितिले शनिबार काठमाडौंमा गरेको श्रद्धाञ्जलीसभामा पूर्वसभामुख दमननाथ ढुंगानाले जोशीले जहिले पनि समाजलाई जोड्ने हिसाबले काम गरेको स्मरण गरे। समाजमा सद्भाव कायम राख्न उहाँले जीवनभर राजनीति गर्नुभयो, उनले भने, उहाँप्रति सच्चा श्रद्धाञ्जली त्यतिबेला हुन्छ, जतिबेला मेचीदेखि महाकाली र पहाडदेखि तराईसम्मका जनताबीचको आपसी सद्भाव बलियो भएर जान्छ। उनले जोशीको नाममा सद्भावना विद्यालय स्थापना गर्न सके उपयुक्त हुनेसमेत सुझाए। कांग्रेस नेता पूर्वउपप्रधानमन्त्री विमलेन्द्र निधिले जोशी गान्धीवादी र सादा जीवनका अनुयायी रहेको चर्चा गर्दै उनको जीवनबाट नयाँ पुस्ताले धेरै कुरा सिक्न सक्नुपर्ने बताए। कांग्रेस सांसद अमरेशकुमार सिंहले राजनीतिमा डनवाद र स्वार्थी प्रवृत्ति हाबी भइरहेको प्रति जोशीको जहिले पनि चिन्ता रहेको उल्लेख गर्दै जोशीको निधनले सच्चा राजनीतिज्ञको अभाव खड्किने बताए। विसं २००३ सालदेखि नै कांग्रेसको राजनीतिमा सक्रिय रहँदै राणा र शाही शासनविरुद्ध आन्दोलनमा सक्रिय योगदान पुर्याएका जोशीको असार २९ मा ९२ वर्षको उमेरमा निधन भएको थियो। उनी सर्लाहीबाट ०४८ र ०५१ सालको संसदीय निर्वाचनमा विजयी भएका थिए। ०४८ सालमा गिरिजाप्रसाद कोइराला नेतृत्वको सरकारमा शिक्षा र पर्यटनमन्त्री पनि भएका थिए। कार्यक्रममा कांग्रेस नेताहरू पुरुषोत्तम दाहाल, सांसद रामचन्द्र चौधरी, लक्ष्मण रायलगायतले जोशीले नेपाली राजनीति र समाजमा पुर्याएको योगदानको चर्चा गरेका थिए। सहभागीहरूले जोशीको नाममा प्रतिष्ठान गठन गर्नुपर्नेमा जोड दिएका थिए।"
अमेरिकाले भारत र चीनलाई भन्यो प्रत्यक्ष संवाद सुरु गर,"नयाँदिल्ली अमेरिकाले भारत र चीनबीच एक महिनायता देखिएको सैन्य तनावलाई वार्ताका माध्यमले समाधान खोज्न आग्रह गरेको छ। भारतचीनभुटान त्रिदेशीय सिमानामा एक महिनायता एसियाका दुई शक्ति मुलुक भारत र चीनबीचको तनाव लम्बिँदै गएपछि अन्तर्राष्ट्रिय चासो प्रकट हुन थालेको हो।बढदो तनाव तत्काल अन्त्य हुने लक्षण नदेखिएपछि पेन्टागनका प्रवक्ता गेरी रोसले अमेरिकी सरकारका तर्फबाट दुवै मुलुकलाई वार्ताबाट समाधान खोज्न आग्रह गरेका छन्। भारत र चीन दुवैलाई प्रत्यक्ष संवादमा संलग्न भई तनाव कम गर्न र कुनै बलजफ्तीबाट मुक्त हुन आग्रह गर्छु, रोसले भारतीय समाचार एजेन्सी प्रेस ट्रस्ट अफ इन्डियासँग भनेका छन्। पेन्टागनले भारत तथा चीनमध्ये कसैको पक्ष लिएको छैन। यसअगाडि अमेरिकी विदेश मन्त्रालयका प्रवक्ताले पनि दुवै देशलाई संवादको माध्यमले तनाव साम्य पार्न आग्रह गरेका थिए। भारतीय विदेशमन्त्री सुष्मा स्वराजले बिहीबार भारतीय संसद्को माथिल्लो सदन राज्यसभामा बोल्दै दुवै देशका सेना फिर्ता बोलाउने र वार्ता थाल्ने प्रस्ताव गरेकी थिइन्। भारतले कूटनीतिक च्यानलमार्फत यो सन्देश बेइजिङलाई समेत दिइसकेको छ।चीनले यसबारे औपचारिक धारणा सार्वजनिक गरेको छैन। चीनको संस्थापन पक्ष नजिक मानिने ग्लोबल टाइम्सले एक लेखमार्फत भारतको पोजिसनमा अन्तर्राष्ट्रिय समर्थन छ भनी दिएको अभिव्यक्तिको भने खण्डन गरेको छ। उसले भुटानको भूभागमा प्रवेश गरेका भारतीय सैनिक फिर्ता भएपछि मात्र अर्थपूर्ण संवाद सुरु हुने बताएको छ। भारतले भने सडक निर्माण कार्यले आफ्नो राष्ट्रिय सुरक्षामा असर गर्ने भएकाले त्यसलाई तत्काल रोक्न आग्रह गरिरहेको छ। यही साता चीन भ्रमणमा जान लागेका भारतका राष्ट्रिय सुरक्षा सल्लाहकार अजित डोभलले यस विषयमा चिनियाँ अधिकारीसँग वार्ता गर्ने जानकारी सरकारी अधिकारीले दिएका छन्। दुई देशको तनाव लामो समय जान सक्ने आकलन पनि गर्न थालिएको छ। विगतमा यस्ता विवाद लामो समय चले पनि दुईपक्षीय सम्बन्ध स्वाभाविक रूपमा अघि बढेका उदाहरण भारतचीन मामिलाका विशेषज्ञ औंल्याउँछन्। पछिल्लो समय यी दुई देशले आफ्नो पक्षमा समर्थन खोज्न कूटनीतिक पहल तीव्र पारेका छन्। तर विश्वका शक्तिशाली मुलुकले कुनै एक मुलुकको पक्ष लिएको भने देखिएको छैन।"
प्रधानमन्त्रीको दिल्ली भ्रमण कति उचित?,"काठमाडौं भारत र चीनबीच तनाव उत्पन्न भइरहेका बेला प्रधानमन्त्री शेरबहादुर देउवाले भारत भ्रमण गर्न हुने या नहुने बहस कूटनीतिक संयन्त्रमा सुरु भएको छ। परराष्ट्र मन्त्रालयका केही अधिकारीले अहिले दुवै छिमेकमा भ्रमण गर्ने विषयमा गम्भीर विचारविमर्श गर्नुपर्ने औंल्याएका छन्। प्रधानमन्त्री देउवाको भारत तथा उपप्रधानमन्त्री तथा परराष्ट्रमन्त्री कृष्णबहादुर महराको चीन भ्रमणको तयारी भइरहेको छ। भारत र चीन आमनेसामने भएको यो समयमा दुवै मुलुकको भ्रमण त्यो तहबाट गर्न हुन्छ या हुँदैन भन्ने विषयमा कूटनीतिक निष्कर्ष आउन सकेको छैन। यतिखेर सीमा विवादलाई लिएर भारत र चीन वाकयुद्ध मा उत्रिएका छन्। भुटानसँगको चिनियाँ सीमाका विषयमा सुरु भएको विवादमा भारतसमेत मिसिएपछि दुई देशबीच तनाव उत्पन्न भएको छ। भारत, भुटान र चीनको त्रिदेशीय सीमा दोक्लम क्षेत्रमा सडक निर्माणका विषयमा भुटान र चीनबीच विवाद भएको र भारतीय सेना त्यो क्षेत्रमा पुगेपछि विवाद बढेको हो। चीनले भारतीय सेना उक्त क्षेत्रबाट नहटेसम्म वार्ता नै नगर्ने अडान लिएपछि तनाव लम्बिँदो छ। दुवैतर्फका सेना सीमामा तैनाथ छन्।भारत र चीनबीचको सम्बन्धमा नेपाल पर्न नहुने भएकाले अहिले दुवै देशको भ्रमण गर्न राम्रो नहुने सुझाव कूटनीतिक क्षेत्रका विज्ञहरूको छ। भ्रमण नै गर्नुपर्ने भए विशेष दूत पठाएर बुझ्नु राम्रो हुने उनीहरूको सुझाव छ। अवस्था अध्ययन गर्ने र यस्तै सम्बन्ध रहे भ्रमण गर्दा असर नगर्ने तर बिग्रँदै गएमा थप बुझ्न र अध्ययन गर्न चुक्न नहुने सुझाव विज्ञहरूको छ। सन् १९६२ मा भारत र चीनबीच युद्ध हुँदा नेपालले दूत पठाएर आफ्नो तटस्थता स्पष्ट पारेको थियो। त्यसबेला दुवै मुलुकले नेपालमा आफ्ना दूत पठाएर आफ्नो पक्षमा नेपाललाई तान्न खोजेका थिए। त्यसबेला नेपालको कूटनीतिक चातुर्यको प्रशंसा भएको थियो। अहिले पनि परम्परावादी भ्रमण सोचलाई थाती राखेर नेपालले त्यस्तै कूटनीतिक चातुर्यता देखाउनुपर्ने सुझाव एक थरीको छ। प्रधानमन्त्री देउवा असोज २ गतेको तेस्रो चरणको स्थानीय तह निर्वाचन अगावै भारत जाने गरी तयारी अघि बढेको छ।पूर्वराजदूत सुन्दरनाथ भट्टराई यो अवस्थामा प्रधानमन्त्रीको भारत भ्रमण हँुदा अर्को छिमेकीले कुन अर्थ लगाउँछ भन्नेतर्फ सरकारले सोच्नुपर्ने बताउँछन्। सम्बन्ध आआफ्नै प्रकारका हुन्छन् तर दुवै मुलुक नेपालका छिमेकी हुनाले संवेदनशील अवस्थामा सरकारका कार्यकारी आफैं घोत्लिनुपर्ने हुन्छ, चीन अध्ययन केन्द्रका कार्यकारी प्रमुखसमेत रहेका भट्टराईले भने, चीनतर्फ जाँदा भारतले र भारततर्फ जाँदा चीनले हेर्ने दृष्टिकोणलाई विचार गर्न आवश्यक छ। चीन र भारतको अडान हेर्दा यो समस्या सजिलै सल्टिने देखिँदैन। यस्तो अवस्थामा नेपालले ख्याल गरेर अघि बढ्नुपर्ने उनले बताए।परराष्ट्र मन्त्रालयले दुवै मुलुकमा हुने भ्रमण तयारी थालिसकेको छ। पछिल्लो अवस्थाका बारेमा विश्लेषणभन्दा पनि भ्रमण गरिहालौं भन्ने सोचाइले सही सुझावसमेत नमिलेको परराष्ट्रकै केही अधिकारी बताउँछन्। यसमा परराष्ट्र मन्त्रालयभित्र पनि बहस हुनुपर्ने केही अधिकारीको धारणा छ। पूर्वपरराष्ट्रमन्त्री तथा माओवादी केन्द्रका विदेश विभाग प्रमुख नारायणकाजी श्रेष्ठ भ्रमण गर्न सकिने भए पनि यो समस्या कसरी अघि बढ्छ भन्नेलाई नजिकबाट नियाल्नु आवश्यक रहेको बताउँछन्। भारत र चीनको दुईपक्षीय मामिलामा नेपाल पर्न हुँदैन। त्यसमा हामी तटस्थ नै बस्ने हो। यो विषय बाहिर हल्ला गरेर होइन, भित्र बुझेर अघि बढ्न सक्नुपर्छ। कूटनीतिक निकाय यसमा चनाखो हुन जरुरी छ, श्रेष्ठले भने। चीन र भारत समस्या समाधानतर्फ अघि नबढे नेपालले भ्रमणबारे पुनर्विचार गर्नुपर्ने उल्लेख गर्दै उनले भने, तर अहिले नै जानै हुँदैन म भन्दिनँ। संसदको अन्तर्राष्ट्रिय मामिला तथा श्रम समितिका सदस्य लालबाबु यादव सरकारले यस्तो विषयमा बहस गर्नुपर्नेमा बेवास्ता गरेको बताउँछन्। संसद्को समिति मिनी संसद् हो। तर परराष्ट्र मन्त्रालयले त्यसको उपेक्षा गर्दै आएको छ। भ्रमण हुने या नहुने विषय पनि हामीलाई जानकारी छैन, उनले भने, छिमेकको गाम्भीर्य र आफ्नो मुलुकभित्रको अवस्थालाई समेत ख्याल गर्नु आवश्यक छ। भ्रमण नै सबैथोक होइन। नीति पनि मन्त्रालय आफंै बनाउँदै छ लागू पनि आफैं गर्दैछ, कूटनीति सञ्चालनको के कुरा गर्ने र? प्रधानमन्त्री भ्रमणलगायतका विषयमा कहिलेकाहीँ परराष्ट्रले छलफल गर्ने गरेको भए पनि अहिले त्यस्तो देखिएको छैन। विज्ञहरूको सुझाव लिने, तयारी अवस्था र धारणा बनाउने काम नगरेको भन्दै केही विज्ञहरूले चिन्तासमेत व्यक्त गरेका छन्।प्रधानमन्त्रीका परराष्ट्र सल्लाहकार दिनेश भट्टराईले भ्रमणको विषयमा अहिल्यै नै निर्णय भइनसकेको बताए। हामीले विज्ञहरूसँग छलफल गरेर सुझाव लिएर नै भ्रमणको एजेन्डा तथा अन्य तयारी अघि बढाउने हो। यसमा छलफल हुन्छ, उनले भने। पूर्वराजदूत जयराज आचार्यले भ्रमण गर्नै नहुने भन्ने नभएको, तर नेपालको तयारी के हो स्पष्ट हुन जरुरी रहेको बताए। नेपालको कूटनीतिक क्षमता खस्किएको अवस्था रहेको उल्लेख गर्दै उनले भने, हामीले तटस्थता देखाउन सक्नुपर्छ। यसमा चुक्नु हुँदैन।"
त्रिविका अनुसन्धान केन्द्रहरू लथालिंग,"काठमाडौं त्रिभुवन विश्वविद्यालय अन्तर्गतका चारवटै अनुसन्धान केन्द्र निष्क्रिय र कामविहीन हुन पुगेका छन्। दलहरूले राजनीतिक भर्ती केन्द्र बनाएका कारण र सरकारले पर्याप्त बजेट उपलब्ध नगराएकाले अनुसन्धान केन्द्रहरू लथालिंग बन्न पुगेका हुन्।नेपाल तथा एसियाली अध्ययन केन्द्र (सिनास), शिक्षा विकास तथा अनुसन्धान केन्द्र (सेरिड), व्यावहारिक विज्ञान तथा प्रविधि अनुसन्धान केन्द्र (रिकास्ट) र आर्थिक विकास तथा प्रशासन अनुसन्धान केन्द्र (सेडा) त्रिविअन्तर्गतका अनुसन्धान निकाय हुन्।सिनासका कार्यकारी निर्देशक प्राध्यापक विष्णुशंकर पौडेलले तलब खान मात्र पुग्ने गरी बजेट उपलब्ध भएकाले काम गर्न नसकिएको बताए। अनुसन्धानका माध्यमबाट देशको नीतिनिर्माण तहमा प्रभाव पार्ने संस्था अनुसन्धान केन्द्रलाई एनजीओजस्तो सोच्नु गलत हो, उनले भने, राज्यका निम्ति गरिने गहन अध्ययनअनुसन्धानमा उसैले लगानी गर्नुपर्छ। बहुदलीय राजनीतिमा संलग्न प्राध्यापक र नेता नेतृत्वमा पुगेपछि अनुसन्धान पक्षलाई बिर्सिएको गुनासो उनले गरे।राजनीतिक, सामाजिक, आर्थिक, मानवीय र राष्ट्रिय महत्त्वका विविध पक्षको अनुसन्धान गर्न भन्दै सन् १९६९ मा स्थापित सिनासमा चार प्राध्यापकसहित १६ जना पूर्णकालीन अनुसन्धाता र २१ कर्मचारी कार्यरत छन्। नेपाल र एसियाका अन्य मुलुकबीच तुलनात्मक अध्ययन यसको प्रमुख लक्ष्य हो। फरकफरक प्रकृतिका चारै अनुसन्धान केन्द्रमा गरी ६२ जना अनुसन्धाता र १ सय ६४ कर्मचारी कार्यरत छन्।सेडाका कार्यकारी निर्देशक अरुणकुमार ठाकुरले अनुसन्धान केन्द्र नाफामूलक संस्था नभएकाले सरकारले नियमित बजेट उपलब्ध गराउनुपर्ने बताए। सेडा बिमस्टेक सदस्यसमेत रहेको सुनाउँदै उनले भने, अन्तर्राष्ट्रिय रूपमा सरकारको एक अंगका रूपमा चिनाउने निकायलाई कुल्लीको जस्तो व्यवहार गरिँदा प्राध्यापकहरूको इज्जत त गयो नै, देशकै प्रतिष्ठामा आँच पुगेको ठानेका छौं। मुलुकको आर्थिक विकास र नीतिगत अनुसन्धान निकायका रूपमा सन् १९६९ मा स्थापित सेडामा ६ अनुसन्धातासहित २० कर्मचारी छन्।यस्तै सेरिडले मुलुकको शिक्षा नीतिको विहंगम अध्ययन, अनुसन्धान गरेर नीति परिवर्तन गर्न सुझाव दिने उद्देश्य राखेको छ। त्रिविले केही वर्षयता स्नातकोत्तर तहमा वार्षिक प्रणाली र सेमेस्टर प्रणाली लागू गर्दै आएको छ। दुई वर्षयता कक्षा १० पछि एसएलसी (अहिले एसईई) को नतिजामा पनि ग्रेड सिस्टम लागू भएको छ। यी दुवै प्रणालीको पूर्वअध्ययन अनुसन्धानबारे सेरिड बेखबर छ, सेरिडका कार्यकारी निर्देशक प्रा जीवनाथ धितालले भने, सैद्धान्तिक पद्धति, अध्ययनअनुसन्धानले होइन, लहडका आधारमा सेमेस्टर र ग्रेडिङ प्रणाली लागू गरियो।शिक्षा मन्त्रालयले १९७५ मा स्थापना गरेको यो संस्था सन् १९७९ देखि त्रिविअन्तर्गत छ। त्यहाँ अहिले २५ अनुसन्धातासहित ५२ कर्मचारी छन्। त्रिविले शिक्षक कर्मचारीलाई टाउको गनेर तलबबाहेक रिसर्चको बजेट दिँदैन, उनले भने, केन्द्र नेतृत्वले अन्यत्रबाट काम ल्याउन सक्नुपर्ने हो तर त्यस्ता काम एनजीओले गर्दै आएका छन्। स्वयं अनुसन्धान केन्द्रका अनुसन्धातासमेत त्यसैमा संलग्न हुन्छन्। धितालका अनुसार आफैं बजेट जुटाउन यस्ता केन्द्रसँग कानुनी बाधा छ। उनका अनुसार कुनै पनि अनुसन्धानका निम्ति बिड (बोलपत्र) मा जानुपर्छ। त्यसनिम्ति ट्याक्स क्लियरेन्स, भ्याट तिरेको, प्यानमा दर्ता भएको हुनुपर्छ। तर यी संस्थाले बोलपत्रमा प्रतिस्पर्धा गर्न पाउँदैनन्। हामीसँग जनशक्ति छ तर भ्याट, प्यान र ट्याक्स क्लियरेन्स छैन। त्यो नभएपछि सुरुमै फेल खान्छौं, उनले भने, युनेस्को, युनिसेफ, यूएसएआईडी या सरकारका विभिन्न निकायले आहवान गरेको बोलपत्र प्रतिस्पर्धाको अवसर पाउन नसक्ने अवस्था छ।सन् १९७७ मा स्थापित रिकास्टमा १५ जना अनुसन्धातासहित ५५ जना कार्यरत छन्। रिकास्टका कार्यकारी निर्देशक प्राध्यापक रामेश्वर अधिकारीले २०४६ पछि बढेको राजनीतीकरणले समस्या ल्याएको बताए। हामीहरूकै कारण पछाडि परेका हौं, वार्षिक कार्यतालिका निर्माणको चरणमा रहेको उल्लेख गर्दै उनले भने, केही योगदान हुनैपर्छ भनेर लागिपरेका छौं, यसतर्फ राज्यको ध्यान जान जरुरी छ। त्रिवि उपकुलपति प्राध्यापक तीर्थराज खनियाँ भने जनशक्ति व्यवस्थापनको जिम्मा त्रिविले लिए पनि अनुसन्धानका विषय र स्रोत जुटाउने दायित्व स्वयं पदाधिकारी तथा अनुसन्धाताको रहेको बताउँछन्। विषयगत आवश्यकताअनुसार अनुसन्धाताले आफ्नो क्षमता देखाउने हो, उनले भने, उहाँहरूले विषयअनुसारको अनुसन्धान प्रस्ताव सरकार र मातहतका निकाय अनि अन्तर्राष्ट्रिय क्षेत्रमा पेस गरेर अवसर सिर्जना गर्नुपर्ने हुन्छ।अनुसन्धान केन्द्र बूढापाका कर्मचारी थान्को लगाउने र राजनीतिक भागबन्डा मिलाउने थलो बनेको त्रिविका प्राध्यापकहरूकै गुनासो छ। अनुसन्धान केन्द्रमा काम गर्न लायकका मान्छे नै छैनन्। जो लायक छन्, उनीहरू प्राइभेट एनजीओ खोलेर बाहिर काम गर्छन्, एक प्राध्यापकले भने, युनिभर्सिटीले बजेट दिँदैन, बाहिर जुटाएर काम गर्न प्यान, भ्याट, ट्याक्सजस्ता पारदर्शिता चाहिने बाध्यता छ।अनुसन्धान केन्द्रमा राजनीतीकरण र विवादको उदाहरण सिनासको केही दिनअघिको वार्षिकोत्सव कार्यक्रममा पनि देखियो। कार्यक्रममा प्रमुख अतिथि थिए, कांग्रेसका महामन्त्री शशांक कोइराला। विज्ञ अनुसन्धातालाई अतिथि नबोलाएर नेता किन बोलाएको भन्दै केही प्राध्यापक बीचैमा बाहिरिए। राजनीतिक व्यक्तिभन्दा अध्ययनअनुसन्धानमा ख्याति प्राप्त व्यक्तिको उपस्थिति हुनुपथ्र्यो, कमजोरी यहींनेर देखिन्छ, त्रिविका एक प्राध्यापकले भने, विद्वानको ठाउँमा राजनीतिक व्यक्तित्वलाई बोलाउनुको कारण अनुसन्धान केन्द्र कुन पार्टीको भागमा छ भन्ने देखाउनु हो।"
राजपासँग वार्ता गर्दै एमाले,"काठमाडौं प्रमुख प्रतिपक्षी एमालेले राष्ट्रिय जनता पार्टी (राजपा) नेपालसँग वार्ता गर्ने भएको छ। सरकारराजपाबीच पटकपटकका वार्ता निरर्थक भइरहेको दाबी गर्दै एमालेले पार्टी तहबाटै संवादको पहल गरेको जनाएको छ। हाल अनौपचारिक तहबाटै भइरहेका वार्तालाई एमाले औपचारिक रूपमै अघि बढाउने तयारीमा छ। महासचिव ईश्वर पोखरेलले संविधान संशोधनसहितका विषयमा राजपासहित सत्तारूढ कांग्रेस र माओवादी केन्द्रसँग एमालेले वार्ता अघि बढाएको बताएका छन्। सरकारले वार्ता गर्ने (राजपासँग) भन्ने, काम पूरा नगर्ने गरिरहेको छ, पोखरेलले शनिबार कान्तिपुरसित भने, एमाले स्थानीय तहको निर्वाचनपछि पहिलो पार्टी भएको छ, यो हैसियतका साथ अरू पक्षसँग कुरा गर्छौं।एमालेका दोस्रो तहका नेताले यसअघि नै राजपाका दोस्रो तहका नेतासँग वार्ता प्रयास गरे पनि अघि बढ्न सकेको छैन। असार २५ गते उपमहासचिव घनश्याम भुसाल, सचिव प्रदीप ज्ञवाली, रवीन्द्र अधिकारी र राजन भट्टराईले राजपा नेताहरूसँग वार्ता गरेका थिए। राजपाबाट नेताहरू लक्ष्मणलाल कर्ण, मनीषकुमार सुमन, जितेन्द्र सोनल र रामनरेश राय वार्तामा थिए।वार्तामा सहभागी राजपा महासचिव सुमनले एमालेसित वार्ताको थालनी भए पनि उसले जनाएका कतिपय प्रतिबद्धताप्रति एमाले जिम्मेवार नभएकाले छलफल अघि बढ्न नसकेको बताए।एमाले महासचिव पोखरेलले पार्टी सरकारमा हुँदा पनि मधेसी मोर्चा (हाल राजपा) सँग कुनै सम्झौता नगरेको उल्लेख गर्दै दोष भने खेप्नुपरेको बताए। सम्झौता गर्ने सत्तापक्ष, पालना नगर्ने सत्तापक्ष, दोषजति एमालेलाई दिइएको छ, वार्ताका उद्देश्यबारे उनको भनाइ छ, यो विषयबारे उहाँहरूलाई नै स्पष्ट पार्ने प्रयत्न भएको छ।तराई मधेसका सन्दर्भमा कतिपय विषयलाई अनावश्यक उछालिएको भन्दै एमालेले राजपामार्फत नै प्रस्ट पार्ने योजना बनाएको छ। एमालेका नेताहरूले बोलेको भनेर तराईका जनतामा गलत व्याख्या गरिएको छ। माखेसाङ्लो थापेजस्तो भयो भनेको हामीलाई मख्खी भन्यो रे, प्रदेश कस्तो बनाउने भन्दा डोरीधागोजस्तो लामो भन्न मिलेन (किनकि त्यसको चौडाइ हुँदैन), धोतीजस्तो लामो किन बनाउने भनेर हामीलाई धोती भन्यो रे, केही मान्छेले पार्टी छाडेर गए केही फरक पर्दैन भनेको हामीलाई झरेको आँप भन्यो भनेर मधेसी जनतालाई गलत व्याख्या गरेर बुझाइयो, पोखरेलले उदाहरण दिँदै भने, एमालेका कोही पनि नेताले जाति, धर्म, भाषा र क्षेत्रका जनतालाई होच्याएर अहंकार प्रस्तुत गर्ने छैनन्।दुई चरणका निर्वाचनमा ५० सिटले अगाडि रहेको एमालेले प्रदेश नम्बर २ मा पनि उपस्थिति बलियो बनाउने रणनीति बनाएको छ। महासचिव पोखरेलसहितका नेता उम्मेदवारी चयनलगायत छलफल गर्न मधेसका जिल्ला जाँदै छन्।कांग्रेसले प्रदेश २ का नेतालाई काठमाडौंमै बोलाएर भेला गरेपछि एमालेले दुई नम्बर प्रदेशका लागि बलियो रणनीति बनाउन महासचिव पोखरेललाई अघि सारेको हो। तराई मधेसमा एमालेप्रति अनौठो आशा जागेको छ, पोखरेलले भने, हामीले हाम्रा कुरा समयमा नलैजाँदा जनस्तरमा प्रश्न उठेका थिए। तर पनि हामीले हाम्रा विचार किन सही थिए भनेर लैजान जरुरी छ। त्यसका लागि योजनाबद्ध रूपमा जान लागेका छौं।"
शीतल निवासको अग्रभाग भत्काउनु पर्दैन : विज्ञ,"काठमाडौं सम्पदागत धरोहरका रूपमा चिनिएको शीतल निवासको अग्रभागलाई तत्काल भत्काउनुनपर्ने र यसमा प्रबलीकरण (रेट्रोफिटिङ) सम्भव भएको भन्दै विज्ञहरूको समूहले राष्ट्रपति कार्यालयमा अध्ययन निचोड प्रस्तुत गरेको छ।पुल्चोक इन्जिनियरिङ क्याम्पसका प्राध्यापक डा राजन सुवालको संयोजकत्वमा बनेको अध्ययन टोलीमा स्ट्रक्चरल इन्जिनियर द्वय डा मनोहर राजभण्डारी र डा रेखा श्रेष्ठ छन्। शीतल निवासका नाममा जे जुन भवनको कलाकौशल र बनोट चिनिन्छ, त्यो अग्रभागलाई बाहिर बहसमा आएजस्तो तत्काल भत्काउन नपर्ने भनेर हामीले रिपोर्ट दिएका छौं। यसबारे कर्मचारी तहमा छलफल भइसकेको छ, अब राष्ट्रपतिसमक्ष हाम्रो अध्ययन पेस हुने भएको छ, संयोजक डा सुवालले कान्तिपुरसँग भने। विशेषत: सहरी विकास मन्त्रालय, भवन निर्माण विभाग र केन्द्रीय आयोजना कार्यान्वयन एकाइका कर्मचारीहरू सम्पदा जोगाउनेभन्दा पनि तत्कालै भत्काइहाल्ने मनस्थितिमा रहेको चर्चा बाहिर आएपछि राष्ट्रपति विद्यादेवी भण्डारी स्वयंले अर्को तहमा विशिष्ट प्राविधिक जुटाएर शीतल निवास संरचनाको यथास्थिति अध्ययन गर्न लगाएकी थिइन्। यसअघि, शीतल निवास पछाडिको नानो भवन भने भत्काइने निर्णय बाहिर आइसकेको छ भने अग्रभाग भत्काउने कि राख्ने भनेर विभिन्न कन्सल्टिङ कम्पनीहरूले भिन्न अवधारणामा रिपोर्ट दिँदै आएका छन्। शीतल निवासको यही अग्रभागमा राष्ट्रपतिले विशिष्ट पाहुनासँगको शिष्टाचार भेटवार्ता, ओहोदाको प्रमाणपत्र बुझ्नेजस्ता समारोहहरू सञ्चालन हुँदै आएका छन्। बास्तुकला, शैली र सम्पदाका आधारमा विशिष्ट कलाकृतिको भण्डार मानिने शीतल निवासको अग्रभागबारे यसअघि डिजिकन कन्सल्टिङ कम्पनीले अध्ययन गरेको थियो। कम्पनीले दिएको रिपोर्टमा समेत यो सम्पदालाई क्षति आधारमा ग्रेड३ (प्रबलीकरण सम्भव रहेको) मा राखिएको छ। यो कम्पनीले शीतल निवासको संरचनागत क्षतिलाई मोडरेट भनेको थियो। तर, सरकारी अधिकारीहरू भने शीतल निवासलाई एकोहोरो सुरक्षासंवेदनशीलताको घेरामा राखेर भत्काउनैपर्ने रायसुझाव दिइरहेका छन्। मलाई सोध्नुहुन्छ भने शीतल निवासको अग्रभाग हेरीकन सिंहदरबार पश्चिमी मोहडा २० गुणाले बढी क्षतिग्रस्त छ, प्राधिकरणका प्रवक्ता एवं स्ट्रक्चरल इन्जिनियर डा हरिराम पराजुली भन्छन्, शीतल निवास त सामान्य मर्मतसम्भारले पनि चल्न सक्ने स्थिति छ। स्ट्रक्चरल इन्जिनियर डा पराजुलीका अनुसार भवनको संरचनागत कुरा गर्दा पनि पुनर्निर्माण अथवा प्रबलीकरणका हरेक मुद्दामा रणनीति फरकफरक हुन सक्ने स्थिति रहन्छ। क्षतिको अवस्था समान रहे पनि कतै रेट्रोफिटिङ सम्भव हुने र कतै नहुने यथार्थलाई पनि स्ट्रक्चरल विज्ञले बुझ्नु जरुरी छ। पछिल्लो अध्ययनका संयोजक डा सुवालका अनुसार अब एक साताभित्रमा शीतल निवासबारेको स्ट्रक्चरल अध्ययन रिपोर्ट राष्ट्रपतिसमक्ष प्रस्तुत गरी लगत्तै प्रबलीकरणको काम सुरु हुने सम्भावना छ।"
इमर्जेन्सीमै बेड अभाव,"काठमाडौं राजधानीका सरकारी अस्पतालमा इमर्जेन्सी बेडमा भर्ना नपाउँदा बिरामी अलपत्र पर्न थालेका छन्। मौसमी बिरामीको चाप बढेका कारण आएजति बिरामीलाई भर्ना लिन नसकिएको अस्पतालका निर्देशकहरू बताउँछन्।दोलखाकी सञ्चमाया तामाङ ३ दिनदेखि प्रसूति गृहमा इमर्जेन्सी बेड कुरिरहेकी छन्। दोलखादेखि सुत्केरी हुुन आएकी उनी तीन दिनयता अस्पताल परिसरमै खान्छिन्, त्यहीँ सुत्छिन्। नजिकमा कोही आफन्त छैनन्, सुत्केरी हुने मिति नजिकिइसकेको छ, उनले भनिन्, निजी अस्पतालमा जाउँ भने पैसा छैन। शनिबार अस्पताल परिसरमा उनी सानो कार्पेट ओछ्याएर पल्टिरहेकी थिइन्, सुत्केरी व्यथाले छट्पटिएकी थिइन्। एकातिर व्यथाले सताएको छ, अर्कातिर बेड नपाएको चिन्ताले, अझै कति दिन कुर्नुपर्ने हो, उनले भनिन्।०७२ को भूकम्पले प्रसूति गृहको मुख्य भवन भत्कियो। मुख्य भवन भत्किएसँगै एकेडेमी हलमा अस्पताल सारिएपछि अस्पतालमा बेडको संख्या घटेको प्रसूति गृहका निर्देशक डा अमिरबाबु श्रेष्ठले बताए। पुरानो भवनमा चार सय बेड थिए, नयाँ भवनमा आधामात्रै, श्रेष्ठले भने, बिरामी अलपत्र परेको हेरिरहन बाध्य छौं। कति बिरामीलाई त अस्पतालको पेटीमा नै राखेर उपचार गरिरहनुपरेको डा श्रेष्ठले बताए। नुवाकोटकी सरस्वती काफ्ले पनि भर्ना बेड नपाएर प्रसूति गृहमा अलपत्र परिरहेकी छिन्। दुई दिनदेखि इमर्जेन्सी बेडका लागि भौंतारिरहनुपरेको उनले सुनाइन्। नुवाकोटको त्रिशूली अस्पतालमा डाक्टर छैनन्, ज्यान बचाउने भए काठमाडौं जानु भने, उनले भनिन्, यता डाक्टर हुने ठाउँमा बेड नपाइने रहेछ। उनी पनि सुत्केरी व्यथाले छट्पटिएकी थिइन्।प्रसूति गृहमा हरेक दिन ८० जना नयाँ बिरामी थपिन्छन्। बढ्दो चापलाई व्यवस्थापन गर्ने जनशक्ति र पूर्वाधार नहुँदा बिरामीले दैनिक यस्तै सास्ती खेप्नुपरेको निर्देशक श्रेष्ठले बताए। अस्पतालको नयाँ भवन नबनेसम्म बिरामीलाई मर्का परिरहन्छ, बेडको संख्या थप्ने ठाउँ नै छैन, उनले भने।जापानी नियोग जाइकाले प्रसूति गृहको क्षतिग्रस्त भवन पुनर्निर्माण गर्न सहयोग दिने सम्झौता भएको लामो समय भइसके पनि काम सुरु हुन सकेको छैन। स्वास्थ्य मन्त्रालयको पुनर्निर्माण एकाइका प्रमुख रमेशप्रसाद अधिकारीका अनुसार टेन्डर प्रक्रियामा झमेला हुँदा अस्पतालको पुनर्निर्माण काम सुरु गर्न सकिएको छैन।देशकै ठूलो र पहिलो अस्पताल वीरमा पनि बिरामीले इमर्जेन्सी बेड नपाउने समस्या उस्तै छ। गत साता गोरखाकी सम्झना मगराती पनि भर्ना हुन नपाएर धेरै दिन अस्पताल परिसरमा सुतिन्। कलेजोको उपचारका लागि अस्पताल आएकी उनलाई बेड पाउन एक साता कुर्नुपरेको उनले सुनाइन्।दिनहुँ बिरामीको चाप बढ्दो छ, तर जनशक्ति र बेडको संख्या उत्ति नै हुँदा सेवा प्रदान गर्न अप्ठेरो भइरहेको अस्पतालमा निर्देशक डा भूपेन्द्र बस्नेतले बताए। बर्खायाममा त झन् बिरामीको चाप अझै बढ्छ, बेडको संख्या नपुग्दा समस्या भइरहेको छ, बिरामीले दु:ख पाइरहेका छन् डा बस्नेतले भने। वीर अस्पतालमा ४ सय ६० बेड छन्।"
अधिकृतसहित चार पक्राउ,"भक्तपुर (कास) अख्तियार दुरुपयोग अनुसन्धान आयोगको टोलीले मालपोत कार्यालय भक्तपुरका मालपोत अधिकृतसहित चार कर्मचारीलाई घूससहित पक्राउ गरेको छ। अख्तियार टोलीले शुक्रबार साँझ भक्तपुर मालपोत कार्यालयका अधिकृत चक्रबहादुर श्रेष्ठ, नायब सुब्बा राजकुमार घिमिरे, नायब सुब्बा दिनेश रेग्मी र खरिदार दुर्गा पोखरेललाई पक्राउ गरिएको अख्तियारका सहसचिव एवं प्रवक्ता जीवराज कोइरालाले बताए।चाँगुनारायण नगरपालिका ७ बागेश्वरीको जग्गा कित्ताकाट गरी बाटो राखेर प्लट मिलान गर्ने कामका लागि घूस लिँदै गरेका उनीहरूलाई मध्यपुर थिमी नगरपालिका३ कौशलटारस्थित वेभ सेकुवा कर्नर बाट पक्राउ गरिएको जानकारी प्रवक्ता कोइरालाले दिए। प्लट मिलान गर्न प्रक्रिया पुर्याई निवेदन दिएकामा अधिकृत श्रेष्ठले गलत नियतले दु:ख दिन थालेपछि सेवाग्राहीले अख्तियारमा दिएको उजुरीका आधारमा कर्मचारीलाई घूसको रकमसहित रंगेहात पक्राउ गरेको अख्तियारले जनाएको छ।"
दुर्घटनामा एकको मृत्यु,भक्तपुर (कास) मध्यपुर थिमी३ कौशलटारस्थित काठमाडौंबाट भक्तपुरतर्फ आउँदै गरेको बा२क १२१३ नम्बरको मिनिट्रकले ठक्कर दिँदा बा७७प ४२२० नम्बरको मोटरसाइकलमा सवार एकको मृत्यु भएको छ। मोटरसाइकल दुर्घटनाबाट सख्त घाइते कीर्तिपुरकी १८ वर्षीया अश्मी सुनारको उपचारका क्रममा नागरिक सामुदायिक अस्पताल गठ्ठाघरमा मृत्यु भएको प्रहरीले जनाएको छ। दुर्घटनामा मोटरसाइकल चालक कीर्तिपुरकै २२ वर्षीय हरि गहतराज घाइते भएको महानगरीय प्रहरी परिसर भक्तपुरका प्रवक्ता डीएसपी कृष्ण प्रसाईंले बताए।
भूकम्प प्रतिरोधी समिति,काठमाडौं (कास) महालक्ष्मी नगरपालिकामा नेपाल भूकम्प प्रतिरोधी भवन निर्माण संस्था शनिबार गठन गरिएको छ। नगरपालिकामा भूकम्प प्रतिरोधी भवन व्यवस्थित रूपमा निर्माण गर्न सहयोग गर्ने उद्देश्यले निर्माण व्यवसायीहरूले यो संस्था गठन गरेका हुन्। संस्थालाई आगामी दिनमा अझ व्यवस्थित बनाई भूकम्प प्रतिरोधी पूर्वाधार निर्माणमा जनचेतना बढाउने अभियान सुरु गर्ने समितिले जनाएको छ।
कष्टकर यात्रा अझै,"चितवन स्तरोन्नति थालिएको लामो समय बित्दा पनि सम्पन्न हुन नसकेको मुग्लिननारायणगढ खण्डमा वर्षा लागेसँगै पहिरो र हिलोले सास्ती थपेको छ। वर्षाले कामै रोक्नुपरेपछि यात्रा तत्काल सहज हुने छाँट छैन।यो सडकमा तीन खण्ड छुट्टयाएर पिच गर्न थालिएकोमा अहिलेसम्म साढे ५ किमि मात्र सकिएको छ। वर्षात्ले थप पिच गर्न सकिएको छैन। दिउँसो सवारी चल्न दिइए पनि पहिरोको जोखिमका कारण रातिलाई रोकिएको छ। नारायणगढमुग्लिन सडक आयोजनाका अनुसार आँपटारीदेखि दासढुंगासम्म निर्माणको जिम्मा बीएलए एससीसी जेभीले लिएको छ। यो खण्डमा सबैभन्दा बढी ४ किमि पिच भएको छ। त्यस्तै दासढुंगादेखि सिमलतालसम्म ८ सय र सिमलतालदेखि मुग्लिनसम्म ७ सय मिटर मात्र पिच गरिएको छ। दासढुंगादेखि सिमलतालसम्म उडहिल लामा जेभी र सिमलतालदेखि मुग्लिनसम्म सुप्रिम रौता जेभीले जिम्मा लिएका हुन्। वर्षात् सुरु भएदेखि पिचको काम हुन सकेको छैन, आयोजनाका इन्जिनियर शिव खनालले भने, असार दोस्रो सातादेखि भदौ दोस्रोसम्म पानी पर्ने भएकाले काम प्रभावित हुने देखिन्छ। उनका अनुसार पिच तीन तहमा गरिनेछ जुन १६ सेमि मोटो हुनेछ। पहिलो तहमा ६, दोस्रोमा ६ र अन्तिममा उच्च गुणस्तरको ४ सेमि पिच भएपछि ३ तह पूरा हुने उनले जानकारी दिए। पिचको काम २०१७ अप्रिल १ मा रामनगरबाट सुरु भएको हो। अहिलेसम्म सडक स्तरोन्नतिको काम ५१ दशमलव ८ प्रतिशत मात्र सम्पन्न भएको छ। दिउँसो सवारी चापले काममा अवरोध हुने गरेको छ। नाली हाल्ने र सडक मर्मत जारी छ, इन्जिनियर खनालले भने, पिचको काम भने पूरै रोकिएको छ। देशका पूर्वी र पश्चिमी भेगबाट आउने हजारांै सवारीसाधन यही बाटो हुँदै काठमाडौं आउजाउ गर्छन्। पहिरोको जोखिम बढेसँगै विकल्पमा मुलुकका विभिन्न राजमार्ग प्रयोग गर्न सुझाइए पनि ठूला सवारीसाधन लैजान समस्या छ। आयोजनाका अनुसार अन्य राजमार्ग साँघुरा रहेकाले त्यहाँबाट १० चक्के, बुलेट, कन्टेनर लैजान सकिँदैन। यी सवारीलाई नारायणगढमुग्लिन सडक नै प्रयोग गर्नुको विकल्प छैन। आयोजनाले खाल्डाखुल्डी पुर्ने, जाम कम गर्ने, पहिरो पन्छाउने काम जारी राखिएको जनाएको छ। यात्रा सहज बनाउन मुलुकका विभिन्न मुख्य ६ ठाउँमा डिजिटल रोड इन्फरमेसन बोर्ड राख्ने तयारी गरिएको छ। पहिलो चरणमा हेटौंडा र चितवनको आँपटारीमा राखिँदै छ। बोर्डमा पहिरो खसेनखसेको, जाम रहेनरहेको लगायत यात्रामा निम्तिन सक्ने सबैखाले अवरोधबारे सम्पूर्ण सूचना उपलब्ध गराउने बताइएको छ। फाउन्डेसनको काम सकियो, खनालले भने, बोर्ड चाइनाबाट आउने भएकाले एक महिना लाग्ने अनुमान गरेका छौं। उनका अनुसार ६ महिनाभित्रमा काठमाडौंको कलंकी, धादिङको नौबिसे, बुटवल र मुग्लिनमा यस्ता बोर्ड राखिनेछ। सडक स्तरोन्नति २०१५ अप्रिलबाट सुरु गरिएकोमा अहिले अहिले तेस्रो पटक सन् २०१८ फेब्रुअरीसम्मका लागि अवधि थप गरिएको छ। खाल्डाखुल्डी अझै छन्, पानी पर्दा सडक हिलाम्य हुन्छ, जिल्ला ट्राफिक प्रमुख सन्तोष पन्तले भने, राजमार्गका पुलमा समेत समस्या भएको छ, कच्ची र साँघुरो भएकाले दोहोरो गाडी चल्न सकेका छैनन्। यो खण्डबाट दैनिक ६ हजार सवारी साधन गुड्ने गरेका छन्। ट्राफिक प्रहरीका अनुसार २०७१ चैतदेखि असार २७ सम्म यो खण्डका विभिन्न स्थानमा भएका दुर्घटनामा ७२ जनाले ज्यान गुमाएका छन्। त्रिशूलीमा बेपत्ता १४ जनाको अझै अत्तोपत्तो छैन।"
विकल्प घुमाउनेमा पुल,"तनहुँ (कास) दिनदिनै पहिरो खस्ने समस्याले मुग्लिननारायणगढ सडक यात्रा यतिबेला जोखिमपूर्ण छ। तर, यसको वैकल्पिक रूट प्रयोगमा ल्याउनेतर्फ कसैको ध्यान पुगेको छैन।दमौलीबाट ५० किमिमा नारायणगढ पुगिने अर्को सुरक्षित सडक छ। यसलाई सुचारु गर्न त्रिशूलीमाथि एउटा पुल आवश्यक छ। मुग्लिङनारायणगढको विकल्पका रूपमा सञ्चालन गर्न सकिने उक्त सडकमा तनहुँको बुद्धसिंह मार्गबाट घुमाउनेसम्मको दूरी ३३ किमि मात्र छ। त्यसपछि १५ किमिमा नारायणगढ पुग्न सकिन्छ। यो सडकले दमौली हुँदै चितवन जोड्छ। घुमाउनेमा पुल बने नारायणगढ पुग्न पहिरोको जोखिम लिनु पर्दैन।तनहुँ जिविसले केही वर्षअघि निर्माण गरेको सडकमा अहिले पनि नियमित सवारी चल्छन्। तर, त्रिशूलीमा पुल नभएकाले सवारीसाधन तरेर पारि (चितवन) जान सक्दैनन्। घुमाउनेमा पक्की पुल बनाउन सकिए राष्ट्रिय राजमार्गको विकल्प दिन सकिन्छ, प्रमुख जिल्ला इन्जिनियर श्रीराम पराजुलीले भने, गण्डकी र धौलागिरि अञ्चल भित्रिने सवारीले नारायणगढमुग्लिङ खण्डको जाम र जोखिम मोल्नु पर्दैन। स्थानीय स्रोतले सडक बनाए पनि पक्की पुलका लागि भने राष्ट्रिय योजना आवश्यक रहेको उनले बताए। यो सडक धेरै सवारीको चाप थेग्न सक्ने क्षमताको भने होइन। फराकिलो बनाएर स्तरवृद्धि गरिए राजधानी पुग्ने वैकल्पिक मार्गसम्म बन्न सक्ने प्राविधिकले सुझाएका छन्। त्रिशूलीमा पुल हाल्न सडक डिभिजन कार्यालयले नक्सांकनसहित योजना बनाएको डिभिजन इन्जिनियर भानु जोशीले बताए। वैकल्पिक मार्गका रूपमा प्रयोगमा ल्याउन सकिने भएकाले केन्द्रीय तहबाट पास गर्न जरुरी छ, उनले भने, योजना पास भए काम गर्न डिभिजनले पनि सक्छ। डिभिजनले पनि सम्भाव्यताबारे केन्द्रीय तहमा जानकारी गराएको उनले बताए। दमौलीदेखि ३ घण्टामा नारायणगढ पुग्ने यात्रीले अहिले १५ देखि ३२ घण्टासम्म जाममा फस्नुपर्छ। विकल्प नभएकाले २ दिनरात जाममा बस्न बाध्य भएँ, भीमाददेखि नारायणगढ चल्ने माइक्रोबस चालक डोलराज सिग्देलले भने, ज्यानको बाजी लगाएर यात्रा गरिरहेका छौं। भीमाददेखि नारायणगढ सवारी हाँक्ने उनले ४ देखि ५ घण्टामा दैनिक काम भ्याउँथे। असारयता धेरै दिन जामले अप्ठ्यारो पारेको गुनासो छ। गोरखा जाने यात्रुलाई नारायणगढदेखि बुटवल, पाल्पा, स्याङ्जा, पोखरा हँुदै तनहुँको बाटो घुमाएको छु, उनले भने, प्यासेन्जरको चाहनाअनुसार घुमाउरो बाटोमा पनि कुदाउन बाध्य भयौं। बुद्धसिंह मार्ग सञ्चालनमा आए ३ घण्टामै दमौली पुग्न सकिने उनले बताए।सडक स्तरोन्नति गरे ठूला सवारीसाधन पनि दोहोरो चलाउन समस्या नहुने इन्जिनियर पराजुली बताउँछन्। प्रतिकिमि डेढ करोड रुपैयाँ खर्चेर स्तरोन्नति गरे बाह्रै महिना चल्ने गरी सडक कालोपत्रे गर्न सकिने प्राविधिकको बुझाइ छ। पक्की पुलबाहेक ६० करोड रुपैयाँमा सडकलाई कालोपत्रे गरी सञ्चालनमा ल्याउन सकिने पराजुलीले बताए। व्यास नगरपालिकाका प्रमुख वैकुण्ठ न्यौपानेले पनि यो सडकलाई फास्ट ट्रयाकका रूपमा सञ्चालन गर्ने योजना बनाएका छन्। उनको चुनावी घोषणापत्रमा तराई जोड्ने फास्ट ट्रयाक निर्माण गर्ने उल्लेख थियो। राष्ट्रिय राजमार्गको सास्ती हेरी यो सडकलाई राज्यकै योजनामा पार्नुपर्ने तनहुँ उद्योग वाणिज्य संघका अध्यक्ष कृष्णराज पण्डित बताउँछन्। गत असारयता बुटवलदेखि पश्चिमका रात्रि बसले पनि सिद्धार्थ राजमार्ग हँुदै पोखरा पुगेर पृथ्वी राजमार्ग प्रयोग गर्दै आएका छन्।"
नियम मिचेर सम्बन्धन तयारी,"सुर्खेत मध्यपश्चिमाञ्चल विश्वविद्यालय (एमयू) ले विश्वविद्यालय अनुदान आयोगको निर्देशनविपरीत निजी क्याम्पसलाई सम्बन्धन दिने प्रक्रिया थालेको छ। विद्यार्थी संगठनको विरोध, अधिकांश सिनेट सदस्यको असहमति हुँदाहुँदै विश्वविद्यालयले नियम मिचेर सम्बन्धन प्रक्रिया बढाएको हो।उच्च शिक्षामा क्षेत्रीय सन्तुलन कायम गर्न बहुविश्वविद्यालय नीतिअनुरूप २०६७ सालमा स्थापित एमयूले प्रादेशिक क्षेत्रभित्रका सामुदायिकको साटो निजी क्याम्पसलाई सम्बन्धन दिन थालेको भन्दै सरोकारवालाले आपत्ति जनाएका छन्। एमयूले जेठ अन्तिम साता इन्जिनियरिङ र व्यवस्थापन संकायअन्तर्गतका स्नातक तथा स्नातकोत्तर तहका कार्यक्रम विधिवत् रूपमा सञ्चालन गरेका भौतिक पूर्वाधारले सम्पन्न क्याम्पसबाट आवेदन मागेको थियो। स्ववियुसहित सबै विद्यार्थी संगठनले विश्वविद्यालय स्थापनाको मर्मविपरीत प्रादेशिक क्षेत्रभित्रकालाई आंगिक रूपमा सम्बन्धन दिन ढिलाइ गरेकामा आन्दोलन गर्दै आएका छन्। नेविसंघका सहमहामन्त्री ईश्वर विष्टले केन्द्रीय क्याम्पसलाई व्यवस्थित, पूर्वाधारसम्पन्न र उच्च प्राज्ञिक स्तरको नबनाई व्यापारीकरण गर्ने उद्देश्यले भौगोलिक क्षेत्रबाहिर गएर नयाँनयाँ निजी कलेजलाई सम्बन्धन स्वीकृति दिनु गलत रहेको बताए। विश्वविद्यालय अनुदान आयोगले गत मंसिरमा सबै विश्वविद्यालयलाई तत्काल सम्बन्धन प्रक्रिया रोक्न निर्देशन दिएको थियो। उक्त निर्देशन पालना नभएपछि असार १ गते पुन: पत्राचार गर्दै विश्वविद्यालयलाई आफ्नो भौगोलिक क्षेत्रभन्दा बाहिर गई सम्बन्धन नदिन, अनुगमन तथा मूल्यांकन संयन्त्र विकास नभई र आंगिक क्याम्पसमा कार्यक्रम सञ्चालन नहुँदै कुनै क्याम्पसलाई सम्बन्धन नदिन ध्यानाकर्षण गराएको थियो।आयोगको ०७२ वैशाख ७ को बैठकले विश्वविद्यालयले निश्चित पूर्वाधार र पूर्वसर्त पूरा गरी आफ्नै आंगिक क्याम्पसमा साधारण तथा प्राविधिक कार्यक्रम सञ्चालन नगर्दै अन्य क्याम्पसलाई सम्बन्धन दिँदा शैक्षिक मर्यादा उल्लंघन भई समकक्षतामा समस्या हुने ठहर्याउँदै कार्यक्रमको सहज व्यवस्थापनका लागि विश्वविद्यालय रहेको भौगोलिक क्षेत्रमै सम्बन्धन दिने निर्णय गरेको थियो।कुनै विश्वविद्यालयका सम्बन्धनप्राप्त क्याम्पसले आफ्नो भौगोलिक क्षेत्रभित्रको विश्वविद्यालयमा जान चाहे हस्तान्तरण प्रक्रिया सरल बनाउन सबै विश्वविद्यालयका उपकुलपति सम्मिलित विश्वविद्यालय समन्वय समिति बैठकले आयोगको निर्णय कार्यान्वयन गर्ने जनाइएको थियो। उक्त समितिमा एमयूका उपकुलपति प्राडा उपेन्द्रकुमार कोइरालासमेत छन्। उनले विश्वविद्यालय अनुदान आयोगले क्षेत्राधिकारबाहिर गएर स्वायत्त विश्वविद्यालयलाई निर्देशन दिएको बताए। उनले सम्बन्धन प्रक्रिया नरोकिने प्रस्ट पारे। विश्वविद्यालय स्वायत्त हुन्छन्। यो गरयो नगर भन्न मिल्दैन, उनले भने, ऐन, नियमावली, सम्बन्धन कार्यविधि, सिनेटले गरेका निर्णय, अनुदान आयोगले जारी गरेको उच्च शिक्षासम्बन्धी नीतिभित्र रहेर सम्बन्धनको प्रक्रिया अघि बढ्छ। विश्वविद्यालयको केन्द्रीय क्याम्पसमा समेत सञ्चालन नभएका कार्यक्रमलाई व्यापारीकरण गर्ने उद्देश्यले स्वेच्छाचारी ढंगले सम्बन्धन प्रक्रिया अघि बढाएको भन्दै एमाले बाहेकका दलले भने असहमति जनाइसकेका छन्। पूर्वाञ्चलमा तालानेविसंघले ताला खोलेको चौबीस घण्टा नबित्दै शुक्रबार विभिन्न ६ विद्यार्थी संगठनले पाँच सूत्रीय माग राखी पूर्वाञ्चल विश्वविद्यालयको केन्द्रीय कार्यालय विराटनगरसहित परीक्षा र डिनको कार्यालयमा तालाबन्दी गरेका छन्। उनीहरुले सबै सेमेस्टरका विद्यार्थीका लागि मौका परीक्षा व्यवस्था गर्नुपर्ने, परीक्षा भएको ४५ दिनभित्र परीक्षाफल सार्वजनिक गर्नुपर्नेलगायत माग राखेका छन् ।"
खेलकुद परिषद् ब्युँझने समय,"भौतिक पूर्वाधार निर्माण गर्दै खेलको विकास गर्ने र उत्कृष्ट खेलाडी उत्पादन गर्ने उद्देश्यसहित २०३८ सालमा सुरु गरिएको राष्ट्रिय खेलकुद प्रतियोगिता नियमित हुन नसक्नु विडम्बनाको विषय हो। यसलाई दुईदुई वर्षमा सञ्चालन गर्ने निर्णय भएको थियो। तर ३६ वर्ष भइसक्दा पनि सात संस्करण मात्र सम्भव भएको छ। राष्ट्रिय खेलकुद नियमित आयोजना नहुँदा सबभन्दा बढी मार खेलाडीलाई परेको छ। उनीहरू वर्षौंदेखि गरेको मिहिनेत प्रदर्शन गर्नबाट वञ्चित भएका छन्। यसले खेल र खेलाडीको विकासमा बाधा पुगेको छ। नियमित आयोजना नहुँदा राष्ट्रिय खेलकुदको मूल उद्देश्य भौतिक पूर्वाधार विकास पनि बीचमै अलमलमा परेको छ। इतिहासकै सबभन्दा खराब आयोजनाका रूपमा गत वर्ष पूर्वाञ्चलमा सातौं राष्ट्रिय खेलकुद भएको थियो। त्यसमा खेलाडी, पदाधिकारी, मिडिया सबैले कमजोर व्यवस्थापन भएको भन्दै आलोचना गरेका थिए तर राष्ट्रिय खेलकुद परिषद्ले भने भव्य र सफल भनी अहिले पनि प्रचार गरिरहेको छ।आठौं राष्ट्रिय खेलकुद नेपालगञ्जमा आयोजना गर्ने निर्णय गर्दै गत वर्ष नै क्षेत्रीय खेलकुद विकास समितिलाई झन्डा हस्तान्तरण गरिएको थियो। त्यसको सात महिना बितिसक्दा पनि आयोजनासम्बन्धी तयारी कार्यमा भने खासै प्रगति भएको छैन। यसले फेरि राष्ट्रिय खेलकुद २०७५ मंसिरमै नहुने हो कि भन्ने शंका उब्जाएको छ। नेपालगन्ज र दाङमा हुने बृहत् राष्ट्रिय खेलकुद सञ्चालनका लागि रंगशाला, कभर्ड हल, पौडी पोखरीलगायत विभिन्न खेल सञ्चालन गर्ने स्थल निर्माण आवश्यक हुन्छ। केके बनाउनुपर्ने हो भन्ने योजना निर्माणको काम आठौं राष्ट्रिय खेलकुद भौतिक पूर्वाधार निर्माण तथा तयारी कार्यदल ले गरिसकेको छ। तर योजनाअनुसार काम भने पटक्कै भएको छैन। कार्यदलले भौतिक पूर्वाधार निर्माणका लागि दुई वर्षमा एक अर्ब रुपैयाँ लगानी गर्नुपर्ने प्रतिवेदन युवा तथा खेलकुद मन्त्रालय र राष्ट्रिय खेलकुद परिषद्लाई बुझाएको थियो।अन्तर्राष्ट्रिय स्तरको पौडी पोखरी निर्माणका लागि जेठमा ठेक्का दिइएको थियो। सुटिङ रेन्ज निर्माण गर्न बल्ल विस्तृत परियोजना प्रतिवेदन (डीपीआर) तयार भएको छ। अरू धेरै निर्माण योजनाको भने डीपीआर पनि बनेको छैन। कहिले डीपीआर तयार हुन्छ? कहिले ठेक्का प्रक्रियामा जान्छ? र, कहिले निर्माण पूरा हुन्छ? कुनै ठेगान छैन। जिम्मेवार संस्था राष्ट्रिय खेलकुद परिषद्का उच्च पदाधिकारी समयमै सबै कार्य पूरा हुने दाबी गर्दै भाषण दिइरहेका छन् तर कामको गति हेर्दा मुस्किल बन्दै गएको छ। जति नै मिहिनेत गरे पनि खेलाडीलाई कौशल प्रदर्शन गर्न प्रतियोगिता आवश्यक पर्छ र भौतिक पूर्वाधारबिना प्रतियोगिता आयोजना असम्भव हुन्छ। खेलकुद विकासको मेरुदण्ड पनि भौतिक पूर्वाधार नै हो। त्यसैले आठौं राष्ट्रिय खेलकुद तोकिएको मितिमै आयोजना गर्नका लागि मन्त्रालय, राष्ट्रिय खेलकुद परिषद्ले डीपीआर पूरा गर्ने र भौतिक पूर्वाधार निर्माण गर्ने काम तीव्र गीतमा अगाडि बढाउनुपर्छ।२०३८ सालमा भएको प्रथम राष्ट्रिय खेलकुदको सफल आयोजनाले नै दक्षिण एसियाली खेलकुद (साग) सञ्चालनको ढोका खोलेको थियो। यसको पहिलो संस्करण काठमाडौंमा भएको थियो र आठौं पनि। १२ औं साग आयोजना गर्ने जिम्मेवारी पनि नेपालले लिइसकेको छ। २०७५ फागुनचैतमा नेपालले १२ औं साग आयोजना गर्ने निर्णय भएको थियो। ठूला प्रतियोगिताको आयोजनासँग देशको प्रतिष्ठा पनि जोडिएको हुन्छ। त्यसैले आठौं राष्ट्रिय खेलकुद समयमै आयोजना भए त्यसले सागका लागि नेपाली खेलाडीलाई अझ परिपक्व बनाउनेछर व्यवस्थापनलाई पनि चुस्त बनाउन सहयोग गर्नेछ। यसका लागि पनि तत्कालै तयारी कार्यलाई गति दिएर आठौं राष्ट्रिय खेलकुद २०७५ मंसिरभित्रै सञ्चालन गर्नुपर्छ।अर्को कुरा, राष्ट्रिय खेलकुदको तयारी जति सुस्त छ, १२ औं साग आयोजनाको कार्य अघि बढाउनेमा परिषद् त्योभन्दा सुस्त देखिएको छ। तोकिएको मितिमा नेपालले आयोजना गर्न नसक्ने भए श्रीलंकाले १२ औं साग सञ्चालन गर्ने प्रस्ताव दक्षिण एसियाली ओलम्पिक परिषद्को बैठकमा गरेको थियो। नेपालले फेरि समयमै आयोजना गर्ने वाचा गरेको थियो तर त्यसअनुसार काम भने अघि बढेको छैन। यसरी सुस्तता बढ्दै जानु एउटा खेल र खेलाडीका लागि मात्र होइन, देशकै लागि ठूलो घाटाको विषय हुन्छ। त्यसैले सुस्ततालाई हटाएर राष्ट्रिय खेलकुद र १२ औं साग आयोजनाका लागि भौतिक पूर्वाधार निर्माण कार्यलाई तुरुन्तै तीव्र गतिमा लैजानुपर्छ।"
आजको पुस्ताले बीपीलाई कसरी चिन्ने?,"चुनावका बेला, अधिवेशनका बेला ब्यानरमा टाँगिने फोटो, स्केचबाहेक कांग्रेस र बीपीको सम्बन्ध के नै बाँकी छ र?साउनको पहिलो सातामा नेपाली राजनीतिमा विशेष महत्त्व सम्झाउने दिन पर्छ। नेपाली कांग्रेसका संस्थापक विश्वेश्वरप्रसाद (बीपी) कोइराला र नेपाल कम्युनिस्ट पार्टीका संस्थापक पुष्पलाल श्रेष्ठको देहावसान यसै समयमा भएकाले देशभर कांग्रेस र कम्युनिस्टहरूले अलगअलग र आआफ्नै तौरतरिकाले उनीहरूको सम्झना गर्ने गर्छन्। दुई विपरीत विचारधारा र पद्धतिको प्रतिनिधित्व गर्ने नेपालमा राजनीतिक परिवर्तनका यी अग्रणी व्यक्तित्वहरूको यहाँ मैले तुलना गर्न खोजेको छैन। एउटा संयोग हो, चार वर्षको अन्तरालमा आधुनिक नेपाल परिकल्पनाका यी दुवै हस्तीले यसै महिनाको प्रारम्भमा भौतिक देह त्यागेका थिए। पुष्पलालसँग मेरो कहिल्यै साक्षात्कार हुन पाएन। खासै गहिरो गरी उनका बारेमा मैले अध्ययन गर्न पनि सकेको छैन। तथापि जुनसुकै ब्रान्ड भए पनि नेपालको कम्युनिस्ट राजनीति उनको सन्दर्भबिना पूरा हुन सक्तैन। तर यहाँ मैले उठाउन खोजेको कुराचाहिं बीपी कोइराला र कांग्रेसकै बारेमा केन्द्रित छ।बीपी कोइराला बितेको ३५ वर्ष भयो। यस बीचमा नेपालमा दुइटा ठूला राजनीतिक आन्दोलन र परिवर्तन भए। २०४६ सालको आन्दोलन कांग्रेसकै नेतृत्वमा थियो र एजेन्डा पनि कांग्रेसले प्रतिपादन गर्दै आएको नीतिअनुरूप नै थियो। यो २०१७ सालमा राजाद्वारा खोसिएको प्रजातन्त्रको पुन:स्थापना थियो। तर २०६२६३ को आन्दोलन, त्यसको एजेन्डा र त्यसपछिको परिवर्तनमा भने तात्त्विक फरक छ। गणतन्त्र, धर्मनिरपेक्षता, संघीयता, समावेशिता, समानुपातिक प्रतिनिधित्व यसका प्रमुख उद्देश्य थिए। सात दल र माओवादीसँग भएको १२ बुँदे समझदारीदेखि शान्तिसझौता र अन्तरिम संविधानसम्मका प्रत्येक सहमति र प्रावधानले यसको पुष्टि गर्छ। तर कांग्रेसको घोषित उद्देश्य त २०५८ सालमा विघटित प्रतिनिधिसभाको पुन:स्थापना थियो। हो, कांग्रेसको केही वृत्तमा गणतन्त्र, धर्मनिरपेक्षता, संघीयता, समावेशिता, समानुपातिक प्रतिनिधित्वजस्ता विषयमा छलफल र त्यसको प्रस्ट वकालत नभएको होइन। तर त्यस्तो वकालत गर्नेहरूलाई कांग्रेस नेतृत्वले दरबारबाट सञ्चालित छन् भन्ने लाञ्छना मात्र लगाएन, कारबाहीसमेत गरेको थियो। अर्थात् आन्दोलन अघिअघि, कांग्रेस पछिपछिको अवस्था हो। अहिले मुलुकमा जुन संविधान छ, त्यसले माथि भनिएका गणतन्त्र, धर्मनिरपेक्षता, संघीयता, समावेशिता, समानुपातिक प्रतिनिधित्वजस्ता सिद्धान्त, मान्यता र संरचनालाई अंगीकार गरेको छ। यी सबै लोकतन्त्रभित्रकै कुरा हुन्। संविधानसभामा कम्युनिस्टको ठूलो बाहुल्य थियो भनेर यसलाई कम्युनिस्टका कुरा हुन् भन्नु सरासर गलत हुन्छ। हो, त्यसमा न्यूनता छ। त्यो न्यूनता हटाएर यसलाई अझ व्यापक स्वीकार्य प्रदान गर्नुपर्ने जिम्मेवारी छ। तर यहाँ मैले उठाउन खोजेको प्रश्न संविधानले अंगीकार गरेका यी सिद्धान्त, मान्यता र संरचनामा बीपी कोइराला कहाँ उभिन्छन्, कांग्रेस कहाँ पर्छ र अहिलेको पुस्ताले उनलाई कसरी चिन्ने भन्ने हो।कहिलेकहीं कांग्रेसका केही सहृदयी मित्रले मलाई लक्ष्य गर्दै प्रश्न गर्छन्, तिमीहरूले गणतन्त्र, संघीयतालगायत यी सब कुरा कांग्रेसलाई बोकाइदियौ, आफूचाहिं अलग भयौ। जुन कुरा हाम्रो दिमागमै घुसेको छैन त्यसको हामीले कसरी पार्टीपंक्ति र जनसमुदायमा सही व्याख्या गर्न सक्छौं? हुन पनि २०५७५८ सालसम्म राष्ट्रियता, प्रजातन्त्र, समाजवाद, संवैधानिक राजतन्त्र भनेर कांग्रेसका वक्ताहरू जसरी धुवाँधार सूत्रवत् व्याख्यान दिन सक्थे, आजका यी सिद्धान्त र मान्यतामा उनीहरूको न बोली प्रस्ट छ, न बुझाइ नै। जसोतसो कुरा उप्काउने प्रयत्न गरे पनि उनीहरूको मन त्यता छैन, दिमागमा त्यसको खुराक पनि छैन। हुन त, अरू पार्टीको हालत पनि कुनै गतिलो छैन, तर अहिले म त्यतातर्फ जान खोजेको होइन, यसलाई कांग्रेसमै केन्द्रित गरौं।वास्तवमा काग्रेससँग यी विषयमा कुनै पार्टी लिट्रेचर छैन, न त्यो बनाउने कुनै प्रयत्न नै भएको छ। बीपी कोइराला यी कुरामा कहिल्यै बोलेनन्, लेखेनन्। बीपीले नै नभनेको, नबोलेको कुरा कांग्रेसका तर्फबाट कसरी व्याख्या गर्ने? केही वैचारिक बठ्याइँ गर्नेहरूले संघीयतालाई विकेन्द्रीकरण र विकासको संरचना भनेर व्याख्या गरे। राजनीतिमा हाम्रोजस्तो सिद्धान्तको अपव्यख्या स्थापित संस्कार नै हो। अध्ययनशील मानिसका लागि पार्टी साहित्य खासै आवश्यक पर्दैन। त्यसमाथि कांग्रेसलाई उपयुक्त हुने लोकतन्त्रका अन्तर्राष्ट्रिय सामग्री पनि उपलब्ध छन्। तर कार्यकर्तामा पराश्रयी प्रवृत्ति हुन्छ। हाम्रोजस्तो समाजमा ठूलो नेता बन्न आश्रित कार्यकर्ताको जमात पनि ठूलै चाहिन्छ। पार्टी साहित्य निर्माणमा रुचि नहुनुको कारण पनि यही हो।बीपी कोइरालाको निधन भएको ३५ वर्ष भयो। त्यसपछि जन्मेका कैयौं कांग्रेसीहरू सांसद भइसके, मन्त्री भइसके। कैयौं अहिले पार्टीको नेतृत्व पंक्तिमा होलान्। चुनावका बेला, अधिवेशनका बेला ब्यानरमा टाँगिने फोटो, स्केचबाहेक कांग्रेस र बीपीको सम्बन्ध के नै बाँकी छ र? विचार केन्द्रित बहसमा कांग्रेसले वर्षमा एक घण्टा पनि दिँदैन भने अन्यथा नहोला।बीपीको निधनपछिदेखि नै उनको विचार र मान्यतालाई आफूखुसी व्याख्या गर्ने छुट सबैलाई प्राप्त भयो। सबैभन्दा पहिले गणेशराज शर्माले बीपीका केही भनाइलाई साक्षी राख्दै राजाकेन्द्री राष्ट्रियता र प्रजातन्त्रको व्याख्या गरे। अहिले पनि कांग्रेस नेतृत्वको एउटा तर प्रभावशाली धार त्यही स्कुलको प्रभावमा छ। अहिलेका पार्टी सभापति तथा प्रधानमन्त्री शेरबहादुर देउवा स्वयम् यसको एउटा दृष्टान्त हुन्। यो स्कुलले बीपीलाई राजावादी बनायो, आन्दोलनविरोधी बनायो। आन्दोलन गर्नु भनेको कांग्रेस भारतको पोल्टामा जानु ठहर्यायो। २०४६ सालमा गणेशमान सिंहको अटल अडानका कारण आन्दोलन सम्भव भयो। यो मान्यता केही भत्कियो पनि। तर बीपीमाथि राजाकेन्द्री राष्ट्रियताको आवरण भने अझ व्यापक भयो। यो आवरणलाई राजावादीहरूले कांग्रेसविरुद्ध २०७२ सालसम्म प्रयोग गरिरहे। बीपी कोइरालाको चिन्तन, राजनीतिक सिद्धान्त र मान्यतामाथि कहिल्यै गम्भीर भएर सोच्ने कामै भएन। अन्यथा संविधानले अंगीकार गरेका यी सिद्धान्त, मूल्य र मान्यताप्रति कांग्रेसमा लघुताभास हुनुपर्ने कुनै कारणै छैन। अझ प्रगतिशील ढंगले संविधानको रचना हुन सक्थ्यो।यसै पृष्ठभूमिमा बीपीको चिन्तन र विचारलाई आजको सन्दर्भमा जोडौं। पहिले, गणतन्त्रको कुरा गरौं। बीपी कोइरालाले राजालाई कहिल्यै पनि लोकतन्त्र वा राष्ट्रियताका लागि अपरिहार्य मानेन्। लोकतन्त्रको प्रयोगका सन्दर्भमा राजालाई औपचारिक राष्ट्राध्यक्षका रूपमा स्वीकार गर्न उनी सधैं तयार पनि रहे। त्यो पनि लोकतन्त्रको सर्तमा। २०१४ सालतिर संविधानसभाबाट संविधान बनाउने सन्दर्भमा उनले भनेका छन्, जनताका प्रतिनिधिहरूलाई राजा राख्न मन छैन भने राजालाई विधानमा स्थान दिलाउन खोज्नु अप्रजातान्त्रिक मात्र होइन, ठूलो राजनीतिक मूर्खता हुनेछ। यस्तै, २०१२ सालमा नेपाली कांग्रेसको महाधिवेशनले संवैधानिक राजतन्त्रको प्रस्ताव पारित गर्दा समेत उल्लेख गरेको छ, आधुनिक युगमा राजतन्त्रको कल्पना गर्नु मात्र पनि गाडिएको मुर्दा उधिन्नुजस्तै ठहर्छ र सामाजिक न्याय र समताको सिद्धान्तविपरीत देखिन्छ।राष्ट्रियतालाई बीपीले सदैव जनताका सापेक्षतामा हेरेका छन्। जनतालाई अधिकारविहीन बनाएर, स्वशासनबाट वञ्चित गरेर राष्ट्रको कल्पना पनि गर्न नसकिने उनको बुझाइ रहेको पाइन्छ। बीपीकै लेखनमा भनिएको छ राष्ट्रियताको विवेचनामा सर्वप्रथम तत्त्व र अन्तिम तत्त्व पनि जनता हो, भूगोल होइन। नेपालको भूगोलबाट नेपाली जनताको आवादी लोप भयो भने राष्ट्र लोप हुन्छ, भूगोल रहिरहन्छ। उनी भन्छन्, विभिन्न समुदाय, जाति, वर्गको एकीकरण र तिनीहरूबीच भावनात्मक एकताको स्थापना, शासनाधिकारको विवेकपूर्ण प्रयोग तथा शासकका तर्फबाट सहष्णिुताको व्यवहारले मात्र रष्ट्रियता सम्भव हुन्छ। बीपी कोइरालाको बुझाइमा राष्ट्र र राजाको कुनै सम्बन्ध छैन। गोर्खा राज्यको विस्तारबाट आजको नेपालको भूगोल बन्यो। इतिहासको यो यथार्थलाई अस्वीकार गर्ने कुरा होइन। तर बीपी गोर्खा राज्यको विस्तार नै राष्ट्रिय एकताको अभियान थिएन भन्ने कुरामा प्रस्ट थिए। विभिन्न जाति र धर्मावलम्बीको ठूलो नेपाली जमातलाई राष्ट्रका रूपमा गठन गर्ने प्रयास उनीहरू (राजा) बाट भएन भन्ने ठम्याइ बीपीको छ।बीपीलाई राजाकेन्द्री राष्ट्रियताको फूलमाला लगाइदिने काम उनको निधनपछि भएको पाइन्छ, त्यो पनि दरबारको सुनियोजित चालमा। २०३३ सालमा मेलमिलापको नीति लिएर बीपी नेपाल फर्केपछि उनको यो नीति दरबारका लागि निल्नु न ओकल्नुको अवस्थामा पुगेको थियो। राजसंस्थाको निरन्तरता र उपयोगिताबारे बीपीका कथन स्ट्राटेजिक महत्त्वका थिए। त्यसैले ती कतिपय स्टेटमेन्ट उनको चिन्तन र दर्शनसँग मेल खाँदैनन्। यी स्टेटमेन्ट राजनीतिकरणनीतिक सापेक्षतामा हेर्नुपर्ने हुन्छ। उनको निधनपछि यस्ता केही स्टेटमेन्टलाई बढाइचढाइ गरेर दरबारले कांग्रेसलाई भुत्ते बनाउने प्रयत्न गर्यो। कांग्रेसी त्यसैमा मक्ख भए। त्यसको लिगेसीले कांग्रेस र अझ बढी उनकै वंशज नेतृत्वमा प्रभाव जमाएको छ।धर्मनिरपेक्षता बीपीको जीवन दर्शनमा मात्र होइन, स्वयं कोइराला परिवारको संस्कारमा समेत पाइन्छ। यसको मुख्य उद्देश्य राजनीतिक सत्ताका लागि धर्मको उपयोग नगर्ने भन्ने हो। धार्मिक अवधारणा र मान्यतामा शासन चलाउने कुरा हुन्न। तर यसको अर्थ यो पनि होइन, राजनीति गर्नेमा धार्मिक निष्ठा हुनु हुँदैन। धर्मले अपेक्षा गर्ने सत्य निष्ठाको आचरण आज समाजमै छैन, अहिले राजनीति गरिरहेकाहरूले हिन्दु राज्यको कुरा गर्नु त ढोंग र पाखण्डबाहेक केही होइन।संघीयता लोकतन्त्रकै एउटा संरचना हो। बीपीको समय संघीयताको आवाज उठाउने अवस्थामा थिएन। लोकतन्त्र खोसिएका बेला संघीयताको आवाज पनि उठ्न सक्तैन। संघीयताबारे बीपीले के बोले बोलेनन् भनेर खोजी गर्नु पनि त्यति जरुरी छैन। नेपालको जस्तो विविधतापूर्ण राष्ट्रिय बनोट भएको देशमा संघीयताको मागलाई स्वाभाविक मान्नुपर्छ। यसलाई राष्ट्रियताको पूरक मान्ने हो भने समस्या केही छैन। तर पञ्चायतकालको जस्तै गोर्खा विजयगाथालाई राष्ट्रियता मान्ने राजनीति हावी छ। कांग्रेस पनि त्यसैको लाचार छाया भएको छ। बीपीको राष्ट्रियतासम्बन्धी विचारलाई मनन गर्ने हो भने त्यसले संघीयतालाई नकारेको छैन। माथि उद्धरण गरेका उनका भनाइले नै यसबारेमा उत्तर दिन्छ।बीपीपछिको विश्व राजनीतिक बहसमा धेरै नयाँ कुरा आएका छन्। उनको समय शीतयुद्धको थियो। अन्तर्देशीय द्वन्द्वको समय थियो। लोकतन्त्र नभएका देशमा लोकतन्त्र बहालीका लागि परम्परागत संघर्ष वा आन्दोलन चलेका थिए। तर उनीपछि बितेका तीन दशकमा विश्व राजनीतिको मुद्दा नै बदलिएको छ। प्रकृति बदलिएको छ। अहिले आन्तरिक द्वन्द्व बढी हावी भएका छन्। पहिचान, पहँुच, समावेशीकरण, समानुपातिक प्रतिनिधित्व र सहभागिताजस्ता विषय प्रखर भएर आएका छन्। यसको सम्बोधन परम्परागत लोतान्त्रिक औजार र उपायबाट सहज छैन। यो कुरा नबुझ्ने र बुझ्न नचाहने पार्टी र नेतृत्व आफैं असान्दर्भिक हुने सम्भावना छ। एउटा चुनाव जित्दैमा वा हार्दैमा जनताभित्र बसेको म छैन भन्ने भावनाको कम आकलन गर्न हँुदैन। बीपीले भनेजस्तै पार्टीले चुनावलाई सबै मानिस जोड्ने नयाँ एजेन्डा र आन्दोलनको पर्याय बनाउनु जरुरी छ।समस्या बीपीले प्रतिपादन गरेको विचार र मान्यता वा दृष्टिकोणमा होइन, त्यसको विवेकशील र समयसापेक्ष बुझाइ राख्न नसक्ने र नचाहने कांग्रेसी पुस्ताको हो। बीपीको चिन्तन आउटडेटेड भएको छैन। त्यसमा अन्तर्निहित कतिपय कुरा अहिले पनि उत्तिकै सान्दर्भिक भएका छन्। गणतन्त्र अझ बढी सान्दर्भिक भएको छ। लोकतन्त्रमा राजाको पनि घाँटी जोडिएको छ भन्ने बीपीको भनाइ आज सत्य साबित भएको छ। लोकतन्त्रबाट आफूलाई अलग गर्दा राजतन्त्र गयो। तर गणतन्त्र आए पनि राष्ट्रियताको सोच र अवधारणा फराकिलो हुन सकेका छैन।"
स्थानीय तह निस्तेज पार्ने कसरत,"स्थानीय तहलाई अधिकार सम्पन्न बनाउने विषयमा अहिले मतभेद देखा पर्न थालेको छ। संविधान निर्माण र जारी गर्ने समयमा सिंहदरबारका अधिकारहरू गाउँसम्म पुर्याएको दाबी गरे पनि अहिले ठूला केही दल र कर्मचारी तन्त्र स्थानीय तहलाई दिएको अधिकार कटौती गर्ने मनस्थितिमा रहेको देखिन थालेको छ। प्रथम चरणको स्थानीय तहको चुनाव भई गाउँ तथा नगरपरिषद्हरूले प्रथम बजेट, नीति तथा कार्यक्रमसमेत तय गरिरहेको सन्दर्भमा उनीहरूले प्राप्त गरेको अधिकार काटेर पुन: सिंहदरबारमै फर्काउने कसरत थालेको देखिन्छ। स्थानीय तहको निर्वाचन हुनुअगावै सरकारले स्थानीय शासन सञ्चालन कानुन निर्माण गरिसक्नुपर्नेमा बल्ल संसद्मा विधेयक छलफल प्रक्रियामा छ। कानुन अभावमा जनप्रतिनिधिहरूसमेत अलमलमा परिरहेका छन्। कर उठाउने, संघ र केन्द्र सरकारलाई प्रदान गर्ने, विकास निर्माणका योजना तर्जुमा गर्ने, स्थानीय तहमा रहेका अनेक समस्या छलफल गरी न्याय निरुपण गर्ने, जनप्रतिनिधिहरूलाई तलबभत्ता तोक्ने र त्यसको चाँजो मिलाउने आदि तमाम विषयमा अन्योल हुँदा सेवाग्राहीका साथै जनप्रतिनिधिहरू नै अलमलमा परेका छन्। स्पष्ट निर्देशिकाको अभावमा कतिपय विजयी प्रतिनिधिहरूमा समेत गाउँपालिका र नगरपालिकामा आफ्नो अल्पमत र बहुमत रहेको भन्दै दम्भ प्रदर्शन गर्नेजस्ता कार्य हुन थालेका छन्। विभिन्न दलका तर्फबाट उम्मेदवार भई विजय हासिल गरेका जनप्रतिनिधिहरूले नै आफ्नो माग पूरा गराउनका निम्ति परिषद् बैठक नै अवरुद्ध पार्ने, होहल्ला गर्ने, तालाबन्दी गर्ने, राज्यको सम्पत्ति तोडफोड गर्नेजस्ता कार्य गर्न थाल्नुलाई शुभसंकेत मान्न सकिन्न। घर जलाएर त्यसको राप ताप्ने र खरानी धसेर डाहा शमन गर्ने प्रवृत्तिले कसैको हित गर्दैन। बहुमतको दम्भ र अल्पमतको रडाको दुवैको घनचक्करमा स्थानीय तह परिरहँदा अबको निकास के हुन सक्छ भन्ने निर्देश नहँुदा अहिले समस्याले विकराल रूप लिँदै छ। यही स्थिति अन्यत्र पनि महामारी रोगका रूपमा फैलिए स्थानीय शासनले परिकल्पना गरेका लक्ष्यहरू पूरा हुन सक्ने देखिन्न। यसर्थ स्थानीय तहलाई मजबुत र अधिकार सम्पन्न तुल्याउने कुरामा दुईमत हुनु हुन्न। साथै अल्पमत र बहुमतको राजनीतिक चक्करमा पारेर स्थानीय तहलाई फेरि पनि कहींकतैबाट पंगु बनाउने काम गर्नु कसैको हितमा छैन। डा धनपति कोइरालाकावासोती, नवलपरासीसंविधानले स्थानीय तह (गाउँपालिका र नगरपालिका) लाई अधिकारसम्पन्न स्वायत्त स्थानीय सरकारका रूपमा परिकल्पना गरेको छ। यस्ता तहमा निर्वाचित पदाधिकारीले हाल ऐनसम्मत तथा व्यवस्थित ढंगबाट कार्य सञ्चालन गर्न सकेका छैनन्। ती अनेक कठिनाइ र सकस भोग्दै छन्। संविधानको अनुसूची ८ र ९ मा व्यवस्थित अधिकार प्रयोगार्थ आवश्यक ऐनका लागि प्रस्तुत विधेयक संसद्बाट पारित हुन विलम्ब भइरहेछ। संघीय मामिला तथा स्थानीय विकास मन्त्रालयबाट जारी आदेशअनुसार काम गर्दा अधिकारमा कटौती भएको गुनासो छ भने पदाधिकारीहरूका काम, कर्तव्य र अधिकार तथा सुविधा (आकर्षक तलब भत्ताको अपेक्षा राखेका) सम्बन्धमा स्पष्ट हुन सकेको छैन। व्यवस्थापिकीय अधिकार प्रयोगको प्रक्रिया प्रदेश कानुनबमोजिम हुने प्रावधान भएकाले प्रदेशसभाले कानुन नबनाएसम्म वञ्चित हुनेछन्। स्थानीय तहबीच समन्वयका लागि जिल्ला सभा र जिल्ला समन्वय समितिले मूर्तरूप पाएका छैनन्। सरकारका केही कार्यालय स्थानीय तहको शाखामा रूपान्तरण हुन बाँकी नै छ। स्थानीय तहमा कर्मचारी समायोजनका लागि प्रस्तुत विधेयकका कतिपय दफा विवादास्पद रहेकाले संशोधनको प्रस्ताव आएको छ। खटाइएका कर्मचारीले पनि किचलो झिकेका छन्। जनशक्तिको समुचित व्यवस्थापन चुनौतीपूर्ण छ। स्थानीय तहलाई आर्थिक स्रोत बाँडफाँडका निम्तिसमेत राष्ट्रिय प्राकृतिक स्रोत तथा वित्त आयोग गठनमा ढिला भइरहेको छ। यस्ता अनगिन्ती समस्या शीघ्र समाधानका लागि उच्चस्तरीय राजनीतिक नेतृत्व सक्रिय रही गम्भीरतापूर्वक समयमै निर्णय नगर्ने हो भने अन्योल झन् घनीभूत हुनेछ, परिणामत: जनप्रतिनिधिहरूमा निराशा छाउने र जनआक्रोश देखा पर्नेछ। विदुर केसीस्युचाटार, काठमाडौंस्थानीय निर्वाचनबाट छानिएका जनप्रतिनिधिहरूले गाउँपालिका तथा नगरपालिका कार्यालयहरूमा भौतिक संरचना अभाव भएर जनतालाई सेवा दिन समस्या भएका समाचार आइरहेका छन्। प्रत्येक आर्थिक वर्षमा विनियोजित हुने विकास बजेटले न साबिकको गाविस र नगरपालिकाको कार्यालय व्यवस्थापन भयो न अन्य सामाजिक आर्थिक विकासले गति लियो। जतिबेला देश संघीय संरचनामा जाने निर्णय भएको थियो, त्यतिबेलाबाटै गाउँपालिका र नगरपालिकाका कार्यालयहरूको व्यवस्थापनका लागि भौतिक संरचना बन्नुपर्ने थियो। त्यसमा कसैको पनि ध्यान पुगेन। अहिले स्थानीय तहबाट जनताले समग्र विकासको अपेक्षा गरेका छन्। तर जनप्रतिनिधिहरूलाई कार्यालय व्यवस्थापनको चुनौतीले सताएको छ। रामबहादुर पुनजानकी गाउँपालिका३, बाँके हामीले भुलेको त्रिदेशीय बिन्दुभारत, भुटान तथा चीनबीच त्रिपक्षीय सीमा विवाद, त्यसबाट नेपाललाई पर्न सक्ने प्रभाव र नेपालले चाल्नुपर्ने उचित कूटनीतिक कदमका सम्बन्धमा सुधीर शर्माले कान्तिपुर दैनिकमा लगातार लेखेका लेख अति तथ्यपरक र सुझावयोग्य छन्। नेपाल सरकार, परराष्ट्र मन्त्रालय तथा नेपाली कूटनीतिज्ञहरूका लागि अत्यन्त उपयोगी रहेका यी लेखबाट नेपालभारतचीन सम्बन्धबारे नेपाली जनता पनि पूर्ण जानकार भएका छन्। राजा महेन्द्र शाहलाई प्रजातन्त्र हरण गरेको केवल एउटा बहानामा राजनीतिक दलहरूले आलोचना गर्ने गरेका छन्। तर मुलुकका लागि चाहिने न्यूनतम कूटनीतिक आधारहरू तिनै महेन्द्रले बनाएका हुन् भन्ने कुरामा भने उनीहरू बुझ पचाउँछन्। यस्ता पूर्वाग्रही सोचविरुद्ध शर्माको यो निष्पक्ष लेख अत्यन्त सान्दर्भिक छ। लेखमार्फत उहाँले प्रस्ट भन्नुभएको छ कि राजा महेन्द्रकै दूरदर्शिताले नेपालको चिनियाँ सीमा क्षेत्रमा तैनाथ भारतीय सुरक्षा चेकपोस्टहरूलाई हटाइएको थियो। आज ती चेकपोस्ट भइरहेका भए नेपालको उत्तरी सीमा क्षेत्रमा सदैव तनाव हुने थियो हालको दोक्लममा जस्तै। भारतीय फौजलाई हटाएर पनि भारत र चीनसँग समदूरीको न्यायोचित कूटनीतिक सम्बन्ध बनाइराख्न सक्ने दूरदर्शी राजालाई फगत निरंकुश भनी निराधार गाली गर्ने र उसको देशभक्तिलाई महेन्द्रीय राष्ट्रवाद भनी गलत राजनीतिक आवरण दिनेहरूका लागि यो लेख व्यंग्यात्मक छ। त्रिदेशीय क्षेत्रमा रहेको भारतबाट अतिक्रमित नेपालको कालापानी लिपुलेकको विवादमा राजनीतिक र कूटनीतिक समाधान निकालिनुपर्छ भनी आवाज उठाउने दार्चुलाका सांसद प्रेमसिंह धामी र सीमाविज्ञ बुद्धिनारायण श्रेष्ठको सान्दर्भिक चर्चा गरेर शर्माले राम्रो काम गर्नुभएको छ। शर्माले भनेजस्तै विवादित कालापानी क्षेत्रमा तैनाथ भारतीय सैनिक टुकडी फर्काउने र नेपालको आफ्नो सुरक्षा टुकडी राखी भारतलाई सुरक्षा प्रत्याभूति दिन सक्ने गरी कूटनीतिक कदम चाल्न नेपाल सरकारले ढिलो गर्नु हुन्न। होइन भने दोक्लमको जस्तो त्रिपक्षीय विवाद कालापानीमा नहोला भन्न सकिन्न। उज्ज्वल उत्सर्गमिर्चैया, सिरहा कमिसनको खेल बन्द गर६० वर्ष पहिले नेपाल वायु सेवा निगम सँगसँगै सेवा सुरु गरेको थाई एयरवेजसँग आज सयभन्दा बढी जहाज छन् अनि ८५ भन्दा बढी गन्तव्य छन्। हामी भने ६० वर्षमा ३ वटा जहाजबाट बल्लतल्ल अनलाइन बुकिङ सुरु गर्दै छौं। हाम्रो देशमा कुनै प्रतिस्पर्धा छैन, कुनै समस्या छैन तैपनि निगम घाटामा जानुको कारण के हो? मुलुकका कलकारखाना, खानेपानी, बिजुली, तेल, औषधि, चुरोट, चिनी, सिमेन्ट र टायर उद्योग कि बन्द भए कि घाटामा गए। हाम्रोमा उही राजनीति पार्टी, उही दल र दलका नेता उही तर पनि एयरलाइन्सदेखि कलकारखानाहरू किन घाटामा? कर्मचारीहरूलाई कम्पनी घाटामा जाओस् कि बन्द होस् मतलब देखिँदैन। आफ्नो कमिसन र भत्ता पाए पुग्यो। हामीले २ महिनालाई भाडामा विमान लिन पनि मेसो मिलाउन सकेनौं, भएका केही उडान पनि कटौती भए। सरकारले देशभरिका निगम कम्पनीभित्र पर्ने युनियन, संगठनहरू सबै खारेज गरेर घुसखोरी र कमिसनखोरी बन्द नगरे त्यही निगम पनि भाडामा लगाउनुपर्ने अवस्था आउन बेर छैन। लक्ष्मण आचार्य बर्दघाट१३, नवलपरासी वर्षासँगै बाढीपहिरोको सन्त्रासअविरल वर्षा र बाढीका कारण नेपालको स्थिति वर्षैपिच्छे भयावह बन्दै गएको यथार्थबाट हामी अनभिज्ञ छैनौं। हामीकहाँ प्राकृतिक प्रकोपभन्दा चुरेको दोहन, वनविनाश, सडक बनाउने नाममा डोजरले अन्धाधुन्ध पहाड भत्काउने कार्यदेखि जथाभावी छरिएर रहेका बस्ती बाढी र भूस्खलनका प्रमुख कारण बन्दै आएका छन्। यसै सन्दर्भमा बिहीबारको मुखपृष्ठमा पहिरोमा पुरिए ७ घर, कैयौं विस्थापित शीर्षक दिएर प्रकाशित खबरले वर्षासँग गाँसिएको अनहोनी प्रतिबिम्बित गरेको छ। धादिङको विकट बस्ती गंगाजमुना२, पुन्द्रुङमा मंगलबार गएको पहिरोमा ७ घर पुरिएका, १७ परिवारको बिल्लीबाठ भई घर छोडेर भाग्न बाध्य भएका र ८ वटा बस्ती तत्काल सार्नुपर्ने निर्णय गरिएको खबर देशको कारुणिक दृश्यको प्रतिबिम्ब बनेको छ। २ वर्षअघिको महाभूकम्पपछि सर्वेक्षणमा जुटेका भूगर्भविदले उत्तरी भेगका ८ बस्ती स्थानान्तरण गर्नुपर्ने सिफारिस गरे पनि सरकार कानमा तेल हालेर बसिरह्यो। शासकवर्गले न बाढी नियन्त्रण गर्न सक्यो, न भरपर्दो योजना नै अघि सार्न सफल भयो। फलस्वरूप मनसुन वर्षासँगै दिनहँुजसो अवाञ्छित खबर आउने क्रम जारी छ। यत्रतत्र बाढीपहिरोको सन्त्रास बढेको छ, सर्वसाधारणबीच कोलाहल मच्चिएको छ। स्विट्जरल्यान्ड सम्झेर र्याल चुहाइरहने शासकवर्ग किन त्यहाँको जस्तो भूव्यवस्थापन नीति अघि सार्न सक्दैन? डा भुवनेश्वर शर्माचन्द्रागिरि२, काठमाडौं योगमायाको कदरअसार ३१ को कान्तिपुर कोसेलीमा प्रकाशित योगमायाका तस्बिरहरू शीर्षकको लेख पढेँ। १९२० को दशकमा भोजपुर जिल्लामा जन्मेकी योगमाया न्यौपानेका बारेमा २०२० सालयता लेखिँदै आएको भए पनि उनको वास्तविक तस्बिर सार्वजनिक हुन सकेको छैन। उनका अनुयायीहरूले चार हात भएको देवीको तस्बिरमा पूजा गर्दै आएको पाइएको छ। साहसी सुधारक योगमायाले १९९८ असार २२ गते ६८ जना अनुयायीसहित अरुण नदीमा हाम फालेर जलसमाधि लिएकी थिइन्। ७६ वर्षअगाडिको उनको यो कदमको कदर आजको समाजले कसरी गर्छ? उनको एउटा सही तस्बिर पत्ता लाग्न नसकेको अवस्थामा योगदानअनुसारको तस्बिर बन्नुपर्छ। आज पनि नेपाली महिलाले कुप्रथा र अन्धविश्वासका कारण हिंसा भोग्दै आएका छन्। यस्ता भेदभाव र हिंसा अन्त्यले मात्र योगमायाको आत्माले शान्ति पाउँछ। साबित्रा मैनाली बाराकोटीताकेश्वर८, काठमाडौं बाछिटाबाट बच्ने उपाय हरिबहादुर थापा तथा चन्द्रशेखर अधिकारीले भारतचीन युद्धका बाछिटा शीर्षक आलेखमा भारत र चीनबीच मडारिएको युद्ध बादल वर्षामा परिणत भइहाल्यो भने त्यसको बाछिटा हामीकहाँ के कति र कस्तो पर्ला भनी आकलन गर्नुभएको छ। आम नेपालीले त्यति नसोचिने भए पनि विद्वत् वर्गमा यो चिन्ताले सताएको छ। यही कुरा हाम्रो देश हाँक्ने नेतृत्व वर्गमा भने अलिकति पनि झल्केको छ जस्तो लाग्दैन। यस्तो अवस्थामा कूतनीतिक चहलपहल र राजनीति पंक्तिमा राष्ट्रिय स्तरको बहसविश्लेषण केही देखिँदैन। सरकारका तर्फबाट सबै दलसँग सल्लाह सुझाव लिने, दुवै छिमेकीले नेपालको दृष्टिकोण कूटनीतिक तवरबाट सोधीखोजी गरिहाले के जवाफ दिने र हाम्रो भूमिका के हुने भनी धारणा तय गर्नु पर्दैन र? हामीजस्ता आर्थिक तथा सामरिक हिसाबले कमजोर राष्ट्रले खेल्नुपर्ने भूमिका निर्धारणमा पुराना कूतनीतिज्ञहरूको सल्लाह, पुराना तर सफल राजनीतिज्ञहरूको विचार फलदायी बन्न सक्छ। यतिबेला हामीले एक भएर कूटनीतिक कौशलता देखाउनुपर्छ। केही पनि बोल्दै नबोल्नु र राजनीतिक छलफल नहुनु कौशलता होइन। केदारनाथ त्रिपाठी बुढानीलकण्ठ, काठमाडौं सवारी चालक नै दोषी हुन् सवारी दुर्घटनामा मानिसको मृत्यु भएका खबर दिनहुँजसो सार्वजनिक हुन्छन्। अधिकांशत: सवारी साधनले ठक्कर दिएर दुर्घटना हुने गरेको हामी सबैले देखेका छौं। ट्राफिक प्रहरीले ४० प्रतिशत ज्यान जाने दुर्घटना पैदलयात्रीका कारण हुने गरेको तथ्यांक सार्वजनिक गरेको छ। पैदलयात्रीले लापरबाही गरेकै हुन् तर अधिकांश मृत्युका घटनामा सवारी चालकको दोष छ। सडक विभागले सडकमा गति सीमा तोकेको छ। गति सीमा पालन गरेर साधन चलाएको र चालकले अगाडि नै हेरेको भए पैदलयात्रीको गल्ती भए पनि सायदै ज्यान जान्छ। सडक सुरक्षित बनाउन नसक्नु सरकारको कमजोरी हो। सवारी साधनको लापरबाही वा गल्तीका कारण दुर्घटना भएको अवस्थामा बिमा कम्पनीबाट क्षतिपूर्ति पाउन कठिन हुने भएकाले हुनु क्षति भइसक्यो, अब चालकलाई दु:ख दिएर के गर्नु भन्दै आर्थिक लेनदेन र दबाब दिएर घटना मिलाउने गरिएको छ। सडक फराकिलो बनाउने, पेटी निर्माण गर्ने, चिल्लो बनाउने कार्य तत्काल गर्न नसके पनि गति सीमा लागू गर्ने तथा पछाडिको साधनलाई बाधा पुग्ने गरी जथाभावी रोक्ने र नियमविपरीत ओभरटेक गर्ने चालकका लापरबाहीलाई पूर्णत: अन्त्य गर्न भरपुर प्रयत्न गरिनुपर्छ। सडकमा सवारीको व्यवस्थापन सुरक्षाका दृष्टिकोणले मात्र गरेर पुग्दैन। अधिकारमा आधारित ट्राफिक व्यवस्थापन हुनुपर्छ। अब स्थानीय जनप्रतिनिधि आएका छन्। बस्ती टोलका सडकमा २० किमिको गति सीमा कार्यान्वयन गर्न तल्लो तहमै जनचेतना र कारबाहीको अभियान सञ्चालन गर्नुपर्छ। पेटी छुट्याइएका राजमार्ग (हाइवे) बाहेक सबै सडकमा पहिलो प्राथमिकता पैदलयात्री र वस्तु चौपायाको हो भन्ने चेतना फैलाउनुपर्छ। रमेश घिमिरेसालझन्डी, रुपन्देही"
गोर्खाल्यान्ड नहुनुको एउटा कारण चिकन्स नेक हो,"भारत, पश्चिम बंगालको पर्यटकीय नगरी दार्जिलिङमा महिना दिनभन्दा लामो समयदेखि अलग राज्य गोर्खाल्यान्ड को माग उत्कर्षमा छ। खासगरी माध्यमिक शिक्षामा बंगाली भाषा अनिवार्य गर्न खोज्ने बंगाल सरकारको निर्णयको विरोधवाट सुरू भएको आन्दोलन यतिबेला छुट्टै राज्यको मागमा केन्द्रित छ। यसको पृष्ठभूमि र सम्भावनाबारे कुराकानी गरिएको छ गोर्खाल्यान्ड आन्दोलनबारे लामो समयदेखि अध्ययन गरिरहेका राजनीतिक विश्लेषक सीके (चन्द्रकिशोर) श्रेष्ठसँग। उनी नेपालीभाषी भारतीय (गोर्खा) हरुको छाता संगठन भारतीय गोर्खा परिसंघमा सन् २००६ देखि चार वर्ष वर्किङ प्रेसिडेन्ट रहिसकेका छन्। प्रस्तुत छ, जारी गोर्खाल्यान्ड आन्दोलनकै सेरोफेरोमा दार्जिलिङ पुगेर कान्तिपुर संवाददाता पर्वत पोर्तेलले श्रेष्ठसँग लिएको अन्तर्वार्ताको सम्पादित अंश :गोर्खाल्यान्ड कस्तोखालको आन्दोलन हो?देख्दाखेरी दार्जिलिङकेन्द्रित आन्दोलन जस्तो देखिए पनि यसको मूल मुद्दाचाहिं राष्ट्रिय नै हो। दार्जिलिङ आन्दोलनको इपिसेन्टर हो। यो आन्दोलनको भूकम्पले अहिले सिंगो भारतलाई नै हल्लाइरहेको छ। विदेशमा पनि चर्चा भइरहेछ। दार्जिलिङ बढी प्रभावित भएकोचाहिं इपिसेन्टर भएर मात्रै हो। त्यसैले यसको महत्त्व बढेको हो। गोर्खाल्यान्डको रोग भारतभरि फैलिएको छ। मुख्य रोग भनेको राष्ट्रिय पहिचानको संकट नै हो। भारतमा रहेको गोर्खाहरूको सुरक्षा र पहिचानमा यो आन्दोलन केन्द्रित छ। तपाईंहरूको आन्दोलन सधैं लम्बिँदै जाने तर गन्तव्यसम्म नपुग्ने कारण के होला?सीमा हुँदैन आन्दोलनको। त्यो राष्ट्रव्यापी स्वरूप र राष्ट्रिय महत्त्वमा निर्भर हुन्छ। देशले गोर्खा जातिलाई न्याय दिनुपर्ने कुरा यसमा जोडिएको छ। राजनीतिक नेतृत्व सधैं दार्जिलिङको हातमा छ। नेतृत्वकर्ता दार्जिलिङका लोकल पार्टी भएकाले मुद्दा राष्ट्रिय भए पनि भोट, क्याडरलगायत समस्याले उनीहरू क्षेत्रीय पोकापत्यौरामा अल्झिएका छन्। क्षेत्रीय पार्टीहरूको तुष्टीकरणले राष्ट्रियस्तरको मागलाई अड्काउन सकिन्छ होला भनेर बेलाबेलामा प्याकेज दिइरहेको छ राज्य र केन्द्रले। ससाना स्वशासित आधाउधी क्षमताका इकाइ बंगालकै अधीनमा दिएर झारा टार्ने, भुल्याउने प्रयास भइरहेको छ। दलहरू पनि गोर्खाल्यान्ड कहिलेकहिले, यही भए पनि थापौं भनेर जनतालाई पनि थुम्थुम्याउने प्रवृत्ति सुवास घिसिङको समयदेखि नै भएको हो। त्यही कारण यो आन्दोलन यसरी तन्किँदै गएको हो। अर्को कुरा पनि के छ भने जति पनि आन्दोलनको पैरवी गर्ने क्षेत्रीय दलहरू छन्, उनीहरूमा राष्ट्रियस्तरको सोचविचार पटक्कै छैन। डेढ करोड भारतीय गोर्खाको समस्या के हो भनेर बुझ्नेबुझाउन सक्ने दलहरू धेरै कम छन्। दलहरू इमानदार र प्रतिबद्ध छन्, यसमा कुनै शंका छैन तर उनीहरू अवधारणामा प्रस्ट छैनन्। आन्दोलन असफलताका धेरै कारणमध्ये यो पनि एउटा हो। आन्दोलन सुरु भएको महिना दिन नाघिसक्यो, उपलब्धि हासिल भएको छैन, यसको कुनै विकल्प देख्नुहुन्न?महिनौं दिनदेखि जनता आन्दोलित छन्। भोकभोकै मर्न तयार छौं तर गोर्खाल्यान्ड बनाएरै छाड्छौं भनेर जनता जागिरहेका छन्। निर्णायक आन्दोलन गरांै, पटुका कसेर बस्छौं भनेका छन्। जनताको यो इमानदारी र प्रतिबद्धतालाई सलाम गर्नैपर्छ। तर, समाधानको बाटो बन्द, हड्ताल र तोडफोड होइन। समाधान त केन्द्रमै छ। केन्द्र भनेको मान्छे होइन, व्यवस्था हो। यो व्यवस्थालाई मान्छेले चलाएको छ। ती मान्छे को हुन् त, जसले यस्तो मुद्दामा निर्णय दिन सक्छन्? ती मान्छेहरूको पहिचान गर्न जरुरी छ। क्षेत्रीय राजनीतिक दलहरूको विचार सुन्दा उनीहरू अझै जमिनमै छन् जस्तो लाग्छ। तर, दार्जिलिङमा जति चिच्याए पनि, जति नै मान्छे मरे पनि केन्द्रले सुन्नेवाला देखिँदैन। अन्तिम निर्णायक लडाइँ पुलिसको ब्यारिकेड मा हँुदैन, टेबलमै गर्नुपर्छ। बैठकमा के भन्ने, मुद्दा के हो, कन्टेन्ट के, गोर्खालाई अलग राज्य किन दिनुपर्ने भन्ने विषयमा रिसर्च सहितको कुरा गर्नुपर्छ। यो क्षेत्रमा अलि कम काम भइरहेको छ। केन्द्र सरकारलाई माग जायज रहेछ भन्ने बनाउन हामीले कठोर अभ्यास गरेकै छैनौं। त्यसबिना गोर्खाल्यान्डको माग पूरा हुने संकेत मचाहिं देख्दिनँ। यसपटक दार्जिलिङका दलहरू साझा मुद्दामा एकमत देखिएका छन्, यसलाई कसरी मूल्यांकन गर्नुहुन्छ? जनता तात्तिएको छ। मिल्नुपर्ने बाध्यता छ दलहरूलाई। बैठकमा जति नै बाझे पनि बाहिर हामी मिलेका छौं भन्न बाध्य छन्। दलहरूबीच एकअर्काप्रति विश्वास पनि बढ्दो छ, यो सकारात्मक हो। अब पारम्परिक राजनीतिका पुराना गोरेटा पछ्याइरहनुपर्छ भन्ने छैन। सोझै भाजपा (भारतीय जनता पार्टी) सँग कुरा गर्दा हुन्छ। केन्द्रमा भाजपाको सरकार पूर्ण बहुमतमा छ। उनीहरूले चाहेमा (छुट्टै राज्य) बन्न सक्छ। भाजपाभित्र उच्च पदका गोर्खाहरू कति छन्? राज्यका अध्यक्ष, महासचिव, सांसद, विधायकहरू छन्। यस्ता हेभिवेट गोर्खाहरूको खाका तयार गर्दा झन्डै २५३० जना देखिन्छन्। आरएसएस र विश्व हिन्दु परिषद्लगायतमा हाम्रा मान्छे कति छन्, त्यो जमात छानेर कोर टिम बनाई पार्टीहरूसँग लबिइङ गर्न सकिन्छ। राष्ट्रपति चुनावलगत्तै हामी यो ढंगले अघि बढ्ने योजना छ। अनि हेर्छौं भारतले गोर्खा जातिलाई न्याय दिन्छ कि दिँदैन? हामीलाई कुनै सरकार र पार्टीले होइन, भारत राष्ट्रले दिनुपर्छ। गोर्खालाई न्याय दिन देश चुकेको छ। खासमा किन चाहिएको हो गोर्खाल्यान्ड? गोर्खाल्यान्ड हाम्रो समस्या होइन, समस्या त भारतमा हाम्रो राष्ट्रिय चिनारी संकट हो। त्यो हाम्रो रोग हो। त्यसको औषधिका रूपमा हाम्रा नाममा राज्य हुनुपर्छ भनेका हौं। गोर्खाल्यान्ड त्यो रोगको निदान हो। गोर्खाका नाममा राज्य हँुदो हो त डेढ करोड गोर्खाको ठाउँ, ठरठेगाना हुने भयो नि। राजनीतिक अधिकारका हिसाबले हेर्ने हो भने चाहिं कुनै पनि अल्पसंख्यक जातिलाई संघीय ढाँचामा राष्ट्रिय पहिचान दिनु भनेको राष्ट्रिय शासनमा भागिदार बनाइनु हो। राष्ट्रिय शासनमा भागिदारी पाएमा समस्या समाधान भइहाल्छ नि। राष्ट्रिय शासनमा भागिदारी पाउने माध्यम गोर्खाल्यान्ड नै हो। अहिलेसम्म गोर्खाल्यान्ड नहुनुको खास कारणचाहिं के हो? गोर्खाल्यान्ड पाएपछि भारतीय गोर्खाहरू नेपालतिर गाभिएर जान्छन् भन्ने भ्रमपूर्ण तर्क नै यसको कारण हो। यो मूर्खता हो। हामी भारतीय हौं। हामीमाथि मेड इन नेपाल को स्ट्याम्प लागेको छ, त्यो मेटाएर मेड इन इन्डिया को छाप लगाउँ भन्ने हाम्रो मुख्य माग हो। त्यस्तो जाति कसरी नेपालमा गाभिन्छ हौ? यो कल्पनाभन्दा बाहिरको असम्भव कुरा हो। नदिने बराजुले आइतबार बार्छिन् भने जस्तो मात्रै हो यो। यसमा कुनै दम छैन। सत्यता छैन। मिडियाहरूले पनि यस्तै भ्रमपूर्ण प्रचार गरिरहेका छन्, त्यो आपत्तिजनक छ। हामी भारतीय हुन पाएनौं भनेर तड्पिरहेका छौं। यसकारण हामी भारतीय हुन चाहन्छौं, किनकि हामीले निर्माण गरेका हौं भारतलाई। गान्धी र सुवासचन्द्र बोसहरूको अभियानमा हामी सहभागी छौं। यो देशका लागि ज्यान आहूति दिएका छांै। यहाँ अरू जातिको जति हक छ, हाम्रो त्यति नै छ। तर आफैंले निर्माण गरेको देशमा पाहुनाजस्तो भएर बस्नुको पीडा हामीलाई छ। जहिल्यै विदेशीका रूपमा हेरिनुजस्तो दु:ख के हुन सक्छ? भाषा विवादसँग गोर्खाल्यान्ड आन्दोलनको के सम्बन्ध छ?खास सम्बन्ध छैन, साइड इफेक्ट जस्तो मात्रै हो। खासमा भाषामा कुनै विवाद नै थिएन। केही महिनाअघि केन्द्र सरकारले त्रिभाषा फर्मुला घोषणा गर्यो। त्रिभाषामा पहिलो मातृभाषा, दोस्रो अंग्रेजी र तेस्रो राष्ट्रिय भाषाका रूपमा हिन्दी बनाउने निर्णय गर्यो। बंगालकी मुख्यमन्त्री ममता बेनर्जीले तत्काल प्रतिक्रिया व्यक्त गरिन् हिन्दी किन पढ्ने? त्रिभाषा फर्मुलामा तेस्रो भाषा राज्यको भाषा पढ्नुपर्छ भनिन्। यसो हँुदा दार्जिलिङमा नेपाली, अंग्रेजी र बंगाली भाषा पढ्नुपर्ने भयो। उनले खासमा केन्द्रलाई काउन्टर दिन भनेको कुराले दार्जिलिङमा आगो बलिहाल्यो। के निहुँ पाउँ भइरहेको थियो दार्जिलिङका दलहरूलाई। त्यही कारण आन्दोलन चर्कियो। भाषाकै विषय गोर्खाल्यान्ड आन्दोलनसँग जोडियो। यति त ठीकै थियो। ममताले फेरि बंगालमा बसेर बंगाली भाषा, संस्कृति र रीतिरिवाज नमान्ने भनेर धम्क्याउने प्रयत्न गरिन्। त्यसपछि कुरा झन् उग्र भइदियो। आफ्नो प्रभुत्व देखाउन ममताले दार्जिलिङमा क्याबिनेट मिटिङ गर्ने मूर्खतापूर्ण निर्णय गरिन्। त्यसपछि आन्दोलनमा ममता र बंगाल सरकारविरुद्ध जनउभार बढ्यो। यसपालिको आन्दोलन जनताका हातमा छ भन्न मिल्छ?सैद्धान्तिक रूपमा त्यसो भन्न मिल्छ। तर, व्यावहारिक रूपमा छैन। जनता अहिले उत्साहित छन्। विगतभन्दा जोसजाँगर देखिएको छ। त्यो सकारात्मक छ। तर, नेता र नेतृत्वबिनाको आन्दोलन सम्भव छैन। अहिलेको आन्दोलनलाई जनताको आन्दोलन भन्नु अव्यावहारिक हुन्छ। नेताभन्दा ठूलो कुरा नेतृत्व हो। व्यक्तिवादी नेतृत्वले हामीलाई कहीं पुर्याउँदैन। विचारवादी नेतृत्व मात्रै फलदायी बन्न सक्छ। अहिले दलहरूबीचको मिलाप नै मिराकल जस्तो भएको छ। विगतमा कुकुरबिरालाझैं बाझ्ने दलहरूको मिलाप गराउन पनि जनताको ठूलो देन छ। यस्तो अवस्था अहिलेसम्म दार्जिलिङमा आएको थाहा थिएन। यत्रा पार्टीहरू एक ठाउँमा छन्, केही समाधान निस्केला भन्ने आशामा जनता छन्। सुवास घिसिङको समयमा यस्तो अवस्था कहिल्यै आउन सकेन। उनको एकछत्र राज थियो। विपक्षीलाई जसरी पनि पाखा लगाउने उनको रणनीति हुन्थ्यो। पहिला पार्टीलाई एलिमिनेट, मानेन भने मान्छेलाई नै एलिमिनेट गर्ने उनको हिंसात्मक स्वभाव थियो। सन् १९८६ को जस्तो हिंसात्मक आन्दोलन दोहोरिने सम्भावना छ? सम्भावना छैन। किनभने त्यसको परिणति जनताले भोगे। त्यस्तै परिस्थिति ल्याउने पक्षमा जनता नै छैनन्। ८६ को आन्दोलनताका घिसिङ बढी नै उत्तेजित बनेका थिए। उनी काट्ने, मार्नेबाहेक भाषण गर्दैनथे। त्यो अवस्था अहिले छैन। समय पनि पहिला जस्तो छैन। जनता पनि शिक्षित बनिसकेका छन्। कुनै एउटा पार्टीको वर्चस्व पनि छैन। अहिलेसम्मका बैठकहरू सामूहिक सल्लाहबमोजिम नै भइरहेका छन्। कुनै पार्टी हावी हुन खोजेको देखिन्न। गोर्खा जनमुक्ति मोर्चा र विमल गुरुङको नेतृत्व स्विकार्ने पक्षमा सबै पार्टी एकमत देखिएका छन्। नेतृत्व जसले गरे पनि निर्णयचाहिँ सामूहिक र जनताका हितमा हुनुपर्छ भन्ने अडानमा दलहरू छन्। पछिल्लो अवस्था कस्तो छ दार्जिलिङको? आन्दोलन हो, बन्दहड्ताल सुख पाउँछु भनेर गरेको होइन। प्रहरी दमन, छापामारी नयाँ कुरो होइन। विगतका आन्दोलनहरूमा पनि भएकै हो, यसपटक पनि भइरहेछ। बंगाल सरकार संविधान, नियम र कानुनअनुसार चलेको छैन। ममता बेनर्जीको निरंकुश शासनअन्तर्गत चलेको छ। ममताले जे बोल्छिन्, त्यही बंगालको अन्तिम कानुन हुन्छ। आन्दोलन दमन गर्ने बंगालको स्ट्राटेजी नै हो। सरकारले नाकाबन्दी गरिरहेको छ। तर, त्यो नाकाबन्दीले हाम्रो आन्दोलनलाई फाइदै छ। संसारभरबाट सहानुभूति पाइरहेका छौं। नाकाबन्दीको विरोधमा सरकारी कार्यालय घेराउका कार्यक्रमहरू पनि गर्दै छौं। आन्दोलनमा जनधनको क्षति हुनुमा को बढी दोषी छ? व्यक्तिलाई दोष दिन मिल्दैन। संयमको अभाव देखिन्छ। आन्दोलनकारी र (सरकारी) फोर्स दुवैले संयम अपनाएको भए ७८ जना मान्छे सहिद हुने नै थिएनन्। आन्दोलनकारी र फोर्स दुवै उत्तेजित बन्दाको परिणतिले नै आन्दोलनलाई हिंसात्मक बन्न प्रेरित गरेजस्तो लाग्छ। आन्दोलन व्यवस्थित गर्न सक्नुपर्छ नेतृत्वले पनि। अव्यवस्थित आन्दोलनले हिंसाको बाटोतिर लैजान सक्छ र क्षति बढ्न सक्छ। त्यसैले व्यवस्थित र संयमित ढंगले आन्दोलन अघि बढाउनुको विकल्प छैन। आन्दोलनकै कारण सिक्किमबंगाल सम्बन्धमा दरार उत्पन्न भएको मान्न मिल्छ? यसअघिका आन्दोलनमा सिक्किम तटस्थ बस्दै आएको थियो। उसले विगतमा आन्दोलनका कारण बाटो सधैं बन्द हुन्छ, समाधान गरिदिनुपर्यो सम्म भन्थ्यो केन्द्र सरकारलाई। तर, यसपटक त कडा चिठी लेखेको छ केन्द्रीय गृहमन्त्री राजनाथ सिंहलाई। प्रधानमन्त्री (नरेन्द्र मोदी) लाई हालै दिल्लीमा भेटेर आएपछि त मुख्यमन्त्री पवन चाम्लिङ झन् कडा रूपमा प्रस्तुत भएका छन्, बंगाल सरकारविरुद्ध र गोर्खाल्यान्ड आन्दोलनको समर्थनमा। उनले हालै ममता बेनर्जीलाई लक्षित गरेरै भने, तिमीहरू चामल बन्द गराउँछौ भने हामी पनि पानी बन्द गरिदिन्छौं। राज्यराज्यबीचको यो कडा द्वन्द्व हो। बंगालको हेपाइ सहन हामी भारतमा गाभिएका हैनौं पनि भने मुख्यमन्त्री चाम्लिङले। इतिहासतर्फ फर्कौं, कहिलेदेखि सुरु भएको हो गोर्खाल्यान्डको माग?कतिपयले सन् १९०७ देखि नै गोर्खाल्यान्डको माग सुरु भएको भन्छन्, त्यसो भन्न मिल्दैन। त्यतिबेला बेलायती शासनका बेला छुट्टै राज्यभन्दा पनि प्रशासनिक इकाइको माग मात्रै राखिएको हो। त्यसपछि पनि पटकपटक आफ्नो स्वाशासन मागेका छन् नेपालीभाषीले। त्यो मागको ग्राफ हेर्दा समयअनुसार बढ्दै गएको छ। सन् १९४३ मा अखिल भारतीय गोर्खा लिग स्थापना भयो। भारत स्वाधीन हुनुअगावै स्थापित यो दलले भारतमा राजनीतिक अधिकारको कुरालाई महत्त्वसाथ उठाएको थियो। सन् ६० को दशकमा बंगालमा बंगलालाई राज्यस्तरीय भाषा बनाउने भनियो। त्यसबेला दार्जिलिङमा अहिले जसरी नै आन्दोलन चर्कियो। बंगालमा बंगला चलाए पनि दार्जिलिङमा चाहिं कार्यालयमा बोल्ने भाषा नेपाली नै हुनुपर्छ भन्ने मागसहितको आन्दोलन करिब दुई वर्षजति भयो। पछि बंगाल सरकार आत्मसमर्पण गर्न बाध्य भयो। सन् ६० कै दशकमा भाषासँगै स्वशासनको माग पुन: उठ्यो। सन् १९७५ मा सिक्किम देश भारतको २२ आंै राज्यका रूपमा गाभियो। हिजोसम्मका सामान्य मान्छेहरू मन्त्री, मुख्यमन्त्री भए। यो देखेर दार्जिलिङ छक्क पर्यो। त्यसपछि सिक्किमको सोझो प्रभाव पर्यो दार्जिलिङमा। सिक्किमको विलय दार्जिलिङको राजनीतिका लागि पनि टर्निङ प्वाइन्ट बनिदियो। छैटौं अनुसूची, स्वायत्तताजस्ता सानातिना अधिकारमै मक्ख परिरहेका हामीलाई सिक्किम विलयपछि राज्य पनि पाइने रहेछ भन्ने हेक्का भयो। तर, राज्य माग्ने साहस दार्जिलिङको नेतृत्वमा थिएन। सन् १९८० को दशकमा सुवास घिसिङको उदयपछि मात्रै अलग राज्यको माग औपचारिक रूपमा मुखर भएको हो। आन्दोलन भएको महिना बितिसक्दा पनि गोर्खाल्यान्डबारे केन्द्र सरकारको धारणा नआउनुको कारण के हुन सक्छ? भाजपाले चुनावी घोषणापत्रमै आफू साना राज्य गठनका पक्षमा रहेको उल्लेख गरे पनि अन्तत: उनीहरूको स्वार्थ पनि भोट नै हो। भाजपाको उद्देश्य के मात्रै हो भने ठूला राज्यका ४५ वटा जिल्ला आफ्ना पक्षमा भए मात्र उसले नयाँ राज्य बनाउन सकिने भनेको हो। आफ्नो पार्टीको जनाधार कमजोर भएको राज्य वा क्षेत्रमा उसलाई कुनै मतलवै छैन। बंगाल रेबेल स्टेट हो। बौद्धिकहरूको राज्य हो। सिद्धान्तमा चलेका धेरै पार्टी छन्। तसर्थ केन्द्रीय पार्टीहरूले बंगाललाई पराजित गरेर आफ्नो वर्चस्व बढाउन खोज्नु फलामको च्युरा चपाउनुजस्तो हो। बंगालमा जम्मा ४२ सांसद छन्, जसमध्ये ४१ सांसद गोर्खाल्यान्डका विपक्षमा छन्। दार्जिलिङबाट जित्ने सांसदको हरिबिजोग हुन्छ। हालका सांसद (एसएस) अहलुवालियाको बिजोग छ। गोर्खाल्यान्डको समर्थन गर्नुपर्ने बाध्यता छ। कोलकाताका आफ्नै पार्टीका सांसद गोर्खाल्यान्डको विपक्षमा छन्। धरातलीय यथार्थ हो यो। तर, दार्जिलिङका जनता यी सब कुरा बुझ्दैनन्। उनीहरूलाई गोर्खाल्यान्ड पाउनुसँग मात्रै मतलव छ। राज्य प्राप्तिका अड्चन केके होलान् भन्ने कुरा जनस्तरमा पनि बुझ्न जरुरी छ। गोर्खाल्यान्ड सम्भव छ त? अहिलेसम्म गोर्खाल्यान्ड हुन नसक्नुका दुइटा बाधा छन्। पहिलो, पश्चिम बंगालभित्रका ४१ जना सांसद हुन्। ती सबै बंगाली हुन्। गोर्खाल्यान्ड नहुनमा पार्टीको हैन, जातिको बाधा छ। पहिला कंग्रेसको सरकारले बाधा गर्यो। अनि सीपीएमको ज्योति बसुको सरकार आयो, त्यस्तै गर्यो। अहिले टीएमसी सरकारले गोर्खाल्यान्ड भए महासंग्राम हुने चेतावनी दिइरहेको छ। भोलि भाजपाको सरकार आए पनि हामीले उही नियति भोग्नुपर्छ। कुनै पनि पार्टीको सरकारले गोर्खाल्यान्डका लागि ४१ जना सांसदलाई चिढ्याएर एकजना (दार्जिलिङका सांसद) लाई खुसी पार्न सक्ने देखिँदैन। दोस्रो बाधा के छ भने गोर्खाल्यान्डको अवस्थिति चिकन्स नेक क्षेत्रमा छ। दार्जिलिङको पश्चिममा नेपाल, उत्तरमा चीन, दक्षिणमा बंगलादेश र पूर्वमा भुटान जोडिएका छन्। यहाँ गोर्खाल्यान्ड दिइयो भने यो क्षेत्र कुनै पनि देशको प्रभावमा पर्न सक्छ भन्ने त्रास भारत सरकारलाई छ। अर्को, नर्थइस्टको बेल्टमा सिक्किमदेखि मिजोरमसम्मका आठवटै राज्यको रेकर्ड राम्रो छैन। राष्ट्रवादको तराजुमा तौलिएर हेर्दा आठै राज्य फेल छन्। सिक्किममा अहिलेसम्म पनि हाम्रो देश फर्काइदे भन्ने आवाज पनि बेलाबेला उठ्ने गरेको छ। मणिपुरमा ४० भन्दा बढी सशस्त्र समूह छन्। केन्द्रको बजेटमध्ये आधा मात्रै सरकारले चलाउँछ, आधा सशस्त्र समूहलाई दिनुपर्ने हुन्छ। नागाल्यान्ड, मिजोरम, मेघालय, त्रिपुरा, असम आदि राज्यमा भारतप्रतिको घृणा अझै तीव्र छ। त्यही बेल्टमा गोर्खाल्यान्ड राज्य माग भइरहेको छ। हामीले हाम्रो माग जायज छ भनेर माग्नु ठीकै छ। तर, दिनेले त राष्ट्र हितमा छ कि छैन, त्यो त पक्कै हेरिरहेको होला। त्यसैले यी समस्या गोर्खाल्यान्ड प्राप्तिको लडाइँका ठूला चुनौती हुन्। त्यसो भए गोर्खाल्यान्डको विकल्प के त?विकल्पका रूपमा युनियन टेरिटोरी हुन सक्ने कुरा पनि गाइँगुइँ सुन्नमा आएको छ। यस्तो क्षेत्रलाई केन्द्रले सोझो शासन गर्छ। तर, त्यो डेट एक्स्पायर व्यवस्था हो, दार्जिलिङलाई सुहाउँदैन। गोर्खाल्यान्ड प्रेस्क्राइब्ड मेडिसिन हो। बजारमा यो अप्राप्य छ। अझैसम्म औषधि प्राप्त भएकै छैन। हाम्रो प्रतिबद्धता औषधिप्रति होइन, रोग निको पार्नुमा हो। रोग निको हुन्छ भने अन्य कम्पनीको औषधि पनि प्रयोग गर्नुपर्ने हुन्छ। हाम्रो सिद्धान्त छ, राष्ट्रिय पहिचानका लागि राष्ट्रिय शासनमा भागिदार ।"
भारत र चीनबीच चेपिने कि जोडिनेर?,"चीनले दक्षिण एसियाका आठ राष्ट्रमध्ये पाँचसँग आफ्नो पाँच हजार किलोमिटर लामो सीमा साझेदारी गर्छ। विशेषतस् चीनको सिन्जिआङ र तिब्बत प्रान्तहरू नेपाल, अफगानिस्तान, पाकिस्तान, भारत र भुटानसँग जोडिन पुगेका छन्। यीमध्ये भुटानसँग चीनको कूटनीतिक सम्बन्ध स्थापित भइसकेको छैन। यस अर्थमा चीनलाई नेपालको बाटो भएर आफ्नो ऐतिहासिक सिल्क रोडको सपना साकार पार्न जरुरी देखिन्छ। यसकारण पनि, यो क्षेत्रले चीनलाई पश्चिमी राष्ट्रसँग जोड्ने प्रवेशद्वारका रूपमा महत्त्व राख्छ। त्यसमाथि चीन र भारतबीच ऐतिहासिक सीमा विवादका घाउ अझै आलो रहेको र पाकिस्तान तथा अफगानिस्तान भएर जाने वातावरणीय दृष्टिले पनि प्रतिकूल बाटामा लामो सफर गर्नपर्ने भएकाले चीनको आँखा नेपालतिरै बढी केन्द्रित देखिन्छ। त्यसमाथि नेपाल र तिब्बतबीचको झन्डै चौध सय किलोमिटर लामो प्यासेजले यी दुई देशबीच रेसममार्गको सपना बुन्न थप ऊर्जा प्रदान गरेको छ। आजको भूमण्डलीकरणको युगमा एक राष्ट्रलाई अर्को राष्ट्रसँग जोड्ने बाध्यता चीन वा भारतलाई मात्र होइन, एउटा वास्तविक स्वार्थ वा यथार्थ हो। रेसममार्गको सपना बुन्दा होस् वा धुले मार्गको दिवा सपनामा हिंड्दा, एक राष्ट्रले अर्को राष्ट्रको स्वाधीनता तथा भौगोलिक सम्प्रभुतालाई नजरअन्दाज गर्न सक्दैन। त्यसैले पनि अरूले रचेका विकासका सपनामा आफ्नो पहुँच पुर्याउने सोच राख्नु आजका हरेक राष्ट्र वा राजनेताको कर्तव्य हुन आउँछ। त्यसैले बेल्ट एन्ड रोड इनिसिएटिभ ९बीआरआई० मा आपसी तथा सामूहिक लाभका प्रचुर सम्भावना देख्दादेख्दै भारतले भुटानी क्षेत्रमा ९ट्राइ जङ्क्सन० चीनसँगको पुराना तथा नयाँ सीमा विवादका कारण गत मे महिनामा बेइजिङमा सम्पन्न बीआरआईको शिखर सम्मेलनमा भाग लिएन। त्यस्तै, हालसालै भारतका प्रधानमन्त्री नरेन्द्र मोदीले आफ्नो अमेरिका भ्रमणमा अमेरिकी राष्ट्रपति डोनाल्ड ट्रम्पसँग अभूतपूर्व अंकमाल गरी विश्वलाई चकित पारिदिए। यस आलिंगनलाई राष्ट्रपति ट्रम्पको उत्तर कोरियाले प्रयोग गरिरहेको ब्यालिस्टिक क्षेप्यास्त्रको खतरा साम्य पार्ने विषयमा चीनप्रतिको रोषलाई टक्कर दिन भारत प्रयोग गरिएको अर्थमा पनि हेरिन्छ। अन्तर्राष्ट्रिय परिस्थिति जेसुकै भए पनि यी दुई ठूला राष्ट्रको ध्येय सामरिक वा सामूहिक विकासको सपनालाई पुँजी वा साझेदारीको रणनीतिमार्फत साकार पार्ने नै हो। यसर्थ, नेपालले आफ्नो फाइदामूलक क्षेत्र पहिचान गरी आर्थिक कूटनीतिलाई राष्ट्रहितमा अघि बढाउन कदापि ढिलाइ गर्न हुँदैन। हरेक बृहत् परियोजना कार्यान्वयनमा ल्याउनुअघि आफ्ना दुई छिमेकी राष्ट्रको मुख सुँघ्ने बानी हामी आफैंभित्रको लघुताभासको प्रदर्शन मात्र हो। बीआरआईअन्तर्गतका आफ्ना परियोजना रोज्न नेपालले कुनै ढिलाइ गर्नपर्ने अवस्था छैन। चीन होस् वा भारत, आखिर यस्ता क्षेत्रीय तथा अन्तर्रास्ट्रिय बृहत् रोडम्यापभित्र आफू पर्ने कि नपर्ने भन्ने कुराको निक्र्योल सार्वभौम देशले आफैं गर्नपर्छ। गत मे महिनामा चीनको राजधानी बेइजिङमा भएको बीआरआई शिखर सम्मेलनमा उनन्तीस राष्ट्रका सरकार प्रमुखहरूको संलग्नता रहेकामा भारत, अमेरिका र जर्मनीले भाग लिएनन्। हालै पाकिस्तानसँगको चीनपाकिस्तान आर्थिक करिडोरमा चीनले झन्डै पचास अर्ब अमेरिकी डलर सडक सञ्जालमा खर्च गर्ने योजना लिएको छ। सडक कश्मिर सीमासँग जोडिने भएकाले भारतले यस साझेदारीलाई सतर्कतापूर्वक हेर्दै छ। चीनका राष्ट्रपतिले आउदो पाँच वर्षभित्र सडक सञ्जाल तथा अन्य पूर्वाधारमा मात्र झन्डै नौ सय अर्ब अमेरिकी डलरको प्रतिबद्धताको खुलासा गरेका छन्। यस्ता बृहत् परियोजना राष्ट्रपति सी चिनफिङको कार्यकालभित्रै सम्भव हुने हुँदा चीनले एसियन इन्फ्रास्ट्रक्चर इन्भेस्टमेन्ट बैंक ९एआईआईबी० पनि स्थापना गरी ती परियोजनालाई सहयोग गर्ने मार्गचित्रसहित बीआरआईको अवधारणा अघि बढाएको सहजै बुझ्न सकिन्छ। यो अवधारणामा आफ्नो मात्र स्वार्थ पूरा गर्ने अभिप्राय राख्दै अर्काको देशमा आफूले चाहेजस्तो पूर्वाधार जबरजस्ती निर्माण गर्न असम्भव हुने हुँदा चीन सबैभन्दा पहिले आफ्नै देशमा आवश्यक क्षेत्रीयस्तरको पूर्वाधार यथाशीघ्र बिछ्याउन लागिपरेको छ। समयको माग र नयाँ पुस्ताको विकासको दूरगामी सोच हामी सबैका लागि लाभदायी हुने देखिन्छ। नत्र अन्य देश छाडेर नेपालमै पूर्वाधार विस्तार गर्ने चिनियाँ सोचको पूर्णविराम नेपालमै लाग्न बेर छैन।चीन भारतको सबभन्दा ठूलो व्यापारिक साझेदार राष्ट्र हो। चीनसँगको व्यापार सन्तुलन भारतको हितमा छैन। सन् २०१६र१७ मा भारतले चीनमा झन्डै १० अर्ब अमेरिको डलर बराबरको निर्यात गर्यो तर त्यसको ठीक उल्टो ६१ अर्ब बराबरको आयात गरेको थियो। यो आयात र निर्यातको खाडल दुई देशबीच आगामी दिनमा झन् बढ्ने पक्का छ। किनकि, क्षेत्रीय राष्ट्रहरूको विकासमुखी आकांक्षा अद्भुत रूपमा बढेको पाइन्छ जसले पुँजीगत खर्च बढाउँछ। आज राष्ट्रहरूको चुनौती भनेकै राष्ट्रिय राजनीतिक परिस्थितिलाई ठीक राखी क्षेत्रीय र अन्तर्रास्ट्रिय व्यापार सञ्जालमा सफल हुने हो। दि काठमान्डु पोस्ट दैनिकमा हर्स ककर जुलाई छ मा प्रकाशित फेसिङ अफ अन फ्राक्टिसियस बोर्डर शीर्षक लेखमा लेख्छन्, अन्तर्रास्ट्रिय सीमा समस्याहरू कहिल्यै सहजै समाधान हुँदैनन्, विशेष गरी जब अवधारणा ९पर्सेप्सन० हरूमा अधिक फरक हुन जान्छन्। यस भनाइले बीआरआईजस्ता व्यापक परियोजनाहरू राष्ट्रिय हितमा हुने भित्री अनुभूति हुँदाहुँदै पनि राष्ट्रहरू अन्य कारणको सिकार बन्ने गरेको इतिहासले दर्साउँछ। भुटान, भारत र चीनबीच चलिरहेको सीमा विवादले अन्ततोगत्वा यस्ता मेगा परियोजनालाई पक्कै पछि धकेल्न सक्नेछ। यस्ता जुँगाको लडाइँले ठूला राष्ट्रहरूलाई हुने घाटा त छँदै छ तर साना राष्ट्र पनि साँढेको जुधाइ बाच्छाको मिचाइमा निरन्तर पर्न सक्छन्। नेपालको त झन् भारत तथा चीन दुवैसँग परम्परादेखि उच्च व्यापार घाटा रहँदै आएको छ। यो व्यापार घाटा कम गर्न नेपालले यी दुवै राष्ट्रसँग शीघ्र पूर्वाधारहरू निर्माण गरी आफ्ना वस्तुको निर्यातयोग्य प्रशोधन तथा बजारीकरण गर्न सक्नुपर्छ। निर्यात वृद्धि गर्ने अवसरहरूको सिर्जना पूर्वाधारको अभिवृद्धिसँगै मात्र सम्भव छ। नत्र चीन वा भारतले जोडेको पूर्वाधारमा नेपालको स्वार्थ गाँस्न सम्भव नहुन सक्छ। त्यस्तो परिस्थितिमा नेपालका सडकमा चीन र भारत तथा तिनले तेस्रो मुलुक निर्यात हुने सामानको ओसारप्रसार मात्र देख्न सकिन्छ। नेपालले ती राष्ट्रका सवारी साधनहरूलाई विदेशबाट आयातित इन्धन र चालकले खाने खाना मात्र बेचेर गुजारा चलाउनुपर्ने हुन्छ। चीन वा भारतले जोडेको रेल वा सडक मार्गले नेपाललाई पारवहनको सञ्जालमा त पक्कै जोड्छ तर नेपालले अर्काको ढुवानी हेरेर चित्त बुझाउनुपर्ने हुन्छ। तर पर्यटन विकासमा भने त्यसबाट पक्कै मद्दत पुग्नेछ। अझ चीनले नाथुला हुँदै मानसरोवर जाने ४७ भारतीय तीर्थालुको ठूला समूहलाई त्यस क्षेत्रमा देखिएको सीमा विवादलाई दर्साउँदै यात्रा अनुमति खारेज गरिदिएको छ। यस्तो अवस्थामा मानसरोवर जाने भारतीय पर्यटकहरूलाई नेपाल भएर जान आकर्षित गर्न सकिन्छ जसका लागि चतुर तर शान्त कूटनीतिक प्रयास जरुरी देखिन्छ। नेपालले समयमै पहल पनि गर्न सक्नुपर्छ। बीआरआईको सबभन्दा ठूलो अवयव कनेक्टिभिटी हो, जसअन्तर्गत सूचना, ऊर्जा, सडक, रेल, हवाई, जल सेवाजस्ता पूर्वाधारको विकास तथा निर्माण पर्छन्। तर हाल सम्भाव्य तथा अति आवश्यक परियोजनाको छनोटको दौरानका क्रममा भारत तथा चीनका व्यापारीहरूले नेपालका प्रमुख गन्तव्यमा होटेल, रेस्टुराँ तथा अन्य व्यवसायको बजार अतिक्रमण गरिसकेका छन्। यही हालत पछिसम्म रहिरहने हो भने नेपाल, चीन र भारतबीच जोडिएको सडक तथा रेल सञ्जालको सुविधाले नेपालीलाई हैन, हाम्रा छिमेकीलाई नै बढी फाइदा हुने पक्का छ।बराल तत्कालीन प्रधानमन्त्री गिरिजाप्रसाद कोइरालाका परराष्ट्र मामिला सल्लाहकार थिए । सकिन्छ जसका लागि चतुर तर शान्त कूटनीतिक प्रयास जरुरी देखिन्छ। नेपालले समयमै पहल पनि गर्न सक्नुपर्छ। बीआरआईको सबभन्दा ठूलो अवयव कनेक्टिभिटी हो, जसअन्तर्गत सूचना, ऊर्जा, सडक, रेल, हवाई, जल सेवाजस्ता पूर्वाधारको विकास तथा निर्माण पर्छन्। तर हाल सम्भाव्य तथा अति आवश्यक परियोजनाको छनोटको दौरानका क्रममा भारत तथा चीनका व्यापारीहरूले नेपालका प्रमुख गन्तव्यमा होटेल, रेस्टुराँ तथा अन्य व्यवसायको बजार अतिक्रमण गरिसकेका छन्। यही हालत पछिसम्म रहिरहने हो भने नेपाल, चीन र भारतबीच जोडिएको सडक तथा रेल सञ्जालको सुविधाले नेपालीलाई हैन, हाम्रा छिमेकीलाई नै बढी फाइदा हुने पक्का छ।बराल तत्कालीन प्रधानमन्त्री गिरिजाप्रसाद कोइरालाका परराष्ट्र मामिला सल्लाहकार थिए ।"
निषेधाज्ञामा परेका चर्चित सेलिब्रिटीहरू,"पश्चिमा सेलिब्रिटीलाई प्रवेश निषेध गर्ने मामिलामा चीन सबैभन्दा अगाडि देखिन्छ। उसले गत वर्ष लेडी गागालाई प्रवेश दिएन भने बोन जोभी, मरुन फाइभ, ओएसिसजस्ता विश्व विख्यात ब्यान्डलाई पनि चीनले स्वागत गर्न चाहेन। चीन प्रतिबन्धको पछिल्लो सिकार अहिले क्यानडाली गायक जस्टिन बिबर परेका छन्। यसअघिका सेलिब्रिटीलाई स्वतन्त्र तिब्बतको पक्षमा बोलेको भन्दै चीनले ब्ल्याक लिस्टमा राखेको थियो। दलाई लामालाई भेटेर उनीसँग योगबारे जानकारी लिएको निहुँमा लेडी गागा चीन जान पाइनन्। जस्टिनको प्रसंगमा भने चीनले फरक कारण अघि सारेको छ। उसले २३ वर्षे पपस्टारको आनीबानीलाई दोष देखाएर प्रवेश निषेधको सूचना सार्वजनिक गरेको छ। जस्टिन वरदान प्राप्त गायक हुन्, बेइजिङ म्युनिसिपल ब्युरो अफ कल्चरले आफ्नो वेबसाइटमा लेखेको छ, तर उनी विवादास्पद छन्। हाम्रो जानकारी अनुसार उनी थुप्रै खराब क्रियाकलापमा संलग्न छन्। आफ्नो सामाजिक जीवनमा मात्रै होइन अघिल्लोपटक चीनमा प्रस्तुति दिँदासमेत उनका हर्कत देखिए। त्यसले सर्वसाधारणमा निराशा पैदा गरिदियो। जसले गर्दा सेप्टेम्बर अक्टोबरतिर हुने भनिएको जस्टिनको कन्सर्ट रद्द भएको छ। यद्यपि, उनी जापान, फिलिपिन्स र सिंगापुरजस्ता एसियाली देशमा भने प्रस्तुति दिनेछन्। हलिउड अभिनेता ब्राड पिट र गायिका माइली साइरस पनि चीनको नजरमा ठीक छैनन्। मिस साइरस चीनको राम्रो साथी होइनन्, चीन भन्छ, हामी हाम्रा बालबालिकालाई अमेरिकी बेवास्ताको सिकार बनाउन चाहँदैनौं। साइरसका गीत, म्युजिक भिडियो, फिल्म सबै चीनमा प्रतिबन्धित छन्। माइली, जस्टिन, लेडी गागाहरूको अनुभवले के भन्छ भने सेलिब्रिटीको संसार पनि सोचेजति रमाइलो छैन। उनीहरूलाई जहाँ मन लाग्यो त्यहीँ जान सम्भव छैन। जतिसुकै खर्च गर्न सक्ने ल्याकत राखे पनि तिनले प्रतिबन्धित मुलुकमा पाइला टेक्न पाउँदैनन्। अंग्रेजी रक ब्यान्ड द बिटल्स लाई कुनै बेला फिलिपिन्स जान गाह्रो थियो। ब्यान्डले फिलिपिन्सकी तत्कालीन फस्र्ट लेडी इमेल्डा मार्कोसको ब्रेकफास्ट रिसेस्पनमा सहभागी हुन नमानेपछि फिलिपिन्स रुष्ट भएको थियो। गायक क्रिस ब्राउनलाई भने क्यानडा, अस्ट्ेरलिया र बेलायतले आफूकहाँ आउन दिएनन्। घरेलु हिंसा र गर्लफ्रेन्ड रिहानामाथि दुव्र्यवहार गरेको भन्दै विभिन्न देशले उनको भिसा अस्वीकृत गरिदिए।मलेसियाले चाहिँ गायिका बियोन्सेलाई प्रतिबन्ध लगाएको छ। उनी आजीवन त्यहाँ जान पाउँदिनन्। त्यहाँको मुस्लिम नेतृत्वले क्वीन बी अति नै प्रोभोकेटिभ भएकाले आफूहरूले नरुचाएको बताउँदै आएको छ। र्यापर स्नुप डगलाई नर्वेले दुई वर्षका लागि ब्यान्ड नै गरिदियो। लागूऔषधसहित एयरपोर्टमा पक्राउ परेपछि उनी नर्वे जान पाएनन्। त्यो प्रतिबन्ध अहिले फुकुवा भइसकेको छ। मिस्टर लोन्ली गायक एकन सायद कहिल्यै श्रीलंका आउन पाउने छैनन्। पश्चिम अफ्रिकी मुलुक, सेनेगलका यी चर्चित र्यापरले सन् २००९ मा निकालेको एउटा म्युजिक भिडियोलाई लिएर श्रीलंका रिसाएको छ। डेभिड गुएटा र एकनको स्वर रहेको गीतको भिडियोमा बुद्धको मूर्तिसामु भद्दा पुल पार्टी गरेको दृश्य देखाइएको छ। यही कुरा बुद्धिस्ट मुलुक श्रीलंकालाई पचेन। गायिका एरियाना ग्रान्डी क्यालिफोर्नियास्थित उल्फी डुनोट्समा जान पाउँदिनन्। उनले म अमेरिकालाई घृणा गर्छु भनेको भिडियो बाहिर आएपछि रेस्टुरेन्टले उनलाई बहिस्कार गरेको वक्तत्व निकालेको थियो। लस भेसको वेन होटलले अभिनेत्री पेरिस हिल्टनलाई बिर्सेर पनि नआउनू भनिदिएको छ। उनी त्यहाँ लागूऔषधसहित समातिएकी थिइन्। वेन होटल काण्डपछि जापानले पनि पेरिसमाथि प्रतिबन्ध लगाइदियो। केही समयअघि पत्रकारका रूपमा प्राइभेट जेट चढेर टोक्यो पुगेकी उनलाई इमिग्रेसनका कर्मचारीले स्वदेश फर्काइदिएका थिए। रक गायक ओजी ओस्बर्न टेक्सासमा समातिए। मादक पदार्थ सेवन गरेर अलमो सेनोटाफको स्मारकमा पिसाब फेरेपछि उनी प्रहरी हिरासतमा परे। तर, स्मारक मर्मतका लागि १० हजार अमेरिकी डलर दिएर माफी मागेपछि उनलाई क्षमा दिइएको थियो। यस्ता प्रतिबन्ध झेल्नेमा गायिका म्याडोना, सेलेना गोमेज, ब्रिट्नी स्पेयर्स, अभिनेत्री लिन्ड्से लोहान, र्यापर लिल वाइने, फिफ्टी सेन्टलगायत पनि रहेका छन्। एजेन्सी"
भारतको छिमेक नीतिबारे पुस्तक,"नयाँदिल्ली (कास) लेखक तथा पत्रकार अतुल के ठाकुरद्वारा सम्पादित पुस्तक इन्डिया नाउ एन्ड इन ट्रान्जिसन शुक्रबार सार्वजनिक गरिएको छ। एक दशकयता नेपालभारत सम्बन्धका विविध आयामबारे कलम चलाइरहेका ठाकुर दी काठमाडौं पोस्टका नियमित लेखक हुन्। पुस्तकमा भारतको आन्तरिक र बाहय चुनौतीबारे दुई दर्जनभन्दा बढी आलेख छन्।कार्यक्रममा कूटनीतिज्ञ तथा विश्लेषकले आउँदा दिनमा भारतको पहिले छिमेक विदेश नीति कता जान्छ भन्नेबारे चर्चा गरे। पुस्तकका सम्पादक ठाकुर भन्छन्, अन्य धेरै विषयसँगै यस पुस्तकमा धेरै लेखेकले नेपाललगायत भारतका छिमेकी मुलुकसँगको सम्बन्धबारे चर्चा गरेका छन्। भारतको विदेश नीतिको रणनीतिबारे बु्रकिङ्स इन्डियाका फेलो धु्रव जयशंकरले पुस्तकमा लेखेका छन्, भारतले आफ्नो आर्थिक वृद्धिलाई साना मुलुक नेपाल, भुटान, बंगलादेश, श्रीलंका तथा माल्दिभ्सँग राम्रोसँग जोड्न सक्छ कि सक्दैन भन्नेमा अनिश्चय नै छ। उनको सुझाव छ, भारतले छिमेकी मुलुकलाई आफ्नो अर्थतन्त्रसँग जोड्न आर्थिक र कूटनीतिको एकीकृत नीति बनाउन आवश्यक छ। विश्लेषक राजीवरञ्जन चतुर्वेदीको आलेखमा छ, दीर्घकालीन आर्थिक वृद्धिका लागि शान्त परिवेशको आवश्यकता पर्छ। त्यसैले भारतको छिमेक नीतिले विशेष प्राथमिकता पाउनु स्वाभाविक हो।"
हेटौंडामा गुन्जिए लम्साल,"हेटौंडा (कास) कवि, गीतकार एवं रेडियो कार्यक्रम प्रस्तोता नवराज लम्सालले वर्तमान अवस्थामा कविताहरू चिन्ताबाट ग्रसित नभई चिन्तनबाट लेखिनुपर्ने बताए। सेलिब्रेटिङ कविताको दोस्रो शृंखलाअन्तर्गत शनिबार यहाँ कविता वाचन गर्दै कवि लम्सालले दिमाग र आँखामा राजनीतिक दल राखेर सिंगो मुलुकको कविता लेख्न नसकिने बताए। उनले प्रवृत्ति शीर्षकको कविताबाट वाचनको पोको फुकाएका थिए। दर्शकको भीडमा उत्साहित हुँदै दोस्रो कविताको रूपमा कविताको घोषणा पत्र वाचन गरे। अमेरिका पुगेपछि साथीहरूले देश नफर्कन गरेको आग्रहलाई लत्याउँदै उनले लेखेको कविता फर्कन्छु साथी म त पनि सुनाए। पछिल्लो समय धरा महाकाव्य सार्वजनिक गरेका लम्सालले कविले कवितामार्फत राष्ट्रलाई जोड्न र देशवासीमा आशाका किरण छर्न सक्नुपर्ने जिकिर गरे। साढे दुई घण्टा सञ्चालन भएको उक्त कार्यक्रममा उनले एक दर्जनभन्दा बढी छन्द र गद्य कविताहरू प्रस्तुत गरेका थिए।"
गोली हान्ने आदेश,जकार्ता (रोयटर्स) इन्डोनेसियाका राष्ट्रपति जोको विडोडोले लागू औषध कारोबारीलाई गोली हान्न सुरक्षा अधिकारीहरूलाई निर्देशन दिएका छन्। विडोडोले लागूऔषध कारोबारका कारण देश संकटमा परेको उल्लेख गर्दै कारोबारी गरेको देख्नेबित्तिकै गोली हान्ने आदेश दिएका हुन्। राजनीतिक दलको कार्यक्रममा विडोडोले पहिलेजस्तो विदेशी लागूऔषध कारोबारीहरूलाई पक्रेर मात्रै समस्या समाधान नहुने बताए। उनको यो निर्णयलाई फिलिपिन्सका राष्ट्रपति रोड्रिगो डुर्टेटेको लागूऔषधविरुद्धको हिंसात्मक कदमसँग तुलना गरिएको छ। उनको कार्यकालमा लागूऔषध कारोबारीलाई देख्नेबित्तिकै गोली हानी मारिएपछि संयुक्त राष्ट्रसंघ र अन्तर्राष्ट्रिय समुदायले भत्र्सना गरेका थिए। इन्डोनेसियामा लागूऔषधविरुद्ध मृत्युदण्डसहितको कडा कानुनी व्यवस्था छ। अन्तराष्ट्रिय मानव अधिकार संस्थाहरू तथा केही विदेशी सरकारले उसलाई मृत्युदण्डको व्यवस्था हटाउन माग गरिरहेका छन्।
कतारद्वारा वार्ता आह्वान,"दोहा (बीबीसी) कतारका अमीरले नाकाबन्दी अन्त्य गर्न चार अरब देशसँग वार्ता आह्वान गरेका छन्। छिमेकी देशहरूको आर्थिक नाकाबन्दी पछि पहिलो सार्वजनिक सम्बोधनमा शेख तमिम बिन हमाद अल थानीले कतारको सार्वभौमसत्ताको सम्मानमा हुने जुनसुकै निर्णय आफूलाई मान्य हुने बताए। आतंकवादलाई सघाएको आरोपमा युनाइटेड अरब इमिरेट्स, बहराइन, साउदी अरब र इजिप्टले गत जुन ५ देखि कतारमाथि आर्थिक नाकाबन्दी गरेका हुन्। उनीहरूले कतारसमक्ष शृंखलाबद्ध मागहरू अघि सारेका छन्। इरानसँग कतारको सम्बन्धका कारण चार देशहरू थप असन्तुष्ट भएको जनाइएको छ। कतारले आतंकवादसँग आफ्नो साँठगाँठ भएको आरोप अस्वीकार गर्दै आएको छ। कतारी अमीरले टेलिभिजन सम्बोधनमा कतारविरुद्ध चलाइएको अभियानको निन्दा गरे। उनले चार अरब देशलाई असहज स्थिति अन्त्य गर्ने क्षमता प्रदर्शन गर्न आग्रह गरे। उनले भने, तपाईंहरूलाई थाहा नै छ , कतारमा जनजीवन सामान्य रूपमा चलिरहेको छ। अमीरले सरकारहरूबीचको राजनीतिक मतभेदमा जनतालाई संलग्न गराएकोमा आपत्ति जनाए। तेलको धनी कतारविरुद्ध चार खाडी मुलुकको प्रतिबन्धका कारण उसले आफ्ना २७ लाख जनतालाई चाहिने खाद्यान्नलगायतका सामान समुद्री र हवाई मार्गबाट मगाइरहेको जनाएको छ। जारी संकट समाधानका लागि कुवेतले गरिरहेको मध्यस्थताको अमीरले प्रशंसा गरे।चार देशले यसअघि कतारसामु राखेका १३ माग स्थगित गरी नयाँ ६ माग प्रस्तुत गरेपछि शेखले वार्ता आह्वान गरेका हुन्। नयाँ मागबारे कतारले कुनै जवाफ भने दिएको छैन। सार्वभौमसत्ताको हस्तक्षेप र अन्तर्राष्ट्रिय कानुनको उल्लंघन भएकाले पुराना माग आफूलाई मान्य नहुने प्रतिक्रिया दिएको थियो। यसअघि कुवेत, टर्की, अमेरिका र फ्रान्सका विदेशमन्त्रीहरूले समस्या समाधान गर्न कतार र खाडी मुलुकहरूको भ्रमण गरिसकेका छन्। नाकाबन्दी अन्त्य गर्न यी देशहरूको प्रयास सफल नभएपछि अमीर आफैंले वार्ता गर्न आह्वान गरेका हुन्। समस्या समाधान गर्ने मध्यस्तता गर्न कुवेतका शेख सबह अल अहमद अल सबह कतार पुगेका थिए। उनले कतारी समकक्षी थानीलाई वार्ता आह्वान गर्न सुझाव दिएका थिए। उनीहरूबीच खाडी संकट यथाशक्य समाधान गर्न लचिलो बन्ने सहमति भएको थियो। राष्ट्रपति डोनाल्ड ट्रम्पले कतारी अमीरलाई टेलिफोन गरी खाडी संकट अन्त्य गर्न अमेरिकाले सहयोग गर्ने बताएका थिए। साथै, उनले कतारी अमीरलाई सम्झौता गर्न अमेरिका भ्रमणको प्रस्ताव गरेका थिए।"
सैनिक कानुनको समय थप,"मनिला (रोयटर्स) फिलिपिन्सको संसद्ले इस्लामिक राज्य समर्थित सशस्त्र विद्रोहीहरूसँग लड्न सैनिक शासनको समय थपेको छ। उत्तरी टापु मिन्डानाओमा सैनिक कानुन कार्यान्वयनको समय थप गर्न राष्ट्रपति रोड्रिगो डुर्टेटले गरेको प्रस्ताव संसद्बाट पारित भएको हो। प्रस्तावको समर्थनमा २ सय ६१ जना सांसदहरूले मतदान गरेका हुन्। प्रस्ताव पारित भएसँगै मिन्डानाओ टापुमा २०१६ को अन्त्यसम्म सैनिक शासन रहनेछ। सुरक्षा अधिकारीहरूले मिन्डानाओ क्षेत्रको स्थायित्वका लागि थप समय सैनिक शासन आवश्यक भएको भन्दै सांसदहरूलाई मनाएका थिए। रक्षा सचिव डेल्फिन लोरेन्जानाले फिलिपिन्सले इस्लामिक राज्यको अस्तित्वलाई स्वीकार नगरेकाले सैनिक शासनको समय बढाएको बताए। राष्ट्रपतिले माउटे र अबु सैयफका सशस्त्र विद्रोहीले मरावी सहरमा गरेको आक्रमणलाई आफ्नो कार्यकालको ठूलो सुरक्षा संकट बताएका थिए। दुई महिना लामो आक्रमणमा ४ सय २० जना विद्रोही, १ सय जना सेना र ४५ जना सर्वसाधारणको मृत्यु भएको थिए। आक्रमणको अन्त्यलगत्तै गत मे २३ मा डुर्टेटले सैनिक कानुनअन्तर्गत शासन सञ्चालन गर्ने निर्णय लिएका थिए।"
दुर्घटनामा २० को मृत्यु,नयाँदिल्लीचीन (सिन्हवा) भारत र चीनमा भएका छुट्टाछुट्टै सडक दुर्घटनामा कम्तीमा २० को मृत्यु भएको छ। भारतको राजस्थान राज्यमा शनिबार भएको बस दुर्घटनामा २० जनाको मृत्यु भएको छ भने २२ जना घाइते भएका छन्। बसका चालकले नियन्त्रण गुमाउँदा राजस्थानको नेहला गाउँनजिकै बस दुर्घटनामा परेको प्रहरीले जनाएको छ। मृत्यु भएका ९ जनामध्ये ६ को घटनास्थलमै ज्यान गएको हो। घाइतेको स्थानीय अस्पतालमा उपचार भइरहेको छ। चीनको हेबेई प्रान्तमा भएको सडक दुर्घटनामा कम्तीमा ११ को मृत्यु भएको छ। दुर्घटनामा ९ घाइते भएका छन्। स्थानीय प्रहरी अधिकारीका अनुसार मृतकमध्ये ८ जनाको घटनास्थलमै र अन्य ३ जनाको अस्पतालमा मृत्यु भएको हो। दुर्घटनाबारे अनुसन्धान भइरहेको प्रहरीले बताएको छ।
इजिप्टमा ३० विद्रोही मारिए,कायरो (सिन्हवा) इजिप्टको सेनाले उत्तरी प्रान्त सिनैमा गरेको सुरक्षा कारबाहीमा ३० आतंककारी मारिएका छन्। सुरक्षाकर्मीले चार दिनदेखि गरेको कारबाहीमा उनीहरू मारिएको सेनाको विज्ञप्तिमा उल्लेख छ। कारबाहीमा ५ आतंककारीलाई नियन्त्रणमा लिएको जनाएको छ। इजिप्टमा बढ्दो आतंकवादी गतिविधिलाई सरकारी सेनाले सामना गर्नु परिरहेको छ।
ह्वाइटहाउसका प्रेस सेक्रेटरीको राजीनामा,"वासिङ्टन, (सिन्हवा) अमेरिकी राष्ट्रपति कार्यालय ह्वाइटहाउसका प्रेस सेक्रटरी सिन स्पाइसरले शुक्रबार पदबाट राजीनामा दिएका छन्। आफ्नो असहमतिका बाबजुद राष्ट्रपति डोनाल्ड ट्रम्पले एन्थोनी स्कारमुक्कीलाई सञ्चार निर्देशकमा नियुक्त गरेपछि स्पाइसरले राजीनामा दिएका हुन्। ट्रम्पले जिम्मेवारी सम्हालेदेखि नै उक्त पदमा रहेका स्पाइसर बेलाबेलामा विवादमा पनि पर्ने गरेका थिए। पत्रकार सम्मेलन अशिष्ट, अभद्र र अव्यवस्थित भएकाले उनको आलोचना भएको थियो। ५३ वर्षीय स्कारमुक्की यसअघि सीएनएनमा आवद्ध थिए।"
सडक पुगेपछि रातभर नाचगान,"ताप्लेजुङ चीनसँग मोटरबाटो जोडिएपछि दुर्गम ओलाङचुङगोलाका बासिन्दा शुक्रबार रातभर जागै बसे। सदरमुकाम फुङलिङबाट २६ कोस उत्तरको यो विकट बस्तीमा रातभर नाचगान र भोज चल्यो। गाउँका गण्यमान्यदेखि सर्वसाधारणसम्मका गलामा माला सजिएका थिए। आफ्नै सदरमुकाम पुग्नुभन्दा छिमेकी देशको सीमावर्ती बजार रिउ यहाँका बासिन्दालाई पायक पर्छ। तिब्बतसँग भाषा, संस्कृति, संस्कार पनि मिल्दोजुल्दो रहेकाले उनीहरू खाद्यान्नदेखि जुत्ताकपडासम्म किन्न उतै पुग्छन्। कस्सिएर हिँड्न सक्नेहरू ओलाङचुङगोलाबाट एकै दिनमा रिउ पुग्थे। तर, अब सडक नै बनेपछि पैताला खियाउनुपर्ने बाध्यता हट्दै छ। खाद्यान्न ढुवानीका लागि चौंरी, याक लैजानुपर्ने झन्झट अब रहँदैन। नियमित यातायात चलाउन सके तिब्बतमा लोड गरिएको सामान बस्तीमै झर्छ। शुक्रबार सीमा प्रहरी चौकीको छेउसम्म सडक ट्रयाक पुर्याइएको छ। उत्तरदक्षिण लोकमार्ग सडक आयोजनाका प्रमुख कुवेर नेपाली यो सडकलाई दैनन्दिन जीवनदेखि आयआर्जनका लागि भरपुर उपयोग गर्न सकिने बताउँछन। पर्यटन विकास तत्कालदेखि गर्न सकिने उनको दाबी छ। तापेथोक बगर पुगेको सडक अब हामी तत्काल लेलेपको रानी पुलसम्म विस्तार गर्दैछौं। त्यहाँबाट लेलेपको बस्ती नजिक पर्छ, उनले भने, यहाँबाट ओलाङचुङगोला र कञ्चनजंघा आधारशिविर जाने पैदलमार्ग छोटिन्छ। सदरमुकाम फुङलिङबाट रानीपुलसम्म सानो गाडी (ट्याक्सी) मा तीन घण्टामा पुगिन्छ। त्यहाँबाट अढाईतीन घण्टाको पैदलमा लेलेपको इलाडाँडा पुगिन्छ। होमिस्टे सेवासमेत रहेको यहाँ झुरुप्प बस्ती छ। यो बस्तीबाट हिँडेर पाँचछ घण्टामा ओलाङचुङगोला पुगिन्छ। यो मार्गबाट इलाडाँडा झरना, तमोर, घुन्साजस्ता नदीको छाल, तमोर फल्स, भष्मे पँडानी गरेर बसेको बस्ती, हिमाली सौन्दर्य र हिमशृंखला नियाल्न पाइन्छ। चैतवैशाखमा गुराँस, चिमालले भरिने डाँडा पार गर्दै गोलासम्मको यात्रामा विभिन्न चराचुरुङ्गी, वन्यजन्तु देख्न सकिने सामुदायिक वन उपभोक्ता महासंघका जिल्ला अध्यक्ष कृष्ण ओझा बताउँछन्। मालिङ्गो घारीमा रेडपाण्डा जस्ता दुर्लभ वन्यजन्तु पनि भेटिने उनको दाबी छ। गोलामा चार सय वर्ष पुरानो दिकिछ्योखोलिङ गुम्बा छ। ओलाङचुङगोलाटिप्ताला भन्ज्याङ सडक निर्माण उपभोक्ता समितिका अध्यक्ष छेतेन वालुङका अनुसार नेपाली सिमाना टिप्तालासम्म पुग्दा सिंजेमा ताल, ठूल्ठूला फाँट, हिमनदीको सौन्दर्य र दुर्लभ वन्यजन्तु नियाल्न पाइन्छ। दुई नदीले छेकेको मौवाटार, टिप्ताला भन्ज्याङमा उद्गम रहेको तमोर नदी, हिमाली क्षेत्रमा विचरण गर्ने वनभेडा (नाउर) र यहाँका वनजंगल पर्यटकका लागि आनन्द प्रदान गर्न सक्ने क्षेत्र तथा स्थल हुन्। रमणीय सिंजेमा ताल हेर्न मोटरबाटोबाट एक घण्टाजति हिँड्नुपर्छ। छेतेनका अनुसार तिब्बत प्रशासनले अहिले ओलाङचुङगोलाका बासिन्दालाई मात्रै रिउ सहर जान अनुमति दिन्छ। पर्यटकलाई पनि तिब्बत घुम्ने अनुमति दिए छिमेकी देशको रहनसहन बुझ्न र जान्न सकिने उनको भनाइ छ। त्यसका लागि यही असोजदेखि पहल गर्ने तिब्बतसँग व्यापार गर्दै आएका पूर्वजिल्ला विकास समिति सदस्य दावा एण्ड लामा बताउँछन्। आन्तरिक पर्यटनको योजना सफल भए राम्रो ट्रेकिङ रुट बन्छ, धेरै हिँड्नुनपर्ने भएकाले त्यहाँको व्यापार पनि बढ्छ। विगतमा सबैभन्दा टाढाको बस्ती मानिए पनि ओलाङचुङगोला अब कम लागतमा लामो दूरीको गन्तव्य भएको छ। सदरमुकामबाट तापेथोकसम्मको भाडा ६ सय लाग्छ। इलाडाँडामा सादा खानाको २ सय रुपैयाँ पर्छ। ओलाङचुङगोलामा खाना प्रतिछाक तीन सय रुपैयाँमा पाइन्छ। २१ किमि मात्रै भएकाले यहाँबाट टिप्तालासम्मको भाडा ५ सय हाराहारी हुने व्यवसायी बताउँछन्। तिब्बती बजारमा कपडा, जुत्तालगायत सामग्री सस्तो मूल्यमा पाइन्छ।"
अब सरकारको जिम्मा,"समुदायको सक्रियतामा नेपाली बस्तीसम्म सडक पुगेपछि अब यसको गुणस्तरको जिम्मा सरकारको रहेको आयोजना प्रमुख कुवेर नेपालीले बताए। समुदायले सडकको ट्रयाक खोल्नु सरकारका लागि सहयोग र चुनौती दुवै हो, उनले भने, गुणस्तरको जिम्मा अब सरकारले लिन्छ। इन्जिनियरिङ हिसाबले यसलाई व्यवस्थित गर्ने र बाह्रै महिना चल्ने बनाउन सरकारले काम गर्ने उनले बताए। सदरमुकामदेखि तिब्बत जोड्ने सडकका लागि ६० करोड रुपैयाँ प्राप्त भएकाले तल्लो भाग (तापेथोक) बाट अगाडि बढाउने र ओलाङचुङगोलाबाट पनि तापेथोकतिर सडक झार्ने काम एकसाथ गरिने उनको भनाइ छ। बहुवर्षीय ठेक्का प्रणालीअन्तर्गत टेन्डर आहवान गरिएको छ, राम्रो ठेकेदार परे एकाध वर्षमै तराईका जिल्लामा सडकले जोडिनेछ, उनले भने। टिप्ताला भन्ज्याङदेखि विराटनगरको रानी भन्सार जोड्ने छोटो दूरीको तमोर करिडोरको काम पनि भइरहेको छ। तमोर करिडोर पूरा हुँदा २ सय ४९ किलोमिटरमा त्रिदेशीय (भारतको जोगवनी, नेपालको विराटनगर र चीनको रिउ) भन्सार जोडिन्छ। समुदाय र सरकारको गरी तीन करोड लागतमा बनेको सडक २१ किमिको छ। विकट स्थलबाहेक यसको चौडाइ ५ मिटर छ।"
झडपमा शिशुको मृत्यु,"बारा (कास) जग्गाको विषयमा परिवार सदस्यबीच झडप हुँदा शुक्रबार ९ महिने शिशुको मृत्यु भएको छ। घटना अनुसन्धानका लागि प्रहरीले ३ पुरुष र ४ महिला गरी सात जनालाई नियन्त्रणमा लिएको छ। सुवर्ण गाउँपालिका १ बगही निवासी पन्नालाल मुखिया बिनकी ९ महिने छोरी किरणको कलैया अस्पतालमा उपचारका क्रममा मृत्यु भएको हो। चलितर मुखियाका जेठी र कान्छी श्रीमतीपट्टिका छोराहरूबीच झडप भएको थियो। दीपा मुखिया पक्षले इन्द्र मुखियाको परिवारमाथि आक्रमण गरेको प्रहरी नायब उपरीक्षक दिलीप घिमिरेले बताए। ९ महिने छोरी किरणलाई काखमा लिएर घरमा लुकिछिपी बसिरहेकी सुदामालाई बाँसको भाटा लिएर घरमा प्रवेश गरेका पाँचछ जनाको समूहले कुटपिट गरेको थियो। सुदामालाई भाटाले कुट्दा शिशुको टाउकोमा समेत चोट लागेको थियो। आक्रमणमा ३० वर्षीया सुदामा, ससुरा इन्द्र मुखिया, देवर लालुलगायत घाइते छन्। उनीहरूको नारायणी उपक्षेत्रीय अस्पताल वीरगन्जमा उपचार भइरहेको प्रहरीले जनायो। सुदामाका पति रोजगार सिलसिलामा विदेशमा छन्।"
हत्यारा पक्रन प्रदर्शन,"भोजपुर (कास) अरुण गाउँपालिका३ प्याउलीमा महिनादिनअघि भएको सामूहिक हत्याका दोषी अझै फेला परेका छैनन्। प्रहरीले लामो समयसम्म पनि हत्यारा पक्राउ नगरेको भन्दै स्थानीयले शनिबार प्याली बजारमा ६ घण्टा चक्काजाम गरेका छन्। प्रशासनलाई दबाब दिन स्थानीय राजकुमार खत्रीको संयोजकत्वमा २० सदस्यीय संघर्ष समिति बनाइएको छ। अनुसन्धान ढिलासुस्ती भएकाले चक्काजाम गर्नुपरेको संयोजक खत्रीले बताए। असार दोस्रो साता १४ वर्षीय रञ्जीव सापकोटा, १३ वर्षीय सुष्मा फुयाल र ८ वर्षीय प्रदीप फुयालको शंकास्पद हत्या भएको थियो। जिल्ला प्रहरी कार्यालयका डीएसपी अर्जुनकुमार आचार्यले घटनाको अनुसन्धान जारी रहेको जनाएका छन्।"
राष्ट्र बैंकमा फेरि ब्युँतियो ३० वर्षे विवाद,"काठमाडौं राष्ट्र बैंकमा ३० वर्षे सेवा अवधि राख्ने वा हटाउनेसम्बन्धी विवाद पुन: सुरु भएको छ। केही दिनअघि राष्ट्र बैंक व्यवस्थापनले कर्मचारी सेवा विनियमावली संशोधन गरी ३० वर्षे सेवा अवधि हटाएर ५८ वर्ष मात्र बनाउने प्रस्ताव गरिएको भन्दै एकथरी कर्मचारी यसको विरोधमा उत्रिएका छन्। यसको समर्थन गर्ने कर्मचारीको पनि केन्द्रीय बैंकमा कमी छैन।राष्ट्र बैंकले सञ्चालक रामजी रेग्मीको संयोजकत्वमा कर्मचारी सेवा विनियमावली परिमार्जन एवं संशोधन सुझाव समिति गठन गरेको थियो। दुवै जना डेपुटी गभर्नर, लोक सेवा आयोगका एक सहसचिव, राष्ट्र बैंक कानुन महाशाखा निर्देशक र राष्ट्र बैंक जनशक्ति विभागका कार्यकारी निर्देशक सदस्य रहेको उक्त समितिले बुधबार सञ्चालक समितिमा प्रतिवेदन पेस गरेको छ। प्रस्तावित प्रतिवेदनमाथि बिहीबारदेखि बोर्डमा छलफल सुरु भएको छ। यसको विवाद भनेको अवकाशलाई लिएर भइरहेको छ। हाल सेवा सुरु गरेको ३० वर्ष वा उमेरले ५८ वर्ष जुन पहिले पुग्छ त्यही अनुसार अवकाश हुने व्यवस्था छ। यदि सेवा सुरु गरेको ३० वर्षमा अवकाश हुने व्यवस्था हटाइयो भने सबैले ५८ वर्षसम्म काम गर्न पाउँछन्। सुझाव समितिको प्रतिवेदनमा ३० वर्षे सेवा अवधि हटाएर ५८ वर्षको उमेर हद मात्र राख्न प्रस्ताव भएको भन्दै एकथरी कर्मचारी विरोध जनाइरहेका छन्। तर, समितिले बुझाएको प्रतिवेदनको अवकाशसम्बन्धी दफाको महलमा सुझाव दिनुपर्ने स्थानमा खाली राखिएको स्रोतको भनाइ छ। अरू सबै दफाको सुझाव महलमा यथावत् राख्ने वा परिमार्जन गर्ने भन्ने उल्लेख छ। ३० वर्षे सेवा अवधि हटाउनेसम्बन्धी विषय निकै विवादित भएकाले उक्त महल खाली छोडिएको हो, स्रोतले भन्यो, उक्त बैठकमा विनियमावली पारित गर्ने तयारी थियो तर ३० वर्षे सेवा अवधि हटाउने विषयमा कर्मचारी युनियनहरूले विरोध गरेपछि उनीहरूसँग छलफल गर्न ३ दिनका लागि समय दिइएको छ।३० वर्ष सेवा अवधि हटाउने विषयमा बोर्डमा छलफल नभएको र कर्मचारी युनियनहरूले बिनाकारण विरोध गरेको राष्ट्र बैंकका सहप्रवक्ता राजेन्द्र पण्डितले बताए। युनियनले खै के कारणले हल्ला गरेका हुन बुझिएन, बोर्डमा त्यो विषयमा कुरै भएको छैन, उनले भने। सेवा अवधिमा विषयमा राष्ट्र बैंकमा नयाँ र पुराना कर्मचारीहरूबीच ठूलो विवाद रहँदै आएको छ। ३० वर्षे सेवा अवधिका कारण अवकाश नजिक पुगेका कर्मचारीहरू त्यसलाई हटाएर ५८ वर्षे उमेर हद बनाउन लागिपरेका छन्। उता नयाँ कर्मचारीहरू भने ३० वर्ष सेवा अवधि हटेमा परानाहरू ढिलो अवकाश हुने भएकाले आफ्नो वृत्ति विकासमा अवरोध हुने भन्दै नहटाउन आग्रह गरिरहेका छन्। ३० वर्षे सेवा अवधि यथावत् राख्ने वा हटाउने विषयमा अध्ययन गर्ने नाममा राष्ट्र बैंकले हालसम्म करिब २० लाख रुपैयाँ खर्च गरिसकेको छ। पटकपटक अध्ययन समिति गठन गरी प्रतिवेदन तयार पार्न र ती प्रतिवेदन कार्यान्वयनका लागि सुझाव दिन गठित समितिका सदस्यको भत्ताबापत राष्ट्र बैंकले उक्त रकम खर्चेको हो। तर, ती कुनै पनि प्रतिवेदन कार्यान्वयनमा आउन सकेका छैनन्। राष्ट्र बैंकको व्यवस्थापकीय कमजोरी र निर्णय क्षमताको कमीका कारण ती प्रतिवेदन कार्यान्वयन हुन नसकेका हुन्। सम्बन्धित विषयमा ठोस निर्णय गरेर अघि बढ्नुको साटो उपलब्धिविहीन काममा राष्ट्रको ठूलो धनराशि खर्च गरेर राष्ट्र बैंकले गल्ती गरेको राष्ट्र बैंकका एक पूर्वकार्यकारी निर्देशकले बताए। समस्याको सत्यतथ्य बुझ्न भन्दा पनि आफ्नो पक्षमा प्रतिवेदन बनाउन तथा कर्मचारीहरूलाई भुलाउने उद्देश्यले अध्ययन समिति बनाइने भएकाले ती प्रतिवेदन कार्यान्वयन हुन नसकेका हुन्, ती अधिकारीले भने। करिब ३ वर्षअघि (युवराज खतिवडा गभर्नर हुँदा) ३० वर्षे सेवा अवधि राख्दाहटाउँदा पार्ने प्रभाव पत्ता लगाउन भन्दै राष्ट्र बैंकले पार्थिवेश्वर तिमल्सिना (राष्ट्र बैंकका पूर्वसञ्चालक) को संयोजकत्वमा तीन सदस्यीय अध्ययन समिति गठन भएको थियो। उक्त समितिको प्रतिवेदनले दिएका विभिन्न सुझावमध्ये एक राष्ट्र बैंकले संगठनात्मक र जनशक्ति व्यवस्थापनसम्बन्धी बृहत् अध्ययन पनि थियो। हाल राष्ट्र बैंकमा करिब १२ सय कर्मचारी कार्यरत छन्। त्यही प्रतिवेदनका आधारमा करिब डेढ वर्षअघि नेपाल प्रशासनिक प्रशिक्षण प्रतिष्ठान (स्टाफ कलेज) लाई राष्ट्र बैंकको संगठनात्मक तथा व्यवस्थापकीय सर्वेक्षण गर्ने जिम्मेवारी दियो। उक्त सर्वेक्षणका लागि स्टाफ कलेजलाई १० लाख रुपैयाँ दिइएको थियो। गत वैशाख (अप्रिल २०१६) मा स्टाफ कलेजले आफ्नो प्रतिवेदन राष्ट्र बैंकलाई बुझाएको हो। उक्त प्रतिवेदनले हाल राष्ट्र बैंकमा २ सय २५ जना कर्मचारी बढी रहेको लगायत विभिन्न सुझाब औंल्याएको छ। तर, यो प्रतिवेदन पनि कार्यान्यवनमा आएको छैन। त्यसपछि पूर्वसचिव विमल वाग्लेको संयोजकत्वमा अर्को अध्ययन समिति गठन गरियो। वाग्लेको प्रतिवेदन पनि कार्यान्वयनमा नगरी अहिले विनियमावलीको दोस्रो संशोधन गरिएको हो। आफूले बुझाएको प्रतिवेदनमा ३० वर्षे सेवा अवधि हटाउने नभई योग्य र सक्षम कर्मचारीलाई राख्ने र अयोग्यलाई अवकास दिने खालको नीति अवलम्बन गर्ने सुझाव दिएको वाग्लेले बताए। बैंकिङ क्षेत्रको नियमनकर्ताको हौसियतले राष्ट्र बैंकको मानव संसाधन दक्ष र निपुण हुनुपर्छ, वाग्लेले भने, यसका लागि योग्य र सक्षम कर्मचारीलाई निरन्तरता तथा संस्थाको उद्देश्यमा योगदान दिन नसक्ने कर्मचारीहरूलाई अवकाश दिनुपर्छ। हाल राष्ट्र बैंकमा अवकाश नजिक पुगेका असक्षम कर्मचारीको संख्या उल्लेख्य रहेको बताउँदै उनले भने, राष्ट्र बैंकले ३० वर्षे सेवा अवधि हटाएमा त्यसको प्रत्यक्ष असर तीनवटा सरकारी स्वामित्वका बैंक, कर्मचारी सञ्चय कोष, नागरिक लगानी कोष र नेपाल स्टक एक्सचेन्जमा पनि पर्छ। निजी क्षेत्रबाट सञ्चालित वाणिज्य बैंकहरू पूर्ण रूपमा आधुनिक भइसक्दा पनि असक्षम कर्मचारीहरूको बाहुल्यकै कारण सरकारी स्वामित्वका बैंकहरूले पूर्ण रूपमा आधुनिक बैंकिङ प्रविधि अपनाउन नसकेको विज्ञहरूको भनाइ छ।"
ऊर्जा र सडक पूर्वाधारमा ६५ अर्ब लगानी थपिँदै,"काठमाडौं ऊर्जा र सडक पूर्वाधारमा करिब ६५ अर्ब रुपैयाँ बराबरको लगानी थपिने भएको छ। अमेरिकी सरकारको करिब ५२ अर्ब रुपैयाँको अनुदानमा र नेपालको १३ अर्ब थपेर प्रसारणलाइन र सडक विस्तारका आयोजनामा लगानी थपिने भएको हो। अमेरिकी सरकारले मिलेनियम च्यालेन्ज कर्पोरेसन (एमसीसी) अन्तर्गत ५० करोड डलर (करिब ५२ अर्ब रुपैयाँ) दिनेमा सैद्धान्तिक सहमति भइसकेको छ। नेपाल भ्रमणमा आएकी एमसीसीकी क्षेत्रीय उपाध्यक्ष फातिमा जे समरले भदौअसोज (सेप्टेम्बर) सम्ममा नेपाल सरकारसँग सम्झौता भइसक्ने बताइन्। नेपालले उक्त अनुदान पाउने सबै प्रावधान पूरा गरिसकेको छ, उनले भनिन्, अब यहाँको मन्त्रिपरिषद्ले पारित गरेपछि एमसीसी सञ्चालक समितिले समेत अनुमोदन गरेपछि काम सुरु हुन्छ।एमसीसीअन्तर्गत सहयोग पाउने नेपाल पहिलो दक्षिण एसियाली मुलुक हो। संसारका अन्य ३० अतिकम विकसित मुलुकले यस योजनाअन्तर्गत सहयोग पाइसकेको फातिमाले बताइन्। नेपालसँग हाम्रो ७० वर्ष लामो दौत्य सम्बन्ध छ र भर्खरै आन्तरिक द्वन्द्वबाट बाहिर आएको मुलुक पनि हो, उनले भनिन्, त्यसैले यहाँको पूर्वाधार विकासमा हामी सहयोग गर्न चाहिरहेका हौं।आयोजना बनाउन एमसीसीको नेपाल कार्यालय खुल्नेछ। जसले पहिचान भइसकेका आयोजनाका लागि ठेकेदार छनोटदेखि प्रशासकीय काम गर्नेछ। सन् २०१४ देखि नेपालले सहयोग पाउने पक्का भएर सर्वेक्षणको काम थालिएको थियो। सर्वेक्षणका क्रममा सुरुमा राजधानीलाई तराईसँग जोड्ने फास्ट ट्रयाकमा लगानी गर्न खोजिए पनि सम्भव भएन। त्यसपछि हेटौंडारातमाटेदमौलीबुटवल हुँदै भारतको सीमा जोड्ने ४ सय केभी प्रसारणलाइनमा लगानी हुने तय भइसकेको छ। करिब ३ सय किलोमिटर प्रसारणलाइन यस योजनाअन्तर्गत बन्नेछ। ६५ अर्बमध्ये करिब ५४ अर्ब प्रसारणलाइन निर्माणमा र बाँकी सडक सुधार र मर्मतमा खर्च गर्ने योजना छ। प्रसारणलाइनसँगै ३ ठाउँमा सवस्टेसन पनि बन्नेछ। सडकतर्फ चारआलीफिदिम, धरानवसन्तपुर, हेटौंडा भीमपेंदी, अमेलियातुलसीपुर र तुलसीपुरसल्यान सडक सुधार र मर्मतको योजना छ। सडक आयोजनाअन्तर्गत ३ सय ५ किलोमिटर सुधार र मर्मत हुनेछ। अमेरिकी सदन (कंग्रेस) द्वारा सञ्चालित एमसीसीअन्तर्गत सञ्चालित आयोजना ५ वर्षमा सक्नैपर्ने बाध्यात्मक अवस्था रहन्छ। ५ वर्षमा सकिएन भने जुन अवस्थामा छ, त्यस्तै छाड्नुपर्ने हुन्छ।नेपालको पुँजीगत खर्चको अवस्था र काम गराइले पाँच वर्षमा काम सक्न कठिन देखिन्छ। तर उपाध्यक्ष फातिमा भने नेपालको क्षेत्रमा सुधार भइरहेकाले आशावादी देखिन्छिन्। हामीले नेपालका चुनौतीहरू पनि केलाएका हौं तर धेरै आधारभूत क्षेत्रमा सुधार पनि भइरहेको छ, त्यसैले आशावादी हुने ठाउँ छ, उनले भनिन्, त्यति हुँदाहुँदै पनि ५ वर्षमा सक्नुपर्ने बाध्यता भएकाले आयोजना सम्पन्न गर्ने भरपर्दो आधार नदेखिउन्जेलसम्म काम सुरु गर्दैनौं।यी आयोजनामा नेपाल सरकारले १३ अर्ब रुपैयाँ बराबरको समपूरक लगानी रकम राख्नेछ। विदेशी सहायता विशेषगरी अनुदानमा बन्ने आयोजनामा सरकारले समेत केही रकम हाल्ने प्रचलन छ। यसमा पनि कुल लागतको २० प्रतिशत रकम नेपाल सरकारले लगानी गर्न लागेको हो। तर पाँच वर्षभित्रै बन्ने वा नबन्ने र छनोट भएका आयोजनाबाट मुलुकले लाभ लिन सक्ने नसक्नेमा विश्लेषकहरूले आशंका व्यक्त गरेका छन। छिटोछिटो सरकार परिवर्तन हुने, भ्रष्टाचार, नीतिगत अस्थिरताजस्ता समस्या अझै समाधान भइसकेका छैनन्। अमेरिकी प्रतिनिधिहरूले केही नीतिगत सुधारका लागि प्रधानमन्त्री शेरबहादुर देउवा र अर्थमन्त्री ज्ञानेन्द्रबहादुर कार्कीलाई आग्रह गरेका छन्, जसमा विद्युत् क्षेत्र नियमन ऐन र सडक बोर्ड ऐनजस्ता कानुन पनि परेको फातिमाले बताइन्।"
मुसहर समुदायद्वारा सामूहिक खेती,"मुसहरनिया (सिरहा) सधैंभरि अरूको खेतबारीमा खटी गुजारा चलाउँदै आएका सिरहा मुसहरनियाका ५० वर्षीय रामप्रित सदाय मुसहर अचेल आफैंले लगाएको भान्टा, खुर्सानी स्याहारिरहेका हुन्छन्। गत वैशाखदेखि तरकारी खेती सुरु गरेका उनी भान्टा बजारमा बिक्री गर्न लैजाने तयारीमा छन्। बिक्रीका लागि तयार भएयता भान्टाबाट ३ हजार २ सय रुपैयाँ आम्दानी लिइसकेका छन्। भान्टा खेतीबाटै रामसखी सदाय मुसहरले पनि २ हजार ७ सय रुपैयाँ आम्दानी लिइसकेकी छन्। रामप्रित र रामसखी मात्रै होइन मुसहरनिया र निपनिया क्षेत्रका भूमिहीन सुकुम्बासी मुसहर समुदाय अचेल आफ्नै स्वामित्वको खेतीपातीमा संलग्न हुन थालेका छन्। ती क्षेत्रका ६३ घरपरिवार मुसहर समुदायले ६ बिघा ६ कट्ठा जग्गा भाडामा लिएर तीन महिनाअघिदेखि सामूहिक तरकारी खेती सुरु गरेका हुन्।६३ घरपरिवारलाई विभिन्न कृषक समूहमा संगठित गरी तरकारी खेतीको सुरुआत गरिएको हो। प्रतिपरिवारले दुई कट्ठा जग्गामा भान्टा लगाएका छौं, रामप्रितले भने, वैशाखमा रोपेको भान्टाले मंसिर महिनासम्म उब्जनी दिइरहन्छ। साता दिनमा भान्टा बिक्रीका लागि तयार हुने भएकाले पनि राम्रो आम्दानीको स्रोत बनेको उनले सुनाए।दैनिक १० घन्टा गरिहत (मालिक) को काममा जोतिँदासमेत मिहिनेतअनुसारको मजदुरी पाउँदैनथ्यौं, उनले भने, दिनभर मालिककोमा ८ किलो धान ज्यालाबापत पाउँथ्यौं, त्यसले घर चलाउन गाह्रो हुन्थ्यो। अहिले सातामा तीन हजार रुपैयाँ कमाउन थालेका छौं।ऐलानी जग्गामा बसोबास गरी जनमजदुरीबाट गुजारा चलाउँदै आएका उनीहरूलाई आफ्नै स्वामित्वमा खेती गराई आयआर्जन अभिवृद्धि गर्न सकिन्छ भनेर मुसहर समुदायलाई सामूहिक तरकारी खेतीतर्फ आकर्षित गरिएको हो। एक गैरसरकारी संस्थाले जग्गा भाडामा लिएर प्रतिपरिवार दुई कट्ठाका दरले तरकारी खेती गराएको हो।तरकारी खेती थालेपछि बस्तीका पुरुष र महिलाहरू अरूको खेतमा खटिनुपरेको छैन, हीरा सदाय मुसहरले भनिन्, समूहमा खटिँदा जाँगर पनि बढदो रहेछ, आफूले आम्दानी लिन पाउने भएपछि झन् बढी काममा खटिन मन लाग्दो रहेछ। पहिला घर खर्च टार्न पनि ऋण लिन बाध्य हुने बस्तीका मुसहर समुदायमा सामूहिक खेतीको आम्दानीले आत्मनिर्भर हुन थालेपछि बस्तीमै परिवर्तन आएको वृद्ध लक्ष्मी सदाय मुसहरले बताए।"
अलैंचीमा आकर्षण घट्यो,"खोटाङ (कास) अलैंची खेतीप्रति यहाँका किसानको आकर्षण घटेको छ। बजार अभाव र मूल्यमा गिरावट आएकाले अलैंची खेतीप्रति किसानको आकर्षण घटेको हो। जिल्ला कृषि विकास कार्यालय खोटाङका प्राविधिक सहायक कौशलकुमार यादवका अनुसार अघिल्लो वर्ष प्रतिमन एक लाख २० हजार रुपैयाँसम्ममा अलैंची बिक्री भएको थियो। अहिले भाउ घटेर प्रतिमन ४०५० हजार रुपैयाँ छ। मूल्य घट्नु, बाह्य बजारको भर पर्नुलगायतका कारण अलैंची खेतीप्रति किसानको आकर्षण घटेको हो। गत वर्ष ६० हेक्टरमा अलैंचीको बिरुवा रोपिएकोमा यो वर्ष भने ११ हेक्टरमा मात्र रोपिएको छ। जिल्लामा एक हजार चार सय चार हेक्टर अलैंची खेती लगाइएको छ। यसका लागि जिल्ला कृषि विकास कार्यालयमार्फत एक लाख २० हजार बिरुवा वितरण गरिएको छ। अन्य अलैंची नर्सरीबाट पनि अलैंचीको बिरुवा कम गएको यादवले सुनाए। उनका अनुसार जिल्लाको याम्खा, खिदीमा, नेर्पा र ऐंसेलुखर्कमा रहेको अलैंची नर्सरीबाट कमै बिरुवा बिक्री भएको छ। जिल्लाको नौ सय ६१ हेक्टरमा अलैंची उत्पादन हुन थालेको छ। यसमा आर्थिक वर्ष २०७३७४ मा ११ हजार मन अलैंची उत्पादन भएको थियो भने आर्थिक वर्ष २०७२७३ मा १४ हजार एक सय मन अलैंची उत्पादन भएको थियो। अलैंची उत्पादनमा समेत ह्रास आउनुले पनि किसानमा निराशा छाएको यादवले बताए।"
खडेरीले धान रोपाइँ प्रभावित रोपो पनि सुक्न थाल्यो,"विराटनगरजनकपुर समयमा पानी नपर्दा अन्न भाण्डार तराईमा अपेक्षाकृत रोपाइँ हुन सकेको छैन। तराईका अधिकांश क्षेत्रका खेत बाँझै छन्। किसानहरू पानी कहिले पर्ला र रोपाइँ गर्न पाइएला भनेर आकाश हेरेर बसेका छन्। मोरङ जिल्लामा बोरिङ र खोलाको पानी तानेर रोपिएको बेर्ना पनि सिँचाइ नहुँदा मर्न थालेको छ। रोपाइँ गरिएका खेत सुकेर धाँजा फाटेको छ। मोरङको उत्तरी क्षेत्र राजमार्ग र सुनसरी मोरङ सिँचाइ योजनाको मूल नहरको आसपासमा केही किसानले धान रोपेका छन्। त्यसबाहेकका अन्य क्षेत्रका किसानले धान रोपेका छैनन्। जिल्ला कृषि विकास कार्यालय प्रमुख मनोज यादवले भने यस्तै मौसम हो भने खेत बाँझै रहने र आगामी वर्ष खाद्यान्नमा समस्या हुने पक्का छ।मोरङमा ८४ हजार हेक्टरमा बर्खे धान रोपाइँ हुन्छ। अहिलेसम्म ४० प्रतिशत पनि रोपाइँ भएको छैन। रोपिएको बेर्ना पनि पानी नहुँदा मर्न थालेको छ। यादवका अनुसार जिल्लाको दक्षिणी र बीच भागमा रोपाइँ भएको छैन। रोपिएको धान पनि सुकेर पराल भएको छ। उनले भने नरोपिएका खेतमा चैतवैशाखको जस्तो पतपती धूलो उडदो छ। सिजुवा, इटहरा, बेलबारी, पथरी, उर्लाबारी, डाँगीहाट, कसेनी, बाहुनी, सिसवनी बडरा क्षेत्रमा रोपिएको धान पनि मर्न थालेको छ। असार बित्यो। मोरङमा एक दिन पनि भल बग्ने गरी पानी परेको छैन। सुनसरी मोरङ सिँचाइ योजनाको मूल नहर आसपासका र बोरिङ हुने किसानले मात्र रोपाइँ गरेका छन्। त्यहाँ पनि रोपिएको बेर्ना सुक्खाले मर्न थालेको यादवले बताए।हरेक वर्ष झन्डै एक अर्ब सरकारी बजेट खर्च हुँदै आएको सुनसरी मोरङ सिँचाइ योजनाले असारको दोस्रो सातादेखि नहरमा पानी छाडे पनि मोरङका किसानको खेतमा पानी पुगेको छैन। मूल नहर र सुरुआती केही शाखा नहरमा मात्र पानी बगेको छ। मूल नहर र केही शाखा नहरका आसपासका किसानले मात्र धान रोप्न पाएका छन्। झमनपुर शाखाका अध्यक्ष सन्तोष साहका अनुसार सिँचाइ योजनाले छाडेको पानी मूल नहरमै हराउँछ। शाखा नहरमा पुग्ने त कुरै भएन। मूल नहरका उपभोक्ताले धान रोपेका छन्। त्यो पनि सुकेर काम नलाग्ने भएपछि त्यहाँका उपभोक्ताले पानी उँधो झर्नै नदिँदा अरू उपभोक्ता नहरको पानीले धान रोप्न वञ्चित भएको साहको भनाइ छ। मूल नहरमा भएको पानी पनि आलो पालो गर्नुपर्दा रोपाइँ गर्न समस्या भएको उनले बताए। सिँचाइ योजनाको मूल नहरको लम्बाइ ५३ किलोमिटर छ। यसका २१ वटा शाखा छन्। यसपालि मूल नहरको फेंदमा पनि पानी पुगेको छैन। अधिकांश शाखा नहरको पनि माथिल्लो भागमा मात्र पानी बगेको छ। तर योजनाले सबै नहरमा पानी छाडिएको दाबी गरेको छ। योजनाले मूल नहरमा प्रति सेकेन्ड ५० क्यू मेक्स पानी छाडेको छ। चतहरा डिभिजनका इन्जिनियर सुपेन्द्र खत्रीले भने योजनाको मूल नहर र सबै शाखा नहरमा पानी बगेको छ। यो योजनाले बर्खायाममा सुनसरीको ४० हजार र मोरङको २८ हजार हेक्टर क्षेत्रफलमा सिँचाई पुर्याउनुपर्ने हो तर आधा पनि सम्भव छैन। धनुषा जिल्लामा पनि २५ प्रतिशत मात्र धान रोपाइँ भएको छ। यस वर्षको मनसुनमा अपेक्षित वर्षा नभएको कारण धान उत्पादक किसानहरू खडेरी पर्ने चिन्तामा परेका छन्। गत वर्ष साउन पहिलो सातासम्म ६० प्रतिशत रोपाइँ भइसकेको थियो। कृषि विकास कार्यालय धनुषाका प्रमुख प्रदीप ठाकुरले भने, धान रोप्न ढिलो हँुदै छ। यथास्थितिमै पनि धनुषाको कुल धान उत्पादनमा १० देखि १५ प्रतिशतसम्म ह्रास आउने सम्भावना छ।वर्षा नभएको कारण यहाँका कमला, जलाद, बिग्घी, हर्दीनाथलगायतका नदीहरू सुक्खा छन्। पानीको आभावमा यी नदीहरूबाट सञ्चालित सिंचाइ योजनाहरू पानी आपूर्ति गर्न सकिरहेका छैनन्। १२ हजार ५ सय हेक्टर जग्गामा सिंचाइ सुविधा उपलब्ध गराएको दाबी गर्दै आएको जिल्लाका सबभन्दा ठूलो कमला सिंचाइ आयोजना पनि नियमित आपूर्ति गर्न सकेको छैन। लामो समयदेखि पानी नपरेकोले चुरे छेउमा सिंचाइ प्रयोजनका लागि जडान गरिएका इनारहरू सुक्न थालेका छन्। सिंचाइ प्रयोजनका लागि जडान गरिएका ह्यान्ड पाइपहरूबाट समेत अपेक्षित पानी आउन सकेको छैन। सिञ्चित जग्गाबाहेकमा रोपाइँ हुन नसकेको कृषि विकास कार्यालयका कृषि प्राविधिकहरू बताउँछन्। धनुषामा ६५ हजार ५ सय ४० हेक्टर जग्गामा धान खेती हुन्छ। सरकारी तथ्यांकअनुसार तीमध्ये ३२ हजार ४ सय ५६ हेक्टर जग्गा सिञ्चित घोषणा गरिएको छ। सिञ्चित भनिएका जग्गामध्ये पनि साउन पहिलो सातासम्म करिब २ हजार २सय हेक्टर जग्गामा मात्र हालसम्म रोपाइँ हुन सकेको छ।"
रोपेको खेतमा धाँजा,"बाँके पर्याप्त वर्षा भइदिएको भए पश्चिम तराईका फाँटहरूमा धान लहलहाउने समय हो। रोपाइँ गरेको धानमा गाँज लाग्ने समयमा यो वर्ष खडेरी परेपछि किसानहरूले रोपाइँ गर्न पाएका छैनन्। रोपिएको धान सुक्न थालेको छ। रोपाइँ गर्ने जमिनमा धाँजा फाट्न थालेको छ। खडेरीका कारण किसान चिन्तित बनेका छन्। खाल्डाखुल्डीमा जमेको पानी साना ट्युबवेलबाट तानेर किसानहरूले रोपाइँ गरेका थिए। तर, खाल्डाखुल्डी सुकेपछि रोपाइँ गरेको धान जोगाउन किसानलाई धौधौ भएको छ। साउनको दोस्रो सातासम्म बाँकेमा करिब २० प्रतिशत मात्रै रोपाइँ भएको जिल्ला कृषि विकास कार्यालयले जनाएको छ। रोपिएको धान पानी नपाएर मर्न थालेको कृषिका सूचना अधिकारी धनबहादुर पुनले बताए। रोपाइँ सुकेपछि किसानहरूको श्रम, पसिना, मलबीउमा लगाएको लगानी डुब्ने खतरा छ। सिंचाइ अभावमा रोपाइँ हुन नसकेपछि बीउ छिपिँदै गएको छ। यसले उत्पादनमा कमी आउने पुनले बताए। नेपालगन्जस्थित हावापानी फिल्ड कार्यालयका अनुसार जुलाई १५ देखि २१ तारेखसम्म करिब ७ मिलिमिटर पानी परेको छ। जुलाई १ देखियता जम्मा २ सय १८ मिलिमिटर मात्रै पानी परेको छ। तर, गत वर्षको जुलाईमा ६ सय ९२ दशमलव ४ मिलिमिटर वर्षा भएको थियो। फिल्ड कार्यालयकी प्रमुख रीता महतोका अनुसार यो वर्षको जुन र जुलाईमा निकै कम पानी परेको बताइन्। यो र गत वर्षको तुलना गर्ने हो भने निकै फरक देखिन्छ। यो वर्ष गत वर्षभन्दा तीन गुणा कम पानी परेको देखिन्छ, उनले भनिन्, थोरै वर्षको पानी रोपाइँका लागि पर्याप्त हुँदैन।वर्षा नहुँदा रोपाइँका लागि किसानले तयार गरेको खेतभरि डल्ला छन्। साउन महिनामा खेतभरि धूलो उडेको छ। किसानहरू भने खडेरीले छटपटिरहेका छन्। यो वर्ष सुक्खा लाग्यो। अलिअलि रोपेको धान सुक्यो। बाँकी जमिन बाँझै छन्, सोनपुरका किसान बरिस खानले भने, भएको पैसा बीउ, मल र जोताइमा फलियो। अहिले खडेरी लागेर सबै खत्तम भो।जल तथा मौसम विज्ञान विभागका (फोरकास्टिङ) मौसमविद साथी हालसम्म मनसुन कमजोर देखिएको बताइन्। उनले लगातर वर्षाको सम्भावना कम रहेको जनाकारी दिइन्। किसानले खोजेजस्तो झरीको सम्भावना निकै कम छ। तर, केही स्थानमा छिटफुट वर्षा हुन सक्छ, उनले कान्तिपुरसँग भनिन्, केही दिन अझै पनि ठूलो वर्षा हुने सम्भावना कम देखिन्छ।बाँकेमा कुल खेतीयोग्य जग्गाको करिब ३० प्रतिशतमा मात्रै सिँचाइ सुविधा पुगेको छ। ट्युबवेलबाट सिँचाइ हुने भनिए पनि विद्युत् अनियमित भएका कारण सम्भव छैन। जिल्ला कृषिका अनुसार बाँकेमा ५२ हजार २ सय ३८ हेक्टर खेतीयोग्य जग्गा छ। १५ हजार हेक्टर क्षेत्रफलमा मात्रै सिंचाइ भएका कारण आकासे पानीको भरमा खेती हुँदै आएको छ। पर्याप्त वर्षा भएको वर्षमा करिब १ लाख ३८ हजार ७ सय टन धान उत्पादन हुने गरेको छ। बाँकेमा सिंचाइका लागि सिक्टा सिंचाइ योजना निर्माणाधीन अवस्थामा छ। अगैयास्थित राप्तीको पानी संकलन गरी जिल्लाभरिका खेतमा पुर्याउने लक्ष्य सरकारको छ। तर, एक दशकसम्म आयोजनाले मूर्तरूप लिन सकेको छैन। जिल्लाको बैजनाथ, जानकी गाउँपालिका, डुडवा, नरैनापुर गाउँपालिका, कोहलपुर नगरपालिका र नेपालगन्ज उपमहानगरपालिकामा सिंचाइको कुनै सुविधा छैन। राप्ती सोनारी गाउँपालिका भने राप्ती नदीसँग जोडिएको राजकुलोबाट केही सिंचाइको सुविधा पुगेको छ।"
खेत र ब्याड सुक्दै,"गुलरिया दुई सातादेखि पानी नपर्दा यहाँका धान खेत र ब्याड सुक्दै गएका छन्। असार तेस्रो सातापछि बर्दियामा पानी परेको छैन। यसअघिको वर्षा र सिंचाइ सुविधाका कारण जिल्लामा ८२ प्रतिशत धान रोपाइँ सकिएको छ। जिल्ला कृषि विकास कार्यालयका वाली विकास अधिकृत जयबहादुर महताराले एक साता अझै पानी नपरे धान रोपाइँ भएको क्षेत्रमा ठूलो नोक्सानी हुने बताए। वर्षात नभएका कारण १८ प्रतिशत खेत बाँझो रहेको उनको भनाइ छ। पानी नपरेपछि जमिन फुट्दै गएको छ। धानको गाँज आउन सकेको छैन, उनले भने, अघिल्ला वर्षहरूमा यो बेलासम्म सबै क्षेत्रमा रोपाइँ सकिएको हुन्थ्यो।जिल्लाको सिंचाइ हुने राजापुर नगरपालिका र गेरुवा गाउँपालिकामा झन्डै ९८ प्रतिशत धान रोपाइँ सकिएको कृषि विकास कार्यालयले जनाएको छ। राजापुर पश्चिम नेपालको धानको उत्पादन हुने भण्डार मानिन्छ। राजापुर टप्पुको १४ हजार हेक्टरमा सिंचाइ सुविधा कारण रोपाइँ साउनको दोस्रो सातासम्म शतप्रतिशत हुने अनुमान गरिएको कार्यालयले जनाएको छ। मधुवन३ का किसान रमेश थारूले साउनको पहिलो साता बित्न लाग्दा पनि आकासेपानी नपर्दा धान खेत सुक्दै गएको बताए।सिंचाइ सुविधा भएका मधुवन नगरपालिकाका केही क्षेत्र, ठाकुरद्वारा, बासगढी र बारबर्दियामा करिब ७० देखि ८० प्रतिशत रोपाइँ भएको वरिष्ठ कृषि विकास अधिकृत परशुराम राउतले जनाए। गुलरिया र बढैयातालमा ६५ देखि ७५ प्रतिशत धान रोपाइँ सम्पन्न भइसकेको छ। ५० हजार हेक्टर क्षेत्रफलमा धान उत्पादन हुने जिल्लामा यस वर्ष बीउ र मलको समस्या नभए पनि पर्याप्त पानी नपर्दा धान उत्पादनमा ह्रास आउने रावतले जनाए।मनसुन अझै सक्रिय नभएका कारण सिंचाइ सुविधा नभएका ठाउँमा धान रोपाइँ कम भएको कृषिका प्राविधिक बताउँछन्। गत वर्ष जिल्लामा २ लाख २ हजार ५ सय मेट धान उत्पादन भएको थियो।"
धानका तीन जात सिफारिस,"नेपालगन्ज (कास) तराईका जिल्लामा पछिल्लो समय सुक्खा र डुबान हुन थालेपछि दुवै सहन सक्ने धानका जात सिफारिस गरिएको छ। क्षेत्रीय कृषि अनुसन्धान केन्द्रका अनुसार यस वर्ष हर्दिनाथ३ तथा बहुगुणी धान१ र २ सिफारिस गरिएको हो। सिफारिस गरिएका नयाँ धानले अन्य जातभन्दा बढी उत्पादन दिने केन्द्रले जनाएको छ। केन्द्रका अनुसार यी धानहरूको पाक्ने समय छोटो र रोग प्रतिरोधी क्षमता बढी छ। केन्द्रका अनुसार हर्दिनाथ३ को उत्पादन क्षमता एक हेक्टरमा ५ दशमलव १ हेक्टर छ। यो धान १ सय २५ दिनमा पाक्ने कार्यालयले जनाएको छ। कार्यालयका अनुसार यसले डडुवा र मरुवा रोग सहन सक्छ भने ६७ प्रतिशत चामल दिने गर्दछ। तराई, भित्री मधेस र तल्लो पहाडी क्षेत्रमा यसको खेती गर्न सकिने केन्द्रका निमित्त क्षेत्रीय निर्देशक एवं वरिष्ठ वैज्ञानिक बन्धुराज बरालले जनाए। त्यस्तै, भर्खरै सिफारिस भएका बहुगुणी १ र २ मा पनि पर्याप्त सुक्खा र खडेरी हुनुका साथै रोग प्रतिरोधी क्षमतासमेत बढी छ। बहुगुणी १ को उत्पादन १ सय ३५ र बहुगुणी २ को १ सय ४५ दिनमा हुने वरिष्ठ वैज्ञानिक बरालका अनुसार यी जातका धानको उत्पादन क्षमता ३ दशमलव २ देखि ५ दशमलव ५ टनसम्म छ। दुवै जातको खेती तराई, भित्री मधेस र ७ सय मिटर उचाइसम्मका तल्ला पहाडी क्षेत्रमा गर्न सकिने बरालको भनाइ छ। केन्द्रका अनुसार नयाँ जात सिफारिस गर्न खेती भइरहेका विभिन्न जात संकलन गरी सुरुका ३ वर्ष आफ्नै नर्सरीमा प्रारम्भिक खेती गरिन्छ। त्यसपछि १ वर्ष मुलुकमा विभिन्न स्थानमा बीउ पठाएर परीक्षण गरिन्छ। थप २ वर्ष किसानका बारीमा परीक्षण गरी फेरि आफ्नै नर्सरीमा २ वर्ष खेती गरेपछि मात्र नयाँ जात सिफारिस गर्ने गरिएको छ। खेती भइरहेका विभिन्न क्षेत्रमा नियमित रूपमा तथ्याङ्क संकलन, वैज्ञानिक अनुसन्धान, विज्ञसँग छलफल, प्रविधि परीक्षण, स्रोत बीउ संकलनलगायतका काम गरिन्छ, बरालले भने, त्यसैले एउटा जात सिफारिस गर्न लामो समय लाग्ने गरेको हो। गत वर्ष केन्द्रले सुक्खा धान६ र सेहरान सब१ जातका धानको सिफारिस गरेको थियो। यी धानका जातहरू राधा चार र कान्छी मन्सुलीको बिकल्पको रूपमा सिफारिस गरिएको हो।"
पौने ५ अर्बको सेयर कारोबार,"काठमाडौं यो साता सेयर बजारमा पौने ५ अर्ब रुपैयाँ बराबरको सेयर कारोबार भएको छ। पाँच दिनको कारोबारमा ८७ लाख ५३ हजार ८ सय ८० कित्ता सेयर खरिदबिक्री हुँदा ४ अर्ब ७३ करोड ८२ लाख रुपैयाँ बराबरको सेयर कारोबार भएको हो। गत साताको तुलनामा यो साताको कारोबार रकम १२७२ प्रतिशतले बढी हो। गत साता १४ लाख ३८ हजार ३ सय ९० कित्ता सेयर खरिदबिक्री हुँदा ४ अर्ब २० करोड ३४ लाख ५२ हजार रुपैयाँ बराबरको सेयर कारोबार भएको थियो। साप्ताहिक कारोबारमा सेयर कारोबार मापक नेप्से परिसूचक पहिलो दिनको तुलनामा ५२१८ अंकले बढेर १ हजार ६ सय ३५७५ विन्दुमा पुगेको छ। आइतबार यस्तो परिसूचक १ हजार ५ सय ८३५७ विन्दुमा थियो। यो साता सेयर लगानीकर्ताका लागि सुखद रह्यो। उक्त अवधिमा नेप्सेमा सूचीकृत ९ वटै समूहका लगानीकर्ताको सम्पत्ति बढ्यो। तीमध्ये पनि बिमा, विकास बैंक, वाणिज्य बैंक, जलविद्युत् र होटल समूहका लगानीकर्ताको सम्पत्ति उच्च अंकले बढे। साताभरको कारोबारमा बैकिङ समूहको परिसूचक ६ सय ४१२४, होटलको ८१८१, उत्पादन तथा प्रशोधनको ५८५९, विकास बैंकको ४६१७, वाणिज्य बैंकको ४०८७ अंकले उकालो लागे। यसैगरी, जलविद्युत् समूहको ३३६७, वित्त कम्पनीको ५३७ र अन्य को १७४ अंकले बढे। नेप्सेमा सूचीकृत क वर्गका कम्पनीहरूको सेयर कारोबार मापक सेन्सेटिभ परिसूचक पहिलो दिनको तुलनामा ११०८ अंकले बढेर ३ सय ४७४५ अंकमा पुगेको छ। यो साता पनि नेपाल स्टक एक्सचेन्जको कारोबार कक्ष नियमित कारोबारका लागि पाँचै दिन खुला रह्यो। विगतमा जस्तै ऋणपत्रतर्फ संस्थागत तथा सरकारी ऋणपत्रहरूको कुनै पनि कारोबार भएन। यो साता कारोबारमा रकम (२८ करोड ३४ लाख ४० हजार रुपैयाँ) का आधारमा नेपाल लाइफ इन्स्योरेन्स कम्पनी अग्रस्थानमा छ। कारोबार सेयर संख्या (७ लाख १८ हजार कित्ता) का आधारमा लक्ष्मी भ्यालु फन्ड १ सबैभन्दा अघि छ। तर, कारोबार संख्या (३ हजार ७ सय १ वटा) का आधारमा फर्वाड कम्युनिटी माइक्रोफाइनान्स वित्तीय संस्था अग्रस्थानमा छ।साताभरको कारोबारमा बैंकिङ समूहको हिस्सा २७८५ प्रतिशत छ। यसैगरी कुल कारोबारमा बिमा समूहको हिस्सा ३१५२ प्रतिशत, संस्थापक सेयरको ११७७ प्रतिशत, विकास बैंक समूहको करिब २१ प्रतिशत, वित्त कम्पनीको १४६ प्रतिशत, जलविद्युत्को साढे ४ प्रतिशत र अन्य को १४ प्रतिशत रहेको नेप्सेले जनाएको छ। यो साता स्वदेशी लघुवित्त वित्तीय संस्था र विकास ऋणपत्र २०८० को साधारण सेयर, ज्योति विकास बैंक र हाम्रो विकास बैंकको हकप्रद सेयर सूचीकृत भए। यसैगरी, सिभिल बैंकको १३ लाख २० हजार १ सय ३६ कित्ता बोनस सेयर सूचीकृत भएको नेप्सेले बताएको छ।"
स्थानीय तहमा पनि पीपीपी अवधारणा,"काठमाडौं स्थानीय तहका हुने विकास निर्माण तथा अन्य काममा सार्वजनिक निजी साझेदारी (पीपीपी) अवधारणामै अघि बढ्ने गरी निजी क्षेत्र र सरकारबीच समझदारीपत्र (एमओयू) मा हस्ताक्षर भएको छ। संघीय संरचनाअनुसार स्थानीय तहमा निजी क्षेत्रको प्रतिनिधित्व तथा सहयोगका लागि संघीय मामिला तथा स्थानीय विकास मन्त्रालय र नेपाल उद्योग वाणिज्य महासंघबीच एमओयू गर्दै पीपीपीलगायत निजी क्षेत्रमैत्री अवधारणा अघि सारिएको हो। स्थानीयस्तरमा सञ्चालन हुने विकास निर्माणको कार्यमा सार्वजनिक निजी साझेदारी (पीपीपी) को अवधारणाअनुसार जिल्ला तथा नगर उद्योग वाणिज्य संघसँग सहयोग एवं सहकार्य गर्ने कार्यलाई प्रोत्साहित गर्ने, शुक्रबार भएको समझारीपत्रमा भनिएको छ। दुई निकायबीच १५ बुँदे समझदारी भएको हो। विकास निर्माण, राजस्व संकलन, स्थानीय व्यापार व्यवसाय प्रवद्र्धन तथा निजी क्षेत्रको विकासका विषय समावेश गरिएको छ। नेपालको संविधान तथा प्रचलित कानुनको अधीनमा रही संघीय संरचनाअनुसार स्थानीय तहमा निजी क्षेत्रको प्रतिनिधिमूलक संस्था नेपाल उद्योग वाणिज्य महासंघका जिल्लानगर वाणिज्य संघएकाइहरूबीच आपसी सहयोग र सहकार्य गर्ने सम्बन्धमा समझदारी गरिएको छ, समझदारीमा भनिएको छ। उक्त समझदारी अनुसार संघीय संरचना कार्यान्वयन भइरहेको सन्दर्भमा स्थानीय तहहरूमा वार्षिक योजना, कार्यक्रम र बजेट तर्जुमा, राजस्व परामर्श समितिलगायत समिति, उपसमिति, मञ्च, कार्यदलहरूमा निजी क्षेत्रको प्रतिनिधित्व गराउँदा नेपाल उद्योग वाणिज्य महासंघका जिल्लानगर संघएकाइको प्रतिनिधित्व हुने व्यवस्थाका लागि संयुक्त पहल गर्नुपर्नेछ। उद्योग व्यवसाय क्षेत्रका लागि आवश्यक कच्चा पदार्थ तथा उत्पादित सामग्रीहरूको बिनाझन्झट निर्बाध रूपमा आवागमनका लागि सहजीकरण गर्ने कार्यमा स्थानीय तह र उद्योग वाणिज्य संघएकाइको सहयोग गर्नेगराउने, समझदारीमा भनिएको छ, उद्योगधन्दाको प्रवद्र्धन र विकास निर्माणमा आवश्यक पर्ने प्राकृतिक साधन र स्रोतको प्रयोगमा जिल्लानगर उद्योग वाणिज्य संघसँग आपसी सहयोग प्रवद्र्धन गर्ने।सामाजिक सुरक्षासहितको श्रम लचकताको सिद्धान्त अंगीकार गर्दै सम्बन्धित तहको क्षेत्राधिकारभित्र सञ्चालन हुने उद्योगव्यवसायमा सुमधुर श्रम सम्बन्ध कायम गराउन समन्वय एवं सहकार्य गर्नुपर्नेछ। प्रचलित कानुन तथा सरकारले जारी गरेको नियम, कार्यविधि तथा निर्देशिका तथा स्थानीय कानुनले मार्गदर्शन गरेअनुसारका क्रियाकलापहरूको समन्वय, सहयोग, सहजीकरण र अनुगमन तथा मूल्यांकनमा उद्योग वाणिज्य संघएकाइको सहभागिता गराई सहयोग पुर्याउन प्रोत्साहित गर्ने, निर्देशिकामा भनिएको छ, स्थानीय तहबाट प्रदान गरिने सेवा तथा सामाजिक सुरक्षा भत्तालगायतका सुविधाहरूलाई बैंकिङ प्रक्रियाको माध्यमद्वारा प्रदान गर्ने व्यवस्थाका लागि जिल्लानगर उद्योग वाणिज्य संघएकाइमार्फत सहयोग पुर्याउने।स्थानीय तहमा सञ्चालन गरिने पूर्वाधार विकास, सहरी विकास योजना, बिमा, पर्यटन, वातावरण संरक्षण, जनस्वास्थ्य, विपद् व्यवस्थापन, भूउपयोग तथा जग्गा व्यवस्थापन, कर प्रशासन सुधार, योजना तर्जुमा, कार्यान्वयन, अनुगमन र मूल्यांकनका विषयहरूमा जिल्लानगर उद्योग वाणिज्य संघसँग सहकार्य गर्न प्रोत्साहित पनि गर्नुपर्नेछ। स्थानीयस्तरमा उद्यमशीलताको विकास गर्न अनिवार्य भएको तथ्यप्रति विश्वास राख्दै यससम्बन्धी कार्यक्रमहरू एकआपसमा समन्वय गरी स्थानीय तहमा कार्यक्रम अगाडि बढाउन प्रोत्साहित गर्ने, सझदारीपत्रमा भनिएको छ, महिला, बालबालिका, ज्येष्ठ नागरिक, अपांगता भएका व्यक्ति, पिछडिएका समुदायलाई व्यावसायिक क्रियाकलापहरूतर्फ उन्मुख गराउँदै सशक्तिकरण गरी संस्थागत सामाजिक जिम्मेवारी गर्ने कार्यमा केन्द्रस्तर एवं स्थानीय तहमा समन्वय तथा सहयोग गर्ने।स्थानीय तहले आफ्नो अधिकार क्षेत्रभित्रको आर्थिक मामिलामा कानुन, बजेट बनाउने, निर्णय गर्ने, नीति तथा योजना तयार गर्ने र त्यसको कार्यान्वयन गर्ने सवालमा जिल्लानगर उद्योग वाणिज्य संघको प्रतिनिधित्व कार्यलाई प्रोत्साहित गर्नुपर्नेछ। लघु, घरेलु तथा साना उद्योग व्यवसायको स्थापना, विकास विस्तार तथा बजारीकरणजस्ता कार्यमा स्थानीय तहसँग सहकार्य गर्ने, समझदारीपत्रमा भनिएको छ, स्वदेशी कच्चा पदार्थमा आधारित तुलनात्मक लाभ भएका उद्योगहरूलाई बढावा दिई रोजगारी सिर्जना गर्न त्यस्ता उद्योगहरूको प्रवद्र्धन र विकासमा आपसी सहयोग अभिवृद्धि गर्दै उद्यमीको क्षमता अभिवृद्धि, सीप विकास गर्न स्थानीय तहमा प्राविधिक तथा व्यावसायिक प्रशिक्षण प्रवद्र्धन गर्नेगराउने। स्थानीय तहले लगाउने कर एवं गैर कर राजस्व उठाउने कार्यमा स्थानीय तहको अनुरोध अनुसार जिल्लानगर उद्योग वाणिज्य संघएकाइले सहयोग, समन्वय र सहजीकरण गर्नुपर्नेछ। स्थानीय स्रोत परिचालन गर्ने सम्बन्धमा जिल्लानगर उद्योग वाणिज्य संघएकाइले आवश्यक सहयोग गर्ने, गराउने, निर्देशिकामा भनिएको छ। उक्त समझदारीपत्रमा महासंघ अध्यक्ष भवानी राणा र मन्त्रालयका तर्फबाट सहसचिव रुद्रसिंह तामाङले हस्ताक्षर गरेका हुन्। उपप्रधानमन्त्रीस्तरीय निर्णयअनुसार मन्त्रालय र महासंघबीच समझदारीपत्रमा हस्ताक्षर गरिएको र समझदारी तत्काल लागू हुने महासंघले जनाएको छ। महासंघ अध्यक्ष भवानी राणाले निजी क्षेत्रले स्थानीय विकास एवं आर्थिक रूपान्तरणका लागि कार्य गरिरहँदा निर्वाचन पश्चात् नेपाल सरकारका ७ सय ४४ एकाइसँग सहकार्य गर्ने अवसर प्राप्त भएको भन्दै सम्झौताले निजी क्षेत्रलाई उत्साहित बनाएको बताइन्। सम्झौता अनुसार सहकार्य गरेर कार्य गर्दा राष्ट्रले विकासको फड्को मार्ने निजी क्षेत्रको विश्वास रहेको छ, उनले भनिन्।निजी क्षेत्रको देशैभरिको छाता संगठनको रूपमा महासंघ रहेको र स्थानीय तहमा कर लगाउँदा, आर्थिक गतिविधि बढाउँदा, लगानी बढाउनका लागि उनीहरूको आवश्यकता पर्ने भएकाले साझा धारणाका लागि एमओयू गरिएको हो, तामाङले भने, यसरीयसरी काम गर्ने भन्ने यो सांकेतिक कुरा हो। हुबहु लागू हुन्छ भन्ने छैन। पर्यटन विकास, लगानी अभिवृद्धि र आर्थिक विकासका लागि निजी क्षेको अनिवार्य आवश्यकता रहेको उनले बताए। सँगसँगै अगाडि बढ्नुको विकल्प छैन, उनले भने, यसरी अघि बढे राम्रो हुन्छ भन्ने सोचका साथ यो एमओयू गरिएको हो।"
ठूलो परिमाणमा माछा मासु आयात,"पर्सा (कास) पर्सा, बारा र रौतहटका विभिन्न नाकाबाट ठूलो परिमाणमा माछा, मासु तथा ज्युँदो राँगा, भैंसी, पाडा र खसीबोका आयात भएको पशु क्वारेन्टाइन कार्यालय वीरगन्जको तथ्यांकले देखाएको छ। क्वारेन्टाइन प्रमुख हरेराम यादवका अनुसार मुलुकको मुख्य नाका वीरगन्ज तथा पर्सा, बारा र रौतहटका अन्य नाकाबाट समेत गरी गत गत आर्थिक वर्षमा भारतबाट ३३ हजार ७ सय राँगो, भैंसी, पाडापाडी आयात भएका छन्। त्यसैगरी, ३ हजार १९ वटा खसीबोका आयात भएका छन्। यी नाकाबाट यसरी भित्रिने ज्युँदा चौपायामध्ये अधिकांश राजधानीतर्फ लगिन्छ। गत आर्थिक वर्षमै यी नाका हुँदै ३ सय ३६ दशमलव ५० टन माछा, ३ सय ३१ दशमलव ७० टन ताजा बोनलेस माछा, ४ दशमलव ५० टन फ्रोजन मटन र १ सय ११ दशमलव २० टन भैंसीको मासु आयात भएको छ। त्यस्तै, ७५ दशमलव ५१ टन सिद्रा माछा, १ सय ३० दशमलव ४० टन सिपीको टुक्रा, ५१ टन फिस मिल, २५ टन कुकुरको खाना, ७७ दशमलव २५ टन फिड सप्लिमेन्ट, १९ दशमलव ५० टन बोन मिल, ९ टन बंगुरको मासु, २ सय ४१ टन मिट र बोन मिल र १ दशमलव ४० टन माछाको आहारासमेत आयात भएको छ। यसैगरी ५४ हजार ६ सय २९ वटा एक्कोरियम माछा आयात भएको तथ्यांकमा छ।"
जुफाल विमानस्थल कालोपत्रे,डोल्पा (कास) जुफाल विमानस्थलको धावनमार्ग कालोपत्रे गर्ने काम तीव्र रूपमा भइरहेको छ। असार पहिलो साता सुरु धावनमार्ग कालोपत्रेको काम करिब ५० प्रतिशत सकिएको छ। वर्षाका कारण केही अवरोध भएको निर्माण कम्पनीले जनाएको छ। विमानस्थल कालोपत्रे भएपछि उडान नियमित र व्यवस्थित हुनेछ। कालोपत्रे गर्ने भन्दै केही समयका लागि विमानस्थल बन्द गरिएको नागरिक उड्डयन कार्यालय जुफालले जनाएको छ। कार्यालयका अनुसार भदौ दोस्रो साताभित्र उडान सुचारु गर्ने गरी कालोपत्रेको काम भइरहेको हो। ५ सय ६० मिटरको विमानस्थलको ३ सय २० मिटर कालोपत्रे भइसकेको निर्माणको जिम्मा लिएको कालिकासिद्धिसाइबाबा जेबीले जनाएको छ। विमानस्थल कालोपत्रे सुरु भएपछि स्थानीयहरू रुकुम र जाजरकोट हँुदै सडक मार्गबाट बाहिर आउजाउ गर्ने गरेका छन्। जाजरकोटडोल्पा सडक सेनामार्फत निर्माण भइरहेको छ। सदरमुकाम दुनैका स्थानीयले करिब एक दिन हिँडेर गाडी भेटाउने गरेका छन्।
यसरी फछ््र्योट भयो ३३ करोड बेरुजु?,"पाल्पा सडक डिभिजन कार्यालयको आर्थिक वर्ष २०७२७३ मा १२ करोड ५५ लाख ५२ हजार रुपैयाँ बेरुजु थियो। महालेखा परीक्षकको कार्यालयका अनुसार शिक्षा कार्यालयको पनि ६ करोड २० लाख ६० हजार बेरुजु देखिन्छ। सहरी विकास तथा भवन निर्माण डिभिजन कार्यालयको पनि ५ करोड ८१ लाख ५१ हजार थियो। जिल्लाका सरकारी कार्यालयको लेखा परीक्षण गर्ने महालेखा परीक्षकको कार्यालयले ३४ वटा सरकारी कार्यालयको ३३ करोड रुपैया २०७२७३ मा बेरुजु देखिएको हो। आर्थिक कार्यविधि ऐन २०५५ अनुसार प्रक्रिया नपुर्याई गरिएको कारोबार बेरुजु मानिन्छ। कोष तथा लेखा नियन्त्रण कार्यालयका सूचना अधिकृत लक्ष्मण कोइरालाका अनुसार लेखा प्रणालीमा देखिएको त्रुटि वा अनियमित तरिकाले आर्थिक कारोबार गर्दा लेखापरीक्षण गर्दा महालेखा परीक्षकको कार्यालयले औंल्याउने गर्छ। कार्यालयले जिल्लाका सरकारी कार्यालयबाट असुलउपर गर्नुपर्ने ३ करोड ३३ लाख ३० हजार देखाएको छ। यस्तै, अनियमितातर्फ ८ करोड ७१ लाख २७ हजार छ। पेस्कीतर्फ पनि २१ करोड ४५ लाख २३ हजार रकम देखिएको मलेनिकाको रिपोर्टमा उल्लेख छ। उत्तरदक्षिण कालीगण्डकी करिडोरको कार्यालयको ३ करोड ५१ लाख ४६ हजार, जिल्ला समन्वय समितिको २ करोड १ लाख १ हजार, जिल्ला प्राविधिक कार्यालयको १ करोड ८४ लाख रहेको छ। अन्य २९ वटा कार्यालयको समेत बेरुजु रकम रहेको छ। बिल भर्पाई चुस्त दुरुस्त नराख्नु, कतिपय खर्च प्रमाणित नहुनेजस्ता कारणले बेरुजु देखिन्छ, सूचना अधिकृत कोइरालाले भने, अधिकांशले आर्थिक वर्षअघि नै अघिल्लो वर्षको बेरुजु फछ्र्योट गरेका हुन्छन्। जिल्ला समन्वय समितिका लेखापाल विष्णु ढकालले महालेखाले देखाएका ७० प्रतिशतभन्दा बढी नै फछ्र्योट भइसकेको बताए। उनले विकास निर्माणमा पेस्की लैजाने र काम नसक्नेहरूका कारण यस्तो देखिएको हो। अधिकांश पेस्की आर्थिक वर्षको ६ महिनामा नै फछ्र्योट भइसक्ने उनले बताए। ६८ करोड फिर्ता कार्यालयले समयमै काम नगर्दा जिल्लाबाट यो वर्ष ६८ करोड रुपैयाँ फिर्ता भएको छ। सबैभन्दा धेरै बजेट फिर्ता गराउने जिल्ला प्राविधिक र जिल्ला स्वास्थ्य कार्यालय हुन्। स्वास्थ्यले पुँजीगततर्फको ४८ प्रतिशत बजेट फिर्ता गरेको छ। जिल्ला प्राविधिक कार्यालयले पनि पुँजीगत बजेटको ६० प्रतिशत फिर्ता गरेको कोष तथा लेखा नियन्त्रण कार्यालयले जनाएको छ। प्राविधिक कार्यालयमा २३ करोढ ६९ लाख २५ हजार बजेट विनियोजन भएकामा ९ करोड ४७ लाख २७ हजार मात्रै खर्च गरेको छ। जिल्ला स्वास्थ्य कार्यालयमा आएको पुँजीगततर्फका १ करोड ६१ लाखमध्ये ८४ लाख मात्रै खर्च भएको छ। सडक डिभिजनले ९४ दशमलव ५५ प्रतिशत बजेट खर्च गरेको कोष तथा लेखा नियन्त्रण कार्यालयका सूचना अधिकृत लक्ष्मण कोइरालाले बताए। उनका अनुसार उत्तरदक्षिण कालीगण्डकी आयोजनाले ९१ दशमलव २० प्रतिशत बजेट खर्च गरेको छ। खानेपानी तथा सरसफाइ डिभिजन कार्यालयले ८८ दशमलव ५० प्रतिशत बजेट खर्च गरेको देखिन्छ। शिक्षाले ९८ दशमवल ७ प्रतिशत बजेट खर्च गरेको छ। कुल बजेट ६ अर्ब ६८ करोड ८ लाख ७० हजार ६ सय ७६ रुपैयाँ थियो। जसमा ६ अर्ब ४१ लाख ५० हजार ४ सय ४३ रुपैयाँ खर्च भएको हो। यो कुल बजेटको ८९ दशमलव ८७ प्रतिशत खर्च हो। कोष तथा लेखा नियन्त्रण कार्यालयका प्रमुख वासुदेव भट्टराईले १० दशमलव १३ प्रतिशत अर्थात् ६७ करोड ६७ लाख २० हजार २ सय ३३ रुपैयाँ बजेट फिर्ता भएको बताए। आर्थिक वर्ष ०७३०७४ मा पुँजीगततर्फ २ अर्ब ४९ करोड २६ लाख ५७ हजार २ सय १० रुपैयाँ विनियोजन भएको थियो। यसमा २ अर्ब ५ करोड ४४ लाख ५० हजार ८ सय १९ रुपैयाँ खर्च भएको छ। चालुतर्फ कुल ४ अर्ब १८ करोड ८२ लाख १३ हजार ४ सय ६६ रुपैयाँ बजेट विनियोजन भएको थियो। जसमा ३ अर्ब ९४ करोड ९६ लाख ९९ हजार ६ सय २४ रुपैयाँ खर्च भएको छ।"
चाइनिज स्याउको भारत तस्करी बढ्यो,"राजविराज सप्तरीबाट चाइनिज स्याउको तस्करी बढेको छ। प्रहरी, भन्सार कर्मचारीलगायतकै मिलेमतोमा यहाँबाट स्याउ तस्करी हुने गरेको पाएको छ। गत मंगलबार राति सप्तरीको हनुमाननगर प्रहरीले म्याजिक भ्यानमा लोड गरी भारततर्फ लगिँदै गरेको अवस्थामा सय कार्टुन स्याउ नियन्त्रणमा लिएपछि तस्करीको रहस्य खुलेको हो। चाइजिन स्याउ नेपालको बाटोबाट भारत निकासीमा प्रतिबन्ध छ। को१च ६९६८ नम्बरको पिक अप भ्यानमा कुनौलीतर्फ लगिँदै गरेको अवस्थामा प्रहरीले स्याउ नियन्त्रणमा लिएको हो। नियन्त्रणमा लिइएको स्याउ विराटनगरस्थित विजय फ्रुट सेन्टरबाट राजविराजस्थित सूर्या फ्रुट सेन्टरका लागि पठाइएको विवरण उल्लेख गरिएको बिल पनि फेला परेको छ। राजविराज आउनुपर्ने स्याउ भारतीय सीमा क्षेत्रमा लगिएपछि पक्राउ गरिएको इलाका प्रहरी कार्यालय हनुमाननगरका एक प्रहरीले जनाए। पिकअप भ्यानका चालक रुद्रबहादुर विश्वकर्मालाई समेत प्रहरीले नियन्त्रणमा लिएको छ। चालक विश्वकर्माले नियमित रूपमा स्याउ कुनौली बोर्डरसम्म पुर्याउने गरेको बयान दिएको प्रहरी स्रोतले जनायो। सप्तरीको मुख्य भन्सार बेल्ही भन्सार कार्यालय चौकमा दैनिक १० किलो स्याउको पनि बिक्री खपत छैन। तर दैनिक त्यहाँ १ सयदेखि १ हजार कार्टुनसम्म स्याउ भण्डारण हुन गरेको छ। सप्तरीको कुनौली नाकाबाट पछिल्लो केही महिनादेखि स्याउ भारत तस्करी हँुदै आएको स्थानीय बासिन्दाहरूले बताए। विराटनगरसहित विभिन्न स्थानबाट चाइनिज स्याउ राजविराज स्टोर गरी कुनौलीको नेपाली भूभागसम्म पुर्याउने र त्यसपछि रातिको समयमा उक्त स्याउ भारततर्फ तस्करी गर्ने गरिएको थियो। राजविराजमा भण्डारण गरिने चाइनिज स्याउ टेम्पो, म्याजिक भ्यानमा दिउँसै पटकपटक गरी सीमा क्षेत्रको नेपाली भन्सार कार्यालयनजिक पुर्याउने र राति भारततर्फ निकासी गर्ने गरिएको स्थानीयको भनाइ छ। स्याउ तस्करी गर्दा सीमामा रहेका सुरक्षाकर्मी र भन्सार कर्मचारीसमेतले नदेखेको जस्तो गर्ने गरेकाले उनीहरूको मिलेमतो हुन सक्ने स्थानीयको दाबी छ। राजविराजतिलाठीबेल्ही भन्सारको बाटो हुँदै दिउँसै सीमा क्षेत्रमा पुर्याउने गरिएको स्याउ खाडो नदीको बाढीका कारण तिलाठीमा सडक भासिएर बाटो अवरुद्ध भएपछि हनुमाननगरको बाटो हँुदै स्याउ सीमा क्षेत्र पुर्याउन लागिँदा गत मंगलबार पक्राउ गरिएको हो। रातिको समयमा एक भ्यान स्याउ सीमा क्षेत्रतर्फ जाँदै गरेको देखेपछि हामीले रोक्यां,ै सय कार्टुन स्याउ पक्राउ गर्ने टोलीमा रहेका प्रहरी हवलदार रामविलास खेरवारले भने, पक्राउ गर्न खोज्दा १२ सय रुपैयाँ पो दिइरहेका थिए। स्याउ लोड भ्यानका चालकले अन्य प्रहरी एकाइजस्तै त्यहाँ पनि रकम दिएर अघि बढ्ने भन्दै सो रकम दिन खोजेका थिए। सीमा क्षेत्रमा रहेका सुरक्षाकर्मी र भन्सारका कर्मचारी समेतले विगतमा मिलेमतो गरेकाले चाइनिज स्याउको तस्करीका लागि कुनौलीको बाटो खुलेको हो। भारततर्फ निकासी गर्न प्रतिबन्धित स्याउको तस्करी गर्ने क्रममा प्रहरीले पक्राउ गरी चोरी निकासी मुद्दा चलाएका पिकअप भ्यानका चालक रुद्रबहादुर विश्वकर्मालाई धरौटीमा भन्सार कार्यालयले छाडेको छ। अनुसन्धान नै नगरी चालक विश्वकर्मालाई छोडिएको छ। राजविराज भन्सार कार्यालयका प्रमुख मनीषकुमार महतोले विश्वकर्मालाई पाँच हजार धरौटीमा कानुनबमोजिम नै छोडिएको दाबी गरे। चालक मात्र होइन स्याउ लोड सवारीसाधन पनि छोड्ने प्रक्रिया भन्सारमा अघि बढिसकेको एक कर्मचारीले बताए। तस्करीका लागि सप्तरी जिल्लाका नाका अन्य जिल्लाभन्दा सुरक्षित मानिन्छ। कुनौली, गोबरगाढा, छिन्नमस्ता, पातो, रामनगरकोदरकटी, नर्घोलगायतका नाका तस्करीका लागि प्रयोग हुँदै आएको छ। चाइनिज स्याउ, मदिरा र सुपारीलगायतका वस्तु स्थानीयस्तरमा सुरक्षाकर्मीसित लाइन मिलाएर भारततर्फ तस्करी हुँदै आएको स्थानीयहरूको कथन छ। बिहारमा मदिरा प्रतिबन्धित भएपछि नेपालवाट मदिराको तस्करी बढेको हो। सप्तरीका सबभन्दा बढी गोबरगाढा टापु नाकाबाट मदिराको आरपार हुने गरेको छ। यी वस्तुका अतिरिक्त लागूऔषध गाँजासमेत सप्तरी जिल्लाबाट भारततर्फ निकासी हुँदै आएको छ। दुई महिनाअघि प्रहरीले बेवारिसे अवस्थामा १ क्विन्टल गाँजा पक्राउ गर्नुले गाँजाको तस्करी ठूलै परिमाणमा भइरहेको पुष्टि भएको थियो। पहाडी जिल्लावाट ल्याएर कोसी नदी हुँदै विहारको भबटियाही पुर्याउने गरी गाँजा तस्करी भइरहेको सुरक्षाकर्मीहरूकै भनाइ छ। तर विभिन्न वस्तुको गैरकानुनी निकासी गर्नेहरूले स्थानीय सुरक्षा प्रमुख वा सीमा क्षेत्रका सुरक्षा कमान्डरसित लाइन मिलाएरै गर्ने गरेकाले सुरक्षाकर्मीको ध्यान तस्करभन्दा दैनिक उपभोग्य सामग्री ल्याउनेमाथि मात्र पर्ने गरेको हो। हामी त आदेशपालक हौं, सीमा क्षेत्रमा कार्यरत एक प्रहरी जवानले भने, माथिकै आदेशमा लाइन मिलाएर जाँदा हामी रोक्ने अवस्था हुदैन्।"
३० मेगावाट विद्युत् थपिँदै,"सिन्धुपाल्चोक (कास) निजी क्षेत्रद्धारा निर्मित तीन विद्युत् आयोजनाबाट ३० मेगावाट विद्युत् राष्ट्रिय प्रसारण लाइनमा थपिने भएको छ। निर्माण र मर्मत सम्भार भइरहेको आयोजनाको उत्पादन प्रसारणमा जोड्ने तयारी गरिएको छ। भूकम्पले क्षति गरेपछि उत्पादन ठप्प रहेको जुगल गाउँपालिकाको ४ दशमलव २ मेगावाट क्षमताको बराम्ची आयोजना र भोटेकोसी गाउँपालिकाको चाकु ए आयोजनाको निर्माण धमाधम भइरहेको हो। जुगलकै हगामस्थित ३ दशमलव २ मेगावाटको गेलुङ खोला आयोजना चाँडै पूरा हुने लगानीकर्ताहरूले बताए छन्। ०७२ मा सम्पन्न गरिने लक्ष्य राखिएको शिवश्री हाइड्रोपावरले निर्माण गरिरहेको २२ दशमलव २ मेगावाटको चाकु ए आयोजनाले माघमा विद्युत् उत्पादन गर्ने लक्ष्य राखेको छ। उक्त आयोजना निर्माणमा ०७२ को भूकम्प र गत असारको भोटेकोसी बाढीले असर गरेको थियो। लामो समय बन्द रहेका आयोजनाको निर्माण तीव्र गतिमा भइरहेको चाकु ए का कार्यकारी निर्देशक उमेश कसजूले जानकारी दिए। आगामी माघसम्म आयोजनाको कार्य अन्तिम चरणमा पुर्याउनेछौं, उनले भने, नयाँ कार्ययोजनाअनुसार यो भेगबाट त्यतिबेलासम्म ३० मेगावाट बिजुली प्रसारण लाइनमा जोडिनेछ्।"
भेट्रान टेटेमा नेपाल तेस्रो,काठमाडौं (कास) नेपालले श्रीलंकाको कोलम्बोमा भएको दोस्रो दक्षिण एसियाली भेट्रान टेबलटेनिसको ५० वर्षमाथि पुरुष टिम इभेन्टमा कांस्य पदक जितेको छ। सेमिफाइनलमा नेपाल टिम आयोजक श्रीलंकासँग ३१ ले पराजित भएपछि कांस्यमा समेटियो। ५ राष्ट्र सहभागी स्पर्धामा नेपालले भारतका तामिलनाडु र मेघालय टिमलाई हराएको थियो।
पदकधारीलाई सम्मान,काठमाडौं (कास) विभिन्न अन्तर्राष्ट्रिय प्रतियोगितामा पदक जितेका आफ्ना खेलाडीलाई शनिबार मानसिंह डोजोले नगदसहित सम्मान गरेको छ। तेस्रो दक्षिण एसियाली कराते र मलेसियामा भएको तेस्रो अन्तर्राष्ट्रिय खुला केएल मेयर कप करातेमा स्वर्ण जितेकी रुपा महर्जन १५ हजारसहित सम्मानित भइन्। तेस्रो दक्षिण एसियाली करातेमै स्वर्ण जितेका रवि तामाङ १० हजार र कांस्य जितेकी एलिना बिक ५ हजारबाट सम्मानित भए। कार्यक्रममा पुरुषमा आकाश मण्डल र महिलामा शिवा भण्डारी डोजोका वर्ष खेलाडी भए।
श्रीदिवालाई सफलता,"काठमाडौं (कास) ११ औं श्रीदिवा मनसुन मिट अन्तरविद्यालय बास्केटबलको गल्र्सतर्फ आयोजक श्रीदिवा स्कुल क्वाटरफाइनल पुगेको छ। शनिबार समूह ए को लिग खेलमा श्रीदिवा स्कुल हिमालीलाई १५८ ले पराजित गर्दै समूह विजेता भएर अन्तिम आठमा पुगेको हो। श्रीदिवाकी मनीषा तामाङले ८ स्कोर गरिन्। हिमाली पनि उपविजेता भएर अन्तिम आठ पुग्न सफल भयो। गल्र्समै ज्ञानोदय र युनिभर्सल विजयी भए। ब्वाइजमा बुद्ध एकेडेमी, हिम्स, इनोभेटिभले सफलता पाए।"
बास्केटबल समर क्याम्प सुरु,धरान (कास) सुनसरी बास्केटबल संघको आयोजनामा समर बास्केटबल ट्रेनिङ क्याम्प धरानमा सुरु भएको छ। डिपो उमाविको बास्केटबल कोर्टमा क्याम्पको उद्घाटन गर्दै नवनिर्वाचित धरान उपमहानगरका मेयर तारा सुब्बाले खेलकुद र खेलाडी विकास योजनालाई विशेष प्राथमिकतामा राख्ने बताए। तीन साता चल्ने क्याम्पमा धरानका ६० महिला तथा पुरुषले भाग लिएका छन्।
भुक् ! भुक् !!,रोचक तथ्य
म्याउँ !,"म्याउँम्याउँ बिरालो यतातिर आऊमेरो नाना काटी जाने मुसा मारी खाऊतिमीहरूमध्ये यो कविता नसुनेको सायद कमै होलाऊ। कतै बिरालो देख्नासाथ म्याउँम्याउँ र आ सुरी आ भनेर बोलाउँछौ पनि होला। बिरालोसँगै खेल्न पाए त झनै दङ्ग ! हैन? बिरालो पनि घरपालुवा जनावर हो। झट्ट हेर्दा सबै बिराला उस्तै लाग्छन्। तर यी धेरै प्रकारका हुन्छन्। यीमध्ये वन बिरालो, मलाहा बिरालो र सुनौलो बिरालो, चरी बिरालो र छिरबिरे बिरालो मुख्य हुन्। कुकुरजस्तै देखिने नीर बिरालो अर्को प्रजाति हो। नीर बिरालोका पनि ठूलो, सानो गाजले र ताडी नीर बिरालो गरी विभिन्न उपप्रजाति छन्। पानी बिरालो पनि भनिने मलाहा बिरालो विश्वकै दुर्लभ वन्यजन्तुमा पर्छ। जीवजन्तु विशेषज्ञ प्राध्यापक डा करणबहादुर शाहका अनुसार धरैजसो घर बिरालोचाहिँ वन बिरालो क्रस भएर जन्मिएका हुन्। नेपाली बृहत् शब्दकोशमा चितुवाको जातको मुसा मार्ने र खाने घरपालुवा जन्तु भनेर बिरालोको परिभाषा गरिएको छ। यसले घरमा निक्कै दु:ख दिने मुसालाई खाइदिन्छ। मुसाले खानेकुरा खाएर र लत्ताकपडा काटेर सानादेखि पाकासम्मलाई हैरान पार्छन्। खेतबारीमा तरकारी र अन्न बाली नष्ट गर्छन्। मुसामा प्लेगका जीवाणुसमेत हुन्छन्। यसरी जताततै दु:ख दिने र समस्या निम्त्याउने मुसालाई बिरालोले नै तह लगाउँछ। मुसालाई बिरालोले आफ्नो आहार बनाएर कृषिजन्य उत्पादन वृद्धि गर्न सघाउँछ। त्यसैले बिरालोलाई कृषकको साथी पनि भन्न सकिन्छ। मुसादानीमा परेका मुसा मारेर फाल्दा दुर्गन्ध हुन्छ। तर ती मुसा बिरालोलाई दिँदा वातावरण प्रदूषित हुन पाउँदैन। वन्यजन्तु विषेशज्ञहरूका अनुसार यसरी बिरालोले परिस्थितिकीय प्रणाली सन्तुलित राख्न पनि भूमिका निर्वाह गर्छ। बिरालाका आँखा राति चम्किन्छन्। यस्तो बेला झट्ट हेर्दा कत्तिलाई डर लाग्न पनि सक्छ। तैपनि घरको सुरक्षाका लागि यो जीव निकै उपयोगी हुन्छ।घरआँगनमा अन्य ससाना जन्तु र सर्प आएको चाल पाउनासाथ बिरालोले म्याउँ गरेर सूचना दिन्छ। युरोपतिर बिरालोलाई नुहाइदिने र आफूसँगै राखेर खुवाउने चलन छ। नेपालमा पनि पहाडतिर गाई भैंसीको दूध दुहेर ल्याउँदा पहिला थोरै बिरालोलाई छुट्टयाएर राखिदिने चलन छ। यो बिरालोप्रतिको माया र सद्भाव हो।मनोज पौडेल"
मैले पढेको पुस्तक,"एन्जल अधिकारी, कक्षा९ नेक्सस इन्टरनेसनल एकेडेमी, पेप्सीकोला, काठमाडौं"
सिम्लेका कथा,"नगर्मी न जाडो। माथितिर अग्लो माझखण्ड समस्थली र तल समथर प्युटार। दक्षिण ललितपुरको बाग्मती नदी किनारसँगै ललितपुरको कर्णाली भनेर चिनिने एउटा गाँउ छ सिम्ले। सिम्ले निकै रमाइलो र रमणीय छ। यहाँ तामाङ समुदाय बसोबास रहेको छ। हरियाली र मनोरम यो ठाउँमा खानेपानी र यातायातको भने साह्रै समस्या छ। कतै जानुपर्यो भने गाडी चढ्ने ठाउँसम्म पुग्नै चार घण्टा जंगलको बाटो हिँड्नुपर्छ। गाउँमा बेलाबेलामा पहिरो पनि खसिरहन्छ। खानेपानी लिन पनि डेढ घण्टाको ओरालो ओर्लिनुपर्छ। विद्यालयमा पनि खानेपानी नहुँदा विद्यार्थीहरूलाई पनि समस्या छ। यातायातको समस्याले यहाँका भाइबहिनीहरू बजार घुम्न आउन पनि पाउँदैनन्। यस्तो समस्या भए पनि यहाँका भाइबहिनीहरू नाटकमा अभिनय गर्न खप्पिस छन्। सिम्लेको चण्डेश्वरी माविमा कक्षा ७, ८, ९ र १० मा पढ्ने २३ विद्यार्थीले बुधबार राजधानीको शिल्पी (गोठाले) नाटकघरमा आएर पहिलोपटक एकादेशको कथा नाटक देखाए। उनीहरूको अभिनयले हेरेर ठूला दर्शक पनि रोए। पहिलोपटक काठमाडौंमा नाटक देखाउन आएकी ७ कक्षामा पढ्ने विपना ब्लोनले विद्यालयमा खानेपानी नपाउँदा समस्या भएको बताइन्। उनले भनिन्, कहिलेकाहीं त विद्यार्थीहरू पानी खान नपाएर बेहोस नै हुने गरेका छन्। कक्षा १० मा पढ्ने केल्साङ जिम्बाले दुई वर्षदेखि नाटकमा अभिनय गर्दै आएकी छिन्। यो नाटकमा उनले विद्यार्थीको भूमिका निभाएकी छन्। उनलाई पहिलोपटक बाहिर सुविधासम्पन्न नाटकघरमा विभिन्न लाइट र साउन्ड राखेर नाटक देखाउन पाउँदा खुसी लागेको छ। हामी गाउँमा थोरै मानिसको अगाडि बिनालाइट र साउन्डको नै नाटक गर्थ्यौँ, उनले भनिन्, साउन्ड चाहियो भने आफंै मुखैले निकाल्थ्यौँ। बाहिरी आवाजले पनि डिस्टर्ब गथ्र्याे। बन्द कोठाभित्र विभिन्न लाइटले फोकस गरेर नाटक गर्दा भिन्नै लाग्यो। चण्डेश्वरी विद्यालयमा गणित पढाउन पुगेका शिक्षक रतनबहादुर देवकोटा साहित्यमा पनि रुचि राख्छन्। उनी गणित विषयप्रतिको डर हटाउन र रुचि बढाउन गीत र नाटकमार्फत बुझाउँथे। एक दिन उनले विद्यार्थीलाई हामी सबै मिलेर नाटक बनाऔं है त भनेर सोधेपछि विद्यार्थर्ीको खुसीको सीमा नै रहेन। त्यसपछि रतनले नै यहाँका भाइबहिनीलाई नाटकमा अभिनय गर्न सिकाए। विद्यार्थीहरू गाउँघरकै समस्यालाई विषयवस्तु बनाएर नाटक खेल्न थाले। देवकोटा र उक्त विद्यालयका प्रिन्सिपल दूधराज जिम्बाको आग्रहमा शिल्पीका अनिल सुब्बाले ती विद्यार्थीको अभिनय सीपलाई थप टल्काए। सुब्बा पनि चार घण्टा हिँडेर सिम्ले गाउँ पुगेका थिए। मैले त ललितपुरमा पनि त्यस्तो ठाउँ छ भनेर सोचेकै थिइनँ, विकास नपुगेको सिम्लेमा चिसो भुइँमा सामान्य ओछयान बनाएर सुत्न परेको सुनाउँदै सुब्बाले भने, तर त्यहाँ विद्यार्थीले गरेको अभिनय देखेर चकित भएँ। उनी पुगेको भोलिपल्ट ६ टोलका ५० विद्यार्थीले आफ्नै गाउँको समस्यालाई विषयवस्तु बनाएर तयार पारेको ६ वटा नाटक देखाए। उनलाई एकदमै राम्रो लाग्यो। त्यसपछि सुब्बाले पनि विद्यार्थीहरूले नाटकमा देखाएको समस्यालाई नै जोडजाड पार्दै एकादेशको कथा नाटक बनाएको बताए। नाटकबाट उठेको रकमले विद्यालयसम्म पानी ल्याउन पाइप किन्ने उनले बताए। कक्षा ८ मा पढ्ने शान्ति घलानले रतन सरकै कारण यसरी नाटक गर्न सक्ने भएको सुनाइन्। सरले नाटक खेल्दा जीवनको लागि रामै्र हुने बताउनुहुन्छ, उनले भनिन्, पहिले कसरी सबैको अगाडि अभिनय गर्ने होला भनेर लाज लाग्थ्यो। तर अहिले लाग्दैन। जस्तो रोल पनि गर्न सक्छु भन्ने कन्फिडेन्स छ। उनलाई गायक, नाटककार र शिक्षक बन्न मन रहेछ। ८ जनाको उनको परिवारलाई सघाउन उनी घाँस काट्ने, बाख्रा चराउने, दाउरा काट्ने गर्छिन् र बाँकी समय पढ्छिन्। उनले भनिन्, पढ्नको लागि थोरै समय बच्छ। कहिलेकाहीं त विद्यालय नै जान पाउँदिनँ। नाटकले आफ्नै गाउँको समस्या बोकेको उनले बताइन्। यी विद्यार्थीहरू नाटक मात्र नभई आफ्नो गाउँ स्वच्छ बनाउन आफैं फोहोर सफा गर्छन्। आफ्नो घर वरिपरिको फोहोर सरहरूदेखि हामी आफंै बढार्छौं, १२ वर्षीय लाप्साङ ब्लोनले भने, नाटक, अभिनयका साथै एकले अर्कालाई नजानेका कुरा सिकाउन, पढाउन एउटा छुट्टै घर पनि बनाएको छ। यसले पढ्न सजिलो हुन्छ। उनी बिहान बाख्रा चराएर खाना खाएपछि मात्रै विद्यालय जान्छन्। उनलाई पढ्न मन लाग्छ। साथै उनी गायक सुगम पोखरेलको फयान नै हुन्। सुगमको म यस्तो गीत गाउँछु भन्ने गीत उनलाई मनपर्ने गीत हो। पहिले राम्रोसँग पढ्छु, उनले भने, अनि भोलिपर्सि नाटक पनि खेल्छु। अनि ठूलो गायक पनि बन्छु।"
मेरो विद्यालय,"राज पुरी, कक्षा५ब्लु स्टार इंग्लिस स्कुल, दुम्कीवास, नवलपरासी"
हाम्रो कर्तव्य,"प्रतीक्षा अधिकारी, कक्षा७आमा दब्लम एकेडेमी, लामबगर काठमाडौं"
खेल्ने तरिका,पेमा
पेमा,"पेमा तिमी प्रतापजीको छोरी हो? सुबोध माड्साबले सोध्नुभयो। हो सर। किन होला? मैले भनेँ।सुबोध माड्साब हाम्रो कक्षामा पढाउनुहुन्नथियो। तैपनि मलाई चिन्नुहुन्थ्यो। साहित्य, संस्कृतिका विविध कार्यक्रमको संयोजन सुबोध सरले गर्नुहुन्थ्यो। यस्ता कार्यक्रममा म पनि सहभागी भइरहने भएकाले मलाई राम्ररी चिन्नुहुन्थ्यो। मसँगै पुनम, खिम, सूर्यमाला, समा, नोर्बु र एन्जिला पनि थिए। उनीहरूबाट छुटाउँदै सुबोध सरले मलाई अलि पर बगैँचामा लानुभयो। सुबोध सर कल्की फूलको हाँगामुनि मैतिर फर्किएर उभिनुभयो। अनि घाँटी सफा गर्दै उहाँले सोध्नुभयो, अनि प्रतापजी हिजो राति कति बेला घर पुग्नुभयो त, थाहा छ तिमीलाई?खोई १ बेलुका त कति बेला आइपुग्नुभयो, मैले थाहै पाइनँ सर, जवाफमा मैले भनेँ, तर सञ्चो बिग्रियो भनेर बुबा बिहान म निस्कँदासम्म पनि सुतिरहनुभएको थियो।हुन त यो मैले नभने पनि हुने कुरा थियो तर तिमी र तिम्रो भाइको मायाले यो कुरा मैले भन्नुपर्ने ठानेँ। गम्भीर तर दयालु लवजमा सुबोध सरले यसो भनिरहँदा मलाई भने डर डर लागिरहेको थियो। भन्नुस् न सर, भन्नुस् प्लिज, मैले आफूलाई अलि दह्रो बनाउने प्रयास गर्दै भनेँ। प्रतापजीको रक्सी पिउने बानी रहेछ। हिजोको भोजमा म पनि थिएँ। त्यहाँ प्रतापजीको हालत असाध्यै नाजुक थियो, सरले भन्नुभयो, उहाँ उभिनै नसक्ने अवस्थामा हुनुहुन्थ्यो। मानिस उहाँलाई गिल्ला गर्दै मजाक लिइरहेका थिए। मैले त्यसबेला तिमी दिदीभाइलाई खुब सम्झिरहेँ।सुबोध सर बोलिरहनुभएको थियो। मलाई भने बाबुको गल्तीको सजाय पाएझैं भित्रभित्रै ननिको लागिरहेको थियो। त्यही बेला भुर्र उडेर एउटा जुरेली आयो र कल्कीको टुप्पोमा बस्यो। कल्कीको डाली लच्काउँदै त्यो हावामा झुलिरहेको देखियो। त्यसले पनि हाम्रै कुरा सुनिरहेजस्तो लाग्यो मलाई। सुबोध सर भन्दै हुनुन्थ्यो :अनि भोज सकेर मानिस फर्किरहेका थिए। प्रतापजी लिफ्ट माग्दै पार्किङमा लरबर लरबर गरिरहनुभएको थियो। मसँग पनि मोटरसाइकलमा लिफ्ट माग्दै हुनुहुन्थ्यो तर अडिएर बस्न सक्ने उहाँको अवस्थै थिएन। बान्ता गरेर कपडा पनि फोहोर भइसकेको थियो। राति निकै अबेर भइसकेको थियो र जाडो पनि त्यत्तिकै।सुबोध सरले यसो भनिरहँदा मैले टेकेको धरतीमा ठूलै भूकम्प आएझैं लाग्न थालिसकेको थियो मलाई। मेरो आँखाका चेप पनि रसाइसकेको पत्तो पाइरहेकी थिएँ र मलाई अरू कुरा सुन्न पनि गाह्रो गाह्रो भइरहेको थियो। सुबोध सर भने बोलिरहनुभएकै थियो :राति कसरी घर पुग्नुभयो होला प्रतापजी १ तिमीहरू र तिम्री आमा पर्खेर बसिरहेका हौला भन्ने पनि लागिरहयो मलाई। बुबालाई रक्सी नपिउनू भनेर सम्झाउनुपर्यो नानीले पनि।हुन्छ सर म सम्झउँछु बुबालाई, मैले यत्ति मात्र भन्न सकेँ। ल ल, दु:खी नहुनु है? मैले आफ्नै छोराछोरी सम्झेर भनेको, यति भनेर सर अफिसतिर लाग्नुभयो, म कक्षाकोठातिर। कक्षामा त छिरेँ तर मेरो मनभरि सुबोध सरले भनेका कुरा नै खेलिरहेका थिए। अनि आँखाभरि अघिल्लो रातको त्यही भोजमा बुबाको हबिगतका तस्बिर नाचिरहेका थिए। सुबोध सरले पो हिजो मात्र देख्नुभयो र भन्नुभयो। तर मेरो बुबाको यो बानी वर्षौंदेखि यही नै त छ नि। यही विषयले आमासँग बरोबर झगडा परिरहन्छ। कहिलेकाहीं त धेरै दिनसम्म पनि बोलचाल नै बन्द हुन्छ। त्ये बेला कत्ति नरमाइलो लाग्छ हामीलाई। हामीलाई अरूबेला असाध्यै माया गर्ने उहाँ त्यस्तो बेला बोल्दै नबोली कोठातिर छिर्नुहुन्थ्यो। या त बोले पनि झर्कोफर्को गरी कर्कश स्वर निकाल्नुहुन्थ्यो। आमा यही कारणले धरधरी रोएको मैले कत्तिपटक देखेकी छु। बुबाको यो नराम्रो बानी छुटाउन आमाले कहिले मन्दिरमा त कहिले धामीझाँक्रीकहाँ पनि लानुभयो।कहिलेकाहीं साथीहरूसँग खटपट भइहाल्यो भने सबैभन्दा कटूवचन मैले नै सामना गर्नुपर्छ। सीधै भन्छन्, ठूला कुरा गर्छेस् १ तँ जँड्याहाकी छोरी। यसबेला मलाई साह्रै नरमाइलो लाग्छ। म एक्लै रुन्छु र मनमनै प्रश्न गर्छु किन मेरा बुबालाई यसरी साँझहरूले अर्कै बनाइदिन्छन्। भोज र पार्टीहरूले बेग्लै पारिदिन्छन् र हामीसँग टाढा बनाउँछन्। अरूबेला त मेरो बुबा कत्ति असल हुनुहुन्छ।सुबोध सरको कुराले मन साह्रै्र खिन्न भयो। मैले पटकपटक भन्दा पनि बुबाले टेरपुच्छर लाउनुभएको होइन। मैले सम्झाएर के नै गर्न सकुँला र १ अलि समयपछि एक दिनको कुरा हो, त्यस दिन पनि हामी स्कुल जाँदासम्म बुबा ओछयानमै घुरिरहनुभएको थियो। अबेर गरी उठेर खाना खाइवरी अफिस जान लाग्दा बुबा कोठामा घुँक्कघुँक्क गरेको आवाज आएछ। आमा र हजुरआमा कोठामा जाँदा बुबाको अघिल्तिर एक पाना कागज देख्नु भएछ। बुबा त्यसैलाई ओल्टाई पल्टाई हेर्दै रुँदै हुनुहुँदोरहेछ। कागजमा मेरा अक्षर देखेर आमा पनि छक्क पर्दै पढ्न थाल्नुभएछ :प्यारो बुबा १,तपाईं हाम्रो कत्ति प्यारो हुनुहुन्छ। कत्ति असल हुनुहुन्छ। मलाई तपाईंकी छोरी हुन पाएकामा गर्व लाग्छ। अरूले प्रतापजीकी छोरी भन्दा कत्ति खुसी लाग्छ मलाई। तर तपाईं रातिराति मेरो बुबा नभएर अर्कै बनिदिनुहुन्छ। त्यसबेला कहाँ हराउँछ तपाईंबाट मेरो बुबा र अलप हुन्छ। मलाई त्यसबेला साह्रै दु:ख लाग्छ। म रुन्छु रातमा गायब भएको मेरो बुबा सम्झेर। प्लिज बुबा १ तपाईंभित्र सधैंभरि मेरो त्यो मायालु बुबालाई जीवित राखिदिनुहोस्। त्यसलाई रातरात नमारिदिनुहोस्। तपाईंले रातिराति मेरो असली बुबालाई मारिदिँदा मेरो मुटु साह्रै दुख्छ बुबा। अनि राति तपाईंलाई देख्नेहरूले भोलिपल्ट तिमी प्रतापजीको छोरी हो? भन्दा म आफैँ जिउँदै मरिरहेछुजस्तो लाग्छ। बुबा प्लिज १ मेरो मायालु बुबालाई कुनै रात पनि नमारिदिनुहोस्। पेमासुबोध सरसँग भेटेको केही दिनपछि मैले यो चिठी लेखेर बुबाको कोटको खल्तीमा हालिदिएकी थिएँ। यो चिठी पाएपछि त्यस दिन बुबा काममा पनि नगई दिनभर उदास भई बस्नुभएछ। साँझ म घर पुग्नासाथ मलाई अँगालो हाल्दै बुबा फेरि बेस्सरी रुनुभयो। खुसीको कुरा त्यस दिनदेखि बुबाले रक्सी छुनुभएको छैन। धेरै समय भयो मलाई कसैले पनि बुबाको रात्रिकालीन अवस्थाबारे बयान गर्दै तिमी प्रतापजीको छोरी हो भनेर प्रश्न गरेको छैन।"
